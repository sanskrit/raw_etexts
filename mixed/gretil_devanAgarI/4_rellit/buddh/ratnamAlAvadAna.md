---
title: Ratnamālāvadāna

---
## Intro
  
  
  
  
 Ratnamālāvadāna   
  
  
  
  
Ratnamālāvadāna  
Based on the edition by Kanga Takahata. Ratnamālāvadāna. A Garland of Precious Gems or a Collection of Edifying Tales, Told in a Metrical Form, Belonging to the Mahāyāna.  
Tokyo 1954 (Oriental Library Series D, 3). = Rm  
  
  
Input by Klaus Wille (Göttingen)  
  
  
  
REFERENCES (added):  
Rm_nn.nn{nn} = _chapter.verse{numbering of the printed ed.}  
Rm nn = pagination of printed ed.  
  
  
NOTES:  
The page reference is given at the beginning of a new pāda.  
Verse numbers in braces are those of the edition.  
  
Occasional orthographical pecularities have been retained, for example:  
1. substitution of Anusvāra for class nasal and vice versa  
2. gemination of consonant before and after r- and before -y  
3. simplification of cch: ichā-, gachā-, pṛchā  
4. simplification of triple cluster: samujvāl-  
4. substitution of va for ba  
5. śāla/sāla; nisp/niṣp; pratisthāpya/pratiṣṭhāpya; niss-/niḥs; durll/dull; ghoṣirā/ghoṣilā; urddha for ūrdhva; vipaścī for vipaśyī  
6. hṛtm-, tvatm-, digm-, samyakv-  
  
  
BOLD for pagination of printed edition  
  
  
  
  
  


## पाठः
  
  
  
  
  
  
  
  
इ कौशीद्यवीर्योत्साहनावदान  
  
++ ॐ नमः श्रीसर्वबुद्धबोधिसत्वेभ्यः ++  
  
यः श्रीमाञ् छ्रीघनो लोके सद्धर्मं समुपादिशत् ।  
शासनानि त्रिलोकेषु जयन्तु तस्य सर्वदा ॥ र्म्_१।१{१} ॥  
अथाशोको महाराजः कृताञ्जलिः प्रमोदितः ।  
उपगुप्तं यतिं नत्वा पुनर् एवम् अभाषत ॥ र्म्_१।२{२} ॥  
भदन्त श्रोतुम् इछामि पुनर् अन्यत् सुभाषितं ।  
तद् यथा गुरुणादिष्टं तथा देष्टुं च मे ऽर्हति ॥ र्म्_१।३{३} ॥  
इति सम्प्रार्थितं राज्ञा श्रुत्वा सो ऽर्हन् यतिः सुधीः ।  
उपगुप्तो नरेन्द्रं तं समालोक्यैवम् आदिशत् ॥ र्म्_१।४{३अ} ॥  
साधु शृणु महाराज यथा मे गुरुणोदितं ।  
तथाहं ते प्रवक्ष्यामि श्रुत्वा चाप्य् अनुमोदय ॥ र्म्_१।५{४} ॥  
पुरासौ भगवान् बुद्धः शाक्यसिंहो दयानिधिः ।  
धर्मराजो जगच्छास्ता सर्वज्ञः सुगतो जिनः ॥ र्म्_१।६{५} ॥  
(र्म् २)  
सर्वविद्याकलाभिज्ञः षडभिज्ञो मुनीश्वरः ।  
मारजिल् लोकविन् नाथो विनायकस् तथागतः ॥ र्म्_१।७{६} ॥  
श्रवस्त्यां जेतकारण्ये महोद्याने मनोरमे ।  
अनाथपिण्डदाख्यस्य गृहस्थस्य महात्मनः ॥ र्म्_१।८{७} ॥  
नानावृक्षैः समापन्ने नानापुष्पप्रशोभितैः ।  
नानाफलभरानम्रैः कल्पपादपसन्निभैः ॥ र्म्_१।९{८} ॥  
अष्टाङ्गगुणसम्पन्नजलैः पद्मोत्पलादिभिः ।  
पुष्पैश् च परिपूर्णाभिः पुष्करिणीभिर् आश्रिते ॥ र्म्_१।१०{९} ॥  
नानाजन्तुगणैश् चापि मिथस्नेहनिवन्धितैः ।  
नानापक्षिगणैश् चापि संरावैर् उपसेविते ॥ र्म्_१।११{१०} ॥  
तस्मिन् दिव्यमनोरम्य आरामे परिशोभिते ।  
पुण्यक्षेत्रे जिनावासे विहारे मणिमण्डिते ॥ र्म्_१।१२{११} ॥  
श्रावकैर् भिक्षुभिः सार्द्धं बोधिसत्वगणैर् अपि ।  
सर्वसत्वहितार्थेन तस्थौ धर्मं प्रकाशितुं ॥ र्म्_१।१३{१२} ॥  
एवं तत्र समासीनं सम्बुद्धं धर्मदेशिनं ।  
दृष्ट्वा धर्मोत्तमं श्रोतुं सर्वे लोकाः समाययुः ॥ र्म्_१।१४{१३} ॥  
देवा दैत्याश् च सिद्धाश् च यक्षगन्धर्वकिन्नराः ।  
ग्रहा विद्याधराश् चापि नागाश् च गरुडा अपि ॥ र्म्_१।१५{१४} ॥  
सर्वे ऽपि लोकपालाश् च मुनयश् च महर्षयः ।  
ब्राह्मणाः क्षत्रियाश् चापि वैश्याश् च मन्त्रिणो जनाः ॥ र्म्_१।१६{१५} ॥  
अमात्याः साधवः शूद्राः सार्थवाहा महाजनाः ।  
धनिनो वणिजश् चापि गृहस्थाः पौरिका अपि ॥ र्म्_१।१७{१६} ॥  
तथा जानपदाश् चापि ग्राम्याः कार्पटिका अपि ।  
एवम् अन्ये ऽपि सत्वाश् च सद्धर्मश्रवणार्थिनः ॥ र्म्_१।१८{१७} ॥  
पूजापञ्चोपहाराणि गृहीत्वा भक्तिसंयुताः ।  
सद्धर्मं सौगतं श्रोतुम् अनुमोद्य समाययुः ॥ र्म्_१।१९{१८} ॥  
सर्वे तत्र प्रविष्टास् ते दृष्ट्वा तं सुगतं जिनं ।  
विस्मितानन्दिताः पूजां कृत्वा नत्वा यथाक्रमं ॥ र्म्_१।२०{१९} ॥  
सर्वे तत्र समासीनाः परिवृताः पुरस्कृताः ।  
तं दृष्ट्वा सद्गुरुं धर्मं श्रोतुं तस्थुः समाहिताः ॥ र्म्_१।२१{२०} ॥  
अथासौ भगवान् दृष्ट्वा लोकान् सर्वान् समाहितान् ।  
आदिमध्यान्तकल्याणं दिदेश धर्मम् उत्तमं ॥ र्म्_१।२२{२१} ॥  
एवं नित्यम् असौ नाथः सर्वसत्वहितार्थिकः ।  
धर्मं प्रकाशयन् लोके तस्थौ भानुर् इवोदितः ॥ र्म्_१।२३{२२} ॥  
(र्म् ३)  
तस्मिंश् च समये तत्र श्रावस्त्यां सन्महाजनः ।  
आढ्यः श्रेष्ठी महाभोगो विस्तीर्णसुपरिग्रहः ॥ र्म्_१।२४{२३} ॥  
श्राद्धो भद्राशयो धीमान् सर्वबन्धुसुहृत्प्रियः ।  
तीर्थिकश्रावको मानी बभूव धनगर्वितः ॥ र्म्_१।२५{२४} ॥  
तदासौ सुन्दरीं भार्य्यां कुलधर्मसमानिकां ।  
नीत्वा कामगुणासक्तो रेमे नित्यं तया सह ॥ र्म्_१।२६{२५} ॥  
तस्यैवं रमतस् तस्यां भार्यायां सुचिराद् अपि ।  
पुत्रो न दुहिता वापि नोद्बभूव कथं चन ॥ र्म्_१।२७{२६} ॥  
तद् अपुत्रो गृहस्थो ऽसौ पुत्राभिदर्शनोत्सुकः ।  
कपोलं स्वकरे धृत्वा व्यचिन्तयद् रहो गतः ॥ र्म्_१।२८{२७} ॥  
अहो दैवान् न मे पुत्रः पुत्री वाद्यापि नास्ति यत् ।  
तन् मे स्युः सम्पदो व्यर्थायासां भोक्ता न विद्यते ॥ र्म्_१।२९{२९!} ॥  
किं ममैतैर् धनै रत्नैः केवलं दुह्खसाधनैः ।  
येषां भोक्ता न विद्येत व्यर्थं मया ह्य् उपार्जितं ॥ र्म्_१।३०{३०} ॥  
ह्य् अपुत्रस्य जगच् छून्यं संसारे निःसुखं मम ।  
यतो न वर्द्धते धर्मस् तज् जन्मापि च निस्फलं ॥ र्म्_१।३१{३१} ॥  
किम् उपायं करिष्यामि यतो भाग्यं न विद्यते ।  
दैवो हि वलवांल् लोके किम् उपायैर् गुणैर् वलैः ॥ र्म्_१।३२{३२} ॥  
कुत्रात्र शरणं यास्ये ह्य् अपुत्रो ऽहं कुलान्तकः ।  
तन् मे स्यात् को ऽत्र सन्मित्रं सङ्कटे यः समुद्धरेत् ॥ र्म्_१।३३{३३} ॥  
नूनं मे पितरः सर्वे पिण्डविछेददर्शिनः ।  
मत्परं दुर्लभं मत्वा भविष्यन्ति निराशिताः ॥ र्म्_१।३४{३४} ॥  
सर्वथाहं विनष्टो ऽस्मि कुलधर्मविनाशकः ।  
किं परत्र प्रभोक्ष्यामि को मे पिण्डं प्रदास्यति ॥ र्म्_१।३५{३५} ॥  
इति चिन्ताविषण्णं तं दृष्ट्वा सर्वे च बान्धवाः ।  
(र्म् ४)  
समुपेत्य समामन्त्र्य दुह्खहेतुम् अपृछन् ॥ र्म्_१।३६{३६} ॥  
किं दुःस्थितो ऽसि साधो ऽत्र किं चापि दुःखचिन्तया ।  
वक्तव्यं चेत् तद् अस्माकं सर्वथा वक्तुम् अर्हसि ॥ र्म्_१।३७{३७} ॥  
इति पृष्टे गृहस्थो ऽसौ दीर्घनिश्वासम् उत्सृजन् ।  
सर्वांस् तान् बान्धवान् दृष्ट्वा दुःखहेतुम् उदहरत् ॥ र्म्_१।३८{३८} ॥  
भवन्तः श्रूयतां सर्वैर् मम दुःखस्य कारणं ।  
यद् अद्यापि न मे पुत्रः पुत्री वापि न विद्यते ॥ र्म्_१।३९{३९} ॥  
सम्पदो मे गृहे सन्ति सर्वरत्नसमन्विताः ।  
सर्वद्रव्यसमृद्धाश् च तासां भोक्ता न विद्यते ॥ र्म्_१।४०{४०} ॥  
तत् सर्वं नक्ष्यते व्यर्थं मया यात्नैर् उपार्जितं ।  
अपुत्रस्य हि सर्वस्वं नूनं राजा ग्रहीष्य्ति ॥ र्म्_१।४१{[४१]} ॥  
अपुत्रो ऽहं ह्य् अपुण्यात्मा गन्तव्यं मरणं ध्रुवं ।  
प्रेतीभूतस्य मे को ऽन्यः पिण्डदानं प्रदास्यति ॥ र्म्_१।४२{[४२]} ॥  
मया न प्रकृतं पुण्यं सम्पदर्थप्रसङ्गिना ।  
तन् मे सर्वं निरर्थं स्यात् को मां पापात् समुद्धरेत् ॥ र्म्_१।४३{४३} ॥  
इह भोग्यं प्रभुक्त्वापि किं मे सारम् अवस्थितं ।  
केवलं धनसक्तस्य परत्र सद्गतिः कथं ॥ र्म्_१।४४{४४} ॥  
इति चिन्ता हृदि स्थित्वा चित्तं मे तुदते ऽनिशं ।  
एवं चित्तव्यथाक्रान्तः शल्यविद्ध इवास्म्य् अहं ॥ र्म्_१।४५{४५} ॥  
तद् व्यथाहरणोपायं दातव्यं मम तद्धितं ।  
अन्यथा चेद् इहामुत्र विनष्टः स्यां निराशितः ॥ र्म्_१।४६{४६} ॥  
इति तेनोदितं श्रुत्वा सर्वे ते बान्धवा जनाः ।  
करुणाविष्टचित्तास् तं बोधयन्तः समब्रुवन् ॥ र्म्_१।४७{४७} ॥  
मा मा भैष्ठा महाभाग त्यज चिन्तां वचः शृणु ।  
तदुपायं वयं ब्रूमस् तत् कुरुष्व समाहितः ॥ र्म्_१।४८{४८} ॥  
देवताराधनां कृत्वा कुरुष्व वंशयाचनां ।  
नूनं वंशं प्रदास्यन्ति देवतास् ते प्रसादिताः ॥ र्म्_१।४९{४९} ॥  
(र्म् ५)  
एष लोके प्रवादो ऽस्ति यद् आयाचनहेतुतः ।  
पुत्रा दुहितरो वापि जाता देवप्रसादतः ॥ र्म्_१।५०{५०} ॥  
तथा नैव प्रमाणं स्याच् छास्त्रे कर्मप्रमाणतः ।  
तत् तु देवप्रसादेन कर्मश् शीघ्रं प्रसिद्ध्यते ॥ र्म्_१।५१{५१} ॥  
तद् एव देववैरुद्धे कर्म विघ्नैर् निहन्यते ।  
तस्माद् दैवप्रसिद्ध्यर्थं श्रद्धाभक्तिसमाहितः ॥ र्म्_१।५२{५२} ॥  
देवताराधनां कृत्वा सर्वकार्य्यं प्रसाधयेत् ।  
इति मत्वा भवांश् चापि सत्पुत्रप्रतिपत्तये ॥ र्म्_१।५३{५३} ॥  
भार्य्यया सह भक्त्या च देवतायाचनां कुरु ।  
ततो रक्तैः प्रियां भार्याम् ऋतुस्नातां प्रकामतः ॥ र्म्_१।५४{५४} ॥  
गाढम् आलिङ्ग्य संरक्तो धर्मवीजं प्ररोपय ।  
ततो देवप्रभावेन सुनिष्पन्नः प्रसिद्धितः ॥ र्म्_१।५५{५५} ॥  
त्वत्पुत्रः सम्प्रजायेत सत्यम् एवं प्रमाणय ।  
इति तेषां वचः श्रुत्वा गृहस्थो ऽसौ विनोदितः ॥ र्म्_१।५६{५६} ॥  
तथेति च प्रतिश्रुत्य भार्य्यया सह मोदितः ।  
शिवब्रह्मादिदेवेशान् इन्द्रादिदिगधीश्वरान् ॥ र्म्_१।५७{५७} ॥  
जलाश्रयवनारामचत्वरमण्डपालयान् ।  
सूर्य्यादींश् च ग्रहान् सर्वा भैरवाद्याश् च मातृकाः ॥ र्म्_१।५८{५८} ॥  
स्वकुलाधिपतीं देवान् अन्यांश् च त्रिभवस्थितान् ।  
सर्वान् एवं समाराध्य पूजयित्वा विधानतः ॥ र्म्_१।५९{५९} ॥  
सन्तानं प्रार्थयित्वासौ पत्न्या सह तथारमत् ।  
तदा कश्चिन् महासत्वः स्वर्गाच् च्युत्वा भुवं गतः ॥ र्म्_१।६०{६०} ॥  
तस्य गृहपतेः पत्न्या गर्भे स समुपाविशत् ।  
ततः सा श्रेष्ठिनो भार्य्यापन्नसत्वाशु गुर्विणी ॥ र्म्_१।६१{६१} ॥  
गर्भे सत्वं समुत्पन्नं मत्वा भर्त्तारम् अब्रवीत् ।  
स्वामिन् प्रसीद मा भूस् त्वं विषण्नो ऽत्र सुखी भव ॥ र्म्_१।६२{६२} ॥  
तव भाग्याद् धि मे गर्भे नूनं सत्वः प्रवर्त्तते ।  
(र्म् ६)  
यद् गर्भे दक्षिणे भागे स्थितः सम्परिवर्त्तते ॥ र्म्_१।६३{६३} ॥  
तन् नूनं दारको ऽयं स्यात् सत्यम् एव न संशयः ।  
इति भार्यावचः श्रुत्वा गृहस्थो ऽसौ प्रमोदितः ॥ र्म्_१।६४{६४} ॥  
भार्याया गर्भम् आलोक्य सत्यम् इत्य् अन्वमन्यत ॥ र्म्_१।६५{५६!} ॥  
ततो ऽसौ सहसा वन्धुसुहृन्मित्रसहायकान् ।  
प्राहूय पुरतस् तेषां मुदैवं समुदानयत् ॥ र्म्_१।६६{६६} ॥  
अहो भाग्यान् ममोत्पन्नं यद् अभिवाञ्छितं मया ।  
धन्यो ऽस्मि नावगीतः स्याद् देवतानुप्रसादतः ॥ र्म्_१।६७{६७} ॥  
चिराभिलषितं पुत्रमुखं पश्येय साम्प्रतं ।  
कृत्या मे प्रतिकुर्वीत भृतश् च प्रतिविभृयात् ॥ र्म्_१।६८{६८} ॥  
दायाद्यं प्रतिपद्येत वंशो मे स्थितिको भवेत् ।  
सुहृदो मे प्रसन्नाः स्युर् द्विषन्तश् च विषादिताः ॥ र्म्_१।६९{६९} ॥  
मया यावन्ति दानानि पुण्यानि प्रकृतानि च ।  
एतत्पुण्यफलैर् नित्यं मङ्गलं भवतु द्वयोः ॥ र्म्_१।७०{७०} ॥  
एतत्पुण्यानुभावेन भूयान् माता निरातुरा ।  
सुखं सुनोतु सत्पुत्रं मा पापं समुदागमत् ॥ र्म्_१।७१{७१} ॥  
इति तेनोदितं श्रुत्वा सर्वे बन्धुसुहृत्सखाः ।  
तथास्त्व् इत्य् अनुमोदन्तः स्वस्वालयं समाययुः ॥ र्म्_१।७२{७२} ॥  
ततो ऽसौ गर्भिणी कान्ता क्रमाद् गर्भप्रवर्द्धिता ।  
वैद्योपदिष्टम् आहारं भुक्त्वाचरद् यथा सुखं ॥ र्म्_१।७३{७३} ॥  
ततश् च समये ऽसूत पुत्रं कान्तं मनोहरं ।  
सर्वलक्षणसम्पन्नं भद्रांशं मङ्गलान्वितं ॥ र्म्_१।७४{७४} ॥  
तच् छ्रुत्वैव गृहस्थो ऽसौ सुप्रसन्नः प्रमोदितः ।  
दृष्ट्वा तं दारकं सौम्यं नैव तृप्तिं समाययौ ॥ र्म्_१।७५{७५} ॥  
ततो ज्ञातीन् समाहूय कृत्वा जातिमहं मुदा ।  
पुत्रनामाभिसंस्कर्तुं भूय एतान् समब्रवीत् ॥ र्म्_१।७६{७६} ॥  
भवन्तो दृश्यतां सिद्धं ममभिलषितं चिरात् ।  
(र्म् ७)  
तन् नामास्य यथायोग्यं प्रसिद्धं क्रियतां शुभं ॥ र्म्_१।७७{७६!} ॥  
इति तस्य वचः श्रुत्वा सर्वे ते ज्ञातयो मुदा ।  
दारकं तं समालोक्य नन्दिताः समभाषत ॥ र्म्_१।७८{७८} ॥  
यस्मिन् दिने ह्य् अयं जातस् तदा सर्वे ऽपि पौरिकाः ।  
नन्दितास् तद् भवत्व् अयं नाम्ना नन्द इति श्रुतः ॥ र्म्_१।७९{७९} ॥  
अथासौ दारको नन्दः सम्यग् देहोपचारणे ।  
पित्राष्टासु च धात्रीषु परितोष्य समर्पितः ॥ र्म्_१।८०{८०} ॥  
ततो ऽसौ क्रमशस् तासां धात्रिणाम् उपचारतः ।  
दिने दिने प्रवृद्धो ऽभूद् ध्रदस्थं पङ्कजं यथा ॥ र्म्_१।८१{८१} ॥  
एवं प्रवर्द्धमानो ऽसौ षड्वर्षिको यदाभवत् ।  
तदा कुशीदसंवृत्तो बभूव विरतोत्सवः ॥ र्म्_१।८२{८२} ॥  
सदा शय्यासनस्थस् तत् समुत्थातुं न चैछत ।  
शय्यासनस्थितश् चैव भुक्त्वा नैवाचरत् क्वचित् ॥ र्म्_१।८३{८३} ॥  
सदा स्वान्तर्गृहस्थो ऽपि सुतीक्ष्णबुद्धिमान् सुधीः ।  
अधीत्य सर्वशास्त्राणि सत्यधर्मरतो ऽभवत् ॥ र्म्_१।८४{८४} ॥  
अथ श्रेष्ठी पिता दृष्ट्वा पुत्रम् एवं कुशीदितं ।  
सर्वविद्यागुणाधारं दृष्ट्वा चैवं व्यचिन्तयत् ॥ र्म्_१।८५{८५} ॥  
कथं चिद् यो मया प्राप्तो देवतासम्प्रसादतः ।  
सो ऽपि पुत्रो ममाभाग्याद् भवत्य् एवं कुशीदितः ॥ र्म्_१।८६{८६} ॥  
सर्वविद्यागुणाधारं सर्वशास्त्रविचक्षणः ।  
किं ममानेन पुत्रेण दुस्थितेनेव रोगिना ।  
यतः स्वस्थशरीरो ऽपि भुक्त्वैवं पशुवत् स्थितः ॥ र्म्_१।८७{८७} ॥  
किम् अत्राहं करिष्यामि यत् पुत्रो ऽयं नि रुद्यमः ।  
किम् ईद्रिग्जन्तुना कार्य्यं कुलधर्मोपहारिणा ॥ र्म्_१।८८{६८!} ॥  
धिग् मे दैवं प्रयत्नं च सर्वं तत् स्यान् निरर्थकं ।  
किम् उपायं करिष्यामि सर्वथाहं विभग्नितः ॥ र्म्_१।८९{७८} ॥  
एवं चिन्तापरीतो ऽसौ गृहस्थश् च व्यचिन्तयत् ।  
पूरणो मे ऽस्ति शास्ता यः पृछेयं तद् उपायकं ॥ र्म्_१।९०{७९} ॥  
इति मत्वा गृहस्थो ऽसौ तद् आश्रमं समागतः ।  
पूरणं तं गुरुं नत्वा पप्रच्छ तदुपायतां ॥ र्म्_१।९१{८०} ॥  
(र्म् ८)  
भगवन् भो महाभिज्ञ शास्तासि मे प्रसीद तत् ।  
यन् मया पृछ्यते कार्य्यं तत् समादेष्टुम् अर्हसि ॥ र्म्_१।९२{८१} ॥  
इति तेनार्थितं श्रुत्वा तीर्थिको मानगर्वितः ।  
आशु सिद्धं करिष्यामो यत् कार्य्यं ते ऽत्र तद् वद ॥ र्म्_१।९३{८२} ॥  
इति प्रोक्त्वैवम् आश्वास्य पूरणो ऽत्यभिमानिकः ।  
प्रवदंस् तं गृहस्थं वै सर्वथैवम् अबोधयत् ॥ र्म्_१।९४{८३} ॥  
इति तेन समादिष्टं श्रुत्वा गृहपतिर् मुदा ।  
कृताञ्जलिपुटो नत्वा तं गुरुं समभाषत ॥ र्म्_१।९५{८४} ॥  
भगवन् भो विजानीया यो मे पुत्रः प्रजायते ।  
स प्रवृद्धो निरुत्साही कुशीदो वर्त्तते ऽधुना ॥ र्म्_१।९६{८५} ॥  
सदा शय्यास्थितो भुङ्क्ते भुक्त्वा शेते निरुद्यमः ।  
नोत्सहति क्वचिद् गन्तुं पशुवत् तिष्ठते गृहे ॥ र्म्_१।९७{८६} ॥  
न शयनात् समुत्थाय श्रोतुं द्रष्टुं समिच्छति ।  
गृहे शय्यासनारूढो रोगीव वसते सदा ॥ र्म्_१।९८{८७} ॥  
तदुपायं कथं कुर्य्यां येनायं शयनोत्थितः ।  
श्रोतुं द्रष्टुं च गन्तुं च कर्त्तुं कार्य्यं यथोत्सहेत् ॥ र्म्_१।९९{८८} ॥  
तथा मे भगवन् पुत्रं कुलधर्मे नियोजय ।  
भवान् एव हि मे शास्ता तद् धितं कर्तुम् अर्हसि ॥ र्म्_१।१००{८९} ॥  
इत्य् एवं प्रार्थितं तेन श्रुत्वासौ पूरणो यतिः ।  
तस्य गृहपतेश् चित्तं प्रहर्षयन् समब्रवीत् ॥ र्म्_१।१०१{९०} ॥  
अरे मा गा विषादं त्वं चिन्तया किं प्रतप्यसे ।  
अस्मासु विद्यमानेषु षट्सु विज्ञेषु शास्तृषु ॥ र्म्_१।१०२{९१} ॥  
तद् अहं ते महाभाग सार्द्धं सर्वैश् च तीर्थिकैः ।  
ऋद्ध्या गत्वा करिष्यामि दारकं विस्तयोत्थितं ॥ र्म्_१।१०३{९२} ॥  
यदासौ दारको ह्य् अस्मान् सर्वान् दृष्ट्वा समुत्थितः ।  
कृत्वा प्रणामम् अस्माकं धर्म्मं श्रोतुं समुत्सहेत् ॥ र्म्_१।१०४{९३} ॥  
श्रुत्वा धर्मसमुत्साहात् कुशलानि समाचरेत् ।  
तत्कुशलैः समापन्नो वीर्यवान् स भवेत् सुधीः ॥ र्म्_१।१०५{९४} ॥  
(र्म् ९)  
ततस् ते सर्वकार्याणि साधयेत् स समुद्यतः ।  
स्वकुलधर्मकर्माणि कुशली सञ्चरिष्यते ॥ र्म्_१।१०६{९५} ॥  
एवं मे वचनं सत्यं दृष्ट्वा सम्यक् प्रमाणय ।  
तद् विषादं परित्यज्य कर्त्तव्यं हि तथा कुरु ॥ र्म्_१।१०७{९६} ॥  
इति तेन समादिष्टं श्रुत्वा स गृहभृन् मुदा ।  
सहसा स्वगृहं गत्वा तद् भोज्यं समसाधयत् ॥ र्म्_१।१०८{९७} ॥  
अथासौ पूरणो ऽन्यैश् च तीर्थिकैः सार्द्धम् आगतः ।  
गृहे गत्वा पुरस् तस्य पर्य्यङ्के समुपाश्रयत् ॥ र्म्_१।१०९{९८} ॥  
तथासौ तान् समागत्वा क्रमश आसने स्थितान् ।  
दृष्ट्वा संहर्षितः श्रेष्ठी सहसा पुत्रम् अब्रवीत् ॥ र्म्_१।११०{९९} ॥  
पुत्र पश्य गृहे ऽस्माकं शास्तारः समुपस्थिताः ।  
तत् समुत्थाय नत्वैताञ् छास्तॄन् भोज्यैः प्रवारय ॥ र्म्_१।१११{१००} ॥  
इत्य् उक्त्वा जनकेनासौ दारको न समुत्थितः ।  
द्रष्टुम् अपि न चोत्सेहे किं नमेच् च प्रवारयेत् ॥ र्म्_१।११२{१} ॥  
बहुशः प्रेर्य्यमाणो ऽपि पित्रा स बन्धुभिः सह ।  
दारकस् तान् समासीनान् द्रष्टुम् अपि न चैछत ॥ र्म्_१।११३{२} ॥  
किं पुनर् उत्थितो नत्वा भोजणैः सम्प्रवारयेत् ।  
तथा शय्यासनारूढ एवं तस्थौ निरुत्सवः ॥ र्म्_१।११४{३} ॥  
ततस् ते तीर्थिकाः सर्वे दृष्ट्वैवं निरुत्सवं ।  
नानाविधिप्रयत्नैस् तम् उत्थापयितुम् आरभन् ॥ र्म्_१।११५{४} ॥  
तथापि नैव शय्याया उदतिष्ठत् स दारकः ।  
स्वधर्मदेशकांश् चापि तान् द्रष्टुम् अपि नैहत ॥ र्म्_१।११६{५} ॥  
एवं चानुत्थितं दृष्ट्वा तं ते सर्वे च तीर्थिकाः ।  
हठाच् चैनं समुत्थाप्य वशीकर्त्तुं पराक्रमन् ॥ र्म्_१।११७{६} ॥  
तथैतांस् तीर्थिकान् सर्वान् एव गर्वाभिवादितान् ।  
(र्म् १०)  
दृष्ट्वाभिसम्मुखायातान् भीतो ऽरौत्सीत् स दारकः ॥ र्म्_१।११८{७} ॥  
तथा तं रुदितं दृष्ट्वा सर्वे ते लज्जया भिया ।  
प्रतिजग्मुर् विभिन्नास्याः स्वस्वालयानि भेदिताः ॥ र्म्_१।११९{८} ॥  
तथा गृहपतिर् दृष्ट्वा सर्वान् एतान् परायितान् ।  
प्रतिभिन्नविषण्नात्मा तस्थौ चिन्ताविमोहितः ॥ र्म्_१।१२०{९} ॥  
अथ श्रीभगवान् बुद्धः सर्वदर्शी विनायकः ।  
पश्यन् सत्वान् समुद्धर्तुं ददर्श तं कुशीदितं ॥ र्म्_१।१२१{१०} ॥  
दृष्ट्वा तस्य कुशीदस्य कर्मवृत्तिपरम्परां ।  
तत् कुशीदं समुद्धर्तुम् अर्यानन्दं समब्रवीत् ॥ र्म्_१।१२२{११} ॥  
पश्यानन्द गृहस्थस्य श्रावस्तीपुरवासिनः ।  
पुत्रो नन्द इति ख्यातः साम्प्रतं सङ्कुशीदिकः ॥ र्म्_१।१२३{१२} ॥  
असौ मे दर्शनाद् एव नूनं वीर्य्यं समारभन् ।  
सहसोत्थाय स नत्वा धर्मं प्रशृणुयान् मुदा ॥ र्म्_१।१२४{१३} ॥  
ततो मे शासने धर्मं प्रचरेत् स सुधीः सदा ।  
क्रमाद् बोधिचरीं पूर्य्य सम्बोधिं चापि लप्स्यति ॥ र्म्_१।१२५{१४} ॥  
तस्मात् तस्य गृहे गत्वा तीर्थिकदर्प्पछित्तये ।  
सद्धर्मे सम्प्रतिष्ठाप्य सर्वान् बोधौ नियोजये ॥ र्म्_१।१२६{१५} ॥  
इत्य् आदिष्टं मुनीन्द्रेण श्रुत्वानन्दः स हर्षितः ।  
कर्त्तव्यं भगवन्न् एवम् इत्य् अनुमोदितो ऽभवत् ॥ र्म्_१।१२७{१६} ॥  
ततो भगवता तेन सुवर्णाभा मरीचयः ।  
उत्सृष्टास् तैश् च तद् गेहम् अवभास्य व्यशोधयत् ॥ र्म्_१।१२८{१७} ॥  
यदा तैर् दारकः स्पृष्टो बुद्धमैत्रीमरीचिभिः ।  
तदा प्रह्लादितश् चासाव् इत्य् एवं समचिन्तयत् ॥ र्म्_१।१२९{१८} ॥  
अहो कस्य प्रभावो ऽयं येनैवम् अवभासितं ।  
प्रह्लादितश् च मे कायस् तन् न जाने कुतः कथं ॥ र्म्_१।१३०{१९} ॥  
इति चिन्तां समालम्ब्य कौतुकाक्रान्तमानसः ।  
समन्ततो निरीक्ष्यैवं तस्थौ गेहे सुविस्मितः ॥ र्म्_१।१३१{२०} ॥  
(र्म् ११)  
तथा तं विस्मितं दृष्ट्वा भगवान् भिक्षुभिः सह ।  
सहसा तद्गृहं गत्वा प्रादुर् आसीत् प्रभासयन् ॥ र्म्_१।१३२{२१} ॥  
तत्र स दारको ऽपश्यद् भगवन्तं तम् आस्थितं ।  
कान्तं दिव्यातिरिक्ताभं समन्तभद्ररूपिणं ॥ र्म्_१।१३३{२२} ॥  
दृष्ट्वैव सहसोत्थाय नत्वा पादौ प्रमोदितः ।  
स्वयम् एवासनं तस्मै प्रज्ञप्यैवम् अभाषत ॥ र्म्_१।१३४{२३} ॥  
स्वागतं भगवन् नाथ विजयस्व मुनीश्वर ।  
प्रसीदानुग्रहार्थेन निषीदात्र शुभासने ॥ र्म्_१।१३५{२४} ॥  
इति तेनोदिते तत्र भगवान् भिक्षुभिः सह ।  
तत् प्रज्ञप्तासने स्थित्वा धर्मं देष्टुं समारभत् ॥ र्म्_१।१३६{२५} ॥  
तद् दृष्ट्वा दारकस्यैवं धर्मोत्साहं समुत्थितं ।  
पितरौ ज्ञातिवर्गाश् च सर्वे ऽप्य् आसन् सुविस्मिताः ॥ र्म्_१।१३७{२६} ॥  
तत्रासौ दारको हर्षाद् उत्फुल्लनयनो मुदा ।  
नत्वा पादौ मुनेश् चाग्रे धर्मं श्रोतुम् उपाश्रयत् ॥ र्म्_१।१३८{२७} ॥  
अथासौ भगवांस् तस्य ज्ञात्वाशयविशुद्धतां ।  
आदिमध्यान्तकल्याणं धर्मं देष्टुं तम् अब्रवीत् ॥ र्म्_१।१३९{२७} ॥  
शृणु वत्स महाभाग पापपुण्यार्थसाधने ।  
हेतुं वक्ष्ये शुभार्थे ते तद् अत्र त्वं समाचर ॥ र्म्_१।१४०{२९} ॥  
मानुष्यं दुर्लभं प्राप्य विद्युत्तरङ्गचञ्चलं ।  
पापक्षये मतिः कार्या पुण्यार्थसाधनेषु च ॥ र्म्_१।१४१{३०} ॥  
पापेन दुर्गतिं यायात् पुण्येन सद्गतिं व्रजेत् ।  
पापमित्रानुरागेण मतिः पापे प्रवर्त्तते ॥ र्म्_१।१४२{३१} ॥  
ततः पापरतः कुर्यात् पापानि दारुणान्य् अपि ।  
ततो दुष्टः सुपापिष्ठः सद्धर्माणि विनिन्दयेत् ॥ र्म्_१।१४३{३२} ॥  
ततो धर्मविरुद्धत्वात् कुशक्तिः कुत्सितो भवेत् ।  
ततः स कुत्सितात्मा हि सर्वसत्वैर् विनिन्द्यते ॥ र्म्_१।१४४{३३} ॥  
परिभूतो विषादेन भवेत् मूढो निरुत्सहः ।  
उत्साहवर्जिते चित्ते आलस्यं समुपाश्रयेत् ॥ र्म्_१।१४५{३४} ॥  
आलस्वी साधयेन् नैव किञ्चिद् धर्मं गुणानि वा ।  
(र्म् १२)  
धर्मकर्मविरक्तात्मा निर्गुणी किं करिष्यति ।  
भोग्य एव सदासक्तः पशोर् अप्य् अधमो नरः ।  
किं तेन पुरुषेणापि निर्गुणेन सुखाशिना ।  
यस्य पुण्ये गुणे वापि कदापि नोत्सहेन् मनः ।  
पुण्योत्साहविपन्नात्मा दुष्टक्लेशैर् विहन्यते ।  
क्लेशितो मारसङ्घैश् च वशीकृत्य निवद्ध्यते ॥ र्म्_१।१४६{३६} ॥  
मारस्य वशगः स्त्रीणां दासत्वं समुपाश्रयेत् ।  
स दासनिरतो भुक्त्वा पशुवत् तिष्ठते गृहे ॥ र्म्_१।१४७{३६} ॥  
नैव धर्मं क्वचिच् छ्रोतुं द्रष्टुं वापि न चोत्सहेत् ।  
धर्मं विना व्रजेन् नैव सद्गतिं हि कदा चन ॥ र्म्_१।१४८{३७} ॥  
तस्माद् धर्मे समाचर्तुं पुण्योत्साहं प्रवर्द्धयन् ।  
त्रिमण्डलविशुद्धेन दानं दद्याच् छुभाप्तये ॥ र्म्_१।१४९{३९} ॥  
दानेन सिद्ध्यते धर्मं धर्माच् चित्तं विशुद्ध्यते ।  
शुद्धचित्तश् चरेच् छीले शीलवान् हि भवेत् सुधीः ॥ र्म्_१।१५०{४०} ॥  
सुधीरो भावयेत् क्षान्तिं क्षान्तिमान् दुष्टजित् कृती ।  
कुशली प्रारभेद् वीर्य्यं वीर्य्यवान् पुरुषोत्तमः ॥ र्म्_१।१५१{४१} ॥  
महासत्वो लभेद् ध्यानं ध्याता ब्रह्मविहारिकः ।  
संस्मृतः साधयेत् प्रज्ञां प्रज्ञावान् हि गुणालयः ॥ र्म्_१।१५२{४२} ॥  
गुणज्ञः समुपायैश् च सत्वान् धर्मे नियोजयेत् ।  
एतत् पुण्यानुभावेन बोधौ प्रणिधिम् आचरेत् ॥ र्म्_१।१५३{४३} ॥  
बोधिप्रणिधिचित्तेन बलानि साधयेद् दश ।  
तद् बलैश् च महाघोरां मारसङ्घान् पराजयेत् ॥ र्म्_१।१५४{४४} ॥  
जित्वा मारगणान् सर्वान् सम्बोधिज्ञानम् आप्नुयात् ।  
ततः सर्वत्र लोकेषु धर्मचक्रं प्रवर्त्तयेत् ॥ र्म्_१।१५५{४५} ॥  
एवं प्रवर्त्तयन् धर्मं शास्ता लोकाधिपो भवेत् ।  
सर्वलोकहितं कुर्वन् महत्पुण्यैः समृद्धितः ॥ र्म्_१।१५६{४६} ॥  
सदैवं सद्गतौ स्थित्वा सम्बुद्धपदम् आप्नुयात् ।  
एवं मत्वा त्वया वत्स चरितव्यं तथा शुभे ॥ र्म्_१।१५७{४७} ॥  
इत्य् आदिष्टं जिनेन्द्रेण श्रुत्वा स दारको मुदा ।  
(र्म् १३)  
कृताञ्जलिः पुनर् नत्वा भगवन्तम् अभाषत ॥ र्म्_१।१५८{४८} ॥  
अद्यारभ्य सदा शास्तर् भवतः शरणं व्रजे ।  
तद्यथा भवताज्ञप्तं तथा सत्यं चराम्य् अहं ॥ र्म्_१।१५९{४९} ॥  
कृपादृष्टिम् उपस्थाप्य समन्वाहर मां सदा ।  
भवान् एव हि सर्वज्ञस् त्रैधातुकविनायकः ॥ र्म्_१।१६०{५०} ॥  
यदैवं ते दया नास्ति मय्य् उद्यमविवर्जिते ।  
क एवं समुपागत्य प्रोद्धरेन् मां कुशीदिकं ॥ र्म्_१।१६१{५१} ॥  
पवित्रीभूतम् आत्मानं मन्ये ऽहं ते प्रसादतः ।  
धन्यो ऽस्मि तन् महाभद्रो यच् छास्त्रैवं प्रदर्शितः ॥ र्म्_१।१६२{५२} ॥  
इति तेनोदिते भूयः सर्वज्ञः स मुनीश्वरः ।  
सुचन्दनमयीं यष्टिं दत्वैनं समभाषत ॥ र्म्_१।१६३{५३} ॥  
वत्सेमां यष्टिम् आधाय प्रकोटय समाहितः ।  
ततस् त्वं सर्वदावश्यं लभेः पुण्यमहोत्सवं ॥ र्म्_१।१६४{५४} ॥  
इति शास्त्रा प्रदत्तां तां नत्वासौ दारको ऽग्रहीत् ।  
यथादिष्टं मुनीन्द्रेण तथा कर्तुम् उदाचरत् ॥ र्म्_१।१६५{५५} ॥  
इत्य् एवं तं समादिश्य स सम्बुद्धः ससाङ्घिकः ।  
स्वं विहारम् उपाश्रित्य धर्मं दिशन् समावसत् ॥ र्म्_१।१६६{५६} ॥  
अथासौ दारको हर्षात् तां यष्टिं स्वयम् आदधत् ।  
यथादिष्टं मुनीन्द्रेण प्राकोटयत् समाहितः ॥ र्म्_१।१६७{५७} ॥  
तस्याम् आकोट्यमानायां पुण्यशब्द उदाचरत् ।  
गृहे रत्ननिधानानि प्रादुर् आसन् बहूनि च ॥ र्म्_१।१६८{५७} ॥  
तच्छब्दश्रवणं कृत्वा दारको ऽसौ प्रमोदितः ।  
गृहे रत्ननिधानानि दृष्ट्वाश्चर्य्यं समाययौ ॥ र्म्_१।१६९{५९} ॥  
ततश् च विस्मितो हर्षात् पुनर् एवं व्यचिन्तयत् ।  
बतेदं सुमहाशौर्य्यं वीर्य्यं प्रारम्भये ततः ॥ र्म्_१।१७०{६०} ॥  
तथा रत्नाकरं गत्वा रत्नानि समुपार्जयन् ।  
ससङ्घं सुगतं नित्यं उपतिष्ठेय सम्भजन् ॥ र्म्_१।१७१{६१} ॥  
(र्म् १४)  
इति ध्यात्वा समुत्साहं सन्निबध्य स दारकः ।  
रत्नाकरं समागन्तुं प्रारेभे सह वाणिजैः ॥ र्म्_१।१७२{६२} ॥  
ततो ऽसौ दारको वीरस् तस्यां पूर्य्यां समन्ततः ।  
सार्थवाहं स्वम् आत्मानं कृत्वा घोषम् अकारयत् ॥ र्म्_१।१७३{६३} ॥  
तथा तद् घोषणां श्रुत्वा ये वीरास् ते वणिग्जनाः ।  
तेन सार्द्धं महोत्साहैर् महाब्धिं गन्तुम् ऐछन् ॥ र्म्_१।१७४{६४} ॥  
ततो ऽसौ पुरुषो वीरः सर्वैस् तैश् च वणिग्जनैः ।  
सह रत्नाकरं गत्वा बहुरत्नान्य् असाधयत् ॥ र्म्_१।१७५{६५} ॥  
ततः सार्थपतिः सर्वैः सार्थैः सार्द्धं महोदधेः ।  
क्षेमेन सहसोत्तीर्य्य स्वदेशं समुपाययौ ॥ र्म्_१।१७६{६६} ॥  
अथ सार्थपतिस् तत्र यात्रासिद्धिप्रमोदितः ।  
सर्वान् सार्थान् समामन्त्र्य दृष्ट्वैवं समभाषत ॥ र्म्_१।१७७{६७} ॥  
भवन्तः श्रूयतां सर्वैर् यत् स्वस्ति प्रागता वयं ।  
तत् प्रभावं विजानीध्वं जिनेन्द्रस्य प्रसादताः ॥ र्म्_१।१७८{६८} ॥  
तस्माद् अस्य मुनीन्द्रस्य कृत्वा दर्शनम् आदरात् ।  
पूजयित्वा प्रणत्वा च पश्चाद् गेहं व्रजेम हि ।  
इति तस्य वचः श्रुत्वा सर्व्वे ऽपि ते वणिग्जनाः ।  
दृष्टसत्यानुमोदन्तः तथेति प्रतिमेनिरे ।  
इति सम्भाषणां कृत्वा सर्व्वसार्थसमन्वितः ।  
ततः सार्थपतिः शीघ्रं विहारं समुपाययौ ।  
तत्र दृष्ट्वा जिनेन्द्रं तं सर्व्वे ते सम्प्रहर्षिताः ।  
पादौ नत्वा मुनेस् तस्य परिवृत्योपतस्थिरे ॥ र्म्_१।१७९{६९} ॥  
अथासौ भगवान् दृष्ट्वा सर्वान् सार्थगणान् अपि ।  
धर्मोत्साहप्रावृद्ध्यर्थैः समामन्त्र्य समब्रवीत् ॥ र्म्_१।१८०{७०} ॥  
आगताः स्थ समायात मा स्थ श्रान्ताश् च खेदिताः ।  
यात्रासाफल्यसिद्धिश् च कच्चिद् वः कुशलानि च ॥ र्म्_१।१८१{७१} ॥  
एवं पृष्टे जिनेन्द्रेण सर्वे ते सम्प्रमोदिताः ।  
कृताञ्जलिपुटो नत्वा सम्बुद्धं प्रोचुर् आदरात् ॥ र्म्_१।१८२{७२} ॥  
(र्म् १५)  
भगवन् भवताम् एवं कृपादृष्टिप्रसादतः ।  
यात्रासिद्धिः कथं न स्यात् सर्वत्र कुशलं हि नः ॥ र्म्_१।१८३{७३} ॥  
यद् वयं शास्तर् आयाताः शुभरत्नसमन्विताः ।  
तत् सर्वं त्वत्प्रभावेन सत्यम् एतत् प्रमाण्यते ॥ र्म्_१।१८४{७४} ॥  
तद् भवन्तं सुशास्तारं द्रष्टुं सर्वे समागताः ।  
पूजयितुं समिछामस् तत् प्रसीद जगद्गुरो ॥ र्म्_१।१८५{७५} ॥  
इति विज्ञापनां कृत्वा सह सार्थैः स सार्थभृत् ।  
ससङ्घं पूजयित्वा च रत्नानि समढौकत ॥ र्म्_१।१८६{७६} ॥  
नमस् ते भगवन् नाथ व्रजामः शरणं तव ।  
पाहि नः सर्वदाप्य् एवं त्वम् एव जगदीश्वरः ॥ र्म्_१।१८७{७७} ॥  
एवं स्तुत्वा मुनीन्द्रं तं सर्वे ते सम्प्रसादिताः ।  
कृताञ्जलिपुटा नत्वा स्वगृहं गन्तुम् ईहिरे ॥ र्म्_१।१८८{७८} ॥  
ततश् च भगवान् दृष्ट्वा तान् सर्वान् स्वगृहोत्सुकान् ।  
दत्वाशीर्वचनं स्पृष्ट्वा व्रजतेति व्यसर्जयत् ॥ र्म्_१।१८९{७९} ॥  
ततः सर्वे ऽपि ते सार्थाः कृत्वा प्रदक्षिणत्रयं ।  
शास्तारं सुगतं नत्वा स्वं स्वं गेहं समाययुः ॥ र्म्_१।१९०{८०} ॥  
ततो भूयस् तथान्यैश् च प्रार्थ्यमानः स वीर्य्यवान् ।  
षड्ढा रत्नाकरं गत्वा बहुरत्नान्य् असाधयत् ॥ र्म्_१।१९१{८१} ॥  
ततश् च गृहपतिः श्रेष्ठी सार्थवाहः सुवीर्य्यवान् ।  
ससङ्घं सुगतं गेहे प्रणीत्वार्चितुम् आरभत् ॥ र्म्_१।१९२{[८२]} ॥  
ततो भोजनसामग्रीं साधयित्वा निवेशने ।  
ससङ्घैः बुद्धम् आमन्त्र्य न्यवेशयच् छुभासने ॥ र्म्_१।१९३{[८३]} ॥  
ततः पूजोपहारैश् च पूजयित्वा विधानतः ।  
प्रत्येकं चीवरं दत्वा भोजनैः समतोषयत् ॥ र्म्_१।१९४{८४!} ॥  
ततश् च भोजनान्ते ऽसौ सार्थवाहः कृताञ्जलिः ।  
ससङ्घं सुगतं नत्वा प्रणिधानं तथाकरोत् ॥ र्म्_१।१९५{८५} ॥  
यत् किञ्चित् प्रकृतं दानं सम्बुद्धशासने मया ।  
एतत्पुण्यफलेन स्यां सम्बुद्धो ऽयं जिनो यथा ॥ र्म्_१।१९६{८६} ॥  
इति तस्य गृहस्थस्य चित्तं सम्बोधिवाञ्छितं ।  
ज्ञात्वासौ भगवान् बुद्धः स्मितं कृत्वाभ्यनन्दत ॥ र्म्_१।१९७{८७} ॥  
तदा भगवतो वक्त्रान् निश्चेरुः पञ्चवर्णिकाः ।  
(र्म् १६)  
रश्मयस् ताः समन्ताच् च त्रैलोक्यं शामभासयन् ॥ र्म्_१।१९८{८८} ॥  
याः काश् चिद् रश्मयो याता अधस्तान् नरकेष्व् अपि ।  
ताश् च निश्चरितास् तावत् सञ्जीवं कालसूत्रकं ॥ र्म्_१।१९९{[८९]} ॥  
सङ्घातं रौरवं चापि महारौरवविश्रुतं ।  
तपनाख्यं तथा चैवं प्रतापनाह्वयं ततः ॥ र्म्_१।२००{९०} ॥  
अवीचिम् अर्बुदं चैवं निरर्बुदं तथाटटं ।  
हहवं हुहुवं चैवम् उत्पलं पद्मकं ततः ॥ र्म्_१।२०१{९१} ॥  
महापद्माख्यम् एतानि षोडश निलयानि हि ।  
तत्रोष्णनरका ये तु तेषु सर्वेषु निःसृताः ॥ र्म्_१।२०२{९२} ॥  
शीतीभूता विनिःपत्य प्रभासयन् समन्ततः ।  
ये शीतनरकास् तेषु तूष्णीभूताप्य् अभासयन् ॥ र्म्_१।२०३{९३} ॥  
तेषु ये नारकाः सत्वा नानादुःखाभिवेदिनः ।  
ते ताभी रश्मिभिः स्पृष्टा महत्सौख्यं प्ररेभिरे ॥ र्म्_१।२०४{९४} ॥  
अथ सर्वे ऽपि ते सत्वा महत्सौख्यसमन्विताः ।  
विस्मितास् तत्र सम्मील्य मिथश् चैवं वभाषिरे ॥ र्म्_१।२०५{९५} ॥  
अहो भवन्त आश्चर्य्यं किं चास्माकं भवेत् खलु ।  
यद् वयं सर्वदापीत्थं नानादुःखैः प्रपीडिताः ।  
तन्मुक्ताः साम्प्रतं सर्वे वयं सौख्यसमन्विताः ॥ र्म्_१।२०६{९६} ॥  
किं ततो हि वयं मुक्ता अन्यत्र चरिता ननु ।  
इति विस्मितचित्तानां सर्वेषां चित्तबोधने ॥ र्म्_१।२०७{९७} ॥  
भगवान् निर्मितं तेषां पुरस्तात् समदर्शयत् ॥ र्म्_१।२०८{९८} ॥  
तत्र तं निर्मितं दृष्ट्वा सर्वे ऽपि ते ऽतिविस्मिताः ।  
परस्परं मुखं दृष्ट्वा तथैवं संवभाषिरे ॥ र्म्_१।२०९{९९} ॥  
भो भवन्त इतश् च्युत्वा नान्यत्र गमिता वयं ।  
किं त्व् अयं सुगताकार आयातो ऽपूर्वदर्शनः ॥ र्म्_१।२१०{१००} ॥  
नूनम् अस्यानुभावेन वयम् इत्थं सुखान्विताः ॥ र्म्_१।२११{१} ॥  
इति सम्भाष्य ते सर्वे तस्मिं सौगतनिर्मिते ।  
चित्तं प्रसाद्य बुद्धाय नम इति प्रणेमिरे ॥ र्म्_१।२१२{२} ॥  
ततस् ते निर्मितं दृष्ट्वा नत्व चित्तप्रसादितः ।  
(र्म् १७)  
सर्वपापविनिर्मुक्ताः सर्वे ऽपि सुगतिं ययुः ॥ र्म्_१।२१३{३} ॥  
याश् च काश् चिद् गता ऊर्द्ध्वं ता महाराजिकान् गताः ।  
त्रयस्त्रिंशांश् च यामांश् च तुषितांश् च गतास् ततः ॥ र्म्_१।२१४{४} ॥  
निर्माणरतिम् आभास्य निर्मितवशवर्त्तिकान् ।  
ब्रह्मकायिकलोकांश् च गता ब्रह्मपुरोहितान् ॥ र्म्_१।२१५{५} ॥  
महाब्रह्मालयं चापि परीताभांस् तथा गताः ।  
अप्रमाणाभलोकांश् च तत आभास्वरान् गताः ॥ र्म्_१।२१६{६} ॥  
परीत्तशुभलोकांस् तदाप्रमाणशुभान् गताः ।  
शुभकृत्स्नान् अनभ्रांश् च पुण्यप्रसवकांस् ततः ॥ र्म्_१।२१७{७} ॥  
बृहत्फलांस् ततश् चैवम् अवृहान् अतपान् गताः ।  
ःसुदृशांश् च ततो याता तथा चैवं सुदर्शनान् ॥ र्म्_१।२१८{८} ॥  
अकनिष्ठं तथा गत्वा सर्वान् एतान् व्यभासयन् ।  
तेषु ये संस्थिता लोकाः सर्वे ताभिश् च रश्मिभिः ॥ र्म्_१।२१९{९} ॥  
परिस्पृष्टाः सुखप्राप्ता दृष्ट्वा तां चैवम् ऊचिरे ।  
अहो चित्रं शुभा काम्या कस्य पुण्यप्रभा इमाः ॥ र्म्_१।२२०{१०} ॥  
याभिर् वयं परिस्पृष्टा महत्सौख्यं लभामहे ।  
इति विस्मितचित्तानां तेषां चित्तविनोदने ॥ र्म्_१।२२१{११} ॥  
तथा ता रश्मयश् चैनां गाथाभिः समचोदयन् ।  
अनित्यं खलु संसारं दुःखं शून्यं ह्य् अनात्मकं ॥ र्म्_१।२२२{१२} ॥  
अतः क्लेशगणांस् त्यक्त्वा भजध्वं सुगतं सदा ।  
निष्क्रामतारभध्वं कं युज्यध्वं बुद्धशासने ॥ र्म्_१।२२३{१३} ॥  
धुनीत मारसैन्यांश् च नडागारम् इव द्विपः ।  
(र्म् १८)  
यो ह्य् अस्मिं धर्मवैनेये ऽत्यप्रमत्तश् चरेत् सुधीः ॥ र्म्_१।२२४{१४} ॥  
प्रहाय स भवे क्लेशान् दुःखस्यान्तं करिष्यति ।  
इति ता रश्मयः सर्वा अवभास्य समन्ततः ॥ र्म्_१।२२५{१५} ॥  
प्रेरयित्वा शुभे सत्वान् पुनर् मुनेः पुरोगताः ।  
ततो भगवतस् तस्य कृत्वा त्रयप्रदक्षिणां ॥ र्म्_१।२२६{१६} ॥  
तथा ता रश्मयः सर्वा उष्णीषे ऽन्तर्हितं ययुः ।  
अथानन्दः समुत्थाय कृताञ्जलिपुटो मुदा ॥ र्म्_१।२२७{१७} ॥  
भगवन्तं प्रणम्यैवं पप्रच्छ स्मितकारणं ।  
भगवंस् तव शुभा रश्मिः स्मितोद्भवा विनिर्गता ॥ र्म्_१।२२८{१८} ॥  
ययावभासिता लोकाः सूर्य्येणोदयता यथा ।  
नाकस्माद् दर्शयन्त्य् एवं स्मितं बुद्धा जिनाः क्वचित् ॥ र्म्_१।२२९{१९} ॥  
तत् कस्माद् भगवान् स्मितं सन्दर्शयति साम्प्रतं ।  
यस्यार्थे भवताप्य् एवं स्मितं सन्दर्शितं तथा ॥ र्म्_१।२३०{२०} ॥  
तं दृष्ट्वा विस्मिताः सर्वे श्रोतुम् इछन्ति सज्जनाः ।  
तद् अत्र भगवाञ् छास्ता ह्य् एसां धर्माभिकाङ्क्षिणां ॥ र्म्_१।२३१{२१} ॥  
सर्वेषां तत् समादिश्य सन्देहं छेत्तुम् अर्हति ।  
इत्य् आनन्दोदितं श्रुत्वा भगवांश् च तम् अब्रवीत् ॥ र्म्_१।२३२{२२} ॥  
एवम् एतत् तथानन्द यथा त्वं भाषसे किल ।  
नाकारणे जिनं सर्वं स्मितं सन्दर्शितं क्वचित् ॥ र्म्_१।२३३{२३} ॥  
तद् अर्थं शृणु वक्ष्ये ऽहं यद् अर्थं संस्मितं मम ।  
पश्यानन्द गृहस्थो ऽयं दारको यः कुशीदितः ॥ र्म्_१।२३४{२४} ॥  
मम सन्दर्शनाद् एवं विर्य्योत्साहं समाप्नुवन् ।  
इत्थं रत्नानि संसाध्य बुद्धिमांश् च समृद्धितः ॥ र्म्_१।२३५{२५} ॥  
एवं श्राद्धः प्रसन्नात्मा शासने मे ऽनुमोदितः ।  
सत्कृत्य शरणं कृत्वा भजति मां ससाङ्घिकं ॥ र्म्_१।२३६{२६} ॥  
यद् अयं सार्थभृन् नन्दो मम धर्माभिसंरतः ।  
(र्म् १९)  
अस्य पुण्यविपाकेन बोधिचित्तं समाप्नुयात् ॥ र्म्_१।२३७{२७} ॥  
ततः चिक्षाः समासाद्य पूर्य्य पारमिता दश ।  
क्रमान् मारगणाञ् जित्वा सम्बोधिं समवाप्नुयात् ॥ र्म्_१।२३८{२८} ॥  
ततो ऽर्हन्न् अभिवन्द्यो ऽतिबलवीर्य्यपराक्रमः ।  
इति नाम्ना प्रसिद्धो ऽयं सम्बुद्धः सुगतो जिनः ॥ र्म्_१।२३९{२९} ॥  
सर्वधर्माधिपः शास्ता सर्वविद्यागुणाकरः ।  
सर्वज्ञस् त्रिजगद्भर्त्ता तथागतो भविष्यति ॥ र्म्_१।२४०{३०} ॥  
तस्माद् एवं सदानन्द कर्त्तव्यं बुद्धदर्शनं ।  
बुद्धदर्शनपुण्येन धर्मोत्साहं समापुण्यात् ॥ र्म्_१।२४१{३१} ॥  
ततो वीर्य्यसमारूढः सद्धर्मं साधयेन् मुदा ।  
ततो धर्मबलैर् माराञ् जित्वा सम्बोधिम् आप्नुयात् ॥ र्म्_१।२४२{३२} ॥  
इत्य् आदिष्टं मुनीन्द्रेण श्रुत्वानन्दः ससाङ्घिकः ।  
अनुमोद्य गुरुं नत्वा तथेति प्राभ्यनन्दत ॥ र्म्_१।२४३{३३} ॥  
एवं मे गुरुणादिष्टं धर्मोत्साहप्रवृद्धये ।  
तथा तव मया ख्यातं सत्यम् एतत् प्रधार्य्यतां ॥ र्म्_१।२४४{३४} ॥  
एवं राजंस् त्वयाप्य् एवं कृत्वानुमोदनां तथा ।  
धर्मप्रोत्साहनां कृत्वा कर्त्तव्यं बुद्धदर्शनं ॥ र्म्_१।२४५{३५} ॥  
सद्धर्मचरणोत्साहे चारणीयाः प्रजाः सदा ।  
इत्य् एतद् गुरुणादिष्टं श्रुत्वाशोकः स भूमिपः ॥ र्म्_१।२४६{३६} ॥  
सत्यम् एवं प्रतिश्रुत्य प्राभ्यनन्दत् सपार्षदः ॥ र्म्_१।२४७{३७!} ॥  
तत् कौशीद्यावदानं मुनिवरकथितं श्रद्धया यः शृणोति ।  
श्रुत्वा यः श्रावयेद् यः प्रतिदिनम् अनिशं बुद्धसेवानुरक्तः ।  
हित्वा क्लेशान् प्रदुष्टान् सकलकलिवलान् मारपक्षांश् च जित्वा ।  
पारं गत्वा गुणाब्धेर् व्रजति स सुभगं श्रीघनस्य चरित्रं ।  
  
++ इति रत्नमालायां कौशीद्यवीर्य्योत्साहनावदानं ++  
  
  
(र्म् २०)  
इइ स्नातावदान  
अथाशोको नृपेन्द्रो ऽसौ सद्धर्मचरणोत्सवः ।  
उपगुप्तं गुरुं नत्वा कृताञ्जलिपुटो ऽवदत् ॥ र्म्_२।१{१} ॥  
भदन्त श्रोतुम् इछामि पुनर् अन्यत् सुभाषितं ।  
यथा ते गुरुणा ख्यातं तथा मे ख्यातुम् अर्हसि ॥ र्म्_२।२{२} ॥  
इति तेन नृपेशेन प्रार्थ्यमानो जिनांशजः ।  
उपगुप्तः समामन्त्र्य तं क्षितीशं समब्रवीत् ॥ र्म्_२।३{३} ॥  
साधु सुष्ठु महारज शृणु धर्मं समाहितः ।  
यथा मे गुरुणादिष्टं तथात्र ते प्रचक्ष्यते ॥ र्म्_२।४{५!} ॥  
पुरैकसमये यो ऽभूच् छाक्यसिंहो दयाकरः ।  
धर्मराजो जगच्छास्ता सर्वज्ञः सुगतो जिनः ॥ र्म्_२।५{६} ॥  
सर्वविद्याकलाविज्ञः षडभिज्ञो मुनीश्वरः ।  
समन्तभद्रकृन् नाथो विनायकस् तथागतः ॥ र्म्_२।६{७} ॥  
स श्रावस्त्यां महोद्याने जेतारामे मनोहरे ।  
अनाथपिण्डदस्यैव विहारे मणिमण्डिते ॥ र्म्_२।७{८} ॥  
श्रावकैर् भिक्षुभिः सार्द्धं बोधिसत्वैर् उपासकैः ।  
देवासुरमहाराजैर् मनुजेन्द्रं सपार्षदैः ॥ र्म्_२।८{९} ॥  
सर्वलोकाधिपैश् चापि त्रैधातुकनिवासितैः ।  
चतुर्वर्णैश् च पौरैश् च तथान्यैश् च शुभार्थिभिः ॥ र्म्_२।९{१०} ॥  
सत्कृतो मानितश् चाभिवन्दितः संस्तुतो ऽर्चितः ।  
गुरुकृतः पुरस्कृत्य परिवृतो ऽवलोकितः ॥ र्म्_२।१०{११} ॥  
आदिमध्यान्तकल्याणं धर्मं लोके प्रकाशयन् ।  
सर्वसत्वहितार्थेन विजहार समाहितः ॥ र्म्_२।११{१२} ॥  
तस्मिंश् च समये तत्र श्रावस्त्यां ये वणिग्जनाः ।  
ते पञ्चशतमात्राणि रत्नाकरं समागताः ॥ र्म्_२।१२{१३} ॥  
ततः प्रत्यागताः सर्वे कान्तारं समुपाविशन् ।  
तत्र ते भ्रमिता मार्गात् परिभ्रष्टा विचेरिरे ॥ र्म्_२।१३{१४} ॥  
विमार्गेण चरन्तस् ते वालुकास्थलम् उपाविशन् ।  
तत्र प्रप्ताश् च ते सर्वे मध्याह्ने द्योतितातपे ॥ र्म्_२।१४{१५} ॥  
भानोस् तीक्ष्णकरैस् तप्ता घर्मतापाभिखेदिताः ।  
(र्म् २१)  
क्षीणपथ्यादनाश् चापि क्षुत्तृष्णा परिपीडिताः ॥ र्म्_२।१५{१६} ॥  
तीव्रदुःखाभिसन्तप्ताः पर्यावर्त्तन्त तत्र च ।  
स्थलप्राप्ता यथा मीना मृत्युभयविकम्पिताः ॥ र्म्_२।१६{१७} ॥  
तदा सर्वे ऽपि ते सार्थाः श्रद्धया शरणं गताः ।  
स्वस्वकुलेशस्वस्वेष्टदेवताः संययाचिरे ॥ र्म्_२।१७{१८} ॥  
केचित् स्वयम्भुवं स्मृत्वा केचिन् नारायणं तथा ।  
केचिच् छिवं महारौद्रं केचित् सूर्य्यग्रहाधिपं ॥ र्म्_२।१८{१९} ॥  
केचिच् चन्द्रं च तारेशं केचिद् इन्द्रं सुराधिपं ।  
केचिद् अग्निं यमं चैव नैऋत्यं च तथापरे ॥ र्म्_२।१९{२०} ॥  
वारुणं च तथा वायुकुवेरं च महेश्वरैः ।  
भैरवं मातृकाश् चैवं केचित् स्कन्धं विनायकं ॥ र्म्_२।२०{२१} ॥  
महाकालं तथा चैवं केचिद् ऋषीन् यतीश्वरान् ।  
केचिद् दैत्याधिपान् वीरान् केचिन् नागाधिपांस् तथा ॥ र्म्_२।२१{२२} ॥  
केचिच् चातुर्महाराजान् केचिद् यक्षाधिपान् तथा ।  
एवम् अन्यांस् त्रिधातुस्थांस् सर्वान् स्मृत्वा ययाचिरे ॥ र्म्_२।२२{२३} ॥  
तैर् एवं याच्यमानानां देवतानं न कश् चन ।  
एको ऽप्य् आसीत् तदा त्राता वाणिजां दुःखभागिनां ॥ र्म्_२।२३{२४} ॥  
ततस् ते वणिजः सर्वे मृत्युभयविकम्पिताः ।  
निराशया विषीदन्तस् तस्थुर् निश्चेष्टमानसाः ॥ र्म्_२।२४{२५} ॥  
तत्र यः सुगतोपासी दृष्टसत्यः स धीरवान् ।  
तान् सार्थान् विपन्नाशां दृष्ट्वामन्त्र्यैवम् अब्रवीत् ॥ र्म्_२।२५{२६} ॥  
भवन्तो मा विषीदध्वं किं विषादेन सेत्स्यते ।  
तस्मात् त्यक्त्वा विषादत्वं धीर्य्यम् आलम्ब्य तिष्ठत ॥ र्म्_२।२६{२७} ॥  
धैर्य्येण तारयेद् दुःखं महाकृच्छ्रं विपत्स्व् अपि ।  
तस्माद् धैर्य्यं समाधाय स्मरध्वं च जिनं द्रुतं ॥ र्म्_२।२७{२८} ॥  
जिन एव जगन्नाथस् त्राता सर्वानुकम्पकः ।  
तद् अस्मद्वचनं श्रुत्वा सम्बुद्धं स्मरतादरात् ॥ र्म्_२।२८{२९} ॥  
(र्म् २२)  
तत्राप्य् एवं भये ऽस्माकं त्राता को ऽन्यो भविष्यति ।  
बुद्ध एव जगद्बन्धुस् तद् व्रजध्वं जिनं द्रुतं ॥ र्म्_२।२९{३०} ॥  
सर्वथा नो जिनेन्द्रो ऽसौ सर्वसत्वानुकनिपकः ।  
डृष्ट्वास्मान् करुणादृष्ट्या संरक्षेत् सहसा खलु ॥ र्म्_२।३०{३१} ॥  
इति तेनोदितं श्रुत्व सर्वे ते वणिजस् तथा ।  
सम्बुद्धं शरणं कृत्वा स्मृत्वाभयं ययाचिरे ॥ र्म्_२।३१{३२} ॥  
नमस् ते भगवन् नाथ सर्वज्ञो ऽसि जगत्प्रभुः ।  
भवतैव जगत् सर्वं पालितं पुत्रवत् सदा ॥ र्म्_२।३२{३३} ॥  
अद्याग्रेण वयं सर्वे यावज्जीवं सदापि हि ।  
भवतां शरणं यामस् तद् रक्षास्माञ् जगद्गुरो ॥ र्म्_२।३३{३४} ॥  
भवान् एव जगद्धर्मं संसारे पालितं सदा ।  
भगवन् सर्वविन् नाथ त्रातुम् अर्हसि सर्वथा ॥ र्म्_२।३४{३५} ॥  
पञ्चशतसर्वाणि वाणिजाश् च समागताः ।  
विमार्गेण चरन्तस् ते मध्याह्ने द्योतितातपे ॥ र्म्_२।३५{३६} ॥  
तत्र प्राप्ताश् च ते सर्वे वालुकास्थले संस्थिताः ।  
भानो तीक्ष्णकरे तप्ता क्षुत्तृषार्त्ता परिपीडिताः ॥ र्म्_२।३६{३७} ॥  
तीव्रातिवेदनाक्रान्ता मृत्युभयं समागताः ।  
नमो बुद्धाय धर्माय सङ्घायेति नमो नमः ॥ र्म्_२।३७{३८} ॥  
दृष्ट्वास्मान् करुणा सर्वान् पञ्चशतानि वाणिजान् ।  
भवान् एव जगत्स्वामिं तथा बुद्धानुभावतां ॥ र्म्_२।३८{३९} ॥  
तदा स भगवान् तेभ्य माहेन्द्रवृष्टिम् आचरन् ।  
शीतला वायवो याति तेन शीतत्वम् आगताः ॥ र्म्_२।३९{४०} ॥  
तद् दृष्ट्वा सार्थपतिना सर्वान् सार्थान् समब्रवीत् ।  
भवन्तः श्रूयतां सर्वे यन् मया प्रोच्यते हितं ॥ र्म्_२।४०{४१} ॥  
तद् भवद्भिः समाधृत्वा कर्त्तव्यं कृतवेदिभिः ।  
यद् वयं मृत्युसम्प्राप्ता परलोकाद् इवागताः ॥ र्म्_२।४१{४२} ॥  
तद् ज्ञेयं जिनेन्द्रस्य कृपादृष्टिप्रसादतः ।  
तस्मात् सर्वे वयं तस्य बुद्धस्य शरणं गताः ॥ र्म्_२।४२{४३} ॥  
सद्धर्म्मं समुपाश्रित्य चरेमहि सदापि हि ।  
अनित्यं खलु संसारम् अनित्यं जीवितं सुखं ॥ र्म्_२।४३{४४} ॥  
क्षणध्वंसि शरीरं च भवे नित्यं न किं चन ।  
धर्म एव महासारं येनैवं रक्ष्यते जगत् ॥ र्म्_२।४४{४५} ॥  
तस्माद् धर्मं समाधर्तुं गन्तव्यं शरणं मुनेः ।  
इति तेनोदितं श्रुत्वा सर्वे ते वणिजो मुदा ॥ र्म्_२।४५{४६} ॥  
तथेत्य् अभ्यनुमोदन्तस् ततो गन्तुम् उपाक्रमत् ।  
अथ सार्थपतिश् चैवं कृत्वा तं सह सम्मतं ॥ र्म्_२।४६{४७} ॥  
(र्म् २३)  
विहारे सुगतं द्रष्टुं धर्मं चाप्तुम् अगान् मुदा ।  
तत्रोपेत्य प्रविष्टो ऽसौ सर्वसार्थगणान्वितः ॥ र्म्_२।४७{४८} ॥  
दृष्ट्वा तं सुगतं नत्वा विषसाद पुरो मुनेः ।  
अथासौ भगवांस् तेषां दृष्ट्वाशयविशुद्धतां ।  
आर्य्यसत्यार्य्यमार्गाङ्गं दिदेश धर्मम् उत्तमं ॥ र्म्_२।४८{४९} ॥  
तदा सर्वे ऽपि ते सत्वाः श्रुत्वा तं धर्मम् आदरात् ।  
सत्कायदृष्टिनिर्मुक्ता बोधिचित्तं प्रलेभिरे ॥ र्म्_२।४९{५०} ॥  
तत्र केचिन् महाश्राद्धा धर्मानुसारिणो ऽभवन् ।  
श्रोतापन्नास् तथा केचित् सकृदागामिनो परे ॥ र्म्_२।५०{५१} ॥  
तथानागामिनः केचित् केचिद् भवपराङ्मुखाः ।  
संसारक्लेशसङ्घांश् च हित्वा सुविमलाशयाः ॥ र्म्_२।५१{५२} ॥  
साक्षात् सद्धर्म्मम् आसाद्य बभूवुर् धर्मचारिणः ।  
केचिच् छ्रावकबोधौ च प्रत्येकायां तथापरे ॥ र्म्_२।५२{५३} ॥  
केचिद् अनुत्तरायां च सम्बोधौ प्रणिधिं दधुः ।  
एवं ताः पर्षदः सर्वाः सम्बुद्धशरणे स्थिताः ॥ र्म्_२।५३{५४} ॥  
सद्धर्म्माचरणे रक्ताः सङ्घभक्ता बभूविरे ।  
अथ ते भिक्षवो दृष्ट्वा तान् सर्वान् बोधिचारिणः ॥ र्म्_२।५४{५५} ॥  
सम्बुद्धं प्रयता नत्वा पप्रछुर् विस्मयान्विताः ।  
आश्चर्य्यं भगवन् यावद् यद् इमे वणिजस् तथा ॥ र्म्_२।५५{५६} ॥  
कान्तारपतिताः सर्वे भवता परिपालिताः ।  
भवच्चिन्तितमात्रे ऽपि माहेन्द्रवृष्टिम् आचरन् ॥ र्म्_२।५६{५७} ॥  
शीतला वायवो वातास् तत् कथं वक्तुम् अर्हसि ।  
इति तैर् भिक्षुभिः पृष्टो भगवांस् तान् अभाषत ॥ र्म्_२।५७{५८} ॥  
शृणुध्वं भिक्षवः कर्म्म यन् मया कृत कृतं कथ्यते ।  
यन् मया प्रकृतं कर्म को ऽन्यो भुञ्ज्याद् धि तत्फलं ॥ र्म्_२।५८{५९} ॥  
येन यत् प्रकृतं कर्म स एवाद्याद् धि तत् फलं ।  
अभुक्तं क्षीयते कर्म नैव क्वापि कथं चन ॥ र्म्_२।५९{६०} ॥  
(र्म् २४)  
अग्निभिर् दह्यते नैव वायुभिर् नापि शुष्यते ।  
उदकैः क्लिद्यते नापि भूमिषु ॥ र्म्_२।६०{६१} ॥  
अपि तु पच्यते स्कन्धषड्धात्वायतनेषु हि ।  
अन्यथा चापि कर्माणि न ददन्ति फलानि च ॥ र्म्_२।६१{६२} ॥  
यथैव यत् कृतं कर्म तथैव तत् फलं मतं ।  
शुभकर्म शुभं दद्यात् पापकर्माशुभं खलु ॥ र्म्_२।६२{६३} ॥  
मिश्रितम् उभयं दद्याद् इति मत्वा शुभे चरेत् ।  
न प्रणश्यन्ति कर्माणि कल्पकोटिशतैर् अपि ॥ र्म्_२।६३{६४} ॥  
सामग्रीं प्राप्य कालं च फलन्ति खलु देहिनां ।  
यन् मया प्रकृतं पूर्वं तत् फलं प्राप्यते ऽधुना ॥ र्म्_२।६४{६५} ॥  
कथ्यते तत् पुरावृत्तं साधु शृणुत सादरं ।  
पुरैकसमये बुद्धश् चन्दनो नाम धर्मराट् ॥ र्म्_२।६५{६६} ॥  
सर्वज्ञो ऽर्हञ् जगन्नाथः शास्ता लोकाधिपेश्वरः ।  
विद्याचरणसम्पन्नः सुगतो लोकविज् जिनः ॥ र्म्_२।६६{६७} ॥  
तथागतो महाभिज्ञः सम्बुद्धो ऽभूद् विनायकः ।  
तदैकसमये तत्र चन्दनः स मुनीश्वरः ॥ र्म्_२।६७{३८!} ॥  
भिक्षुभिः सह सद्धर्म्मं प्रकाशयन् समन्ततः ।  
हिताय सर्वसत्वानां जानपदेषु सञ्चरन् ॥ र्म्_२।६८{६९} ॥  
अन्यतमां पुरीं रम्यां राजधानीम् उपाश्रयत् ।  
तत्र सत्वहितार्थेन बोधिचर्यां प्रकाशयन् ॥ र्म्_२।६९{७०} ॥  
श्रावकैर् भिक्षुभिः सार्द्धं विजहार जिनाश्रमे ।  
अथ तदाधिपो राजा श्रुत्वा तं बुद्धम् आगतं ॥ र्म्_२।७०{७१} ॥  
स मन्त्रिजनपौरैश् च सह प्रत्युद्ययौ मुदा ।  
तत्रासौ सहसोपेत्य दृष्ट्वा तं सुगतं मुनिं ॥ र्म्_२।७१{७२} ॥  
कृताञ्जलिपुटो नत्वा तस्थाव् एकान्तिके मुदा ।  
अथासौ भगवान् दृष्ट्वा तं नृपं समुपस्थितं ॥ र्म्_२।७२{७३} ॥  
आदिमध्यान्तकल्याणं दिदेश धर्मम् उत्तमं ।  
शृणु राजन् भवे सारं धर्मं नित्यम् अतन्द्रितं ॥ र्म्_२।७३{७४} ॥  
धर्मेण जायते लोको धर्मेण स्वर्गम् आरुहेत् ।  
तस्माद् धर्मं पुरस्कृत्य सम्पालयन् प्रजा सदा ॥ र्म्_२।७४{७५} ॥  
प्रजारक्षाव्रतं धर्मं मूलं राज्ञां विदुर् बुधाः ।  
प्रजारक्षाव्रतं त्यक्त्वा किम् अन्यैर् बहुभिर् व्रतैः ॥ र्म्_२।७५{७६} ॥  
(र्म् २५)  
तेन राजन् त्वया धर्मे पालनीयाः प्रजाः शुभे ।  
तद् दशाकुशलेभ्यश् च विनिवार्य त्वया सदा ॥ र्म्_२।७६{७७} ॥  
योजनीयाः प्रजा धर्मे तत्पुण्यैस् त्वं प्रमोक्ष्यसे ।  
आदौ दाने प्रजान् योज्याः सम्बोधिपदकारणे ॥ र्म्_२।७७{७८} ॥  
तत्पुण्यैः प्रचरिष्यन्ति प्रजाः संवर्द्धिताः शुभे ।  
शुभकर्मरते लोके तत्पुण्यैः वर्द्ध्यते नृपः ॥ र्म्_२।७८{७९} ॥  
तस्माद् दानं स्वयं दत्वा प्रजा शीले नियोजय ।  
शीलेन शुद्ध्यते कायः शुद्धकायो भवेत् सुधीः ॥ र्म्_२।७९{८०} ॥  
सुबुद्धिः क्षमया सर्वाच् छत्रूं जित्वा विराजते ।  
ततो वीर्य्यबलैः सर्वान् सत्वान् सौख्ये नियोजयेत् ॥ र्म्_२।८०{८१} ॥  
ततः क्लेशान् विनिर्जित्य ध्यात्वा बोधिं प्रसाधयेत् ।  
बोधिप्रणिधिचित्तेन कृती प्रज्ञां प्रसाधयेत् ॥ र्म्_२।८१{८२} ॥  
ततः प्राज्ञ उपायैश् च जगद् बोधौ नियोजयेत् ।  
ततो मारान् विनिर्जित्य सम्बोधिज्ञानम् आप्नुयात् ॥ र्म्_२।८२{८३} ॥  
तत्र प्राप्य रसाभिज्ञा दशभूमीश्वरो भवेत् ।  
ततः कृत्वा वशे सर्वांस् त्रैधातुकनिवाशिनः ॥ र्म्_२।८३{८४} ॥  
संस्थाप्य सौगते धर्मे स्वयं निर्वृतिम् आचरेत् ॥ र्म्_२।८४{८५} ॥  
एवं ज्ञात्वा महाराज निर्वाणगतिसाधनं ।  
यदि ते निर्वृतौ वाञ्छा तदैतासु समाचर ॥ र्म्_२।८५{८६} ॥  
ततस् ते मङ्गलं नित्यं संवृत्तिसुखम् आप्नुयाः ।  
क्रमात् पारमिताः पूर्य्य निर्वृतिं समवाप्नुयाः ॥ र्म्_२।८६{८७} ॥  
निर्वाणं परमं ज्ञानं निर्वाणं परमं सुखं ।  
निर्वाणं परमं पुण्यं निर्वाणं परमां गतिं ॥ र्म्_२।८७{८८} ॥  
एवं हि सुकृतं सर्वं ज्ञात्वा निर्वाणकारणं ।  
तथा धर्मे स्वयं स्थित्वा प्रेरणीयाः प्रजा अपि ॥ र्म्_२।८८{८९} ॥  
एवं स चन्दनो बुद्धो बोधयित्वा च तं नृपं ।  
बोधिमार्गे प्रतिस्थाप्य विरराम क्षणं ततः ॥ र्म्_२।८९{९०} ॥  
अथ स नृपती राजा श्रुत्वा तद् धर्मम् आदरात् ।  
प्रमोदितः समुत्थाय उत्तरासङ्गम् उद्वहन् ॥ र्म्_२।९०{९१} ॥  
जानुभ्यां भुवि संस्थित्वा कृताञ्जलिपुटो नतः ।  
(र्म् २६)  
सुप्रसन्नमुखः पादौ नत्वा तं प्रार्थयन् मुनिं ॥ र्म्_२।९१{९२} ॥  
नमस् ते भगवन् नाथ भवतां शरणं व्रजे ।  
सद्धर्मम् आदिशन्न् अत्र विजयस्व गणैः सह ॥ र्म्_२।९२{९३} ॥  
इति तेन नृपेन्द्रेण प्रार्थिते स मुनीश्वरः ।  
तथेति प्रतिसंश्रुत्य त्रैमास्यम् अध्यवासयत् ॥ र्म्_२।९३{९४} ॥  
ततः सान्तःपुरा राजा तं मुनीन्द्रं ससाङ्घिकं ।  
सदा सत्कारपूजाङ्गैर् भोज्यैः प्रारागयन् मुदा ॥ र्म्_२।९४{९५} ॥  
तस्मिंश् च समये तत्र लोकानाचरकोपिताः ।  
वर्षाधिदेवता मेघावृष्टिं न मुमुचुर् भुवि ॥ र्म्_२।९५{९६} ॥  
ततस् तस्याम् अनावृष्ट्यां तडागादि जलाश्रयाः ।  
दिने दिने प्रहीनाम्भः पङ्कशेषविशोषिताः ॥ र्म्_२।९६{९७} ॥  
निःपुष्पा निष्फला वृक्षाः शाखापत्त्रविशीर्ण्णिताः ॥ र्म्_२।९७{९७!} ॥  
स्थाणुकल्पा निराभोग्याः पक्षिसम्पातवर्जिताः ।  
महीशस्यविपन्नाश् च बीजाङ्कुलविशोषिताः ॥ र्म्_२।९८{९८} ॥  
निस्तृणा प्रखलीभूता मरुकल्पाभवत् तदा ।  
अन्नपानवियोगेन मृता अनेकजन्तवः ॥ र्म्_२।९९{९९} ॥  
क्षुत्पिपासहताः केचिन् न्यषीदन्त मृता इव ।  
केचिद् गेहे विषण्णास्या मृत्युशङ्काविषादिताः ॥ र्म्_२।१००{१००} ॥  
परस्परं मुखं दृष्ट्वा निःश्वसन्तो निषेदिरे ।  
केचिन् मेघं च खे दृष्ट्वा प्रायाचन्त दिवानिशं ॥ र्म्_२।१०१{१} ॥  
हा हतास्म इति प्रोक्त्वा केचित् तस्थुर् निराशिताः ।  
एवं नानाप्रकारेण विलपन्तो विखेदिताः ॥ र्म्_२।१०२{२} ॥  
सर्वे ऽपि पौरिकास् तत्र चिखेदुर् मृत्युशङ्किताः ।  
तद् दृष्ट्वा नृपतिश् चापि मृत्युत्रस्तानुकम्पितः ॥ र्म्_२।१०३{३} ॥  
मन्त्रिणः सचिवान् सर्वान् समामन्त्र्याब्रवीद् इति ।  
हा कष्टं कथम् अत्रैवं दुर्भिक्षं वर्त्तते ऽधुना ।  
किं करोमि न मन्ये ऽहं वदध्वं तत् प्रतिक्रियां ॥ र्म्_२।१०४{४} ॥  
येन तदा महापापदुर्भिक्षं शाम्यते द्रुतं ।  
तदुपायं प्रकुर्याम तत् कुरुध्वं यथाविधिं ॥ र्म्_२।१०५{५} ॥  
(र्म् २७)  
इति श्रुत्वा नृपाज्ञां ते समन्त्रिजनपौरिकाः ।  
देवता विधिनाराध्य तच् छान्तिं संययाचिरे ॥ र्म्_२।१०६{६} ॥  
भो देवताः प्रसीदध्वं नमो वः प्रणता वयं ।  
अपराधं यद् अस्मासु क्षन्तव्यं सर्वथापि तत् ॥ र्म्_२।१०७{७} ॥  
इमं दुर्भिक्षनिर्वृष्टिं प्राप्तं शमयत द्रुतं ।  
सुवृष्टिं कारयित्वात्र सुभिक्षं कुरुत ध्रुवं ॥ र्म्_२।१०८{८} ॥  
एवं केचिद् विधातारं केचिद् विष्णुं जनार्दनं ।  
केचिच् छिवं महेशानं इन्द्रं केचित् सुराधिपं ॥ र्म्_२।१०९{९} ॥  
केचिद् ग्रहाधिपं केचिल् लोकपालान् महर्द्धिकान् ।  
केचिच् च मातृकादेवीं स्कन्दविघ्नेशभैरवान् ॥ र्म्_२।११०{१०} ॥  
महाकालगणांश् चापि केचिन् नागाञ् जलाधिपान् ।  
केचिन् मेघान् समालोक्य नत्वा वृष्टिं ययाचिरे ॥ र्म्_२।१११{११} ॥  
एवं सर्वे ऽपि लोकाश् च स्वस्वेष्टकुलदेवताः ।  
विधिनाराध्य सम्प्रार्थ्य सुवृष्टिं प्रययाचिरे ॥ र्म्_२।११२{१२} ॥  
एवं तैः प्रार्थ्यमानास् ताः सर्वाश् च देवता अपि ।  
तत्र वृष्टिं समुत्स्रष्टुं नैव शेकुर् विघातिताः ॥ र्म्_२।११३{१३} ॥  
ततः सर्वे च ते लोका दृष्ट्वा तद् वृष्टिघातितां ।  
हाहाकारविरावन्तो विचिखेदुर् निराशिताः ॥ र्म्_२।११४{१४} ॥  
अथ राजा स तान् दृष्ट्वा दुर्भिक्षाक्षोभिताशायान् ।  
तथा च ग्रहाम् आलोक्य विसण्णास्यो व्यचिन्तयत् ॥ र्म्_२।११५{१५} ॥  
अहो कष्टं महोत्पातं मम राज्ये भविष्यति ।  
कथम् अत्र प्रतीकारं तत् प्रशान्त्यै करिष्यते ॥ र्म्_२।११६{१६} ॥  
किं मया नृपभूतेन यशोधर्मविघातिना ।  
न शक्यन्ते प्रजा येन रक्षितुम् ईतिपीडिते ।  
धिग् मां नृपाधमीभूतं किं पापं प्रकृतं मया ।  
येन यस्य प्रजा एव क्षुत्पिपासहता मृताः ।  
किम् एव मम राज्ये न भोग्यैश् चापि धनैर् अपि ।  
किं तेन जीवितेनापि यशोधर्मविनाशिना ॥ र्म्_२।११७{१८} ॥  
येन राज्ञा न रक्ष्यन्ते प्रजाः स्वविषयाश्रिताः ।  
स किं राजा बलिष्ठो ऽपि कृतान्त इव मन्यते ॥ र्म्_२।११८{१९} ॥  
(र्म् २८)  
यश् च राजा स्वभोग्यार्थं केवलं दण्डम् आहरन् ।  
न विपत्सु प्रजाः पाति स किं राजापि चौरवत् ॥ र्म्_२।११९{२०} ॥  
येषाम् एव हितार्थाय यश् च राजाभिषिच्यते ।  
स तेषां न हितं कुर्य्यात् स किं राजा कृतार्थहा ॥ र्म्_२।१२०{२१} ॥  
धिक् प्रवादहतः सो ऽत्र यशोधर्मसुखार्थहा ।  
स्वयं नष्टः परान् हत्वा नरकेषु व्रजेद् ध्रुवं ॥ र्म्_२।१२१{२१!} ॥  
किं चाहम् अपि मानुष्यः समान इन्द्रियैर् अपि ।  
यतो मे क्रियते सर्वैः सेवो नित्यं समाहितैः ॥ र्म्_२।१२२{२२} ॥  
यदि न क्रियते रक्षा मयाप्य् एषां विपत्स्व् अपि ।  
कथम् एतदृशैर् मुक्तः कदा यास्यामि सद्गतिं ॥ र्म्_२।१२३{२३} ॥  
सर्वदैतदृणैर् बद्धः सर्वथा प्रतिबन्धितः ।  
कर्मभिः प्रेर्य्यमाणो ऽहं यास्यामि नरकान् ध्रुवं ॥ र्म्_२।१२४{२४} ॥  
तदाहं किं करिष्यामि यमदूतैर् अधिष्ठिते ।  
दृष्ट्वा तां भीषणां क्रूरान् पतिष्यामि विमोहितः ॥ र्म्_२।१२५{२५} ॥  
तदा तत्र न विद्येत कश्चित् त्राता दयान्वितः ।  
धर्म एव तदा रक्षेत् तद् धर्मं साधयेच् छुभं ॥ र्म्_२।१२६{२६} ॥  
धर्माश् च बहुधा प्रोक्तास् तेषां प्राहुर् मुनीश्वराः ।  
आदिमध्यान्तकल्याणं सौगतं धर्मम् उत्तमं ॥ र्म्_२।१२७{२७} ॥  
येनैव शुभतां कृत्वा सर्वत्र भुवनेष्व् अपि ।  
सर्वसत्वाश् च पाल्यन्ते सर्वदेह परत्र च ॥ र्म्_२।१२८{२८} ॥  
तथात्रापि शुभं कर्तुं सम्बुद्धं शरणं व्रजन् ।  
सद्धर्मं समवाप्तुं च सेवितव्यं ससाङ्घिके ॥ र्म्_२।१२९{२९} ॥  
तेनात्र सहसा कृत्वा पुष्करणीमनोरमां ।  
सम्बुद्धसुगतं तत्र स्नापयित्वा ससाङ्घिकं ॥ र्म्_२।१३०{३०} ॥  
महत्सत्कारपूजाभिर् भोजनैश् च प्रतोषयन् ।  
ततस् तं सुगतं नत्वा तद् दुर्भिक्षं प्रशान्तये ॥ र्म्_२।१३१{३१} ॥  
सुवृष्टिचारणे लोके प्रार्थयिष्यामि सादरं ।  
तदा स भगवान् अत्र सुवृष्टिं चारयेद् ध्रुवं ॥ र्म्_२।१३२{३२} ॥  
सर्वत्र शुभतां कृत्वा सुभिक्षं कारयेत् सदा ।  
ततो ऽत्र सर्वदाप्य् एवं दुर्भिक्षं न कदा चन ॥ र्म्_२।१३३{३३} ॥  
सुभिक्षं सर्वतो भद्रं भवेन् नूनं समन्ततः ।  
(र्म् २९)  
इति ध्यात्वा विनिश्चित्य मनसा स नराधिपः ॥ र्म्_२।१३४{३४} ॥  
सहसा सचिवान् सर्वान् समामन्त्र्याब्रवीत् तथा ।  
शृणुध्वं मन्त्रिणो यन् मे मनसा संविचिन्तितं ॥ र्म्_२।१३५{३५} ॥  
तद् अनुमोद्य युष्माभिः प्रकर्त्तव्यं समाहितैः ।  
यद् अद्य जायते ऽवृष्टिं दुर्भिक्षं चोपवर्त्तते ॥ र्म्_२।१३६{३६} ॥  
तद् अस्मत्पापतो नूनं तत् पापपरिहाणये ।  
सम्बुद्धशरणं कृत्वा सद्धर्मसमवाप्तये ॥ र्म्_२।१३७{३७} ॥  
ससङ्घं सेवितुं नित्यम् इछे तद् अनुमोद्यतां ।  
स एव भगवान् नाथः कृत्वात्र शुभतां सदा ॥ र्म्_२।१३८{३८} ॥  
सुवृष्टिं चारयित्वा च सुभिक्षं कारयेद् ध्रुवं ।  
ततो ऽस्माकं तदाप्य् अत्र मङ्गलं स्यात् समन्ततः ॥ र्म्_२।१३९{३९} ॥  
सदा सद्धर्मम् आधाय सौख्यं भुक्त्वा भजेमहि ।  
धर्मेण शुभता नित्यं धर्मेण जीयते विपत् ॥ र्म्_२।१४०{४०} ॥  
धर्मेण पाल्यते सर्वं धर्मेण सद्गतिं व्रजेत् ।  
धर्मं तु सौगतं भद्रं सर्वे प्राहुर् मुनीश्वराः ॥ र्म्_२।१४१{४१} ॥  
सद्धर्मं समवाप्तुं तं सम्बुद्धं भजतादरात् ।  
बुद्ध एव जगद्बन्धुः सर्वसत्वहितङ्करः ॥ र्म्_२।१४२{४२} ॥  
बुद्ध एव जगन्मित्रं सर्वसत्वसुखप्रदः ।  
बुद्ध एव जगत्त्राता सर्वसत्वानुकम्पकः ॥ र्म्_२।१४३{४३} ॥  
बुद्ध एव जगद्भर्ता धर्मार्थसुखसम्प्रदः ।  
बुद्ध एव जगच्छास्ता सर्वसत्त्वानुबोधकः ।  
बुद्ध एव जगन्नाथो बोधिसम्भारपूरकः ।  
बुद्ध एव जगत्स्वामी सम्बोधिमार्गदेशकः ।  
बुद्ध एव महावीरः सर्वमारप्रभञ्जकः ॥ र्म्_२।१४४{४४} ॥  
बुद्ध एव महासत्वः षडभिज्ञो जगत्प्रभुः ।  
बुद्ध एव त्रिलोकेषु धर्मरूजा मुनीश्वरः ।  
येनैव त्रिजगल्लोकं पालितं पुत्रवत् सदा ॥ र्म्_२।१४५{४७!} ॥  
स एव भगवान् बुद्धः सेवनीयः शुभार्थिभिः ।  
येनैवं त्रिषु लोकेषु सर्वलोकाधिपेश्वरः ॥ र्म्_२।१४६{४८} ॥  
राजते जयते तेन सिद्धो ऽयं धर्म्मराज् जिनः ।  
यथा च त्रिषु लोकेषु बोधिचर्याः प्रकाशयन् ।  
(र्म् ३०)  
करोति भद्रतां नित्यं तथात्रापि करिष्यति ॥ र्म्_२।१४७{१९} ॥  
संस्थापयति सद्धर्मे यथा त्रैधातुवासिनः ।  
सत्वान् प्रबोधयन्न् अस्मान् निवेशयेत् तथा खलु ॥ र्म्_२।१४८{२०} ॥  
ततः सर्वे वयं धृत्वा सद्धर्मं शुभदं शिवं ।  
यशोपुण्यसुखं भुक्त्वा यास्यामो ऽन्ते सुखावतीं ॥ र्म्_२।१४९{२१} ॥  
इति मत्वा तथास्माभिश् चन्दनो ऽयं जिनेश्वरः ।  
महत्सत्कारपूजाभिः सेवितव्यो मुदा सदा ॥ र्म्_२।१५०{२२} ॥  
इति सम्भाष्य तैः सर्वैस् तथेत्य् अभ्यनुमोदितैः ।  
मन्त्रिभिः सह राजा स प्रययौ तज् जिनाश्रमं ॥ र्म्_२।१५१{२३} ॥  
तत्र प्राप्तः प्रविष्टश् च दृष्ट्वा तं चन्दनं मुनिं ।  
कृताञ्जलिपुटो नत्वा चकार प्रार्थनाम् इति ॥ र्म्_२।१५२{२४} ॥  
नमस् ते भगवच् छास्तः वयं ते शरणं गताः ।  
तत् प्रसन्नो भवास्माकं क्षन्तव्या चापराधता ॥ र्म्_२।१५३{२४} ॥  
यद् अवृष्टिः प्रवृत्तात्र तद् अस्मत्पापतः खलु ।  
तत्पापपरिहाणाय सद्धर्मं देष्टुम् अर्हसि ॥ र्म्_२।१५४{२६} ॥  
तद् भवन्तं वयं सर्वे स्नापयित्वा ससाङ्घिकान् ।  
यथाशक्त्य् उपचारैश् च समिछामो ऽर्चितुं पुरे ॥ र्म्_२।१५५{२७} ॥  
तत् प्रसीद मुनीन्द्रो ऽसि यथास्माकं हितं भवेत् ।  
तथास्मत्पुरम् आगत्वा शुभं कर्तुं समर्हसि ॥ र्म्_२।१५६{२८} ॥  
इति तेनार्थितं राज्ञा श्रुत्वा स चन्दनो मुनिः ।  
तूष्णीभूत्वा तथेत्य् एवं अध्युवास स साङ्घिकः ॥ र्म्_२।१५७{२९} ॥  
ततः स नृपतिर् ज्ञात्वा तद् अधिवासितं मुनेः ।  
पादौ नत्वा पुनर् दृष्ट्वा सहसा स्वं पुरं ययौ ॥ र्म्_२।१५८{६०!} ॥  
ततः पुरे च मार्गेषु शोधयित्वा समन्ततः ।  
सुगन्धिजलसंसिक्तम् अकारयन् महीतलं ॥ र्म्_२।१५९{६१} ॥  
ततः पुष्पावकीर्ण्णं च कारयित्वा समन्ततः ।  
ध्वजच्छत्रवितानैश् च तत्पुरं पर्य्यभूषयत् ॥ र्म्_२।१६०{६२} ॥  
ततस् तन् नगरे मध्ये कारयित्वा सरो वरं ।  
तद् गन्धोदकसम्पूर्णम् अकारयत् प्रशोभितं ॥ र्म्_२।१६१{६३} ॥  
तत्र पुष्पाभिः संयुक्तं कृत्वा तीरे समन्ततः ।  
छत्रध्वजपताकानि वितत्य पर्य्यमण्डयत् ॥ र्म्_२।१६२{६४} ॥  
(र्म् ३१)  
आसनानि च प्रज्ञप्य ससङ्घस्य क्रमान् मुनेः ।  
स्वर्णकुम्भांश् च संस्थाप्य शुचिगन्धाम्बुपूरितान् ॥ र्म्_२।१६३{६५} ॥  
ततो पूजोपचारां भोज्योपकरणानि च ।  
साधयित्वोपसंस्थाप्य सङ्गीतिसहितानि च ॥ र्म्_२।१६४{६६} ॥  
ततो राजा स सामात्यैः पौरिकैश् च समन्वितः ।  
तं बुद्धं पुरम् आनेतुं जिनाश्रमम् अगान् मुदा ॥ र्म्_२।१६५{६७} ॥  
तत्र स सहसा प्राप्तो दृष्ट्वा तं चन्दनं मुनिं ।  
कृताञ्जलिपुटो नत्वा गमनं प्रार्थयद् इति ॥ र्म्_२।१६६{६८} ॥  
सर्वज्ञ भगवं गन्तुं समयो वर्त्तते ऽधुना ।  
सर्वं च साधितं सिद्धं तदाश्व् आगन्तुम् अर्हसि ॥ र्म्_२।१६७{६९} ॥  
एवं तेनार्थिते राज्ञा स सम्बुद्धः ससाङ्घिकः ।  
पात्रचीवरम् आदाय प्रागात् तत्पुरसम्मुखः ॥ र्म्_२।१६८{७०} ॥  
यदासौ भगवान् बुद्धाः प्रातिहार्य्यं प्रदर्शयन् ।  
लोकान् भासावसम्भास्य प्राचरन् प्राप्तगोपुरं ॥ र्म्_२।१६९{७१} ॥  
तदाकम्पद् रसा साब्धिर् ववौ वायुः सुमङ्गलं ।  
क्षुत्पिपासा हता ये च ते सर्वे परितृप्तिताः ॥ र्म्_२।१७०{७२} ॥  
ये च हीनेन्द्रियाः सत्वास् ते च पूर्णेन्द्रिया बभुः ।  
निर्धना धनिनाश् चासन् रोगिनो निरुजो ऽभवन् ॥ र्म्_२।१७१{७३} ॥  
बन्धनस्था विमुक्ताश् च दुःखिताः सुखिनो ऽभवन् ।  
उन्मत्ताः सुस्मृतिं प्राप्ता नग्ना आसन् सुवस्त्रिकाः ॥ र्म्_२।१७२{७४} ॥  
गुर्विण्या याश् च ताः सर्वाः प्रमदाः सुखसूतिकाः ।  
चिरवैरानुसम्बद्धा मैत्रीभूताः समाचरन् ॥ र्म्_२।१७३{७५} ॥  
ये च पापरताः सत्वा दशाकुशलचारिकाः ।  
ते सर्वे परिसन्तृप्ताः पुण्यकामाः प्रचेरिरे ॥ र्म्_२।१७४{७६} ॥  
एवम् अन्ये च ये तत्र पापका उपसर्गिकाः ।  
ते सर्वे विलयं याताः ते सर्वे संशुभाङ्किताः ॥ र्म्_२।१७५{७७} ॥  
एवं सर्वप्रकारेण हत्वा सर्वम् अमङ्गलं ।  
कृत्वा भद्रं च सर्वत्र ससङ्घः स पुरे ऽविशत् ॥ र्म्_२।१७६{७८} ॥  
क्रमात् प्रदक्षिणेनैवं प्रचरित्वा महोत्सवैः ॥ र्म्_२।१७७{७९} ॥  
(र्म् ३२)  
वन्द्यमानस् तु तैः सर्वैः सदेवासुरमानवैः ॥ र्म्_२।१७८{८०} ॥  
तं नृपं पुरतः कृत्वा राजमार्गम् उपासरन् ।  
तत् सरोवरसम्प्राप्तो दृष्ट्वा तीरे समाश्रयत् ॥ र्म्_२।१७९{८१} ॥  
ततः स भगवान् बुद्धो यथा प्रज्ञप्त आसने ।  
एकचीवरकस् तस्थौ स्नातुं तत्र सरोवरे ॥ र्म्_२।१८०{८२} ॥  
ततो नृपादयः सर्वे लोकास् तं चन्दनं मुनिं ।  
ससङ्घं स्नापयाम् आसुः स्वर्णकुम्भाम्बुभिः क्रमात् ॥ र्म्_२।१८१{८३} ॥  
कृत्वा स्नानं ततो ऽन्यत्र यथाप्रज्ञप्त आसने ।  
ससङ्घो भगवान् तस्थौ स्वप्रभावं प्रदर्शयन् ॥ र्म्_२।१८२{८४} ॥  
अथ राजा स तं बुद्धं समासीनं ससाङ्घिकं ।  
चीवरप्रावृतं कृत्वा पूजाङ्गैः समपूजयत् ॥ र्म्_२।१८३{८५} ॥  
ततश् च भोजनैः शुद्धैः प्रणीतैर् व्यञ्जनैर् अपि ।  
पञ्चामृतैश् च पानैश् च सुतृप्तिं समतोषयत् ॥ र्म्_२।१८४{८६} ॥  
ततश् च भोजनान्ते संशोधयित्वा मुखादिकं ।  
नीचासने समासीनः कृताञ्जलिपुटो नृपः ॥ र्म्_२।१८५{८७} ॥  
सुप्रसन्नमुखाम्भोजः स मन्त्रीजनपौरिकैः ।  
नत्वा क्षमापयित्वा तं ससङ्घं प्रार्थयत् तथा ॥ र्म्_२।१८६{८८} ॥  
सर्वज्ञ भगवन् नाथ क्षमस्व नो ऽपराधतां ।  
प्रसीद सर्वथा रक्ष दृष्ट्वास्मान् पापचारिणः ॥ र्म्_२।१८७{८९} ॥  
तद् दुर्भिक्षविनाशाय सुवृष्टिं चारय द्रुतं ।  
सर्वसत्वहितार्थाय सद्धर्मं च समादिश ॥ र्म्_२।१८८{९०} ॥  
इत्य् एवं प्रार्थिते तेन राज्ञा लोकहितार्थिना ।  
सम्बुद्धो भगवांश् चैवं स्वाशीर्वचनम् अब्रवीत् ॥ र्म्_२।१८९{९१} ॥  
आरोग्यम् अस्तु ते राजन् सर्वत्रापि च मङ्गलं ।  
सुभिक्षं सर्वदाप्य् अत्र निर्विघ्नं बोधिम् आप्नुहि ॥ र्म्_२।१९०{९२} ॥  
इति स्वाशीर्वचो दत्वा सम्बुद्धः स ससाङ्घिकः ।  
ततश् च स्वाश्रमं प्रागात् स नृपजनम् अन्वितः ॥ र्म्_२।१९१{९३} ॥  
एवम् अस्य मुनीन्द्रस्य त्रैमास्यं च निरन्तरं ।  
तेनाकारि नृपेन्द्रेण सेवा सत्कारपूजनैः ॥ र्म्_२।१९२{९४} ॥  
ततः शक्रो महेन्द्रो ऽसौ दृष्ट्वा तत् सुगतार्चितां ।  
तद् दुर्भिक्षप्रशान्त्यर्थं सुवृष्टिं समचारयत् ॥ र्म्_२।१९३{९५} ॥  
(र्म् ३३)  
ततो जलाश्रयान्य् अम्बुपूरितानि समन्ततः ।  
पद्मोत्पलादिपुष्पैश् च छन्नानि रुरुचुस् तदा ॥ र्म्_२।१९४{९६} ॥  
तृणैर् नवाङ्कुरोद्भूतं साद्वलैश् च प्ररूढितैः ।  
प्रतिछन्ना हरिद्वस्त्रैः प्रावृतैव रराज भूः ॥ र्म्_२।१९५{९७} ॥  
वृक्षाश् चापि हरित्पत्रैः समाछन्नाः प्रशोभिताः ।  
पुष्पैः प्रस्फुल्लितैर् अम्यैः फलैश् च सञ्चकासिरे ॥ र्म्_२।१९६{९८} ॥  
क्रमाच् चैवं प्ररूढानि शस्यानि वर्द्धितानि च ।  
परिनिष्पन्नसिद्धानि प्रविपेचुः समन्ततः ।  
ततः सर्वे जनाश् चैवं सम्प्रयातां सुभिक्षतां ।  
दृष्ट्वानन्दं समुच्चार्य्य प्रचेरिरे प्रहर्षिताः ॥ र्म्_२।१९७{९९} ॥  
अथ राजा स तान् सर्वान् महाहर्षप्रमोदितान् ।  
दृष्ट्वा भूयः समामन्त्र्य वभाष सम्प्रबोधयन् ॥ र्म्_२।१९८{१००} ॥  
भवन्तो दृश्यताम् अस्य सम्बुद्धस्यानुभावता ।  
यस्य पुण्यानुभावेन प्रजातैव सुभिक्षता ॥ र्म्_२।१९९{१} ॥  
तस्मान् नित्यं तथैवास्य सम्बुद्धस्य जगत्प्रभोः ।  
महत्सत्कारपूजाभिः कर्त्तव्यं भजनं सदा ॥ र्म्_२।२००{२} ॥  
एवं यदि सदा चास्य सम्बुद्धस्य जगत्प्रभोः ।  
पूजाभिः सत्करिष्यन्ति सदात्र मङ्गलं भवेत् ॥ र्म्_२।२०१{३} ॥  
तस्माद् अस्य मुनीन्द्रस्य नखकेशविदर्भितः ।  
गन्धस्तूपः प्रतिस्थाप्य सेवितव्यः सदार्चनैः ॥ र्म्_२।२०२{४} ॥  
इति सम्भाष्य राजासौ तैस् तथेत्य् अनुमोदितैः ।  
सह बौद्धाश्रमं गत्वा नत्वा तं प्रार्थयन् मुनिं ॥ र्म्_२।२०३{५} ॥  
नमस् ते भगवं छास्तर् वयं ते शरणस्थिताः ।  
सदा चैवं करिष्यामो भवत्सेवाम् उपास्थिताः ॥ र्म्_२।२०४{६} ॥  
तत् प्रसीद सदा पात्र विहृत्य धर्मम् आदिशन् ।  
विजयस्व न चान्यत्र मा व्रज नो ऽनुकम्पया ॥ र्म्_२।२०५{७} ॥  
तेनैवं प्रार्थिते राज्ञा भगवांश् च स चन्दनः ।  
(र्म् ३४)  
तं नृपं सजनं दृष्ट्वा प्रसन्नास्यो ऽब्रवीत् तथा ॥ र्म्_२।२०६{८} ॥  
नैव राजन् मया बोधिर् एकस्यार्थे प्रसाधिता ।  
अपि च सर्वसत्वानां हितार्थे ह्य् अनुकम्पिना ॥ र्म्_२।२०७{९} ॥  
तस्माद् अत्र सदा नैव स्थास्याम्य् अहं ससाङ्घिकः ।  
सर्वत्रापि चरेयाहं सद्धर्मं सम्प्रकाशितुं ॥ र्म्_२।२०८{१०} ॥  
यदि मे श्रद्धया नित्यं सेवां कर्तुं समिछथ ।  
केशस्तूपं प्रतिस्थाप्य सेव्यत सर्वदार्चनैः ॥ र्म्_२।२०९{११} ॥  
ततस् ते ऽत्र सदा राज्ये सुभिक्षं मङ्गलं भवेत् ।  
दुर्भिक्षता च कुत्रापि नाक्रमिष्यति कदा चन ॥ र्म्_२।२१०{१२} ॥  
इति मत्वा त्वया गत्वा त्रिरत्नशरणं स्वयं ।  
सर्वसत्वाश् च सद्धर्मे प्रेरणीयाः प्रयत्नतः ॥ र्म्_२।२११{१३} ॥  
इत्य् आदिश्य मुनीन्द्रो ऽसौ छित्वा स्वान् नखरांस् तथा ।  
केशांश् चाप्य् अवतार्य्यैवं तस्मै राज्ञे स्वयं ददौ ॥ र्म्_२।२१२{१४} ॥  
ततो राजा स तं बुद्धं नत्वा केशां नखांश् च तान् ।  
समादाय प्रहर्षेण प्रत्याययौ स्वम् आलयं ॥ र्म्_२।२१३{१५} ॥  
तत्र प्राप्तः पुरे मध्ये पुष्करिण्यास् तटान्तिके ।  
तत् केशनखरान् रोप्य गन्धस्तूपम् अकारयत् ॥ र्म्_२।२१४{१६} ॥  
तस्मिं सिद्धे प्रतिस्थाप्य विधिना च महोत्सवैः ।  
नित्यं सत्कारपूजाभिः सेवां चक्रे प्रसन्नधीः ॥ र्म्_२।२१५{१७} ॥  
एतत् पुण्यानुभावेन लोके ऽन्धे ऽपरिणायके ।  
जगल्लोके हितं कर्तुं भवेयं सुगतस् तथा ॥ र्म्_२।२१६{१८} ॥  
इति धृत्वा प्रचित्ते ऽसौ प्रणिधानं नराधिपः ।  
गन्धजलैश् च तं स्तूपं स्नापयित्वा सदार्चयत् ॥ र्म्_२।२१७{१९} ॥  
प्रतिस्थाप्य महं चापि गत्वा च शरणे मुदा ।  
अष्टाङ्गैश् च प्रणत्वैवं महोत्साहैर् असेवयत् ॥ र्म्_२।२१८{२०} ॥  
तथा सर्वे जनाश् चापि श्रद्धया तं प्रभेजिरे ।  
ये गताः शरणं तत्र ते सर्वे निर्वृतिं ययुः ॥ र्म्_२।२१९{२१} ॥  
अहम् एवावसिष्टः स तेषां यो ऽभून् नराधिपः ।  
सम्बोधिप्रणिधिं धृत्वा नैवं निर्वाणम् आययौ ॥ र्म्_२।२२०{२२} ॥  
(र्म् ३५)  
एतत् पुण्यानुभावैश् च सुवृष्टिः सम्प्रचारिता ।  
सर्वदाप्य् अभवत् तत्र सुभिक्षं निरुपद्रवं ॥ र्म्_२।२२१{२३} ॥  
एतद् धर्मानुभावैश् च सर्वत्र साम्प्रतं लभे ।  
पूजासत्कारमान्यानि यशोधर्मसुखानि च ॥ र्म्_२।२२२{२४} ॥  
यत्र यत्र प्रगछामि तत्र तत्र समन्ततः ।  
इत्थं सत्कारपूजाभिर् मानितो ऽहं ससाङ्घिकः ॥ र्म्_२।२२३{२५} ॥  
तच् छास्तारं समाराध्य यशोधर्मसुखेप्सुभिः ।  
शुभेषु सर्वदा नित्यं चरितव्यं प्रयत्नतः ॥ र्म्_२।२२४{२६} ॥  
शुभेन सुखता नित्यं भवेल् लोके समन्ततः ।  
पापेन दुःखता चैवं मिश्रितेनापि मिश्रिता ॥ र्म्_२।२२५{२७} ॥  
तस्मात् पापं विरम्यैवं मिश्रितानि विहाय च ।  
शुभेष्व् एव प्रयत्नेन चरितव्यं सुखार्थिभिः ॥ र्म्_२।२२६{२८} ॥  
इत्य् आदिष्टं मुनीन्द्रेण सर्वे ते साङ्घिकास् तथा ।  
श्रुत्वा प्रमेनिरे सत्यं कर्मभावं भवालये ॥ र्म्_२।२२७{२९} ॥  
पापेभ्यो विरता नित्यं मिश्रितेभ्यो ऽपि ते सदा ।  
सदा शुभेषु निरताः सर्वे सञ्चेरिरे समाहिताः ॥ र्म्_२।२२८{३०} ॥  
एवं राजंस् त्वया नित्यं पापाच् च मिश्रिताद् अपि ।  
विरम्य सर्वथा धर्मे चरितव्यं सुखाप्तये ॥ र्म्_२।२२९{३१} ॥  
प्रजाश् चापि विनिर्वार्य्य सर्वथा पापचारणात् ।  
श्रावयित्वा च सद्धर्मं योजनीयाः शुभे सदा ॥ र्म्_२।२३०{३२} ॥  
तथा ते सर्वदा नित्यं सर्वत्र विषयेष्व् अपि ।  
सुवृष्टिः प्रचरेच् चैवं मङ्गलं निरुपद्रवं ॥ र्म्_२।२३१{२३!} ॥  
इति तेन समादिष्टं उपगुप्तेन शासिना ।  
श्रुत्वाशोको नृपो ऽस्त्व् एवम् इत्य् अनन्दत् सपार्षदः ॥ र्म्_२।२३२{२४} ॥  
स्नातावदानं तद् इदं निशम्य ये श्रावयन्ति प्रतिबोध्य लोकान् ।  
ते पापनिर्मुक्तविशुद्धदेहाः प्रयान्ति नूनं सुगतालयेषु ॥ र्म्_२।२३३{२५} ॥  
  
++ इति रत्नावदानमालायां स्नातावदानं समाप्तम् ++  
  
  
(र्म् ३६)  
इइइ चक्रावदान  
अथाशोको नरेन्द्रो ऽसौ भूयो नत्वा कृताञ्जलिः ।  
उपगुप्तं गुरुं प्राह श्रोतुम् अन्यत् सुभाषितं ॥ र्म्_३।१{१} ॥  
भदन्त श्रोतुम् इछामि भूयो ऽप्य् अन्यत् सुभाषितं ।  
यथा ते गुरुणा ख्यातं तथा मे वक्तुम् अर्हसि ॥ र्म्_३।२{२} ॥  
इति तेनार्थिते राज्ञा भूयो ऽप्य् असौ जिनांशजः ।  
उपगुप्तो यतिर् भिक्षुस् तं नृपम् एवं अब्रवीत् ॥ र्म्_३।३{३} ॥  
यथा मे गुरुणादिष्टं वक्ष्ये ऽहं ते सुभाषितं ।  
साधु चित्तं समाधाय शृणु राजन् समाहितः ॥ र्म्_३।४{४} ॥  
यः पुरासीन् महाबुद्धः सर्वज्ञः श्रीघनो जिनः ।  
सर्वविद्याकलाभिज्ञो धर्मराजस् तथागतः ॥ र्म्_३।५{५} ॥  
शास्तार्हन् सुगतो नाथस् त्रैधातुकविनायकः ।  
स शाक्याधिपतिर् लोके हिताय च समन्ततः ॥ र्म्_३।६{६} ॥  
सद्धर्मदेशनां कृत्वा बोधिमार्गं प्रकाशयन् ।  
भिक्षुश्रावकसङ्घैश् च बोधिसत्वैश् च साङ्घिकैः ॥ र्म्_३।७{७} ॥  
उपासिकागणैश् चैवम् उपासकगणं सह ।  
राजगृहम् उपाश्रित्य वेणुवने जिनाश्रमे ॥ र्म्_३।८{८} ॥  
कलन्दके निवापाख्ये महोद्याने समाश्रितः ।  
आदिमध्यान्तकत्याणं दिदेश धर्मम् उत्तमं ॥ र्म्_३।९{९} ॥  
तद् धर्मदेशनां श्रोतुं देवासुरमनुष्यकाः ।  
यक्षकिन्नरगन्धर्वाः सिद्धविद्याधरादयः ॥ र्म्_३।१०{१०} ॥  
गरुडा नागराजाश् च महाहर्षसमन्विताः ।  
ब्राह्मणा क्षत्रियाश् चैव राजानो राजपुत्रकाः ॥ र्म्_३।११{११} ॥  
वैश्याश् च श्रेष्ठिनः शूद्रा मन्त्रिणो मातृकाजनाः ।  
सार्थवाहाश् च पौराश् च धनिनश् च वणिग्जनाः ॥ र्म्_३।१२{१२} ॥  
एवम् अन्ये ऽपि लोकाश् च सर्वे ते सम्प्रहर्षिताः ।  
महत्सत्कारपूजाभिः सर्वोपकरणैस् तथा ॥ र्म्_३।१३{१३} ॥  
(र्म् ३७)  
पूजयित्वा प्रवन्दित्वा सम्बुद्धं सुगतं मुनिं ।  
परिवृत्य पुरस्कृत्य तस्थौ सर्वान्य तस्थिरे ॥ र्म्_३।१४{१४} ॥  
सद्धर्मवाञ्छिताः सर्वे श्रोतुं तत्र समागताः ॥ र्म्_३।१५{१५} ॥  
तस्मिंश् च समये पूर्य्यां श्रावस्त्यां सुभगो वणिक् ।  
अन्यत्तमः सार्थवाह आसीन् महाधनः सुधीः ॥ र्म्_३।१६{१६} ॥  
तेन भार्य्या सुभद्राङ्गी जातिधर्मसमानिका ।  
परिणीता कुलस्थित्यै कुलधर्मानुसारतः ॥ र्म्_३।१७{१७} ॥  
ततस् तौ दम्पती रक्तौ स्नेहानुबन्धितौ मुदा ।  
यथाकामं प्रभुञ्जानौ सन्रमाते यथेछया ॥ र्म्_३।१८{१८} ॥  
ततस् तस्य गृहस्थस्य भोग्येष्व् एवाभिरागिणः ।  
स्वकुलवृत्तिधर्मेषु प्रमादाद् अनपेक्षिणः ॥ र्म्_३।१९{१९} ॥  
व्यवहारे विरक्तस्य प्रोद्यमरहितस्य च ।  
अर्जनोपायमन्दस्य केवलं व्ययकुर्वतः ॥ र्म्_३।२०{२०} ॥  
दिने दिने क्रंआन् नित्यं अतिव्ययान् निरागमत् ।  
सम्पदः क्षीणतां याता ग्रिष्मकाल इव ह्रदाः ॥ र्म्_३।२१{२१} ॥  
ततस् तस्य गृहस्थस्य भार्या या कुलधर्मिका ।  
सम्पदः क्षीनतां दृष्ट्वा गृहे चैवं व्यचिन्तयत् ॥ र्म्_३।२२{२२} ॥  
अयं मे पुरुषो भर्त्ता सार्थवाहो वणिक् धनी ।  
भाग्यम् एव गृहे भुक्त्वा निवसति निरुद्यमः ॥ र्म्_३।२३{२३} ॥  
अत्यर्थव्ययता यत्र विद्यते न तथागमः ।  
सा च सम्पत् कियत् कालं तिष्ठेत् क्षीणं व्रजेत् क्रमात् ॥ र्म्_३।२४{२४} ॥  
तद् अयं पुरुषश् चापि कथं सुस्थो भविष्यति ।  
केन सन्धार्य्यते लोकैर् विहीने भोग्यसञ्चये ॥ र्म्_३।२५{२५} ॥  
वृद्धो ऽप्य् अयं भवेन् नूनं दरिद्रो ऽपि भवेत् तथा ।  
तदा किं परिभुक्त्वैवं गृहे तिस्थेत् कथं सुखी ॥ र्म्_३।२६{२६} ॥  
यस्य सम्पद् गृहे नास्ति कथं स पुरुषः सुखी ।  
(र्म् ३८)  
स्वयं भोक्तुं न शक्तः स्यात् किं पुनर् दानम् आचरेत् ॥ र्म्_३।२७{२७} ॥  
दानं विना न संसारे किं सारसुखम् आप्स्यते ।  
दानेनैव हि लभ्यन्ते यशोधर्मसुखानि च ॥ र्म्_३।२८{२८} ॥  
दानेन शुद्ध्यते चित्तं शुद्धचित्तो भवेत् सुधिः ।  
सुधिया साध्यते शीलं शीलवान् स्याच् छुभङ्करी ॥ र्म्_३।२९{२९} ॥  
शुभकर्मा च सद्धर्मं कृत्वा यास्यति सद्गतिं ।  
तस्माद् अहम् इमं नाथं भर्त्तारं पुरुषं प्रभुं ॥ र्म्_३।३०{३०} ॥  
सद्धर्मसुखसम्प्राप्त्यै प्रेरयेयं धनार्जने ।  
धनवान् पुरुषो लोके सर्वार्थसाधने कृती ॥ र्म्_३।३१{३१} ॥  
धर्मार्थकाममोक्षाणां मूलं प्राहुर् धनं बुधाः ।  
भर्तुर् हि पुरुषस्यापि त्रिवर्गकार्य्यसाधने ॥ र्म्_३।३२{३२} ॥  
सहायः कथ्यते प्राज्ञैः सती भार्य्यानुचारिणी ।  
अस्य भर्तुर् ह्य् अहं भर्य्या सती धर्मार्थसाधने ॥ र्म्_३।३३{३३} ॥  
मनः प्रोत्साहितं कृत्वा प्रेरयेयं धनार्जने ॥ र्म्_३।३४{३४!} ॥  
इति निश्चित्य सा साध्वी दृष्ट्वा भर्त्तारम् आदरात् ।  
धर्मार्थसाधने चैवं प्रोत्साहयितुम् अब्रवीत् ॥ र्म्_३।३५{३४!} ॥  
स्वामि भर्त्तासि मे नाथो देवतापि त्वम् एव हि ।  
तन् मया वक्ष्यते तथ्यं परत्रेह सुखाय ते ॥ र्म्_३।३६{३५} ॥  
तथ्यं च तच्छृणुष्वैवम् अन्यथा चेत् तु मा कुरु ॥ र्म्_३।३७{३६} ॥  
यद् भवान् पुरुसः प्राढ्यः सार्थवाहो वणिक् प्रभुः ।  
सदा भोग्यानि भुक्त्वैव स्थित्वा नैवं प्रशोभति ॥ र्म्_३।३८{३७} ॥  
तत् प्रमादं परित्यक्त्वा यशोधर्मसुखाप्तये ।  
सत्यधर्मानुसारेण कुरुष्व धनसाधनं ॥ र्म्_३।३९{३८} ॥  
धनेन साधयेद् भोग्यं भोग्येन पालयेत् तनुं ।  
देहेन साधयेद् धर्मं धर्मेण सत्सुखं लभेत् ॥ र्म्_३।४०{३९} ॥  
किं च यत्र गृहे स्वामी व्यवहारनिरुद्यमः ।  
तत्र सर्वे जनाश् चापि निषत्स्यन्त्य् अवसादिनः ॥ र्म्_३।४१{४०} ॥  
अपि यत्र गृहे स्वामी व्यवहारसमुद्यतः ।  
तत्र सर्वे जनाश् चैव प्रचरेयुः समुद्यमाः ॥ र्म्_३।४२{४१} ॥  
यच् च दानमहोत्साहं यत्र गेहे न विद्यते ।  
स किं गेहो न रम्यः स्याच् छून्यारण्ये श्मशानवत् ॥ र्म्_३।४३{४१!} ॥  
(र्म् ३९)  
यस्मिन् गृहे सदा नित्यं दानपुण्यमहोत्सवं ।  
स एव मन्दिरो रम्यस्वर्गवत् प्रतिभास्यते ॥ र्म्_३।४४{४२} ॥  
यस्मिंश् चापि गृहस्थो हि दानपुण्यनिरुत्सहः ।  
स्वयम् एव प्रभुक्त्वैवं वसते पशुवत् स किं ॥ र्म्_३।४५{४३} ॥  
धन्यास् ते पुरुषा वीरा यशोधर्मसुखान्विताः ।  
कृत्वा दानवृषोत्साहं सुखं भुक्त्वा वसन्ति ये ॥ र्म्_३।४६{४४} ॥  
तेषाम् एव हि संसारे सुसारं जीवितं खलु ।  
ये कृत्वा दानपुण्यानि स्वयं सौख्यं च भुञ्जते ॥ र्म्_३।४७{४५} ॥  
दानेनैव हि लोभ्यन्ते यशोधर्मसुखानि च ।  
अन्यथा नैव लप्स्यन्ते ततः सम्पन् निरर्थिता ॥ र्म्_३।४८{४६} ॥  
कियत् कालं च जीवेयुर् ये भुक्त्वैव सुखं स्थिताः ।  
अवश्यं सर्वशो हित्वा मृता यायुर् यमालयं ॥ र्म्_३।४९{४७} ॥  
तत्र कर्मसहायांस् तान् दृष्ट्वा धर्माधिपो यमः ।  
निर्णयित्वा च तत् कर्म प्रेरयेत् कर्मभुक्तये ॥ र्म्_३।५०{४८} ॥  
ये च पापकरा दुष्टा प्रेरयेत् तान् तु दुर्गतौ ।  
ये तु पुण्यकरा भद्राः प्रेरयेत् तांश् च सद्गतौ ॥ र्म्_३।५१{४९} ॥  
तत्र कर्मफलान्य् एवं दुःखानि च ।  
सुखानि च सर्वथेह परत्रापि भुञ्जते सर्वजान्तवः ॥ र्म्_३।५२{५०} ॥  
शुभेन सद्गतिं ययाद् यशोधर्मसुखान्विताः ।  
पापेन दुर्गतिं यायाद् धिक्प्रवादासुखान्विताः ॥ र्म्_३।५३{५१} ॥  
एवं मत्वा प्रभो स्वामिन् यशोधर्मसुखाप्तये ।  
स्वकुलवृत्तिम् आधाय प्रोद्यमस्व धनार्जने ॥ र्म्_३।५४{५२} ॥  
सदा दानमहोत्साहं कृत्वा सद्गतिलब्धये ।  
यथेछया सुखं भुक्त्वा पालयस्व सदा जनान् ॥ र्म्_३।५५{५३} ॥  
ततस् ते मङ्गलं नित्यं भवेद् इह परत्र च ।  
सफलं मानुषं जन्म नूनं सद्गतिम् आप्नुयात् ॥ र्म्_३।५६{५४} ॥  
इति भार्यावचः श्रुत्वा स गृहस्थो वणिक् सुधीः ।  
भार्यां तां वल्लभां कान्तां दृष्ट्वा चैवं समब्रवीत् ॥ र्म्_३।५७{५५} ॥  
अयि प्रिये सुभद्रासि मम भार्यानुचारिणी ।  
यत् त्वया भाषितं सत्यं तत् करिष्यामि सर्वथा ॥ र्म्_३।५८{५६} ॥  
किं तु त्वं मे प्रिया भार्या वल्लभातिमनोहरा ।  
तत् कथं त्वां प्रियां त्यक्त्वा कुत्र यास्ये धनार्थतः ॥ र्म्_३।५९{५७} ॥  
(र्म् ४०)  
सार्थवाहो ह्य् अहं चापि तत् कथं नीचवृत्तिभिः ।  
रत्नार्जनं करिष्यामि ततो रत्नाकरं व्रजे ॥ र्म्_३।६०{५८} ॥  
तस्मात् प्रिये सुभद्राङ्गी सति धर्मानुचारिणी ।  
गृहकार्य्यं समाधार्य्य वस भुक्त्वा यथासुखं ॥ र्म्_३।६१{५९} ॥  
यावन् नाहं गृहे प्राप्तस् तावद् धैर्य्यं समाश्रय ।  
शीघ्रम् एवागमिष्यामि मं स्मृत्वा मान्वतप्यथाः ॥ र्म्_३।६२{६०} ॥  
इति भर्त्तोदितं श्रुत्वा सा च भार्यानुतापिता ।  
गलदश्रुमुखी नत्वा स्वामिनं तम् अभाषत ॥ र्म्_३।६३{६१} ॥  
हे नाथ सुप्रिय स्वामिन् मां विहाय कथं व्रजेः ।  
त्वया विना कथं गेहे तिष्ठेयाहं यथा वने ॥ र्म्_३।६४{६२} ॥  
दर्शने श्रवणे वापि गन्धतैलानुलेपने ।  
स्पर्शने भोजने पाने सुवस्त्रपरिभूषणे ॥ र्म्_३।६५{६३} ॥  
सौरभ्या ऽङ्गने चापि भाषने गमने क्वचित् ।  
निद्राभोगे तथा नैव विद्येत मे ऽभिलाषता ॥ र्म्_३।६६{६४} ॥  
तवैव स्मरणं कृत्वा निःश्वसन्ती मुहुर् मुहुः ।  
विरहानलसन्तप्ता व्रजेयं मरणं ध्रुवं ॥ र्म्_३।६७{६५} ॥  
मृतायां मयि ते गेहे को ऽनुरक्षेन् नु सम्पदः ।  
श्रुत्वा मे मरणं नूनं धक्ष्यसे विरहानलैः ॥ र्म्_३।६८{६६} ॥  
तदैताभिश् च सम्पत्तिरत्नैश् च किं करिष्यसि ।  
अपुत्रस्य हि सर्वस्वं नूनं राजा ग्रहीष्यति ॥ र्म्_३।६९{६७} ॥  
तदात्मना विखिद्यैवं दूरं मा गा विहायतां ।  
गृहे स्थित्वा मया सार्द्धां सुखं भुक्त्वोद्यमं कुरु ॥ र्म्_३।७०{६८} ॥  
अत्रापि बहवः सन्ति वणिक्सङ्घा महाजनाः ।  
पण्यं प्रसार्य्य तं सार्द्धं साधयस्व धनं सुखं ॥ र्म्_३।७१{६९} ॥  
कियत् कालं च जीवेव सन्ततिश् च न विद्यते ।  
तत् किं नौ बहुभी रत्नैर् मा गा रत्नाकरं ह्य् अतः ॥ र्म्_३।७२{७०} ॥  
यावज्जीवं सुखं भुक्त्वा दानं कृत्वा सदार्थिने ।  
संवृत्या प्रार्जय द्रव्यं स्वगेहे संस्थितो रम ॥ र्म्_३।७३{७१} ॥  
मा धाव प्रिय कुत्रापि किं वा रत्नाकरे लभेत् ।  
स्वगृहे ऽपि लभेज् जन्तुः स्वकर्मनिर्मितं धनं ॥ र्म्_३।७४{७२} ॥  
स्वकृतं कर्म तद् भावि निर्माणसदृशं फलं ।  
(र्म् ४१)  
सर्वत्रापि लभन्त्य् एव महान्तः क्षुद्रिका अपि ॥ र्म्_३।७५{७३} ॥  
तथा ये सुजना लोके सधना सद्गुणाश्रयाः ।  
ते ऽपि क्षणाद् भवन्त्य् एव निर्धना भिक्षुताश्रिताः ॥ र्म्_३।७६{७४} ॥  
ये चापि दुर्जना लोके निर्धना निर्गुणाश् च ये ।  
ते ऽपि लभन्ति मान्यार्हं सेव्यन्ते चापि सज्जनैः ॥ र्म्_३।७७{७५} ॥  
तथा ये वणिजो धीराः सार्थवाहा मणीछया ।  
रत्नाकरं गतास् तेषां के चित् स्वस्तिसमागताः ॥ र्म्_३।७८{७६} ॥  
के चित् तत्र समुद्रे वा भग्ननौका धनैः सह ।  
पतिताः सन्निमज्जन्ता मृताश् च विलयं गताः ॥ र्म्_३।७९{७७} ॥  
के चिद् वीर्यबलेनैवैः समुत्तीर्य प्रयत्नतः ।  
अकिञ्चन्याः परिभ्रष्टा रिक्तहस्ता गृहागताः ।  
एवं सर्वे ऽपि सत्वाश् च स्वकृतकर्मनिर्मितं ।  
फलं भुक्त्वा भ्रमन्त्य् एवं संसारे षड्गतिष्व् अपि ॥ र्म्_३।८०{७८} ॥  
इति कर्मप्रमाणत्वं ज्ञात्वा सम्पद्विपत्तिता ।  
मा खेदय स्वम् आत्मानं धर्मं कृत्वा सुखं वस ॥ र्म्_३।८१{७९} ॥  
तथा नौ मङ्गलं नित्यं सर्वत्रापि भवेत् खलु ।  
यावज्जीवं सुखं भुक्त्वा सद्गतिं च व्रजेमहि ॥ र्म्_३।८२{८०} ॥  
इति भार्योदितं श्रुत्वा सार्थवाहात्मजः स च ।  
तं प्रियां रमणीं भार्य्यां दृष्ट्वैवं समभाषत ॥ र्म्_३।८३{८१} ॥  
भद्रे सत्यं त्वं या प्रोक्तं यत् स्वकर्मप्रमानता ।  
इति मत्वाहम् इछामि गन्तुं रत्नाकरे ऽपि हि ॥ र्म्_३।८४{८२} ॥  
यद् अभावि न तद् भावि भावि चेन् न तद् अन्यथा ।  
सर्वत्रापि भवेन् नूनं तेनाब्धिं गन्तुम् ईह्यते ॥ र्म्_३।८५{८३} ॥  
यदि भाग्यं ममास्त्य् एवं स्वस्ति स्याद् गमने खलु ।  
रत्नानि बहुशो लब्धा प्रत्यागछेय सिद्धिताः ॥ र्म्_३।८६{८४} ॥  
अथ मे भाग्यता नैव नूनं तत्र विपत्तिता ।  
महत्तीर्थे निमग्नो ऽहं मृतो यास्ये सुरालयं ॥ र्म्_३।८७{८५} ॥  
यथा भट्टा महावीरा यशोधर्मसुखाप्तये ।  
शत्रुं जेतुं महोत्साहैर् विशन्ति रणमण्डले ॥ र्म्_३।८८{८६} ॥  
तत्र के चिद् धता वीरा यशोधर्मान्विता मृताः ।  
सहसा ते प्रयान्त्य् एवं स्वर्गसौख्यानुभोगिनः ॥ र्म्_३।८९{८७} ॥  
अहम् अपि वणिक्पुत्रः सार्थवाहात्मजो ह्य् अहं ।  
(र्म् ४२)  
तत् तथाहं गंइष्यामि रत्नाकरं न चान्यतः ॥ र्म्_३।९०{८८} ॥  
यदि स्वस्ति गृहं प्राप्स्ये यशोरत्नसुखान्वितः ।  
मृतो ऽथ निर्मलीभूत्वा स्वर्गे सौख्यम् अवाप्नुयां ॥ र्म्_३।९१{८९} ॥  
इति मत्वा प्रिये भद्रे मा विषीद सुखां वस ।  
यावन् नाहं गृहं प्राप्तस् तावद् भजेष्टदेवतां ॥ र्म्_३।९२{९०} ॥  
सर्वथाहं गमिष्यामि स्वकुलकीर्तिलब्धये ।  
अनिवर्त्ती ह्य् अहं कार्य्ये तन् मां त्वं मा निवारय ॥ र्म्_३।९३{९१} ॥  
इति भर्त्तुर् वचः श्रुत्वा निर्बन्धं गमनं प्रति ।  
सा सती तं स्वभर्त्तारं नत्वा प्राह कृताञ्जलिः ॥ र्म्_३।९४{९२} ॥  
स्वामिंस् त्वं सर्वथा गन्तुं यदीछसि महाम्बुधिं ।  
धैर्य्यम् आलम्व्य सम्पश्यन् मार्गे व्रज समाहितः ॥ र्म्_३।९५{९३} ॥  
स्वस्ति ते व्रजतो मार्गे सर्वत्रापि दिवानिशं ।  
स्वस्ति प्रत्यागते चैवं भूयान् नित्यं शुभं सदा ॥ र्म्_३।९६{९४} ॥  
यात्रासिद्धिमहासम्पद्यशोधर्मसुखान्वितः ।  
स्वस्ति शीघ्रं समागछ व्रजा ते ऽस्तु सदा शिवं ॥ र्म्_३।९७{९५} ॥  
इति भार्योदितं श्रुत्वा सार्थवाहस् तथेति सः ।  
प्रतिज्ञाय वङ्क्सङ्घान् सर्वान् आहूय चाब्रवीत् ॥ र्म्_३।९८{९६} ॥  
भवन्तो ऽहं समिछामि योशोधर्मसुखाप्तये ।  
स्वकुलवृत्तिम् आधाय गन्तुं रत्नाकराम्बुधौ ॥ र्म्_३।९९{९७} ॥  
तत्र गन्तुं मया सार्द्धं यदि यूयं समिछथ ।  
तत् पण्यं सहसादाय समायात चरेमहि ॥ र्म्_३।१००{९८} ॥  
इति तेनोदितं श्रुत्वा सर्वे ते वणिजो मुदा ।  
सहसा पण्यम् आदाय तत्र गन्तुम् उपाक्रमन् ॥ र्म्_३।१०१{९९} ॥  
अथ सार्थपतिः शीघ्रं तैश् च पञ्चशतैः सह ।  
स्वस्त्ययनविधिं कृत्वा प्रतस्थे सम्प्रमोदितः ॥ र्म्_३।१०२{१००} ॥  
ततः क्रमाद् अतिक्रम्य ग्रामजनपदानि ते ।  
विलङ्घ्यारण्यदेशांश् च तीरं प्रापुर् महोदधेः ॥ र्म्_३।१०३{१} ॥  
ततो नावं समारुह्य तानि पञ्चशतानि च ।  
प्रवितत्य ध्वजं शुभ्रं जगाहिरे ऽम्बुधौ क्रमात् ॥ र्म्_३।१०४{२} ॥  
तथा ते वहनारूढा वातानुकूलतो ध्रुवं ।  
क्रमाद् द्वीपांश् च लङ्घित्वा रत्नाकरं समाययुः ॥ र्म्_३।१०५{३} ॥  
तत्र रत्नाकरं प्राप्ता देवता सुप्रमोदतः ।  
ते मिथः कलहं कृत्वा प्रत्यागन्तुं न शेकिरे ॥ र्म्_३।१०६{४} ॥  
(र्म् ४३)  
चिरम् एवं विरोधित्वाद् रत्नानि च न लेभिरे ।  
बान्धवांश् च मुहुः स्मृत्वा तस्थुः सर्वे विलंविताः ॥ र्म्_३।१०७{५} ॥  
अत्रान्तरे च सा नारी सार्थवाहप्रिया सती ।  
भर्त्त्रा विना गृहं शून्यम् अमन्यत निरुत्सवात् ॥ र्म्_३।१०८{६} ॥  
यद् दिने प्रस्थितो भर्ता सार्थवाहः पुराद् वहिः ।  
तद् दिनारभ्य सा नारी गणयन्ती दिनं प्रति ॥ र्म्_३।१०९{७} ॥  
भर्त्तुर् एव मुहुः स्मृत्वा विरहवेदनातुरा ।  
निःश्वसन्ती मुहुश् चैवम् अधैर्य्या परितापिनी ॥ र्म्_३।११०{८} ॥  
कृशाङ्गा पाण्डुवर्णा च विरुक्षाकीर्णकेशिनी ।  
प्रसाधनानभीछन्ती मलिनवसनावृता ॥ र्म्_३।१११{९} ॥  
दर्शनश्रवणे चापि गन्धान्वाहरणे ऽपि च ।  
भोजनेष्व् अपि पाने च स्पर्शने गमनेष्व् अपि ॥ र्म्_३।११२{१०} ॥  
कुतूहरे तथान्यत्र मनोरमे ऽपि चाद्भुते ।  
सर्वत्र विषयेष्व् एवं न प्रोत्सहे यथातुरा ॥ र्म्_३।११३{११} ॥  
भर्त्तुर् वियोगदुःखार्त्ता रोगिनीव विषादिनी ।  
असह्यमदनाक्रान्ता धैर्य्योपायविचेतना ॥ र्म्_३।११४{१२} ॥  
भर्तुर् आगतिम् आलम्ब्य क्षणं धैर्य्यसमाश्रिता ।  
भर्तारम् एव संस्मृत्वा गृह एव न्यषीदत ॥ र्म्_३।११५{१३} ॥  
न निद्रां शयने भेजे नान्यस्मृतौ मनो ऽनुदत् ।  
प्रभुम् एवं समाध्यात्वा तस्थौ ध्यायीव योगवित् ॥ र्म्_३।११६{१४} ॥  
अथैवं विकलीभूतां यौवनीं तां पतिव्रतां ।  
काचिद् एका सखी भद्रा सन्निरीक्ष्याब्रवीद् रहः ॥ र्म्_३।११७{१५} ॥  
भद्रे किन् ते विषाद त्वं विभासि त्वैः यथातुरा ।  
मा विषीद यद् अर्थन् ते तद् वदस्व मयि प्रिये ॥ र्म्_३।११८{१६} ॥  
कथं नोत्सहसे भद्रे स्वकुलधर्मचारिणि ।  
कौतुके चाद्भुते चापि सर्वत्र विषयेष्व् अपि ॥ र्म्_३।११९{१७} ॥  
भोजने भूषणे चापि द्रष्टुं श्रोतुं न वाञ्छसि ।  
किं विषादेन सिद्धं ते तत् प्रभुक्ष्व यथासुखं ॥ र्म्_३।१२०{१८} ॥  
(र्म् ४४)  
इति तयोदिते सख्या सार्थवाहप्रियापि स ।  
तां सखीं प्रमदां कान्तां दृष्ट्वा चैवम् अभाषत ॥ र्म्_३।१२१{१९} ॥  
नाहं भोगार्थिनी भद्रे नापि कामातिरागिणी ।  
किं तु धर्मानुरक्तास्मि तत् कथं स्वामिनं विना ॥ र्म्_३।१२२{२०} ॥  
तेनाहं विषयां त्यक्त्वा स्मृत्वा भर्त्तारम् एव तं ।  
स्वागार एव तिष्ठामि भोग्येष्व् अपि च निस्पृहा ॥ र्म्_३।१२३{२१} ॥  
कदा स मे प्रियो भर्त्ता गृहे प्रत्यासरिष्यति ।  
इति चिन्तां समाधाय तिष्ठामि योगिनी यथा ॥ र्म्_३।१२४{२२} ॥  
यावच् च स प्रियः स्वामी नायाति स्वगृहं प्रति ।  
तावद् एवं न भोक्ष्ये ऽहं भोग्यानि सुरसान्य् अपि ॥ र्म्_३।१२५{२३} ॥  
विषयेष्व् अपि सर्वेषु न मे वाञ्छा प्रियं विना ।  
नान्यच्चिन्ता च मे चित्ते तस्माद् एवं स्थिता सदा ॥ र्म्_३।१२६{२४} ॥  
यावत् स्वामी न मे दृष्टस् तावत् स्थास्याम्य् अहं तथा ।  
अपि मे जिवितं यातु न च यायां गृहाद् बहिः ॥ र्म्_३।१२७{२५} ॥  
स्त्रीणां हि देवता स्वामी धर्मो ऽपि भर्तृसेवया ।  
तस्मात् स्मृत्वैव भर्त्तारं भाजाम्य् अहं पतिव्रता ॥ र्म्_३।१२८{२६} ॥  
कुत्र धर्मं चरिष्यामि यस्या नास्ति गृहे पुमान् ।  
तत् मनसैव भर्त्तारं ध्यात्वा भजे दिवानिशं ॥ र्म्_३।१२९{२७} ॥  
धिग् मे जन्म निरर्थं स्याद् यस्या न यौवने पतिः ।  
वृद्धत्वे किं करिष्यामि स्वामिना च धनैर् अपि ॥ र्म्_३।१३०{२८} ॥  
वरम् एवाद्य मे मृत्युर् न मिथ्या चिरजीवितं ।  
यस्माच् चिरम् अपि स्थित्वा मृत्युदुःखं तद् एव हि ॥ र्म्_३।१३१{२९} ॥  
यम् एवालंव्य जीवामि स यदि नागमिष्यति ।  
किम् एव जीवितेनापि केवलदुःखभाविना ॥ र्म्_३।१३२{३०} ॥  
धन्यास् ता हि स्त्रियो भद्राः स्वस्वामिसहचारिकाः ।  
कृत्वा धर्मं सदा गेहे सौख्यं भुक्त्वा वसन्ति याः ॥ र्म्_३।१३३{३१} ॥  
मा भूत् तु मादृशि काचिद् अभद्रा दुःखभागिनी ।  
सम्यग्भोग्यैश् च किं तस्या यस्या भर्त्ता न यौवने ॥ र्म्_३।१३४{३२} ॥  
तथापि किं करिष्यामि नार्य्य् अहं हि पतिव्रता ।  
तस्मात् तम् एव भर्त्तारं स्मृत्वा स्थास्यामि सर्वदा ॥ र्म्_३।१३५{३३} ॥  
(र्म् ४५)  
इति तयोदितं श्रुत्वा सा सखी हितकारिणी ।  
तदुपायहितं कर्तुं तां सखीं च समब्रवीत् ॥ र्म्_३।१३६{३४} ॥  
भद्रे सत्यं त्वया प्रोक्तं स्त्रीणां हि देवता पतिः ।  
तथापि वक्ष्यते भद्रे तव प्रीत्या च तच् छृणु ॥ र्म्_३।१३७{३५} ॥  
यावन् निवसते गेहे भर्ता कामरसारतः ।  
तावत् स्त्री सेवयेन् नित्यं धर्मं भर्तुर् अनुज्ञया ॥ र्म्_३।१३८{३६} ॥  
यदा भर्त्ता गृहे न स्याद् दूरदेशं गतस् तथा ।  
यावद् गृहं न चायातस् तावद् देवं भजेत् पतिः ॥ र्म्_३।१३९{३७} ॥  
पतेस् ते देवतास्माकं विष्णुर् नारायणो हरिः ।  
तस्माद् एनं प्रभोर् नाम्ना स्मृत्वा नित्यं भजार्चय ॥ र्म्_३।१४०{३८} ॥  
स एव कामदो देवः कामधात्वीश्वराधिपः ।  
संसारस्थितिधर्मस्थो रतिभोग्यसुखप्रदः ॥ र्म्_३।१४१{३९} ॥  
तस्यैव ह्य् अनुभावेन प्रेर्य्यमानो मनो भुवाः ।  
भर्त्ता ते सहसा प्रायात् स्वस्ति रत्नैश् च संयुतः ॥ र्म्_३।१४२{४०} ॥  
ततस् ते सफलं जन्म संसारे प्रभुना सह ।  
दानं कृत्वा सुखं भुक्त्वा यावज्जीवं सुखं वस ॥ र्म्_३।१४३{४१} ॥  
एवं सख्योदितं श्रुत्वा रमणी सा पतिव्रता ।  
तथेति प्रतिसंश्रुत्य पुनस् ताम् अवदत् सखीं ॥ र्म्_३।१४४{४२} ॥  
सत्यं भद्रे यथा प्रोक्तं त्वया मे हितकारणं ।  
तथाहं सम्भजिष्यामि स्मृत्वा नाम्ना प्रभोर् हरिं ॥ र्म्_३।१४५{४३} ॥  
यथा स्वस्ति समायातः स्वामी रत्नसमृद्धिभृत् ।  
तदा ह्य् एकं सुवर्णस्य चक्रं दास्यामि विष्णवे ॥ र्म्_३।१४६{४४} ॥  
इत्य् एवं सा प्रतिज्ञाय विष्णुम् एवं समस्मरत् ॥ र्म्_३।१४७{४५} ॥  
नमस् ते भगवन् विष्णो हरे नारायण प्रभो ।  
प्रसीद पश्य मां नारीं प्रभुं च प्रापयाशु मे ॥ र्म्_३।१४८{४६} ॥  
यदा मे पुरुषो भर्त्ता स्वस्ति गेहसमागतः ।  
तदोपढौकयिष्यामि स्वर्णचक्रं हरे तव ॥ र्म्_३।१४९{४७} ॥  
इति सख्याः पुरः प्रोक्त्वा स्मृत्वा नित्यं हरिं मुदा ।  
स्वर्णचक्रं च सङ्कल्प्य तस्थौ भर्तुः स्मरन्ति स ॥ र्म्_३।१५०{४८} ॥  
तदैव सार्थवाहो ऽसौ सर्वसार्थगणैः सह ।  
बहुरत्नानि सङ्गृह्य प्रतस्थे सहसा ततः ॥ र्म्_३।१५१{४९} ॥  
ततः स्वस्ति समुत्तीर्य्य महोदधेस् तदागतः ।  
सर्वसार्थगणैः सार्द्धं सहसा गृहम् आययौ ॥ र्म्_३।१५२{५०} ॥  
(र्म् ४६)  
ततस् तं गृहसम्प्राप्तं दृष्ट्वा सा नन्दिता सती ।  
पादौ नत्वा पुरः स्थित्वा स्वं प्रवृत्तम् अभाषत ॥ र्म्_३।१५३{५१} ॥  
स्वामिन् यदा भवान् गेहात् प्रस्थितो मां विहाय च ।  
तदारभ्य सदा स्मृत्वा त्वाम् एवास्मि स्थिता गृहे ॥ र्म्_३।१५४{५२} ॥  
तदाहम् अनया सख्या दृष्ट्वा त्वद्विरहातुरा ।  
तद् दुःखं मे विनोदार्थं प्रेरिता स्मरणे हरेः ॥ र्म्_३।१५५{५३} ॥  
तदारभ्य सदा नित्यं स्मृत्वा तवेष्टदेवतां ।  
भजामि सततं भक्त्या तवाशु गमनार्थिनी ॥ र्म्_३।१५६{५४} ॥  
चक्रं एकं सुवर्णस्य सङ्कल्प्य श्रद्धया मया ।  
प्रार्थनापि कृता नित्यं तव यात्राप्रसिद्धये ॥ र्म्_३।१५७{५५} ॥  
यथा मे प्रार्थितं सर्वं तथा सिद्धं हि साम्प्रतं ।  
तन् मे सङ्कल्पितं देव पूरयेयं तथा प्रभो ॥ र्म्_३।१५८{५६} ॥  
तत् पूजाङ्गं समादाय शक्रं समुपढोकितुं ।  
देवकुलं गमिष्यामि तद् अनुज्ञां प्रदेहि मे ॥ र्म्_३।१५९{५७} ॥  
इति भार्योदितं श्रुत्वा सार्थवाहो ऽनुमोदितः ।  
पूरय त्वं प्रिये सत्यं गच्छेत्य् एवम् अभाषत ॥ र्म्_३।१६०{५८} ॥  
ततः सानुज्ञया भर्तुः सती सार्द्धं सखीजनैः ।  
पूजाङ्गानि च तं चक्रं धृत्वा देवकुलं ययौ ॥ र्म्_३।१६१{५९} ॥  
तस्मिं क्षणे स सम्बुद्धो भगवान् करुणामयः ।  
लोके सत्वान् समुद्धर्तुम् अपश्यद् बुद्धचक्षुषा ॥ र्म्_३।१६२{६०} ॥  
ताम् एवं प्रस्थितां दृष्ट्वा भद्रां सद्धर्मचारिणीं ।  
प्रैक्षच् च भगवान् एनां प्रत्येकबोधिलाभिनीं ॥ र्म्_३।१६३{६१} ॥  
ततो ऽसौ भगवान् बुद्धः सन्निरीक्ष्य च तां सतीं ।  
सर्वान् भिक्षुगणां छिष्यान् समामन्त्र्याब्रवीत् तथा ॥ र्म्_३।१६४{६२} ॥  
पश्यध्वं भिक्षवो यूयं दारिकं तां सुभद्रिकां ।  
नूनं मद्दर्शनाद् एषा बोधिचित्तम् अवाप्नुयात् ॥ र्म्_३।१६५{६३} ॥  
सम्यक्कुशलमूलानि समवरोपयिष्यति ।  
ध्रुवं प्रत्येकबोधौ च प्रणिधानं करिष्यति ॥ र्म्_३।१६६{६४} ॥  
तस्मात् सन्दर्शनं दत्वा दारिकां तां सुभाविनीं ।  
प्रत्येकबोधिचर्यायां सुप्रतिस्थापयाम्य् अहं ॥ र्म्_३।१६७{६५} ॥  
तत्र च गन्तुम् इछन्ति ये मया सह भिक्षवः ।  
(र्म् ४७)  
पात्रचीवरम् आदाय ते प्रायातं चरेमहि ॥ र्म्_३।१६८{६६} ॥  
इत्य् आदिष्टं जिनेन्द्रेण श्रुत्वा सर्वे ऽपि साङ्घिकाः ।  
पात्रचीवरसंयुक्तास् तत्र गन्तुम् उपाचरन् ॥ र्म्_३।१६९{६७} ॥  
ततो ऽसौ भगवान् बुद्धः स्वप्रभावं प्रदर्शयन् ।  
सर्वैश् च साङ्घिकैः सार्द्धं राजगृहम् उपासरत् ॥ र्म्_३।१७०{६८} ॥  
तत्र मार्गे समायाता दारिका ससखीवृता ।  
तं बुद्धं श्रीघनं दूराद् ददर्श सम्प्रभास्वरं ॥ र्म्_३।१७१{६९} ॥  
द्वात्रिंशल्लक्षणोपेतम् अशीतिव्यञ्जनान्वितं ।  
दिव्यातिक्रान्तसौन्दर्य्यं समन्तभद्ररूपकं ॥ र्म्_३।१७२{७०} ॥  
सहस्रेणातिरिक्ताभं सौम्यं कान्तं मनोहरं ।  
पुण्डरीकम् इवोद्भासं रत्नाङ्गम् इव जङ्गमं ॥ र्म्_३।१७३{७१} ॥  
साक्षात् पुण्यावतारं च दृष्ट्वा चात्यनुमोदिता ।  
सहसोपेत्य तच् चक्रम् उपढौकितुम् ऐछत ॥ र्म्_३।१७४{७२} ॥  
एवं तां चक्रम् आदाय सम्बुद्धम् उपढौकितुं ।  
प्रयातं तां सखी दृष्ट्वा निवारयितुम् अब्रवीत् ॥ र्म्_३।१७५{७३} ॥  
नायं नारायणो भद्रे सुगतो ऽयं जितेन्द्रियः ।  
तद् अस्मै मा प्रदेहीदं चक्रं सङ्कल्पितं हरेः ॥ र्म्_३।१७६{७४} ॥  
एवं निवार्य्यमानापि सखीभिः सा च भद्रिका ।  
सद्धर्मगुणवाञ्छन्ती ताः सखीः पुनर् अब्रवीत् ॥ र्म्_३।१७७{१७५} ॥  
सख्यो भाग्यान् मयाप्य् एवं सम्बुद्धो दृश्यते ऽधुना ।  
तद् अद्य सफलं जन्म संसारे जीवितं च मे ॥ र्म्_३।१७८{७६} ॥  
यदाभास्पर्शिता चापि सत्वाः क्लेशविमोचिताः ।  
संवृत्तिसुखसम्प्राप्ता निर्वृत्तिम् अपि चाप्नुयुः ॥ र्म्_३।१७९{७७} ॥  
यन्नामोच्चारणाद् वापि सम्भाव्यस्मरणाद् अपि ।  
मारपाशविनिर्मुक्ताः सम्बोधिपदम् आप्नुयुः ॥ र्म्_३।१८०{७८} ॥  
यद्धर्मश्रवणाद् एवं नित्यानुमोदनाद् अपि ।  
सर्वपापविनिर्मुक्ताः सद्गतिं समवाप्नुयुः ॥ र्म्_३।१८१{७९} ॥  
यत्सङ्घेषु सुपात्रेषु किञ्चिन्मात्रार्प्पनाद् अपि ।  
संसारे ऽनन्तसौख्यानि भुक्त्वा यायुः सुखावतीं ॥ र्म्_३।१८२{८०} ॥  
येनैवं पालिताः सत्वाः षड्गतिचरिता अपि ।  
(र्म् ४८)  
बोधयित्वा च सद्धर्मे स्थापिता निर्वृताव् अपि ॥ र्म्_३।१८३{८१} ॥  
यस्य धर्मानुभावाच् च मङ्गलं भुवनत्रये ।  
सर्वे सत्वा सुखाढ्याश् च सम्बोधिपदचारिणः ॥ र्म्_३।१८४{८२} ॥  
सो ऽप्य् अयं भगवान् नाथः शास्ता त्रैलोक्याधिपः ।  
नूनं मे पुण्यभाग्येन दृश्यते ऽयत्नतो ऽधुना ॥ र्म्_३।१८५{८३} ॥  
तद् अहं कुशलिनी स्यां हि सम्बुद्धेन दर्शिता ।  
महाभाग्यवती चास्मि यद् अयं सद्गुरुः सुधीः ॥ र्म्_३।१८६{८४} ॥  
अमृग्यमान एवेत्थं लभ्यते पुरतो मया ।  
तद् अहं पूजयित्वेमं चक्रं च समुपढौकितुं ॥ र्म्_३।१८७{८५} ॥  
इछाम्य् अस्मै मुनीन्द्राय निर्वृतिपदलब्धये ।  
अपि चात्र सदा नैव सम्बुद्धो लप्स्यते तथा ॥ र्म्_३।१८८{८६} ॥  
कदा चिद् धि जिनोत्पत्तिः पुष्पम् औदुन्वरं यथा ।  
मानुष्ये ऽपि सदा नैव जन्म भवानुचारिणां ।  
पुण्यैर् एव हि मानुष्यं लप्ष्यते जन्म दुल्लभं ॥ र्म्_३।१८९{८७} ॥  
मानुष्ये ऽलभ्यमाने तु कथं बुद्धानुसेवना ।  
बुद्धसेवां विना केन बोधिचित्तम् अवाप्नुयात् ॥ र्म्_३।१९०{८८} ॥  
बोधिचित्तं विना कस्य सद्धर्मेषु मतिश् चरेत् ।  
विना धर्ममतिं को हि बोधिचर्य्यां समाचरेत् ॥ र्म्_३।१९१{८९} ॥  
बोधिचर्यां विना लोके हितं कर्तुं कथं चरेत् ।  
लोके हितम् अकृत्वैव कुतः पुण्यम् अवाप्नुयात् ॥ र्म्_३।१९२{९०} ॥  
अपुण्येन कथं क्लेशान् हित्वा निर्वृतिम् आप्नुयात् ।  
तस्मात् क्लेशविमुक्त्यर्थं निर्वृत्तिपदलब्धये ॥ र्म्_३।१९३{९१} ॥  
इमं बुद्धं जगन्नाथम् इछाम्य् अभ्यर्चितुं मुदा ।  
बुद्ध एव जगन्नाथः सर्वसत्वहितार्थदः ॥ र्म्_३।१९४{९२} ॥  
सद्धर्मदेशकः शास्ता सम्बोधिज्ञाननायकः ।  
तस्माद् एनं समुत्सृज्य नान्यम् इछामि चार्चितुं ॥ र्म्_३।१९५{९३} ॥  
अस्यैव शरणं गत्वा भजिष्यामि सदाप्य् अहं ॥ र्म्_३।१९६{९४} ॥  
इति सा दारिका प्रोक्त्वा चक्रम् आदाय मोदिता ।  
सम्बुद्धं चार्प्पितुं तस्मै पूजां कर्तुम् उपाययौ ॥ र्म्_३।१९७{९५} ॥  
अथ सा तं मुनिं नत्वा पूजाभिश् च समर्चयत् ।  
तं चक्रं समुपस्थाप्य नत्वैवं प्रणिधिं व्यधात् ॥ र्म्_३।१९८{९६} ॥  
(र्म् ४९)  
यथायं सुगतो बुद्धो निःक्लेशो विजितेन्द्रियः ।  
तथाहम् अपि शुद्धात्मा निर्वृतिपदम् आप्नुयां ॥ र्म्_३।१९९{९७} ॥  
तथासौ भगवान् बुद्धो दृष्ट्वा तत्प्रणिधिं ततः ।  
सुप्रसन्नमुखाम्भोजाद् व्यसृजत् संस्मितामृतं ॥ र्म्_३।२००{९८} ॥  
तत्स्मितसहोच्चार्यमाणा पञ्चविधांशवः ।  
के चिद् ऊर्द्ध्वं गताः के चिद् अधो याताश् च ते ऽंशवः ॥ र्म्_३।२०१{९९} ॥  
ये च याता अधोलोके ते सञ्जीवनरके गताः ।  
कालसूत्रे च सङ्घाते तथा च रौरवे ततः ॥ र्म्_३।२०२{१००} ॥  
महारौरवके चापि तपने च प्रतापने ।  
अवीचौ चार्बुदे चापि निरर्बुदे तथाटटे ॥ र्म्_३।२०३{१} ॥  
हहवे हुहुवे चैवम् उत्पले पद्मके तथा ।  
महापद्मे ऽपि चैतेषु षोडशेषु समन्ततः ॥ र्म्_३।२०४{२} ॥  
तथोपनारकेष्व् एवं सर्वेष्व् अपि च ते ऽंशवः ।  
प्रसृता भासयित्वैवं प्राकाशयन् समन्ततः ॥ र्म्_३।२०५{३} ॥  
ये शीतनरकास् तेषु तूष्णीभूता निपातिताः ।  
ये उष्णनरकास् तेषु शीतीभूता व्यभासयन् ॥ र्म्_३।२०६{४} ॥  
तेषु ये पापिनः सत्वा दुःखातिवेदनातुराः ।  
ते सर्वे तद्द्युतिस्पृष्टास् तद्दुःखवेदनोज्झिताः ॥ र्म्_३।२०७{५} ॥  
शान्तसौख्यानुभूताश् च विस्मयोद्धतमानसाः ।  
दृष्ट्वैव सह सम्मील्य मिथश् चैवम् अभाषत ॥ र्म्_३।२०८{६} ॥  
अहो चित्रं भवन्तो ऽद्य किं नु वयम् इतश् च्युताः ।  
अन्यत्र चरिताः स्मः किं वताहोस्विन् न मन्यते ॥ र्म्_३।२०९{७} ॥  
इति सन्दिग्धचित्तानां तेषां चित्तप्रबोधने ।  
भगवान् निर्मितं तत्र प्रैषयच् च समन्ततः ॥ र्म्_३।२१०{८} ॥  
अथ तं निर्मितं सौम्यं दृष्ट्वा ते सम्प्रसादिताः ।  
भूयो दृष्ट्वाभिमोदन्तो मिथश् चैवं वभाषिरे ॥ र्म्_३।२११{९} ॥  
भवन्तो नु वयं सर्वे नान्यत्र चरिता इतः ।  
अपि त्व् अयम् इहायातः सत्वो ह्य् अपूर्वदर्शनः ॥ र्म्_३।२१२{१०} ॥  
(र्म् ५०)  
नूनम् अस्यानुभावेन निर्दुःखा सुसुखा वयं ।  
इति ते निर्मिते तस्मिन् बौद्धे चित्तं प्रसाद्य च ॥ र्म्_३।२१३{११} ॥  
नमो बुद्धाय ते तायिन्न् इत्य् उक्त्वा शरणं ययुः ।  
ततः सर्वे च ते सत्वास् तद्बुद्धस्मृतिधारिणः ॥ र्म्_३।२१४{१२} ॥  
निःपापाः कुशलाध्याश् च सद्गतिं सहसा ययुः ।  
ये तथोर्द्धं गतास् ते च बुद्धस्मितोत्सृताः कराः ॥ र्म्_३।२१५{१३} ॥  
गत्वा चातुर्महाराजभुवनेषु ततो गताः ।  
त्रयस्त्रिंशाश् च यामाश् च तथा च तुषितां गताः ॥ र्म्_३।२१६{१४} ॥  
निर्माणरतिकां चान्यनिर्मितवशवर्त्तिनः ।  
ब्रह्मकायिकलोकं च तथा ब्रह्मप्रोहितं ॥ र्म्_३।२१७{१५} ॥  
महाब्राह्मणलोकांश् च परीत्ताभं तथा गताः ।  
अप्रमाणं ततो याता आभास्वरां तथा गताः ॥ र्म्_३।२१८{१६} ॥  
परीत्तशुभम् एवं च ह्य् अप्रमाणशुभं तथा ।  
शुभकृत्स्नम् अनभ्रं च पुण्यप्रसवसञ्ज्ञिकं ॥ र्म्_३।२१९{१७} ॥  
बृहत्फलं तथा चैवम् अबृहम् अतपं तथा ।  
सुदृशं भुवनं चैव सुदर्शनं तथा गताः ॥ र्म्_३।२२०{१८} ॥  
अकनिष्ठं तथा गत्वा प्रोच्चैर् एवम् अघोषयन् ॥ र्म्_३।२२१{१९} ॥  
अनित्यं खलु संसारं दुःखं शून्यं ह्य् अनात्मकं ।  
इति मत्वा त्रिरत्नानि सम्भजध्वं समाहिताः ॥ र्म्_३।२२२{२०} ॥  
निष्क्रामतारभध्वं च युज्यध्वं बुद्धशासने ।  
धुनीत मृत्युसैन्याश् च नडागारं यथा करी ॥ र्म्_३।२२३{२१} ॥  
यो ऽप्य् अस्मिन् धर्मवैनेये ह्य् अप्रमत्तश् चरिष्यति ।  
स हित्वा जातिसंसारं दुःखस्यान्तं करिष्यति ॥ र्म्_३।२२४{२२} ॥  
एवं ता अर्चिषः सर्वांल् लोकधातून् समन्ततः ।  
अवभास्य शुभे सत्वान् विनीय पुनर् आगताः ॥ र्म्_३।२२५{२३} ॥  
भगवतो ऽग्रतः स्थित्वा कृत्वा प्रदक्षिणत्रयं ।  
ऊर्णायां च मुनीन्द्रस्य सर्वा अन्तर्दधुस् त्विषः ॥ र्म्_३।२२६{२४} ॥  
तदानन्दः समुत्थाय कृताञ्जलिपुटो नतः ।  
(र्म् ५१)  
जानुभ्यां भुवि संस्थित्वा भगवन्तं समब्रवीत् ॥ र्म्_३।२२७{२५} ॥  
नानारङ्गकलापस् ते वक्त्रान् निष्कसितो मुनेः ।  
येनावभासिताः सर्वा सूर्येणोदयता यथा ॥ र्म्_३।२२८{२६} ॥  
विगतोद्धवा दैन्यमदप्रहीणा बुद्धा जगत्य् उत्तमहेतुभूताः ।  
नाकारणं शङ्खमृणालगौरं स्मितम् उपदर्शयन्ति जिना जितारयः ॥ र्म्_३।२२९{२७} ॥  
तत्कालं स्वयम् अधिगम्य धीरबुद्ध्या श्रोतॄणां श्रमणजिनेन्द्र काङ्क्षितानां ।  
धीराभिर् मुनिवृष वाग्भिर् उत्तमाभिर् उत्पन्नं व्यपनय संशयं शुभाभिः ॥ र्म्_३।२३०{२८} ॥  
नाकस्माल् लवणजलाद्रिराजधैर्य्याः सम्बुद्धाः स्मितम् उपदर्शयन्ति नाथाः ।  
यस्यार्थे स्मितम् उपदर्शयन्ति धीरास् तं श्रोतुं समभिलषन्ति जनौघाः ॥ र्म्_३।२३१{२९} ॥  
इत्य् आनन्दवचः श्रुत्वा सम्बुद्धो भगवान् असौ ।  
तत् स्मितहेतुम् आदेष्टुं तम् आनन्दं समब्रवीत् ॥ र्म्_३।२३२{३०} ॥  
एवम् एतत् तथानन्द नाहेत्वप्रत्ययं स्मितं ।  
प्राविष्कुर्वन्ति सम्बुद्धा अर्हन्तः सुगता जिनाः ॥ र्म्_३।२३३{३१} ॥  
पश्यानन्दानया नार्य्या चक्रं मे समुपार्प्पितं ।  
पूजयित्वा प्रणत्वा च बोधौ च प्रणिधिः कृता ॥ र्म्_३।२३४{३२} ॥  
अनेन दानधर्मेण कुशलैश् च समन्विताः ।  
दारिकेयं सुभद्रांशा दिव्यभोग्यं समाप्नुयात् ॥ र्म्_३।२३५{३३} ॥  
न पञ्चदशकल्पानि विनिपातं गमिष्यति ।  
ततश् चक्रान्तरो नाम प्रत्येकसुगतो सुधीः ॥ र्म्_३।२३६{३४} ॥  
अर्हं क्लेशविमुक्तात्मा पञ्चाभिज्ञो जितेन्द्रियः ।  
सर्वसत्वानुकम्पी च ब्रह्मचारी भविष्यति ॥ र्म्_३।२३७{३५} ॥  
यन् मयि सुगते बुद्धे चित्तम् अस्याः प्रसीदति ।  
तेन पुण्यबलेनेयं प्रत्येकबोधिम् आप्स्यति ॥ र्म्_३।२३८{३६} ॥  
सुगतेषु कृतं पुण्यं न क्षिणोति कदा चन ।  
क्रमात् तेन विशुद्धात्मा सम्बोधिम् अपि चाप्नुयात् ॥ र्म्_३।२३९{३७} ॥  
इति मत्वा त्रिरत्नेषु चित्तम् एवं प्रसाद्य च ।  
श्रद्धया सम्प्रकर्त्तव्यं सत्कारं बोधिवाञ्छिभिः ॥ र्म्_३।२४०{३८} ॥  
इत्य् आदिष्टं मुनीन्द्रेण श्रुत्वा सर्वे जनाश् च ते ।  
(र्म् ५२)  
तथेत्य् अभ्यनुमोदन्तस् त्रिरत्नसेविनो ऽभवन् ॥ र्म्_३।२४१{३९} ॥  
ततो बुद्धानुभावेन तच् चक्रं खे समुद्गतं ।  
क्षणं बुद्धोपरि स्थित्वा छत्रम् इवोज्ज्वलन् बभौ ॥ र्म्_३।२४२{४०} ॥  
ततश् च वियतो गत्वा हरिहर्म्योपरि स्थितं ।  
सुदर्शनम् इवोद्दीप्तं बभौ रस्मिसमुत्किरन् ॥ र्म्_३।२४३{४१} ॥  
ततो ऽसौ भगवान् बुद्धो दृष्ट्वा तां दारिकां स्वयं ।  
शिरसि पाणिना स्पृष्ट्वा स्वाशीर्वचनम् आदिशत् ॥ र्म्_३।२४४{४२} ॥  
भद्रे ते मङ्गलं भूया विनिपातं न चाप्नुहि ।  
क्रमात् पारमिताः पूर्य्य प्रत्येकं बोधिं आप्नुहि ॥ र्म्_३।२४५{४३} ॥  
इत्य् आशीर्वचनं दत्वा सम्बुद्धो ऽसौ मुनीश्वरः ।  
ततो राजगृहं गन्तुं उपाचरत् ससाङ्घिकः ॥ र्म्_३।२४६{४४} ॥  
ततो ऽसौ दारिका चापि नत्वा तं सुगतं पुनः ।  
दृष्ट्वैवं मुहुः स्मृत्वा स्वगेहं समुपाययौ ॥ र्म्_३।२४७{४५} ॥  
तत्र गेहे प्रविष्ट्वासौ दारिका सम्प्रमोदिता ।  
भर्त्तुर् अग्रे च तद्वृत्तम् आचख्ये सर्वम् आदरात् ॥ र्म्_३।२४८{४६} ॥  
भर्त्ताप्य् असौ तथा श्रुत्वा बुद्धधर्मानुमोदितः ।  
तयैवं भार्यया सार्द्धं भेजे रत्नत्रयं सदा ॥ र्म्_३।२४९{४७} ॥  
एवं मे गुरुणा ख्यातं तथा ते कथ्यते मया ।  
त्वम् अप्य् एवं महाराज त्रिरत्नानि सदा भज ॥ र्म्_३।२५०{४८} ॥  
प्रजाश् चापि त्रिरत्नानां भजने प्रेरय प्रभो ।  
तथा ते मङ्गलं नित्यं बोधिं चापि समाप्नुयाः ॥ र्म्_३।२५१{४९} ॥  
इति तेनोपगुप्तेन भाषितं तत् सुभाषितं ।  
श्रुत्वाशोको नरेन्द्रो ऽसौ मुमोद सह पार्षदैः ॥ र्म्_३।२५२{५०} ॥  
एतच् चक्रावदानं मुनिवरगुणदं यः शृणोति प्रसाद्य ।  
श्रुत्वा यश् चानुमोद्य प्रमुदितमनसा श्रावयत्य् एवम् अन्यान् ।  
स जित्वा क्लेशसङ्घान् विगतकलिमलो बुद्धधर्मानुचारी ।  
पूतात्मा सद्गुणाढ्यः मुनिवरनिलयैः सम्प्रयाति प्रमोदात् ॥ र्म्_३।२५३{५१} ॥  
++ इति रत्नावदानमालायं चक्रावदानो नाम समाप्तम् ++  
  
  
(र्म् ५३)  
इव् प्रेतिकावदान  
अथाशोको महीपालः सद्धर्मचरणोत्सवः ।  
उपगुप्तं गुरुं नत्वा कृताञ्जलिपुटो ऽवदत् ॥ र्म्_४।१{१} ॥  
भदन्त श्रोतुम् इछामि पुनरन्यत् सुभाषितं ।  
यथा मे गुरुणा प्रोक्तं तथा वक्तुं समर्हसि ॥ र्म्_४।२{२} ॥  
इति तेन नरेन्द्रेण प्रार्थिते ऽसौ जिनांशजः ।  
उपगुप्तो महाभिज्ञस् तं नरेशम् अभाषत ॥ र्म्_४।३{३} ॥  
यथा मे गुरुणादिष्टं तथा वक्ष्यामि ते ऽधुना ।  
तथापि श्रूयतां राजन् तव धर्मप्रवृद्धये ॥ र्म्_४।४{४} ॥  
पुरैकसमये चासौ सम्बुद्धो भगवाञ् जिनः ।  
चैलकैश् च तथान्यैस् तत्सद्धर्मगुणवाञ्छिभिः ॥ र्म्_४।५{५} ॥  
राजगृहम् उपाश्रित्य वेणुवने जिनाश्रमे ।  
करण्डकनिवापाख्ये तस्थौ धर्मं समादिशत् ॥ र्म्_४।६{६} ॥  
तद् धर्म्मदेशनां श्रोतुं सदेवासुरमानुषाः ।  
सिद्धविद्याधराश् चापि यक्षगन्धर्वकिन्नराः ॥ र्म्_४।७{७} ॥  
गरुडा नागराजाश् च राक्षसाश् च महोरगाः ।  
सर्वे लोकाधिपाश् चापि ससैन्यपरिवारकाः ॥ र्म्_४।८{८} ॥  
राजानो राजमात्राश् च ब्राह्मणाश् च महाजनाः ।  
मन्त्रिणो श्रेष्ठिनश् चापि सार्थवाहाश् च पौरिकाः ॥ र्म्_४।९{९} ॥  
ऋषयो योगिनश् चापि यतयो ब्रह्मचारिणः ।  
एवम् अन्ये ऽपि लोकाश् च परिवृत्य समन्ततः ॥ र्म्_४।१०{१०} ॥  
सत्कृत्य स्वर्य्य पूजाङ्गैः सर्वोपकरणैर् अपि ।  
मानयित्वा च तं नाथं दृष्ट्वा तस्थुः समाहिताः ॥ र्म्_४।११{११} ॥  
तस्मिंश् च समये तत्र मौद्गल्यायन आत्मवित् ।  
स प्रेतभुवने गत्वा चरन् प्रेतीम् अपश्यत ॥ र्म्_४।१२{१२} ॥  
स्वकेशरोमसञ्छन्नां दग्धस्थूनामहाकृतिं ।  
सूचीमुखीं महत्कायीं पर्वतसन्निभोदरां ॥ र्म्_४।१३{१३} ॥  
पिङ्गलकेशिनीं रौद्रीं प्रदीप्ताग्निशिखाम् इव ।  
(र्म् ५४)  
तीव्रातिवेदनाक्रान्तां तृषार्त्तं परिमूर्छितां ॥ र्म्_४।१४{१४} ॥  
तत्रायुष्मान् स मौद्गल्यो दृष्ट्वा तां प्रेतिकां चिरं ।  
कैषेति सहसोपेत्य पप्रछ समुपागतां ॥ र्म्_४।१५{१५} ॥  
किं त्वया प्रकृतं पापं येनैवं दुःखभागिनी ।  
तृषार्त्ता जलमार्गन्ती भ्रमित्वा चरसे ऽधुना ॥ र्म्_४।१६{१६} ॥  
इति तेन यतीशेन पृष्ट्वा सा प्रेतिका ततः ।  
तं यतिं सौगतं नत्वा प्ररुदित्वावदत् तथा ॥ र्म्_४।१७{१७} ॥  
भदन्त तद् विजानीयाः पापकारिण्य् अहं यतः ।  
एवं तृष्णाप्रतप्ताङ्गा भ्रमामि जललालसा ॥ र्म्_४।१८{१८} ॥  
यत्राहम् उदकं पातुं गछामि तृष्णयान्विता ।  
अत्र पश्यामि नद्यादिजलाधारान् विशोषितान् ॥ र्म्_४।१९{१९} ॥  
यदा वर्षति देवे च दृष्ट्वा तदम्बुपातितं ।  
पातुम् इछन्त्ल् तृष्णार्त्ता सहसाहं प्रधाविता ॥ र्म्_४।२०{२०} ॥  
तदा पश्यामि तद्विन्दुविस्फुलिङ्गनिभोज्वलान् ।  
दृष्ट्वैवं निराशान्धा भ्रमामि दिक्षु सर्वतः ॥ र्म्_४।२१{२१} ॥  
किं मया प्रकृतं पापं येनास्म्य् एवं सुपापिनी ।  
तन् मे पापं जगच्छास्ता पृछ्यतां भवतादरात् ॥ र्म्_४।२२{२२} ॥  
नूनं सो भगवाञ् छास्ता यन् मे कर्मपुराकृतं ।  
व्याकरिष्यति तत् सर्वं तथा लोकप्रबोधने ॥ र्म्_४।२३{२३} ॥  
यच् छ्रुत्वान्ये ऽपि सत्वाश् च संविग्नमनसो द्रुतं ।  
विरम्य पापमार्गेभ्यश् चरिष्यन्ति शुभे सदा ॥ र्म्_४।२४{२४} ॥  
तस्माद् भदन्त सर्वज्ञस् तव शास्ता स पृछ्यतां ।  
व्याकुर्यान् मम सर्वत्र यत् कर्म प्रकृतं पुरा ॥ र्म्_४।२५{२५} ॥  
अस्मन्नाम्ना स सम्बुद्धो वन्द्यतां भवता यथा ।  
इत्य् उक्त्वा सा तम् आत्मजं नत्वा प्रेता गृहं ययौ ॥ र्म्_४।२६{२६} ॥  
स मौद्गल्यस् तथेत्य् उक्त्वा तत् सन्देशम् अनुस्मरन् ।  
सहसैतत् परिप्रष्टुं वेणुवनम् उपाययौ ॥ र्म्_४।२७{२७} ॥  
तदादौ भगवान् दृष्ट्वा तन् मौद्गल्यम् उपागतं ।  
प्रहसन् सुप्रसन्नास्यः समामन्त्र्यैतद् अब्रवीत् ।  
कञ्चित् ते कुशलं वत्स कुतो ऽत्रासि समागतः ।  
लोकेषु किं प्रवृत्तान्तं तत् प्रचक्ष्व महामते ।  
(र्म् ५५)  
इति पृष्टे जिनेन्द्रेण स मौद्गल्यः पुरोगतः ॥ र्म्_४।२८{२८} ॥  
आदौ तस्य मुनेर् नत्वा तत् प्रवृत्तम् उदाहरत् ।  
आगतो ऽस्मि भदन्तो ऽहं चरित्वा प्रेतभूमिषु ॥ र्म्_४।२९{२९} ॥  
तत्र स्थितो ऽहम् ईक्षन् तां प्रेतीम् एकां भयानकीं ।  
दग्धस्थूणानिभां नग्नां पर्वतसन्निभोदरां ॥ र्म्_४।३०{३०} ॥  
सूचीछिद्रमुखच्छिद्रां कङ्कारयन्त्रिकाम् इव ।  
स्वकेशरोमसञ्छन्नां ज्वलिताग्निशिखाम् इव ॥ र्म्_४।३१{३१} ॥  
तिव्रातिवेदनाक्रान्ताम् आर्त्तस्वरानुरोदिनां ।  
दुर्गन्धाम् अशुचिव्याप्तां स्वकेशपरितापितां ॥ र्म्_४।३२{३२} ॥  
विण्मूत्रानुभोक्तुं च साक्षात् पापावतारिकां ।  
भगवन् सा मया दृष्ट्वा तृष्णार्त्ता जललालसा ॥ र्म्_४।३३{३३} ॥  
भ्रमन्ती जलमार्गन्ती जलाश्रयेषु सर्वतः ।  
नदीकूपतडागादिन् उदपानजलाश्रयान् ॥ र्म्_४।३४{३४} ॥  
स्वेछाम्बुपूरितान् दृष्ट्वा प्राधावत् सहसा यदा ।  
तस्या दर्शणमात्रेण ते सर्वे ऽपि जलाश्रयाः ॥ र्म्_४।३५{३५} ॥  
निर्जलाः पङ्कशेषेण शुशुषुश् च समन्ततः ।  
तथा विशोषितां दृष्ट्वा नद्यादींस् ताञ् जलाश्रयान् ॥ र्म्_४।३६{३६} ॥  
निराशा परितप्ताङ्गा सा प्रेती पर्यमूर्छत ।  
ततश् च पुनर् उत्थाय क्षुत्तृष्णोन्मादचारिणी ॥ र्म्_४।३७{३७} ॥  
जलं चान्नं समन्वेष्टुं बभ्राम दिक्षु सर्वतः ।  
तथापि सा जलं नासादयत् कुहापि वा ॥ र्म्_४।३८{३८} ॥  
ततो ऽतितृष्णया तप्ता विण्मूत्रभोक्तुम् ऐछत ।  
तद् अपि कृच्छ्रतो ऽन्विष्य भुक्त्वा तृप्तिं न सा ययौ ॥ र्म्_४।३९{३८} ॥  
तथामेध्यानि भुक्त्वापि कदाचिन् नैव तृप्तिता ।  
क्षुत्तृष्णाहताक्लान्ता पतिता खेदितावसत् ॥ र्म्_४।४०{४०} ॥  
मां दृष्ट्वा सहसोत्थाय शनैर् मन्दस्वरावदत् ।  
स्वागतं भो भवान् ऐतु रक्ष मां पापिनीं लघु ॥ र्म्_४।४१{४१} ॥  
पानीयं देहि मे भद्र पानीयं दातुम् अर्हसि ।  
इति प्रोक्ताभिधावन्ति पानीयं माम् अयाचत ॥ र्म्_४।४२{४२} ॥  
ततो ऽहम् अवदं चैनां पानीयं नात्र विद्यते ।  
कात्वम् एवं नु दुःखानि भुक्त्वात्र वससे कथं ॥ र्म्_४।४३{४३} ॥  
किं त्वया हि कृतं पापं येनैवं दुःखताधुना ।  
(र्म् ५६)  
वक्तव्यं चेच् च तत् पापं सर्वं मे वक्तुम् अर्हसि ॥ र्म्_४।४४{४४} ॥  
इति मे गदितं श्रुत्वा स प्रेती पुनर् अब्रवीत् ।  
किं मया वक्ष्यते पापं यत् पुरा कुधिया कृतं ॥ र्म्_४।४५{४५} ॥  
सर्वज्ञो हि भवच्छास्ता स एवं परिपृछ्यतां ।  
तत् सर्वाणि च मे पापं स व्याकुर्यात् स सर्ववित् ॥ र्म्_४।४६{४६} ॥  
अस्मन्नाम्ना च सम्बुद्धो वन्द्यतां भवतादरात् ।  
इति तयोदितं श्रुत्वा प्रतिज्ञाय तथेति च ॥ र्म्_४।४७{४७} ॥  
भवन्तं प्रष्टुम् आयामि तत् समादेष्टुम् अर्हसि ।  
आर्त्तस्वरा रुदन्ती सा प्रेती विन्दति वेदनां ॥ र्म्_४।४८{४८} ॥  
येन विण्मूत्रधानानि तेन धावति दुःखिता ।  
तद् अपि कृच्छ्रतो लब्ध्वा भुङ्क्ते किं चित् कदा चन ॥ र्म्_४।४९{४९} ॥  
एवं सा पापिनी प्रेती दृष्टातिदुःखिता मया ।  
किं तया प्रकृतं पापं मर्त्यलोके सुदारुणं ॥ र्म्_४।५०{५०} ॥  
येनैवंविधदुःखं सा ह्य् अनुभवति साम्प्रतं ।  
कदा सा पापतो मुक्ता कथं च सुगतिं व्रजेत् ॥ र्म्_४।५१{५१} ॥  
तत् सर्वं वदतां शास्त सर्वसत्वप्रबोधने ।  
इति तेनार्थिते चासौ भगवान् पुनर् अब्रवीत् ॥ र्म्_४।५२{५२} ॥  
मौद्गल्यायन सा प्रेती पापिनी मत्सरी कुधीः ।  
तया यत् प्रकृतं पापं येन सा दुःखभागिनी ॥ र्म्_४।५३{५३} ॥  
तत् सर्वं ते प्रवक्ष्यामि शृणु श्रोतुं यदीछसि ॥ र्म्_४।५४{५४} ॥  
पुरासीद् भगवान् बुद्धः काश्यपो नाम सर्ववित् ।  
सर्वविद्याधिपो नाथो धर्मराजस् तथागतः ॥ र्म्_४।५५{५५} ॥  
समन्तभद्रकृच् छास्ता त्रैधातुकविनायकः ।  
जिनो ऽर्हन् सुगतस् त्रायी सम्बोधिमार्गदेशकः ॥ र्म्_४।५६{५६} ॥  
स सत्वानां हितार्थेन बोधिचर्याः प्रकाशयन् ।  
वाराणसीम् उपाश्रित्य मृगदावे जिनाश्रमे ॥ र्म्_४।५७{५७} ॥  
श्रावकैर् भिक्षुभिः सार्द्धं बोधिसत्वगणैर् अपि ।  
तस्मिन्न् एव पर्षत्मध्ये तस्थौ धर्मं समादिशत् ॥ र्म्_४।५८{५८} ॥  
तस्मिंश् च समये तस्य भिक्षुर् अन्यतमो यतिः ।  
अन्यत्रनगरे गत्वा प्रत्यागछत् स्वम् आश्रमं ॥ र्म्_४।५९{५९} ॥  
(र्म् ५७)  
तत्र मार्गे तृषार्त्तो ऽसौ दूरात् कूपं विलोकयन् ।  
सहसा समुपागत्य कूपान्तिकम् उपाययौ ॥ र्म्_४।६०{६०} ॥  
तदैका दारिका तत्र पूरयित्वा घटं जलैः ।  
सहसा शिरसोहित्वा गृहं गन्तुम् उपाचरत् ॥ र्म्_४।६१{६१} ॥  
स तृषार्त्तो यतिर् दृष्ट्वा ताम् अम्बुघटवाहिकां ।  
समुपेत्य जलं पातुं प्रार्थयन् समुपाचरत् ॥ र्म्_४।६२{६२} ॥  
भगिन्यो ऽहं तृषार्त्तो ऽस्मि दूरदेशाद् उपागतः ।  
त्वां दृष्ट्वा सहसोपेत्य जलं पातुम् इहागतः ॥ र्म्_४।६३{६३} ॥  
तद् भगिनी जलं देहि जीवय मां तृषातुरं ।  
दत्वा मे जीवनं त्वं तच् चिरं जीव्या निरोगिनी ॥ र्म्_४।६४{६४} ॥  
इति तेनार्थितं दृष्ट्वा दारिकासौ दुराशया ।  
मात्सर्य्यप्रहतत्वाता तं भिक्षुं पर्य्यभाषत ॥ र्म्_४।६५{६५} ॥  
अरे भिक्षो ऽत्र मायाहि म्रियसे यदि वा खलु ।  
न ते ददामि पानीयं घटो पूर्णो भवेन् मम ॥ र्म्_४।६६{६६} ॥  
कूपे यत्नात् समुद्धृत्य पूरयित्वाम्बुना घटे ।  
प्रोहित्वायं मयानीतस् त्वदर्थे किं न मन्यते ॥ र्म्_४।६७{६७} ॥  
निर्लज्ज क्व नु ते लज्जा परकीयाम्बुम् इछसि ।  
राजा किं त्वं धनी वासि गुरुर् वा किं न मन्यते ॥ र्म्_४।६८{६८} ॥  
इत्य् आक्षेपं प्रतिक्षिप्य तं भिक्षुं सौगतं यतिं ।  
अदत्वैवामृतं किं चित् सत्वरा सा गृहं ययौ ॥ र्म्_४।६९{६९} ॥  
ततो भिक्षुस् तृषार्त्तो ऽपि लज्जयासौ न्यवर्त्तते ।  
अन्यत्रैवं समायाच्य पीत्वा ययौ स्वम् आश्रमं ॥ र्म्_४।७०{७०} ॥  
तत्राश्रमे तरोर् मूले पर्यण्कम् उपभुज्य सः ।  
अनुशोचय तां नारीं मनसैवं व्यचिन्तयत् ॥ र्म्_४।७१{७१} ॥  
अहो सा दुर्मती नारी मात्सर्य्यप्रहताशया ।  
कथं न मन्यते ह्य् एवं मानुष्यजन्म दुर्ल्लभं ॥ र्म्_४।७२{७२} ॥  
मानुष्यं पुण्यतो लब्ध्वा निस्फलं क्रियते तया ।  
धिक् तां दुराशयां मूढां यस्या जन्म निरर्थकं ॥ र्म्_४।७३{७३} ॥  
कदैषा पापतो मुक्त्वा सद्गतिं समवाप्स्यति ।  
मा गात् सा नरके दुःखं भूयाद् धर्मानुमोदिनी ॥ र्म्_४।७४{७४} ॥  
शीघ्रं लोकेश्वरस्मार्त्तं लब्ध्वा व्रजतु सन्मतिं ।  
(र्म् ५८)  
इत्य् एवम्मनसा भाष्य स भिक्षुर् विजितेन्द्रियः ॥ र्म्_४।७५{७५} ॥  
त्रिरत्नस्मरणं कृत्वा तस्थौ ध्यानसमाहितः ।  
ततो ऽसौ दारिका गेहे प्राप्ता भर्तुः पुरोगता ॥ र्म्_४।७६{७६} ॥  
एतत् सर्वं प्रवृत्तान्तं विस्तरेणाब्रवीन् मुदा ।  
स्वामिन् नद्याम्बुसम्पूर्णं घटं धृत्वागता पथि ॥ र्म्_४।७७{७७} ॥  
ततो भिक्षुर् उपागत्य पानीयं मां प्रयाचति ।  
अदत्वैवं जलं तस्मै भिक्षवे सत्वरागता ॥ र्म्_४।७८{७१} ॥  
वहुशो याच्यमानापि किं चिन् नैव ददाम्य् अहं ।  
इति तयोक्तमात्रे ऽसौ भर्त्ता साधुर् अपि क्रुधा ।  
तां भार्यां रुक्षणेत्रेण दृष्ट्वा चैवम् अभाषत ॥ र्म्_४।७९{७२} ॥  
अरे पापिनि दुर्बुद्धे कथं न दीयते त्वया ।  
कियद् व्येति जलं दत्वा भिक्षवे तृषिताय ते ॥ र्म्_४।८०{७१!} ॥  
जलमात्रप्रदाने ऽपि यस्याः श्रद्धा न विद्यते ।  
सा किम् अन्नं धनं रत्नं कथां दातुं समुत्सहेत् ॥ र्म्_४।८१{७२} ॥  
धिक् त्वां पापिनीं दुष्टां यस्या नास्ति दयार्थिने ।  
किं त्वया मम सत्यापि यशोधर्मप्रघातया ॥ र्म्_४।८२{७३} ॥  
यद्य् एवं न प्रदद्यास् त्वं कस्मै चिद् अर्थिने जलं ।  
प्रेयसीम् अपि भार्ये त्वां परित्यक्ष्याम्य् अहं खलु ॥ र्म्_४।८३{७४} ॥  
यदि मे प्रियतां कर्तुम् इछसि स्नेहचेतसा ।  
अर्थिनो मानयित्वा तद् दानं कर्तुं समुत्सहेः ॥ र्म्_४।८४{७५} ॥  
नो चेद् एवं मया त्यक्ता व्रज मा तिष्ठ मे गृहे ।  
अवश्यं नौ वियोगः स्याद् एकान्ते मरणं ध्रुवं ॥ र्म्_४।८५{७६} ॥  
किं त्वादृश्या स्त्रिया पुंसः केवलं धर्महानये ।  
धर्मं विना न मे कार्य्यं दाक्षिण्यापि च भार्यया ॥ र्म्_४।८६{७७} ॥  
किं त्वया कान्तयाप्य् एवं मात्सर्य्यकुलदुर्धिया ।  
धर्म एव विनश्येत तद् व्रज मा गृहे वस ॥ र्म्_४।८७{७८} ॥  
धर्मेण रक्ष्यते लोकः कान्तया किं हि रक्ष्यते ।  
तत् कान्तापि परित्याज्या यदि पापनुरगिनी ॥ र्म्_४।८८{७९} ॥  
(र्म् ५९)  
भार्या हि पालनीया सा यदि धर्मार्थिनी सती ।  
किं त्वं पापार्थिनी दुष्टा यशोधर्मविनाशिनी ॥ र्म्_४।८९{८०} ॥  
नैवाहं च त्वया सार्द्धं भोक्तुं रन्तुं समुत्सहे ।  
क्रियते चेत् त्वया धर्मस् तथा वस मया सह ॥ र्म्_४।९०{८१} ॥  
नो चेद् एवं मया त्यक्ता त्वं मा तिष्ठ गृहे व्रज ।  
एवं भर्त्त्रोच्यमानापि प्रमदा सा न बोधिता ॥ र्म्_४।९१{८२} ॥  
मात्सर्य्यालीढचित्तत्वाद् रोषिता चैवम् अब्रवीत् ।  
नैव स्थास्याम्य् अहं यास्ये किं स्थित्वैवं विनिन्दिता ॥ र्म्_४।९२{८३} ॥  
कियत् त्वय्य् अपराधं मे यत् तथाहं विमोचिता ।  
किं स भिक्षुर् गुरुर् राजा मित्रं वा ते पिता सुहृत् ॥ र्म्_४।९३{८४} ॥  
ज्ञातिर् वा स सखा वन्धुः किं च भ्राता प्रभुर् धनी ।  
प्रदत्तं किं अदत्तं च कियन् नष्टं भवेत् यतः ॥ र्म्_४।९४{८५} ॥  
नैव किञ्चिच् च दास्यामि कस्मै चिद् भिक्षवे ऽर्थितं ।  
अदत्वा मे भवेत् किं हि दास्याम्य् अहं यथेछया ॥ र्म्_४।९५{८६} ॥  
दास्यामि वा न दास्यामि का चर्चात्र तथा तव ।  
पापश् चेन् मयि पच्येत धर्मो वापि तथा मम ॥ र्म्_४।९६{८७} ॥  
त्वम् अत्र मा कृथाश् चिन्तां किं त्वयात्र विचार्य्यते ।  
शुभं वाप्य् अशुभं वा मे तव किं तद् विचारता ॥ र्म्_४।९७{८८} ॥  
तथापि मम दोषं चेद् यास्यामि न वसाम्य् अहं ।  
वरं प्राणपरित्याज्यं न तु दानं ददाम्य् अहं ॥ र्म्_४।९८{८९} ॥  
इत्य् असौ प्रमदाक्रुष्य भर्तुर् आक्षिप्य गर्विता ।  
क्वचित् किञ्चिच् च कस्मैचिद् ददौ नैव कदाचन ॥ र्म्_४।९९{९०} ॥  
गृहे तिथीन् उपायातान् दृष्ट्वैवातिप्ररोषिता ।  
वहुधा क्रुष्य तान् गेहान् न्यकासयद् बलादपि ॥ र्म्_४।१००{९१} ॥  
तदाशीर्वचनान्य् एवं श्रुत्वापि परिकोपिता ।  
हसति निन्दयित्वैनां परिभाष्य न्यकासयत् ॥ र्म्_४।१०१{९२} ॥  
सदा बध्वा गृहद्वारं याचकागतिशङ्कया ।  
कोष्ठ एव समासीना कदाचिन् न विनिर्ययौ ॥ र्म्_४।१०२{९३} ॥  
(र्म् ६०)  
सर्वदा स्वामिना सार्द्धं कृत्वैवं कलहं मुहुः ।  
स्वयम् एव प्रभुक्त्वासौ कालम् एवम् अयापयत् ॥ र्म्_४।१०३{९४} ॥  
ततः काल उपायाते प्रमदा सा रुजान्विता ।  
तदाप्य् एवं न चोत्सेहे किञ्चिद् दातुं समर्थिने ॥ र्म्_४।१०४{९५} ॥  
ततः प्रवृद्धरोगार्त्ता तृष्णार्त्ता परिशोषिता ।  
मृता सा नरके याता प्रेती भवति साम्प्रतं ॥ र्म्_४।१०५{९६} ॥  
या चाभूद् दारिका दुष्टा मात्सर्य्यप्रहताशया ।  
सैवैषा हि त्वया दृष्टा प्रेती नरकवासिनी ॥ र्म्_४।१०६{९७} ॥  
इति मौद्गल्य दृष्ट्वैवं प्रत्यक्षं पापदुःखिनीं ।  
सर्वादा श्रद्धयार्थिभ्यो दातव्यं जलम् आदरात् ॥ र्म्_४।१०७{९८} ॥  
सर्ववस्तुप्रदानानां जलदानं महत्तरं ।  
सर्वेषां जीवनं यस्माद् अमृतं संवरं जलं ॥ र्म्_४।१०८{९९} ॥  
जलपानं विना सर्वे न जीवन्ति हि जन्तवः ।  
तद् अमृतं जलं शुद्धं दातव्यम् अर्थिने सदा ॥ र्म्_४।१०९{१००} ॥  
जलम् एव हि पीत्वा ते निराहारास् तपस्विनः ।  
योगिनो ऽनेकवर्षानि जीवन्ति प्राणिनो यथा ॥ र्म्_४।११०{१} ॥  
सर्वाहाराभिसन्त्यक्ता जिवन्ति प्राणिनो जलैः ।  
सर्वान् न परिभुक्त्वापि न जीवन्ति जलैर् विना ॥ र्म्_४।१११{२} ॥  
तद् अमृतप्रदानं तज् जीवदानं प्रचक्ष्यते ।  
सर्ववस्तुप्रदानेभ्यो जलदानं प्रशस्यते ॥ र्म्_४।११२{३} ॥  
विशेषाद् ग्रीष्मकाले तु तृषार्त्ताय च रोगिने ।  
बालवृद्धातुरेभ्यश् च दातव्यं जलम् आदितः ॥ र्म्_४।११३{४} ॥  
जलदानं महादानं जलदानसमं न हि ।  
येनाभिधार्य्यते प्राणं तत् फलं सम्प्रशस्यते ॥ र्म्_४।११४{५} ॥  
सर्वधातुप्रदानेभ्यः सर्वरत्नप्रदानतः ।  
सर्वान्नभोग्यदानेभ्यो जलदानं महीयते ॥ र्म्_४।११५{६} ॥  
कन्याकोटिप्रदानाच् च गजकोटिप्रदानतः ।  
गवां कोटिप्रदानाच् च जलदानं महीयते ॥ र्म्_४।११६{७} ॥  
सप्तरत्नमयीभूमिप्रदानाच् च महीयते ।  
एवं सर्वप्रदानेभ्यो जलदानं महत्तरं ॥ र्म्_४।११७{८} ॥  
तृप्यन्ते देवताः सर्वे पितृलोकास् तथापरे ।  
सर्वे भूताश् च सत्वाश् च जलेनैव सदापि हि ॥ र्म्_४।११८{९} ॥  
तथा द्रव्यानि सर्वाणि भूतानि ह्य् अशुचिन्य् अपि ।  
जलाभिषिक्तमात्रेण शुद्ध्यन्ते सर्वदा खलु ॥ र्म्_४।११९{१०} ॥  
जलं विना न तृप्यन्ते भुक्त्वापि दिव्यभोजनं ।  
(र्म् ६१)  
तस्मात् सर्वप्रदानानां जलदानं महीयते ॥ र्म्_४।१२०{११} ॥  
तथा ये च सुधां पीत्वा दिव्यकान्ता समर्पिता ।  
रमन्ति त्रिदशाः स्वर्गे ते हि सर्वे जलप्रदाः ॥ र्म्_४।१२१{१२} ॥  
चक्रवर्त्ती नृपेन्द्रो यो रमणीभिः सहामृतं ।  
भुक्त्वा रमति सम्मोदी सो ऽपि चाम्बुप्रदानतः ॥ र्म्_४।१२२{१३} ॥  
एवं चान्ये ऽपि ये लोका यथेछा सुखभोगिनः ।  
निःक्लेशा निरुजा भद्रास् ते हि सर्वे जलप्रदाः ॥ र्म्_४।१२३{१४} ॥  
ये तु नीचाशयादीनाः क्षुत्पिपासातुराः कृशाः ।  
याचकाः प्रेष्यकाश् चापि सर्वे ते ऽम्भोऽप्रदानिकाः ॥ र्म्_४।१२४{१५} ॥  
जलदानोद्भवं पुण्यं सङ्ख्यातुं नैव शक्यते ।  
सर्वैर् अपि मुनीन्द्रैश् च किम् अन्यैर् विबुद्धैर् जनैः ॥ र्म्_४।१२५{१६} ॥  
मत्वेति श्रद्धया नित्यं दिव्यामृताभिवाञ्छिभिः ।  
अर्थिभ्यः सर्वसत्वेभ्यो दातव्यं जलम् आदरात् ॥ र्म्_४।१२६{१७} ॥  
इत्य् आदिष्टं मुनीन्द्रेण श्रुत्वा सर्वे च भिक्षवः ।  
सर्वेभ्यः सर्वदा कर्तुं जलदानं समैछन् ॥ र्म्_४।१२७{१८} ॥  
अथानन्दः समुत्थाय नत्वा तं श्रीघनं गुरुं ।  
कृताञ्जलिपुटो पृछन् तत्पापपरिमोचनं ॥ र्म्_४।१२८{१९} ॥  
कदा सा भगवन् प्रेती तत्पापात् परिमोक्ष्यते ।  
सर्वसत्वाभिबोधार्थं तत् समादेष्टुम् अर्हसि ॥ र्म्_४।१२९{२०} ॥  
इत्य् आनन्देन पृष्टे ऽसौ सर्वज्ञो भगवांस् तदा ।  
तम् आनन्दं समारभ्य प्राह पापविमोचनं ॥ र्म्_४।१३०{२१} ॥  
शृण्व् आनन्द समाधाय येन सा परिमोक्ष्यते ।  
सर्वसत्वप्रबोधाय तद् उपायैः प्रचक्ष्यते ॥ र्म्_४।१३१{२२} ॥  
सा प्रेती नरकेष्व् एवं सर्वेषु भ्रमिता सदा ।  
दुःखाभिवेदनाखिन्ना परितप्तानुतापिता ॥ र्म्_४।१३२{२३} ॥  
ततः कालान्तरे सैवं स्मृत्वा रत्नत्रयं यदि ।  
(र्म् ६२)  
नमो बुद्धाय धर्माय सङ्घायेति वदेद् यदा ॥ र्म्_४।१३३{२४} ॥  
तदा लोकेश्वरो सर्वलोकनाथो जिनात्मजः ।  
दृष्ट्वा तां सहसोपेत्य स्वप्रभाभिः परिस्पृशेत् ॥ र्म्_४।१३४{२५} ॥  
यदा लोकेश्वराभाभिः स्पर्शिता सा सुधी सती ।  
तदातिसौख्यतां लब्ध्वा विस्मितैवं व्यचिन्तयेत् ॥ र्म्_४।१३५{२६} ॥  
अहो सौख्यं मया लब्धं कस्यानुभावतो ऽधुना ।  
किम् आहोस्विद् इतश् च्युत्वागतो ऽन्यत्र वसाम्य् अहं ॥ र्म्_४।१३६{२७} ॥  
इति चिन्तारि तिष्ठन्ती विस्मयोद्धतमानसीं ।  
दृष्ट्वा लोकेश्वरश् चैनां बोधयितुम् उपाचरेत् ॥ र्म्_४।१३७{२८} ॥  
उपेत्य तर्पयित्वा च स्वतनुनिःसृतैर् जलैः ।  
विविधैर् भोजनैश् चापि प्रतर्प्पयेत् स बोधिराट् ॥ र्म्_४।१३८{२९} ॥  
ततो ऽसौ पापिनी प्रेती पीत्वा तत् तनुजामृतं ।  
परितृप्ता विशुद्धाङ्गा नत्वा तं प्रार्थयेत् तथा ॥ र्म्_४।१३९{३०} ॥  
नमस् ते भगवन् नाथ कृपया मां समुद्धर ।  
दर्शय धर्ममार्गं मे सदा ते शरणं व्रजे ॥ र्म्_४।१४०{३१} ॥  
तयैवं प्रार्थिते चासौ लोकनाथो दयानिधिः ।  
दर्शयित्वार्यमार्गं च श्रावयेद् धर्मदेशनां ॥ र्म्_४।१४१{३२} ॥  
यां श्रुत्वैव च सा प्रेती सर्वपापविमोचिता ।  
ततश् च्युत्वा विशुद्धात्मा जन्म बोधिकुले लभेत् ॥ र्म्_४।१४२{३३} ॥  
तत्र बोधिचरीः प्राप्तुं चरेद् व्रतम् उपोषधं ।  
तद्व्रतपुण्यभावैश् च बोधिचर्य्याः समाचरेत् ॥ र्म्_४।१४३{३४} ॥  
क्रमाद् बोधिचरीः पूर्य्य बोधिप्रणिधिमानसः ।  
बोधिसत्वो महासत्वो भविष्यति न संशयः ॥ र्म्_४।१४४{३५} ॥  
ततो लोकहितं कृत्वा सम्बोधिपदम् आश्रयन् ।  
सर्वदा च सुखं भुक्त्वा सुखावतीं गमिष्यति ।  
तत्रामिताभसम्बुद्धं सेवित्वा समुपाश्रयन् ।  
सम्बोधिज्ञानं आसाद्य निर्वृतिं चाप्य् अवाप्स्यति ॥ र्म्_४।१४५{३६} ॥  
यद्य् असौ स्मरते प्रेती त्रिरत्नानां समाहिता ।  
तदा चैवं ततश् च्युत्वा सौखावतीं गमिष्यति ॥ र्म्_४।१४६{३७} ॥  
नो चेद् एवं हि सा प्रेती सदापि नरके वसेत् ।  
यावन् न स्मरते बुद्धं तावन् न मोक्ष्यते ततः ॥ र्म्_४।१४७{३८} ॥  
(र्म् ६३)  
एवं सर्वे ऽपि ये सत्वा यावन्तो नरकास्थिताः ।  
तावन्तस् ते ऽपि सर्वे च दुष्टाः पापानुचारिकाः ॥ र्म्_४।१४८{३९} ॥  
यदैषां ये त्रिरत्नानां स्मरन्त्य् अनुतापिताः ।  
नमो बुद्धाय धर्माय सङ्घायेति वदन्ति च ॥ र्म्_४।१४९{४०} ॥  
तदा तत्पापनिर्मुक्ता विशुद्धाङ्गाः शुभाशयाः ।  
सद्धर्माचरणं कर्तुम् उत्सहेयुः समाहिताः ॥ र्म्_४।१५०{४१} ॥  
ततो लोकेश्वरो दृष्ट्वा तान् सत्वान् धर्मभाजनान् ।  
बोधयित्वा प्रयत्नेन बोधिमार्गे नियोजयेत् ॥ र्म्_४।१५१{४१!} ॥  
ततः सर्वे च ते सत्वा बोधिप्रणिधिमानसाः ।  
सर्वसत्वहितार्थेन समिछेयुः शिवां चरीं ॥ र्म्_४।१५२{४२} ॥  
ततस् ते नरकाच् च्युत्वा सम्प्रयायुः सुखावतीं ।  
तत्रामिताभनाथस्य धर्मं श्रुत्वानुमोदिताः ॥ र्म्_४।१५३{३३!} ॥  
बोधिचर्य्याः समाश्रित्य कुर्युर् लोकहितानि ते ।  
क्रमाद् बोधिचरीः पूर्य्य सर्वक्लेशविमुक्तिगाः ॥ र्म्_४।१५४{३४} ॥  
सम्बोधिज्ञानम् आसाद्य निर्वृतिं समवाप्नुयुः ।  
एवम् अन्ये ऽपि ये सत्वा लोकेशसरणं गताः ॥ र्म्_४।१५५{३५} ॥  
ते आशु पापनिर्मुक्ताः सुखावतीं व्रजन्ति हि ।  
ये ये लोकेश्वरं स्मृत्वा भजन्ति सततं मुदा ।  
ते ते सर्वे च निःपापा भवन्ति बोधिभागिनः ॥ र्म्_४।१५६{३६} ॥  
तस्माल् लोकेश्वरं स्मृत्वा गत्वा च शरणं सदा ।  
त्रिमण्डलविशुद्धेन चरितव्यं व्रतोत्तमं ॥ र्म्_४।१५७{३७} ॥  
व्रतोत्तमं समाख्यातम् आर्याष्टाङ्गिकपोषाधं ।  
सर्वेषां अपि पुण्यानां तद्व्रतपुण्यम् उत्तमं ॥ र्म्_४।१५८{३८} ॥  
येनैवाशु विशुद्ध्यन्ते घोरपातकिनापि च ।  
तस्माद् एतत् महत्पुण्यं व्रतराजं विदुर् जिनाः ॥ र्म्_४।१५९{३९} ॥  
यस्य पुण्यानुभावेन पूर्य्य पारमितागणाः ।  
सर्वक्लेशान् विनिर्जित्य शीघ्रं बोधिम् अवाप्नुयुः ॥ र्म्_४।१६०{४०} ॥  
ये ऽप्य् अतीताश् च सम्बुद्धाः सर्वज्ञाः सुगता जिनाः ।  
ते ऽपि तद्व्रतपुण्यैस् तु शीघ्रं बोधिम् अवाप्नुवन् ॥ र्म्_४।१६१{४१} ॥  
ये ऽप्य् एतर्हि च सम्बुद्धाः सम्बोधिधर्मदेशकाः ।  
(र्म् ६४)  
ते ऽप्य् एतद्व्रतपुण्यैश् च भवन्ति बोधिपारगाः ॥ र्म्_४।१६२{४२} ॥  
ये चाप्य् अनागता बुद्धा भविष्यन्ति तथागताः ।  
ते ऽप्य् एतद्व्रतपुण्यैस् तु लप्स्यन्ते बोधिसम्पदं ॥ र्म्_४।१६३{४३} ॥  
एवम् अन्ये ऽपि ये प्राज्ञाः सम्बोधिपदवाञ्छिताः ।  
ते ऽप्य् एतद्व्रतम् आधाय लभन्ति बोधिसम्पदं ॥ र्म्_४।१६४{४४} ॥  
तस्माद् एतद्व्रतं धृत्वा दातव्यं दानम् अदरात् ।  
एतत् फलं सदाक्षीणं सूते कल्पतरुर् यथा ॥ र्म्_४।१६५{४५} ॥  
एतद्व्रतधराः सत्वाः सद्धर्माचरणोद्यताः ।  
सर्वथा न व्रजन्त्य् एव दुर्गतिषु कदाचन ॥ र्म्_४।१६६{४६} ॥  
सदैव सुगतिं प्राप्ताः सर्वसत्वानुकम्पिनः ।  
सद्धर्माचरणं धृत्वा बोधिसत्वा भवन्ति ते ॥ र्म्_४।१६७{४७} ॥  
ये च लोकेश्वरं स्मृत्वा चरन्त्य् एतद्व्रतं सदा ।  
ते पश्यन्ति सदाप्य् एनं लोकनाथं जगत्प्रभुं ॥ र्म्_४।१६८{४८} ॥  
तेन लोकेश्वरेणापि दृश्यन्ते ते ऽपि सर्वदा ।  
ये च लोकेशसन्दृष्टास् ते सर्वे बोधिभागिनः ॥ र्म्_४।१६९{४९} ॥  
बोधिसत्वा महासत्वाः सम्बोधिं समवाप्नुयुः ।  
ये स्मरन्ति सदा नित्यं लोकेशं करुणामयं ।  
सहसा दुर्गतिं त्यक्त्वा मुक्त्वा यायुः सुखावतीं ॥ र्म्_४।१७०{५०} ॥  
ये च तच्छरणं गत्वा भजन्ति तं जिनात्मजं ।  
सर्वपापविनिर्मुक्तास् ते ऽपि यायुः सुखावतिं ॥ र्म्_४।१७१{५१} ॥  
ये सुगन्धैर् जलैः शुद्धैः स्नापयन्ति जगद्गुरुं ।  
मन्दाकिन्यां च ते स्नात्वा शुद्धा यान्ति सुखावतिं ॥ र्म्_४।१७२{५२} ॥  
पञ्चगन्धादिसौरभ्यैर् लोकेशं लेपयन्ति ये ।  
चक्रवर्त्तिपदं भुक्त्वा ते ऽपि यान्ति सुखावतीं ॥ र्म्_४।१७३{५३} ॥  
चीवरं ये ददन्त्य् अस्मै ते दिव्यवस्त्रसंयुताः ।  
सर्वधर्माधिनाथाश् च यान्ति चान्ते सुखावतीं ॥ र्म्_४।१७४{५३*} ॥  
सत्कृत्य श्रद्धया ये ऽपि पुष्पैस् तम् अर्चयन्ति ये ।  
(र्म् ६५)  
ते सुरेन्द्रपदं प्राप्य यान्ति चान्ते सुखावतीं ॥ र्म्_४।१७५{५४} ॥  
सौरभ्ययोजितैर् धूपैर् ये भजन्ति तम् ईश्वरं ।  
ते नरेन्द्रपदं भुक्त्वा यान्ति चान्ते सुखावतिं ॥ र्म्_४।१७६{५५} ॥  
ये ददन्ति च भैषज्यं तस्मै लोकाधिपाय च ।  
चक्रवर्त्तिपदं प्राप्य यान्ति ते च सुखावतीं ॥ र्म्_४।१७७{५६} ॥  
ये ददन्ति प्रदीपानि तस्मै लोकेश्वराय च ।  
ते महेन्द्रपदं भुक्त्वा यान्ति चान्ते सुखावतीं ॥ र्म्_४।१७८{५७} ॥  
नैवेद्यं ये ददन्त्य् अस्मै ते भवन्ति नरेश्वराः ।  
दिव्यभोग्यानि भुक्त्वा च यान्ति चान्ते सुखावतीं ॥ र्म्_४।१७९{५८} ॥  
ये च पानं ददन्त्य् अस्मै ते पीत्वा सततं सुधां ।  
स्वर्गे रमन्ति देवेन्द्रा यान्ति चान्ते सुखावतीं ॥ र्म्_४।१८०{५९} ॥  
फलमूलादिकं दत्तं यैश् च तस्मै सुतायिने ।  
यथेप्सितसुखं भुक्त्वान्ते ऽपि यान्ति सुखावतीं ॥ र्म्_४।१८१{६०} ॥  
ताम्बूलं पूगसंयुक्तं लोकेशाय ददन्ति ये ।  
सुरूपाः सत्सुखं भुक्त्वान्ते ऽपि यान्ति सुखावतीं ॥ र्म्_४।१८२{६१} ॥  
शय्यासनं प्रदत्तं यैस् तस्मै सत्वानुकम्पिने ।  
ते क्षितीशश्रियं भुक्त्वा यान्त्य् अन्ते च सुखावतीं ॥ र्म्_४।१८३{६२} ॥  
सिंहासनं प्रदत्तं यैस् तस्मै धर्मानुशासिने ।  
ते वन्द्याः सर्वलोकैश् च यान्त्य् अन्ते च सुखावतीं ॥ र्म्_४।१८४{६३} ॥  
छत्रं तस्मै प्रदत्तं यैस् ते नृपाश् चक्रवर्त्तिनः ।  
यशोधर्मसुखं भुक्त्वा सम्प्रयान्ति सुखावतीं ॥ र्म्_४।१८५{६४} ॥  
पताकां ये प्रयछन्ति तस्मै लोकाधिपाय चा ।  
ते ऽपि सर्वां महीं भुक्त्वा यान्ति चान्ते सुखावतीं ॥ र्म्_४।१८६{६५} ॥  
तस्मै ये च प्रयछन्ति धातुरत्नगणानि च ।  
ते नरेन्द्राश् चतुर्द्वीपां भुक्त्वा यान्ति सुखावतीं ॥ र्म्_४।१८७{६६} ॥  
ये वितानं वितन्वन्ति गेहे तस्य कृपानिधेः ।  
ते नरेन्द्राः सुरेन्द्राश् च भूत्वा यान्ति सुखावतीं ॥ र्म्_४।१८८{६७} ॥  
त्रैलोक्याधिपतेस् तस्य ये कुर्वन्ति प्रदक्षिणां ।  
ते नरेन्द्रश्रियं भुक्त्वा यान्ति चान्ते सुखावतीं ॥ र्म्_४।१८९{६८} ॥  
सङ्गीतैर् ये प्रकुर्वन्ति पूजां तस्य जगत् प्रभोः ।  
सदा सुभाषितान्य् एव शृण्वन्ति ते गुणाकराः ॥ र्म्_४।१९०{६९} ॥  
चामरैर् व्यजनैर् वापि तं नाथं वीजयन्ति ये ।  
(र्म् ६६)  
ते नृपाः सुरलक्ष्मीं च भुक्त्वा यान्ति जिनालये ॥ र्म्_४।१९१{७०} ॥  
शोधयन्ति च ये नित्यं विहारे कारुणानिधेः ।  
दिव्यनेत्राश् च ते सौख्यं भुक्त्वा यान्ति सुरालयं ॥ र्म्_४।१९२{७१} ॥  
कृत्वा रम्यं विहारं च लोकेशाय ददन्ति ये ।  
ते महेन्द्रश्रियं भुक्त्वा सम्प्रयान्ति सुखावतीं ॥ र्म्_४।१९३{७२} ॥  
विहारे तत्र संसिद्धे यष्टिम् आरोप्य ये नराः ।  
सुवर्णकलशांश् छत्रध्वजघण्टावलीयुतान् ॥ र्म्_४।१९४{७३} ॥  
पञ्चवर्णपताकाभिः पुष्पस्रग्भिश् च संयुतान् ।  
सम्प्रतिस्थां प्रकुर्वति महोत्साहैर् विधानतः ॥ र्म्_४।१९५{७४} ॥  
ते नरेन्द्राः सुरेन्द्राश् च यशोधर्मसुखान्विताः ।  
माहेश्वर्य्यश्रियं भुक्त्व यान्ति चान्ते सुखावतीं ॥ र्म्_४।१९६{७५} ॥  
पद्यगद्यमयैः स्तोत्रैर् ये स्तुवन्ति तं ईश्वरं ।  
निःपापाः सुखिनः प्राज्ञास् ते प्रयान्ति सुखावतीं ॥ र्म्_४।१९७{७६} ॥  
ये चाष्टाङ्गप्रणामानि अस्मै शास्त्रे प्रकुर्वन्ते ।  
चक्रवर्तीपदं भुक्त्वा ते प्रयान्ति जिनालयं ॥ र्म्_४।१९८{७७} ॥  
ये स्मरन्ति सदा नित्यं तम् ईशं सुगतात्मजं ।  
ते सद्यः पापनिर्मुक्ता अन्ते यान्ति सुखावतीं ॥ र्म्_४।१९९{७८} ॥  
ये ये सत्वाश् च तं नाथं स्मृत्वा भजन्ति सर्वदा ।  
ते ते सर्वे न यान्त्य् एव दुर्गतिषु कदाचन ॥ र्म्_४।२००{८०} ॥  
सदापि सद्गतिष्व् एव याताः सौख्यसमन्विताः ।  
सद्धर्माचरणं कृत्वा सम्प्रयान्ति सुखावतीं ॥ र्म्_४।२०१{८१} ॥  
एवं ये पापिनश् चापि लोकेशं शरणं गताः ।  
ते ऽपि पापविनिर्मुक्ताः शुद्धा यान्ति जिनालयं ॥ र्म्_४।२०२{८२} ॥  
एवं लोकेश्वरो नाथः पुण्यक्षेत्रं शुभप्रदः ।  
चिन्तामणिः कल्पवृक्षो यथेप्सितफलप्रदः ॥ र्म्_४।२०३{८३} ॥  
(र्म् ६७)  
न हि तेन समः कश्चिन् महत्पुण्यफलप्रदः ।  
कुतो ऽधिकस् तु विद्येत त्रैधातुभुवनेष्व् अपि ॥ र्म्_४।२०४{८४} ॥  
तेनैव सकलाः सत्वा बोधयित्वा प्रयत्नतः ।  
आर्य्यमार्गे प्रतिष्ठाप्य प्रेरिता निर्वृताव् अपि ॥ र्म्_४।२०५{८५} ॥  
पापिष्ठो अपि सत्वाश् च तेनोपेत्य स्वयं तथा ।  
नरकेभ्यः समुद्धृत्य सम्प्रेरिताः सुखावतीं ॥ र्म्_४।२०६{८६} ॥  
एवं सर्वे ऽपि सत्वाश् च नानोपायविधानतः ।  
दर्शयित्वार्य्यमार्गाणि तेन बोधौ निवेशिताः ॥ र्म्_४।२०७{८७} ॥  
तस्मात् सर्वाधिकेशः स लोकेश्वरो महेश्वरः ।  
सर्वधर्मानुभर्ता स लोकनाथः प्रतीयते ।  
केनापि गन्तुं तस्य पुण्यस्कन्धं न शक्यते ।  
मयापि शक्यते नैवं सर्वैश् चापि मुनीश्वरैः ।  
एवं मत्वा त्वम् आनन्दः लोकनथं दयोदधिं ॥ र्म्_४।२०८{८८} ॥  
सर्वदेवाधिदेवेशं स्मृत्वैव सततं भज ।  
ततस् ते मङ्गलं नित्यं सर्वदापि समन्ततः ॥ र्म्_४।२०९{८९} ॥  
कुतश् चिन् नैव विद्येरन् भयानि विविधान्य् अपि ।  
यत्र लोकेश्वरस्मृतिस् तत्रोत्पातभयं न हि ॥ र्म्_४।२१०{९०} ॥  
अग्नेर् अपि भयं नैव नाप्य् उत्पातमरुद्भयं ।  
न चोदकभयं तत्र न च भूमिभयं खलु ॥ र्म्_४।२११{९१} ॥  
विद्युत्पातभयं नापि न चाशनिभयं सदा ।  
न च शत्रुभयं क्वापि नापि राजभयं तथा ॥ र्म्_४।२१२{९२} ॥  
न च चौरभयान्य् एवं न च रोगभयानि च ।  
सर्वभयः प्रशाम्यन्ते लोकेशस्मृतिभावतः ॥ र्म्_४।२१३{९३} ॥  
सर्वे ऽप्य् उपद्रवाश् चैवं प्रयान्ति विलयं ततः ।  
एवं लोकेश्वरो नाथो महत्पुण्यानुभाववान् ॥ र्म्_४।२१४{९४} ॥  
येनैवं त्रिजगल्लोकं पालितं पुत्रवत् सदा ।  
तस्माल् लोकेश्वरो नित्यं सेवितव्यः शुभार्थिभिः ॥ र्म्_४।२१५{९५} ॥  
यस्य धर्मानुभावेन सर्वत्रापि शिवं सदा ।  
इति मत्वा त्वयानन्द तद् धर्माञ् छ्रावयन् सदा ॥ र्म्_४।२१६{९७} ॥  
प्रेरयित्वा च तद्भक्तौ सम्बोधौ सम्प्रवेशय ।  
(र्म् ६८)  
एतत्पुण्यानुभावैस् त्वम् अप्य् एवं कुशली भवन् ॥ र्म्_४।२१७{९८} ॥  
बोधिसत्वो महासत्वो भवेन् नूनं जिनात्मजः ॥ र्म्_४।२१८{९९} ॥  
इत्य् आदिष्टं मुनीन्द्रेण श्रुत्वानन्दः ससाङ्घिकः ।  
तथेति प्रतिमोदित्वा सदा लोकेशम् अस्मरत् ॥ र्म्_४।२१९{१००} ॥  
एवं राजंस् त्वया चापि स्मृत्वा लोकेश्वरः सदा ।  
सेवितव्यः प्रयत्नेन बोधिप्रणिधिचेतसा ॥ र्म्_४।२२०{१} ॥  
ततस् त्वं सहसा सर्वपापेभ्यः परिमोचितः ।  
बोधिसत्वो विशुद्धात्मा प्रयास्यसि सुखावतीं ॥ र्म्_४।२२१{२} ॥  
इत्य् एवं गुरुणादिष्टं उपगुप्तेन धीमता ।  
श्रुत्वा राजानुमोदित्वा सो ऽभ्यनन्दत् सपार्षदः ॥ र्म्_४।२२२{३} ॥  
इदं श्रुत्वावदानं ये श्रावयित्वा परान् अपि ।  
भजन्ति लोकनाथं ते सम्प्रयायुः सुखावतीं ॥ र्म्_४।२२३{४} ॥  
  
++ इति रत्नावदानमालायं प्रेतिकावदानं समाप्तम् ++  
  
  
(र्म् ६९)  
व् शालपुष्पावदान  
अथाशोको महीपालो भूयः श्रोतुं सुभासितैः ।  
उपगुप्तं गुरुं नत्वा कृताञ्जलिर् अवोचत् ॥ र्म्_५।१{१} ॥  
भदन्त श्रोतुम् इछामि पुनर् अन्यत् सुभाषितं ।  
तद् अर्हसि समादेष्टुं लोकानां पुण्यवृद्धये ॥ र्म्_५।२{२} ॥  
इति विज्ञापिते तेन नृपेन्द्रेण प्रसादिना ।  
उपगुप्तो यतिश् चापि तं नृपं प्रत्यभाषत ॥ र्म्_५।३{३} ॥  
शृणु राजन् महाभाग सर्वलोकहितार्थभृत् ।  
यथा मे गुरुणादिष्टं वक्ष्ये ऽहं ते तथा खलु ॥ र्म्_५।४{४} ॥  
पुरैकसमये बुद्धो भगवाञ् छ्रीघनो जिनः ।  
श्रावस्त्यां जेतकारण्ये विहारे मणिमण्डिते ॥ र्म्_५।५{५} ॥  
श्रावकैर् भिक्षुभिः सङ्घैर् बोधिसत्वगणैः सह ।  
सद्धर्मदेशनां कर्तुं व्यहरल् लोकशासितुं ॥ र्म्_५।६{६} ॥  
तद्धर्मदेशनां श्रोतुं सर्वे सत्वाः समागताः ।  
ब्राह्मणाः क्षत्रियाश् चापि राजानो राजमात्रिकाः ॥ र्म्_५।७{७} ॥  
वैश्याः शूद्रा अमात्याश् च मन्त्रिणः साधवो जनाः ।  
श्रेष्ठिनः सार्थवाहाश् च धनिनश् च वणिग्गणाः ॥ र्म्_५।८{८} ॥  
पौराजानपदाश् चापि नानादेशसमागताः ।  
देवा दैत्याश् च गन्धर्वा यक्षकिन्नरराक्षसाः ॥ र्म्_५।९{९} ॥  
सिद्धाविद्याधराः साध्या वसवश् च ग्रहाधिपाः ।  
नागेन्द्रा गरुडाश् चैवम् ऋषयो ब्रह्मचारिणाः ॥ र्म्_५।१०{१०} ॥  
योगिनो यतयश् चापि लोकपालाः ससैन्यकाः ।  
सर्वे तं सुगतं नत्वा धर्मं श्रोतुम् उपागताः ॥ र्म्_५।११{११} ॥  
सत्कृत्य पूजयित्वा च कृताञ्जलिपुटो मुदा ।  
परिवृत्य पुरस्कृत्य दृष्ट्वा तस्थुः समाहिताः ॥ र्म्_५।१२{१२} ॥  
अथासौ भगवान् दृष्ट्वा तान् सर्वान् धर्मवाञ्छिनः ।  
आदिमध्यान्तकल्याणं दिदेश धर्मम् उत्तमं ॥ र्म्_५।१३{१३} ॥  
तत्र देवादयः सर्वे तत् सद्धर्मामृतं मुदा ।  
पीत्वा चाभ्यनुमोदन्तः प्रापुर् ज्ञानविशेषतां ॥ र्म्_५।१४{१४} ॥  
(र्म् ७०)  
श्रावस्तेयात् तदानेके दारिका दारकाश् च ते ।  
कुसुमान् याचितं शालभञ्जिकाख्यं गिरिं ययुः ॥ र्म्_५।१५{१५} ॥  
तत्र ते सहसा गत्वा दृष्ट्वा पुष्पाण्य् अनेकशः ।  
प्रादाय समुपागत्वा श्रावस्त्याम् अचरन् मुदा ॥ र्म्_५।१६{१६} ॥  
तत्रैका दारिका वाला श्रेष्ठिपुत्री प्रमोदिता ।  
शनैः सा शालपुष्पाणि प्रादाय पृष्ठतो ऽचरत् ॥ र्म्_५।१७{१७} ॥  
तदा च भगावान् बुद्धो भिक्षुसङ्घसमन्वितः ।  
श्रावस्त्यां भोजनं भुक्त्वा ततो बहिर् विनिर्ययौ ॥ र्म्_५।१८{१८} ॥  
तत्र सा दारिकाद्राक्षीद् भगवन्तं तम् आगतं ।  
द्वात्रिंशल् लक्षणाशीतिव्यञ्जनं समलङ्कृतं ॥ र्म्_५।१९{१९} ॥  
व्यामप्रभाविराजन्तं सहस्रेणाधिकप्रभं ।  
जङ्गमम् इव रत्नाङ्गं समन्तभद्ररूपिकं ॥ र्म्_५।२०{२०} ॥  
दृष्ट्वैवं श्रीघनं नाथं दारिका सा प्रमोदिता ।  
श्रद्धयार्चयितुं पुष्पैर् मनसैवं व्यचिन्तयत् ॥ र्म्_५।२१{२१} ॥  
अहो पुण्यं मया लब्धं यत् सम्बुद्धो दृश्यते ऽधुना ।  
एवं कदा कथं कुत्र द्रक्ष्यते ऽयं मुनीश्वरः ॥ र्म्_५।२२{२२} ॥  
भाग्येनैवं मया लब्धं सम्बुद्धदर्शनं तथा ।  
नूनं भाग्यवती चास्मि यत् पुण्यनिधिर् आप्यते ॥ र्म्_५।२३{२३} ॥  
तस्मात् पुण्यं महारत्नं प्राप्तुम् उपेत्य सादरं ।  
एतैश् च कुसुमैः सर्वैर् अर्हाम्य् एतं समर्चितुं ॥ र्म्_५।२४{२४} ॥  
कदायं लप्स्यते भूयः परवश्या स्त्रिया मया ।  
तद् अहं सहसोपेत्य पुष्पाण्य् अस्माय् उपाकिरे ॥ र्म्_५।२५{२५} ॥  
सदा नोत्पद्यते नात्र सम्बुद्धो हि कदा चन ।  
अतिसुदुर्ल्लभं ह्य् अस्य दर्शनं च सदा न हि ॥ र्म्_५।२६{२६} ॥  
मानुष्यं दुर्ल्लभं जन्म विना पुण्यैर् न लभ्यते ।  
मानुष्ये ऽलभ्यमाने ऽपि सम्बुद्धे सेव्यते कथं ॥ र्म्_५।२७{२७} ॥  
मानुष्ये लभ्यमाने ऽपि क्षणं सम्पत् सुदुर्ल्लभा ।  
नरैर् अप्य् अक्षणप्राप्तैः कथं बुद्धे ऽनुसेव्यते ॥ र्म्_५।२८{२८} ॥  
तद् अद्य मानुषी भूत्वा प्राप्यैवं सुकृतौ क्षणं ।  
यद्य् अत्र कुसुमैर् एभिः सम्बुद्धं नार्चयाम्य् अहं ॥ र्म्_५।२९{२९} ॥  
(र्म् ७१)  
ततो मे निष्फलं जन्म मानुष्ये व्यर्थम् एव हि ।  
किं ममानेन देहेन सर्वथैकान्तनाशिना ॥ र्म्_५।३०{३०} ॥  
किम् अनेनापि जीवेन मृत्यौ नित्यं पुरःस्थिते ।  
कियत् कालं च जीवेयं गछेयं मरणं ध्रुवं ॥ र्म्_५।३१{३१} ॥  
चिरं स्थित्वापि किं सारं सम्बुद्धभजनं विना ।  
वरं प्राणपरित्यागं कृत्वा सम्बुद्धदर्शनं ॥ र्म्_५।३२{३२} ॥  
अनित्यं खलु संसारं सर्वदेहादिकं धनं ।  
एतद् एव तु सत्सारं यद् बुद्धे भजनं सदा ॥ र्म्_५।३३{३३} ॥  
तदैतैः कुसुमैः सर्वैः पूजयामि मुनीश्वरं ।  
कथं न पूजयिस्यामि सम्बुद्धं त्रिजगद्गुरुं ॥ र्म्_५।३४{३४} ॥  
इति निश्चित्य सा वाला दृष्ट्वा तं सुगतं मुदा ।  
सहसोपेत्य तैः सर्वैः सालपुष्पैर् अवाकिरन् ॥ र्म्_५।३५{३५} ॥  
ततः प्रदक्षिणीकृत्य प्रणम्य तं प्रहर्षिता ।  
किं चिद् दूरे परावृत्य तस्थौ दृष्ट्वा मुनिं मुदा ॥ र्म्_५।३६{३६} ॥  
ततो ऽसौ भगवान् बुद्धस् तस्या आयुर्विहीनतां ।  
मत्वा तां सन्न्रीक्स्यैवं स्वं विहारं समाययौ ॥ र्म्_५।३७{३७} ॥  
अथ सा दारिका भूयस् तथान्यत्कुसुमानि च ।  
गृहस्यार्थे समादातुं ततः शालवनं ययौ ॥ र्म्_५।३८{३८} ॥  
तत्र शालतरुं दृष्ट्वा प्रफुल्लकुसुमान्वितं ।  
तत्पुष्पाणि समाचेतुं सहसा सा रुरोह तं ॥ र्म्_५।३९{३९} ॥  
तत्रावरुह्य पुष्पाणि चिन्वन्ती सा प्रमोदतः ।  
अग्रशाखासमारूढा पपात सहसा ततः ॥ र्म्_५।४०{४०} ॥  
पतिता सा विरुग्नाङ्गा तीव्रातिवेदनातुरा ।  
हा हतास्मीति निश्चित्य सम्बुद्धस्मरणं व्यधात् ॥ र्म्_५।४१{४१} ॥  
नमो बुद्धाय धर्माय सङ्घाय सुगताय च ।  
इति प्रोक्त्वैव सम्बुद्धं स्मरन्ति मरणं ययौ ॥ र्म्_५।४२{४२} ॥  
ततः स्वर्गोपपन्ना सा विस्मितैवं व्यचिन्तयत् ।  
कुतश् च्युत्वा कुहोत्पन्ना केन वा कुशलेन च ॥ र्म्_५।४३{४३} ॥  
इति चिन्तापरीता सा सहसैवं व्यबुद्ध्यत ।  
मर्त्याच् च्युत्वागता स्वर्गे बुद्धे पुष्पप्रदानतः ॥ र्म्_५।४४{४४} ॥  
इति बुद्ध्वा च सा भद्रा सुप्रसादितमानसी ।  
तम् एव सुगतं नाथं स्मृत्वा नत्वाभ्यनन्दत ॥ र्म्_५।४५{४५} ॥  
(र्म् ७२)  
ततो देवैर् उपनीतं दिव्यपुष्पस्वलङ्कृतं ।  
विमानं सा समारुह्य देवसभाम् उपाययौ ॥ र्म्_५।४६{४६} ॥  
तस्मिंश् च समये शक्रः सुधर्मायां सुरैः सह ।  
सम्बुद्धवर्णनां कृत्वा तस्थौ देवान् प्रमोदयन् ॥ र्म्_५।४७{४७} ॥  
तथा तां समुपायातां शालपुष्पाभ्यलङ्कृतां ।  
दृष्ट्वा दिव्यातिवर्णाभां पप्रछ विस्मितो हरिः ॥ र्म्_५।४८{४८} ॥  
गात्रं केन विमृष्टकाञ्चननिभं पद्मोत्पलाभं तव ।  
दिव्यश्रीर् अतुलाकृतेयम् इह ते केन प्रभा निःसृता ।  
वक्त्रं केन विबुद्धपद्मसदृशं चामीकराभं तव ।  
कस्य त्वं वरदेवते फलम् इदं यत् कर्मजं भुज्यते ॥ र्म्_५।४९{४९} ॥  
इति प्रोक्ते सुरेन्द्रेण सा भद्रा देवकन्यका ।  
तं देवाधिपतिं नत्वा कृताञ्जलिपुटो ऽब्रवीत् ॥ र्म्_५।५०{५०} ॥  
सश्रावका नरादित्य आकीर्णशालपुष्पकैः ।  
तत्कर्मकुशलं कृत्वा राजते मे ऽधिकं तनुः ॥ र्म्_५।५१{५१} ॥  
जलजेन्दुविशुद्धाभं वदनं मे ऽभिरोचते ।  
एतत्कर्मानुभावेन विजानीयाः सुरेश्वर ॥ र्म्_५।५२{५२} ॥  
तयेति प्रोदितं श्रुत्वा देवेन्द्रो ऽसौ सुविस्मितः ।  
दृष्ट्वा चैनां सुभद्राङ्गीं प्रहर्षयन्न् अभाषत ॥ र्म्_५।५३{५३} ॥  
अहो गुणमयं क्षेत्रं सर्वदोषविवर्जितं ।  
यत्र न्यस्तं त्वया वीजम् इत्थं स्वर्गोपपत्तये ॥ र्म्_५।५४{५४} ॥  
को नार्चयेत् प्रवरकाञ्चनराशिगौरं बुद्धं विबुद्धकमलायतपत्रनेत्रं ।  
यत्राधिकारजनितानि विशोभितानि कान्तामुखानि कमलायतलोचनानि ॥ र्म्_५।५५{५५} ॥  
धन्यो ऽसि त्वं सुभद्राङ्गि सम्बुद्धगुणभाविनि ।  
सर्वथा हि स सम्बुद्धः सेवितव्यः सदापि च ॥ र्म्_५।५६{५६} ॥  
यस्य पुण्यप्रसादात् त्वं सद्यः स्वर्गे समागता ।  
स एव भगवान् नाथः संस्मृत्वा सेव्यतां सदा ॥ र्म्_५।५७{५७} ॥  
ततस् ते सर्वदा नित्यं मङ्गलं स्यात् समन्ततः ।  
चिरं दिव्यसुखं भुक्त्वा यायाश् चान्ते सुखावतीं ॥ र्म्_५।५८{१५८} ॥  
इत्य् आदिष्टं सुरेन्द्रेण सा देवकन्यका सुधीः ।  
अनुमोद्य च तं शक्रं नत्वा स्वम् आलयं ययौ ॥ र्म्_५।५९{५९} ॥  
(र्म् ७३)  
ततः सा संस्थिता देवीप्रासादे दिव्यमण्डिते ।  
दिव्यभोग्यसुखप्राप्ता मोदित्वैवं व्यचिन्तयेत् ॥ र्म्_५।६०{६०} ॥  
यच् च्युत्वाहं मनुष्येभ्यो ऽधुना स्वर्गसमागता ।  
तत् सम्बुद्धप्रसादेन जानामि नान्यथा खलु ॥ र्म्_५।६१{६१} ॥  
यन् मया पूजितो बुद्धः शालपुष्पैर् वनोद्भावैः ।  
तत्पुण्यफलभोग्यार्थे आगताहं सुरालयं ॥ र्म्_५।६२{६२} ॥  
यद् दिव्यसुखसम्प्राप्तं तत् सम्बुद्धप्रसादतः ।  
तेन तम् एवं सम्बुद्धं पुनर् गछेय वन्दितुं ॥ र्म्_५।६३{६३} ॥  
न युक्तं सौगते गन्तुं पर्य्युषितेन वाससा ।  
युक्तं तु सौगते गन्तुम् अपर्युषितवाससा ॥ र्म्_५।६४{६४} ॥  
इति सा मनसा मत्वा देवकन्या सुभद्रिका ।  
स्नात्वा सौरभ्यलिप्ताङ्गा दिव्यशुद्धाम्वरावृता ॥ र्म्_५।६५{६५} ॥  
दिव्यालङ्कारमालादिमौलीकुण्डलमण्डिता ।  
अनेकदेवकन्याभिर् अप्सरोभिः समन्विता ॥ र्म्_५।६६{६६} ॥  
दिव्यपूजोपचाराणि गृहीत्वा सहसा ययौ ।  
तस्याम् एव निशि स्वर्द्ध्या भासयन्ती समन्ततः ॥ र्म्_५।६७{६७} ॥  
जेतवनम् उपेत्यासौ प्रविवेश जिनालयं ।  
ततः प्रदक्षिणं कृत्वा प्रणम्य चरणौ मुनेः ॥ र्म्_५।६८{६८} ॥  
पञ्चोपहारपूजाभिः पूजयित्वा कृताञ्जलिः ।  
नत्वा च पुरतः तस्थौ सद्धर्मश्रवणोत्सुका ॥ र्म्_५।६९{६९} ॥  
अथासौ भगवांस् तस्या ज्ञात्वाशयविशुद्धतां ।  
आदिमध्यान्तकल्याणं दिदेश धर्मम् उत्तमं ॥ र्म्_५।७०{७०} ॥  
चत्वारि चार्य्यसत्यानि निःक्लेशपुण्यलब्धये ।  
दशकुशलमूलानि सम्यक्सत्वविशुद्धये ॥ र्म्_५।७१{७१} ॥  
आर्य्याष्टाङ्गिकमार्गांश् च सम्बोधिमार्गलब्धये ।  
बोधिपाक्षिकधर्मांश् च सम्बुद्धगुणलब्धये ॥ र्म्_५।७२{७२} ॥  
अथासौ देवकन्या तां सद्धर्मदेशणं मुनेः ।  
श्रुत्वानुमोदिता चापि प्राप्य धर्मविशेषतां ॥ र्म्_५।७३{७३} ॥  
ज्ञानवज्रेण सत्कायदृष्टिशैलं विभेद सा ।  
श्रोतापत्तिफलं प्राप्ता दृष्टसत्याभवत् तदा ॥ र्म्_५।७४{७४} ॥  
ततो भूयः प्रणम्यैवं भगवन्तं कृताञ्जलिः ।  
सुप्रसन्नमुखाम्भोजो त्रिर् उदानम् उदाहरत् ॥ र्म्_५।७५{७५} ॥  
(र्म् ७४)  
भगवन्न् इदम् अस्माकं महापुण्यसुखोदयं ।  
जनन्यापि कृतं नापि न पित्रा न च वन्धुभिः ॥ र्म्_५।७६{७६} ॥  
न ज्ञातिभिर् न मित्रैश् च न सहायसुहृज्जनैः ।  
नापि सालोहितैश् चापि पितृलोकैर् न चापरैः ॥ र्म्_५।७७{७७} ॥  
न राज्ञा न चामात्यैर् न मन्त्रिभिर् न च पौरिकैः ।  
न गुरुभिर् न विप्रैश् च न यतिभिर् न तापसैः ॥ र्म्_५।७८{७८} ॥  
न देवैर् नापि दैत्यैश् च नापि लोकाधिपैर् अपि ।  
तथान्यैश् च कृतं नैव यद् इदं भवता कृतं ॥ र्म्_५।७९{७९} ॥  
उछोषितो यद् अस्माकं रुधिराश्रुसरित्पतिः ।  
अस्थिमयो महाछैलो यद् अस्माभिश् च लङ्घितः ॥ र्म्_५।८०{८०} ॥  
तवानुभावात् पिहितः सुघोरो ह्य् अपायमार्गो बहुदोषयुक्तः ।  
अपावृता स्वर्गगतिः सुपुण्या निर्वाणमार्गश् च मयोपलब्धः ॥ र्म्_५।८१{८१} ॥  
भवत्प्रसादान् निरुपेतदोषं मयाद्य लब्धं सुविशुद्धचक्षुः ।  
प्राप्तं च शान्तं पदम् आर्य्यकान्तं तीर्णश् च दुःखार्णवपारम् अस्मि ॥ र्म्_५।८२{८२} ॥  
नरवरेन्द्रसुरासुरपूजिते विगतजन्मजरामरणादयः ।  
भवसहस्रसुदुल्लभदर्शने सफलम् अद्य मुने तव दर्शनं ॥ र्म्_५।८३{८३} ॥  
ततः प्रणत्वा चरणारविन्दौ मुनेः प्रकृत्वा तृप्रदक्षिणां च ।  
प्रजातहर्षा सुगतं जिनेन्द्रं स्मृत्वा च भूयो दिवम् आययौ सा ॥ र्म्_५।८४{८४} ॥  
तथा स्वर्गसमायाता देवकन्या मुमोद सा ।  
यथा वणिग् लब्धलाभो रोगमुक्तो यथातुरः ॥ र्म्_५।८५{८५} ॥  
सम्यग्निष्पन्नशस्याप्तो यथा च कृषिकार्मिकः ।  
सिद्धयात्राप्रलब्धार्थः सार्थवाहो वणिग् यथा ॥ र्म्_५।८६{८६} ॥  
अथ ते भिक्षवः सर्वे दृष्ट्वैवम् अवभासितं ।  
सन्दिग्धविस्मिताश् चैवं पप्रछुस् तं मुनीश्वरां ॥ र्म्_५।८७{८७} ॥  
भगवन्न् अद्य रात्रौ को भवतो ऽन्तिकम् आगतः ।  
ब्रह्मा वा सुरराजो वा लोकपालगणा अपि ॥ र्म्_५।८८{८८} ॥  
अस्माभिर् ज्ञायते नायं यो ऽद्य रात्राव् इहागतः ।  
(र्म् ७५)  
तद् अस्मान् विस्मितान् सर्वान् बोधयितुं समर्हसि ॥ र्म्_५।८९{८९} ॥  
इति तैर् भिक्षुभिः पृष्टो भगवान् स मुनीश्वरः ।  
तांश् च भिक्षुगणान् सर्वान् समामन्त्र्याब्रवीत् तथा ॥ र्म्_५।९०{९०} ॥  
न हि स भिक्षवो ब्रह्मा नापि वासौ सुराधिपः ।  
नैव लोकाधिपालाश् च याद्य रात्राव् इहागता ॥ र्म्_५।९१{९१} ॥  
अपि तु दारिका दृष्टा युष्माभिः सगता पथि ।  
ययाहं सालपुष्पैश् च प्रावकीर्य्याभितोषितः ॥ र्म्_५।९२{९२} ॥  
सा मां पुष्पैर् अवाकीर्य्य गृहस्यार्थे पुनर् वनं ।  
गता पुष्पाण्य् उपाहर्तुं वृक्षारूढापतत् तरोः ॥ र्म्_५।९३{९३} ॥  
ततो ऽसौ पतनोद्विग्ना वेदनाक्रान्तचेतसा ।  
त्रिरत्नानि स्मरन्त्य् एव देहं त्यक्त्वा दिवं ययौ ॥ र्म्_५।९४{९४} ॥  
तत्र स्वर्गे समासाद्य स्मृत्व मां सुगतं पुनः ।  
द्रष्टुं धर्मं च मे श्रोतुम् इहासौ समुपागता ॥ र्म्_५।९५{९५} ॥  
तन् मया देशितं तस्यै सम्बोधिधर्मम् उत्तमं ।  
श्रुत्वा सा चानुमोद्यैवं संहर्षिता दिवं ययौ ॥ र्म्_५।९६{९६} ॥  
इत्य् एवं भिक्षवो मत्वा त्रिरत्नानि शुभार्थिभिः ।  
सेवितव्यानि संस्मृत्वा गत्वा च शरणं सदा ॥ र्म्_५।९७{९७} ॥  
ये भजन्ति त्रिरत्नानि संस्मृत्वा शरणं गताः ।  
दुर्गतिं ते न गछन्ति व्रजन्ति सद्गतिं सदा ॥ र्म्_५।९८{९८} ॥  
ये निन्दन्ति त्रिरत्नानि प्रतिक्षिप्य प्रमादतः ।  
सद्गतिं ते न गछन्ति वसन्ति नरके सदा ॥ र्म्_५।९९{९९} ॥  
तस्मान् नित्यां त्रिरत्नानि संस्मृत्वा शरणं गताः ।  
सत्कृत्य भावयित्वा च भजध्वं बोधिवाञ्छया ॥ र्म्_५।१००{१००} ॥  
तथा वो मङ्गलं नित्यं सर्वत्र सर्वदा भवेत् ।  
क्रमाद् बोधिचरीं पूर्य सम्बोधिम् अपि लप्स्यथ ॥ र्म्_५।१०१{१} ॥  
इत्य् आदिष्टं मुनीन्द्रेण श्रुत्वा ते भिक्षवो मुदा ।  
तथेत्य् अभ्यनुमोदन्तस् त्रिरत्नानि सदाभजन् ॥ र्म्_५।१०२{२} ॥  
इत्य् एवं गुरुणादिष्टं मयैवं ते प्रचक्ष्यते ।  
श्रुत्वैतच् छ्रावयित्वा च त्रिरत्नानि सदा भज ॥ र्म्_५।१०३{३} ॥  
ततस् त्वं क्रमशश् चैव बोधिचर्यां समाचरन् ।  
सर्वपापविनिर्मुक्तः सुखावतीं समाव्रजेः ॥ र्म्_५।१०४{३*} ॥  
इत्य् एतद् गुरुणादिष्टं उपगुप्तेन भिक्षुणा ।  
(र्म् ७६)  
श्रुत्वा राजा तथेत्य् एवम् अभ्यनन्दत् सपार्षदः ॥ र्म्_५।१०५{४} ॥  
तत् सम्बुद्धानुभावं मुनिवरकथितं शालपुष्पावदानं ।  
ये श्रुत्वा श्रावयन्ति प्रमुदितमनसः श्रद्धया बोधिकामाः ।  
ते सर्वक्लेशमुक्ताः सकलगुणधरा बोधिचर्य्यानुरक्ताः ।  
कृत्वा लोके हितार्थं जिनवरवसतिं सम्प्रयन्ति प्रहर्षैः ॥ र्म्_५।१०६{५} ॥  
  
++ इति शालपुष्पावदानं समाप्तं ++  
  
  
(र्म् ७७)  
वि सूकर्यवदान  
पुनर् एवं यतीशो ऽसाव् उपगुप्तो जिनांशजः ।  
त्रिरत्नस्मृतिजं पुण्यं ख्यातुं नृपम् अब्रवीत् ॥ र्म्_६।१{१} ॥  
महत्पुण्यानुभावत्वं त्रिरत्नस्मृतिसम्भवं ।  
तद् अहं ते प्रवक्ष्यामि शृणु राजन् समाहितः ॥ र्म्_६।२{२} ॥  
धर्मता खलु देवानां स्वर्गच्यवनधर्म्मिणां ।  
पञ्चपूर्वनिमित्तानि प्रादुर्भवेयुर् आत्मनि ॥ र्म्_६।३{३} ॥  
अक्लिष्टानि हि वासांसि क्लिश्येयुश् च्यवनान्तिके ।  
अम्लानानि च माल्यानि म्लायेरन् सहसा खलु ॥ र्म्_६।४{४} ॥  
दौर्गन्धं निःसरेद् देहात् कक्षाभ्यां स्वेद उद्भवेत् ।  
प्रच्युतिसमये प्राप्ते स्वासने न धृतिं लभेत् ॥ र्म्_६।५{५} ॥  
एतत्पञ्चनिमित्तानि स्वर्गाच् च्यवनधर्मिणां ।  
सर्वेषां प्रोद्भवेयुश् च प्रच्युतिसमयागमे ॥ र्म्_६।६{६} ॥  
पुरैकदेवपुत्रस्य तथा च्यवनधर्मिणः ।  
एतत्पञ्चनिमित्तानि प्रादुर् आसंश् च्युतेः पुरः ॥ र्म्_६।७{७} ॥  
अथ च्यवनधर्मासौ देवपुत्रो विषादितः ।  
अवश्यं च्यवनं स्वर्गान् मत्वा रौत्सीद् अधीरितः ॥ र्म्_६।८{८} ॥  
आवर्त्य स्वविमानस्थः परिवर्त्त्य विमूर्छितः ।  
पुनश् चैतन्यम् आसाद्य विलपं पर्य्यदेवतः ॥ र्म्_६।९{९} ॥  
हा मन्दाकिनि हेमाव्जव्याप्ते पुण्याम्बुवाहिनि ।  
त्वयि स्नात्वप्य् अहं च्युत्वा यास्यामि दुर्गतिं कथं ॥ र्म्_६।१०{१०} ॥  
हा चैत्ररथम् उत्सृज्य क्व क्रीडेयं यथेछया ।  
हा नन्दनवनं रम्यं त्यक्त्वाहं क्व रमेय च ॥ र्म्_६।११{११} ॥  
हा मिश्रिकावनं दिव्यं त्यक्त्वा रम्ये कुहाधुना ।  
हा पारुष्यवनं त्यक्त्वा क्व रम्याम्य् अप्सरोगणैः ॥ र्म्_६।१२{१२} ॥  
क्व सुखं लप्स्यते पाण्डुकंवलकशिलां विना ।  
(र्म् ७८)  
हा देवसमितिं त्यक्त्वा क्व श्रोष्यामि सुभाषितां ॥ र्म्_६।१३{१३} ॥  
हा हा सुदर्शनं रम्यं पुरं त्यक्त्वा व्रजे च्युतः ।  
प्रासादं वैजयन्तञ् च कदा द्रक्ष्याम्य् अहं पुनः ॥ र्म्_६।१४{१४} ॥  
हा शक्रप्रमुखैर् देवैः सार्द्धं कृदाप्रमोदितः ।  
अधुना मे क्व तत् सौख्यं श्रोतुं चापि न लप्स्यते ॥ र्म्_६।१५{१५} ॥  
हा देव्यम् अमृतं त्यक्त्वा किं प्रभोक्ष्यामि साम्प्रतं ।  
दिव्यकामसुखं भुक्त्वा पुनर् दुर्गतिम् आश्रयन् ॥ र्म्_६।१६{१६} ॥  
कियद् दुःखं च सम्भोक्तुं यास्यामि नरकेष्व् अहं ।  
एतद् दिव्यमहोत्साहाद् भ्रष्टो ऽहं नरके गतः ॥ र्म्_६।१७{१७} ॥  
महद्दुःखाभिसन्तप्तः सहिष्यामि कथं तदा ।  
हा हतो ऽस्मि स्वपापेन किं पापं प्रकृतं मया ॥ र्म्_६।१८{१८} ॥  
येनेतः स्वर्गतश् च्युत्वा पुनर् यास्यामि नारकान् किं ।  
उपायं करिष्यामि न यायां येन दुर्गतिं ॥ र्म्_६।१९{१९} ॥  
को मे शास्तात्र विद्येत यो मां धर्मे नियोजयेत् ।  
धर्मेण रक्ष्यते प्राणी नरके संस्थितो ऽपि च ॥ र्म्_६।२०{२०} ॥  
धर्मं विनात्र देवो ऽपि स्वर्गात् प्रभ्रन्स्यते पुनः ।  
किं करोमि क्व यास्यामि नात्रोपायं तु मन्यते ॥ र्म्_६।२१{२१} ॥  
सर्वथाहम् इतश् च्युत्वा गछेयं दुर्गतिं खलु ।  
इतश् च्युतस्य मे जन्म लब्धव्यं भुवने कुह ॥ र्म्_६।२२{२२} ॥  
इति धैर्यं समाधाय मनसैवं व्यलोकयत् ।  
च्युत्वेतः सौकरं जन्म प्राप्तव्यं सप्तमे दिने ॥ र्म्_६।२३{२३} ॥  
एवं स्वाप्तगतिं दृष्ट्वा पपात सविमूर्छितः ।  
अथाद्राक्षीन् महेन्द्रस् तं पतितं भुवि मूर्छितं ॥ र्म्_६।२४{२४} ॥  
दृष्ट्वा च सहसोपेत्य सुधासेकैर् असिञ्चयत् ।  
ततो ऽसौ चेतनां लब्ध्वा शनैर् उत्थाय तं प्रभुं ॥ र्म्_६।२५{२५} ॥  
दृष्ट्वा पादौ परिष्वज्य नत्वैवं प्रार्थयद् रुदन् ।  
हा हा नाथ महेन्द्रो ऽसि सर्वलोकाधिपः प्रभुः ॥ र्म्_६।२६{२६} ॥  
माम् अधः पतितं दृष्ट्वा नोपेक्षां कर्तुम् अर्हसि ।  
(र्म् ७९)  
भवान् हि जगतां राजा स्वामी भर्त्ता पतिः प्रभुः ॥ र्म्_६।२७{२७} ॥  
नाथो धर्मानुशास्ता च तन् मां रक्षतुम् अर्हसि ।  
त्वदृते ऽन्यो न मे कश्चिद् रक्षको विद्यते ऽत्र हि ॥ र्म्_६।२८{२८} ॥  
तद् अनुकम्पया दृष्ट्या धृत्वा माम् उद्धर प्रभो ।  
यदि मां रक्षितुं नाथ न शक्नोति भवान् अपि ॥ र्म्_६।२९{२९} ॥  
को मां समुद्धरेद् अन्यो हा हतो नरके व्रजे ।  
मण्डाकिन्यां त्वया सार्द्धं स्नात्वा पूतात्मको ऽप्य् अहं ॥ र्म्_६।३०{३०} ॥  
कथं च नरके गत्वा वसेयम् अशुचिं चरन् ।  
सहाप्सरोगणैर् नित्यं चरित्वा नन्दने वने ॥ र्म्_६।३१{३१} ॥  
दिव्यसङ्गीतिवाद्यैश् च रमामि सम्प्रमोदितः ।  
अद्येतः पतितो पृथ्व्यां राजगृहोपजाङ्गले ॥ र्म्_६।३२{३२} ॥  
सौकरं जन्म लप्स्यामि सप्तमे दिवसे खलु ।  
तत्र मूत्रपुरिषादीन् अमेध्यान् अपि कृच्छ्रतः ॥ र्म्_६।३३{३३} ॥  
लब्ध्वा भुक्त्वा चरिष्यामि व्याधसङ्घैर् उपद्रुतः ।  
बहुवर्षसहस्राणि भूत्वैवं सूकरात्मजः ॥ र्म्_६।३४{३४} ॥  
अमेध्यकर्दमे नित्यं वत्स्याम्य् आवर्त्य सञ्चरन् ।  
एवं दिव्यामृतं भुक्त्वा रमित्वा भवता सह ॥ र्म्_६।३५{३५} ॥  
कथं हि नारके गत्वा भोक्ष्ये ऽमेध्यानि सञ्चरः ।  
इमं कल्पतरुं त्यक्त्वा यथेप्सितफलप्रदं ॥ र्म्_६।३६{३६} ॥  
जाङ्गलं वृक्षम् आश्रित्य स्थितो भोक्ष्यामि किं तदा ।  
सर्वथाहं च्युतो ऽस्मीतः प्रेरितो हि स्वकर्मणा ॥ र्म्_६।३७{३७} ॥  
विविधानि च दुःखानि भोक्तुं यास्यामि नारके ।  
तद् उपायं प्रदातव्यं भवता मे ऽनुकम्पिना ॥ र्म्_६।३८{३८} ॥  
येनाशु दुर्गतेर् मुक्तः प्रागछेयं च स्वर्गतिं ।  
सर्वथा रक्ष मां नाथ यद्य् अस्ति ते कृपा मयि ॥ र्म्_६।३९{३९} ॥  
भवान् मां पतितं दृष्ट्वा नोपेक्षां कर्तुम् अर्हति ।  
भवान् एव जगच्छास्ता सर्वलोकाधिपः प्रभुः ॥ र्म्_६।४०{४०} ॥  
तद् आशु मां प्रयत्नेन समुद्धर्तुं समर्हति ।  
इदं ते दर्शनं नाथ पश्चिमं मे भवेत् खलु ॥ र्म्_६।४१{४१} ॥  
(र्म् ८०)  
जन्मशतसहस्रैश् च दुर्लभं स्याद् धि सङ्गमं ।  
इत्य् एवं विलपं देवपुत्रस् स तं सुराधिपं ॥ र्म्_६।४२{४२} ॥  
नत्वा पादौ निरीक्ष्यैव तस्थाव् अश्रुगलन्मुखः ।  
अथ शक्रः सुरेन्द्रो ऽसौ दृष्ट्वैवं प्रविलापितं ॥ र्म्_६।४३{४३} ॥  
कारुण्या क्रान्तचित्तस् तम् आश्वासयन्न् अभाषत ।  
मा कृथा रोदनं भद्र समाश्वसि हि धीरय ॥ र्म्_६।४४{४४} ॥  
क्रियन्ते किं प्रयत्नानि सर्वथा मरणं ध्रुवं ।  
मृत्युर् महावलिष्ठो हि सर्वसत्वान्तकारकः ॥ र्म्_६।४५{४५} ॥  
ह्रीयन्ते मृत्युना सर्वे मृत्युः केन निहन्यते ।  
अनिर्वायो हि सर्वत्र सर्वत्रैधातुकेष्व् अपि ॥ र्म्_६।४६{४६} ॥  
सर्वेषाम् अपि जन्तूनाम् एकान्ते मरणं ध्रुवं ।  
तस्मान् मा भेस् तथा मृत्योः किं विषादेन सिध्यते ॥ र्म्_६।४७{४७} ॥  
तद् धैर्य्यतैः समालंव्य त्रिरत्नं शरणं व्रज ।  
गत्वा च शरणं तेषां स्मर नित्यं समाहितः ॥ र्म्_६।४८{४८} ॥  
ततस् त्वं दुर्गतिं मुक्त्वा सद्गतिं समवाप्नुयाः ।  
एतद् एव हि संसारे महोपायं शुभाप्तये ॥ र्म्_६।४९{४९} ॥  
नान्यद् धि विद्यते किञ्चिन् मृत्यौ साधारणे ध्रुवे ।  
तद् अन्यच्चेतनां हित्वा त्रिरत्नान्य् अभिसंस्मरन् ॥ र्म्_६।५०{५०} ॥  
नमो बुद्धाय धर्माय सङ्घायेति वदन् भज ।  
ये त्रिरत्नस्मृतिं धृत्वा मृतास् ते पुण्यभागिनः ॥ र्म्_६।५१{५१} ॥  
क्रमाद् बोधिचरीं प्राप्य यायुश् चान्ते सुखवतीं ।  
त्वं चापि त्रिरत्नानं स्मृत्वा मृतः सुपुण्यधृक् ॥ र्म्_६।५२{५२} ॥  
क्रमाद् बोधिचरीं प्राप्य सम्प्रयायाः सुखावतीं ।  
इतीन्द्रेण समादिष्टं श्रुत्वा देवसुतो ऽथ सः ॥ र्म्_६।५३{५३} ॥  
तथेत्य् अनुसम्मोद्य पुनर् नत्वैवम् अब्रवीत् ।  
अद्यारभ्य महेन्द्राहं त्रिरत्नानं सदा स्मरन् ॥ र्म्_६।५४{५४} ॥  
गत्वा च शरणं तेषां उपासको भवे खलु ।  
इत्य् उक्त्वा स महेन्द्रस्य पुरः स्थित्वा कृताञ्जलिः ॥ र्म्_६।५५{५५} ॥  
अनुस्मृत्य त्रिरत्नानां नमस्कृतिम् उदाहरत् ।  
नमो बुद्धाय भद्राय नमो धर्माय तायिने ॥ र्म्_६।५६{५६} ॥  
(र्म् ८१)  
नमः सङ्घाय नाथाय सर्वदापि नमे भजे ।  
अद्यारभ्य त्रिरत्नानां सदाहं शरणं व्रजे ॥ र्म्_६।५७{५७} ॥  
उपासको भवेन् नित्यं नमामि सततं स्मरेत् ।  
इत्य् उक्त्वा देवपुत्रो ऽसौ कालधर्मयुतश् च्युतः ॥ र्म्_६।५८{५८} ॥  
तुषिते देवलोके ऽभूद् उपपन्नः सुपुण्यतः ।  
धर्मता खलु देवानां ये देवाः स्वर्गतश् च्युताः ॥ र्म्_६।५९{५९} ॥  
ते ऽधोलोकेषु गछेयुर् न तूर्द्ध्वभुवनेषु हि ।  
अथ शक्रो नरेन्द्रो ऽसौ दृष्ट्वा तं स्वर्गतश् च्युतं ॥ र्म्_६।६०{६०} ॥  
कुत्रासौ लभते जन्म इत्य् अधस्ताद् व्यलोकयत् ।  
किम् असौ सूकरीगर्भ उत्पन्नो वा न वेति च ॥ र्म्_६।६१{६१} ॥  
अपश्यत् सर्वतश् चैनं न ददर्श कुहापि स ।  
ततो ऽसौ विस्मितः शक्रो दिव्येन चक्षुषा पुनः ॥ र्म्_६।६२{६२} ॥  
कुत्रासौ लभते जन्म इत्य् एवं समलोकयत् ।  
वत तिर्य्यक्षु जातो ऽसौ प्रेतेषु च प्रजायते ॥ र्म्_६।६३{६३} ॥  
अथ नरकेषु वा जात इत्य् एवं समलोकयत् ।  
तेषु त्रिष्व् अप्य् अपायेषु नाद्राक्षीत् तं समन्ततः ॥ र्म्_६।६४{६४} ॥  
ततो मनुष्यलोकेषु जातो वेति ददर्श च ।  
तत्रापि च स सर्वत्र नाद्राक्षीत् तं सुरेश्वरः ॥ र्म्_६।६५{६५} ॥  
ततश् चतुर्महाराजभुवनेषु प्रजायते ।  
इति तेषु च सर्वत्र विलोकयन् ददर्श न ॥ र्म्_६।६६{६६} ॥  
ततश् च विस्मितः शक्रस् त्रयस्त्रिंशे व्यलोकयन् ।  
तत्रापि तं न चाद्राक्षीत् कुत्रापि च समन्ततः ।  
एवं सर्वत्र लोकेषु विलोकयंस् तदुद्भवं ।  
अदृष्ट्वा विस्मितः शक्रः पुनर् एवं व्यचिन्तयत् ।  
अहो वत महाश्चर्य्यं यन् मयापि न दृश्यते ॥ र्म्_६।६७{६७} ॥  
कुत्रासौ जायते नूनं न मन्ये तत् प्रवृत्तितां ।  
को नु ज्ञास्यति तद्वृत्तिं बुद्धाद् अन्यो न कश्चन ॥ र्म्_६।६८{६८} ॥  
बुद्ध एव जगद्दर्शी षडभिज्ञस् त्रिकालवित् ।  
तस्माद् अहम् इतो गत्वा सम्बुद्धे समुपाचरन् ॥ र्म्_६।६९{६९} ॥  
(र्म् ८२)  
विज्ञप्यैवं च तद्वृत्तिं प्रष्टुम् अर्हामि साम्प्रातं ।  
इत्य् एवं मनसा ध्यात्वा देवेन्द्रो ऽसौ सविस्मयः ॥ र्म्_६।७०{७०} ॥  
सहसा जेतकारण्ये जिनाश्रमम् अवातरत् ।  
तत्रासौ सुगतं दृष्ट्वा सहर्षविस्मयान्वितः ॥ र्म्_६।७१{७१} ॥  
प्रणम्य पुरतः स्थित्वा कृताञ्जलिपुटो ऽवदत् ।  
भगवंस् तद् विजानीया यद् इहाहम् उपागतः ॥ र्म्_६।७२{७२} ॥  
तथापि प्रष्टुम् इछामि तत् समादेष्टुम् अर्हसि ।  
एकः कालगतो देवपुत्रः स्वर्गाच् च्युतो गतः ॥ र्म्_६।७३{७३} ॥  
षट्सु लोकेषु सर्वत्र दृश्यते न मया ह्य् असौ ।  
कुत्रासौ जायते शास्तर् मया न दृश्यते क्वचित् ॥ र्म्_६।७४{७४} ॥  
तस्योत्पत्तिः कुह स्थाने तत् समादेष्टुम् अर्हसि ।  
इतीन्द्रवचनैः श्रुत्वा स सम्बुद्धो मुनीश्वरः ॥ र्म्_६।७५{७५} ॥  
तस्य पुण्यात्मनः स्थानं इन्द्राय समचक्षतच् ।  
कौशिक तुषितो नाम लोकधातुः प्रसिद्धितः ॥ र्म्_६।७६{७६} ॥  
तत्रासौ मोदते देवो गत्वा त्रिशरणं च्युतः ।  
इत्यादिष्टंअ मुनीन्द्रेण श्रुत्वा स त्रिदशाधिपः ॥ र्म्_६।७७{७७} ॥  
विस्मितः सुप्रसन्नात्मा प्रणत्वैवम्म् उदानयत् ।  
अहो बुद्धम् अहो धर्मम् अहो सङ्घं शुभङ्करं ॥ र्म्_६।७८{७८} ॥  
यत् संशरणमात्रे ऽपि सत्वा यान्ति शुभालयं ।  
ये बुद्धं शरणं यान्ति न ते गछन्ति दुर्गतिं ॥ र्म्_६।७९{७९} ॥  
प्रहाय पातकान् सर्वान् दिव्यलोकम् उपासते ।  
ये धर्मं शरणं यान्ति न ते गछन्ति दुर्गतिं ।  
प्रहाय मानुषान् कायान् दिव्यान् कायान् उपासते ॥ र्म्_६।८०{८०} ॥  
ये सङ्घं शरणं यान्ति न ते गछन्ति दुर्गतिं ।  
प्रहाय सर्वदुःखानि दिव्यसौख्यान्य् उपासते ॥ र्म्_६।८१{८१} ॥  
धन्यास् ते पुरुषा भद्राः सम्बोधिपदगामिनः ।  
ये संस्मृत्वा त्रिरत्नानि व्रजन्ति मरणं ध्रुवं ॥ र्म्_६।८२{८२} ॥  
अथासौ भगवाञ् छ्रुत्वा शक्रेणैवं सुभाषितं ।  
तथानुवर्णयन् प्राह कौशिकं तं सुराधिपं ॥ र्म्_६।८३{८३} ॥  
एवम् एतद् धि देवेन्द्र यथैवं त्वं प्रभाषसे ।  
(र्म् ८३)  
धन्यास् ते पुरुषा भद्रा त्रिरत्नं भजन्ति ये ॥ र्म्_६।८४{८४} ॥  
ये बुद्धं शरणं यान्ति न ते गछन्ति दुर्गतिं ।  
क्लेशवैरीं विनिर्जित्य सम्बोधिं समवाप्नुयुः ॥ र्म्_६।८५{८५} ॥  
ये धर्मं शरणं यान्ति न ते गछन्ति दुर्गतिं ।  
मारधर्मविनिर्मुक्ता बोधिधर्मान् अवाप्नुयुः ।  
ये सङ्घं शरणं यान्ति न ते गछन्ति दुर्गतिं ।  
पातकेभ्यो विनिर्मुक्ताः सम्प्रयान्ति सुखावतीं ॥ र्म्_६।८६{८६} ॥  
न भजन्ति मुनीन्द्रं ये ते भ्रमन्ति भवार्णवे ।  
सम्बोधिमार्गतो भ्रष्टा नष्टा गछन्ति दुर्गतिं ॥ र्म्_६।८७{८७} ॥  
ये शृण्वन्ति न सद्धर्मं ते क्लेशपरिदाहिताः ।  
मारधर्मरता दुष्टाः प्रणष्टा यान्ति दुर्गतिं ।  
न मानयन्ति ये सङ्घं न ते जानन्ति सद्गतिं ।  
सदा दुःखाभिसन्तप्ता भ्रष्टा गछन्ति दुर्गतिं ।  
निन्दन्ति ये त्रिरत्नानि ते दुष्टा मारपाक्षिकाः ।  
नैव चरन्ति सन्मार्गे विनष्टा यन्ति दुर्गतिं ।  
तस्माद् ये मानवाः सन्तो वाञ्छन्ति सद्गतिं सदा ।  
तैः संस्मृत्वा त्रिरत्नानां कर्त्तव्यं शरणं मुदा ॥ र्म्_६।८८{८८} ॥  
ये स्मरन्ति त्रिरत्नानां न ते गछन्ति दुर्गतिं ।  
प्रहाय पातकान् सर्वाञ् शीघ्रं यान्ति सुखावतीं ॥ र्म्_६।८९{८९} ॥  
सुखावत्यां जिनेन्द्रस्य धर्मं श्रुत्वानुमोदिताः ।  
बोधिचित्तं समासाद्य चरन्ति बोधिचारिकां ॥ र्म्_६।९०{९०} ॥  
ततस् ताः क्रमतः पूर्य्य संवृत्तिपारम् आगताः ।  
परमार्थचरीं प्राप्य निर्वृत्तिं समवाप्नुयुः ॥ र्म्_६।९१{९१} ॥  
इदं हि बोधिमार्गानां वीजं विज्ञाय कौशिक ।  
त्रिरत्नस्मरणं नित्यं कर्त्तव्यं बोधिवाञ्छिभिः ॥ र्म्_६।९२{९२} ॥  
कदापि नैव मोक्तव्यं त्रिरत्नस्मरणं सदा ।  
गत्वा च शरणं तेषां त्रिरत्नानां समाचर ॥ र्म्_६।९३{९३} ॥  
एवं तेन मुनीन्द्रेण समादिष्टं स कौशिकः ।  
श्रुत्वैवम् इत्य् अनुज्ञाय प्राभ्यनन्दत् प्रसादितः ॥ र्म्_६।९४{९४} ॥  
ततो ऽसौ भगवन्तं तं नत्वा स रचिताञ्जलिः ।  
त्रिधा प्रदक्षिणीकृत्य पुनर् नत्वा दिवं ययौ ॥ र्म्_६।९५{९५} ॥  
(र्म् ८४)  
ततो देवपुरे गत्वा सुधर्ममन्दिरे स्थितः ।  
देवलोकान् समामन्त्र्य तत् प्रवृत्तं समब्रवीत् ॥ र्म्_६।९६{९६} ॥  
भो भो देवगणाः सर्वे शृणुध्वं तत् समाहितः ।  
यद् अद्भुतं महापुण्यं सम्बोधिहेतुम् उच्यते ॥ र्म्_६।९७{९७} ॥  
धर्मता खलु देवानां ये ये देवा हि नाकतः ।  
च्युतास् ते ते प्रयान्त्य् अधो न तूर्द्ध्वं यान्ति के चन ॥ र्म्_६।९८{९८} ॥  
इदानीं तु व्रजेयुस् ते ये देवाः स्वर्गतश् च्युताः ।  
त्रिरत्नशरणं कृत्वोर्द्ध्वगतिं न त्व् अधोगतिं ॥ र्म्_६।९९{९९} ॥  
दृश्यताम् अमुको देवपुत्रस् त्रिशरणं गतः ।  
स्वर्गाच् च्युत्वा समुत्पन्नस् तुषिते ऽसौ प्रमोदते ॥ र्म्_६।१००{१००} ॥  
यूयम् अपि च तद् दृष्ट्वा त्रिरत्नानां समाहिताः ।  
गत्वा च शरणं नित्यं स्मृत्वा भजध्वम् आदरात् ॥ र्म्_६।१०१{१} ॥  
ततो यूयं न यायात दुर्गतिषु कदा चन ।  
सदा दिव्यसुखं भुक्त्वा प्रयास्यथ सुखावतीं ॥ र्म्_६।१०२{२} ॥  
ये बुद्धे शरणं यान्ति न ते गछन्ति दुर्गतिं ।  
क्लेशवैरान् विनिर्जित्य सम्बोधिपदम् आप्नुयुः ॥ र्म्_६।१०३{३} ॥  
ये धर्मे शरणं यान्ति न ते गछन्ति दुर्गतिं ।  
मारधर्मविनिर्मुक्ता बुद्धधर्माण्य् अवाप्नुइयुः ॥ र्म्_६।१०४{४} ॥  
ये सङ्घे शरणं गत्वा न ते गछन्ति दुर्गतिं ।  
सर्वपातकनिर्मुक्ता प्रयास्यन्ति सुखावतीं ॥ र्म्_६।१०५{५} ॥  
न भजन्ति त्रिरत्नं ये ते भ्रमन्ति भवार्णवे ।  
सद्धर्मनिन्दका भ्रष्टा नष्टा गछन्ति दुर्गतिं ॥ र्म्_६।१०६{६} ॥  
दुर्गतिषु भ्रमन्तस् ते दुःखानि विविधानि च ।  
भुक्त्वा चरन्ति दुष्टांशा नैव गछन्ति सद्गतिं ॥ र्म्_६।१०७{७} ॥  
तद् दुःखं हातुम् इछन्ति सुखं प्राप्तुं च ये सदा ।  
ते त्रिरत्नं सदा स्मृत्वा भजन्तां शरणं गताः ॥ र्म्_६।१०८{८} ॥  
ततो वो मङ्गलं नित्यं नैव यायात दुर्गतिं ।  
सद्गतिम् एव यायात सम्बोधिम् अपि लप्स्यथ ॥ र्म्_६।१०९{९} ॥  
इति तेन सुरेन्द्रेण समादिष्टं हितार्थिना ।  
श्रु  
तदा सर्वे ऽपि देवाश् च त्रिरत्नं शरणं गताः ।  
(र्म् ८५)  
सर्वदानुस्मरन्तश् च सत्कृत्यैवं प्रभेजिरे ॥ र्म्_६।१११{११} ॥  
एवं देवास् तदा ये ये त्रिरत्नशरणं गताः ।  
ते ते स्वर्गाद् अपि च्युत्वा नैवागछन्न् अधोगतिं ॥ र्म्_६।११२{१२} ॥  
तत ऊर्द्ध्वं समुद्गम्य प्रागछंस् तुषितालये ।  
त्रिरत्नशरणं याता मैत्रेयं समुपाश्रयन् ॥ र्म्_६।११३{१३} ॥  
तथा शक्रश् च तान् सर्वान् मैत्रेयसमुपाश्रितान् ।  
दृष्ट्वानुमोदनां कुर्वन् प्राभ्यनन्दत् सुरैः सह ॥ र्म्_६।११४{१४} ॥  
इति मे गुरुणा ख्यातं तथा ते वक्ष्यते मया ।  
एवं मत्वा महाराज त्रिरत्नशरणं व्रज ॥ र्म्_६।११५{१५} ॥  
ततस् ते मङ्गलं नित्यं सर्वत्रापि भवेद् ध्रुवं ।  
क्रमाद् बोधिचरीः प्राप्य सम्बोधिपदम् आप्नुयाः ॥ र्म्_६।११६{१६} ॥  
प्रजाश् चापि महाराज बोधयित्वा प्रयत्नतः ।  
त्रिरत्नशरणे स्थाप्य त्वया धर्मप्रवृद्धये ॥ र्म्_६।११७{१७} ॥  
इत्य् एवम् उपगुप्तेन समादिष्टं सुभाषितं ।  
श्रुत्वा राजा तथेत्य् एवं प्रान्वमोदत् सपार्षदः ॥ र्म्_६।११८{१८} ॥  
ये पुण्यप्राप्तुकामास् तद् इदम् अविरतं सूकरीकावदानं ।  
शृण्वन्ति श्रवयन्ति प्रमुदितमनसा दुर्गतिं ते न यान्ति ।  
निर्जित्य क्लेशसङ्घांस् त्रिगुणहितकरा बोधिचर्य्यानुरक्ता ।  
मैत्रेयं बोधिसत्वं तुषितभुवनागाः सम्भजन्ति प्रकामं ॥ र्म्_६।११९{१९} ॥  
  
++ इति रत्नावदानमालायां सूकर्य्यवदानं समाप्तं ++  
  
  
(र्म् ८६)  
विइ वपुष्मत्कुमारावदान  
अथशोको महीपालः कृताञ्जलिपुटो मुदा ।  
उपगुप्तं गुरुं नत्वा पुनर् एवम् अभाषत ॥ र्म्_७।१{१} ॥  
भदन्त श्रोतुम् इछामि पुनर् अन्यत् सुभाषितं ।  
सर्वसत्वहितार्थाय तत् समादेष्टुम् अर्हसि ॥ र्म्_७।२{२} ॥  
इति सम्प्रार्थिते तेन राज्ञाशोकेन भूभुजा ।  
उपगुप्तो यतिश् चासौ दृष्ट्वा तं नृपम् अब्रवीत् ॥ र्म्_७।३{३} ॥  
साधु राजन् समाधाय श्रूयतां पुण्यवृद्धये ।  
यथा मे गुरुणा ख्यातं तथा ते वक्ष्यते मया ॥ र्म्_७।४{४} ॥  
पुरासीद् भगवान् बुद्धः श्रीघनः शक्यकेशरी ।  
सर्वविद्यागुणाचार्य्यस् त्रैधातुकविनायकः ॥ र्म्_७।५{५} ॥  
सुगतो ऽर्हन् महाभिज्ञो धर्मराजस् तथागतः ।  
जिनः समन्तभद्रांशश् चतुर्ब्रह्मविहारकः ॥ र्म्_७।६{६} ॥  
स एकसमये तत्र कपिलाख्ये पुरोत्तमे ।  
न्यग्रोधारमके रम्ये व्यहरच् छ्रावकैः सह ॥ र्म्_७।७{७} ॥  
तस्मिंश् च समये तत्र धर्म्मं श्रोतुं समागताः ।  
देवासुरमहाराजा यक्षगन्धर्वकिन्नराः ॥ र्म्_७।८{८} ॥  
गरुडा नागराजाश् च सिद्धविद्याधरा ग्रहाः ।  
योगिनो यतयश् चापि मुनयो ब्रह्मचारिणः ॥ र्म्_७।९{९} ॥  
राजानः क्षत्रियाश् चापि वैश्यामात्याश् च मन्त्रिणः ।  
श्रेष्ठिनः सार्थवाहाश् च पौरा जानपदा अपि ॥ र्म्_७।१०{१०} ॥  
एवम् अन्ये ऽपि सत्वाश् च ये सद्धर्मगुणवाञ्छिनः ।  
ते सर्वे समुपागत्य वन्दित्वा तं मुनीश्वरं ॥ र्म्_७।११{११} ॥  
पूजयित्वा पुरस्कृत्य परिवृत्य समन्ततः ।  
कृताञ्जलिपुटो धर्मं श्रोतुं समुपतस्थिरे ॥ र्म्_७।१२{१२} ॥  
अथासौ भगवान् दृष्ट्वा तान् सर्वान् धर्मकाङ्क्षिणः ।  
आदिमध्यान्तकल्याणं दिदेश धर्मम् उत्तमं ॥ र्म्_७।१३{१३} ॥  
तं च धर्मामृतं पीत्वा सर्वे ते सम्प्रमोदिताः ।  
(र्म् ८७)  
सत्कृत्य श्रद्धया नित्यं भजन्त उपतस्थिरे ॥ र्म्_७।१४{१४} ॥  
भगवांश् च तथा नित्यं सर्वसत्वहितार्थतः ।  
सद्धर्मदेशनां कृत्वा व्यहरत् साङ्घिकैः सह ॥ र्म्_७।१५{१५} ॥  
तस्मिंश् च समये तत्र पुरे कपिलवस्तुनि ।  
आसीच् छाक्यो महासाधुर् महाभोगो महाधनः ॥ र्म्_७।१६{१६} ॥  
तेन कलत्रम् आनीतं स्वकुलसदृशात् कुलात् ।  
तया स कान्तया सार्द्धं रराम परिचारयन् ॥ र्म्_७।१७{१७} ॥  
तस्यैवं रममाणस्य सा भार्यासीत् सुगर्भिणी ।  
ततो ऽसौ समये ऽसूत दारकं दिव्यसुन्दरं ॥ र्म्_७।१८{१८} ॥  
मर्त्यातिक्रान्तवर्णाभं दिव्यकल्पसुवर्णितं ।  
सूक्ष्मछविं सुभद्राङ्गं गौरवर्णं मनोहरं ॥ र्म्_७।१९{१९} ॥  
महेशाख्यं मनापं च दर्शनीयं प्रसादिकं ।  
अभिरूपं सुपुष्टाङ्गं सर्वलक्षणमण्डितं ॥ र्म्_७।२०{२०} ॥  
तत्रासौ जनको दृष्ट्वा दारकं तं सुभद्रिकं ।  
मोदितः सहसा ज्ञातिं समाहूयाब्रवीत् तथा ॥ र्म्_७।२१{२१} ॥  
भवन्तः पश्यतां पुत्रो ममायं दिव्यसुन्दरः ।  
अस्य जातिमहं कृत्वा नामधेयं प्रचक्ष्यतां ॥ र्म्_७।२२{२२} ॥  
इति तेनोदितं श्रुत्वा ज्ञातयस् ते ससम्मताः ।  
दृष्ट्वा तं वालकं दिव्यं कल्यवर्णं सुसुन्दरं ॥ र्म्_७।२३{२३} ॥  
सम्मील्य सम्मतं कृत्वा दृष्ट्वा तस्याङ्गलक्षणं ।  
कृत्वा जातिमहं नाम स्थापितुं संवभाषिरे ।  
यद् अयं दारको दिव्यवपुः कल्यातिसुन्दरः ।  
तस्माद् भवतु नाम्नायं वपुस्मान् इति विश्रुतः ।  
इति सम्भाषणां कृत्वा सर्वे ते ज्ञातिवर्गिकाः ॥ र्म्_७।२४{२४} ॥  
पुरस्तात् तस्य शाक्यस्य गत्वा चैवं वभाषिरे ।  
यद् अयं भवतः पुत्रो दिव्यवपुर् गुणान्वितः ॥ र्म्_७।२५{२५} ॥  
तस्माद् भवतु नाम्नायं वपुष्मान् इति विश्रुतः ।  
तथेति समभिख्याय पित्रा स सुत आत्मजः ॥ र्म्_७।२६{२६} ॥  
अष्टाभ्य उपमातृभ्य उपन्यस्तो ऽभिपालने ।  
ततो ऽसौ दारकस् ताभिर् धात्रीभिर् उपचारणैः ॥ र्म्_७।२७{२७} ॥  
(र्म् ८८)  
पालितो वर्द्धितः पुष्ट आसीत् पद्मं यथा ह्रदे ।  
क्रमात् प्रवर्द्धितश् चासौ कुमारो ऽभूद् यदा ततः ॥ र्म्_७।२८{२८} ॥  
तदा सुहृत्सहायैश् च सार्द्धं क्रीडितुम् आचरत् ।  
यत्र यत्र वपुष्मान् स चक्राम भुवि सञ्चरं ॥ र्म्_७।२९{२९} ॥  
तत्र तत्राभवन् मेध्या भूप्रदेशाः समन्ततः ।  
एवंविधमहापुण्यमहेशाख्यः शिवाशयः ॥ र्म्_७।३०{३०} ॥  
कारुणिको महाश्राद्धः स्वपरात्महितार्थभृत् ।  
धर्मकामः सुभद्रात्मा पूज्यो मान्यो जितेन्द्रियः ॥ र्म्_७।३१{३१} ॥  
अभिवाद्यः कुमारो ऽपि वपुष्मान् स व्यराजत ।  
ततः कर्मविपाकेन प्रेर्य्यमानः कुमारकः ॥ र्म्_७।३२{३२} ॥  
स वपुष्मान् सुहृत्सङ्घैः सार्द्धं पुरो विनिर्ययौ ।  
ततो ऽसौ जेतकारण्यं दूराद् दृष्ट्वा प्रमोदितः ॥ र्म्_७।३३{३३} ॥  
रमितुं तत्र महोद्याने सहसा समुपाचरत् ।  
ततः समुपविष्टो ऽसौ दृष्ट्वोद्यानं प्रमोदितः ॥ र्म्_७।३४{३४} ॥  
शान्तरूपान् यतीन् पश्यन् विहारे हर्षितो ऽविशत् ।  
तत्रासौ भगवन्तं तं ददर्श समितिस्थितं ॥ र्म्_७।३५{३५} ॥  
द्वात्रिंशल्लक्षणाशीतिव्यञ्जनपरिमण्डितं ।  
व्यामाभालङ्कृतं काम्यं शतसूर्य्याधिकप्रभं ॥ र्म्_७।३६{३६} ॥  
समन्तभद्ररूपं च रत्नाङ्गम् इव जङ्गमं ।  
दृष्ट्वासौ सुप्रसन्नात्मा समुपेत्य पुरोगतः ॥ र्म्_७।३७{३७} ॥  
पादौ तस्य मुनेर् नत्वा धर्मं श्रोतुम् उपाविशत् ।  
अथासौ भगवान् दृष्ट्वा तस्य चित्तं विशोधितं ॥ र्म्_७।३८{३८} ॥  
अर्य्यसत्यानि मार्गं च दिदेश बोधिसाधनं ।  
तच् छ्रुत्वा सुगतोदितं वपुष्मान् स प्रहर्षितः ॥ र्म्_७।३९{३९} ॥  
भवाभिसरणोद्विग्नः सद्धर्मगुणम् ऐछत ।  
भित्वा स ज्ञानवज्रेण सत्कायदृष्टिपर्वतं ॥ र्म्_७।४०{४०} ॥  
श्रोतापत्तिफलं लब्ध्वा दृष्टसत्यो ऽभवत् सुधीः ।  
संसारं चास्थिरं मत्वा भवभोग्यसुनिस्पृहः ॥ र्म्_७।४१{४१} ॥  
प्रव्रज्यां चरितुम् ऐछत् स्वाख्याते सुगताश्रमे ।  
ततो ऽसौ पुरतो गत्वा मुनीन्द्रस्य कृताञ्जलिः ॥ र्म्_७।४२{४२} ॥  
पादौ नत्वा प्रसन्नास्यः प्रव्रज्यां समयाचत ॥ र्म्_७।४३{४३} ॥  
नमस् ते भगवञ् छास्तः शरणं भवतां व्रजे ।  
(र्म् ८९)  
तत् प्रव्रज्याव्रतं देहि चरिष्ये ब्रह्मचारिकां ॥ र्म्_७।४४{४४} ॥  
इति तेनार्थितं दृष्ट्वा भगवांस् तं कुमारकं ।  
प्रव्रज्याचरणारक्तं मत्वा चैवं समब्रवीत् ॥ र्म्_७।४५{४५} ॥  
कुमार यदि ते वाञ्छा प्रव्रज्याचरणे ऽस्ति हि ।  
पित्रोर् आदेशम् आसाद्य प्रागछ दास्यते तदा ॥ र्म्_७।४६{४६} ॥  
इति श्रुत्वा मुनीन्द्रस्य निर्देशं तत् तथेति सः ।  
नन्दितश् चरणौ नत्वा स्वगृहं सहसागतः ॥ र्म्_७।४७{४७} ॥  
ततो गृहे समासाद्य पित्रोश् च पुरतः स्थितः ।  
कृताञ्जलिपुटो नत्वा वृत्तान्तं समभाषत ॥ र्म्_७।४८{४८} ॥  
अद्याम्ब तात सम्बुद्धो दृश्यते ऽपूर्वदर्शनः ।  
सर्वलक्षणसम्पूर्णो दिव्यातिकान्तसुन्दरः ॥ र्म्_७।४९{४९} ॥  
संस्थितः पर्षदां मध्ये भाषति धर्मम् उत्तमं ।  
अपूर्वं श्रूयते तस्य सुभाषितवचोऽमृतं ॥ र्म्_७।५०{५०} ॥  
तत्सुभाषितसुधां पीत्वा चित्तं मे तृप्यते न हि ।  
भूयस् तद् अमृतं पातुं व्रतम् इछामि साम्प्रतं ॥ र्म्_७।५१{५१} ॥  
अन्ये ऽपि बहवो दृष्ट्वा भिक्षवो ब्रह्मचारिणः ॥ र्म्_७।५२{५२} ॥  
शान्तशीलाः शुभात्मानो दयाकारुण्यमानसाः ।  
तत् सभागव्रतं चर्तुम् इछामि खलु साम्प्रतं ॥ र्म्_७।५३{५३} ॥  
तद् अनुज्ञां प्रदत्तं मे कृपास्ति यदि वां मयि ।  
एवं तस्य स्वपुत्रस्य वचनं वज्रसन्निभं ॥ र्म्_७।५४{५४} ॥  
तौ मातापितरौ श्रुत्वा मूर्छितौ पेततुर् भुवि ।  
ततः पुत्रप्रयत्नेन चेतनां प्राप्य तौ पुनः ॥ र्म्_७।५५{५५} ॥  
परिष्वज्य स्वकं पुत्रं तम् एवं पर्य्यदेवतां ।  
हा पुत्र कथम् अज्ञो ऽसि हात्मज वल्लभो ऽसि नः ॥ र्म्_७।५६{५६} ॥  
हा सुत वञ्च्यसे केन हा तात किं नु वाञ्छसि ।  
हा जीव कथम् एकान्ते त्यक्त्वास्मान् क्व नु यास्यसे ॥ र्म्_७।५७{५७} ॥  
नन्दनः सुप्रियाश् चासि केन दुःखेन यास्यसे ।  
किञ्चिद् दुःखं न ते दत्तं अस्माभिर् वा कदा चन ॥ र्म्_७।५८{५८} ॥  
कुतः किं जायते दुःखं तद् वदस्व यदीहसि ।  
इत्य् एवं परिदेवित्वा पितासौ चेतसात्मजं ॥ र्म्_७।५९{५९} ॥  
(र्म् ९०)  
निवारयन् प्रवन्धेन बोधयितुं समब्रवीत् ।  
त्वं कुमार वयस्थो ऽसि सुकोमलः सुखैधितः ॥ र्म्_७।६०{६०} ॥  
शीततापासहिष्णुश् च यथेछाभोग्यसंरतः ।  
किञ्चिद् दुःखानभिज्ञस् त्वं तत् कथं प्रव्रजेः सुत ॥ र्म्_७।६१{६१} ॥  
प्रव्रजितो गृहं त्यक्त्वा बहिर्देशे वसेस् सदा ।  
चीवरप्रावृतः पिण्डं याचित्वा स्वयम् आहरेः ॥ र्म्_७।६२{६२} ॥  
अनेकजन्तुसञ्चारे वने ऽरण्ये कथं वसेः ।  
जङ्गले दुर्गमे नैकचौराकीर्णे कथं चरेः ॥ र्म्_७।६३{६३} ॥  
एकाकी च कथं तिष्ठेर् वृक्षमूले च निर्जने ।  
श्मशाने संस्थितः पश्यन् मृतकान्तो त्रसेः कथं ॥ र्म्_७।६४{६४} ॥  
शयिथाश् च कथं शून्ये गृहे भूतनिवासिते ।  
एवं सुदुष्करीं चर्य्यां चरितुं कथम् इछसि ॥ र्म्_७।६५{६५} ॥  
तत् प्रव्रज्याव्रते चित्तं मा कृथास् त्वं निवर्त्तय ।  
इति मद्वचनं श्रुत्वा गृहे स्थित्वा सुखं रम ॥ र्म्_७।६६{६६} ॥  
नित्यं प्रव्रजतां दुःखं किं सिद्धं दुःखचर्य्यया ।  
धर्मे वञ्छास्ति चेत् पुत्र गृहे स्थित्वा चर व्रतं ॥ र्म्_७।६७{६७} ॥  
शृण्वंश् च धर्मशास्त्राणि श्रावयंश् च बहूञ् जनान् ।  
दानं कृत्वा विशुद्धात्मा त्रिरत्नं सततं भज ॥ र्म्_७।६८{६८} ॥  
यस्य किञ्चिद् गृहे नास्ति ज्ञातिर् वन्धुश् च कश्चन ।  
नापि मित्रगतिश् चापि प्रव्रज्या तस्य युज्यते ।  
किं तव सेत्स्यते पुत्र प्रव्रज्यां पाकुनिष्ठया ।  
सर्वथा त्यज तद्वाञ्छा गृहे धर्मं सुखं चर ।  
इति पित्रोदितं श्रुत्वा वपुष्मान् स विशङ्कितः ॥ र्म्_७।६९{६९} ॥  
पित्रोः पादान् पुनर् नत्वा प्रत्युवाच प्रबोधयन् ।  
सत्यं तात गृहे सौख्यं धर्माणां चरम् उत्तमं ॥ र्म्_७।७०{७०} ॥  
सम्पदो ऽपि समृद्धास् ते कामभोग्यं महत्सुखं ।  
गृहे परिग्रहाः पोष्यास् तद् अर्थं धनम् अर्जयेत् ॥ र्म्_७।७१{७१} ॥  
(र्म् ९१)  
अर्जने हि महत्कष्टं रक्षणे ऽपि प्रयत्नता ।  
अनेके सम्पदो ऽपाया राजाग्न्युदकतस्कराः ॥ र्म्_७।७२{७२} ॥  
क्षणाद् धरेयुर् आकृष्य तद् दुःखं सहितुं कथं ।  
सम्पदो ऽन्ते विपत्तिः स्यात् कस्य सम्पद्विनिश्चला ॥ र्म्_७।७३{७३} ॥  
विपत्तौ हीयते धैर्य्यम् अधैर्य्यात् क्लेशितो भवेत् ।  
क्लेशितो दोषम् आप्नोति तदा पुण्ये मतिः कुतः ॥ र्म्_७।७४{७४} ॥  
अपुण्ये कुपिता लक्ष्मिर् नैवाश्रये गमिष्यति ।  
लक्ष्मीविरहिते गेहे कुतो धर्मस्य गोचरं ॥ र्म्_७।७५{७५} ॥  
सम्पत्तौ तु लभेन् मानं मानाद् धि जायते मदः ।  
मदाद् प्रमादितो धर्मे तदा धर्मो गृहे कुतः ॥ र्म्_७।७६{७६} ॥  
अधर्मात् कामभोग्यं तु केवलं पापसाधनं ।  
कामार्थे क्लेशिता लोकाः कामार्थे दुःखभागिनः ॥ र्म्_७।७७{७७} ॥  
कामार्थे प्रतिहन्यन्ते तेन कामे सुखं कथं ।  
सन्त्य् एवं तात सर्वत्र भयानि विविधानि हि ॥ र्म्_७।७८{७८} ॥  
त्रैधातुकभवस्थानां कस्य नास्ति भयं कुह ।  
दैवात् सर्वत्र जायन्ते दुःखानि च सुखानि च ॥ र्म्_७।७९{७९} ॥  
क्लेशचित्तसमुत्थानि दुःखानि च भयानि च ।  
यत्र यत्रापि संयाति क्लेशितात्मा सुखेछया ॥ र्म्_७।८०{८०} ॥  
तत्र तत्रापि कर्मोत्थैर् दुःखैर् भयैश् च हन्यते ।  
यत्र यत्रापि संयाति धर्मचित्तो हितेछया ।  
तत्र तत्रापि सर्वत्र निर्भयश् चरते सुखं ।  
यल् लोकानां भयस्थानं तत्रैव रमते यतिः ।  
विविक्ते निर्जने ऽरण्ये वृक्षमूले गुहासु च ॥ र्म्_७।८१{८१} ॥  
शून्यगेहे श्मशाने ऽपि सुखं ध्यात्वा यतिर् वसेत् ।  
स्वधर्मै रक्षितो योगी संयतात्मा कुतो भयः ॥ र्म्_७।८२{८२} ॥  
किम् एव वहुवादेन निर्वाणार्थिमनो मम ।  
तन् निर्वातुं स्वदेहे ऽपि निरपेक्षः परिव्रजे ॥ र्म्_७।८३{८३} ॥  
तद् अनुज्ञां प्रदत्तं मे प्रव्रज्याव्रतसाधने ।  
यदि न दीयते ऽनुज्ञा मरिष्ये ऽहं न संशयः ॥ र्म्_७।८४{८४} ॥  
इति तस्यात्मजस्यैवं निर्वन्धवचनं पिता ।  
(र्म् ९२)  
श्रुत्वा वियोगदुःखार्त्तः पुनस् तं सुतम् अब्रवीत् ॥ र्म्_७।८५{८५} ॥  
मा पुत्र सहसा कार्षी मरणाभिलाषितं मनः ।  
सर्वथाप्य् अनिवर्त्ती त्वम् अवश्यं चेद् गमिष्यसि ॥ र्म्_७।८६{८६} ॥  
यद् इछसि व्रतं कर्तुं सद्धर्मार्थिमनस् तव ।  
प्रव्रज श्रद्धया पुत्र स्वाख्याते बुद्धशासने ॥ र्म्_७।८७{८७} ॥  
एवं भर्त्त्रोदितं श्रुत्वा तन् माता मूर्छितापतत् ।  
चिरात् सा चेतनां प्राप्ता रुदन्ती चावदत् सुतं ॥ र्म्_७।८८{८८} ॥  
हा पुत्र कथम् एकान्ते मां विहाय क्व यास्यसि ।  
हा मे जीवो ऽसि किं पश्यं प्रव्रजितुं समीहसि ॥ र्म्_७।८९{८९} ॥  
किञ्चिद् दुःखं न ते दत्तं मयाम्वाया कदा चन ।  
केन दुःखेन ते चित्तं प्रव्रजितुं समिछति ॥ र्म्_७।९०{९०} ॥  
प्रव्रज्या शोभते पुत्र वृद्धत्वे वा दरिद्रिते ।  
त्वं तु दहर इत्यश् च तत् प्रव्रज्यां चरेः कथं ॥ र्म्_७।९१{९१} ॥  
यावच् च जिवितं मे ऽस्ति तावन् मा गाः सुत क्वचित् ।  
यावच् चास्ति गृहे सम्पत् तावद् भुक्त्वा सुखं वस ॥ र्म्_७।९२{९२} ॥  
यदाहं मरणं याता यदा चापत्तिता गृहे ।  
ज्ञातिमित्रपरित्यक्तस् तदा व्रजस्व वाञ्छया ॥ र्म्_७।९३{९३} ॥  
इत्य् उक्ते ऽपि तयोः पित्रोर् उदतोर् विघ्नशङ्कितः ।  
पादां नत्वा वपुष्मान् स सहसा निर्ययौ गृहात् ॥ र्म्_७।९४{९४} ॥  
ततो वेणुवनं गत्वा प्रणम्य मुनिम् आदरात् ।  
कृताञ्जलिपुटो भूत्वा प्रव्रज्यां समयाचत ॥ र्म्_७।९५{९५} ॥  
पितृप्राप्ताभ्यनुज्ञो ऽहं नाथ साम्प्रतम् आगतः ।  
तत् प्रव्रज्यां व्रतं देहि पञ्चशिक्षापदानि च ॥ र्म्_७।९६{९६} ॥  
उपसम्पच्छुभाचारम् अनुशिक्षापदं च मे ।  
ब्रह्मचर्य्यं चरिष्यामि सम्बोधौ कृतनिश्चयः ॥ र्म्_७।९७{९७} ॥  
अद्याग्रेण महाबुद्ध भवतां शरणं व्रजे ।  
सधर्मसाङ्घिकानां च्ं कायवाक्चित्तभक्तितः ॥ र्म्_७।९८{९८} ॥  
इत्य् उक्ते भगवान् दृष्ट्वा पृष्ट्वा हस्तेन तच् छिरः ।  
एहि भिक्षो कुमारेति संवदंस् तं समग्रहीत् ॥ र्म्_७।९९{९९} ॥  
एहीति प्रोक्ते सुगतेन मुण्डः पात्री वपुष्मान् सकषायवासाः ।  
(र्म् ९३)  
सद्यप्रशान्तेन्द्रिय एव तस्थौ स्वर्ण्णप्रभो बुद्धमनोरथेन ॥ र्म्_७।१००{१००} ॥  
सच्चित्तलब्धः स मुनेः प्रसादात् प्रयुज्यमानो व्यहरत् समाधौ ।  
व्यायछमानः खलु बोधिमार्गे सम्बुद्धधर्मे घटमान एवं ॥ र्म्_७।१०१{१} ॥  
सर्वं च संसारम् अनित्यताहतं मत्वा च त्रैधातुगतिं विघातिनीं ।  
क्लेशांश् च सर्वान् प्रविहाय संयतः साक्षाद् वरो ऽर्हं स बभूव साङ्घिकः ॥ र्म्_७।१०२{२} ॥  
सुवीतरागः समलोष्टहेम आकाशचित्तशुभगन्धिवासी ।  
भिन्दन्न् अविद्याङ्गम् इवाण्डकोशं प्राप्ताद् अभिज्ञाः प्रतिसंविदश् च ॥ र्म्_७।१०३{३} ॥  
सत्कारलोभेषु पराम्मुखत्वात् स शक्रदेवासुरमानुषाणां ।  
पूज्यश् च मान्यो ऽप्य् अभिवन्दनीयो बभूव स ब्रह्मविहारचारी ॥ र्म्_७।१०४{४} ॥  
अथ ते भिक्षवः सर्वे तं दृष्ट्वा विस्मयान्विताः ।  
भगवन्तं प्रणम्यैवं पप्रछुस् तस्य कर्मतां ॥ र्म्_७।१०५{५} ॥  
केनायं कर्मणा नाथ वपुष्मान् अतिसुन्दरः ।  
प्रव्रज्य सहसार्हत्वं प्राप्तो भवति चात्मवित् ॥ र्म्_७।१०६{६} ॥  
इति पृष्टे च तैर् नाथो भगवांस् तान् समब्रवीत् ।  
भिक्षवः श्रूयतां वक्ष्ये तस्य च कर्म यत् कृतं ॥ र्म्_७।१०७{७} ॥  
एतेन यत् कृतं कर्म तत् केनान्येन भोक्ष्यते ।  
येनैव यत् कृतं कर्म तेनैव तद् धि भुज्यते ॥ र्म्_७।१०८{८} ॥  
पुरैकनवते कल्पे विपश्वी नाम सर्ववित् ।  
समुदपादि लोके ऽर्हन् धर्मराजस् तथागतः ॥ र्म्_७।१०९{९} ॥  
विद्याचरणसम्पन्नः सुगतो भद्रकृज् जिनः ।  
सर्वज्ञो ऽनुत्तरो नाथः पुरुषदम्यसारथिः ॥ र्म्_७।११०{१०} ॥  
शास्ता त्रैधातुकस्थानां विनायको गुणाकरः ।  
सद्धर्मरत्नदात स भगवान् पुण्यभास्करः ॥ र्म्_७।१११{११} ॥  
पुरीं वन्धुमतो राज्ञो राजधानीम् उपाश्रयन् ।  
सार्द्धं भिक्षुगणैः शिष्यै बोधिसत्वगणैर् अपि ॥ र्म्_७।११२{१२} ॥  
हिताय सर्वसत्वानां दिदेश धर्मम् उत्तमं ।  
आदिमध्यान्तकल्याणं बोधिचर्य्यानुसारिकं ॥ र्म्_७।११३{१३} ॥  
ततः स बुद्धकार्य्याणि कृत्वा सर्वाण्य् अशेषतः ।  
निर्वाणम् आययौ शान्तो वह्निर् इवेन्धनक्षयात् ॥ र्म्_७।११४{१४} ॥  
ततो वन्धुमता राज्ञा तत् तनुः संस्कृतो ऽग्निना ।  
(र्म् ९४)  
तद्धातूश् च समारोप्य स्तूप उच्चैर् महान् कृतः ॥ र्म्_७।११५{१५} ॥  
तत्र रत्नमये स्तूपे सद्विधाने प्रतिष्ठिते ।  
नित्यसत्कारपूजाभिः कारितं च महोत्सवं ॥ र्म्_७।११६{१६} ॥  
सङ्गीतिवाद्यनृत्यैश् च महानन्दप्रचारिभिः ।  
कारयित्वा महोत्साहं स्थापितं सुमहन्महः ॥ र्म्_७।११७{१७} ॥  
एकस्मिन् दिवसे तत्र पुमान् एको दरिद्रितः ।  
तन्महान्ते दिने ऽन्यस्मिं स्तापाङ्गणम् उपाविशत् ॥ र्म्_७।११८{१८} ॥  
तत्र स्तूपाङ्गणे चासौ प्रविष्टः समलोकयत् ।  
म्लानीभूतानि पुष्पाणि प्रकीर्ण्णानि समन्ततः ॥ र्म्_७।११९{१९} ॥  
तानि निर्माल्यपुष्पाणि विकीर्ण्णानि समन्ततः ।  
ग्लानीभूतान्य् अशुद्धानि दृष्ट्वा चैवं व्यचिन्तयत् ।  
अयं चैत्यो मुनीन्द्रस्य विपश्चिनो गुणाम्बुधेः ॥ र्म्_७।१२०{२०} ॥  
धातुरत्नमयस्तूपः सर्वलोकाभिः पूजितः ।  
एतन् निर्माल्यपुष्पैस् तु म्लानितैः पवनेरितैः ॥ र्म्_७।१२१{२१} ॥  
आकीर्णो मलिनीभूतो ह्य् अशुद्धेः स्याद् अशोभितः ।  
तस्माद् एतानि पुष्पाणि निर्माल्यानि समन्ततः ॥ र्म्_७।१२२{२२} ॥  
अपनीय विशुद्धाय मार्जयेयम् इह द्रुतं ॥ र्म्_७।१२३{२३} ॥  
इति ध्यात्वा दरिद्रो ऽसौ निर्माल्यान्य् अपनीय वै ॥ र्म्_७।१२४{२५} ॥  
सम्मार्ज न्यासममार्क्षी स्तूपाङ्गणं समन्ततः ।  
ततः स्तूपाङ्गणं सर्वं विरजं परिशोधितं ।  
दृष्ट्वा प्रसन्नचित्तो ऽसौ नत्वैवं प्रणिधिं दधे ।  
यन् मयात्र जिनस्तूपे निर्माल्यान्य् अपनीय वै ।  
सम्मृज्य शोभनं कृत्वा कुशलं समुपार्जितं ।  
अनेन कुशलेनाहं सदा दुर्गतिमोचितः ॥ र्म्_७।१२५{२६} ॥  
एवंविधगुणज्ञानलाभि भूयासम् आत्मवित् ।  
एवंविधं च शास्तारं सम्बुद्धं ज्ञानभास्करं ॥ र्म्_७।१२६{२७} ॥  
आरागयं समाश्रित्य लभेयं सौगतिं गतिं ।  
प्रणिधानं तथा धृत्वा नित्यम् एवम् उपाश्रयन् ॥ र्म्_७।१२७{२८} ॥  
तत्स्तूपे शरणं गत्वा भजे रत्नत्रयं सदा ।  
भिक्षवः किं नु मन्यध्वे यो पुरुषः दरिद्रिकः ॥ र्म्_७।१२८{२९} ॥  
(र्म् ९५)  
अयम् एव वपुष्मान् स ज्ञेयो हि नान्यथा खलु ।  
यत् स्तूपाङ्गणं तेन सम्बुद्धगुणभाविना ॥ र्म्_७।१२९{३०} ॥  
समन्ततः सुसम्मृज्य परिशुद्धीकृतं तदा ।  
तेन पुण्यविपाकेन जात आढ्यकुले ऽधुना ॥ र्म्_७।१३०{३१} ॥  
दिव्याभिसुन्दरः कान्तः स वपुष्मान् भवत्य् अयं ।  
यत् प्रणिधिः कृतः स्तूपे नत्वा तेन सुचेतसा ॥ र्म्_७।१३१{३२} ॥  
तेन मे शासने ऽप्य् अद्य प्रव्रज्यार्हन् भवत्य् अयं ।  
आरागितस् तथार्हञ् च सम्बुद्धः सुगतो जिनः ॥ र्म्_७।१३२{३३} ॥  
अनेन भिक्षुणा बोधिप्राप्तेन ब्रह्मचारिणा ।  
इत्य् एवं कर्म जानीत सुकृतं दुष्कृतं भवे ॥ र्म्_७।१३३{३४} ॥  
येनैव यत् कृतं कर्म तेनैव तत् फलं गतं ।  
न नश्यन्ति हि कर्माणि कल्पकोटिशतैर् अपि ॥ र्म्_७।१३४{३५} ॥  
सामग्रीं प्राप्य कालं च फलन्ति खलु देहिनां ।  
अभुक्तं क्षीयते नैव कर्म क्वापि कथं चन ॥ र्म्_७।१३५{३६} ॥  
नाग्निभिर् दह्यते कर्म वायुभिश् च न शुष्यते ।  
जलैश् च क्लिद्यते नापि क्षीयते नापि भूमिषु ॥ र्म्_७।१३६{३७} ॥  
अन्यथापि भवेन् नैव कर्मणां गतिर् आभवं ।  
शुक्लानां शुभतैव स्यात् कृष्णानां दुर्गतिस् सदा ॥ र्म्_७।१३७{३८} ॥  
मिश्रिता मिश्रितानं तु भुज्यन्ते सर्वजन्तुभिः ।  
तस्माद् अपास्य कृष्णानि कर्माणि मिश्रितानि च ॥ र्म्_७।१३८{३९} ॥  
चरणीयां शुभेष्व् एव कर्मसु सुखवाञ्छिभिः ।  
तथेति भिक्षवः सर्वे ते च लोकाः सभाश्रिताः ॥ र्म्_७।१३९{४०} ॥  
बुद्धवाचो ऽमृतं पीत्वा ननन्दुः शुभकामिनः ।  
एवम् एतन् महाराज श्रुतं मे गुरुभाषितं ॥ र्म्_७।१४०{४१} ॥  
एवं श्रुत्वा त्वयाप्य् एवं कर्त्तव्यं पुण्यम् एव हि ।  
पुण्यम् एव भवेत् त्राता सुहृन् मित्रं हितङ्करः ॥ र्म्_७।१४१{४२} ॥  
नान्यः कश्चिद् इहामुत्र विद्यते भवचारिणां ।  
तस्मात् पुण्यं स्वयं श्रुत्वा कर्त्तव्यम् आदरात् सदा ॥ र्म्_७।१४२{४३} ॥  
प्रजाश् च श्रावयित्वैवं पुण्ये संस्थापय सदा ।  
इत्य् एवं गुरुणादिष्टं उपगुप्तेन भिक्षुणा ॥ र्म्_७।१४३{४४} ॥  
श्रुत्वा राजा जनैः सार्द्धं तथेति प्राभ्यनन्दत ।  
(र्म् ९६)  
शृण्वन्ति ये श्रावयन्तीह यश् च वपुष्मतो ऽदः प्रथितावदानं ।  
ते क्लेशनिर्मुक्तविशुद्धचित्ताः प्रयान्ति नूनं सुगतालयेषु ॥ र्म्_७।१४४{४५} ॥  
  
++ इति रत्नावदानमालायां वपुष्मतावदानं नाम समाप्तम् ++  
  
  
(र्म् ९७)  
विइइ प्रश्नोत्तरावदान  
अथाशोको महीपालः सम्बुद्धगुणलालसः ।  
उपगुप्तं गुरुं नत्वा प्राञ्जलिश् चैवम् अब्रवीत् ॥ र्म्_८।१{१} ॥  
भदन्त श्रोतुम् इछामि पुनर् अन्यत् सुभाषितं ।  
यथा ते गुरुणादिष्टं तथा मे ख्यातुम् अर्हसि ॥ र्म्_८।२{१२} ॥  
इति तेन नरेन्द्रेण पृष्टे ऽसौ च जिनांशजः ।  
उपगुप्तो यतिर् भूयस् तं नृपेशम् अभाषत ॥ र्म्_८।३{३१} ॥  
शृणु राजंस् तथा वक्ष्ये यथा मे गुरुणोदितं ।  
श्रुत्वा च भवताप्य् एवं कर्त्तव्यं धर्मसाधनं ॥ र्म्_८।४{४१} ॥  
पुरैकसमये चासौ शाक्यसिंहोस् दयाकरः ।  
सर्वज्ञः सुगतो नाथः शास्ता त्रैधातुकाधिपः ॥ र्म्_८।५{५} ॥  
सर्वविद्याधिपो बुद्धः षडभिज्ञो मुनीश्वरः ।  
मारजिष्णुर् विनेतार्हं धर्मराजस् तथागतः ॥ र्म्_८।६{६} ॥  
सर्वसत्वहितार्थाय श्रावस्त्यां वहिर् आश्रमे ।  
जेतवने विहारस्थे व्यहरच् छ्रावकैः सह ॥ र्म्_८।७{७} ॥  
बोधिसत्वगणैश् चापि सूपासकैश् च चैलकैः ।  
देवासुरगणैश् चापि चतुर्वर्ण्णादिमानवैः ॥ र्म्_८।८{८} ॥  
चतुर्भिश् च महाराजैः ससैन्यपरिवारकैः ।  
सर्वसत्वैश् च पौरैश् च सद्धर्मगुणवाञ्छिभिः ॥ र्म्_८।९{९} ॥  
सत्कृत्य पूजयित्वा च परिवृत्य पुरस्कृतः ।  
स भगवान् सभामध्ये सिंहासने स्थितो वभौ ॥ र्म्_८।१०{१०} ॥  
तदा स भगवान् दृष्ट्वा तां सभां समुपस्थितां ।  
आदिमध्यान्तकल्याणं दिदेश धर्मम् उत्तमं ॥ र्म्_८।११{११} ॥  
ते तद् धर्मामृतं पीत्वा सर्वे लोकाः प्रमोदिताः ।  
भगवन्तं पुनर् नत्वा स्वस्वस्थानं प्रतीयिरे ॥ र्म्_८।१२{१२} ॥  
ततो ऽसौ भगवान् रात्रौ ध्यानागारे समाविशन् ।  
पर्य्यङ्कं समुपाश्रित्य तस्थौ ध्यानसमाहितः ॥ र्म्_८।१३{१३} ॥  
तदैका देवता तस्यां रात्रौ स्वर्गात् समागता ।  
स्वकान्त्या भासयन्त्य् एवं जेतवनम् उपाविशत् ॥ र्म्_८।१४{१४} ॥  
(र्म् ९८)  
ततस् तां भगवान् दृष्ट्वा देवतां समुपागतां ।  
सन्निरीक्ष्य समामन्त्र्य तथैनां समबोधयत् ॥ र्म्_८।१५{१५} ॥  
देवते स्वागतं कच्चि कुशलं ते समेहि भो ।  
प्रायातासि यद् अर्थेन तद् वदस्व प्रपूरये ॥ र्म्_८।१६{१६} ॥  
इत्य् आदिष्टे मुनीन्द्रेण तेनासौ देवता मुदा ।  
सम्पृछावसरं लब्ध्वा हर्षिता समुपाक्रमत् ॥ र्म्_८।१७{१७} ॥  
तत्रासौ पुरतो गत्वा नत्वा पादौ कृताञ्जलिः ।  
प्रदक्षिणत्रयं कृत्वा तस्थाव् एकान्तिके मुनेः ॥ र्म्_८।१८{१८} ॥  
सर्वजेतवनं तस्या देवतायाः प्रभावतः ।  
उदारेणावभासेन प्रविस्फुटं वभौ तदा ॥ र्म्_८।१९{१९} ॥  
तथावभाषितं दृष्ट्वा सर्वे ते भिक्षुसाङ्घिकाः ।  
विस्मिताः सहसोत्थाय दृष्ट्वा तम् उपतस्थिरे ॥ र्म्_८।२०{२०} ॥  
अथ सा देवतोत्थाय कृताञ्जलिपुटो ऽग्रगा ।  
भगवन्तं मुनीन्द्रं तं प्रणत्वैवम् अपृछत ॥ र्म्_८।२१{२१} ॥  
सर्वज्ञ भगवं छास्तः येनाहं समुपागता ।  
तदर्थं त्वं समादिश्य चित्तं मे परिबोधय ॥ र्म्_८।२२{२२} ॥  
के नराः सुगतिं यान्ति के नराः स्वर्गगामिनः ।  
केषां चापि दिवारात्रौ सदा पुण्यं प्रवर्द्धते ॥ र्म्_८।२३{२३} ॥  
के चापि दुर्गतिं यान्ति के चाधः पतिता नराः ।  
केषां चापि दिवारात्रौ सदा पापं प्रवर्द्धते ॥ र्म्_८।२४{२४} ॥  
किन्ददो वलवां स्याच् च किन्ददश् च प्रशोभितः ।  
किन्ददः सुखितो लोकः चक्षुष्मान् अपि किम्प्रदः ॥ र्म्_८।२५{२५} ॥  
किं नु वा निशितं शस्त्रं किं वा हालाहलं विषं ।  
किं च प्रज्वलितो वह्निः किं महद् दारुणं तमः ॥ र्म्_८।२६{२६} ॥  
गृहीतं किं नु मर्त्येन किन् तेनेह समुज्झितं ।  
अभेद्यं कवचं किं च किं वा तीक्ष्णम् इहायुधं ॥ र्म्_८।२७{२७} ॥  
को न्व् असौ प्रोच्यते चौरो धनं किं वा सतां मतं ।  
के वा त्रैधातुके लोके प्रोच्यन्ते मुषितैति ॥ र्म्_८।२८{२८} ॥  
कश् चेह सत्सुखी लोके को वा च परमेश्वरः ।  
को विभूषितो नित्यं कश् चाप्य् अत्र विदंवितः ॥ र्म्_८।२९{२९} ॥  
वत्सलो वान्धवो को नु को वा दुष्टाशयो रिपुः ।  
किं महद् दारुणं दुःखं किं महत् परमं सुखं ॥ र्म्_८।३०{३०} ॥  
(र्म् ९९)  
किं च लोके प्रियो पथ्यः किं वापथ्यं न चाप्रियं ।  
को नु पीडाकरो व्याधिः को नु वै को भिषग्वरः ॥ र्म्_८।३१{३१} ॥  
केनायम् आवृतो लोकः केन लोको वशीकृतः ।  
केन त्यजति मित्राणि केन स्वर्गं न गछति ॥ र्म्_८।३२{३२} ॥  
केन मित्राणि वर्द्ध्यन्ते केन शाम्यन्ति शत्रवः ।  
केन स्वर्गम् अवाप्नोति केन मोक्षं च गछति ॥ र्म्_८।३३{३३} ॥  
केनायं बध्यते लोकः केन लोको विमुच्यते ।  
कस्येह विप्रहाणेन निर्वाणम् इति कथ्यते ॥ र्म्_८।३४{३४} ॥  
किं नु राजा च चौराश् च स्यन्दमानाः समुद्यताः ।  
नो शक्नुवन्त्य् अपाहर्तुं स्त्रियो वा पुरुषस्य च ॥ र्म्_८।३५{३५} ॥  
किं न दहति सप्तार्चिः किं न भिनत्ति मारुतः ।  
किं वा न क्लेदयन्त्य् आपः किं न क्षीणं च भूमिषु ॥ र्म्_८।३६{३६} ॥  
इमं संशयम् अद्यापि मम तच् छेतुम् अर्हसि ।  
अस्माल् लोकात् परं लोकं को गतो ऽत्यन्तवञ्चितः ॥ र्म्_८।३७{३७} ॥  
किं नु हत्वा सुखं शेते किं च हत्वा न शोचति ।  
कस्य चैकस्य धर्मस्य वधं संशसि गौतम ॥ र्म्_८।३८{३८} ॥  
मयैतद् भगवन् पृष्टः सर्वज्ञो ऽसि यतो सुधीः ।  
तन् मम संशयं छेतुं सम्यग् आदेष्टुम् अर्हसि ॥ र्म्_८।३९{३९} ॥  
तयैवं पृछ्यमानो ऽसौ भगवान् सर्वविज् जिनः ।  
देवतां तां समालोक्य तत् प्रश्नोत्तरम् अब्रवीत् ॥ र्म्_८।४०{४०} ॥  
शृणु त्वं देवते सम्यक् कृत्वा चित्तं समाहितं ।  
तवैतत् परिपृछायाः प्रत्युत्तरम् उदाहरे ॥ र्म्_८।४१{४१} ॥  
आरामारोपका ये ऽत्र ये च वा सेतुकारकाः ।  
प्रपातोदकयानं च प्रददन्ति प्रतिश्रयं ॥ र्म्_८।४२{४२} ॥  
श्रद्धाशीलेन सत्येन क्षमया वीतमत्सराः ।  
ते नराः सुगतिं यान्ति ते नराः स्वर्गगामिनः ॥ र्म्_८।४३{४३} ॥  
तेषाम् एव हि मर्त्यानां दिवारात्रौ निरन्तरं ।  
अविछिन्नाः पुण्यधाराः प्रवर्द्ध्यन्ते सदा खलु ॥ र्म्_८।४४{४४} ॥  
दशाकुशलकर्त्तारो येन सद्धर्मनिन्दकाः ।  
ते नरा दुर्गतिं यान्ति भ्रमन्ति पापचारिणः ॥ र्म्_८।४५{४५} ॥  
ये चाततायिनो मर्त्याः स्वकुलधर्मनष्टकाः ।  
ते नराः पतिता यन्ति नरके दुःखभागिनः ॥ र्म्_८।४६{४६} ॥  
(र्म् १००)  
तेषां पापिष्ठसत्वानां दिवारात्रौ निरन्तरं ।  
अविछिन्नाः पापधाराः प्रवहन्ते सदा खलु ॥ र्म्_८।४७{४७} ॥  
अन्नदो वलवान् भोगी वस्त्रदः शोभितो भवेत् ।  
पानदः सुखितः तृप्तश् चक्षुष्मान् भवति दीपदः ॥ र्म्_८।४८{४८} ॥  
दुष्टवाग् निशितं शस्त्रं रागो हालहलं विषं ।  
द्वेषः प्रज्वलितो वह्निर् अविद्या दारुणं तमः ॥ र्म्_८।४९{४९} ॥  
गृहीतं यत् स्वयं दत्तं यद् गृहे तद् इहोज्झितं ।  
अभेद्यं कवचं क्षान्तिः प्रज्ञा तीक्ष्णं महायुधं ॥ र्म्_८।५०{५०} ॥  
वितर्को ऽकुशलश् चौरः शिलं धनं सतां मतं ।  
ते एव मुषिता लोके यैः शीलं विनिपातितं ॥ र्म्_८।५१{५१} ॥  
अल्पेछः सत्सुखी लोके सन्तुष्टः परमेश्वरः ।  
शीलवान् भूषितो नित्यं नष्टशीलो विदंवितः ॥ र्म्_८।५२{५२} ॥  
वत्सलो वान्धवः पुण्यं पापं दुष्टाशयो रिपुः ।  
नारकं दारुणं दुःखं स्कन्धाभावपरं सुखं ॥ र्म्_८।५३{५३} ॥  
कामाः प्रिया अपथ्या हि मोक्षः पथ्यो प्रियः सतां ।  
द्वेषः पीडाकरो व्याधिः बुद्ध एको भिषग्वरः ॥ र्म्_८।५४{५४} ॥  
अज्ञानेनावृतो लोको मोहनः प्रवशीकृतः ।  
लोभात् त्यजति मित्राणि सङ्गात् स्वर्गं न गछति ॥ र्म्_८।५५{५५} ॥  
त्यागान् मित्राणि वर्द्धन्ते मैत्र्या शाम्यन्ति शत्रवः ।  
शीलात् स्वर्गम् अवाप्नोति ज्ञानान् मोक्षं सु गछति ॥ र्म्_८।५६{५६} ॥  
इछया बध्यते लोको नीछया च विमुच्यते ।  
तृष्णाया विप्रहाणेन निर्वाणम् इति कथ्यते ॥ र्म्_८।५७{५७} ॥  
पुण्यं राजा च चौराश् च स्यन्दमानाः समुद्यताः ।  
न शक्नुवन्त्य् अपाहर्तुं स्त्रियो वा पुरुषस्य च ॥ र्म्_८।५८{५८} ॥  
पुण्यं न दहते वह्निर् भिनत्ति च न मारुतः ।  
पुण्यं न क्लेदयन्त्य् आपो नैव क्षीण्वन्ति भूमयः ॥ र्म्_८।५९{५९} ॥  
विद्यमानेषु भोग्येषु पुण्यं येन न सञ्चितं ।  
अस्माल् लोकात् परं लोकं स गतो ऽत्यन्तवञ्चितः ॥ र्म्_८।६०{६०} ॥  
क्रोधं हत्वा सुखं शेते क्रोधं हत्वा न शोचति ।  
(र्म् १०१)  
क्रोधस्यैकस्य धर्मस्य वधं संशामि सर्वदा ॥ र्म्_८।६१{६१} ॥  
एतत् प्रश्नोत्तरं श्रुत्वा देवतासौ प्रमोदिता ।  
भगवन्तं पुनर् नत्वा प्रसंश्यैवम् अवोचत ॥ र्म्_८।६२{६२} ॥  
धन्यो ऽसि भगवन् बुद्ध सर्वप्रश्नोत्तरप्रदः ।  
सर्वज्ञो जगतां शास्ता षडभिज्ञो मुनीश्वरः ॥ र्म्_८।६३{६३} ॥  
वीरस्य च न पश्यामि ब्राह्मण्यं परिनिर्वृतिं ।  
सर्ववीरो भयातीतस् त्रातुं लोके ऽभिशक्तिभाग् ॥ र्म्_८।६४{६४} ॥  
इत्य् उक्त्वा देवता भूयः कृत्वा प्रदक्षिणत्रयं ।  
नत्वा पादौ मुनीन्द्रस्य तत एव दिवं ययौ ॥ र्म्_८।६५{६} ॥  
अथ ते भिक्षवः सर्वे श्रुत्वा शास्त्रानुदेशितं ।  
सत्यम् एवं परिज्ञाय सम्यक् कर्मसु चेरिरे ॥ र्म्_८।६६{६६} ॥  
एवम् एतन् महाराज गुरुणा मे प्रभाषितं ।  
श्रुत्वा चैवं परिज्ञाय सद्धर्मे निरतो भव ॥ र्म्_८।६७{६७} ॥  
धर्मेण सुगतिं यायात् पापेन दुर्गतिं व्रजेत् ।  
तस्माद् धर्मं पुरस्कृत्य प्रजाः सम्यक् प्रपालय ॥ र्म्_८।६८{६८} ॥  
दशाकुशलकर्माणि त्यक्त्वा संवृतिम् आचर ।  
सर्वोपकरणं दानं दातव्यं स्वर्गवाञ्छिना ॥ र्म्_८।६९{६९} ॥  
दुष्टसङ्गं परित्यज्य हत्वा रागविषं मुहुः ।  
द्वेषाग्निशमनं कृत्वा ह्य् अविद्या सम्प्रघात्यतां ॥ र्म्_८।७०{७०} ॥  
कामवितर्कतां त्यक्त्वा बोधिप्रणिधिचेतसा ।  
त्रिकायशोधनं कृत्वा शीलधनम् उपार्ज्यतां ॥ र्म्_८।७१{७१} ॥  
स्कन्धाभावं परिज्ञाय मत्वा दुष्टाशयं रिपुं ।  
क्षमास्व् आवरणं धृत्वा दुष्टसङ्घान् विजीयतां ॥ र्म्_८।७२{७२} ॥  
मारधर्मान् विनिर्जित्य सम्बोधिधर्मसाधने ।  
धैर्यवीर्यमहोत्साहैर् उद्यमं क्रियतां सदा ॥ र्म्_८।७३{(७३)} ॥  
क्लेशमानमदाञ् जित्वा कृत्वा चित्तं समाहितं ।  
सर्वसत्वहितार्थेषु ध्यातां बोधिसाधनं ॥ र्म्_८।७४{(७४)} ॥  
लोकं मायासमुद्भूतम् अज्ञानतमसावृतं ।  
दृष्ट्वा प्रज्ञाप्रदीपेन प्रेर्यतां सुगतेः पथि ॥ र्म्_८।७५{(७५)} ॥  
एवं राजन् भवान् मत्वा दुष्टसङ्गान् विवर्जयेत् ।  
(र्म् १०२)  
सत्सङ्गं निरतो नित्यं त्रिरत्नसेवको भव ॥ र्म्_८।७६{(७६)} ॥  
सर्वा अपि प्रजाश् चैवं परिबोध्य प्रयत्नतः ।  
प्रेरणीया त्वया राजन् संवृत्तिचरणे सदा ॥ र्म्_८।७७{(७७)} ॥  
एवं मत्वा भवां राजा संसारसारम् आप्नुवन् ।  
क्रमाद् बोधिचरी पूर्य सम्बुद्धपदम् आप्नुयात् ॥ र्म्_८।७८{(७८)} ॥  
इत्य् एतद् गुरुणादिष्टम् उपगुप्तेन भिक्षुणा ।  
श्रुत्वा तथेति राजासाव् अभ्यनन्दत् सपर्षिकाः ॥ र्म्_८।७९{(७९)} ॥  
देवतापरिपृछाख्यसूत्रं शृण्वन्ति ये मुदा ।  
श्रावयन्ति च ते सौख्यं भुक्त्वा यान्ति सुखावतीं ॥ र्म्_८।८०{(८०)} ॥  
  
++ इति देवतापरिपृछासूत्रं समाप्तं ++  
  
  
(र्म् १०३)  
इX शुक्लावदान  
अथाशोको नरेन्द्रश् च कृताञ्जलिपुटो मुदा ।  
उपगुप्तं गुरुं नत्वा पुनः श्रोतुं समर्थयत् ॥ र्म्_९।१{(१)} ॥  
भदन्त श्रोतुम् इछामि पुनर् अन्यत् सुभाषितं ।  
यथा ते गुरुणादिष्टं तन् ममाख्यातुम् अर्हसि ॥ र्म्_९।२{(२)} ॥  
इति पृष्टे नृपेणासौव् उपगुप्तो जिनांशजः ।  
तम् अशोकं महीनाथं सन्निरीक्ष्य समब्रवीत् ॥ र्म्_९।३{(३)} ॥  
शृणु वक्ष्यामि ते राजं यथा मे गुरुणोदितं ।  
श्रुत्वैतद् भवताप्य् एवं कर्त्तव्यं धर्मम् आदरात् ॥ र्म्_९।४{(४)} ॥  
पुरैकसमये राजं शाक्यसिंहो दयाम्बुधिः ।  
सर्वज्ञो धर्मराण् नाथः शास्ता त्रैधातुकाधिपः ॥ र्म्_९।५{(५)} ॥  
सर्वविद्याधिपो बुद्धः षडभिज्ञो मुनीश्वरः ।  
जिनो ऽर्हन् सुगतो बुद्धस् तथागतो विनायकः ॥ र्म्_९।६{(६)} ॥  
भगवान् सत्वहितार्थेन पुरे कपिलवस्तुनि ।  
न्यग्रोधमण्डितोद्याने करण्डकनिवापके ॥ र्म्_९।७{(७)} ॥  
श्रावकभिक्षुसङ्घैश् च बोधिसत्वगणैः सह ।  
सद्धर्मदेशनां कर्तुं विजहार जिनाश्रमे ॥ र्म्_९।८{(८)} ॥  
तद् धर्मं श्रोतुम् आयातैर् उपासकैश् च चैलकैः ।  
देवासुरगणैश् चापि चतुर्भि लोकपालकैः ॥ र्म्_९।९{(९)} ॥  
चातुर्वर्ण्ण्यैर् मनुष्यैश् च पौरजानपदादिभिः ।  
सम्बोधिचरणोत्साहैः सद्धर्मगुणलालसैः ॥ र्म्_९।१०{(१०)} ॥  
सत्कृतो पूजितश् चैवं परिवृत्य पुरस्कृतः ।  
भगवान् स सभामध्ये सिंहासनस्थितो वभौ ॥ र्म्_९।११{(११)} ॥  
तत्र स भगवान् दृष्ट्वा सभां तां समुपस्थितां ।  
आदिमध्यान्तकल्याणं दिदेश धर्मम् उत्तमं ॥ र्म्_९।१२{(१२)} ॥  
तत् सद्धर्मामृतं पीत्वा सर्वे सत्वाश् च मोदिताः ।  
तथैनं श्रीघनं नित्यं भेजिरे धर्मलालसाः ॥ र्म्_९।१३{(१३)} ॥  
तस्मिंश् च समये तत्र पुरे कपिलवस्तुनि ।  
रोहिणाख्यो महाछाक्यो धनाढ्यो धनदोपमः ॥ र्म्_९।१४{(१४)} ॥  
महाभोगो महाश्राद्धः सुविशालपरिग्रहः ।  
दाता साधुर् महा धीरः प्रत्युवास सुखान्वितः ॥ र्म्_९।१५{१५} ॥  
समये तेन शाक्येन स्वकुलसदृशात् कुलात् ।  
भार्या नीता सुभद्राङ्गी स्वकुलधर्मचारिणी ॥ र्म्_९।१६{१६} ॥  
ततो ऽसौ रोहिणः शाक्यस् तयैव कान्तया सह ।  
(र्म् १०४)  
महारगानुरागेण रराम परिचारयन् ॥ र्म्_९।१७{१७} ॥  
तस्यैवं रममाणस्य कृईडतो ऽप्य् अनुरागतः ।  
न पुत्रो न सुता वापि सुचिरेणाप्य् अजायत ॥ र्म्_९।१८{१८} ॥  
ततो ऽसौ रोहिणः पुत्रीपुत्रलाभे समुत्सुकः ।  
पुत्रचिन्तापरः कोष्ठे स्थित्वैवं च व्यचिन्तयत् ॥ र्म्_९।१९{१९} ॥  
ईयत्सम्पद् गृहे मे ऽस्ति न च पुत्रसुतापि न ।  
एता मे सम्पदो राजा ममात्ययाद् ग्रहीष्यति ॥ र्म्_९।२०{२०} ॥  
हा मे सम्पद् विनष्टा स्यात् परत्रापि गतिर् न हि ।  
व्यर्थस् मज्जन्म संसारे यतो मे सन्ततिर् न हि ॥ र्म्_९।२१{२१} ॥  
को मे कुर्याच् च संस्कारं कश् च पिण्डं प्रदास्यति ।  
कुत्राहं शरणं यायां हा दैवनिहतो ऽस्म्य् अहं ॥ र्म्_९।२२{२२} ॥  
इति चिन्ताविषण्णो ऽसौ शोकागारे व्यवस्थितः ॥ र्म्_९।२३{२३} ॥  
कपोलं स्वकरे धृत्वा तस्थौ भोग्यनिरुत्सुकः ।  
एवं चिन्तासमाक्रान्तं रोहिणं तं निरुत्सुकं ॥ र्म्_९।२४{२४} ॥  
दृष्ट्वा सर्वे सुहृन्मित्रा वान्धवाश् च व्यबोधयन् ।  
किम् एवं तिष्ठसे भद्र किं च दुःखं प्रजायते ॥ र्म्_९।२५{२५} ॥  
वक्तव्यं चेत् तथास्माकं वक्तुम् अर्हसि सर्वथा ।  
इति पृष्टे च तैः सर्वैर् वन्धुमित्रसुहृज्जनैः ॥ र्म्_९।२६{२६} ॥  
रोहिणो ऽसौ पुरस् तेषां सर्वम् एवम् अभाषत ।  
भवन्तः शृणुत सर्वे कथ्यते दुःखता मया ॥ र्म्_९।२७{२७} ॥  
महती मे गृहे सम्पद् अस्या भोक्ता न विद्यते ।  
कथं मे विद्यते वंशस् तत् प्रकारं न मन्यते ॥ र्म्_९।२८{२८} ॥  
यदि वो ऽस्ति मयि स्नेहस् तद् उपायं प्रचक्ष्यतां ।  
एवं तेनार्थितं श्रुत्वा सर्वे ते स्नेहवन्धिताः ॥ र्म्_९।२९{२९} ॥  
तस्य वंशसमुत्पत्तेर् उपायं समुपादिशन् ।  
मा कार्षीः शोकतां भद्र तद् उपायं नु विद्यते ॥ र्म्_९।३०{३०} ॥  
देवताराधनां कृत्वा याचस्व पुत्रम् आत्मना ।  
अवश्यं देवतानां ते प्रसन्नानां प्रसादतः ॥ र्म्_९।३१{३१} ॥  
पुत्रो वा दुहिता वापि भविष्यति न संशयः ।  
इत्य् एतत् तैः समादिष्टं श्रुत्वासौ रोहिणो मुदा ॥ र्म्_९।३२{३२} ॥  
देवताराधनां कर्तुं प्रयतात्मा समारभत् ।  
पूजाङ्गैः पूजायित्वा च ब्राह्मणं हरिम् ईश्वरं ॥ र्म्_९।३३{३३} ॥  
(र्म् १०५)  
इन्द्रादिलोकपालाञ् च सन्ततिं समयाचत ।  
एवं पुत्राभिनन्दी स सदारः वंशकाम्यया ॥ र्म्_९।३४{३४} ॥  
देवताराधनं कृत्वा तस्थौ नित्यं समुत्सुकः ।  
तथापि तस्य शाक्यस्य स्वदैवपरिमाणतः ॥ र्म्_९।३५{३५} ॥  
न पुत्रो न च पुत्री वा सुचिरम् अप्य् अजायत ।  
ततो ऽसौ रोहिणः शाक्यो देवतासु निराशया ॥ र्म्_९।३६{३६} ॥  
पुत्रवाञ्छाविरक्तात्मा तस्थौ गेहे निरुत्सवः ।  
अस्ति चैष महाराज प्रवादो लौकिकोद्भवः ॥ र्म्_९।३७{३७} ॥  
यद् देवताप्रसादेन जायते सन्ततिः खलु ।  
एवं चेद् वा तथा राजन्न् एकैकस्य भवेत् खलु ॥ र्म्_९।३८{३८} ॥  
यथा पुत्रसहस्रं वा नृपस्य चक्रवर्त्तिनः ।  
अपि तु सम्मुखीभावात् त्रिस्थानानां नृपेश्वर ॥ र्म्_९।३९{३९} ॥  
पुत्रा वापि सुताश् चापि जायन्ते प्राणिनां खलु ।  
तद्यथा पितरौ रक्तौ कल्या चर्तुमती प्रसूः ।  
गन्धर्वः प्रस्थितः काले तदा गर्भे समुद्भवेत् ॥ र्म्_९।४०{४०} ॥  
ततश् च समये तस्य रोहिणस्यानुरागिणः ।  
भार्य्या कल्यावतीभूता स्नात्वा रतिं समारभत् ॥ र्म्_९।४१{४१} ॥  
तदैका देवता स्वर्गाच् च्युत्वा कर्मानुभोगिनी ।  
तस्य शाक्यस्य भार्य्याया गर्भे सा समुपाविशत् ॥ र्म्_९।४२{४२} ॥  
ततः स्वापन्नसत्वा सा मत्वा गर्भसमुद्भवं ।  
स्वामिनो ऽग्रे रहः स्थित्वा हर्षितैवं न्यवेदयत् ॥ र्म्_९।४३{४३} ॥  
स्वामिन्न् आपन्नसत्वास्मि वंश आवां समुद्भवेत् ।  
तद् भवान् सर्वकृयानि कारयत्व् अनुमोदितः ॥ र्म्_९।४४{४४} ॥  
इति भार्योदितं श्रुत्वा रोहिणो ऽसौ प्रमोदितः ।  
भार्यां तां गर्भिणीं दृष्ट्वा संस्मितः प्रत्यभाषत ॥ र्म्_९।४५{४५} ॥  
सत्यं मे भाषितं भद्रे मत्वा भव समाहिता ॥ र्म्_९।४६{४५!} ॥  
प्रमादम् अत्र मा कार्षी यदि स्नेहास्ति ते मयि ।  
एवं ते कुशलं भद्रे यदि पुत्रं जनिष्यसि ॥ र्म्_९।४७{४६} ॥  
तदा निष्काशयामि त्वां यदि पुत्रीं जनिष्यसि ।  
इति भर्तुर् वचः श्रुत्वा सा स्त्री विवृद्धदोहदा ।  
(र्म् १०६)  
भर्तुर् वियोगशङ्कार्त्ता बभूव परिखेटिता ॥ र्म्_९।४८{४७} ॥  
यावत् सा समये सूत दारिकां दिव्यसुन्दरीं ।  
शुक्लवस्त्रपरीताङ्गां गर्भमलाविलिप्तितां ॥ र्म्_९।४९{४८} ॥  
ततस् तां दारिकां जातां श्रुत्वासौ रोहिणो रुषा ।  
प्रत्याख्यातुं स्वयं भार्यां विवेश सूतिकागृहे ॥ र्म्_९।५०{४९} ॥  
प्रजापत्या तया भर्तुर् उपनीता पुरः सुता ।  
शुक्लवस्त्रपरीताङ्गा भद्राङ्गी दिव्यसुन्दरी ॥ र्म्_९।५१{५०} ॥  
ततः स रोहिणो दृष्ट्वा तां सुतां दिव्यसुन्दरीं ।  
शुक्लवस्त्रपरीताङ्गां परविस्मयम् आययौ ॥ र्म्_९।५२{५१} ॥  
अहो भाग्यान् मया लब्धा सुतेयं भद्ररूपिणी ।  
यद् एषा सहजैः शुक्लवस्त्रैः प्रावृत्य जायते ॥ र्म्_९।५३{५२} ॥  
तस्मान् नूनं इयं साक्षाद् देवकन्यावतारिता ।  
सद्धर्मचारिणी भद्रा भविष्यति न संशयः ॥ र्म्_९।५४{५३} ॥  
इत्य् उक्त्वासौ पिता शाक्यः पश्यंस् तां दारिकां चिरात् ।  
अतृप्तो निश्चलाक्षश् च तस्थौ सम्मूर्छितो यथा ॥ र्म्_९।५५{५४} ॥  
ततो ज्ञातीन् समाहूय कृत्वा जातिमहं मुदा ।  
तन् नामकरणं तस्यास् तान् पुनः स समब्रवीत् ॥ र्म्_९।५६{५५} ॥  
भवन्तो ऽस्याः सुताया मे भद्राङ्ग्या अनुरूपतः ।  
नामधेयं प्रसिद्धेन कर्त्तव्यं क्रियतां शुभं ॥ र्म्_९।५७{५६} ॥  
इति तेनार्थिते तस्याः सर्वे ते जातयस् तथा ।  
सहजशुक्लवस्त्राङ्गं दृष्ट्वैवं संवभाषिरे ॥ र्म्_९।५८{५७} ॥  
यद् इयं दारिका सौम्या भद्राङ्गी दिव्यसुन्दरी ।  
शुक्लवस्त्रावृता जाता तच् छुक्लेति प्रसिध्यतु ॥ र्म्_९।५९{५८} ॥  
इति सम्भाषणां कृत्वा सर्वे ते ज्ञातयस् तथा ।  
रोहिणं तं समामन्त्र्य तथैवं समुदाहरत् ॥ र्म्_९।६०{५९} ॥  
यद् इयं ते सुता भद्र भद्राङ्गी दिव्यसुन्दरी ।  
शुक्लवस्त्रावृता जाता तच् छुक्लेति प्रचक्ष्यतां ॥ र्म्_९।६१{६०} ॥  
तथेत्य् अनुमतं कृत्वा तेन पित्रा प्रसादिता ।  
शुक्ला सा दुहिताष्टासु धात्रीषु समुपार्पिता ॥ र्म्_९।६२{६१} ॥  
ततस् तासां च धात्रीणाम् उपचारप्रचारतः ।  
वर्द्धिताभूत् सुरम्याङ्गी ह्रदस्थम् इव पङ्कजं ॥ र्म्_९।६३{६२} ॥  
यथा यथा च सा शुक्ला परिवृद्धाभवत् क्रमात् ।  
(र्म् १०७)  
तथा तथा च तद् वस्त्रं ववृद्धे निर्मली ऽभवत् ॥ र्म्_९।६४{६३} ॥  
न च कायो ऽप्य् अभूत् तस्मात् मलाभिलिप्तदुर्भगः ।  
वभौ तु निर्मलः शुद्धः सुगन्धिपरिवाहकः ॥ र्म्_९।६५{६४} ॥  
यदा सा दारिका शुक्ला परिवृद्धा क्रमाद् अभूत् ।  
कुमारी सर्वलोकानां मनोनेत्राभिहारिणी ॥ र्म्_९।६६{६५} ॥  
ततः सा शिक्षितुं विद्या गुरुणां समुपाश्रिता ।  
शिक्षित्वा क्रमशो विद्यां पारम् आशु ययौ सुधीः ॥ र्म्_९।६७{६६} ॥  
तदा ये ये च तां शुक्लाम् अपश्यद् दिव्यसुन्दरीं ।  
ते ते सर्वे ऽपि पश्यन्तो विस्मिता मोहम् आययुः ॥ र्म्_९।६८{६७} ॥  
ततस् ते ब्राह्मणाद्याश् च तद्गुणाकृष्टमानसाः ।  
स्वस्वदूतेन तां शुक्लां रोहिणं प्रार्थयन् मुहुः ॥ र्म्_९।६९{६८} ॥  
जातिश्रेष्ठो ह्य् अहं विप्रस् तच् छुक्लां मे दातुम् अर्हसि ।  
इति तां ब्राह्मणपुत्रा रोहिणं प्रत्ययाचयन् ॥ र्म्_९।७०{[६९]} ॥  
राजपुत्रो ऽस्म्य् अहं वीरस् तत् सुता मे प्रदीयतां ।  
इति राजकुमारास् तं रोहिणं तां समर्थयन् ॥ र्म्_९।७१{[७०]} ॥  
अहं वैश्यः प्रजाभर्ता तच् छुक्लां मे दातुम् अर्हसि ।  
इति वैश्यकुमारास् तां रोहिणं प्रार्थयरि मुहुः ॥ र्म्_९।७२{[७१]} ॥  
अहं मन्त्रिसुतो विज्ञस् तच् छुक्ला मे प्रदीयतां ।  
इति मन्त्रिसुताः सर्वे रोहिणं प्रत्ययाचयन् ॥ र्म्_९।७३{७१!} ॥  
महामात्यसुतो ऽहं हि तच् छुक्लां मे प्रयछतां ।  
इत्य् आमात्यकुमारास् तां रोहिणं प्रत्ययाचयन् ॥ र्म्_९।७४{७२} ॥  
एवम् अन्ये ऽपि लोकाश् च रूपद्रव्याभिमानिनः ।  
स्वस्वदूतेन तां शुक्लां रोहिणं प्रत्ययाचयन् ॥ र्म्_९।७५{७३} ॥  
एवं सर्वैश् च तैर् नित्यैः प्रार्थ्यमानो महाजनैः ।  
रोहिणः स विषण्णात्मा स्थित्वैवं च व्यचिन्तयत् ॥ र्म्_९।७६{७४} ॥  
हा मे दुःखानि जातानि कथम् अत्र प्रतिक्रिया ।  
सर्वथाहं प्रणष्टः स्यां सुतयाः कारणे ऽधुना ॥ र्म्_९।७७{७५} ॥  
यद्य् एकस्मै प्रदास्यामि सुताम् एतां मनोहरां ।  
अन्ये सर्वे ऽपि मे वैरा भविष्यन्ति तदा खलु ॥ र्म्_९।७८{७६} ॥  
अवश्यं मे सुता हीयं वैरिणी मां हनिष्यति ।  
एवं दुःखानुदायिन्या पुत्र्यापि किं ममैतया ॥ र्म्_९।७९{७७} ॥  
इति चिन्ताविषण्णो ऽसौ तच् चिन्ताकुलमानसः ।  
(र्म् १०८)  
कपोलं स्वकरे स्थाप्य तस्थौ कोष्ठे निरुत्सवः ॥ र्म्_९।८०{७८} ॥  
एवं चिन्ताविभिन्नास्यं पितरं तं विषादिनं ।  
सा शुक्ला दुहिता दृष्ट्वा प्रणत्वैवम् अभाषत ॥ र्म्_९।८१{७९} ॥  
किम् एवं तिष्ठसे तात किं ते दुःखं नु जायते ।  
कथ्यतां तद् यदि स्नेहो मयि ते वर्त्तते पितः ॥ र्म्_९।८२{८०} ॥  
इति पुत्र्या वचः श्रुत्वा पिता स रुषिताशयः ।  
निःस्नेहस् तां सुतां शुक्लां दृष्ट्वैवं पर्य्यभाषत ॥ र्म्_९।८३{८१} ॥  
त्वन् निमित्ते महद् दुःखं जायते मे कुपुत्रिके ।  
किं तवाग्रे कथित्वैतं यतो नैव प्रतिक्रिया ॥ र्म्_९।८४{८२} ॥  
अवश्यं त्वं सुता शत्रुः सर्वथा मां हनिष्यसि ।  
एवं दुःखाभिदायिन्या पुत्र्यापि किं मम त्वया ॥ र्म्_९।८५{८३} ॥  
इति पित्रोदितं श्रुत्वा सा शुक्ला प्रहताशया ।  
सहसा पितरं नत्वा रुदन्त्यैवं अभाषत ।  
तात किं मे निमित्तेन दुःखं ते जायते कथं ।  
सर्वथैतत् प्रवक्तव्यं यदि ते ऽहं सुतात्मजा ।  
तद् उपायं करिष्यामि येन दुःखं निहन्यते ॥ र्म्_९।८६{८४} ॥  
तद् एतत् सर्वथा तात ममाग्रे वक्तुम् अर्हसि ।  
इति पुत्र्योदिते भूयः पितासौ रोहिणो ऽवदत् ॥ र्म्_९।८७{८५} ॥  
तत् किन् ते कथ्यते पुत्रि यतो नास्ति प्रतिक्रिया ।  
बहवः प्रार्थयितारस् तव राजसुतादयः ॥ र्म्_९।८८{८६} ॥  
कुमारा ब्राह्मणा वैश्याः शूद्राश् च मन्त्रिनन्दनाः ।  
अमात्यनन्दनाश् चापि सार्थवाहसुतादयः ॥ र्म्_९।८९{८७} ॥  
एवम् अन्ये ऽपि ये चान्या गुणद्रव्याभिमानिताः ।  
पौरिका ग्रामिकाश् चापि कुलरूपाभिमानिकाः ॥ र्म्_९।९०{८८} ॥  
एतैः सर्वैर् अहं नित्यं सुमुद्रितस् त्वदर्थिभिः ।  
कथम् अत्र करिष्यामि चेतना मे न विद्यते ॥ र्म्_९।९१{८९} ॥  
त्वम् एवैका हि मे पुत्री बहवो याचकाश् च ते ।  
एकस्मै यदि दास्यामि सर्वे ऽन्ये स्युर् ममाहिताः ॥ र्म्_९।९२{९०} ॥  
अतस् त्वां खण्डशः कृत्वा सर्वेभ्यो ऽप्य् अर्पये च वै ।  
एवं तु क्रियमाणे मे कुशलत्वं भविष्यति ॥ र्म्_९।९३{९१} ॥  
अन्यथा चेद् भवेन् नैव कुशलं मे सदापि हि ।  
(र्म् १०९)  
इति पित्रोदितं श्रुत्वा शुक्ला सा मृत्युशङ्कित ॥ र्म्_९।९४{९२} ॥  
मोदितेव पितुः पादौ प्रणत्वैवम् अभाषत ।  
प्रसीद मा कृथाः खेदं ममैतत् कारणे पितः ॥ र्म्_९।९५{९३} ॥  
तथाहं ते करिष्यामि यथा दोषो न विद्यते ।  
नाहं कामार्थिनी तात तद् अनुज्ञां प्रदेहि मे ॥ र्म्_९।९६{९४} ॥  
प्रव्रजित्वा चरिष्यामि भगवच्छासने व्रतं ।  
इत्य् एतद् भाषितं पुत्र्या श्रुत्वासौ रोहिणः पिता ॥ र्म्_९।९७{९५} ॥  
पुत्रीवियोगम् आशङ्क्य पुनर् एवम् अभाषत ।  
मा कृथाः सर्वथा पुत्रि प्रव्रज्याचरणे मनः ॥ र्म्_९।९८{९६} ॥  
त्वं स्त्री वाला न शक्नुयाः प्रव्रज्यां चरितुं सुते ।  
प्रव्रज्यायां व्रतं कष्टं पुरुषैर् अपि दुष्करं ॥ र्म्_९।९९{९७} ॥  
त्वं तु वाला सुभद्राङ्गी कोमला दिव्यसुन्दरी ।  
कथं तद् दुष्करस्थाने व्रतं कर्तुं सहेः सुते ॥ र्म्_९।१००{९८} ॥  
तन् मा कृथास् तथा वाले प्रव्रज्यायां मनस् त्यज ।  
यदि कामार्थिनी नासि कस्मै चिद् दास्यते न हि ॥ र्म्_९।१०१{९९} ॥  
तत् पुत्रि स्वगृहे स्थित्वा व्रतं धृत्वा सुखं वस ।  
यदि कामार्थिनी वासि पुत्रि तेषां त्वदर्थिनां ॥ र्म्_९।१०२{१००} ॥  
स्वयंवरविधिं कृत्वा स्वयं वर यम् इछसि ।  
तदा मे दूषणं नास्ति तवापि दूषणं न हि ॥ र्म्_९।१०३{१} ॥  
सर्वत्रापि हि लोकेषु विधिर् एष प्रवर्त्तते ।  
तस्मात् तेषां कुमाराणां पतिं भद्रं स्वयं वर ॥ र्म्_९।१०४{२} ॥  
तेनैव पतिना सार्द्धं व्रतं कृत्वा सुखं चर ।  
तदा सन्ततिम् उत्पाद्य भुक्त्वा भोग्यं यथा सुखं ॥ र्म्_९।१०५{३} ॥  
संवृत्तिचरणं कृत्वा तथान्ते स्वर्गम् आप्नुयाः ।  
तेनैवं मा कृथाः पुत्रि प्रव्रज्याचरणे मनः ॥ र्म्_९।१०६{४} ॥  
किं ते प्रव्रज्यया सिद्ध्येन् महद्दुष्करचर्य्यया ।  
इत्य् उक्ते जनकेनासौ शुक्ला कामपराङ्मुखा ॥ र्म्_९।१०७{५} ॥  
सद्धर्मचरणप्रेप्सुः पितरम् एवम् अब्रवीत् ।  
नाहं कामार्थिनी तात सम्बोधिपदवाञ्छिनी ॥ र्म्_९।१०८{६} ॥  
तस्माद् भोग्यान्य् अपि त्यक्त्वा चरितुम् इछामि सद्व्रतं ।  
सभयाः सरणाः कामाः सक्लेशाश् च विषोपमाः ॥ र्म्_९।१०९{७} ॥  
तस्मात् कामे न मे वाञ्छा निर्वाणे एव मे मनः ।  
(र्म् ११०)  
सदेवासुरमानुष्या ये सत्वाः कामरागिणः ॥ र्म्_९।११०{८} ॥  
सर्वे ते क्लेशिताश् चान्धाश् चरन्ति पातकेष्व् अपि ।  
कृत्वा ते पातकान्य् एवं गछन्ति दुर्गतिष्व् अपि ॥ र्म्_९।१११{९} ॥  
विविधानि च दुःखानि भुञ्जते नरकास्थिताः ।  
ब्राह्मणा अपि धीराश् च वैदिका ब्रह्मचारिणः ॥ र्म्_९।११२{१०} ॥  
ते ऽपि कामानुरागेन भ्रष्टा गच्छन्ति दुर्गतिं ।  
तपस्विनो महाभिज्ञाः शुद्धात्माना जितेन्द्रियाः ।  
ते ऽपि कामानुरागेन भ्रष्टा गच्छन्ति दुर्गतिं ।  
यतयो योगिनश् चापि निर्ग्रन्थाश् च दिगंवराः ॥ र्म्_९।११३{११} ॥  
ते ऽपि कामानुरागेन भ्रष्टा गच्छन्ति दुर्गतिं ।  
राजानः क्षत्रियाश् चापि कृत्वा युद्धं परस्परं ॥ र्म्_९।११४{१२} ॥  
आहवे निधनं यान्ति तद् अपि कामकारणे ।  
अमात्या मन्त्रिणश् चापि मारयन्ति परार्धिनः ॥ र्म्_९।११५{१३} ॥  
तत्पापैर् दुर्गतिं यान्ति तद् अपि कामहेतुना ।  
योधारश् च महावीरा युद्धं कृत्वा परस्परं ॥ र्म्_९।११६{१४} ॥  
सङ्ग्रामे निधनं यान्ति तद् अपि कामकारणे ।  
वणिजः सार्थवाहाश् च रत्नद्रव्यातिलालसाः ॥ र्म्_९।११७{१५} ॥  
समुद्रे पतिताः केचिन् मृताः केचिच् च जङ्गले ।  
केचिन् मृता महारण्ये चौरैः केचिद् उपद्रुताः ॥ र्म्_९।११८{१६} ॥  
क्षुत्पिपासाहताः केचिन् मृता मार्गे रुजान्विताः ।  
शीतवातातपाक्रान्ता मृता केचिच् छ्रमातुराः ॥ र्म्_९।११९{१७} ॥  
केचिद् गृहगता एव मृताः केचिच् च रोगिनः ।  
केचिद् भारं वहन्तश् च मृताः केचिद् भयान्विताः ॥ र्म्_९।१२०{१८} ॥  
जन्तुभिः खादिताः केचित् तत् सर्वं कामहेतुना ।  
कृषिणश् च दिनं यावत् क्षत्रकर्मसमुद्यताः ॥ र्म्_९।१२१{१९} ॥  
दिनान्ते गृहम् अगत्य शेरते ते मृता इव ।  
एवम् अन्ये ऽपि लोकाश् च शिल्पिप्रेष्यजनादयः ॥ र्म्_९।१२२{२०} ॥  
दासदासीजनाश् चापि स्वस्वकर्मसमुद्यताः ।  
एवं नित्यम् अविश्रान्तं कुटुंवधनसाधने ॥ र्म्_९।१२३{२१} ॥  
वहन्ति खेदिताः क्लेशं तत् सर्वं कामहेतुना ।  
एवं चौरादिदुष्टाश् च परद्रव्यापहारिणः ॥ र्म्_९।१२४{२२} ॥  
पातकान्य् अपि कुर्वन्ति तद् अपि कामकारणे ।  
केचिच् च परद्रव्याणि हरन्ति हारयन्ति च ॥ र्म्_९।१२५{२३} ॥  
केचिद् धत्वापि सर्वं हरन्ति क्रूरमानसाः ।  
धनार्थे किं न कुर्वन्ति दुष्टा लुब्धाश् च निर्दयाः ॥ र्म्_९।१२६{२४} ॥  
(र्म् १११)  
प्रघ्नन्ति पितरौ केचित् ते ऽपि घ्नन्ति गुरून् अपि ।  
केचिद् विघ्नन्ति मित्राणि ज्ञातिवन्धुजनान् अपि ॥ र्म्_९।१२७{[१२५]} ॥  
पत्नीपुत्रदुहितॄश् च भ्रात्रींश् च भागिनीर् अपि ।  
केचिद् घ्नन्ति सहायांश् च दासदासीजनान्य् अपि ॥ र्म्_९।१२८{२६} ॥  
बालान् वृद्धांश् च नारींश् च तत् सर्वं कामकारणे ।  
केचिच् च प्राणिनः पक्षिमृगमत्स्यादिजन्तुकान् ॥ र्म्_९।१२९{२७} ॥  
हत्वा खादन्ति पापिष्ठास् तद् अपि कामकारणे ।  
एवं तिर्य्यग्गणाश् चापि पक्षिसिंहादिजन्तवः ॥ र्म्_९।१३०{२८} ॥  
परस्परं निहत्यैवं खादन्ति कामहेतुना ।  
एवं शथावञ्चयन्तस् त्रासयन्तो ऽपि वालकान् ॥ र्म्_९।१३१{२९} ॥  
अदत्तं प्रतिगृह्नन्ति तद् अपि कामकारणात् ।  
मिथ्याकामरताः केचित् परदारांश् च कामिनीः ॥ र्म्_९।१३२{३०} ॥  
हरन्ति छद्मना चापि तद् अपि कामकारणे ।  
यच् च मृषावदन्तो ऽपि परकार्य्याभिघाटकाः ॥ र्म्_९।१३३{३१} ॥  
साधयन्ति स्वकार्याणि तद् अपि कामहेतुना ।  
यच् च पिशुनवादेन सुहृन्मित्रानुचारिणां ।  
विरोधं कारयन्त्य् एवं तद् अपि कामहेतुना ॥ र्म्_९।१३४{[१३२]} ॥  
यच् च पारुष्यवादेन गुरुसाधुजनान् अपि ।  
परिभाष्य विनिन्दन्ति तद् अपि कामकारणे ॥ र्म्_९।१३५{[१३३]} ॥  
यत् सम्भिन्नप्रलापेन सुहृन्मित्रानुयायिनां ।  
चित्तानि भेदयन्त्य् एवं तद् अपि कामकारणे ॥ र्म्_९।१३६{[१३४]} ॥  
यच् च मायानुरागेण साधूनां धर्मचारिणां ।  
प्रभेदयन्ति चित्तानि तद् अपि कामहेतुना ॥ र्म्_९।१३७{[१३५]} ॥  
यद् ईर्ष्यामत्सरालीढा दृष्ट्वा परगुणर्द्धितां ।  
व्यापादं चिन्तयन्त्य् एवं तद् अपि कामकारणे ॥ र्म्_९।१३८{[१३६]} ॥  
यन् मिथ्यादृष्टिका लोके सर्वधर्मप्रहासिकाः ।  
भोग्यानि भुञ्जते हृत्वा तद् अपि कामकारणे ॥ र्म्_९।१३९{[१३७]} ॥  
केचिज् जातिपरिभ्रष्टा नीचजातिप्रसङ्गताः ।  
स्वकुलधर्मभ्रष्टाश् च तद् अपि कामकारणे ॥ र्म्_९।१४०{[१३८]} ॥  
एवं सर्वे ऽपि सत्वाश् च सद्गतिपरिवर्तिनः ।  
कामर्थे क्लेशितात्मानो भ्रमन्ति दुर्गतौ सदा ॥ र्म्_९।१४१{[१३९]} ॥  
(र्म् ११२)  
एवं यावन्ति दुःखानि संसारे षड्गतिष्व् अपि ।  
तानि सर्वाणि सत्वानां जायन्ते कामहेतुना ॥ र्म्_९।१४२{[१३०]} ॥  
एवं मत्वा तु ये विज्ञाः कामं त्यक्त्वा विरागिणः ।  
प्रव्रजित्वा सुनिःक्लेशा ब्रह्मचर्य्यं चरन्ति ते ॥ र्म्_९।१४३{[१३१]} ॥  
ततो मे सभये कामे सरणे च विषोपमे ।  
विद्वद्भिर् गर्हिते तात मनोवाञ्छा न वर्त्तते ॥ र्म्_९।१४४{३२} ॥  
तत्प्रव्रज्यां समाश्रित्य भगवच्छरणं गता ।  
ब्रह्मचर्य्यं चरित्वाहं प्राप्तुम् इछामि निर्वृतिं ॥ र्म्_९।१४५{३३} ॥  
बुद्धो हि जगतां शास्ता धर्मराजो विनायकः ।  
तत् तस्य शरणे गत्वा चरितुम् इछामि सच्चरीं ॥ र्म्_९।१४६{३४} ॥  
यद्य् अस्ति ते मयि स्नेहः सद्धर्मे चानुरागता ।  
तद् अनुमोदनां कृत्वानुज्ञां मे दातुम् अर्हसि ॥ र्म्_९।१४७{३५} ॥  
यदि तु सौगते धर्मे ऽप्य् अनुज्ञां मे ददासि न ।  
तीर्थयात्रां भ्रमिष्यामि सर्वदाहं विरागिनी ॥ र्म्_९।१४८{३६} ॥  
इति पुत्रीवचः श्रुत्य शाक्यो ऽसौ रोहिणः पिता ।  
सुताधर्मवियोगत्वं विज्ञायैवम् अचिन्तयत् ॥ र्म्_९।१४९{३७} ॥  
यद् इयं मे सुता भद्रा निराश्रवा विरागिनी ।  
अवश्यं स्वगृहं त्यक्त्वा प्रव्रजेत् सर्वथा खलु ॥ र्म्_९।१५०{३८} ॥  
अवश्यं मे ऽनया पुत्र्या वियोगं सर्वथा भवेत् ।  
सर्वथा ह्य् अनिवार्य्येयं व्रजतु सौगताश्रमे ॥ र्म्_९।१५१{३९} ॥  
यदायं सौगते धर्मे प्रव्रजित्वा निराश्रवा ।  
ब्रह्मचर्य्यं चरत्य् एवं ततो निर्वृतिम् आप्नुयात् ॥ र्म्_९।१५२{४०} ॥  
यद् इयं मे सुता कान्ता सुभद्रा दिव्यसुन्दरी ।  
यदि गेहं परित्यक्त्वा तीर्थयात्रां करिष्यति ॥ र्म्_९।१५३{४१} ॥  
तदा नूनम् इयं भ्रान्ता तीर्थिकधर्मसंरता ।  
कुलधर्मपरिभ्रष्टा विनष्टा स्यान् न संशयः ॥ र्म्_९।१५४{४२} ॥  
ततो ऽस्माकं यशोधर्मविनष्टो ऽपि भवेत् खलु ।  
तस्याश् च दूरगामिन्या दर्शनं स्यात् सुदुल्लभं ॥ र्म्_९।१५५{४३} ॥  
(र्म् ११३)  
तस्माद् अस्या न कर्त्तव्या वारणा धर्मसाधने ।  
चरतु सौगतीं चर्य्याम् इयं हि निर्वृतये ॥ र्म्_९।१५६{४४} ॥  
तथा चेत् सफलं जन्म मानुष्ये स्यान् ममापि च ।  
तेनेयं जगतां भर्तुः शासने चरतु व्रतं ॥ र्म्_९।१५७{४५} ॥  
इत्य् एवं मनसा ध्यात्वा शाक्यो ऽसौ रोहिणः पिता ।  
शुक्लां तां स्वात्मजां भद्रां सन्निरीक्ष्यैवम् अब्रवीत् ॥ र्म्_९।१५८{४६} ॥  
सत्यम् एवं सुते भद्रे यथोद्दिष्टं त्वया खलु ।  
किं तु त्वं दारिका नारी प्रव्रज्यां तत् कथं चरेः ॥ र्म्_९।१५९{४७} ॥  
प्रव्रज्या दुष्करस्थानं नारीणां तु विशेषतः ।  
तत् प्रव्रज्याव्रते स्थित्वा मा पश्चात् परितप्यथाः ॥ र्म्_९।१६०{४८} ॥  
यदि त्वं निश्चयेनैव प्रव्रज्याव्रतम् इछसि ।  
तच् चरस्व मुनीन्द्रस्य शासने व्रतम् आदरात् ॥ र्म्_९।१६१{४९} ॥  
यथा च गुरुणादिष्टं श्रुत्वा तथा समाहितः ।  
सम्यक् छिक्षाः समाधाय चर नित्यम् अतन्द्रिता ॥ र्म्_९।१६२{५०} ॥  
सम्बुद्धशासनं धृत्वा श्रद्धाभक्तिसमन्विता ।  
त्रिरत्नशरणं गत्वा बोधिव्रतं समाचर ॥ र्म्_९।१६३{५१} ॥  
इति पित्रा समादिष्टे शुक्ला सा प्रतिमोदिता ।  
नत्वा पादौ पितुश् चैवं जनन्याश् चरणे ऽनमत् ॥ र्म्_९।१६४{५२} ॥  
ततः सा जननी दृष्ट्वा तां शुक्लां स्वात्मजां प्रियां ।  
परिष्वज्य रुदन्त्य् एवं प्रव्रज्यायां न्यवारयत् ॥ र्म्_९।१६५{५३} ॥  
हा पुत्रि कथम् एकान्ते मां त्यक्त्वा क्व व्रजिष्यसे ।  
हा जीव किं नु पश्यन्ती प्रव्रजितुं त्वम् ईहसे ॥ र्म्_९।१६६{५४} ॥  
किं चिद् दुःखं न ते दत्तं मयाम्वया कदा चन ।  
केनैवं हेतुना पुत्री प्रव्रजितुं त्वम् इछसि ॥ र्म्_९।१६७{५५} ॥  
त्वं तु नारी सुभाद्राङ्गी कुमारी दिव्यसुन्दरी ।  
किञ्चिद् दुःखानभिज्ञा च तत् प्रव्रज्यां कथं चरे ॥ र्म्_९।१६८{५६} ॥  
यावज् जीवाम्य् अहं चैव तावत् मा गाः कुहापि हि ।  
यावच् चास्ति गृहे सम्पत् तावद् भुक्त्वा सुखं वस ॥ र्म्_९।१६९{५७} ॥  
यदाहं मरणं याता यदा चापि गृहे विपत् ।  
ज्ञातिमित्रजनैस् त्यक्त्वा तदा व्रजस्व वाञ्छया ॥ र्म्_९।१७०{५८} ॥  
इति मात्रा निषिद्धे ऽपि शुक्ला सा विघ्नशङ्कितास् ।  
मातुः पादौ प्रणत्वैव सहसा निर्ययौ गृहात् ॥ र्म्_९।१७१{५९} ॥  
(र्म् ११४)  
ततः सा सत्वरा गत्वा न्यग्रोधारम आश्रमे ।  
ददर्श भिक्षुणीभिक्षून् शन्तशीलाञ् जितेन्द्रियान् ॥ र्म्_९।१७२{६०} ॥  
तान् सर्वान् क्रमतो नत्वा विहारे समुपाविशत् ।  
तत्रस्थं सुगतं नाथम् अपश्यच् छ्रिघनं जिनं ॥ र्म्_९।१७३{६१} ॥  
द्वात्रिंशल्लक्षणाशीतिव्यञ्जनैः परिमण्डितं ।  
सहस्रेणाधिकाभासं व्यामाभपरिरोचितं ॥ र्म्_९।१७४{६२} ॥  
शान्तात्मानम् सुभद्रांशं समन्तभद्ररूपिणं ।  
रत्नराशिम् इवोज्ज्वालं सुमेरुम् इव जङ्गमं ॥ र्म्_९।१७५{६३} ॥  
दृष्ट्वैव निश्चला तस्थौ हर्षोत्फुल्लतनूरुहा ।  
दृष्ट्वैवं सुचिरात् तस्य श्रीघनस्यान्तिके ययौ ॥ र्म्_९।१७६{६४} ॥  
तथैवं समुपायातां दृष्ट्वा तां भगवान् मुनिः ।  
स्वागतं दारिके भद्रे एहीत्य् उक्त्वा समग्रहीत् ॥ र्म्_९।१७७{६५} ॥  
ततो ऽसौ दारिका शुक्ला स्वागतास्मि मुनीश्वर ।  
इत्य् उक्त्वा प्राञ्जलिं कृत्वा ननाम चरणौ मुनेः ॥ र्म्_९।१७८{६६} ॥  
ततो भगवता तेन प्रेषिता मातुर् अन्तिके ।  
सा शुक्ला सहसा गत्वा गौतम्याच् चरणे ऽनमत् ॥ र्म्_९।१७९{६७} ॥  
तथा तां समुपायातां शुक्लां सद्व्रतवाञ्छिनीं ।  
दृष्ट्वा सा गौतमी स्पृष्ट्वा हस्तेनैव समग्रहीत् ॥ र्म्_९।१८०{६८} ॥  
ततः प्रव्राजयित्वा सा गौतम्या भिक्षुणी कृता ।  
खिक्खिरीपात्रहस्ताङ्का सङ्गताभूज् जितेन्द्रिया ॥ र्म्_९।१८१{६९} ॥  
येनैव शुक्लवस्त्रेण प्रावृता समजायत ।  
ततः पञ्चसुरक्तं जातानि चीवराण्य् अपि ॥ र्म्_९।१८२{७०} ॥  
तैर् एव चिवरै रक्तैः प्रावृता परिशोभिता ।  
सा शुक्ला सुप्रसन्नास्या मुण्डिताप्य् अभ्यरोचत ॥ र्म्_९।१८३{७१} ॥  
ततो बुद्धानुभावेन सुप्रशान्तसुभाविनी ।  
जित्वा क्लेशारिवर्गांश् च शिक्षापारं समाययौ ॥ र्म्_९।१८४{७२} ॥  
मत्वानित्यं च संसारं भवगतिं विघातिनीं ।  
निहत्य सर्वसंस्कारगतीसतनधर्मिणी ॥ र्म्_९।१८५{७३} ॥  
मारचर्य्याविनिर्मुक्ता साक्षाद् अर्हत्वम् आययौ ।  
अविद्याङ्गं विनिर्भिद्य प्राप्तविद्या शुभाशया ॥ र्म्_९।१८६{७४} ॥  
अभिज्ञा गुणसम्पन्ना प्रतिसंविद्वती सुधीः ।  
सुवीतरागिणी धीरा लोष्ठहेमसमानिका ॥ र्म्_९।१८७{७५} ॥  
(र्म् ११५)  
आकाशसमचित्ता च पाणीतलसमाशया ।  
निरञ्जनाविकल्पा च श्रीखण्डतुल्यवासिनी ॥ र्म्_९।१८८{७६} ॥  
स्वात्मसत्कारलाभेषु पराण्मुखी सुनिस्पृहा ।  
सर्वसत्वहिताधानि सम्बुद्धधर्मचारिणी ॥ र्म्_९।१८९{७७} ॥  
सदेवासुरलोकानां पूज्या मान्या समन्ततः ।  
वन्दनीया चाभितोष्या च वभूव ब्रह्मचारिणी ॥ र्म्_९।१९०{७८} ॥  
अथ ते भिक्षवः सर्वे दृष्ट्वा तां ब्रह्मचारिणीं ।  
विस्मिताः सुगतं नत्वा पप्रछुर् इति सादरं ॥ र्म्_९।१९१{७९} ॥  
भगवन् किम् इयं शुक्ला पुरा कर्माकरोच् छुभं ।  
येन वस्त्रावृता जाता भवत्य् एवं च भिक्षुणी ॥ र्म्_९।१९२{८०} ॥  
तत् सर्वं नः समादेष्टुम् अर्हसि सर्वविद् गुरो ।  
यद् अनया कृतं कर्म भिक्षुण्या शुक्लया पुरा ॥ र्म्_९।१९३{८१} ॥  
इति तैर् भिक्षुभिः पृष्टे भगवान् स मुनीश्वरः ।  
तान् भिक्षुसाङ्घिकान् सर्वान् सन्निरीक्ष्यैवम् अब्रवीत् ॥ र्म्_९।१९४{८२} ॥  
शृणुध्वं भिक्षवः सर्वे यद् अनया कृतं पुरा ।  
तत् सर्वं कथयिष्यामि सर्वलोकाभिबोधने ॥ र्म्_९।१९५{८३} ॥  
पुरास्मिन्न् एव भद्राख्ये कल्पे ऽभूत् काश्यपो जिनः ।  
सम्बुद्धः सुगतो नाथो धर्मराजस् तथागतः ॥ र्म्_९।१९६{८४} ॥  
सर्वविद्याधिपः शास्ता त्रैधातुकविनायकः ।  
सर्वज्ञो भगवान् अर्हन् ब्रह्मचारी हितङ्करः ॥ र्म्_९।१९७{८५} ॥  
स मुनीन्द्रो जगन्नाथो वाराणसीम् उपाश्रयन् ।  
मृगदावे वने रम्ये व्यहरच् छ्रावकैः सह ॥ र्म्_९।१९८{८६} ॥  
भिक्षुभिर् बोधिसत्वैश् च भिक्षुणीभिर् उपासकैः ।  
सार्द्धम् उपासिकाभिश् च यतिभिश् च महर्षिभिः ॥ र्म्_९।१९९{८७} ॥  
तत्रस्थो भगवान् बुद्धो सर्वसत्वहिताय सः ।  
आदिमध्यान्तकल्याणं दिदेश धर्मम् उत्तमं ॥ र्म्_९।२००{८८} ॥  
तदैकान्यतरा काचिच् छ्रेष्ठिभार्या शुभाशया ।  
सुकल्याणार्थिनी श्राद्धा सद्धर्ममानसी सुधीः ॥ र्म्_९।२०१{८९} ॥  
केन चित् करणियेन मृगदावम् उपाचरत् ।  
तत्र भिक्षून् क्रमाद् दृष्ट्वा सम्बुद्धान्तिकम् उपाययौ ॥ र्म्_९।२०२{९०} ॥  
तत्र सा समुपागत्य ददर्श तं मुनीश्वरं ।  
द्वात्रिंशल्लक्षणाशीतिव्यञ्जनैर् उपलक्षितं ॥ र्म्_९।२०३{९१} ॥  
व्यामाभालङ्कृतं सौम्यं शतसूर्य्याधिकप्रभं ।  
सुप्रशान्तेन्द्रियां काम्यं समन्तभद्ररूपकं ॥ र्म्_९।२०४{९२} ॥  
(र्म् ११६)  
रत्नराशिम् इवोज्ज्वालं सुमेरुम् इव जङ्गमं ।  
तथा दृष्ट्वैव प्रामोदात् साञ्जलिं समुपागता ॥ र्म्_९।२०५{९३} ॥  
नत्वा पादौ मुनेस् तस्थाव् एकान्तिके कृताञ्जलिः ।  
ततः स भगवान् दृष्ट्वा तस्याश् चित्तं विशोधितं ॥ र्म्_९।२०६{९४} ॥  
आदिमध्यान्तकल्याणं दिदेश धर्मम् उत्तमं ।  
तत् सद्धर्मामृतं पीत्वा सा शूद्री परिहर्षिता ॥ र्म्_९।२०७{९५} ॥  
ससङ्घं सुगतं नाथं भोजयितुं समैछत ।  
ततः सा स्वगृहे गत्वा साधयित्वा सुभोजनं ॥ र्म्_९।२०८{९६} ॥  
सम्बुद्धप्रमुखं सङ्घं स्वान्तर्गेहे न्यमन्त्रयत् ।  
तत्र स्वस्वासनासीनं सम्बुद्धं तं ससाङ्घिकं ॥ र्म्_९।२०९{९७} ॥  
पूजयित्वा तदर्हैश् च भोजनैः समतोषयत् ।  
ततः सा श्रद्धया तेभ्यः सर्वेभ्यो ऽपि प्रसन्निता ॥ र्म्_९।२१०{९८} ॥  
बुद्धप्रमुखसङ्घेभ्यः प्रत्येकं चीवरं ददौ ।  
ततो नित्यं च सा भक्त्या चक्रे सम्बुद्धसेवनां ॥ र्म्_९।२११{९९} ॥  
तत्पुण्यैश् चापि सद्धर्मे प्रव्रजितुं समैछत ।  
ततो ऽसौ पितरौ नत्वाभ्यनुज्ञाप्य प्रसादिनी ॥ र्म्_९।२१२{१००} ॥  
भगवच्छासने गत्वा प्रव्रज्याव्रतम् आचरत् ।  
तस्मात् किं भिक्षवो यूयं मन्यध्वे याभवत् तदा ॥ र्म्_९।२१३{१} ॥  
श्रेष्ठिभार्या न चान्या सा शुक्लैवैषेति मन्यत ।  
यद् अनया प्रसादिन्या बुद्धप्रमुखसाङ्घिके ॥ र्म्_९।२१४{२} ॥  
प्रत्येकं चीवरं दत्तं प्रव्रज्या चापि साधिता ।  
एतत्पुण्यविपाकेन प्रावृत्य शुक्लवाससा ॥ र्म्_९।२१५{३} ॥  
जाता प्रव्रजिता चैषा भवति ब्रह्मचारिणी ।  
इत्य् एवं कर्मजं भोग्यं प्राणिनो भुञ्जते भवे ॥ र्म्_९।२१६{४} ॥  
येनैव यत् कृतं कर्म तेनैव भुज्यते फलं ।  
न नश्यन्ति हि कर्माणि कल्पकोटिशतैर् अपि ॥ र्म्_९।२१७{५} ॥  
सामग्रीं प्राप्य कालं च फलन्ति खलु देहिनां ।  
अभुक्तं क्षीयते नैव कर्म क्वापि कथं चन ॥ र्म्_९।२१८{६} ॥  
नाग्निभिर् दह्यते कर्म वायुभिश् च न शुष्यते ।  
जलैश् च क्लिद्यते नापि क्षीयते नापि भूमिषु ॥ र्म्_९।२१९{७} ॥  
अन्यथा च भवेन् नैव कर्मगतिः कथं चन ।  
शुक्लानां शुभता नित्यं कृष्णानां दुःखता सदा ॥ र्म्_९।२२०{८} ॥  
मिश्रिता मिश्रितानां च जन्तुभिर् भुज्यते गतिः ।  
तस्माद् अपास्य कृष्णानि कर्माणि मिश्रितानि च ॥ र्म्_९।२२१{९} ॥  
चरितव्यं शुभेष्व् एव कर्मसु सुखवाञ्छिभिः ।  
(र्म् ११७)  
तथेति भिक्षवः सर्वे ते च लोकः सभास्थिताः ॥ र्म्_९।२२२{१०} ॥  
श्रुत्वा तत् सुगतादिष्टम् अभ्यनन्दन् प्रसादिताः ।  
एवम् एतन् महाराज गुरुणा मे प्रभाषितं ॥ र्म्_९।२२३{११} ॥  
एवं राजंस् त्वयाप्य् एवं कर्त्तव्यं पुण्यम् आदरात् ।  
पुण्यम् एव भवे वन्धुभ्राता मित्रं सुहृत्सखा ॥ र्म्_९।२२४{१२} ॥  
नान्यः पुण्यात् परः कश्चिद् विद्यते भवचारिणां ।  
तस्मात् पुण्यं स्वयं कृत्वा लोकेष्व् अपि प्रचारय ॥ र्म्_९।२२५{१३} ॥  
प्रजाश् च बोधयित्वैवं पुण्यमार्गे प्रचारय ।  
इत्य् एवं गुरुणादिष्टम् उपगुप्तेन भिक्षुणा ॥ र्म्_९।२२६{१४} ॥  
श्रुत्वा तथेति राजासौ प्राभ्यनन्दज् जनैः सह ॥ र्म्_९।२२७{१५} ॥  
य इदं शुक्लावदानं जिनवरकथितं पुण्यहेतोर् नराणां  
शृण्वन्ति श्रवयन्ति प्रमुदितमनसः सद्गुणप्राप्तुकामाः ।  
ते सर्वे क्लेशमुक्ताः सुविमलमनसो बोधिचर्या चरन्तः  
सत्सौख्यान्य् एव भुक्त्वा मुनिवरनिलये सम्प्रयाता वसन्ति ॥ र्म्_९।२२८{१६} ॥  
  
++ इति रत्नमालायां शुक्लावदानं नाम समाप्तम् ++  
  
  
(र्म् ११८)  
X हिरण्यपाण्यवदान  
अथाशोको महीपाल उपगुप्तं जिनांशजं ।  
कृताञ्जलिपुटो नत्वा पुनर् एवम् अभाषत ॥ र्म्_१०।१{१} ॥  
भदन्त श्रोतुम् इछामि पुनर् अन्यत् सुभाषितं ।  
यथा ते गुरुणा ख्यातं तथा वक्तुं समर्हसि ॥ र्म्_१०।२{२} ॥  
एवं तेन नृपेन्द्रेण प्रार्थिते स जिनात्मजः ।  
उपगुप्तो महाभिज्ञस् तं नृपं चैवम् अब्रवीत् ॥ र्म्_१०।३{३} ॥  
शृणु राजंस् तथा वक्ष्ये यथा मे गुरुणोदितं ।  
श्रुत्वा चैवं सदा बोधिचर्यां चर समाहितः ॥ र्म्_१०।४{४} ॥  
पुरैकसमये ऽसौ च शाक्यमुनिस् तथागतः ।  
सर्वज्ञः सुगतो नाथः शास्ता त्रैधातुकाधिपः ॥ र्म्_१०।५{५} ॥  
सर्वविद्याधिपस् तायी षडभिज्ञो मुनीश्वरः ।  
जिनो ऽर्हं भगवान् बुद्धो धर्मराजो विनायकः ॥ र्म्_१०।६{६} ॥  
श्रावस्त्यां वहिर् उद्याने जेतवने जिनाश्रमे ।  
अनाथपिण्डदारामे विहारे मणिमण्डिते ॥ र्म्_१०।७{७} ॥  
भिक्षुभिः श्रावकैः सार्द्धं भिक्षुणीभिर् उपासकैः ।  
त्रिरत्नोपासिकाभिश् च चैलकैश् च शुभाशयैः ॥ र्म्_१०।८{८} ॥  
बोधिसत्वगणैश् चापि सहान्यैश् च महर्षिभिः ।  
ओसद्धर्मदेशनां दत्वा तस्थौ लोकहितार्थतः ॥ र्म्_१०।९{९} ॥  
तत् सद्धर्मामृतं पातुं प्राजग्मुः सद्गुणार्थिनः ।  
देवा दैत्याश् च नागाश् च यक्षगन्धर्वकिन्नराः ॥ र्म्_१०।१०{१०} ॥  
सिद्धविद्याधराद्याश् च लोकपालगणादयः ।  
ब्राह्मणाः क्षत्रियाश् चापि वैश्याः शूद्राश् च मन्त्रिणः ॥ र्म्_१०।११{११} ॥  
अमात्याः श्रेष्ठिनश् चापि धनिनश् च महाजनाः ।  
वणिजः सार्थवाहाश् च तदन्ये ऽपि च सज्जनाः ॥ र्म्_१०।१२{१२} ॥  
पौरा जानपदाश् चापि सर्वे ते समुपागताः ।  
तं बुद्धं सुगतं नत्वा पूजयित्वा समन्ततः ॥ र्म्_१०।१३{१३} ॥  
परिवृत्य परस्कृत्य तस्थुः साञ्जलयो मुदा ।  
अथासौ भगवान् दृष्ट्वा तान् सर्वान् समुपास्थितान् ।  
आदिमध्यान्तकल्याणं दिदेश धर्मम् उत्तमं ॥ र्म्_१०।१४{१४} ॥  
तत् सद्धर्मामृतं पीत्वा सर्वे सत्वाः सुरादयः ।  
हर्षिता अनुमोदन्तो वभूवुर् बोधिचारिणः ॥ र्म्_१०।१५{१५} ॥  
(र्म् ११९)  
एवं नित्यं च ते सत्वाः पीत्वा धर्मामृतं मुनेः ।  
त्रिरत्नशरणं गत्वा भेजिरे समुपाश्रिताः ॥ र्म्_१०।१६{१६} ॥  
तदैव समये तस्यां श्रावस्त्यां पुरि संस्थितः ।  
आसीद् गृहपतिः प्राढ्यो महाभोग्यसमृद्धिमान् ॥ र्म्_१०।१७{१७} ॥  
कुवेलवन् महाश्रीमान् सुविस्तीर्णपरिग्रहः ॥ र्म्_१०।१८{१८} ॥  
श्राद्धो दाता महाभोगी सर्वलोकहितार्थभृत् ।  
एवं महर्द्धिकस्यापि तस्य गृहपतेश् चिरं ।  
न पुत्रो न च पुत्री वा समुदपादि दैवतः ॥ र्म्_१०।१९{१९} ॥  
ततो ऽपुत्रो गृहस्थो ऽसौ वंशविछिन्नखेटितः ।  
कपोलं स्वकरे स्थाप्य विषाद्यैवं व्यचिन्तयत् ॥ र्म्_१०।२०{२०} ॥  
अनेकधनरत्नाद्याः सम्पदो मे महर्द्धिकाः ।  
विशालपरिवाराश् च विद्यन्ते सुपरिग्रहाः ॥ र्म्_१०।२१{२१} ॥  
पुत्रो मे दुहिता वापि विद्यते न कथं चन ।  
सम्पदो ऽपि निरर्थाः स्युर् यतो भोक्ता न विद्यते ॥ र्म्_१०।२२{२२} ॥  
हा हा सर्वं विनष्टं स्याद् यतो मे सन्ततिर् न हि ।  
किं मे ऽनया समृद्ध्यापि यत्र वंशो न विद्यते ॥ र्म्_१०।२३{२३} ॥  
व्यर्थम् एव मया द्रव्यं कष्टेन समुपार्जितं ।  
किं करिष्यामि तद्द्रव्यं सर्वथा मरणे सति ॥ र्म्_१०।२४{२४} ॥  
के हि ग्रस्ता न संसारे मृत्युसर्प्पेण जन्तवः ।  
मयि मृत्युप्रयाते ऽत्र संस्कारं कः करिष्यति ॥ र्म्_१०।२५{२५} ॥  
दुर्गतिशोधनं कश् च पिण्डम् एकं प्रदास्यति ।  
नूनं मदत्ययाद् राजा सर्वस्वम् आहरिष्यति ॥ र्म्_१०।२६{२६} ॥  
तदा नामापि मे लोके न कश् चन ग्रहीष्यति ।  
यद् अर्थम् एव सम्पत्तीः साधयामि प्रयत्नतः ॥ र्म्_१०।२७{२७} ॥  
तद् एव यदि नास्त्य् एवं तत् किं मे स्यात् सुजीविते ॥ र्म्_१०।२८{२८!} ॥  
वरम् एवाद्य मृत्युर् न मिथ्याचिरजीवनं ।  
यस्माच् चिरम् अपि स्थित्वा मृत्युदुःखं तदैव हि ॥ र्म्_१०।२९{२९} ॥  
तन् मे भोग्ये ऽपि वाञ्छा न भुक्त्वापि किं सुखं विना ।  
अपुत्रस्य सुखं नैव परत्रेह निरन्वयात् ॥ र्म्_१०।३०{३०} ॥  
तन् मे जन्मापि व्यर्थं स्याद् ध्य् अपुत्रो ऽस्मि निरन्वयात् ।  
हा हतो ऽहं स्वदैवेन किं मयात्र करिष्यते ॥ र्म्_१०।३१{३१} ॥  
कस्याग्रे संवदिष्यामि को मे बुद्धिं प्रदास्यति ।  
(र्म् १२०)  
कस्याहं शरणं यास्ये को मां समुद्धरिष्यति ॥ र्म्_१०।३२{३२} ॥  
इति चिन्ताविषण्नो ऽसौ तस्थौ कोष्ठे यथातुरः ।  
निरुत्साही गृहान् नैव निरपायात् कदाचन ॥ र्म्_१०।३३{३३} ॥  
एतच् चिन्ताविषण्णाभं तं गृहस्थं सुहृज्जनाः ।  
दृष्ट्वैव सहसोपेत्य बोधयितुं समब्रुवन् ॥ र्म्_१०।३४{३४} ॥  
किं ते दुःखं समुत्पन्नं केनैवं तिष्ठसे सखे ।  
वक्तव्यं चेत् तदा आशु सर्वथा वक्तुम् अर्हसि ॥ र्म्_१०।३५{३१} ॥  
इति पृष्टे सुहृद्भिस् तैर् गृहस्थः स विनिश्वसन् ।  
तान् सर्वान् सुहृदो दृष्ट्वा तद् दुःखं समुदाहरत् ॥ र्म्_१०।३६{३६} ॥  
सुहृदो मे भवन्तो हि तन् मयात्र प्रचक्ष्यते ।  
सम्पत्तिर् महती मे ऽस्ति पुत्रो नैव सुतापि नः ॥ र्म्_१०।३७{३७} ॥  
तेन मे सम्पदः सर्वा विनक्ष्यन्ति निरर्थिताः ।  
एतच् चिन्ताविषार्त्ताहं तिष्ठामि पुत्रवाञ्छितः ॥ र्म्_१०।३८{३८} ॥  
अपुत्रस्य सुखं नास्ति परत्रेह समन्ततः ।  
तन् मे जन्मापि व्यर्थं स्याद् अपुत्रस्य निरन्वयात् ॥ र्म्_१०।३९{३९} ॥  
तथा हतो ऽहं स्वदैवेन किं मयात्र चरिष्यते ।  
इति तेनोदिते सर्वे ज्ञातिवन्धुसुहृज्जनाः ॥ र्म्_१०।४०{४०} ॥  
तस्य ग्रीहपतेश् चैवां तद् उपायं समादिशत् ।  
किं भद्रात्र विषादेन यत्र देवाधिकारता ॥ र्म्_१०।४१{४१} ॥  
तथापि क्रियतां यत्नं क्लैब्यं त्यक्त्वा त्वयाधुना ।  
यद् अशक्यं वलैर् द्रव्यैस् तद् उपायेन शक्यते ॥ र्म्_१०।४२{४२} ॥  
तस्मात् क्लैब्यम् इह त्यक्त्वा कुरु यत्नं समाहितः ।  
देवताराधनां कृत्वा सर्वकार्य्यं हि साधयेत् ॥ र्म्_१०।४३{४३} ॥  
तदादौ देवताः पूज्य याचस्व पुत्रम् आत्मना ।  
ततो देवप्रसादेन तवधर्मानुभावतः ।  
पुत्रो वा दुहिता वापि समुपपत्स्यते ध्रुवं ॥ र्म्_१०।४४{४४} ॥  
ततस् ते सन्ततिश् चैवं वर्द्धिष्यति क्रमात् तथा ।  
तदापि भृशतो मुक्तः सद्गतिं समवाप्नुयात् ॥ र्म्_१०।४५{४५} ॥  
इति तैः समुपादिष्टं श्रुत्वासाव् अनुमोदिताः ।  
देवताराधनं कर्तुं प्रयतात्मा समारभत् ॥ र्म्_१०।४६{४६} ॥  
पूजाङ्गैः पूजयित्वैवं ब्रह्माणं हरिम् ईश्वरं ।  
इन्द्रादिलोकपालानां सन्ततिं समयाचत ॥ र्म्_१०।४७{४७} ॥  
(र्म् १२१)  
एवं पुत्राभिलासी स सदा च सन्ततीछया ।  
देवताराधनं कृत्वा तस्थौ नित्यं समुत्सुकः ॥ र्म्_१०।४८{४८} ॥  
नित्यम् एवं कृतस्यापि तस्य दैवप्रणामतः ।  
न पुत्रो दुहिता वापि नोदपादि चिराद् अपि ॥ र्म्_१०।४९{४९} ॥  
तथा चापि गृहस्थो ऽसौ देवतासु निराशया ।  
सन्तत्युच्छिन्नचिन्तार्त्तस् तस्थौ भूयो विषादितः ॥ र्म्_१०।५०{५०} ॥  
ततः कश्चित् सुहृत् साधुः सम्बुद्धोपासकः सुधीः ।  
तं गृहस्थम् उपागत्य तथैवं पर्य्यबोधयत् ॥ र्म्_१०।५१{५१} ॥  
साधो किन् ते विषादेन तद् धीरं समुपाश्रय ।  
यदि ते सन्ततौ वाञ्छा तन् मे श्रुत्वा ततश् चर ॥ र्म्_१०।५२{५२} ॥  
किम् एवं देवताः पूज्य याचसे पुत्रम् आदरात् ।  
यत्र दैवाधिकारत्वं तत्र किं देवता वलं ॥ र्म्_१०।५३{५३} ॥  
वंशार्थे यदि ते भक्तिर् अस्त्य् एवं देवतासु तत् ।  
सम्बुद्धशरणं गत्वा सद्धर्मं समुपाश्रय ॥ र्म्_१०।५४{५४} ॥  
ततो धर्मानुभावेन बुद्धस्यापि प्रसादतः ।  
नूनं ते सत्सुतः शीघ्रम् उत्पत्स्यति न संशयः ॥ र्म्_१०।५५{५५} ॥  
यदि नोत्पत्स्यते पुत्रस् तव देवविरोधतः ।  
पुण्यम् उत्पत्स्यते नूनं तेन सद्गतिम् आप्नुयात् ॥ र्म्_१०।५६{५६} ॥  
ये बुद्धशरणं यान्ति ते लभन्ति शुभाशयं ।  
ये विशुद्धाशया लोके सद्धर्मं ते शृण्वन्ति हि ॥ र्म्_१०।५७{५७} ॥  
ये सद्धर्मानुशृण्वन् तो बोधिचित्तं लभन्ति ते ।  
प्रलब्धबोधिचित्ता ये ते चरन्ति गुणार्थिनः ॥ र्म्_१०।५८{५८} ॥  
गुणकामाश् च ये लोके ते भजन्ति जिनात्मजान् ।  
बोधिसत्वानुभावेन बोधिचर्यां समाप्नुयुः ॥ र्म्_१०।५९{५९} ॥  
बोधिचर्यारता ये च न ते गछन्ति दुर्गतिं ।  
सर्वक्लेशगणाञ् जित्वा सौख्यावतीम् अवाप्नुयुः ॥ र्म्_१०।६०{६०} ॥  
एवं मत्वा जिनं स्मृत्वा सद्धर्मं समुपाश्रयेः ।  
ततस् ते सम्भवेद् भद्रम् इहामुत्रापि सर्वतः ॥ र्म्_१०।६१{६१} ॥  
इति तेनोदितं श्रुत्वा गृहस्थो ऽसौ ऽनुमोदितः ।  
तथेति प्रतिसंश्रुत्य सम्बुद्धं स्मर्तुम् ऐछत ॥ र्म्_१०।६२{६२} ॥  
ततो गृहपतिर् नित्यं सदारः श्रद्धयान्वितः ।  
सम्बुद्धं सुगतं स्मृत्वा वंशम् एवम् अयाचत ॥ र्म्_१०।६३{६३} ॥  
नमस् ते भगवन् नाथ भवतां शरणं व्रजे ।  
(र्म् १२२)  
तन् मां करुणाय दृष्ट्या द्रष्टुम् अर्हसि सर्वथा ॥ र्म्_१०।६४{६४} ॥  
भवान् एव हि जगन्नाथः सर्वसत्वहितार्थदः ।  
त्वया मह्यं हितार्थाय सत्पुत्रं दातुम् अर्हसि ॥ र्म्_१०।६५{६५} ॥  
इत्य् एवं स गृही साधुः पुत्राभिलषितः सदा ।  
सभार्य्यः सुगतं स्मृत्वा तथा नित्यं समुत्सुकः ॥ र्म्_१०।६६{६६} ॥  
तदैव समये कश्चिद् देवपुत्रो दिवश् च्युतः ।  
स सम्बुद्धानुभावेन तद्भार्यागर्भम् आविशत् ॥ र्म्_१०।६७{६७} ॥  
ततः स्वापन्नसत्वाभूत् सा भार्या गृहिणः सती ।  
दोहदलक्षणोपेता कृशाङ्गी भाविनी क्रमात् ॥ र्म्_१०।६८{६८} ॥  
प्रवृद्धगर्भा सा दृष्ट्वा स्वयं च गर्भम् आदरात् ।  
दक्षपार्श्वगतं सत्वं मत्वा चैवं व्यचिन्तयत् ॥ र्म्_१०।६९{६९} ॥  
नूनं मे जायते गर्भे सत्वो बुद्धानुभावतः ।  
यद् अयं दक्षिणे वर्त्ति तेन पुत्रो भवेत् खलु ॥ र्म्_१०।७०{७०} ॥  
इति निश्चित्य सा नारी पुत्रोत्पत्याशया मुदा ।  
स्वस्वामिनो पुरे स्थित्वा रहस्यैवं न्यवेदयत् ॥ र्म्_१०।७१{७१} ॥  
दृष्ट्यार्य्यपुत्र वर्द्धस्व यद् अहं गर्भिणी भवे ।  
नूनम् अयं भवेत् पुत्रो यत् स्थितो दक्षिणोदरे ॥ र्म्_१०।७२{७२} ॥  
इति भार्योदितं श्रुत्वा स गृहस्थः प्रमोदितः ।  
दक्सिणं वाहुम् उन्नम्य नन्दन्न् एवम् उदानयत् ॥ र्म्_१०।७३{७३} ॥  
चिराभिलषितं पुत्रमुखं पश्येयं साम्प्रतं ।  
जातः स्यान् नामजाता मे कुलवंशस्थितिर् भवेत् ॥ र्म्_१०।७४{७४} ॥  
कृत्यानि च प्रकुर्वीत बिभृयाद् भरणं प्रति ।  
नूनं बुद्धानुभावेन सत्पुत्रो ऽपि भविष्यति ॥ र्म्_१०।७५{७५} ॥  
यद् अस्माकं कृतं पूर्वं कर्म दानादिकं शुभं ।  
एतत् पुण्यानुभावेन भवेत् कुशलम् एतयोः ॥ र्म्_१०।७६{७६} ॥  
ततस् तेन सदा भर्त्ता सह सम्मोदचारिणी ।  
पथ्याहारोपचारैश् च वर्द्धितो सुखचारिणी ॥ र्म्_१०।७७{७७} ॥  
ततः सा समये सूत पुत्रं दिव्यातिसुन्दरं ।  
दर्शनीयं सुसौम्याङ्गं प्रासादिकं मनोहरं ॥ र्म्_१०।७८{७८} ॥  
सर्वाङ्गलक्षणोपेतं सदीनारकरद्वयं ।  
सर्वसत्वमनापीशम् अभिरूपं सुभद्रिकं ॥ र्म्_१०।७९{७९} ॥  
ततः सा जननी तस्य वालकस्य करद्वयं ।  
(र्म् १२३)  
दीनाराङ्कितम् आलोक्य सहर्षं विस्मिताभवत् ॥ र्म्_१०।८०{८०} ॥  
ततो ऽसौ जनकश् चापि जातं पुत्रमहाद्भुतं ।  
सखीभिर् वेदितं श्रुत्वा विस्मितो द्रष्टुम् आययौ ॥ र्म्_१०।८१{८१} ॥  
ततः प्रजापतिः सापि विस्मितो स्वामिनो ऽग्रतः ।  
दर्शयित्वा सुतं पुत्रं शङ्कितैवं न्यवेदयत् ॥ र्म्_१०।८२{८२} ॥  
स्वामिं पश्य महाश्चर्य्यम् अस्य हेमान्वितौ करौ ।  
तच् छुभं वाप्य् अशुभं वा दर्शयित्वा विचारय ॥ र्म्_१०।८३{८३} ॥  
इति भार्य्योदितं श्रुत्वा दृष्ट्वा तं वालकं चिरं ।  
दीनारं भुजयोः पश्यं तस्थौ सविस्मयान्वितः ॥ र्म्_१०।८४{८४} ॥  
ततस् तस्य गृहस्थो ऽसौ निमित्तं ज्ञातुम् आदरात् ।  
नैमित्तिकं समाहूय दारकं तम् अदर्शयत् ॥ र्म्_१०।८५{८६} ॥  
भवन्तो दृश्यताम् अस्य दारकस्य करद्वयं ।  
तन् निमित्तं परिज्ञाय तत् फलं वक्तुम् अर्हथ ॥ र्म्_१०।८६{८६} ॥  
इत्य् उक्ते तेन ते सर्वे दृष्ट्वा तं दारकं शुभं ।  
दीनारे भुजयोश् चापि परिज्ञायैवम् अब्रवीत् ॥ र्म्_१०।८७{८७} ॥  
साधो गृहपते ह्य् अस्य दारकस्य करद्वयं ।  
सुवर्णलक्षणोपेतं तत् ते भद्रं भवेत् खलु ॥ र्म्_१०।८८{८८} ॥  
तवायं दारको दाता महेशाख्यो भवेत् किल ।  
स्वहस्तं सम्प्रसार्य्यैव हेमवृष्टिं करिष्यति ॥ र्म्_१०।८९{८९} ॥  
अपनीय स्वयं हस्ताद् इदं दीनारम् अर्पयेत् ।  
अपनीते पुनर् अन्यत् प्रादुर् भवेत् ततो ऽधिकं ॥ र्म्_१०।९०{९०} ॥  
इत्य् एवं तैः समादिष्टं श्रुत्वा संहर्षितो गृही ।  
ततो जातिमहं कृत्वा ज्ञातीन् एवम् अभाषत ॥ र्म्_१०।९१{९१} ॥  
भवन्तो दारकस्यास्य शुभाक्षरसमन्वितं ।  
नामधेयं यथायोग्यं क्रियतां सम्प्रसिद्धितं ॥ र्म्_१०।९२{९२} ॥  
इति तेनार्थितं श्रुत्वा सर्वे ते ज्ञातयस् तथा ।  
दृष्ट्वा तस्य निमित्तानि सम्मतेनैवम् अब्रुवन् ॥ र्म्_१०।९३{९३} ॥  
यस्माद् धस्तद्वयो ऽप्य् अस्य हिरण्येनोपलक्षितं ।  
तन् नाम्ना प्रसिद्धो ऽस्तु हिरण्यपाणिर् इत्य् अयं ॥ र्म्_१०।९४{९४} ॥  
एवं ज्ञातिसमुदिष्टं श्रुत्वासौ स गृहाधिपः ।  
तथेति तस्य पुत्रस्य चक्रे नामव्यवस्थितं ॥ र्म्_१०।९५{९५} ॥  
ततो हिरण्यपाणिः स दारकः प्रतिपालने ।  
अष्टासु यो ऽपि धात्रीषु तेन पित्रा समर्पितः ॥ र्म्_१०।९६{९६} ॥  
ताभिः प्रपाल्यमानो ऽसौ पथ्यपुष्टोपचारणैः ।  
वर्द्धितो ऽभूत् क्रमाद् आशु ह्रदस्थम् इव पङ्कजं ॥ र्म्_१०।९७{९७} ॥  
(र्म् १२४)  
तथा क्रमात् प्रवृद्धो ऽसौ हिरण्यपाणिर् आत्मवित् ।  
श्राद्धो भद्राशयो धीमान् स्वपरार्थहितार्थिकः ॥ र्म्_१०।९८{९८} ॥  
ततः स शिक्षितुं विद्याः सद्गुरुं समुपाश्रयत् ।  
क्रमात् तेषां प्रसादाच् च विद्यापारं ययौ लघुः ॥ र्म्_१०।९९{९९} ॥  
ततो ऽसौ दारको विद्वान् दाता श्रद्धासमन्वितः ।  
स्वहस्तं सम्प्रसार्य्यैव ददौ दानं यथेप्सितं ॥ र्म्_१०।१००{१००} ॥  
गुरुभ्यो ब्राह्मणेभ्यश् च याचकेभ्यः स दारकः ।  
स्वहस्तं सम्प्रसार्य्यैव ददौ हेमं यथेप्सितं ॥ र्म्_१०।१०१{१} ॥  
तथा तद् दानम् आकर्ण्य श्रवणब्राह्मणादयः ।  
अर्थिनो धनलुब्धाश् च सम्प्रतीयुः समन्ततः ॥ र्म्_१०।१०२{२} ॥  
तथा तं समुपेत्यैवं सर्वदिग्भ्यः समागताः ।  
वालावृद्धादयो दीना ययाचिरे यथेप्सितं ॥ र्म्_१०।१०३{३} ॥  
तदा हिरण्यपाणिः स दृष्ट्वैतान् अर्थिनो मुदा ।  
सर्वोपकरणैश् चापि सर्वांस् तान् समतोषयत् ॥ र्म्_१०।१०४{४} ॥  
ततस् ते याचकाः सर्वे तेनैव परितर्पिताः ।  
यथेछया सुखं भुक्त्वा प्रचेरुर् धर्ममानसा ॥ र्म्_१०।१०५{५} ॥  
तथा वीथिगतश् चैवं हस्तद्वयं प्रसार्य सः ।  
हेमराशिं समुत्थाप्य सर्वेभ्यः प्रददौ मुदा ॥ र्म्_१०।१०६{६} ॥  
तथा सर्वे ऽपि ते लोका धनाढ्याः सुखिनो ऽभवन् ।  
नैको ऽभूत् कृपनो दुःखी नो ऽपि कश्चिद् दरिद्रितः ॥ र्म्_१०।१०७{७} ॥  
सर्वे ऽपि धनिनः प्राढ्या दातारो भोगिनो ऽभवन् ।  
सत्यधर्मानुरक्ताश् च सद्धर्मश्रवणार्थिनः ॥ र्म्_१०।१०८{८} ॥  
तदा तस्यैव तत् कीर्त्तिः सर्वत्र भुवनेष्व् अपि ।  
लोकैर् उद्गीर्यमानो ऽसौ प्रससार समन्ततः ॥ र्म्_१०।१०९{९} ॥  
तद् दृष्ट्वा ब्राह्मणो लोभी मात्सर्य्यप्रहताशयः ।  
तद् यशः प्रतिलब्धं स मनसैवं व्यचिन्तयत् ॥ र्म्_१०।११०{१०} ॥  
यद् अस्य भुजयोर् हेम चिन्तामणिसमं खलु ।  
तेनायं भवते श्रीमान् प्रार्थितार्थाधिकप्रदः ॥ र्म्_१०।१११{११} ॥  
यच् चायं दारकः श्राद्धः प्रार्थनासम्प्रदायकः ।  
तद् अहं प्रार्थनां कृत्वा प्रतिगृह्णीय तत् मणिं ॥ र्म्_१०।११२{१२} ॥  
इत्य् असौ मनसा ध्यत्वा लोभाकृष्टो त्वरान्वितः ।  
(र्म् १२५)  
तं हिरण्यभुजं प्रेत्य तद् दीनारं समयाचत ॥ र्म्_१०।११३{१३} ॥  
जयो ऽस्तु ते सदा साधो दीर्घायुश् च सुमङ्गलं ।  
तथैव त्वं सदा भूया अर्थिनां कल्पपादपः ॥ र्म्_१०।११४{१४} ॥  
त्वत्कीर्त्त्या समाहूतः प्रागतो ऽस्मि यद् आशया ।  
तदर्थं पूरयित्वा मे चित्तं हर्षय सर्वतः ॥ र्म्_१०।११५{१५} ॥  
इत्य् एवं प्रार्थिते तेन विप्रेणाभिप्रगल्भिना ।  
दृष्ट्वा हिरण्यपाणिः स तं विप्रं प्रत्यभाषत ॥ र्म्_१०।११६{१६} ॥  
साधु विप्र प्रसीद त्वं यदर्थं समुपागतः ।  
तदर्थं सम्प्रदत्वाद्य हर्षयिष्यामि ते मनः ॥ र्म्_१०।११७{१७} ॥  
तच् छङ्का मा कृथा ह्य् अत्र यद् यत् ते हृदि रोचते ।  
तत् तन् नूनं प्रदास्ये ते तद् वदस्व यद् ईहितं ॥ र्म्_१०।११८{१८} ॥  
इति तेनोदितं श्रुत्वा विप्रो ऽसौ सम्प्रहर्षितः ।  
स्वस्तीत्य् आशीर्वचो दत्वा तद् दीनारम् अयाचत ॥ र्म्_१०।११९{१९} ॥  
साधो हिरण्यपाणे यत् तव हस्तसमुद्भवं ।  
तद् दीनारं प्रदत्वा मे चित्तं संहर्षयार्थदः ॥ र्म्_१०।१२०{२०} ॥  
इति तेनोदितं श्रुत्वा तत् पितासौ सुविस्मितः ।  
सवन्धुज्ञातिमित्रस् तं पुत्रम् एवम् अभाषत ॥ र्म्_१०।१२१{२१} ॥  
शृणु पुत्र मया प्रोक्तं तवैव हितकारणं ।  
यदि ते स्वामिनी प्रीतिस् तत् कर्त्तव्यं हि सर्वथा ॥ र्म्_१०।१२२{२२} ॥  
त्वं हि पुत्र मया लब्धः सम्बुद्धस्यानुभावतः ।  
तत् सम्बुद्धशासने कार्य्यम् एव दातु समर्हसि ॥ र्म्_१०।१२३{२३} ॥  
यच् चेदन् भुजयोर् जातं दीनारं मणिसन्निभं ।  
तद् अपि सुगतस्यैव प्रभावान् मन्यतां खलु ॥ र्म्_१०।१२४{२४} ॥  
यच् चेदं ते करोद्भूतं जीवितं सहजेन्द्रियं ।  
तत् स्वकरात् समुद्धृत्य कथं दद्या द्विजातये ॥ र्म्_१०।१२५{२५} ॥  
यदीदं दास्यते हस्तात् समुद्धृत्य वलाद् अपि ।  
तदा ते जीवितं वापि सहानेन व्रजं खलु ॥ र्म्_१०।१२६{२६} ॥  
तस्माद् एवं परिज्ञाय यदि ते जीवित प्रियं ।  
तद् एवं सहजं हेम मा प्रदाहि द्विजातये ॥ र्म्_१०।१२७{२७} ॥  
तद् अन्यद् दीयतां तस्मै यद् यद् वस्तु समीछितं ।  
इदं तु सर्वथान्यस्मै दातव्यं नैव यत्नतः ॥ र्म्_१०।१२८{२८} ॥  
येनैव त्वं महेशाख्यो सर्वार्थिप्रार्थितार्थदः ।  
तेन यदा परिभ्रष्टस् तदा किं तेन मन्यसे ॥ र्म्_१०।१२९{२९} ॥  
येनापि च त्वया सर्वे याचकाः सम्प्रतर्पिताः ।  
(र्म् १२६)  
तच् चिन्तामणिसामान्यं कथं दातुं समिछसि ॥ र्म्_१०।१३०{३०} ॥  
यत् त्वया सुकृतं कर्म प्रकृत्वा पुण्यम् आचितं ।  
नूनं तस्य विपाकत्वं भुञ्जयोस् ते प्रतिष्ठितं ॥ र्म्_१०।१३१{३१} ॥  
तस्माद् इदं महारत्नं कस्मिञ्चिन् मा प्रदीयतां ।  
दत्वा त्व् इदं महारत्नं किम् अन्यल् लब्धम् इछसि ॥ र्म्_१०।१३२{३२} ॥  
यदि त्व् इदं महारत्नं दातुम् एवं प्रतिष्ठितं ।  
सम्प्रदेहि जिनेन्द्राय तत् पुण्यम् अक्षयं वहुं ॥ र्म्_१०।१३३{३३} ॥  
पुण्येन लभ्यते जन्म शुद्धवम्षे महत्कुले ।  
पुण्येन दीयते कीर्त्तिं निर्वृतिं च समाप्नुयात् ॥ र्म्_१०।१३४{३४} ॥  
यदि पुण्ये ऽस्ति ते वाञ्छा तद् बुद्धशरणं गतः ।  
देहि बुद्धानुशासिन्या तद् दानं हि महत्फलं ॥ र्म्_१०।१३५{३५} ॥  
ततो नित्यं सुखं भुक्त्वा कृत्वा सम्बोधिसाधनं ।  
क्रमाद् बोधिचरिं प्राप्ते निर्वृतिं वा समाप्नुयाः ॥ र्म्_१०।१३६{३६} ॥  
इति पित्रा समादिष्टं श्रुत्वासौ हेमभृत् सुधीः ।  
तथेति निश्चयं कृत्वा पुनर् एवम् अभाषत ॥ र्म्_१०।१३७{३७} ॥  
सत्यं तात त्वयादिष्टं तत् सर्वं हितम् एव मे ।  
तस्मात् तथा चरिष्यामि त्वदाज्ञां शिरसा वहन् ॥ र्म्_१०।१३८{३८} ॥  
किं तु सत्यं मया प्रोक्ताम् इदं दातुं द्विजातये ।  
तत् कथम् अन्यथा कृत्वा पुण्यम् एव समाप्नुयात् ॥ र्म्_१०।१३९{३९} ॥  
तत् सत्यं पूरणे तात प्रदद्यामि ममात्मनः ।  
अथ न दास्यते ह्य् अत्र कियत् कालं हि जीवितं ॥ र्म्_१०।१४०{४०} ॥  
यद् इदं भुजयोर् हेमं ममात्मसहसम्भवं ।  
तथैवं सहजीवेन विनक्ष्यति न संशयः ॥ र्म्_१०।१४१{४१} ॥  
यथेदं तु महारत्नं मम देवसमुद्भवं ।  
तथैवं सम्प्रदत्वास्मै पुनः प्राप्स्यामि ते ऽधिकं ॥ र्म्_१०।१४२{४२} ॥  
यथा बुद्धानुभायेन सञ्जातं करयोर् इदं ।  
तथा सत्यानुभावेन पुनर् अन्यज् जनिष्यते ॥ र्म्_१०।१४३{४३} ॥  
धर्मेण तुष्यते बुद्धो मूलं धर्मस्य सत्यवाक् ।  
तत् सत्यपारणार्थेन दास्याम्य् अहम् इदं मणिं ॥ र्म्_१०।१४४{४४} ॥  
सत्यं विना न फुल्लन्ते पुण्यानि प्रकृतान्य् अपि ।  
म्लानिभूतानि नश्यन्ते शस्यानीवामृतं विना ॥ र्म्_१०।१४५{४५} ॥  
सत्येन वर्द्धते धर्मं धर्मेण पाल्यते नरः ।  
धर्मिष्ठः सद्गतिं याति तस्मात् सत्यं महद्वली ॥ र्म्_१०।१४६{४६} ॥  
तस्मात् सत्यवलेनात्र यशोधर्मार्थलब्धये ।  
सर्वथास्मै प्रदास्यामि मा कृथास् तं निवारणं ॥ र्म्_१०।१४७{४७} ॥  
(र्म् १२७)  
इति पुत्रवचः श्रुत्वा पिता स विस्मयान्वितः ।  
तथेत्य् अभ्यनुमोदित्वा तस्थौ तूष्णी विलोकयन् ॥ र्म्_१०।१४८{४८} ॥  
ततो हिरण्यपाणिः स मत्वा पित्राधिवासितं ।  
तद् दीनारं सहसोत्कृत्य विप्राय प्रददौ मुदा ॥ र्म्_१०।१४९{४९} ॥  
तत् प्रदत्तम् असौ विप्रः प्रतिगृह्य प्रमोदितः ।  
दत्वाशीर्वचनं तस्मै स्वगृहं सहसा ययौ ॥ र्म्_१०।१५०{५०} ॥  
ततश् चानन्तरं तस्य भुजे ऽन्यत् तद्गुणाधिकं ।  
दीनारं दिव्यरत्नाभैः प्रादुरासीन् महाद्भुतं ॥ र्म्_१०।१५१{५१} ॥  
तद् दत्तानन्तरोद्भूतं दीनारं तद्गुणाधिकं ।  
दृष्ट्वा श्रुत्वा च सर्वे ते लोका आशु सुविस्मिताः ॥ र्म्_१०।१५२{५२} ॥  
ततो हिरण्यपाणिः स एवं लोकान् प्रहर्षयन् ।  
सम्बुद्धशासने दातुं जेतवनम् उपाचरत् ॥ र्म्_१०।१५३{५३} ॥  
तत्र भिक्षून् यतीन् दृष्ट्वा सद्धर्मचरणोत्सुकः ।  
सम्बुद्धं सुगतं द्रष्टुं विहारं समुपाविशत् ॥ र्म्_१०।१५४{५४} ॥  
तत्रासौ भगवन्तं तम् अद्राक्षीत् समितिस्थितं ।  
द्वात्रिंशल्लक्षणाशीतिव्यञ्जनैः परिमण्डितं ॥ र्म्_१०।१५५{५५} ॥  
व्यामप्रभासम् उज्वालं सहस्रेणाधिकप्रभं ।  
शान्तेन्द्रियं सुभद्राङ्गं सौम्यरूपं मनोहरं ॥ र्म्_१०।१५६{५६} ॥  
दृष्ट्वासौ सुप्रसन्नात्मा सहसा समुपागतः ।  
नत्वा पादौ मुनेस् तस्य पुरस्तात् समुपाश्रयन् ॥ र्म्_१०।१५७{५७} ॥  
तत्रासौ भगवान् तस्य दृष्ट्वाशयविशुद्धतां ।  
आदिमध्यान्तकल्याणं दिदेश धर्मम् उत्तमं ॥ र्म्_१०।१५८{५८} ॥  
तं धर्मं सुगतादिष्टं श्रुत्वासौ सम्प्रमोदितः ।  
आनन्दं समुपाश्रित्य प्रणम्यैवं व्यजिज्ञपत् ॥ र्म्_१०।१५९{५९} ॥  
भदन्त दातुम् इछामि सङ्घेभ्यो भोजनं खलु ।  
तद् आज्ञां देहि मे शास्त यदि ते ऽस्ति कृपा मयि ॥ र्म्_१०।१६०{६०} ॥  
इति विज्ञापिते तेन हिरण्यपाणिना मुदा ।  
स आनन्दः समालोक्य दारकं तं समादिशत् ॥ र्म्_१०।१६१{६१} ॥  
साधु वत्स महाभाग्याद् भद्रम् आलोचितं त्वया ।  
यद्य् अत्र दास्यते भोज्यं कार्षापणं प्रदीयतां ॥ र्म्_१०।१६२{६२} ॥  
एवङ्कृते तु ते वत्स मङ्गलं सर्वदा भवेत् ।  
अतश् च दुर्गतिं हित्वा सद्गतिं समवाप्नुयाः ॥ र्म्_१०।१६३{६३} ॥  
इत्य् आनन्दसमादिष्टे दारको ऽसौ प्रमोदितः ।  
स्वयं हस्तौ प्रसार्य्यैव हेमराशिं व्यधात् पुनः ॥ र्म्_१०।१६४{६४} ॥  
तां दृष्ट्वा भिक्षवः सर्वे विस्मिताः सम्प्रहर्षिताः ।  
(र्म् १२८)  
तद्द्रव्यैः साधयामास भोज्यानि सुरसानि च ॥ र्म्_१०।१६५{६५} ॥  
ततः स दारको भोज्यैस् तैः प्रणीतसुसाधितैः ।  
सम्बुद्धप्रमुखं सर्वसाङ्घिकं समतोषयत् ॥ र्म्_१०।१६६{६६} ॥  
ततो ऽसौ भोजनान्ते च सम्बुद्धप्रमुखं क्रमात् ।  
सर्वसङ्घं प्रणम्यैवं पुनस् तस्थौ कृताञ्जलिः ॥ र्म्_१०।१६७{६७} ॥  
ततः श्रीभगवान् दृष्ट्वा तस्याशयविशुद्धतां ।  
आर्य्यसत्यं समायुक्तं दिदेश धर्मम् उत्तमं ॥ र्म्_१०।१६८{६८} ॥  
तच् छ्रुत्वा हेमपाणिः स सत्कायदृष्टिपर्वतं ।  
प्रभित्वा ज्ञानवज्रेण विंशतिशिखरोद्गतं ॥ र्म्_१०।१६९{६९} ॥  
श्रोतापत्तिफलं प्राप्तो दृष्टसत्यो ऽभवत् ततः ।  
सम्बुद्धसगणं नत्वा स्वगेहं हर्षितो ययौ ॥ र्म्_१०।१७०{७०} ॥  
तत्र सर्वं स तद्वृत्तं पित्रोर् आख्याय हर्षितः ।  
प्रव्रज्याचरणानुज्ञां पितरौ प्रत्ययाचत ॥ र्म्_१०।१७१{७१} ॥  
चित्तं मे रोचते तात प्रव्रज्याव्रतसाधने ।  
तद् अनुज्ञां प्रदत्तं मे हितं मयि यदीच्छथ ॥ र्म्_१०।१७२{७२} ॥  
इति पुत्रोदितं श्रुत्वा स्वात्मजं स पितावदत् ।  
मा कृथा सहसा पुत्र प्रव्रज्याचरणे मनः ॥ र्म्_१०।१७३{७३} ॥  
प्रव्रज्याचरणे भैक्ष्यं दुःखिनाम् एव तद्व्रतं ।  
त्वं वृद्धिमान् महादाता तत् प्रव्रज्यां कुतश् चरेः ॥ र्म्_१०।१७४{७४} ॥  
किं वाप्यते विवाहस् त्वं दहरश् च कुमारिकः ।  
प्रव्रज्या दुष्करं स्थानं तत् कथं प्रचरेत् सुतः ॥ र्म्_१०।१७५{७५} ॥  
तत् तावत् त्वं युवा पुत्र विवाहित्वा कुलस्त्रियं ।  
भुक्त्वा सौख्यं यथाकामं गृहे धर्मं समाचर ॥ र्म्_१०।१७६{७६} ॥  
ततो वंशं समुत्पाद्य कुलस्थितिप्रसिद्धये ।  
कुलधर्मं प्रतिस्थाप्य ततः प्रव्रज वार्द्धिकः ॥ र्म्_१०।१७७{७७} ॥  
यदा वृद्धो दरिद्रश् च प्रव्रज्यां हि तदा चरेत् ।  
यावद् युवा समृद्धश् च तावत् त्वं प्रव्रज कथं ॥ र्म्_१०।१७८{७८} ॥  
सम्पत्तिः क्षणयौवन्यम् एतन् मारवलध्रुवं ।  
तदेतदा कथं पुत्र प्रव्रज्याव्रतम् आचरेः ॥ र्म्_१०।१७९{७९} ॥  
इत्य् एतद् दुष्करं मत्वा प्रव्रज्याचरणे मनः ।  
सर्वथा त्वं विनिर्वार्य कुलधर्मं समाचर ॥ र्म्_१०।१८०{८०} ॥  
ततस् ते मङ्गलं नित्यं इमु पुत्र भवेद् ध्रुवं ।  
(र्म् १२९)  
यशोधर्मसुखान्वेत्य सद्गतिं चाप्य् अवाप्नुयाः ॥ र्म्_१०।१८१{८१} ॥  
इति पित्रोदितं श्रुत्वा दारको ऽसौ विशङ्कितः ।  
बोधयन् पितरं धर्मे पुनर् एवम् अभाषत ॥ र्म्_१०।१८२{८२} ॥  
सत्यम् एव तथा तात यद् एतद् भाष्यते त्वया ।  
तथापि श्रूयतां तात यद् अभिप्रायकं मम ॥ र्म्_१०।१८३{८३} ॥  
अनित्यं खलु संसारं जीवितं चापि भङ्गुरं ।  
क्षणध्वंसि शरीरं च क्षणसम्पद् घनोपमं ॥ र्म्_१०।१८४{८४} ॥  
एवं पश्यन् अहं तात संसारभोगनिस्पृहः ।  
प्रव्रज्याव्रतम् आश्रित्य प्राप्तुम् इछामि निर्वृतिं ॥ र्म्_१०।१८५{८५} ॥  
अपि च दुल्लभं जन्म मानुषं भवचारिणां ।  
सर्वेषाम् अपि जन्तूनां मरणं सर्वथा ध्रुवं ॥ र्म्_१०।१८६{८६} ॥  
मानुष्ये लभ्यमाने तु कुतो धर्मानुभावना ।  
विना धर्मानुभावेन कथं सद्गतिम् आप्नुयात् ॥ र्म्_१०।१८७{८७} ॥  
सम्बुद्धो ऽपि ससङ्घो ऽयं स्थास्यति न सदेह च ।  
अन्यत्रापि व्रजेन् नूनं निर्वृतिं वा गमिष्यति ॥ र्म्_१०।१८८{८८} ॥  
सम्बुद्धे निर्वृतिं याते सद्धर्मो ऽपि विनक्ष्यते ।  
सद्धर्मान्तर्गते लोके म्लेछधर्मवली भवेत् ॥ र्म्_१०।१८९{८९} ॥  
म्लेछधर्मवलीक्रान्ते सर्वत्र भूमिमण्डले ।  
सर्वलोकाश् च कामान्धा भवेयुः क्लेशमानिनः ॥ र्म्_१०।१९०{९०} ॥  
तद धर्मानुसंवृत्तौ मतिः कस्यापि नो चरेत् ।  
प्रव्रज्यासंवरं धर्तुं कः समर्थो भविष्यति ॥ र्म्_१०।१९१{९१} ॥  
नैव संयुज्यते चित्तं प्रव्रज्यासंवरं विना ।  
अविशोधितचित्तात्मा न यायात् परमां गतिं ॥ र्म्_१०।१९२{९२} ॥  
तच् चित्तये विशुद्ध्यर्थं निर्वाणपदलब्धये ।  
प्रव्रज्यासंवरं धर्त्तुं इछामि तात साम्प्रतं ॥ र्म्_१०।१९३{९३} ॥  
तद् यदि मे हितं द्रष्टुम् इछसि तात सर्वदा ।  
तद् अनुज्ञां समादातुम् अर्हसि मात्र चारये ॥ र्म्_१०।१९४{९४} ॥  
इति पुरोदितं श्रुत्वा पिता स परिबोधितः ।  
तथेत्य् अनुमतं कृत्वाभवत् तूष्णीव्यवस्थितः ॥ र्म्_१०।१९५{९५} ॥  
तदा तज्जननी चासौ दृष्ट्वा तं सुतम् आत्मजं ।  
स्नेहाद् अश्रु विमोचन्ती निवारयितुम् अब्रवीत् ॥ र्म्_१०।१९६{९६} ॥  
हा पुत्र कथम् एकान्ते मां विहाय क्व यास्यसे ।  
मा पुत्र सहसा गछ किञ्चित् कालं विनोदय ॥ र्म्_१०।१९७{९७} ॥  
यावज् जीवाम्य् अहं तात तावन् मा गाः कुहापि च ।  
(र्म् १३०)  
मृतायां मयि भो पुत्र तदा व्रजस्व वाञ्छिते ॥ र्म्_१०।१९८{९८} ॥  
अचिरेणैव मां मृत्युर् ग्रहीष्यति न संशयः ।  
तावद् एव गृहे स्थित्वा दानं कुर्वन् सुखं वस ॥ र्म्_१०।१९९{९९} ॥  
इति मात्रोदितं श्रुत्वा पुत्रो ऽसौ परिमोदितः ।  
नत्वा तां जननीम् एवं बोधयितुम् अभाषत ॥ र्म्_१०।२००{१००} ॥  
यत् त्वयाम्वे रुदन्त्य् एवं मृत्युनाम प्रकीर्तितं ।  
तेन मे चोदितं चित्तं प्रव्रज्याव्रतसाधने ॥ र्म्_१०।२०१{१} ॥  
ध्रुवं जन्मवतां मृत्युर् मृतानां जन्म च ध्रुवं ।  
परिवर्त्तिनि संसारे मृतः को हि न जायते ॥ र्म्_१०।२०२{२} ॥  
धर्मिष्ठो वीर्यावांश् चापि मरणं याति सर्वतः ।  
पापिष्ठो निघ्नितश् चापि मरणं याति सर्वतः ॥ र्म्_१०।२०३{३} ॥  
धर्मिष्ठः सत्सुखं भुक्त्वा मृतो यात्य् एव सद्गतिं ।  
पापिष्ठो दुःखतां भुक्त्वा मृतो गछति दुर्गतिं ॥ र्म्_१०।२०४{४} ॥  
यदा सन्त्यजते जन्तुः संसारप्राणवायुना ।  
तदा सन्त्यज्यते सर्वैर् वन्धुमित्रजनैर् अपि ॥ र्म्_१०।२०५{५} ॥  
तदा न विद्यते को ऽपि हितकारी सहानुगः ।  
धर्म एकः सहायः स्यात् सर्वत्रापि हितार्थकृत् ॥ र्म्_१०।२०६{६} ॥  
तस्मात् मातः प्रयत्नेन कर्त्तव्यं धर्मम् आदरात् ।  
धर्मेण रक्ष्यते सर्व इहामुत्र सहापि हि ॥ र्म्_१०।२०७{७} ॥  
धर्मेणैवाभिपाल्यन्ते वालवृद्धातुरादयः ।  
धर्मेण सुधृताः सत्वा निमग्ना दुःखसागरे ॥ र्म्_१०।२०८{८} ॥  
धर्मेण जीयते दुष्टो धर्मेण जीयते कलिः ।  
धर्मेण जीयते रागो मृत्युर् धर्मेण जीयते ॥ र्म्_१०।२०९{९} ॥  
धर्मेण सुकुले जन्म लक्ष्मी धर्मेण स्थीयते ।  
विद्यायशो ऽर्थमोक्साश् च प्राप्यन्ते धर्मतः खलु ॥ र्म्_१०।२१०{१०} ॥  
धर्मं तु सौगतं कार्यं सर्वलोकहितङ्करं ।  
सुगतस्यापि धर्मेषु प्रव्रज्याधर्मम् उत्तमं ॥ र्म्_१०।२११{११} ॥  
यम् आश्रित्य महासत्वा जित्वा क्लेशगणान् लघुः ।  
साक्षाद् अर्हत्पदं प्राप्य व्रजन्ति निर्वृतिं परां ॥ र्म्_१०।२१२{१२} ॥  
इति मत्वा हि ते सर्वे भिक्षवो भवनिस्पृहाः ।  
प्रव्रज्याव्रतम् आश्रित्य भवन्ति ब्रह्मचारिणः ॥ र्म्_१०।२१३{१३} ॥  
तथात्राहं समिछामि प्रव्रज्याव्रतम् उत्तमं ।  
तद् अनुज्ञां प्रदत्वा मे नात्र कार्यो विषादितः ॥ र्म्_१०।२१४{१४} ॥  
(र्म् १३१)  
यदि न दीयते ऽनुज्ञा तद् अपि नो वियोगतः ।  
अकस्मान् मृत्युना घ्राय ग्रसिष्यति पुरो हि नः ॥ र्म्_१०।२१५{१५} ॥  
तदा किं ते करिष्यामि ममापि किं करिष्यसि ।  
कृत्वानुशोचनां चैव यास्यामो मरणं ध्रुवं ॥ र्म्_१०।२१६{१६} ॥  
इति मातः परिज्ञाय तद् अनुज्ञां प्रदेहि मे ।  
विषादं मा कृथा अत्र प्रसादीनी भवेत् प्रभु ॥ र्म्_१०।२१७{१७} ॥  
तथा ते मङ्गलं नित्यम् इहामुत्रापि सम्भवेत् ।  
अहं च सौगतं धर्मं धृत्वा निर्वृतिम् आप्नुयां ॥ र्म्_१०।२१८{१८} ॥  
इति पुत्रोदितं श्रुत्वा मातासौ परिबोधिता ।  
तथानुमोदनां कृत्वा तस्थौ तूष्णीव्यवस्थितान् ॥ र्म्_१०।२१९{१९} ॥  
अथ हिरण्यपाणिः सः पित्रोर् मत्वाभिसम्मतं ।  
तयोश् च चरणे नत्वा सहसा निर्ययौ गृहात् ॥ र्म्_१०।२२०{२०} ॥  
तत्र ज्ञातिगणांश् चासौ वन्धुमित्रसुहृज्जनान् ।  
कृपणातिथिसङ्घादिं वाञ्छितार्थैर् अतोषयत् ॥ र्म्_१०।२२१{२१} ॥  
ततो ऽसौ वान्धवान् सर्वान् सन्तर्प्य परिबोधयन् ।  
आशु जेतवनं गत्वा विहारं समुपाविशत् ॥ र्म्_१०।२२२{२२} ॥  
तत्रासौ सुगतं दृष्ट्वा कृताञ्जलिपुटो मुदा ।  
भगवन्तं तम् आनम्य प्रव्रज्यां समयाचत ॥ र्म्_१०।२२३{२३} ॥  
नमस् ते भगवच् छास्त भवतां चरणं व्रजे ।  
तत् प्रव्रज्याव्रतं दत्वा ब्रह्मचर्यं प्रदेहि मे ॥ र्म्_१०।२२४{२४} ॥  
इति तेनार्थिते ऽसौ श्रीभगवान् तम् अभाषत ।  
एहि भिक्षो कुमार त्वं ब्रह्मचर्यं चरेहि स ॥ र्म्_१०।२२५{२५} ॥  
इति प्रोक्तो मुनीन्द्रो ऽसौ पाणिना तच् छिरः स्पृशन् ।  
सम्यक्प्रवाजयित्वाशु स्वसङ्घे तं समग्रहीत् ॥ र्म्_१०।२२६{२६} ॥  
एहीति प्रोक्तमात्रे ऽपि जिनेन्द्रेण स मुण्डितः ।  
खिक्खिरीपात्रहस्ताभूच् ल्चीवरप्रावृतः सुधीः ॥ र्म्_१०।२२७{२७} ॥  
ततः शिक्षासु शिक्षित्वा प्राप्योपसम्पदो ऽपि च ।  
व्यायच्छद् घटमानश् च समाधिषु समाहितः ॥ र्म्_१०।२२८{२८} ॥  
तद् इदं पञ्चगन्दं च भवचक्रं चलाचलं ।  
विदित्वा सर्वसंस्कारगतिश् चापि विघाटिनी ॥ र्म्_१०।२२९{२९} ॥  
भिन्दन् सर्वम् अविद्याङ्गं प्राप्य विद्याः शुभङ्कराः ।  
प्रतिसंविद्गुणप्राप्तो जितक्लेशगणो यतिः ॥ र्म्_१०।२३०{३०} ॥  
साक्षाद् अर्हत्पदं प्राप्य वीतरागो जितेन्द्रियः ।  
समलोष्टसुवर्णश् च वासीचन्दनसन्निभः ॥ र्म्_१०।२३१{३१} ॥  
(र्म् १३२)  
आकाशसमचित्तश् च निर्विकल्पो निरञ्जनः ।  
संसारभोग्यसत्कारलाभलोभसुनिस्पृहः ॥ र्म्_१०।२३२{३२} ॥  
पञ्चाभिज्ञपदप्राप्तो चतुर्ब्रह्मविहारिकं ।  
सदेवासुरमर्त्यानां त्रैधातुकनिवासिनां ॥ र्म्_१०।२३३{३३} ॥  
पूज्यो मान्यो ऽभिवन्द्यश् च बभूव स हिरण्यभृत् ।  
ततस् ते भिक्षवः सर्वे दृष्ट्वा तं दारकं यतिं ॥ र्म्_१०।२३४{३४} ॥  
विस्मिताः श्रीघनं नत्वा पप्रछुस् तस्य कर्मतां ।  
भगवन् केन धर्मेण हिरण्यपाणिर् अयं सुधीः ॥ र्म्_१०।२३५{३५} ॥  
सर्वार्थिनो हि सन्तर्प्य साक्षाद् अर्हन् भवत्य् अपि ।  
इति तैर् भिक्षुभिः पृष्टे भगवान् तान् तथाब्रवीत् ॥ र्म्_१०।२३६{३६} ॥  
श्रूयतां भिक्षवः सर्वैर् युष्माभिर् विस्मिताशयैः ।  
अनेन यत् कृतं कर्म तन् मया कथ्यते ऽधुना ॥ र्म्_१०।२३७{३७} ॥  
पुरासीद् भगवान् बुद्धः काश्यपो ऽर्हन् मुनीश्वरः ।  
सर्वविद्याधिपः शास्ता तथागतो विनायकः ॥ र्म्_१०।२३८{३८} ॥  
ससाङ्घिको जिनेन्द्रो ऽसौ वाराणसीम् उपाश्रितः ।  
बोधिचर्यां समादिश्य कृत्वा धर्ममयं जगत् ॥ र्म्_१०।२३९{३९} ॥  
सर्वाणि बुद्धकार्याणि समाप्य निर्वृतिं ययौ ।  
तदा राजा कृकी नाम मत्वा तं निर्वृतिं गतं ॥ र्म्_१०।२४०{४०} ॥  
विधिवद् अग्निसंस्कारं कारयित्वा महार्चनैः ।  
ततस् तद्धातुरत्नानि गर्भ आरोप्य सादरात् ॥ र्म्_१०।२४१{४१} ॥  
हेमरत्नमयं स्तूपं कारयाम् आस स प्रभुः ।  
तत् सुसिद्धं प्रतिष्ठाप्य सद्विधानैर् महोत्सवैः ॥ र्म्_१०।२४२{४२} ॥  
महश् चापि तदा तत्र स्थापयित्वा भजन् नृपः ।  
तस्मिन्न् आरोप्यमानायां यष्ट्यां पूजापरिग्रही ॥ र्म्_१०।२४३{४३} ॥  
किन्तवो कन्दरो नाम निदधे रूपकद्वयं ।  
ततः स पादयोर् नत्वा प्रणिधानं व्यधात् तथा ॥ र्म्_१०।२४४{४४} ॥  
यन् मया श्रद्धया भक्त्यारोपितं रूपकद्वयं ।  
यत् पुण्यं च विपाकेन जायेयं सुकुले सदा ॥ र्म्_१०।२४५{४५} ॥  
करोद्भवसुवर्णैः सन्तर्पयित्वार्थिनो जनान् ।  
एवंविधं च शास्तारम् आरोग्य समुपाश्रितः ॥ र्म्_१०।२४६{४६} ॥  
एतद् धर्मं समासाद्य प्राप्नुयां परमां गतिं ।  
तेन पुण्यविपाकेन प्रणिधानेन भूयसा ॥ र्म्_१०।२४७{४७} ॥  
हिरण्यपाणिर् अयं दाता भवत्य् अर्हं स साम्प्रतं ।  
एवं सर्वे ऽपि संसारे भुञ्जते कर्मजं फलं ॥ र्म्_१०।२४८{४८} ॥  
(र्म् १३३)  
येनैवं यत् कृतं कर्म तेनैव भुञ्ज्यते फलं ।  
अभुक्तं क्षीयते नैव कर्म क्वापि कदा चन ॥ र्म्_१०।२४९{४९} ॥  
शुभं वाप्य् अशुभं वापि भुक्तं तु क्षीयते खलु ।  
नाग्निभिर् दह्यते कर्म क्लिद्यते नोदकैर् अपि ॥ र्म्_१०।२५०{५०} ॥  
वायुभिः शुष्यते नापि भूमिषु क्षीयते न हि ।  
अन्यथापि भवेन् नैव संसारे कर्मणो गतिः ॥ र्म्_१०।२५१{५१} ॥  
शुभस्य शुभतैव स्यात् कृष्णस्य कृष्णतैव हि ।  
मिश्रस्य मिश्रितैव स्याद् अन्यथा न सदा भवेत् ॥ र्म्_१०।२५२{५२} ॥  
एवं मत्वाथ संसारे चरितव्यं सदा शुभं ।  
न प्रणस्यन्ति कर्माणि कल्पकोटिशतैर् अपि ॥ र्म्_१०।२५३{५३} ॥  
सामग्रीं प्राप्य कालं च फलन्ति प्राणिनां खलु ।  
इत्य् असौ भगवान् बुद्धः सत्कर्मदेशनामतैः ॥ र्म्_१०।२५४{५४} ॥  
तर्पयन् स कलांल् लोकान् ततो विश्रान्तम् आदधौ ।  
इति शास्त्रोदितं श्रुत्वा सर्वे ते भिक्षुसाङ्घिकाः ॥ र्म्_१०।२५५{५५} ॥  
शुभेष्व् एव सदा नित्यं सम्प्रचेरुः समाहितः ।  
महाराज त्वयाप्य् एवं चरितव्यं शुभे सदा ॥ र्म्_१०।२५६{५६} ॥  
बोधयित्वा प्रजाञ् चैवं स्थापनीयाः शुभे सदा ।  
ततस् ते मङ्गलं नित्यं सर्वत्रापि भवेत् खलु ।  
क्रमाद् बोधिचरीं प्राप्य सम्बोधिपदम् आपुण्याः ॥ र्म्_१०।२५७{५७} ॥  
इति तेन समादिष्टं श्रुत्वा स नृपतीश्वरः ।  
तथेत्य् अभ्यनुमोदित्वा प्राभ्यनन्दत् सपार्षदः ॥ र्म्_१०।२५८{५८} ॥  
शृण्वन्ति ये श्रावयन्तीह यश् च हिरण्यपाणेर् अवदानम् एतत् ।  
ते क्लेशमुक्ताः सुगतानुभक्ताः प्रयान्ति नूनं सुगतालयेषु ॥ र्म्_१०।२५९{५९} ॥  
  
++ इति श्रीरत्नमालयां हिरण्यपाण्यवदानं नाम समाप्तं ++  
  
  
(र्म् १३४)  
Xइ हस्तकावदान  
अथाशोको महीपालः कृताञ्जलिपुटो मुदा ।  
उपगुप्तं गुरुं नत्वा भूयो ऽप्य् एवम् अभाषत ॥ र्म्_११।१{१} ॥  
भदन्त श्रोतुम् इछामि पुनर् अन्यत् सुभाषितं ।  
यथा ते गुरुणाख्यातं तथा मे वक्तुम् अर्हसि ॥ र्म्_११।२{२} ॥  
इति तेन नरेन्द्रेण पृष्टो ऽसौ सुगतांशजः ।  
उपगुप्तो महाभिज्ञस् तं नृपं प्रत्यभाषत ॥ र्म्_११।३{३} ॥  
शृणु राजन् महाभाग यथा मे गुरुणोदितं ।  
तथाहं ते प्रवक्ष्यामि तद् अनुमोदनां कुरु ॥ र्म्_११।४{४} ॥  
पुरैकसमये चैवं श्रीघनो ऽसौ तथागतः ।  
सम्बुद्धः सुगतः शास्ता सर्वधर्मानुदेशकः ॥ र्म्_११।५{५} ॥  
श्रावस्त्यां वहिर् उद्याने जेतवने मनोरमे ।  
अनाथपिण्डदोद्याने विहारे सुगताश्रमे ॥ र्म्_११।६{६} ॥  
भिक्षुभिः श्रावकैः सार्द्धं उपासकैश् च चैलकैः ।  
बोधिसत्वैर् महासत्वैस् तदन्यैश् च महर्षिभिः ॥ र्म्_११।७{७} ॥  
व्यहरत् सर्वहितार्थाय धर्मामृतं प्रवर्षयन् ।  
तत् सद्धर्मामृतं पातुं प्रययुर् बोधिकामिनः ॥ र्म्_११।८{८} ॥  
लोकपाला महाराजा स्वस्वसैन्यजनैः सह ।  
ब्राह्मणाः क्षत्रिया वैश्याः शूद्राश् च मन्त्रिणो जनाः ॥ र्म्_११।९{९} ॥  
अमात्याः साधवः पौरा धनिनश् च महाजनाः ।  
वणिजः सार्थवाहाश् च तथान्ये सर्वजातिकाः ॥ र्म्_११।१०{१०} ॥  
सर्वदिग्भ्यः समागत्य सर्वे ते समुपागताः ।  
तं बुद्धं सुगतं नाथं पूजयित्वा समन्ततः ॥ र्म्_११।११{११} ॥  
परिवृत्य पुरोधाय शख्याविगुणकामिताः ।  
कृताञ्जलिपुटो तस्थुः सद्धर्मचरणोत्सुकाः ॥ र्म्_११।१२{१२} ॥  
अथासौ भगवान् दृष्ट्वा तान् सर्वान् समुपस्थितान् ।  
आदिमध्यान्तकल्याणं दिदेश धर्मम् उत्तमं ॥ र्म्_११।१३{१३} ॥  
तत् सद्धर्मामृतं पीत्वा सर्वे लोकाधिपादयः ।  
हर्षितास् ते ऽनुमोदन्तो वभूवुः परिबोधिताः ॥ र्म्_११।१४{१४} ॥  
तदैव समये तस्यां श्रावस्त्यां पुरिसम्भवः ।  
आसीद् गृहपतिः प्राढ्यः कुवेरवत् समृद्धिमान् ॥ र्म्_११।१५{१५} ॥  
श्राद्धो दाता महाभोगी सर्वहितार्थभृत् ।  
(र्म् १३५)  
त्रिरत्नसेवको धीमान् सुविशालपरिग्रहः ॥ र्म्_११।१६{१६} ॥  
सङ्गृही विधिवद् भार्यां स्वकुलधर्मचारिणी ।  
परिणीता यथाकामं संरमे परिचारयन् ॥ र्म्_११।१७{१७} ॥  
तस्यासौ रमणी भार्या संवृत्ता गर्भिणी सती ।  
असूत समये पुत्रं प्रासादिकं मनोहरं ॥ र्म्_११।१८{१८} ॥  
स च जातिस्मरो वालो जातमात्रः स्वकौ भुजौ ।  
सन्दृष्ट्वालिङ्ग्य चुंवित्वा परिष्वज्यैवम् अब्रवीत् ॥ र्म्_११।१९{१९} ॥  
अहो वताद्य मे हस्तौ सुचिरेण समुद्भवौ ।  
अहो लब्धाव् इमौ हस्तौ सुचिरेण मयाधुना ॥ र्म्_११।२०{२०} ॥  
तेनैवं जातमात्रेण दृष्टं कृतं प्रभाषितं ।  
दृष्ट्वा श्रुत्वा च सा माता त्रासिता विस्मिताभवत् ॥ र्म्_११।२१{२१} ॥  
किम् एतद् इति सन्त्रस्ता दृष्ट्वा तं दारकं मुदा ।  
भर्त्तारं सहसाहूय अग्रम् एनम् अदर्शयत् ॥ र्म्_११।२२{२२} ॥  
तदासौ दारकश् चापि दृष्ट्वा तं जनकं मुदा ।  
हस्तौ दृष्ट्वा तथालिङ्ग्य चुंवयित्वा चैवम् अब्रवीत् ॥ र्म्_११।२३{२३} ॥  
अहो वताद्य मे हस्तौ सुचिरेण समुद्भवौ ।  
अहो लब्धाव् इमौ हस्तौ सुचिरेण मयाधुना ॥ र्म्_११।२४{२४} ॥  
इति सन्दर्शयं हस्ताव् एवं चाप्य् अवदच् छिशुः ।  
दारको ऽसौ पुनः सुप्तो निद्रां भेजे यद् इछया ॥ र्म्_११।२५{२५} ॥  
ततो ऽसौ जनको ऽप्य् एतद् दृष्ट्वा श्रुत्वा प्रविस्मितः ।  
किं एतद् इति साशङ्का ज्ञातिन् आहूय चाब्रवीत् ।  
भवन्तो ऽद्य प्रजातं मे पुत्ररत्नं मनोहरं ।  
तन् निमित्तं निरीक्ष्यैतत् सत्यं मे वक्तुम् अर्हथ ।  
इति तेनोदितं श्रुत्वा सर्वे ते ज्ञातयो मुदा ।  
तत् पुत्रं दारकं द्रष्टुं तत् कोष्ठं समुपादिशत् ।  
तथासौ दारकश् चैवं तान् दृष्ट्वा समुपस्थितान् ।  
भुजौ पश्यन् परिष्वज्य चुंवित्वैवम् अभाषत ।  
अहो वताद्य मे हस्तौ सुचिरेण मयाधुना ।  
भवन्तो ऽर्हत्सु मा चित्तं दूषयत कदा चन ।  
खरां वाचं च मार्हत्सु निश्चारयत सर्वदा ।  
एवं सन्दर्शयं हस्तौ वचनं संवदं शिशुः ।  
दारको ऽसौ पुनः सुप्तो निद्रां भेजे यद् इछया ।  
एतत् ते ज्ञातयो दृष्ट्वा श्रुत्वा सर्वे ऽपि विस्मिताः ।  
किम् एतद् इति भाषन्तो वभूवुः परिसङ्किताः ॥ र्म्_११।२६{२६} ॥  
ततस् ते ज्ञातयः सर्वे विज्ञाय तस्य लक्षणं ।  
सम्मील्य तम् उपामन्त्र्य गृहस्थः प्रतिहर्षितः ॥ र्म्_११।२७{२७} ॥  
तस्य जातिमहं कृत्वा पुनर् एवम् अवोचत ।  
भदन्तो दारकस्यास्य नामधेयं प्रमाणतः ॥ र्म्_११।२८{२८} ॥  
(र्म् १३६)  
यथायोग्यप्रसिद्धेन कर्त्तुम् अर्हथ साम्प्रतं ।  
इति तेनोदितं श्रुत्वा सर्वे ते ज्ञातयस् ततः ॥ र्म्_११।२९{२९} ॥  
सम्मील्य सम्मतं कृत्वा तं गृहस्थं समब्रुवन् ।  
यद् अयं ते सुतो वालो जातमात्रः स्वकौ भुजौ ॥ र्म्_११।३०{३०} ॥  
पश्यन् आलिङ्ग्या चुंवित्व मुदा चैवं प्रभाषते ।  
तद् अयं दारको नाम्ना हस्तक इति विश्रुतः ॥ र्म्_११।३१{३१} ॥  
भवतु सर्वलोकेषु सुचिरं चापि जीवतु ।  
तथेति प्रतिनन्दित्वा गृहस्थो ऽसौ प्रमोदितः ॥ र्म्_११।३२{३२} ॥  
तेन नाम्ना प्रसिद्धेन प्रथयाम् आस तं सुतं ।  
ततो ऽसौ दारकस् तेन पित्रा पुत्राभिनन्दितः ।  
उपन्यस्तोपधात्रीषु धारणप्रतिपालने ॥ र्म्_११।३३{३३} ॥  
ततस् तासां प्रयत्नैः स पथ्योपचारणैः क्रमात् ।  
दिने दिने प्रवृद्धो ऽभूद् ह्रदस्थम् इव पङ्कजं ॥ र्म्_११।३४{३४} ॥  
एवं स हस्तकस् ताभिः पाल्यमानः प्रवर्द्धितः ।  
कुमारः सखिभिः सार्द्धं क्रीडास्थानं गतो ऽरमत् ॥ र्म्_११।३५{३५} ॥  
तत्र तेषां सखीनां च हस्तको ऽसौ पुरःस्थितः ।  
हस्ताव् आलिङ्ग्य संरक्ष्य चुंवित्वैवम् अभाषत ॥ र्म्_११।३६{३६} ॥  
अहो वताद्य मे हस्तौ सुचिरेण समुद्भवौ ।  
अहो लब्धाव् इमौ हस्तौ सुचिरेण मयाधुना ॥ र्म्_११।३७{३७} ॥  
भवन्तो ऽर्हत्सु मा चित्तं दूषयत कदाचन ।  
खरां वाचं च मार्हत्सु निश्चारयत केषु चित् ॥ र्म्_११।३८{३८} ॥  
इति संरक्षितौ हस्तौ तेनैवं च प्रभाषितं ।  
दृष्ट्वा श्रुत्वाभवन् सर्वे सखायातीवविस्मिताः ॥ र्म्_११।३९{३९} ॥  
ततश् च जनकेनासौ लिपिशालानिवेशितः ।  
गुरुं सम्यग् उपाश्रित्य विद्यापारं ययौ लघु ॥ र्म्_११।४०{४०} ॥  
तत्र तेषां गुरुणां च हस्तको ऽसौ पुरःस्थितः ।  
हस्तौ दृष्ट्वा समालिङ्ग्य चुंवित्वा चैवम् अब्रवीत् ॥ र्म्_११।४१{४१} ॥  
अहो वताद्य मे हस्तौ सुचिरेण समुद्भवौ ।  
अहो लब्धव् इमौ हस्तौ सुचिरेण मयाधुना ॥ र्म्_११।४२{४२} ॥  
भवन्तो ऽर्हत्सु मा चित्तं दूषयत कदा चन ।  
खरां वाचं च मार्हत्सु निश्चारयत केषु चित् ॥ र्म्_११।४३{४३} ॥  
इति दृष्ट्वा च संश्रुत्य सर्वे ते गुरवो ऽपि च ।  
सर्वे शिष्य गणाश् चापि वभूवुर् विस्मयान्विताः ।  
यस्मिंश् च समये तत्र देशे भयौपक्रमे ।  
(र्म् १३७)  
जनकायः समुद्भ्रान्तो ऽगोपायत् स्वस्वभाण्डकं ।  
तदासौ हस्तको ऽप्य् एवं समुद्भ्रान्तः स्वकौ भुजौ ।  
सम्भुज्य गोपयित्वैवं जनकायम् अभाषत ।  
अहो वताद्य मे हस्तौ सुचिरेण समुद्भवौ ।  
अहो लब्धाव् इमौ हस्तौ सुचिरेण मयाधुना ।  
भवन्तो ऽर्हत्सु मा चित्तं दूषयत कदा चन ।  
खरां वाचैव मार्हत्सु निश्चारयत केषु चित् ।  
एवं हस्तौ सुसंरक्ष्य तेनैवं च प्रभाषितं ।  
दृष्ट्वा श्रुत्वा च ते सर्वे लोका आसन् सुविस्मिताः ॥ र्म्_११।४४{४४} ॥  
ततो ऽसौ हस्तको ऽन्यस्मिं दिवसे सखिभिः सह ।  
जेतवनं महोद्यानं जिनाश्रमे उपाययौ ॥ र्म्_११।४५{४५} ॥  
तत्राद्राक्षीत् महाबुद्धं भगवन्तं सभास्थितं ।  
द्वात्रिंशल्लक्षणाशीतिव्यञ्जनैः परिमण्डितं ॥ र्म्_११।४६{४६} ॥  
व्यामप्रभासमुद्दीप्तं शतसूर्याधिकप्रभं ।  
शान्तेन्द्रियं सुभद्राङ्गं सौम्यकान्तं मनोहरं ॥ र्म्_११।४७{४७} ॥  
दृष्ट्वासौ सुप्रसन्नात्मा सहसा समुपागतः ।  
पादौ तस्य मुनेर् नत्वा धर्मं श्रोतुं पुरो ऽविशत् ॥ र्म्_११।४८{४८} ॥  
ततो ऽसौ भगवान् तस्य दृष्ट्वाशयं विशोधितं ।  
आदिमध्यान्तकल्याणं दिदेश धर्मम् उत्तमं ॥ र्म्_११।४९{४९} ॥  
तं सुगतोदितं धर्मं आर्य्यसत्यसमन्वितं ।  
श्रुत्वासौ हस्तको विज्ञः सत्कायदृष्टिपर्वतं ॥ र्म्_११।५०{५०} ॥  
सम्भिद्य ज्ञानवज्रेण विंशतिशिखरोद्गतं ।  
श्रोतापत्तिफलं प्राप्तो दृष्टसत्यो ऽभवत् ततः ॥ र्म्_११।५१{५१} ॥  
सम्बुद्धसुगतं नत्वा स्वगेहं सहसा ययौ ॥ र्म्_११।५२{५२} ॥  
तत्रैतत् सर्ववृत्तान्तं पित्रोर् आज्ञाय हर्षितः ।  
प्रव्रज्यासाधने ऽनुज्ञां पितरौ प्रत्ययाचत ॥ र्म्_११।५३{५३} ॥  
चित्तं मे रोचते तात प्रव्रज्याव्रतसाधने ।  
तद् अनुज्ञां प्रदत्तं मे हितं मयि यदीछथ ॥ र्म्_११।५४{५४} ॥  
इति पुत्रोदितं श्रुत्वात्मजं तं पितावदत् ।  
मा कृथाः सहसा पुत्र प्रव्रज्यासाधने मनः ॥ र्म्_११।५५{५५} ॥  
प्रव्रज्या दुष्करं स्थानं तद् अन्यद्व्रतम् आचर ।  
प्रव्रज्याग्रहणं वृद्धे दरिद्रिते सुशोभिते ॥ र्म्_११।५६{५६} ॥  
त्वं च पुत्र कुमारो ऽसि दहरो ऽतिसुकोमलः ।  
किञ्चिद् दुःखे ऽनभिज्ञाय तत् प्रव्रज्यां चरेः कथं ॥ र्म्_११।५७{५७} ॥  
तद् यावद् यौवनं देहं यावत् सम्पच् च ते गृहे ।  
तावद् गेहे सुखं भुक्त्वा गृही धर्मं समाचर ॥ र्म्_११।५८{५८} ॥  
यदा वृद्धो दरिद्रो च प्रव्रज्यायां तदा चर ।  
(र्म् १३८)  
यावद् युवा समृद्धश् च तावत् त्वं प्रव्रजेः कथं ॥ र्म्_११।५९{५९} ॥  
सम्पत्तिक्षणयौवन्यं एतन् मारस्य गोचरं ।  
तद् एतस्मिं कथं पुत्र प्रव्रज्याव्रतम् आचरेः ॥ र्म्_११।६०{६०} ॥  
इत्य् एतद् दुष्करं मत्वा प्रव्रज्याचरणे मनः ।  
यत्नेनापि विनिवार्य कुलधर्मे समाश्रय ॥ र्म्_११।६१{६१} ॥  
ततस् ते मङ्गलं नित्यम् इहामुत्रापि सर्वतः ।  
यशोधर्मसुखान्य् एवं सद्गतिं समवाप्नुयाः ॥ र्म्_११।६२{६२} ॥  
इति वाक्यं पितुः श्रुत्वा हस्तको ऽसौ विशङ्कितः ।  
पितरौ बोधयन् धर्मे पुनर् एवम् अभाषत ॥ र्म्_११।६३{६३} ॥  
सत्यम् एतत् तथा तात त्वयैवं सत्यम् उच्यते ।  
अत्रापि श्रूयतां तात ममाभिप्रायम् उच्यतां ॥ र्म्_११।६४{६४} ॥  
अनित्यं खलु संसारं जीवितं चापि चञ्चरं ।  
क्षणध्वंसि शरीरं च सम्पच् चापि घनोपमा ॥ र्म्_११।६५{६५} ॥  
एवं दृष्ट्वा ह ताताहं संसारसुखनिःस्पृहः ।  
प्रव्रज्याव्रतम् आधाय प्राप्तुम् इछामि सद्गतिं ॥ र्म्_११।६६{६६} ॥  
अपि च जन्म मानुष्यं दुल्लभं भवचारिणां ।  
तत्रापि मरणं नित्यं पुरतः सर्वसम्मुखं ॥ र्म्_११।६७{६७} ॥  
मानुष्यं लभ्यमाने हि कुतो धर्मानुचारितं ।  
विना धर्मानुचारेण सद्गतिं कथम् आप्नुयां ॥ र्म्_११।६८{६८} ॥  
सम्बुद्धो ऽपि सदा नात्र संस्थाप्यति ससाङ्घिकः ।  
अतो ऽन्यत्रापि यायाद् वा निर्वृतिं चाव्रजेत् खलु ॥ र्म्_११।६९{६९} ॥  
सम्बुद्धे निर्वृतिं याते सद्धर्म लप्स्यते कुतः ।  
सद्धर्मान्तर्गते लोके मारचर्य्या समाचरेत् ॥ र्म्_११।७०{७०} ॥  
मारचर्य्यासमाक्रान्ते सर्वत्र भुवनेष्व् अपि ।  
सर्वे सत्वाश् च कामार्त्ता भवेयुः क्लेशभागिनः ॥ र्म्_११।७१{७१} ॥  
तदा धर्मानुचारेषु बुद्धिः कस्य कथं चरेत् ।  
प्रव्रज्यासंवरं स्थातुं कः समर्थो भवेत् तदा ॥ र्म्_११।७२{७२} ॥  
न च संशुद्ध्यते चित्तं प्रव्रज्यासंवरं विना ।  
अविशोधितचित्ते हि नैव यायाच् छिवां गतिं ॥ र्म्_११।७३{७३} ॥  
तच् चित्तपरिशुद्ध्यर्थं निर्वृते च यद् आप्तये ।  
प्रव्रज्याव्रतम् आदातुम् इछामि तात साम्प्रतं ॥ र्म्_११।७४{७४} ॥  
यद् अत्र यदि मे तात हितं कर्तुं समिछसि ।  
प्रव्रज्यासाधने ऽनुज्ञां दातुं मे प्रार्हसि द्रुतं ॥ र्म्_११।७५{७५} ॥  
इति पुत्रवचः श्रुत्व स गृहस्थो ऽनुबोधितः ।  
(र्म् १३९)  
तथेत्य् अभ्यनुमोदित्वा तद् अनुज्ञां व्यसृजत ॥ र्म्_११।७६{७६} ॥  
तच् छ्रुत्वा जननी चासौ दृष्ट्वा तं पुत्रम् आत्मजं ।  
वियोगदुःखसङ्कार्ता रुन्दन्त्य् एवं न्यवारयत् ॥ र्म्_११।७७{७७} ॥  
हा पुत्र कथम् एकान्ते मां विहाय क्व यास्यसि ।  
सहसा पुत्र मा कार्षी प्रव्रज्याचरितं मनः ॥ र्म्_११।७८{७८} ॥  
यावज् जीवाम्य् अहं जीव तावन् मा प्रव्रजात्मजे ।  
मृतायां मयि पुत्र त्वं प्रव्रजस्व यथेछया ॥ र्म्_११।७९{७९} ॥  
अचिरेण हि मे मृत्युर् भविष्यति न संशयः ।  
तावद् एव गृहे धर्मं कुर्वन् भुक्त्वा सुखं वस ॥ र्म्_११।८०{८०} ॥  
इति मातुर् वचः श्रुत्वा पुत्रो ऽसौ परिचोदितः ।  
मातरं तां प्रणत्वैवं बोधयितुम् अभाषत ॥ र्म्_११।८१{८१} ॥  
यत् त्वयाम्वे रुदन्त्य् एवं मृत्युनामात्र कीर्त्त्यते ।  
तेन मे प्रेरितं चित्तं प्रव्रज्याव्रतधारणे ॥ र्म्_११।८२{८२} ॥  
ध्रुवं जन्मवतां मृत्युः संसारे परिवर्त्तिनः ।  
जातो न म्रियते को हि मृतः कश् च न जायते ॥ र्म्_११।८३{८३} ॥  
गृहस्थो धर्मकृच् चापि यात्य् एवं मरणं ध्रुवं ।  
ब्रह्मचारी वनस्थो ऽपि यात्य् एवं मरणं खलु ॥ र्म्_११।८४{८४} ॥  
गृहस्थो बहुभिर् यत्नैः प्रकृत्वा द्रव्यसाधनं ।  
कृच्छ्रेण साधयन् धर्मं मृतो याति सुरालयं ॥ र्म्_११।८५{८५} ॥  
यावद् धर्मफलं स्वर्गे तावद् भुक्त्वा सुखं वसेत् ।  
ततो धर्मफले हीने स्वर्गाच् च्युतो यतेद् अधः ॥ र्म्_११।८६{८६} ॥  
अधोलोकेष्व् अवीच्यादौ नरकेषु भ्रमेच् चिरं ।  
विविधानि च दुःखानि भुक्त्वा जीवं चिरं वसेत् ॥ र्म्_११।८७{८७} ॥  
यावन् न जायते तस्य पुण्यानुमोदना मतौ ।  
तावत् कर्मजदुःखानि प्रभुक्त्वा नरके चरेत् ॥ र्म्_११।८८{८८} ॥  
यदा तु जायते तस्य त्रिरत्नस्मरणे मतिः ।  
तदा तत्स्मृतिपुण्येन धर्मे ऽनुमोद्यते मतिः ॥ र्म्_११।८९{८९} ॥  
यदा पुण्यानुरागेण सम्बुद्धशरणं व्रजेत् ।  
तदा तं सुगतं दृष्ट्वा धर्माकरैः परिस्पृशेत् ॥ र्म्_११।९०{९०} ॥  
सुगते दृक्प्रभास्पृष्टे पापदुःखैर् विमोचितः ।  
नरकेभ्यः समुत्तीर्य प्रयायात् सुगतालयं ॥ र्म्_११।९१{९१} ॥  
तत्रापि यदि धर्मेषु चरन् नित्यम् अतन्द्रितः ।  
क्रमाद् बोधिचरीं प्राप्य प्रयायात् परमां गतिं ॥ र्म्_११।९२{९२} ॥  
एवं मात गृहस्थो हि कृत्वापि धर्मम् आदरात् ।  
(र्म् १४०)  
सुखदुःखानि सम्भुक्त्वा संसारे चरते भ्रमन् ॥ र्म्_११।९३{९३} ॥  
कथं चित् सुचिरेणैवं सुगतस्य प्रसादतः ।  
भवचारकनिर्मुक्तं प्रयायात् परमां गतिं ॥ र्म्_११।९४{९४} ॥  
प्रव्रज्यार्हत्पदं प्राप्य प्राप्तुम् इछामि निर्वृतिं ।  
तन् ममात्र त्वया मात नैव कार्या निवारणा ॥ र्म्_११।९५{९५} ॥  
यदि पुण्ये ऽस्ति ते वाञ्छा तद् अनुज्ञाशु दीयतां ।  
यदि न दीयते ऽनुज्ञा तद् अपि नौ वियोगता ॥ र्म्_११।९६{९६} ॥  
अकस्मात् मृत्युर् आगत्य भविष्यति पुरापि नौ ।  
तदा ते किं करिष्यामि किं ममापि करिष्यसि ॥ र्म्_११।९७{९७} ॥  
सदानुशोचनाम् एव कृत्वा जीवं त्यजेवहि ।  
इति मातर् विदित्वा त्वं तदनुज्ञां प्रदेहि मे ॥ र्म्_११।९८{९८} ॥  
विघ्नतां मा कृथा ह्य् अत्र धर्मे भवानुमोदिनी ।  
तथा चेच् छुभता नित्यम् इहामुत्रापि ते भवेत् ॥ र्म्_११।९९{९९} ॥  
अहं च सौगतिं चर्यां कृत्वा यास्यामि निर्वृतीं ।  
इति पुत्रोदितं श्रुत्वा मतासौ परिबोधिता ॥ र्म्_११।१००{१००} ॥  
तथानुमोदनां कृत्वाभवत् तूष्णीव्यवस्थिता ॥ र्म्_११।१०१{१} ॥  
अथासौ हस्तको विज्ञः पित्रोर् मत्वाभिसम्मतं ।  
तयोः पादान् प्रणत्वैवं सहसा निर्ययौ गृहात् ॥ र्म्_११।१०२{२} ॥  
ततो ज्ञातिगणान् सर्वान् वन्धुमित्रसुहृज्जनान् ।  
सर्वान् अतिथिवर्गांश् च वाञ्छितार्थैः प्रतोषयन् ॥ र्म्_११।१०३{३} ॥  
सन्तर्प्य बोधयित्वा च सहसा सम्प्रहर्षितः ।  
जेतवनं प्रगत्वा स विहारं समुपाविशत् ॥ र्म्_११।१०४{४} ॥  
तत्रस्थं सुगतं दृष्ट्वा सहसा समुपायतः ।  
कृताञ्जलिपुटो नत्वा प्रव्रज्यां समयाचत ॥ र्म्_११।१०५{५} ॥  
नमस् ते भगवन् नाथ भवतां शरणं व्रजे ।  
तत् प्रव्रज्यां व्रतं देहि चरिष्ये ब्रह्मसंवरं ॥ र्म्_११।१०६{६} ॥  
इति तेनार्थिते बुद्धो भगवान् तम् अभाषत ।  
एहि भिक्षो कुमारात्र चर ब्रह्मव्रतं वरं ॥ र्म्_११।१०७{७} ॥  
इत्य् आदिश्य मुनीन्द्रो ऽसौ पाणिना तच् छिरः स्पृशन् ।  
सम्यक् प्रव्राजयित्वाशु स्वसङ्घे तं समग्रहीत् ॥ र्म्_११।१०८{८} ॥  
एहीत्य् आदिष्टमात्रे ऽपि मुनीन्द्रेण स हस्तकः ।  
मुण्डितः खिष्खिरीपात्रहस्तो ऽभूच् चीवरावृतः ॥ र्म्_११।१०९{९} ॥  
क्रमाच् छिक्षा समासाद्य प्राप्योपसम्पदो ऽपि च ।  
व्यायच्छ घटमानश् च समाधिषु समाहितः ॥ र्म्_११।११०{१०} ॥  
तद् इदं पञ्चगण्डं च भवचक्रं चलाचलं ।  
विदित्वा सर्वसंस्कारगतिश् चापि विघातिनी ॥ र्म्_११।१११{११} ॥  
भिन्दन् सर्वम् अविद्याङ्गं प्राप्य विद्यागणाः शिवाः ।  
(र्म् १४१)  
प्रतिसंविद्गुणाः प्राप्य जित्वा क्लेशगणां यतिः ॥ र्म्_११।११२{१२} ॥  
साक्षाद् अर्हत्पदं प्राप्तः वीतरागो जितेन्द्रियः ।  
समलोष्टहिरण्यश् च वासीचन्दनसन्निभः ॥ र्म्_११।११३{१३} ॥  
आकाशसमचित्ताङ्गो निर्विकल्पो निरञ्जनः ।  
संसारभोग्यसत्कारलाभलोभपराङ्मुखः ॥ र्म्_११।११४{१४} ॥  
पञ्चाभिज्ञापदप्राप्तश् चतुर्ब्रह्मविहारकः ।  
सदेवासुरमर्त्यानां त्रैधातुकनिवासिनां ॥ र्म्_११।११५{१५} ॥  
पूज्यो मान्यो ऽभिवन्द्यो ऽभूद् धस्तको ऽर्हं यतिः सुधीः ।  
सहसा क्लेशगणाञ् जित्वा साक्षाद् अर्हन् भवत्य् अपि ॥ र्म्_११।११६{१६} ॥  
ततस् ते भिक्षवः सर्वे दृष्ट्वा तं दारकं यतिं ।  
विस्मिताः श्रीघनं नत्वा पप्रछुस् तस्य कर्मतां ॥ र्म्_११।११७{१७} ॥  
तद् अद्य भगवच् छास्तः सर्वसत्वानुबोधये ।  
यद् अनेन कृतं कर्म तत् समादेष्टुम् अर्हति ॥ र्म्_११।११८{१८} ॥  
इति ते भिक्षुभिः पृष्टे भगवान् स मुनीश्वरः ।  
तान् स्वशिष्यान् यतीन् भिक्षून् समामन्त्र्याब्रवीत् तथा ॥ र्म्_११।११९{१९} ॥  
शृणुध्वं भिक्षवः सर्वे यूयं हि विस्मयान्विताः ।  
यद् अनेन कृतं कर्म तन् मया वः प्रचक्ष्यतां ॥ र्म्_११।१२०{२०} ॥  
पुरासीद् भगवान् बुद्धः काश्यपो नाम सर्ववित् ।  
स्सर्वत्रैधातुकाधीशः सर्वविद्याधिपो जिनः ॥ र्म्_११।१२१{२१} ॥  
धर्मराजो जगच्छास्ता तथागतो विनायकः ।  
सर्वधर्मानुसम्भर्त्ता सम्बोधिसम्प्रकाशितः ॥ र्म्_११।१२२{२२} ॥  
ससाङ्घिको मुनीन्द्रो ऽसौ वाराणसीम् उपाश्रितः ।  
सर्वसत्वहितार्थेन तस्थौ धर्मं समादिशत् ॥ र्म्_११।१२३{२३} ॥  
तस्य सद्धर्मराजस्य काश्यपस्य जगद्गुरोः ।  
शासने द्वौ यती भिक्षू संशीतिकौ वभूवतुः ॥ र्म्_११।१२४{२४} ॥  
तयोर् एको महाधीरो विनीतो ऽर्हं वहुश्रुतः ।  
द्वितीयो ऽल्पश्रुतः भिक्षुः पृथग्जनसमानिकः ॥ र्म्_११।१२५{२५} ॥  
यो ऽसाव् अर्हन् महाविज्ञो वहुश्रुतो विचक्षणः ।  
स ज्ञातो ऽर्हन् महापुण्यः सर्वलोकैः प्रपूजितः ॥ र्म्_११।१२६{२६} ॥  
यो ऽभूच् चाल्पश्रुतो भिक्षुः संशीतिकः पृथग्जनः ।  
स केन चित् पूजितो नैवं यथा सो ऽर्हं यतिः सुधीः ॥ र्म्_११।१२७{२७} ॥  
यदा सो ऽर्हन् महाभिज्ञो यत्र यत्र निमन्त्रितः ।  
(र्म् १४२)  
तेनैव सर्वतः पश्चाच्छ्रमनेन सहाचरत् ॥ र्म्_११।१२८{२८} ॥  
तथान्यस्मिन् दिने सो ऽर्हं दात्रान्येन निमन्त्रितः ।  
गन्तुकामस् तदा तत्र पश्चाच्छ्रमणम् ऐच्छत ॥ र्म्_११।१२९{२९} ॥  
तद् आगमनम् अन्विष्य नैव प्रत्यलभत् क्वचित् ।  
ततस् तद्दर्शनाभावाद् अन्यम् आहूय भिक्षुकं ॥ र्म्_११।१३०{३०} ॥  
तं पश्चाच्छ्रमणं कृत्वा दातुर् गृहम् उपाचरत् ।  
तदनन्तरम् एवासौ तत्राश्रमे उपागतः ॥ र्म्_११।१३१{३१} ॥  
तम् अर्हन्तम् अपश्यन् स तस्थौ तूष्णी निराशितः ।  
तथैवं तं निषीदन्तं दृष्ट्वा ते भिक्षवो नराः ॥ र्म्_११।१३२{३२} ॥  
तस्यौद्धत्यमनः कर्तुम् एवम् ऊचुः परस्परं ।  
भदन्त पश्यताद्यायं तेनाहतो न नीयते ॥ र्म्_११।१३३{३३} ॥  
अन्यो ऽद्य नीयते पश्चाच्छ्रमणः केन हेतुना ।  
इति तैर् भिक्षुभिः प्रोक्तं श्रुत्वासौ प्रतिभेदितः ।  
तस्यार्हतो ऽन्तिके चित्तं प्रदुष्याभ्यशपत् तथा ॥ र्म्_११।१३४{३४} ॥  
यद् अद्य मां परित्यज्य समाहूयान्यतो हरात् ।  
गछत भोजनं भोक्तुं तद् अहस्तो भवत्व् असौ ॥ र्म्_११।१३५{३५} ॥  
तदासौ भोजनं भुक्त्वा तेनैवं भिक्षुणा सह ।  
स्वाश्रमं समुपायातस् तम् अद्राक्षीद् रुषाकुलं ॥ र्म्_११।१३६{३६} ॥  
इत्य् एवं शपितं वापि मत्वा सो ऽर्हं महामतिः ।  
दृष्ट्वा तं कृपया दृष्ट्या तूष्णीभूत्वा व्यचिन्तयत् ॥ र्म्_११।१३७{३७} ॥  
अहो अयं महामूढ ईदृग् मयि प्रभाषते ।  
एतत् कर्मफलं घोरं कथं भोक्ष्यति नारके ॥ र्म्_११।१३८{३८} ॥  
यद् अयं मम दोषेण क्रोधेनैवं खलीकृतः ।  
तद् एतत् कर्मवैपाक्यं मयैव परिपाच्यतां ॥ र्म्_११।१३९{३९} ॥  
इत्य् एवं मनसा ध्यात्वा स महार्हं कृपानिधिः ।  
तत्पापपरिशुद्ध्यर्थं समाधिं विदधे चिरं ॥ र्म्_११।१४०{४०} ॥  
ततः सो ऽप्य् अयतिर् भिक्षुर् दृष्ट्वा तं ध्यानसंस्थितं ।  
पश्चात्तापाग्निसन्तप्तेस् तत्पादप्रणतो ऽवदत् ॥ र्म्_११।१४१{४१} ॥  
भदन्त यन् मया रौष्यात् क्रोधाभिभूतचेतसा ।  
प्रोचितं पातकं घोरं तद् भवान् क्षन्तुम् अर्हति ॥ र्म्_११।१४२{४२} ॥  
यन् मया दुष्टचित्तेन भवतो ऽप्य् उपभाष्यते ।  
(र्म् १४३)  
तदत्ययं भवाञ् छास्तः प्रतिहर्तुं समर्हति ॥ र्म्_११।१४३{४३} ॥  
अद्याग्रेण सदा चापि भवतां शरणं व्रजे ।  
तन् मे यद् अपराधत्वं तत् सर्वं क्षन्तुम् अर्हति ॥ र्म्_११।१४४{४३!} ॥  
पुनर् नैतत् करिष्ये ऽहं अकर्त्तव्यं यद्य् अत्र हि ।  
अवक्तव्यं च यत् किं चिन् न तद् वक्ष्यामि सर्वथा ॥ र्म्_११।१४५{४४} ॥  
अभाव्यं चापि यत् किञ्चिद् भावयिष्ये न तत् पुनः ।  
यद् एव तं प्रकर्त्तव्यं तद् एव हि करोम्य् अहं ॥ र्म्_११।१४६{४५} ॥  
वक्तव्यम् एव वक्ष्ये ऽहं भाव्यम् एव प्रभावये ।  
एतत् सर्वं समासेन समादेष्टुं समर्हति ॥ र्म्_११।१४७{४६} ॥  
भवदाज्ञां शिरोधृत्वा सत्यम् एवं चरेत् सदा ॥ र्म्_११।१४८{४७!} ॥  
इति तेनार्थितं श्रुत्वा स समाधेः समुत्थितः ।  
तं भिक्षुं कृपया दृष्ट्वा पश्यन्न् एवं समब्रवीत् ॥ र्म्_११।१४९{४८} ॥  
शृणु वत्स समाधाय त्वाम् अत्राहं प्रबोधये ।  
यथा मे गदितं श्रुत्वा तथा कुरु समाहितः ॥ र्म्_११।१५०{४९} ॥  
प्राणिहिंसा न कर्त्तव्या तथादत्तप्रतिग्रहं ।  
स्त्रीणां सङ्गानुरागं च अकर्त्तव्यं कदा चन ॥ र्म्_११।१५१{५०} ॥  
मृषावादं न वक्तव्यं पैशून्यवचनं तथा ।  
सम्भिन्नप्रलापं च पारुष्यं च कदा चन ॥ र्म्_११।१५२{५१} ॥  
मिथ्यादृष्टिर् अभिध्या च व्यापादं च तथा सदा ।  
भिक्षुभिर् मनसा नैव चिन्तनीया कदा चन ॥ र्म्_११।१५३{५२} ॥  
एतानि दशपापानां मूलानि दुःखदानि हि ।  
तस्माद् एवं परिज्ञाय त्यक्तव्यानि सुखार्थिभिः ॥ र्म्_११।१५४{५३} ॥  
पुनर् अन्यच् छृणुष्वात्र वक्ष्ये दारुणपातकं ।  
सद्धर्माणां प्रतिक्षेपं कर्तव्यं न कदा चन ॥ र्म्_११।१५५{५४} ॥  
तथा वार्यापवादत्वं वक्तव्यं न कदा चन ।  
पञ्चानन्तर्यपापानि नैव कार्याणि केन चित् ॥ र्म्_११।१५६{५५} ॥  
यानि श्रुत्वापि दृष्ट्वापि भावयित्वानुमोद्य च ।  
पतन्तो नरकेष्व् एव क्लेशान्धानि च सन्ति हि ॥ र्म्_११।१५७{५६} ॥  
तस्माद् एतानि कर्माणि मानसापि च मा कृथा ।  
वर्जनीयानि यत्नेन सद्धर्मसुखवाञ्छिभिः ॥ र्म्_११।१५८{५७} ॥  
कर्त्तव्यं तु सदा नित्यम् आर्यसत्यानुभावितं ।  
आर्याष्टाङ्गिकमार्गे च चरित्वा व्रतम् आदरात् ॥ र्म्_११।१५९{५८} ॥  
व्रतानाम् अपि सर्वेषाम् आर्याष्टाङ्गम् उपोषधं ।  
(र्म् १४४)  
प्रवरं व्रतम् आख्यातं सर्वैर् अपि मुनीश्वरैः ॥ र्म्_११।१६०{५९} ॥  
यस्य पुण्यानुभावेन परिशुद्धत्रिमण्डलाः ।  
निःशेषपापनिर्मुक्ताः प्रयान्त्य् अर्हत्पदं द्रुतं ॥ र्म्_११।१६१{६०} ॥  
एवम् एतत् परिज्ञाय व्रतं कृत्वा समाचरन् ।  
ततस् ते क्रमतः पापं निःशेषं क्षिणुयाद् द्रुतं ॥ र्म्_११।१६२{६१} ॥  
ततश् च क्रमशः शिक्षाः शिक्षित्वात्र समाहितः ।  
त्रिरत्नशरणं कृत्वा ब्रह्मचर्य्यं समाचर ॥ र्म्_११।१६३{६२} ॥  
ततस् त्वं क्रमशश् चैवं शोधयित्वा त्रिमण्डलं ।  
सर्वक्लेशविनिर्मुक्तः साक्षाद् अर्हन् भविष्यसि ॥ र्म्_११।१६४{६३} ॥  
इति तेनार्हतादिष्टं श्रुत्वासौ परिबोधितः ।  
तथेति च परिज्ञाय तद्व्रतं कर्तुम् ऐछत ॥ र्म्_११।१६५{६४} ॥  
तथा तस्यार्हतः शास्तुः सदैवं शरणं गतः ।  
क्रमाच् छिक्षाश् च शिक्षित्वा तद् उपोषधम् आचरत् ॥ र्म्_११।१६६{६५} ॥  
अधीत्य सकला विद्या त्रिरत्नसमुपाश्रयन् ।  
सर्वक्लेशान् विनिर्जित्य ब्रह्मचर्यं समाचरत् ॥ र्म्_११।१६७{६६} ॥  
भिक्षवो ज्ञायताम् एष यो ऽसौ भिक्षुः पृथग्जनः ।  
यद् अनेनार्हते शास्त्रे शपितं रुष्टचेतसा ॥ र्म्_११।१६८{६७} ॥  
तेनाहस्तो वभूवायं पञ्चजन्मशतान्य् अपि ।  
यच् चानेनार्हतः शस्तुर् गत्वा च शरणं सदा ॥ र्म्_११।१६९{६८} ॥  
अधीत्य सकला विद्या ब्रह्मचर्यं समाश्रितं ।  
तेनायं शासनेनात्र प्रव्रज्यार्हं भवत्य् अपि ॥ र्म्_११।१७०{६९} ॥  
इति हि भिक्षवो मत्वा चरितव्यं शुभे सदा ।  
शुभेन सद्गतिं यान्ति कृष्णेन दुर्गतिं सदा ॥ र्म्_११।१७१{७०} ॥  
मिश्रितेनापि मिश्रत्वं भुञ्जते सर्वजन्तवः ।  
येनैव यत् कृतं कर्म तस्यैव कर्मणः फलं ॥ र्म्_११।१७२{७१} ॥  
तेनैव भुज्यते लोके नान्येन स्पृश्यते क्वचित् ।  
अभुक्तं क्षीयते नैव कर्म क्वापि कदा चन ॥ र्म्_११।१७३{७२} ॥  
भुक्तं तु क्षीयते कर्म शुभं वाप्य् अशुभं तथा ।  
नाग्निभिर् दह्यते केन वायुभिश् च न शुष्यते ॥ र्म्_११।१७४{७३} ॥  
क्लिद्यते नोदकैश् चापि क्षीयते नैव भूमिषु ।  
न प्रणश्यन्ति कर्माणि कल्पकोटिशतैर् अपि ॥ र्म्_११।१७५{७४} ॥  
सामग्रीं प्राप्य कालं च फलन्ति प्राणिनां खलु ।  
एवम् एतत् प्रभषित्वा जिनेन्द्रो ऽसौ महामुनिः ॥ र्म्_११।१७६{७५} ॥  
बोधयन् सकलांल् लोकान् समाधिं विदधे ततः ।  
इति शास्त्रा समादिष्टं श्रुत्वा सर्वे च साङ्घिकाः ॥ र्म्_११।१७७{७६} ॥  
शुभेष्व् एव सदा रक्ताः प्रचेरिरे समाहिताः ॥ र्म्_११।१७८{७७} ॥  
इत्य् एवं मे समाख्यातं गुरुणा शाणवासिना ।  
(र्म् १४५)  
तथैवं ते मया ख्यातं श्रुत्वा चैवं शुभे चर ॥ र्म्_११।१७९{७८} ॥  
प्रजाश् च श्रावयित्वैवं बोधयित्वा प्रयत्नतः ।  
सद्धर्माचरणेष्व् एवं प्रेरणीया नराधिप ॥ र्म्_११।१८०{७९} ॥  
ततस् ते मङ्गलं नित्यं सर्वत्रापि भवेद् ध्रुवं ।  
क्रमाद् बोधिपथः प्राप्य सम्बोधिम् आप्नुयाः खलु ॥ र्म्_११।१८१{८०} ॥  
इति तेनोपगुप्तेन भाषितं स नरेश्वरः ।  
श्रुत्वा तथेति वन्दित्वा प्राभ्यनन्दत् सपार्षदः ॥ र्म्_११।१८२{८१} ॥  
ये शृण्वन्तीदम् एवं प्रमुदितमनसो हस्तकाख्यावदानं  
ये चापि श्रावयन्ति प्रतिदिनम् अनिशं बोधिचर्याभिरक्ताः ।  
ते सर्वे क्लेशमुक्ताः सुविमलमनसो बोधिसत्वा गुणाढ्या  
भुक्त्वा सौख्यं प्रकामं मुनिवरनिलयं सम्प्रयान्ति प्रमोदाः ॥ र्म्_११।१८३{८२} ॥  
  
++ इति श्रिरत्नमालायां हस्तकावदानं नाम समाप्तम् ++  
  
  
(र्म् १४६)  
Xइइ सार्थवाहावदान  
अथाशोको महीपालः कृताञ्जलिपुटो मुदा ।  
उपगुप्तं गुरुं नत्वा पुनर् एवम् अभाषत ॥ र्म्_१२।१{१} ॥  
भदन्त श्रोतुम् इछामि पुनर् अन्यत् सुभाषितं ।  
यथा ते गुरुणादिष्टं तथा मे ख्यातुम् अर्हसि ॥ र्म्_१२।२{२} ॥  
इति तेन नरेन्द्रेण पृष्टे ऽसौ सुगतात्मजः ।  
उपगुप्तो यतिश् चैवं तं नृपं प्रत्यभाषत ॥ र्म्_१२।३{३} ॥  
शृणु राजन् समाधाय यथा मे गुरुणोदितं ।  
तथाहं ते प्रवक्ष्यामि तच् छ्रुत्वा मुदितो भव ॥ र्म्_१२।४{४} ॥  
पुरैकसमये चैवं शाक्यसिंहो जगद्गुरुः ।  
सर्वज्ञः सुगतः शास्ता सर्वधर्मानुदेशकः ॥ र्म्_१२।५{५} ॥  
सर्वविद्याधिपो नाथस् त्रैधातुकविनायकः ।  
धर्मराजो मुनीन्द्रो ऽसौ सर्वसत्वहितङ्करः ॥ र्म्_१२।६{६} ॥  
श्रावस्त्यां वहिर् उद्याने जेताह्वये महावने ।  
अनाथपिण्डदारामे विहारे सौगताश्रमे ॥ र्म्_१२।७{७} ॥  
श्रावकैर् भिक्षुभिः सार्द्धम् उपासकैश् च चैलकैः ।  
बोधिसत्वगणैश् चापि तथान्यैश् च महर्षिभिः ॥ र्म्_१२।८{८} ॥  
व्यहरत् सत्वहितार्थेन धर्मामृतैः प्रवर्षयन् ।  
तत् सद्धर्मामृतं पातुं प्राययुर् बोधिवाञ्छिनः ॥ र्म्_१२।९{९} ॥  
लोकपालगणाः सर्वे स्वस्वसैन्यगणैः सह ।  
ब्राह्मणाः क्षत्रियाश् चापि वैश्याः शूद्राश् च मन्त्रिणः ॥ र्म्_१२।१०{१०} ॥  
अमात्या धनिनः पौराः साधवश् च महाजनाः ।  
वणिजः सार्थवाहाश् च तथान्ये सर्वजातिकाः ॥ र्म्_१२।११{११} ॥  
सर्वदिग्भ्यः समागत्य सर्वे ते समुपागताः ।  
सम्बुद्धं श्रीघनं नत्वा पूजयित्वा समन्ततः ॥ र्म्_१२।१२{१२} ॥  
परिवृत्य पुरस्कृत्य सद्धर्मश्रवणार्थिनः ।  
कृताञ्जलिपुटो दृष्ट्वा सन्तस्थुः सम्मुखानताः ॥ र्म्_१२।१३{१३} ॥  
अथासौ भगवान् दृष्ट्वा तान् सर्वान् समुपाश्रितान् ।  
आदिमध्यान्तकल्याणं दिदेश धर्मम् उत्तमं ॥ र्म्_१२।१४{१४} ॥  
तत् सद्धर्मामृतं पीत्वा सर्वे लोकाधिपादयः ।  
हर्षितास् ते ऽनुमोदन्तो ननन्दुः परिबोधिताः ॥ र्म्_१२।१५{१५} ॥  
तदैव समये तस्यां श्रावस्त्यां पुरि संस्थितः ।  
(र्म् १४७)  
आसीत् सांयात्रिकोत्साही सार्थवाहो महोद्यमी ॥ र्म्_१२।१६{१६} ॥  
स्वकुलधर्मभृद् वीरः स्वकुलवृत्तिमानितः ।  
यशोधर्मार्थकामाप्त्यै समुद्रं गन्तुम् ऐछत ॥ र्म्_१२।१७{१७} ॥  
ततो ऽसौ स्वां प्रियां भार्यां बोधयित्वा प्रयत्नतः ।  
स्वसहायाश् च तां सर्वां समाहूय समब्रवीत् ॥ र्म्_१२।१८{१८} ॥  
भवन्तो श्रूयतां सर्वे यद् अभिलषितं मम ।  
अत्रास्ति यदि वो वाञ्छा तन् मे स्वागन्तुम् अर्हथ ॥ र्म्_१२।१९{१९} ॥  
अहं रत्नाकरं गन्तुम् इछे रत्नसमृद्धये ।  
तत् प्रायात मया सार्द्धं यदि सम्पत्तिम् इछथ ॥ र्म्_१२।२०{२०} ॥  
इति तेनोदितं श्रुत्वा सर्वे ते रत्नलोभिताः ।  
सहसा गन्तुम् इछन्ते रत्नाकरे महोदधौ ॥ र्म्_१२।२१{२१} ॥  
ततो ऽसौ सार्थभृच् छीघ्रं सर्वे सार्थगणैः सह ।  
स्वस्त्ययनविधिं कृत्वा प्रतस्थे सम्प्रमोदितः ॥ र्म्_१२।२२{२२} ॥  
ततः क्रमाद् व्यतिक्रम्य ग्रामारण्यवनानि च ।  
सर्वे ते प्रचरन्तो वै तीरं प्रापुर् महोदधेः ॥ र्म्_१२।२३{२३} ॥  
ततो भाण्डानि नौकायाम् आरोप्यारुह्य च स्वयं ।  
कर्णधारप्रयत्नैस् ते जगाहिरे ऽम्बुधिं क्रमात् ॥ र्म्_१२।२४{२४} ॥  
ततः क्रमात् समुल्लङ्घ्य बहुद्वीपान्तराणि ते ।  
रत्नाकरं समासाद्य रत्नानि समसाधयन् ॥ र्म्_१२।२५{२५} ॥  
ततस् ते बहुरत्नानि समासाद्य प्रमोदिताः ।  
ततः प्रत्यागता अब्धेस् तीरान्तिकं समाययुः ॥ र्म्_१२।२६{२६} ॥  
तत्र तत् कर्मदोषेण कालवातैर् विघट्टितं ।  
भिद्यते वहनं तेषां हृदयैः सा सहाशु तत् ॥ र्म्_१२।२७{२७} ॥  
तदा ते वणिजः सर्वे निःप्रयत्नप्रतिक्रिया ।  
सर्वभाण्डैः सहागाढे निपेतुर् दुष्करे ऽम्बुधौ ॥ र्म्_१२।२८{२८} ॥  
केचित् फलकम् आलम्व्य समुत्तीर्णाः स्ववीर्यतः ।  
केचिद् वाहुवलाधानं समुत्तीर्य स्थलं ययुः ॥ र्म्_१२।२९{२९} ॥  
केचिच् च विलयं प्राप्ता निरालम्व्यनिराश्रयाः ।  
उत्प्रवन्तो निमज्जन्तः खेदिता निधनं ययुः ॥ र्म्_१२।३०{३०} ॥  
ततस् ते वणिजः सर्वे ये विशिष्टा विषादिताः ।  
ते यशोधनविभ्रष्टाः शून्यहस्ता गृहं ययुः ॥ र्म्_१२।३१{३१} ॥  
तथासौ सार्थवाहो ऽपि गृहं प्राप्तो विषादितः ।  
एतद् वृत्तं स्वभार्यायाः कथित्वैवं व्यचिन्तयत् ॥ र्म्_१२।३२{३२} ॥  
हा हा मे मन्दभाग्यत्वाज् जायते मीदृशी विपत् ।  
(र्म् १४८)  
अत्राहं किं करिष्यामि यतो भाग्यं न विद्यते ॥ र्म्_१२।३३{३३} ॥  
भाग्यवान् पुरुषो धीरो भाग्यवान् कुशली सुधीः ।  
भाग्येन लभ्यते सम्पद् यशः सौख्यगुणान्वितः ॥ र्म्_१२।३४{३४} ॥  
धीः श्रीलक्ष्मीयशोरत्नं वलं सम्पत् क्षणादयः ।  
एतदाद्या गुणाः सर्वे शोभन्ति भाग्यम् आश्रिताः ॥ र्म्_१२।३५{३५} ॥  
निहीनभाग्यवृत्तेस् तु पुरुषस्यापि सम्मते ।  
एतदाद्यादिगुणाः सर्वे न प्रसिद्ध्यन्ति सर्वतः ॥ र्म्_१२।३६{३६} ॥  
तद् अत्र किं करिष्ये ऽहं क्व यास्यामि धनाप्तये ।  
धनहीना न शोभन्ते गृहस्थाः साधवो ऽपि हि ॥ र्म्_१२।३७{३७} ॥  
वरं प्राणपरित्यागं न तु द्रव्यैर् विना गृहे ।  
पशुवन् निरसं भुक्त्वा स्थास्याम्य् एवं निरुत्सवं ॥ र्म्_१२।३८{३८} ॥  
भाग्येन लभ्यते द्रव्यं भाग्यं धर्मेण लभ्यते ।  
धर्मे हि जायते स्वेष्टदेवतायाः प्रसादतः ॥ र्म्_१२।३९{३९} ॥  
तद् धर्मभाग्यलब्धार्थं स्वकुलदेवतां प्रति ।  
सम्यग् आराधयित्वैवं यायां रत्नाकरं पुनः ॥ र्म्_१२।४०{४०} ॥  
मनसीति विनिश्चित्य स सार्थवाहकः पुनः ।  
स्वकुलदेवतां सम्यग् आराध्य समयाचत ॥ र्म्_१२।४१{४१} ॥  
नमस् ते देवते नित्यं भजे ऽहं शरणं गतः ।  
क्षन्तव्यं मे ऽपराधत्वं प्रसीद परमेश्वर ॥ र्म्_१२।४२{४२} ॥  
इत्थं सा देवता सम्यग् आराध्य सम्प्रमोदिता ।  
सर्वसार्थान् समाहूय पुनर् एवम् अभाषत ॥ र्म्_१२।४३{४३} ॥  
भो भवन्तो विजानीध्वं वयं सर्वे वणिग्जनाः ।  
तद् अत्र भवताम् अग्रे कथ्यते मे समीहितं ॥ र्म्_१२।४४{४४} ॥  
यद् भवन्तो वयं सर्वे सार्थवाहकुलोद्भवाः ।  
तत् तथैव गृहे स्थित्वा नैव शोभां व्रजेमहि ॥ र्म्_१२।४५{४५} ॥  
तस्मात् स्वकुलवृत्तिस्थैः सर्वैर् अस्माभिर् उद्यतैः ।  
यशोधर्मसुखाप्त्यर्थं कर्त्तव्यं धनसाधनं ॥ र्म्_१२।४६{४६} ॥  
धनहीना न शोभन्ते गृहस्था हि कुटुंविनः ।  
सार्थवाहो ऽस्तु शोभन्ते वहुरत्नार्जनोद्यताः ॥ र्म्_१२।४७{४७} ॥  
तद् विषादं परित्यक्त्वा यशोरत्नसुखाप्तये ।  
धैर्य्यम् आलम्व्य सर्वैश् च कर्त्तव्यं धनसाधनं ॥ र्म्_१२।४८{४८} ॥  
धनवान् पुरुषो लोकैः सर्वत्रापि प्रमान्यते ।  
धनेन साधयेद् धर्मं धर्मेण सद्गतिं व्रजेत् ॥ र्म्_१२।४९{४९} ॥  
तस्मान् नित्यं महोत्साहैस् ञ्ल्त्यक्त्वालस्यकुशीदता ।  
अर्जनीयं प्रयत्नेन धनं दानाय भुक्तये ॥ र्म्_१२।५०{५०} ॥  
दानं विभूषणं लोके दानं दुर्गतिनिवारणं ।  
(र्म् १४९)  
दानं स्वर्गस्य सोपानं दानं शान्तिकरं सदा ॥ र्म्_१२।५१{५१} ॥  
अस्माद् दानं सदा कर्तुं भोक्तुं सौख्यं यथेछया ।  
भूयो रत्नाकरं गन्तुम् अर्हामहे धनार्जने ॥ र्म्_१२।५२{५२} ॥  
तत्र रत्नानि सङ्गृह्य स्वस्तिप्रत्यागता वयं ।  
यावज् जीवं सुखं भुक्त्वा दानं कृत्वा वसेमहि ॥ र्म्_१२।५३{५३} ॥  
यदि दैवो विपत्तिः स्यात् समुद्रे पतिता वयं ।  
तीर्थराजे मृताः सर्वे यास्यामः स्वर्गतिं ध्रुवं ॥ र्म्_१२।५४{५४} ॥  
यदि भाग्याद् अथास्माकं देवानां च प्रसादतः ।  
यात्रासिद्धिर् भवेन् नूनं यावज् जीवं सुखं तदा ॥ र्म्_१२।५५{५५} ॥  
अस्माद् रत्नाकरे गन्तुं इछे रत्नप्रलब्धये ।  
तत् प्रायात मया सार्द्धं यदि सम्पत्तिम् इछथ ॥ र्म्_१२।५६{५६} ॥  
इति तस्योदितं श्रुत्वा ते सर्वे वणिजो मुदा ।  
तथा तेन सहैछान्त गन्तुं रत्नाकरैः पुनः ॥ र्म्_१२।५७{५७} ॥  
ततो ऽसौ सार्थभृच् छीघ्रं धृत्वा स्वस्त्ययनं मुदा ।  
सर्वे सार्थगणैः सार्द्धं प्रतस्थे स्वपुराद् वहि ॥ र्म्_१२।५८{५८} ॥  
ततः क्रमाद् व्यतिक्रम्य ग्रामारण्यवनानि च ।  
प्रचरन्तश् च ते सर्वे तीरं प्रापुर् महोदधेः ॥ र्म्_१२।५९{५९} ॥  
तत्र सर्वे ऽपि ते सार्था भाण्डानि वहने क्रमात् ।  
आरोप्य सहसारूढा जगाहिरे महाम्बुधौ ॥ र्म्_१२।६०{६०} ॥  
ततः क्रमात् समुल्लङ्घ्य वहुद्वीपान्तराणि ते ।  
रत्नाकरं समासाद्य रत्नानि समसाधयन् ॥ र्म्_१२।६१{६१} ॥  
तत्र ते वहुरत्नानि समागृह्य प्रहर्षिताः ।  
ततः प्रत्यागताश् चाब्धेस् तीरान्तिकम् उपाययुः ॥ र्म्_१२।६२{६२} ॥  
ततस् तद्दैवयोगेन कालिकावातघट्टिता ।  
सा नौका भिद्यते चैवं तेषां वै हृदयैः सह ॥ र्म्_१२।६३{६३} ॥  
तदा ते वणिजः सर्वे निःप्रयत्नप्रतिक्रिया ।  
सर्वभाण्डैः सहागाढे न्यपतन् दुष्टरे ऽम्बुधौ ॥ र्म्_१२।६४{६४} ॥  
तत्र ते विलयं प्राप्ता निरालंवा निराश्रयाः ।  
उन्मज्जन्तो निमज्जन्तः प्रेरितास् तीरम् ऊर्मिभिः ॥ र्म्_१२।६५{६५} ॥  
केचित् फलकम् आश्रित्य समुत्तीर्य्य स्ववीर्य्यतः ।  
केचिद् वाहुवलाधानैः समुत्तीर्य्य स्थलं ययुः ॥ र्म्_१२।६६{६६} ॥  
केचिन् निहीनवीर्य्याङ्गा हन्यमाना महोर्मिभिः ।  
उत्प्लवन्ता निमज्जन्तः खेदिता निधनं ययुः ॥ र्म्_१२।६७{६७} ॥  
ततस् तेषां च सार्थानां ये ऽवशिष्टा सुजीविनः ।  
(र्म् १५०)  
यशोरत्नवियुक्तास् ते शून्यहस्ता गृहं ययुः ॥ र्म्_१२।६८{६८} ॥  
तथासौ सार्थवाहो ऽपि गृहं गत्वा विषादितः ।  
एतद् वृत्तं स्ववन्धूनां कथित्वैवम् अभाषत ॥ र्म्_१२।६९{६९} ॥  
हा मया किं कृतं पापं येनेद्रिग् जायते विपत् ।  
द्विधापि सिद्ध्यते नैव यतो भाग्यं न विद्यते ॥ र्म्_१२।७०{७०} ॥  
पापैर् न सिद्ध्यते कर्म अत्र यत्नस्य किं वलैः ।  
धर्मेण सिद्ध्यते कर्म तस्माद् धर्मो वलोत्तमः ॥ र्म्_१२।७१{७१} ॥  
तस्माद् धर्मं पुरस्कृत्य कर्त्तव्यं द्रव्यसाधनं ।  
द्रव्येन साधयेत् कर्म सद्गतिं समवाप्नुयाः ॥ र्म्_१२।७२{७२} ॥  
कर्म तु सिद्ध्यते सम्यक् कुलवृत्तिं च चारिणां ।  
कुलवृत्तिं परित्यज्य यो ऽन्यवृत्तौ चरेत् कुधीः ॥ र्म्_१२।७३{७३} ॥  
स इहापि परिभ्रष्टः परत्र दुर्गतिं व्रजेत् ।  
येनैवं सद्गतिप्राप्तिस् तदैव कर्म्म साधयेत् ॥ र्म्_१२।७४{७४} ॥  
यतो ऽपि दुर्गतिं प्राप्तिस् तत् कर्म तर्हितं बुधैः ।  
तद् अत्र किं करिष्ये ऽहं क्व यास्याम्य् अर्थम् अर्जितुं ।  
अर्थं विना कथं धर्मं कर्त्तव्यं हि कुटुंविभिः ॥ र्म्_१२।७५{७५} ॥  
विना धर्मं हि संसारे जन्म जीवं च निस्फलं ।  
किं ते न पौरुषेणापि येन धर्मं न साध्यते ॥ र्म्_१२।७६{७६} ॥  
धिग् धिग् मे जन्म संसारे जीवितुं न तथोत्सहे ।  
वरं प्राणपरित्यागं न त्व् एवं चिरजीवितं ॥ र्म्_१२।७७{७७} ॥  
अवश्यं जन्तुभिर् मृत्युर् गन्तव्यं एकधा ध्रुवं ।  
ततो ऽत्र मर्तुम् इछामि न त्व् एवम् उषितुं गृहे ॥ र्म्_१२।७८{(७८)} ॥  
एवञ्जीवो न शोभे ऽहं धिग् प्रवादाग्निदग्धितः ।  
कथं मे शाम्यते दुःखं येनाहं परिखेदितः ॥ र्म्_१२।७९{(७८)} ॥  
किं कर्त्तव्यं क्व गन्तव्यं यत्नं चात्र न विद्यते ।  
सर्वथाहं विनष्टो ऽस्मि को मे ऽस्ति रक्षको जनः ॥ र्म्_१२।८०{७९} ॥  
यशोधर्मपरिभ्रष्टो व्रजेयं दुर्गतिं खलु ।  
तदाहं किं करिष्यामि धर्मयशःसुखान्वितः ॥ र्म्_१२।८१{८०} ॥  
मानुष्ये लभ्यमाने हि कुतो धर्मानुसाधनं ।  
विना धर्म्मं यशोद्रव्यः किं सौख्यं गृहवासिनां ॥ र्म्_१२।८२{८१} ॥  
विना धर्मयशोद्रव्यैर् यो गृहस्थः पशुः खलु ।  
धर्मेण साधयेद् द्रव्यं यशोभाग्यसुखाप्तये ॥ र्म्_१२।८३{८२} ॥  
धर्माद् धि जायते पुण्यं दानशीलक्षमादिभिः ।  
पुण्येनैव प्रलभ्यन्ते चतुर्वर्गा अपि ध्रुवं ॥ र्म्_१२।८४{८३} ॥  
(र्म् १५१)  
तद् एतेषां ममैको ऽपि न विद्यते कथं चन ।  
हा हतो ऽस्मि स्वदैवेन किं करोमि विखेदितः ॥ र्म्_१२।८५{८४} ॥  
सर्वथाहं विनष्टो ऽस्मि नमो दैवाय कर्मणे ।  
एवं तेषां स्ववन्धूनां विलपीत्वा स सार्थपः ॥ र्म्_१२।८६{८५} ॥  
तस्थौ चिन्ताकुलीभूतो धनार्जननिराश्रया ।  
एवं व्यवस्थितं दृष्ट्वा तं ते सर्वे ऽपि वान्धवाः ॥ र्म्_१२।८७{८६} ॥  
दत्वाश्वासं विनोदाय बोधयन्ते ध्रुवं तथा ।  
साधो सार्थपते सत्यं तत् सर्वं यत् त्वयोच्यते ॥ र्म्_१२।८८{८७} ॥  
तद् एवं धैर्य्यम् आलंव्य प्रोद्यमस्व गृहे वसन् ।  
साधो कुत्रापि मा धाव निर्माणसदृशं फलं ॥ र्म्_१२।८९{८८} ॥  
यावद् एवाम्भसा कुम्भः सिन्धाव् अन्धौ ऽवपूर्यते ।  
यद् अभावि न तद् भावि भावि नैव तद् अन्यथा ॥ र्म्_१२।९०{८९} ॥  
अवश्यं भाविनो भावा भवन्ति सर्वदेहिनां ।  
अवश्यं भाविनो भावा न भवेयुस् तथा यदि ॥ र्म्_१२।९१{९०} ॥  
पित्रा त्यक्तः कथं रामो राज्यभ्रष्टो वनं ययौ ।  
तत्रापि वसतस् तस्य भार्या शीता पतिव्रता ॥ र्म्_१२।९२{९१} ॥  
आहृत्य रक्षसा नीता कथं लङ्कापुरे ऽवसत् ।  
ततो रामेण वीर्येण हत्वासौ रावणस् ततः ॥ र्म्_१२।९३{९२} ॥  
प्रत्यानीय पुनः शीता त्यक्ता भर्त्त्रा स्वयं कथं ।  
पुनर् ऋषेः समानीय सभामध्ये परिक्षिता ॥ र्म्_१२।९४{९३} ॥  
ततः पृथ्या स्वयं गृह्य सीतानीता रसातलं ।  
ततस् तद्विरहार्त्तासौ रामः संसारनिस्पृहः ॥ र्म्_१२।९५{९४} ॥  
नद्यां प्राणस्वयं त्यक्त्वा जनं सार्द्धं दिवं ययौ ।  
एवम् अन्ये ऽपि राजानो युधिष्ठिरा नृपादयः ।  
राज्यभ्रष्टा वने गत्वा विभ्रमुस् ते ऽपि दैवतः ॥ र्म्_१२।९६{९५} ॥  
एवम् अन्ये ऽपि लोकाश् च सर्वत्रैधातुकभवाः ।  
उत्तमा अधमा मध्या सन्ति ते ऽपि स्वदैवतः ॥ र्म्_१२।९७{९६} ॥  
केचिद् गृहे मृताः केचिज् जायमाना मृता अपि ।  
केचिद् वाल्ये मृताः केचित् कौमारत्वे मृतास् तथा ॥ र्म्_१२।९८{९७} ॥  
यौवने ऽपि मृताः केचिन् मृता वृद्धे वदन्ति मे ।  
सर्वे ऽप्य् एवं मृता लोकाः स्वस्वदैवप्रमाणतः ॥ र्म्_१२।९९{९८} ॥  
एवं देवादयो लोकाः सुखदुःखानुयोगिनः ।  
स्वस्वदैवानुभावेन षड्गतिषु चरन्ति ते ॥ र्म्_१२।१००{९९} ॥  
केचिद् वाल्ये सुखं भुक्त्वा यौवने दुःखभागिनः ।  
केचिच् च यौवने सौख्यं भुक्त्वा वृद्धे सुदुःखिताः ॥ र्म्_१२।१०१{१००} ॥  
(र्म् १५२)  
केचिच् च दुःखिता वाल्ये यौवने सौख्यभागिनः ।  
वृद्धत्वस्य सुखीभूता भवन्ति ते ऽपि हि दैवतः ॥ र्म्_१२।१०२{१} ॥  
सर्वे ऽपि सुखम् इछन्ति दुःखं नेछति कश् चन ।  
तथा सुखानि सम्प्राप्तुं यत्नं कुर्वन्त्य् अनेकशः ॥ र्म्_१२।१०३{२} ॥  
केषां चित् सिद्ध्यते यत्नं केषां चिद् वा न सिद्ध्यति ।  
केषां चिद् विघ्नतां याति तत् सर्वं दैवयोगतः ॥ र्म्_१२।१०४{३} ॥  
तथा च रोगिणां रोगा वैद्योपचारणैर् अपि ।  
वर्द्ध्यन्ते नैव शाम्यन्ते तद् अपि दैवयोगतः ॥ र्म्_१२।१०५{४} ॥  
केषां चिद् रोगिणां रोगा विना वैद्योपचारणे ।  
शाम्यन्ते यत्नतो चापि तद् अपि दैवयोगतः ॥ र्म्_१२।१०६{५} ॥  
तथा चल्द् मन्त्रिणां मन्त्राः सिद्ध्यन्ते यत्नतो लघुः ।  
केषां चिद् विघ्नतां यान्ति तद् अपि दैवकारणात् ॥ र्म्_१२।१०७{६} ॥  
तथैवं वणिजां लाभोः सिद्ध्यन्ते यत्नतो ऽपि च ।  
केषां चिन् नैव यत्नेन तद् अपि दैवयोगतः ॥ र्म्_१२।१०८{७} ॥  
तथा वीरा रणे शत्रुं विना यत्नं जयन्त्य् अपि ।  
केचित् तु रिपुना युद्धे हन्यमाना मृताः परे ॥ र्म्_१२।१०९{८} ॥  
केचित् कृत्वा महायुद्धं हन्यमानाः परस्परं ।  
त्यक्त्वा देहं गताः स्वर्गं तद् अपि दैवयोगतः ॥ र्म्_१२।११०{९} ॥  
एवं सांयात्रिका रत्नं प्राप्तुं रत्नाकरं गताः ।  
केचिद् रत्नानि सङ्गृह्य स्वस्ति प्रत्यागता गृहं ॥ र्म्_१२।१११{१०} ॥  
केचिद् रत्नम् अलब्धं वै शून्यहस्ता गृहागताः ।  
केचिच् च निधनं यातास् तत्रैव मकरालये ॥ र्म्_१२।११२{११} ॥  
केचिद् यत्नात् समुत्तीर्य जीवन्तो गृहम् आगताः ।  
केचिच् च जाङ्गले चौरैर् निहता मरणं गताः ॥ र्म्_१२।११३{१२} ॥  
केचिच् च जन्तुभिर् मार्गे हिंस्यमाने मृता वने ।  
केषां चित् सिद्ध्यते यात्रा महल्लाभसमन्विताः ॥ र्म्_१२।११४{१३} ॥  
केषां चिद् विघ्नतां यान्ति तथापि दैवयोगतः ।  
कैश् चिद् गृहे निधिः प्राप्तः कैश् चिद् देशान्तरे वने ॥ र्म्_१२।११५{१४} ॥  
कैश् चिद् दूरे भ्रमद्भिश् च नैव किं चित् क्व चिद् धनं ।  
केषां चिद् वर्द्धते सम्पद् यत्नायासं विना लघु ॥ र्म्_१२।११६{१५} ॥  
केषां चिद् धीयते सम्पद् रक्षितापि प्रयत्नतः ।  
केषां चित् सुस्थिरा सम्पत् केषां चिद् वल अस्थिरा ॥ र्म्_१२।११७{१६} ॥  
केषां चिज् जायते नैव नानोपायार्जनैर् अपि ।  
एवं नानाप्रकारैश् च सत्वास् त्रैधातुकोद्भवाः ॥ र्म्_१२।११८{१७} ॥  
(र्म् १५३)  
भुञ्जते सुखदुःखानि स्वस्वदैवानुसारिणाः ।  
सुखस्यान्ते हि दुःखानि दुःखस्यान्ते सुखानि च ॥ र्म्_१२।११९{१८} ॥  
भुञ्जन्ते जन्तवः सर्वे भ्रमन्ते षड्गतिष्व् अपि ।  
तथा भवन्ति मित्राणि द्विषो ऽपि हितकारिणः ॥ र्म्_१२।१२०{१९} ॥  
मित्राण्य् अपि द्विषो दुष्टा भवन्ति दैवयोगतः ।  
तथामृतं विषीभूतं विषं चाप्य् अमृती भवेत् ॥ र्म्_१२।१२१{२०} ॥  
तद् अपि दैवयोगेन तस्माद् दैवं महद् वरं ॥ र्म्_१२।१२२{२१} ॥  
तथा च ब्रह्मणः शीर्षं निकृत्तं शूलपाणिना ।  
तद् अपि दैवयोगेन तस्माद् दैवं महावली ॥ र्म्_१२।१२३{२२} ॥  
तथा चक्री सुवीरो ऽपि व्याधेषु निहतो मृतः ।  
तद् अपि दैवयोगेन तस्माद् दैवं महद् वलं ॥ र्म्_१२।१२४{२३} ॥  
यश् च भूताधिपश् चेशः सो ऽप्य् उमत्तो दिगंवरः ।  
तद् अपि दैवयोगेन तस्माद् दैवं महेश्वरः ॥ र्म्_१२।१२५{२४} ॥  
चन्द्रो ऽपि च कलङ्काङ्को मासे मासे ऽपि हीयते ।  
तद् अपि दैवयोगेन तस्माद् दैवं महद्वलं ॥ र्म्_१२।१२६{२५} ॥  
एवं चन्द्रदिनेशौ च ग्रहेणापि निपीडितौ ।  
तद् अपि दैवयोगेन तस्माद् दैवं महावली ॥ र्म्_१२।१२७{२६} ॥  
रामो रक्षोविजेतापि पुत्रेण निहतो रणे ।  
तद् अपि दैवयोगेन तस्माद् दैवं महावली ॥ र्म्_१२।१२८{२७} ॥  
तथार्ज्जुनः सुधीरो ऽपि पुत्रेणापि हतो रणे ।  
तद् अपि दैवयोगेन तस्माद् दैवं महावलं ॥ र्म्_१२।१२९{२८} ॥  
तथा च पर्शुरामेण मातापि निहता क्रुधा ।  
तद् अपि दैवयोगेन तस्माद् दैवं महावलः ॥ र्म्_१२।१३०{२९} ॥  
बिम्बिसारो नृपेन्द्रो ऽपि पुत्रेणाजातशत्रुणा ।  
वन्धने मारितं चैवं तद् अपि दैवयोगतः ॥ र्म्_१२।१३१{३०} ॥  
तस्माच् च ब्रह्मदत्तेन धर्मपालो स नन्दनः ।  
मारितः प्रमदातुष्ट्यै तद् अपि दैवयोगतः ॥ र्म्_१२।१३२{३१} ॥  
राज्ञी च दुर्पती माता स्वात्मजस्यापि रोहितं ।  
पीत्वैव निर्दया तुष्टा तद् अपि दैवयोगतः ॥ र्म्_१२।१३३{३२} ॥  
क्षान्तिवादी मुनिश् चापि राज्ञा निर्दयचेतसा ।  
असिना घातितो ऽरण्ये तद् अपि दैवयोगतः ॥ र्म्_१२।१३४{३३} ॥  
प्रसेनजिन् नृपेशो ऽपि पुत्रेणापि स्वराज्यतः ।  
निर्वासितो वने भ्रान्तस् तद् अपि दैवयोगतः ॥ र्म्_१२।१३५{३४} ॥  
एवम् अन्ये ऽपि राजानो हत्वा ज्ञाती स्ववान्धवान् ।  
भुञ्जते प्राप्य राज्यानि तद् अपि दैवयोगतः ॥ र्म्_१२।१३६{३५} ॥  
एवं पित्रा सुतास् त्यक्त्वा मात्रा च स्वात्मजा अपि ।  
वन्धुमित्रादिभिस् त्यक्त्वा केचिद् दैवानुयोगतः ॥ र्म्_१२।१३७{३६} ॥  
भार्यापि स्वामिना त्यक्त्वा भर्त्तापि भार्य्यया तथा ।  
(र्म् १५४)  
तद् अपि दैवयोगेन तस्माद् दैवं महत्तरं ॥ र्म्_१२।१३८{३७} ॥  
पुत्रेणापि पिता त्यक्तं मातापि जननी तथा ।  
धात्री चापि परित्यक्तास् तथा पौत्रपितामहः ॥ र्म्_१२।१३९{३८} ॥  
तथा पितामहस् त्यक्तः पुत्रैश् चाप्य् अतिनिर्दयैः ।  
तद् अपि दैवयोगेन तस्माद् दैवं महत्तरं ॥ र्म्_१२।१४०{३९} ॥  
तथा राज्ञा स्वभृत्याश् च सेवका अपि सज्जनाः ।  
अपराधं विना त्यक्तास् तद् अपि दैवयोगतः ॥ र्म्_१२।१४१{४०} ॥  
तथा सखिसहायां च वन्धुमित्रसुहृज्जनान् ।  
परित्यक्त्वा निहन्त्य् अन्ते तद् अपि दैवयोगतः ॥ र्म्_१२।१४२{४०*} ॥  
तथा शिष्यान् गुरुर् हन्ति शिष्यो हन्ति गुरुम् अपि ।  
तद् अपि दैवयोगेन तस्माद् दैवं महत्तरं ॥ र्म्_१२।१४३{४१} ॥  
तथापि घ्नन्ति भर्त्तारं स्वामिनं सेवकान्न् अपि ।  
तद् अपि दैवयोगेन तस्माद् दैवं महत्तरं ॥ र्म्_१२।१४४{४२} ॥  
तथा च स्वयम् आत्मानं घ्नन्ति केचिद् रुषान्विताः ।  
तद् अपि दैवयोगेन तस्माद् दैवं महत्तमः ॥ र्म्_१२।१४५{४३} ॥  
केचिच् छस्त्रैः स्वयं हत्वा केचिद् भुक्त्वा विषादिकं ।  
केचिद् अग्नौ जले स्वभ्रे प्रपातात् पतिता मृताः ॥ र्म्_१२।१४६{४४} ॥  
केचित् पाशैः स्वयं बध्य मृताः केचिच् च वन्धने ।  
केचित् पानाशनादींश् च त्यक्त्वा यान्ति यमालयं ॥ र्म्_१२।१४७{४५} ॥  
एवं कृत्वापि यान्त्य् एव केचिद् वापि सुरालयं ।  
केचिच् च नरके यान्ति तत् सर्वं दैवयोगतः ॥ र्म्_१२।१४८{४६} ॥  
तथा मृद्दारुपाषाणे नानाधातुप्रतिष्ठिताः ।  
देवताश् च ददन्त्य् एवं फलं दैवनियोगतः ॥ र्म्_१२।१४९{४७} ॥  
परे ऽपि स्वजना इष्टाः सहजा अपि च द्विषः ।  
भवन्ति तत् क्षणाद् एव तद् अपि दैवयोगतः ॥ र्म्_१२।१५०{४८} ॥  
एवं त्रैधातुकोत्पन्नाः सर्वे सत्वाश् च जन्तवः ।  
षड्गतिषु भ्रमन्तस् ते चरन्ति दैवयोगतः ॥ र्म्_१२।१५१{४९} ॥  
केचिद् वीरा गुणाढ्याश् च सुन्दरा भाग्यमानिनः ।  
सर्वसम्पत्समृद्धाश् च चक्रवर्त्तिनृपादयः ॥ र्म्_१२।१५२{५०} ॥  
केचिच् च निर्गुणाः प्राढ्याः केचिन् निर्गुणिनः शठाः ।  
केचिच् च विकलाङ्गाश् च गुणसम्पत्तिभागिनः ॥ र्म्_१२।१५३{५१} ॥  
केचिच् च सुन्दरा मूर्खा निर्धना निर्गुणाः शठाः ।  
केचिच् च गुणिनः प्राढ्या नीचकर्मानुचारिणः ॥ र्म्_१२।१५४{५२} ॥  
केचिन् नीचकुलोत्पन्नाः गुणाढ्याः साधुवृत्तयः ।  
(र्म् १५५)  
दातारो धनिनो वीराः सर्वसत्वानुपालकाः ॥ र्म्_१२।१५५{५३} ॥  
केचिद् उच्चकुलोत्पन्ना निर्गुणा दुष्टवृत्तयः ।  
कृपणा विकलाङ्गाश् च निर्दयाश् च दुराशयाः ॥ र्म्_१२।१५६{५४} ॥  
केचिद् वीरा ह्य् अलाभिज्ञाः कुलीनाः साधवो ऽपि ये ।  
ते ऽपि जातिनिहीने ऽपि भजन्ति शरणं गताः ॥ र्म्_१२।१५७{५५} ॥  
केचिच् च गुणवन्तो ऽपि कुचेलाः कृशगात्रिकाः ।  
प्रेतवद् भुज्यमानाश् च चरन्ति भिक्षुका भुवि ॥ र्म्_१२।१५८{५६} ॥  
केचिच् च निर्गुणा वापि वञ्चका दुष्टमानसाः ।  
मान्यन्ते साधुवल् लोके तद् अपि दैवयोगतः ॥ र्म्_१२।१५९{५७} ॥  
एवं नानाविधा लोकाः षड्गतिषु समुद्भवाः ।  
सुखदुःखानि भुञ्जन्ते भ्रमन्ति दैवयोगतः ॥ र्म्_१२।१६०{५८} ॥  
तस्माद् दैवं महावीरं सर्वत्रैधातुकेष्व् अपि ।  
केनापि शक्यते नैव वशे नेतुं कथं चन ॥ र्म्_१२।१६१{५९} ॥  
तेन दैवं महानाथः सर्वकर्माधिपः प्रभुः ।  
स्रष्टा भर्त्ता च हर्त्ता च त्रैधातुवासिनाम् अपि ॥ र्म्_१२।१६२{६०} ॥  
तस्याप्य् अधिपतिब्रह्मा सर्वलोकेश्वरो विधिः ।  
तत् तस्य शरणं गत्वा भक्त्या नित्यं समर्चय ॥ र्म्_१२।१६३{६१} ॥  
तस्मिं तुष्टे विधौ देवैः परितुष्टं भवेद् ध्रुवं ।  
ततो दैवप्रसादेन सर्वत्र मङ्गलं भवेत् ॥ र्म्_१२।१६४{६२} ॥  
दैवे तुष्टे सुसिद्ध्यन्ते सर्वकर्माणि यत्नतः ।  
विरुद्धे तु न सिद्ध्यन्ते यत्नैः संसाधितान्य् अपि ॥ र्म्_१२।१६५{६३} ॥  
तस्माद् दैवाधिपं देवं ब्रह्माणं चतुराननं ।  
भज दैवप्रसन्नाय सर्वकार्यप्रसिद्धये ॥ र्म्_१२।१६६{६४} ॥  
दैवं ब्रह्मप्रसादेन शुभदं सम्मुखी भवेत् ।  
ततस् ते मङ्गलं नित्यं सर्वकार्य्येषु सम्भवेत् ॥ र्म्_१२।१६७{६५} ॥  
एवं सार्थपते नत्वा विधानं कार्य्यसाधनं ।  
विधिनाराध्य सद्भक्त्या कुरुष्व कर्मसाधनं ॥ र्म्_१२।१६८{६६} ॥  
तथा चेत् सर्वथा नित्यं यात्रायं मङ्गलं भवेत् ।  
अन्यद् वा चिन्तितं कार्यं सर्वाप्य् एवं प्रसत्स्यते ॥ र्म्_१२।१६९{६७} ॥  
यदि वाञ्छास्ति ते भूयो गन्तुं रत्नाकरं प्रति ।  
तथाभ्यर्च्य विधातारं गछेत् स्वस्ति भवेत् खलु ॥ र्म्_१२।१७०{६८} ॥  
इति तेनोदितं श्रुत्वा सार्थवाहस् तथेति सः ।  
प्रतिज्ञाय समभ्यर्च्य ब्रह्माणं प्रार्थयत् तदा ॥ र्म्_१२।१७१{६९} ॥  
नमस् ते भगवन् ब्रह्मं यात्रासिद्धिं कुरुष्व मे ।  
एवं विधिं समाराध्य स सार्थाधिपतिस् ततः ॥ र्म्_१२।१७२{७०} ॥  
रत्नं प्राप्त्यै पुनः सार्थान् समाहूयाब्रवीत् तथा ।  
(र्म् १५६)  
भवन्तः श्रूयतां वाक्यं यन् मया समुदीरितं ॥ र्म्_१२।१७३{७१} ॥  
अत्रास्ति यदि वो वाञ्छा तथा कर्तुं समुद्यतां ।  
अहं रत्नाकरं भूयो गन्तुं इछामि साम्प्रतं ॥ र्म्_१२।१७४{७२} ॥  
तद् यदीछथ रत्नानि तथा यात मया सह ।  
किं चाप्य् अत्र वयं सर्वे सार्थवाहकुलोद्भवाः ॥ र्म्_१२।१७५{७३} ॥  
तद् गृहे पशुवद् भुक्त्वा कथं शोभी व्रजेमहि ।  
संसारे सर्वजन्तूनां एकधा मरणं ध्रुवं ॥ र्म्_१२।१७६{७४} ॥  
तत् किं नो मरणे भीत्या मृत्युं केन निवार्य्यते ।  
यदि दैवाद् विपत्तिः स्याद् अस्माकं कर्म्मदोषतः ॥ र्म्_१२।१७७{७५} ॥  
सर्वतीर्थजलाधारे मृताः स्वर्गं व्रजेमहि ।  
यदि भाग्याच् च नो यात्रा सिद्धा स्वस्तिमती भवेत् ।  
तदा जीवं सुखं दानं कृत्वा स्वर्गं व्रजेमहि ।  
तद् विषादं परित्यज्य यशोधर्म्मसुखाप्तये ॥ र्म्_१२।१७८{७६} ॥  
वीर्योत्साहं समाधाय समायात मया सह ।  
इति तस्य वचः श्रुत्वा सर्वे ते वणिजो मुदा ॥ र्म्_१२।१७९{७७} ॥  
तथेति च समुत्साहं कृत्वा गन्तुं समुद्यताः ।  
ततः सर्वे ऽपि ते सार्था धृत्वा स्वस्त्ययनं विधिं ॥ र्म्_१२।१८०{७८} ॥  
पण्यम् आदाय तेनैव सह सार्थभृता ययुः ।  
ततस् ते प्रस्थिताः सर्वे ग्रामारण्यवनस्थलीः ॥ र्म्_१२।१८१{७९} ॥  
समुत्तीर्य्य क्रमाद् यातास् तीरं प्रापुर् महोदधेः ।  
तत्र नावि समारूढा कर्णधारप्रयत्नतः ॥ र्म्_१२।१८२{८०} ॥  
मरुतान्ते ऽनुकूलेन जगाहिरे महोदधिं ।  
ततस् तेषां च सर्वेषां दैवयोगानुयोगतः ॥ र्म्_१२।१८३{८१} ॥  
सा नौका कालिकावातसङ्क्षुब्धाभूद् विभेदिता ।  
तदा सर्वे ऽपि ते सार्था दृष्ट्वा नौकां विभेदितां ॥ र्म्_१२।१८४{८२} ॥  
त्रसिताः सहसा तस्मात् प्रत्याययुः प्रयत्नतः ।  
ततस् ते वणिजः सर्वे विपन्नाशा विषादिताः ॥ र्म्_१२।१८५{८३} ॥  
रात्रौ स्वस्वगृहे गत्वा विभग्नासा विषेदिरे ।  
तथासौ सार्थवाहो ऽपि लज्जितः खण्डिताशयः ॥ र्म्_१२।१८६{८४} ॥  
खेदितात्मा गृहे तस्थौ मूकवद् धि नतोत्सवः ।  
ततो भार्य्या सती भद्रा पतिखेदविभेदितं ।  
दृष्ट्वा तं विकलीभूतं समुपेत्याब्रवीत् पुनः ॥ र्म्_१२।१८७{८५} ॥  
मा विषादं कृथाः स्वामिन्न् अत्र धैर्य्यं समाश्रयः ।  
धर्मिष्ठे शरणं गत्वा कुरुष्व धर्मसाधनं ॥ र्म्_१२।१८८{८६} ॥  
(र्म् १५७)  
धर्म्मेण जीयते पापं निष्पापो निर्मलाशयः ।  
शुद्धचित्तो विशुद्धात्मा पुण्यात्मा भाग्यम् आप्नुयात् ॥ र्म्_१२।१८९{८७} ॥  
ततो भाग्यवतः पुंसो यद् यत् कर्मणि साधितं ।  
तत् तत् सर्वं प्रसिद्ध्येत तस्माद् धर्मं चरोत्तमं ॥ र्म्_१२।१९०{८८} ॥  
धर्मम् एव सुहृद् मित्रम् इहामुत्र सहानुगः ।  
धर्म्मेण पाल्यते सर्वं तस्माद् धर्मो जगत्सुहृत् ॥ र्म्_१२।१९१{८९} ॥  
धर्मा नानाविधा लोके कुलचर्य्यानुसरतः ।  
सर्वेषाम् अपि धर्माणां दया धर्मे विशिष्यते ॥ र्म्_१२।१९२{९०} ॥  
दयालुः सुगतो बुद्धो धर्मराजस् तथागतः ।  
समन्तभद्र आत्मज्ञः सर्वसत्वहितङ्करः ॥ र्म्_१२।१९३{९१} ॥  
सर्वज्ञो मारजिच् छास्ता जगन्नाथः शुभार्थदः ।  
षडभिज्ञो जगद्भर्त्ता सर्वलोकाधिपेश्वरः ॥ र्म्_१२।१९४{९२} ॥  
तस्मात् तस्य मुनीन्द्रस्य सद्भक्त्या शरणं व्रजन् ।  
सद्धर्मशरणं कृत्वा भज नित्यम् उपासकः ॥ र्म्_१२।१९५{९३} ॥  
ततस् ते नश्यते पापं मङ्गलं च भवेद् ध्रुवं ।  
तदैव सर्वकार्याणि समेत्स्यन्ते न संशयः ॥ र्म्_१२।१९६{९४} ॥  
इति भार्योदितं श्रुत्वा स सार्थाधिपतिर् मुदा ।  
तथेति सम्प्रतिज्ञाय सम्बुद्धशरणं ययौ ॥ र्म्_१२।१९७{९५} ॥  
नमस् ते भगवन् नाथ पापिस्थो ऽहं सुदुर्भगः ।  
भवतां शरणं गछे तन् मां दृष्ट्वाशु रक्षतां ॥ र्म्_१२।१९८{९६} ॥  
यन् मया प्रकृतं पापं कारितं वानुमोदितः ।  
तत् सर्वं देशयिष्यामि तन् मे देहि शुभां गतिं ॥ र्म्_१२।१९९{९७} ॥  
भवतां सर्वदा नाथ शरणं याम्य् उपासकः ।  
अन्यो मे शरणं नास्ति तन् मां रक्ष सदा भजे ॥ र्म्_१२।२००{९८} ॥  
त्रिधापि मे जगन्नाथ यात्रा भग्ना स्वदैवतः ।  
गृहस्थः सार्थवाहो ऽहं तन् मे देहि सुसम्पदः ॥ र्म्_१२।२०१{९९} ॥  
यन्व् अहं साम्प्रतं नाथ भवतं शरणं व्रजन् ।  
भूयो रत्नाकरं गन्तुं इछामि रत्नलब्धये ॥ र्म्_१२।२०२{१००} ॥  
यदि यात्रा भवेत् सिद्धि यावल् लाभं च लप्स्यते ।  
तदुपायेन सम्बुद्धं पूजयेयं ससाङ्घिकं ॥ र्म्_१२।२०३{१} ॥  
इत्य् एवं निश्चयं कृत्वा सम्बुद्धं संस्मरन् मुहुः ।  
तां भार्य्यां भद्रिकां दृष्ट्वा पुनर् एवम् अभाषत ॥ र्म्_१२।२०४{२} ॥  
भद्रे त्वया यद् आदिष्टं तथा कर्तुं समुत्सहे ।  
अद्याग्रेण जगन्नाथं शरणं यास्याम्य् उपासकः ॥ र्म्_१२।२०५{३} ॥  
(र्म् १५८)  
भद्रे नाम्ना जिनेन्द्रस्य यास्ये रत्नाकरे पुनः ।  
यदि यात्रा भवेत् सिद्धि यावल् लाभं च लप्स्यते ॥ र्म्_१२।२०६{४} ॥  
तदुपार्द्धेन रत्नेन ससङ्घं सुगतं तदा ।  
यथार्हं पूजयिष्ये ऽहम् इति सङ्कल्पितं मया ॥ र्म्_१२।२०७{५} ॥  
यदि दैवाद् विपत्तिः स्यात् सम्बुद्धनाम संस्मरन् ।  
सर्वतीर्थजलाधाने मृतो यायां सुखावतीं ॥ र्म्_१२।२०८{६} ॥  
तद् अत्र यदि मे कार्य्यं शुभं कर्तुं समिछसि ।  
तद् विषादं परित्यज्य धैर्य्यं कृत्वा सुखं वस ॥ र्म्_१२।२०९{७} ॥  
इति भर्त्त्रोदितं श्रुत्वा सा भार्य्या भद्रिका सती ।  
तथेति प्रतिसम्मोद्य स्वामिनं तं समब्रवीत् ॥ र्म्_१२।२१०{८} ॥  
यद्य् एवं ते समीहास्ति कृत्व् एतं निश्चयं प्रभो ।  
सम्बुद्धस्मरणं धृत्वा गछ स्वस्तिं समाचर ॥ र्म्_१२।२११{९} ॥  
यदि बुद्धकृपादृष्टिः सत्वेषु विद्यते किल ।  
तथावश्यं स सम्बुद्धः पश्यन् त्वां चाप्य् अचेत् खलु ॥ र्म्_१२।२१२{१०} ॥  
तदा ते मङ्गलं नित्यं यात्रा स्वस्तिमती भवेत् ।  
ततस् ते जन्म संसारे साफल्यं च भवेत् खलु ॥ र्म्_१२।२१३{११} ॥  
तेन स्वामिं जिनेन्द्रस्य नामस्वस्त्ययनं दधत् ।  
गछ यात्रा सुसिद्धास्तु स्वस्ति प्रत्यागताशु च ॥ र्म्_१२।२१४{१२} ॥  
इति भार्योदितं श्रुत्वा स सार्थाधिपतिर् मुदा ।  
भूयः सार्थगणान् सर्वान् समाहूयाब्रवीत् तथा ॥ र्म्_१२।२१५{१३} ॥  
भवन्त श्रूयतां वाक्यं यन् मयात्र समीहितं ।  
अहं रत्नाकरं भूयो गन्तुम् इछामि साम्प्रतं ॥ र्म्_१२।२१६{१४} ॥  
तद् अस्ति यदि वो वाञ्छा यशःसम्पत्सुखाप्तये ।  
समायात मया सार्द्धं रत्नाकरं व्रजेमहि ॥ र्म्_१२।२१७{१५} ॥  
यदि भाग्याद् धि नो यात्रा सिद्धा स्वस्तिमतिर् भवेत् ।  
यावजीवं सुखं धर्मं कृत्वा स्वर्गं व्रजेमहि ।  
अथ वा स्याद् विपत्तिर् नः सर्वतीर्थजलाश्रये ।  
मृताः स्वर्गं गमिष्यामो ह्य् अवश्यं मरणे सति ॥ र्म्_१२।२१८{१६} ॥  
पशुवत् किं गृहे स्थित्वा सुखं वा किं यशो विना ।  
यशोन्विता मृता ये हि तत्पुमांसो नरोत्तमाः ॥ र्म्_१२।२१९{१७} ॥  
यद् अर्थम् एव जीवामस् तद् अर्थं यन् न विद्यते ।  
किं तेन जीवितेनापि केवलं दुःखभागिनः ॥ र्म्_१२।२२०{१८} ॥  
वरम् एवाद्य मे मृत्युर् न व्यर्थं चिरजीवितं ।  
(र्म् १५९)  
यस्माच् चिरम् अपि स्थित्वा मृत्युर् केन निवार्य्यते ॥ र्म्_१२।२२१{१९} ॥  
इति मृत्युभयं दृष्ट्वा सर्वत्राप्य् अनिवारणं ।  
त्यक्त्वा विषादकौशीद्यं प्रोद्यमह्यं यशोर्जने ॥ र्म्_१२।२२२{२०} ॥  
एवं नानाप्रकारेण तेन सार्थभृतापि ते ।  
बोध्यमाना वणिक्सङ्घाः किं चिन् नैव समूचिरे ॥ र्म्_१२।२२३{२१} ॥  
अभद्रो ऽयं पुमां चापि यतो यात्रा न सिद्ध्यति ।  
इति तेन महाम्भोधौ नैको ऽपि गन्तुम् ऐछत ॥ र्म्_१२।२२४{२२} ॥  
अथ सार्थपतिर् दृष्ट्वा तान् सर्वान् विरतोत्सवान् ।  
एको ऽपि वा स्वयं गन्तुम् ऐछद् रत्नाकरं प्रति ॥ र्म्_१२।२२५{२३} ॥  
ततो भार्यां समामन्त्र्य परिबोध्य प्रसन्नधीः ।  
स्वस्त्ययनविधिं कृत्वा प्रतस्थे भारकैः सह ॥ र्म्_१२।२२६{२४} ॥  
ततः पण्यं समादाय भारवाहजनैः सह ।  
पुराद् वहि विनिर्गत्य क्रमाद् देशान्तरं ययौ ॥ र्म्_१२।२२७{२५} ॥  
क्रमाच् चञ्चूर्य्यमानो ऽसौ ग्रामारण्यवनस्थलीः ।  
परिक्रमन् समुल्लङ्घ्य प्रापुस् तीरं महोदधेः ॥ र्म्_१२।२२८{२६} ॥  
तत्रासौ सार्थभृद् दृष्ट्वा तं समुद्रं महाम्बुधिं ।  
कृताञ्जलिपुटो नत्वा प्रार्थयच् छरणं गतः ॥ र्म्_१२।२२९{२७} ॥  
नमस् ते जीवम् आधार सर्वसत्वार्थसम्पदे ।  
त्वदासया समायामि तद् आशां मे प्रपूरय ॥ र्म्_१२।२३०{२८} ॥  
ततो ऽसौ कर्णधारं च तोषयित्वा प्रबोधयन् ।  
कृताञ्जलिपुटो नत्वा सन्धृत्वा समयाचत ॥ र्म्_१२।२३१{२९} ॥  
कर्णधार महावाहो तवाहं शरणं व्रजे ।  
तत् स्वस्ति चारयन् नौकां यात्रासिद्धिं प्रसाधय ॥ र्म्_१२।२३२{३०} ॥  
तथासौ वहनं कृत्वा दृढीतं गाढवन्धितं ।  
कृताञ्जलिपुटो नत्वा सन्धृत्वा समयाचत ॥ र्म्_१२।२३३{३१} ॥  
यथा माता च गर्भस्थं वालकं सम्प्ररक्षते ।  
तथा माम् एव गर्भस्थे नौके मातः प्ररक्षतां ॥ र्म्_१२।२३४{३२} ॥  
ततश् च सुगतं स्मृत्वा त्रिरत्नशरणं गतः ।  
कृताञ्जलिपुटो भूत्वा प्रणम्यैवम् अयाचत ॥ र्म्_१२।२३५{३३} ॥  
नमस् ते भगवन् नाथ यथा त्रासि जगत्त्रयं ।  
तथा मां कृपया दृष्ट्वा पाहि व्रजे रत्नाकरे ॥ र्म्_१२।२३६{३४} ॥  
इत्य् एवं सार्थवाहो ऽसौ प्रणत्वा सुगतं स्मरन् ।  
(र्म् १६०)  
भाण्डान्य् आरोप्य नौकायं समारोहज् जनं सह ॥ र्म्_१२।२३७{३५} ॥  
ततो ऽसौ नौक्रमेणैव कर्णधारप्रयत्नतः ।  
मरुतां चानुकूलेन सञ्जगाह महाम्बुधौ ॥ र्म्_१२।२३८{३६} ॥  
यत् तत्र सार्थवाहो ऽसौ संस्मरन् सुगतं मुहुः ।  
तेन पुण्यबलेनैव सा नौका स्वस्तिम् आचरन् ॥ र्म्_१२।२३९{३७} ॥  
तथा क्रमाच् चरन्त्य् एवं द्वीपलोकान्तराणि च ।  
व्यतिक्रम्य सुशिघ्रेण रत्नाकरं समाययौ ॥ र्म्_१२।२४०{३८} ॥  
तत्र रत्नाकरे प्राप्य रत्नानि समसाधयन् ।  
ततो रत्नानि सङ्गृह्य प्रतस्थे वहनास्थितः ॥ र्म्_१२।२४१{३९} ॥  
ततः क्रमाद् व्यतिक्रम्य द्वीपलोकान्तराणि च ।  
तीरं प्रापुः सुशीघ्रेण बुद्धदृष्टिप्रसादतः ॥ र्म्_१२।२४२{४०} ॥  
ततः स्थलं समासाद्य शैलारण्यवनस्थलीः ।  
ग्रामां देशां परिक्रम्य श्रावस्त्यां पुरम् आययौ ॥ र्म्_१२।२४३{४१} ॥  
ततो गृहे प्रविष्टो ऽसौ भर्य्यया सह मोदितः ।  
सुहृन्मित्रजनैश् चापि कृत्वालापं न्यषीदत ॥ र्म्_१२।२४४{४२} ॥  
ततः सद्यर् गृहस्थो ऽसौ भार्य्यया सह नन्दितः ।  
भाण्डम् उद्घाट्य रत्नानि प्रत्यवेक्षितुम् आरभत् ॥ र्म्_१२।२४५{४३} ॥  
तत्र दिव्यविचित्राणि रत्नानि विविधानि च ।  
दृष्ट्वा हर्षं समासाद्य पुनर् एवं वभाषते ॥ र्म्_१२।२४६{४४} ॥  
ममैतानि सुरत्नानि दिव्यान्य् एतादृशानि हि ।  
तत्र दिव्यविचित्राणि नानारत्नकुलानि च ॥ र्म्_१२।२४७{४५} ॥  
लब्धानि तज् जिनेन्द्रस्य कृपादृष्टिप्रसादतः ।  
तस्माद् यथाप्रतिज्ञातं श्रद्धया साम्प्रतं मया ॥ र्म्_१२।२४८{४६} ॥  
यद् उपार्द्धं प्रदातव्यैः श्रवणायार्हते ऽपि नः ।  
तद् उपार्द्धं कथं चानुदातव्यं मुनये ऽर्हते ॥ र्म्_१२।२४९{४७} ॥  
यदि राजा विजानीयाद् एतद् अर्द्धं हरे मम ।  
रत्नलुब्धो नरेशो यं दण्डं वा प्रणयं मयि ॥ र्म्_१२।२५०{४८} ॥  
तदा मे स्याद् विपत्तिश् च तत् कथं क्रियते मया ।  
अहो दैवाद् विपत्तिर् माम् अद्यापि च न मुञ्चति ।  
तत् कथं वा प्रतिज्ञातं पूरयितुं न मन्यते ।  
नमस् ते भगवन् नाथ सर्वज्ञो ऽसि मुनीश्वरः ॥ र्म्_१२।२५१{४९} ॥  
रक्ष मां पापिनं मूढनिमग्नं दुःखसागरे ।  
इत्य् असौ सुगतं स्मृत्वा तच्चिन्ताव्यथिताशयः ॥ र्म्_१२।२५२{५०} ॥  
कपोलं स्वकरे धृत्वा तस्थौ कोष्ठे निरुत्सवः ।  
(र्म् १६१)  
तथैवं स्थितम् आलोक्य स्वामि नं तं विषादितं ॥ र्म्_१२।२५३{५१} ॥  
सा भार्या भद्रिकोपेत्य पुरः स्थित्वाब्रवीत् तथा ।  
स्वामिं भर्त्तः किम् एव त्वं स्थितो ऽसि दुःखितो यथा ॥ र्म्_१२।२५४{५२} ॥  
किं वा ते जायते दुःखं तद् वच चेत् प्रियास्मि ते ॥ र्म्_१२।२५५{५३} ॥  
इति भार्योदितं श्रुत्वा स सार्थाधिपतिः पुनः ।  
तां भार्य्यां समुपामन्त्र्य पुनश् चैवम् अभाषत ॥ र्म्_१२।२५६{५४} ॥  
भद्रे यज् जायते दुःखं तत् प्रवक्ष्ये शृणु प्रिये ।  
यथा मया प्रतिज्ञातं पूरयितुं कथं तथा ॥ र्म्_१२।२५७{५५} ॥  
यद्य् उपार्द्धं प्रदास्यामि श्रवणायार्हते ऽपि नु ।  
एतद् अर्द्धं हरेद् राजा लोभान् मे दण्डयेद् अपि ॥ र्म्_१२।२५८{५६} ॥  
इत्य् एवं तद्विषादेन व्यथितो ऽहं निरुत्सवः ।  
तन् मे नात्र प्रतीकारो कथं कर्तुं न मन्यते ॥ र्म्_१२।२५९{५७} ॥  
इति भर्त्त्रोदितं श्रुत्वा सा भार्या पुनर् अब्रवीत् ।  
विषादं मा कृथाः स्वामिं शृणु यन् मे समीहितैः ॥ र्म्_१२।२६०{५८} ॥  
तावद् इमानि सङ्कल्पः पश्चात् तत् समयागते ।  
पूजया सह भोजैश् च ससङ्घायार्हते ऽर्चयेत् ॥ र्म्_१२।२६१{५९} ॥  
एवं कृते तथा स्वामिन् प्रतिज्ञा तेन सेत्स्यते ।  
भीतिश् चापि न विद्येत तस्माद् एवं कुरु प्रभो ॥ र्म्_१२।२६२{६०} ॥  
इति भार्यावचः श्रुत्वा स सार्थाधिपतिर् मुदा ।  
तथेति प्रतिसंश्रुत्य पुनर् एवम् अभाषत ॥ र्म्_१२।२६३{६१} ॥  
तावद् इमानि सर्वाणि रत्नानि ते समर्प्पये ।  
पश्चात् काले ससङ्घं तं पूजयिष्ये मुनीश्वरं ॥ र्म्_१२।२६४{६२} ॥  
इदानीं सुगन्धधूपेन पूजयेयं मुनीश्वरं ।  
इत्य् उक्त्वा सर्वरत्नानि भार्यायां स न्यधापयेत् ॥ र्म्_१२।२६५{६३} ॥  
ततो ऽसौ चागुरुं क्रीत्वा कार्षापणद्वयेन वा ।  
गत्वा जेतवने विहारे तत्र द्वारे स्थितो गुरुम् अधूपयेत् ॥ र्म्_१२।२६६{६४} ॥  
तत्रापत्रमानो ऽसौ सम्बुद्धशरणं गतः ।  
कृताञ्जलिपुटो नत्वा संस्मरन् प्रार्थयत् तथा ॥ र्म्_१२।२६७{६५} ॥  
भगवच् छास्तासि सर्वज्ञो विजानीया ममाशयं ।  
तद्यथा मे प्रतिज्ञातैः पूरयितुं समर्हसि ॥ र्म्_१२।२६८{६६} ॥  
अथासौ भगवान् तस्य मत्वाशयविशुद्धतां ।  
(र्म् १६२)  
महद् ऋध्यभिसंस्कारं चकार तत्प्रसादतः ॥ र्म्_१२।२६९{६७} ॥  
येन स धूप आकाशे प्राभ्युद्गम्य पुरीं च तां ।  
स्फुरित्वा खे पुनर् अभ्रकूटीभूत्वाभ्यशोभयत् ॥ र्म्_१२।२७०{६८} ॥  
तत्रासौ सार्थभृद् दृष्ट्वा प्रातिहार्यं तद् अद्भुतं ।  
महानन्दप्रसन्नात्मा पुनर् एवं व्यचिन्तयत् ॥ र्म्_१२।२७१{६९} ॥  
नैतन् मे प्रतिरूपं स्याद् यद् अयं सुगतो जिनः ।  
मया नाभ्यर्चितो रत्नैर् धिग् मे चित्तभयाद् द्रुतं ॥ र्म्_१२।२७२{७०} ॥  
यन्व् अहं साम्प्रतं नाथं प्रार्थयित्वा ससाङ्घिकं ।  
सरत्नैः पूजयिष्यामि भोजनैश् च स्वके गृहे ॥ र्म्_१२।२७३{७१} ॥  
इत्य् असौ निश्चयं कृत्वा कृताञ्जलिपुटो मुदा ।  
सम्बुद्धसम्मुखं गत्वा प्रणत्वैवं व्यजिज्ञपत् ॥ र्म्_१२।२७४{७२} ॥  
भगवन् नाथ सर्वज्ञ क्षमस्व मे ऽपराधतां ।  
भवतां पूजनां कर्तुम् इछामि मे प्रसीदतु ॥ र्म्_१२।२७५{७३} ॥  
इत्य् एवं प्रार्थिते तेन स सम्बुद्धो मुनीश्वरः ।  
तथेति प्रतिसम्मोद्य तूष्णीभूत्वा व्यवस्थितः ॥ र्म्_१२।२७६{७४} ॥  
ततो ऽसौ सार्थभृन् मत्वा सुगतेनाधिवासितं ।  
प्रणत्वा च मुनेः पादौ सहसा स्वगृहं ययौ ॥ र्म्_१२।२७७{७५} ॥  
तत्र स भार्य्यया सार्द्धं वन्धुमित्र जनैर् अपि ।  
प्रणीतं भोज्यपूजाङ्गं साधयाम् आस सत्वरं ॥ र्म्_१२।२७८{७६} ॥  
ततो भोज्यार्चनाङ्गानि सज्जीकृत्य प्रमोदितः ।  
विहारे सहसा गत्वा नत्वा तं प्रार्थयन् मुनिं ॥ र्म्_१२।२७९{७७} ॥  
भगवन् नाथ सम्बुद्ध समयो ऽयं प्रवर्त्तते ।  
तद् भवान् साङ्घिकैः सार्द्धं समागन्तुं समर्हति ॥ र्म्_१२।२८०{७८} ॥  
इत्य् एवं प्रार्थिते तेन स सम्बुद्धः ससाङ्घिकः ।  
प्रतस्थे सूर्य्यवन् मार्गे प्रातिहार्यं प्रदर्शयन् ॥ र्म्_१२।२८१{७९} ॥  
ततः क्रमात् पुरीं प्राप्य तद् गृहं समुपाविशत् ।  
तद् दत्ते पाद्यं आदाय शुद्धासने न्यषीदत ॥ र्म्_१२।२८२{८०} ॥  
ततस् तान् साङ्घिकान् सर्वान् सम्बुद्धप्रमुखान् क्रमात् ।  
स्वस्वासनसमासीनान् दृष्ट्वा सम्यक् समर्चयत् ॥ र्म्_१२।२८३{८१} ॥  
यथार्हं भोजनैर् वापि वर्णगन्धरसान्वितैः ।  
सम्बुद्धप्रमुखान् सङ्घान् सन्तर्प्य पर्यतोषयत् ॥ र्म्_१२।२८४{८२} ॥  
ततश् च भोजनान्ते स शोधयित्वा भुजादिकं ।  
(र्म् १६३)  
अपनीय च पात्राणि ताम्बूलादीन् अढौकयत् ॥ र्म्_१२।२८५{८३} ॥  
ततो यानि सुरत्नानि पूर्वसङ्कल्पतानि हि ।  
एतैः सर्वं सुरत्नैस् तं सम्बुद्धैः समवाकिरन् ॥ र्म्_१२।२८६{८४} ॥  
तानि रत्नानि सर्वाणि सम्बुद्धस्यानुभावतः ।  
मुनेर् उपरि खे गत्वा छत्रीभूत्वा स्थिता वभौ ॥ र्म्_१२।२८७{८५} ॥  
ततस् तं स गृही दृष्ट्वा द्विगुणसम्प्रमोदितः ।  
पादौ तस्य मुनेर् नत्वा प्रणिधानं व्यधात् तथा ॥ र्म्_१२।२८८{८६} ॥  
अनेन दानधर्मेण पुण्येन कुशलेन च ।  
भवेयं सुगतो बुद्धो लोके ऽन्धे ऽपरिणायके ॥ र्म्_१२।२८९{८७} ॥  
अमुक्तो मोचयिष्यामि तारयिष्याम्य् अतारितान् ।  
भीतान् आश्वास्य सम्बोधौ स्थापयिष्यामि निर्वृतौ ॥ र्म्_१२।२९०{८८} ॥  
तथासौ भगवान् बुद्धस् तथाशयविशोधितं ।  
सम्बोधौ निहितं चित्तं ज्ञात्वा स्मितं व्यधात् तथा ॥ र्म्_१२।२९१{८९} ॥  
तदा तस्य मुनीन्द्रस्य मुखपद्माद् विनिर्गताः ।  
पञ्चवर्णा विभासन्तो विनिश्चेरुः सुभानवः ॥ र्म्_१२।२९२{९०} ॥  
ततस् ते भास्वराः सर्वे प्रविसृताः समन्ततः ।  
केचिद् ऊर्द्धं गताः केचिन् मध्यं केचिद् रसातले ॥ र्म्_१२।२९३{९१} ॥  
केचिद् अधो गता यास् ते सर्वे ते नरकेषु च ।  
निपतन्तो विभासन्तो प्रविसस्रुः समन्ततः ॥ र्म्_१२।२९४{९२} ॥  
ये उष्णनरकास् तेषु शितीभूता विचेरिरे ।  
ये शीतनरकास् तेषु न्यपतद् उष्णिकाश् च ते ॥ र्म्_१२।२९५{९३} ॥  
ये ये तैः किरणैः स्पृष्टास् ते ते सर्वे सुखान्विताः ।  
यदा ते सुखसम्प्राप्तास् तदा ते विस्मयान्विताः ॥ र्म्_१२।२९६{९४} ॥  
अहो नः सुखम् अद्यैवं कथम् एतद् व्यचिन्तयन् ।  
किं नु वयम् इतश् च्युत्वा कुत्र यातास्म साम्प्रतं ॥ र्म्_१२।२९७{९५} ॥  
आहोस्विद् उपपन्नाः स्युर् अन्यत्र भुवनेष्व् अपि ।  
इति सन्देहिनां तेषां सत्वानां परिबोधने ॥ र्म्_१२।२९८{९६} ॥  
भगवान् निर्मिते बुद्धं प्रेषयन् नरकान् प्रति ।  
दृष्ट्वा तं निर्मितं मुनिं विस्मिता हर्षिताश् च वै ॥ र्म्_१२।२९९{९७} ॥  
ते सर्वे नरका लोकाः सम्मील्य संवभाषिरे ।  
न भवन्त इतश् च्युत्वा गतास्मान्यत्र भूमिषु ॥ र्म्_१२।३००{९८} ॥  
किंस् त्व् अयं नु महासत्वः ह्य् अपूर्वदर्शनः पुमान् ।  
(र्म् १६४)  
नूनम् अस्यानुभावेन दुःखानि समितानि च ॥ र्म्_१२।३०१{९९} ॥  
तद् वयम् एनम् आनम्य वन्दे मया प्रमुक्तये ।  
इति सम्भाष्य ते सर्वे नत्वा तच् छरणं गताः ॥ र्म्_१२।३०२{१००} ॥  
नमो बुद्धाय धर्माय सङ्घायेति ववन्दिरे ।  
इति ते निर्मिते तस्मिन् प्रसाद्य चित्तम् आरताः ॥ र्म्_१२।३०३{१} ॥  
सर्वपापविनिर्मुक्ता मर्त्यदेवालयं ययुः ।  
एवं ते भानवः सर्वे सर्वत्र नरकेष्व् अपि ॥ र्म्_१२।३०४{२} ॥  
प्रोद्यन्ते नारकान् सर्वान् प्रत्याययुर् मुनेः पुरः ।  
तथा तद् भानवश् चैवम् उपरिष्टां गता अपि ॥ र्म्_१२।३०५{३} ॥  
ते ऽपि सर्वे चतुर्लोकपालानां भुवनानि च ।  
अवभास्य क्रमात् सर्वान् देवलोकान् अभासयन् ॥ र्म्_१२।३०६{४} ॥  
तथाकनिष्ठपर्यन्तं त्रैधातुकान् अभासयन् ।  
एवं सर्वाश् च तान् सर्वान् अवभास्य समन्ततः ॥ र्म्_१२।३०७{५} ॥  
गाथाः प्रोद्घोषयन्तश् च प्रलयं सौगते वृषे ।  
अनित्यं खलु संसारं दुःखशून्यं ह्य् अनात्मकं ॥ र्म्_१२।३०८{६} ॥  
तस्मात् मारं परित्यज्य गछध्वं शरणं मुनेः ।  
निष्क्रामतारभध्वं कं युज्यध्वं बुद्धशासने ॥ र्म्_१२।३०९{७} ॥  
मृत्युसैन्यं धुनीताशु नडागारं करी यथा ।  
यो ऽप्य् अस्मिन् धर्मविनये ह्य् अप्रमत्तश् चरिष्यति ॥ र्म्_१२।३१०{८} ॥  
त्यक्त्वा जातिससंसारे दुःखस्यान्तं करिष्यति ॥ र्म्_१२।३११{९!} ॥  
अथ ते भानवः सर्वे त्रैधातुभुवनेष्व् अपि ।  
सर्वान् सत्वान् समुद्धृत्य पुनः प्रत्याययुर् मुनेः ॥ र्म्_१२।३१२{१०} ॥  
अथ ते भानवः सर्वे भगवन्तं मुनीश्वरं ।  
प्रदक्षिणत्रयं कृत्वा मूर्द्ध्नि चान्तर्दधुर् मुनेः ॥ र्म्_१२।३१३{११} ॥  
अथैतत् सभासीना लोकाः सर्वे ससाङ्घिकाः ।  
तत् तदद्भुतम् आलोक्य वभूवुर् विस्मयोद्धताः ॥ र्म्_१२।३१४{१२} ॥  
अथानन्दः समुत्थाय कृताञ्जलिपुटो मुदा ।  
भगवन्तं गुरुं नत्वा पप्रछ स्मितकारणं ॥ र्म्_१२।३१५{१२!} ॥  
भगवन् भवतो वक्त्रात् पञ्चवर्णाः सुभांसवः ।  
विनिर्गता दिशः सर्वान् अवभास्य शता पुनः ॥ र्म्_१२।३१६{१३} ॥  
भवान् हि सुगतो शास्ता सम्बुद्धो भगवञ् जिनः ।  
(र्म् १६५)  
निर्मदो निरहङ्कारः मानमात्सर्य्यवर्जितः ॥ र्म्_१२।३१७{१४} ॥  
तद् भव भगवं कस्मात् स्मितैः करोति साम्प्रतं ।  
दृष्ट्वैवं तं स्मितं सर्वे इमे लोकाः प्रविस्मिताः ॥ र्म्_१२।३१८{१५} ॥  
नाहेतुः सुगता बुद्धा अर्हन्तो विगतोद्धवाः ।  
दर्शयन्ति स्मितं केचित् तत् केन भवतः स्मृतं ॥ र्म्_१२।३१९{१६} ॥  
तद् एतद् धेतुम् इछन्ति श्रोतुं सर्वे इमे जनाः ।  
तद् एतत् कारणं शास्तः समादेष्टुं समर्हति ॥ र्म्_१२।३२०{१७} ॥  
इत्य् एवं प्रार्थिते तेन शिष्येणानन्दयोगिना ।  
तथेति प्रतिसम्मोद्य तम् आनन्दं वभाषत ॥ र्म्_१२।३२१{१८} ॥  
एवम् एतत् तथानन्द यथैव भाषसि त्वया ।  
तत् स्मितं यदर्थं मे तद् वक्ष्ये शृणुतादरात् ॥ र्म्_१२।३२२{१९} ॥  
पश्यानन्द ममानेन सार्थवाहेन साधुना ।  
एभी रत्नैश् च सत्कृत्य कृता पूजा स्वभक्तितः ॥ र्म्_१२।३२३{२०} ॥  
अनेन कुशलेनैव सार्थवाहो महासुधीः ।  
क्रमाद् बोधिचरीं प्राप्य पूर्य्य पारमिता दश ॥ र्म्_१२।३२४{२१} ॥  
सम्बोधिपाक्षिकान् धर्मान् प्राप्य ब्रह्मविहारिकः ।  
सम्बोधिं समवाप्यैवं जित्वा मारगणान् अपि ॥ र्म्_१२।३२५{२२} ॥  
बुद्धो रत्नोत्तमो नाम सर्वज्ञो ऽर्हं तथागतः ।  
धर्मराजो जगन्नाथो लोके शास्ता भविष्यति ॥ र्म्_१२।३२६{२३} ॥  
तद् अनुमोदनां कृत्वा सद्धर्मं भजतादरात् ।  
धर्मेणैव जगज् जित्वा मारचर्याविनिर्गतः ॥ र्म्_१२।३२७{२४} ॥  
भद्रचरी समासाद्य सम्बोधिपदम् आप्नुयात् ।  
धर्निओ हि जगतां मित्रम् इहामुत्र समन्ततः ॥ र्म्_१२।३२८{२५} ॥  
हितकारी सुहृद् इष्टः सर्वदापि सहानुगः ।  
तस्माद् धर्मं समाधाय सञ्चरध्वं समाहितः ॥ र्म्_१२।३२९{२६} ॥  
तेन वा मङ्गलं नित्यं सर्वभावी भवेद् ध्रुवं ॥ र्म्_१२।३३०{२७} ॥  
इति शास्त्रा समादिष्टं श्रुत्वानन्दः सपार्षदः ।  
तथेति मोदितस् तं च गुरुं नत्वा स नन्दतः ॥ र्म्_१२।३३१{२८} ॥  
सो ऽपि सार्थपतिश् चैव स्वकं व्याकरणं किल ।  
मुनीन्द्रेण समादिष्टं श्रुत्वातीवाभ्यनन्दतत् ॥ र्म्_१२।३३२{२९} ॥  
ततश् चाभिप्रसन्नात्मा समुत्थाय कृताञ्जलिः ।  
भगवन्तं ससङ्घं तं प्रणत्वैवं व्यतिज्ञपत् ॥ र्म्_१२।३३३{३०} ॥  
नमस् ते भगवन् नाथ सर्वधर्माधिपेश्वरः ।  
(र्म् १६६)  
भवतां शरणं कृत्वा भवाम्य् अहम् उपासकः ॥ र्म्_१२।३३४{३१} ॥  
यन् मया प्रकृतं पापं कारितं चानुमोदितं ।  
तत् सर्वं देशयिष्यामि तन् मे देहि शुभां चरिं ॥ र्म्_१२।३३५{३२} ॥  
बोधौ चित्तं समाधाय त्रिरत्नं समुपाश्रये ।  
क्षमस्व मे ऽपराधत्वं तन् मां रक्ष मुदा तथा ॥ र्म्_१२।३३६{३३} ॥  
एवं तेनार्थितं श्रुत्वा स सम्बुद्धो ऽभ्यधात् पुनः ।  
यथा ते ऽभिहितं साधो तथा संसेत्स्यते ध्रुवं ॥ र्म्_१२।३३७{३४} ॥  
तस्माच् चित्तं समाधाय त्रिरत्नशरणं गतः ।  
सर्वसत्वहितं कृत्वा बोधिचर्यां समाचर ॥ र्म्_१२।३३८{३५} ॥  
ततस् त्वं क्रमतो ह्य् एवं पूर्य पारमिता द्रुतं ।  
बोधिसत्वो महासत्वो भवेद् बोधिम् अवाप्नुयात् ॥ र्म्_१२।३३९{३६} ॥  
एतत् सत्यं परिज्ञाय सद्धर्मं सम्प्रसाधय ।  
तेन ते मङ्गलं नित्यं सर्वत्रापि भवेद् ध्रुवं ॥ र्म्_१२।३४०{३७} ॥  
जयो ऽस्तु ते सदा बोधौ सिद्ध्यतु प्रणिहितं द्रुतं ।  
चिरं जीवं हितं लोके धर्मं धृत्वा सुखं वस ॥ र्म्_१२।३४१{३८} ॥  
इत्य् असौ भगवान् बुद्धस् तस्मै दत्वाशिषं शुभां ।  
सङ्घैः सह समुत्थाय स्वं विहारं ययौ ततः ॥ र्म्_१२।३४२{३९} ॥  
अथ सार्थपतिश् चासौ सदारः सम्प्रमोदितः ।  
त्रिरत्नशरणं कृत्वा सद्धर्मेषु सदाचरत् ॥ र्म्_१२।३४३{४०} ॥  
तथा सर्वे ऽपि सत्वाश् च श्रुत्वा तस्य प्रवृत्तितां ।  
बोधिचित्तं समाधाय त्रिरत्नशरणं ययुः ॥ र्म्_१२।३४४{४१} ॥  
एतत् मे गुरुणाख्यातं संश्रुतं यथा मया ।  
तथात्रैवं तव प्रीत्या कथ्यते सम्प्रबुध्यतां ॥ र्म्_१२।३४५{४२} ॥  
तथा राजन् त्वयाप्य् एवं स्वयं धृत्वा वृषं शुभे ।  
बोधयित्वा प्रजाश् चापि स्थापनीयाः सदा शुभे ॥ र्म्_१२।३४६{४३} ॥  
एवं चेत् ते सदाप्य् एवं सर्वत्रापि सुमङ्गलं ।  
भवेन् नूनं महाराजन् सत्यम् एतन् न संशयः ।  
धर्मेण निर्जितं पापं धर्मेण जीयते कुधीः ।  
धर्मेण निर्जिता मारा धर्मेण बोधिम् आप्नुयात् ।  
तस्माद् बोधिपदं प्राप्तुं यदीच्छथ नराधिपः ।  
बोधिचित्तं समाधाय सदा रत्नत्रयं भज ।  
तथा तं क्रमणो राज बोधिचर्य्याहिताय च ।  
सर्वमारगणाम् जित्वा सम्बोधिम् आप्नुया ध्रुवं ।  
एतत् तेनोपगुप्तेन गुरुणादिष्टं समादरात् ।  
(र्म् १६७)  
श्रुत्वा राजो तथेत्य् एवं प्रत्यनन्दन् सपार्षदः ।  
ये शृण्वन्तीदम् एवं प्रणिहितमनसः सार्थवाहावदानं ।  
ये चापि श्रावयन्ति प्रमुदितमनसः सर्वलोकहितार्थं ।  
ते सर्वे बोधिसत्वा विजितकलिमलो बुद्धधर्मानुरक्ताः ।  
सम्भुक्त्वा सत्सुखानि प्रथितगुणयुता बुद्धक्षेत्रे प्रयान्ति ।  
  
++ इति श्रीरत्नमालावदानकथायां सार्थवाहोऽवदानं नाम द्वादश ++  
  
  
(र्म् १६८)  
Xइइइ वडिकावदान  
ॐ नमः श्रीसर्वबुद्धबोधिसत्वेभ्यः ।  
यः श्रीमाञ् छ्रीघनो लोके सद्धर्मैः समुपादिशत् ।  
शासनानि त्रिलोकेषु जयन्तु तस्य सर्वदा ॥ र्म्_१३।१{१} ॥  
अवदानतत्वं वक्ष्यामि नत्वा तं श्रीघनं गुरुं ।  
पुराभूत् पाटलीपुत्रे नगरे स्वर्गसन्निभे ॥ र्म्_१३।२{२} ॥  
अशोको नृपराजेन्द्रस् त्रिरत्नसेवकः कृती ।  
एकस्मिन् समये तत्र स राजा स्वजनैः सह ॥ र्म्_१३।३{३} ॥  
पौरिकैश् च सभां कृत्वा सद्धर्मं श्रोतुम् ऐच्छत ।  
तदा स सौगतो भिक्षुर् उपगुप्तो जिनांशजः ॥ र्म्_१३।४{४} ॥  
लोकान् धर्मोत्सुकान् दृष्ट्वा समाधेः सहसोत्थितः ।  
तत्सभायां समाक्रम्य सिंहासने शुभासने ॥ र्म्_१३।५{५} ॥  
भासयंस् तत्सभालोकांस् तस्थौ पूर्णसुधांशुवत् ।  
अथाशोको महीपालः स मन्त्रिपौरिकैः सह ॥ र्म्_१३।६{६} ॥  
पूजाङ्गैः पूजयित्वा तम् उपगुप्तम् अवन्दत ।  
स्थित्वा भूमौ स्वजानुभ्याम् उत्तरासङ्गम् उद्वहन् ॥ र्म्_१३।७{७} ॥  
कृताञ्जलिः पुटो नत्वा पुनर् एवम् अभाषत ।  
भदन्त श्रोतुम् इच्छामि सद्धर्मं सुखसम्प्रदं ॥ र्म्_१३।८{८} ॥  
यथोक्तं श्रीमुनीन्द्रेण तथा देष्टुं च मे ऽर्हति ।  
एवं तेन महीन्द्रेण प्रार्थिते स यतीश्वरः ॥ र्म्_१३।९{९} ॥  
उपगुप्तो नरेन्द्रं तं समामन्त्र्यैवम् अब्रवीत् ।  
साधु सुष्ठु महाराज शृणु सद्धर्मम् आदरात् ॥ र्म्_१३।१०{१०} ॥  
यथा मे गुरुणा ख्यातं तथा वक्ष्यामि ते हिते ।  
पुरा स भगवान् बुद्धः शक्यसिंहो शुभाकरः ॥ र्म्_१३।११{११} ॥  
धर्मराजो जगच्छास्ता सर्वज्ञः सुगतो जिनः ।  
सर्वविद्याकलाविज्ञः षडभिज्ञो मुनीश्वरः ॥ र्म्_१३।१२{१२} ॥  
मारजिल् लोकविन् नाथो विनायकस् तथागतः ।  
श्रावस्त्यां जेतकारण्ये महोद्याने मनोरमे ॥ र्म्_१३।१३{१३} ॥  
अनाथपिण्डदाख्यस्य गृहस्थस्य महात्मनः ।  
नानावृक्षसमाकीर्णे नानापुष्पप्रशोभितैः ॥ र्म्_१३।१४{१४} ॥  
नानाफलभरानम्रैः कल्पवृक्षसमानिकैः ।  
अष्टाङ्गगुणसम्पन्नजलैः पद्मोत्पालादिभिः ॥ र्म्_१३।१५{१५} ॥  
सुपुष्पैः परिपूर्णाभिः पुष्करिणीभिर् आश्रिते ।  
नानाजन्तुगुणैश् चापि मिथः स्नेहानुवन्धितैः ॥ र्म्_१३।१६{१६} ॥  
नानापक्षिगणैश् चापि संहर्षैर् उपसेविते ।  
तस्मिं दिव्यमनोरम्ये मुनिसङ्घनिषेविते ॥ र्म्_१३।१७{१७} ॥  
पुण्यक्षेत्रे जिनावासे विहारे मणिमण्डिते ।  
श्रावकैर् भिक्षुभिः सार्द्धं बोधिसत्वैर् उपासकैः ॥ र्म्_१३।१८{१८} ॥  
सर्वसत्वहितार्थेन तस्थौ धर्म्मं प्रकाशितुं ।  
(र्म् १६९)  
एवं तत्र सभासीनं सम्बुद्धं धर्मभाषिणं ॥ र्म्_१३।१९{१९} ॥  
दृष्ट्वा धर्मामृतं पातुं सर्वलोकाः समाययुः ॥ र्म्_१३।२०{१९!} ॥  
दैवा दैत्याश् च सिद्धाश् च यक्षगन्धर्वकिन्नराः ।  
ग्रहा विद्याधराः साध्या नागेन्द्रा गरुडा अपि ॥ र्म्_१३।२१{२०} ॥  
सर्वे ऽपि लोकपालाश् च मुनयश् च महर्षयः ।  
यतयो योगिनश् चापि तीर्थिकाश् च तपश्विनः ॥ र्म्_१३।२२{२१} ॥  
ब्राह्मणाः क्षत्रियाश् चापि वैश्याः शूद्राश् च मन्त्रिणः ।  
अमात्याः कोट्टवाराश् च सार्थवाहा महाजनाः ॥ र्म्_१३।२३{२२} ॥  
शिल्पिनो वणिजश् चापि गृहस्थाः पौरिका जनाः ।  
तथा जानपदाश् चापि ग्राम्याः कार्पटिका अपि ॥ र्म्_१३।२४{२३} ॥  
एवम् अन्ये ऽपि सत्वाश् च सर्वजातिसमुद्भवाः ।  
पूजापञ्चोपहाराणि गृहीत्वा भक्तिमानसा ॥ र्म्_१३।२५{२४} ॥  
सद्धर्मं श्रद्धया श्रोतुम् अनुमोद्य समाययुः ।  
तत्र सर्वे प्रविष्टास् ते दृष्ट्वा तं सुगतं जिनं ॥ र्म्_१३।२६{२५} ॥  
वन्दित्वानन्दिताः सर्वे पूजां चक्रुर् यथाक्रमं ॥ र्म्_१३।२७{२६!} ॥  
ततो नत्वा समासीनाः परिवृत्य प्रमोदिताः ।  
धर्म्मं श्रोतुं पुरस्कृत्य तस्थुः साञ्जलयो मुदा ॥ र्म्_१३।२८{२७} ॥  
अथ स भगवान् दृष्ट्वा तांल् लोकान् धर्मवाञ्छिनः ।  
आदिमध्यान्तकल्याणं दिदेश धर्मम् उत्तमं ॥ र्म्_१३।२९{२८} ॥  
एवं स भगवान् नित्यं सर्वसत्वहितार्थिकः ।  
धर्मं प्रकाशयं लोके तस्थौ दीप्तांशुमान् इव ॥ र्म्_१३।३०{२९} ॥  
तस्मिन्न् अवसरे तत्र श्रावस्त्यां पुरिसम्भवः ।  
आढ्यः श्रेष्ठी महाभोगः सुविस्तीर्णपरिग्रहः ॥ र्म्_१३।३१{३०} ॥  
श्राद्धो भद्राशयो धीरः सर्वलोकसुहृत्प्रियः ।  
तीर्थिकसेवको मानी वभूव श्रीमदान्वितः ॥ र्म्_१३।३२{३१} ॥  
तदा स सुन्दरीभार्यां कुलधर्मसमानिकां ।  
आदाय रतिसंरक्तो रेमे नित्यं यथासुखं ॥ र्म्_१३।३३{३२} ॥  
तस्यैवं रममाणस्य भार्या साभूत् सुगर्भिणी ।  
ततः प्रवृद्धगर्भा सा पाण्डुवर्णा व्यराजत ॥ र्म्_१३।३४{३३} ॥  
ततः सा गर्भसञ्जातं पुत्रं तस्याम् उपाश्रितं ।  
पुत्रं मत्वाभिनन्दन्ती भर्त्तारम् एवम् अब्रवीत् ॥ र्म्_१३।३५{३४} ॥  
स्वामिन् गर्भे प्रजातो मे यत् कुक्षौ दक्षिणाश्रितः ।  
दारको ऽयं भवेत् पुत्रः नूनं तस्मात् प्रमोदय ॥ र्म्_१३।३६{३५} ॥  
इति भार्योदितं श्रुत्वा स गृहस्थः प्रहर्षितः ।  
गर्भे स व्याश्रितं दृष्ट्वा मुदैवं समुदानयत् ॥ र्म्_१३।३७{३६} ॥  
वत मे जायते पुत्रस् तद् अहं भाग्यवान् भवे ।  
पुत्रमुखं हि पश्येयं वंशस्थितिर् भवेद् अपि ॥ र्म्_१३।३८{३७} ॥  
यन् मम विद्यते पुण्यं दानशीलादिसञ्चितं ।  
तेनानयोर् द्वयोर् अस्तु जननीपुत्रयोः शिवं ॥ र्म्_१३।३९{३८} ॥  
एवं प्रोक्त्वा गृहस्थः स श्रद्धया सम्प्रमोदितः ।  
भिक्ष्वर्थिब्राह्मणेभ्यश् च ददौ दानं यथेप्सितं ॥ र्म्_१३।४०{३९} ॥  
(र्म् १७०)  
कुलेष्टदेवताश् चापि समभ्यर्च्य यथाविधि ।  
तच् छुभं प्रार्थयन् नित्यं तस्थौ पुत्रसमुत्सुकः ॥ र्म्_१३।४१{४०} ॥  
ततः सा भद्रिका नारी पथ्योपचारभोगिनी ।  
असूत समये पुत्रं सुन्दरं लक्षणान्वितं ॥ र्म्_१३।४२{४१} ॥  
ततः स जनकः श्रुत्वा सम्प्रजातं सुतं मुदा ।  
सहसा समुपास्रित्य ददर्श तं ससुन्दरं ॥ र्म्_१३।४३{४२} ॥  
दर्शनीयं सुभद्राङ्गं प्रासादिकं मनोहरं ।  
दृष्ट्वापि सुचिरं पश्यन्न् एव तस्थाव् अतृप्तितः ॥ र्म्_१३।४४{४३} ॥  
ततो जातिमहं कृत्वा तस्य पित्रा प्रसादिना ।  
वडिक इति नाम्ना प्रख्यापितो ऽभूत् स दारकः ॥ र्म्_१३।४५{४५!} ॥  
ततः स वालको ऽष्टाभ्यो धात्रीभ्यः प्रतिपालने ।  
मानयित्वानुसम्भाष्य पित्रा समर्पितो ऽभवत् ॥ र्म्_१३।४६{४६} ॥  
तथा स वडिको वालो ऽष्टाभिर् धात्रीभिर् आदरात् ।  
पाल्यमानः प्रवृद्धो ऽभूत् ह्रदस्थम् इव पङ्कजं ॥ र्म्_१३।४७{४७} ॥  
यदा स दारकः पञ्चवर्षितो ऽभून् मदान्वितः ।  
तदा विद्योपलब्धार्थी लिपिशालाम् उपाविशत् ॥ र्म्_१३।४८{४८} ॥  
तत्र स सद्गुरुं नत्वा क्रमाल् लिपीन् मुदाग्रहीत् ।  
गुरुभक्तिप्रसादेन लिपिपारं ययौ लघु ॥ र्म्_१३।४९{४९} ॥  
ततः स गुरुभिः सम्यच् छिष्यमाणः सुबुद्धिमान् ।  
अधीत्य सर्वशास्त्राणि विद्यापारं ययौ लघु ॥ र्म्_१३।५०{५०} ॥  
तदा तद् वडिकस्यापि पूर्वकर्मविपाकतः ।  
देहे कस्मात् समुत्पन्नो महाव्याधिः पराक्रमत् ॥ र्म्_१३।५१{५१} ॥  
तदा स व्याधिना तेन पीड्यमानो ऽभिमूर्छितः ।  
असह्यवेदनाक्रान्तो विरुराव दिवानिशं ॥ र्म्_१३।५२{५२} ॥  
तथा तं व्याधिनाघ्रातम् असह्यवेदनातुरं ।  
क्रन्दन्तं स पिता दृष्ट्वा कृपयैवं व्यचिन्तयत् ॥ र्म्_१३।५३{५३} ॥  
हा मे दैवविरुद्धेन पुत्रो ऽयं व्याधिमूर्छितः ।  
असह्यवेदनाक्रान्तो भोक्तुम् अपि न वाञ्छति ॥ र्म्_१३।५४{५४} ॥  
अवश्यं मरणं यायात् कथं जीवेद् अभुक्तवान् ।  
मृते पुत्रे मरिष्ये ऽहं स्नेहदुःखं कथं सहे ॥ र्म्_१३।५५{५५} ॥  
इति चिन्ताव्यथाक्रान्तो भोग्ये ऽपि विरतोत्सवः ।  
तम् एव स्वात्मजं पश्यंस् तस्थौ स्नेहाभिवन्धितः ॥ र्म्_१३।५६{५६} ॥  
मातापि तं सुतं दृष्ट्वा स्नेहदुःखाग्नितापिता ।  
(र्म् १७१)  
मृत्युशङ्का परित्रस्ता रुदन्ती समुपाचरत् ॥ र्म्_१३।५७{५७} ॥  
तदा तस्य सुहृन्मित्रवान्धवाः समुपागताः ।  
सर्वे ते रोगिणं दृष्ट्वा स्नेहार्त्ता एवम् अब्रुवन् ॥ र्म्_१३।५८{५८} ॥  
किं भो स्वस्थं न ते देहे भोक्तुं किं वा न वाञ्छसि ।  
भुङ्क्ष्व यथेप्सितं पथ्यं तिष्ठ धैर्यं समाश्रयन् ॥ र्म्_१३।५९{५९} ॥  
इति प्रोक्ते ऽपि तैः सर्वैः स वडिको ज्वरान्वितः ।  
दृष्ट्वैव तान् मुहुः पश्यन् नैव किञ्चिद् अभाषत ॥ र्म्_१३।६०{६०} ॥  
ततः सर्वे ऽपि ते दृष्ट्वा तं वडिकं रुजातुरं ।  
मृत्युशङ्काविषादिग्धं पितरं तं तथावदन् ॥ र्म्_१३।६१{६१} ॥  
साधो ऽस्य वर्द्धते रोगस् तद् रोगव्युपाशान्तये ।  
सहसा वैद्यम् आहूय दर्शयस्व समाहितः ॥ र्म्_१३।६२{६२} ॥  
उपदिष्टं यथा तेन वैद्येन सुधिया तथा ।  
परिचर्य्यां समाधाय कुरूपचारम् आदरात् ॥ र्म्_१३।६३{६३} ॥  
तथा पथ्योपचारेण सिद्धौषध्यसहैर् अपि ।  
क्रमाद् अस्य शरीरस्थो रोगः शान्तिं व्रजेद् ध्रुवं ॥ र्म्_१३।६४{६४} ॥  
ततस् ते ऽयं सुतो भद्रः परिपुष्टतनुःकृती ।  
स्वकुलधर्मम् आधाय सुखं जीवेच् छुभे चरन् ॥ र्म्_१३।६५{६५} ॥  
इति मत्वा महाभाग मा कृथास् तद् विषादनं ।  
धैर्यम् आलम्व्य देवांश् च स्मृत्वा भुक्त्वा सुखं वस ॥ र्म्_१३।६६{६६} ॥  
इत्य् एवं समुपादिश्य तद् गृहस्थात् समुत्थिताः ।  
सर्वे ते स्नेहदुःखार्त्ताः स्वस्वगेहम् उपाचरत् ॥ र्म्_१३।६७{६७} ॥  
ततः स गृहभृत् तस्य पुत्रस्य रोगशान्तये ।  
सद्वैद्यं समुपाहूय सादरं समदर्शयत् ॥ र्म्_१३।६८{६८} ॥  
तस्य रोगनिमित्तं स वैद्यो दृष्ट्वा समीक्ष्य च ।  
पथ्यौषध्युपचारेण समाहित उपाचरत् ॥ र्म्_१३।६९{६९} ॥  
तथापि तस्य तद्रोगः परिवृद्धो दिने दिने ।  
केनापि ह्य् उपचारेण नैव शान्तिम् उपाययौ ॥ र्म्_१३।७०{७०} ॥  
तद्रोगं वर्द्धितं दृष्ट्वा जनकः स विषादितः ।  
भूतिकं सहसाहूय रोगहेतुम् अपृच्छत ॥ र्म्_१३।७१{७१} ॥  
ततः स भूतिको दृष्ट्वा तस्य रोगप्रशान्तये ।  
स भूतदेवताभ्यश् च वलिं प्रादाद् यथाविधि ॥ र्म्_१३।७२{७२} ॥  
तथापि वृंहितो रोगस् तस्य कर्मविपाकतः ।  
किञ्चिद् अपि विशेषेण नैव शान्तिम् उपाययौ ॥ र्म्_१३।७३{७३} ॥  
ततः स जनको दृष्ट्वा तद् रोगं परिवर्द्धितं ।  
आयुर्विदम् उपामन्त्र्य रोगहेतुम् अपृच्छत ॥ र्म्_१३।७४{७४} ॥  
(र्म् १७२)  
स अयुर्विदको दृष्ट्वा तस्य ग्रहदशाफलं ।  
कुदशाव्युपशान्त्यर्थं ग्रहपूजाम् उपादिशत् ॥ र्म्_१३।७५{७५} ॥  
तथा स जनकस् तस्य रोगिणो ग्रहशान्तये ।  
ब्राह्मणं समुपामन्त्र्य ग्रहपूजाम् अकारयत् ॥ र्म्_१३।७६{७६} ॥  
तथापि तस्य तद्रोगो वर्द्धितो न शमं ययौ ।  
दैवेन समुपाघ्राते तदुपाये न सिद्ध्यते ॥ र्म्_१३।७७{७७} ॥  
तथा स जनकस् तस्य पुत्रस्य रोगवृद्धितं ।  
दृष्ट्वा निराशया भिन्नचित्तो मूर्च्छाम् उपाययौ ॥ र्म्_१३।७८{७८} ॥  
तदा सा सुप्रिया भार्या भर्त्तारं तं विमोहितं ।  
दृष्ट्वैव समुपागृह्य समाश्वास्यैवम् अब्रवीत् ॥ र्म्_१३।७९{७९} ॥  
स्वामिन् धैर्य्यं समालम्ब्य त्यज चित्ते विमोहतां ।  
किम् अस्माकं प्रयत्नेन दैवस्यात्र प्रमाणिके ॥ र्म्_१३।८०{८०} ॥  
सर्वथा भाविनो भावाः फलन्ति सर्वजीविनां ।  
यद् अभावि न तद् भावि भावि चेन् न तद् अन्यथा ॥ र्म्_१३।८१{८१} ॥  
तस्माद् दैवप्रसादाय स्वकुलेशेष्टदेवताः ।  
अनुस्मृत्य समाराध्य याचस्व पुत्रजीवितं ॥ र्म्_१३।८२{८२} ॥  
इति भार्योदितं श्रुत्वा स गृहस्थो ऽनुमोदितः ।  
कुलदेवं समभ्यर्च्य प्रार्थयद् एवम् आदरात् ॥ र्म्_१३।८३{८३} ॥  
प्रसीद मे कुलेश त्वं क्षमस्व ह्य् अपराधतां ।  
तवैव शरणस्थो ऽहं तन् मे पुत्रं प्ररक्षतां ॥ र्म्_१३।८४{८४} ॥  
एवं तेन गृहस्थेन प्रार्थिते ऽपि दिवानिशं ।  
तस्य रोगो विवृद्धो ऽभून् नैव शाम्यम् उपाक्रमत् ॥ र्म्_१३।८५{८५} ॥  
तथा ब्रह्मादिदेवांश् च सर्वान् लोकाधिपान् अपि ।  
विहारमण्डपारामक्षेत्रारण्यसमाश्रितान् ॥ र्म्_१३।८६{८६} ॥  
नदीकूपतडागादिजलाश्रयप्रतिस्थितान् ।  
बलिभोक्तॄन् कलङ्कस्थान् मार्गशृङ्गाटकाश्रितान् ॥ र्म्_१३।८७{८७} ॥  
एवम् अन्यत्र सर्वत्र प्रतिस्थितान् समर्चयन् ।  
पुत्रस्यारोग्यकौशल्यं जीवितं स समर्थयन् ॥ र्म्_१३।८८{८८} ॥  
तथापि तस्य रोगो न शमितो ऽभूत् प्रवर्द्धितः ।  
ततस् तं जनको दृष्ट्वा निराशा मूर्छितो ऽपतत् ॥ र्म्_१३।८९{८९} ॥  
तदा स वडिको रोगी पितरं तं विमूर्छितं ।  
पृथिव्यां पतितं दृष्ट्वा शनैर् नीचस्वरो ऽवदत् ॥ र्म्_१३।९०{९०} ॥  
हा हा मे जावते पापं येनायं पतितः पिता ।  
(र्म् १७३)  
स्नेहदुःखाग्निसन्तप्तः पुत्रतो मरणं व्रजेत् ॥ र्म्_१३।९१{९१} ॥  
हा तातोत्तिष्ठ मां पश्य मा त्यजात्मजं आतुरं ।  
धैर्य्यम् आलम्व्य सन्धाय रक्ष मां समुपस्थितः ॥ र्म्_१३।९२{९२} ॥  
इत्य् असौ विलपन् पुत्रः पितरं तं विमूर्छितं ।  
दृष्ट्वा भोजनकेत्य् अश्रु मुञ्चंस् तस्थौ निराश्रितः ॥ र्म्_१३।९३{९३} ॥  
तदा सा सुप्रिया भार्य्या भर्त्तारं तं विमूर्छितं ।  
दृष्ट्वैव सहसालिङ्ग्य समुत्थाप्यैवम् अब्रवीत् ॥ र्म्_१३।९४{९४} ॥  
स्वामिन् धैर्यं समालम्ब्य पश्य मां ते प्रियं सतीं ।  
त्यक्त्वा दैन्यं समाधाय पश्यन् रक्षात्मकं प्रियं ॥ र्म्_१३।९५{९५} ॥  
इति भार्योदितं श्रुत्वा स गृहस्थो समुत्थितः ।  
दृष्ट्वा तां सुप्रियां भार्यां पुत्रं चैवम् अभाषत ॥ र्म्_१३।९६{९६} ॥  
हा दैव किं मया पापं प्रकृतं दारुणं पुरा ।  
येनायं सुकृती पुत्रः त्यक्त्वा मां क्व प्रयास्यति ॥ र्म्_१३।९७{९७} ॥  
हा हा मे सम्पदश् चैताः समृद्धाः समुपार्जिताः ।  
को नु भोक्ता भवेद् आसां व्यर्थं नक्ष्यन्ति सर्वशः ॥ र्म्_१३।९८{९८} ॥  
किम् अत्राहं करिष्यामि यास्यामि शरणं च कं ।  
को नु मां सहसा रक्षेद् दत्वा पुत्रस्य जीवितं ॥ र्म्_१३।९९{९९} ॥  
किम् अत्रास्य रुजः शान्त्यै करिष्यामि प्रतिक्रियां ।  
न जाने परिमूढो ऽस्मि चेतना मे न विद्यते ॥ र्म्_१३।१००{१००} ॥  
इति चिन्तापरीतात्मा पुत्रस्नेहविमोहितः ।  
कारुणाकुलचित्तो ऽपि पुनर् एवं व्यचिन्तयत् ॥ र्म्_१३।१०१{१०१} ॥  
यद् इमे तीर्थिका विज्ञा भगवन्तो विचक्षणाः ।  
सर्वज्ञाः सद्गुणाधाराः शास्तारो मे हितङ्कराः ॥ र्म्_१३।१०२{१०२} ॥  
तत् तान् सर्वान् समामन्त्र्य गृहे भोक्ष्यैः समर्चयन् ।  
इमं पुत्रं पुरः स्थाप्य दर्शयेयं शुभाप्तये ॥ र्म्_१३।१०३{१०३} ॥  
तत् सुदृष्टिप्रसादेन नूनम् अस्य भवेच् छुवं ।  
ततो हि क्रमशो रोगाः शाम्येयुः सर्वथा लघु ॥ र्म्_१३।१०४{१०४} ॥  
तदायम् आत्मजः पुष्टो न रोगी सुतनुः सुखी ।  
कृती शुभरतो भोगी कुलधर्मे समाचरेत् ॥ र्म्_१३।१०५{१०५} ॥  
इति निश्चित्य स श्रेष्ठी तत्र तीर्थ्याश्रमे गतः ।  
तान् सर्वांस् तीर्थिकान् नत्वा प्रार्थयेद् एवम् आदरात् ॥ र्म्_१३।१०६{१०६} ॥  
नमो वो ब्रह्मविज्ञेभ्यो भवतां शरणं व्रजे ।  
विज्ञप्यते यद् अर्थं तद् अनुग्रहीतुम् अर्हत ॥ र्म्_१३।१०७{१०७} ॥  
(र्म् १७४)  
इति तेनोदितं श्रुत्वा तीर्थिकास् ते ऽभिमानिकाः ।  
सर्वे तं समुपामन्त्र्य प्रमोदयितुम् अब्रुवन् ॥ र्म्_१३।१०८{१०८} ॥  
साधु वद महासाधो यत् ते कार्यं समीहितं ।  
तत् सर्वं सर्वथास्माभिः कृतम् एवं करिष्यते ॥ र्म्_१३।१०९{१०९} ॥  
इति तैस् तीर्थिकैः प्रोक्ते स श्रेष्ठी सम्प्रसादितः ।  
कृताञ्जलिपुटो नत्वा पुनर् एवम् अभाषत ॥ र्म्_१३।११०{११०} ॥  
भगवन्तो महाविज्ञा भवन्तो गुरवो मम ।  
तत् सर्वं प्रतिजानीत यद् अर्थं समुपाचरे ॥ र्म्_१३।१११{१११} ॥  
तथापि चार्थयिष्ये ऽत्र यन् मे कष्टं प्रवर्त्तते ।  
तद् वो विज्ञापनं कर्तुं भवतः शरणं व्रजे ॥ र्म्_१३।११२{११२} ॥  
यन् मया प्रकृतं पापं तेन मे स्वात्मजाधुना ।  
रोगैः सम्पीड्यते ऽतीवनिःस्वस्थो मरणं व्रजेत् ॥ र्म्_१३।११३{११३} ॥  
नानास्वस्तिविधानैर् हि तस्य रोगो न शाम्यति ।  
भिषजां कृतयत्नानि न सिद्ध्यन्ति कथं चन ॥ र्म्_१३।११४{११४} ॥  
अनेका देवताश् चापि प्राभ्यर्च्य प्रार्थितो मया ।  
तथापि शाम्यते नैव तस्य रोगो विवर्द्धितः ॥ र्म्_१३।११५{११५} ॥  
यथा यथा रुजाशान्तिस्वस्त्युपायकृतानि हि ।  
तथा तथा न तद्रोगः प्रशाम्यति प्रवर्द्ध्यते ॥ र्म्_१३।११६{११६} ॥  
किम् उपायं करिष्यामि केन शाम्येत तद्गदः ।  
तद् उपायं प्रदातव्यं येनाशु शाम्यते क्रमात् ॥ र्म्_१३।११७{११७} ॥  
इति विज्ञापनां कर्तुं भवतां शरणं व्रजे ।  
तन् मे ऽनुकम्पयासु नो रोगशान्तिर् विधीयतां ॥ र्म्_१३।११८{११८} ॥  
भवन्तो मे ऽनुशास्तारः सर्वज्ञा ब्रह्मचारिणः ।  
तन् मे सुकृपया दृष्ट्या परित्रातुं समर्हत ॥ र्म्_१३।११९{११९} ॥  
इति तेनार्थितं श्रुत्वा सर्वे ते तीर्थिका अपि ।  
श्रेष्ठिनं तं समामन्त्र्य पुनर् एवं समब्रुवन् ॥ र्म्_१३।१२०{१२०} ॥  
शृणु साधो यद् अस्माभिर् हितार्थं ते प्रचक्ष्यतां ।  
तत् सत्यं नः परिज्ञाय प्रमाणीक्रियतां किल ॥ र्म्_१३।१२१{१२१} ॥  
वयं हि सर्वलोकानां शास्तारो हितसाधकाः ।  
तस्माद् अत्र विषादत्वं मा कृथा धैर्यम् आश्रय ॥ र्म्_१३।१२२{१२२} ॥  
अद्यैव सहसा गत्वा वयं दृष्ट्वा तवात्मजं ।  
निःपापं नीरुजं स्वास्थ्यं करिष्यामः सुजीवितं ॥ र्म्_१३।१२३{१२३} ॥  
अप्य् एतद् वचनं सत्यं श्रुत्वा दृष्ट्वा प्रमाणय ।  
(र्म् १७५)  
अन्यथा न भवेत् क्वापि ह्य् अस्माकं ब्रह्मचारिणां ॥ र्म्_१३।१२४{१२४} ॥  
इति तैस् तीर्थिकैः प्रोक्तं श्रुत्वा स गृहसत्तमः ।  
तथेति प्रतिहर्षित्वा नत्वा तान् स्वगृहं ययौ ॥ र्म्_१३।१२५{१२५} ॥  
तत्र स गृह आसाद्य दासिदासजनैः सह ।  
तदर्हभोज्यपूजाङ्गसामग्रीं समसाधयत् ॥ र्म्_१३।१२६{१२६} ॥  
तस्मिन्न् एव क्षणे तत्र सर्वे ते तीर्थिका मुदा ।  
सहसा समुपागत्य स्वस्वासने उपाविशत् ॥ र्म्_१३।१२७{१२७} ॥  
तथा तान् समुपासीनान् दृष्ट्वा श्रेष्ठी स मोदितः ।  
पूजाङ्गैः क्रमतो ऽभ्यर्च्य भोजनैः समतोषयत् ॥ र्म्_१३।१२८{१२८} ॥  
ततश् च भोजनान्ते स वडिकं तं प्रियात्मजं ।  
रोगिणं समुपाहृत्य तेषां पुरो ऽभ्यदर्शयत् ॥ र्म्_१३।१२९{१२९} ॥  
ते सर्वे तीर्थिका दृष्ट्वा वडिकं तं रुजान्वितं ।  
तदामयनिमित्तं च निरीक्ष्यैवम् उपादिशत् ॥ र्म्_१३।१३०{१३०} ॥  
अहो ह्य् अस्य महारोगं महापातकसम्भवं ।  
तत्पातकविमुक्त्यै तु दातव्यं दानम् आदरात् ॥ र्म्_१३।१३१{१३१} ॥  
तद्यथा नवरत्नानि हेमलक्षपलानि च ।  
श्रद्धया ब्रह्मचारिभ्यः सम्प्रदद्यात् समर्चयन् ॥ र्म्_१३।१३२{१३२} ॥  
यद्य् एतद् दीयते दानं त्वया गृहपते तथा ।  
भग्नकुष्माण्डदरिनमहिषीशतदक्षिणा ॥ र्म्_१३।१३३{१३३} ॥  
पुरा दत्ता नन्दराज्ञा अस्माकं ब्रह्मचारिणां ।  
पादस्फोटामयस् तस्य शान्तो ऽभूत् तत्प्रभावतः ॥ र्म्_१३।१३४{१३४} ॥  
तथास्य सर्वपापानि विनक्ष्यन्ति न संशयः ।  
ततः सर्वे ऽपि रोगाश् च विनक्ष्यन्ति क्रमाद् द्रुतं ॥ र्म्_१३।१३५{१३५} ॥  
ततो रोगैर् विमुक्तो ऽयं कुशली स्वास्थ्यम् आप्नुयात् ।  
ततः पुष्टो विशुद्धाङ्गः सुशीलः सुकृती सुधीः ।  
स्वकुलाचारधर्मिष्ठो वंशांश् चापि समुद्धरेत् ॥ र्म्_१३।१३६{१३६} ॥  
इति मत्वा त्वया साधो दातव्यं दानम् आदरात् ।  
अन्यथा न भवेत् स्वस्ति तवास्य नन्दनस्य च ॥ र्म्_१३।१३७{१६७} ॥  
इति तैर् गदितं श्रुत्वा स श्रेष्ठी परिबोधितः ।  
तस्यात्मजस्य त्राणार्थं तथा दातुम् उदाचरत् ॥ र्म्_१३।१३८{[१३८]} ॥  
ततः स पुनर् अभ्यर्च्य तान् सर्वान्स् तीर्थिकान् पतीन् ।  
प्रददौ नवरत्नानि स्वर्णलक्षपलानि च ॥ र्म्_१३।१३९{१३९} ॥  
ततस् ते तीर्थिकाः सर्वे दृष्ट्वा तानि प्रमोदिताः ।  
सर्वान्य् अपि प्रतिगृह्य तथाशीर्वचनं ददुः ॥ र्म्_१३।१४०{१४०} ॥  
स्वस्त्य् अस्तु ते सदा साधो कल्याणम् अस्तु सर्वथा ।  
(र्म् १७६)  
नीरोगी सुचिरं जीव्या जयो ऽस्तु ते समन्ततः ॥ र्म्_१३।१४१{१४१} ॥  
एतद् एव समादिश्य सर्वे ते तीर्थिकास् ततः ।  
तानि सर्वाणि वस्तूनि प्रतिगृह्याश्रमं ययुः ॥ र्म्_१३।१४२{१४२} ॥  
तथापि तस्य रोगा न शमिता वर्द्धिताः क्रमात् ।  
स्वदैवफलभोग्यानि भोक्तव्यानि हि सर्वथा ॥ र्म्_१३।१४३{१४३} ॥  
ततस् तज् जनको दृष्ट्वा स्वात्मजं तं रुजातुरं ।  
निराशामूर्छितो भूमौ निपतं व्यलपत् तथा ॥ र्म्_१३।१४४{१४४} ॥  
हा दैव किं मया पापं दारुणं प्रकृतं पुरा ।  
यतो ऽयं स्वात्मजः पुत्रः पुरो मे मरणं व्रजेत् ॥ र्म्_१३।१४५{१४५} ॥  
कृतान्य् उपाययत्नानि दानानि विविधानि च ।  
सर्वाण्य् एतानि मत्पापैर् निस्फलानि भवन्ति हि ॥ र्म्_१३।१४६{१४६} ॥  
किं मयात्रापि कर्त्तव्यं को ऽत्र मे हितम् आदिशेत् ।  
सर्वथाहं विनष्टो ऽस्मि को ऽपि त्राता न विद्यते ॥ र्म्_१३।१४७{१४७} ॥  
कस्यात्र शरणं यास्ये को नो रक्षेद् दयादृशा ।  
सर्वे वयं विनष्टास्म हा दैव शरणं व्रजे ॥ र्म्_१३।१४८{१४८} ॥  
इत्य् एवं विलपन्तं तं जनकं वडिको ऽपि सः ।  
दृष्ट्वा शनैः समाहूय पुर एवम् अभाषत ॥ र्म्_१३।१४९{१४९} ॥  
भो तात किं त्वयात्रापि कर्त्तव्यं हि मयापि च ।  
सर्वेषाम् अपि जन्तूनां दैवगतिः प्रमाणिका ॥ र्म्_१३।१५०{१५०} ॥  
इति मत्वा विषादत्वं हृदये मा कृथास् त्यज ।  
सम्बुद्धशरणं कृत्वा भज नित्यम् अनुस्मरन् ॥ र्म्_१३।१५१{१५१} ॥  
बुद्ध एव जगच्छास्ता त्राता लोकहितङ्करः ।  
दुर्गतितारको नाथो भर्त्ता सद्गतिनायकः ॥ र्म्_१३।१५२{१५२} ॥  
तद् एवं सुगतं स्मृत्वा सद्धर्मं समुपाश्रयन् ।  
सङ्घानां भजनं कृत्वा चिनु पुण्यं समाहितः ॥ र्म्_१३।१५३{१५३} ॥  
त्रिरत्ने साधितं पुण्यं न क्षिणुयात् कदा चन ।  
यदि दैवाद् विपत्तिः स्यात् पुण्यं तु लभते वरं ॥ र्म्_१३।१५४{१५४} ॥  
पुण्येन रक्ष्यते लोकः पुण्येन सद्गतिं व्रजेत् ।  
तस्मात् पुण्यं महारत्नं चिनु धैर्यं समाश्रयन् ॥ र्म्_१३।१५५{१५५} ॥  
अवश्यमरणे लोके किं विषादेन सिद्ध्यते ।  
इति मत्वापि तं बुद्धं स्मृत्वा भज समाहितः ॥ र्म्_१३।१५६{१५६} ॥  
तथाहं वा तम् एवात्र सम्बुद्धं शरणं व्रजन् ।  
संस्मृत्वा भजनं कुर्वन् व्रजेय मरणं ध्रुवं ॥ र्म्_१३।१५७{१५७} ॥  
यदि तस्य जिनेन्द्रस्य कृपास्ति मयि पापिनि ।  
(र्म् १७७)  
तत्कृपादृक्प्रसादेन जीवेय नीरुजः पुनः ॥ र्म्_१३।१५८{१५८} ॥  
यदि दैवबलेनाहं मृते तत्स्मृतिपुण्यतः ।  
सर्वथा दुर्गतिं त्यक्त्वा सद्गतिं पुनर् आप्नुयां ॥ र्म्_१३।१५९{१५९} ॥  
एवं ज्ञात्वा त्वया तात मा क्रियतां विषादता ।  
संसारे ऽवश्यं मर्त्तव्यं सर्वेषाम् अपि जन्मिनां ॥ र्म्_१३।१६०{१६०} ॥  
इत्य् उक्त्वा स रुजार्त्तो ऽपि वडिको धैर्य्यम् आश्रयन् ।  
सम्बुद्धं शरणं कृत्वा स्मृत्वा तस्थौ समाहितः ॥ र्म्_१३।१६१{१६१} ॥  
तथा स गृहभृच् छ्रेष्ठी श्रुत्वैतद् आत्मजोदितं ।  
सत्यम् एतत् परिज्ञाय बुद्धं स्मृत्वा तथावदत् ॥ र्म्_१३।१६२{१६२} ॥  
नमो बुद्धाय धर्माय सङ्घाय च सदा स्मरे ।  
अद्यारभ्य सदा नित्यं भवतां शरणं व्रजे ॥ र्म्_१३।१६३{१६३} ॥  
यदि वो ऽस्ति कृपा लोके रक्षन्तु नः सुदुःखिनः ।  
सर्वथा कृपया दृष्ट्या दृष्ट्वाशु त्रातुम् अर्हति ॥ र्म्_१३।१६४{१६४} ॥  
यथान्ये त्रिभवे लोका भवद्भिः प्रतिपालिताः ।  
तथास्मान् कृपया दृष्ट्वा त्रातुम् अर्हति सर्वथा ॥ र्म्_१३।१६५{१६५} ॥  
रक्षतु भगवन् नाथ जीवयेयं ममात्मजं ।  
कृपयानुग्रहं कृत्वा पुत्ररत्नं प्रयच्छ मे ॥ र्म्_१३।१६६{१६६} ॥  
यदि जीवेद् अयं पुत्रो भवद्दृष्टिप्रसादतः ।  
भवतां शरणे स्थित्वा चरतु व्रतम् आदरात् ॥ र्म्_१३।१६७{१६७} ॥  
इत्य् एवं स्मरणं कृत्वा सम्बुद्धशरणं व्रजन् ।  
स श्रेष्ठी तं सुतं दृष्ट्वा तस्थौ मोहविनोदितः ॥ र्म्_१३।१६८{१६८} ॥  
तस्मिन्न् एव क्षणे लोकां त्रातुं स भगवान् मुनिः ।  
सम्पश्यन् कृपया दृष्ट्या प्राद्राक्षीत् तान् सदुःखिनः ॥ र्म्_१३।१६९{१६९} ॥  
तथा तान् दुःखिनो दृष्ट्वा भगवान् स जिनेश्वरः ।  
सहसा तान् परित्रातुं बुद्धरस्मिं व्यमुञ्चत ॥ र्म्_१३।१७०{१७०} ॥  
ताभिः कनकवर्णाभिः सम्बुद्धरश्मिभिस् तदा ।  
समन्तात् समतिक्रम्य तद् गृहम् अवभासितं ॥ र्म्_१३।१७१{१७१} ॥  
ततो मैत्र्यंशवश् चापि तेन भगवता पुनः ।  
समुत्षृष्टास् तनौ तस्य पर्यस्पृशन् प्रसादिताः ॥ र्म्_१३।१७२{१७२} ॥  
ततस् तस्य तनुस् तैः संस्पृष्टमात्रे समन्ततः ।  
प्रह्लादिता सुखप्राप्ता स्वास्थ्यतां समुपाययौ ॥ र्म्_१३।१७३{१७३} ॥  
ततः स वडिकः स्वास्थ्यं प्राप्य निर्मलमानसः ।  
विस्मितः पितरं पश्यन् समामन्त्र्यैवम् अब्रवीत् ॥ र्म्_१३।१७४{१७४} ॥  
अहो बुद्धस्य माहात्म्यम् अहो धर्मानुभावता ।  
अहो सङ्घप्रभावत्वं पश्य तात मुनेः प्रभां ॥ र्म्_१३।१७५{१७५} ॥  
(र्म् १७८)  
यस्यानुस्मृतिमात्रेण कृपा लोके प्रसार्यते ।  
धन्यो ऽयं भगवान् बुद्धो जयत्व् एवं सदा स्थितः ॥ र्म्_१३।१७६{१७६} ॥  
यस्य दयानुभावेन जीवेम नीरुजः सुखी ।  
पापैश् चापि विमुक्तो ऽहम् इति सत्यं प्रमन्यते ॥ र्म्_१३।१७७{१७७} ॥  
तस्मात् तम् एव शास्तारं सम्बुद्धं शरणं व्रजे ।  
यावद्भवम् अनुस्मृत्वा भजेय समुपाश्रितः ॥ र्म्_१३।१७८{१७८} ॥  
एवं बुद्धगुणान् स्मृत्वा वडिकः स प्रमोदितः ।  
कृताञ्जलिः स्मरन् भूयः प्रणत्वैवम् अयाचत ॥ र्म्_१३।१७९{१७९} ॥  
नमस् ते भगवन् नाथ भवतां शरणं व्रजे ।  
यावद्भवं त्रिरत्नानां भवेयं सेवकः सदा ॥ र्म्_१३।१८०{१८०} ॥  
इत्य् एवं सुगतं स्मृत्वा वडिकः सो ऽभिबोधितः ।  
भूयो भूयः स्मरन् नत्वा तस्थौ स्वास्थ्यत्वम् आगतः ॥ र्म्_१३।१८१{१८१} ॥  
तदा स भगवान् बुद्धो दृष्ट्वा तं शुद्धमानसं ।  
सद्धर्मं समुपादेष्टुं तद् द्वारे समुपासरत् ॥ र्म्_१३।१८२{१८२} ॥  
तद्द्वारसमुपासीनं तं मुनीन्द्रं रविप्रभं ।  
दृष्ट्वैव विस्मितो द्वास्थः सहसा गृहम् आविशत् ॥ र्म्_१३।१८३{१८३} ॥  
तत्र गृहपतिं दृष्ट्वा वडिकं तं च सादरं ।  
पुरतः समुपेत्यैव व्यज्ञापयत् ससत्वरः ॥ र्म्_१३।१८४{१८४} ॥  
गृहपते मुनीन्द्रो ऽत्र गृहद्वार उपस्थितः ।  
तद् अत्र सहसोपेत्य समामन्त्र्य प्रवेशय ॥ र्म्_१३।१८५{१८५} ॥  
इति तेनोदितं श्रुत्वा वडिकः स प्रसादितः ।  
उत्थितः सहसोपेत्य तं मुनीन्द्रं मुदानमत् ॥ र्म्_१३।१८६{१८६} ॥  
नत्वा तं सुगतं गेहे प्रज्ञप्य स्वासनं मुदा ।  
विज्ञप्य समुपामन्त्र्य प्रवेशयंस् तथार्थयन् ॥ र्म्_१३।१८७{१६७!} ॥  
स्वागतं भगवन् वाञ्छे भवतां शरणं मुने ।  
प्रविशतु जगन्नाथ विजयस्वासने शुभे ॥ र्म्_१३।१८८{१६८} ॥  
इति तेनोदिते बुद्धो भगवान् स समाविशन् ।  
स्वासने समुपासीनो वडिकं तं तथावदत् ॥ र्म्_१३।१८९{१६९१} ॥  
किं ते वडिक दुःखत्वं वाधकश् च कथं वद ।  
इति भगवता पृष्टो वडिकः स तथावदत् ॥ र्म्_१३।१९०{१९०} ॥  
कायिकं जायते दुःखं चेतसिकं च मे मुने ।  
तद् भवान् कृपया दृष्ट्या शमयेत् तत् प्रबाधनं ॥ र्म्_१३।१९१{१९१} ॥  
इति तद् विज्ञापितं श्रुत्वा भगवान् स मुनीश्वरः ।  
(र्म् १७९)  
तच्चित्तदुःखशान्त्यर्थं मैत्रीधर्मम् उपादिशत् ॥ र्म्_१३।१९२{१९२} ॥  
वडिकात्र सदा लोके मैत्रचित्तं समाचर ।  
अनेन ते मनोदाहं प्रशाम्येत सदापि हि ॥ र्म्_१३।१९३{१९३} ॥  
इत्य् आदिश्य मुनीन्द्रः स पुनर् एवं व्यचिन्तयत् ।  
वतेन्द्रक्षीरिकां नाम महौषधां समानयेत् ॥ र्म्_१३।१९४{१९४} ॥  
इति चित्तमतं शास्तुः परिज्ञाय सुराधिपः ।  
आदाय क्षीरिकां नाम महौषधीम् उपानयत् ॥ र्म्_१३।१९५{१९५} ॥  
तत्र सो सुरराजस् तं भगवन्तं प्रणम्य तां ।  
महौषधीम् उपस्थाप्य पुर एवं समब्रवीत् ॥ र्म्_१३।१९६{१९६} ॥  
भगवन् प्रतिगृह्णातु दिव्यौषधीम् इमां भवान् ।  
अनयात्र यथाकार्यं साधयतु सुखाप्तये ॥ र्म्_१३।१९७{१९७} ॥  
इत्य् उक्ते तेन शक्रेण दृष्ट्वा तां भगवान् मुनिः ।  
गृहीत्वा वडिकायैवं प्रदत्वा चैवम् आदिशत् ॥ र्म्_१३।१९८{१९८} ॥  
गृहाण वडिकेमां ते कायिकदुःखशामिनीं ।  
अनया ते शरीरे संस्क्रियताम् उपचारणैः ॥ र्म्_१३।१९९{१९९} ॥  
इत्य् आदिष्टे मुनीन्द्रेण वडिकः सो ऽनुमोदितः ।  
तथेति तां समादाय यथादिष्टम् उपाचरत् ॥ र्म्_१३।२००{२००} ॥  
ततस् तस्य तनू रोगैर् विमुक्ता परिपुष्टिता ।  
क्रमेण शाम्यसौन्दर्यं प्राप्याभिपर्यशोभत ॥ र्म्_१३।२०१{२०१} ॥  
ततः शास्त्रा यथादिष्टं वडिकेन तथा हृदि ।  
मैत्री प्रभाविता लोके स्वात्मजे सुप्रिये यथा ॥ र्म्_१३।२०२{२०२} ॥  
तदा तस्य महद्दुःखं चेतसिकं शशाम तत् ।  
महामैत्र्या परिषिक्ते हृदये ऽग्निर् इवाम्बुभिः ॥ र्म्_१३।२०३{१०३!} ॥  
ततः स वडिकः स्वस्थः परिशुद्धेन्द्रियः सुधीः ।  
भगवन्तं तम् आनम्य प्रार्थयद् एवम् आदरात् ॥ र्म्_१३।२०४{१०४} ॥  
वन्दे ऽहं भवतां पादौ सर्वदा शरणं व्रजे ।  
तथा च सर्वदा नाथ कृपया त्रातुम् अर्हति ॥ र्म्_१३।२०५{१०५} ॥  
यद्य् एवं भवतां शास्तः कृपादृष्टिर् न विद्यते ।  
मृतो ऽहं नरके ऽद्यापि गतो दुःखान्य् अवाप्नुयां ॥ र्म्_१३।२०६{१०६} ॥  
यद् एवं स्वस्थितो जीवे तत् ते कृपाम्बुभावतः ।  
तथा मे ऽनुग्रहं कर्तुं नित्यम् अर्हति सर्वदा ॥ र्म्_१३।२०७{१०७} ॥  
इत्य् एवं प्रार्थनां कृत्वा भूयः स वडिको मुदा ।  
साञ्जलिः प्रणतिं कृत्वा पश्यंस् तस्थौ मुनीश्वरं ॥ र्म्_१३।२०८{१०८} ॥  
तथा तज्जनकः श्रेष्ठी सदारः सम्प्रमोदितः ।  
त्रिरत्ने शरणं कृत्वा सम्बुद्धं तं समर्चयत् ॥ र्म्_१३।२०९{१०९} ॥  
(र्म् १८०)  
ततः स गृहभृच् छ्रेष्ठी दृष्ट्वा तं सुगतं मुदा ।  
कृताञ्जलिपुटो नत्वा प्रार्थयद् एवम् आदरात् ॥ र्म्_१३।२१०{२१०} ॥  
वन्दे ते चरणौ शास्तः सर्वदा शरणं व्रजे ।  
एवं नो ऽनुग्रहं कर्तुम्म् अर्हति कृपया सदा ॥ र्म्_१३।२११{२११} ॥  
ततः स भगवान् बुद्धस् तथास्त्व् इति समादिशत् ।  
ऋद्ध्याकाशं समुत्प्लुत्य स्वम् आश्रमम् उपाययौ ॥ र्म्_१३।२१२{२१२} ॥  
तत्र स भगवान् प्राप्तः सभामध्ये समाश्रितः ।  
एतद् वृष्टि समाख्याय तस्थौ धर्मं समादिशत् ॥ र्म्_१३।२१३{२१३} ॥  
तदा स वडिको भूयो बुद्धगुणान् अनुस्मरन् ।  
स सङ्घं सुगतं भोज्यैः पूजयितुं समैछत ॥ र्म्_१३।२१४{२१४} ॥  
तदा स नृपते राज्ञः प्रसेनजित आनतः ।  
एतत् सर्वं प्रवृत्तान्तं निवेद्यैवम् अभाषत ॥ र्म्_१३।२१५{२१५} ॥  
राजन्न् अहं महारोगी त्रिरत्नशरणं व्रजे ।  
तत् त्रिरत्नकृपादृष्टेर् जीवे रोगैर् विमोचितः ॥ र्म्_१३।२१६{२१६} ॥  
तन् मया स मुनीन्द्रो ऽपि सर्वसङ्घैः सहाधुना ।  
समामन्त्र्य गृहे भोज्यैः पूजयितुं समिच्छ्यते ॥ र्म्_१३।२१७{२१७} ॥  
तन् मे ऽनुग्रहणं कृत्वा लोकानां पुण्यवृद्धये ।  
तदधिवासनां कृत्वा समनुज्ञापय प्रभो ॥ र्म्_१३।२१८{२१८} ॥  
इति तेनार्थितं श्रुत्वा स राजाभ्यनुमोदितः ।  
वडिकं तैः समालोक्य प्रशंस्यैव समादिशत् ॥ र्म्_१३।२१९{२१९} ॥  
वडिक त्वं महासाधुस् तद् बुद्धशरणं गतः ।  
तथानुश्रद्धया नित्यं भज रत्नत्रयं सदा ॥ र्म्_१३।२२०{२२०} ॥  
इति राज्ञाभ्यनुज्ञातं श्रुत्वा स वडिको मुदा ।  
नृपतिं तं प्रणत्वैवं स्वगृहं समुपाययौ ॥ र्म्_१३।२२१{२२१} ॥  
तत्र गृहे समासाद्य कृत्वानुमतं पितुः ।  
शास्तु निमन्त्रणां कर्तुं विहारे समुदाचरन् ॥ र्म्_१३।२२२{२२२} ॥  
तत्र स समुपाविष्टो दृष्ट्वा तं श्रीघनं मुदा ।  
कृताञ्जलिपुटो नत्वा प्रार्थयद् एवम् आदरात् ॥ र्म्_१३।२२३{२२३} ॥  
भगवंस् तद् विजानीयाद् यदर्थं समुपाव्रजे ।  
तथाप्य् अत्र भवदग्रे प्रार्थये ऽनुग्रहं कुरु ॥ र्म्_१३।२२४{२२४} ॥  
यद् अहं रोगनिर्मुक्तः पुन जन्म इवाप्तवान् ।  
तद् भवतां कृपादृष्टेः प्रसादाद् इतिन् मन्यते ॥ र्म्_१३।२२५{२२५} ॥  
तद् अहं भवतां सर्वसङ्घानां भोजनैर् गृहे ।  
पूजयितुं समिछे तद् अनुग्रहीतुम् अर्हति ॥ र्म्_१३।२२६{२२६} ॥  
(र्म् १८१)  
इति सम्प्रार्थितं तेन श्रुत्वा स भगवान् मुनिः ।  
तथेत्य् अभ्यनुमोदित्वा तूष्णीभूत्वाध्युवास तत् ॥ र्म्_१३।२२७{२२७} ॥  
ततः स वडिको मत्वा भगवताधिवासितं ।  
मुदा तस्य मुनेः पादौ नत्वाशु स्वगृहं ययौ ॥ र्म्_१३।२२८{२२८} ॥  
तत्र स सहसा गेहे वन्धुमित्रजनैः सह ।  
सङ्घार्हभोज्यपूजाङ्गं सामग्रीं समसाधयत् ॥ र्म्_१३।२२९{२२९} ॥  
ततः स सर्वसामग्रीं साधयित्वासनानि च ।  
प्रज्ञप्य शुद्धिते भूमौ मन्दयित्वा समन्ततः ॥ र्म्_१३।२३०{२३०} ॥  
ततस् तं श्रीघनं बुद्धं ससङ्घं स्वजनैः सह ।  
आमन्त्रितुं विहारे स सहसा समुपाचरत् ॥ र्म्_१३।२३१{२३१} ॥  
तत्र स समुपाविष्टो दृष्ट्वा तं श्रीघनं मुदा ।  
ससङ्घं साञ्जलिर् नत्वा प्रार्थयद् एवम् आदरात् ॥ र्म्_१३।२३२{२३२} ॥  
भगवन् साध्यते साध्यं समयो वर्त्तते ऽधुना ।  
तद् भवां साङ्घिकैः सार्द्धं विजयितुं समर्हति ॥ र्म्_१३।२३३{२३३} ॥  
इति तेनार्थितं श्रुत्वा तथेति स मुनीश्वरः ।  
पात्रचीवरम् आधाय सर्वसङ्घैः सहाचरत् ॥ र्म्_१३।२३४{२३४} ॥  
तत्र मार्गेषु सर्वत्र नगरे च समन्ततः ।  
प्रकाशयन् प्रातिहार्यं तद् गृहं समुपाविशत् ॥ र्म्_१३।२३५{२३५} ॥  
तत्र गृहे समासाद्य पादार्घं प्रतिगृह्य सः ।  
स्वासने समुपाविश्य क्रमात् तस्थौ ससाङ्घिकः ॥ र्म्_१३।२३६{२३६} ॥  
तदा स वडिको दृष्ट्वा तं बुद्धं स्वासने स्थितं ।  
ससङ्घं सर्वपूजाङ्गैः सर्वपुष्पैः समर्चयत् ॥ र्म्_१३।२३७{२३७} ॥  
ततश् च सुरसैर् भोज्यैः सुप्रणीतैः सुहाधितैः ।  
वर्णगन्धरसोपेतैः सर्वैस् तां समतोषयत् ॥ र्म्_१३।२३८{२६८!} ॥  
ततश् च भोजनान्ते स पात्रादीन्य् अपनीय च ।  
मुखादीं शोधयित्वा च पूगौषधीन् प्रढौकयत् ॥ र्म्_१३।२३९{२६९} ॥  
ततः स प्राञ्जलिर् नत्वा ससङ्घं सुगतं मुदा ।  
पुरस्थो मनसा ह्य् एवं प्रणिधानं व्यधात् स्मरन् ॥ र्म्_१३।२४०{२७०} ॥  
अनेन कुशलेनाहं लोके ऽन्धे ऽपरिणायके ।  
यथायं भगवान् बुद्धस् तथा भूयासम् आत्मवित् ॥ र्म्_१३।२४१{२७१} ॥  
यथानेन मुनीन्द्रेण जगल् लोको ऽभिपालितः ।  
तथाहं सर्वलोकानां पालयेयं समन्ततः ॥ र्म्_१३।२४२{२७२} ॥  
अतीर्णांस् तारयिष्यामि मोचयिष्याम्य् अमोचितान् ।  
अनास्वस्तान् समाश्वास्य स्थापयिष्यामि निर्वृतौ ॥ र्म्_१३।२४३{२७३} ॥  
(र्म् १८२)  
इत्य् एवं मनसा तेन प्रणिधानं कृतं मुदा ।  
मत्वा स भगवान् बुद्धो स्मितं प्राविर्व्यधान् मुदा ॥ र्म्_१३।२४४{२७४} ॥  
तदा तस्य मुनीन्द्रस्य मुखात् पञ्च सुरस्मयः ।  
निसृत्य त्रिषु लोकेषु भासयन्तः समासरन् ॥ र्म्_१३।२४५{२७५} ॥  
यापि काश् चिद् अधोलोके प्रसृता नरकेषु ताः ।  
उष्णेषु शीतलीभूता शीतलेषु तथोष्णिकाः ॥ र्म्_१३।२४६{२७६} ॥  
तदा ताभिः परिस्पृष्टाः सर्वे नैरयिका जनाः ।  
महत्सौख्यं समासाद्य विस्मिताश् चैवम् आलपत् ॥ र्म्_१३।२४७{२७७} ॥  
अहो सौख्यं कथं ह्य् एवम् अन्यत्र किं गता वयं ।  
कस्य पुण्यानुभावेन क्वास्माकं जायते सुखं ॥ र्म्_१३।२४८{२७८} ॥  
इति चिन्ताभिदग्धानां तेषां चित्तप्रबोधने ।  
भगवान् निर्मितं बुद्धं सम्प्रेष्य समदर्शयत् ॥ र्म्_१३।२४९{२७९} ॥  
तत्र तं निर्मितं बुद्धं दृष्ट्वा सर्वे ऽपि ते मुदा ।  
विस्मिताः सहसम्मील्य पुनर् एवं वभाषिरे ॥ र्म्_१३।२५०{२८०} ॥  
अहो समन्तभद्रो ऽयं पुरुषो दृश्यते ऽधुना ।  
नूनम् अस्यानुभावेन सौख्यं नो जायते खलु ॥ र्म्_१३।२५१{२८१} ॥  
इति सम्भाष्य ते सर्वे तस्मिन् बुद्धे प्रसादिताः ।  
नमो बुद्धाय धर्माय सङ्घाय चेति प्रावदन् ॥ र्म्_१३।२५२{२८२} ॥  
ततः सर्वे ऽपि ते सत्वास् त्रिरत्नस्मृतिपुण्यतः ।  
ते दुर्गतिविनिर्मुक्ताः सद्गतिं समुपाययुः ॥ र्म्_१३।२५३{२८३} ॥  
एवं ता रश्मयः सर्वा अवभास्य समन्ततः ।  
सर्वसत्वान् समुद्धृत्य मुनेः प्रत्याययुः पुनः ॥ र्म्_१३।२५४{२८४} ॥  
तथा या रश्मयः काश्चिद् उपरिष्टात् प्रसारिताः ।  
ताः सर्वान् देवलोकानां अवभास्य समन्ततः ॥ र्म्_१३।२५५{२८५} ॥  
यावद् भवाग्रपर्यन्तं भासयन्तः प्रसारिताः ।  
एवं चापि महाशब्दम् उद्घुष्य समुदाचरन् ॥ र्म्_१३।२५६{२८६} ॥  
अनित्यं खलु संसारं दुःखं शून्यम् अनात्मकं ।  
तद् भवे सद्गतिं हित्वा सद्धर्मं भजतादरात् ॥ र्म्_१३।२५७{२८७} ॥  
निष्क्रामतारभध्वं च युज्यध्वं बुद्धशासने ।  
धुनीत मृत्युसैन्यं च नडागारम् इव द्विपः ॥ र्म्_१३।२५८{२८८} ॥  
यो ऽप्य् अस्मिन् धर्मवैनेये ह्य् अप्रमत्तश् चरेत् सदा ।  
(र्म् १८३)  
स हित्वा जातिसंसारं दुःखस्यान्तं करिष्यति ॥ र्म्_१३।२५९{२८९} ॥  
इत्य् एवं तन् महाशब्दं श्रुत्वा सर्वे ऽपि ते सुराः ।  
तथेत्य् अभ्यनुमोदन्तस् त्रिरत्नशरणं ययुः ॥ र्म्_१३।२६०{२९०} ॥  
तथा ता अर्चिषः सर्वा अवभास्य समन्ततः ।  
पुनः प्रत्यागतास् तस्य मुनेर् अन्तिकम् आययुः ॥ र्म्_१३।२६१{२९१} ॥  
ततस् ता अर्चिषः सर्वाः सम्मील्य समुपास्थिताः ।  
कृत्वा प्रदक्षिणां त्रैधम् उष्णीषे ऽन्तर्दधौ मुनेः ॥ र्म्_१३।२६२{२९२} ॥  
अथानन्दस् तम् आलोक्य विस्मितः सहसोत्थितः ।  
कृताञ्जलिपुटो नत्वा पप्रछैवं मुनीश्वरं ॥ र्म्_१३।२६३{२९३} ॥  
भगवन् भवतो वक्त्रात् पञ्चवर्णाः सुरश्मयः ।  
विनिसृता दिशः सर्वा भाषयन्ति समन्ततः ॥ र्म्_१३।२६४{२९४} ॥  
नाकारणं जिना बुद्धा दर्शयन्ति स्मितं क्वचित् ।  
भवत्स्मितं समालोक्य सर्वे भवन्ति विस्मिताः ॥ र्म्_१३।२६५{२९५} ॥  
तद्धेतु श्रोतुम् इछन्ति सर्वे ऽपीमे सभाश्रिताः ।  
तद् एषां संशयं छेतुं तद्धेतु समुपादिश ॥ र्म्_१३।२६६{२९६} ॥  
इति तेनार्थितं श्रुत्वा भगवान् स मुनीश्वरः ।  
तां च सर्वां सभां दृष्ट्वा तथानन्दम् अभाषत ॥ र्म्_१३।२६७{२९७} ॥  
पश्यानन्द ममानेन वडिकेनानुमोदिना ।  
सङ्घेषु श्रद्धया भक्त्या सत्कृत्य भजनं कृतं ॥ र्म्_१३।२६८{२९८} ॥  
एतत्पुण्यविपाकेन वडिको ऽयं सुधीः कृती ।  
क्रमाद् बोधिचरीः पूर्य दशभूमीश्वरो भवन् ॥ र्म्_१३।२६९{२९९} ॥  
सर्वमारगणां जित्वा सम्बोधिं समवाप्तवान् ।  
श्लक्ष्णवाण्यभिधो बुद्धस् तथागतो भविष्यति ॥ र्म्_१३।२७०{३००} ॥  
यद् अनेन त्रिरत्नेषु शरणं सम्प्रसादिना ।  
प्रणिधानं कृतं तेन सम्बुद्धो ऽयं भवेद् ध्रुवं ॥ र्म्_१३।२७१{३०१} ॥  
एवं मत्वा तथानन्द त्रिरत्नशरणं गतः ।  
सत्कृत्य समुपाश्रित्य भज नित्यं समाहितः ॥ र्म्_१३।२७२{३०२} ॥  
ये सत्वाः श्रद्धया स्मृत्वा त्रिरत्नशरणं गताः ।  
दुर्गतिं ते न गछन्ति भवन्ति बोधिभागिनः ॥ र्म्_१३।२७३{३०३} ॥  
एवं मत्वा त्रिरत्नानां सत्कृत्य श्रद्धया मुदा ।  
संस्मृत्य शरणं गत्वा भक्तव्यं बोधिवाञ्छिभिः ॥ र्म्_१३।२७४{३०४} ॥  
इत्य् आदिष्टं मुनीन्द्रेण श्रुत्वानन्दः स मोदितः ।  
साङ्घिकं सह लोकैश् च तथेति प्राभ्यनन्दत ॥ र्म्_१३।२७५{३०५} ॥  
ततः स भगवांस् तस्मै वडिकाय सुभागिने ।  
दत्वाशीर्वचनं भूयः समामन्त्र्य तम् अब्रवीत् ॥ र्म्_१३।२७६{३०६} ॥  
(र्म् १८४)  
वडिक त्वं महाभाग त्रिरत्नं शरणं गतः ।  
बोधिचर्य्यां चरन् नित्यं सम्बोधिं समवाप्नुयाः ॥ र्म्_१३।२७७{३०७} ॥  
इति सत्यं परिज्ञाय सर्वसत्वहितार्थभृत् ।  
तथा रत्नत्रयं स्मृत्वा भज नित्यं समाहितः ॥ र्म्_१३।२७८{३०८} ॥  
इत्य् आदिश्य मुनीन्द्रः स सङ्घैः सार्द्धं समुत्थितः ।  
वडिकं तं समामन्त्र्य स्वविहारं ययौ तथा ॥ र्म्_१३।२७९{३०९} ॥  
तथा स वडिको नित्यं त्रिरत्नशरणं गतः ।  
सदा लोकहितं कृत्वा बोधिचर्यां समाचरत् ॥ र्म्_१३।२८०{३१०} ॥  
एतन् मे गुरुणादिष्टं श्रुतं मया नराधिप ।  
तथा ते कथ्यते राजं श्रुत्वा चैवं प्रकाशय ॥ र्म्_१३।२८१{३११} ॥  
तथा त्वयापि राजेन्द्र सत्वानां हितसाधने ।  
त्रिरत्नशरणैः कृत्वा कर्त्तव्या बोधिचारिकाः ॥ र्म्_१३।२८२{३१२} ॥  
तथा ते सर्वदा नित्यं सर्वत्र मङ्गलं भवेत् ।  
क्रमाद् बोधिचरीं पूर्य सम्बोधिम् अपि चाप्नुयाः ॥ र्म्_१३।२८३{३१३} ॥  
इति मत्वा महाराज प्रजाश् चापि प्रबोधयन् ।  
सद्धर्मे सम्प्रतिस्थाप्य सर्वथा त्रातुम् अर्हसि ॥ र्म्_१३।२८४{३१४} ॥  
इति तेनोपगुप्तेन समादिष्टं निशम्य सः ।  
राजा तथेति विज्ञप्य प्राभ्यनन्दत् सपार्षदः ॥ र्म्_१३।२८५{३१५} ॥  
श्रुत्वावदानं वडिकस्य साधोर् इदं नरा ये ऽभ्यनुमोदयन्ति ।  
सर्वे ऽपि ते लोकहितानुरक्ता भवन्ति बोधिगुणलाभिका हि ॥ र्म्_१३।२८६{३१६} ॥  
  
++ इति रत्नावदानतत्वे वडिकावदानं समाप्तम् ++  
  
  
(र्म् १८५)  
Xइव् गान्धर्विकावदान  
अथाशोको महीपालः श्रोतुम् अन्यत् सुभाषितं ।  
उपगुप्तं यतिं नत्वा प्रार्थयद् एवम् आदरात् ॥ र्म्_१४।१{१} ॥  
भदन्त श्रोतुम् इच्छामि पुनर् अन्यत् सुभाषितं ।  
तद् यथा गुरुणाख्यातं तथादेष्टुं च मे ऽर्हति ॥ र्म्_१४।२{२} ॥  
इति तेन नरेन्द्रेण प्रार्थितं स जिनात्मजः ।  
श्रुत्वा तं नृपतिं दृष्ट्वा पुनर् एवं समादिशत् ॥ र्म्_१४।३{३} ॥  
शृणु राजन् मयाख्यातं यथा मे गुरुणोदितं ।  
तथा श्रूत्वानुमोदित्वा शुभे चरितुम् अर्हसि ॥ र्म्_१४।४{४} ॥  
पुरा स भगवान् बुद्धः श्रावस्त्यां बहिर् आश्रमे ।  
जेतारण्ये महोद्याने विहारे मणिमण्डिते ॥ र्म्_१४।५{५} ॥  
भिक्षुभिः श्रावकैः सार्द्धं चैलकैर् व्रतिभिस् तथा ।  
भिक्षुणीभिस् तथान्यैश् चा महासात्वैर् उपासकैः ॥ र्म्_१४।६{६} ॥  
विहृत्य सर्वसत्वानां समितिस्थितः ।  
सम्बोधिसाधानं धर्मम् उपादेष्टुं समारभत् ॥ र्म्_१४।७{७} ॥  
तदा तस्य मुनीन्द्रस्य वक्त्रपद्माद् विनिसृतं ।  
तत् सद्धर्मामृतं पातुं सर्वे सत्वा उपगताः ॥ र्म्_१४।८{८} ॥  
ब्रह्मशक्रादि देवेन्द्राः सर्वे लोकाधिपा अपि ।  
दैत्येन्द्राः सगणा यक्षाः सिद्धगन्धर्वराक्षसाः ॥ र्म्_१४।९{९} ॥  
विद्याधरगणाश् चपि नागेन्द्राश् च महोरगाः ।  
गरुडाः किन्नरेन्द्राश् च तथान्ये ऽपि समागताः ॥ र्म्_१४।१०{१०} ॥  
ब्राह्मणा ऋषयश् चापि तापसा ब्रह्मचारिणः ।  
यतयो योगिनो विज्ञास् तथान्ये तीर्थिका अपि ॥ र्म्_१४।११{११} ॥  
रजानः क्षत्रियाश् चापि वीरा राजकुमारकाः ।  
अमात्या मन्त्रिणश् चापि वैश्याश् चापि प्रजाधिपाः ॥ र्म्_१४।१२{१२} ॥  
श्रेष्ठिनो वणिजश् चापि सार्थवाहा महाजनाः ।  
पौरा जानपदा ग्राम्यास् तथा कार्पटिका अपि ॥ र्म्_१४।१३{१३} ॥  
एवं अन्ये ऽपि सत्वाश् च सर्वे लोकाः समागताः ।  
तत् सद्धर्मामृतं पातुं तद् विहारे उपाविशत् ॥ र्म्_१४।१४{१४} ॥  
तत्र तं श्रीघनं दृष्ट्वा समभ्यर्च्य प्रणम्य च ।  
सत्कृत्य समुपाश्रित्य परिवृत्य सामान्ततः ॥ र्म्_१४।१५{१५} ॥  
तं मुणीन्द्रं समालोक्य श्रोतुं तद् धर्मदेशनां ।  
साञ्जलयः प्रसन्नास्या उपतस्थुः समाहिताः ॥ र्म्_१४।१६{१६} ॥  
तथा तान् समुपासीनान् दृष्ट्वा स भगवाञ् जिनः ।  
आर्यसत्यं समारभ्य सद्धर्मं समुपादिशत् ॥ र्म्_१४।१७{१७} ॥  
तत् सद्धर्मामृतं पीत्वा सर्वे सत्वाः प्रमोदिताः ।  
(र्म् १८६)  
त्रिरत्नभजनं कृत्वा वभूवुर् बोधिचारिणः ॥ र्म्_१४।१८{१८} ॥  
तदापि पञ्चमात्राणि गान्धर्विकशतानि च ।  
श्रावस्त्यां पुरि जातानि समदानि प्रचेरिरे ॥ र्म्_१४।१९{१९} ॥  
तदा तां समदान् दृष्ट्वा गन्धर्वाधिपतेः सुतः ।  
सुप्रियो नाम तन् मादम् ईर्ष्यया हन्तुम् उद्ययौ ॥ र्म्_१४।२०{२०} ॥  
ततः स सुप्रियः सर्वगान्धर्विकसुकौशलः ।  
दिव्यवीणां समादाय तत्रैव समुपाचरत् ॥ र्म्_१४।२१{२१} ॥  
सप्तस्वरान् एकतन्त्र्याम् एकविंशतिमूर्छनाः ।  
समुद्घोषयमानः च स्वमतिं दर्शयन् ययौ ॥ र्म्_१४।२२{२२} ॥  
षण्महानगरेष्व् एवं पट्टनेषु समन्ततः ।  
समुद्घोषयमानश् च श्रावस्तीं स उपाविशत् ॥ र्म्_१४।२३{२३} ॥  
तत्र तं समुपाविष्टं दृष्ट्वा सर्वे ऽपि पौरिकाः ।  
श्रुत्वा तद् अद्भुतं नादं विस्मिताः समुपाचरन् ॥ र्म्_१४।२४{२४} ॥  
तानि च पञ्चमात्राणि गान्धर्विकशतान्य् अपि ।  
श्रुत्वा दृष्ट्वा च सर्वाणि विस्मयं समुपाययुः ॥ र्म्_१४।२५{२५} ॥  
तद तानि च सर्वाणि दृष्ट्वा पञ्चशतान्य् अपि ।  
स्वस्वमदाभिमानत्वां प्रविहाय विषेदिरे ॥ र्म्_१४।२६{२६} ॥  
ततः सर्वे ऽपि ते तेन सहवादे भयान्विताः ।  
नृपतेर् अन्तिकं गत्वा तत् प्रवृत्तिं न्यवेदयन् ॥ र्म्_१४।२७{२७} ॥  
जय प्रभो विजानीयाद् यद् वयं समुपागताः ।  
तद् अत्र नो भयत्रस्तां त्रातुम् अर्हति सर्वथा ॥ र्म्_१४।२८{२८} ॥  
अत्रासौ सुप्रियो नाम गन्धर्वाधिपतेः सुतः ।  
नूनं नो मदघाताय विजेतुं समुपागतः ॥ र्म्_१४।२९{२९} ॥  
तत् तस्याप्य् अभिमानत्वां निहन्तुं सत्प्रतिक्रियां ।  
क्रियतां सहसास्माकम् इति विज्ञापनां शृणु ॥ र्म्_१४।३०{३०} ॥  
इति विज्ञापितं सर्वैस् तैः श्रुत्वा स नराधिपः ।  
सर्वान्स् तान् समुपामन्त्र्य पुर एवं समादिशत् ॥ र्म्_१४।३१{३१} ॥  
अल्पोत्सुका भवन्तो ऽत्र भवते मा विषीदत ।  
भविष्यामो ऽत्र कालज्ञाश् चरतु स यथेछया ॥ र्म्_१४।३२{३२} ॥  
इति राज्ञा समादिष्टं श्रुत्वा ते ऽभ्यनुमोदिताः ।  
तद् विवादभयातङ्कं त्यक्त्वा सर्वे प्रसेदिरे ॥ र्म्_१४।३३{३३} ॥  
तदा स सुप्रियस् तत्र दृष्ट्वा तान् अभिमानिकान् ।  
तेषां मानविघातार्थं मनसैवं व्यचिन्तयत् ॥ र्म्_१४।३४{३४} ॥  
अयं राजपि गान्धर्वविद्याभिमानिको भवेत् ।  
तद् अनेन सहात्राहं वादं कुर्यां सभाश्रये ॥ र्म्_१४।३५{३५} ॥  
इत्य् एवं निश्चयं कृत्वा सुप्रियः सो ऽभिमानिकः ।  
नृपतिं तम् उपालब्धुं तत् सभां समुपाचरत् ॥ र्म्_१४।३६{३६} ॥  
तत्र स नृपतिर् दृष्ट्वा सुप्रियं तम् उपागतं ।  
प्रज्ञप्यासनम् आमन्त्र्य प्रणत्वैवम् अभाषत ॥ र्म्_१४।३७{३७} ॥  
स्वागतं ते भवन्न् अत्र तिष्ठासने प्रसीद मे ।  
किम् अर्थे ऽत्र समायासि तद् आदेष्टुं हि मे ऽर्हसि ॥ र्म्_१४।३८{३८} ॥  
(र्म् १८७)  
इति तेनोदितं श्रुत्वा सुप्रियः स सभास्थितः ।  
नृपतिं तं समालोक्य पुर एवम् अभाषत ॥ र्म्_१४।३९{३९} ॥  
शृणु राजन् मयाख्यातं श्रुतं यत् ते यशो महत् ।  
तद् गुणान् भवतो द्रष्टुम् इहाहं समुपाचरे ॥ र्म्_१४।४०{४०} ॥  
तन् मे दर्शय राजेन्द्र गान्धर्वगुणाम् आत्मनः ।  
कस् ते सास्ता गुरुर् वास्ति तं चापि मे प्रदर्शय ॥ र्म्_१४।४१{४१} ॥  
इति तेनोदितं श्रुत्वा स राजा प्रतिभाणवान् ।  
सुप्रियं तं समालोक्य तथेत्य् एवम् अभाषत ॥ र्म्_१४।४२{४२} ॥  
साधु पश्य महाभाग दर्शयिस्यामि तं गुरुं ।  
यो मे शास्ता महाभिज्ञः सर्वविद्यागुणाधिपः ॥ र्म्_१४।४३{४३} ॥  
स मे शास्ताधुनेहैव सर्वसत्वहितार्थतः ।  
जेतारण्ये महोद्याने निवशति वृषं दिशन् ॥ र्म्_१४।४४{४४} ॥  
साधु पश्य महाभाग तं गुरुं मे हितार्थदं ।  
तद् एहि सह यास्याम शास्तारं दर्शयामि तं ॥ र्म्_१४।४५{४५} ॥  
इति तेन नरेन्द्रेण समाख्यातं स सुप्रियः ।  
श्रुत्वा तथेति प्रमोद्य गन्तुम् अभाषत ॥ र्म्_१४।४६{४६} ॥  
साधु राजन् समिछामि शास्तारं तत् प्रदर्शय ।  
तेन सह विवादानि कुर्यां तत्र नयाशु मां ॥ र्म्_१४।४७{४७} ॥  
इति तेनोदितं श्रुत्वा नृपतिः स तथेति हि ।  
सुप्रियं तं समादाय विहारे गन्तुम् ऐछत ॥ र्म्_१४।४८{४८} ॥  
ततः स नृपतिस् तेन सुप्रियेणाभिमानिना ।  
तैश् च पञ्चशतैर् अन्यैर् गान्धर्विकैः सहाचरत् ॥ र्म्_१४।४९{४९} ॥  
तस्मिन्न् अवसरे बुद्धो भगवान् स मुनीश्वरः ।  
लोके सत्वान् समुद्धर्तुं कृपया समपश्यत ॥ र्म्_१४।५०{५०} ॥  
तदा तेन नरेशेन सार्द्धम् एवम् उपागतं ।  
सुप्रियं तं स आलोक्य मनसैव व्यचिन्तयत् ॥ र्म्_१४।५१{५१} ॥  
अहो वत सुधीर् या सा गन्धर्वाधिपनन्दनः ।  
पञ्चशिखो ऽभिधो वीणाम् आदायेहोपसङ्क्रमेत् ॥ र्म्_१४।५२{५२} ॥  
इति तेन मुनीन्द्रेण मनसा परिचिन्तितं ।  
मत्वा पञ्चशिखः सो ऽपि तथागन्तुं समैछत ॥ र्म्_१४।५३{५३} ॥  
ततः स सप्तगन्धर्वसहस्रेण सहान्वितः ।  
वैडूर्यदण्डवीणां सम्प्रादाय सहसाचरन् ॥ र्म्_१४।५४{५४} ॥  
तथा स सङ्क्रमंस् तत्र विहारे समुपाविशन् ।  
दृष्ट्वा तं श्रीघनं नत्वा तां वीणां समुपानयत् ॥ र्म्_१४।५५{५५} ॥  
ततः स सुगतं भक्त्या समभ्यर्च्य प्रसन्नधीः ।  
तत् सद्धर्मामृतं पातुं तत् सभायाम् उपाश्रयत् ॥ र्म्_१४।५६{५६} ॥  
तदा स सुप्रियो ऽप्य् एनं दृष्ट्वा मानाभिगर्वितः ।  
तां वीणां क्वनयन्न् अग्रे ऽनुश्रावितुं समारभत् ॥ र्म्_१४।५७{५७} ॥  
तत्प्रक्वाणात् स्वरा सप्त एकै विंशति मूर्छनाः ।  
समुत्थिताः सर्वलोकचेतान्सि पर्यमोहयन् ॥ र्म्_१४।५८{५८} ॥  
तदा सर्वे ऽपि ते लोकाः श्रुत्वा तत् प्रक्वणान् मुदा ।  
नृपतिप्रमुखाश् चापि परं विस्मयम् आयजुः ॥ र्म्_१४।५९{५९} ॥  
(र्म् १८८)  
ततः स भगवांश् चापि तस्य मानाभिघातने ।  
वैडूर्यदण्डवीणां ताम् अनुश्रावितुम् आरभत् ॥ र्म्_१४।६०{६०} ॥  
एकैकस्यां हि तत् तन्त्र्या नैकस्वरविशेषिताः ।  
मूर्छनाश् च तथा नानाविधा निश्चारितास् तथा ॥ र्म्_१४।६१{६१} ॥  
ततः शब्दात् समुच्चेरुर् गाथा एवं प्रचोदिनाः ।  
तद्यथेह भवे सर्वं दुःखं शून्यं ह्य् अनात्मकं ॥ र्म्_१४।६२{६२} ॥  
इदं कायं च वीणावद् इन्द्रियाणि स्वरानी च ।  
मूर्छना इव चित्तानि ज्ञात्वा बोधौ समाचर ॥ र्म्_१४।६३{६३} ॥  
एतद्गाथाम् अनुश्रुत्वा सर्वे लोका नृपादयः ।  
सत्यम् एतद् इति ज्ञात्वा बोधिचित्तं प्रलेहिरे ॥ र्म्_१४।६४{६४} ॥  
तदा स सुप्रियो ऽप्य् एवं श्रुत्वा मत्वानुमोदितः ।  
परितत्याज गान्धर्वविद्यामदाभिमानतां ॥ र्म्_१४।६५{६५} ॥  
ततो निर्यात्य वीणां स गन्धकुट्यां विरागितः ।  
भगवच्छासने तत्र प्रव्रजितुं समैछत ॥ र्म्_१४।६६{६६} ॥  
तदा तं श्रीघनं नत्वा सुप्रियः सो ऽनुमोदितः ।  
कृताञ्जलिः पुरः स्थित्वा प्रव्रज्यां समयाचत ॥ र्म्_१४।६७{६७} ॥  
वन्दे ते चरणौ शास्त भवतां शरणं व्रजे ।  
तन् मे ऽत्रानुग्रहं कृत्वा प्रव्रज्यां दातुम् अर्हति ॥ र्म्_१४।६८{६८} ॥  
इति तेनार्थितं श्रुत्वा भगवान् स मुनीश्वरः ।  
दृष्ट्वा तद् आशयं शुद्धं गन्धर्वं तं तथावदत् ॥ र्म्_१४।६९{६९} ॥  
गन्धर्व सौगते धर्मे प्रव्रजितुं यदीछसि ।  
पित्रोर् आज्ञां समासाद्य प्रेहि दास्यामि ते व्रतं ॥ र्म्_१४।७०{७०} ॥  
इत्य् आदिष्टं मुनीन्द्रेण श्रुत्वा स सुप्रियो मुदा ।  
तथेति तं मुनिं नत्वा सहसर्द्ध्या गृहं ययौ ॥ र्म्_१४।७१{७१} ॥  
तत्र स सहसा प्राप्तो नत्वा तौ पितरौ मुदा ।  
साञ्जलिः पुरतः स्थित्वा प्रार्थयद् एवम् आदरात् ॥ र्म्_१४।७२{७२} ॥  
शृणु मे वाञ्छितं तात यदि ते कृपया मयि ।  
तन् ममानुग्रहं कृत्वा सद्धर्मे मां नियोजय ॥ र्म्_१४।७३{७३} ॥  
अहं हि सौगतं धर्मं दृष्ट्वा वाञ्छामि तद् व्रतं ।  
तत् प्रव्रज्यां समासाद्य प्राप्तुम् इछामि निर्वृतिं ॥ र्म्_१४।७४{७४} ॥  
अनित्यं खलु संसारं तद् अत्रापि न मे रतिः ।  
अवश्यं हि भवेन् मृत्युः सर्वेषां प्राणिनाम् अपि ॥ र्म्_१४।७५{७५} ॥  
एवं दृष्ट्वात्र संसारे भोग्यं नेछामि निःस्पृहः ।  
तत् प्रव्रज्याव्रतं धृत्वा प्राप्तुम् इछे सुनिर्वृतिं ॥ र्म्_१४।७६{७६} ॥  
अपि चासौ मुनीन्द्रो हि सदात्रैव न तिष्ठति ।  
बुद्धकार्यं समाप्यैव निर्वृतिं सर्वथा व्रजेत् ॥ र्म्_१४।७७{७७} ॥  
किं चात्र सर्वदा नैवम् उत्पत्स्यते मुनीश्वरः ।  
कदा चिद् एवम् उत्पन्नो लोके बोधिं समादिशेत् ॥ र्म्_१४।७८{७८} ॥  
तथा च दुर्लभं जन्म सद्गतौ च क्षणं तथा ।  
तत्क्षणे ऽलभ्यमाने ऽत्र कथं धर्मानुलप्स्यते ॥ र्म्_१४।७९{७९} ॥  
धर्मं विनात्र संसारे किं सारं सुखिनो ऽपि हि ।  
क्षणध्वन्सि शरीरं हि जीवितं च तृणाम्बुवत् ॥ र्म्_१४।८०{८०} ॥  
(र्म् १८९)  
धर्मेण सद्गतिं यायात् सम्बोधिम् अपि प्राप्नुयात् ।  
तत् प्रव्रज्याचरिं धृत्वा प्राप्तुम् इछे ऽत्र निर्वृतिं ॥ र्म्_१४।८१{८१} ॥  
तद् आत्र यदि वां तात कृपास्ति स्वात्मजे मयि ।  
सर्वथानुग्रहं कृत्वा तद् अनुज्ञां प्रदेहि मे ॥ र्म्_१४।८२{८२} ॥  
इति तेनार्थितं श्रुत्वा स गन्धर्वाधिपः सुधीः ।  
सुचिरं तं सुतं दृष्ट्वा स्नेहाद् एवम् अभषत ॥ र्म्_१४।८३{८३} ॥  
सत्यम् एवं सुताख्यातं तथापि मे वचः शृणु ।  
प्रव्रज्या दुष्करीचर्य्या तत् कथं त्वं समाचरेः ॥ र्म्_१४।८४{८४} ॥  
त्वं हि युवा प्रमत्तो ऽसि मदनाक्रान्तमानसः ।  
कामभोग्यसुखारक्तस् तत् कथं तद् व्रतं चरेः ॥ र्म्_१४।८५{८५} ॥  
प्रव्रजितो विरक्तात्मा संसारभोग्यनिस्पृहः ।  
सर्वान् परिग्रहान्स् त्यक्त्वा सदैकान्ती वने वसे ॥ र्म्_१४।८६{८६} ॥  
सुकुले दुःकुले चापि याचित्वा विरशासनं ।  
भुञ्जीथास् तत् कथं भुक्त्वा समाधिं सम्प्रधास्यसि ॥ र्म्_१४।८७{८७} ॥  
इत्य् एवं दुष्करं ज्ञत्वा प्रव्रज्याव्रतसाधने ।  
सहसा मा कृथाश् चित्तं निवारय समाहितः ॥ र्म्_१४।८८{८८} ॥  
यद्य् अतिवाञ्छसे पुत्र प्रव्रज्याग्रहणे तथा ।  
वृद्धत्वे समुपाश्रित्य त्रिरत्नं तद् व्रतं चर ॥ र्म्_१४।८९{८९} ॥  
तत् त्वं यावद् युवा गेहे सौख्यं भुक्त्वा यथेप्सितं ।  
वृद्धत्वे तद् व्रतं धृत्वा त्रिरत्नानि सदा भज ॥ र्म्_१४।९०{९०} ॥  
तथा चेत् ते भवेज् जन्म साफल्यं भवचारणे ।  
सुखं भुक्त्वा व्रतं धृत्वा निर्वृतिं वा समाप्नुयाः ॥ र्म्_१४।९१{९१} ॥  
इति मे वचनं श्रुत्वा मत्वैवं तत् प्रबोधितः ।  
तावद् गृहे सुखं भुक्त्वा स्मृत्वा रत्नत्रयं वस ॥ र्म्_१४।९२{९२} ॥  
इति पित्रोदितं श्रुत्वा सुप्रियः सो ऽभिशङ्कितः ।  
पुनस् तं पितरं दृष्ट्वा बोधयन्न् एवम् अब्रवीत् ॥ र्म्_१४।९३{९३} ॥  
सत्यम् एवं भवे तात तथापि वक्ष्यते मया ।  
तच् छ्रुत्वापि त्वया परिज्ञाय विबुध्यतां ॥ र्म्_१४।९४{९४} ॥  
सत्कुले दुर्लभं जन्म तत्रापि दुर्लभं क्षणं ।  
दुर्लभं सुगतोत्पादं दुर्लभं तद्व्रतं भवे ॥ र्म्_१४।९५{९५} ॥  
इति मत्वात्र संसारे क्लेशमानमदाकुले ।  
अवश्यं मरणं दृष्ट्वा प्राप्तुम् इछे ऽत्र निर्वृतिं ॥ र्म्_१४।९६{९६} ॥  
तद् अत्र कृपया मह्यम् अनुज्ञां दातुम् अर्हसि ।  
यूयं चापि हि तद् धर्मभाणैः सद्गतिम् आप्स्यथ ॥ र्म्_१४।९७{९७} ॥  
इति हेतोः पित तत्र विलम्बम्म कृथा चिरं ।  
सहसानुग्रहं कृत्वा तद् अनुज्ञां प्रदेहि मे ॥ र्म्_१४।९८{९८} ॥  
इति तेनार्थितं श्रुत्वा स गन्धर्वाधिपश् चिरात् ।  
स्नेहदुःखाग्निसन्तप्तो गलदश्रुमुखो ऽवदत् ॥ र्म्_१४।९९{९९} ॥  
अयि सुप्रिय पुत्र त्वं स्नेहान् मया निवार्यस ।  
यद्य् अतिवाञ्छसे प्राप्तुं निर्वृतिं तन् समाचर ॥ र्म्_१४।१००{१००} ॥  
सम्बुद्धशरणं कृत्वा प्रव्रज्य संवरं दधत् ।  
(र्म् १९०)  
त्रिरत्नभजनं कृत्वा चर नित्यं समाहितः ॥ र्म्_१४।१०१{१} ॥  
इति पित्रोदितं श्रुत्वा सुप्रियः सो ऽभिमोदितः ।  
पित्रोः पादान् प्रणत्वैव सहसा निर्ययौ गृहात् ॥ र्म्_१४।१०२{२} ॥  
ततः स सहसा गत्वा विहारं समुपाचरत् ।  
तत्र प्राप्तो मुनीन्द्रं तं दृष्ट्वैव समुपाविशत् ॥ र्म्_१४।१०३{३} ॥  
तत्र तं श्रीघनं नात्वा प्राञ्जलिः पुर आश्रयन् ।  
सुप्रसन्नमुखाम्भोजः प्रार्थयद् एवम् आदरात् ॥ र्म्_१४।१०४{४} ॥  
सर्वज्ञ भगवाञ् छास्तर् आदिष्टं भवतायथा ।  
तथानुज्ञां पितुः प्राप्य प्रागताहम् इहाधुना ॥ र्म्_१४।१०५{५} ॥  
तद् अत्र भवतां शास्तः शरणं समुपागतः ।  
ब्रह्मचर्यं चरिष्यामि तत् प्रव्रज्यां प्रदेहि मे ॥ र्म्_१४।१०६{६} ॥  
इति तेनार्थितं श्रुत्वा भगवान् स जगद्गुरुः ।  
दृष्ट्वा तस्याशयं शुद्धं पुनर् एव समादिशत् ॥ र्म्_१४।१०७{७} ॥  
एहि सुप्रिय भिक्षो ऽत्र चर ब्रह्मचरिं शिवां ।  
त्रिरत्नं शरणं कृत्वा समाधिं समुपाश्रयत् ॥ र्म्_१४।१०८{८} ॥  
ततो दृष्ट्वा च संसारं क्लेशसङ्घसमाकुलं ।  
पञ्चगण्डमयं देहं जीवितं च त्रिनाम्वुवत् ॥ र्म्_१४।१०९{९} ॥  
समाधिसंवरं धृत्वा सम्बोधिसाधनोद्यतः ।  
सर्वक्लेशरिपुञ् जित्वा साक्षाद् अर्हत्पदं ययौ ॥ र्म्_१४।११०{१०} ॥  
ततः सुप्रियो भिक्षुः प्राप्ताभिज्ञः कृती सुधीः ।  
भिन्दन् सर्वम् अविद्याङ्गं निर्विकल्पो ऽभवद् यतिः ॥ र्म्_१४।१११{११} ॥  
समलोष्टसुवर्णश् च परिशुद्धत्रिमण्डलः ।  
वासीचन्दनकल्पो ऽभूद् आकाशसममानसः ॥ र्म्_१४।११२{१२} ॥  
संसारभोग्यसत्कारमान्यलाभपराङ्मुखः ।  
निःक्लेशः परिषुद्धात्मा ब्रह्मचारी निरञ्जनः ॥ र्म्_१४।११३{१३} ॥  
सदेवासुरलोकानां सर्वभुवनवासिनां ।  
वन्द्यः पूज्यो ऽभिनन्द्यश् च माननीयो भवन् बभौ ॥ र्म्_१४।११४{१४} ॥  
तदैवम्भूतम् अर्हन्तं सुप्रियं तम् शुभेन्द्रियं ।  
प्रालोक्य विस्मिताः सर्वे तत्सभास्थाः प्रसेदिरे ॥ र्म्_१४।११५{१५} ॥  
तदा सर्वे ऽपि ते लोका देवा दैत्याश् च किन्नराः ।  
यक्षाः सिद्धाश् च गन्धर्वा नागाश् च राक्षसा अपि ॥ र्म्_१४।११६{१६} ॥  
गरुडाश् च तथान्ये ऽपि विद्याधराश् च साप्सराः ।  
सर्वे लोकाधिपाश् चापि त्रिरत्नशरणं गताः ॥ र्म्_१४।११७{१७} ॥  
सम्बुद्धशासने तत्र साङ्घिकानां समन्ततः ।  
रक्षावरणसङ्गुप्तिं कृत्वाभजन् समुद्यताः ॥ र्म्_१४।११८{१८} ॥  
तद् दृष्ट्वा तानि पञ्चापि गान्धर्विकशतानि च ।  
अनुमोद्य प्रसन्नानि सम्मील्यैवं वभाषिरे ॥ र्म्_१४।११९{१९} ॥  
एते सर्वे वयं नीचे कर्मणि परिवर्त्तिकाः ।  
सुखानभिज्ञदुःखार्त्ताः क्लेशिनः कृछ्रवृत्तयः ॥ र्म्_१४।१२०{२०} ॥  
यद् अस्माभिः पुरा पुण्यं किं चिद् वापि न साधितं ।  
तेनास्यात्र वयं सर्वे दुःखिनो नीचवृत्तयः ॥ र्म्_१४।१२१{२१} ॥  
तद् अस्माभिर् अयम् शास्ता मुनीश्वरः ससाङ्घिकः ।  
सत्कृत्य भोजनैर् वापि पूजनीयो यथाविधिः ॥ र्म्_१४।१२२{२२} ॥  
नूनम् एतद्विपाकेन भवेमहि सुभागिनः ।  
(र्म् १९१)  
ततः पुण्यानुसारेण बोधिमार्गे चरेमहि ॥ र्म्_१४।१२३{२३} ॥  
ततः क्रमेण सम्प्राप्य बोधिचर्य्यां शुभां चरीं ।  
चरन्तस् तद्विपाकैश् च निर्वृतिं संलभेमहि ॥ र्म्_१४।१२४{२४} ॥  
इति मत्वा वयं सर्वे विज्ञप्य नृपतिं तथा ।  
ससङ्घं सुगतं भोज्यैर् अर्हामहे समर्चितुं ॥ र्म्_१४।१२५{२५} ॥  
तथेति सम्मतं कृत्वा सर्वे ते ऽभ्यनुमोदिताः ।  
नृपतेर् विज्ञापनां कर्तुं सहसा समुपाचरन् ॥ र्म्_१४।१२६{२६} ॥  
तत्र ते समुपासृत्य दृष्ट्वा तं नृपतिं मुदा ।  
कृताञ्जलिपुटो नत्वा प्रार्थयन्न् एवम् आदरात् ॥ र्म्_१४।१२७{२७} ॥  
जय देव महाराज लोकान् धर्मेण पालय ।  
किञ्चिद् विज्ञापनां कर्त्तुं वयम् उपागताः ॥ र्म्_१४।१२८{२८} ॥  
विजानीयाद् भवान् ह्य् एतत् तथापि प्रार्थयामहे ।  
श्रुत्वा नो ऽनुग्रहं कृत्वा कृपया तत् प्रसीदतु ॥ र्म्_१४।१२९{२९} ॥  
यद् वयं देव सर्वे ऽत्र नीचकर्मानुचारिणः ।  
तत् ससङ्घं मुनिं भोज्यैः समिछामः समर्चितुं ॥ र्म्_१४।१३०{३०} ॥  
तद् अनुज्ञां प्रदत्वा नः कृपयोद्धर्तुम् अर्हसि ।  
एतद् विज्ञापनां कुर्मस् तत् प्रसीद नृपाधिप ॥ र्म्_१४।१३१{३१} ॥  
इति तैः प्रार्थितं श्रुत्वा नृपतिः सो ऽनुमोदितः ।  
तान् सर्वान् समुपामन्त्र्य पुनर् एवं समादिशत् ॥ र्म्_१४।१३२{३२} ॥  
साधु भवतु सर्वेषां युष्माकं सत्समीहितं ।  
तत् तथा क्रियतां बुद्धे सत्कारं श्रद्धयादरात् ॥ र्म्_१४।१३३{३३} ॥  
सम्बुद्धे यत् कृतं कर्म तत् फलं क्षिणुयान् न हि ।  
क्रमाद् बोधिचरिं पूर्य निर्वृतिं समवाप्नुयात् ॥ र्म्_१४।१३४{३४} ॥  
तद् अत्र सर्वथा यूयं ससङ्घं श्रीघनं मुनिं ।  
यथार्हभोजनं भक्त्या पूजयध्वं समादरात् ॥ र्म्_१४।१३५{३५} ॥  
इत्य् आदिष्टम् ः - न्द्रेण श्रुत्वा सर्वे ऽपि ते मुदा ।  
तथेति प्रतिनन्दित्वा नृपं नत्वा ततो ऽचरन् ॥ र्म्_१४।१३६{३६} ॥  
ततस् ते सम्मतं कृत्वा विहारे सहसा गताः ।  
दृष्ट्वा तं श्रीघनं नत्वा प्रार्थयन्न् एवम् आदरात् ॥ र्म्_१४।१३७{३७} ॥  
भगवंस् तद् विजानीयाद् यद् अर्थं समुपागताः ।  
तथापि प्रार्थयेयैवम् अनुग्रहीतुम् अर्हति ॥ र्म्_१४।१३८{३८} ॥  
यद् वयं भवतां सर्वसाङ्घिकानां यथाविधिं ।  
पूजयितुं समिछामो सत्कर्तुं भोजनैर् अपि ॥ र्म्_१४।१३९{३९} ॥  
तद् भवां कृपया दृष्ट्वा कृत्वास्माकं अनुग्रहं ।  
पुरे श्वः साङ्घिकैः सार्द्धं विजयितुं समर्हसि ॥ र्म्_१४।१४०{४०} ॥  
इति तैः प्रार्थिते सर्वैर् भगवान् स मुनीश्वरः ।  
तेषां धर्मप्रवृद्ध्यर्थं तूष्णीभूत्वाध्युवास तत् ॥ र्म्_१४।१४१{४१} ॥  
ततस् सर्वे ऽपि ते मत्वा भगवताधिवासितं ।  
भूयस् तं श्रीघनं नत्वा स्वं पुरं सहसा ययुः ॥ र्म्_१४।१४२{४२} ॥  
तत्र सर्वे ऽपि ते भूमिं शोधयित्वा समन्ततः ।  
प्रज्ञप्य स्वासनान्य् एवं सामग्रिं समसाधयन् ॥ र्म्_१४।१४३{४३} ॥  
(र्म् १९२)  
ततः पूजोपहाराणि भोज्याङ्गानि रसानि च ।  
पेयानि सुप्रणीतानि साधयित्वा प्रमोदिताः ॥ र्म्_१४।१४४{४४} ॥  
तत्र तं सुगतं सर्वं सङ्घं चामन्त्रितुं ययुः ।  
विहारे समुपसृत्य श्रीघनं सम्प्रणेमिरे ॥ र्म्_१४।१४५{४५} ॥  
कृताञ्जलिपुटो नत्वा सर्वे ते समुपस्थिताः ।  
सम्बुद्धप्रमुखं सङ्घं प्रार्थयन्न् एवम् आदरात् ॥ र्म्_१४।१४६{४६} ॥  
सर्वज्ञ भगवं छास्तः समयो वर्त्तते ऽधुना ।  
तद् भवान् सङ्घिकैः सार्द्धं विजयितुं समर्हति ॥ र्म्_१४।१४७{४७} ॥  
इति तैः प्रार्थिते दृष्ट्वा भगवान् स ससाङ्घिकः ।  
पात्रचीवरम् आदय प्रतस्थे सम्प्रभासयन् ॥ र्म्_१४।१४८{४८} ॥  
तत्र मार्गेषु सर्वत्र प्रातिहार्यं प्रदर्शयन् ।  
सर्वेषां शुभतां कृत्वा तत् पुरे समुपाविशत् ॥ र्म्_१४।१४९{४९} ॥  
प्रदक्षिणक्रमेणैवं चरंस् तत्र समन्ततः ।  
भासयं भद्रतां कुर्वन् तत्प्रदेशे समाचरन् ॥ र्म्_१४।१५०{५०} ॥  
तत्र पाद्यार्घम् आदाय क्रमेण सह साङ्घिकं ।  
स्वासने समुपाविश्य तस्थौ भानुर् इवोज्वलन् ॥ र्म्_१४।१५१{५१} ॥  
तदा तं श्रीघनं सर्वसङ्घं च स्वासने स्थितं ।  
दृष्ट्वा सर्वे ऽपि ते हर्षात् पूजयितुं समारभन् ॥ र्म्_१४।१५२{५२} ॥  
तथा क्रमेण सम्पूज्य तं बुद्धप्रमुखं गणं ।  
यथार्हभोजनैः सर्वं सन्तृप्तं समतोषयन् ॥ र्म्_१४।१५३{५३} ॥  
ततस् ते भोजनान्ते तत्पात्राणि व्यपनीय च ।  
करादीञ् छोधयित्वा तद् भूमिं च पर्यशोधयन् ॥ र्म्_१४।१५४{५४} ॥  
ततः पूगादिकं दत्वा पुनः सर्वे ऽपि ते मुदा ।  
कृताञ्जलिपुटा नत्वा समुपतस्थिरे पुनः ॥ र्म्_१४।१५५{५५} ॥  
ते च गान्धर्विकाः सर्वे त्रिरत्नशरणं गताः ।  
बोधिप्रणिधिम् आधाय प्रभेजिरे समाहिताः ॥ र्म्_१४।१५६{५६} ॥  
वेणुवीणामृदङ्गादि तूर्यसङ्गीतिवादनैः ।  
उपस्थित्य ससङ्घं तं श्रीघनं समतोषयत् ॥ र्म्_१४।१५७{५७} ॥  
तद स भगवां दृष्ट्वा तेषां भक्तिप्रसादिनीं ।  
सर्वेषां शुद्धचित्तानि व्यमुञ्चत् स्मितम् उद्धवात् ॥ र्म्_१४।१५८{५८} ॥  
तत् संस्मितसहोत्पन्नाः पञ्चवर्णाः शुभांशवः ।  
सर्वत्र भुवने गत्वा प्रचेरुर् अमृतांशुवत् ॥ र्म्_१४।१५९{५९} ॥  
तेषां के चिद् अधोगत्वा नरकेषु समन्ततः ।  
अवभास्य परिस्पृष्ट्वा सर्वत्रापि सुखं ददुः ॥ र्म्_१४।१६०{६०} ॥  
तदा ते नारकीयास् तत् प्रभास्पृष्टाः सुखान्विताः ।  
किम् एतद् इति सन्दिग्धाः सम्मील्यैवं वभाषिरे ॥ र्म्_१४।१६१{६१} ॥  
अहो नु जायते सौख्यम् अस्माकं साम्प्रतं कथं ।  
वतान्यत्र गताः स्मो ऽद्य कस्य पुण्यानुभावतः ॥ र्म्_१४।१६२{६२} ॥  
इति सन्दिग्धचित्तानां तेषां मनः प्रबोधने ।  
भगवान् निर्मितं बुद्धं सम्प्रेषयन् समन्ततः ॥ र्म्_१४।१६३{६३} ॥  
तत्रा तं सौगतं दृष्ट्वा सर्वे ते नरकस्थिताः ।  
विस्मिताः समुपासृत्य ववन्दिरे प्रसादिताः ॥ र्म्_१४।१६४{६४} ॥  
(र्म् १९३)  
नमो बुद्धाय धर्माय सङ्घाय च नमस् सदा ।  
इति प्रोक्त्वा प्रणत्वा तच्छरणं समुपाययुः ॥ र्म्_१४।१६५{६५} ॥  
एतत्पुण्यानुभावेन सर्वे ते नरकोत्थिताः ।  
सहसा स्वर्गतिं याताः सद्धर्मे समुदाचरन् ॥ र्म्_१४।१६६{६६} ॥  
एवं तान् सर्वसत्वांश् च समुद्धृत्य समन्ततः ।  
सर्वे ते ऽप्य् अंशवो भूयस् सम्बुद्धान्तिकम् उपाचरन् ॥ र्म्_१४।१६७{६७} ॥  
के चिद् ऊर्द्ध्वगता यावद् अकनिष्ठं समन्ततः ।  
अवभास्य समुद्घुष्य तत्रैवं समचोदयन् ॥ र्म्_१४।१६८{६८} ॥  
अनित्यं खलु संसारं शून्यं ह्य् अनात्मकं ।  
इति सत्यं परिज्ञाय त्रिरत्नं भजतादरात् ॥ र्म्_१४।१६९{६९} ॥  
निष्क्रामतारभध्वं च यूज्यध्वं बुद्धशासने ।  
धुनीत मारसैन्याश् च नडागारं यथा करी ॥ र्म्_१४।१७०{७०} ॥  
यो ऽप्य् अस्मिन् सौगते धर्मे ह्य् अप्रमत्तश् चरेत् सदा ।  
स त्यक्त्वा जन्म संसारे दुःखस्यान्तं करिष्यति ॥ र्म्_१४।१७१{७१} ॥  
इति सञ्चोदयन्तस् तां सार्वान् देवांश् च सर्वतः ।  
ते सर्वे ऽप्य् अंशवो भायः सुगतान्तिकम् आययुः ॥ र्म्_१४।१७२{७२} ॥  
ततस् ते ऽप्य् अंशवः सर्वे सम्मील्य सङ्गता मुनेः ।  
प्रदक्षिणत्रयं कृत्वा तस्योर्णायां समाविशन् ॥ र्म्_१४।१७३{७३} ॥  
तद् दृष्ट्वा ते सभालोका विस्मयोद्धतमानसाः ।  
किम् एतद् इति सञ्चिन्त्य सर्वे तस्थुः शकौतुकाः ॥ र्म्_१४।१७४{७४} ॥  
अथानन्दः समालोक्य तान् सर्वान् विस्मयोद्धवान् ।  
उत्थाय साञ्जलिर् नत्वा शास्तारं तं समब्रवीत् ॥ र्म्_१४।१७५{७५} ॥  
भगवन्स् ते मुखाद् भासिः पञ्चवर्णा विनिर्गता ।  
अवभास्य दिशः सर्वा ऊर्णायां च विशन्ति ताः ॥ र्म्_१४।१७६{७६} ॥  
एतद् दृष्ट्वा सभालोकाः सर्वे ऽपीमे सविस्मयाः ।  
तद्धेतुं श्रोतुम् इछन्ति तद् उपादेष्टुम् अर्हति ॥ र्म्_१४।१७७{७७} ॥  
नाहेतु हि स्मितं बुद्धा दर्शयन्ति कदा चन ।  
यद् धेतौ भवता शास्तुर् हसितं तत् समादिश ॥ र्म्_१४।१७८{७८} ॥  
इति सम्प्रार्थितं शिष्येन स मुनीश्वरः ।  
तम् आनन्दैः सभां चापि समालोक्यैवम् आदिशत् ॥ र्म्_१४।१७९{७९} ॥  
पश्यानन्द यद् एतैर् हि सर्वै गान्धर्विकैर् अपि ।  
मम ससाङ्घिकस्यैवं सत्कारं प्रकृतं मुदा ॥ र्म्_१४।१८०{८०} ॥  
एतत्पुण्यविपाकेन सर्वे ऽपीमे भवान्तरे ।  
क्रमाद् बोधिचरीं प्राप्ता निःक्लेशा विमलाशयाः ॥ र्म्_१४।१८१{८१} ॥  
मारचर्याविनिर्मुक्ताः परिशुद्धास् त्रिमण्डलाः ।  
वर्णस्वराभिधाः सर्वे प्रत्येकसुगता जिनाः ॥ र्म्_१४।१८२{८२} ॥  
प्रान्ताशय्यासानासीना हीनदीनानुकम्पकाः ।  
दक्षिणीया महासत्वा भविष्यन्ति शुभङ्कराः ॥ र्म्_१४।१८३{८३} ॥  
एवम् एतात् समालोक्य यूयं यदि समिछथ ।  
तथात्र श्रद्धया नित्यं त्रिरत्नं भजतादरात् ॥ र्म्_१४।१८४{८४} ॥  
ये त्रिरत्नं सदा भक्त्या सत्कृत्यैवं भजन्ति ते ।  
विहाय दुर्गतिं नित्यं सद्गतिं समवाप्नुयुः ॥ र्म्_१४।१८५{८५} ॥  
(र्म् १९४)  
इति मत्वात्र संसारे येषां वाञ्छा सुखे शिवे ।  
ते सत्कृत्य त्रिरत्नेषु श्रद्धया भजतानिशं ॥ र्म्_१४।१८६{८६} ॥  
इत्य् आदिष्टं मुनीन्द्रेण श्रुत्वा सर्वे च ते जनाः ।  
सत्यम् एवं प्रतिज्ञाय त्रिरत्नं सर्वदाभजन् ॥ र्म्_१४।१८७{८७} ॥  
तद् दृष्ट्वा भिक्षवः सर्वे विस्मयोद्धतमानसाः ।  
कृताञ्जलिपुटा नत्वा पप्रछुस् तं मुनीश्वरं ॥ र्म्_१४।१८८{८८} ॥  
यद् एवं भगवन्न् एभिः सत्कारं प्रकृतं महत् ।  
तत् ते केन सुपुण्येन सम्यग् आदेष्टुम् अर्हति ॥ र्म्_१४।१८९{८९} ॥  
एवं तैर् भिक्षुभिः सर्वैः प्रार्थिते स जिनेश्वरः ।  
सर्वान्स् ताञ् छ्रावकान् भिक्षून् समालोक्यैवम् आदिशत् ॥ र्म्_१४।१९०{९०} ॥  
शृणुध्वं भिक्षवः पुण्यं यन् मया प्रकृतं पुरा ।  
तद् अत्र कथितं श्रुत्वा श्रद्धयाभ्यनुमोदत ॥ र्म्_१४।१९१{९१} ॥  
पुरासीद् भगवान् बुद्धः प्रबोधनाभिधो जिनः ।  
सर्वज्ञः सुगतः शास्ता धर्मराजो मुनीश्वरः ॥ र्म्_१४।१९२{९२} ॥  
सर्वविद्याधिपो नाथस् तथागतो विनायकः ।  
मारजिल् लोकविद् भर्त्ता सुभद्रो ऽर्हन् हितङ्करः ॥ र्म्_१४।१९३{९३} ॥  
तदा स भगवान् बुद्धो जनपदेषु चारिकां ।  
चरन्न् अन्यां राजधानीम् अनुप्राप्तः ससाङ्घिकः ॥ र्म्_१४।१९४{९४} ॥  
तत्र तस्य नरेन्द्रस्य क्रीडोद्याने तरोर् अधः ।  
प्रविश्य स्वासनासीनस् तस्थौ वह्निर् इवोज्वलन् ॥ र्म्_१४।१९५{९५} ॥  
तदैकस्मिन् दिने तत्र राजा कान्ताप्रवादिनैः ।  
सङ्गीतैः सह संरक्तो रमितुं समुपाविशत् ॥ र्म्_१४।१९६{९६} ॥  
तत्रस्थं तं समासीनं सुगतं सुप्रभोज्वलं ।  
दृष्ट्वैव सहसोपेत्य नत्वा कृत्वा प्रदक्षिणां ॥ र्म्_१४।१९७{९७} ॥  
समाधिस्थं तम् आलोक्य तष्ठौ चिरम् उपाश्रयन् ।  
ततस् तन्मुखपद्मोत्थसद्धर्मामृतलिप्सया ॥ र्म्_१४।१९८{९८} ॥  
वाद्यमानैः सतैर् वाद्यैर् मुनिं प्राबोधयन् नृपः ।  
ततः स सुगतो बुद्धो समाधेः शीघ्रम् उत्थितः ॥ र्म्_१४।१९९{९९} ॥  
सान्तःपुरं नरेन्द्रं तं प्राद्राक्षीत् समुपस्थितं ।  
तदा तं नृपतिं दृष्ट्वा स सम्बुद्धः प्रबोधनः ॥ र्म्_१४।२००{१००} ॥  
सद्धर्म्मं समुपादेष्टुं समामन्त्र्यैवम् अब्रवीत् ।  
एहि राजन् महावाहो स्वागतं ते महीपते ॥ र्म्_१४।२०१{१} ॥  
सद्धर्मं समुपाश्रित्य बोधिचर्यां समाचर ।  
सदा दानं प्रदत्वात्र शीलं धृत्वा समाहितः ॥ र्म्_१४।२०२{२} ॥  
क्षान्त्या प्रसादयल् लोकान् धर्मवीर्यं प्रसाधय ।  
बोधौ चित्तं समाधाय प्रज्ञारत्नम् उपार्जय ॥ र्म्_१४।२०३{३} ॥  
तद्रत्नानुभावेन सम्बोधिमार्गम् आप्नुयाः ।  
ततस् ते मङ्गलं नित्यम् इहामुत्रे सदा भवेत् ॥ र्म्_१४।२०४{४} ॥  
सर्वसत्वहितं कुर्वन् सद्गतिम् एव प्राप्नुयाः ।  
इति मत्वा महाराज सद्धर्मं समुपाश्रयन् ॥ र्म्_१४।२०५{५} ॥  
त्रिरत्नं शरणं कृत्वा सत्कृत्य भज सर्वदा ।  
त्रिरत्नेषु कृतं पुण्यं न क्षिणोति कदा चन ॥ र्म्_१४।२०६{६} ॥  
(र्म् १९५)  
सर्वदा सत्फलान्य् एव सूते बोधिं समर्पयेत् ।  
इति मत्वा महाराज त्रिरत्नशरणं गतः ॥ र्म्_१४।२०७{७} ॥  
बोधिचर्याव्रतं धृत्वा चर नित्यं समाहितः ।  
तथा ते मङ्गलं नित्यं सर्वत्रापि भवेद् ध्रुवं ॥ र्म्_१४।२०८{८} ॥  
क्रमाद् बोधिं समासाद्य सम्बुद्धपदम् आप्नुयाः ।  
इति तेनार्हतादिष्टं मुनीन्द्रेण स भूपतिः ॥ र्म्_१४।२०९{९} ॥  
श्रुत्वा तथेति विज्ञप्य प्राभ्यनन्दत् प्रबोधितः ।  
ततः स मुदितो राजा तं मुनीन्द्रं ससाङ्घिकं ॥ र्म्_१४।२१०{१०} ॥  
यथाविधि समभ्यर्च्य भोजनैः समतोषयत् ।  
ततश् च भोजनान्ते स नृपतिः साञ्जलिर् मुदा ।  
तं मुनीन्द्रं प्रणत्वैवं प्रणिधानं हृदो व्यधात् ॥ र्म्_१४।२११{११} ॥  
अनेन कुशलेनाहं लोके ऽन्धे ऽपरिणायके ।  
सम्यग् बोधिं समागम्य भवेयं सुगतो जिनः ॥ र्म्_१४।२१२{१२} ॥  
एतत् तेन नरेन्द्रेण प्रणिधानं कृतं मुदा ।  
मत्वा स सुगतस् तस्य तथाशीर्वचनं ददौ ॥ र्म्_१४।२१३{१३} ॥  
जयो ऽस्तु ते सदा राजं धर्मेण पालय प्रजाः ।  
प्रणिधानं यथा बोधौ तथा ते सिद्ध्यतु ध्रुवं ॥ र्म्_१४।२१४{१४} ॥  
इत्य् आदिष्टं मुनीन्द्रेण तेन श्रुत्वा स भूपतिः ।  
मुदितः साञ्जलिर् नत्वा तं मुनीन्द्रं समब्रवीत् ॥ र्म्_१४।२१५{१५} ॥  
अद्यारभ्य सदा शास्तस् त्रिरत्नशरणं गतः ।  
सम्बोधिसंवरं धृत्वा चरिष्यामि समाहितः ॥ र्म्_१४।२१६{१६} ॥  
तद् भवान् कृपया दृष्ट्या सदा मां द्रष्टुम् अर्हति ।  
सर्वदा भवताम् एव शरणे ऽस्मि समास्थितः ॥ र्म्_१४।२१७{१७} ॥  
इति सम्प्रार्थनां कृत्वा राजा स सजनो मुदा ।  
भगवन्तं तम् आनम्य सानन्दः स्वपुरं ययौ ॥ र्म्_१४।२१८{१८} ॥  
ततः स भगवाञ् छास्ता समुत्थाय ससाङ्घिकः ।  
सर्वत्र भद्रतां कृत्वा स्वाश्रमे समुपाययौ ॥ र्म्_१४।२१९{१९} ॥  
मन्यतां भिक्षवो यो ऽसौ राजा सम्बुद्धसेवकः ।  
अहम् एव तदाभूवन् नान्यो द्रष्टव्य एव सः ॥ र्म्_१४।२२०{२०} ॥  
यन् मया श्रद्धया तस्य प्रबोधनस्य तायिनः ।  
पूजाकारि महोत्साहैस् तूर्यसङ्गीतिवादनैः ॥ र्म्_१४।२२१{२१} ॥  
तेन पुण्यविपाकेन ममात्रैव महोत्सवैः ।  
एतैर् गान्धर्विकैर् एवं सत्कारः प्रकृताधुना ॥ र्म्_१४।२२२{२२} ॥  
एवं मत्वा महत्पुण्यं सम्बुद्धभजनोद्भवं ।  
त्रिरत्नं शरणं कृत्वा भजनीयं शुभार्थिभिः ॥ र्म्_१४।२२३{२३} ॥  
यूयं चापि सदा नित्यं शास्तारं सद्गुरुं जिनं ।  
सम्बुद्धं समुपाश्रित्य विहरध्वं समाहिताः ॥ र्म्_१४।२२४{२४} ॥  
इत्य् आदिष्टं मुनीन्द्रेण श्रुत्वा ते भिक्षवो मुदा ।  
सर्वे तथेति विज्ञप्य त्रिरत्नानि सदाभजन् ॥ र्म्_१४।२२५{२५} ॥  
इति मे गुरुणादिष्टं श्रुतं मया नराधिप ।  
तथाधुना समाख्यातं तव पुण्यप्रवृद्धये ॥ र्म्_१४।२२६{२६} ॥  
एवं राजंस् त्वयाप्य् एवं त्रिरत्नं शरणं गतः ।  
सम्बुद्धशासनं धृत्वा चर धर्मं समाहितः ॥ र्म्_१४।२२७{२७} ॥  
(र्म् १९६)  
प्रजाश् चापि तथा राजं बोधयित्वा प्रयत्नतः ।  
सम्बोधिसाधने धर्मे योजनीयास् त्वयादरात् ॥ र्म्_१४।२२८{२८} ॥  
तथा चेत् ते सदा भद्रं भवेन् नूनं समन्ततः ।  
क्रमाद् बोधिं समासाद्य सम्बुद्धपदम् आप्नुयाः ॥ र्म्_१४।२२९{२९} ॥  
इति शास्त्रा समादेष्टं श्रुत्वाशोकः स भूपतिः ।  
तथेति प्रतिमोदित्वा प्राभ्यनन्दत् सपार्षदः ॥ र्म्_१४।२३०{३०} ॥  
गान्धर्विकानाम् अवदानम् एतच् छ्रुत्वानुमोदन्ति नरा मुदा ये ।  
ते सर्व एनःपरिमुक्तचित्ता भुक्त्वा सुखान्य् एव लभन्ति बोधिं ।  
  
++ इति रत्नावदानतत्वे गान्धर्विकावादनं समाप्तम् ++  
  
  
(र्म् १९७)  
Xव् सूक्ष्मत्वचोवदान  
अथाशोको महीपालः कृताञ्जलिपुटो मुदा ।  
उपगुप्तं गुरुं नत्वा पुनर् एवम् अभाषत ॥ र्म्_१५।१{१} ॥  
भदन्त श्रोतुम् इछामि पुनर् अन्यत् सुभाषितं ।  
तद्यथा गुरुणाख्यातं तथादेष्टुं च मे ऽर्हसि ॥ र्म्_१५।२{२} ॥  
इति सम्प्रार्थिते राज्ञा स यतिः सुगतात्मजः ।  
अशोकं तं नृपं दृष्ट्वा पुनर् एवम् उपादिशत् ॥ र्म्_१५।३{३} ॥  
शृणु राजन् महाभाग यथा मे गुरुणोदितं ।  
तथाहं ते प्रवक्ष्यामि श्रुत्वाप्य् एवं प्रमोदय ॥ र्म्_१५।४{४} ॥  
पुरा स भगवान् बुद्धः शाक्यसिंहो जगद्गुरुः ।  
विहारे जेतकारण्ये विजहार ससाङ्घिकः ॥ र्म्_१५।५{५} ॥  
तस्मिंश् च समये तत्र सर्वे भिक्षुगणा अपि ।  
श्रावकाश् चैलकाश् चैव सर्व उपासका अपि ॥ र्म्_१५।६{६} ॥  
सर्वे ऽपि भिक्षुणीसङ्घा उपासिकागणा अपि ।  
बोधिसत्वगणाश् चापि सद्धर्मसाधनोद्यताः ॥ र्म्_१५।७{७} ॥  
सभामध्यासनासीनं श्रीघनं तं जगद्गुरुं ।  
उपतस्थुः पुरस्कृत्य परिवृत्य समन्ततः ॥ र्म्_१५।८{८} ॥  
तदा तस्य मुनीन्द्रस्य मुखाम्भोजविनिर्गतं ।  
भद्रधर्मामृतं पातुं सर्वे लोकाः समागताः ॥ र्म्_१५।९{९} ॥  
शक्रादयः सुरेन्द्राश् च ब्रह्मादयो महर्द्धिकाः ।  
लोकपाला महावीराः ससैन्यपरिवारकाः ॥ र्म्_१५।१०{१०} ॥  
योगिनो यतयश् चापि महर्षयस् तपश्विनः ।  
ब्राह्मणाश् च महाविज्ञाः सद्धर्मगुणवाञ्छिनः ॥ र्म्_१५।११{११} ॥  
राजानो राजपुत्राश् च वैश्या मन्त्रिजना अपि ।  
अमात्याः श्रेष्ठिनो भट्टाः पौरिकाश् च गृहाधिपाः ॥ र्म्_१५।१२{१२} ॥  
सैन्याधिपाश् च योधारः सार्थवहा महाजनाः ।  
वणिजः शिल्पिनश् चापि ग्राम्याः कार्पटिका अपि ॥ र्म्_१५।१३{१३} ॥  
एवम् अन्ये ऽपि लोकाश् च सद्धर्मगुणवाञ्छिनः ।  
सर्वे धर्मामृतं पातुं विहारे समुपागताः ॥ र्म्_१५।१४{१४} ॥  
तत्र प्राप्ताः सभामध्ये समासीनं मुनीश्वरं ।  
श्रीघनं तं समालोक्य प्रणत्वा समुपाचरन् ॥ र्म्_१५।१५{१५} ॥  
तत्र ते समुपासृत्य सर्वे तं श्रीघनं मुनिं ।  
त्रिधा प्रदक्षिणीकृत्वा समभ्यर्च्य प्रणेमिरे ॥ र्म्_१५।१६{१६} ॥  
ततः सर्वे ऽपि ते लोकाः परिवृत्य समन्ततः ।  
साञ्जलयः प्रसन्नास्या उपतस्थुः समाहिताः ॥ र्म्_१५।१७{१७} ॥  
तदा स भगवान् दृष्ट्वा सर्वांस् तान् समुपस्थितान् ।  
आदिमध्यान्तकल्याणम् आर्यधर्मम् उपादिशत् ॥ र्म्_१५।१८{१८} ॥  
तत् सद्धर्मामृतं पीत्वा सर्वे ते त्रिदशादयः ।  
(र्म् १९८)  
लोका धर्मविशेषत्वं विज्ञाय प्राणनन्दिरे ॥ र्म्_१५।१९{१९} ॥  
तस्मिन्न् अवसरे तत्र श्रावस्त्यां पौरिको गृही ।  
श्रेष्ठी महाजनः श्रिमाञ् छ्राद्धो भद्राशयाभवत् ॥ र्म्_१५।२०{२०} ॥  
स एकस्मिं दिने स्वस्मिन् भाण्डालकोष्ठके विशन् ।  
स्वसम्पन्निचयं दृष्ट्वा मनसैवं व्यचिन्तयत् ॥ र्म्_१५।२१{२१} ॥  
अहो मे जायते सम्पद् दीयती सम्प्रवर्द्धिता ।  
तथापि वर्द्ध्यते तृष्णा यतः सौख्यं न किं चन ॥ र्म्_१५।२२{२२} ॥  
यद् इमे चञ्चला भोगा जलचन्द्रनिभा मम ।  
अनित्या अस्थिराः पद्मपत्रस्थितजलोपमा ॥ र्म्_१५।२३{२३} ॥  
तद् अत्र किं मनो ऽद्यापि तृष्णयाकृष्यते मम ।  
येन चराम्य् अहं लोके दुःखी भविकलाशयः ॥ र्म्_१५।२४{२४} ॥  
तत् किं मे सम्पदा सारं यतः सौख्यं न विद्यते ।  
धर्मार्थे गोचरं नैव केवलं मदवृद्धये ॥ र्म्_१५।२५{२५} ॥  
मदेन वर्द्धते मानं मानाल् लोके प्रमादता ।  
प्रमादाद् दीप्यते चेर्ष्या कोपाग्निर् दीप्यते ततः ॥ र्म्_१५।२६{२६} ॥  
कोपात् क्रूराशयश् चण्डो निर्दयो दुरिताशयः ।  
पापात्मा हिंसको दुष्टो दशाकुशलसाधकः ॥ र्म्_१५।२७{२७} ॥  
स्वयं नष्टः परांश् चापि नाशयति दुराशयः ।  
ततो ऽतिपापसंरक्तो दुराचरो ऽतिदुर्मनाः ॥ र्म्_१५।२८{२८} ॥  
ततो ऽतिदुर्मतिर् द्रोही संवृत्तिधर्मनिन्दकः ।  
त्रिरत्नानि प्रतिक्षिप्य महापातकम् आचरेत् ॥ र्म्_१५।२९{२९} ॥  
ततो ऽतिपापसङ्क्लिष्टाः प्रमूढो नरकं व्रजेत् ।  
नरकेषु भ्रमन् नित्यं दुःखान्य् एव सदाश्नुयात् ॥ र्म्_१५।३०{३०} ॥  
यद् वात्रापि च संसारे जीवितम् अध्रुवं खलु ।  
क्षणध्वंसि शरीरं च सार्वेषां मरणं ध्रुवं ॥ र्म्_१५।३१{३१} ॥  
तद् अत्राहम् असारेभ्यो भोगेभ्यः सारम् उत्तमं ।  
सद्धर्मं समुपादातुं यत्नं कुर्यां समादरात् ॥ र्म्_१५।३२{३२} ॥  
सद्धर्मं सौगतं धर्मम् इत्य् आख्यातं पुराविदैः ।  
तद् अत्र सौगते क्षेत्रे दानं कुर्वीय साम्प्रतं ॥ र्म्_१५।३३{३३} ॥  
बौद्धक्षेत्रे कृतं दानं बोधिवीजं भवेद् ध्रुवं ।  
एतद् एवात्र संसारे साधनीयं शुभाप्तये ॥ र्म्_१५।३४{३४} ॥  
दानेन शुद्ध्यते चित्तं सुचित्तः सुमतिं लभेत् ।  
सुबुद्धिः सद्गुणारक्तः संवृत्तिशीलभृत् कृती ॥ र्म्_१५।३५{३५} ॥  
सुशीलः क्षान्तिमान् धीरः परात्मसमभाविकः ।  
सुधीरो वीर्यवान् सर्वसत्वार्थसाधनोद्यतः ॥ र्म्_१५।३६{३६} ॥  
अप्रधृष्यो महासत्वः क्लेशारिदमको भवेत् ।  
ततः सुपरिशुद्धात्मा समाधिसुस्थितो भवेत् ॥ र्म्_१५।३७{३७} ॥  
तत् समाधिवलाधानैः प्रज्ञाब्धिपारम् आगतः ।  
बोधिरत्नं समासाद्य बोधिसत्वो ऽधिपो भवेत् ॥ र्म्_१५।३८{३८} ॥  
एतद् रत्नानुभावेन भद्रङ्कला समन्ततः ।  
(र्म् १९९)  
सर्वमारान् विनिर्जित्य सम्बुद्धपदम् आप्नुयात् ॥ र्म्_१५।३९{३९} ॥  
इत्य् अर्हद्भिर् महाभिज्ञैः समाख्यातं मया श्रुतं ।  
तत् सम्बुद्धपदां प्रप्तुं बुद्धं भजेय साम्प्रतं ॥ र्म्_१५।४०{४०} ॥  
नूनं बुद्धानुभावेन भावितं सेत्स्यते ध्रुवं ।  
तद् बुद्धप्रमुखं सर्वसङ्घं पूजेय सादरं ॥ र्म्_१५।४१{४१} ॥  
इति निश्चित्य स श्रीमान् गृहस्थः सम्प्रमोदितः ।  
भगवन्तं ससङ्घन् तं पूजयितुं समैछत ॥ र्म्_१५।४२{४२} ॥  
ततः स सजनः श्रेष्ठी त्रिरत्नभजनोत्सुकः ।  
विहारे जेतकारण्ये प्रययौ सम्प्रहर्षितः ॥ र्म्_१५।४३{४३} ॥  
तत्र तं श्रीघनं दृष्ट्वा स गृहस्थः प्रमोदितः ।  
नत्वा प्रदक्षिणीकृत्य समर्चयद् यथाविधिः ॥ र्म्_१५।४४{४४} ॥  
ततः स सजनो नत्वा साञ्जलिः सम्प्रमोदितः ।  
मुनीन्द्रं तं समालोक्य पुरः स्थित्वैवम् अब्रवीत् ॥ र्म्_१५।४५{४५} ॥  
सर्वज्ञ भगवं छास्तर् भवतां शरणं व्रजे ।  
ततो ऽभिलषिते कार्ये प्रसीदतु जगद्गुरो ॥ र्म्_१५।४६{४६} ॥  
भगवं भवतः शास्तुः ससङ्घस्य जगद्गुरोः ।  
पूजयितुं समिछामि तद् अनुज्ञां ददातु मे ॥ र्म्_१५।४७{४७} ॥  
इति सम्प्रार्थिते तेन भगवान् स मुनीश्वरः ।  
तथास्त्व् इति प्रतिज्ञाय तूष्णीभूत्वाध्युवास तत् ॥ र्म्_१५।४८{४८} ॥  
ततः स गृहभृन् मत्वा भगवताध्युवास तं ।  
साञ्जलिस् तं मुनिं नत्वा मुदितः स्वगृहं ययौ ॥ र्म्_१५।४९{४९} ॥  
तत्र स स्वजनैः स्वस्मिं गृहे मर्गेषु सर्वतः ।  
परिशोध्य सुगन्धैश् च परिषिञ्च्याभ्यशोभयत् ॥ र्म्_१५।५०{५०} ॥  
तत्रासनानि प्रज्ञप्य वितानानि वितत्य च ।  
मुक्तपुष्पैः समाकीर्य सुरभिं समधूपयत् ॥ र्म्_१५।५१{५१} ॥  
ततः स भोज्यसामग्रीं साधयित्वा स्ववन्धुभिः ।  
तथोपहारसामग्रीं परिशुद्धाम् असाधयत् ॥ र्म्_१५।५२{५२} ॥  
ततो ऽन्ये द्युर् गृहस्थः स स्नात्वा शुद्धांवरावृतः ।  
सम्बुद्धामन्त्रणं कर्तुं विहारे सजनो ययौ ॥ र्म्_१५।५३{५३} ॥  
तत्र तं श्रीघनं दृष्ट्वा ससङ्घं स पुरोगतः ।  
कृताञ्जलिपुटो नत्वा प्रार्थयद् एवम् आदरात् ॥ र्म्_१५।५४{५४} ॥  
भगवन् नाथ सर्वज्ञ समयो वर्तते ऽधुना ।  
तत् ससङ्घो ममावासे भावान् आगन्तुम् अर्हति ॥ र्म्_१५।५५{५५} ॥  
इति सम्प्रार्थिते तेन भगवान् स ससाङ्घिकः ।  
पात्रचीवरम् आदाय सम्प्रतस्थे प्रभासयन् ॥ र्म्_१५।५६{५६} ॥  
तत्र स भगवान् मार्गे कृत्वा भद्रं प्रभासयन् ।  
भिक्षुसङ्घगणैः सार्द्धं श्रावस्तीं समुपाविशन् ॥ र्म्_१५।५७{५७} ॥  
तदाभून् नगरे तत्र सर्वत्रापि सुमङ्गलं ।  
उपद्रवाणि सर्वाणि सहसा विलयं ययुः ॥ र्म्_१५।५८{५८} ॥  
अन्धा रूपाणि पश्यन्तः शृण्वन्तो वधिरा रवान् ।  
हीनेन्द्रियाश् च ये ते ऽपि प्रतिलब्धेन्द्रिया ववुः ॥ र्म्_१५।५९{५९} ॥  
क्सुत्पिपासाहता ये च ते ऽभवन् परितुष्टिताः ।  
रोगिणो नीरुजा आसन् कुवेला रुचिराम्वराः ॥ र्म्_१५।६०{६०} ॥  
(र्म् २००)  
मूका आसन् प्रवक्तारो जडाश् चापि सुवाग्मिनः ।  
चिरवैराभिसन्नद्धास् ते ऽप्य् आसन् मैत्रभाविताः ॥ र्म्_१५।६१{६१} ॥  
ये च चण्डाशायाः क्रूरास् ते ऽप्य् अभूवन् दयालवः ।  
ये च दुष्टा दुराचारास् ते सन्तस् सम्यमोद्यताः ॥ र्म्_१५।६२{६२} ॥  
दरिद्रा धनिनः प्रोढ्या दूर्वला वलिनो ऽभवन् ।  
ये शठा वञ्चकाश् चौरस् ते आर्याः सत्यवादिनः ॥ र्म्_१५।६३{६३} ॥  
एवं ये दुःखिनः सत्वास् ते सर्वे सुखिनो ऽभवन् ।  
एवं स भगवांस् तत्र कृत्वा भद्रं समन्ततः ॥ र्म्_१५।६४{६४} ॥  
प्रदक्षिणक्रमेणैवं ससङ्घं तद्गृहे विशन् ।  
तत्र तस्य मुनीन्द्रस्य स गृहस्थो यथाक्रमं ।  
पाद्यं ददौ ससङ्घस्य सदाराः शुचिनाम्बुना ॥ र्म्_१५।६५{६५} ॥  
ततः स सुप्रासन्नात्मा ससङ्घं तं मुनीश्वरं ।  
प्रज्ञप्ते स्वासने तत्र यथाक्रमं न्यवेशयत् ॥ र्म्_१५।६६{६६} ॥  
तत्र ते साङ्घिकाः सर्वे सम्बुद्धप्रमुखाः क्रमात् ।  
स्वस्वासने समाविश्य समातस्थुः समाहिताः ॥ र्म्_१५।६७{६७} ॥  
ततः स्वस्वासनासीनान् सम्बुद्धप्रमुखान् यतीन् ।  
तान् सर्वान् स गृही दृष्ट्वा यथाविधि समर्चयत् ॥ र्म्_१५।६८{६८} ॥  
ततः स सजनः श्रेष्ठी स्वहस्तेन ससाङ्घिकं ।  
तं मुनीन्द्रं सुधाकल्पैर् भोजनैः समतर्पयेत् ॥ र्म्_१५।६९{६९} ॥  
ततः सन्तृप्तितं दृष्ट्वा ससङ्घं तं मुनीश्वरं ।  
अपनीय स पात्राणि तद् धस्तादीन् व्यशोधयत् ॥ र्म्_१५।७०{७०} ॥  
ततः स साञ्जलिर् नत्वा तान् बुद्धप्रमुखान् यतीन् ।  
पुरो नीचासनासीनो धर्मं श्रोतुम् उपाश्रयत् ॥ र्म्_१५।७१{७१} ॥  
ततः स भगवान् दृष्ट्वा तं गृहष्ठं सुभाविनं ।  
आदिमध्यान्तकल्याणं धर्माम् आदेष्टुम् अब्रवीत् ॥ र्म्_१५।७२{७२} ॥  
आरोग्यम् अस्तु ते नित्यं गृहपते सदा शिवं ।  
बोधौ चित्तं समाधाय चर धर्मं समाहितः ॥ र्म्_१५।७३{७३} ॥  
धर्मेण जीयते पापं निष्पापः सद्गतिं व्रजेत् ।  
सद्गतौ सत्सुखान्य् एव भुक्त्वा सञ्चरते सदा ॥ र्म्_१५।७४{७४} ॥  
धर्मेण पुरुषो विद्वान् सर्वविद्याकलाधिपः ।  
सुधिरो गुणवान् विज्ञो भवेच् छ्रीमान् महर्द्धिकः ॥ र्म्_१५।७५{७५} ॥  
धर्मेण सुचिरं जीवेद् आरोग्यं च सदा तनौ ।  
सर्वत्रापि भवेन् नित्यं मङ्गलं निरुपद्रवं ॥ र्म्_१५।७६{७६} ॥  
धर्मो न नश्यते क्वपि ह्रियते नापि केन चित् ।  
केनापि नश्यते नैव चालयितुं कदा चन ॥ र्म्_१५।७७{७७} ॥  
नाग्निभिर् दह्यते धर्मः क्लिद्यते नापि चोदकैः ।  
वायुभिः शुष्यते नैव क्षीयते नापि भूमिषु ॥ र्म्_१५।७८{७८} ॥  
धर्मेण भूः स्थिरीभूता धर्मेण दीप्यते ऽनलः ।  
धर्मेण चलते वायुर् धर्मेण वहते जलः ॥ र्म्_१५।७९{७९} ॥  
धर्मेण दीप्यते भानुर् धर्मेणैवं सुधाकरः ।  
(र्म् २०१)  
मेघा धर्मेण वर्षाणा भूमिः शष्यौषधीभराः ॥ र्म्_१५।८०{८०} ॥  
धर्मेणैवं तथा सर्वे लोकपाला महर्द्धिकाः ।  
सर्वदुष्टान् विनिर्जित्य पालयन्ति जगत्त्रये ॥ र्म्_१५।८१{८१} ॥  
धर्मो न शीयते क्वापि धर्मो न परिभूयते ।  
सर्वत्र जयते धर्मो धर्मो हि शोभते सदा ॥ र्म्_१५।८२{८२} ॥  
धर्महीना न शोभन्ते श्रिमन्तो गुणिनो ऽपि च ।  
धर्म्मिष्ठा एव शोभन्ते दरिद्रा निर्गुणा अपि ॥ र्म्_१५।८३{८३} ॥  
धर्मेण रक्षिता वीराः सङ्ग्रामे विजितारयः ।  
यशोमान्यमहत्सम्पत्सुखानि ते लभन्ति च ॥ र्म्_१५।८४{८४} ॥  
तथा वीरा वणिक्सार्था धर्मेणैवाभिरक्षिताः ।  
महाम्बुधिं समुत्तीर्य रत्नान्य् अपि लभन्ति च ॥ र्म्_१५।८५{८५} ॥  
धर्मवन्तो नरा धीरा बुद्धिमन्तो विचक्षणाः ।  
सर्वविद्याकलाविज्ञा जयन्ते परवादिनः ॥ र्म्_१५।८६{८६} ॥  
तथा धर्मानुभावेन शिल्पविद्याकलाविदः ।  
यशोमान्यप्रसादश्रीसत्सुखानि लभन्ति च ॥ र्म्_१५।८७{८७} ॥  
तथा च मन्त्रिणो ऽमात्या धर्मवन्तो विचक्षणाः ।  
राज्यकार्याणि सर्वाणि साधयन्तो जयन्त्य् अरीन् ॥ र्म्_१५।८८{८८} ॥  
राजानः क्षत्रियाश् चैवं धर्मनीतिविचक्षणाः ।  
सर्वदुष्टान् विनिर्जित्य विराजन्ते नाराधिपाः ॥ र्म्_१५।८९{८९} ॥  
तथा धर्मेण राजेन्द्रश् चक्रवर्त्ती महीश्वरः ।  
सप्तरत्नसमायुक्तः सर्वशास्ता विराजते ॥ र्म्_१५।९०{९०} ॥  
तथा धर्मधरा एव यतयो योगिनो ऽपि च ।  
सर्वक्लेशगणाञ् जित्वा लभन्ति परमं पदं ॥ र्म्_१५।९१{९१} ॥  
तथर्षयो महाभिज्ञा धर्मभृतो महर्द्धिकाः ।  
यथाभिलषितां सिद्धिं प्राप्य मोक्षं व्रजन्ति च ॥ र्म्_१५।९२{९२} ॥  
तथा धर्मानुसारेण मन्त्रविद्यार्थसाधकाः ।  
सिद्धिसमृद्धिसम्प्राप्ताः साधयन्ति यथेहितं ॥ र्म्_१५।९३{९३} ॥  
तथा च मानवाः सर्वे लोका धर्मानुसारतः ।  
निहीनमध्यमोत्कृष्टाः प्रभवन्ति महीतले ॥ र्म्_१५।९४{९४} ॥  
तथा धर्मानुसारेण लोका दैत्यादयो ऽपि च ।  
निहीनमध्यमोत्कृष्टा प्रचरन्ति रसातले ॥ र्म्_१५।९५{९५} ॥  
तथा स्वर्गेषु देवाश् च स्वस्वधर्मानुभावतः ।  
सुखानि सुचिरं भुक्त्वा प्रवसन्ति प्रमोदिताः ॥ र्म्_१५।९६{९६} ॥  
एवं सर्वत्र लोकेषु स्वस्वधर्मानुभावतः ।  
सर्वे सत्वाः सुखप्राप्ताः प्रचरन्ति यथेछया ॥ र्म्_१५।९७{९७} ॥  
एवं त्रैधातुकोत्पन्नाः सत्वाः सर्वे सुरादयः ।  
स्वस्वधर्मानुसारेण भ्रमन्ति षड्गतिष्व् अपि ॥ र्म्_१५।९८{९८} ॥  
किम् अत्र वहुनोक्तेन धर्म एव जगत्प्रभुः ।  
धर्मेणैव सदा नित्यं रक्षितः प्रचरेच् छुभे ॥ र्म्_१५।९९{९९} ॥  
षुभेन सिद्ध्यते चित्तं शुद्धचित्तः सुधीर् भवेत् ।  
सुबुद्धिः सद्गुणाधारं सद्गुरुं समुपाश्रयेत् ॥ र्म्_१५।१००{१००} ॥  
तद्गुरोर् उपदेशेन चरन् नित्यं समाहितः ।  
बोधिचित्तं समाधाय त्रिरत्नानि सदा भजेत् ॥ र्म्_१५।१०१{१} ॥  
एतत्पुण्यानुभावेन सद्धर्मसाधनोद्यतः ।  
(र्म् २०२)  
बोधिसत्वो महासत्वो बोधिचर्यां व्रतं चरेत् ॥ र्म्_१५।१०२{२} ॥  
ततो मारगणाञ् जित्वा पूर्य पारमिताः क्रमात् ।  
त्रिविधां बोधिम् आसाद्य सम्बुद्धपदम् आप्नुयात् ॥ र्म्_१५।१०३{३} ॥  
एवं धर्मवरं मत्वा त्रिरत्नशरणं गतः ।  
सद्धर्मं समुपश्रित्य चर बोधिपदाप्तये ॥ र्म्_१५।१०४{४} ॥  
मृत्युकाले विपत्तौ च धर्म्म एवानुगस् सुहृत् ।  
तदा सर्वे त्यजन्त्य् आशु को ऽपि नैव सहानुगः ॥ र्म्_१५।१०५{५} ॥  
धर्म एव तदा त्राता सर्वत्राप्य् अनुगः सुहृत् ।  
तस्माद् धर्मो महारत्नं साधनीयं प्रयत्नतः ॥ र्म्_१५।१०६{६} ॥  
एवं स भगवाञ् छास्ता धर्मस्याभ्यनुभावतां ।  
समादिश्य क्षणं तस्थौ तूष्णीभूत्वा समाहितः ॥ र्म्_१५।१०७{७} ॥  
ततस् तस्य मुनीन्द्रस्य पादौ स मुदितो गृही ।  
प्रणत्वा मनसा चैवं प्रणिधानं सामदधे ॥ र्म्_१५।१०८{८} ॥  
अनेन कुशलेनाहं सर्वक्लेशविवर्जितः ।  
प्रत्येकां बोधिम् आसाद्य निर्वृतिं समवाप्नुयात् ॥ र्म्_१५।१०९{९} ॥  
ततः स सुप्रसन्नास्यो गृहस्थः सजनो मुदा ।  
भगवतं तम् आलोक्य पुरस् तस्थौ समाहितः ॥ र्म्_१५।११०{१०} ॥  
तदा स भगवांस् तस्य श्रीमतो हृदये स्थितं ।  
प्रणिधानं परिज्ञाय सुसंस्मितं व्यमुञ्चत ॥ र्म्_१५।१११{११} ॥  
ततस् तस्य मुनीन्द्रस्य मुखपद्मात् सुरस्मयः ।  
पञ्चवर्णा विनिर्गत्य सर्वत्र समुदाचरन् ॥ र्म्_१५।११२{१२} ॥  
तासां या रश्मयो याता अधोलोके समन्ततः ।  
ताः सर्वनरकेष्व् एवम् अवभ्यास्य समासरत् ॥ र्म्_१५।११३{१३} ॥  
तदा ताभिः परिस्पृष्टाः सर्वे ते नरकस्थिताः ।  
महत्सौख्यं समासाद्य विस्मयं समुपाययुः ॥ र्म्_१५।११४{१४} ॥  
तत्र सर्वे ऽपि ते सत्वाः परस्परसमागताः ।  
सर्वदुःखविनिर्मुक्ताः सम्मील्यैवं समब्रुवन् ॥ र्म्_१५।११५{१५} ॥  
अहो चित्रं किम् अद्यैवं महत् सौख्यं प्रजायते ।  
किं नु वयं भवन्तो ऽस्माच् च्युता अन्यत्र चागताः ॥ र्म्_१५।११६{१६} ॥  
यद् अस्माकं महद् दुःखं तत् सर्वं शाम्यते ऽधुना ।  
सञ्जायते महासौख्यं तद् अद्भुतं न मन्यते ॥ र्म्_१५।११७{१७} ॥  
नूनम् अत्राधुना को ऽपि बोधिसत्वः समागतः ।  
यस्माद् इयं महारश्मिर् अवभास्य प्रसर्यति ॥ र्म्_१५।११८{१८} ॥  
इति चिन्ताभिदग्धानं तेषां चित्तप्रबोधने ।  
भगवान् निर्मितं बुद्धं सर्वत्र तत्र प्रेषयेत् ॥ र्म्_१५।११९{१९} ॥  
तदा तं सौगतिं मूर्त्तिं दृष्ट्वा सर्वे ऽपि ते मुदा ।  
अहो चित्रम् इति प्रोक्त्वा विस्मिताश् चैवम् अब्रुवन् ॥ र्म्_१५।१२०{२०} ॥  
नेहैवेतश् च्युताः सर्वे नाप्य् अन्यत्र गता वयं ।  
इहैव संस्थिताः सर्वे नरके प्रवसामहे ॥ र्म्_१५।१२१{२१} ॥  
अपि त्व् अयं महान् सत्वो ऽपूर्वदर्शन आगतः ।  
नूनम् अस्यानुभावेन सञ्जायन्ते सुखानि नः ॥ र्म्_१५।१२२{२२} ॥  
तद् अस्मिं सुगताकरे वयं सर्वे प्रसादिताः ।  
उपेत्य प्रणतिं कृत्वा सर्वथा सम्भजेमहि ॥ र्म्_१५।१२३{२३} ॥  
इति सम्भाष्य सर्वे ते नारकीयाः प्रमोदिताः ।  
(र्म् २०३)  
उपेत्य तं महासत्वं साञ्जलयो ऽभिनेमिरे ॥ र्म्_१५।१२४{२४} ॥  
नमो बुद्धाय धर्माय सङ्घाये च नमः सदा ।  
इत्य् उक्त्वा च त्रिरत्नानां संस्मृत्वा शरणं ययुः ॥ र्म्_१५।१२५{२५} ॥  
इति ते निर्मिते तस्मिं चित्तं प्रसाद्य निर्मलाः ।  
सर्वनिर्मुक्तकर्माणः सहसा सद्गतिं ययुः ॥ र्म्_१५।१२६{२६} ॥  
तथा चोर्द्धगता यास् ताः क्रमाच् चातुर्महाधिपान् ।  
समारभ्य त्रयस्त्रिंशान् सर्वांश् चापि सुरालयात् ॥ र्म्_१५।१२७{२७} ॥  
यावद् भवाग्रपर्यन्तम् अवभास्य प्रसारिताः ॥ र्म्_१५।१२८{२७} ॥  
तथा चापि समोद्घुष्य सर्वान् देवान् अनोदयन् ।  
अनित्यं खलु संसारं दुःखम् शून्यम् अनात्मकं ।  
इति मत्वा शुभे नित्यं चरितव्यं सदापि च ॥ र्म्_१५।१२९{२८} ॥  
निष्क्रामतारभध्वं तद् युज्यध्वं बुद्धशासने ।  
धुनीत मृत्युसैन्यानि नडागारं करी यथा ॥ र्म्_१५।१३०{२९} ॥  
यो ह्य् अस्मिं धर्मविनये ह्य् अप्रमत्तश् चरिष्यति ।  
त्यक्त्वा जन्मात्र संसारे दुःखस्यान्तं करिष्यति ॥ र्म्_१५।१३१{३०} ॥  
इति मत्वात्र सम्बोधिपदं यदि समिछथ ।  
तच् छ्रद्धया त्रिरत्नानि भजध्वं सर्वदादरात् ॥ र्म्_१५।१३२{३१} ॥  
एतच् छब्दं समाकर्ण्य सर्वे देवाः प्रबोधिताः ।  
त्रिरत्नं शरणं कृत्वा प्रभेजिरे सदादृताः ॥ र्म्_१५।१३३{३२} ॥  
एवं ता रश्मयः सर्वाः सर्वांल् लोकाञ्च् छुभे वृषे ।  
बोधयित्वा प्रतिस्थाप्य प्रत्याययुर् मुनेः पुरः ॥ र्म्_१५।१३४{३३} ॥  
तत्र ता रश्मयः सर्वाः पिण्डितास् तस्य तायिनः ।  
त्रिधा प्रदक्षिणीकृत्वा सूर्णायां न्यविशत् पुनः ॥ र्म्_१५।१३५{३४} ॥  
तद् दृष्ट्वा विस्मिताः सर्वे लोकास् ते समितिस्थिताः ।  
किं धर्मम् आदिशेद् बुद्ध इति सञ्चिन्त्य तस्थिरे ॥ र्म्_१५।१३६{३५} ॥  
अथानन्दो महाभिज्ञः समुत्थाय कृताञ्जलिः ।  
पुरः स्थितो मुनीन्द्रं तं प्रणत्वा प्रार्थयत् तथा ॥ र्म्_१५।१३७{३६} ॥  
भगवान् नानाविधा रश्मिर् भवन्मुखाब्जनिर्गताः ।  
अवभास्य जगल्लोकं भवदूर्णां निवेशिता ॥ र्म्_१५।१३८{३७} ॥  
मारजिन् निर्मलस्वान्तो निर्विकल्पो निरञ्जनः ।  
नाहेत्वप्रत्ययं बुद्धा निर्दैन्या निर्मदोद्धवाः ।  
स्मितं चन्द्रकराहासं दर्शयन्ति कदाचन ॥ र्म्_१५।१३९{३८} ॥  
तद् यद् अर्थं भवान् स्मितं दर्शयति मुनीश्वर ।  
तद् अर्थं श्रोतुम् इच्छन्ति सर्वे लोका इमे ऽधुना ॥ र्म्_१५।१४०{३९} ॥  
तद् भवां यत् समादेष्टुम् इछति साम्प्रतं मुने ।  
तद् धर्मं समुपादिश्य प्रसादयत्व् इमां सभां ॥ र्म्_१५।१४१{४०} ॥  
इति तेन वशिष्येण प्रार्थिते स मुनीश्वरः ।  
तम् आयुष्मन्तम् आनन्दं समामन्त्र्यैवम् अब्रवीत् ॥ र्म्_१५।१४२{४१} ॥  
एवम् एतत् सदानन्द नाहेत्वप्रत्ययं स्मितं ।  
सम्बुद्धा अपि ते सर्वे दर्शयन्ति कदा चन ॥ र्म्_१५।१४३{४२} ॥  
यद् अर्थे स्मितम् आनन्द दर्शितं साम्प्रतं मया ।  
(र्म् २०४)  
तद् अर्थं सम्प्रवक्ष्यामि तच् छृणुध्वं समाहिताः ॥ र्म्_१५।१४४{४३} ॥  
पश्यसि त्वं तदानन्द श्रेष्ठिनानेन यन् मम ।  
एवंविधं ससङ्घस्य सत्कारं श्रद्धया कृतं ॥ र्म्_१५।१४५{४४} ॥  
एतत्पुण्यविपाकेन मयि चित्तप्रसादतः ।  
अयं श्रीमान् महासत्वो बोधिसत्वो भवेत् सुधीः ॥ र्म्_१५।१४६{४५} ॥  
ततः क्लेशविमुक्तात्मा परिशुद्धत्रिमण्डलः ।  
सूक्ष्मत्वग् इति विख्यातः प्रत्येकबुद्ध आत्मवित् ॥ र्म्_१५।१४७{४६} ॥  
भविष्यति महाभिज्ञः संवृतिपरमार्थवित् ॥ र्म्_१५।१४८{४७!} ॥  
एवम् एतत् महत्पुण्यवीजम् आराधितं मम ।  
सासने श्रीमतानेन श्रद्धया बोधिचेतसा ॥ र्म्_१५।१४९{४८} ॥  
बुद्धक्षेत्रे कृतं पुण्यं न क्षिणोति कदा चन ।  
सम्बोधिसत्फलं दद्यान् नान्यद् धर्मफलं खलु ॥ र्म्_१५।१५०{४९} ॥  
एवं महत्तरं पुण्यं बुद्धक्षेत्रेषु सत्कृतं ।  
मत्वा तच्छरणं कृत्वा त्रिरत्नं भजतादरात् ॥ र्म्_१५।१५१{५०} ॥  
ये बुद्दशरणं गत्वा भजन्ति सर्वदादरात् ।  
ते सदा सद्गतिं याताश् चरन्ति बोधिसंवरं ॥ र्म्_१५।१५२{५१} ॥  
ये धर्मं शरणं कृत्वा श्रुत्वा भजन्ति सादरं ।  
सर्वे ते ऽक्लेशिनो भद्राः सम्प्रयान्ति जिनालयं ॥ र्म्_१५।१५३{५२} ॥  
ये सङ्घे शरणं गत्वा भजन्ति श्रद्धया सदा ।  
न ते गच्छन्ति दुःखत्वं सदा यान्ति सुखावतीं ॥ र्म्_१५।१५४{५३} ॥  
इति मत्वा तथा यूयं सदा नित्यं समाहिताः ।  
त्रिरत्नशरणं कृत्वा भजध्वं श्रद्धयादरात् ॥ र्म्_१५।१५५{५४} ॥  
तेन पुण्यविपाकेन यूयं सर्वे ऽपि सर्वथा ।  
त्रिविधां बोधिम् आसाद्य सम्बुद्धपदम् आप्स्यथ ॥ र्म्_१५।१५६{५५} ॥  
इति शास्त्रा मुनीन्द्रेण समादिष्टं निशम्यते ।  
सर्वे ऽपि साङ्घिकाः सर्वे लोकाश् च सम्प्रमोदिताः ॥ र्म्_१५।१५७{५६} ॥  
तथेति प्रतिसंश्रुत्य त्रिरत्नं शरणं गताः ।  
सत्कृत्य श्रद्धया नित्यं प्रभेजिरे समाहिताः ॥ र्म्_१५।१५८{५७} ॥  
सो ऽपि श्रेष्ठी तथा शास्त्रा समादिष्टं तदात्मनं ।  
व्याकरणं समाकर्ण्य प्राभ्यनन्दत् प्रबोधितः ॥ र्म्_१५।१५९{५८} ॥  
ततः प्रभृति स श्रीमांस् त्रिरत्नं शरणं गतः ।  
सत्कृत्य श्रद्धया नित्यं सदा भेजे प्रमोदितः ॥ र्म्_१५।१६०{५९} ॥  
ततः स भगवाञ् छास्ता ससाङ्घिकः समुत्थितः ।  
तथा सर्वत्र भद्राणि प्रकुर्वन् स्वाश्रमं ययौ ॥ र्म्_१५।१६१{६०} ॥  
इत्य् एवं गुरुणाख्यातं तथा मयात्र कथ्यते ।  
त्वम् अप्य् एवं महाराज श्रुत्वा धर्मं शुभे चर ॥ र्म्_१५।१६२{६१} ॥  
प्रजाश् चापि तथा धर्मं श्रावयित्वा प्रबोधयन् ।  
बोधिमार्गे प्रतिष्ठाप्य शुभे ऽभ्यव सदादरात् ॥ र्म्_१५।१६३{६२} ॥  
तथा ते सर्वदा नित्यं मङ्गलं निरुपद्रवं ।  
भवेन् नूनं महाराज सत्यम् एतत् प्रबुध्यतां ॥ र्म्_१५।१६४{६३} ॥  
एतत्पुण्यविपाकेन दशपारमिता अपि ।  
परिपूर्य्य क्रमेणैवं सम्बोधिम् अपि चाप्स्यै ॥ र्म्_१५।१६५{६४} ॥  
एवं सत्यं परिज्ञाय त्रिरत्नं शरणं गतः ।  
सत्कृत्य श्रद्धया नित्यं भज बोधिं यदीछसि ॥ र्म्_१५।१६६{६५} ॥  
(र्म् २०५)  
इति तेनार्हता शास्त्रा समादिष्टं निशम्य सः ।  
नृपस् तथेति संश्रुत्य प्राभ्यनन्दत् सपार्षदः ॥ र्म्_१५।१६७{६६} ॥  
सूक्ष्मत्वचो ऽवदानं यत् तद् इदं ये नरा मुदा ।  
सत्कृत्य श्रद्धया भक्त्या शृण्वन्ति श्रावयन्ति च ॥ र्म्_१५।१६८{६७} ॥  
ते सर्वे सद्गतिं याता भुक्त्वा सौख्यानि सर्वदा ।  
सद्धर्मं समुपाश्रित्य सम्प्रयान्ति जिनालयं ॥ र्म्_१५।१६९{६८} ॥  
  
++ इति रत्नावदानतत्वे सूक्ष्मत्वचोऽवदानं समाप्तः ++  
  
(र्म् २०६)  
Xवि प्रेतिकावदान  
अथाशोको महाराजः कृताञ्जलिपुटो मुदा ।  
उपगुप्तं यतिं नत्वा पुनर् एव समब्रवीत् ॥ र्म्_१६।१{१} ॥  
भदन्त श्रोतुम् इछामि पुनर् अन्यत् सुभाषितं ।  
तद्यथा गुरुणादिष्टं तथादेष्टुं च मे ऽर्हसि ॥ र्म्_१६।२{२} ॥  
इति सम्प्रार्थितं तेन राज्ञा स यतिर् आत्मवित् ।  
तम् अशोकं महीपालं समालोक्यैवम् आदिशत् ॥ र्म्_१६।३{३} ॥  
शृणु राजन् महाभाग यथा मे गुरुणोदितं ।  
तथाहं ते प्रवक्ष्यामि श्रुत्वानुमोदनां कुरु ॥ र्म्_१६।४{४} ॥  
पुरा स भगवान् बुद्धः शाक्यसिंहो जगद्गुरुः ।  
सर्वज्ञः सुगतः शास्ता धर्मराजस् तथागतः ॥ र्म्_१६।५{५} ॥  
भिक्षुबिः श्रावकैः सार्द्धं चैलकैर् भिक्षुणीगणैः ।  
उपासकैर् महाश्राद्धैस् तथा चोपासिकागणैः ॥ र्म्_१६।६{६} ॥  
बोधिसत्वगणैश् चापि सद्धर्मसाधनोद्यतैः ।  
कृतकृत्यैर् महाभिज्ञैश् चतुर्ब्रह्मविहारकैः ॥ र्म्_१६।७{७} ॥  
राजगृहे पुरोपान्ते वेणुवने शुभाङ्किते ।  
करण्डकनिवापाख्ये महोद्याने जिनाश्रमे ॥ र्म्_१६।८{८} ॥  
विहृत्य सर्वसत्वानां हितार्थेन सभाश्रितः ।  
आदिमध्यान्ताकल्याणं धर्मम् आदेष्टुम् आरभत् ॥ र्म्_१६।९{९} ॥  
तदा सर्वे ऽपि देवेन्द्राः सदेवाः कमलासनः ।  
सर्वे लोकाधिपाश् चापि यक्षगन्धर्वकिन्नराः ॥ र्म्_१६।१०{१०} ॥  
सिद्धा विद्याधराः साध्या राक्षसा दानवाधिपाः ।  
नागेन्द्रा गरुडाश् चापि सजनपरिवारकाः ॥ र्म्_१६।११{११} ॥  
ऋषयो ब्रह्मणाश् चापि यतयो योगिनो ऽपि च ।  
राजानो राजपुत्राश् च मन्त्रिणो ऽपि च ॥ र्म्_१६।१२{१२} ॥  
अमात्याः सैन्यलोकाश् च सार्थवाहा महाजनाः ।  
वणिजः शिल्पिनश् चापि गृहस्थाः पौरिका जनाः ॥ र्म्_१६।१३{१३} ॥  
ग्राम्या जानपदाश् चापि कार्पटिकाश् च नैर्गमाः ।  
तथान्ये ऽपि समायाताः सद्धर्मगुणवाञ्छिनः ॥ र्म्_१६।१४{१४} ॥  
तत्र सर्वे ऽपि ते लोका विहारे समुपागताः ।  
तं मुनीन्द्रं समासीनं दृष्ट्वा नत्वा प्रमोदिताः ॥ र्म्_१६।१५{१५} ॥  
त्रिधा प्रदक्षिणीकृत्वा समभ्यर्च्य यथाक्रमं ।  
नत्वा साञ्जलयः सर्वे परिवृत्य समन्ततः ॥ र्म्_१६।१६{१६} ॥  
तत् सद्धर्मामृतं पातुं सुप्रसन्नमुखाम्बुजं ।  
श्रीघनं तं समालोक्य समातस्थुः समाहिताः ॥ र्म्_१६।१७{१७} ॥  
तदा स भगवान् दृष्ट्वा तान् सर्वान् समुपस्थितान् ।  
आर्यसत्यं समारभ्य सद्धर्मं समुपादिशत् ॥ र्म्_१६।१८{१८} ॥  
तत् सद्धर्मामृतं पीत्वा लोकाः सर्वे ऽपि ते मुदा ।  
(र्म् २०७)  
सम्बोधिसाधनोत्साहाः प्रचेरिरे प्रमोदिताः ॥ र्म्_१६।१९{१९} ॥  
तस्मिन्न् अवसरे तत्र राजगृहान्तिके वने ।  
वेणुवनान्तिके पञ्चप्रेतशतानि चेरिरे ॥ र्म्_१६।२०{२०} ॥  
नग्नान्य् अतिकृताङ्गानि दग्धस्थूणाकृतीनि वै ।  
रोमवस्त्राणि रुक्षाणि शैलोपमोदराणि च ॥ र्म्_१६।२१{२१} ॥  
सूचीछिद्रमुखान्य् अस्थियन्त्रवद् उच्छृतान्य् अपि ।  
क्षुत्पिपासाभिदग्धानि हीनदीनस्वराण्य् अपि ॥ र्म्_१६।२२{२२} ॥  
तीव्रदुःखानि तप्तानि प्रलपन्ति विहायसि ।  
विभ्रमन्ति सदा क्वापि किञ्चि स्थितिं न लेभिरे ॥ र्म्_१६।२३{२३} ॥  
तदैकस्मिन् दिने तत्र मौद्गल्यायन आत्मवित् ।  
आयुष्मान् सौगतो भिक्षुर् महाभिज्ञो दयान्वितः ॥ र्म्_१६।२४{२४} ॥  
पूर्वाह्ने पात्रम् आदाय काषायचीवरावृतः ।  
राजगृहे पुरे पिण्डं याचितुं समुपाचरन् ॥ र्म्_१६।२५{२५} ॥  
तत्र यतिः स तां प्रेतां सर्वान् विभ्रमतो ऽम्वरे ।  
दृष्ट्वेने क इति ध्यात्वा पश्यञ् जनैर् उपाचरन् ॥ र्म्_१६।२६{२६} ॥  
ते सर्वे प्रेतकाश् चापि दृष्ट्वा तं भिक्षुम् आगतं ।  
सहसोपेत्य नत्वाग्रे रुदन्त एतद् अब्रुवन् ॥ र्म्_१६।२७{२७} ॥  
भदन्त भवतां पादौ वन्दामहे समानताः ।  
तद् अस्माकं हितं कृत्वा कृपया त्रातुम् अर्हति ॥ र्म्_१६।२८{२८} ॥  
वयं राजगृहे जाताः पौराः पञ्चशतान्य् अपि ।  
स्वकर्मपरिभुञ्जानः प्रेतीभूताश् चरामहे ॥ र्म्_१६।२९{२९} ॥  
तदा वयम् इमे सर्वे गृहस्थाः श्रेष्ठिनो नराः ।  
महाधना महाभोगास् तीर्थिका धर्मसेवकाः ॥ र्म्_१६।३०{३०} ॥  
यद् वयं मत्साराक्रान्तमानसाः कुटुकुञ्चकाः ।  
आगृहीतपरिष्काराः केवलार्जनसाधकाः ॥ र्म्_१६।३१{३१} ॥  
नैव किञ् चित् तदा दानम् अदद्महि कदा चन ।  
अर्थिनम् आगतं दृष्ट्वा प्राकुष्यामहि रोषिताः ॥ र्म्_१६।३२{३२} ॥  
परदत्तान्य् अपि श्रुत्वा दृष्ट्वा चापि प्ररोषिताः ।  
दीयमानेषु विघ्नानि प्राकुर्महि प्रयत्नतः ॥ र्म्_१६।३३{३३} ॥  
सौगता अपि चार्हन्तः प्रेता इवेयम् आगताः ।  
इत्य् अस्माभिः प्रमोहान्धैः परिभाष्याभिनिन्दिताः ॥ र्म्_१६।३४{३४} ॥  
तत एते वयं सर्वे कालं कृत्वा च साम्प्रतं ।  
एवं प्रेतालयोत्पन्ना दुःखार्दिताश् चरामहे ॥ र्म्_१६।३५{३५} ॥  
इति भदन्त विज्ञाय गत्वा राजगृहे भवान् ।  
कृपयास्मत्प्रवृत्तान्तं ज्ञातीनां पुरतो वदन् ॥ र्म्_१६।३६{३६} ॥  
छन्दकभिक्षणं कृत्वा बुद्धादिं सर्वसाङ्घिकं ।  
अस्मन्नाम्ना समभ्यर्च्य भोजयितुं समर्हति ॥ र्म्_१६।३७{३७} ॥  
सम्बुद्धप्रमुखेभ्यश् च सङ्घेभ्यो भवतादरात् ।  
अस्मन्नाम्ना प्रकर्त्तव्यं प्रणामम् अपि सद्गुरो ॥ र्म्_१६।३८{३८} ॥  
दक्षिणादेशनाप्य् अस्मन्नाम्ना बुद्धादिसाङ्घिकैः ।  
(र्म् २०८)  
भवता कारयितव्या इत्य् अस्मासु कृपां कुरु ॥ र्म्_१६।३९{३९} ॥  
यथास्माकम् इतः प्रेतलोका मुक्तिर् भवेद् ध्रुवं ।  
तथास्मासु भवाम्च् छास्ता कृपया कर्तुम् अर्हाति ॥ र्म्_१६।४०{४०} ॥  
इति तैः प्रार्थितं सर्वैः स मौद्गल्यायनः सुधीः ।  
श्रुत्वा तथेति संश्रुत्य तूष्णीभूत्वाध्युवास तत् ॥ र्म्_१६।४१{४१} ॥  
ततस् तान् प्रेतिकान् सर्वान् स मौद्गल्यायनो यतिः ।  
समालोक्य समाश्वास्य पुनर् एतत् समब्रवीत् ॥ र्म्_१६।४२{४२} ॥  
तत्र यूयं च सर्व श्वः प्रवृत्ते सङ्घभोजने ।  
ससङ्घं श्रीघनं द्रष्टुं समायात समादरात् ॥ र्म्_१६।४३{४३} ॥  
इति तेनार्हातादिष्टं श्रुत्वा ते प्रेतका अपि ।  
तथेति हि प्रतिज्ञाय प्रणत्वा तं वने ययुः ॥ र्म्_१६।४४{४४} ॥  
ततः स सौगतो भिक्षुर् मौद्गल्यो यतिर् आत्मवित् ।  
गत्वा राजगृहे तेषां ज्ञातीनां समुपाचरन् ॥ र्म्_१६।४५{४५} ॥  
तत्र सर्वत्र तेषां तत् ज्ञातीनां भवनेषु स ।  
गत्वा तेषां प्रवृत्तान्तं सर्वम् एवं न्यवेदयत् ॥ र्म्_१६।४६{४६} ॥  
ततः स तत्र सर्वांस् तां ज्ञातीन् आहूय सादरं ।  
तेषां प्रेतगतेर् मुक्तिहेतोर् एवं समब्रवीत् ॥ र्म्_१६।४७{ऽ४७} ॥  
शृणुत भो महाभाग्य यूयं सर्वे समाहिताः ।  
युष्माकं ज्ञातिवर्गाणां मुक्तिहेतुं प्रवक्ष्यते ॥ र्म्_१६।४८{४८} ॥  
यतो युष्मत्सगोत्रास् ते मत्सरिणो दुराशयाः ।  
आगृहीतपरिष्कारा दशाकुशलसञ्चराः ॥ र्म्_१६।४९{४९} ॥  
नापि दानं प्रदत्तं तैः कस्मै चि क्वापि किं चन ।  
परदत्तान्य् अपि श्रुत्वा दृष्ट्वा वा पर्यभाष्यत ॥ र्म्_१६।५०{५०} ॥  
अर्हन्तो भिक्षवो वा तैर् याचकाश् च गृहागताः ।  
परिभाष्याभिसन्तर्ज्य निष्कासिता गृहाद् वलात् ॥ र्म्_१६।५१{५१} ॥  
प्रेता इव सदा भिक्षां याचित्वेमे ऽभिभुञ्जते ।  
इत्य् अर्हतो यती चापि दृष्ट्वैव ते ऽभ्यनिन्दयन् ॥ र्म्_१६।५२{५२} ॥  
एतत्कर्मविपाकैस् ते प्रेतीभूता वने ऽधुना ।  
क्षुत्पिपासाहता नित्यं विभ्रम्यन्ते ऽभिदुःखिताः ॥ र्म्_१६।५३{५३} ॥  
तत् तेसां तन् महत्पापमुक्तिहेतोर् इहाधुना ।  
सम्बुद्धशासने दानं कर्तुम् इछाम्य् अहं खलु ॥ र्म्_१६।५४{५४} ॥  
मयैतद् दक्षिणादेशास् तन् नाम्ना कारयिष्यते ।  
तदा तत् पापमुक्तास् ते सर्वे यायुर् दिवं ध्रुवं ॥ र्म्_१६।५५{५५} ॥  
तद् अत्र श्रद्धया यूयं यथाशक्ति मयार्थिताः ।  
सङ्घभोजनसामग्रिं सर्वे प्रदातुम् अर्हय ॥ र्म्_१६।५६{५६} ॥  
सङ्घभोज्ये प्रवृत्ते ऽत्र सर्वे ते प्रेतिका अपि ।  
द्रष्टुं समागमिष्यन्ति यूयं चागन्तुम् अर्हथ ॥ र्म्_१६।५७{५७} ॥  
इत्य् उक्त्वा प्रार्थिते तेन मौद्गल्येन दयालुना ।  
श्रुत्वा तज् जातयः सर्वे विस्मयां समुपाययुः ॥ र्म्_१६।५८{५८} ॥  
ततस् ते विस्मिताः सर्वे तत् प्रेतगतिमुक्तये ।  
(र्म् २०९)  
तत् भोज्यसामग्रीं श्रद्धया दातुम् इच्छिरे ॥ र्म्_१६।५९{५९} ॥  
के चित् तस्मै सुवर्णानि के चिद् रत्नानि सन्ददुः ।  
के चिद् रोप्यादि धातूंश् च द्रव्यानि विविधानि चा ॥ र्म्_१६।६०{६०} ॥  
तण्डुलानि ददुः के चिद् ददुर् धान्यानि के चन ।  
के चिद् ददुः कलायांश् च गोधूमांश् च यवान् अपि ॥ र्म्_१६।६१{६१} ॥  
कुल्माषान् मसुरांश् चापि माषचनकसर्षपान् ।  
मुद्गांश् चापि तथान्यांश् च सर्वान् व्रीहिन् ददुः परे ॥ र्म्_१६।६२{६२} ॥  
तिलप्रियङ्गुसिद्धार्थान् भङ्गाश् च राजिका अपि ।  
मूलशाककदम्वांश् च पत्रपुष्पाङ्कुराणि च ॥ र्म्_१६।६३{६३} ॥  
शृङ्गवेरातिपक्वानि फलानि विविधानि च ।  
सुरसानि सुपथ्यानि प्रददुश् चापरे मुदा ॥ र्म्_१६।६४{६४} ॥  
तिक्ताम्ललवणादीनि रसानि विविधानि च ।  
शुन्ठीश् च पिप्पिरीश् चापि मरिचानि ददुर् मुदा ॥ र्म्_१६।६५{६५} ॥  
हिङ्गुं च जीरकांश् चान्ये विडर्कसैन्धवादि च ।  
अन्ये घृतानि तैलानि प्रददुः श्रद्धया मुदा ॥ र्म्_१६।६६{६६} ॥  
शक्तूंश् च पिष्टकांश् चान्यमोदकांश् च ददुर् मुदा ।  
तथा दधीनि दुग्धानि मधुनि च गुडानि च ॥ र्म्_१६।६७{६७} ॥  
तथान्ये सर्कराश् चापि प्रददुः श्रद्धया मुदा ।  
तथौषधानि पथ्यानि पाचकानि ददुः परे ॥ र्म्_१६।६८{६८} ॥  
लाङ्गलीपूगताम्बूलरवङ्गादीनि सन्ददुः ।  
सर्वपेयानि भोज्यानि विविधान्य् अपि ।  
सर्वे ते ज्ञातयस् तेषां सङ्घभोक्ष्याय सन्ददुः ॥ र्म्_१६।६९{६९} ॥  
एवं ते सर्ववस्तूनि दत्वा सर्वे प्रमोदिताः ।  
साञ्जलयः प्रणत्वा तं मौद्गल्यं यतिम् ऊचिरे ॥ र्म्_१६।७०{७०} ॥  
भदन्तो ऽनुग्रहं कृत्वा सम्बुद्धप्रमुखं भवान् ।  
सर्वसङ्घं समभ्यर्च्य भोजयतु प्रतोषयन् ॥ र्म्_१६।७१{७१} ॥  
वयम् अप्य् आगमिष्यामः प्रवृत्ते सङ्घभोजने ।  
तान् प्रेतान् समुपायातान् सर्वान् द्रष्टुं सबान्धवाः ॥ र्म्_१६।७२{७२} ॥  
इति तैः प्रार्थितं श्रुत्वा तथेति स प्रबोधयन् ।  
तानि द्रव्यानि सर्वाणि गृहीत्वा स्वाश्रमे ययौ ॥ र्म्_१६।७३{७३} ॥  
ततः स भिक्षुर् आयुष्मान् विहारे समुपाचरन् ।  
दृष्ट्वा तं श्रीघनं नत्वा साञ्जलिः समुपाश्रयन् ॥ र्म्_१६।७४{७३} ॥  
तत्र स भगवान् दृष्ट्वा तं मौद्गल्यम् उपस्थितं ।  
प्रहसन् सुप्रसन्नास्यः समामन्त्र्यैतद् अब्रवीत् ॥ र्म्_१६।७५{७४} ॥  
कं चित् ते कुशलं वत्स कुतो ऽत्रासि समागतः ।  
लोकेषु किं प्रवृत्तान्तं तन् प्रचक्ष्व महामते ॥ र्म्_१६।७६{७५} ॥  
इत्य् आदिष्टे मुनीन्द्रेण स मौद्गल्यायनः सुधीः ।  
भगवन्तं तम् आनत्वा साञ्जलिर् एतद् अब्रवीत् ॥ र्म्_१६।७७{७६} ॥  
भगवन् कृपया शास्तः सर्वत्र कौशलं मम ।  
राजगृहे पुरे पिण्डं याचितुं समुपाचरन् ॥ र्म्_१६।७८{७७} ॥  
तत्र मार्गे वनोपान्ते पञ्च प्रेतशतान्य् अपि ।  
दृष्ट्वा मां समुपसृत्य प्रणत्वैतद् वदन्ति वै ॥ र्म्_१६।७९{७८} ॥  
भदन्त तद् विजानीया यद् वयं प्रेतिका इमे ।  
सर्वे राजगृहे जाता गृहस्थाः पौरिकाः खलु ॥ र्म्_१६।८०{७९} ॥  
(र्म् २१०)  
तदा वयं स्वयं नष्टा दशाकुशलचारिणः ।  
एते स्वदैवयोगेन प्रेतीभूताश् चरामहे ॥ र्म्_१६।८१{८०} ॥  
तद् भवान् कृपयास्माकं प्रेतगतिविमुक्तये ।  
ज्ञातीनाम् अपि सर्वेषां कर्मप्लोतिं निवेद्य हि ॥ र्म्_१६।८२{८१} ॥  
छन्दकभिक्षणं कृत्वाप्य् अस्मन्नाम्ना ससाङ्घिकं ।  
भगवन्तं समभ्यर्च्य भोजयितुं समर्हति ॥ र्म्_१६।८३{८२} ॥  
अस्मन्नाम्नाय सम्बुद्धं ससङ्घं नमतां भवान् ।  
दक्षिणादेशनाश् चास्मन्नाम्ना देशयतुम् अर्हसि ॥ र्म्_१६।८४{८३} ॥  
ततो नूनं वयं सर्वे प्रेतगतिविमोचिताः ।  
निर्मुक्तपापकाः शुद्धाः प्राप्नुयाम सुरालयं ॥ र्म्_१६।८५{८४} ॥  
इत्य् अस्मत्प्रार्थनां कृत्वा कृपयास्मान् समुद्धरन् ।  
बोधिमार्गे प्रतिस्थाप्य पातुम् अर्हति सर्वदा ॥ र्म्_१६।८६{८५} ॥  
इति तेषां वचः श्रुत्वा तथा राजगृहे गतः ।  
तद् ज्ञातीनां पुरस् तेषां प्रवृत्तान्तं निवेद्य च ॥ र्म्_१६।८७{८६} ॥  
छन्दकभिक्षणं तेभ्यो याचित्वाहम् इहाचरे ।  
तथार्चयितुम् इछामि भगवन्तं ससाङ्घिकं ॥ र्म्_१६।८८{८७} ॥  
इति मे प्रार्थनां कृत्वा भवां छास्ता जगद्गुरुः ।  
तद् अधिवासनां कृत्वा कृपया तान् समुद्धर ॥ र्म्_१६।८९{८८} ॥  
इति सम्प्रार्थितं तेन भगवान् स मुनीश्वरः ।  
तथेति सम्प्रतिश्रुत्य तूष्णीभूत्वाध्युवास तत् ॥ र्म्_१६।९०{८९} ॥  
ततो मत्वा स मौद्गल्यो भगवतो ऽधिवासितं ।  
सहसा भोज्यसामग्रीं सपौरैः समसाधयत् ॥ र्म्_१६।९१{९०} ॥  
ततो ऽन्ये द्युः प्रभातायां सर्वसाधितसिद्धिते ।  
साञ्जलिस् तं मुनीन्द्रं च प्रणत्वैतत् समब्रवीत् ॥ र्म्_१६।९२{९१} ॥  
भगवन् सर्वसामग्रीं संसाधितं सुसिद्ध्यते ।  
तत् सर्वसाङ्घिकैः सार्द्धं सहसागन्तुम् अर्हति ॥ र्म्_१६।९३{९२} ॥  
इति सम्प्रार्थिते तेन भगवां स मुनीश्वरः ।  
भिक्षुं प्राह समाहूय गण्डीम् आकोट्यताम् इति ॥ र्म्_१६।९४{९३} ॥  
तदादिष्टं मुनीन्द्रेण श्रुत्वा भिक्षुस् तथेति सः ।  
आश्रुत्य सहसादाय गण्डीम् आकोटयत् तदा ॥ र्म्_१६।९५{९४} ॥  
तद् गण्डीशब्दम् आकर्ण्य सर्वे ते साङ्घिका अपि ।  
विहारे सहसागत्य भगवन्तं प्रणेमिरे ॥ र्म्_१६।९६{९५} ॥  
ततः स भगवांस् तत्र स्वासने समुपाविशत् ।  
सर्वे ते साङ्घिकाश् चापि क्रमात् स्वस्वासने ऽविशन् ॥ र्म्_१६।९७{९६} ॥  
ततस् तद् ज्ञातयः सर्वे तत्रान्ये पौरिका अपि ।  
तान् प्रेतान् द्रष्टुम् आयाता उपतस्थुः सकौतुकाः ॥ र्म्_१६।९८{९७} ॥  
तदा ते प्रेतिकाः सर्वे प्रक्षिप्ताः कर्मवायुभिः ।  
बहुलोकान्तरे दुरे यातास् तस्थुर् विमोहिताः ॥ र्म्_१६।९९{९८} ॥  
तदा स यतिर् आलोक्य सर्वसङ्घान् समास्थितान् ।  
तद्ज्ञातिबन्धुवर्गांश् च प्रेतान् द्रष्टुं समाचरत् ॥ र्म्_१६।१००{९९} ॥  
तत्र प्रेतान् अदृष्ट्वा स मौद्गल्यो विस्मिताशयः ।  
किं ते ऽत्र नागता वेति समन्ततो व्यलोकयत् ॥ र्म्_१६।१०१{१००} ॥  
(र्म् २११)  
विलोकयन् स सर्वत्र नाद्रक्षीत् तां समन्ततः ।  
स सन्दिग्धः पुनस् तत्र सम्यग्दृष्ट्या व्यलोकयत् ॥ र्म्_१६।१०२{१} ॥  
सर्वत्रापि स तां प्रेतान् अदृष्ट्वा विस्मयान्वितः ।  
सर्वत्र मगधे ऽपश्यत् सम्यग्दृशा समाहितः ॥ र्म्_१६।१०३{२} ॥  
तत्रापि च स सर्वत्र नैव कं चिद् अपश्यते ।  
ततो ऽतिविस्मितो ऽन्यत्र दिव्यदृशाभ्यलोकयत् ॥ र्म्_१६।१०४{३} ॥  
अङ्गवङ्गकलिङ्गेषु सौराष्ट्रमगधेषु च ।  
तत्रापि तान् अदृष्ट्वा स नरकेषु समन्ततः ।  
दिव्येन चक्षुषा पश्यन् न च तत्राप्य् अपश्यत ॥ र्म्_१६।१०५{४} ॥  
ततश् चतुर्महाराजभुवनेषु समन्ततः ।  
स दिव्यचक्षुषा पश्यंस् तत्रापि नाभ्यपश्यत ॥ र्म्_१६।१०६{५} ॥  
तत्रापि तान् अदृष्ट्वा स मौद्गल्यो विस्मयान्वितः ।  
देवालयेषु सर्वत्र क्रमेण समलोकयत् ॥ र्म्_१६।१०७{६} ॥  
तत्रापि तां समन्तेषु स मौद्गल्यो ऽतिविस्मितः ।  
तान् अदृष्ट्वातिसन्दिग्धो भगवतान्तिके ऽचरत् ॥ र्म्_१६।१०८{७} ॥  
तत्र स पुरतो गत्वा शास्तारं तं मुनीश्वरं ।  
कृताञ्जलिपुटो नत्वा पप्रछैतत् प्रवृत्तितां ॥ र्म्_१६।१०९{८} ॥  
भगवन् सर्वलोकेषु पश्यता दिव्यचक्षुसा ।  
मया न दृश्यते कश् चित् ते प्रेताः क्वाधुना गताः ॥ र्म्_१६।११०{९} ॥  
तेषां नाम्ना भवत्पूजां कर्त्तुम् एतत् प्रसाधितं ।  
यद् अत्र नागताः केचित् तत् ते प्रेता गताः कुह ॥ र्म्_१६।१११{१०} ॥  
दृश्यन्ते न मया क्वापि सर्वत्रापि समीक्ष्यते ।  
एको ऽपि नागतो ह्य् अत्र क्व गतास् ते ऽधुना खलु ॥ र्म्_१६।११२{११} ॥  
तन् मे चित्तं प्रसन्दिग्धं दृष्ट्वा शास्ता भवान् सुदृक् ।  
तेषां गतिं समाख्याय सम्बोधयितुम् अर्हति ॥ र्म्_१६।११३{१२} ॥  
इति सम्प्रार्थिते तेन मौद्गल्येन स सर्ववित् ।  
भगवांस् तं समालोक्य मौद्गल्यम् एतद् अब्रवीत् ॥ र्म्_१६।११४{१३} ॥  
मौद्गल्य मा कृथा यत्नं खेदम् एवाभिपत्स्यसे ।  
गतास् ते प्रेतिकाः सर्वे सुदूरभुवने ऽधुना ॥ र्म्_१६।११५{१४} ॥  
सर्वे ते यतिदेवर्षिप्रत्येकसुगतैर् अपि ।  
अदृश्ये विषये याताः प्रेरिताः कर्मवायुभिः ॥ र्म्_१६।११६{१५} ॥  
यदि सर्वां च तां द्रष्टुं वाञ्छसि त्वम् इहाश्रितः ।  
सर्वांस् तां दर्शयिष्यामि पश्य बुद्धानुभावतां ॥ र्म्_१६।११७{१६} ॥  
तद् अत्र त्वं समादाय गण्डीम् आकोटय द्रुतं ।  
ॐ नमो भगवते अपरिमितायुर्ज्ञानसुविनिश्चिततेजोराजाय तथागतायार्हते सम्यकम्बुद्धाय ॥ तद्यथा ॥  
ॐ पुण्ये पुण्ये महापुण्ये अपरिमितपुण्ये अपरिमितपुण्यज्ञानसम्भारोपचिते ।  
ॐ सर्वसंस्कारपरिशुद्धे धर्मते गगणसमुद्गते स्वभावविशुद्धे महानयपरिवारे स्वाहा ।  
अष्टोत्तरशताक्षर्य्यानयासंलब्धचेतनाः ॥ र्म्_१६।११८{१७} ॥  
सर्वे ते ऽत्रागमिष्यन्ति गण्डीशब्दाभिनादिताः ।  
इति शास्त्रा समादिष्टं श्रुत्वा स प्रतिबोधितः ॥ र्म्_१६।११९{१८} ॥  
सहसा तत् सभामध्ये गण्डीम् आकोटयत् तथा ।  
तद् गण्डीशब्दम् आकर्ण्य सर्वे ते प्रेतिका अपि ।  
(र्म् २१२)  
परिशुद्धाशया द्रष्टुं विहारे समुपाचरन् ॥ र्म्_१६।१२०{१९} ॥  
तत्र सर्वे ऽपि ते प्रेता दृष्ट्वा तं श्रीघनं मुदा ।  
त्रिधा प्रदक्षिणीकृत्य साञ्जलयः प्रणेमिरे ॥ र्म्_१६।१२१{२०} ॥  
क्रमात् तां सर्वसङ्घांश् च प्रणत्वा ते प्रमोदिताः ।  
सर्वे ऽप्य् एकान्तम् आश्रित्य पश्यन्त उपतस्थिरे ॥ र्म्_१६।१२२{२१} ॥  
तत्र तद् ज्ञातयः सर्वे पौरिकाश् चापरे ऽपि च ।  
तान् प्रेतान् समुपासीनान् दृष्ट्वा तस्थुः सकौतुकाः ॥ र्म्_१६।१२३{२२} ॥  
एवं सर्वे ऽपि ते प्रेताः स्वस्वज्ञातीन् उपस्थितान् ।  
भात्रादीन् बन्धुवर्गांश् च दृष्ट्वैवम् उपतस्थिरे ॥ र्म्_१६।१२४{२३} ॥  
ततः सो ऽर्हन् महाभिज्ञो मौद्गल्यस् तान् उपस्थितान् ।  
प्रेतान् सर्वान् समालोक्य नत्वाहैवं मुनीश्वरं ॥ र्म्_१६।१२५{२४} ॥  
भगवन् नाथ सर्वज्ञ ते प्रेताः सर्व आगताः ।  
तद् एषां भगवां च्छास्तानुग्रहं कर्त्तुम् अर्हति ॥ र्म्_१६।१२६{२५} ॥  
निवेद्येति स मौद्गल्यः सम्बुद्धप्रमुखं क्रमात् ।  
सर्वं सङ्घं समभ्यर्च्य भोजयन् समतोषयत् ॥ र्म्_१६।१२७{२६} ॥  
ततः स सर्वसङ्घं तं दृष्ट्वा सन्तृप्तिकं मुदा ।  
अपनीयाशु पात्राणि हस्तादीन् समशोधयत् ॥ र्म्_१६।१२८{२७} ॥  
ततः खपुरसूक्ष्मैलाताम्बूलादि रसायनं ।  
दत्वा क्षमार्थनां कृत्वा प्रार्थयत् स मुनीश्वरं ॥ र्म्_१६।१२९{२८} ॥  
भगवन् नाथ सर्वज्ञ भवां छास्ता ससाङ्घिकः ।  
दक्षिणादेशनाम् एभ्यः प्रेतेभ्यः कर्तुम् अर्हति ॥ र्म्_१६।१३०{२९} ॥  
इति सम्प्रार्थितं श्रुत्वा सर्वे ते प्रेतिका मुदा ।  
ससङ्घं तं मुनिं नत्वा सादरम् उपतस्थिरे ॥ र्म्_१६।१३१{३०} ॥  
ततः स भगवान् दृष्ट्वा ससङ्घस् तान् उपस्थितान् ।  
दक्षिणादेशनां तेभ्यः सर्वेभ्यो विदधे शुभां ॥ र्म्_१६।१३२{३१} ॥  
इतो दानाद् धि यत् पुण्यं तत् प्रेतान् अनुगछतु ।  
उत्तिष्ठन्तः प्रयान्त्य् एते सर्वे प्रेताः सुरालयं ॥ र्म्_१६।१३३{२१} ॥  
इत्य् आदिश्य पुनस् तत्र भगवां स मुनीश्वरः ।  
आर्य्यसत्यं समारभ्यापरिमितायुषस् तदा ॥ र्म्_१६।१३४{२२} ॥  
धारण्या गुणमाहात्म्यं सद्धर्मं समुपादिशत् ॥ र्म्_१६।१३५{२३} ॥  
संसारे मानुषे जन्म दुर्लभं भवचारिणां ।  
मानुष्ये लभ्यमाने ऽपि क्षणसम्पत् सुदुर्लभा ॥ र्म्_१६।१३६{२४} ॥  
मानुष्ये ऽलभ्यमाने हि जन्तूनां सुखता कुतः ।  
दुःखान्य् एव भवे नित्यं पुण्ये मतिः कथं चरेत् ॥ र्म्_१६।१३७{२५} ॥  
विना पुण्यमतिं जन्तुः सद्धर्मे कथम् आचरेत् ।  
विना सद्धर्मभावेन सद्गतिं कथम् आप्नुयात् ॥ र्म्_१६।१३८{२६} ॥  
प्रेतेषु सर्वदा नित्यं क्षुत्पिपासाविदाहितः ।  
तिर्यक्षु नरकेष्व् एव भ्रमन् दुःखान्य् अवाप्नुयात् ॥ र्म्_१६।१३९{२७} ॥  
तद् अत्र मानुषे जन्मप्राप्तैर् यत्नेन मानवैः ।  
सत्कृत्य श्रद्धया नित्यं श्रोतव्यं सद्वृषं मुदा ॥ र्म्_१६।१४०{२८} ॥  
सद्धर्मश्रुतमात्रेण महत्पुण्यम् अवाप्नुयात् ।  
एतत् पुण्यविपाकेन सद्गुरौ सर्वदा भजेत् ॥ र्म्_१६।१४१{२९} ॥  
(र्म् २१३)  
सद्गुरोर् उपदेशेन सद्धर्मेष्व् एव सदाचरेत् ।  
एतत्पुण्यविपाकेन सद्गतिं सर्वदा व्रजेत् ॥ र्म्_१६।१४२{३०} ॥  
तत्र सुखानि सम्भुक्त्वा सञ्चरेत शुभे सदा ॥ र्म्_१६।१४३{३१} ॥  
एतद् धर्मानुभावेन महत्समृद्धिम् आप्नुयात् ।  
महत्समृद्धिसम्पत्सु कर्त्तव्यं दानम् अर्थिषु ॥ र्म्_१६।१४४{३२} ॥  
दानेन वर्द्ध्यते लक्ष्मीर् लक्ष्मीमां च्छोभते पुमान् ।  
सद्बुद्धिः सद्गुणाधारो यशोभाग्यसुखान्वितः ॥ र्म्_१६।१४५{३३} ॥  
ततः सौगतधर्माणि श्रुत्वा नित्यं प्रबोधितः ।  
त्रिरत्नशरणं कृत्वा भजेद् भक्त्या सदादरात् ॥ र्म्_१६।१४६{३४} ॥  
एतत्पुण्यानुभावेन बोधिचित्तं समाप्नुयात् ।  
बोधिचित्ते हि लब्धे हि बोधिसत्वो भवेत् कृती ॥ र्म्_१६।१४७{३५} ॥  
ततः स बोधिचित्तेन दशपारमिताः क्रमात् ।  
परिपूर्य महासत्वस् त्रिविधां बोधिम् आप्नुयात् ॥ र्म्_१६।१४८{३६} ॥  
ततो मारगणां जित्वा परिशुद्धस् त्रिमण्डलः ।  
क़्साक्षाद् अर्हत्पदं प्राप्य निर्वृतिपदम् आप्नुयात् ॥ र्म्_१६।१४९{३७} ॥  
एवं विज्ञाय मर्त्येन कर्त्तव्यं दानम् अर्थिने ।  
दानेन सद्गतिं यायाद् अदाता दुर्गतिं व्रजेत् ॥ र्म्_१६।१५०{३८} ॥  
दुर्गतिषु सदा भुक्त्वा दुःखानि विविधां स ।  
सर्वदा दुःखसङ्क्लिष्टः पापेष्व् एवारतश् चरेत् ॥ र्म्_१६।१५१{३९} ॥  
एतत्पापविपाकेन दशस्व् अकुशलेष्व् अपि ।  
निरतो ह्य् अविशङ्केन सञ्चरेत प्रमादतः ॥ र्म्_१६।१५२{४०} ॥  
ततः सो ह्य् अतिपापिष्ठः सद्धर्मनिन्दकः कुधीः ।  
स्वयं नष्टः परांश् चापि नाशयेन् नास्तिकः शठः ॥ र्म्_१६।१५३{४१} ॥  
ततो ऽतिपापसङ्क्लिष्टः प्रतिक्षिप्य जिनान् अपि ।  
घोरेषु नरकेष्व् एव गत्वा भ्रमन् सदा वसेत् ॥ र्म्_१६।१५४{४२} ॥  
सदापि नरकेष्व् एवं भ्रमतस् तस्य दुःखिनः ।  
कश्चिन् नैव समुद्धर्तुं शक्नुयात् सौगताद् ऋते ॥ र्म्_१६।१५५{४३} ॥  
यावन् न स्मरते बुद्धं तावत् स नरके वसेत् ।  
यद् एव स्मरते बुद्धं तदा स्याच् छुद्धिताशयः ॥ र्म्_१६।१५६{४४} ॥  
तदा तं कृपया बुद्धो दृष्ट्वा बौद्धेन चक्षुषा ।  
पुण्यकरेण संस्पृष्ट्वा समुद्धरेद् अरं ततः ॥ र्म्_१६।१५७{४५} ॥  
ततस् तं पापिनं बौद्धा धर्माम्बुभिर् विशोध्य च ।  
क्रमेण बोधिमार्गेषु नियोजयेत् प्रबोधयन् ॥ र्म्_१६।१५८{४६} ॥  
ततः स परिशुद्धात्मा सम्बुद्धशासने रतः ।  
त्रिरत्नशरणं कृत्वा सद्धर्म एव प्राचरेत् ॥ र्म्_१६।१५९{४७} ॥  
ततः सत्वहितार्थे स बोधिचर्यासमुद्यतः ।  
क्रमात् पारमिताः सर्वा पूरयितुं समुद्यमेत् ॥ र्म्_१६।१६०{४८} ॥  
ततः पारमिताः सर्वाः पूरयित्वा समाहितः ।  
बोधिसत्वो महासत्वो बुद्धात्मजो भवेद् अपि ॥ र्म्_१६।१६१{४९} ॥  
ततः क्लेशगणाञ् जित्वा परिशुद्धत्रिमण्डलः ।  
त्रिविधां बोधिम् आसाद्य निर्वृतिपदम् आप्नुयात् ॥ र्म्_१६।१६२{५०} ॥  
एवं मत्वा सदा नित्यं त्रिरत्नशरणं गताः ।  
सद्धर्मं समुपाश्रित्य चरध्वं मानवा मुदा ॥ र्म्_१६।१६३{५१} ॥  
इत्य् आदिष्टं मुनीन्द्रेण श्रुत्वा ते ब्राह्मणादयः ।  
(र्म् २१४)  
सर्वे लोका परिज्ञाय दृष्टसत्यास् तथाचरन् ॥ र्म्_१६।१६४{५२} ॥  
तथा सर्वे ऽपि ते प्रेताः श्रुत्वा तद् धर्मदेशनां ।  
मुदा तं श्रीघनं नत्वा शुद्धात्मानस् ततो ऽचरन् ॥ र्म्_१६।१६५{५३} ॥  
ततस् तद् ज्ञातयः सर्वे दृष्ट्वा श्रुत्वा सकौतुकाः ।  
ससङ्घं तं मुनिं नत्वा स्वस्वालयं ययुर् मुदा ॥ र्म्_१६।१६६{५४} ॥  
ततः स भगवान् बुद्धः समुत्थाय सषाङ्घिकः ।  
ध्यानालयं समाश्रित्य तस्थौ ध्यानसमाहितः ॥ र्म्_१६।१६७{५५} ॥  
स मौद्गल्यायनश् चापि कृतकृत्यः प्रमोदितः ।  
शास्तारं तं प्रणत्वैवं स्वम् आश्रमं समाश्रयत् ॥ र्म्_१६।१६८{५६} ॥  
तदा सर्वे ऽपि ते प्रेताः सम्बुद्धे ऽभिप्रसादिताः ।  
त्रिरत्नस्मरणं कृत्वा ततश् च्युता दिवं ययुः ॥ र्म्_१६।१६९{५७} ॥  
तत्रोत्पन्ना हि ते सर्वे महत्सौख्यसमन्विताः ।  
परिशुद्धसुभद्राङ्गा विस्मिता एतद् अब्रुवन् ॥ र्म्_१६।१७०{५८} ॥  
अहो ऽस्माकं महत्सौख्यं किम् एवं जायते ऽधुना ।  
कुतश् च्युताः कुहायामः कर्मणा केन वा वयं ॥ र्म्_१६।१७१{५९} ॥  
अथ बुद्धानुभावेन सर्वे ते प्रेतपूर्वकाः ।  
देवपुत्रा अनुस्मृत्वा प्रबोधिताः समब्रुवन् ॥ र्म्_१६।१७२{६०} ॥  
भवन्तो यद् वयं सर्वे प्रेता बुद्धानुभावतः ।  
मौद्गल्यस्यार्हतो भिक्षोः कृपादृष्टिप्रयत्नतः ॥ र्म्_१६।१७३{६१} ॥  
सम्बुद्धदर्शनप्राप्तास् त्रिरत्नशरणं गताः ।  
एतत् पुण्यपरिस्पृष्टाः परिशुद्धत्रिकायिकाः ॥ र्म्_१६।१७४{६२} ॥  
ततः प्रेतगतेश् च्युत्वा स्वर्गलोके समागताः ।  
महद्दिव्यसुखान्य् एवम् अत्र लभामहे ऽधुना ॥ र्म्_१६।१७५{६३} ॥  
एतत् सत्यं परिज्ञाय तस्य शास्तुर् जगद्गुरोः ।  
पुनः सर्वे वयं गत्वा सत्कृत्य प्रभजेमहि ॥ र्म्_१६।१७६{६४} ॥  
इति सम्भाषणं कृत्वा सर्वे ते प्रेतपूर्वकाः ।  
देवपुत्राः शुभाम्भोभिः स्नात्वा दिव्याम्वरावृताः ॥ र्म्_१६।१७७{६५} ॥  
दिव्यसुगन्धलिप्ताङ्गा दिव्यालङ्कारभूषिताः ।  
दिव्यपूजोपचाराणि गृहीत्वा महदुत्सवैः ।  
सर्वं वेणुवनं भाभिर् अवभास्य समन्ततः ॥ र्म्_१६।१७८{६६} ॥  
विहारे समुपासृत्य दृष्ट्वा तं श्रीघनं मुदा ।  
नत्वा प्रदक्षिणीकृत्वा प्रहर्षिता उपाचरन् ॥ र्म्_१६।१७९{६७} ॥  
तत्र दिव्योपचारैस् तैः पूजाङ्गैस् तं मुनीश्वरं ।  
सर्वे ऽपि ते समभ्यर्च्य सत्कृत्य श्रद्धयाभजन् ॥ र्म्_१६।१८०{६८} ॥  
तत्र चैकान्तम् आश्रित्य सद्धर्म्मश्रवणोत्सुकाः ।  
कृताञ्जलिपुटाः सर्वे उपतस्थुः समाहिताः ॥ र्म्_१६।१८१{६९} ॥  
अथ स भगवान् दृष्ट्वा तान् सर्वान् समुपस्थितान् ।  
आर्यसत्यं समारभः सद्धर्मं समुपादिशत् ॥ र्म्_१६।१८२{७०} ॥  
तत् सद्धर्मामृतं पीत्वा सर्वे ते प्रेतपूर्वकाः ।  
देवपुत्राश् च धर्माणां विशेषत्वं प्रलेभिरे ॥ र्म्_१६।१८३{७१} ॥  
ततस् ते मुदिताः सर्वे सम्बोधिपदवाञ्छिनः ।  
शास्तारं तं पुनर् नत्वा समालोक्यैतद् अब्रुवन् ॥ र्म्_१६।१८४{७२} ॥  
भगवन् यद् वयं सर्वे विमुक्तकर्मबन्धनाः ।  
(र्म् २१५)  
प्रेतलोकात् परिच्युत्वा स्वर्गे याताः स्म साम्प्रतं ॥ र्म्_१६।१८५{७३} ॥  
दिव्यसुखानि साम्भुक्त्वा देवैः सह प्रमोदिताः ।  
सद्धर्मगुणम् आकर्ण्य चरामहे सदाधुना ॥ र्म्_१६।१८६{७४} ॥  
तत् कृपालो यतस् तस्य मौद्गल्यस्य महामतेः ।  
कृपदृष्टिप्रसादेन नूनं मन्यामहे वयं ॥ र्म्_१६।१८७{७५} ॥  
तद् भवद्दर्शनं प्राप्य पीत्वा धर्मामृतान्य् अपि ।  
मुदिताः श्रद्धया भक्त्या त्रिरत्नं सम्भजामहे ॥ र्म्_१६।१८८{७६} ॥  
एतत्पुण्यैः परीताङ्गाः परिशुद्धाशया मुदा ।  
भवतां दर्शनं कर्तुं भूयः प्रायामहे वयं ॥ र्म्_१६।१८९{७७} ॥  
तथा च भवतां शास्तः कृपादृष्टिप्रसादतः ।  
आर्यधर्मामृतं पीत्वा सन्तुष्टिं न लभामहे ॥ र्म्_१६।१९०{७८} ॥  
तद् वयं भवताम् एवं सर्वदा शरणं गताः ।  
सत्कृत्य समुपासृत्य भक्तुम् इछामहे पुनः ॥ र्म्_१६।१९१{७९} ॥  
तद् भवान् कृपयास्मा कं कृत्वानुग्रहम् आभवं ।  
सद्धर्मं समुपादिश्य सर्वदा त्रातुम् अर्हति ॥ र्म्_१६।१९२{८०} ॥  
भवतां कृपयास्माभि दुःखाब्धिः परिलङ्घितः ।  
सत्कायदृष्टिशैलं च ज्ञानवज्रेण भिद्यते ॥ र्म्_१६।१९३{८१} ॥  
ज्ञानचक्षुश् च सम्प्राप्तं दृष्टं मायामयं भवं ।  
आर्यमार्गश् च सम्प्राप्तः प्राप्ता च निर्वृतिश्रुतिः ॥ र्म्_१६।१९४{८२} ॥  
धन्या इमे वयं सर्वे यद् भवच्छरणं गताः ।  
आर्यधर्मामृतं पीत्वा महानन्दं लभामहे ॥ र्म्_१६।१९५{८३} ॥  
धन्यास् ते पुरुषाः सर्वे ये बुद्धशरणं गताः ।  
सदा धर्मामृतं पीत्वा कारां कुर्वन्ति शासने ॥ र्म्_१६।१९६{८४} ॥  
एवं भवां जगच्छास्ता सर्वसत्वानुकम्पया ।  
सद्धर्मं समुपादिश्य तिष्ठतु सर्वदा सुखं ॥ र्म्_१६।१९७{८५} ॥  
इति प्रभाख्य सर्वे ते देवपुत्राः प्रमोदिताः ।  
तं मुनीन्द्रं प्रणत्वा च सुप्रसन्ना दिवं ययुः ॥ र्म्_१६।१९८{८६} ॥  
तत्र सर्वे ऽपि ते देवास् त्रिरत्नशरणं गताः ।  
प्रभेजिरे सदा स्मृत्वा सम्बोधिपदवाञ्छिनः ॥ र्म्_१६।१९९{८७} ॥  
ततः प्रातः समुत्थाय भगवान् सो ऽनुमोदितः ।  
तं मौद्गल्यायनं शिष्यं समामन्त्र्यैवम् अब्रवीत् ॥ र्म्_१६।२००{८८} ॥  
साधु मौद्गल्य संवृत्तं सफलं ते कृपामते ।  
यत् त्वया प्रकृतं कायं वैयावृत्तं सुशोभितं ॥ र्म्_१६।२०१{८९} ॥  
यन्नाम्ना भिक्षणं कृत्वा बुद्धपूजा कृता त्वया ।  
ते सर्वे देवलोकेषु समुत्पन्नाः प्रतिस्थिताः ॥ र्म्_१६।२०२{९०} ॥  
ते सर्वे ऽद्य निशायां मत्सकाशं समुपगताः ।  
तेषां भद्राशयं दृष्ट्वा सद्धर्मो देशितो मया ॥ र्म्_१६।२०३{९१} ॥  
तत् सद्धर्मामृतं पीत्वा ते सर्वे ऽपि प्रमोदिताः ।  
दृष्टसत्याः प्रक्रान्ताश् च गछन्ति त्रिदशालये ॥ र्म्_१६।२०४{९२} ॥  
तत्र स्वर्गे ऽपि ते सर्वे त्रिरत्नशरणं गताः ।  
प्रभजन्ति सदा नित्यं सम्बोधिगुणवाञ्छिनः ॥ र्म्_१६।२०५{९३} ॥  
यन्नाम्ना यत् कृतं कर्म तत् फलं ते प्रभुञ्जते ।  
(र्म् २१६)  
एवं लोकहितं कर्तुं कर्त्तव्यं पुण्यसाधनं ॥ र्म्_१६।२०६{९४} ॥  
एवं लोकहितं कृत्वा प्रकुर्वन्ति शुभानि ये ।  
ते पुमांसो महासत्वा बोधिसत्वा जिनात्मजाः ॥ र्म्_१६।२०७{९५} ॥  
एवं विज्ञाय लोकानां हितं कर्तुं समुद्यतः ।  
सद्धर्मसाधनेष्व् एव चरितव्यं समाहितः ॥ र्म्_१६।२०८{९६} ॥  
इति शास्त्रा समादिष्टं श्रुत्वा सो ऽर्हं महामतिः ।  
सत्यम् इति प्रतिज्ञाय प्राभ्यनन्दत् प्रबोधितः ॥ र्म्_१६।२०९{९७} ॥  
ततः सो ऽर्हन् महाभिज्ञस् तच् छास्त्रादिष्टम् आदरात् ।  
तद् ज्ञातीनां पुरोगत्वा सर्वम् एवं न्यवेदयत् ॥ र्म्_१६।२१०{९८} ॥  
ते ऽपि च ज्ञातयः सर्वे तेनार्हता निवेदितं ।  
श्रुत्वा सत्यम् इति ज्ञात्वा प्रामोद्यं प्रतिलेभिरे ॥ र्म्_१६।२११{९९} ॥  
ततस् ते ज्ञातयः सर्वे त्रिरत्नशरणं गताः ।  
सत्कृत्य श्रद्धया नित्यं प्रभेजिरे समादरात् ॥ र्म्_१६।२१२{१००} ॥  
इति मे गुरुणादिष्टं श्रुतं मया नराधिप ।  
लोकप्रबोधनार्थेन तव प्रीत्या प्रकथ्यते ॥ र्म्_१६।२१३{१} ॥  
एवं विज्ञाय राजेन्द्र प्रेतानां शुभसाधनं ।  
त्रिरत्नभजनं लोकैः कारयितुं त्वम् अर्हसि ॥ र्म्_१६।२१४{२} ॥  
तथा ते मङ्गलं नित्यं भवेन् नूनं समन्ततः ।  
सर्वसत्वहितोद्भुतं महत्पुण्यं हि सत्फलं ॥ र्म्_१६।२१५{३} ॥  
इति मत्वा महाराज लोकान् सर्वान् प्रबोधयन् ।  
प्रतिष्ठाप्य शुभे धर्मे पालयस्व समाहितः ॥ र्म्_१६।२१६{४} ॥  
इति शास्त्रा समादिष्टं श्रुत्वाशोकः स भूपतिः ।  
तथेति प्रतिमोदित्वा प्राभ्यनन्दत् सपार्षदः ॥ र्म्_१६।२१७{५} ॥  
प्रेतावदानं मनुजा इदं ये शृण्वन्ति ये चापि निशामयन्ति ।  
ते सर्व एवं प्रतिलब्धपुण्या भुक्त्वा सुखानि प्रचरन्ति लोके ॥ र्म्_१६।२१८{६} ॥  
  
++ इति रत्नाव दानतत्वे प्रेतिकावदानं समाप्तम् ++  
  
  
(र्म् २१७)  
Xविइ कचङ्गलावदान  
अथाशोको महाराजः प्रमोदितः ।  
उपगुप्तं यतिं नत्वा पुनर् एवं अभाषत ॥ र्म्_१७।१{१} ॥  
भदन्त श्रोतुम् इच्छामि पुनर् अन्यत् सुभाषितं ।  
तद्यथा गुरुणादिष्टं तथादेष्टुं च मे ऽर्हति ॥ र्म्_१७।२{२} ॥  
इति सम्प्रार्थितं राज्ञा श्रुत्वा सो ऽर्हन् यतिः सुधीः ।  
उपगुप्तो नरेन्द्रां तं समलोक्यैवम् आदिशत् ॥ र्म्_१७।३{३} ॥  
साधु शृणु महाराज यथा मे गुरुणोदितं ।  
तथाहं ते प्रवक्ष्यामि श्रुत्वा चाप्य् अनुमोदय ॥ र्म्_१७।४{४} ॥  
पुरैकसमये बुद्धः साक्यसिंहो मुनीश्वरः ।  
सर्वज्ञः सुगतः सास्ता धर्मराजो विनायकः ॥ र्म्_१७।५{५} ॥  
श्रावस्त्या निकटे ऽरण्ये जेताश्रमे शुभालये ।  
विहारे श्रावकैः सार्द्धं भिक्षुभिश् चैलकैर् अपि ॥ र्म्_१७।६{६} ॥  
भिक्षुणीभिः सुशिलाभिर् उपासिकागणैर् अपि ।  
उपासकैस् तथान्यैश् च त्रिरत्नशरणागतैः ॥ र्म्_१७।७{७} ॥  
बोधिसत्वगणैश् चापि सत्वोद्धरणतत्परैः ।  
विजहार जगल्लोकं धर्मांशुभिः प्रभासयन् ॥ र्म्_१७।८{८} ॥  
तत् सद्धर्मामृतं पातुं सर्वे लोकाः समागताः ।  
शक्रादयः सुपर्वाणब्रह्मादि लोकपालकाः ॥ र्म्_१७।९{९} ॥  
दैत्या नागाश् च गन्धर्वा यक्षकिन्नरराक्षसाः ।  
गरुडा विद्याधराश् चापि सर्वे ते सम्प्रचेरिरे ॥ र्म्_१७।१०{१०} ॥  
ततः सर्वे ऽपि ते तत्र पुरस्कृत्य समन्ततः ।  
परिवृत्य ससङ्घं तम् उपतस्थुः समाहिताः ॥ र्म्_१७।११{११} ॥  
तदा स भगवान् दृष्ट्वा तान् सर्वान् समुपस्थितान् ।  
आदिमध्यान्तकल्याणं दिदेश धर्मम् उत्तमं ॥ र्म्_१७।१२{१२} ॥  
तत् सद्धर्मामृतं पीत्वा सर्वे ते सम्प्रमोदिताः ।  
धर्मविशेषम् आज्ञाय प्राभ्यनन्दञ् छूभाशयाः ॥ र्म्_१७।१३{१३} ॥  
तस्मिन्न् अवसरे तत्र वृद्धारामोदकार्थिनी ।  
कचङ्गलाभिधा कुम्भं धृत्वा कूपान्तिके ऽचरत् ॥ र्म्_१७।१४{१४} ॥  
तत्र तां भगवान् दृष्ट्वा मत्वा जन्मान्तरप्रसूं ।  
आनन्दं समुपामन्त्र्य पुर एवम् अभाषत ॥ र्म्_१७।१५{१५} ॥  
गछानन्द त्वम् एतस्यां वृद्धायां प्रार्थयामृतं ।  
भगवांस् तृषितो मातस् तद् अम्बु दीयताम् इति ॥ र्म्_१७।१६{१६} ॥  
एतद् भगवतादिष्टं श्रुत्वानन्दस् तथेति सः ।  
सहसा समुपाश्रित्य तां वृद्धाम् एवम् अब्रवीत् ॥ र्म्_१७।१७{१७} ॥  
मातर् मे भगवाञ् छास्ता तृषितो ऽयम् इहाधुना ।  
तत् पानीयं प्रदत्वा मे महद्धर्मम् अवाप्नुहि ॥ र्म्_१७।१८{१८} ॥  
(र्म् २१८)  
इति सम्प्रार्थितं तेन श्रुत्वा सा स्थविरा सती ।  
तम् आनन्दं समालोक्य मुदितैवम् अभाषत ॥ र्म्_१७।१९{१९} ॥  
भदन्त साधु तत्राहम् अमृतपूरितं घटं ।  
स्वयम् एव समानीय दास्यामि व्रजतां भवान् ॥ र्म्_१७।२०{२०} ॥  
इति तयोदितं श्रुत्वा स आनन्दः प्रबोधितः ।  
उपेत्यैवं समाख्याय शास्तुः पुर उपाश्रयत् ॥ र्म्_१७।२१{२१} ॥  
तदा सा सहसा कृत्वा घटं शुद्धाम्बुपूरितं ।  
स्वयम् एव समादाय तत्राभिसम्मुखाचरत् ॥ र्म्_१७।२२{२२} ॥  
तत्र सा समुपाश्रित्य प्राद्राक्षीत् तं मुनीश्वरं ।  
द्वात्रिंशल्लक्षणाशीतिव्यञ्जनप्रतिमण्डितं ॥ र्म्_१७।२३{२३} ॥  
व्यामप्रभाभिभास्वन्तं शतसूर्याधिकप्रभं ।  
जङ्गमम् इव रत्नाभं सौम्यं समन्तभद्रकं ॥ र्म्_१७।२४{२४} ॥  
सह तद्दर्शणात् तत्र पुत्रस्नेहसमुद्भवाः ।  
स्तनाभ्यां प्रश्रुतास् तस्याः क्षीरधारा निरन्तरं ॥ र्म्_१७।२५{२५} ॥  
ततो धर्मानुभावेन स्मृत्वा पूर्वभवात्मजं ।  
पुत्र पुत्रेति सोक्त्वा तं परिष्वेक्तुम् उपाचरत् ॥ र्म्_१७।२६{२६} ॥  
तदा ते भिक्षवः सर्वे एवं तां समुपद्रुतां ।  
दृष्ट्वैव सहसोत्थाय प्रधारयितुम् आरभन् ॥ र्म्_१७।२७{२७} ॥  
तद् दृष्ट्वा भगवां छस्ता सर्वांस् तां साङ्घिकान् अपि ।  
सहसा समुपामन्त्र्य पुनर् एवं समादिशत् ॥ र्म्_१७।२८{२८} ॥  
मा भिक्षव इमां वृद्धां धारायतात्र मुञ्चत ।  
पञ्चजन्मशतान्य् एषा माता मे भूयतः पुरा ॥ र्म्_१७।२९{२९} ॥  
तत्पूर्वजन्ममातेयं पुत्रस्नेहानुभाविनी ।  
समालिङ्गतुम् ईछन्ती मम गात्रे प्रधावति ॥ र्म्_१७।३०{३०} ॥  
यद्य् अत्रैषा निवार्य्येते गात्र मे श्लेष्मणाद् अपि ।  
इदानीं रुधिरं ह्य् उष्णं कम्ठाद् अस्याः क्षरेत् क्षणात् ॥ र्म्_१७।३१{३१} ॥  
कृतज्ञताम् अनुस्मृत्वा दृष्ट्वेमां पुत्रलालसां ।  
कारुण्याद् गात्रसंश्लेषं ददाम्य् अत्रानुकम्पया ॥ र्म्_१७।३२{३२} ॥  
इति शास्त्रा समादिष्टं श्रुत्वा ते सर्वसाङ्घिकाः ।  
तां शास्तुः पूर्वप्रसूं मत्वा व्यवतस्थुः सविस्मयाः ॥ र्म्_१७।३३{३३} ॥  
तत्क्षणाद् उर्द्धवाहुः सा समीक्ष्य तं मुनीश्वरं ।  
सहसा सम्प्रधावित्वा समालिङ्ग्य नमच् चिरं ॥ र्म्_१७।३४{३४} ॥  
ततश् चिरात् समुत्थाय सा वृद्धा साञ्जलिर् मुदा ।  
श्रीघनं तं समालोक्य पुरस् तस्थौ समाहिता ॥ र्म्_१७।३५{३५} ॥  
तदा स भगवान् दृष्ट्वा तां पुरः समुपास्थितां ।  
आर्य्यसत्यं समारभ्य सद्धर्मं समुपादिशत् ॥ र्म्_१७।३६{३६} ॥  
तत् सद्धर्मामृतं पीत्वा स वृद्धापि कचङ्गला ।  
परिशुद्धाशया भद्रा बोधिचर्या प्रबोधिता ॥ र्म्_१७।३७{३७} ॥  
सत्कायदृष्टिभूमीध्रं विंशतिशिखरोद्गतं ।  
निर्भिद्य ज्ञानवज्रेण दृष्टसत्यप्रबोधिता ॥ र्म्_१७।३८{३८} ॥  
सम्प्राप्य श्रोतआपत्तिफलं साक्षत् कृतोद्यमा ।  
साञ्जलिस् तं मुनिं नत्वा गाथा इमा अभाषत ॥ र्म्_१७।३९{३९} ॥  
(र्म् २१९)  
यत् कर्त्तव्यं स्वपुत्रेण मातुर् दुष्करकारिणा ।  
तत् कृतं भवता मे ऽत्र चित्तं मोक्षपरायणं ॥ र्म्_१७।४०{४०} ॥  
दुर्गतिभ्यः समुद्धृत्य स्वर्गे मोक्षं च साम्प्रतं ।  
स्थापितो ऽहं प्रयत्नेन विशेषसम्प्रबोधने ॥ र्म्_१७।४१{४१} ॥  
तथा मे ऽनुग्रहं कृत्वा सम्बोधिपदसाधनं ।  
प्रव्रज्यासंवरं दातुम् अर्हति साम्प्रतं भवान् ॥ र्म्_१७।४२{४२} ॥  
भवतां शरणं कृत्वा त्रिरत्नभजनोद्यता ।  
प्रव्रज्यासंवरं धृत्वा चरिष्ये ब्रह्मचारिकां ॥ र्म्_१७।४३{४३} ॥  
इत्य् अर्थितं तया श्रुत्वा भगवान् स मुनीश्वरः ।  
तस्याश् चित्तविशुद्धत्वं मत्वैवं समुपादिशत् ॥ र्म्_१७।४४{४३!} ॥  
यदि श्रद्धास्ति ते मातः प्रव्रज्यासधने खलु ।  
भर्त्तुर् अनुज्ञां समासाद्य प्रागछ चर संवरं ॥ र्म्_१७।४५{४४} ॥  
इत्य् आदिष्टं मुनीन्द्रेण श्रुत्वा सा सम्प्रमोदिता ।  
तथा हीति प्रतिज्ञाय मुनिं नत्वा ततो ऽचरत् ॥ र्म्_१७।४६{४५} ॥  
तत्र सा सहसा गेहे गत्वा तं स्वामिनं मुदा ।  
कृताञ्जलिपुटो नत्वा पुरः स्थित्वैवम् अब्रवीत् ॥ र्म्_१७।४७{४६} ॥  
स्वामि च्छृण्व् अद्भुतं वक्ष्ये यद् अद्याहं जलार्थिनी ।  
घटं धृत्वा वहिर् देशे कूपान्तिकम् उपाचरे ॥ र्म्_१७।४८{४७} ॥  
तत्र मां समुपायातां दृष्ट्वानन्दो महायतिः ।  
सहसा समुपाश्रित्य भगवते ऽम्बु याचते ॥ र्म्_१७।४९{४८} ॥  
ततो ऽहं सहसा शुद्धैः पूरयित्वा जलैर् घटं ।  
धृत्वा स्वयं प्रदातुं तत् सभायाम् उपसञ्चरे ॥ र्म्_१७।५०{४९} ॥  
तत्र तम् श्रीघनं दृष्ट्वा चित्तं मे स्नेहमोहितं ।  
क्षारधारा स्तनाभ्यां च सम्प्रश्रुता निरन्तरं ॥ र्म्_१७।५१{५०} ॥  
तत्राहं स्नेहरागान्धा स्वात्मजम् इव तं मुनिं ।  
ऊर्द्धवाहुः परिष्वक्तुं प्रधावामि भवान्तरे ॥ र्म्_१७।५२{५१} ॥  
एवं माम् अभिधावन्तीं दृष्ट्वा ते साङ्घिका अपि ।  
सर्वे प्रधातुम् इछन्तः प्रधावन्ति समुत्थिताः ॥ र्म्_१७।५३{५२} ॥  
तदा स भगवान् दृष्ट्वा तान् सर्वान् एवम् उत्थितान् ।  
सहसा समुपामन्त्र्य पुर एवं समादिशत् ॥ र्म्_१७।५४{५३} ॥  
मा इमां सर्वथा यूयं निवारयितुम् अर्हथ ।  
यन् ममेयं पुण्यं च शतजन्मप्रसू किल ॥ र्म्_१७।५५{५४} ॥  
तद् अत्र मां समालोक्य स्वात्मजस्नेहरागिणी ।  
परिष्वक्तुं समीछन्ती प्रधावतीयम् उन्मुखी ॥ र्म्_१७।५६{५५} ॥  
यद्य् अत्रेषात्र धार्य्येत पुरतो मे विमूर्छिता ।  
उष्णं रुधिरम् उत्सृज्य मृत्युं यायान् न संशयः ॥ र्म्_१७।५७{५६} ॥  
एतच् छास्त्रा समादिष्टं श्रुत्वा ते साङ्घिकास् तथा ।  
प्रबोधिताः प्रणत्वा मां स्वस्वासने समाश्रिताः ॥ र्म्_१७।५८{५७} ॥  
एवं तेन मुनीन्द्रेण समाख्यातं निशम्य तत् ।  
सर्वं प्रबुध्यमानाहं पुरावृत्तं स्मरामि हि ॥ र्म्_१७।५९{५८} ॥  
ततो ऽहं विस्मयाक्रान्तहृदयात्यभिनन्दिता ।  
(र्म् २२०)  
तत् सद्धर्मामृतं पातुम् उपतिष्ठामि सादरं ॥ र्म्_१७।६०{५९} ॥  
तत्र स भगवान् दृष्ट्वा माम् एवं समुपस्थितां ।  
आर्यसत्यं समारभ्य समादिशति सद्वृषं ॥ र्म्_१७।६१{६०} ॥  
तत् सद्धर्मामृतं पीत्वा मनो मे ऽतिप्रमोदिते ।  
भूयो ऽपि तद् रसास्वादतृषितं पातुम् इछते ॥ र्म्_१७।६२{६१} ॥  
सर्वे ते साङ्घिकास् तत्र सद्धर्मामृततृप्तिताः ।  
शुद्धात्मानः सुभद्राङ्गाः परिशुद्धास् त्रिमण्डलाः ॥ र्म्_१७।६३{६२} ॥  
शुद्धशीलाः शुभाचारा दयाकारुण्यभाविनः ।  
सर्वसत्त्वहिताधानाः संसारलाभनिस्पृहाः ॥ र्म्_१७।६४{६३} ॥  
समाधिधारणीविद्या घटमानाः समाहिताः ।  
साक्षाद् अर्हत्पदप्राप्ता निर्विकल्पा निरञ्जनाः ॥ र्म्_१७।६५{६४} ॥  
सम्बुद्धशरणं कृत्वा सम्बोधिसाधनोद्यताः ।  
विहारे समुपासीनाः प्रदृश्यन्ते मया प्रभो ॥ र्म्_१७।६६{६५} ॥  
तत् सभागं चरिं प्राप्तुं प्रव्रज्याव्रतम् इछ्यते ।  
तद् अत्र कृपया भर्त्तस् तद् अनुज्ञां प्रदेहि मे ॥ र्म्_१७।६७{६६} ॥  
इति भार्यासमाख्यातं श्रुत्वा सो ऽतिदरिद्रितः ।  
साश्चर्यस्तम्भितस् तस्थौ पश्यंस् ताम् एव निश्चलः ॥ र्म्_१७।६८{६७} ॥  
ततः स सुचिरं भार्यां ताम् एवम् अभिलोकयन् ।  
वियोगशङ्कया त्रस्तः शनैर् एवम् अभाषत ॥ र्म्_१७।६९{६८} ॥  
अरे नारि प्रमूधासि किम् एवं त्वं प्रभाषसे ।  
कथम् एवं त्वयाख्यातं को ऽत्र सत्यं प्रतीष्यति ॥ र्म्_१७।७०{६९} ॥  
यद् असौ भगवान् बुद्धश् चक्रवर्त्तिनृपात्मजः ।  
सर्वत्रैधातुकाधीशो धर्मराजो विनायकः ॥ र्म्_१७।७१{७०} ॥  
जगच्छास्ता जगन्नाथः सर्वज्ञः सुगतो जिनः ।  
मुनीन्द्रो मारजिद् अर्हन् षडभिज्ञस् तथागतः ॥ र्म्_१७।७२{७१} ॥  
बोधिसत्वो महासत्वः समन्तभद्ररूपकः ।  
दशबलो महेशाख्यो ब्रह्मचारी जितेन्द्रियः ॥ र्म्_१७।७३{७२} ॥  
सुब्रह्मामरदैत्यादिलोकानां सर्वदेहिनां ।  
शरण्यो माननीयो हि वन्द्यः पूज्यो भवत्य् अपि ॥ र्म्_१७।७४{७३} ॥  
त्वम् एवं दुर्भगा नारी दरिद्रतातिदुःखिनी ।  
दासी परवती प्रेष्या कृपणा दुःकृताकृतिः ॥ र्म्_१७।७५{७४} ॥  
कथम् एवंविधायास् ते गर्भे जातो ऽप्य् असौ महान् ।  
बोधिचित्तं समासाद्य प्राचरद् बोधिचारिकां ॥ र्म्_१७।७६{७५} ॥  
यतः पुण्यविपाकेन पूर्य पारमिताः क्रमात् ।  
अधुना बोधिम् आसाद्य सम्बुद्धो ऽयं भवत्य् अपि ॥ र्म्_१७।७७{७६} ॥  
एतत्पुण्यविभागेन कथं ते ईदृशी गतिः ।  
अद्यापीदृगवस्था हि किं चित् सौख्यं न विद्यते ॥ र्म्_१७।७८{७७} ॥  
तद् अत्र मा वदैवं च तथोक्त्वा नैव शोभसे ।  
कस् तवैतद् वचः श्रुत्वा सुप्रतीतः प्रमाणयेत् ॥ र्म्_१७।७९{७८} ॥  
धिक् प्रवादाग्निदग्धाङ्गा महत्कष्टाभिखेदीता ।  
वमित्वा रुधिरं ह्य् उष्णं त्वं नूनं मरणं व्रजेः ॥ र्म्_१७।८०{७९} ॥  
मिथ्यावादाभिसङ्कल्पाद् अपि हि नरके व्रजेत् ।  
त्वम् अपि च तथा नूनं नरके न व्रजेः कथं ॥ र्म्_१७।८१{८०} ॥  
(र्म् २२१)  
नरकेषु सदा नित्यं दुःखानि विविधानि वै ।  
भुक्त्वातिवेदनाक्रान्ता सुचिरं स्थास्यसे ध्रुवं ॥ र्म्_१७।८२{८१} ॥  
इति भर्त्त्रोदितं श्रुत्वा सा वृद्धा स्त्री कचङ्गला ।  
विभिन्नहृदया तस्थौ तन् निराशाभिमोहिता ॥ र्म्_१७।८३{८२} ॥  
तदा सा सुचिरेणैव सम्प्राप्य चेतनां ततः ।  
भर्त्तारं तं पुनर् दृष्ट्वा बोधयितुम् अभाषत ॥ र्म्_१७।८४{८३} ॥  
स्वामिन्न् अत्र प्रसीद त्वं माम् एवं वद सर्वथा ।  
सत्यम् एतन् मया प्रोक्तं न मिथ्येति प्रकल्पय ॥ र्म्_१७।८५{८४} ॥  
यदि मिथ्यावचः स्यान् मे तेनाहं नरके व्रजे ।  
अथ मे वचनं सत्यम् अत्राहं सद्गतिं व्रजे ॥ र्म्_१७।८६{८५} ॥  
तेनात्रोभयथाप्य् एव वियोगं नौ भवेत् खलु ।  
सर्वेषाम् अपि जन्तूनाम् अवश्यं मरणं भवे ॥ र्म्_१७।८७{८६} ॥  
किम् एवं जीवितेनापि केवलं दुःखभागिना ।  
यत्र न विद्यते धर्म्मं तत्र किं सुखतापि च ॥ र्म्_१७।८८{८७} ॥  
धर्मार्थम् एव संसारे जन्मदेहार्थसाधनं ।  
धर्मं विना किम् एतैर् नः केवलं दुःखताप्तये ॥ र्म्_१७।८९{८८} ॥  
इति मत्वा महान्तो ऽपि श्रीमन्तो ऽपि विचक्षणाः ।  
सर्वान् परिग्रहान् त्यक्त्वा प्रव्रजन्ति जिनाश्रमे ॥ र्म्_१७।९०{८९} ॥  
तथात्राहं परिज्ञाय सम्बुद्धशरणं गता ।  
सद्धर्मसाधनं कर्त्तुम् इछामि साम्प्रतं प्रभो ॥ र्म्_१७।९१{९०} ॥  
तत् प्रव्रज्याव्रतानुज्ञां प्रदातुं मे समर्हसि ।  
एतत्पुण्यविभागेन त्वं चापि सद्गतिं व्रजेः ॥ र्म्_१७।९२{९१} ॥  
यदि न दीयते ऽनुज्ञा प्रव्रज्याव्रतसाधने ।  
अकस्मात् मृत्युनाघ्राते तदा कथं निवारये ॥ र्म्_१७।९३{९२} ॥  
कियत् कालं च जीवेयं वृद्धाहं जिर्णितेन्द्रिया ।  
इति मत्वात्र मां नैवं निवारयितुम् अर्हसि ॥ र्म्_१७।९४{९३} ॥  
किं चाहं जरती वृद्धा तत् ते किं स्नेहता मयि ।  
वृद्धया दुर्बलाङ्गात्र कार्ये किं नु प्रयोजनं ॥ र्म्_१७।९५{९४} ॥  
त्वं चापि जरयाक्रान्तो वृद्धो ऽसि दुर्बलेन्द्रियः ।  
तत् किं ते स्नेहरागेण वृद्धाया मयि साम्प्रतं ॥ र्म्_१७।९६{९५} ॥  
अद्यापि किं सुखाशा नौ जराक्रान्तशरीरयोः ।  
अवश्यं मृत्युर् अत्रावां समाक्रम्य ग्रसिष्यति ॥ र्म्_१७।९७{९६} ॥  
तदाहं किं करिष्यामि त्वं चापि किं करिष्यसि ।  
शोचित्वेव निषत्स्यामि त्वम् अप्य् एवं निषत्स्यसि ॥ र्म्_१७।९८{९७} ॥  
अवश्यम् अत्र संसारे भावि भावा फलन्त्य् अपि ।  
कस्यापि भूयते नात्र भावि भावान्यथा क्वचित् ॥ र्म्_१७।९९{९८} ॥  
स्वकृतकर्म एवात्र गृहीत्वा सर्वजन्तवः ।  
याता यान्ति च यास्यन्ति देहं त्यक्त्वा यमालयं ॥ र्म्_१७।१००{९९} ॥  
तत्र यमाज्ञया सर्वे स्वकृतकर्मभागिनः ।  
धर्मिणः सद्गतिं याताः पापिनो दुर्गतिं गताः ॥ र्म्_१७।१०१{१००} ॥  
एवं सर्वे इमे सत्वाः स्वदैवफलभोगिनः ।  
ससुखानि च दुःखानि भुक्त्वा भ्रमन्ति सर्वदा ॥ र्म्_१७।१०२{१} ॥  
(र्म् २२२)  
एवं स्वामिन् परिज्ञाय सर्वदा सुखवाञ्छिभिः ।  
धर्मम् एवात्र संसारे कर्त्तव्यं यत्नतः सदा ॥ र्म्_१७।१०३{२} ॥  
धर्मन् तु प्रवरं श्रेष्ठं सौगतसंवरोद्भवं ।  
इति बुद्धैः समाख्यातं त्वयाप्य् एतच् छ्रुतं न किं ॥ र्म्_१७।१०४{३} ॥  
तस्माद् अहं मुनीन्द्रस्य शासने शरणं गतः ।  
प्रव्रज्यासंवरं धर्त्तुम् इछामि साम्प्रतं प्रभो ॥ र्म्_१७।१०५{४} ॥  
एतत्पुण्यविपाकेन परिशुद्धास् त्रिमण्डलाः ।  
साक्षाद् अर्हत्पदं प्राप्य निर्वृतिपदम् आप्नुयां ॥ र्म्_१७।१०६{५} ॥  
एतद् धर्मविभागेन त्वं चापि सद्गतिं व्रजेः ।  
इति मत्वा तथा स्वामिंस् तद् अनुज्ञां ददातु मे ॥ र्म्_१७।१०७{६} ॥  
त्वम् अत्र स्वगृहे स्थित्वा त्रिरत्नशरणं गतः ।  
यावज् जीवं सुखं भुक्त्वा शुभे चर सदादरात् ॥ र्म्_१७।१०८{७} ॥  
एतत्पुण्यविपाकेन त्वं चाप्य् एवं सुधीर् भवेः ।  
ततस् ते सौगते धर्मे वाञ्छा जायेत चेतसि ॥ र्म्_१७।१०९{८} ॥  
ततस् त्वं श्रद्धया गत्वा सम्बुद्धशासने स्वयं ।  
प्रव्रज्यासंवरं प्राप्य साक्षाद् अर्हत्वम् आप्नुयाः ॥ र्म्_१७।११०{९} ॥  
इति मत्वा भवान् स्वामिन् सद्धर्मं यदि वाञ्छति ।  
तत् प्रव्रज्याव्रतानुज्ञां मह्यं प्रदातुम् अर्हति ॥ र्म्_१७।१११{१०} ॥  
इति तयोदितं श्रुत्वा स दरिद्रः प्रबोधितः ।  
तां भार्यां सुचिरं दृष्ट्वा शनैर् एवम् अभाषत ॥ र्म्_१७।११२{११} ॥  
हा प्रिये कथम् एव त्वं मां विहातुं समिछसि ।  
किम् अत्राहं वदिष्यामि त्वयैवं प्रतिभाषते ॥ र्म्_१७।११३{१२} ॥  
यदि ते ऽस्ति मनो धैर्य्यं कृत्वा श्रद्धान्विताश्रया ।  
प्रव्रज संवरं धृत्वा चर सत्यसमाहिता ॥ र्म्_१७।११४{१३} ॥  
इति भर्त्रोदितं श्रुत्वा सा वृद्धापि कचङ्गला ।  
भर्त्तारं तं प्रणत्वैवं ततो ऽचरत् प्रमोदिता ॥ र्म्_१७।११५{१४} ॥  
ततः सा सहसा गत्वा तत्राश्रमे उपागता ।  
श्रीघनं तं समालोक्य पुरतः समुपाचरत् ॥ र्म्_१७।११६{१५} ॥  
तत्र तत् पुरतो गत्वा साञ्जलिः सा प्रमोदिता ।  
मुनीन्द्रं तं प्रणत्वैवं प्रव्रज्यां समयाचत ॥ र्म्_१७।११७{१६} ॥  
भगवन् नाथ सर्वज्ञ भवतां शरणं व्रजे ।  
तद् भवां कृत्वा कृपया मह्यं प्रव्रज्यां दातुम् अर्हति ॥ र्म्_१७।११८{१७} ॥  
तयेति प्रार्थितं श्रुत्वा भगवान् स मुनीश्वरः ।  
सव्येन पाणिना तस्या वृद्धायाः शिरसि स्पृशन् ॥ र्म्_१७।११९{१८} ॥  
एहि मतश् चर ब्रह्मचारिकां त्वं समाहिता ।  
इत्य् उक्त्वा तां समागृह्य साङ्घिके पुनर् अब्रवीत् ॥ र्म्_१७।१२०{१९} ॥  
गछ मात प्रजापत्या गौतम्याः शरणं व्रज ।  
सार्हन्ती भिक्षुणीमाता प्रव्रज्यां ते प्रदास्यति ॥ र्म्_१७।१२१{२०} ॥  
इत्य् आदिष्टं मुनीन्द्रेण श्रुत्वा सा प्रतिनन्दिता ।  
तथेत्य् आश्रुत्य शास्तारं तं प्रणत्वा ततो ऽचरत् ॥ र्म्_१७।१२२{२१} ॥  
तत्र सा समुपासृत्य दृष्ट्वा तां गौतमीं मुदा ।  
(र्म् २२३)  
उपेत्य साञ्जलिर् नत्वा प्रव्रज्यां समयाचत ॥ र्म्_१७।१२३{२२} ॥  
मातर् अत्र समायामि भवत्याः शरणं मुदा ।  
तद् भवन्ती जगन्माता प्रव्रज्यां प्रददातु मे ॥ र्म्_१७।१२४{२३} ॥  
तयेति प्रार्थितं श्रुत्वा गौतमी सानुमोदिता ।  
हस्तेन शिरसि स्पृष्ट्वा साङ्घिकतां समग्रहीत् ॥ र्म्_१७।१२५{२४} ॥  
तत्र साशु प्रजापत्यां प्रव्रजिता यथाविधिः ।  
मुण्डिता खिक्खिरीपात्रहस्ता काखायचीवरा ॥ र्म्_१७।१२६{२५} ॥  
सौम्येन्द्रिया सुभद्रङ्गा वृद्धापि सा कचङ्गला ।  
भिक्षुणीगणमध्यस्था शान्तरूपात्यशोभत ॥ र्म्_१७।१२७{२६} ॥  
ततः सा भिक्षुणी शास्तु गौतम्याश् च प्रसादतः ।  
समाधिधारणीविद्याध्ययनाभिसमुद्यता ॥ र्म्_१७।१२८{२७} ॥  
हित्वाविद्यागणं प्राप्तविद्याभिज्ञाविशारदा ।  
प्रतिसंविद्गुणाद्यागु परिशुद्धाकृतिर् वभौ ॥ र्म्_१७।१२९{३०!} ॥  
अथ सा परिविज्ञाय भवचक्रं चलाचलं ।  
विदित्वा संस्कारगतीश् चाभिविघातिनीस् ततः ॥ र्म्_१७।१३०{३१} ॥  
सर्वक्लेशगणां जित्वा परिशुद्धस् त्रिमण्डला ।  
साक्षाद् अर्हत्पदं प्राप्य वभूव ब्रह्मचारिणी ॥ र्म्_१७।१३१{३२} ॥  
तदा सा निर्जितक्लेशा निर्विकल्पा निरञ्जना ।  
चन्दनकल्पसौरभ्या समलोष्ठसुवर्णिका ॥ र्म्_१७।१३२{३३} ॥  
संसारभोगसत्कारनिष्पृहाकाशसन्निभा ।  
सर्वसत्वहिताधाना सर्वसूत्रान्तपारगा ॥ र्म्_१७।१३३{३४} ॥  
सदेवासुरलोकानां त्रिधातुकनिवासिनां ।  
वन्द्या पूज्याभिमान्या च वभूव सा सुभाषिणी ॥ र्म्_१७।१३४{३५} ॥  
यदा स भगवञ् छास्ता भिक्षुणीनां सुभाषितं ।  
सङ्क्षेपेण समुद्दिश्य ध्यानागारे समाश्रयत् ॥ र्म्_१७।१३५{३६} ॥  
तदा सा भिक्षुणी तत्र कचङ्गला सुभाषिणी ।  
भिक्षुणीनां सभामध्ये सुत्रान्तं समुपादिशत् ॥ र्म्_१७।१३६{३७} ॥  
तच् छ्रुत्वा भगवांस् तत्र तया सूत्रान्तदेशिते ।  
सर्वान्स् तान् साङ्घिकान् भिक्षून् समामन्त्र्यैवम् आदिशत् ॥ र्म्_१७।१३७{३८} ॥  
एषो ऽग्रा भिक्षवो माता भिक्षुणीनां ममाश्रमे ।  
सूत्रान्तभागकर्तॄणां यद् उतेयं कचङ्गला ॥ र्म्_१७।१३८{३९} ॥  
इत्य् आदिष्टं मुनीन्द्रेण श्रुत्वा सर्वे ऽपि साङ्घिकाः ।  
सविस्मया मुनीन्द्रं तं पप्रछुस् तत् पुराकृतं ॥ र्म्_१७।१३९{४०} ॥  
भगवन्न् अनया कर्मं किं प्रकृतं पुराकृतं ।  
इमान् सर्वान् सभासीनान् प्रबोधयितुम् अर्हति ॥ र्म्_१७।१४०{४१} ॥  
येनेयम् शासने बौद्धे वृद्धा प्रव्रजिताधुना ।  
साक्षाद् अर्हत्वम् आसाद्य भवति ब्रह्मचारिणी ॥ र्म्_१७।१४१{४२} ॥  
किं वानया पुराकर्म कृतं कुत्र कदा कथं ।  
सूत्रान्तभागकर्तॄणां येनाग्रेयं भवत्य् अपि ॥ र्म्_१७।१४२{४३} ॥  
किञ्चापि प्रकृतं कर्मं पुरानया कदा कथं ।  
येनात्र पश्चिमे गर्भावासे न धारितो भवान् ॥ र्म्_१७।१४३{४४} ॥  
एतत् सर्वैः परिज्ञाय भगवान्न् अस्याः पुराकृतं ।  
इमान् सर्वान् सभासीनान् प्रबोधयितुम् अर्हति ॥ र्म्_१७।१४४{४५} ॥  
(र्म् २२४)  
इति तैर् भिक्षुभिः सर्वैः प्रार्थिते स मुनीश्वरः ।  
सर्वांस् तान् साङ्घिकान् दृष्ट्वा समामन्त्र्यैवम् आदिशत् ॥ र्म्_१७।१४५{४६} ॥  
शृणुत भिक्षवः सर्वे यद् यत् कृतं पुरानया ।  
तत् तत् सर्वं प्रवक्ष्यामि युष्माकं चित्तबोधने ॥ र्म्_१७।१४६{४७} ॥  
पुरा मे बोधिसत्वस्य बोधिचर्यानुचारिणः ।  
पञ्चजन्मशतान्य् एषा जनन्य् आसीन् निरन्तरं ॥ र्म्_१७।१४७{४८} ॥  
तदा मे ददतो दानम् अन्तरायः कृतो ऽनया ।  
तेनाद्यापि दरिद्रेयं दुर्भगा च भवत्य् अपि ॥ र्म्_१७।१४८{४९} ॥  
प्रव्रज्यायै तदै चैषा वहुधा प्रार्थिता मया ।  
नैवानुज्ञां ददौ मह्यं विघ्नम् एव व्यधाद् धठात् ॥ र्म्_१७।१४९{५०} ॥  
एतत्कर्मविपाकेन वृद्धैषा दुःखिनी सती ।  
प्रव्रज्यासंवरं प्राप्ता चरति मम शासने ॥ र्म्_१७।१५०{५१} ॥  
यदि नैषा तदा दानं विघ्ना ममाकरिष्यति ।  
नैषाधुना दरिद्रात्र भवति हि कदा चन ॥ र्म्_१७।१५१{५२} ॥  
प्रव्रज्यायां च मे विघ्नं यदि नैषाकरिष्यत ।  
अचरिष्यद् व्रतं वाल्ये न तु वृद्धात्र साम्प्रतं ॥ र्म्_१७।१५२{५३} ॥  
यन् ममैवं कृतं विघ्नं दाने व्रते तदानया ।  
तेनाधुना दरिद्रैषा वृद्धा व्रतं चरत्य् अपि ॥ र्म्_१७।१५३{५४} ॥  
यत् तदा सुकृतं किं चित् प्रकृतं नानया पुरा ।  
तेनाहं पश्चिमे गर्भावासे ऽधुना न धारितः ॥ र्म्_१७।१५४{५५} ॥  
यत् सा माया महादेवी महापुण्यार्थसाधिनी ।  
तेनाहं पश्चिमे गर्भावासे तयात्र धारितः ॥ र्म्_१७।१५५{५६} ॥  
भूयो ऽप्य् एषा पुरा तत्र वारणस्यां द्विजात्मजाः ।  
क्लेशाग्निपरिदग्धाङ्गा दरिद्रा कृपणाभवत् ॥ र्म्_१७।१५६{५७} ॥  
तदा तत्र मुनीन्द्रस्य काश्यपस्य जगद्गुरोः ।  
शासने शरणं गत्वा प्रव्रजिताचरद् व्रतं ॥ र्म्_१७।१५७{५८} ॥  
तत्र स सर्वशास्त्रार्थकोविदातिविचक्षणा ।  
सर्वसूत्रान्तसद्धर्मं भिक्षुणीनाम् उपादिशत् ॥ र्म्_१७।१५८{५९} ॥  
तदा सा भिक्षुणी तत्र किञ्चित् कार्यार्थरोषिताः ।  
सर्वास् ता भिक्षुणीर् दासीवादेन पर्यभाषत ॥ र्म्_१७।१५९{६०} ॥  
एतत्कर्मविपाकेन सैषाधुनातिदुःखिता ।  
परसेवाकरा दासी भवति दुर्भगाकृतिः ॥ र्म्_१७।१६०{६१} ॥  
यच् चानया तदा तत्र विद्याभ्यासीकृतं मुदा ।  
तेनैषा सहसार्हन्ती भवति ब्रह्मचारिणी ॥ र्म्_१७।१६१{६२} ॥  
यच् चाप्य् एसा तदा तत्र सूत्रान्तं समुपादिशत् ।  
तेन सूत्रान्तवक्तानाम् अग्रा भवति साम्प्रतं ॥ र्म्_१७।१६२{६३} ॥  
एवं हि भिक्षवः सर्वे मन्यध्वं कर्मसम्भवं ।  
सुखं दुःखं च संसारे भ्रमतां सर्वदेहिनां ॥ र्म्_१७।१६३{६४} ॥  
येनैव यत् कृतं कर्मं तेनैवं भुज्यते फलं ।  
अभुक्तं क्षीयते नैव कर्मं क्वापि कदा चन ॥ र्म्_१७।१६४{६५} ॥  
नाग्निभिर् दह्यते कर्मं क्लिद्यते नोदकैर् अपि ।  
वायुभिः शुष्यते नैव क्षीयते न च भूमिषु ॥ र्म्_१७।१६५{६६} ॥  
(र्म् २२५)  
अह्यथापि भवेन् नैव विपाके कर्मणः फलं ।  
यद् उप्तं भूतले बीजं तद् एव सूयते फलं ॥ र्म्_१७।१६६{६७} ॥  
अन्यथा न भवेत् क्वापि कृतं कर्मं फलं भवे ।  
शुभस्य कर्मणः पाके शुभतैव सदा भवे ॥ र्म्_१७।१६७{६८} ॥  
कृष्णस्य कृष्णतैव स्या मिश्रितस्यापि मिश्रितं ।  
एवं विज्ञाय कृष्णानि विहाय मिश्रितानि च ॥ र्म्_१७।१६८{६९} ॥  
शुभ एव सदाप्य् अत्र चरितव्यं शुभार्थिभिः ।  
शुभेन सद्गतिं यायात् कृष्णेन दुर्गतिं सदा ॥ र्म्_१७।१६९{७०} ॥  
मिश्रितेन तथोहे च गतीर् यायाद् भवेद् ध्रुवं ।  
इति मत्वात्र संसारे सर्वदा शुभवाञ्छिभिः ।  
त्रिरत्नभजनं कृत्वा चरितव्यं शुभे सदा ॥ र्म्_१७।१७०{७१} ॥  
ये भजन्ति सदा बुद्धं न ते गच्छन्ति दुर्गतिं ।  
सर्वदा सद्गतौ भद्रं कृत्वा यान्ति जिनालयं ॥ र्म्_१७।१७१{७२} ॥  
ये शृण्वन्ति सदा धर्म्मं न यान्ति ते ऽपि दुर्गतिं ।  
सर्वदा भद्रसौख्यानि भुक्त्वा यान्ति सुखावतीं ॥ र्म्_१७।१७२{७३} ॥  
दानं ददन्ति ये सङ्घे ते ऽपि न यान्ति दुर्गतिं ।  
सर्वदा शुभसौख्यानि भुक्त्वा यान्ति जिनाश्रयं ॥ र्म्_१७।१७३{७४} ॥  
एवं मत्वात्र संसारे त्रिरत्नं शरणं गताः ।  
सत्कृत्य श्रद्धया नित्यं भजध्वं समुपास्थिताः ॥ र्म्_१७।१७४{७५} ॥  
त्रिरत्नेषु कृतं कर्मं तद्विपाके महत्फलं ।  
अप्रमेयम् असङ्ख्येयं सम्बोधिपदसाधनं ॥ र्म्_१७।१७५{७६} ॥  
एतत्पुण्यानुभावेन बोधिसत्वाः सदा भवे ।  
सर्वसत्वहितं कृत्वा प्रचरन्ति यथेछया ॥ र्म्_१७।१७६{७७} ॥  
नानारूपधराः सर्वे सत्वार्थसाधनोद्यताः ।  
सद्धर्मं समुपादिश्य पालयन्ति जगत्त्रयं ॥ र्म्_१७।१७७{७८} ॥  
क्रमात् पारमिताः सर्वाः परिपूर्य शुभान्विताः ।  
सर्वक्लेशगणाञ् जित्वा परिशुद्धास् त्रिमण्डलाः ॥ र्म्_१७।१७८{७९} ॥  
जित्वा मारगणाञ् चापि प्राप्य सम्बोधिम् उत्तमां ।  
सर्वत्र धर्मसोत्कृत्वा ततो निर्वृतिम् आययुः ॥ र्म्_१७।१७९{८०} ॥  
ये ऽतीता जिनास् ते ऽपि त्रिरत्नभजनोद्यमात् ।  
क्रमाद् बोधिं समासाद्य निर्वृतिपदम् आगताः ॥ र्म्_१७।१८०{८१} ॥  
वर्त्तमाना जिनास् ते ऽपि त्रिरत्नभजनोद्भवैः ।  
पुण्यैर् बोधिं समासाद्य गछेयुर् निर्वृतिं तथा ॥ र्म्_१७।१८१{८२} ॥  
अनागता जिनास् ते ऽपि त्रिरत्नभजनोद्भवैः ।  
पुण्यैर् एवं क्रमाद् बोधिं प्राप्य यास्यन्ति निर्वृतिं ॥ र्म्_१७।१८२{८३} ॥  
अहं चापि तथा नूनं त्रिरत्नभजनोद्यमी ।  
एतत्पुण्यानुभावेन बोधिं प्राप्नोमि साम्प्रतं ॥ र्म्_१७।१८३{८४} ॥  
तथाहम् अपि सर्वत्र कृत्वा धर्ममयं जगत् ।  
सर्वान् बोधौ नियोज्यैवं यास्यामि निर्वृतिं ध्रुवं ॥ र्म्_१७।१८४{८५} ॥  
एवं ये ये भजन्त्य् अत्र त्रिरत्नशरणं गताः ।  
ते ते सर्वे ऽपि सम्बोधिं प्राप्य निर्वृतिम् आययुः ॥ र्म्_१७।१८५{८६} ॥  
(र्म् २२६)  
इति मत्वात्र संसारे निर्वृतिपदवाञ्छिनः ।  
त्रिरत्नभजनं कृत्वा प्रचरध्वं शुभे सदा ॥ र्म्_१७।१८६{८७} ॥  
तथा कृत्वात्र सद्धर्मम्भुक्त्वैव सत्सुखान्य् अपि ।  
क्रमाद् बोधिं समासाद्य निर्वृतिं समवाप्स्यथ ॥ र्म्_१७।१८७{८८} ॥  
इत्य् आदिष्टं मुनीन्द्रेण श्रुत्वा सर्वे ऽपि ते जनाः ।  
साङ्घिकाश् च तथेत्य् उक्त्वा प्राभ्यनन्दत् प्रबोधिताः ॥ र्म्_१७।१८८{८९} ॥  
तदा तत्र जनाः सर्वे त्रिरत्नशरणं गताः ।  
सत्कृत्य श्रद्धया नित्यं प्रभेजिरे ऽनुमोदिताः ॥ र्म्_१७।१८९{९०} ॥  
एतत्पुण्यानुभावैस् तु तदा समन्ततः ।  
सर्वदा मङ्गलोत्साहं बभुव निरुपद्रवं ॥ र्म्_१७।१९०{९१} ॥  
इति मे गुरुणाख्यातं श्रुतं मया तथोच्यते ।  
श्रुत्वा राजन्स् त्वम् अप्य् एवं त्रिरत्नं भज सर्वदा ॥ र्म्_१७।१९१{९२} ॥  
प्रजाश् चापि तथा धर्मं श्रावयित्वा प्रबोधयन् ।  
त्रिरत्नभजनं नित्यं कारयितुं सदार्हसि ॥ र्म्_१७।१९२{९३} ॥  
तथा ते मङ्गलं नित्यं सर्वत्रापि भवेद् ध्रुवं ।  
क्रमात् पारमिता पूर्य बोधिं चापि समाप्स्यसि ॥ र्म्_१७।१९३{९४} ॥  
इति तेनार्हतादिष्टं श्रुत्वाशोकः स भूपतिः ।  
तथा हीति प्रतिज्ञाय प्राभ्यनन्दन् सपार्षदः ॥ र्म्_१७।१९४{९५} ॥  
कचङ्गलाया अवदानम् एतच् छृण्वन्ति ये श्रावयतीह यश् च ।  
विहाय पापं खलु ते ऽपि सर्वे भुक्त्वा सुखान्य् एव सुगतिं व्रजन्ति ॥ र्म्_१७।१९५{९६} ॥  
  
++ इति रत्नमालायाम् अवदानतत्वे कचङ्गलावदानं समाप्तम् ++  
  
  
(र्म् २२७)  
Xविइइ धनिकावदान  
अथाशोको महीपालः कृताञ्जलिपुटो मुदा ।  
उपगुप्तं गुरुं नत्वा पुनर् एवं समब्रवीत् ॥ र्म्_१८।१{१} ॥  
भदन्त श्रोतुम् इच्छामि पुनर् अन्यत् सुभाषितं ।  
तद्यथा गुरुणादिष्टं तथादेष्टुं च मे ऽर्हति ॥ र्म्_१८।२{२} ॥  
इति सम्प्रार्थितं राज्ञा श्रुत्वा सो ऽर्हन् सुधीर् यतिः ।  
उपगुप्तो नरेन्द्रं तं समालोक्यैवम् अब्रवीत् ॥ र्म्_१८।३{३} ॥  
शृणु राजन् समाधाय यथा मे गुरुणोदितं ।  
तथाहं सम्प्रवक्ष्यामि तव पुण्यप्रवृद्धये ॥ र्म्_१८।४{४} ॥  
पुरैकसमये स श्रीशाक्यसिंहो मुनीश्वरः ।  
सर्वज्ञः सुगतः शास्ता धर्मराजो विनायकः ॥ र्म्_१८।५{५} ॥  
भिक्षुभिः श्रावकैः सार्द्धं भिक्षुणीभिश् च चैलकैः ।  
उपासकै महाश्राद्धैर् उपासिकागणैर् अपि ॥ र्म्_१८।६{६} ॥  
बोधिसत्वगणैश् चापि महासत्वैः शुभार्थिभिः ।  
सर्वसत्वहितार्थाय बोधिचर्यां प्रकाशिभिः ॥ र्म्_१८।७{७} ॥  
वृजिषु पुरि वैशाल्यां मर्कटाख्यह्रदान्तिके ।  
कूटागारगुहावासे विजहार प्रभासयन् ॥ र्म्_१८।८{८} ॥  
तत् सद्धर्मामृतं पातुं तत्र सर्वे समागताः ।  
ब्रह्मशक्रादिदेवेन्द्रा लोकपाला दिगास्थिताः ॥ र्म्_१८।९{९} ॥  
ग्रहाः सिद्धगणाः साध्या यक्षगन्धर्वकिन्नराः ।  
गरुडा नागराजाश् च विद्याधराश् च दानवाः ॥ र्म्_१८।१०{१०} ॥  
राक्षसाः सगणाश् चैव ऋषयो ब्रह्मचारिणः ।  
ब्रह्मणाः क्षत्रिया भूपा राजानो ऽपि नराधिपाः ॥ र्म्_१८।११{११} ॥  
तथा राजकुमाराश् च वैश्या मन्त्रिजना अपि ।  
गृहस्थाः श्रेष्ठिनः पौराः सार्थवाहा महाजनाः ॥ र्म्_१८।१२{१२} ॥  
वणिजः शिल्पिनश् चापि तथान्ये ऽपि शुभार्थिनः ।  
ग्राम्या जानपदाश् चापि तथा कार्पटिका अपि ॥ र्म्_१८।१३{१३} ॥  
एवम् अन्ये ऽपि लोकाश् च सद्धर्मामृतवाञ्छिनः ।  
सर्वे ते समुपायातास् तत्राद्राक्षुस् तम् ईश्वरं ॥ र्म्_१८।१४{१४} ॥  
सभामध्यासनासीनं सर्वसङ्घपुरस्कृतं ।  
श्रीघनं तं समालोक्य सर्वे ते समुपाश्रिताः ॥ र्म्_१८।१५{१५} ॥  
नत्वा प्रदक्षिणीकृत्य समभ्यर्च्य यथाक्रमं ।  
पुनः साञ्जलयो नत्वा परिवृत्य समन्ततः ।  
तत् सद्धर्मामृतं पातुम् उपतस्थुः समाहिताः ॥ र्म्_१८।१६{१६} ॥  
तदा स भगवान् दृष्ट्वा तान् सर्वान् समुपस्थितान् ।  
आदिमध्यान्तकल्याणीं बोधिचर्यां समादिशत् ॥ र्म्_१८।१७{१७} ॥  
(र्म् २२८)  
तदार्यधर्मम् आकर्ण्य सर्वे लोकाः प्रमोदिताः ।  
तदा ते धर्मवैशेष्यं मत्वा प्रतिननन्दिरे ॥ र्म्_१८।१८{१८} ॥  
तदा तत्र महापूर्य्यां वैशाल्यां पौरिको महान् ।  
गृहस्थो धनिको नाम श्रीमान् सर्वगुणी सुधीः ॥ र्म्_१८।१९{१९} ॥  
श्राद्धो भद्राशयो दाता शुद्धशीलो विचक्षणः ।  
सर्वसत्वहिताधानाद् आसीत् सत्पुरुषोत्तमः ॥ र्म्_१८।२०{२०} ॥  
पत्नी धर्मसखी तस्य शीलवत्यभिधाभवत् ।  
तनयश् च वन्दान्याख्यः सत्यवत्यभिधा स्नुषा ॥ र्म्_१८।२१{२१} ॥  
तदा तत्र द्विजा सर्वे भक्तिमन्तो जगद्गुरोः ।  
पूजानिमन्त्रणे चक्रुः समयं सम्मतास् तथा ॥ र्म्_१८।२२{२२} ॥  
भवन्तो यन् मुनीन्द्रो ऽयम् अत्रास्माकं हितेछया ।  
सद्धर्मं समुपादेष्टुं ससङ्घः समुपागतः ॥ र्म्_१८।२३{२३} ॥  
तद् अस्माभिर् मुनीन्द्रो ऽयं पूजनीयं समादरात् ।  
अतो निमन्त्रणीयो ऽत्र सर्वैः सम्भूय नान्यथा ॥ र्म्_१८।२४{२४} ॥  
एकश् चेत् कुरुते द्रव्यमदाद् अस्य निमन्त्रणं ।  
सर्वैर् निर्वासनीयो ऽसौ यतो ऽन्यधर्मविघ्नकृत् ॥ र्म्_१८।२५{२५} ॥  
तदा स धनिको ऽज्ञात्वा समयं तैस् तथा कृतं ।  
स्वयम् एव मुनीन्द्रं तं पूजयितुं समिछत ॥ र्म्_१८।२६{२६} ॥  
ततः स धनिकः श्रीमान् दिव्यसम्पत्समृद्धिमान् ।  
स्वयं निमन्त्रणं कर्त्तुं ससङ्घस्य मुनेर् ययौ ॥ र्म्_१८।२७{२७} ॥  
तत्र स समुपासृत्य नत्वा तं श्रीघनं मुदा ।  
ससङ्घं तत् पुरः स्थित्वा प्रार्थयद् एव साञ्जलिः ॥ र्म्_१८।२८{२८} ॥  
भगवन् नाथ सर्वज्ञ भगवन्तं ससाङ्घिकं ।  
पूजयितुं समिछामि पश्यन् मे ऽनुग्रहं कुरु ॥ र्म्_१८।२९{२९} ॥  
इति सम्प्रार्थितं तेन भगवान् स मुनीश्वरः ।  
तथा हीति प्रतिश्रुत्वा तूष्णीभूत्वाध्युवास तत् ॥ र्म्_१८।३०{३०} ॥  
तदा ते ब्राह्मणाः सर्वे सम्भूय समुपागताः ।  
भगवतश् चरणौ नत्वा चक्रुर् भोज्यनिमन्त्रणं ॥ र्म्_१८।३१{३१} ॥  
तच् छ्रुत्वा भगवान् प्राह तान् दृष्ट्वा भक्तिमानसान् ।  
पूर्वम् एव ससङ्घाहम् अनेनोद्य निमन्त्रितः ॥ र्म्_१८।३२{३२} ॥  
एतद् आकर्ण्य सर्वे ते ब्राह्मणा भेदिताशयाः ।  
परं प्रतीक्ष्यमानाश् च शनैः स्वस्वगृहं ययुः ॥ र्म्_१८।३३{३३} ॥  
ततः स धनिको मत्वा मुनीन्द्रेणाध्युवासितं ।  
मुदितस् तं मुनिं नत्वा सहसा स्वगृहं ययौ ॥ र्म्_१८।३४{३४} ॥  
तत्र स स्वगृहे गत्वा वान्धवेष्टजनैस् सह ।  
तदर्हभोज्यसामग्रीं सहसा समसाध्ययत् ॥ र्म्_१८।३५{३५} ॥  
ततो भोज्यस्थलं तत्र शोधयित्वा समन्ततः ।  
रत्नध्वजैर् वितानैश् च स पताकैर् अमण्डयत् ॥ र्म्_१८।३६{३६} ॥  
ततो यथाक्रमं तत्र दिव्यरत्नमयानि च ।  
स्वासनानि समास्तीर्य्य सुगन्धीः समधूपयत् ॥ र्म्_१८।३७{३७} ॥  
(र्म् २२९)  
ततः स प्रातर् उत्थाय स्नात्वा शुद्धाम्वरावृतः ।  
पूजापाद्यार्घसामग्रीं प्रतिष्ठाप्य प्रमोदितः ॥ र्म्_१८।३८{३८} ॥  
सवान्धवेष्टजनस् तत्र कूटागारे समाचरत् ।  
साञ्जलिस् तं मुनिं नत्वा प्रार्थयद् एवम् आदरात् ॥ र्म्_१८।३९{३९} ॥  
भगवन् नाथ सर्वज्ञ समयो वर्त्तते ऽधुना ।  
तत् ससङ्घो ममावासे विजयितुं समर्हसि ॥ र्म्_१८।४०{४०} ॥  
इति सम्प्रार्थिते तेन भगवान् स ससाङ्घिकः ।  
खिक्खिरीपात्रम् आदाय प्रतस्थे चीवरावृतः ॥ र्म्_१८।४१{४१} ॥  
तत्र स भगवान् मार्गे कृत्वा भद्रं समन्ततः ।  
प्रभासयन् क्रमेणैवं वैशाल्यां समुपविशत् ॥ र्म्_१८।४२{४२} ॥  
तथायातं मुनीन्द्रं तं श्रीघनं साङ्घिकान्वितं ।  
दृष्ट्वा वैशालिकाः लोकाः सर्वे ऽपि समपूजयन् ॥ र्म्_१८।४३{४३} ॥  
एवम् अभ्यर्च्यमानो ऽभिवन्द्यमानो ऽभिनन्दितः ।  
भासयन् भद्रतां कृत्वा सङ्घैः सह समाचरत् ॥ र्म्_१८।४४{४४} ॥  
तत्र तस्य गृहे गत्वा ससङ्घः स मुनीश्वरः ।  
तद् दत्तं पाद्यम् आदाय स्वासने समुपाश्रयत् ॥ र्म्_१८।४५{४५} ॥  
ततस् ते साङ्घिकाश् चापि सर्वे तत्र यथाक्रमं ।  
तद् दत्तं पाद्यम् आदाय स्वस्वासने समाश्रयन् ॥ र्म्_१८।४६{४६} ॥  
ततः स धनिको दृष्ट्वा ससङ्घं तं मुनीश्वरं ।  
स्वस्वासने समासीनं पूजाङ्गैः समपूजयत् ॥ र्म्_१८।४७{४७} ॥  
ततो दिव्योपचारैस् तं भगवन्तं ससाङ्घिकं ।  
सुप्रणीतै रसोपेतैर् भोजनैः समतोषयत् ॥ र्म्_१८।४८{४८} ॥  
तद्भोज्यं सुरसं भुक्त्वा भगवान् स ससाङ्घिकः ।  
अमृतैर् इव सन्तुष्टस् तृप्तिं ययौ प्रमोदितः ॥ र्म्_१८।४९{४९} ॥  
असङ्घैः तं मुनिं तृप्तं दृष्ट्वा स धनिको मुदा ।  
ततो ऽपनीय पात्राणि तद्धस्तादीन्य् अशोधयत् ॥ र्म्_१८।५०{५०} ॥  
ततः शुद्धौषधीपूगताम्वूलादि रसायनं ।  
बुद्धप्रमुखसङ्घेभ्यो मुदितः स स्वयं ददौ ॥ र्म्_१८।५१{५१} ॥  
ततः स हर्षितो नत्वा तं मुनीन्द्रं ससाङ्घिकं ।  
पुरतः साञ्जलिः स्थित्वा प्रार्थयद् एवम् आदरात् ॥ र्म्_१८।५२{५२} ॥  
भगवन् नाथ सर्वज्ञ भवतां शरणं गतः ।  
भक्त्यैव भजनं कुर्वे तत् क्षमस्वापराधतां ॥ र्म्_१८।५३{५३} ॥  
सदैवं कृपया दृष्ट्य पश्यन् भवान् ससाङ्घिकः ।  
ममानुग्रहम् आधाय त्रातुम् अर्हति सर्वथा ॥ र्म्_१८।५४{५४} ॥  
ततः स भगवाञ् छास्ता ससाङ्घिको ऽनुमोदितः ।  
धनिकं तं समालोक्य नन्दयन्न् एवम् आदिशत् ॥ र्म्_१८।५५{५५} ॥  
गृहपते सदा नित्यम् आरोग्यम् अस्तु वो ध्रुवं ।  
बोधिप्रणिधिसिद्धिश् च भूयाद् भद्रं च सर्वदा ॥ र्म्_१८।५६{५६} ॥  
ततस् तस्य प्रिया भार्या शीलवत्य् अनुमोदिता ।  
साञ्जलिः प्रणतिं कृत्वा प्रार्थयत् तं मुनीश्वरं ॥ र्म्_१८।५७{५७} ॥  
भगवन् नाथ सर्वज्ञ श्वश् चात्र भवताम् अहं ।  
(र्म् २३०)  
पूजां कर्तुं समिच्छे तद् अनुग्रहीतुम् अर्हति ॥ र्म्_१८।५८{५८} ॥  
तयेति प्रार्थिते दृष्ट्वा भगवान् स तद् आशयं ।  
श्रद्धान्वितं प्रतिज्ञाय तुष्णीभूत्वाध्युवास तत् ॥ र्म्_१८।५९{५९} ॥  
ततः स भगवाञ् छास्ता समुत्थाय ससाङ्घिकः ।  
भासयं भद्रतां कृत्वा स्वाश्रमे च समाश्रयत् ॥ र्म्_१८।६०{६०} ॥  
ततः परदिने प्रातः स्नात्वा शुद्धांवरावृता ।  
साधित्वा सर्वसामग्रीं सा दूतं प्रेषयन् मुनौ ॥ र्म्_१८।६१{६१} ॥  
स दूतः सहसा गत्वा विहरे तं मुनीश्वरं ।  
ससङ्घं साञ्जलिर् नत्वा पुनर् एवं न्यवेदयत् ॥ र्म्_१८।६२{६२} ॥  
भगवन् नाथ सर्वज्ञ समयो वर्त्तते ऽधुना ।  
तत् ससङ्घो भवांस् तत्र सहसागन्तुम् अर्हति ॥ र्म्_१८।६३{६३} ॥  
ततः स भगवान्न् एवं भद्रं कृत्वा ससाङ्घिकः ।  
धनिकस्य गृहे गत्वा पाद्यं गृह्यासने ऽविशत् ॥ र्म्_१८।६४{६४} ॥  
तत्रासने समासीनं ससङ्घं तं मुनीश्वरं ।  
दृष्ट्वा शीलवती साथ यथाविधि समर्चयत् ॥ र्म्_१८।६५{६५} ॥  
ततश् च सा मुदिता सर्वं सङ्घं बुद्धादिकं तथा ।  
दिव्योपचारसंयुक्तैर् भोजनैः समतोषयत् ॥ र्म्_१८।६६{६६} ॥  
ततः सन्तर्प्पितं दृष्ट्वा शोधयित्वा करादिकं ।  
दत्वा ताम्वुरपूगादिं नत्वा सा समुपाश्रयत् ॥ र्म्_१८।६७{६७} ॥  
ततः स भगवान् तस्मै दत्वाशिषं ससाङ्घिकः ।  
समुत्थाय ततश् चैवं स्वविहारे समाश्रयत् ॥ र्म्_१८।६८{६८} ॥  
तथा सर्वे तदान्यो ऽपि धनिकस्यात्मजः सुधीः ।  
तत् परेद्यु विहारं तं गत्वा नत्वा न्यमन्त्रयत् ॥ र्म्_१८।६९{६९} ॥  
भगवान्न् अपि तस्यैवं दृष्ट्वा श्रद्धान्वितं मनः ।  
तथेति प्रतिमोदित्वा तूष्णीभूत्वाध्युवास च ॥ र्म्_१८।७०{७०} ॥  
ततः सस् तं मुनिं नत्वा स्वगृहं सहसागतः ।  
बान्धवैः सर्वसामग्रीं मुदितः समसाधयत् ॥ र्म्_१८।७१{७१} ॥  
ततः प्रातः समुत्थाय स्नात्वा शुद्धाम्वारावृतः ।  
विहारे समुपासृत्य नत्वैवं मुनिम् अब्रवीत् ॥ र्म्_१८।७२{७२} ॥  
भगवन् नाथ सर्वज्ञ समयो वर्त्तते ऽधुना ।  
तत् सङ्घो भवान् गेहे ममागन्तुं समर्हति ॥ र्म्_१८।७३{७३} ॥  
ततः ससङ्घ उत्थाय भगवान् स तथाचरत् ।  
तद्गृहे पाद्यम् आदाय तत्रासने समाश्रयत् ॥ र्म्_१८।७४{७४} ॥  
ततः स मुदितो बुद्धप्रमुक्बं सर्वसाङ्घिकं ।  
समभ्यर्च्य तथा दिव्यभोजनैः समतोषयत् ॥ र्म्_१८।७५{७५} ॥  
ततो ऽपनीय पात्राणि शोधयित्वा करादिकं ।  
दत्वा पूगादिकं नत्वा पुरतः समुपाश्रयत् ॥ र्म्_१८।७६{७६} ॥  
पुनः स साञ्जलिर् नत्वा प्रकृत्वा च क्षमार्थनां ।  
ससङ्घं तं मुनीन्द्रं तम् सन्दृष्ट्वैवं समुपाश्रयत् ॥ र्म्_१८।७७{७७} ॥  
तदा तस्य स्नुषा चापि सत्यवती प्रमोदिता ।  
भगवन्तं ससङ्घं तं प्रणत्वैवं न्यमन्त्रयत् ॥ र्म्_१८।७८{७८} ॥  
(र्म् २३१)  
भगवान्न् अपि तस्याश् च दृष्ट्व श्रद्धान्वितं मनः ।  
तथेति प्रतिमोदित्वा तुष्णीभूत्वा रधां व्यधात् ॥ र्म्_१८।७९{७९} ॥  
ततः स भगवांस् तस्मै दत्वाशिषं ससाङ्घिकः ।  
तथा कृत्वा शुभं लोके गत्वाश्रमे समाश्रयत् ॥ र्म्_१८।८०{८०} ॥  
ततः सापि तथा प्रातः स्नात्वा शुद्धाम्वरावृता ।  
दूतेनापि मुनीन्द्रं तं ससङ्घं समचोदयत् ॥ र्म्_१८।८१{८१} ॥  
तथा स भगवांश् चापि ससाङ्घिकः समुत्थितः ।  
प्रचरन् भद्रतां कृत्वा तस्या गेहे समाविशत् ॥ र्म्_१८।८२{८२} ॥  
तत्र पाद्यार्घम् आदाय भगवान् स ससाङ्घिकः ।  
शुभासने समासीनस् तस्थौ तत्र प्रभासयन् ॥ र्म्_१८।८३{८३} ॥  
तथास्थितं मुनीन्द्रं तं दृष्ट्वा सम्प्रमोदिता ।  
यथाविधि समभ्यर्च्य तथा भोज्यैर् अतोषयत् ॥ र्म्_१८।८४{८४} ॥  
तातस् तं सुगतं तृप्तं ससाङ्घिकं समीक्ष्य सा ।  
तत्रापनीय पात्राणि हस्तादीं पर्यशोधयत् ॥ र्म्_१८।८५{८५} ॥  
ततः पूगादिकं दत्वा प्रार्थयित्वा क्षमां तथा ।  
ससङ्घं तं मुनिं नत्वा सा साञ्जलिर् उपाश्रयत् ॥ र्म्_१८।८६{८६} ॥  
तथा स भगवांस् तस्यै दत्वाशीषं ससाङ्घिकः ।  
ततो विहायसा गत्वा स्वाश्रमे च समाश्रयत् ॥ र्म्_१८।८७{८७} ॥  
तथा स धनिको भक्त्या भगवन्तं ससाङ्घिकं ।  
दिव्याद्भुतर्द्धिसम्भारैः पुनर् एवं न्यमन्त्रयत् ॥ र्म्_१८।८८{८९!} ॥  
तत्पुत्रेण तृतीये ऽह्नि चतुर्थे स्नुषया तथा ।  
ससङ्घो भगवान्न् एवं दिव्यभोगैर् निमन्त्रितः ॥ र्म्_१८।८९{९०} ॥  
तच् छ्रुत्वा तद् द्विजाः सर्वे वैशालिकाः प्रजा अपि ।  
अलब्धावसराः शास्तुः पूजायां प्रतिचुक्रुशुः ॥ र्म्_१८।९०{९१} ॥  
ततस् ते सम्मतं कृत्वा सर्वे विप्राः सपौरिकाः ।  
धनिकाय पुरं क्रुद्धाश् चक्रुर् निकासनोद्यमं ॥ र्म्_१८।९१{९२} ॥  
एवं तत् समतं ज्ञात्वा भगवान् स मुनीश्वरः ।  
धनिकं तं समाहूय पुर एवम् उपादिशत् ॥ र्म्_१८।९२{९३} ॥  
साधो गृहपते सर्वे इमे वैशालिका द्विजाः ।  
क्रुद्धास् ते सङ्घभोज्ये ऽत्र ह्य् अलब्धावसरा मम ॥ र्म्_१८।९३{९४} ॥  
तद् अत्र त्वं क्षमां कृत्वा द्विजान् सर्वान् प्रबोधय ।  
कृत्वात्र विनयं धर्मे प्रसादयितुम् अर्हसि ॥ र्म्_१८।९४{९५} ॥  
इत्य् आदिष्टं मुनीन्द्रेण श्रुत्वा स धनिकस् तथा ।  
इत्य् आश्रुत्य द्विजान् सर्वान् समुपेत्यैवम् अब्रवीत् ॥ र्म्_१८।९५{९६} ॥  
भवन्तो न मया ज्ञातं भवतां कोपकारणं ।  
तद् अत्र मे समाख्यात यद् अर्थे कुप्यते ऽधुना ॥ र्म्_१८।९६{९७} ॥  
इति तेनोदितं श्रुत्वा सर्वे ते ब्राह्मणा ।  
कोपाग्निपरिदग्धास्या धनिकं तं निनिन्दिरे ॥ र्म्_१८।९७{९८} ॥  
तत्रैको ब्राह्मणः साधुर् दयालुः सुकृतार्थवित् ।  
धनिकं तं समामन्त्र्य बोधयितुं समब्रवीत् ॥ र्म्_१८।९८{९९} ॥  
साधो गृहपते ऽस्माभिर् यथात्र समतं कृतं ।  
(र्म् २३२)  
तथा तत् ते प्रवक्ष्यामि श्रुत्वा तत् प्रतिबुध्यतां ॥ र्म्_१८।९९{१००} ॥  
भवन्तो यन् मुनीन्द्रो ऽयम् अत्रास्माकं हितेछया ।  
सद्धर्मं समुपादेष्टुं ससाङ्घिकः समागतः ॥ र्म्_१८।१००{१} ॥  
तद् अस्माभिर् मुनीन्द्रो ऽयं पूजनीयः समादरैः ।  
अतो निमन्त्रणीयो ऽत्र सर्वैः सम्भूय नान्यथा ॥ र्म्_१८।१०१{२} ॥  
एकश् चेत् कुरुते वित्तमदाद् अस्य निमन्त्रणं ।  
सर्वैर् निर्वासनीयो ऽसौ यतो ऽन्यधर्मविघ्नकृत् ॥ र्म्_१८।१०२{३} ॥  
इत्य् अस्माभिः कृतं साधो समयं सर्वसम्मतं ।  
तद् विलङ्घ्य त्वयैकेन शास्तुः पूजा कृता सदा ॥ र्म्_१८।१०३{४} ॥  
एतद् धेतो इमे सार्वे ब्राह्मणा रुषितास् तथा ।  
निष्कासयितुम् इछन्ति त्वाम् अन्यधर्मवाधकं ॥ र्म्_१८।१०४{५} ॥  
किं चापि भगवान् अत्र सर्वदा स्थास्यते न हि ।  
तत् सर्वे भगवत्पूजां कर्तुं वाञ्छन्ति साम्प्रतं ॥ र्म्_१८।१०५{६} ॥  
यच् चायं भगवाञ् छास्ता धर्मराजो मुनीश्वरः ।  
सर्वसत्वहितार्थाय समुत्पन्न इहा ऽधुना ॥ र्म्_१८।१०६{७} ॥  
तथात्र सर्वसत्वानं हितं कर्तुम् उपाचरन् ।  
सद्धर्मं समुपादिश्य चरत्य् अयं समन्ततः ॥ र्म्_१८।१०७{८} ॥  
तथात्रापि हितं कर्तुम् अस्माकं समुपागतः ।  
सद्धर्मं समुपादिश्य विजयते ससाङ्घिकः ॥ र्म्_१८।१०८{९} ॥  
तद् अत्र सर्वलोकानां त्रिरत्नभजनोत्सवं ।  
दातुम् अर्हसि सर्वेषाम् अपि पुण्यप्रवृद्धये ॥ र्म्_१८।१०९{१०} ॥  
एक एव त्वं एवं तु मा कृथा भजनं सदा ।  
सर्वैः सम्भूय ते सास्तुः कर्त्तव्यं भजनं सदा ॥ र्म्_१८।११०{११} ॥  
इति तेनोदितम् श्रुत्वा धनिकः स विवोधितः ।  
ब्राह्मणं तं समालोक्य प्रणत्वैवम् अभाषत ॥ र्म्_१८।१११{१२} ॥  
मया न ज्ञायते ह्य् एवं भवद्भिः समयं कृतं ।  
तद् अत्र मे ऽपराधत्वं क्षन्तुम् अर्हन्ति सर्वथा ॥ र्म्_१८।११२{१३} ॥  
यदि वो विद्यते श्रद्धा त्रिरत्नभजने सदा ।  
कुरुध्वं सर्वदाप्य् अत्र सम्बुद्धभजनं खलु ॥ र्म्_१८।११३{१४} ॥  
यदा न विद्यते पूजा सम्बुद्धे ऽस्मिन् ससाङ्घिके ।  
तदैवाहं करिष्यामि सम्बुद्धभजनं खलु ॥ र्म्_१८।११४{१५} ॥  
इति तेन समाख्यातं श्रुत्वा सर्वे ऽपि ते द्विजाः ।  
सत्यम् इति परिज्ञाय वभूवुस् तत् प्रसादिताः ॥ र्म्_१८।११५{१६} ॥  
ततस् ते ब्राह्मणाः सर्वे सम्भूय सह पौरिकैः ।  
भगवतः ससङ्घस्य निमन्त्रितुम् उपासरन् ॥ र्म्_१८।११६{१७} ॥  
तत्र ते ब्राह्मणाः सर्वे समेत्य सह पौरिकैः ।  
साञ्जलयो मुनीन्द्रं तं नत्वैवं प्रार्थयन् मुदा ॥ र्म्_१८।११७{१८} ॥  
भगवन् नाथ सर्वज्ञ त्रिमास्यं भवतां सदा ।  
सत्कारं कर्तुम् इछाम त्वदनुज्ञां ददातु नः ॥ र्म्_१८।११८{१९} ॥  
इति तैः प्रार्थिते सर्वैर् दृष्ट्वा स भगवान् मुनिः ।  
तेषाम् आशयशुद्धत्वं तूष्णीभूत्वाध्युवास तत् ॥ र्म्_१८।११९{२०} ॥  
(र्म् २३३)  
ततस् ते ब्राह्मणाः सर्वे भगवताधिवासितं ।  
मत्वा सपौरिका नत्वा तं मुणिं स्वपुरे ऽचरन् ॥ र्म्_१८।१२०{२१} ॥  
तत्र ते पौरिका विप्राः शोधयित्वा समम्टतः ।  
भोज्यक्षत्रे ध्वजैर् उच्चैर् वितानैः पर्यशोभयन् ॥ र्म्_१८।१२१{२२} ॥  
तत्रासनानि प्रज्ञप्य सर्वसामग्रसाधनं ।  
कृत्वा सर्वे ऽपि ते लोका महोत्साहं प्रचक्रिरे ॥ र्म्_१८।१२२{२३} ॥  
ततस् ते ब्राह्मणाः प्रातः स्नात्वा शुद्धाम्वरावृताः ।  
तत्राश्रमे समेत्यैवं नत्वा तं प्रार्थयन् मुनिं ॥ र्म्_१८।१२३{२४} ॥  
भगवन् नाथ सर्वज्ञ समयो वर्त्तते ऽधुना ।  
तत् ससङ्घो भवांस् तत्र पुरे आगन्तुम् अर्हति ॥ र्म्_१८।१२४{२५} ॥  
ततः स भगवान् बुद्धः ससङ्घश् चीवरावृतः ।  
खिक्खिरिपात्रम् आदाय सम्प्रतस्थे प्रभासयन् ॥ र्म्_१८।१२५{२६} ॥  
तत्र मार्गेषु सर्वत्र भगवान् स ससाङ्घिकः ।  
भासयं भद्रतां कृत्वा प्रचरंस् तत्पुरे ऽविशत् ॥ र्म्_१८।१२६{२७} ॥  
तत्र स भगवान् क्षेत्रे सुशोधिते ससाङ्घिकः ।  
तद् दत्तं पाद्यम् आदाय स्वासने समुपाश्रयत् ॥ र्म्_१८।१२७{२८} ॥  
सम्बुद्धप्रमुखं सर्वं सङ्घं ते समतोषयत् ।  
ततस् तं सुगतं तृप्तं सङ्घं चापि विलोक्यते ॥ र्म्_१८।१२८{२९} ॥  
तत् पात्राण्य् उपनीत्वा तद् धस्तादीकं व्यशोधयत् ।  
ततः स पूगताम्बूरमहौषध्यरसाय नं ॥ र्म्_१८।१२९{३०} ॥  
दत्वा क्षमार्थनं कृत्वा तं ससङ्घं प्रणेमिरे ।  
ततस् ते ब्राह्मणाः सर्वे पौराश् चापि प्रमोदिताः ।  
तत् सद्धर्मामृतं पातिम् उपातस्थुः समाहिताः ॥ र्म्_१८।१३०{३१} ॥  
तत्र स भगवान् दृष्ट्वा सर्वांस् तान् समुपस्थितान् ।  
आर्य्यसत्यं समारभ्य सद्धर्मं समुपादिशत् ॥ र्म्_१८।१३१{३२} ॥  
ततो भद्राशिषं दत्वा भगवान् सह सङ्घिकैः ।  
भासयं भद्रतां कुर्वन् गत्वा स्वाश्रमम् आश्रयत् ॥ र्म्_१८।१३२{३३} ॥  
एवं वैशालिका लोकास् ते त्रैमास्यं निरन्तरं ।  
यथार्हभोजनैः शास्तुः ससङ्घस्य प्रभेजिरे ॥ र्म्_१८।१३३{३४} ॥  
ततो ऽन्ते धनिकश् चापि पत्नी पुत्रः स्नुषापि च ।  
सम्बुद्धप्रमुखं सङ्घं दिव्यभोग्यैः समार्चयत् ॥ र्म्_१८।१३४{३५} ॥  
भगवान्न् अपि तथा तेभ्यो दत्वा शुभाशिषं ततः ।  
समुत्थाय ससङ्घश् च गत्वाश्रमे समाश्रयत् ॥ र्म्_१८।१३५{३६} ॥  
ततः स धनिकः पत्नीपुत्रस्नुषासमन्वितः ।  
दृष्टसत्यः सदा रत्नत्रयसेवारतो ऽभवत् ॥ र्म्_१८।१३६{३७} ॥  
एतत्पुण्यानुभावेन भूयो ऽतिश्रीसमृद्धिमान् ।  
सर्वलोकहितं कृत्वा प्रचचार शुभे सदा ॥ र्म्_१८।१३७{३८} ॥  
तद् दृष्ट्वा विस्मिताः सर्वे भिक्षवः समुपाश्रिताः ।  
भगवन्तं प्रणत्वैवं पप्रछुस् तत् पुराकृतं ॥ र्म्_१८।१३८{३९} ॥  
भगवन् किं पुरानेन धनिकेन वृषं कृतं ।  
कुत्र कथं कदैतन् नः सर्वम् आख्यातुम् अर्हति ॥ र्म्_१८।१३९{४०} ॥  
(र्म् २३४)  
इति तैर् भिक्षुभिः पृष्टे भगवान् स मुनीश्वरः ।  
सर्वान्स् तां सङ्घिकान् दृष्ट्वा तदैवं समुपादिशत् ॥ र्म्_१८।१४०{४१} ॥  
शृणुत भिक्षवः सर्वे यद् अनेन वृषं कृतं ।  
तत् पत्न्या च पुत्रेण स्नुषया च तद् उच्यते ॥ र्म्_१८।१४१{४२} ॥  
वराणस्याम् अभूत् पूर्वं मालिकः कमलाभिधः ।  
दुर्भिक्षक्षपिते काले परां दुर्गतिम् आगतः ॥ र्म्_१८।१४२{४३} ॥  
पत्नी पत्नविका नाम पुत्रः कुवलियाभिधः ।  
पाटलोख्या स्नुषा चेति वभूवुस् तस्य सम्मताः ॥ र्म्_१८।१४३{४४} ॥  
तदैकस्मिन् दिने तस्य गृहान्तिके प्रपुष्पिते ।  
उद्याने सायम् आगत्य प्रत्येकबुद्ध आश्रयेत् ॥ र्म्_१८।१४४{४५} ॥  
ते सर्वे एकवस्त्रा हि पर्य्यायेन नृपालये ।  
दत्वा पुष्पाणि प्रायाताः स्वभवने निषीदिरे ॥ र्म्_१८।१४५{४६} ॥  
तदा स च गृहस्थास् ते तत्रोदाने ज्वलत् प्रभां ।  
दृष्ट्वा किं महोज्वालम् उद्याने इति विस्मिताः ॥ र्म्_१८।१४६{४७} ॥  
सहसा ते समुत्थाय तत्रोद्याने निरीक्षितुं ।  
सर्वगताः समीक्षन्तः ददृशुस् तं प्रभासयं ॥ र्म्_१८।१४७{४८} ॥  
तत्र ते समुपाश्रित्य दृष्ट्वा तं ध्यानसंस्थितं ।  
साञ्जलयः प्रणत्वैव मुदिता स्वगृहं ययुः ॥ र्म्_१८।१४८{४९} ॥  
तत्र ते स्वगृहासीनाः प्रातस् तत्पूजनोत्सुकाः ।  
निर्द्धनास् तद् व्यथां प्रापु लूनपक्षाः खगा इव ॥ र्म्_१८।१४९{५०} ॥  
तदा स मालिकस् तस्मै पूजां कर्तुं समुत्सुकः ।  
तद् द्रव्यं स्वगृहे सम्यग् अन्विष्य समलोकयत् ॥ र्म्_१८।१५०{५१} ॥  
तत्र गृहे स सर्वत्र समन्विष्य समन्ततः ।  
कञ्चि मात्रम् अपि द्रव्यम् अलब्धैवं व्यचिन्तयत् ॥ र्म्_१८।१५१{५२} ॥  
अहो मया पुरा पापं प्रकृतं किं यतो ऽधुना ।  
अकिञ्चन्यो दरिद्रो ऽस्मि किम् अत्र जीवितेन मे ॥ र्म्_१८।१५२{५३} ॥  
यतो न विद्यते द्रव्यं किं चिद् अपि गृहे मम ।  
तत् केन करिष्यामि पूजाम् अस्य महात्मनः ॥ र्म्_१८।१५३{५४} ॥  
अत्रायं स्वयम् आगत्य ममोद्याने समाश्रितः ।  
प्रत्येकबुद्ध आत्मजो ध्यात्वा तिष्ठति भासयन् ॥ र्म्_१८।१५४{५५} ॥  
तद् अस्य सुगतस्यात्र कर्त्तव्या सत्कृतिर् मया ।  
कदायं पुरि रम्यत्र समागछेत् स्वयं पुनः ॥ र्म्_१८।१५५{५६} ॥  
तत् प्रातः शून्यपात्रेण गछेद् इतो ममात्मवित् ।  
तन् ममात्र भवे शून्यम् इव जन्मापि निस्फलं ॥ र्म्_१८।१५६{५७} ॥  
यतो मान्यो ऽभिपूज्यो यं पूज्यते न कथं चन ।  
तत्र किं जायते भद्रं पुण्यं वास्य कथं कुतः ॥ र्म्_१८।१५७{५८} ॥  
पुण्यं विनात्र संसारे किं सारं जन्म निस्फलं ।  
भुक्त्वापि किं सुखान्य् अत्र सुचिरं जीविते ननु ॥ र्म्_१८।१५८{५९} ॥  
पुण्यार्थे जीवितं जन्म तद् अत्र यदि नश्यति ।  
किम् एव जीवितेनापि जन्मना पापसाधिना ॥ र्म्_१८।१५९{६०} ॥  
तन् मृत्युर् मे वरं ह्य् अत्र न मिथ्याचिरजीवितं ।  
अवश्यम् एव संसारे सर्वत्र मरणं ध्रुवं ॥ र्म्_१८।१६०{६१} ॥  
किम् एवं देहपुष्टेन भुक्त्वा दुःखां सर्वदा ।  
तत् केनापि प्रदानेन पूजयेयम् इमं जिनं ॥ र्म्_१८।१६१{६२} ॥  
(र्म् २३५)  
पुण्येन सद्गतिं यायां पापेन दुर्गतिं सदा ।  
तत् पापं परित्यक्तुं पुण्यं प्राप्तु यतेय हि ॥ र्म्_१८।१६२{६३} ॥  
यद्य् अत्र पूज्यते नायं द्रक्ष्यते च कदा कुह ।  
बुद्धपूजां विना भद्रे पुण्यं च लप्स्यते कुतः ॥ र्म्_१८।१६३{६४} ॥  
यावन् न प्राप्यते पुण्यं तावद् दुर्गतिचारणं ।  
तस्मात् पुण्यं प्रयत्नेन कर्त्तव्यं सुखताप्तये ॥ र्म्_१८।१६४{६५} ॥  
तद् अत्र श्रद्धया किञ्चिन् मात्रेणापि स्ववस्तुना ।  
सत्कृत्यैनं महाभिज्ञं भजेयं समुपस्थितः ॥ र्म्_१८।१६५{६६} ॥  
इति ध्यात्वा विनिश्चित्य मालिकः सम्प्रमोदितः ।  
भार्यां पुत्रं स्नुषां चापि समामन्त्र्यैवम् अब्रवीत् ॥ र्म्_१८।१६६{६७} ॥  
अये प्रिये स्नुषे पुत्र यूयं शृणुत मद्वचः ।  
यद् अत्र कर्तुम् इछामि तत्र यूयं प्रसादतः ॥ र्म्_१८।१६७{६८} ॥  
यद् अत्रायं महाभिज्ञः स्वयम् एव समागतः ।  
अस्माकं गृहे द्रव्यं किञ्चित् मात्रं न विद्यते ॥ र्म्_१८।१६८{६९} ॥  
तत् केनात्र करिष्यामः पूजाम् अस्य महात्मनः ॥ र्म्_१८।१६९{६९!} ॥  
यदि न पूज्यते ऽस्माभिः सुगतो ऽयं मुनिर् यतिः ।  
तदा पुण्यं वयं कुत्र लप्स्यामहे कदा कथं ॥ र्म्_१८।१७०{७०} ॥  
पुण्यं विनात्र संसारे निस्फलं जन्म जीवितं ।  
तद् वयं पुण्यतो प्राप्तुं यतेम सर्वथा वयं ॥ र्म्_१८।१७१{७१} ॥  
पुण्येन सद्गतिं प्राप्य पापेन दुर्गतिं सदा ।  
तत् सद्गतिसुखप्राप्त्यै पुण्यं कुर्वीमहि ध्रुवं ॥ र्म्_१८।१७२{७२} ॥  
चतुर्णां विद्यते ऽस्माकम् एकं सर्वस्वम् अम्वरं ।  
अनेनाप्य् एनम् आछाद्य प्रभजमहि साम्प्रतं ॥ र्म्_१८।१७३{७३} ॥  
नाद्यराजकुले नग्ना गछामः किं भविष्यति ।  
एतत् मे वचनं श्रुत्वाभ्यनुमोदितुम् अर्हथ ॥ र्म्_१८।१७४{७४} ॥  
इति तेनोदितं श्रुत्वा पत्नी पुत्रः स्नुषापि ते ।  
सर्वे ऽप्य् अभ्यनुमोदित्वा तथा कुर्व् इति प्रोचिरे ॥ र्म्_१८।१७५{७६!} ॥  
इत्य् एतत् समयं कृत्वा सर्वे ते श्रद्धयान्विताः ।  
गत्वा तेनैकवस्त्रेण तं प्राछाद्य समार्चयन् ॥ र्म्_१८।१७६{७७} ॥  
ततस् ते मुदिताः सर्वे कृताञ्जलिपुटा मुनेः ।  
तस्य पादौ प्रणत्वैवं प्रणिधानं प्रचक्रिरे ॥ र्म्_१८।१७७{७८} ॥  
अनेन वस्त्रदानेन वयं सर्वे शुभाशयाः ।  
भवेयं सद्गतिं याता दिव्यसम्पत्तिहानिनः ॥ र्म्_१८।१७८{७९} ॥  
शास्तारं सुगतं बुद्धं समाराध्य सदा भवे ।  
त्रिरत्नभजनं कृत्वा भवेम बोधिचारिणः ॥ र्म्_१८।१७९{८०} ॥  
इति तैर् मुदितैः सर्वैः प्रणिधानं कृतं तथा ।  
विदित्वा स महाविज्ञस् तथास्त्व् इति समादिशत् ॥ र्म्_१८।१८०{८१} ॥  
ततस् तेसां मनोहर्षं कृत्वा स सुगतो मुनिः ।  
तत उड्डीय पक्षीव भासयन् स्वाश्रमे ययौ ॥ र्म्_१८।१८१{८२} ॥  
तद् दृष्ट्वा ते नन्दिताः सर्वे बुद्धधर्मानुशंसिनः ।  
त्रिरत्नस्मरणं कृत्वा प्रचेरिरे सुखं सदा ॥ र्म्_१८।१८२{८३} ॥  
तत्पुण्यप्रणिधानेन धनिको ऽयं स मालिकः ।  
(र्म् २३६)  
जातो दिव्यप्रभावर्द्धिः पत्नीपुत्रस्नुषान्वितः ॥ र्म्_१८।१८३{८४} ॥  
मनःशुद्धिविधानेन दानेनातिग्लघीयसा ।  
भवन्त्य् अलघ्व्याः सङ्कल्पैः सम्पदः सत्वशालिनां ॥ र्म्_१८।१८४{८५} ॥  
बुद्धक्षेत्रेषु यत् कर्म सुकृतं दुःकृतं तथा ।  
महत्तरत्वम् आसाद्य फलत्य् एव सदा भवे ॥ र्म्_१८।१८५{८६} ॥  
इति मत्वात्र संसारे कर्त्तव्यं सुकृतं सदा ।  
बौद्धे सत्कृतपुण्येन लभन्ति बोधिसम्पदः ॥ र्म्_१८।१८६{८७} ॥  
इति शास्त्रा समादिष्टं श्रुत्वा सर्वे ऽपि साङ्घिकाः ।  
मेनिरे चित्तवैमल्यमूलं दानफलश्रियं ॥ र्म्_१८।१८७{८८} ॥  
तच् छ्रुत्वा ब्राह्मणास् ते ऽपि तत्पुण्यविस्मिता मुदा ।  
भगवन्तं सदा स्मृत्वा प्रभेजिरे ऽनुमोदिताः ॥ र्म्_१८।१८८{८९} ॥  
तथा ते ब्राह्मणाश् चापि सर्वे ऽपि पौरिकास् तथा ।  
तत्पुण्यपरिशुद्धांशा वभुवुः कुशलोद्यताः ॥ र्म्_१८।१८९{९०} ॥  
हेलार्पितं रत्नधनं तृणाग्रं श्रद्धावतीर्णं तृणम् अप्य् अनर्घं ।  
अनेकशोभानुभवं हि चित्तं चित्तं निमित्तं शुभसम्भवानां ॥ र्म्_१८।१९०{९१} ॥  
इति मे गुरुणादिष्टं श्रुतं मया तथोच्यते ।  
श्रुत्वाप्य् एवं महाराज कर्त्तव्यं सुकृतं सदा ॥ र्म्_१८।१९१{९२} ॥  
प्रजाश् चापि महाराज बोधयित्वा प्रयत्नतः ।  
क्रमाद् बोधिं समासाद्य सम्बुद्धपदम् आप्नुयाः ॥ र्म्_१८।१९२{९४} ॥  
इति तेनार्हताख्यातं श्रुत्वाशोकः स भूपतिः ।  
तथा हीति प्रतिज्ञाय प्राभ्यनन्दत् सपार्षदः ॥ र्म्_१८।१९३{९५} ॥  
इदं नरा ये धनिकावदानं शृण्वन्ति ये चापि निशामयन्ति ।  
सुखानि भुक्त्वा स शुभे सदा ते सर्वे ऽपि शम्यान्ति जिनालयन् ते ।  
  
++ इति रत्नावदानतत्वे धनिकावदानं समाप्तम् ++  
  
  
(र्म् २३७)  
XइX रैवतावदान  
अथाशोको नरेन्द्रः स कृताञ्जलिपुटो मुदा ।  
उपगुप्तं गुरुं नत्वा पुनर् एवम् अभाषत ॥ र्म्_१९।१{१} ॥  
भदन्त श्रोतुम् इछामि पुनर् अन्यत् सुभाषितं ।  
तद्यथा गुरुणाख्यातं तथादेष्टुम् च मे ऽर्हति ॥ र्म्_१९।२{२} ॥  
इति साम्प्रार्थितं राज्ञा श्रुत्वा सो ऽर्हं महामतिः ।  
उपगुप्तो नरेन्द्रं तं समालोक्यैवम् आदिशत् ॥ र्म्_१९।३{३} ॥  
साधु शृणु महाराज यथा मे गुरुणोदितं ।  
तथाहं ते प्रवक्ष्यामि श्रुत्वैवं परिबुध्यतां ॥ र्म्_१९।४{४} ॥  
क्रौर्येण द्विरसनाः शुचिवेष्टितानां मिथ्यापवादविषमं विषम् उत्सृजन्ति ।  
ते पापशापपरितापपरम्परार्त्तास् तीव्रव्यलीकतिमिरविवरं विशन्ति ॥ र्म्_१९।५{५} ॥  
तद्यथाभूत् पुरा भिक्षुः कास्मीरे पतिताश्रमे ।  
रैवतकाभिधो बौद्धः सर्वभूतदयाश्रयः ॥ र्म्_१९।६{६} ॥  
स कदाचिद् धनोद्देशे विविक्ते सुघटान्तरे ।  
तरुत्वचः कषायेन चक्रे चीवररञ्जनं ॥ र्म्_१९।७{७} ॥  
तस्मिन्न् अवसरे तत्र पिशुनाख्यद्विजन्मनः ।  
धेनुवत्सा वने नष्टा वभूवुर् यूथनिर्गताः ॥ र्म्_१९।८{८} ॥  
तदा स ब्राह्मणो दृष्ट्वा तं दुष्टाशितशङ्कितः ।  
सर्वत्रापि समन्विष्टा तत्राप्य् अन्वेषितुं ययौ ॥ र्म्_१९।९{९} ॥  
तत्र तच्चीवरक्वाथवाके वह्निसमुद्गतं ।  
धूमं स द्विज आलोक्य वत्सपाकम् अमन्यत ॥ र्म्_१९।१०{१०} ॥  
ततः स ब्राह्मणः सार्द्धं स्वजनैः शस्त्रपाणिभिः ।  
तद् द्रष्टुं शैलम् आरुह्य सहसागात् तदन्तिके ॥ र्म्_१९।११{११} ॥  
तत्र तं रैवतं भिक्षुं दृष्ट्वा स द्विज आदरात् ।  
उपेत्य चूडिक-इड्याहतं कुम्भम् अपश्यत् ॥ र्म्_१९।१२{१२} ॥  
तद् दृष्ट्वा शङ्कितश् चासौ विनयान् समुपासरन् ।  
किम् एतत् क्रियते भिक्षोर् इति तं पर्यपृछत ॥ र्म्_१९।१३{१३} ॥  
इति पृष्टे द्विजेनासौ रैवतो भिक्षुर् आदरात् ।  
तत्र चीवररागो ऽयम् इति तं द्विजम् अब्रवीत् ॥ र्म्_१९।१४{१४} ॥  
अस्मिन्न् अवसरे तस्या पूर्वकर्मविपाकतः ।  
गोमांसरक्तपाणीयः सपाकः समपद्यत ॥ र्म्_१९।१५{१५} ॥  
सुखं दुःखत्वम् आनाति शुक्लम् अप्य् एति कालतां ।  
विधौ विधुरतां याते धर्मो ऽप्य् आयात्य् अधर्मतां ॥ र्म्_१९।१६{१६} ॥  
मिथ्यापापप्रकटता जनकोपः पदच्युतिः ।  
(र्म् २३८)  
अपुण्यपरिपाकानाम् एतत् प्रत्यक्षलक्षणं ॥ र्म्_१९।१७{१७} ॥  
दोषः समुन्मिषति यात्य् अगुणः प्रकाशं कार्यं विपर्ययम् उपेति विशीर्यते धीः ॥ र्म्_१९।१८{१८} ॥  
पुंसां पुराविहितः दुःकृतपाककाले के के न नाम निपतन्ति महाभिघाताः ॥ र्म्_१९।१९{१९} ॥  
ततः स ब्राह्मणो ऽप्य् अत्र कुम्भे किम् इति शङ्कितः ।  
पश्यामीति विनिश्चित्य निरीक्षितुम् उपाचरत् ॥ र्म्_१९।२०{२०} ॥  
विरुद्धामिषगन्धेन रुधिरेण च शङ्कितः ।  
अपश्यन् स द्विजः कुम्भे मांसपिण्डं सुपक्वितैः ॥ र्म्_१९।२१{२१} ॥  
प्रत्यक्षदोषम् आलोक्य द्विजः क्रोधितो रुषा ।  
तम् अभाषत निर्भत्स्य तीव्रवैशशकम्पितः ॥ र्म्_१९।२२{२२} ॥  
अहो वत सदाचारः स्थितो ऽयं विजने वने ।  
यस्येदृशानि कर्माणि न कस्यचिद् इह पश्यति ॥ र्म्_१९।२३{२३} ॥  
प्रव्रज्यारञ्जितः कायः क्रिया म्लेछजनोचिता ।  
जानाति छन्नपापानां कः कूटव्रतशान्तितां ॥ र्म्_१९।२४{२४} ॥  
इत्य् उक्ते तेन साक्षेपं स रैवतो ऽप्य् अचिन्तयत् ।  
दोषे प्रत्यक्षलक्ष्यस्मिन् किं ब्रवीमि निरुत्तरः ॥ र्म्_१९।२५{२५} ॥  
मम दैवाय घातो ऽयम् इत्य् उक्ते को ऽनुमन्यते ।  
हास्यायतनताम् एति प्रत्यक्ष्यापह्नवी जनः ॥ र्म्_१९।२६{२६} ॥  
उपस्थितं सहे सर्वं मौनम् आलम्ब्य केवलं ।  
अयं मे निःप्रतीकारः सलिलाद् अग्निदुत्थितः ॥ र्म्_१९।२७{२७} ॥  
दोषे गुणातिशयम् आशु गुणे ऽपि दोषं पैयूषधाम्नि विषम् अप्य् अमृतं विषे च ॥  
सन्दर्शयत्य् अनिशम् अद्भुतरूपम् एव कालेन्द्रजालिकावधूर् भवितव्येयं ॥ र्म्_१९।२८{२८} ॥  
इत्य् एवं मनसा ध्यात्वा रैवतः स महामतिः ।  
स्वदैवस्मरणं कृत्वा तस्थौ योगसमाहितः ॥ र्म्_१९।२९{२९} ॥  
इति ध्यानं समालम्ब्य स्थितं तं रैवतं मुनिं ।  
दृष्ट्वातिरुषितश् चासौ सन्तर्य्य पर्यभाषत ॥ र्म्_१९।३०{३०} ॥  
अरे रे दुर्मते भिक्षो किं अत्र दुर्जने वने ।  
स्थित्वेवं दारुणं पापं साधयित्वा निषीदसि ॥ र्म्_१९।३१{३१} ॥  
अरे पापिष्ठ भाषस्व यद् अर्थे वालकां वृषं ।  
हत्वात्र पच्यते मांस त्वयात्मनो परेण वा ॥ र्म्_१९।३२{३२} ॥  
परेणापि हतं दृष्ट्वा तत् पापैः परिलिप्यसे ।  
तत् त्वया वृषभी हत्वा कथं पापैर् न दह्यसे ॥ र्म्_१९।३३{३३} ॥  
धिग् धिक् त्वाम् अत्र रेभिक्षो सम्बुद्धशासने यतः ।  
प्रव्रज्यासंवरं धृत्वा निर्जने वन आश्रयन् ॥ र्म्_१९।३४{३४} ॥  
महद्दुःकरकर्माणि कृत्वैवं तपसे ऽधुना ।  
अरे रे श्रूयते किं न त्वया सम्बुद्धभाषितं ॥ र्म्_१९।३५{३५} ॥  
अथ श्रुत्वापि ते तत्र श्रद्धा न विद्यते खलु ।  
किम् एवं पातकं कृत्वा प्रव्रज्यासंवरं चरन् ॥ र्म्_१९।३६{३६} ॥  
केवलं पापकान्य् एव साधयित्वात्र तिष्ठसे ।  
प्रव्रजितो विरक्तात्मा परिशुद्धत्रिमण्डलः ॥ र्म्_१९।३७{३७} ॥  
सर्वसत्वदयादृष्टिश् चरेन् नित्यं समाहितः ॥ र्म्_१९।३८{३७!} ॥  
अदत्तं कस्य चिद् द्रव्यं गृहीयान् न कथं चन ।  
(र्म् २३९)  
दयाकरुण्ययुक्तात्मा न कुर्यात् प्राणिपीडिनं ॥ र्म्_१९।३९{३८} ॥  
कामभोगम् अधर्मेण नैव भुञ्ज्यात् कदा चन ।  
मृषावादं कदाप्य् अत्र नैव ब्रूयात् कथं चन ॥ र्म्_१९।४०{३९} ॥  
पारुष्यवचनं चापि नैव ब्रूयात् कथं चन ।  
पैशुन्यवचनं वापि वदेन् न कस्य चित् पुरः ॥ र्म्_१९।४१{४०} ॥  
सम्भिन्नप्रलापं च न प्रवदेत् कस्य चिद् अपि ।  
व्यापादं कस्य चिच् चापि भावयेन् न कथं चन ॥ र्म्_१९।४२{४१} ॥  
अभिध्यां च तथा नैव चिन्तयेत् कस्य चिद् अपि ॥ र्म्_१९।४३{४२} ॥  
मिथ्यादृष्टिं सदा क्वापि भावयेन् न कदा चन ।  
एतानि दशपापानां मूलानि सर्वथा त्यजेत् ॥ र्म्_१९।४४{४३} ॥  
एतानि ये समालभ्य प्रचरन्ति प्रमादतः ।  
ते सर्वे क्लेशसन्तप्ता भ्रमन्ति दुःखिनो भवे ॥ र्म्_१९।४५{४४} ॥  
ततः क्लेशाग्निसन्तप्ताः पापेष्व् एव समाहिताः ।  
दुःखान्य् एव सदा भुक्त्वा नरकेषु भ्रमन्ति ते ॥ र्म्_१९।४६{४५} ॥  
इति मत्वात्र संसारे त्यक्त्वैतानि दशापि हि ।  
सन्तो नित्यम् शुभेष्व् एव प्रचरन्ति समाहिताः ॥ र्म्_१९।४७{४६} ॥  
शुभेन सद्गतिं यान्ति पपिन दुर्गतिं सदा ।  
इत्य् आख्यातं जिनैः सर्वैः किं नैतच् छ्रूयते त्वया ॥ र्म्_१९।४८{४७} ॥  
कथम् एतद् अवज्ञाय प्रव्रजितस् त्वम् आचरेः ।  
धिक् ते चित्तं यद् एवं मे गोवत्सं भोक्तुम् इछति ॥ र्म्_१९।४९{४८} ॥  
प्रव्रजितो हि शुद्धात्मा परिशुद्धस् त्रिमण्डलः ।  
सर्वसत्वदयाचित्तश् चरेन् नित्यं समाहितः ॥ र्म्_१९।५०{४९} ॥  
सर्वसत्वहितं कृत्वा ब्रह्मचर्यं समाहितः ।  
भिक्षान्नमात्रसङ्कृष्टः सुनिःस्पृहश् चरेच् छुभे ॥ र्म्_१९।५१{५०} ॥  
समाधिनिरतो योगी धारणीपरमार्थभृत् ।  
सर्वक्लेशान् विनिर्जित्वा सर्वमारगाणान् अपि ॥ र्म्_१९।५२{५१} ॥  
सर्वान् परिग्रहान् त्यक्त्वा निर्विकल्पो निरञ्जनः ।  
साक्षाद् अर्हत्वम् आसाद्य ब्रह्मचर्यं समाचरेत् ॥ र्म्_१९।५३{५२} ॥  
एवं प्रव्रजितो भिक्षुश् चरन् नित्यं सुशीलभृत् ।  
शिवां बोधिं समासाद्य निर्वृतिपदम् आप्नुयात् ॥ र्म्_१९।५४{५३} ॥  
त्वं तु प्रव्रजितो ऽप्य् एवं महद्दारुणपातकं ।  
कृत्वात्र निर्जने भुक्त्वा चरसे म्लेछचारिकां ॥ र्म्_१९।५५{५४} ॥  
हा वतात्र विनष्टो ऽसि यद् एतत् पातकान्वितः ।  
सहसा नरके गत्वा चिरं दुःखानि भोक्ष्यसि ॥ र्म्_१९।५६{५५} ॥  
किं त्वया प्रकृतं पापं पुरा जन्मान्तरे कथं ।  
यद् अत्र सौगते धर्मं प्राप्तो ऽप्य् एवं दुराशयः ॥ र्म्_१९।५७{५६} ॥  
तच् चरस्व समाधाय प्रायश्चित्तव्रतं पुनः ।  
एतत्पापाभिसंशुद्ध्यै पुनर् व्रतसमाप्तये ॥ र्म्_१९।५८{५७} ॥  
तथा ते शुद्धिते काये मङ्गलं च भवेत् क्रमात् ।  
परिशुद्धस् त्रिकायश् च प्रव्रज्यासंवरं चर ॥ र्म्_१९।५९{५८} ॥  
तदा त्वं सर्वथा जित्वा क्लेशान् मारगणान्न् अपि ।  
साक्षाद् अर्हत्वम् आसाद्य ब्रह्मचारी भविष्यति ॥ र्म्_१९।६०{५९} ॥  
(र्म् २४०)  
तदा त्वं परिशुद्धात्मा निर्विकल्पो निरञ्जनः ।  
शिवां बोधिं समासाद्य निर्वृतिपदम् आप्नुयाः ॥ र्म्_१९।६१{६०} ॥  
इति तेनोदितं श्रुत्वा रैवतः स प्रबोधितः ।  
तथापि मौनम् आधाय तथौ दैवाभ्यनुस्मरन् ॥ र्म्_१९।६२{६१} ॥  
एवं स्थितं तम् आलोक्य ब्राह्मणः स रुषान्वितः ।  
एवं द्विधा त्रिधाप्य् एनं परिभाष्याभ्यनिन्दयत् ॥ र्म्_१९।६३{६२} ॥  
एवं द्विधा त्रिधाप्य् उक्ते ब्राह्मणेन स रैवतः ।  
स्वदैवम् अभ्यनुस्मृत्वा मौनेनैव न्यषीदत ॥ र्म्_१९।६४{६३} ॥  
स्वदैवचिन्तयस् तस्य मौनात् स ब्राह्मणो रुषा ।  
रैवतं तां कताक्षेण दृष्ट्वैनं पर्यभाषत ॥ र्म्_१९।६५{६४} ॥  
अरे रे दुर्मते भिक्षो किम् एवं तिष्ठसे ऽधुना ।  
उत्तिष्ठात्र प्रवन्धित्व नयामि त्वां नृपान्तिके ॥ र्म्_१९।६६{६५} ॥  
एवं तेनोदिते ऽप्य् एव स्थितः स रैवतो यतिः ।  
किं चिन् नैवावदेन् मौनम् एवालम्ब्य न्यषीदत ॥ र्म्_१९।६७{६६} ॥  
ततः स ब्राह्मणस् तस्य मौनाद् अतिप्रकोपितः ।  
मुर्द्ध्नि पापम् इव स्थूलं लगुडं मर्पयातयत् ॥ र्म्_१९।६८{६७} ॥  
तथाभिघात्यमानो ऽपि रैवतः स समाहितः ।  
दैवम् एवाभ्यनुस्मृत्वा तस्थौ निःकम्पिताशयः ॥ र्म्_१९।६९{६८} ॥  
तथास्थितं तं मुनिम् आत्मविद्यं दैवं स्मरन्तं ह्य् अकृतापराधं ।  
निनाय पश्चात्कृतवाहुदण्डं सदस् तदा नन्दनभूमिभर्तुः ॥ र्म्_१९।७०{६९} ॥  
तथास्थितं तम् आलोक्य स द्विजः प्रतिरोषितः ।  
रक्ताक्षं रैवतं वद्ध्वा सहसानयन् नृपान्तिके ॥ र्म्_१९।७१{७०} ॥  
तत्र स ब्राह्मणो नीत्वा तं राज्ञः स्थितः ।  
तद्वत्सपिशितं पक्वम् उपस्थाप्य ऽभ्यदर्शयत् ॥ र्म्_१९।७२{७१} ॥  
ततः स ब्राह्मणः क्रूरस् तस्य भिक्षो सविस्तरं ।  
सर्ववृत्तान्तम् आख्याय तं नृपं पर्यकोपयत् ॥ र्म्_१९।७३{७२} ॥  
तद् वत्समांसम् आलोक्य नृपतिः स प्रकोपितः ।  
रैवतं तं यतिं वद्ध्वा चक्रे कारागृहातिथिं ॥ र्म्_१९।७४{७३} ॥  
निर्दोषः क्लेशम् आश्नाति तम्भते गुप्तपातकः ।  
जानाति कस्य कः शुद्धिं चित्राकारेष्व् असाक्षिषु ॥ र्म्_१९।७५{७४} ॥  
तत्र स वन्धनागारे वन्धितो ऽपि स सन्मतिः ।  
त्रिरत्नस्मरणं कृत्वा तस्थौ दैवानुचिन्तयन् ॥ र्म्_१९।७६{७५} ॥  
तत्रैवं वन्धनागारे तस्मिन् भिक्षौ निवन्धिते ।  
काले न विस्नितो राजा तद् विचारे ऽपि नास्मरत् ॥ र्म्_१९।७७{७६} ॥  
तदान्यस्मिन् दिने तत्र ते वत्साः सर्व आगताः ।  
मातृभिः सह संसक्तास् तृणं भुक्त्वा निषेदिरे ॥ र्म्_१९।७८{७७!} ॥  
तान् वत्सान् मातृसंसक्तान् सर्वान् आलोक्य स द्विजः ।  
विस्मितः पुनर् आलोक्य पश्यन्न् एवं व्यचिन्तयत् ॥ र्म्_१९।७९{७८} ॥  
अहो वत्सा इमे सर्वे कुत्र गत्वाधुनागताः ।  
(र्म् २४१)  
सर्वत्रान्विष्यमाना हि कुत्रापि नाभ्यदृश्यते ॥ र्म्_१९।८०{७९} ॥  
हा ममात्र महत्पापो जायते साम्प्रतं कथं ।  
यन् मया सहसा भिक्षोर् असमीक्ष्यापराध्यते ॥ र्म्_१९।८१{८०} ॥  
यथा भिक्षोर् घटे मान्सं दृष्ट्वैषाम् इति चिन्तयत् ।  
चौरायम् इति तं भिक्षुं पर्यभाषं रुषाभृतं ॥ र्म्_१९।८२{८१} ॥  
अपराधं विनार्हन्तम् अपि भिक्षुं प्रताडयत् ।  
वद्ध्वा तं सहसा राज्ञः पुरो ऽत्र समुपानयं ॥ र्म्_१९।८३{८२} ॥  
राजापि मम वाक्येन सहसैव निमन्त्रयन् ।  
वद्ध्वाशु वन्धनागारे प्रस्थापयति साम्प्रतं ॥ र्म्_१९।८४{८३} ॥  
तद् अत्र किं करिष्यामि वत्साः सर्वे इहागताः ।  
अपराधा यतेर् नेति वदेय साम्प्रतं कथं ॥ र्म्_१९।८५{८४} ॥  
यद्य् अवक्ष्यं तथा राजा तदा मे कुपितो नृपः ।  
सर्वस्वम् अपहृत्वापि प्राहरिष्यते माम् इह ॥ र्म्_१९।८६{८५} ॥  
अथ यदि भयाद् राज्ञो नावदिष्यंस् तथा क्वचित् ।  
नूनं तं यतिम् अर्हन्तम् अपि राजा हनिष्यते ॥ र्म्_१९।८७{८६} ॥  
तदाहं किं करिष्यामि तद्घोरपातकानलैः ।  
पच्यमानस् सदावीचौ तिष्ठेयम् अतिदुःखितः ॥ र्म्_१९।८८{८७} ॥  
तद् अत्र किं करिष्यामि यत्रोपायं न विद्यते ।  
सर्वथाहं विनष्टो ऽस्मि व्रजेय शरणं कुह ॥ र्म्_१९।८९{८८} ॥  
यद् इमं सौगतं भिक्षुम् अर्हन्तं ब्रह्मचारिणं ।  
अनपराधिनं हत्वा कथं पापैर् न लेप्स्यते ॥ र्म्_१९।९०{८९} ॥  
एतैर् हि पातकैर् घोरैर् अहं राजा जना इमे ।  
सर्वे वत्स्यामहे ऽवीचौ भुक्त्वा दुःखानि सर्वदा ॥ र्म्_१९।९१{९०} ॥  
हा मे दैवाद् यतेश् चापि निर्जने वसतो ऽपि यत् ।  
घटे ऽभिदृश्यते वत्समान्सीभूतं हि चीवरं ॥ र्म्_१९।९२{९१} ॥  
अवश्यं भाविनो भावा भवन्त्य् एव न चान्यथा ।  
तद् अत्र किं करिष्यामि भिक्षुर् वा किं करिष्यति ॥ र्म्_१९।९३{९२} ॥  
तस्यैव कर्मदोषेण मांसीभूतं हि चीवरं ।  
अथ ममैव दैवेन तद् इति मन्यते न हि ॥ र्म्_१९।९४{९३} ॥  
तद् अत्र किं वदेयाहं दैवं हि सर्वकर्मकृति ।  
इति ममार्हो ऽप्य् अस्य दूषणं नात्र विद्यते ॥ र्म्_१९।९५{९४} ॥  
तथप्य् एतत् प्रवृत्तिर् न वक्तव्यं कस्य चिद् अपि ।  
न गन्तव्यं वहिः क्वापि स्थातव्यं स्वगृहे सदा ॥ र्म्_१९।९६{९५} ॥  
कदा चित् स्खलिता बुद्धिर् वाणी च विस्मृतस्य मे ।  
एतद् धि पातकं घोरं समाचक्षत कुत्र चित् ॥ र्म्_१९।९७{९६} ॥  
तदाहं निन्द्यमानो ऽत्र सर्वलोकैर् इतस् ततः ।  
भ्रत्स्यमानः कथं लोके चरिष्ये दुष्टजन्तुवत् ॥ र्म्_१९।९८{९७} ॥  
इति ध्यात्वा विनिश्चित्य ब्राह्मणः स विषादितः ।  
कस्याप्य् एतत् प्रवृत्तान्तं नोचे दौर्जन्यलज्जया ॥ र्म्_१९।९९{९८} ॥  
तत् पातकाग्निसन्तप्तः स्मृत्वार्हन्तं तम् एव सः ।  
प्रायश्चित्तव्रतं कुर्वन्न् इव तस्थौ गृहाश्रितः ॥ र्म्_१९।१००{९९} ॥  
एवं द्वादशवर्षाणि नृपेणापि स विस्मृतः ।  
(र्म् २४२)  
रैवतो वन्धनागारे तस्थौ ध्यानसमाहितः ॥ र्म्_१९।१०१{१००} ॥  
अथ द्वादशवर्षान्ते तच् छिष्याः सर्व आगताः ।  
तत् प्रवृत्तिं समाकर्ण्य विस्मितास् ते ऽभवंस् तदा ॥ र्म्_१९।१०२{१} ॥  
ततः सर्वे ऽपि ते शिष्याः सम्मील्य नृपतेः पुरः ।  
उपेत्यैतत् प्रवृत्तान्तं समाख्याय न्यवेदयन् ॥ र्म्_१९।१०३{२} ॥  
आरोग्यम् अस्तु ते राजन् लोकान् धर्मेण पालय ।  
यदर्थे वयम् आयामस् तत्र भवान् प्रसीदतु ॥ र्म्_१९।१०४{३} ॥  
यद् अस्माकं गुरुर् भिक्षुर् अपराधं विना कथं ।  
भवता वन्धनागारे स्थापितस् तद् विचारय ॥ र्म्_१९।१०५{४} ॥  
इति तैर् भिक्षुभिः सर्वैस् तच् छिष्यैः प्रार्थिते तदा ।  
व्योमवाणी तथाख्याय नरेन्द्रं तं व्यबोधयत् ॥ र्म्_१९।१०६{५} ॥  
तत् खवाणिं समाकर्ण्य नृपः स परिबोधितः ।  
तच् छिष्यैः सारितो भिक्षुं तं मुमोचाशु वन्धनात् ॥ र्म्_१९।१०७{६} ॥  
अहो ग्रावाग्रलिखिता निश्चला कर्मसन्ततिः ।  
प्राप्तभिज्ञो ऽपि यत् प्राप क्रूरक्लेशदशां तथा ॥ र्म्_१९।१०८{७} ॥  
तं यतिं निर्गतं दृष्ट्वा स राजाभ्यानुतापितः ।  
निनिन्दा मन्दपुण्यत्वं प्रमादाद् धतम् आत्मनः ॥ र्म्_१९।१०९{८} ॥  
तदा स नृपति राजा सहसा तस्य पादयोः ।  
साञ्जलिः प्रणतिं कृत्वा समुत्थायैवम् अब्रवीत् ॥ र्म्_१९।११०{९} ॥  
भदन्तो विचार्यैव प्रमदा यद् भवान् मया ।  
स्थापितो वन्धने तन् मे ऽपराधं क्षन्तुम् अर्हति ॥ र्म्_१९।१११{१०} ॥  
विस्मृता मे सहायां च परिज्ञाता न केन चित् ।  
दण्डः पतति शुद्धेषु प्राप्तः पापे महीपतौ ॥ र्म्_१९।११२{११} ॥  
इत्य् उक्तः क्षितिपालेन क्षान्तिप्रक्षालिताशयः ।  
रैवतः स नरेन्द्रं तं समालोक्यैवम् अब्रवीत् ॥ र्म्_१९।११३{१२} ॥  
राजन् न ते ऽपराधत्वं ममैतत् कर्मजं फलं ।  
तद् अत्र मा कृथाः खेटं सौगत आत्मविद्युतं ॥ र्म्_१९।११४{१३} ॥  
ततस् तं यतिम् अर्हन्तं स राजा सहसादरात् ।  
चीवरेण समाछाद्य पिण्डकेन समार्चयत् ॥ र्म्_१९।११५{१४} ॥  
तदैतद् वृत्तिम् आकर्ण्य ब्राह्मणः स त्वरान्वितः ।  
आगत्य तत् सभामध्ये दत्ताशीः समुपाचरत् ॥ र्म्_१९।११६{१५} ॥  
तत्र स समुपासृत्य राज्ञे दत्वा जयाशिषां ।  
तं यतिं साञ्जलिर् नत्वा प्रार्थयन् विनयात् क्षमां ॥ र्म्_१९।११७{१६} ॥  
भदन्त भवताम् एवम् अपराधम् अकारयन् ।  
तन् मे ऽपराधतां क्षन्तुम् अर्हति सर्वथा भवान् ॥ र्म्_१९।११८{१७} ॥  
इत्य् उक्ते तेन विप्रेण रैवतः स विशुद्धधीः ।  
ब्राह्मणं तं विषण्णास्यं समालोक्यैवम् अब्रवीत् ॥ र्म्_१९।११९{१८} ॥  
न मन्युर् विद्यते विप्र न त्वयापकृतं मयि ।  
ममैव दैवया केन मांसीभूतं हि चीवरं ॥ र्म्_१९।१२०{१९} ॥  
तत्राहं मौनम् आलम्ब्य स्थितो दैवाभ्यनुस्मरन् ।  
तेनात्र किं वदिष्यामि दैवा हि वलवान् भवे ॥ र्म्_१९।१२१{२०} ॥  
न त्वयापाकृतं किञ्चिद् विपुलक्लेशपातितः ।  
(र्म् २४३)  
तन् ममोपनतं पाके स्वकर्मसदृशं फलं ॥ र्म्_१९।१२२{२१} ॥  
यत् सौत्कण्ठतयैव सर्वविपदः कुर्वन्ति कण्ठग्रहं सर्वाङ्गप्रसभोपभोगसुभगाः क्लिश्यन्ति यत् सम्पदः ।  
यत् स्वाछन्द्यसुखास्पदं विहरणं दीर्घं च यद् वन्धनं तत् पुंसां निजकर्मपाकशवलं संसारवल्लीफलं ॥ र्म्_१९।१२३{२२} ॥  
इति तेनार्हताख्यातं श्रुत्वा नन्दः स भूपतिः ।  
विस्मितः कौतुकाच् चैवं दृष्ट्वा तं यतिम् अब्रवीत् ॥ र्म्_१९।१२४{२३} ॥  
तवापि सुमते कस्य फलम् एतत् कुकर्मणः ।  
किं पुरा प्रकृतं कर्मन् तत् समाख्यातुम् अर्हति ॥ र्म्_१९।१२५{२४} ॥  
इति पृष्टे नरेन्द्रेण रैवतः स सुधिर् यतिः ।  
तं नरेन्द्रं समालोक्य बोधयितुं तथावदत् ॥ र्म्_१९।१२६{२५} ॥  
साधु शृणु महाराज यन् मया प्रकृतं पुरा ।  
तद् अत्राहं प्रवक्ष्यामि सर्वलोकप्रबोधने ॥ र्म्_१९।१२७{२६} ॥  
वाराणस्यां पुरा क्रूरचरितो ऽभूत् कुथाभिधः ।  
गोचौरः कुत्सिकाचारो गोमांसविहिताशनः ॥ र्म्_१९।१२८{२७} ॥  
कदा चित् स वने गत्वा हत्वा गोवत्सम् आत्मना ।  
तद् वत्समांसम् आदाय सहसा ततो विनिर्ययौ ॥ र्म्_१९।१२९{२८} ॥  
तत्र गोरक्षिणो वत्सनष्टम् अन्विष्य सर्वतः ।  
दृष्ट्वा तं मांसभारार्त्तं कोपात् समभिदुद्रुवुः ॥ र्म्_१९।१३०{२९} ॥  
तत्र स कुथ आलोक्य तान् सर्वान् समुपद्रुतान् ।  
सहसोपद्रुतो ऽरण्ये प्रदुद्राव वनान्तरे ॥ र्म्_१९।१३१{३०} ॥  
तत्र प्रत्येकबुद्धस्य ध्यानलीनस्य सो ऽग्रतः ।  
उपनिक्षिप्य तन् मांसं तत्रैकान्ते न्यलीयत ॥ र्म्_१९।१३२{३१} ॥  
ते ऽपि गोरक्षिणः सर्वे सानुचराम् अभिद्रुताः ।  
तत्र प्रत्येकबुद्धं तम् आलोक्य समुपाचरन् ॥ र्म्_१९।१३३{३२} ॥  
तत्र स कुथ आगत्य तेषां गोरक्षिणां पुरः ।  
गोमांसं दर्शयित्वा तं चौरायम् इत्य् अदर्शयत् ॥ र्म्_१९।१३४{३३} ॥  
तत्र ते गोभृतः सर्वे गोमांसं तन् मुनेः पुरः ।  
दृष्ट्वैव सहसा कोपात् तं मुनिम् अभ्यघातयत् ॥ र्म्_१९।१३५{३४} ॥  
वध्यो ऽयम् इति तं वध्वा गोपालास् ते प्रकोपिताः ।  
आक्रुश्य सहसानीत्वा कारागारे न्यवन्धयत् ॥ र्म्_१९।१३६{३५} ॥  
ततः स कुथ आकर्ण्य तं यतिं वन्धने धृतं ।  
पश्चात्तापाग्निसन्तप्तस् तहीत्य् एवं व्यचिन्तयत् ॥ र्म्_१९।१३७{३६} ॥  
हा मया पापिनाप्य् एवं साध्यते पातकानि च ।  
अवश्यं वह्निनावीचौ कुंह्भ्यां पक्ष्ये रतंश् चिरं ॥ र्म्_१९।१३८{३७} ॥  
यद् अयं निर्जने ध्यातो प्रत्येकबुद्ध आत्मवित् ।  
चौरायम् इति सन्दर्श्य वन्धने स्थापितोमया ॥ र्म्_१९।१३९{३८} ॥  
एतत्पापविपाके हि सर्वदा नरके स्थितः ।  
तीव्रदुःखाग्निसन्तप्त अन्ते मां स्वकृते फलं ॥ र्म्_१९।१४०{३९} ॥  
हा मयैवं महाघोरं पातकं दुर्धिया कृतं ।  
कदा तत् पातकान् मुक्तो व्रजेयं सद्गतिं कथं ॥ र्म्_१९।१४१{४०} ॥  
(र्म् २४४)  
हा सर्वज्ञ नमस् तुभ्यं पश्य माम् अतिपापिनं ।  
भवान्न् एव जगत्त्राता तन् मे ऽपि त्रातुम् अर्हति ॥ र्म्_१९।१४२{४१} ॥  
मया मूढेन दुष्टेन महापातकम् आचितं ।  
तद् विमुक्त्याम् उपायं मे कृपया दातुम् अर्हति ॥ र्म्_१९।१४३{४२} ॥  
इति कुथः स चाण्डालः स्मृत्वा सम्बुद्धम् आदरात् ।  
पश्चात्तापाभिसन्तप्तस् तस्थौ गेहे प्रमोहितः ॥ र्म्_१९।१४४{४३} ॥  
ततः स चेतनं प्राप्य सम्बुद्धस्यानुभावतः ।  
सहसा तत उत्थाय तदन्तिके उपाचरत् ॥ र्म्_१९।१४५{४४} ॥  
तत्र स समुपासृत्य तेसां गोरक्षिणं पुरः ।  
कृताञ्जलिपुटो नत्वा याचित्वाभयम् अब्रवीत् ॥ र्म्_१९।१४६{४५} ॥  
भवन्तो ऽत्र मया पापं कृतं तत् प्रतिदेक्ष्यते ।  
तद् भवन्तः समाकर्ण्य क्षन्तुम् अर्हन्ति सर्वथा ॥ र्म्_१९।१४७{४६} ॥  
अस्य प्रत्येकबुद्धस्य ह्य् अपराधो न विद्यते ।  
तत्र मयातिदुष्टेन चौरो ऽयम् इति दर्शितः ॥ र्म्_१९।१४८{४७} ॥  
तद् अत्र मुच्यताम् एष प्रत्येकसुगतो मुनिः ।  
सत्कृत्याभ्यर्च्य पिण्डेन माननीयो हि सर्वदा ॥ र्म्_१९।१४९{४८} ॥  
अत्रैतत् पातकं नास्य ममैव मस्तके पचेत् ।  
तद् अहम् एव वध्यो ऽत्र तद् अयं मुच्यतां यतिः ॥ र्म्_१९।१५०{४९} ॥  
इति तेनोदितं श्रुत्वा सर्वे गोरक्षिणो ऽपि ते ।  
रुष्टास् तं सहसा वद्ध्वा पर्य्याख्यायात्यताडयत् ॥ र्म्_१९।१५१{५०} ॥  
तत् ताडनरवं श्रुत्वा स प्रत्येकजिनः सुधीः ।  
गोपालांस् तान् समामन्त्र्य पुनर् एवं समादिशत् ॥ र्म्_१९।१५२{५१} ॥  
भवन्तो मुच्यताम् एष मापराधे ऽपि हन्यतां ।  
क्षमा हि परमं धर्मं तत् कुर्वन्तु क्षमाम् इह ॥ र्म्_१९।१५३{५२} ॥  
तन्तासाद्यागनो योगं कर्तुम् अर्हन्ति सर्वथा ।  
किं दैवं निहतं हत्वा युष्माकं सेत्स्यते फलं ॥ र्म्_१९।१५४{५३} ॥  
मयैतद् वन्धनं प्राप्तं ममैव दैवयोगतः ।  
तद् अस्याप्य् अपराधो ऽत्र नास्तीत्य् एष विमुच्यतां ॥ र्म्_१९।१५५{५४} ॥  
इति प्रत्येकबुद्धेन तेनादिष्टं निशम्यते ।  
तथेति प्रतिबुद्धित्वा तत् कोपं मुमुचुस् तदा ॥ र्म्_१९।१५६{५५} ॥  
अथ ते गोभृतः सर्वे श्रुत्वा तस्य मुनेर् वचः ।  
सहसा विनतिं कृत्वा वन्धनात् तं व्यमुञ्चयत् ॥ र्म्_१९।१५७{५६} ॥  
ततस् ते गोभृतः सर्वे तं प्रत्येकमुनिं मुदा ।  
चीवरेण समाछाद्य समभ्यर्च्यात्यतोषयन् ॥ र्म्_१९।१५८{५७} ॥  
तत्र तं समुपाश्रित्य कृताञ्जलिपुटो नताः ।  
तद् अपराधसन्तप्ताः प्रार्थयन्न् एवम् आदरात् ॥ र्म्_१९।१५९{५८} ॥  
भगवञ् ज्ञायते ऽस्माभिर् भवतो नापराधता ।  
तेनास्माकं क्षमां कर्तुम् अर्हत्य् अत्र भवान् अपि ॥ र्म्_१९।१६०{५९} ॥  
इति तैः प्रार्थितं श्रुत्वा स प्रत्येकजिनः ।  
तान् सर्वान् गोभृतो दृष्ट्वा समाश्वास्यैवम् अब्रवीत् ॥ र्म्_१९।१६१{६०} ॥  
भवन्तो मा विषीदन्तु दूषणं वा न विद्यते ।  
एतद् वृत्तिं विजानामि सौगता हि भवार्थवित् ॥ र्म्_१९।१६२{६१} ॥  
(र्म् २४५)  
इत्य् आदिश्य स सर्वज्ञः प्रत्येकबुद्ध उत्थितः ।  
तत आकाश उत्प्लुत्य स्वाश्रमं गते आश्रयन् ॥ र्म्_१९।१६३{६२} ॥  
तद् दृष्ट्वा ते जनाः सर्वे गोपालाः प्रतिविस्मिताः ।  
तम् एव सुगतं स्मृत्वा सद्धर्मे सर्वदाचरन् ॥ र्म्_१९।१६४{६३} ॥  
यो ऽसौ कुथाभिधो गोघ्नः प्रदुष्टो ऽहं तदाभवत् ।  
तत्पापैर् नरकेष्व् एवं चिरं दुःखानि भुक्तवान् ॥ र्म्_१९।१६५{६४} ॥  
अस्मिञ् जन्मन्य् अपि प्राप्तक्लेशद्वादशवार्षिकं ।  
तद् अस्यात्रापराधं न ममैतद् दैवयोगतः ॥ र्म्_१९।१६६{६५} ॥  
इति महाराज शुभाशुभं स्वदैवतः ।  
संसारे ऽत्र सदा पुण्यं कर्त्तव्यं सत्सुखार्थिभिः ॥ र्म्_१९।१६७{६६} ॥  
पुण्यम् एवात्र संसारे सारसर्वार्थसिद्धिदं ।  
पुण्यं विना न सिद्ध्यन्ते कृतकर्माणि सर्वथा ॥ र्म्_१९।१६८{६७} ॥  
पुण्येन जायते स्वर्गे पुण्येन यान्ति सद्गतिं ।  
पुण्येन सर्वदा भद्रं कृत्वा यान्ति जिनालयं ॥ र्म्_१९।१६९{६८} ॥  
दण्डेन मुच्यते वध्यः पुण्यस्यैवानुभावतः ।  
दण्डार्हो ऽपि प्रहारेण प्रहारार्हो ऽपि रोषतः ॥ र्म्_१९।१७०{६९} ॥  
रोषार्हा रोमहर्षनेन मुच्यते पुण्यतो नृप ।  
यावन्तः सूखिनः सर्वसम्पत्समन्विताः ॥ र्म्_१९।१७१{७०} ॥  
सर्वे ते पुण्यकर्त्तार इति ज्ञेया नराधिप ।  
पुण्येन शुद्ध्यते चित्तं शुद्धाशयो भवेत् सुधीः ॥ र्म्_१९।१७२{७१} ॥  
सुबुद्धिः सर्वदा नित्यं शुभेष्व् एव समाचरेत् ।  
शुभाचारो विशुद्धाङ्गः सत्यवादी जितेन्द्रियः ॥ र्म्_१९।१७३{७२} ॥  
परिशुद्धाशयो धीरो भवेत् सत्वहितार्थभृत् ।  
तथैतत् पुण्ययुक्तात्मा सर्वविद्याकलार्थवित् ॥ र्म्_१९।१७४{७३} ॥  
भवेद् धर्मार्थविज्ञश् च सुगुणश्रीसमन्वितः ।  
ततो माहेश्वरीसम्पत्प्राप्तो लोकहितोद्यतः ॥ र्म्_१९।१७५{७४} ॥  
दानं कृत्वा सदा सौख्यं भुक्त्या नित्यं शुभे चरेत् ।  
एतत्पुण्यविपाकेन परिशुद्धस् त्रिमण्डलः ॥ र्म्_१९।१७६{७५} ॥  
शुभ्रशीलो विशुद्धात्मा सदार्यव्रतम् आचरेत् ।  
एतत्पुण्यानुभावेन क्षन्तिधर्मार्थसाधकः ॥ र्म्_१९।१७७{७६} ॥  
स्वपरात्मसमाभावी चरेत् मैत्रीसुखान्वितः ।  
एतत्पुण्यविपाकेन धर्मोत्साहगुणान्वितः ॥ र्म्_१९।१७८{७७} ॥  
सर्वदुष्टगणाञ् जित्वा चरेत् सत्वहिते कृती ।  
एतत्पुण्यप्रभावैश् च सर्वक्लेशान् विनिर्जयन् ।  
समाधिधारणीविज्ञश् चरेद् ध्यानं समाहितः ॥ र्म्_१९।१७९{७८} ॥  
एतत्पुण्यविपाकैश् च सर्वशास्त्राब्धिपारगः ।  
प्रज्ञारत्नं समासाद्य महाभिज्ञपदं लभेत् ॥ र्म्_१९।१८०{७९} ॥  
एतत्पुण्यानुभावैश् चिअ सर्वोपायविधानवित् ।  
सर्वसत्वहितं कृत्वा शुभे नित्यं समाचरेत् ॥ र्म्_१९।१८१{८०} ॥  
एतत्पुण्यानुभावैश् च बोधिप्रणिधिमानसः ।  
सर्वेषां मङ्गलं कृत्वा भद्रचर्यां समाचरेत् ॥ र्म्_१९।१८२{८१} ॥  
एतत्पुण्यप्रभावैश् च दशबलसमन्वितः ।  
सर्वमारान् विनिर्जित्य चरेद् बोधिव्रतं सदा ॥ र्म्_१९।१८३{८२} ॥  
एतत् पुण्यबलेनैव सम्बोधिज्ञानम् उत्तमं ।  
(र्म् २४६)  
महारत्नं समासाद्य भवेत् सर्वविनायकः ॥ र्म्_१९।१८४{८३} ॥  
ततः सर्वत्र लोकेषु कृत्वा भद्राणि सर्वदा ।  
बोधिसत्वो महासत्वः सम्बुद्धपदम् आप्नुयात् ॥ र्म्_१९।१८५{८४} ॥  
एतत्पुण्यानुभावैश् च सर्वांस् त्रैधातुकास्थितान् ।  
सत्वान् बोधौ प्रतिस्थाप्य कृत्वा धर्ममयं जगत् ॥ र्म्_१९।१८६{८५} ॥  
एतत्पुण्यविपाकेन धर्मराजस् तथागतः ।  
निर्वृत आलयलीनो महाबुद्धो भवेद् ध्रुवं ॥ र्म्_१९।१८७{८६} ॥  
एवं मत्वा महाराज निर्वृतिपदलब्धये ।  
यदीछसि तथा पुण्यम् एव कर्त्तव्यम् आभवैः ॥ र्म्_१९।१८८{८७} ॥  
पुण्यम् एव महारत्नं सर्वत्रापि महानुगं ।  
सर्वार्थसिद्धिदं भद्रं सम्बुद्धपदसाधनं ॥ र्म्_१९।१८९{८८} ॥  
इति विज्ञाय राजेन्द्र हित्वा पापानुरागतां ।  
पुण्यान्य् एवात्र संसारे कर्त्तव्यानि हि सर्वदा ॥ र्म्_१९।१९०{८९} ॥  
पापेन सर्वदाप्य् एवं दुर्गतीष्व् एव सङ्गताः ।  
मूढा क्लेशाग्निसन्तप्ता भ्रमन्ति भवचारके ॥ र्म्_१९।१९१{९०} ॥  
यावन्तो दुःखितो दुष्टा संसारे क्लेशतापिताः ।  
सर्वे ते पापकर्त्तार इति बुद्धैः प्रकथ्यते ॥ र्म्_१९।१९२{९१} ॥  
इति मत्वा महाराज सदा भद्रं यदीछसि ।  
हित्वा पापानुरागत्वं सद्धर्मं चिनु सादरं ॥ र्म्_१९।१९३{९२} ॥  
सद्धर्मं सौगतं धर्मं यल् लोकं हितसाधनं ।  
तेनात्र सर्वधर्माणां प्रवरम् अग्रम् उच्यते ॥ र्म्_१९।१९४{९३} ॥  
तद् एतद्धर्मसम्प्राप्त्यै त्रिरत्नशरणं गतः ।  
सत्कृत्य श्रद्धया नित्यं भजस्व समुपस्थितः ॥ र्म्_१९।१९५{९४} ॥  
त्रिरत्ने यत् कृतं कर्मं शुभं वाप्य् अशुभं तथा ।  
तत् फलम् अप्रमेयम् असङ्ख्येय महत्तरं ॥ र्म्_१९।१९६{९५} ॥  
एतत्पुण्यानुभावेन सर्वे बुद्धा मुनीश्वराः ।  
जगद् धर्ममयं कृत्वा निःक्लेशा परिनिर्वृताः ॥ र्म्_१९।१९७{९६} ॥  
एवं विज्ञाय भूमीन्द्र हित्वा पापरतिं सदा ।  
त्रिरत्नभजनं कृत्वा चर नित्यं सदा शुभे ॥ र्म्_१९।१९८{९७} ॥  
अभुक्तं क्षीयते नैव क्वापि कर्म शुभाशुभं ।  
येनैव यत् कृतं कर्मं तेनैव भुज्यते फलं ॥ र्म्_१९।१९९{९८} ॥  
नाग्निभिर् दह्यते कर्मं दह्यते देह एव हि ।  
नोदकैः क्लिद्यते कर्मं क्लिद्यते तनुर् एव च ॥ र्म्_१९।२००{९९} ॥  
नानिलैः शुष्यते कर्मं काय एवाभिशुष्यते ।  
न क्षीतौ क्षीयते कर्मं क्षीयते तनुर् एव हि ॥ र्म्_१९।२०१{१००} ॥  
अन्यथापि भवेन् नैव विपाके कर्मणः फलं ।  
यथैव यत् कृतं येन तेनैव भुज्यते तथा ॥ र्म्_१९।२०२{१} ॥  
कृष्णस्य कर्मणः पाके दुःखतैव सदा भवे ।  
शुभस्य सुखता नित्यं मिश्रितस्योभयं तथा ॥ र्म्_१९।२०३{२} ॥  
एवं कर्मविपाकोत्थं शुभाशुभफलं सदा ।  
भुक्त्वा सर्वत्र संसारे भ्रमन्ति सर्वजन्तवः ॥ र्म्_१९।२०४{३} ॥  
एवं मत्वा महाराज कृष्णानि मिश्रितानि च ।  
विहायात्र शोभेष्व् एव चरितव्यं सदा भवे ॥ र्म्_१९।२०५{४} ॥  
इति तेनार्हतादिष्टं श्रुत्वानन्दः स भूपतिः ।  
(र्म् २४७)  
तथेति प्रतिविज्ञप्य सजनः प्राभ्य नन्दतः ॥ र्म्_१९।२०६{५} ॥  
ततः स नृपतिर् भूयो रैवतं तं महामतिं ।  
सुचीवरैः समाछाद्य साञ्जलिः प्रणतिं व्यधात् ॥ र्म्_१९।२०७{६} ॥  
पुनर् उत्थाय भूपालस् तम् अर्हन्तं कृताञ्जलिः ।  
प्रणत्वा विनयं कुर्वन् क्रमाच् च प्रार्थयत् तथा ॥ र्म्_१९।२०८{७} ॥  
भदन्तात्र प्रसीदस्व क्षमस्व मे ऽपराधतां ।  
सर्वदा दर्शनं दत्वानुग्रहं कर्तुम् अर्हसि ॥ र्म्_१९।२०९{८} ॥  
इत्य् उक्ते ऽनेन भूपेन रैवतः स प्रसादितः ।  
हंसराज इवाप्लुत्य भासयन् खे समाययौ ॥ र्म्_१९।२१०{९} ॥  
तत्राकाशे समासीनः प्रातिहार्यं प्रदर्शयन् ।  
लोकैः सन्दृश्यमानो ऽसौ ध्यात्वा तस्थौ समुज्वलन् ॥ र्म्_१९।२११{१०} ॥  
ततस् तैर् भिक्षुभिः शिष्यैः समन्वितः प्रभासयन् ।  
तथाकाशाश् चरं गत्वा स्वाश्रमे समुपाश्रयन् ॥ र्म्_१९।२१२{११} ॥  
तद् दृष्ट्वा स नृपो लोकैः सहातिविस्मयान्वितः ।  
त्रिरत्नभजनं कुर्वन् प्रचचार सदा मुदा ॥ र्म्_१९।२१३{१२} ॥  
एवं ह्य् अदोषेन विशेषयुक्त्या प्रत्यक्षणक्ष्यीकृतलक्षणेन ।  
अलङ्कृतः साधुजनः खलेन निघ्नीकृतो ऽपि न विकारम् एति ॥ र्म्_१९।२१४{१३} ॥  
एवं स्वदैवयोगेन जायते ह्य् अपराधता ।  
तन् नान्यस्यापराधत्वं वक्तव्यं केन चित् क्व चित् ॥ र्म्_१९।२१५{१४} ॥  
इति मे गुरुणाख्यातं तथात्र कथ्यते मया ।  
इति मत्वा महाराज सदा धर्मे समाचर ॥ र्म्_१९।२१६{१५} ॥  
प्रजाश् चापि तथा राजन् बोधयित्वा प्रयत्नतः ।  
बोधिमार्गे प्रतिष्ठाप्य पालयस्व सदादरात् ॥ र्म्_१९।२१७{१६} ॥  
तथा ते मङ्गलं नित्यं सर्वं चापि भवेत् सदा ।  
क्रमाद् बोधिं समासाद्य सम्बुद्धपदम् आप्नुयाः ॥ र्म्_१९।२१८{१७} ॥  
इति सत्यं परिज्ञाय त्रिरत्नशरणं गतः ।  
सत्कृत्य श्रद्धया नित्यं भजस्वात्र समाहितः ॥ र्म्_१९।२१९{१८} ॥  
इति तेनार्हतादिष्टं श्रुत्वाशोकः स भूपतिः ।  
तथा हीति प्रतिज्ञप्य प्राभ्यनन्दत् सपार्षदः ॥ र्म्_१९।२२०{१९} ॥  
सत्कृत्येदं नरा ये कलिमतिदरणं रैवतस्यावदनं शृण्वन्ति श्रावयन्ति प्रमुदितमनसो भक्तिश्रद्धाप्रसन्नाः ।  
ते सर्वे ऽप्य् एवम् अत्र विमलसुमनसः सर्वदा सत्सुखानि भुक्त्वा कृत्वा सुभद्रं जिनवरनिलये सम्प्रयान्ति प्रमोदां ॥ र्म्_१९।२२१{२०} ॥  
  
++ इति रत्नावदानतत्वे रैवतावदानं समाप्तम् ++  
  
  
(र्म् २४८)  
XX महिषावदान  
अथ स पार्थिवो ऽसोकः कृताञ्जलिपुटो मुदा ।  
उपगुप्तं गुरुं नत्वा पुनर् एवम् अभाषत ॥ र्म्_२०।१{१} ॥  
भदन्त श्रोतुम् इछामि पुनर् अन्यत् सुभाषितं ।  
तद्यथा गुरुणाख्यातं तथादेष्टुं च मे ऽर्हति ॥ र्म्_२०।२{२} ॥  
इति सम्प्रार्थितं राज्ञा श्रुत्वा सो ऽर्हन् महामतिः ।  
उपगुप्तो नरेन्द्रं तं समालोक्यैवम् आदिशत् ॥ र्म्_२०।३{३} ॥  
साधु शृणु महाराज यथा मे गुरुणोदितं ।  
तथाहं ते प्रवक्ष्यामि सर्वे लोकप्रबोधने ॥ र्म्_२०।४{४} ॥  
तद्यथा भगवान् बुद्धः शाक्यसिंहो मुनीश्वरः ।  
सर्वज्ञः सुगतः शास्ता धर्मराजो विनायकः ॥ र्म्_२०।५{५} ॥  
षडभिज्ञो जगन्नाथो मारजित् तु तथागतः ।  
पुरैकसमये सार्द्धं भिक्षुभिः श्रावकैः सह ॥ र्म्_२०।६{६} ॥  
चैलकैर् भिक्षुणीभिश् चैवम् उपासिकागणैर् अपि ।  
उपासाकैस् तथान्यैश् च सद्धर्मगुणवाञ्छिभिः ॥ र्म्_२०।७{७} ॥  
बोधिसत्वैर् महासत्वैर् ब्रह्मेन्द्रादिसुराधिपैः ।  
सर्वे लोकाधिपैश् चापि दानवेन्द्रैः शुभार्थिभिः ॥ र्म्_२०।८{८} ॥  
नागेन्द्रैर् गरुडेन्द्रैश् च यक्षगन्धर्वकिन्नरैः ।  
ग्रहै विद्याधरैश् चापि तथान्यैश् च वृषार्थिभिः ॥ र्म्_२०।९{९} ॥  
स्तूय मानार्च्यमानश् च वन्द्यमानो ऽभिनन्दितः ।  
सर्वसत्वहितार्थेन जनपदेषु सर्वतः ॥ र्म्_२०।१०{१०} ॥  
सद्धर्मं समुपादिश्य प्रचचार ससाङ्घिकः ।  
तथा च कोशले राष्ट्रे वरं धर्मम् उपादिशत् ॥ र्म्_२०।११{११} ॥  
ततो ऽन्यत्रापि सद्धर्मम् उपदेष्टुं ततो ऽचरत् ।  
तत्रान्यस्मिन् वने प्राप्तो भगवान् स ससाङ्घिकः ॥ र्म्_२०।१२{१२} ॥  
सर्वत्र मङ्गलं कृत्वा प्रचचार शनैः क्रमात् ।  
तत्राराण्ये महान् यूथो महिषीणां समाचरत् ॥ र्म्_२०।१३{१३} ॥  
तत्रैको महिषश् चण्डो वलवीर्यसमन्वितः ।  
महाशृङ्गो महाकायः प्रत्यवसन् मदोत्कटः ॥ र्म्_२०।१४{१४} ॥  
तत्रासन् पञ्चमात्राणि महिषपालशतानि च ।  
सर्वे तन् महिषीयूथम् अनुरक्ष्याध्युवासत ॥ र्म्_२०।१५{१५} ॥  
तदैकस्मिन् दिने तत्र भगवान् स ससङ्घिकः ।  
प्रचरंस् तत्प्रदेशे तं महिषीयुथम् ऐक्षत ॥ र्म्_२०।१६{१६} ॥  
तदा ते महिषीपाला तं मुनीन्द्रं ससङ्घिकं ।  
समुपायातम् आलोक्य दूराद् एवम् अघोषयन् ॥ र्म्_२०।१७{१७} ॥  
भगवान् मात्र समायाहि पथान्येन व्रजाधुना ।  
अस्त्य् अत्र महिषो दुष्टस् तत् सहसा चरान्यत ॥ र्म्_२०।१८{१८} ॥  
(र्म् २४९)  
इति तैः शब्दितं श्रुत्वा भगवान् स मुनीश्वरः ।  
ससङ्घः समुपाश्रित्य तां दृष्ट्वैवम् अह्हाषत ॥ र्म्_२०।१९{१९} ॥  
अल्पोत्सुकाभवत्व् अत्र भगवन्तः किं कुतो भयं ।  
कालज्ञो ऽहं जिनेन्द्रो ऽस्मि तदर्थे ऽत्र समाचरे ॥ र्म्_२०।२०{२०} ॥  
तदा स महिषो दुष्टस् तं मुनीन्द्रं ससाङ्घिकं ।  
दूराद् दृष्ट्वा समुत्थाय प्रदुद्राव तदन्तिके ॥ र्म्_२०।२१{२१} ॥  
तत्र तद्गन्धम् आघ्राय दृष्ट्वा तं रक्तचीवरं ।  
रुषा लाङ्गूलम् उन्नाम्य सम्मुखः प्राभ्यधावत ॥ र्म्_२०।२२{२२} ॥  
तत्र तेन जिनेन्द्रेण पञ्चसिंहा महोद्धताः ।  
अभिनिर्माय तत्पृष्ठे स्थापिता भीमरूपिणः ॥ र्म्_२०।२३{२३} ॥  
तथा निर्माय तत्राग्निस्कन्धौ द्वाव् अतिप्रोज्वलौ ।  
उभयोः पार्श्वयोस् तस्य स्थापितो भीमनिस्वनौ ॥ र्म्_२०।२४{२४} ॥  
तथात्र कूटसङ्काशो निर्माय महती शिला ।  
उपरिष्टात् प्रतिष्ठाप्य दर्शिता तस्य भीतये ॥ र्म्_२०।२५{२५} ॥  
तत्र स महिषो ऽद्राक्षीत् तान् सिंहान् पृष्ठसंस्थितान् ।  
पार्श्वयोर् उभयोर् अग्निस्कन्धौर् उपरितां शिलां ॥ र्म्_२०।२६{२६} ॥  
एवं स महिषो दुष्टो महाभयम् उपस्थितं ।  
समन्ततः समालोक्य प्रविखेटाभिमोहितः ॥ र्म्_२०।२७{२७} ॥  
तत्र स त्रसितो दृष्ट्वा परायितुं चतुर्दिशः ।  
समन्ततो भयाद् विग्नस् तस्थौ त्राणनिराश्रयः ॥ र्म्_२०।२८{२८} ॥  
ततः स चकितस् तस्य मुनीन्द्रस्याभिसम्मुखं ।  
उपेत्य चरणौ नत्वा शरणं समुपाययौ ॥ र्म्_२०।२९{२९} ॥  
तत्र तद्भयभिन्नास्यः परिखिन्नाशयो रुदन् ।  
भगवन्तं तम् आलोक्य तस्थौ ऽत्राणाश्रयो पुरः ॥ र्म्_२०।३०{३०} ॥  
तदा स भगवान् दृष्ट्वा महिष्यं तम् उपस्थितं ।  
शरणागतम् आलोक्य धर्मम् एवम् उपादिशत् ॥ र्म्_२०।३१{३१} ॥  
भद्रमुखेति संस्काराः सर्वे ऽनित्या भवे ध्रुवाः ।  
सर्वधर्मा अनात्मनः शान्तं निर्वाणम् एव हि ॥ र्म्_२०।३२{३२} ॥  
इति धर्मरवम् श्रुत्वा स तत् पुण्यानुभावतः ।  
पूर्वजन्मप्रवृत्तान्तं स्मृत्वा प्ररुरोदानुतापितः ॥ र्म्_२०।३३{३३} ॥  
एवं तं रुदितं दृष्ट्वा भगवान् स मुनीश्वर ।  
बोधयितुं समाश्वास्य पुनर् गाथे ऽभ्यभाषत ॥ र्म्_२०।३४{३४} ॥  
इदानीं किं करिष्यामि तिर्यग्योनिगतस्य ते ।  
अक्षणप्रतिपन्नस्य किं रोदिषि निरर्थकं ॥ र्म्_२०।३५{२५} ॥  
साधु प्रसाद्यतां चित्तं मयि कारुणिके जिने ।  
तिर्यग्योनिं विराग्येह ततः स्वर्गं गमिष्यसि ॥ र्म्_२०।३६{२६} ॥  
इत्य् आदिष्टं मुनीन्द्रेण श्रुत्वा स महिषस् तदा ।  
सर्वं स्मृत्वा पुरावृत्तं मनसैवं व्यचिन्तयत् ॥ र्म्_२०।३७{२७} ॥  
हा मया दुर्धियाज्ञेन त्यक्त्वा सद्धर्मसंयमं ।  
क्रोधाग्निना स्वयं दग्धा सन्तापरे ऽपि तापिता ॥ र्म्_२०।३८{२८} ॥  
येनाहं हा परिभ्रष्टः सद्धर्ममणिना ऽधुना ।  
विषरागाग्निसन्तप्तः कृष्णाहिर् इव दुर्मतिः ॥ र्म्_२०।३९{२९} ॥  
(र्म् २५०)  
तद् अत्र किं करिष्यामि तिर्यक्जातिर् इहाधुना ।  
किं ममानेन कायेन दुःखे पापानुसाधिना ॥ र्म्_२०।४०{३०} ॥  
यत्र पुण्यं सुखं नास्ति तत्र किं जीवितेन मे ।  
वरम् एवाद्य मे मृत्युर् न त्व् एवं चिरजीवितं ॥ र्म्_२०।४१{३१} ॥  
अवश्यं मृत्युम् आप्नुयां सर्वेषां मरणं ध्रुवं ।  
तद् अत्र मे शरीरे का स्नेहता जीविते ऽपि वा ॥ र्म्_२०।४२{३२} ॥  
धिक् कायं जीवितं चापि येन पुण्यं न साध्यते ।  
पुण्यम् एव भवे सारं सर्वत्र सत्सुखप्रदं ॥ र्म्_२०।४३{३३} ॥  
पुण्यं विनात्रा संसरे किं श्रीसम्पत्सुखान्विते ।  
सर्वं विहाय गन्तव्यं पुण्याम् एकं तदानुगः ॥ र्म्_२०।४४{३४} ॥  
पुण्यम् एव जगन्मित्रं पुण्यम् एव सदानुगः ।  
पुण्यम् एव महत्सारं पुण्यम् एव हितार्थदं ॥ र्म्_२०।४५{३५} ॥  
तस्मात् पुण्यं प्रयत्नेन साधनीयं भवे सदा ।  
सर्वत्र सुखताहेतु पुण्यम् एवेति कथ्यते ॥ र्म्_२०।४६{३६} ॥  
तत् पुण्यरत्नसम्प्राप्त्यै बुद्धस्य शरणं गतः ।  
सर्वथा स्मरणं कृत्वा भजेयेह समाहितः ॥ र्म्_२०।४७{३७} ॥  
इत्य् एवं मनसा ध्यात्वा महिषः स प्रबोधितः ।  
तं बुद्धं श्रीघनं नत्वानुस्मृत्वाभजान् मुदा ॥ र्म्_२०।४८{३८} ॥  
ततः स भगवान्स् तस्य दृष्ट्वाशयविशुद्धतां ।  
सद्धर्मं समुपादिश्य ससङ्घः स्वाश्रमे ययौ ॥ र्म्_२०।४९{३९} ॥  
तत्राश्रमे समासीनो भगवान् सससाङ्घिकः ।  
सर्वसत्वहितार्थेन सम्बोधिधर्मम् आदिशत् ॥ र्म्_२०।५०{४०} ॥  
तद्धर्मदेशनां श्रोतुं सर्वे लोकाः समागताः ।  
ब्रह्मशक्रादयो देवा लोकपालाश् च दानवाः ॥ र्म्_२०।५१{४१} ॥  
ग्रहा विद्याधराः सिद्धा यक्षगन्धर्वकिन्नराः ।  
गरुडा नागराजाश् च राक्षसाश् च शुभार्थिनः ॥ र्म्_२०।५२{४२} ॥  
ऋषयो ब्राह्मणाश् चापि नृपा राजकुमारकाः ।  
वैश्याच् च मन्त्रिणो ऽमात्या गृहस्थाश् च महाजनाः ॥ र्म्_२०।५३{४३} ॥  
वणिजः सार्थवाहाश् च शिल्पिनः पौरिका अपि ।  
ग्राम्या जानपदाश् चापि तीर्थ्याः कार्पटिका अपि ॥ र्म्_२०।५४{४४} ॥  
एवम् अन्ये ऽपि लोकाश् च सद्धर्मगुणवां छिनः ।  
सर्वे ते समुपागत्य तत्राश्रमे समाविशत् ॥ र्म्_२०।५५{४५} ॥  
तत्र तं श्रीघनं दृष्ट्वा भिक्षुसङ्घपुरस्कृतं ।  
नत्वा प्रदक्षिणीकृत्वा समानर्चुर् यथाक्रमं ॥ र्म्_२०।५६{४६} ॥  
ततस् ते प्रणतिं कृत्वा परिवृत्य समन्ततः ।  
तत् सद्धर्मामृतं पातुम् उपतस्थुः समाहिताः ॥ र्म्_२०।५७{४७} ॥  
तदा स भगवान् दृष्ट्वा तान् सर्वान् समुपस्थितां ।  
आदिमध्यान्तकल्याणं सद्धर्मं समुपादिशत् ॥ र्म्_२०।५८{४८} ॥  
तत् सद्धर्मामृतं पीत्वा सर्वे ते सम्प्रबोधिताः ।  
धर्मविशेषम् आज्ञाय त्रिरत्नं सर्वदाभजन् ॥ र्म्_२०।५९{४९} ॥  
तत्र स महिषः पूर्वजन्मवृत्तिम् अनुस्मरन् ।  
तदा तद्देहम् उत्स्रष्टुं मनसैवं व्यचिन्तयत् ॥ र्म्_२०।६०{५०} ॥  
हा दुष्टेन मया पूर्वम् आचितं घोरपातकं ।  
(र्म् २५१)  
तेनाहं महिषो दुष्टो भवाम्य् अत्र यथोदितं ॥ र्म्_२०।६१{५१} ॥  
तद् अत्र किं प्रकुर्वीय पशुस् तत् पापशोधणं ।  
तत् त्रिरत्नम् अनुस्मृत्वा चरेयाहम् उपोषधं ॥ र्म्_२०।६२{५२} ॥  
दत्वात्राहम् इमं कायं सत्वेभ्यः श्रद्धया ऽधुना ।  
मनसा सुगतं ध्यात्वा मर्तुं तिष्ठेय साम्प्रतं ॥ र्म्_२०।६३{५३} ॥  
तद् इमं देहम् उत्कृत्य त्वग्मान्सरुधिरादिकं ।  
अस्थिमज्जादि सर्वं च भुजन्तु प्राणिनो मुदा ॥ र्म्_२०।६४{५४} ॥  
ये ये सत्वा इमं देहं भुजन्ति सुरसं मुदा ।  
ते ते सर्वे सदा धर्मं कृत्वा यान्तु सुरालायं ॥ र्म्_२०।६५{५५} ॥  
तथैतत् पुण्यपाकेन मुक्त्वास्मान् पापकाश्रयात् ।  
आसाद्य सद्गतौ जन्म भजेयं सुगतं सदा ॥ र्म्_२०।६६{५६} ॥  
इति ध्यात्वा विनिश्चित्य महिषः स प्रसन्नधीः ।  
त्यक्त्वाहारं तपश्वीव बुद्धं स्मृत्वाचरत् तपः ॥ र्म्_२०।६७{५७} ॥  
तथा स महिषो ध्यात्वा त्रिरत्नं चाभ्यनुस्मरन् ।  
देहं त्यक्त्वा विशुद्धात्मा सुरालयं समाययौ ॥ र्म्_२०।६८{५८} ॥  
तत्र स्वर्गे स उत्पन्नो महासुखसमन्वितः ।  
विस्मिताभिप्रसन्नात्मा तदैवं समचिन्तयत् ॥ र्म्_२०।६९{५९} ॥  
अहो हि जायते सौख्यं कुतश् च्युत्वा कुहाचरे ।  
कस्य पुण्यविपाकेन ममैवं जायते शुभं ॥ र्म्_२०।७०{६०} ॥  
इति चिन्तयतस् तस्य महिषपूर्विणस् तथा ।  
विस्मयाक्रान्तचित्तस्य समुत्पन्नाभवन् मतिः ॥ र्म्_२०।७१{६१} ॥  
अहो तिर्यग्गतेश् च्युत्वा देवलोक इहासरे ।  
सम्बुद्धस्मृतिपुण्येन देवो भवामि साम्प्रतं ॥ र्म्_२०।७२{६२} ॥  
तद् अहं तस्य मुनीन्द्रस्य द्रष्टुं गछेय साम्प्रतं ।  
श्रद्धया समुपाश्रित्य सद्धर्मं शृणुयां पुनः ॥ र्म्_२०।७३{६३} ॥  
इति महिषपूर्वी स देवपुत्रः प्रमोदितः ।  
तत्र तस्य मुनीन्द्रस्य दर्शने गन्तुम् ऐछत ॥ र्म्_२०।७४{६४} ॥  
ततः स मुदितः स्नात्वा शुद्धदिव्यांवरावृतः ।  
दिव्यगन्धानुलिप्ताङ्गो दिव्यालङ्कारभूषितः ॥ र्म्_२०।७५{६५} ॥  
दिव्यपूजोपहाराणि गृहीत्वा देवगणैः सह ।  
तस्यां रात्रौ मुनीन्द्रस्य भासयन्न् आश्रमे ययौ ॥ र्म्_२०।७६{६६} ॥  
तत्र तं श्रीघनं दृष्ट्वा मुदितः समुपासरन् ।  
नत्वा प्रदक्षिणीकृत्य समानर्च्च यथाविधिः ॥ र्म्_२०।७७{६७} ॥  
ततस् तस्य मुनीन्द्रस्य साञ्जलिः स प्रणम्य च ।  
सद्धर्मदेशनां श्रोतुं पुरतः समुपाश्रयत् ॥ र्म्_२०।७८{६८} ॥  
तथा ते तत् सहायाश् च देवपुत्राः प्रसादिताः ।  
भगवन्तं साञ्जलयः उपाश्रयन् ॥ र्म्_२०।७९{६९} ॥  
ततः स भगवान् दृष्ट्वा सर्वान्स् तान् समुपस्थितान् ।  
आर्य्यसत्यसमारभ्य सद्धर्मं समुपादिशत् ॥ र्म्_२०।८०{७०} ॥  
तत्सद्धर्मामृतं पीत्वा सह देवैः प्रमोदितः ।  
देवो महिषपूर्वि स धर्मविशेषम् आप्तवान् ॥ र्म्_२०।८१{७१} ॥  
सत्कायदुष्टिभूमीन्ध्रं विंशतिशिखरोद्गतं ।  
निर्भिद्य ज्ञानवज्रेण श्रोतआपत्तिम् आययौ ॥ र्म्_२०।८२{७२} ॥  
(र्म् २५२)  
तातः स दृष्टसत्यस् तं भगवन्तं मुनीश्वरं ।  
कृताञ्जलिः पुटो नत्वा त्रिर् उदानम् उदानयत् ॥ र्म्_२०।८३{७३} ॥  
भगवन्न् इदम् अस्माकं कृतं न जनकेन हि ।  
न मात्रा न च राज्ञापि नान्येन केन चित् खलु ॥ र्म्_२०।८४{७४} ॥  
भवतैव यद् अस्माकं कृतपापविशोधनं ।  
तेनाभिशोषिताशेषरुधिराश्रुसारित्परिः ॥ र्म्_२०।८५{७५} ॥  
लङ्घिता अस्थिशैलाश् च पिहिता पापपद्धतिः ।  
विवृताः स्वर्गमार्गाश् च मोक्षमार्गश् च दर्शितः ॥ र्म्_२०।८६{७६} ॥  
मयाप्तं विमलं चक्षुः शान्तम् आर्यपदं तथा ।  
दुःखार्णवः समुत्तीर्णो बोधिमार्गो ऽपि दृश्यते ॥ र्म्_२०।८७{७७} ॥  
तद् भवतां कृपादृष्टेः प्रसादान् मम साम्प्रतं ।  
संसारजन्म साफल्यं बुद्धपुत्रास्म्य् अहं यतः ॥ र्म्_२०।८८{७८} ॥  
अद्यारभ्य सदा नित्यं भवतां शरणं गतः ।  
बोधौ चित्तं समाधाय चरिष्यामि शुभां चरिं ॥ र्म्_२०।८९{७९} ॥  
तद् अत्रानुग्रहं कृत्वा भवाञ् छास्ता जगगुरुः ।  
कृपया सर्वदा पश्यन्न् एवं मां त्रातुम् अर्हति ॥ र्म्_२०।९०{८०} ॥  
इति सम्प्रार्थितं तेन सुपर्वणा निशम्य सः ।  
शास्ता तस्याशयं शुद्धं समलोक्यैवम् आदिशत् ॥ र्म्_२०।९१{८१} ॥  
सधो शृणु हितं वक्ष्ये सदा भद्रं यदीछसि ।  
त्रिरत्नं शरणं गत्वा भज नित्यं समादरात् ॥ र्म्_२०।९२{८२} ॥  
ये बुद्धशरणं कृत्वा भजन्ति श्रद्धया सदा ।  
मारचर्याभिमुक्तास् ते सम्प्रयान्ति जिनालयं ॥ र्म्_२०।९३{८३} ॥  
ये धर्मं सौगतं नित्यं शृण्वन्ति श्रद्धया मुदा ।  
सर्वपापाभिमुक्तास् ते सम्प्रयान्ति सुखावतीं ॥ र्म्_२०।९४{८४} ॥  
ये च सङ्घे प्रकुर्वन्ति सत्कारं श्रद्धयादरात् ।  
ते सर्वे दुर्गतेर् मुक्त्वा सम्प्रयान्ति सुरालयं ॥ र्म्_२०।९५{८५} ॥  
त्रिरत्नशरणं कृत्वा ये भजन्ति सदादरात् ।  
दुर्गतिं ते न गछन्ति सदा गछन्ति सद्गतिं ॥ र्म्_२०।९६{८६} ॥  
सद्गतौ ते सदा स्थित्वा त्रिरत्नं शरणं गताः ।  
कृत्वा लोकहितं सौख्यं भुक्त्वा रमन्ति सर्वदा ॥ र्म्_२०।९७{८७} ॥  
ततः पारमिताः सर्वाः परिपूर्य यथाक्रमं ।  
त्रिविधां बोधिम् आसद्य निर्वृतिं समवाप्नुयुः ॥ र्म्_२०।९८{८८} ॥  
इति निर्वाणसत्सौख्यः प्राप्तुं यदि समिछसि ।  
त्रिरत्नं शरणं कृत्वा भज नित्यं समाहितः ॥ र्म्_२०।९९{८९} ॥  
एतत्पुण्यानुभावेन परिशुद्धस् त्रिमण्डलः ।  
क्रमाद् बोधिं समासाद्य सम्बुद्धपदम् आप्नुयाः ॥ र्म्_२०।१००{९०} ॥  
इत्य् आदिष्टं मुनीन्द्रेण श्रुत्वा स परिबोधिताः ।  
तथेत्य् अभ्यनुमोदित्वा पुनर् एवम् अभाषत ॥ र्म्_२०।१०१{९१} ॥  
अद्य मे सफलं सम्पूरितं मनोरथं ।  
बोधिरत्नाभिसम्पन्नो बुद्धपुत्रो ऽस्मि साम्प्रतं ॥ र्म्_२०।१०२{९२} ॥  
सर्वदा भवताम् एव शरणे ऽहं समास्थितः ।  
त्रिरत्नभजनं कुर्वञ् चरिष्ये बोधिसंवरं ॥ र्म्_२०।१०३{९३} ॥  
इति सम्प्रार्थनां कृत्वा देवपुत्रः स मोदितः ।  
(र्म् २५३)  
श्रीघनं तैः पुनर् नत्वा ससहायो दिवं ययौ ॥ र्म्_२०।१०४{९४} ॥  
तत्र स्वर्गे स सम्प्राप्तो देवैः सह समाश्रितः ।  
त्रिरत्नस्मरणं कुर्वन् सौख्यं भुक्त्वा समाचरत् ॥ र्म्_२०।१०५{९५} ॥  
तस्यां रात्रौ महत्कान्तिं प्रभां दृष्ट्वा सविस्मयाः ।  
सर्वे ते महिषीपाला वभूवुः शङ्किताशयाः ॥ र्म्_२०।१०६{९६} ॥  
ततः प्रातः समुत्थाय सर्वे ते कौतुकान्विताः ।  
सम्मील्य सहसा तत्र बुद्धाश्रमे उपाचरन् ॥ र्म्_२०।१०७{९७} ॥  
तत्र तं श्रीघनं दृष्ट्वा सर्वे ते प्रतिमोदिताः ।  
कृताञ्जलिपुटो नत्वा समुपतस्थुर् आदरात् ॥ र्म्_२०।१०८{९८} ॥  
तदा स भगावान् दृष्ट्वा तान् सर्वान् समुपस्थितान् ।  
आदिमध्यान्तकल्याणं दिदेश धर्मम् उत्तमं ॥ र्म्_२०।१०९{९!} ॥  
तत् सद्धर्मामृतं पीत्वा सर्वे ते प्रतिबोधिताः ।  
भगवन्तं पुनर् नत्वा पप्रछुर् एवम् आदरात् ॥ र्म्_२०।११०{१००} ॥  
भगवन्न् अद्य रात्रौ क इहाश्रमे प्रभासयन् ।  
भवतां समुपायातस् तत् समादेष्टुम् अर्हति ॥ र्म्_२०।१११{१} ॥  
इति तैर् महिषीपालैः परिपृष्टे स सर्ववित् ।  
भगवांस् तान् समालोक्य पुरावृत्तिम् उपादिशत् ॥ र्म्_२०।११२{२} ॥  
यो ऽत्रासौ महिषो दुष्टो दृष्ट्वास्मान् समुपद्रुतः ।  
समन्ततो भयं दृष्ट्वा त्रस्तो मे शरणं गतः ॥ र्म्_२०।११३{३} ॥  
तदा मद्धर्मम् आकर्ण्य पूर्वजातिम् अनुस्मरन् ।  
मयि चित्तं प्रसाद्यैव त्यक्त्वाहारा त्यजन् तनुं ॥ र्म्_२०।११४{४} ॥  
ततो ऽस्मत्स्मृतिपुण्येन पापमुक्तो विशुद्धधीः ।  
स्वर्गलोके समुत्पन्नो देवो भवति साम्प्रतं ॥ र्म्_२०।११५{५} ॥  
स एष देवपुत्रो ऽद्य निशायाम् अत्र भासयन् ।  
देवलोकैः सहायातो दर्शनाय ममालाये ॥ र्म्_२०।११६{६} ॥  
मत्सद्धर्मं समाकर्ण्य दृष्टसत्यः स हर्षितः ।  
देवसङ्घैः सह स्वर्गे स्वालये प्रगतस् तथा ॥ र्म्_२०।११७{७} ॥  
इत्य् आदिष्टं मुनीन्द्रेण श्रुत्वातिविस्मयोद्धताः ।  
सर्वे ते महिषीपाला मिथ एवं समब्रुवन् ॥ र्म्_२०।११८{८} ॥  
अहो चित्र हि यन् नाम तिर्य्यग्योनिगतो ऽपि सः ।  
बुद्धं सद्गुरुम् आसाद्य धर्मं श्रुत्वाभवत् सुधीः ॥ र्म्_२०।११९{९} ॥  
सद्गुरौ सुगते चित्तं प्रसाद्य विरताशनः ।  
त्रिरात्नस्मरणं कृत्वा प्राणं त्यक्त्वा दिवं ययौ ॥ र्म्_२०।१२०{१०} ॥  
ततो ऽपीह समागत्य सम्बुद्धं शरणं गतः ।  
अभ्यर्च्य धर्मम् आकर्ण्य दृष्टसत्यो दिवं ययौ ॥ र्म्_२०।१२१{११} ॥  
स्वर्गे ऽपि तत् तथा नित्यं सद्गुरोः शरणं गतः ।  
श्रद्धया भजनं कुर्वं छुभे ऽचरत् समाहितः ॥ र्म्_२०।१२२{१२} ॥  
धन्यो ऽयं सुगतः शास्ता सर्वसत्वशुभङ्करः ।  
यत्र चित्तं प्रसाद्यैव पशुर् अपि दिवं गतः ॥ र्म्_२०।१२३{१३} ॥  
वयं तु मानवाः सर्वे कथम् एनं मुनीश्वरं ।  
सद्गुरुं समुपासाद्य श्रद्धया न भजेमहि ॥ र्म्_२०।१२४{१४} ॥  
(र्म् २५४)  
तथा सद्धर्मम् आकर्ण्य प्रसादाद् अस्य सद्गुरोः ।  
अत्कृत्य सर्वदा भद्रं न लाभेम कथं वयं ॥ र्म्_२०।१२५{१५} ॥  
विशेषधर्मम् आज्ञाय दृष्टसत्याः समाहिताः ।  
त्रिरत्नभजनं कृत्वा नूनं गछेम सद्गतिं ॥ र्म्_२०।१२६{१६} ॥  
तद् अत्र सद्गुरोर् अस्य मुनीन्द्रस्याधुना वयं ।  
सर्वे ऽपि श्रद्धयाभ्यर्च्य भजेमहि समादरात् ॥ र्म्_२०।१२७{१७} ॥  
तत् साद्धर्मं समाकर्ण्य श्रद्धया समुपस्थिताः ।  
त्रिरत्नभजनं कृत्वा चरेमहि शुभे सदा ॥ र्म्_२०।१२८{१८} ॥  
तदादौ सुगतस्यास्य ससङ्घस्या ऽधुना वयं ।  
यथार्हभोजनेनात्र पूजयेम प्रपुष्टये ॥ र्म्_२०।१२९{१८!} ॥  
इति सम्भाषणां कृत्वा सर्वे ते प्रतिमोदिताः ।  
तथेति सम्मतं कृत्वा तत्र बुद्धाश्रमे ययुः ॥ र्म्_२०।१३०{१९} ॥  
तत्र तं श्रीघनं दृष्ट्वा ससङ्घं तं प्रमोदिताः ।  
सर्वसाञ्जलयो नत्वा प्रार्थयन्न् एवम् आदरात् ॥ र्म्_२०।१३१{२०} ॥  
भगवन् नाथ सर्वज्ञ भगवन्तं ससङ्घिकं ।  
पूजयितुं समिछामस् तन्न् अत्रानुग्रहं कुरु ॥ र्म्_२०।१३२{२१} ॥  
इति तैः प्रार्थितं श्रुत्वा भगवान् स मुनीश्वरः ।  
तेषां पुण्याभिसंवृद्ध्यै तूष्णीभूत्वाध्युवास तत् ॥ र्म्_२०।१३३{२२} ॥  
तथाध्युवासितं मत्वा सर्वे ते परिहर्षिताः ।  
पादौ तस्य मुनीन्द्रस्य नत्वा निजालयं ययुः ॥ र्म्_२०।१३४{२३} ॥  
तत्र ते मुदिताः सर्वे दधिक्षीरोदनादिकं ।  
यथार्हभोज्यसामग्रिं सहसा समसाधयन् ॥ र्म्_२०।१३५{२४} ॥  
ततस् ते समये गत्वा तत्र बुद्धाश्रमे मुदा ।  
ससाङ्घिकं मुनीन्द्रं तं प्रणत्वैवं न्यवेदयन् ॥ र्म्_२०।१३६{२५} ॥  
भगवन् नाथ सर्वज्ञ समयो वर्त्तते ऽधुना ।  
तत् सङ्घ भगवान् पूजां प्रतिग्रहितुम् अर्हति ॥ र्म्_२०।१३७{२६} ॥  
इति तैः प्रार्थिते सर्वे भगवान् सससाङ्घिकः ।  
उत्थाय भोजनक्षेत्रे उपाचरान् प्रभासयन् ॥ र्म्_२०।१३८{२७} ॥  
तत्र पाद्यं समादाय सम्बुद्धप्रमुखाः क्रमात् ।  
सर्वे ते साङ्घिकास् तत्र स्वस्वासने समाश्रयन् ॥ र्म्_२०।१३९{२८} ॥  
तां बुद्धप्रमुखान् सर्वान् साङ्घिकान् स्वासनाश्रितान् ।  
दृष्ट्वा ते मुदिता सर्वे सामानर्चुर् यथाक्रमं ॥ र्म्_२०।१४०{२९} ॥  
ततस् ते सुरसैर् भोज्यैः क्षीरोदनैः सव्यञ्जनैः ।  
प्रणीतैर् भगवन्तं तं ससङ्घं समतोषयन् ॥ र्म्_२०।१४१{३०} ॥  
ततस् तं सुगतं तृप्तं ससाङ्घिकं समीक्ष्य ते ।  
तत् पात्राण्य् अपनीयाशु तद् धस्तादि समशोधयन् ॥ र्म्_२०।१४२{३१} ॥  
ततः सपूगताम्बुरामहौषधरसायनं ।  
सम्बुद्धप्रमुखेभ्यस् ते सङ्घेभ्यः प्रददुर् मुदा ॥ र्म्_२०।१४३{३२} ॥  
ततस् ते महिषीपालाः कृताञ्जलिपूटा मुदा ।  
श्रीघनं तं ससङ्घं च नत्वा समुपतस्थिरे ॥ र्म्_२०।१४४{३३} ॥  
तथा तन् समुपासीनान् सर्वान् दृष्ट्वा स सर्ववित् ।  
(र्म् २५५)  
आर्यधर्मं समादिश्य बोधिमार्गे ऽभ्ययोजयत् ॥ र्म्_२०।१४५{३४} ॥  
तत् सद्धर्मामृतं पीत्वा सर्वे ते ऽभ्यनुमोदिताः ।  
सम्बुद्धशासने तत्र प्रव्रजितुं समीक्षिरे ॥ र्म्_२०।१४६{३५} ॥  
ततास् ते महिषीपालाः सर्वे कृत्वाभिसम्मतं ।  
कृताञ्जलिपुटा नत्वा प्रार्थयन् तं मुनीश्वरं ॥ र्म्_२०।१४७{३६} ॥  
भागवं नाथ सर्वज्ञ भवतां शासने वयं ।  
प्रव्रजितुं समिछामस् तन् नो ऽन्वाहर्तुम् अर्हति ॥ र्म्_२०।१४८{३७} ॥  
इति तैः प्रार्थितं श्रुत्वा भगवान् स मुनीश्वरः ।  
तान् विशुद्धाशयान् सर्वान् समालोक्यैवम् आदिशत् ॥ र्म्_२०।१४९{३८} ॥  
मातापित्रोर् विनानुज्ञां प्रव्रज्यां न ददाम्य् अहं ।  
तद् अनुज्ञां समादाय प्रेत दास्यामि वस् तदा ॥ र्म्_२०।१५०{३९} ॥  
इत्य् आदिष्टे मुनीन्द्रेण सर्वे ते प्रतिनन्दिताः ।  
तं मुनीन्द्रं प्रणत्वाशु स्वस्वगेहं ययुर् मुदा ॥ र्म्_२०।१५१{४०} ॥  
तत्र ते सहसा गत्वा समातापितृवान्धवान् ।  
परिबोध्य प्रयत्नेन प्राप्यानुज्ञां समाचरं ॥ र्म्_२०।१५२{४१} ॥  
तत्र ते सहसा गत्वा भगवत उपासृताः ।  
पादौ साञ्जलयोर् नत्वा प्रार्थयन्न् एवम् आदरात् ॥ र्म्_२०।१५३{४२} ॥  
भगवन् सर्ववित् पितृप्राप्तानुज्ञाः समागताः ।  
तत्रानुग्रहम् आधाय प्रव्रज्यां दातुम् अर्हति ॥ र्म्_२०।१५४{४३} ॥  
इति तैः प्रार्थिते शास्ता भगवान् सव्यपाणिना ।  
तेषां शिरस् सुसंस्पृष्ट्वा समालोक्यैवम् आदिशत् ॥ र्म्_२०।१५५{४४} ॥  
समेत भिक्षवः सर्वे यूयं श्रद्धासमङ्गिताः ।  
प्रव्रज्याव्रतम् आधाय चरत ब्रह्मचारिकां ॥ र्म्_२०।१५६{४५} ॥  
इत्य् आदिष्टे मुनीन्द्रेण सर्वे ते मुण्डिता वभुः ।  
खिक्खिरीपात्रधर्त्तारः काखायचीवरावृताः ॥ र्म्_२०।१५७{४६} ॥  
ततः शस्तुः प्रसादेन सर्वे ते विमलाशयाः ।  
प्रलब्धबोधिसच्चित्ताः शुद्धशीला जितेन्द्रियाः ॥ र्म्_२०।१५८{४७} ॥  
भित्वाविद्यागुणाः सम्यक् प्राप्तविद्याविशारदाः ।  
प्रतिसंवित्सुसम्प्राप्ताः सत्यमार्गसमन्विताः ॥ र्म्_२०।१५९{४८} ॥  
समाधिधारणीविद्या घटमानाः समाहिताः ।  
क्षमान्विताः शुभात्मानो योगिनो भिक्षवो ऽभवन् ॥ र्म्_२०।१६०{४९} ॥  
ततस् ते सर्वसंसारं मत्वानित्यं चालाचलं ।  
दृष्ट्वा च सर्वसंस्कारगतीर् अहिविघातिनीः ॥ र्म्_२०।१६१{५०} ॥  
सर्वक्लेशगणान् हित्वा जित्वा मारगणान् अपि ।  
साक्षाद् अर्हत्वम् आसाद्य प्रचेरुर् ब्रह्मचारिकाः ॥ र्म्_२०।१६२{५१} ॥  
ततस् ते भिक्षवः सर्वे परिशुद्धत्रिमण्डलाः ।  
वीतसङ्गा महाभिज्ञा निर्विकल्पा निरञ्जनाः ॥ र्म्_२०।१६३{५२} ॥  
समलोष्टकसौवर्णाः सत्कारलाभनिस्पृहाः ।  
अकाशसमचित्ताङ्गा भवे लाभपराङ्मुखाः ॥ र्म्_२०।१६४{५३} ॥  
देवासुरादि लोकानां त्रैधातुकनिवासिनां ।  
पूज्या मान्याश् च वन्द्याश् च बभूवुर् बोधिचारिणः ॥ र्म्_२०।१६५{५४} ॥  
(र्म् २५६)  
तद् दृष्ट्वा भिक्षवः सर्वे विस्मयोद्धतमानसाः ।  
भगवन्तं मुनिं नत्वा पप्रच्बुस् तत् पुराकृतं ॥ र्म्_२०।१६६{५५} ॥  
भगवन् कानि कर्माणि तेन महिषपूर्विणा ।  
कृतानि देवपुत्रेण यैर् असौ महिषो ऽभवत् ॥ र्म्_२०।१६७{५६} ॥  
एभिश् च महिषीपालैः किं कर्म प्रकृतैः पुरा ।  
येनार्हत्वं समासाद्य भवन्ति ब्रह्मचारिणः ॥ र्म्_२०।१६८{५७} ॥  
एतत् सर्वं समादिश्य भवाञ् छास्तात्र साम्प्रतं ।  
अस्माकं अपि चेतांसि प्रबोधयितुम् अर्हति ॥ र्म्_२०।१६९{५८} ॥  
इति तैर् भिक्षुभिः पृष्टे भगवान् स मुनीश्वरः ।  
तान् सर्वान् साङ्घिकान् भिक्षून् समालोक्यैवम् आदिशत् ॥ र्म्_२०।१७०{५९} ॥  
शृणुत भिक्षवः सर्वे तेन महिषपूर्विणा ।  
पुरा कृतानि कर्माणि तानि वक्ष्यामि साम्प्रतं ॥ र्म्_२०।१७१{६०} ॥  
एभिश् च महिषिपालैः पुरा यानि कृतान्य् अपि ।  
तानि सर्वाणि कर्माणि वक्ष्यामि च तथा ऽधुना ॥ र्म्_२०।१७२{६१} ॥  
तद्यथाभूत् पुरा बुद्धः काश्यपो ऽर्हन्स् तथागतः ।  
सर्वज्ञः सुगतः शास्ता धर्मराजो विनायाकः ॥ र्म्_२०।१७३{६२} ॥  
भगवान् स तदा पूर्य्यां वराणस्या उपाश्रमे ।  
मृगदावे समाश्रित्य विजहार ससाङ्घिकः ॥ र्म्_२०।१७४{६३} ॥  
तदा तस्य मुनीन्द्रस्य शासने त्रिपिटो यतिः ।  
भिक्षुर् एको महाविज्ञो निश्चयार्थविशारदः ॥ र्म्_२०।१७५{६४} ॥  
तदैकसमये भिक्षुपञ्चशतैः पुरस्कृतः ।  
स सभायां समासीनः सद्धर्मं समुपादिशत् ॥ र्म्_२०।१७६{६५} ॥  
तस्य ते भिक्षवः शिक्षाः शैक्षाश् च संश्चयान्विताः ।  
त्रिपिटार्थं परिज्ञातुं पप्रछुस् तं गुरुं मुहुः ॥ र्म्_२०।१७७{६६} ॥  
एवं तैर् भिक्षुभिः पृष्टे स गुरुः प्रतिरोषितः ।  
तान् सर्वाञ् छ्रावकाञ् छिष्याञ् छैक्षांश् च पर्यभाषत ॥ र्म्_२०।१७८{६७} ॥  
ततस् ते श्रावकाः सर्वे दृष्ट्वा तं रुषितं गुरुं ।  
प्रणत्वा विनयं कृत्वा पुनर् एवम् अभासिरे ॥ र्म्_२०।१७९{६८} ॥  
भवन्त मा कृथा रोषं प्रसीदस्व कृपानिधे ।  
व्याख्यातं भवता सम्यक् तद् अस्माभि न बुध्यते ॥ र्म्_२०।१८०{६९} ॥  
तद् भूयो ऽपि भवान् एतदर्थं सम्यक् सुविस्तरं ।  
अस्मच् चेतं प्रबोधार्थं समुपादेष्टुम् अर्हति ॥ र्म्_२०।१८१{७०} ॥  
इति तैः प्रार्थिते भूयस् त्रिपिटः सो ऽतिरोषितः ।  
तथा ताञ् छ्रावकान् सर्वान् परिभाष्यैवम् अब्रवीत् ॥ र्म्_२०।१८२{७१} ॥  
अरे रे महिषा यूयं तत् किं जानीथ मद्वचः ।  
तद् भूयः किं प्रवक्ष्यामि यच् छ्रुत्वापि न बुध्यते ॥ र्म्_२०।१८३{७२} ॥  
इति तेनोदितं श्रुत्वा सर्वे ते परिरोषिताः ।  
तं गुरुं यतिम् अर्हन्तम् अपि प्रत्यवदस् तथा ॥ र्म्_२०।१८४{७३} ॥  
यद् वयं महिषाः सर्वे तद् भवान् महिषाधिपः ।  
यद् अस्माकं यथा शास्त तथा भवतु पालकः ॥ र्म्_२०।१८५{७४} ॥  
इति तैः श्रावकैः सर्वैः शिक्षैः शैक्षं च रोषितैः ।  
सद्गुरोर् अन्तिके कोपाद् यत् खलं प्रतिभाषितं ॥ र्म्_२०।१८६{७५} ॥  
एतत् पापाभिशङ्कार्त्ताः पश्चात्तापाभितापिनः ।  
(र्म् २५७)  
तम् अर्हन्तं गुरुं नत्वा पुनर् एवं वभाषिरे ॥ र्म्_२०।१८७{७६} ॥  
अहो मूढा वयं सर्वे यत् कोपात् सद्गुरोर् अपि ।  
प्रत्याख्याय वयो ऽस्माभिः प्रत्युत्तरं प्रदीयते ॥ र्म्_२०।१८८{७७} ॥  
तद् एतत् पातकं घोरं कथं वयं शहेमहि ।  
तद् भवान् कृपयास्माकं क्षन्तुम् अर्हति सर्वथा ॥ र्म्_२०।१८९{७८} ॥  
तथा जन्मान्तरे चापि भवन्तम् एव सद्गुरुं ।  
कल्याणमित्रम् आसाद्य प्राप्नुयाम सुसंवरं ॥ र्म्_२०।१९०{७९} ॥  
इति सम्प्रार्थनां कृत्वा सर्वे ते भिक्षवस् तथा ।  
तस्य गुरोर् उपाश्रित्य धर्मं श्रुत्वाभजन् सदा ॥ र्म्_२०।१९१{८०} ॥  
ततस् ते समये सर्वे श्रावकास् त्रिपिटो ऽपि सः ।  
कालं गताः पुनर् जन्म लेहिरे दुर्गतौ ततः ॥ र्म्_२०।१९२{८१} ॥  
खलवाक्कर्मपाकेन पञ्चजन्मशतान्य् अपि ।  
स त्रिपिटपतिः शास्ता महिषो ऽयं सभाभवत् ॥ र्म्_२०।१९३{८२} ॥  
सर्वे ते श्रावकाश् चापि यथा वाक्कर्मदोषतः ।  
तथेमे महिषीपला वभूवुः सर्वदा भवे ॥ र्म्_२०।१९४{८३} ॥  
अत्रापि महिषो दुष्टस् त्रिपिटो ऽसौ भवत्य् अपि ।  
इमे ऽपि महिषीपाला भवन्ति भिक्षवो ऽपि ते ॥ र्म्_२०।१९५{८४} ॥  
यच् चायं महिषो ऽप्य् अत्र काश्यपकृतपुण्यतः ।  
दृष्ट्वा मां सुप्रसन्नात्मा नत्वा मे शरणं गतः ॥ र्म्_२०।१९६{८५} ॥  
एतत्पुण्यविपाकेन देवपुत्रो भवत्य् अयं ।  
आर्यसत्यं समासाद्य दृष्टसत्यो सुधीर् अपि ॥ र्म्_२०।१९७{८६} ॥  
इमे ऽपि महिषीपालाः काश्यपपुण्यपाकातः ।  
प्रव्रज्यार्हत्वम् आसाद्य भवन्ति ब्रह्मचारिणः ॥ र्म्_२०।१९८{८७} ॥  
एवं कर्मविपाकैर् हि सर्वे ऽपि जन्तवो भवे ।  
सुखदुःखानि भुञ्जाना भ्रमन्ति भवचारके ॥ र्म्_२०।१९९{८८} ॥  
नाग्निभिर् दह्यते कर्मं वायुभिर् वा न शुष्यते ।  
क्लिद्यते नोदकैश् चापि क्षीयते नापि भूमिषु ॥ र्म्_२०।२००{८९} ॥  
अभुक्तं क्षीयते नैव कर्मं क्वापि कथं चन ।  
सर्वत्रापि भवेन् नैव कर्मणो गतिर् अन्यथा ॥ र्म्_२०।२०१{९०} ॥  
शुभस्य कर्मणः पाके शुभतैव सदा भवे ।  
तथा कृष्णस्य पाके च दुःखतैव सदा भवे ॥ र्म्_२०।२०२{९१} ॥  
मिश्रितानां तथा पाके मिश्रितानि फलान्य् अपि ।  
एवं मत्वा शुभेष्व् एव चरितव्यं सदा भवे ॥ र्म्_२०।२०३{९२} ॥  
येनैव यत् कृतं कर्मं तेनैव भुज्यते फलं ।  
अवश्यं परिबोक्तव्यं संसारे कर्मणः फलं ॥ र्म्_२०।२०४{९३} ॥  
न नस्यन्ति हि कर्माणि कल्पकोटिशतैर् अपि ।  
सामग्रीं प्राप्य कालं च फलन्ति प्राणिनां खलु ॥ र्म्_२०।२०५{९४} ॥  
इति मत्वात्र संसारे त्रिरत्नं शरणं गताः ।  
सत्कृत्य श्रद्धया नित्यं भजध्वं सर्वथादरात् ॥ र्म्_२०।२०६{९५} ॥  
ये भजन्ति सदा नित्यं त्रिरत्नं शरणं गताः ।  
दुर्गतिं ते न गछन्ति यान्त्य् एव सद्गतिं सदा ॥ र्म्_२०।२०७{९६} ॥  
इत्य् आदिष्टैः मुनीन्द्रेण श्रुत्वा ते सङ्घिका मुदा ।  
(र्म् २५८)  
सर्वे लोकाश् च सत्कृत्य त्रिरत्नं सर्वदाभजं ॥ र्म्_२०।२०८{९७} ॥  
एतन् मे गुरुणाख्यातं तथा मयोच्यते ऽधुना ।  
त्वयाप्य् एवं महाराज चरितव्यं सदा शुभे ॥ र्म्_२०।२०९{९८} ॥  
प्रजाश् चापि सदा धार्मं श्रावायित्वा प्रबोधयन् ।  
बोधिमार्गे प्रतिस्थाप्य पालयस्व समाहितः ॥ र्म्_२०।२१०{९९} ॥  
तथा ते मङ्गलम् नित्यं सर्वत्रापि भवेद् ध्रुवं ।  
क्रमाद् बोधिं समासाद्य सम्बुद्धपदम् आप्नुयाः ॥ र्म्_२०।२११{१००} ॥  
इति तेनार्हतादिष्टं श्रुत्वाशोकः स भूपतिः ।  
तथेति ऽभ्यनुमोदित्वा प्राभ्यनन्दत् सपार्षदः ॥ र्म्_२०।२१२{१} ॥  
इदं नरा ये महिषावादानं शृण्वन्ति ये चपि निशामयन्ति सुखानि भुक्त्वा खलु ते ऽत्र सर्वे सम्यान्ति नूनं सुगतालयं ते ॥ र्म्_२०।२१३{२} ॥  
  
++ इत्य् अवदानतत्वे महिषावदानं समाप्तम् ++  
  
  
(र्म् २५९)  
XXइ नाविकावदान  
अथाशोको महिनाथ उपगुप्तं यतिं गुरुं ।  
कृताञ्जलिपुटो नत्वा पुनर् एवम् अभाषत ॥ र्म्_२१।१{१} ॥  
भदन्त श्रोतुम् इछामि पुनर् अन्यत् सुभाषितं ।  
तद् यथा गुरुणाख्यातं तथादेष्टुं च मे ऽर्हति ॥ र्म्_२१।२{२} ॥  
सम्प्रार्थिते राज्ञा श्रुत्वा सो ऽर्हन् सुधीर् यतिः ।  
उपगुप्तो नरेन्द्रं तं समालोक्यैयम् अब्रवीत् ॥ र्म्_२१।३{३} ॥  
साधु शृणु महाराज यथा मे गुरुणोदितं ।  
तथाहं ते प्रवक्ष्यामि श्रुत्वानुमोदनां कुरु ॥ र्म्_२१।४{४} ॥  
पुरैकसमये बुद्धो भगवान् स मुनीश्वरः ।  
सर्वज्ञः सुगतः शस्ता धर्मराजो विनायकः ॥ र्म्_२१।५{५} ॥  
ससङ्घो हासयन् तत्र मगधे चारिकां चरन् ।  
सर्वत्र भद्रतां कृत्वा गङ्गातीरम् उपाश्रयन् ॥ र्म्_२१।६{६} ॥  
तत्र स भगवान् सर्वै भिक्षुसङ्घैः पुरस्कृतः ।  
सभामध्यासनासीनो धर्मम् आदेष्टुम् ऐछत ॥ र्म्_२१।७{७} ॥  
तत् सद्धर्मामृतं पातुं सर्वलोकास् तदागताः ।  
ब्रह्मशक्रादयो देवा लोकपाला गणादयः ॥ र्म्_२१।८{८} ॥  
दैत्येन्द्रो गरुडा नागा यक्षगन्धर्वकिन्नराः ।  
सिद्धा विद्याधराश् चापि राक्षसाश् च महर्द्धिकाः ॥ र्म्_२१।९{९} ॥  
ऋषयो ब्राह्मणाश् चापि योगिनो यतयो ऽपि च ।  
राजानः क्षत्रिया भूपा राजपुत्राश् च तीर्थिकः ॥ र्म्_२१।१०{१०} ॥  
वैश्याश् चा मन्त्रिणो ऽमात्याः श्रेष्ठिनः पौरिकाः प्रजाः ।  
गृहस्थाः साधवो भद्राः सार्थवाहमहाजनाः ॥ र्म्_२१।११{११} ॥  
वणिजाः शिल्पिनश् चापि ग्राम्या जानपदा अपि ।  
तथान्ये ऽपि समायाताः सद्धर्मश्रवणार्थिनः ॥ र्म्_२१।१२{१२} ॥  
तत्र ते समुपायाता दृष्ट्वा तं श्रीघनं मुदा ।  
नत्वा प्रदक्षिणीकृत्य समानर्चुर् यथाक्रमं ॥ र्म्_२१।१३{१३} ॥  
ततः सर्वे ऽपि ते लोकाः परिवृत्य समन्ततः ।  
समाहिताः समुद्वीक्ष्य धर्मं श्रोतुं समाश्रयन् ॥ र्म्_२१।१४{१४} ॥  
तदा स भगवान् दृष्ट्वा सर्वान्स् तान् समुपस्थितान् ।  
बोधिचर्यां समारभ्य सद्धर्मं समुपादिशत् ॥ र्म्_२१।१५{१५} ॥  
तत् सद्धर्मामृतं पीत्वा सर्वे लोकाः प्रमोदिताः ।  
धर्माविशेषम् आज्ञाय त्रिरत्नं प्राभजन् सदा ॥ र्म्_२१।१६{१६} ॥  
ततः स भगवान् दृष्ट्वा सर्वाल् लोकाञ् छुभाश्रितान् ।  
तथान्यत्र शुभं कर्तुं गङ्गातीरम् उपाचरत् ॥ र्म्_२१।१७{१७} ॥  
ससङ्घो भगावंस् तत्र गङ्गातीर उपासृतः ।  
नविकान् समुपाहूय समालोक्यैवम् अब्रवीत् ॥ र्म्_२१।१८{१८} ॥  
(र्म् २६०)  
नाविका गन्तुम् इछामि गङ्गापारम् इतो ऽधुना ।  
तन् माम् इमां नदीं गङ्गां समुत्तारयत द्रुतं ॥ र्म्_२१।१९{१९} ॥  
इति तत् प्रार्थितं श्रुत्वा सर्वे ते नाविका अपि ॥ र्म्_२१।२०{२०} ॥  
ससाङ्घिकं मुनीन्द्रं तन् अनादृत्यैवम् अब्रुवन् ।  
तरपण्यं विनास्माभिः कश्चि दिशा न तारितः ॥ र्म्_२१।२१{२१} ॥  
यदीछति भवान्स् तर्त्तुं तरपण्यं प्रयछतु ।  
इति तैर् भाषितं श्रुत्वा भगवान् स मुनीश्वरः ॥ र्म्_२१।२२{२२} ॥  
तान् सर्वान् नाविकान् दृष्ट्वा पुनर् एवम् अभाषत ।  
अहम् अपि भवन्तो ऽत्र नाविको ऽस्मि ति मन्यतां ॥ र्म्_२१।२३{२३} ॥  
मया हि तारितो नन्दो महारागनदीकृतः पुरा ।  
द्वेषाब्धिपतितो दुष्टो ऽङ्गुलिमालो ऽपि तारितः ॥ र्म्_२१।२४{२४} ॥  
मानवो मानकूपारपतितस् तारितो मया ।  
मोहोदधिनिमग्नश् चोरुविल्वीकाश्यपस् तथा ॥ र्म्_२१।२५{२५} ॥  
एवम् अन्ये ऽपि लोकाश् च क्लेशाब्धे तारिता मया ।  
कस्य चिद् अपि सत्वस्य तरपण्यं न किं चन ॥ र्म्_२१।२६{२६} ॥  
गृह्यते याच्यते नापि मया क्वापि कदा चन ।  
तथा यूयम् अपीहास्मान् सर्वान् भिक्षून् निमान्दकी ॥ र्म्_२१।२७{२७} ॥  
अगाढां सहसा तार्य पारे नयतुम् अर्हथ ।  
एवं तेन मुनीन्द्रेण प्रार्थिते ऽपि न के चन ॥ र्म्_२१।२८{२८} ॥  
नाविकास् ते मुनीन्द्रं तं तारयितुं समीछिरे ।  
अत्र कश्चित् सुधीः साधुर् नाविकस् तं मुनीश्वरं ॥ र्म्_२१।२९{२९} ॥  
महाभिज्ञं परिज्ञाय नत्वोवाच कृताञ्जलिः ।  
भगवन् नाथ सर्वज्ञ भवन्तं सर्वसाङ्घिकान् ॥ र्म्_२१।३०{३०} ॥  
अप्य् अहं तारयिष्यामि तत् प्रसीदतु मे सदा ।  
इति तेनोदितं श्रुत्वा भगवान् स मुनीश्वरः ॥ र्म्_२१।३१{३१} ॥  
सर्वान्स् तान् साङ्घिकान् भिक्षून् समालोक्यैवम् आदिशत् ।  
भिक्षवो नावम् आरुह्य यूयं सर्वे समाहिताः ॥ र्म्_२१।३२{३२} ॥  
इमां गङ्गां समुत्तीर्य तिष्ठत तीरम् आश्रिताः ।  
इत्य् आदिष्टे मुनीन्द्रेण सर्वे ते भिक्षुसङ्घिकाः ॥ र्म्_२१।३३{३३} ॥  
सहसा नावम् आरुह्य सन्निषेदुः समाहिताः ।  
तदा स नाविको दृष्ट्वा सर्वान् नौकासमाश्रितान् ॥ र्म्_२१।३४{३४} ॥  
तां नावं सहसा गङ्गामध्ये सम्प्रापयन् क्रमात् ।  
तदा स भगवान्न् ऋद्ध्या विहायसा स्वयं चरन् ॥ र्म्_२१।३५{३५} ॥  
तद् अग्रतः समुत्तीर्य तीरभूमौ समाश्रयन् ।  
तद् दृष्ट्वा नाविका सर्वे ते सलोकाः सविस्मयाः ।  
पश्चात्तापाग्निसन्तप्ताः पश्यन्त एव तस्थिरे ॥ र्म्_२१।३६{३६} ॥  
सो ऽपि च नावीको दृष्ट्वा तं मुनीन्द्रं विहायसा ।  
सहसा तीरम् आसद्य स्थितं पश्यन् न्यषीदत् ॥ र्म्_२१।३७{३७} ॥  
ततः सा निश्चरा नौका स्तम्भितैव जलाश्रिता ।  
तद् दृष्ट्वा नाविकः सो ऽतिविस्मयाकुलतो ऽभवत् ॥ र्म्_२१।३८{३८} ॥  
ततस् तैः श्रीघनं तीरसमासीनं स नाविकः ।  
(र्म् २६१)  
दृष्ट्वा तत् स्मृतिम् आधाय प्रणनाम कृताञ्जलिः ॥ र्म्_२१।३९{३९} ॥  
ततः सासञ्चरा नौका वायुसम्प्रेरिता द्रुतं ।  
सहसा तीरम् आसाद्य तस्थौ तत्र सुनिश्चरा ॥ र्म्_२१।४०{४०} ॥  
ततस् ते भिक्षवः सर्वे समुत्तीर्य वहित्रतः ।  
सहसा तीरम् आगत्य सम्बुद्धान्तिकम् आययुः ॥ र्म्_२१।४१{४१} ॥  
तत्र स भगवान् दृष्ट्वा सर्वांस् तान् समुपागतान् ।  
सद्धर्मं समुपादेष्टुं तस्थौ सभासनाश्रितः ॥ र्म्_२१।४२{४२} ॥  
ततः स नाविकश् चापि दृष्ट्वा तं श्रीघनं मुनिं ।  
भिक्षुसङ्घसभासीनं प्रणतुं समुपाचरन् ॥ र्म्_२१।४३{४३} ॥  
तत्र स साञ्जलिर् नत्वा सर्वान् तन् साङ्घिकान् क्रमात् ।  
पादाम्बुजौ मुनीन्द्रस्य प्रणनाम प्रमोदितः ॥ र्म्_२१।४४{४४} ॥  
तत्र ते नाविकाश् चापि सर्वे ते विस्मयान्विताः ।  
तद् धर्मदेशनां श्रोतुं मुदिताः समुपाचरन् ॥ र्म्_२१।४५{४५} ॥  
तत्र तं श्रीघनं दृष्ट्वा ससङ्घं सम्प्रमोदिताः ।  
नत्वा प्रदक्षिणीकृत्य समुपतस्थुर् आदरात् ॥ र्म्_२१।४६{४६} ॥  
ततः स भगवान् दृष्ट्वा सर्वान्स् तान् समुपस्थितान् ।  
आर्य्यसत्यसमारभ्य सद्धर्मं समुपादिशत् ॥ र्म्_२१।४७{४७} ॥  
तत् अद्धर्मामृतं पीत्वा नाविकः सम्प्रमोदितः ।  
विज्ञाय धर्मवैशेष्यं सद्धर्माभिरतो भवेत् ॥ र्म्_२१।४८{४८} ॥  
ततः सत्कायभूमीन्ध्रं विंशतिशिखरोद्गतं ।  
निर्भिद्य ज्ञानवज्रेण धर्मदृष्टि समाप्तवान् ॥ र्म्_२१।४९{४९} ॥  
ततः स श्रोतआपत्तिफलप्राप्तः प्रसन्नधीः ।  
तं मुनीन्द्रं समालोक्य त्रिर् उदानम् उदानयत् ॥ र्म्_२१।५०{५०} ॥  
भगवन् यत् मया प्राप्तं धर्मचक्षुः सुनिर्मलं ।  
शान्तं पदम् आर्यकान्तं तीर्णश् चापि भवार्णवः ॥ र्म्_२१।५१{५१} ॥  
सत्कायदृष्टिशैलाश् च लङ्घिताः साम्प्रतं मया ।  
पिहितो पापमार्गो मे स्वर्गमार्गः प्रकाशितः ॥ र्म्_२१।५२{५२} ॥  
मोक्षमार्गो ऽपि सम्प्राप्तो भवतां कृपया ऽधुना ।  
तथा भवान् सदा नित्यं मां परित्रातुम् अर्हति ॥ र्म्_२१।५३{५३} ॥  
एवं हि न कृतं मात्रा नापि पित्रा कृतं मम ।  
न सुहृदिष्टमित्रैश् च वान्धवैः स्वजनैर् अपि ॥ र्म्_२१।५४{५४} ॥  
श्रमणैर् ब्राह्मणैश् चापि गुरुभिश् च न वा नृपैः ।  
तथान्यैश् च महाविज्ञैर् न कृतम् आर्यदेशनां ॥ र्म्_२१।५५{५५} ॥  
भवतैव कृतं नाथ सत्यमार्गोपदेशनां ।  
तदार्यसत्यसम्प्राप्त आर्यमार्गं लभाम्य् अहं ॥ र्म्_२१।५६{५६} ॥  
अद्य मे सफलं जन्म बुद्धपुत्रो ऽस्मि साम्प्रतं ।  
इत्य् उक्त्वा स मुनीन्द्रं तं प्रणत्वा प्राभ्यनन्दत ॥ र्म्_२१।५७{५७} ॥  
ततः स नाविकस् तत्र त्रिरत्नं शरणं गतः ।  
सत्कृत्य समुपाश्रित्य प्राभजन् सर्वदा मुदा ॥ र्म्_२१।५८{५८} ॥  
तत् समीक्ष्य परश् चापि नाविको ऽत्यनुतापितः ।  
(र्म् २६२)  
तत्र तस्य मुनीन्द्रस्य सत्कारं कर्तुम् ऐछत ॥ र्म्_२१।५९{५९} ॥  
ततः स नाविकस् तत्र समुत्थायानुमोदितः ।  
भगवन्तं प्रणत्वैव सम्प्रबोधयत् कृताञ्जलिः ॥ र्म्_२१।६०{६०} ॥  
भगवन् यन् मया लोभप्रलुप्तधर्मचेतसा ।  
तरपण्यं विना गङ्गां तारितो न भवान् अपि ॥ र्म्_२१।६१{६१} ॥  
तन् महान् अपराधो मे भवत्य् अत्राहि जायते ।  
तत् क्षमतां जगन्नाथ क्षमारत्नाकरो भवान् ॥ र्म्_२१।६२{६२} ॥  
यच् चात्र भवतां पूजां कर्तुम् इछामि साम्प्रतं ।  
तान् ममानुग्रहं कृत्वा प्रतिग्रहीतुम् अर्हति ॥ र्म्_२१।६३{६३} ॥  
इति सम्प्रार्थितं तेन श्रुत्वा स भगवान् मुनिः ।  
तथेति प्रतिमोदित्वा तूष्णीभूत्वाध्युवास तत् ॥ र्म्_२१।६४{६४} ॥  
तथाधिवाशितं शास्त्रा नाविकः सम्प्रमोदितः ।  
स पूजाभोज्यसामाग्रीम् सहसा समसाधय ॥ र्म्_२१।६५{६५} ॥  
ततः स भगवन्तं तं ससाङ्घिकं यथाक्रमं ।  
अभ्यर्च्य सुरसैः शुद्धैर् भोजनैः समतोषयत् ॥ र्म्_२१।६६{६६} ॥  
ततस् ते साङ्घिकाः सर्वे सम्बुद्धप्रमुखा अपि ।  
तद् भोज्यं सुरसं भुक्त्वा समातृप्तिं समाययुः ॥ र्म्_२१।६७{६७} ॥  
ततः स नाविको दृष्ट्वा तृप्तं मुनिं ससाङ्घिकं ।  
अपनीयाशु पात्राणि तद् धस्तादि व्यशोधयत् ॥ र्म्_२१।६८{६८} ॥  
ततः पूगादि ताम्बूलमहौषधरसायनं ।  
दत्वा स नाविकस् तत्र साञ्जलिः प्रार्थयत् क्षमां ॥ र्म्_२१।६९{६९} ॥  
ततः स साञ्जलिर् नत्वा ससङ्घं तं मुनीश्वरं ।  
बोधिचित्तं समालम्व्य तत् पुरः समुपाश्रयत् ॥ र्म्_२१।७०{७०} ॥  
ततः स भगवांस् तस्य नाविकस्य मनोगतं ।  
बोध्यभिलाषम् आलोक्य तदा स्मितं व्यमुञ्चत ॥ र्म्_२१।७१{७१} ॥  
ततस् तस्य मुनीन्द्रस्य नानावर्णा मरीचयः ।  
मुखपद्माद् विनिर्याताः प्रसेरुर् भुवनत्रये ॥ र्म्_२१।७२{७२} ॥  
या अधस्ताद् गतास् तत्र नरकेषु समन्ततः ।  
ताः सौम्या रश्मयः सर्वाः प्रसृत्य समहासयन् ॥ र्म्_२१।७३{७३} ॥  
तत्र ताभिः परिस्पृष्टाः सर्वे ते नरकाश्रिताः ।  
महत् सौख्यं समासाद्य विस्मिता एवम् अब्रुवन् ॥ र्म्_२१।७४{७४} ॥  
अहो चित्रं महत् सौख्यम् अधुना जायते कथं ।  
कुतश् चेयं प्रभा जाता कस्य चेह समागताः ॥ र्म्_२१।७५{७५} ॥  
यत् प्रभाभिः परिस्पृष्टा वयं सौख्यसमन्विताः ।  
सर्वे दुःखाभिनिर्मुक्तास् तद् इदं महद् अद्भुतं ॥ र्म्_२१।७६{७६} ॥  
किं नु च्युता इतो ऽहो स्विद् अन्यत्रोपगता वयं ।  
यन् नो दुःखानि शांयन्ते जायन्ते ससुखान्य् अपि ॥ र्म्_२१।७७{७७} ॥  
इति चिन्तासमाक्रान्तहृदयास् ते सविस्मयाः ।  
षर्वे ऽप्य् एकत्र सम्मील्य भाषन्त उपतस्थिरे ॥ र्म्_२१।७८{७८} ॥  
एवं सर्वे ऽपि ते सत्वाः सर्वत्र नरकेष्व् अपि ।  
निर्दुःखा सुखसम्पन्ना उपतस्थुः सविस्मयाः ॥ र्म्_२१।७९{७९} ॥  
तदा तेषां प्रबोधार्थं निर्माय भगवान् मुनिं ।  
(र्म् २६३)  
प्रत्येकं नराकेष्व् एवं सर्वत्रापि व्यसर्जयत् ॥ र्म्_२१।८०{८०} ॥  
तं बुद्धं निर्मितं दृष्ट्वा सार्वे ते नरकाश्रिताः ।  
भूयो ऽतिविस्मयाक्रान्तहृदयाश् चैवं अब्रुवन् ॥ र्म्_२१।८१{८१} ॥  
न ह्य् एवेतच् च्युतास् सर्वे नाप्य् आन्यत्र गता वयं ।  
इहैव नरके स्थाने स्थिताः सर्वे वयं खलु ॥ र्म्_२१।८२{८२} ॥  
यद् इहायं समायातः पुरुषो पूर्वदर्शनः ।  
नूनं अस्य प्रभाकान्तिर् इयम् अत्राभिप्रसृता ॥ र्म्_२१।८३{८३} ॥  
तद् अस्माकं हि दुःखानि प्रशान्तां समन्ततः ।  
महत्सौख्यानि जयन्ते नूनम् अस्यानूभावतः ॥ र्म्_२१।८४{८४} ॥  
अयं हि सुगतो बुद्धः सर्वसत्वानुकम्पकः ।  
सर्वान् नो दुःखितान् दृष्ट्वा समुद्धर्तुम् इहागतः ॥ र्म्_२१।८५{८५} ॥  
तद् अस्य शरणं गत्वा वयं सर्वे समादरात् ।  
सत्कृत्य श्रद्धया नत्वा यथाशक्ति भजेमहि ॥ र्म्_२१।८६{८६} ॥  
इति सम्भाष्य ते सर्वे नारकीयास् तथा मुदा ।  
सहसा तं पुरोगत्वा प्रणत्वैवं वभाषिरे ॥ र्म्_२१।८७{८७} ॥  
नमस् ते भगवन् नाथ शरणं ते व्रजामहे ।  
एवम् अस्मान् सदा दृष्ट्वा कृपया त्रातुम् अर्हसि ॥ र्म्_२१।८८{८८} ॥  
इति सम्प्रार्थनां कृत्वा सर्वे ते प्रतिमोदिताः ।  
तस्यैव शरणं कृत्वा प्रभेजिरे समाहिताः ॥ र्म्_२१।८९{८९} ॥  
एतत्पुण्यपरीतास् ते सर्वे विमुक्तपापकाः ।  
नरकेभ्यः समुत्थाय सहसा सद्गतिं ययुः ॥ र्म्_२१।९०{९०} ॥  
एवं ता रस्मयः सर्वा नरकेभ्यः समन्ततः ।  
सर्वान् सत्वान् संउद्धृत्य प्रत्याययुर् मुनेः पुरः ॥ र्म्_२१।९१{९१} ॥  
याश् चाप्य् उर्द्धगताभासप्रसृताः ताः समन्ततः ।  
अवभास्य दिशः सर्वान् समहाराजिकालयाः ॥ र्म्_२१।९२{९२} ॥  
सर्वान् देवालयान् यावद् अकनिष्ठं भवालयं ।  
अवभास्यमरान् सर्वान् गाथाभिः समचोदयत् ॥ र्म्_२१।९३{९३} ॥  
अनित्यं खलु संसारे सर्वं शून्यम् अनात्मकं ।  
इति मत्वात्र संसारे चरत सर्वदा शुभे ॥ र्म्_२१।९४{९४} ॥  
निष्क्रामतारभध्वं तद् युज्यध्वं बुद्धशासने ।  
धुनीत मृत्युसैन्यानि नडागारम् इव द्विपः ॥ र्म्_२१।९५{९५} ॥  
यो ह्य् अस्मिन् सौगते धर्मे चरिष्यति समाहितः ।  
स हित्वा जन्म संसारे दुःखस्यान्तं करिष्यति ॥ र्म्_२१।९६{९६} ॥  
इति तच् छब्दम् आकर्ण्य सर्वे देवाः प्रबोधिताः ।  
त्रिरत्नशरणं कृत्वा प्रभेजिरे समाहिताः ॥ र्म्_२१।९७{९७} ॥  
एवं ता रस्मयः सर्वाः सर्वान् देवान् समन्ततः ।  
चोदयित्वा ततस् तत्र प्रत्याययुर् मुनेः पुरः ॥ र्म्_२१।९८{९८} ॥  
तत्र ता रस्मयः सर्वा एकीभूता सुपिण्डिताः ।  
मुनेः प्रदक्षिणीकृत्य भ्रुमध्ये ऽन्तर्हितो ऽभवत् ॥ र्म्_२१।९९{९९} ॥  
तद् दृष्ट्वा ते साङ्घिकाः सर्वे लोकाश् चान्ये ऽपि विस्मिताः ।  
शास्ता किम् आदिशेद् धार्मम् इति ध्यात्वा निषेदिरे ॥ र्म्_२१।१००{१००} ॥  
(र्म् २६४)  
तदानन्दः समुत्थाय शास्तारं तं मुनीश्वरं ।  
कृताञ्जलिपुटो नत्वा पप्रछैवं पुरः स्थितः ॥ र्म्_२१।१०१{१} ॥  
भगवन् नाथ सर्वज्ञ भवद्वक्त्रात् सुधाकरात् ।  
नाना वर्णाः प्रभाः कान्ता विनिःसृत्य प्रसारिताः ॥ र्म्_२१।१०२{२} ॥  
सर्वांस् त्रैधातुकान्न् अवभास्य समन्ततः ।  
पुनः प्रत्यागाताः सर्वा एकीभूता सुपिण्डिता ॥ र्म्_२१।१०३{३} ॥  
तव प्रदक्षिणीकृत्य भ्रुमध्ये प्रविसन्ति ताः ।  
नाहेतुप्रत्यये बुद्धा दर्शयन्ति स्मितं क्वचित् ॥ र्म्_२१।१०४{४} ॥  
तद् भवान् हेतुना केन स्मितं मुञ्चसि साम्प्रतं ।  
यद् दृष्ट्वा साङ्घिकः सर्वे इमे लोकाश् च विस्मिताः ॥ र्म्_२१।१०५{५} ॥  
शास्ता किम् आदिशेद् धर्मम् इति सन्दिग्धमानसाः ।  
कुतूहलसमाक्रान्तहृदयाः सद्गुणार्थिनः ॥ र्म्_२१।१०६{६} ॥  
त्वत्सद्धर्मामृतं पातुम् इछन्ति तृषिता इव ।  
यदर्थे ऽत्र भवान् स्मितं दर्शयति सरस्मिकं ॥ र्म्_२१।१०७{७} ॥  
तदर्थं समुपादिश्य सर्वाल् लोकान् प्रबोधय ।  
इत्य् आनन्दवच श्रुत्वा भगवान् स मुनीश्वरः ।  
तम् आनन्दं सभां चापि समालोक्यैवम् आदिशत् ॥ र्म्_२१।१०८{८} ॥  
एवम् एतत् तथानन्द नाहेतुप्रत्ययं क्वचित् ।  
सम्बुद्धाः सुगताः सर्वे प्रविकुर्वन्ति संस्मितं ॥ र्म्_२१।१०९{९} ॥  
यदर्थे ऽहम् इहानन्द स्मितं मुञ्चामि साम्प्रतं ।  
तदर्थं समुपाख्यामि शृणुत यूयम् आदरात् ॥ र्म्_२१।११०{१०} ॥  
यद् अनेन सतानन्द नाविकेन प्रसादिना ।  
ससङ्घो ऽहं समभ्यर्च्य वन्दितो बोधिचेतासा ॥ र्म्_२१।१११{११} ॥  
अनेन कुशलेनायं नाविको ऽपि भविष्यति ।  
संसारोत्तरणो नाम प्रत्येकबुद्ध आत्मवित् ॥ र्म्_२१।११२{१२} ॥  
एवं मत्वा महत्पुण्यं त्रिरत्नं सत्कृतोद्भवं ।  
सत्कृत्य श्रद्धया नित्यं त्रिरत्नं भजतादरात् ॥ र्म्_२१।११३{१३} ॥  
त्रिरत्नेषु कृतं पुण्यं न क्षिणोति कदा चन ।  
व्रतपुण्यविपाकेन सम्बुद्धपदम् आप्नुयात् ॥ र्म्_२१।११४{१४} ॥  
इत्य् आदिष्टं मुनीन्द्रेण श्रुत्वानन्दः ससाङ्घिकः ।  
तथेत्य् अभ्यनुमोदित्वा त्रिरत्नं सर्वदाभजेत् ॥ र्म्_२१।११५{१५} ॥  
एवं शास्त्रा मुनीन्द्रेण व्याकृतम् आत्मनस् तदा ।  
श्रुत्वा स नाविको बुद्धः प्राभ्यनन्दत् प्रसादितः ॥ र्म्_२१।११६{१६} ॥  
तदारभ्य सदा नित्यं नाविकः सम्प्रमोदितः ।  
त्रिरत्नशरणं कृत्वा सत्कृत्य श्रद्धयाभजत् ॥ र्म्_२१।११७{१७} ॥  
सर्वे लोकाश् च तद् दृष्ट्वा सद्धर्मगुणवाञ्छिनः ।  
सत्कृत्य श्रद्धया नित्यं त्रिरत्नं प्राभजन् मुदा ॥ र्म्_२१।११८{१८} ॥  
ततश् च स जगच्छास्ता भगवान् सह साङ्घिकैः ।  
तथान्यत्र शुभं कर्तुं प्रतस्थे साम्प्रभासयन् ॥ र्म्_२१।११९{१९} ॥  
इति मे गुरुणादिष्टं मया प्रचक्ष्यते तव ।  
तथात्र त्वं महाराज त्रिरत्नं सर्वदा भज ॥ र्म्_२१।१२०{२०} ॥  
प्रजाश् चापि तथा धर्मे बोधयित्वा प्रसादयन् ।  
(र्म् २६५)  
बोधिमार्गे प्रतिस्थाप्य पालयस्व समाहितः ॥ र्म्_२१।१२१{२१} ॥  
तथा ते मङ्गलं नित्यं सर्वत्रापि भवेद् ध्रुवं ।  
क्रमाद् बोधिं समासाद्य सम्बुद्धपदम् आप्नुयाः ॥ र्म्_२१।१२२{२२} ॥  
इति तेनार्हतादिष्टं श्रुत्वाशोकः स भूपतिः ।  
तथेत्य् अभ्यनुमोदित्वा प्राभ्यनन्दत् सपार्षदः ॥ र्म्_२१।१२३{२३} ॥  
यच् छास्त्राख्यातं तथेदं यतिवरकथितं नाविकस्यावदानं   
शृण्वन्ति श्रावयन्ति प्रमुदितमनसः श्रद्धया ये प्रसन्नाः ।  
ते सर्वे शुद्धभावा जिनगुणरूचनो बोधिचर्या चरन्ते ।  
भुक्त्वा सौख्यानि नित्यं मुनिवरनिलये सम्प्रयान्ति प्रमोदं ॥ र्म्_२१।१२४{२४} ॥  
  
++ इत्य् अवदानतत्वे नाविकावदानं समप्तम् ++  
  
  
(र्म् २६६)  
XXइइ गन्धमादनावदान  
अथाशोको महीपालः कृताञ्जलिपुटो मुदा ।  
उपगुप्तं गुरुं नत्वा प्रार्थयच् चैवम् आदरात् ॥ र्म्_२२।१{१} ॥  
भदन्त श्रोतुम् इछामि पुनर् अन्यत् सुभाषितं ।  
तद्यथा गुरुणादिष्टं तथादेष्टुं च मे ऽर्हति ॥ र्म्_२२।२{२} ॥  
इति सम्प्रार्थिते राज्ञा श्रुत्वा सो ऽर्हन् सुधीर् यतिः ।  
तम् अशोकम् महीपालं समालोक्यैवम् आदिशत् ॥ र्म्_२२।३{३} ॥  
साधु शृणु महाराज यथा मे गुरुभाषितं ।  
तथाहं सम्प्रवक्ष्यामि तव पुण्यविवृद्धये ॥ र्म्_२२।४{४} ॥  
पुरैकस्मिन् दिने तत्र राजगृहे ससाङ्घिकः ।  
भगवान् स जगन्नाथः पिण्डार्थं समुपाविशत् ॥ र्म्_२२।५{५} ॥  
तदा राजगृहे तत्र गृहपतेः सुतो महान् ।  
तस्यैका दासिका भद्रा सत्यधर्मानुचारिणी ॥ र्म्_२२।६{६} ॥  
सा स्वाम्यङ्गानुलेपार्थं लोहितचन्दनं तदा ।  
सुरभिगणसंयुक्तं पिपेष प्रस्तरे मुदा ॥ र्म्_२२।७{७} ॥  
तस्मिन्न् एव क्षणे तत्र स सम्बुद्धः ससाङ्घिकः ।  
भासयं मङ्गलं कृत्वा तद् गृहं निकषाचरत् ॥ र्म्_२२।८{८} ॥  
तथायातं मुनीन्द्रं तं श्रुत्वा सा दारिका मुदा ।  
सहसा निर्गता गेहात् तत्र द्रष्टुम् उपाचरन् ॥ र्म्_२२।९{९} ॥  
तत्र सा समुपागत्य प्राद्राक्षीत् तं मुनीश्वरं ।  
द्वात्रिंशल्लक्षणाशीतिव्यञ्जनपरिभूषितं ॥ र्म्_२२।१०{१०} ॥  
शतसूर्याधिकाभासं शतचन्द्रामृतप्रभं ।  
व्यामप्रभासमुज्वालं रत्नाङ्गम् इव जङ्गमं ॥ र्म्_२२।११{११} ॥  
दृष्ट्वा सा दासिका तत्र मुदिता विस्मयान्विता ।  
सुचिरं तं समालोक्य तस्थौ निश्चलमानसी ॥ र्म्_२२।१२{१२} ॥  
तत्र सा सुचिरं दृष्ट्वा दासिकाभिप्रमोदिता ।  
सत्कारं कर्त्तुम् इछन्ती शास्तुर् एवं व्यचिन्तयत् ॥ र्म्_२२।१३{१३} ॥  
अहो भाग्यं मुनीन्द्रो ऽयं दृश्यते यन् मयाधुना ।  
तद् अस्य किं भजिष्यामि दरिद्रा प्रेषिका ह्य् अहं ॥ र्म्_२२।१४{१४} ॥  
कुत्र वा द्रक्ष्यते भूयो मुनीन्द्रो ऽयं जगद्गुरुः ।  
धिग् मे जन्मापि येनात्र किं चित् पुण्यं न साध्यते ॥ र्म्_२२।१५{१५} ॥  
किं ममानेन देहेन येनेदृशं मुनीश्वरं ।  
प्राप्य किं चित् प्रदत्वापि पुण्यं प्राप्तुं न शक्यते ॥ र्म्_२२।१६{१६} ॥  
अनेन जीवितेनापि किं ममात्र प्रयोजनं ।  
येन दुःखानि भुक्त्वैव किं चित् पुण्यं न साध्यते ॥ र्म्_२२।१७{१७} ॥  
पुण्यं विनात्र संसारे सौख्यं प्राप्तुं कथं कुह ।  
तत् पुण्यं प्राप्यते केन विना दानव्रतः क्वचित् ॥ र्म्_२२।१८{१८} ॥  
(र्म् २६७)  
किं चात्र दास्यते दानं किं चिद् द्रव्यं न मे गृहे ।  
व्रतं वा किं करिष्यामि पराधीना हि दासिका ॥ र्म्_२२।१९{१९} ॥  
तद् अत्र किं सुखं लप्स्ये किं चिद् दानं व्रतं विना ।  
सर्वथाहं विनष्टा स्यां को मां रक्षेद् भवान्तरे ॥ र्म्_२२।२०{२०} ॥  
पुण्येन सद्गतिं यायां पापेन दुर्गतिं सदा ।  
इति हेतोः प्रकर्त्तव्यं दानं किं चिद् अपि व्रतं ॥ र्म्_२२।२१{२१} ॥  
तर्ह्य् एतद् विद्यते हस्ते लोहितचन्दनं मम ।  
एतेनापि मुनीन्द्रस्य भजेयं चरणाम्बुजौ ॥ र्म्_२२।२२{२२} ॥  
इति ध्यात्वा विनिश्चित्य दरिका सा प्रसादिता ।  
सहसा स्वगृहं गत्वा तच् चन्दनं समाग्रहीत् ॥ र्म्_२२।२३{२३} ॥  
तच् चन्दनं समादाय दासिका सा व्यचिन्तयत् ।  
यद् इदं स्वामिनो द्रव्यं तद् अनुज्ञां विना कथं ॥ र्म्_२२।२४{२४} ॥  
यदि स्वामि विजानाति तदा मे कुपितो रुषा ।  
निर्भत्स्य ताडयित्वा मां गृहान् निष्कासयेद् अप्ल् ॥ र्म्_२२।२५{२५} ॥  
तदात्र किं चरिष्यामि दासिकाहम् निराश्रया ।  
अवश्यं भाविनो भावा भवन्ति महताम् अपि ॥ र्म्_२२।२६{२६} ॥  
यदि मे कुपितः स्वामी परत्र किं करिष्यति ।  
प्रसन्नो यदि वा स्वामी कल्याणं स्याद् इहापि मे ॥ र्म्_२२।२७{२७} ॥  
कुपितो व प्रसन्नो वा भवत्व् अत्रैव मे प्रभुः ।  
स्वामी भर्त्तानुशास्तैव परत्र किं करिष्यति ॥ र्म्_२२।२८{२८} ॥  
बुद्धस् तु जगतां स्वामी भर्त्ता नाथो ऽनुकम्पकः ।  
प्रभु धर्मानुशास्ता मे परत्रेहाप्य् अवेत् सदा ॥ र्म्_२२।२९{२९} ॥  
तद् अत्र किं ममानेन स्वामिनापि करिष्यते ।  
तद् एतच् चन्दनेनापि भजेयं तं मुनीश्वरं ॥ र्म्_२२।३०{३०} ॥  
इति ध्यात्वा विनिश्चित्य दासिका सा प्रमोदिता ।  
लोहितचन्दनेनोभौ पाणौ प्रलिप्य सेत्वया ॥ र्म्_२२।३१{३१} ॥  
गृहाद् वहिर् विनिर्गत्वा भगवते ऽन्त उपागता ।  
पादयोर् उभयोस् तेन चन्दनेन लिलेप सा ॥ र्म्_२२।३२{३२} ॥  
ततः सा दारिका नारी कृताञ्जलिपुटो मुदा ।  
पादौ तस्य मुनेर् नत्वा पुरतः समुपाश्रयत् ॥ र्म्_२२।३३{३३} ॥  
तत्र स भगवान् दृष्ट्वा तस्या भक्तिरतं मनः ।  
तच् चन्दनसौरभ्यैस् तत् पुरं समपूरयत् ॥ र्म्_२२।३४{३४} ॥  
ततस् तद् गन्धम् आघ्राय सर्वे पौराः सविस्मयाः ।  
कस्येदं गन्धम् आयातम् इति प्रोक्त्वा प्रचेरिरे ॥ र्म्_२२।३५{३५} ॥  
ततस् तद् वृत्तिम् आज्ञाय सर्वे लोकाः प्रमोदिताः ।  
तद् द्रष्टुं सहसा तत्र भगवतो ऽन्तिकम् उपाययुः ॥ र्म्_२२।३६{३६} ॥  
तत्र सर्वे ऽपि ते लोका दृष्ट्वा तं श्रीघनं मुनिं ।  
नत्वा प्रदक्षिणीकृत्वा समुपतस्थुर् आदरात् ॥ र्म्_२२।३७{३७} ॥  
तदा स भगवान् दृष्ट्वा सर्वान्स् तान् समुपस्थितान् ।  
आर्य्यसत्यं समारभ्य दिदेश धर्मम् उत्तमं ॥ र्म्_२२।३८{३८} ॥  
तद् धार्मदेशनां श्रुत्वा सर्वे लोकाः प्रबोधितः ।  
त्रिरत्नशरणं कृत्वा सदा भजितुम् ईछिरे ॥ र्म्_२२।३९{३९} ॥  
तत् सद्धर्मामृतं पीत्वा दासिका सा प्रबोधिता ।  
(र्म् २६८)  
साञ्जलिस् तं मुनिं नत्वा प्रणिधानं व्यधात् तथा ॥ र्म्_२२।४०{४०} ॥  
एतत्पुण्यविपाकेन संसारे ऽत्र पुनर्भवे ।  
प्रत्येकां बोधिम् आसाद्य निर्वाणपदम् आप्नुयां ॥ र्म्_२२।४१{४१} ॥  
एवं बुद्धपदं प्राप्त्यै प्रणिधानं कृतं तया ।  
दृष्ट्वा स भगवांस् तत्र स्मितं प्रादुर्व्यधात् तदा ॥ र्म्_२२।४२{४२} ॥  
ततस् तस्य मुनेर् वक्त्रान् नानावर्णाः सुरस्मयः ।  
विनिर्गता दिशः सर्वा भासयन्तः प्रसेरिरे ॥ र्म्_२२।४३{४३} ॥  
या अधस्ताद् गताभासाः सर्वत्र नरकेष्व् अपि ।  
अवभास्य शुभं कृत्वा सर्वत्र सम्प्रसंसिरे ॥ र्म्_२२।४४{४४} ॥  
तत्र सत्वान् परिस्पृश्य कृत्वा सर्वान् सुखान्वितान् ।  
सम्बुद्धदर्शनं दत्वा सम्प्रेषयन् सुरालायं ॥ र्म्_२२।४५{४५} ॥  
याश् चाप्य् उर्द्धं गताभासताः सर्वांश् च सुरालयन् ।  
अवभास्यामरान् सर्वान् समुद्घुष्याभ्यचोदयन् ॥ र्म्_२२।४६{४६} ॥  
अनित्यं खलु संसारं सर्वं शून्यं निरात्मकं ।  
इति मत्वात्र कर्त्तव्यं सम्बुद्धभजनं सदा ॥ र्म्_२२।४७{४७} ॥  
निष्क्रामत रभध्वं तत् सद्धर्मं बुद्धशासने ।  
मारचर्यां परित्यज्य चरत भद्रचारिकां ॥ र्म्_२२।४८{४८} ॥  
यो ऽप्रमत्तश् चरत्य् अत्र सम्बुद्धशासने व्रतं ।  
स विहाय पुनर्जातिं दुःखस्यान्तं करिष्यति ॥ र्म्_२२।४९{४९} ॥  
इति मत्वात्र संसारे परिशुद्धत्रिमण्डलाः ।  
त्रिरत्नं शरणं कृत्वा भजध्वं श्रद्धया सदा ॥ र्म्_२२।५०{५०} ॥  
एतद् घोषं समाकर्ण्य सर्वे देवाः प्रमोदिताः ।  
त्रिरत्नस्मरणं कृत्वा प्राचरन् सर्वदा शुभे ॥ र्म्_२२।५१{५१} ॥  
ततस् ते रश्मयः सर्वे भासयन्तः समन्ततः ।  
प्रत्यागता मुनीन्द्रस्य पुरतः समुपाश्रयन् ॥ र्म्_२२।५२{५२} ॥  
तत्र ते रश्मयः सर्वे ऽप्य् एकीभूताः सुपिण्डिताः ।  
शास्तुः प्रदक्षिणीकृत्य भ्रुवो ऽन्तरे तिरोदधौ ॥ र्म्_२२।५३{५३} ॥  
तद् दृष्ट्वा ते सभासीनाः सर्वे लोकाः सविस्मयाः ।  
शास्ता किम् आदिशेद् धर्मम् इति ध्यात्वा समाश्रयन् ॥ र्म्_२२।५४{५४} ॥  
तत्रानन्दः समालोक्य सर्वांल् लोकान् सविस्मयान् ।  
साञ्जलिस् तं जगन्नाथं प्रणत्वैवं समब्रवीत् ॥ र्म्_२२।५५{५५} ॥  
भगवन् हेतुना केन स्मितं मुञ्चति साम्प्रतं ।  
नाहेतुप्रत्ययं बुद्धाः स्मितं मुञ्चन्ति सर्वदा ॥ र्म्_२२।५६{५६} ॥  
यद् भवतः स्मिते वक्त्रान् नानावर्णाः सुरश्मयः ।  
निर्गताः सर्वलोकेषु प्रसृता अवभास्यत ॥ र्म्_२२।५७{५७} ॥  
इमे सर्वत्र भद्राणि कृत्वा सत्वांश् च भद्रितान् ।  
प्रत्यागता भवदुर्णामध्ये चान्तर्दधन्ति हि ॥ र्म्_२२।५८{५८} ॥  
एतद् अद्भुतम् आलोक्य सर्वे लोका इमे ऽधुना ।  
शास्ता किम् आदिशेद् धर्मम् इति ध्यात्वा समास्थिताः ॥ र्म्_२२।५९{५९} ॥  
भवद्धर्मामृतं पातुं सर्वे सद्धर्मवाञ्छिनः ।  
भवन्तम् एव संवीक्ष्य सन्तिष्ठन्ते समाहिताः ॥ र्म्_२२।६०{६०} ॥  
(र्म् २६९)  
भगवंस् तद् यद् अर्थे त्वं स्मितं मुञ्चसि साम्प्रतं ।  
तद् अर्थं समुपादिश्य सर्वाल् लोकान् प्रबोधय ॥ र्म्_२२।६१{६१} ॥  
इति सम्प्रार्थिते तेन भगवान् स मुनीश्चरः ।  
तम् आनन्दं सभां चापि समालोक्यैवम् आदिशत् ॥ र्म्_२२।६२{६२} ॥  
एवम् एतन् महानन्द सर्वे ऽपि सुगता जिनाः ।  
नाहेतुप्रत्ययं क्वापि स्मितं मुञ्चन्ति सर्वदा ॥ र्म्_२२।६३{६३} ॥  
यदर्थे ऽहम् इहानन्द स्मितं मुञ्चामि साम्प्रतं ।  
तदर्थं सम्प्रवक्ष्यामि सर्वे शृण्वन्तु सादरं ॥ र्म्_२२।६४{६४} ॥  
पश्यानन्दानया नार्य्या दारिकया मम पदोः ।  
लोहितचन्दनेनैवं प्रलिप्य सत्कृतिः कृता ॥ र्म्_२२।६५{६५} ॥  
एतत्पुण्यविपाकेन दारिकेयं भविष्यति ।  
प्रत्येकसुगतो गन्धमादनो नाम सर्ववित् ॥ र्म्_२२।६६{६६} ॥  
यथेयं मयि सम्बुद्धचित्तं प्रसाद्य मोदिता ।  
प्रणिधानं करोत्य् एवं प्रत्येकबोधिम् आप्स्यति ॥ र्म्_२२।६७{६७} ॥  
एवं मत्वा महत्पुण्यं सम्बुद्धभजनोद्भवं ।  
सत्कृत्य श्रद्धया नित्यं त्रिरत्नं भजम् आदरात् ॥ र्म्_२२।६८{६८} ॥  
त्रिरत्नभजनोद्भूतं पुण्यमहत्तरं बहु ।  
यथेछाबोधिसम्भारपूरणं निर्वृतिं प्रदं ॥ र्म्_२२।६९{६९} ॥  
इत्य् आदिष्टं मुनीन्द्रेण श्रुत्वा सर्वे ऽनुमोदिताः ।  
त्रिरत्नभजनं कर्तुं प्राभ्यनन्दन् सदापि ते ॥ र्म्_२२।७०{७०} ॥  
तदा सा दासिकाप्य् एवं शास्त्रा व्याकृतम् आत्मनः ।  
श्रुत्वाभिनन्दिता भूयो ननाम तं मुनीश्वरं ॥ र्म्_२२।७१{७१} ॥  
ततः सा स्वामिना दत्तं द्रव्यम् आदाय सत्वरा ।  
तद् अर्हभोजनैः पूर्णं पात्रं कृत्वा मुदाचरत् ॥ र्म्_२२।७२{७२} ॥  
तत्र सा मुदिता तस्मै मुनीन्द्राय प्रदापयत् ।  
साञ्जलिः प्रणतिं कृत्वा स्वगेहं समुपाचरत् ॥ र्म्_२२।७३{७३} ॥  
ततः स भगवान् पृष्टे पिण्डपात्रं तयार्चितं ।  
ससङ्घं स्वाश्रमे गत्वा व्यहरद् धर्मम् आदिशत् ॥ र्म्_२२।७४{७४} ॥  
तत्र सा दासिका भद्रा त्रिरत्नं शरणं गता ।  
सत्कृत्य श्रद्धया नित्यं प्राभजन् सर्वदा मुदा ॥ र्म्_२२।७५{७५} ॥  
एवं मे गुरुणाख्यातं श्रुतं मयात्र कथ्यते ।  
तथा त्वम् अपि राजेन्द्र त्रिरत्नं सर्वदा भज ॥ र्म्_२२।७६{७६} ॥  
तथा राजं प्रजाश् चापि बोधयित्वा प्रयत्नतः ।  
बोधिमार्गे प्रतिष्ठाप्य पालयस्व समाहितः ॥ र्म्_२२।७७{७७} ॥  
तथा तं मङ्गलं नित्यं सर्वत्रापि भवेद् ध्रुवं ।  
क्रमाद् बोधिं समासाद्य सम्बुद्धपदम् आप्नुयाः ॥ र्म्_२२।७८{७८} ॥  
इति तेनार्हतादिष्टं श्रुत्वाशोकः स भूमिपः ।  
तथेत्य् अभ्यनुमोदित्वा प्राभ्यनन्दत् सपार्षदः ॥ र्म्_२२।७९{७९} ॥  
इदं नरा ये चि च गन्धमादनावदानम् अत्र प्रथितं प्रसादिताः ।  
शृण्वन्ति ये चापि निशामयन्ति सर्वे सुखाढ्याः प्रचरन्ति सद्गतौ ।  
  
(र्म् २७०)  
++ इति रत्नावदानतत्वे गन्धमादनावदानं समाप्त ++  
  
  
(र्म् २७१)  
XXइइइ प्रेतिकायाः कथा  
अथाशोको महाराजः साञ्जलिः सम्प्रमोदितः ।  
उपगुप्तं गुरुं नत्वा पुनर् एवम् अभाषत ॥ र्म्_२३।१{१} ॥  
भदन्त श्रोतुम् इछामि पुनर् अन्यत् सुभाषितं ।  
तद्यथा गुरुणाख्यातं तथादेष्टुं च मे ऽर्हति ॥ र्म्_२३।२{२} ॥  
इति सम्प्रार्थिते राज्ञा श्रुत्वा सो ऽर्हं महामतिः ।  
उपगुप्तो नरेन्द्रं तैः समालोक्यैवम् आदिशत् ॥ र्म्_२३।३{३} ॥  
साधु शृणु महाराज यथा मे गुरुणोदितं ।  
तथाहं ते प्रवक्ष्यामि श्रुत्वा बुद्धानुमोदय ॥ र्म्_२३।४{४} ॥  
पुरा स भगवान् बुद्धः शाक्यसिंहो मुनीश्वरः ।  
सर्वज्ञः सुगतः शास्ता धर्मराजो विनायकः ॥ र्म्_२३।५{५} ॥  
भिक्षुभिः श्रावकैः सार्द्धं भिक्षुणीभिश् च चैलकैः ।  
उपासकैः शुभाचारैर् उपासिकागणैर् अपि ॥ र्म्_२३।६{६} ॥  
बोधिसत्वैर् महासत्वैः सम्बोधिचारिकोद्यमैः ।  
तथान्यैस् तीर्थिकैश् चापि सम्बुद्धगुणवाञ्छिभिः ॥ र्म्_२३।७{७} ॥  
राजगृहपुरोपान्ते वेणुवने मनोरमे ।  
जिनाश्रमे महोद्याने करन्दकनिवापके ॥ र्म्_२३।८{८} ॥  
सर्वसत्वहितार्थेन बोधिचर्यां प्रकाशयन् ।  
सद्धर्मदेशनां कुर्वन् विजहार विरोचयन् ॥ र्म्_२३।९{९} ॥  
तत् सद्धर्मदेशनां श्रोतुं तत्र सर्वे समागताः ।  
देवा दैत्याश् च नागेन्द्रा यक्षगन्धर्वकिन्नराः ॥ र्म्_२३।१०{१०} ॥  
ग्रहा विद्याधराः सिद्धा लोकपालगणा अपि ।  
ऋषयो ब्राह्मणाश् चापि राजानः क्षत्रियात्मजाः ॥ र्म्_२३।११{११} ॥  
वैश्याश् च मन्त्रिणो ऽमात्या गृहाधिपा महाजनाः ।  
पौरिकाः सार्थवाहाश् च वणिजः शिल्पिनो ऽपि च ॥ र्म्_२३।१२{१२} ॥  
ग्राम्या जानपदाश् चापि तथा कार्पटिकादयः ।  
सर्वे ते समुपायातास् तत्राश्रमे उपाविशन् ॥ र्म्_२३।१३{१३} ॥  
तत्र सभासनासीनं श्रीघनं तं मुनीश्वरं ।  
व्यामप्रभाविरोचं तं भिक्षुसङ्घैः पुरस्कृतं ॥ र्म्_२३।१४{१४} ॥  
दृष्ट्वा ते मुदिताः सर्वे प्रणत्वा समुपागताः ।  
कृत्वा प्रदक्षिणान्य् एनं समानर्चु यथाक्रमं ॥ र्म्_२३।१५{१५} ॥  
ततस् सर्वे ऽपि ते लोकाः परिवृत्य समन्ततः ।  
तत् सद्धर्मामृतं पातुम् उपतस्थुः समाहिताः ॥ र्म्_२३।१६{१६} ॥  
तदा स भगवान् दृष्ट्वा सर्वान्स् तान् समुपाशृतान् ।  
आर्य्यसत्यं समार्गाङ्गं सद्धर्मं समुपादिशन् ॥ र्म्_२३।१७{१७} ॥  
तात् सद्धर्मामृतं पीत्वा सर्वे ते सम्प्रबोधिताः ।  
(र्म् २७२)  
धर्मविशेषम् आज्ञाय बोधिचर्यां समीछिरे ॥ र्म्_२३।१८{१८} ॥  
तदैकस्मिन् दिने भिक्षुर् आयुष्मान् नारदाभिधः ।  
भिक्षार्थं पात्रम् आदाय राजगृहपुरे ययौ ॥ र्म्_२३।१९{१९} ॥  
तत्र स नारदो भिक्षुः पिण्डार्थं समुपाचरन् ।  
गृहस्थेन समालोक्य नीत्वा गेहे मुदासने ॥ र्म्_२३।२०{२०} ॥  
प्रतिस्थाप्य समभ्यर्च्य सुप्रणीतरसान्वितैः ।  
तीलोदनैः सुधाकल्पैः पानैश् च प्रतिपूजितः ॥ र्म्_२३।२१{२१} ॥  
तद् भुक्त्वा स यतिस् तुष्टो दत्वा तस्मै शुभाशिषं ।  
समुत्थाय ततो ऽरण्ये विहर्त्तुं निर्जने ऽचरत् ॥ र्म्_२३।२२{२२} ॥  
तत्र स नारदो योगी गृध्रकूटनगान्तिके ।  
ददर्श प्रेतिकाम् एकां राक्षसीम् इव भीषणां ॥ र्म्_२३।२३{२३} ॥  
वृक्षमूले स्थितां रक्तविन्दुव्याप्ताम्वरावृतां ।  
अस्थिशकलसङ्कीर्णे प्रेतालये निवासिनीं ॥ र्म्_२३।२४{२४} ॥  
स्वात्मजान् अपि भक्षन्तीं क्षुत्पिपासाग्निदाहिनां ।  
कृशाङ्गीं विकृताकारां कर्वुरमुक्तकेशिनीं ॥ र्म्_२३।२५{२५} ॥  
दृष्ट्वा स नारदस् तत्र समुपासृत्य तत् पुरः ।  
प्रेतिकां तां समालोक्य पप्रछैवं पुराकृतं ॥ र्म्_२३।२६{२६} ॥  
किं त्वया प्रकृतं घोरं पातकं पूर्वजन्मसु ।  
येनैवं दुःसहम् अनुभवसि साम्प्रतं ॥ र्म्_२३।२७{२७} ॥  
इति तेनार्हता पृष्टे प्रेतिका सा रुदन्त्य् अपि ।  
नारदं तं यतिं दृष्ट्वा शनैर् एवम् अभाषत ॥ र्म्_२३।२८{२८} ॥  
भदन्त किं मया ह्य् अत्र वक्ष्यते यत् पुराकृतं ।  
दिवारात्रौ पञ्चपुत्रान् प्रसूता मे प्रभक्षिता ॥ र्म्_२३।२९{२९} ॥  
तेनापि न सन्तुष्टा बुभुक्षिता प्रवर्द्धते ।  
तद् भवांस् तं जगद्विज्ञं पृछता मत्पुराकृतं ॥ र्म्_२३।३०{३०} ॥  
स मुनीन्द्रो जगच्छास्तादिशेत् ते ऽस्मत्पुराकृतं ।  
आदित्ये हि समुद्याते दीपेन किं प्रयोजनं ॥ र्म्_२३।३१{३१} ॥  
तथास्मत्प्रकृतं पापं श्रुत्वान्येन नरादयः ।  
सत्वाः सन्त्रसिता एवं कुर्यु न के चन ॥ र्म्_२३।३२{३२} ॥  
सर्वे ते ऽपि दिशेत् पापान् विरम्य शीलसंवृताः ।  
त्रिरत्नशरणं कृत्वा प्रभजेयुः सदाद्रिताः ॥ र्म्_२३।३३{३३} ॥  
इति तयोदितं श्रुत्वा नारदः स प्रबोधितः ।  
तथेति सहसा गत्वा तत्र वेणुवने ऽसरत् ॥ र्म्_२३।३४{३४} ॥  
तदा स भगवांस् तत्र ध्यानालयात् समुत्थितः ।  
सभामध्यासनासीनः सद्धर्मं समुपादिशत् ॥ र्म्_२३।३५{३५} ॥  
तस्मिन्न् अवसरे तत्र नारदः सत्वरान्वितः ।  
दूरात् तं श्रीघनं पश्यन् सहसा समुपाचरन् ॥ र्म्_२३।३६{३६} ॥  
तम् एव समुपायातं नारदं स मुनीश्वरः ।  
दृष्ट्वारात् समुपामन्त्र्य पुनर् एवम् अभाषत ॥ र्म्_२३।३७{३७} ॥  
एहि ते स्वागतं भिक्षो कुतस् त्वं समुपागतः ।  
किम् अर्थम् इह येनैवं प्रायासि तद् वदस्व मे ॥ र्म्_२३।३८{३८} ॥  
इत्य् आदिष्टे मुनीन्द्रेण नारदः स कृताञ्जलिः ।  
समुपेत्य मुनीन्द्रं तं प्रणत्वैवं न्यवेदयत् ॥ र्म्_२३।३९{३९} ॥  
(र्म् २७३)  
भगवन् भवतां पादौ द्रष्टुम् इह समाचरे ।  
अद्याहं निर्जने ऽरण्ये विहर्तुं समुपाचरे ॥ र्म्_२३।४०{४०} ॥  
तत्राहं प्रेतिकाम् एकां राक्षसीम् इव भीषणां ।  
कृशाङ्गीं विकृताकारां रक्तविन्दुऽन्वितांवरां ॥ र्म्_२३।४१{४१} ॥  
अनेका अस्थिषङ्कीर्णे प्रेतालये इव स्थितां ।  
पश्यामि ताम् उपासृत्य परिपृछामि तत् कृतं ॥ र्म्_२३।४२{४२} ॥  
किं त्वया प्रकृतं पापं पूर्वजन्मसु दारुणं ।  
येनेदृग् महादुःखम् अनुभवसि साम्प्रतं ॥ र्म्_२३।४३{४३} ॥  
इति पृष्टे मयाथासौ प्रेतिका दुःखतापिनी ।  
रुदन्ती मां समालोक्य शनैर् एवम् अभाषत ॥ र्म्_२३।४४{४४} ॥  
भदन्त किं वदिष्यामि यन् मया पातकं कृतं ।  
येनेदृशं महादुःखम् अनुभवामि साम्प्रतं ॥ र्म्_२३।४५{४५} ॥  
पञ्चपुत्रान् अहं रात्रौ दिवा पञ्च तथापरान् ।  
प्रसूय तां प्रभक्ष्यामि नास्ति तृप्तिस् तथापि मे ॥ र्म्_२३।४६{४६} ॥  
एवं क्षुत्पिपासाग्नितीव्रतापाभिदाहिता ।  
दिवारात्रिं महद्दुःखं भुक्त्वा तिष्ठामि जङ्गले ॥ र्म्_२३।४७{४७} ॥  
तत् पुरा किं कृतं घोरं पातकम् अतिदारुणं ।  
मयापि ज्ञायते नात्र परिपृछ मुनीश्वरं ॥ र्म्_२३।४८{१४८} ॥  
सर्वज्ञस् त्रिजगच्छास्ता भगवान् स मुनीश्वरः ।  
यन् मया प्रकृतं पापं तत् सर्वम् समुपाविशेत् ॥ र्म्_२३।४९{४९} ॥  
इति तयोदितं श्रुत्वा तथेति परिबोधितः ।  
भवन्तम् अत्र सम्प्रष्टुं समागछामि साम्प्रतं ॥ र्म्_२३।५०{५०} ॥  
किं तया प्रकृतं घोरं पातकम् अतिदारुणं ।  
येनैवं दुःसहं दुःखं भुक्त्वा चरति साधुना ॥ र्म्_२३।५१{५१} ॥  
तत् सर्वं समुपादिश्य प्रबोधयितुम् अर्हति ॥ र्म्_२३।५२{५२} ॥  
इति सम्प्रार्थिते तेन भगवान् स मुनीश्वरः ।  
नारदं तं महाभिज्ञं समालोक्यैवम् आदिशेत् ॥ र्म्_२३।५३{५३} ॥  
नारद प्रेतिका सातितीव्रपातकसाधिनी ।  
यदीच्छेस् तत् कृतं श्रोटुं शृणु वक्ष्यामि ते ऽधुना ॥ र्म्_२३।५४{५४} ॥  
तद्यथाभूत् पुरा पुर्य्यां वाराणस्यां महाजनः ।  
श्रेष्ठी प्राढ्यो महच्छ्रीमाच् छ्रीदोपमो धनाधिपः ॥ र्म्_२३।५५{५५} ॥  
स कुलधर्मिणीं भार्याम् उपयेमे यथाविधिं ।  
ततः स कान्तया सार्द्धं तया रेमे प्रमोदयन् ॥ र्म्_२३।५६{५६} ॥  
तस्यैवं रममाणस्य क्रीडतः सुचिराद् अपि ।  
तस्याम् एको ऽपि पुत्रो वा पुत्री वा नाभ्यजायत ॥ र्म्_२३।५७{५७} ॥  
ततः स गृहभृच् छ्रेष्ठी सन्ततिदर्शनोत्सुकः ।  
तन् निराशाभिसन्तप्तमूर्छितो ऽभूद् यथातुरः ॥ र्म्_२३।५८{५८} ॥  
कपोलं स्वभुजे स्थाप्य शोकागारे व्यवस्थितः ।  
सम्पच्चिन्ताविषण्णास्यो मनसैवं व्यचिन्तयत् ॥ र्म्_२३।५९{५९} ॥  
हा दैव किं मया पापं सुकृतं दुःकृतं पुरा ।  
यन् ममैवं विधं दुःखं सुखं चात्र प्रजायते ॥ र्म्_२३।६०{६०} ॥  
अनेकद्रव्यसम्पत्तिसमुदितं गृहं मम ।  
(र्म् २७४)  
तत्र भोक्ता तु नैको ऽपि पुत्रो ऽस्ति दुहितापि न ॥ र्म्_२३।६१{६१} ॥  
तत् सर्वं स्वापतेयं हि ममात्ययान् नराधिपः ।  
अपुत्रकम् इति कृत्वा सर्वस्वं सर्वथा हरेत् ॥ र्म्_२३।६२{६२} ॥  
यन् मयानेकयत्नेन साधितं रक्षितं च तत् ।  
सर्वम् एव निरर्थेन विनष्टं मे भविष्यति ॥ र्म्_२३।६३{६३} ॥  
तद् अत्र किं करिष्यामि यस्योपायं न मन्यते ।  
सर्वथाहं विनष्टो ऽस्मि को मां रक्षेद् इहाधुना ॥ र्म्_२३।६४{६४} ॥  
एवं चिन्ताविषण्णास्यं स्वामिनं तं गृहाधिपं ।  
दृष्ट्वा सा रमणी भार्या समालोक्यैवम् अब्रवीत् ॥ र्म्_२३।६५{६५} ॥  
स्वामिन्न् अत्र किम् एव त्वं तिष्ठसे दुःखचिन्तया ।  
किं तव जायते दुःखं तद् वदस्व ममाग्रतः ॥ र्म्_२३।६६{६६} ॥  
इति भार्योदितं श्रुत्वा स गृहस्थो विनिश्वसन् ।  
तं भार्यां रमणीकान्तां समालोक्यैवम् अब्रवीत् ॥ र्म्_२३।६७{६७} ॥  
प्रिये ऽत्र किं वदिष्यामि यस्योपायं न मन्यते ।  
यन् मे ऽस्ति महती सम्पद् अस्या भोक्ता न विद्यते ॥ र्म्_२३।६८{६८} ॥  
नूनं मदत्ययाद् राजा ममैताः सर्वसम्पदः ।  
अपुत्रस्य नृपाधीना इति कृत्वा हरिष्यति ॥ र्म्_२३।६९{६९} ॥  
यन् ममैता महायत्नैः साधिता वन्दिता अपि ।  
तत् सर्वं हि निरर्थेन विनक्ष्यति निरत्ययात् ॥ र्म्_२३।७०{७०} ॥  
एतन् मे जायते दुःखं तद् अत्र किं वदेय हि ।  
को ममैतन् महच् छल्यं हृदये ऽत्र समुद्धरेत् ॥ र्म्_२३।७१{७१} ॥  
इति चिन्ताविषण्णात्र हृदयं दह्यते मम ।  
तेनैवम् अत्र तिष्ठामि विषदग्धो यथातुरः ॥ र्म्_२३।७२{७२} ॥  
इति भर्त्रोदितं श्रुत्वा सा भार्या रमणी प्रिया ।  
स्वामिनं तं समालोक्य बोधयितुं समब्रवीत् ॥ र्म्_२३।७३{७३} ॥  
एतदर्थे विषादत्वं मा कृथाः सर्वथा प्रिये ।  
उपायां कुरु तत् प्राप्त्यै यदि सन्ततिम् इछसि ॥ र्म्_२३।७४{७४} ॥  
उपायम् अपि सिद्ध्येत देवतानां प्रसादतः ।  
तद् देवताः समाराध्य याचस्व सन्ततिं मुदा ॥ र्म्_२३।७५{७५} ॥  
तदा देवप्रसादेन जयेन् नौ सन्ततिः खलु ।  
पुत्रो वा यदि वा पुत्री जाता स्यात् सफलं भवे ॥ र्म्_२३।७६{७६} ॥  
इति मे वचनम् श्रुत्वा कुलस्थितिं यदीछसि ।  
देवताराधनं कृत्वा भजस्व सन्ततीछया ॥ र्म्_२३।७७{७७} ॥  
इति भार्योदितं श्रुत्वा स गृहस्थः प्रबोधितः ।  
तथेत्य् अभ्यनुमोदित्वा तथा कर्त्तुं समैछत ॥ र्म्_२३।७८{७८} ॥  
ततः स गृहभृच् छ्रेष्ठी भार्यया सह मोदितः ।  
स्वकुलेशं समभ्यर्च्य सन्तानं समयाच तत् ॥ र्म्_२३।७९{७९} ॥  
तथापि श्रेष्ठिनस् तस्य भार्याभून् नैव गर्भिणी ।  
ततः स परिखिन्नात्मा तस्थाव् एवं निराशया ॥ र्म्_२३।८०{८०} ॥  
ततः सा रमणी भार्या निराशाखिन्नमानसं ।  
स्वामिनं तं समालोक्य पुनर् एवम् अभाषत ॥ र्म्_२३।८१{८१} ॥  
स्वामिन् मात्र विषादत्वं कृथा धैर्यं समाश्रय ।  
विषादो क्लीयते चित्तं क्षीणद्त्तो न वीर्यभाक् ॥ र्म्_२३।८२{८२} ॥  
(र्म् २७५)  
वीर्यं विनात्र संसारे किं चित् कार्यं न सिद्ध्यते ।  
तस्माद् वीर्यं समालम्ब्य भज देवान् समाहितः ॥ र्म्_२३।८३{८३} ॥  
यदि पुत्रो न जाताः स्यात् पुत्री वापि न जायते ।  
पुण्यं तु वर्द्ध्यते नूनं देवताराधनाद् अपि ॥ र्म्_२३।८४{८४} ॥  
इति मत्वात्र संसारे सदा सौख्यं यदीछसि ।  
सर्वान् देवान् समभ्यर्च्य भजस्वा श्रद्धयादरात् ॥ र्म्_२३।८५{८५} ॥  
इति भार्योदितं श्रुत्वा भर्त्ता श्रेष्ठी स बोधितः ।  
तथेति प्रतिभाषित्वा देवान् अर्चितुम् ऐछत ॥ र्म्_२३।८६{८६} ॥  
तथा सन्तानम् इछेन् स गृहस्थो भर्य्यया मुदा ।  
विधिं स्रष्टारम् आराध्य सन्ततिं समयाचत ॥ र्म्_२३।८७{८७} ॥  
तथापि तस्य भार्या सा गर्भिणी नो ऽभवच् चिरं ।  
ततश् च स विभग्नाशस् तस्थौ शोकविषादितः ॥ र्म्_२३।८८{८८} ॥  
तटो ऽपि भार्यया भूयः प्रेर्य्यमाणः स बोधितः ।  
विश्वम्भरं समभ्यर्च्य ययाच सन्ततिं तथा ॥ र्म्_२३।८९{८९} ॥  
तथापि साभवन् नैव दोहदलक्षणाङ्किता ।  
ततश् चासौ गृहस्थो ऽभून् निराशापरिखेदितः ॥ र्म्_२३।९०{९०} ॥  
तथा स भार्यया भूयः प्रेरितः परिबोधितः ।  
महेश्वरं समभ्यर्च्य सन्ततिं समयाचत ॥ र्म्_२३।९१{९१} ॥  
तथेन्द्रं च समाराध्य प्रार्थयत् सन्ततिं मुदा ।  
एवं लोकाधिपान् सर्वान् ग्रहान् सर्वान् अहूर् अपि ।  
समाराध्य समभ्यर्च्य प्रार्थयत् सन्ततिं तथा ॥ र्म्_२३।९२{९२} ॥  
ततश् चैवं महाकालं कुमारं च गणाधिपं ।  
भैरवं मातृकाश् चापि प्रार्थयद् वंशम् अर्चयन् ॥ र्म्_२३।९३{९३} ॥  
एवम् अन्यान् अपि देवान् विहारमण्डपाश्रयान् ।  
मठसत्राश्रमारामशृङ्गाटकप्रतिष्ठितान् ॥ र्म्_२३।९४{९४} ॥  
उद्यानपर्वतारण्याक्षत्रसीमादिसंस्थितान् ।  
सर्वजलाश्रयस्थांश् च सर्वान् नागाधिपान् अपि ॥ र्म्_२३।९५{९५} ॥  
रथ्याचत्वरमार्गादिप्रतिस्थितान् समुत्सुकः ।  
सर्वान् देवान् समाराध्य ययाचैवं स सन्ततिं ॥ र्म्_२३।९६{९६} ॥  
तथापि श्रेष्ठिनस् तस्य भार्यायां सुचीराद् अपि ।  
तस्यां नैवाभवत् किं चिद् दोहदोत्पत्तिलक्षणं ॥ र्म्_२३।९७{९७} ॥  
ततः स गृहभृच् छ्रेष्ठी दृष्ट्वा वंशनिरन्तरं ।  
निराशाप्रतिखिन्नात्मा तस्थाव् एवं यथातुरः ॥ र्म्_२३।९८{९८} ॥  
एतद् दुःखविभिन्नास्यं दृष्ट्वा सा रमणी प्रिया ।  
स्वामिनं तं समीक्षन्ती पुनर् एवम् अभाषत ॥ र्म्_२३।९९{९९} ॥  
स्वामिन्न् अत्र विषादेन किं चित् कार्यं न सिद्ध्यते ।  
इति मत्वा यथाकामं सौख्यं भुक्त्वा समाचर ॥ र्म्_२३।१००{१००} ॥  
यद् आवाभ्यां कृतं पापं तत् फलं भुज्यते ऽधुना ।  
तद् अत्र किं करिष्यावो दैवं हि वलवान् भवे ॥ र्म्_२३।१०१{१} ॥  
यद् अभावि भवेन् नैव भावि चेन् नान्यथा क्वचित् ।  
अवश्यं भाविनो भावा भवन्ति सर्वथा भवे ॥ र्म्_२३।१०२{२} ॥  
इति मत्वात्र संसारे भुक्त्वा सौख्यं यथेछया ।  
त्रिरत्नभजनं कृत्वा चर सत्यं समाहितः ॥ र्म्_२३।१०३{३} ॥  
(र्म् २७६)  
तेहैव सर्वदा भद्रम् इहामुत्रापि सर्वतः ।  
क्रमाद् बोधिपदं प्राप्य निर्वृतिं समवाप्स्यति ॥ र्म्_२३।१०४{४} ॥  
इति भार्यासमाख्यातं श्रुत्वा श्रेष्ठी स बोधितः ।  
त्रिरत्नभजनं कृत्वा कञ्चित् कालं व्यलङ्घयत् ॥ र्म्_२३।१०५{५} ॥  
ततस् तस्य सुहृन् मित्रम् उपागत्य पुरः स्थितः ।  
तत् सन्तानसमुत्पत्यै तन् मित्रम् एवम् अब्रवीत् ॥ र्म्_२३।१०६{६} ॥  
भो मित्र शृणु मे वाक्यं यत् ते हितं मयोच्यते ।  
सर्वथास्यां प्रियायां ते सन्तानं विद्यते न हि ॥ र्म्_२३।१०७{७} ॥  
तद् उपायं तु कर्त्तव्यं सन्ततिं प्रतिपत्तये ।  
निर्वंशस्य हि संसारे निरर्थं सर्वसाधनं ॥ र्म्_२३।१०८{८} ॥  
तत् सन्तानसमुत्पत्यै द्वितीयं पुत्रभाविनीं ।  
अपरां युवतीं भार्यां विवह विधिना पुनः ॥ र्म्_२३।१०९{९} ॥  
कदा चित् तव भाग्येन सा पुत्रं जनयेद् अपि ।  
तदा ते सफलं जन्मः कुलस्थितिर् भवेद् अपि ॥ र्म्_२३।११०{१०} ॥  
इति मित्रोदितं श्रुत्वा स गृहस्थः प्रबोधितः ।  
तथा हीति प्रतिज्ञाय तं मित्रम् अभ्यमानयत् ॥ र्म्_२३।१११{११} ॥  
ततः स गृहभृच् छ्रेष्ठी निरीक्ष्य पुत्रभाविनीं ।  
अपरां युवतीं कान्ताम् उपयेमे यथाविधिः ॥ र्म्_२३।११२{१२} ॥  
ततः स कुलिकः श्रेष्ठी तया सार्द्धं प्रमोदितः ।  
यथाकामं सुखं भुक्त्वा रराम परिचारयन् ॥ र्म्_२३।११३{१३} ॥  
ततस् तस्य गृहस्थस्य यथाकामं प्रभुञ्जतः ।  
समये सा प्रिया भार्या वभूव गर्भिणी ऽचिरात् ॥ र्म्_२३।११४{१४} ॥  
ततः क्रमात् प्रवृद्धो ऽभूद् गर्भस् तस्या दिने दिने ।  
तदा सा गर्भसञ्जातं परिज्ञायाभ्यनन्दत ॥ र्म्_२३।११५{१५} ॥  
ततः सा भद्रिका कान्ता स्वामिनं तं प्रमोदिता ।  
रहसि समुपामन्त्र्य समालोक्यैवम् अब्रवीत् ॥ र्म्_२३।११६{१६} ॥  
दिष्ट्यार्य्यपुत्र वृद्धो ऽसि गर्भे मे जायते शिशुः ।  
दक्षिणपार्श्वसंस्थायत् तद् अयं दारको भवेत् ॥ र्म्_२३।११७{१७} ॥  
इति भार्योदितं श्रुत्वा स गृहस्थो ऽभिनन्दितः ।  
सव्यवाहुं समुत्सार्य मुदैवं समुदाहरत् ॥ र्म्_२३।११८{१८} ॥  
हा मे ऽभिलषितं सिद्ध्येत् पश्येयं सन्ततेर् मुखं ।  
साम्प्रतं नावजातो ऽस्मि कुलस्थितिर् भवेद् अपि ॥ र्म्_२३।११९{१९} ॥  
कृत्यानि मे प्रकुर्वीत विभृयाच् च भृतः प्रति ।  
दायाद्यं प्रतिपद्येत वंशो पि स्याच् चिरस्थितः ॥ र्म्_२३।१२०{२०} ॥  
यन् मया प्रकृतं दानं यच् च पुण्यं प्रसाधितं ।  
एतद् विपाककौशल्यम् एतयोर् अनुगछतु ॥ र्म्_२३।१२१{२१} ॥  
एवं स मुदितः श्रेष्ठी तां भार्यां भद्रिकां प्रियां ।  
सुपथ्योपचारसंयुक्तैर् आहारैः समपोषयत् ॥ र्म्_२३।१२२{२२} ॥  
दूष्यैश् चीनांशुकैः पट्टैः कोमलैस् सौरभान्वितैः ।  
नानारत्नाभ्यलङ्कारैर् मण्डयित्वाभ्यमोदयत् ॥ र्म्_२३।१२३{२३} ॥  
एवं तां भद्रिकां कान्तां पथ्योपचारभूषणैः ।  
पोषितां मण्डितां कृत्वा प्रामाणयत् प्रसादयन् ॥ र्म्_२३।१२४{२४} ॥  
(र्म् २७७)  
एवं तां गर्भिणीं भर्तुर् बहुमानाभिनन्दितां ।  
दृष्ट्वा सा प्रथमा भार्या भूय एवं व्यचिन्तायत् ॥ र्म्_२३।१२५{२५} ॥  
यद्य् एषा युवती कान्ता जनयेद् अतिसन्ततिं ।  
तद् एतत् सर्वसम्पत्तिर् अधीनास्या भवेद् अपि ॥ र्म्_२३।१२६{२६} ॥  
एषैव हि प्रधाना स्यात् सर्वलोकप्रमाणिका ।  
को ऽपि प्रमाणयेन् नैव जरतीं माम् अपुत्रितां ॥ र्म्_२३।१२७{२७} ॥  
तद् अत्रास्याः सपत्न्या मे यथा स्याद् गर्भशातनं ।  
तथोपायं प्रकर्त्तव्यं सुगुप्तेन मयाधुना ॥ र्म्_२३।१२८{२८} ॥  
कामरागाग्नितप्तस्य नास्ति किं चिद् धि पातकं ।  
सर्वम् अपि प्रकर्त्तव्यं भोक्तव्यं सर्वतो ऽपि च ॥ र्म्_२३।१२९{२९} ॥  
ततः सा प्रमदा दुष्टा तस्या गर्भाभिशातनं ।  
द्रयं पानाभिसंयुक्तं ददौ विश्रम्भवादिनी ॥ र्म्_२३।१३०{३०} ॥  
तत् सपत्न्यार्पितं पानं दृष्ट्वा सा भद्रिकार्जवा ।  
हस्ताभ्यां सहसादाय पपौ तृष्णार्दिता यथा ॥ र्म्_२३।१३१{३१} ॥  
तद् एतत् पीतमात्रेण तस्या गर्भो विघूर्णितः ।  
सहसाभिद्रवीभूतः प्रसश्रावाभ्यशोषतः ॥ र्म्_२३।१३२{३२} ॥  
ततः सा भद्रिका नारी भर्त्तारं तं सबान्धवं ।  
सहसा समुपामन्त्र्य पुनर् एवं न्यवेदयत् ॥ र्म्_२३।१३३{३३} ॥  
स्वामिंस् तवानया पत्न्या प्रियया गर्भशातनं ।  
पानम् औषधसंयुक्तं सादरं मे प्रदीयते ॥ र्म्_२३।१३४{३४} ॥  
तत् तद् दत्तं सविश्वासं गृहीत्वा पीयते मया ।  
तत्पानपीतमात्रेण गर्भो मे स्रस्यते ऽधुना ॥ र्म्_२३।१३५{३५} ॥  
तद् अत्र किं करिष्यामि यतो मे नश्यते शिशुः ।  
यद् अर्थं प्रकृतं दानं तत् सर्वं निस्फलं तव ॥ र्म्_२३।१३६{३६} ॥  
इत्य् आख्यातं तया पत्न्या श्रुत्वा श्रेष्ठी स रोषितः ।  
तां सहसाहूय परिभाष्यैवम् आलपत् ॥ र्म्_२३।१३७{३७} ॥  
हा रे रे दुर्मते दुष्टे घोरपातकसाधिनी ।  
एवम् अपि महाघोरं पातकं प्रकृतं त्वया ॥ र्म्_२३।१३८{३८} ॥  
यदर्थे देवताः सर्वास् समाराध्याभियाचिताः ।  
नानाविधानयत्नानि प्रकृतानि ममानिशं ॥ र्म्_२३।१३९{३९} ॥  
सर्वाण्य् एतानि यत्नानि त्वया व्यर्थीकृतानि हि ।  
तद् अत्र किं त्वया पत्न्या पापिष्ठया व्रजाधुना ॥ र्म्_२३।१४०{४०} ॥  
मया त्वं पापिनी त्यक्ता मा तिष्ठेह गृहे मम ।  
इत्य् उक्तं स्वामिना तेन श्रुत्वा सा दुरिताशया ।  
सज्ञातेः स्वामिनस् तस्य पुरर् एवम् अभाषत ॥ र्म्_२३।१४१{४१} ॥  
किम् एवं वदसे स्वामिन् न मयेदं कृतं खलु ।  
मया न मन्यते नूनं तद् इदं त्वं विचारय ॥ र्म्_२३।१४२{४२} ॥  
यदि दत्तं मया द्रव्यम् अस्या गर्भाभिशातनं ।  
प्रेतीभूतात्मजान् पुत्राञ् जातां जातान् दिवानिशं ॥ र्म्_२३।१४३{४३} ॥  
प्रभुक्त्वैवं महद्दुःखे चिरेयु दुर्गतौ सदा ।  
इत्य् एवं शपथं कृत्वा स्वामिनं तम् अबोधयत् ॥ र्म्_२३।१४४{४४} ॥  
इति प्रोक्तं तया पत्न्या श्रुत्वा श्रेष्ठी स बोधितः ।  
(र्म् २७८)  
चिराशापरिमुक्तात्मा मृता प्रेतालये यायौ ॥ र्म्_२३।१४५{४५} ॥  
एषैव प्रेतिका श्रेष्ठिभार्या दुराशया ।  
स्वकृतकर्मभोग्यानि भुक्त्वैवं भ्रमते ऽधुना ॥ र्म्_२३।१४६{४६} ॥  
यद् ईर्ष्यया तया तस्याः प्रकृतं गर्भशातनं ।  
तेन सा दुष्कृताकारा प्रेतीभूता चरत्य् अपि ॥ र्म्_२३।१४७{४७} ॥  
यच् च तया मृषावाचा शपथः प्रकृता यथा ।  
तथा तत्कर्मपाकेन दुर्गतौ भ्रमते सदा ॥ र्म्_२३।१४८{४८} ॥  
पञ्चपुत्रान् दिवारात्रिं प्रसूय सा क्षुधान्विता ।  
सर्वांस् तां स्वात्मजान् वालान् अपि भुक्त्वा न तृप्यते ॥ र्म्_२३।१४९{४९} ॥  
एवं सा पापिनी प्रेती जातां जतांस् तथात्मजान् ।  
भुक्त्वा क्षुधाग्निसन्दगधा भ्रमेत् प्रेतालये सदा ॥ र्म्_२३।१५०{५०} ॥  
एवं नारद विज्ञाय विरम्य पातकात् सदा ।  
मृषावादाच् च सद्धर्मे चरितव्यं शुभार्थिभिः ॥ र्म्_२३।१५१{५१} ॥  
सद्धर्मस्य विपाके हि सर्वदा मङ्गलं भवे ।  
पातकस्य सदा दुःखं विश्रिते स्य तथोभयं ॥ र्म्_२३।१५२{५२} ॥  
इति मत्वा सदा यूयं त्रिरत्नं शरणं गताः ।  
सत्कृत्य श्रद्धया नित्यं प्रभजध्वं समाहिताः ॥ र्म्_२३।१५३{५३} ॥  
ये बुद्धशरणं कृत्वा भजन्ति श्रद्धया मुदा ।  
ते सर्वे दुर्गतिं हित्वा सम्प्रयान्ति जिनालये ॥ र्म्_२३।१५४{५४} ॥  
ये च शृण्वन्ति सद्धर्मं मानयन्ति च सादरं ।  
ते ऽपि क्लेशान् विनिर्जित्य संयान्ति सौगतालये ॥ र्म्_२३।१५५{५५} ॥  
ये सङ्घं शरणं कृत्वा सत्कृत्य प्रभजन्ति ते ।  
सर्वे ऽपि दुर्गतेर् मुक्त्वा सम्प्रयान्ति सुखावतीं ॥ र्म्_२३।१५६{५६} ॥  
एवं मत्वात्र संसारे सर्वदा शुभवाञ्छिभिः ।  
त्रिरत्नभजनं कृत्वा चरितव्यं शुभे सदा ॥ र्म्_२३।१५७{५७} ॥  
इत्य् आदिष्टं मुनीन्द्रेण श्रुत्वा स नारदः सुधीः ।  
ससङ्घः सर्वदा लोकाश् च तथेति प्रत्यपद्यत ॥ र्म्_२३।१५८{५८} ॥  
ततः स नारदो भिक्षुः कृताञ्जलिः पुरोगतः ।  
भगवन्तं प्रणत्वा च पप्रछ तद् विशोधनं ॥ र्म्_२३।१५९{५९} ॥  
भगवन् सा पापिनी प्रेती ततः प्रेतालयात् कदा ।  
तद्घोरपातकान् मुक्ता संयायात् सद्गतौ कथं ॥ र्म्_२३।१६०{६०} ॥  
तद् उपायं जगच्छास्त समुपादेष्टुम् अर्हति ।  
येनासौ दुर्गातेर् मुक्ता सहसा सद्गतिं व्रजेत् ॥ र्म्_२३।१६१{६१} ॥  
इति सम्प्रार्थिते तेन नारदेन स सर्ववित् ।  
भगवांस् तं सभां चापि समालोक्यैवम् आदिशत् ॥ र्म्_२३।१६२{६२} ॥  
शृणु नारद तस्यास् तत् पातकपरिशोधनं ।  
उपायं समयं चापि प्रवक्ष्याम्य् अधुना तथा ॥ र्म्_२३।१६३{६३} ॥  
यदा लोकेश्वरो नाथः सर्वसत्वानुकम्पकः ।  
बोधिसत्वो महासत्वस् त्रैधातुकाधिपेश्वरः ॥ र्म्_२३।१६४{६४} ॥  
सुखावत्या विनिर्गत्य सर्वाल् लोकान् प्रभासयन् ।  
सर्वान् सत्वान् समुद्धर्तुं प्रेतलोके समाचरेत् ॥ र्म्_२३।१६५{६५} ॥  
तदा तत्प्रभया स्पृष्टा सातिसौख्यसमन्विता ।  
किम् अद्य मे महत्सौख्यम् इति प्रोक्त्वाभ्यचिन्तयत् ॥ र्म्_२३।१६६{६६} ॥  
(र्म् २७९)  
अहो सौख्यं समुत्पन्नं प्रभावेयं प्रसारिता ।  
नूनम् अत्र महासत्वः सत्वान् उद्धर्तुम् आगताः ॥ र्म्_२३।१६७{६७} ॥  
यस्येदृक् सत्कृपादृष्टिः सत्वेष्व् एवं प्रसर्य्यति ।  
तस्यैव शरणं गत्वा भजेयं सर्वदादरात् ॥ र्म्_२३।१६८{६८} ॥  
इति ध्यात्वा विनिश्चित्य सा प्रेती प्रतिविस्मिता ।  
तस्यैवा स्मरणं कृत्वा तिष्ठे दृष्टं समुत्सुका ॥ र्म्_२३।१६९{६९} ॥  
तदा स भगवांस् तत्र लोकनाथः कृपामयः ।  
प्रेतलोकान् समूद्धर्तुम् उपाचरेत् प्राभासयः ॥ र्म्_२३।१७०{७०} ॥  
तं प्रभासन्तम् आयातं दृष्ट्वा सर्वे ऽपि प्रेतकाः ।  
सहसा समुपेत्यैवं प्रार्थयेयुः समादरात् ॥ र्म्_२३।१७१{७१} ॥  
स्वागतं भगवन् नाथ प्रसीद परमेश्वर ।  
कृपयास्मान् समालोक्य प्रेतलोकान् समुद्धर ॥ र्म्_२३।१७२{७२} ॥  
सर्वदा भवताम् एव शरणं संव्रजामहे ।  
तत् कृत्वा परिशुद्धान् नः सर्वा प्रेरय सद्गतौ ॥ र्म्_२३।१७३{७३} ॥  
इति तत् प्रार्थिते सर्वे लोकनाथः कृपानिधिः ।  
सद्धर्मं समुपादिश्य पुनर् एवम् उपादिशेत् ॥ र्म्_२३।१७४{७४} ॥  
यदीछथ सदा सौख्यं यूयं सर्वे समाहिताः ।  
त्रिरत्नं स्मरणं कृत्वा भजत श्रद्धया मुदा ॥ र्म्_२३।१७५{७५} ॥  
तदैतत् पातकैर् मुक्तास् सर्वे यूयं पवित्रिताः ।  
सहसा सद्गतिं प्राप्ता भवेत बोधिचारिणः ॥ र्म्_२३।१७६{७६} ॥  
इत्य् आदिष्टं जगच्छास्त्रा लोकनाथेन तेन ते ।  
सर्वे ऽपि प्रेतिकाः श्रुत्वा तथा कर्तुं समीछिरे ॥ र्म्_२३।१७७{७७} ॥  
तदा ते प्रेतिकाः सर्वे परिशुद्धाशया मुदा ।  
त्रिरत्नं शरणं कृत्वा स्मृत्वा भजेयुर् आनताः ॥ र्म्_२३।१७८{७८} ॥  
तदा तत्स्मृतिपुण्येन सर्वे ते प्रेतिकास् ततः ।  
प्रेतलोकात् समुत्थाय संयास्यन्ति सुखावतीं ॥ र्म्_२३।१७९{७९} ॥  
तत्रामिताभनाथस्य सर्वे ते शरणं गताः ।  
भजन्तो धर्मम् आकर्ण्य चरिष्यन्ति शुभाचरिं ॥ र्म्_२३।१८०{८०} ॥  
ततः सर्वे ऽपि ते सत्वा बोधिसत्वाः शुभङ्कराः ।  
क्रमाद् बोधिं समासाद्य सम्बुद्धपदम् आप्नुयुः ॥ र्म्_२३।१८१{८१} ॥  
तदा सा पापिनी प्रेती सर्वपापविमोचिता ।  
प्रेतलोकात् समुत्थाय सद्गतिं समवाप्स्यति ॥ र्म्_२३।१८२{८२} ॥  
एवं मत्वात्र संसारे सद्गतिं सुखवाञ्छिभिः ।  
त्रिरत्नभजनं कृत्वा चरितव्यं सदा शुभे ॥ र्म्_२३।१८३{८३} ॥  
त्रिरत्नभजनोद्भूतं पुण्यं न क्षिणुयात् क्वचित् ।  
सर्वक्लेशान् विनिर्दह्य प्रापयेत् सौगतं पदं ॥ र्म्_२३।१८४{८४} ॥  
इत्य् आदिष्टं मुनीन्द्रेण श्रुत्वा स नारदो यतिः ।  
ससाङ्घिकसभालोकस् तथेति प्राभ्यनन्दत ॥ र्म्_२३।१८५{८५} ॥  
इति मे गुरुणादिष्टं मयात्र वक्ष्यते ।  
मत्वा राजंस् त्वम् अप्य् एवं त्रिरत्नं भज सर्वदा ॥ र्म्_२३।१८६{८६} ॥  
प्रजाश् चापि तथा धर्मं श्रावायित्वा प्रबोधयन् ।  
बोधिमार्गे प्रतिष्ठाप्य पालयस्व समाहितः ॥ र्म्_२३।१८७{८७} ॥  
(र्म् २८०)  
ततस् ते सर्वदा भद्रं सर्वत्रापि भवेद् ध्रुवं ।  
क्रमाद् बोधिं शिवां प्राप्य सम्बुद्धपदं आप्नुयाः ॥ र्म्_२३।१८८{८८} ॥  
इति तेनार्हतादिष्टं श्रुत्वाशोको नराधिपः ।  
तथा हीति प्रतिज्ञाय प्राभ्यनन्दत् सपार्षदः ॥ र्म्_२३।१८९{८९} ॥  
ये चेदं प्रेतिकायाः सुगतकथितम् इदं श्रद्धया ये ऽवदानं शृण्वन्ति श्रावयन्ति प्रमुदितमनसस् ते नराः सर्व एवं ।  
कृत्वा रत्नत्रयस्य प्रभजनम् अनिशं बोधिचित्तं समाप्य कृत्वा लोकेषु भद्रं सकलगुणभरा बौद्धलोके प्रयान्ति ।  
  
++ इति रत्नावदानतत्वे प्रेतिकायाः कथा समाप्तम् ++  
  
  
(र्म् २८१)  
XXइव् प्रेतीभूतमहर्द्धिकावदान  
अथाशोको महीपालः कृताञ्जलिपुटो मुदा ।  
उपगुप्तं यतिं नत्वा प्रार्थयच् च तथादरात् ॥ र्म्_२४।१{१} ॥  
भदन्त श्रोतुम् इछामि पुनर् अन्यत् सुभाषितं ।  
तद्यथा गुरुणादिष्टं तथा मे समुपादिश ॥ र्म्_२४।२{२} ॥  
इति सम्प्रार्थिते राज्ञा श्रुत्वा सो ऽर्हं सुधीर् यतिः ।  
नृपतिं तं महीपालं सम्पश्यन्न् एवम् आदिशत् ॥ र्म्_२४।३{३} ॥  
साधु शृणु महाराज यथा मे गुरुणोदितं ।  
तथाहं सम्प्रवक्ष्यामि तव धर्मप्रवृद्धये ॥ र्म्_२४।४{४} ॥  
तद्यथा भगवाञ् छास्ता श्रीघनः स मुनीश्वरः ।  
सर्वज्ञः सुगतो नाथो धर्मराज विनायकः ॥ र्म्_२४।५{५} ॥  
भिक्षुभिः श्रावकैः सार्द्धं भिक्षुणीभिश् च चैलकैः ।  
उपासकैः शुभाचारैर् उपासिकागणैर् अपि ॥ र्म्_२४।६{६} ॥  
बोधिसत्वैर् महासत्वैस् तथान्यैर् बोधिवाञ्छिभिः ।  
ब्रह्मदेवासुरेन्द्रैश् च यक्षगन्धर्वकिन्नरैः ॥ र्म्_२४।७{७} ॥  
सिद्धैर् विद्याधरैश् चापि नागेन्द्रै गरुडैर् अपि ।  
सर्वै लोकाधिपैश् चापि तथान्यैश् च महर्षिभिः ॥ र्म्_२४।८{८} ॥  
ब्राह्मणै राजभि राजकुमारैश् च शुभार्थिभिः ।  
वैश्यै मन्त्रिगणैश् चापि तथामात्यगणैर् अपि ॥ र्म्_२४।९{९} ॥  
श्रेष्ठिभिः पौरिकैश् चपि गृहस्थैश् च महाजनैः ।  
वणिग्भिः सार्थवाहैश् च तथा शिल्पिगणैर् अपि ॥ र्म्_२४।१०{१०} ॥  
ग्राम्यै जानपदैश् चापि कार्पटिकैः सतीर्थिकैः ।  
तथान्यैः सुजनै विज्ञैः सद्धर्मगुणवाञ्छिभिः ॥ र्म्_२४।११{११} ॥  
सेविताभ्यर्चितस् तत्र वेणुवने मनोरमे ।  
करन्दकनिवापाख्ये विहारे सौगताश्रमे ॥ र्म्_२४।१२{१२} ॥  
सद्धर्मं समुपादिश्य विजहार प्रभासयन् ।  
सर्वसत्वहितार्थेन रत्नराशिम् इवोज्वलन् ॥ र्म्_२४।१३{१३} ॥  
तदैव समये तत्र राजगृहे पुरोत्तमे ।  
आसीद् गृहपते श्रेष्ठी महाजनो महाधनः ॥ र्म्_२४।१४{१४} ॥  
श्रिमां श्रीदोपमः सर्वद्रव्यसम्पत्समान्वितः ।  
स सदृशात् कुला भार्यां स्वकुलधर्मचारिणीं ॥ र्म्_२४।१५{१५} ॥  
सुभद्राङ्गां समानीय विधिनोदवहन् मुदा ।  
ततः स गृहभृत् कन्ता भार्यया कान्तया तथा ॥ र्म्_२४।१६{१६} ॥  
यथाकामं रतिं भुक्त्वा चक्रीड परिचारयन् ।  
ततस् तस्य गृहस्थस्य यथाकामं प्रभुञ्जतः ॥ र्म्_२४।१७{१७} ॥  
समये सा प्रिया भार्या बभूव गर्भधारिणी ॥ र्म्_२४।१८{१८} ॥  
(र्म् २८२)  
ततः सा समये ऽसूत दारकं सुन्दरांशिकं ।  
तच् छ्रुत्वा स पिता श्रेष्ठी मुदा द्रष्टुम् उपाचरन् ॥ र्म्_२४।१९{१९} ॥  
तत्र स समुपेत्याशु दारकं तं शुभांशिकं ।  
दृष्ट्वा सम्मुदितः पश्यन्न् एव तस्थाव् अतृप्तितः ॥ र्म्_२४।२०{२०} ॥  
ततो ज्ञातीन् समाहूय कृत्वा जातिमहं शिशोः ।  
अस्य नामप्रसिद्धेन क्रियताम् इत्य् अभाषत ॥ र्म्_२४।२१{२१} ॥  
तच् छ्रुत्वा ज्ञातयः सर्वे ते कृत्वा समतं तथा ।  
तं श्रेष्ठिनं समाहूय पुर एवं समब्रुवन् ॥ र्म्_२४।२२{२२} ॥  
यद् अयं दारको जातो नक्षत्र उत्तराभिधे ।  
तेनोत्तर इति ख्यातो भवतु भवदात्मजः ॥ र्म्_२४।२३{२३} ॥  
इति तैर् ज्ञातिभिः ख्यातं श्रुत्वा स गृहभृत् तथा ।  
तेनैव नामधेयेन प्राख्यापयत् तम् आत्मजं ॥ र्म्_२४।२४{२४} ॥  
ततः स दारको ऽष्टाभि धात्रिभिः प्रतिपालितः ।  
दिने दिने प्रवृद्धो ऽभू ह्रदस्थम् अम्बुजं यथा ॥ र्म्_२४।२५{२५} ॥  
ततः प्रवर्द्धमानः स गुरुभिः शिक्षितः क्रमात् ।  
लिप्यादि सर्वविद्यानां द्रुतं पारं समाययौ ॥ र्म्_२४।२६{२६} ॥  
तदा स उत्तरो विज्ञः सवयोभिः सहान्वितः ।  
चरमानः पुरे तत्र लोकमनोहरो वभौ ॥ र्म्_२४।२७{२७} ॥  
यदा स उत्तरः प्रौढयौवनमदनाश्रयः ।  
तदा तस्य पिता श्रेष्ठी दैवात् कालं समाययौ ॥ र्म्_२४।२८{२८} ॥  
ततस् तस्य गृहे तत्र स उत्तरस् तदात्मजः ।  
स्वामी सम्पत्तिसम्प्राप्तो गृहि लोकाधिपो ऽभवत् ॥ र्म्_२४।२९{२९} ॥  
ततः स कुलवृत्तिस्थो व्यवहारविचक्षणः ।  
क्रयविक्रयकार्याणि कृत्वा द्रव्यं समर्जयत् ॥ र्म्_२४।३०{३०} ॥  
स एकस्मिन् दिने तत्र वेणुवने जिनाश्रमे ।  
सम्बुद्धं श्रीघनं द्रष्टुं धर्मार्थी समुपाचरत् ॥ र्म्_२४।३१{३१} ॥  
तत्र स समुपासृत्याद्राक्षीत् तम् श्रीघनं मुनिं ।  
द्वात्रिंशल्लक्षणाशीतिव्यञ्जनप्रतिमण्डितं ॥ र्म्_२४।३२{३२} ॥  
व्यामप्रभाविरोचन्तं समन्तभद्ररूपिणं ।  
रत्नराशिम् इवोज्वालं रत्नाद्रिम् इव जङ्गमं ॥ र्म्_२४।३३{३३} ॥  
सभामध्यासनासीनं भिक्षुसङ्घपुरस्कृतं ।  
धर्मामृतप्रवर्षन्तं सर्वलोकैर् नमस्कृतं ॥ र्म्_२४।३४{३४} ॥  
दृष्ट्वा स मुदितस् तत्र साञ्जलिः पुरतो व्रजन् ।  
पादौ तस्य मुनीन्द्रस्य प्रणत्वैकान्त आश्रयन् ॥ र्म्_२४।३५{३५} ॥  
तत्र तस्याशयं शुद्धं दृष्ट्वा स भगवांस् तथा ।  
आर्यसत्यं समारभ्य सद्धर्मं समुपादिशत् ॥ र्म्_२४।३६{३६} ॥  
तत् सद्धर्मामृतं पीत्वा स उत्तरः प्रमोदितः ।  
पुनः पादौ मुनेर् नत्वा प्रत्याययौ स्वम् आलयं ॥ र्म्_२४।३७{३७} ॥  
एवं स उत्तरो विज्ञः प्रतिदिनं जगद्गुरोः ।  
द्रष्टुं धर्मामृतं वापि पातुम् नित्यम् उपाचरत् ॥ र्म्_२४।३८{३८} ॥  
तथा तस्य मुनीन्द्रस्य पीत्वा धर्मामृतं तदा ।  
(र्म् २८३)  
सम्बुद्धशासने तत्र प्रव्रजितुं समैछत ॥ र्म्_२४।३९{३९} ॥  
ततः स उत्तरस् तस्य मुनीन्द्रस्य पुरोगतः ।  
पादाब्जौ साञ्जलिर् नत्वा प्रव्रज्यां समयाचत ॥ र्म्_२४।४०{४०} ॥  
भगवन् नाथ सर्वज्ञ भवतां शरणं व्रजे ।  
तत् प्रव्रज्यां व्रतं मह्यं दातुम् अर्हति साम्प्रतं ॥ र्म्_२४।४१{४१} ॥  
इति सम्प्रार्थिते तेन भगवान् मुनीश्वरः ।  
उत्तराख्यं कुमारं तं समालोक्यैवम् आदिशत् ॥ र्म्_२४।४२{४२} ॥  
कुमार शासने बौद्धे प्रव्रजितुं यदीछसि ।  
अनुज्ञां मातुर् आसाद्य प्रागछ दास्यते तदा ॥ र्म्_२४।४३{४३} ॥  
इत्य् आदिष्टे मुनीन्द्रेण स उत्तरः प्रबोधितः ।  
तथेति चरणौ तस्य मुनेर् नत्वा गृहं ययौ ॥ र्म्_२४।४४{४४} ॥  
तत्र गृहे समासाद्य स उत्तरः प्रमोदितः ।  
जनन्याश् चरणौ नत्वा साञ्जलिर् एवम् अब्रवीत् ॥ र्म्_२४।४५{४५} ॥  
मातर् अद्य विहारे ऽहं गछामि सौगताश्रमे ।  
तत्र शास्तु मुखाब्जोत्थम् आर्यधर्मामृतं पिबे ॥ र्म्_२४।४६{४६} ॥  
तत् सद्धर्मामृतं पीत्वा तृष्णा मे वर्द्ध्यते पुनः ।  
तत् सद्धर्मं समालब्धुम् इछामि परितुष्टये ॥ र्म्_२४।४७{४७} ॥  
धन्यास् ते हि शुभात्मानः परिशुद्धत्रिमण्डलाः ।  
सम्बुद्धशासने स्थित्वा सदा धर्मं पिबन्ति ये ॥ र्म्_२४।४८{४८} ॥  
अहम् अपि सदा तत्र सम्बुद्धशासने चरन् ।  
तत् सद्धर्मामृतं लब्धुम् इछामि जननी ध्रुवं ॥ र्म्_२४।४९{४९} ॥  
तत् प्रव्रज्याव्रतं धृत्वा चरितुं सौगताश्रमे ।  
इछामि साम्प्रतं मातस् तद् अनुज्ञां प्रदेहि मे ॥ र्म्_२४।५०{५०} ॥  
इति पुत्रादितं श्रुत्वा मता सा प्रहताशया ।  
चिरं तम् आत्मजं दृष्ट्वा रुदन्त्यैवम् अभाषत ॥ र्म्_२४।५१{५१} ॥  
किम् एव वदसे पुत्र मैवं मे पुरतो वदः ।  
किम् अर्थं स्वगृहं त्यक्त्वा प्रव्रजितु त्वम् इछसि ॥ र्म्_२४।५२{५२} ॥  
किं ते दुःखं कुतो जातं मया किं चिन् न दृश्यते ।  
त्वया तु दृश्यते यत् तद् वक्तव्यं पुरतो मम ॥ र्म्_२४।५३{५३} ॥  
अद्यापि तव तातस्य शोकाधिः शाम्यते न मे ।  
तथापि मां कथं त्यक्तुम् इछसि साम्प्रतं सुते ॥ र्म्_२४।५४{५४} ॥  
इति मात्रोदितं श्रुत्वा स उत्तरः कुमारकः ।  
मातरं तं समालोक्य बोधयितुं समब्रवीत् ॥ र्म्_२४।५५{५५} ॥  
मातस् त्वत्कृपया मे ऽत्र किं चिद् दुःखं न विद्यते ।  
गृहे ऽपि महती सम्पद् अस्ति भोग्यं यथेछया ॥ र्म्_२४।५६{५६} ॥  
अनित्यं खलु संसारं क्षणध्वंसि शरीरकं ।  
अनित्यं जीवितं विद्युत्सम्पातम् इव न ध्रुवं ॥ र्म्_२४।५७{५७} ॥  
सम्पच् चापि स्थिरा नैवं कस्य श्री सर्वदा स्थिरा ।  
सर्वेषाम् अपि जन्तूनां सर्वत्र मरणं ध्रुवं ॥ र्म्_२४।५८{५८} ॥  
सर्वे ऽपि प्राणिनः काले त्यक्त्वा सर्वान् परिग्रहान् ।  
ज्ञातिवन्धुसुहृत्मित्रान्न् अपि यान्ति यमालयैः ॥ र्म्_२४।५९{५९} ॥  
(र्म् २८४)  
एको ऽपि विद्यते नैव मृत्युप्राप्ते सहानुगः ।  
धर्म एव तदैकः स्यात् त्रातानुगो यमालये ॥ र्म्_२४।६०{६०} ॥  
धर्मेण रक्ष्यते तत्र यमदूतैर् अधिष्ठिते ।  
तद् अत्र सर्वथा नित्यं कर्त्तव्यं धर्मम् एव हि ॥ र्म्_२४।६१{६१} ॥  
धर्मवान्न् अत्र संसारे भ्रमन्न् अपि सदा सुखी ।  
सर्वत्र सत्सुखान्य् एव प्रभुक्त्वा याति सद्गतिं ॥ र्म्_२४।६२{६२} ॥  
तत्रापि सर्वदा सौख्यं भुक्त्वा कृत्वा च मङ्गलं ।  
सर्वसत्वहितार्थेन सद्धर्माण्य् एव साधयेत् ॥ र्म्_२४।६३{६३} ॥  
एतत्पुण्यविपाकैः स सद्गुरुं समुपाश्रयेत् ।  
सद्गुरोस् तु प्रसादेन बोधिचित्तं लभेत् तदा ॥ र्म्_२४।६४{६४} ॥  
ततो बोधिचरीं प्राप्य बोधिसत्वो भवेत् सुधीः ।  
ततः सत्वहितार्थेन बोधिचर्यां समाचरेत् ॥ र्म्_२४।६५{६५} ॥  
ततः पारमिताः सर्वाः परिपूर्य यथाक्रमं ।  
त्रिविधां बोधिम् आसाद्य सम्बुद्धपदम् आप्नुयात् ॥ र्म्_२४।६६{६६} ॥  
इत्य् आदिष्टं मुनीन्द्रेण सर्वज्ञेन हितार्थिना ।  
श्रुतं मया परिज्ञाय तथा चरितुम् इछ्यते ॥ र्म्_२४।६७{६७} ॥  
एतत्पुण्यविभागत्वम् अपि प्राप्तुं यदीछसि ।  
तद् अनुज्ञां प्रदत्वा मे चित्तं मातः प्रतोषय ॥ र्म्_२४।६८{६८} ॥  
इति पुत्रोदितं श्रुत्वा माता सा विहताशया ।  
वियोगदुःखसङ्कार्त्ता विलपन्त्य् एवम् अब्रवीत् ॥ र्म्_२४।६९{६९} ॥  
हा पुत्र कथम् एकान्ते मां विहातुं त्वम् इछसि ।  
नान्यो मे विद्यते पुत्रस् त्वम् एवैको ऽस्ति नन्दनः ॥ र्म्_२४।७०{७०} ॥  
पितापि तव मां त्यज्य दैवाद् यातो यमालयं ।  
त्वम् अपि मां परित्यक्त्वा कुत्र गन्तुं तथेछसि ॥ र्म्_२४।७१{७१} ॥  
हा पुत्र कथम् अज्ञो ऽसि केनात्र त्वं प्रवञ्च्यसे ।  
किं पश्यन् हेतुना केन प्रव्रजितुं त्वम् इछसि ॥ र्म्_२४।७२{७२} ॥  
हा पुत्र केन मूढो ऽसि यद् एता द्रव्यसम्पदः ।  
त्यक्त्वा परगृहे भिक्षां याचित्वा भोक्तुम् इछसि ॥ र्म्_२४।७३{७३} ॥  
हा पुत्र त्वं कुमारो ऽसि तत् प्रव्रज्यां चरेः कथं ।  
प्रव्रजितो गृहं त्यक्त्वा बहिर् देशे सदाश्रयेः ॥ र्म्_२४।७४{७४} ॥  
तत् कथं त्यक्त्वा बहिर् देशे समाश्रयेः ।  
शाणकण्टावृतो मुन्दो मृत्वात्र धरेश्वरः ॥ र्म्_२४।७५{७५} ॥  
शीतवातातपाक्रान्ते कथं दुःखं सहेः सुत ।  
क्षुत्पिपासाग्निसन्तप्तः दुःखं कस् ते ऽभिशामयेत् ॥ र्म्_२४।७६{७६} ॥  
श्मशानेषु शवान्य् अस्यन् कथम् एकश् चरेः सुत ।  
जङ्गले निर्जने ऽरण्ये एकाकी निवसेः कथं ॥ र्म्_२४।७७{७७} ॥  
तथा भूतालये शून्यगेहेव निवसेः कथं ।  
तथामित्रेषु देशेषु कथम् एकोर् इव च्चरे ॥ र्म्_२४।७८{७८} ॥  
ज्वरादि रोगसन्तप्ते कस् तव परिचारयेत् ।  
को वा ते कृपया दद्यात् पथ्यम् आहारम् औषधं ॥ र्म्_२४।७९{७९} ॥  
यदि दैवाद् विपत्तिः स्यात् तदा कः परिशोधयेत् ।  
इति समीक्ष्य मा पुत्र प्रव्रज्याव्रत उत्सह ।  
(र्म् २८५)  
ममात्र वचनं श्रुत्वा सुखं भुक्त्वा गृहे वस ॥ र्म्_२४।८०{८०} ॥  
इति मात्रोदितं श्रुत्वा स पुत्रश् चैवम् अब्रवीत् ।  
दैवभावा भवन्त्य् एव सर्वत्रापि जगत्स्व् अपि ॥ र्म्_२४।८१{८१} ॥  
एको ऽपि विद्यते नात्र सुहृन्मित्रसहानुगः ।  
धर्म एव सहायः स्यात् सर्वत्र मरणे ध्रुवं ॥ र्म्_२४।८२{८२} ॥  
इति सद्धर्मसम्प्राप्त्यै प्रव्रज्याव्रतम् उत्तमं ।  
चरितव्यं भवेद् विज्ञैर् निर्वृतिपदवाञ्छिभिः ॥ र्म्_२४।८३{८३} ॥  
इति तेन मुनीन्द्रेण समादिष्टं निशम्यते ।  
मात तस्मा तथात्रैतद् व्रतं चरितुम् इछ्यते ॥ र्म्_२४।८४{८४} ॥  
तद् अत्र सौगते धर्मे मां नियोक्तुं यदीछसि ।  
तद् अनुज्ञां प्रदानं मे कृपया दातुम् अर्हति ॥ र्म्_२४।८५{८५} ॥  
इति पुत्रार्थितं श्रुत्वा माता सा गद्गदस्वरा ।  
स्नेहदुःखाग्निसन्तप्ता दृष्ट्वैवं सुतम् अब्रवीत् ॥ र्म्_२४।८६{८६} ॥  
हा पुत्र कथम् एव त्वं निर्दयास्य् अतिनिष्ठुरः ।  
यद् वृद्धां जननीं दृष्ट्वा कारुण्यं नास्ति ते हृदि ॥ र्म्_२४।८७{८७} ॥  
तद् अत्र यदि ते पुत्र दयास्ति मयि मातरि ।  
यावज् जीवाम्य् अहं तावद् गृहे वस मया सह ॥ र्म्_२४।८८{८८} ॥  
यावच् चैतन् महत् सम्पत् स्वगृहे स्थिरा तव ।  
तावद् यथेप्सितं सौख्यं भुक्त्वा रमं समाचर ॥ र्म्_२४।८९{८९} ॥  
अवश्यं मरणं यायां कस्य मृत्युर् भवे न हि ।  
तदा मयि मृतायां तु प्रव्रजस्व यथेछया ॥ र्म्_२४।९०{९०} ॥  
सम्पच् चापि भवेत् क्षीणा कस्य सम्पत् सदा स्थिरा ।  
तदा सम्पत् परिक्षीणे भिक्षान्नादो व्रतं चर ॥ र्म्_२४।९१{९१} ॥  
यद्य् एवं प्रार्थिते ऽपि त्वं विलङ्घ्य वचनं मम ।  
निर्दयानिष्ठुरस्वान्तः प्रव्रजसि हठाद् अपि ॥ र्म्_२४।९२{९२} ॥  
तदाहं ते पुरोगत्वा सौगतशासने ऽपि हि ।  
त्यक्त्वाहारं विषं भुक्त्वा यास्यामि मरणं ध्रुवं ॥ र्म्_२४।९३{९३} ॥  
इति मे वचनं सत्यं विज्ञायेह त्वम् आत्मज ।  
मया सह गृहे सौख्यं भुक्ष्व कुत्रापि मा व्रज ॥ र्म्_२४।९४{९४} ॥  
इति मे वचनं श्रुत्वा यथाकामं सुखं गृहे ।  
भुक्त्वा नित्यं सदोत्साहैश् चरं रम स्वम् आत्मज ॥ र्म्_२४।९५{९५} ॥  
इति मात्रोदितं श्रुत्वा स उत्तरो ऽभिशङ्कितः ।  
तथेति प्रतिबुद्धित्वा तस्थौ गेहे निराशितः ॥ र्म्_२४।९६{९६} ॥  
ततश् चैकदिने प्रातः समुत्थाय स उत्तरः ।  
सम्बुद्धं तं मुनिं द्रष्टुं विहारे समुपाचरत् ॥ र्म्_२४।९७{९७} ॥  
तत्र तं श्रीघनं दृष्ट्वा स उत्तरः प्रमोदितः ।  
नत्वा प्रदक्षिणीकृत्य साञ्जलिस् समुपाश्रयत् ॥ र्म्_२४।९८{९८} ॥  
ततः स भगवाञ्च् छास्ता दृष्ट्वा तस्य मनोगतं ।  
बोधयितुं समालोक्य तम् एवं समुपालपत् ॥ र्म्_२४।९९{९९} ॥  
कुमार किं विषण्णो ऽसि यन् मनो ऽन्तर्गतं तव ।  
तन् ममाग्रे समाख्याहि पूरयामि यदीहितं ॥ र्म्_२४।१००{१००} ॥  
इत्य् आदिष्टे मुनीन्द्रेण स उत्तरः समुत्थितः ।  
पादौ तस्य मुनेर् नत्वा साञ्जलिर् एवम् अब्रवीत् ॥ र्म्_२४।१०१{१} ॥  
(र्म् २८६)  
सर्वज्ञ भगवञ् छास्तर् विजानीयाद् भवान् मम ।  
यन् मनो ऽन्तर्गतं सर्वं यथाप्य् अहं निवेदये ॥ र्म्_२४।१०२{२} ॥  
भगवन् नाथ सर्वज्ञ न मे माता प्रबोधिता ।  
तद् अनुज्ञां न मे दातुम् इछति प्रार्थितापि सा ॥ र्म्_२४।१०३{३} ॥  
तद् भवान् मे यथा योग्यं व्रतं सम्बोधिसाधनं ।  
अन्यथापि प्रदत्वात्र प्रबोधयितुम् अर्हति ॥ र्म्_२४।१०४{४} ॥  
इति सम्प्रार्थिते तेन भगवान् स मुनीश्वरः ।  
तं विशुद्धाशयं दृष्ट्वा समाश्वास्यैवम् आदिशत् ॥ र्म्_२४।१०५{५} ॥  
मा कुमार विषादत्वं कृथा धैर्यं समाश्रय ।  
अवश्यं समये प्राप्ते ब्रह्मचारी भविष्यसि ॥ र्म्_२४।१०६{६} ॥  
तावद् गृहे सदा दानं कृत्वार्थिभ्यो यथेप्सितं ।  
त्रिरत्नस्मरणं कृत्वा शुभे चर समाहितः ॥ र्म्_२४।१०७{७} ॥  
एतत्पुण्यविपाकेन समये समुपागते ।  
प्रव्रज्याव्रतम् आसाद्य निर्वाणपदम् आप्स्यसि ॥ र्म्_२४।१०८{८} ॥  
इति मत्वा कुमारात्र यावज् जीवति सा प्रसूः ।  
तावद् गृहे सदा दानं कृत्वा शुभे चरन् वस ॥ र्म्_२४।१०९{६} ॥  
इत्य् आदिष्टं मुनीन्द्रेण श्रुत्वा स उत्तरः सुधीः ।  
तथेति प्रतिविज्ञप्य प्रससाद प्रबोधितः ॥ र्म्_२४।११०{१०} ॥  
ततः स उत्तरो नत्वा साञ्जलिस् तं मुनीश्वरं ।  
सुप्रसन्नमुखाम्भोजस् तन् मनाः स्वगृहं ययौ ॥ र्म्_२४।१११{११} ॥  
तत्र स स्वगृहे स्थित्वा स्वकुलवृत्तिसाधनैः ।  
प्रतिसार्यापणं तत्र चकार क्रयविक्रयं ॥ र्म्_२४।११२{१२} ॥  
तत्र मुलाधिकं लाभं यल् लब्धं गणवन्धनं ।  
तत् सर्वं स सुतस् तस्या मातुर् हस्ते समर्पयत् ॥ र्म्_२४।११३{१३} ॥  
ततः स उत्तरः पुत्रो मातरं तां प्रसादयन् ।  
तल् लब्धं सकलं द्रव्यं दत्वैवं प्रत्यबोधयत् ॥ र्म्_२४।११४{१४} ॥  
शृणु मातर् ममानेन द्रव्येन स्वजनां जनान् ।  
अर्थिनः कृपणान् विप्रान् मानयित्वाभितोषय ॥ र्म्_२४।११५{१५} ॥  
इति पुत्रोदितं श्रुत्वा माता सा अतिकुञ्चिका ।  
लुब्धा मत्सराक्रान्तहृदयैवम् अभाषत ॥ र्म्_२४।११६{१६} ॥  
पुत्र पित्रा प्रयत्नेन सम्पदस् ते समर्जिताः ।  
त्वम् एताः सम्पदः सर्वा दत्वार्थिभ्यो व्ययिष्यसि ॥ र्म्_२४।११७{१७} ॥  
यावत् पित्रार्जितं द्रव्यं तावन् मया न दास्यते ।  
तावत् मात्रं तवाधीनं यावत् त्वया समर्जितं ॥ र्म्_२४।११८{१८} ॥  
यावज् जिवाम्य् अहं तात न ते दास्यामि किं चन ।  
मृतायां मयि तत् सर्वं तवाधीनं भवेत् तदा ॥ र्म्_२४।११९{१९} ॥  
इत्य् उक्त्वा सा प्रसूस् तस्य मात्सर्य्यकलुषाशया ।  
सर्वद्रव्यं प्रयत्नेन गुप्तीकृत्यात्यरक्षत ॥ र्म्_२४।१२०{२०} ॥  
किं चिद् अर्थिभ्यो सा कुधी ददौ ।  
गुप्तीकृत्य प्रयत्नेन तद् द्रव्यं समगोपयत् ॥ र्म्_२४।१२१{२१} ॥  
दृष्ट्वा च सार्थिनः सर्वान् स्वगृहं समुपागतान् ।  
सहसा समुपाश्रित्य परिभाष्याभ्यनिन्दयत् ॥ र्म्_२४।१२२{२२} ॥  
(र्म् २८७)  
अरे माया न गेहे ऽस्मिं यूयं प्रेता इवागताः ।  
नित्यं परगृहे पिण्डं भोक्तुं भ्रमथ भूतवत् ॥ र्म्_२४।१२३{२३} ॥  
एवं तान् अर्थिनः सर्वान् सा नारी दुरिताशया ।  
नैकधा विप्रलापेन परिभाष्याभ्यनिन्दयत् ॥ र्म्_२४।१२४{२४} ॥  
एवं मात्रा प्रतिक्रुष्य विप्रलापाभिनिन्दितान् ।  
श्रुत्वा स उत्तरः पुत्रो मातरं ताम् अभाषत ॥ र्म्_२४।१२५{२५} ॥  
अरे मात किम् एव त्वम् अर्थिनः परिभाषसे ।  
धिक् त्वां धर्मपरिभ्रष्टां कथं न नरके पतेः ॥ र्म्_२४।१२६{२६} ॥  
यदि त्वं वाञ्छसे सौख्यम् इहामुत्रापि सर्वदा ।  
कृपणान् अर्थिनः सर्वान् सम्प्रदानैः प्रमोदय ॥ र्म्_२४।१२७{२७} ॥  
यद्य् एवं क्रियते मातः सङ्गतिः सर्वदावयोः ।  
अन्यथा चेत् ततो नौ स्याद् विभिन्नभोजनाश्रयः ॥ र्म्_२४।१२८{२८} ॥  
यद्य् अस्ति ते मया सार्द्धं सर्वदा भोजने रतिः ।  
यथेप्सितं सदार्थिभ्यो दत्वा चर शुभे वृषे ॥ र्म्_२४।१२९{२९} ॥  
इति तेनात्मजेनापि प्रत्याख्यतं निशम्य सा ।  
माता लज्जाविभिन्नास्या तम् आत्मजम् अभाषत ॥ र्म्_२४।१३०{३०} ॥  
यद्य् एवं नन्दनार्थिभ्यः सर्वस्वम् अपि दित्ससि ।  
तत् स्वद्रव्याणि सर्वाणि दास्यामि तद् यथेप्सितं ॥ र्म्_२४।१३१{३१} ॥  
इत्य् उक्त्वा सा प्रसू नारी तम् आत्मजं मृषागिरा ।  
बोधयित्वा गृहे तानि द्रव्याणि समगोपयेत् ॥ र्म्_२४।१३२{३२} ॥  
ततः सा प्रमदा दुष्टा मिथ्यावाचा तम् आत्मजं ।  
अद्य यतो ऽर्थिनो भिक्षून्स् तोषयामीत्य् अबोधयत् ॥ र्म्_२४।१३३{३३} ॥  
एवं मिथ्यया वाचा बोधयन्ती तम् आत्मजं ।  
स्वयम् एव प्रभुक्त्वा च तद् द्रव्यं सर्वं गोपयत् ॥ र्म्_२४।१३४{३४} ॥  
कस्मै चिद् अर्थिने किं चिद् अपि सा न ददौ कुधीः ।  
सा केभ्यो ऽपि वलिं दातुं नैवोत्सेहे कदा चन ॥ र्म्_२४।१३५{३५} ॥  
एवं सा दुर्मतिर् लुब्धा मत्सराक्रान्तचेतसा ।  
परिभाष्यार्थिनः सर्वान् निन्दयन्त्य् अशुभे ऽचरत् ॥ र्म्_२४।१३६{३६} ॥  
एवं केवलपापानि प्राचित्वा सा दुराशया ।  
काले निराशया दुःखार्त्ता मृता प्रेतालये ययौ ॥ र्म्_२४।१३७{३७} ॥  
तत्र प्रेतगतिप्राप्ता प्रेतीभूता दुराकृतिः ।  
स्वकेशप्रतिछन्नाङ्गा शूचीमुखा कृशाङ्गिका ॥ र्म्_२४।१३८{३८} ॥  
अस्थियन्त्रवद् उच्छ्राया पर्वतसन्निभोदरा ।  
क्षुत्पिपासाग्निसन्तप्ता दग्धस्थूणासमाङ्गिका ॥ र्म्_२४।१३९{३९} ॥  
आर्त्तस्वरा विरावन्ती क्रन्दन्ती सा समन्ततः ।  
अन्नपान हि मार्गन्ती पर्यभ्रमद् इतस् ततः ॥ र्म्_२४।१४०{४०} ॥  
ततः स उत्तरो मातुः कृत्वाग्निसंस्कृतिं तदा ।  
स्नानशौचादि कर्मां कुर्वञ् छोकं व्यनोदयत् ॥ र्म्_२४।१४१{४१} ॥  
ततः स उत्तरो विजो मातृशोकं व्यनोदयत् ।  
अर्थिभ्यो वाञ्छितं दत्वा बहुपुण्याण्य् उपार्जयत् ॥ र्म्_२४।१४२{४२} ॥  
ततः कामविरक्तः स संसारभोगनिस्पृहः ।  
(र्म् २८८)  
निर्वृतिपदसम्प्रात्यै प्रव्रजितुं समैछत ॥ र्म्_२४।१४३{४३} ॥  
ततः स मुदितो गत्वा वेणुवने जिनाश्रमे ।  
दृष्ट्वा तं श्रीघनं नत्वा साञ्जलिः समुपाचरत् ॥ र्म्_२४।१४४{४४} ॥  
तत्र प्रदक्षिणीकृत्वा ससङ्घं तं मुनीश्वरं ।  
प्रणत्वा पुरतः स्थित्वा साञ्जलिर् एवम् अब्रवीत् ॥ र्म्_२४।१४५{४५} ॥  
भगवन् नाथ सर्वज्ञ विजानीयाद् भवान् अपि ।  
यन् मे सा जननी विघ्ना साम्प्रतं प्रलयं गता ॥ र्म्_२४।१४६{४६} ॥  
तद् अत्र भगवच् छास्तर् भवतां शरणं व्रजे ।  
तन् मे ऽनुग्रहम् आधाय प्रव्रज्यां दातुम् अर्हति ॥ र्म्_२४।१४७{४७} ॥  
इति सम्प्रर्थिते तेन भगवान् स मुनीश्वरः ।  
सव्यकरेण तन्मूर्द्ध्नि संस्पृश्यैवं समादिशत् ॥ र्म्_२४।१४८{४८} ॥  
एहि चर कुमारात्र ब्रह्मचर्यं समाहितः ।  
इत्य् उक्त्वा भगवां छास्ता साङ्घिके तं समग्रहीत् ॥ र्म्_२४।१४९{४९} ॥  
एहीत्य् उक्ते मुनीन्द्रेण मुण्डितो ऽभूत् स उत्तरः ।  
खिक्खिरीपात्रभृच् छुद्धकाषायचीवरावृतः ॥ र्म्_२४।१५०{५०} ॥  
ततः शास्तुः प्रसादात् स परिशुद्धस् त्रिमण्डलः ।  
निःक्लेशयविशुद्धात्मा संसारविरतोत्सवः ॥ र्म्_२४।१५१{५१} ॥  
समाधिधारणीविद्याघटमानो विचक्षणः ।  
हित्वाविद्यागणं सर्वविद्यागुणान्तम् आप्तवान् ॥ र्म्_२४।१५२{५२} ॥  
विदित्वा सर्वसंसारगतिं विद्युत्क्षणस्थितिं ।  
मत्वा च सर्वसंस्कारगतिर् ऽनेकविघातिनिं ॥ र्म्_२४।१५३{५३} ॥  
सर्वक्लेशगणां जित्वा सर्वान् मारगणान् अपि ।  
साक्षाद् अर्हत्वम् आसाद्य श्रावकबोधिम् आप्तवान् ॥ र्म्_२४।१५४{५४} ॥  
ततः स सुविशुद्धात्मा वीतरागो जितेन्द्रियः ।  
आकाशनिर्मलस्वान्तः सर्वलोष्टककाञ्चनः ॥ र्म्_२४।१५५{५५} ॥  
वासीचन्दनकल्पांशो निर्विकल्पो निरञ्जनः ।  
सर्वसत्वहिताधानः सम्बुद्धगुणसाधकः ॥ र्म्_२४।१५६{५६} ॥  
सदेवासुरलोकानां सर्वेषां प्राणिनाम् अपि ।  
वन्द्यः पूज्यो ऽभिमान्यश् च ब्रह्मचारी बभूव सः ॥ र्म्_२४।१५७{५७} ॥  
ततः सो ऽर्हन् महाभिज्ञो गङ्गातिरे शुभस्थले ।  
पर्णकुट्यां समाश्रित्य तस्थौ ध्यानसमाहितः ॥ र्म्_२४।१५८{५८} ॥  
तत्रैकस्मिन् दिने तस्य माता सा प्रेतिका सती ।  
नग्न स्वरोमसञ्छन्ना दघस्थूणाविवर्णिता ॥ र्म्_२४।१५९{५९} ॥  
सूचीमुखास्थियन्त्रेव पर्वतसन्निभोदरा ।  
क्षुत्पिपासाग्निदग्धाङ्गा पानाहारगवेषिनी ॥ र्म्_२४।१६०{६०} ॥  
आर्तस्वरं विरावन्ती क्रन्दन्ती समुपागता ।  
आयुष्मन्तं तम् अर्हन्तं पश्यन्ती समुपाश्रयत् ॥ र्म्_२४।१६१{६१} ॥  
एवं तां समुपासीनां दृष्ट्वा स उत्तरो यतिः ।  
का त्वम् एवंविधायाता वदस्वेत्य् अन्वपृछत ॥ र्म्_२४।१६२{६२} ॥  
इति तेनोदितं श्रुत्वा सा प्रेती पुरतः स्थिता ।  
उत्तरं तं यतिं पुत्रं समालोक्यैवम् अब्रवीत् ॥ र्म्_२४।१६३{६३} ॥  
अहं ते जननी स्निग्धा ययासि जनितः सुतः ।  
अन्नपानविविक्तास्मि प्रेतीभूता ऽधुना चरे ॥ र्म्_२४।१६४{६४} ॥  
पञ्चविंशति वर्साणि यान्ति कालगता ह्य् अहं ।  
(र्म् २८९)  
नाभिजानामि पाणीयं कुतो भक्तस्य दर्शनं ॥ र्म्_२४।१६५{६५} ॥  
सफलां पुष्पितां वृक्षं दृष्ट्वा गछामि दूरतः ।  
सर्वे ऽपि निष्फला शुष्का विपुष्पाश् च भवन्ति ते ॥ र्म्_२४।१६६{६६} ॥  
सरांसि चाम्बुपूर्णाणि दृष्ट्वा गछामि दूरतः ।  
तानि सर्वाणि शुष्कानि भवन्ति तत् क्षणाद् अपि ॥ र्म्_२४।१६७{६७} ॥  
भेदं तस्य महासौख्यं वृक्षमूलश्रितस्य ते ।  
विद्यते सर्वदाप्य् अत्र किं त्वया प्रकृतं शुभं ॥ र्म्_२४।१६८{६८} ॥  
तद् अत्र कृपया पश्यन् कारुण्यं जनयन् सुत ।  
मात्रे तृषार्दितायै मे शीताम्बु दातुम् अर्हसि ॥ र्म्_२४।१६९{६९} ॥  
इति तयार्थितम् श्रुत्वा स उत्तरः सविस्मयः ।  
तां प्रेतीं सुचिरं दृष्ट्वा शङ्कितश् चैवम् अब्रवीत् ॥ र्म्_२४।१७०{७०} ॥  
मातस् तर्हि क्षणं प्राप्ते त्वया पारुष्यभूतया ।  
दानानि न कृतान्य् एव पुण्यानि वा चितानि न ॥ र्म्_२४।१७१{७१} ॥  
अन्यकृतानि दानानि पुण्यानि भाषितानि च ।  
दृष्ट्वा श्रुत्वापि ते चित्ते क्रोधाग्निर् ज्वलितस् तदा ॥ र्म्_२४।१७२{७२} ॥  
किं चिन् नापि शुभं कर्म कृत्वापुण्यं त्वयार्जितं ।  
परेणापि कृतं दृष्ट्वा श्रुत्वापि नानुमोदितं ॥ र्म्_२४।१७३{७३} ॥  
एतत्कर्मविपाकेन जननी त्वं मृताधुना ।  
प्रेतीभूतान्नपानेन वियुक्ता भ्रमसे भवे ॥ र्म्_२४।१७४{७४} ॥  
इदानिं किं करिष्यामि त्वं चात्र किं करिष्यसि ।  
तदा सर्वाहितं प्रोक्तं त्वया तत्र श्रुतं न तत् ॥ र्म्_२४।१७५{७५} ॥  
इति तेनात्मजेनोक्तं श्रुत्वा सा प्रतिबोधिता ।  
विगलदश्रुरुक्षाक्षा तं पुत्रम् एवम् अब्रवीत् ॥ र्म्_२४।१७६{७६} ॥  
न मया हि कृतं दानं पुण्यं न चाभिसाधितं ।  
दृष्ट्वानुमोदितं नापि मात्सर्यपरिभूतया ॥ र्म्_२४।१७७{७७} ॥  
यद् यद् द्रव्यं त्वया पुत्र मम हस्ते समर्पितं ।  
तत् तत् सर्वं मया वन्धिखदायां परिगोपितं ॥ र्म्_२४।१७८{७८} ॥  
तद् इदानिं समुद्धृत्य ज्ञातिहस्ते समर्पय ।  
तेन तं सुगतं बुद्धं ससङ्घं भोजयात्मज ॥ र्म्_२४।१७९{७९} ॥  
दक्षिणादेशनां चापि मम नाम्नाभिकारय ।  
तदा प्रेतगतेर् मुक्ता यायाम् अहं सुरालयं ॥ र्म्_२४।१८०{८०} ॥  
इति तयोदितं श्रुत्वा स उत्तरो ऽनुबोधितः ।  
एवम् अस्त्व् इति संश्रुत्य पुनस् ताम् एवम् अब्रवीत् ॥ र्म्_२४।१८१{८१} ॥  
ससङ्घं सुगतं तेन भोजयिष्यामि साम्प्रतं ।  
किं तु त्वयाम्व तत्रापि स्थातव्यं सुगतान्तिके ॥ र्म्_२४।१८२{८२} ॥  
इति तेनोदितं श्रुत्वा सा प्रेती लज्जयान्विता ।  
तम् अर्हन्तं समालोक्य पुर एवम् अभाषत ॥ र्म्_२४।१८३{८३} ॥  
यद् अहं पुत्र नग्नास्मि प्रेती विभ्रन्सिताकृती ।  
तत् कथं समुपाश्रित्य स्थास्यामि श्रीघनान्तिके ॥ र्म्_२४।१८४{८४} ॥  
इति तयोदितं श्रुत्वा स उत्तरो महामतिः ।  
तां प्रेतीं समुपालोक्य पुनर् एवम् अभाषत ॥ र्म्_२४।१८५{८५} ॥  
क्रियमाने यदा पापे लज्जा नास्ति तदा तव ।  
फलभोजनकाले ऽत्र किम् एवं लज्जसे ऽधुना ॥ र्म्_२४।१८६{८६} ॥  
इति तद् वचनं श्रुत्वा सा प्रेती प्रतिबोधिता ।  
(र्म् २९०)  
तथा गमिष्यामीति प्रोक्त्व त्वरितं विज्ञालयं ययौ ॥ र्म्_२४।१८७{८७} ॥  
ततः स उत्तरो गत्वा ज्ञातीन् आहूय तद् वृतिं ।  
यथामात्रोदितं ख्याय सर्वम् एव न्यवेदयत् ॥ र्म्_२४।१८८{८८} ॥  
तच् छ्रुत्वा ज्ञातिवर्गास् ते सर्व ऽतिविस्मयान्विताः ।  
तथा तद् द्रव्यम् आदाय सर्वं तस्यान् उपाहरन् ॥ र्म्_२४।१८९{८९} ॥  
तद् द्रव्यं सर्वम् आलोक्य स उत्तरः प्रमोदितः ।  
सर्वेषाम् अपि गोत्राणां पुनर् एवं समब्रवीत् ॥ र्म्_२४।१९०{९०} ॥  
भवन्तो ज्ञातयः सर्वे द्रव्येनैतेन साम्प्रतं ।  
ससाङ्घिकं मुनीन्द्रं तं भोजयिष्यामि पूजयन् ॥ र्म्_२४।१९१{९१} ॥  
तद् एतत् सर्वम् आदाय यदा प्रकम्पिताशयाः ।  
सङ्घभोज्यार्हसामग्रीं साधयित्वा प्रदत्त मे ॥ र्म्_२४।१९२{९२} ॥  
इति सम्प्रार्थितं श्रुत्वा सर्वे ते ज्ञातयस् तथा ।  
सङ्घभोज्यार्हसामग्रीं सर्वद्रव्यैर् असाधयत् ॥ र्म्_२४।१९३{९३} ॥  
तद् दृष्ट्वा मुदितः सो ऽर्हन् उत्तरः सम्प्रसन्नधीः ।  
शास्तुर् निमन्त्रणं कर्तुं विहारे समुपाचरत् ॥ र्म्_२४।१९४{९४} ॥  
तत्र स समुपाश्रित्य तं मुनीन्द्रं ससाङ्घिकैः ।  
प्रणत्वा साञ्जलिस् तत्र पुरः स्थित्वा न्यमन्त्रयत् ॥ र्म्_२४।१९५{९५} ॥  
भगवन् नाथ सर्वज्ञ भगवन्तं ससाङ्घिकं ।  
पूजयितुं समिछामि श्वो ऽनुगृहीतुम् अर्हति ॥ र्म्_२४।१९६{९६} ॥  
इति सम्प्रार्थिते तेन भगवान् स मुनीश्वरः ।  
तम् उत्तरं समालोक्य तूष्णीभूत्वाध्युवास तत् ॥ र्म्_२४।१९७{९७} ॥  
ततः स उत्तरो मत्वा भगवताधिवासितं ।  
तं मुनीन्द्रं पुनर् नत्वा ज्ञातीनां पुरतो ययौ ॥ र्म्_२४।१९८{९८} ॥  
तत्र स उत्तरस् तेषां च निमन्त्रणं ।  
कृत्वा तत्र पुनस् तेषां पुर एवम् अभाषत ॥ र्म्_२४।१९९{९९} ॥  
सङ्घभोज्ये प्रवृत्ते ऽत्र यूयं सर्वे समागताः ।  
प्रेतीभूतां ममाम्बां ताम् अवलोकितुम् अर्हथ ॥ र्म्_२४।२००{१००} ॥  
इत्य् उक्त्वा स्वाश्रमं गत्वा स उत्तरः प्रसादितः ।  
ध्यानागारसमासीनस् तस्थौ ध्यानसमाहितः ॥ र्म्_२४।२०१{१} ॥  
ततः प्रातः समुत्थाय ज्ञातीनां पुरतो गतः ।  
पूजोपचारसामग्रीं सहसा समसाधयत् ॥ र्म्_२४।२०२{२} ॥  
ततः स उत्तरः प्राह्ने विहारे समुपासरन् ।  
भगवन्तं मुनीन्द्रं तं प्रणत्वैवम् अभाषत ॥ र्म्_२४।२०३{३} ॥  
भगवन् सर्वविच् छास्तः समयो वर्त्तते ऽधुना ।  
तत् ससङ्घो भवान् अत्र विजयितुं समर्हति ॥ र्म्_२४।२०४{४} ॥  
इति सम्प्रार्थिते तेन गण्डीम् आकोटयन् मुनिः ।  
तच् छब्दचोदितास् तत्र स च सङ्घा उपासरन् ॥ र्म्_२४।२०५{५} ॥  
तत्र ते ज्ञातयः सर्वे लोका अन्ये ऽपि हर्षिताः ।  
तत्र प्रेतां समायातां तां द्रष्टुं समुपागताः ॥ र्म्_२४।२०६{६} ॥  
तदा स भगवांस् तत्र ससाङ्घिकः समागताः ।  
तद् दत्तं पाद्यम् आदाय शुद्धासने समाश्रयत् ॥ र्म्_२४।२०७{७} ॥  
(र्म् २९१)  
तां दृष्ट्वा ज्ञातयः सर्वे लोका अन्ये ऽपि खेटिताः ।  
हा पापम् इति भाषन्ते तस्थुः सद्धर्मवाञ्छया ॥ र्म्_२४।२०८{८} ॥  
तदा ते ज्ञातयः सर्वे भगवन्तं ससाङ्घिकं ।  
यथाक्रमं समभ्यर्च्य भोजनैः समतोषयत् ॥ र्म्_२४।२०९{९} ॥  
ततस् ते साङ्घिकाः सर्वे सम्बुद्धप्रमुखा अपि ।  
तत् प्रणीतरसं भोज्यं भुक्त्वा तृप्तिं समाययुः ॥ र्म्_२४।२१०{१०} ॥  
ततो ऽपनीय पात्राणि शोधयित्वा भुजादिकं ।  
तेषां पूगादि ताम्बूलगणं ते प्रददुर् मुदा ॥ र्म्_२४।२११{११} ॥  
तत्र स उत्तरो भिक्षुर् ज्ञातिभिस् तै सहान्वितः ।  
भगवन्तं ससङ्घं तं प्रणत्वा समुपाश्रयत् ॥ र्म्_२४।२१२{१२} ॥  
तत्र स भगवान् दृष्ट्वा तम् उत्तरम् उपाश्रितं ।  
दाक्षिणादेशनां तस्याः प्रेत्या नाम्ना समादिशत् ॥ र्म्_२४।२१३{१३} ॥  
इतो दानाद् धि यत् पुण्यं तत् प्रेतीम् उपगछतु ।  
उत्तिष्ठताम् इयं प्रेती प्रेतलोकात् ततो द्रुतं ॥ र्म्_२४।२१४{१४} ॥  
इति शुभाशिषं दत्वा भगवान् स मुनीश्वरः ।  
आर्य्यसत्यं समारभ्य सद्धर्मं च समादिशत् ॥ र्म्_२४।२१५{१५} ॥  
तद् आर्य्यधर्मम् आकर्ण्य सर्वे लोकाः प्रबोधिताः ।  
धर्मविशेषम् आज्ञाय बभूवुः सत्यदर्शिनः ॥ र्म्_२४।२१६{१६} ॥  
सापि प्रेती समानीय तत् सद्धर्मामृतं मुदा ।  
सुप्रसन्नाशया स्मृत्वा त्रिरत्नं शरणं ययौ ॥ र्म्_२४।२१७{१७} ॥  
ततः सा भूतलोके ऽभूज् जाता भूतमहर्द्धिका ।  
तत्रापि साभवद् दुष्टा मात्सर्य्यरुक्षिताशया ॥ र्म्_२४।२१८{१८} ॥  
ततः स भगवांस् तस्मात् ससाङ्घिकः प्रभासयन् ।  
गत्वा स्वाश्रमम् आश्रित्य तस्थौ धर्मम् उपादिशन् ॥ र्म्_२४।२१९{१९} ॥  
ततः स बुद्धिमान् विज्ञ आयुष्मान् यतिर् उत्तरः ।  
कुत्रासौ जायते माताधुनेति समपश्यत ॥ र्म्_२४।२२०{२०} ॥  
एवं स उत्तरो विज्ञः समभीक्ष्य समन्ततः ।  
ददर्श तां सम्प्रजातां भूतमहर्द्धिकालये ॥ र्म्_२४।२२१{२१} ॥  
दृष्ट्वा स उत्तरः पुत्रो मातरं तां च भौतिकां ।  
सहसा समुपाश्रित्य समामन्त्र्यैवम् अब्रवीत् ॥ र्म्_२४।२२२{२२} ॥  
किम् अम्बास्ति त्वया शक्तिर् अपि दानेषु साम्प्रतं ।  
यदीछसि सदा भद्रं कुरु दानम् इहाधुना ॥ र्म्_२४।२२३{२३} ॥  
इति तेनोदितं श्रुत्वा सा च भूतमहर्द्धिका ।  
उत्तरं तं सुतं दृष्ट्वा पुनर् एवम् अभाषत ॥ र्म्_२४।२२४{२४} ॥  
नाद्यापि विद्यते दाने ऽभिलाषं मम नन्दन ।  
तत् किं चिद् अपि वा द्रव्यं प्रदातुं नाहम् उत्सहे ॥ र्म्_२४।२२५{२५} ॥  
इति तेनोदितं श्रुत्वायुष्मान् स उत्तरो यतिः ।  
दृष्ट्वा तां मातरं भूतमहर्द्धिकाम् अभाषत ॥ र्म्_२४।२२६{२६} ॥  
अद्यापि ते तिष्ठति तच् छरीरं विवृद्धनिर्मान्सत्वगस्थिचर्मा लोभान्धकारावृतलोचनाया निवर्तितं यत् तव प्रेतलोके ।  
धिक् त्वां प्रदुष्टाम् इह किं वदेयम् अद्यापि यत् त्वं दुरिताशयासि ।  
(र्म् २९२)  
केनात्र ते पापनिमग्नचित्तं संशोधितं पुण्यकरोद्धृतं स्यात् ॥ र्म्_२४।२२७{२७} ॥  
सदापि चैवं नरके निवासा भवेत् कदा त्वं परिमोक्ष्यसे ऽतः ।  
अहो हि दुर्बुद्धिदुराशयानां मनो न केनापि विशुद्ध्यते वै ॥ र्म्_२४।२२८{२८} ॥  
एवं बहुप्रकारेण परिभाष्योत्तरः स तां ।  
तदङ्गात् यमलीम् एकाम् आकृष्यापहरद् वलात् ॥ र्म्_२४।२२९{२९} ॥  
ततस् तां यमलीं सो ऽर्हं सङ्घाय समकल्पयत् ।  
तत्र मूल्येन तां क्रीत्वा भिक्षुमानवके न्यसेत् ॥ र्म्_२४।२३०{३०} ॥  
तत्रापि निशि सा गत्वा यमलीं ताम् उपाहरत् ।  
तथापहृतां भिक्षुर् उत्तराय न्यवेदयत् ॥ र्म्_२४।२३१{३१} ॥  
तच् छ्रुत्वा चोत्तरो गत्वा परिभाष्य वलेन तां ।  
अपहृत्य पुनस् तस्मै भिक्षवे समकल्पयत् ॥ र्म्_२४।२३२{३२} ॥  
भूयो ऽपि निशि सा गत्वा यमलीं ताम् उपाहरत् ।  
तथा स उत्तरश् चापि तस्याश् च ताम् अपाहरत् ॥ र्म्_२४।२३३{३३} ॥  
एवं त्रिधा निशायां सा तत्र गत्वाहरच् च तां ।  
उत्तरश् चापहृत्यैव तां तस्मै भिक्षवे ददौ ॥ र्म्_२४।२३४{३४} ॥  
तेनापि भिक्षुणादाय चतुदिक्साङ्घिकाय सा ।  
पाद्यलेपानिकायां संसीवित्वा प्रतिपादिता ॥ र्म्_२४।२३५{३५} ॥  
तत्र तां सीवितां दृष्ट्वा सा च भूतमहर्द्धिता ।  
अपहृतविभग्नाशा रुदन्ती स्वालयं ययौ ॥ र्म्_२४।२३६{३६} ॥  
तच्चित्ताग्निप्रतप्ता सा स्मृत्वा तं सुतम् उत्तरं ।  
कालं गता ततो ऽन्यत्र यक्षलोके ऽलभज् जनुः ॥ र्म्_२४।२३७{३७} ॥  
एवं मत्वा महत्पापमूलं मात्सर्य्यम् एव हि ।  
तत् मात्सर्यं परित्यज्य कर्त्तव्यं दानम् आदरात् ॥ र्म्_२४।२३८{३८} ॥  
दानेन शुद्ध्यते चित्तः शुद्धचित्तः सुधीकृतिः ।  
क्रमाद् बोधिचरिं धृत्वा सम्बुद्धपदम् आप्नुयात् ॥ र्म्_२४।२३९{३९} ॥  
एवं विज्ञाय सर्वत्र यदीछन्ति सदा शुभं ।  
मात्सर्यं विषवत् त्यक्त्वा चरितव्यं सदा शुभे ॥ र्म्_२४।२४०{४०} ॥  
इति मे गुरुणाख्यातं श्रुतं तथा मयोच्यते ।  
त्वं चाप्य् एवं परिज्ञाय चरितव्यम् शुभे सदा ॥ र्म्_२४।२४१{४१} ॥  
प्रजाश् चापि महाराज बोधयित्वा प्रयत्नतः ।  
बोधिमार्गे प्रतिष्ठाप्य पालयितुं सदार्हसि ॥ र्म्_२४।२४२{४२} ॥  
तथा ते मङ्गलं नित्यं सर्वत्रापि भवेद् ध्रुवं ।  
क्रमाद् बोधिं समासाद्य सम्बुद्धपदम् आप्नुयाः ॥ र्म्_२४।२४३{४३} ॥  
इति तेनार्हताख्यातं श्रुत्वाशोकः स भूपतिः ।  
तथेति प्रतिभाषित्वा प्राभ्यनन्दत् सपार्षदः ॥ र्म्_२४।२४४{४४} ॥  
इदं नरा ये मुदिताश् च भूतमहर्द्धिकायानुवदानम् अत्र ।  
मुदा निशम्य प्रतिमोदयन्ते प्रयान्ति ते श्रीघनसन्निवासे ॥ र्म्_२४।२४५{४५} ॥  
  
++ इति रत्नावदानत्वे प्रेतीभूतमहर्द्धिकावदानं समाप्तम् ++  
  
  
(र्म् २९३)  
XXव् दूतावदान  
अथाशोको महीपालः कृताञ्जलिपुटो मुदा ।  
उपगुप्तं गुरुं नत्वा पुनर् एवम् अवोचत् ॥ र्म्_२५।१{१} ॥  
भदन्त श्रोतुम् इछामि पुनर् अन्यत् सुभाषितं ।  
तद्यथा गुरुणाख्यातं तथादेष्टुं च मे ऽर्हति ॥ र्म्_२५।२{२} ॥  
इति सम्प्रार्थितं राज्ञा श्रुत्वा सो ऽर्हन् महामतिः ।  
उपगुप्तो नरेन्द्रं तं समामन्त्र्यैवम् आदिशत् ॥ र्म्_२५।३{३} ॥  
शृणु राजन् महाभाग यथा मे गुरुभाषितं ।  
तथाहं ते प्रवक्ष्यामि श्रुत्वा चात्रानुमोदय ॥ र्म्_२५।४{४} ॥  
तद्यथा भगवान् बुद्धः श्रीघनः स मुनीश्वरः ।  
सर्वज्ञः सुगतः शास्ता धर्मराजो विनायकः ॥ र्म्_२५।५{५} ॥  
भिक्षुभिः श्रावकैः सार्द्धं भिक्षुणीभिश् च चेलकैः ।  
उपासकगणैश् चापि तथा चोपासिकागणैः ॥ र्म्_२५।६{६} ॥  
राजगृहपुरोपान्ते गृद्धकूटे नगोत्तमे ।  
वेणुवने महोद्याने करन्दकनिवापके ॥ र्म्_२५।७{७} ॥  
सर्वसत्वहितार्थेन बोधिचर्यां प्रकाशयन् ।  
सद्धर्मं समुपादिश्य विजहार प्रभासयन् ॥ र्म्_२५।८{८} ॥  
तत् सद्धर्मामृतं पातुं सर्वे लोका उपागताः ।  
देवा दैत्याश् च नागाश् च यक्षगन्धर्वकिन्नराः ॥ र्म्_२५।९{९} ॥  
ग्रहा विद्याधराः सिद्धा राक्षसा गरुडा अपि ।  
लोकपालगणाश् चापि तीर्थिकाश् च महर्षयः ॥ र्म्_२५।१०{१०} ॥  
ब्राह्मणाः क्षत्रिया भूपा वैश्याश् च मान्त्रिणो ऽपि च ।  
अमात्याः श्रेष्ठिनश् चापि गृहस्थाश् च महाजनाः ॥ र्म्_२५।११{११} ॥  
वणिजः सार्थवाहाश् च शिल्पिनः पौरिकास् तथा ।  
ग्राम्या जानपदाश् चापि तथा कार्पटिका अपि ॥ र्म्_२५।१२{१२} ॥  
तथान्ये ऽपि जनाश् चैवं सर्वे तत्र समागताः ।  
दृष्ट्वा तं श्रीघनं नत्वा समभ्यर्च्य यथाक्रमं ॥ र्म्_२५।१३{१३} ॥  
कृताञ्जलिपुटाः सर्वे परिवृत्योपतस्थिरे ।  
ततः स भगवां दृष्ट्वा सर्वांस् तां समुपस्थितान् ।  
आदिमध्यान्तकल्याणं सद्धर्मं समुपादिशत् ॥ र्म्_२५।१४{१४} ॥  
तत् सद्धर्मामृतं पीत्वा सर्वे लोकाः प्रबोधिताः ।  
धर्मवैशेषम् आज्ञाय बभूवुर् बोधिसाधिनः ॥ र्म्_२५।१५{१५} ॥  
एवं स भगवांस् तत्र नित्यं सद्धर्मम् आदिशन् ।  
वर्षासु व्यहरल् लोकहितं कृत्वा ससाङ्घिकः ॥ र्म्_२५।१६{१६} ॥  
तस्मिंस् तु समये तत्र श्रावस्त्यां पुरि सत्तमः ।  
अनाथपिण्डदः श्रेष्ठी गृहपतिर् महाजनः ॥ र्म्_२५।१७{१७} ॥  
त्रिरत्नभक्तिमान् दाता सम्बुद्धदर्शनोत्सुकः ।  
प्रसेनजिन् महीपालं प्रणत्वा प्रार्थयत् तथा ॥ र्म्_२५।१८{१८} ॥  
जय देव महारज जानीयात् तद् भवान् अपि ।  
(र्म् २९४)  
यद् अस्माभि मुनीन्द्रो ऽसौ सुचिरं नाभिदृश्यते ॥ र्म्_२५।१९{१९} ॥  
तत् तस्मात्र मुनीन्द्रस्य दर्शने तृषिता वयं ।  
भगवन्तं मुनीन्द्रं तं द्रष्टुम् इछामहे ऽधुना ॥ र्म्_२५।२०{२०} ॥  
तद् भवान् समुपामन्त्र्य भगवन्तं जगद्गुरुं ।  
अत्र लोकहितार्थाय विजयितुं समर्हति ॥ र्म्_२५।२१{२१} ॥  
इति सम्प्रार्थितं तेन गृहाधिपतिना सदा ।  
श्रुत्वा स भूपती राजा तं गृहपतिम् अब्रवीत् ॥ र्म्_२५।२२{२२} ॥  
किं त्वया श्रूयते साधो भगवान् स मुनीश्वरः ।  
एतर्हि तिष्ठते कुत्र वर्षासु सह साङ्घिकैः ॥ र्म्_२५।२३{२२!} ॥  
इति राज्ञोदितं श्रुत्वा सो ऽनाथपिण्डदो गृही ।  
तं नरेन्द्रं समालोक्य पुनर् एवम् अभाषत ॥ र्म्_२५।२४{२३} ॥  
श्रुतं मया महाराज भगवान् स ससाङ्घिकं ।  
राजगृहे ऽधुना प्रावृत्समये ऽप्य् अवतिष्ठते ॥ र्म्_२५।२५{२४} ॥  
इति तेन समाख्यातं श्रुत्वा स नृपतिस् ततः ।  
दूतम् एकं समाहूय पुर एवम् उपालपत् ॥ र्म्_२५।२६{२५} ॥  
एहि त्वं भो महासाधो श्रुत्वा मे वचनं द्रुतं ।  
तत्र राजगृहे गत्वा भगवत उपाचर ॥ र्म्_२५।२७{२६} ॥  
अस्माकं वचनैस् तस्य शास्तुः पादाम्बुजे नमः ।  
नत्वा देहादि सर्वत्र कौशल्यं परिपृछ च ॥ र्म्_२५।२८{२७} ॥  
एवं चापि मुनेस् तस्य पुरो विज्ञापयादरात् ।  
कौशल्ये नृपती राजा भगवन्तं द्रष्टुम् इछति ॥ र्म्_२५।२९{२८} ॥  
तथा सर्वे ऽपि लोकाश् च श्रावस्त्यायाश् च पौरिकाः ।  
त्रिरत्नदर्शनं कर्तुम् अभिवाञ्छन्ति साम्प्रतं ॥ र्म्_२५।३०{२९} ॥  
भवद्धर्मामृतं चापि पातुम् इछन्ति सर्ववित् ।  
तत् ससङ्घो भवांस् तत्र कृपयागन्तुम् अर्हति ॥ र्म्_२५।३१{३०} ॥  
इति रज्ञोदितं श्रुत्वा तथेति प्रतिमोदितः ।  
तं नृपं साञ्जलिर् नत्वा द्रुतं राजगृहं ययौ ॥ र्म्_२५।३२{३१} ॥  
तत्र राजगृहे गत्वा स दूतः प्रतिनन्दितः ।  
विलोक्य सुप्रसन्नात्मा गृध्रकूटे उपाचरत् ॥ र्म्_२५।३३{३२} ॥  
तत्र स दूरतो दृष्ट्वा भगवन्तं प्रमोदितः ।  
उपेत्य साञ्जलिर् नत्वा प्रार्थयद् एवम् आदरात् ॥ र्म्_२५।३४{३३} ॥  
भगवन् नाथ सर्वज्ञ वन्दे ते चरणाम्बुजे ।  
यदर्थे ऽहम् इहायामि तज् जानीयाद् भवां जिनः ॥ र्म्_२५।३५{३४} ॥  
तथाप्य् अहं जगच्छास्तुः पुरो विज्ञापयामि तत् ।  
भगव सर्वविद् राजा प्रसेनजित् सुकौशलः ॥ र्म्_२५।३६{३५} ॥  
भवतां वन्दते पादौ कुशलं चापि पृछते ।  
तथा च भगवन् सर्वे श्रावस्त्येयाश् च पौरिकाः ॥ र्म्_२५।३७{३६} ॥  
वन्दन्ते भवतां पादौ पृछन्ते चापि कौशलं ।  
नृपादि सर्वलोकाश् च भवतां दर्शनोत्सुकाः ॥ र्म्_२५।३८{३७} ॥  
त्रिरत्नं द्रष्टुम् इछाम इत्य् एवं प्रवदन्ति ते ।  
भवद्धर्मामृतं चापि पातुम् इछन्ति ते ऽधुना ॥ र्म्_२५।३९{३८} ॥  
नृपतिप्रमुखाः सर्वे तृष्णार्दिता इवामृतं ।  
तत् साधु भगवांस् तत्र श्रावस्त्यां पुरि साम्प्रतं ।  
(र्म् २९५)  
अनुकम्पाम् उपादाय विजयतां ससाङ्घिकः ॥ र्म्_२५।४०{३९} ॥  
इत्य् उक्ते तेन दूतेन भगवान् स मुनीश्वरः ।  
तं दूतं पुरुषं दृष्ट्वा समामन्त्र्येवम् आदिशत् ॥ र्म्_२५।४१{४०} ॥  
भो पुरुष महाराजो बिम्बिसारो नृपाधिपः ।  
यद्य् अनुज्ञां ददात्य् अत्र तदा यास्याम्य् अहं ध्रुवं ॥ र्म्_२५।४२{४१} ॥  
तत् साधु नृपतेस् तस्य बिम्बिसारस्य भूभृतः ।  
अनुज्ञाप्रार्थनां कृत्वा गछायास्याम्य् अहं तदा ॥ र्म्_२५।४३{४२} ॥  
इत्य् आदिष्टं मुनीन्द्रेण श्रुत्वा स दूत आदरात् ।  
तथेति तं मुनिं नत्वा राज्ञो ऽन्तिकम् उपाचरत् ॥ र्म्_२५।४४{४३} ॥  
तत्र स समुपाश्रित्य बिम्बिसारं नराधिपं ।  
साञ्जलिः पुरतो गत्वा प्रणत्वैवं न्यवेदयत् ॥ र्म्_२५।४५{४४} ॥  
जय देव महाराज प्रसीदानुग्रहं कुरु ।  
प्रसेनजिन्महीभर्तुर् दूतो ऽहं समुपागतः ॥ र्म्_२५।४६{४५} ॥  
महाराज महीपाल प्रसेनजित् स कौशलः ।  
भगवतो मुनीन्द्रस्य दर्शनम् अभिवाञ्छति ॥ र्म्_२५।४७{४६} ॥  
तथा सर्वे ऽपि लोकाश् च श्रावस्त्र्येयाः सपौरिकाः ।  
त्रिरत्नस्य जगद्भर्तुः प्रष्टुम् इछन्ति साम्प्रतं ॥ र्म्_२५।४८{४७} ॥  
तद् अस्य त्रिजगच्छास्तुर् भगवतो भवान् प्रभो ।  
तत्रानुगमने ऽनुज्ञां कृपया दातुम् अर्हति ॥ र्म्_२५।४९{४८} ॥  
इति तेनार्थितं श्रुत्वा बिम्बिसारः स भूपतिः ।  
तं दूतं समुपालोक्य चिरेणैवम् अभाषत ॥ र्म्_२५।५०{४९} ॥  
सधो स भगवान्स् तत्र यदि गन्तुं समिछति ।  
तद् अत्र किं वदिष्यामि यत्रेछेत् तत्र गछतु ॥ र्म्_२५।५१{५०} ॥  
इति राज्ञा समादिष्टं श्रुत्वा दूतः स मोदितः ।  
बिम्बिसारं नरेन्द्रं तं नत्वा ययौ जिनान्तिके ॥ र्म्_२५।५२{५१} ॥  
तत्र स सहसा गत्वा श्रीघनं तं मुनीश्वरं ।  
कृताञ्जलिपुटो नत्वा प्रार्थयद् एवम् आदरात् ॥ र्म्_२५।५३{५२} ॥  
भगवंस् तेन भूपेन ह्य् अनुज्ञातो ऽसि साम्प्रतं ।  
तत् ससङ्घो भगवांस् तत्र विजयितुं समर्हति ॥ र्म्_२५।५४{५३} ॥  
इति तेनोदितं श्रुत्वा भगवान् स मुनीश्वरः ।  
एनं दूतं समालोक्य तूष्णीभूत्वाध्युवास तत् ॥ र्म्_२५।५५{५४} ॥  
ततः स भगवान् वर्षात्रिमासान्त ससाङ्घिकः ।  
सर्वत्र मङ्गलं कृत्वा प्रतस्थे सम्प्रभासयन् ॥ र्म्_२५।५६{५५} ॥  
तदा स पुरुषो दूतस् तद्विहाराद् विनिर्गतः ।  
सहसा रथम् आरुह्य सम्प्रतस्थे पुरः पथि ॥ र्म्_२५।५७{५६} ॥  
तत्र स भगवन्तं पद्भ्यां सम्प्रस्थितं पथि ।  
दृष्ट्वैव सहसा तस्माद् रथात् स्वयम् अवातरत् ॥ र्म्_२५।५८{५७} ॥  
तत्र स सहसोपेत्य भगवन्तं मुनीश्वरं ।  
साञ्जलिः पुरतो गत्वा प्रणत्वैवम् अवोचत ॥ र्म्_२५।५९{५८} ॥  
प्रसीदतु जगन्नाथ ममानुकम्पया भवान् ।  
इदं रथं समारुह्य विजयतां ससाङ्घिकः ॥ र्म्_२५।६०{५९} ॥  
इति तेनोदितं श्रुत्वा भगवान् स जगद्गुरुः ।  
तं दूतं पुरुषं दृष्ट्वा तत्रैवं समुपादिशत् ॥ र्म्_२५।६१{६०} ॥  
ऋद्धिपादरथेनाहं सम्यग्व्यायामवर्त्तिना ।  
(र्म् २९६)  
प्रचरामि महीं कृत्स्नाम् अक्षतः क्लेशकष्टकैः ॥ र्म्_२५।६२{६१} ॥  
इत्य् आदिष्टं मुनीन्द्रेण स दूतः प्रतिबोधितः ।  
भूयो ऽपि साञ्जलिर् नत्वा प्रार्थयत् तं मुनीश्वरं ॥ र्म्_२५।६३{६२} ॥  
यद्य् अपि भगवान् ऋद्धियानयायी तथापि तु ।  
ममानुग्रहम् आधातुं गृह्यताम् अनुकम्पया ॥ र्म्_२५।६४{६३} ॥  
इति तेनार्थितं श्रुत्वा भगवान् ससाङ्घिकः ।  
ऋद्ध्या रथोपरि स्थित्वा सम्प्रतस्थे प्रभासयन् ॥ र्म्_२५।६५{६४} ॥  
तत्र मार्गेषु सर्वत्र भगवान् ससाङ्घिकः ।  
भासयन् मङ्गलं कृत्वा श्रावस्तीपुरम् आययौ ॥ र्म्_२५।६६{६५} ॥  
तत्र स पुरुषो दूतः सहसा प्रचरन् पुरः ।  
प्रसेनजिन्नरेन्द्रस्य गत्वैवं सन्न्यवेदयत् ॥ र्म्_२५।६७{६६} ॥  
जय देव महाराज दिष्ट्या वर्द्धस्व साम्प्रतं ।  
यद् असौ भगवाञ्च् छास्ता ससङ्घो ऽत्र समागतः ॥ र्म्_२५।६८{६७} ॥  
इति तेनोदितं श्रुत्वा प्रसेनजित् स भूपतिः ।  
तत्र सर्वत्र मार्गेषु शोधयित्वाभ्यशोधयत् ॥ र्म्_२५।६९{६८} ॥  
छत्रध्वजवितानैश् च समन्ततो ऽभ्यमण्डयत् ।  
ततः स नृपति राजा तूर्यसङ्गीतिवादनैः ।  
सजनो भगवन्तं तं प्रत्युद्ययौ महोत्सवैः ॥ र्म्_२५।७०{६९} ॥  
तत्र समुदितो राजा समन्त्रिजनपौरिकः ।  
दूरात् तं श्रीघनं दृष्ट्वा पद्भ्यां चरन्न् उपाचरत् ॥ र्म्_२५।७१{७०} ॥  
तत्रोपेत्य स भूपालः ससङ्घन् तं मुनीश्वरं ।  
प्रणत्वा साञ्जलिः स्थित्वा पुरो दृष्ट्वैवम् अब्रवीत् ॥ र्म्_२५।७२{७१} ॥  
भगवन् नाथ सार्वज्ञ कच्चिच् च कुशलं तनौ ।  
भवतां विषये ह्य् अत्र विहरस्व ससाङ्घिकः ॥ र्म्_२५।७३{७२} ॥  
तथा सर्वे ऽपि लोकाश् च समन्त्रिजनपौरिकाः ।  
साञ्जलयः प्रणत्वैवं प्रार्थयंस् तं मुनीश्वरं ॥ र्म्_२५।७४{७३} ॥  
स्वागतं भगवञ्च् छास्त विजयस्व कृपानिधे ।  
सदात्र स्वाश्रमे स्थित्वा विहरस्वानुकम्पया ॥ र्म्_२५।७५{७४} ॥  
इत्य् उक्त्वा सर्वलोकास् ते नृपतिप्रमुखा मुदा ।  
पूजादि मङ्गलोत्साहैः प्रावेशयंस् ततः पुरे ॥ र्म्_२५।७६{७५} ॥  
ततः स भगवान् दृष्ट्वा सर्वांस् तान् सम्प्रमोदितान् ।  
नृपतिप्रमुखान् दत्वा भद्राशिषं समाचरत् ॥ र्म्_२५।७७{७६} ॥  
तत्र स भगवांस् तस्याः श्रावस्त्या गोपुरान्तिके ।  
अवतीर्य यथा पद्भ्यां प्रचक्राम ससाङ्घिकः ॥ र्म्_२५।७८{७७} ॥  
तत्र स श्रीघनो नाथः प्रभासयन् समन्ततः ।  
सर्वेषां भद्रतां कुर्वन् प्रविवेश ससाङ्घिकः ॥ र्म्_२५।७९{७८} ॥  
प्रविष्टे नगरे तत्र सम्बुद्धे सुगते जिने ।  
तत्पुण्यसुप्रभाव्याप्ते सर्वत्राप्य् अभवच् छुभं ॥ र्म्_२५।८०{७९} ॥  
अन्धा रूपाणि प्राद्राक्षुर् वधिराः शुश्रुवु रवं ।  
ये च हीनेन्द्रियास् ते ऽपि सर्वे पूर्णेन्द्रिया वभुः ॥ र्म्_२५।८१{८०} ॥  
क्षुधाग्निपरितप्ताङ्गास् ते ऽभवन् परितृप्तिताः ।  
पिपासापरिदग्धाङ्गास् ते ऽप्य् आसन् सम्प्रतर्पिताः ॥ र्म्_२५।८२{८१} ॥  
कुचेला दुर्भगांशा ये शुद्धांशुकाः शुभांशिकाः ।  
(र्म् २९७)  
चिररोगातुरा येन नीरोगा वलिनो ऽभवन् ॥ र्म्_२५।८३{८२} ॥  
उन्मत्ताः स्मृतिमन्तश् च दरिद्रा धनिनो ऽभवन् ।  
चिरवैरानुवद्धा ये ते ऽप्य् आसन् मैत्रभाविनः ॥ र्म्_२५।८४{८३} ॥  
चण्डालाश् च दयावन्तः क्रोधिनः क्षान्तिभाविनः ।  
लब्धाश् च निःस्पृहा आसन् ईर्ष्यालवश् च साधवः ॥ र्म्_२५।८५{८४} ॥  
मत्सरिणश् च दातारः कृपणाः सन्तोषिताशयाः ।  
अधर्मकामसंरक्तास् ते धर्मकामसाधिनः ॥ र्म्_२५।८६{८५} ॥  
मृषावादरता ये च ते ऽप्य् आसन् सत्यभाषिणः ।  
पैशुन्याभिरता ये च ते ऽपि विश्रम्भभोजनाः ॥ र्म्_२५।८७{८६} ॥  
सम्भिन्नलापिनो दुष्टास् ते ऽपि सन्तः समार्जवाः ।  
पारुष्यंवादिनः क्रूरास् ते आसन् प्रियवादिनः ॥ र्म्_२५।८८{८७} ॥  
ये ऽभिध्यालवस् ते ऽपि सज्जना कीर्तिमानिनः ।  
व्यापादनिरता ये च ते ऽपि सत्वहितार्थिनः ॥ र्म्_२५।८९{८८} ॥  
मिथ्यादृष्टिचरा ये च ते धर्मसत्यदृष्टयः ।  
बोधिचर्यासमुत्साहाः सर्वे पुण्यार्थिनो ऽभवन् ॥ र्म्_२५।९०{८९} ॥  
एवम् अन्ये ऽपि ये सत्वा दुःखिनः पापसंरताः ।  
सर्वे ते सुखिनः सन्तः सद्धर्मवाञ्छिनो ऽभवन् ॥ र्म्_२५।९१{९०} ॥  
सुगन्धिनः सुखस्पर्शाः शीतला वायवो ववुः ।  
प्रसेदिरे दिशः सर्वाः पुष्पाणि ववृषुर् घनाः ॥ र्म्_२५।९२{९१} ॥  
सुरदुन्दुभयो नेदुः प्रससार महोदधिः ।  
प्रचचार मही षड्धा प्रजुज्वलुः शुभाग्नयः ॥ र्म्_२५।९३{९२} ॥  
बभूवुः पादपाः सर्वे फलपुष्पाभरानत्ताः ।  
अष्टाङ्गगुणयुक्ताम्बुपरिपूर्णजलाश्रयाः ॥ र्म्_२५।९४{९३} ॥  
अनेकधातुरत्नादि निधयः प्रचकासिरे ।  
निस्पन्नशस्यसम्पन्ना बह्हूव वसुधा तदा ॥ र्म्_२५।९५{९४} ॥  
बहुक्षीरप्रदा गाव औषधयो गुणान्विताः ।  
रसाश् च सुगुणा आसन् फलानि सुरसानि च ॥ र्म्_२५।९६{९५} ॥  
एवं तत्र सुभद्राणि सर्वत्राप्य् अभवंस् तदा ।  
उपद्रवाश् च सर्वे ऽपि सर्वत्र विलयं गताः ॥ र्म्_२५।९७{९६} ॥  
सर्वे विघ्नगणा दुष्टा ते ऽप्य् अत्र विलयं ययुः ।  
सर्वे सत्वाः सुखाढ्याश् च प्रचेरिरे प्रहर्षिताः ॥ र्म्_२५।९८{९७} ॥  
एवं तदा मुनीन्द्रस्य प्रभावेन समन्ततः ।  
सद्धर्ममङ्गलोत्साहं बभूव निरुपद्रवं ॥ र्म्_२५।९९{९८} ॥  
एवं स भगवांस् तत्र कृत्वा भद्रं प्रभासयन् ।  
प्रदक्षिणक्रमेणैवं प्रचक्राम नृपालये ॥ र्म्_२५।१००{९९} ॥  
तत्र शोधान्तरे रम्ये प्रासादे परिशोधिते ।  
छत्रध्वजवितानैश् च मण्डिते विसृतासने ॥ र्म्_२५।१०१{१००} ॥  
प्रविश्य पाद्यम् आदाय नृपदत्तं ससाङ्घिकः ।  
भगवान् भासयंस् तत्र शुद्धासने समाश्रयन् ॥ र्म्_२५।१०२{१} ॥  
तथा ते साङ्घिकाश् चापि सर्वे दत्तं महीभुजा ।  
स्वयं समादाय स्वस्वासने समाश्रयत् ॥ र्म्_२५।१०३{२} ॥  
एवं तत्र समासीनं श्रीघनं तं ससाङ्घिकं ।  
नृपतिप्रमुखाः सर्वे लोका दृष्ट्वा प्रमोदिताः ॥ र्म्_२५।१०४{३} ॥  
(र्म् २९८)  
सर्वपूजोपहाराङ्गैः समभ्यर्च्य यथाविधिः ।  
यथार्हभोजनैश् चापि प्रणीतैः समतोषयन् ॥ र्म्_२५।१०५{४} ॥  
ततस् तं सुगतं तृप्तं ससमहं स नराधिपः ।  
दृष्ट्वापनीय पात्राणि तद् धस्तादीन् अशोधयत् ॥ र्म्_२५।१०६{५} ॥  
ततः क्रमुकताम्बूलमहौषद्धिरसायनं ।  
दत्वा क्षमार्थनां कृत्वा ननाम तं ससाङ्घिकं ॥ र्म्_२५।१०७{६} ॥  
तत्र समुदितो राजा तस्य शास्तुर् जगद्गुरोः ।  
पुरो नीचासनासीनो तस्थौ श्रोतुं वृषं मुदा ॥ र्म्_२५।१०८{७} ॥  
तथा मन्त्रिजनाद्याश् च सर्वे लोकाः प्रमोदिताः ।  
नत्वा तं श्रीघनं तत्र धर्मम् श्रोतुम् उपाश्रयन् ॥ र्म्_२५।१०९{८} ॥  
ततः स भगवां दृष्ट्वा सर्वांस् तान् समुपाश्रितान् ।  
नृपतिं तं समामन्त्र्य सद्धर्मं समुपादिशत् ॥ र्म्_२५।११०{९} ॥  
शृणु राजन् महाभाग सर्वदारोग्यम् अस्तु वः ।  
सर्वे सत्वाश् च सद्धर्मनिरता सन्तु सर्वदा ॥ र्म्_२५।१११{१०} ॥  
एवं त्वं भो महाराज साधयित्वा प्रयत्नतः ।  
सर्वां सत्वां शुभे धर्मे योजयित्वाभिपालय ॥ र्म्_२५।११२{११} ॥  
एवं लोके शुभं कृत्वा बोधिचर्यां समाहितः ।  
त्रिरत्नभजनं कृत्वा चिनु धर्मं समादरात् ॥ र्म्_२५।११३{१२} ॥  
अनित्यं खलु संसारं क्षणध्वंसि शरीरकं ।  
जीवितं च क्षणस्थायि धर्म एव सहानुगः ॥ र्म्_२५।११४{१३} ॥  
इति मत्वा महाराज क्लेशान् दुर्जयान् वलैः ।  
जित्वा सत्वाञ्च् छुभे स्थाप्य पालय सद्वृषं चिनुः ॥ र्म्_२५।११५{१४} ॥  
धर्मेण सद्गतिं यायाः सद्गतौ सर्वदा सुखं ।  
भुक्त्वा बोधिचरिं धृत्वा चरं बोधिम् अवाप्नुयाः ॥ र्म्_२५।११६{१५} ॥  
एवं विज्ञाय राजेन्द्र स्वयं धर्मे समाहितः ।  
सर्वसत्वहितं कृत्वा चर नित्यं समाहितः ॥ र्म्_२५।११७{१६} ॥  
इत्य् आदिश्य नरेन्द्राय सलोकाय शुभाशिषं ।  
ससङ्घो भगवान् बुद्धः स्वाश्रमे गन्तुम् उत्थितः ॥ र्म्_२५।११८{१७} ॥  
भासयं सकलांल् लोकां भद्रं कृत्वा समन्ततः ।  
स्वाश्रमाभिमुखस् तस्मात् प्रतस्थे क्रमतः पुरात् ॥ र्म्_२५।११९{१८} ॥  
तत्र सर्वे ऽपि लोका नृपतिप्रमुखा अपि ।  
शास्तुस् तस्य ससङ्घस्य प्रानुययुः सहोत्सवैः ॥ र्म्_२५।१२०{१९} ॥  
तथा स भगवान् गत्वा ससाङ्घिको नृपादिभिः ।  
लोकैः सह महोत्साहैः स्वाश्रमं समुपाययौ ॥ र्म्_२५।१२१{२०} ॥  
तत्र जेतवनोद्याने विहारे समुपाश्रितः ।  
ससाङ्घिकः सभासीनः स शास्ता धर्मम् आदिशत् ॥ र्म्_२५।१२२{२१} ॥  
तद् धर्मदेशनां श्रुत्वा तत्रैव ते नृपादयः ।  
सर्वे लोकाः प्रमोदन्तो रात्रौ न्यूषुः सहोत्सवैः ॥ र्म्_२५।१२३{२२} ॥  
तस्याम् एव निशायां स दूतो ऽल्पायूर् ज्वरान्वितः ।  
त्रिरत्नस्मरणं कुर्वन् देहं त्यक्त्वा दिवं ययौ ॥ र्म्_२५।१२४{२३} ॥  
(र्म् २९९)  
तत्र स्वर्गे समुत्पन्नः स दूतो विस्मयान्वितः ।  
कुतश् च्युतः कुहोत्पन्नः कथम् इति व्यचिन्तयत् ॥ र्म्_२५।१२५{२४} ॥  
तदा स मनसाद्राक्षीन् मनुष्येभ्यश् च्युतास्म्य् अहं ।  
इह स्वर्गे समुत्पन्नः सम्बुद्धभजनाद् इति ॥ र्म्_२५।१२६{२५} ॥  
अथ स दूतपूर्वी स देवपुत्रः प्रसादितः ।  
सम्बुद्धस्य गुणान् स्मृत्वा पुनर् एवं व्यचिन्तयत् ॥ र्म्_२५।१२७{२६} ॥  
अहो ह्य् अहं मुनीन्द्रस्य प्रसादाद् दिवि साम्प्रतं ।  
जातो ऽस्मि तन् मुनीन्द्रस्य कुर्यां सन्दर्शनं पुनः ॥ र्म्_२५।१२८{२७} ॥  
इति हि दूतपुर्वी स देवपुत्रो विचिन्तयन् ।  
स्नात्वा सुगन्धिलिप्ताङ्गं शुद्धाम्वरावृतः सुधीः ॥ र्म्_२५।१२९{२८} ॥  
मौलिकुण्डलमालादि दिव्यालङ्कारभूषितः ।  
दिव्यपूजोपचारां धृत्वा देवं सहाचरत् ॥ र्म्_२५।१३०{२९} ॥  
तस्याम् एव निशायां स देवपुत्रः सुरैः सह ।  
अवभास्य प्रभास् तस्मिज् जेतारण्ये उपाचरत् ॥ र्म्_२५।१३१{३०} ॥  
तत्रोद्याने विहारे तं भगवन्तं मुनीश्वरं ।  
आलोक्य साञ्जलिर् नत्वा पुरतः समुपाचरत् ॥ र्म्_२५।१३२{३१} ॥  
ततस् तं श्रीघनं नाथं समभ्यर्च्य यथाविधिः ।  
नत्वा प्रदक्षिणीकृत्य साञ्जलिः समुपाश्रयत् ॥ र्म्_२५।१३३{३२} ॥  
अथ स भगवांस् तस्य दृष्ट्वा चित्तं विशोधितं ।  
आर्य्यसत्यं समारभ्य सद्धर्मं समुपादिशत् ॥ र्म्_२५।१३४{३३} ॥  
तद् आर्य्यधर्मम् आकर्ण्य देवपुत्रः स बोधितः ।  
धर्मविशेषम् आज्ञाय दृष्टसत्यो ऽभवंस् ततः ॥ र्म्_२५।१३५{३४} ॥  
सत्कायदृष्टिभूमीन्ध्रं विंशतिशिखरोद्गतं ।  
प्रभित्वा ज्ञानवज्रेण सद्धर्मं साधनोत्सुकः ॥ र्म्_२५।१३६{३५} ॥  
परिशुद्धाशयः श्रोतआपत्तिफलम् आप्तवान् ।  
शास्तुस् तस्य पदौ नत्वा साञ्जलिर् एवम् अब्रवीत् ॥ र्म्_२५।१३७{३६} ॥  
भगवन्न् इदम् अस्माकं गुरुभिर् न कृतं खलु ।  
न मात्रा नापि पित्रा वा न ज्ञातिमित्रवान्धवैः ॥ र्म्_२५।१३८{३७} ॥  
न चेष्टैर् ब्राह्मणैर् वापि न चापि पूर्वप्रेतकैः ।  
न राज्ञा श्रमणैश् चान्यैर् देवैर् अपि कृतं खलु ॥ र्म्_२५।१३९{३८} ॥  
यद् अस्माकं कृतं भद्रं भवतास्थिशिरोच्चयाः ।  
लङ्घिता रुधिरा चाब्धिर् उछोषिताश् च साम्प्रतं ॥ र्म्_२५।१४०{३९} ॥  
पिहितो पापमार्गश् च स्वर्गमार्गश् च वैवृतः ।  
दर्शितो मोक्षमार्गो ऽपि तीर्णो दुःखार्णवापि च ॥ र्म्_२५।१४१{४०} ॥  
प्रसादाद् भवताम् अद्य प्राप्तं शुद्धेन्द्रियं मया ।  
शान्तम् आर्यपदं कान्तं सम्बोधिगुणसाधनं ॥ र्म्_२५।१४२{४१} ॥  
अद्य मे सफलं जन्म भवतां दर्शनाद् इह ।  
सद्धर्मश्रवणाद् अद्य बुद्धपुत्रो ऽस्मि साम्प्रतं ॥ र्म्_२५।१४३{४२} ॥  
इत्य् उक्त्वा दूतपुर्वी स देवपुत्रः प्रमोदितः ।  
तस्य शास्तुर् जगद्वन्धोः पादौ नत्वा कृताञ्जलिः ॥ र्म्_२५।१४४{४३} ॥  
त्रिधा प्रदक्षिणीकृत्य समभिनन्दिताशयः ।  
ततो ऽनुज्ञां समासाद्य सुरैः सह दिवं ययौ ॥ र्म्_२५।१४५{४४} ॥  
(र्म् ३००)  
तत्र स्वर्गे स सम्यातः सुरम्ये स्वालये स्थितः ।  
त्रिरत्नभजनं कृत्वारमं देवैः सहावसत् ॥ र्म्_२५।१४६{४५} ॥  
तत्र दृष्ट्वावभासं तं प्रसेनजित् स कौशलः ।  
विस्मितः प्रातर् उत्थाय विहारे समुपाचरत् ॥ र्म्_२५।१४७{५६!} ॥  
तत्र तं श्रीघनं दृष्ट्वा नृपतिः स प्रमोदितः ।  
नत्वा प्रदक्षिणीकृत्य साञ्जलिः समुपाश्रितः ॥ र्म्_२५।१४८{५७} ॥  
ततः स नृप उत्थाय सूत्तरासङ्गम् उद्वहन् ।  
जानुभ्यां भुवि संस्थित्वा प्रार्थयत् तं मुनीश्वरं ॥ र्म्_२५।१४९{५८} ॥  
भगवन्न् अत्र निशायां को भवतां समुपागतः ।  
तद् भवतां समुपादिश्या मां बोधयितुम् अर्हति ॥ र्म्_२५।१५०{५९} ॥  
इति सम्प्रार्थिते राज्ञा भगवान् स मुनीश्वरः ।  
नृपतिं तं महीपालं समालोक्यैवम् आदिशत् ॥ र्म्_२५।१५१{६०} ॥  
अन्यो न हि स राजेन्द्र यो ऽद्य रात्राव् इहागातः ।  
अपि तु तावको दूतो देवभूतः स आगतः ॥ र्म्_२५।१५२{६१} ॥  
इत्य् आदिष्टे मुनीन्द्रेण नृपतिः स सविस्मयः ।  
भगवन्तं पुनर् नत्वा तत् कर्म पर्यपृछतः ॥ र्म्_२५।१५३{६२} ॥  
भवन् किं कदा तेन दूतेन सुकृतं कृतं ।  
येनासौ दिवि सञ्जातो दृष्टसत्यो भवत्य् अपि ॥ र्म्_२५।१५४{६३} ॥  
तद् भवान् भगवञ्च् छास्त यत् तेन सुकृतं कृतं ।  
तत् सर्वं समुपाख्याय बोधयितुम् अनाशयं ॥ र्म्_२५।१५५{६४} ॥  
इति सम्प्रार्थिते राज्ञा भगवान् स जगद्गुरुः ।  
कौशलं तं महाराजं समालोक्यैवम् आदिशत् ॥ र्म्_२५।१५६{६५} ॥  
शृणु राजन् महाभाग तेन देवेन यत् कृतं ।  
तद् अत्र सम्प्रवक्ष्यामि तव चित्तप्रबोधने ॥ र्म्_२५।१५७{६६} ॥  
यत् त्वया प्रेषितो दूतो मयि राजगृहे स्थिते ।  
येन सम्प्रार्थितं श्रुत्वा तथा ह्य् अहं समागतः ॥ र्म्_२५।१५८{६७} ॥  
स साधुस् तावको दूतो मया सार्द्धम् इहागतः ।  
सद्धर्मदेशनां श्रुत्वा श्रद्धाभक्तिसमन्वितः ॥ र्म्_२५।१५९{६८} ॥  
त्रिरत्नभजनं कृत्वा प्राचरच् छासने मम ।  
आल्पायुष्को ह्य् असौ भद्री विहारे ऽत्र निवासितः ॥ र्म्_२५।१६०{६९} ॥  
कालधर्माभिसंयुक्ते त्यक्त्वा देहं दिवं ययौ ॥ र्म्_२५।१६१{७०} ॥  
स ह्य् असौ तावको दूतो रात्राव् अद्येह भासयन् ।  
मम सन्दर्शनं कर्तुं देवलोकैः सहागतः ॥ र्म्_२५।१६२{७१} ॥  
मम पूजां विधायासौ कृत्वा चापि प्रदक्षिणां ।  
नत्वा सादरम् आश्रित्य सद्धर्मं श्रद्धयाशृणोत् ॥ र्म्_२५।१६३{७२} ॥  
मत्सद्धर्मामृतं पीत्वा दृष्टसत्यः प्रमोदितः ।  
नत्वा मां स पुनः स्वर्गे देवलोकैः सहाचरत् ॥ र्म्_२५।१६४{७३} ॥  
तत्र स स्वालये रम्ये स्थित्वा देवैः सहारमन् ।  
त्रिरत्नभजनं कुर्वन् प्राचरं वसते सुखं ॥ र्म्_२५।१६५{७४} ॥  
एतत्पुण्यविपाकेन दूतः स तावकः कृती ।  
स्वर्गे सौख्यं चिरं भुक्त्वा क्रमाद् बोधिम् अवाप्स्यति ॥ र्म्_२५।१६६{७५} ॥  
(र्म् ३०१)  
एवं विज्ञाय राजेन्द्र संसारे ऽत्र महत्सुखं ।  
यदीछसि सदा भद्रे चरितव्यं त्वयादरात् ॥ र्म्_२५।१६७{७६} ॥  
भद्रं तु जायते शीघ्रं त्रिरत्नभजनोद्यमात् ।  
तत् त्रिरत्नम् उपाश्रित्य भज नित्यं समाहितः ॥ र्म्_२५।१६८{७७} ॥  
त्रिरत्ने यत् कृतं कर्मं तन् नैव क्षिणुया क्वचित् ।  
यावद् बोधिपदं दद्या एवं महत्तरं वृषं ॥ र्म्_२५।१६९{७८} ॥  
ये त्रिरत्नं भजन्त्य् अत्र न ते गछन्ति दुर्गतिं ।  
सदैव सद्गतिं यान्ति बोधिं च समवाप्नुयुः ॥ र्म्_२५।१७०{७९} ॥  
तिस्रो हीमाः समाख्याता अग्राः प्रज्ञप्तयो नृप ।  
यत्र किं चित् कृतं कर्म तद्विपाको महान् स्मृताः ॥ र्म्_२५।१७१{८०} ॥  
तद्यथा कतमास् तिस्रो अग्राः प्रज्ञप्तयः स्मृताः ।  
त्रिरत्ने प्रकृता यास् ता अग्राः प्रज्ञप्तयः स्मृताः ॥ र्म्_२५।१७२{८१} ॥  
तद्यथा सर्वसत्वानां त्रैधातुकनिवासिनां ।  
बुद्ध एव महान् अग्रो ज्येष्ठः श्रेष्ठो वरोत्तमः ॥ र्म्_२५।१७३{८२} ॥  
ये बुद्धश्रद्धया भक्त्या प्रभजन्ति प्रसादिताः ।  
सर्वे ऽत्यग्रप्रसन्नास् ते ज्येष्ठाः श्रेष्ठा वरोत्तमाः ॥ र्म्_२५।१७४{८३} ॥  
तदग्राभिप्रसन्नानां विपाको ऽप्य् अग्र उत्तमः ।  
तथा धर्माश् च ये सर्वे संस्कृता वाप्य् असङ्कृताः ॥ र्म्_२५।१७५{८४} ॥  
तेषाम् अपि च सर्वेषां बुद्धधर्माग्र उच्यते ।  
तत्र धर्मे प्रसन्ना ये ते ऽग्रे हि सम्प्रसन्निताः ।  
तद् अग्राभिप्रसन्नानां विपाको ऽप्य् अग्र उच्यते ॥ र्म्_२५।१७६{८५} ॥  
ये च सङ्घा गणास् तेषां बुद्धसङ्घो ऽग्र उच्यते ।  
तत्र सङ्घे प्रसन्ना ये ते ऽग्रे ऽभिसम्प्रसादिनः ॥ र्म्_२५।१७७{८६} ॥  
तेषाम् अग्रप्रसन्नानां विपाको ऽप्य् अग्र उच्यते ।  
एताः प्रज्ञप्तयस् तिस्रो ह्य् अग्राः ख्यातो मुनीश्वरैः ॥ र्म्_२५।१७८{८७} ॥  
तद् अत्र श्रद्धया राज त्रिरत्ने सम्प्रसन्नधीः ।  
सत्कारैः समुपाश्रित्य भज नित्यं समादरात् ॥ र्म्_२५।१७९{८८} ॥  
एतत्पुण्यम् असङ्ख्येयम् अप्रमेयं महत्तरं ।  
सर्वसत्वमहासौख्यगुणसम्पत्तिदायकं ॥ र्म्_२५।१८०{८९} ॥  
एवं मत्वा महत्पुण्यं सर्वान् सत्वान् प्रबोधयत् ।  
त्रिरत्नभजनोत्साहैश् चारयस्व शुभे नृप ॥ र्म्_२५।१८१{९०} ॥  
एवं ते सर्वदा भद्रं सर्वत्रापि भवेद् ध्रुवं ।  
क्रमाद् बोधिं समासाद्य सम्बुद्धपदम् आप्नुयाः ॥ र्म्_२५।१८२{९१} ॥  
इत्य् आदिष्टं मुनीन्द्रेण श्रुत्वा स नृपतिर् मुदा ।  
तथेति हि प्रतिज्ञाय प्राभ्यनन्दत् प्रसादितः ॥ र्म्_२५।१८३{९२} ॥  
ततः स नृप उत्थाय नत्वा तं जगदीश्वरं ।  
महानन्दमहोत्साहैः स्वपुरं सजनो ययौ ॥ र्म्_२५।१८४{९३} ॥  
तत्र स नृपती राजा प्रासादतलम् आश्रितः ।  
स मन्त्रिपौरिकान् सर्वान् समामन्त्र्यैवम् आदिशत् ॥ र्म्_२५।१८५{९४} ॥  
मन्त्रिणः पौरिकाः सर्वे शृणुध्वं वचनं मम ।  
(र्म् ३०२)  
यदि वाञ्छास्ति वो भद्रे त्रिरत्नं भजतादरत् ॥ र्म्_२५।१८६{९५} ॥  
यवद् अयं जगच्छास्ता विहरत्य् अत्र साङ्घिकः ।  
तावद् अस्य मुनीन्द्रस्य भजत सर्वदोत्सवैः ॥ र्म्_२५।१८७{९६} ॥  
विहारे सर्वदा गत्वा श्रद्धया समुपाश्रिताः ।  
तत् सद्धर्मामृतं पीत्वा मुदा चरत सद्वृतौ ॥ र्म्_२५।१८८{९७} ॥  
सर्वांश् च सौगतान् भिक्षून् सर्वोपकरणैर् अपि ।  
सत्कृत्य श्रद्धयामन्त्र्य मानयध्वं सदादरात् ॥ र्म्_२५।१८९{९८} ॥  
एतन् मे वचनं श्रुत्वा त्रिरत्नशरणं गताः ।  
सम्बोधिप्रणिधानेन चरत बोधिचारिकां ॥ र्म्_२५।१९०{९९} ॥  
तथा ते मङ्गलं नित्यं सर्वत्रापि भवेद् ध्रुवं ।  
क्रमाद् बोधिं समासाद्य लभत सौगतिं गतिं ॥ र्म्_२५।१९१{१००} ॥  
इत्य् आदिष्टं मुनीन्द्रेण श्रुत्वा ते मन्त्रिणो जनाः ।  
सर्वे वीरादयो लोकास् तथेति प्रतिशुश्रुवुः ॥ र्म्_२५।१९२{१} ॥  
तदा सर्वे ऽपि ते लोकाः सद्धर्मसाधनोद्यताः ।  
त्रिरत्नभजनं कृत्वा प्रचेरिरे समोदिताः ॥ र्म्_२५।१९३{२} ॥  
तदारभ्य सदा तत्र मङ्गलं निरुपद्रवं ।  
सर्वत्र सर्वदाप्य् आसीत् त्रिरत्नस्यानुभावतः ॥ र्म्_२५।१९४{३} ॥  
इति मे गुरुणादिष्टं तथा ते कथ्यते मया ।  
त्वम् अप्य् एवं सदा राजन् त्रिरत्नं शरणं गतः ॥ र्म्_२५।१९५{४} ॥  
सद्धर्मं समुपाश्रित्य चर नित्यं सदा शुभे ।  
लोकाश् चापि महाराज बोधयित्वा प्रयत्नतः ।  
त्रिरत्नशरणे स्थाप्य पालनीयाः सदा त्वया ॥ र्म्_२५।१९६{५} ॥  
एवं ते मङ्गलं नित्यं सर्वत्रापि भवेद् ध्रुवं ।  
क्रमाद् बोधिं समासाद्य सम्बुद्धपदम् आप्नुयाः ॥ र्म्_२५।१९७{६} ॥  
इति तेनार्हतादिष्टं श्रुत्वाशोकः स भूमिपः ।  
तथेत्य् अभ्यनुमोदित्वा प्राभ्यनन्दत् सपार्षदः ॥ र्म्_२५।१९८{७} ॥  
दूतावदानं यद् इदं मुदा ये शृण्वन्ति ये चापि निशामयन्ति ।  
ते सर्व एवं त्रिदिवे व्रजन्ति सम्बुद्धलोके ऽपि सरन्ति चान्ते ॥ र्म्_२५।१९९{८} ॥  
  
++ इति श्रिरत्नावदानतत्वे दूतावदानं समाप्तम् ++  
  
  
(र्म् ३०३)  
XXवि तैर्थिकावदान  
अथाशोको महीपालः कृताञ्जलिपुटो मुदा ।  
उपगुप्तं तम् अर्हन्तं प्रणत्वैवम् अब्रवीत् ॥ र्म्_२६।१{१} ॥  
भदन्त श्रोतुम् इछामि पुनर् अन्यत् सुभाषितं ।  
तद्यथा गुरुणादिष्टं तथादेष्टुं च मे ऽर्हति ॥ र्म्_२६।२{२} ॥  
इति सम्प्रार्थितं राज्ञा श्रुत्वा स सुगतात्मजः ।  
उपगुप्तो नरेन्द्रं तं समामन्त्र्यैवम् आदिशत् ॥ र्म्_२६।३{३} ॥  
साधु शृणु महाराज यथा मे गुरुणोदितं ।  
तथात्राहं प्रवक्ष्यामि श्रुत्वानुमोदनां कुरु ॥ र्म्_२६।४{४} ॥  
तद्यथा भगवाञ्च् छास्ता श्रीघनो ऽर्हन् मुनीश्वरः ।  
सर्वज्ञः सुगतो नाथो धर्मराजो विनायकः ॥ र्म्_२६।५{५} ॥  
भिक्षुभिः श्रावकैः सार्द्धं तथा सर्वैश् च साङ्घिकैः ।  
तत्रैव जेतकोद्याने विहारे व्यहरत् पुरा ॥ र्म्_२६।६{६} ॥  
तद् धर्मदेशनां श्रोतुं सर्वे लोकैः समागतैः ।  
देवदानवगन्धर्वैर् यक्षकिन्नरराक्षसैः ॥ र्म्_२६।७{७} ॥  
सिद्धैर् विद्याधरैश् चापि नागेन्द्रैर् गरुडैर् अपि ।  
लोकपालैः ससैन्यैश् च ब्राह्मणैश् च महर्षिभिः ॥ र्म्_२६।८{८} ॥  
योगिभिर् यतिभिश् चापि निर्ग्रन्थिभिश् च तापसैः ।  
राजभिः क्षत्रियैश् चापि तथा राजकुमारकैः ॥ र्म्_२६।९{९} ॥  
वैश्यैश् च मन्त्रिभिः श्रेष्ठैर् गृहस्थैश् च महाजनैः ।  
वणिग्भिः सार्थवाहैश् च शिल्पिभिः पौरिकैर् अपि ॥ र्म्_२६।१०{१०} ॥  
ग्राम्यैर् जानपदैश् चापि कार्पटिकैस् तथापरैः ।  
त्रिरत्नदर्शनोत्साहैः सद्धर्मगुणवाञ्छिभिः ॥ र्म्_२६।११{११} ॥  
सत्कृतो मानितो नित्यं पूज्यमानो ऽभिवन्दितः ।  
सर्वसत्वहितार्थेन वर्षं धर्मामृतं सदा ॥ र्म्_२६।१२{१२} ॥  
तदा तत्र पुरे राजा प्रसेनजिन् नृपाधिपः ।  
सम्बुद्धशासनं धृत्वा त्रिरत्नम् अभजन् मुदा ॥ र्म्_२६।१३{१३} ॥  
तद् दृष्ट्वा तीर्थिकाः सर्वे ईर्ष्यारोषाहताशयाः ।  
सम्मील्य सौगतं धर्मं प्रतिक्षिप्यैवम् अब्रुवन् ॥ र्म्_२६।१४{१४} ॥  
भवन्तो यद् अयं बुद्धः सर्वज्ञ ऋद्धिमान् कृती ।  
तत्सर्वान् इमां लोकान् स्वं धर्मे सन्नियोजयेत् ॥ र्म्_२६।१५{१५} ॥  
तदास्मद्वचनं श्रोतुम् अपीछेन् नात्र कश्चन ।  
सर्वे नः श्रावकाश् चापि भजेयुः सुगतं जिनं ॥ र्म्_२६।१६{१६} ॥  
तदा सर्वे वयं लोकै निन्द्यमानः समन्ततः ।  
कथम् अत्र चरिष्यामस् तद् अन्यत्र चरेमहि ॥ र्म्_२६।१७{१७} ॥  
इति सर्वैर् अपि प्रोक्ते तीर्थिकोपासको द्विजः ।  
सर्वान्स् तान्स् तीर्थिकं दृष्ट्वा पुनर् एवम् अभाषत ॥ र्म्_२६।१८{१८} ॥  
(र्म् ३०४)  
भवन्तो म विषीदत्वं कर्तुं अर्हति सर्वथा ।  
तद् उपायं करिष्यामि येनान्यत्र चरेज् जिनः ॥ र्म्_२६।१९{१९} ॥  
इति तान्स् तीर्थिकान् सर्वान् बोधयित्वा स दुर्मतिः ।  
नृपतेर् अन्तिके गत्वा सादरम् एवम् अब्रवीत् ॥ र्म्_२६।२०{२०} ॥  
शृणु राजन् महाभाग यद् धितं ते तद् उच्यते ।  
तथा त्वया समाधाय चरितव्यं सदादरात् ॥ र्म्_२६।२१{२१} ॥  
यद् अयं मुण्डितो भिक्षुः कुलधर्मविनाशकृत् ।  
जातिधर्मपरिभ्रष्टः संसारवृत्तिनिन्दकः ॥ र्म्_२६।२२{२२} ॥  
मायावी कुत्सिताचारो दुःशीलो लोकवञ्चकः ।  
स्वयं नष्टः परांश् चापि नाशयितुम् इहागतः ॥ र्म्_२६।२३{२३} ॥  
तद् अस्य दर्शनं राजं कर्त्तव्यं न कदा चन ।  
ग्रहीतव्यं न नामापि श्रोतव्यं नापि तद् वचः ॥ र्म्_२६।२४{२४} ॥  
सत्कारं न च कर्त्तव्यं दातव्यं नापि किं चन ।  
आश्रमे ऽपि न गन्तव्यं स्थातव्यं न तदन्तिके ॥ र्म्_२६।२५{२५} ॥  
दर्शनं ये प्रकुर्वन्ति तस्य भिक्षोर् दुरात्मनः ।  
ते सर्वे नरके यायुः सद्गतिं न कदा चन ॥ र्म्_२६।२६{२६} ॥  
ये च शृण्वन्ति तद् वाक्यं सर्वे ते निलयं गताः ।  
तीव्रदुःखाभिसन्तप्ता वसेयुर् अनुतापिताः ॥ र्म्_२६।२७{२७} ॥  
सत्कारं ये च कुर्वन्ति सर्वे ते विलयं गताः ।  
दरिद्रा दुर्गतिं गत्वा भ्रमेयुर् निहताशयाः ॥ र्म्_२६।२८{२८} ॥  
ये च दानं प्रकुर्वन्ति तत्राशिर्लुहिताशयाः ।  
ते ऽपि च नरके याता दुःखान्य् एवम् अवाप्नुयुः ॥ र्म्_२६।२९{२९} ॥  
तदाश्रमे च गछन्ति सर्वे ते दुरिताङ्किताः ।  
कुष्ठादि रोगसन्तप्ता यायुश् च निरये ऽचिरात् ॥ र्म्_२६।३०{३०} ॥  
ये च तैः सह तिष्ठन्ति ते सर्वे पापसङ्गिताः ।  
तीव्रदुःखाग्निसन्दग्धा चरेयु निरये सदा ॥ र्म्_२६।३१{३१} ॥  
गृह्नन्ति ये च मन्नाम तेषां गेहेषु सर्वदा ।  
लक्ष्मीर् मैव श्रयेत् तत्र नैरृतिर् एव संश्रयेत् ॥ र्म्_२६।३२{३२} ॥  
ये बुद्धं भजन्त्य् अत्र ते ते सर्वे ऽप्य् अधर्मिणः ।  
कदापि सद्गतिं नैव यान्ति दूरगतिम् एव हि ॥ र्म्_२६।३३{३३} ॥  
इति मत्वा महाराज सदा भद्रं यदीछसि ।  
सत्कारं दर्शनं तस्य कर्त्तव्यं नैव के चन ॥ र्म्_२६।३४{३४} ॥  
किं धर्मं सौगतं धर्मं यन् मिथ्या परिकल्पितं ।  
तत् तस्य दुर्यतेर् धर्मं श्रोतव्यं नैव केन चित् ॥ र्म्_२६।३५{३५} ॥  
यस्य धर्मो हि सर्वत्र वेदशास्त्रे न गण्यते ।  
स किं धर्मात्मको बुद्धस् तत् तत्र मङ्गलं न हि ॥ र्म्_२६।३६{३६} ॥  
इति तेनोदितं श्रुत्वा स परिबोधितः ।  
त्रिरत्नभजनोत्साहशैथिल्यक्षुभितो ऽभवत् ॥ र्म्_२६।३७{३७} ॥  
ततस् तस्य वचः श्रुत्वा तीर्थिकोपासकस्य सः ।  
नृपतिस् तैर्थिके धर्मे ऽभिललाष प्रसादितः ॥ र्म्_२६।३८{३८} ॥  
(र्म् ३०५)  
तत्रैको गृहभृच् छ्रेष्ठी सम्बुद्धोपासकः सुधीः ।  
तं तीर्थ्योपासकं दृष्ट्वा बोधयितुम् अभाषत ॥ र्म्_२६।३९{३९} ॥  
किम् एवं दुर्मते बुद्धो धर्मराजो ऽपि निन्द्यते ।  
मा मैवं वदताम् अत्र त्वम् एव नरकं व्रजेः ॥ र्म्_२६।४०{४०} ॥  
यो लोके समुत्पन्नः सर्वक्लेशान् विनिर्जयन् ।  
जित्वा मारगणान् सर्वान् सम्बोधिज्ञानम् आप्तवान् ॥ र्म्_२६।४१{४१} ॥  
सर्वै ब्रह्मादिभिर् लोकैः संस्तुतो वन्दितो ऽर्चितः ।  
मानितः सत्कृतो बुद्धस् त्वयैव निन्द्यते कथं ॥ र्म्_२६।४२{४२} ॥  
येनैव त्रिजगल्लोकां पुत्रवत् प्रतिपालितं ।  
पूजनीयः कथं नाथं धर्मराजो मुनीश्वरः ॥ र्म्_२६।४३{४३} ॥  
बुद्ध एव जगन्नाथो दयालुः सद्गुणाकरः ।  
सर्वसत्वहिताधानो ऽद्वयवादी विनायकः ॥ र्म्_२६।४४{४४} ॥  
सर्वज्ञः सुगतो भद्ररूपः सर्वहितार्थभृत् ।  
सर्वविद्याधिपः शास्ता सम्बोधिमार्गदेशकः ॥ र्म्_२६।४५{४५} ॥  
निर्जितक्लेश आत्मज्ञः षडभिज्ञो जगद्गुरुः ।  
सम्बुद्धो ऽर्हञ् जिनस् त्रायी धर्मराजो मुनीश्वरः ॥ र्म्_२६।४६{४६} ॥  
ततः स भगवान्न् एव सर्वत्रैधातुकेष्व् अपि ।  
अग्रः श्रेष्ठो महाञ् जेष्ठो नान्यः कश्चिद् अतो ऽधिकः ॥ र्म्_२६।४७{४७} ॥  
तस्माद् अस्य मुनीन्द्रस्य सत्कारं श्रद्धया सदा ।  
शरणगमनं कृत्वा श्रोतव्यं धर्मम् आदरात् ॥ र्म्_२६।४८{४८} ॥  
ये बुद्धे शरणं यान्ति न ते गछन्ति दुर्गतिं ।  
सर्वदा सद्गतौ सौख्यं भुक्त्वा यान्ति जिनालये ॥ र्म्_२६।४९{४९} ॥  
शृण्वन्ति ये च तद् धर्मं ते ऽपि नो यान्ति दुर्गतिं ।  
सदा स्वर्गे सुखं भुक्त्वा यायुश् चान्ते सुनिर्वृतिं ॥ र्म्_२६।५०{५०} ॥  
भजन्ति ये च सङ्घेषु ते ऽपि न यान्ति दुर्गतिं ।  
सदा धर्मरताः सौख्यं भुक्त्वा यान्ति सुखावतिं ॥ र्म्_२६।५१{५१} ॥  
एवं ये ये त्रिरत्नानां सर्वदा शरणं गताः ।  
सत्कृत्य श्रद्धया नित्यं भजन्ति बोधिमानसाः ॥ र्म्_२६।५२{५२} ॥  
सर्वे ते सद्गुणाधाराः सर्वसत्वहितार्थिनः ।  
क्रमाद् बोधिचरीः पूर्य सम्बुद्धपदम् आप्नुयुः ॥ र्म्_२६।५३{५३} ॥  
तेनायं भगवान्न् एव जगन्नाथो जगद्गुरुः ।  
धर्मराजो जगद्भर्त्ता जगत्त्रायी विनायकः ॥ र्म्_२६।५४{५४} ॥  
तेनास्य सद्गुरोः शास्तुः श्रद्धया शरणं गताः ।  
सद्धर्मं सर्वदा श्रुत्वा कर्तुम् अर्हति सत्कृतिं ॥ र्म्_२६।५५{५५} ॥  
ये चाप्य् अस्य मुनीन्द्रस्य प्रतिक्षिपन्ति शासनं ।  
सद्गतिं नैव ते यान्ति दुर्गतिम् एव सर्वदा ॥ र्म्_२६।५६{५६} ॥  
इति मत्वा न कर्त्तव्या बुद्धे निन्दा कथं चन ।  
त्रिरत्नभजनान्य् एव कर्त्तव्यानि शुभार्थिभिः ॥ र्म्_२६।५७{५७} ॥  
ये त्रिरत्नं भजन्त्य् अत्र सर्वे ते बोधिभागिनः ।  
बोधिसत्वा महासत्वा भवेयुः सुगतात्मजाः ॥ र्म्_२६।५८{५८} ॥  
तेन ते ऽपि महासत्वास् त्रिरत्नोपासका अपि ।  
श्रद्धया प्रणतिं तेसां कर्त्तुम् अर्हन्ति सर्वदा ॥ र्म्_२६।५९{५९} ॥  
इति तेनोदितं श्रुत्वा तीर्थिकोपासकश् च सः ।  
(र्म् ३०६)  
तं बुद्धोपासकं दृष्ट्वा पुनर् एवम् अभाषत ॥ र्म्_२६।६०{६०} ॥  
आ किम् एवं त्वया प्रोक्तं किं बुद्धो ऽतापसा ऽयतिः ।  
पूरणो ब्रह्मविज्ञस् तपस्वी संयमी सुधीः ॥ र्म्_२६।६१{६१} ॥  
तत् तस्य पूरणस्याग्रे बुद्धः किं वक्तुम् उत्सहेत् ।  
बालकान् एव वञ्चित्वा ह्य् असद्धर्म्मे युनक्ति सः ॥ र्म्_२६।६२{६२} ॥  
पूरण एव सर्वेषां यतीनां ब्रह्मचारिणां ।  
ऋद्धिमतां महान् अग्रो मात्रैकश् चित् ततो ऽधिकः ॥ र्म्_२६।६३{६३} ॥  
इति तेनोदितं श्रुत्वा स बुद्धोपासकस् ततः ।  
तीर्थिकोपासिकं दृष्ट्वा पुनर् एव तम् अब्रवीत् ॥ र्म्_२६।६४{६४} ॥  
अरे किं ज्ञायते तस्य सम्बुद्धस्य गुणस् त्वया ।  
येनैव कृपया दृष्ट्वा पालितं पुत्रवज् जगत् ॥ र्म्_२६।६५{६५} ॥  
यस्य लोके दया नास्ति तेन किं पाल्यते जगत् ।  
केवललोभसत्कारं हेतुनादोम्भिको हि सः ॥ र्म्_२६।६६{६६} ॥  
तपस्वी योगवित् प्राज्ञ ऋद्धिमान् सिद्धिमान् अपि ।  
यस्य नास्ति दया सत्वे स किम् शास्ता जगद्गुरुः ॥ र्म्_२६।६७{६७} ॥  
यो दृष्ट्वा सकलान् सत्वान् कृपया सम्प्रबोधयन् ।  
सद्धर्मे योजयत्य् अत्र स एव जगतां गुरुः ॥ र्म्_२६।६८{६८} ॥  
तस्माद् अत्र जगच्छास्ता सर्वसत्वहितार्थभृत् ।  
बुद्ध एव जगन्नाथो जगत्त्रायी जगद्गुरुः ॥ र्म्_२६।६९{६९} ॥  
नास्ति बुद्धसमः कश् चित् सर्वसत्वहितङ्करः ।  
तेन ब्रह्मादिदेवैः स वन्दनीयो मुनीश्वरः ॥ र्म्_२६।७०{७०} ॥  
यतो ऽयं श्रीघनः त्रायी षडभिज्ञो विनायकः ।  
मुनीन्द्रो ऽर्हं सुभद्रांशस् तेन तस्याधिको हि कः ॥ र्म्_२६।७१{७१} ॥  
तेनायं सुगतो बुद्धो धर्मराजस् तथागतः ।  
सत्कृत्य श्रद्धया सर्वे भजनीयः शुभेछुभिः ॥ र्म्_२६।७२{७२} ॥  
इति तेनोदितं श्रुत्वा तीर्थिकोपासको ऽथ सः ।  
रोषाग्निपरिदग्धास्यस् तं बौद्धम् एवम् अब्रवीत् ॥ र्म्_२६।७३{७३} ॥  
आ एवम् उच्यते को ऽत्र पूरणात् पर उत्तमः ।  
यतीर् विज्ञो महाभिज्ञः स एव त्रिजगद्गुरुः ॥ र्म्_२६।७४{७४} ॥  
इति तेनोदितं श्रुत्वा सम्बुद्धोपासको ऽपि सः ।  
साञ्जलिः प्रणतिं कृत्वा भूमाव् एवं तम् अब्रवीत् ॥ र्म्_२६।७५{७५} ॥  
बुद्धाद् अन्यो विशिष्टः कस् त्रैधातुभुवनेष्व् अपि ।  
बहुधा किं प्रवादेन बुद्ध एव जगत्प्रभुः ॥ र्म्_२६।७६{७६} ॥  
तेनेत्य् उक्ते स रुष्टात्मा तीर्थिकोपासकस् तदा ।  
कोपाग्निपरिदग्धाङ्गस् तं बुद्धम् एवम् अब्रवीत् ॥ र्म्_२६।७७{७७} ॥  
यदि बुद्धो विशिष्टः स्यात् पूरणाद् अर्हतो यतेः ।  
सर्वस्वं मे तवाधीनं दासश् चापि भवाम्य् अहं ॥ र्म्_२६।७८{७८} ॥  
यदि बुद्धाद् विशिष्टो हि पूरणो ऽर्हं महामतिः ।  
सर्वस्वं ते ममाधीनं दासश् चापि भवेः खलु ॥ र्म्_२६।७९{७९} ॥  
इति तेनोदिते तत्र सम्बुद्धोपासको ऽपि सः ।  
तथेति वन्धनिक्षेपं कृत्वा स्वीकरणं व्यधात् ॥ र्म्_२६।८०{८०} ॥  
तयोर् एतत् प्रवादत्वं प्रसेनजिन् नराधिपः ।  
(र्म् ३०७)  
मत्वामात्यान् समाहूय पुरर् एवम् अभाषत ॥ र्म्_२६।८१{८१} ॥  
गछध्वं मन्त्रिणः सर्वे बुद्धतैर्थिकयोर् अपि ।  
निर्णयित्वा विवादत्वे मिमांसा क्रियताम् इह ॥ र्म्_२६।८२{८२} ॥  
इति राज्ञा समादिष्टं श्रुत्वा ते मन्त्रिणो जनाः ।  
सहसा तज् जनान् सर्वान् समाहूयैवम् आदिशत् ॥ र्म्_२६।८३{८३} ॥  
भवन्तो नृपतेर् एवम् आज्ञां श्रुत्वा समाहिताः ।  
सर्वत्र विजिते घण्टानादैश् चोदय तद् द्रुतं ॥ र्म्_२६।८४{८४} ॥  
इति तैर् मन्त्रिभिः प्रोक्तैः श्रुत्वा ते सजनास् तथा ।  
घण्टावघोषनं कृत्वा सर्वत्रैवं घोषयन् ॥ र्म्_२६।८५{८५} ॥  
शृण्वन्तु पौरिकाः सर्वे इतो ऽह्नि सप्तमे ऽहनि ।  
बौद्धतैर्थिकसंवादे मिमांसात्र भविष्यति ॥ र्म्_२६।८६{८६} ॥  
ये ये ऽत्र द्रष्टुम् इछन्ति सर्वे ते समुपागताः ।  
बुद्धस्य तीर्थिकस्यापि प्रभावं द्रष्टुम् अर्हत ॥ र्म्_२६।८७{८७} ॥  
एवं ते विजिते तत्र सर्वत्र विषयेष्व् अपि ।  
घण्टावघोषणं कृत्वा मन्त्रिणां पुर आययुः ॥ र्म्_२६।८८{८८} ॥  
ततस् ते सजनाः सर्वे राज्ञो ऽन्तिकम् उपागताः ।  
प्रणत्वैतत् प्रवृत्तान्तं पुरतः सन्न्यवेदयन् ॥ र्म्_२६।८९{८९} ॥  
ततो ऽह्नि सप्तमे प्राप्ते सर्वे लोकाः समागताः ।  
विस्तीर्णे भूतले रम्ये तद् द्रष्टुम् उपतस्थिरे ॥ र्म्_२६।९०{९०} ॥  
तथा देवा अनेके च तद्दर्शनकुतूहलाः ।  
अन्तरीक्षे समाश्रित्य सन्तस्थुः प्रतिमोदिताः ॥ र्म्_२६।९१{९१} ॥  
एवं सर्वेषु लोकेषु नृपमन्त्रिजनादिषु ।  
नैकशतसहस्रेषु सन्निपातेषु सर्वतः ॥ र्म्_२६।९२{९२} ॥  
तीर्थिकोपासकस् तत्र स गोमये प्रलेषिते ।  
मण्डले गन्धपुष्पादिपूजाङ्गैः समपूजयत् ॥ र्म्_२६।९३{९३} ॥  
ततः स साञ्जलिर् नत्वा जानुभ्यां भुवि संस्थितः ।  
उद्वहन्न् उत्तरासङ्गं प्रार्थयद् एवम् आदरात् ॥ र्म्_२६।९४{९४} ॥  
येन सत्येन षड्विज्ञाः शास्तारः पूरणादयः ।  
भगवन्तो महाभिज्ञा अर्हन्तो ब्रह्मचारिणः ॥ र्म्_२६।९५{९५} ॥  
अनेन सत्यभावेन सर्वान् एतान् यतीश्वरान् ।  
एतत्पूजोपहाराणि प्रानुगञ्छन्तु सम्मुखं ॥ र्म्_२६।९६{९६} ॥  
एवं सम्प्रार्थनां कृत्वा तीर्थिकोपासको मुदा ।  
तानि पञ्चोपहाराणि प्रादाय गगणे ऽक्षिपत् ॥ र्म्_२६।९७{९७} ॥  
तेन क्षिप्रक्षिप्तमात्राणि तानि सर्वाणि भूतले ।  
पतितान्य् अस्तङ्गतान्य् एव सहसादर्शने ययुः ॥ र्म्_२६।९८{९८} ॥  
तद् दृष्ट्वा ससुरा लोकाः सर्वे ते भूमिपादयः ।  
उच्चैर् नादैर् हसन्तस् तं तैर्थिकम् एव मेनिरे ॥ र्म्_२६।९९{९९} ॥  
तद् दृष्ट्वा धिक्प्रवादं च श्रुत्वा स तैर्थिको ऽपतत् ।  
ततश् चिरात् समुत्थाय लज्जाभिन्नमुखाशयः ॥ र्म्_२६।१००{१००} ॥  
त्रसितो ऽधोमुखोद्रष्टो निष्प्रभः परिकम्पितः ।  
भ्रस्तस्कन्धः करे कण्डं स्थाप्य तस्थौ विमुर्छितः ॥ र्म्_२६।१०१{१} ॥  
तद् दृष्ट्वा स प्रसन्नात्मा बुद्धोपासको मुदा ।  
प्रकृत्वा मण्डलं तत्र गोमयप्रतिलेपिते ॥ र्म्_२६।१०२{२} ॥  
(र्म् ३०८)  
पञ्चोपहारपूजङ्गैः समभ्यर्च्य यथाविधिः ।  
उद्वहन्न् उत्तरासङ्गं जानुभ्यां भुवि संस्थितः ॥ र्म्_२६।१०३{३} ॥  
साञ्जलिः पुरतः स्थित्वा सम्बुद्धं तं मुनीश्वरं ।  
स्मृत्वा नत्वा तथा सत्यं प्रार्थयद् एवम् आदरात् ॥ र्म्_२६।१०४{४} ॥  
यतो ऽयं भगवान् बुद्धः सर्वलोकविनायकः ।  
तेन सत्येन सर्वाणि पुष्पाणीमानि सूदकं ॥ र्म्_२६।१०५{५} ॥  
इदं सौरभ्यधूपं च भगवन्तं मुनीश्वरं ।  
सम्बुद्धं श्रीघनं नाथं प्राभियान्तु विहायसा ॥ र्म्_२६।१०६{६} ॥  
इति सम्प्रार्थनां कृत्वा स बुद्धोपासको मुदा ।  
तानि सर्वोपहाराणि प्रादाय गगणे ऽक्षिपत् ॥ र्म्_२६।१०७{७} ॥  
तानि तेन प्रक्षिप्तानि सर्वाणि गगणे ऽसरन् ।  
तानि सर्वाणि पुष्पाणि छत्रीभूत्वाचरन् क्रमात् ॥ र्म्_२६।१०८{८} ॥  
धूपो मेघवद् अम्भो ऽपि वैडूर्य्यवत् तदाचरत् ।  
तद् दृष्ट्वा जनता सर्वा महाश्चर्य्यं प्रलेहिरे ॥ र्म्_२६।१०९{९} ॥  
क्रमेण तानि सर्वाणि प्रचरन्ति विहायसा ।  
झटिति जेतकारण्ये विहारे सम्मुखं ययुः ॥ र्म्_२६।११०{१०} ॥  
दृष्ट्वा सजनकायो ऽपि प्रतिहार्यं तद् अद्भुतं ।  
जयशब्दं प्रकुर्वन्तः पश्यन्तो ऽनुययुर् मुदा ॥ र्म्_२६।१११{११} ॥  
तत्र सर्वाणि पुष्पाणि छत्रीभूत्वा जगद्गुरोः ।  
सम्बुद्धस्य जगच्छास्तुर् उपरि समुपाश्रयन् ॥ र्म्_२६।११२{१२} ॥  
तद् धूपम् अग्रतस् तस्य तस्थौ कृत्वा प्रदक्षिणां ।  
पदाम्बुजं तद् अम्भो ऽपि पपात वियतः सरत् ॥ र्म्_२६।११३{१३} ॥  
तत् समालोक्य सर्वे ते द्विजादि पौरिका जनाः ।  
प्रसादिता मुनीन्द्रस्य सभायां समुपाचरन् ॥ र्म्_२६।११४{१४} ॥  
सर्वे प्रदक्षिणीकृत्य कृताञ्जलिपुटा मुदा ।  
भगावन्तं मुनिं नत्वा सर्वे ते समुपाश्रयन् ॥ र्म्_२६।११५{१५} ॥  
स बुद्धोपासकश् चापि नत्वा तं श्रीघनं मुदा ।  
तत् सद्धर्मामृतं पातुम् उपतस्थौ कृताञ्जलिः ॥ र्म्_२६।११६{१६} ॥  
तीर्थिकोपासकः सो ऽपि तद् दृष्ट्वा विस्मयान्विताः ।  
महद् बुद्धानुभावत्वं मत्वा द्रष्टुम् उपाश्रयत् ॥ र्म्_२६।११७{१७} ॥  
ततः स भगवान् दृष्ट्वा सर्वान्स् तान् समुपस्थितान् ।  
आर्यसत्यम् उपादिश्य पुनर् एवम् उपादिशत् ॥ र्म्_२६।११८{१८} ॥  
शृणुध्वं साधवः सर्वे आर्यधर्मं समुच्यते ।  
यत् त्रिरत्नं समाख्यातं तत् त्रिलोक्ये महत्तरं ॥ र्म्_२६।११९{१९} ॥  
तद्यथा सर्वलोकानां त्रैधातुकनिवासिनां ।  
सर्वेषाम् अपि भद्रार्थं सद्धर्मं सम्प्रकाशये ॥ र्म्_२६।१२०{२०} ॥  
स सम्बुद्धो जगच्छास्ता सर्वसत्वहितङ्करः ।  
जगन्नाथो जगत्त्राता बुद्धरत्नम् इदं वरं ॥ र्म्_२६।१२१{२१} ॥  
अत्र यैः श्रद्धया कर्मं दानादि सुकृतं कृतं ।  
तेषाम् अग्रप्रसन्नानां विपाकैः फलम् उत्तमं ॥ र्म्_२६।१२२{२२} ॥  
अप्रमेयम् असङ्ख्येयं सम्बोधिपददायकं ।  
(र्म् ३०९)  
एवं मत्वात्र सम्बुद्धं भजत सर्वदा मुदा ॥ र्म्_२६।१२३{२३} ॥  
यावतश् चात्र संसारे संस्कृता वाप्य् असंस्कृताः ।  
धर्मास् तेषां महान् अग्रो विरागो धर्मं उत्तमः ॥ र्म्_२६।१२४{२४} ॥  
धर्मरत्नम् इदं ये ऽत्र प्रभजन्ति प्रसादिताः ।  
तेषाम् अग्रप्रसन्नानां विपाके फलम् उत्तमं ॥ र्म्_२६।१२५{१२} ॥  
अप्रमेयम् असङ्ख्येयं सम्बोधिज्ञानदायकं ।  
तद् एतत् सौगतं धर्मं श्रुत्वा भजन्ति संवरं ॥ र्म्_२६।१२६{१३} ॥  
यावन्तश् चात्र त्रैलोक्ये सङ्घाः पूगा गणाः स्मृताः ।  
तेषाम् अग्रो महान् ख्यातो बुद्धसङ्घो जगद्वरः ॥ र्म्_२६।१२७{१४} ॥  
सङ्घरत्नम् इदं ये ऽत्र भजन्ति श्रद्धया मुदा ।  
तेषाम् अग्रप्रसन्नानां विपाके फलम् उत्तमं ॥ र्म्_२६।१२८{१५} ॥  
अप्रमेयम् असङ्ख्येयं सम्बोधिमार्गचालकं ।  
तद् अत्र सौगते सङ्घे भजत श्रद्धयादरात् ॥ र्म्_२६।१२९{१६} ॥  
इदं रत्नत्रयं ख्यातं सर्वसत्वशुभङ्करं ।  
वाञ्छितार्थप्रदं सिद्धं सम्बोधिज्ञानदायकं ॥ र्म्_२६।१३०{१७} ॥  
तद् एतत् त्रितयं रत्नं सम्बोधिपदवाञ्छिभिः ।  
सत्कृत्य श्रद्धया नित्यं पूजनीयं समादरात् ॥ र्म्_२६।१३१{१८} ॥  
ये त्रिरत्नं सदा नित्यं पूजयन्ति प्रसादिताः ।  
न ते मारवशं याता भवन्ति बोधिलाभिनः ॥ र्म्_२६।१३२{१९} ॥  
इति मत्वा त्रिरत्नं तद् दृष्ट्वा कृत्वानुमोदनां ।  
साञ्जलिप्रणतिं कृत्वा दूराद् वन्दितुम् अर्हथ ॥ र्म्_२६।१३३{२०} ॥  
इत्य् आदिष्टं मुनीन्द्रेण श्रुत्वा ते ब्राह्मणादयः ।  
सर्वे लोकाः प्रसीदन्तस् त्रिरत्नशरणं ययुः ॥ र्म्_२६।१३४{२१} ॥  
तत्र के चिज् जना भद्राः सम्बुद्धशरणं गताः ।  
शिक्षापदं समादाय प्राचरत् सौगतं व्रतं ॥ र्म्_२६।१३५{२२} ॥  
के चिद् भद्राशया विज्ञा सम्बुद्धशरणं गताः ।  
प्रव्रज्याव्रतम् आदाय प्राचरद् ब्रह्मचारिकां ॥ र्म्_२६।१३६{२३} ॥  
ततः क्लेशान् विनिर्जित्य संसारभोग्यनिस्पृहाः ।  
साक्षाद् अर्हत्पदं प्राप्य बभूव ब्रह्मचारिणः ॥ र्म्_२६।१३७{२४} ॥  
एतत् सर्वं समालोक्य तीर्थिकोपासको ऽपि सः ।  
विस्मितः सुप्रसन्नात्मा त्रिरत्नं शरणं ययौ ॥ र्म्_२६।१३८{२५} ॥  
ततः स तैर्थिकस् तस्य मुनीन्द्रस्य पदाम्बुजे ।  
साञ्जलिप्रणतश् चैवं प्रणिधानं व्यधान् मुदा ॥ र्म्_२६।१३९{२६} ॥  
अद्यारभ्य सदाप्य् अस्य मुनीन्द्रस्य जगद्गुरोः ।  
सद्धर्मं समुपाश्रित्य त्रिरत्नोपासको भवे ॥ र्म्_२६।१४०{२७} ॥  
एतत्पुण्यविपाकेन लोके ऽन्धे ऽपरिनायके ।  
सम्बोधिज्ञानम् आसाद्य भवेयं सुगतो जिनः ॥ र्म्_२६।१४१{२८} ॥  
अतीर्णां तारयिष्यामि मोचयिष्याम्य् अमोचितान् ।  
सर्वान् आश्वासयिष्यामि ह्य् अनाश्वस्तान् सुदुःखिनः ॥ र्म्_२६।१४२{२९} ॥  
सत्वान् निर्वापयिष्यामि भवालयाद् अनिर्वृतान् ।  
करिष्यामि सदा भद्रं त्रैधातुभुवनेष्व् अपि ॥ र्म्_२६।१४३{३०} ॥  
(र्म् ३१०)  
इति तेन कृतं बोधिप्रणिधानं स्वचेतसा ।  
मत्वा स भगवान् स्मितं विससर्ज सरश्मिकं ॥ र्म्_२६।१४४{३१} ॥  
तदा ता रश्मयः पञ्चवर्णाः सर्वाः समन्ततः ।  
लोकेषु प्रसृता भद्रं सौख्यं कृत्वा प्रसेरिरे ॥ र्म्_२६।१४५{३२} ॥  
या अधस्ताद् गताभासो सर्वत्र नरकेषु ताः ।  
प्रसृता अवभास्यैवं भद्रसौख्यं प्रचक्रिरे ॥ र्म्_२६।१४६{३३} ॥  
तत्प्रभाभिः परिस्पृष्टा सर्वे ते नरकाश्रिताः ।  
निर्दुःखा सौख्यम् आसाद्य विस्मयं समुपाययुः ॥ र्म्_२६।१४७{३४} ॥  
ततस् ते नारकाः सत्वाः सर्वे ते नरके स्थिताः ।  
एकैकनरकेष्व् एवं सम्मील्य संवभाषिरे ॥ र्म्_२६।१४८{३५} ॥  
अहो चित्रं किम् अद्यैवं महत् सौख्यं प्रजायते ।  
इतश् च्युताः किम् अन्यत्र समुत्पन्ना वयं खलु ॥ र्म्_२६।१४९{३६} ॥  
इति संवादिनां तेसां सर्वेषां सम्प्रबोधने ।  
भगवान् निर्मितं बुद्धं प्रेरयन् नरके प्रति ॥ र्म्_२६।१५०{३७} ॥  
तं दृष्ट्वा नारकाः सर्वे विस्मिताः सम्प्रसादिताः ।  
भूय एकत्र सम्मील्य मिथ एवं वभाषिरे ॥ र्म्_२६।१५१{३८} ॥  
अहो वयम् इतश् च्युत्वा नैवान्यत्र गताः खलु ।  
किं त्व् अस्यापूर्वरूपस्य प्रभावान् नः शुभायते ॥ र्म्_२६।१५२{३९} ॥  
नूनम् अयं जगन्नाथो बुद्धो ऽस्मान् दुःखपीडितान् ।  
समीक्ष्य कृपया दृष्ट्या समुद्धर्त्तुम् इहागतः ॥ र्म्_२६।१५३{४०} ॥  
तद् अस्यात्र वयं सर्वे सत्कृत्य श्रद्धयादरात् ।  
सर्वदा शरणं गत्वा भक्तुम् अर्हामहे ऽधुना ॥ र्म्_२६।१५४{४१} ॥  
इति सम्भाषणां कृत्वा सर्वे ते सम्प्रसादिताः ।  
अस्यैव शरणं गत्वा प्रणत्वा सम्प्रभेजिरे ॥ र्म्_२६।१५५{४१!} ॥  
ततस् ते नारकाः सर्वे तत्पापपरिमोचिताः ।  
परिशुद्धाः शुभात्मानः सद्गतिं सहसा ययुः ॥ र्म्_२६।१५६{४२} ॥  
एवं तान् नारकान् सर्वाः समुद्धृत्य प्रभाश् च ताः ।  
सर्वाः प्रत्यागतास् तत्र सम्बुद्धस्य पुरो ऽसरन् ॥ र्म्_२६।१५७{४३} ॥  
एवम् ऊर्द्धं गतायाश् च रश्मयस् ताः समन्ततः ।  
सर्वान् देवालयां लोकान् अवभास्य प्रसेरिरे ॥ र्म्_२६।१५८{४४} ॥  
यावद् भवाग्रपर्यन्तम् अवभास्य समन्ततः ।  
प्रसारिताः ततो गाथा निसृताः समचोदयन् ॥ र्म्_२६।१५९{४५} ॥  
अनित्यं खलु संसारं दुःखं शून्यम् अनात्मकं ।  
पुण्यम् एव जगत्सारं तत् पुण्यं चिनुतादरात् ॥ र्म्_२६।१६०{४६} ॥  
निष्क्रामतारभध्वं तद् युज्यध्वं बुद्धशासने ।  
धुनीत मृत्युसैन्यानि चरत सौगतं व्रतं ॥ र्म्_२६।१६१{४७} ॥  
यो ह्य् अस्मिन् सौगते धर्मे चरिष्यति समाहितः ।  
स हित्वा जन्म संसारे दुःखस्यान्तं करिष्यति ॥ र्म्_२६।१६२{४८} ॥  
तत् त्रिरत्नं सदा यूयं संस्मृत्वा शरणं गताः ।  
सत्कृत्य श्रद्धया नित्यं भजत बोधिप्राप्तये ॥ र्म्_२६।१६३{४९} ॥  
एवं तद् घोषम् आकर्ण्य सर्वदेवाः प्रबोधिताः ।  
त्रिरत्नं शरणं कृत्वा प्रभेजिरे सदादरात् ॥ र्म्_२६।१६४{५०} ॥  
(र्म् ३११)  
एवं ता रश्मयो देवाञ् चोदयित्वा समन्ततः ।  
पुनः प्रत्यागतास् तत्र बुद्धान्तिकम् उपाययुः ॥ र्म्_२६।१६५{५१} ॥  
तत्र ता रश्मयः सर्वा एकीभूत्वाभिपिण्डिताः ।  
त्रिधा प्रदक्षिणीकृत्य सूष्णीषे ऽन्तर्दधुर् मुनेः ॥ र्म्_२६।१६६{५२} ॥  
तद्दृष्ट्वा ससभालोकाः सर्वे ते विस्मयान्विताः ।  
शास्ता किम् आदिशेद् धर्मम् इति ध्यात्वा निषेदिरे ॥ र्म्_२६।१६७{५३} ॥  
अथायुष्मान् महानन्दो मत्वा तल् लोकचिन्तितं ।  
उत्थाय साञ्जालिर् नत्वा पप्रछ तं मुनीश्वरं ॥ र्म्_२६।१६८{५४} ॥  
विगतोद्धवा दैन्यमदप्रहीणा बुद्धा जगत्य् उत्तमहेतुभूताः ।  
नाकारणे शङ्खमृणालगौरं स्मितम् उपदेशयन्ति जिना जितारयः ॥ र्म्_२६।१६९{५५} ॥  
तत् कालं स्वयम् एवम् अधिगम्य धीर बुद्ध्या श्रोतॄणां श्रमण जिनेन्द्र काङ्क्षितानां धीरभिर् ।  
मुनिवृष वाग्भिर् उत्तमाभिर् उत्पन्नं व्यपनय संशयं शुभाभिः ॥ र्म्_२६।१७०{५६} ॥  
नाकस्माल् लवणजलाद्रिराजधैर्याः सम्बुद्धाः स्मितम् उपदर्शयन्ति नाथाः ।  
यस्यार्थे स्मितम् उपदर्शयन्ति धीरास् तं श्रोतुं समभिलषन्ति जनोघाः ॥ र्म्_२६।१७१{५७} ॥  
तद् भवान् सर्वसत्वानां चित्ताभिपरिबोधने ।  
यद् अभिलषितं कार्यं तद् उपदेष्टुम् अर्हति ॥ र्म्_२६।१७२{५८} ॥  
इति सम्प्रार्थिते तेन भगवान् स मुनीश्वरः ।  
आयुष्मन्तं तम् आनन्दं समालोक्यैवम् आदिशत् ॥ र्म्_२६।१७३{५९} ॥  
एवम् एतन् महानन्द नाहेतुप्रत्ययं जिनाः ।  
सम्बुद्धाः सुगताः सर्वे दर्शयन्ति स्मितं क्वचित् ॥ र्म्_२६।१७४{६०} ॥  
शृण्व् आनन्द यदर्थे ऽहं स्मितं मुञ्चामि साम्प्रतं ।  
तदर्थं सम्प्रवक्ष्यामि सर्वसत्वप्रबोधने ॥ र्म्_२६।१७५{६१} ॥  
पश्यसि यद् अयं श्रेष्ठी तीर्थिकोपासको मुदा ।  
ममात्र शरणं गत्वा प्रणिधानं करोति हि ॥ र्म्_२६।१७६{६२} ॥  
एतत्पुण्यविपाकेन त्रिकल्पान्तम् अनात्मवित् ।  
क्रमाद् बोधिचारीः सर्वाः परिपूर्य भवेत् सुधीः ॥ र्म्_२६।१७७{६३} ॥  
ततः क्लेशगणाञ् जित्वा सर्वान् मारगणान् अपि ।  
बोधिं प्राप्याचलो नाम तथागतो भविष्यति ॥ र्म्_२६।१७८{६४} ॥  
इत्य् आदिष्टं मुनीन्द्रेण श्रुत्वानन्दादि भिक्षवः ।  
सर्वे ते सुप्रसन्नास्याः प्राभ्यनन्दन् सविस्मयाः ॥ र्म्_२६।१७९{६५} ॥  
तथा तेन मुनीन्द्रेण व्याख्यातं स तैर्थिकः ।  
श्रुत्वानुमोदनां कृत्वा प्राभ्यनन्दन् सविस्मयः ॥ र्म्_२६।१८०{६६} ॥  
ततः स सर्वदा नित्यं सत्कृत्य श्रद्धया मुदा ।  
त्रिरत्नभजानं कृत्वा प्राचरत् सौगतं व्रतं ॥ र्म्_२६।१८१{६७} ॥  
इति मे गुरुणाख्यातं श्रुतं मया तथोच्यते ।  
त्वम् अप्य् एवं महाराज त्रिरत्नसेवको भव ॥ र्म्_२६।१८२{६८} ॥  
प्रजाश् चापि तथा राजं बोधयित्वा प्रयत्नतः ।  
त्रिरत्नभजनोत्साहे सञ्चारयितुम् अर्हसि ॥ र्म्_२६।१८३{६९} ॥  
तथा ते सर्वदा नित्यं सर्वत्रापि शुभं भवेत् ।  
(र्म् ३१२)  
क्रमाद् बोधिं समासाद्य सम्बुद्धपदम् आप्नुयात् ॥ र्म्_२६।१८४{७०} ॥  
इति तेनार्हतादिष्टं श्रुत्वाशोकः स भूपतिः ।  
सत्यम् इति प्रतिज्ञाय प्राभ्यनान्दत् स पार्थिकः ॥ र्म्_२६।१८५{७१} ॥  
शृण्वन्तीदं नरा ये मुनिवरकथितं तैर्थिकस्यावदानं ये चापि श्रावयन्ति प्रमुदितमानसः श्रद्धया भक्तियुक्ताः ।  
ते सर्वे बोधिसत्वाः सकलगुणभरा भद्रचर्या चरन्तो भुक्त्वा सत्सौख्यभद्रं जिनवरनिलये सम्प्रयान्ति प्रमोदाः ॥ र्म्_२६।१८६{७२} ॥  
  
++ इति श्रीरत्नावदानतत्वे तैर्थिकावदानं समाप्तम् ++  
  
  
(र्म् ३१३)  
XXविइ मालिकावदान  
अथाशोको महीनाथः कृताञ्जलिपुटो मुदा ।  
उपगुप्तं तम् अर्हन्तं प्रणत्वा प्रार्थयत् पुनः ॥ र्म्_२७।१{१} ॥  
भदन्त श्रोतुम् इछामि पुनर् अन्यत् सुभाषितं ।  
तद्यथा गुरुणादिष्टं तथादेष्टुं त्वं अर्हति ॥ र्म्_२७।२{२} ॥  
इति तेन नरेन्द्रेण प्रार्थितं स यतीश्वरः ।  
उपगुप्तो नरेन्द्रन् तं समालोक्यैवं आदिशत् ॥ र्म्_२७।३{३} ॥  
शृणु साधु महाराज यथा मे गुरुणोदितं ।  
तथाहं तत् प्रवक्ष्यामि तव पुण्यविवृद्धये ॥ र्म्_२७।४{४} ॥  
तद्यथा भगवान् बुद्धः शाक्यसिंहो जगद्गुरुः ।  
सर्वज्ञः सुगतः शास्ता धर्मराजो मुनीश्वरः ॥ र्म्_२७।५{५} ॥  
एकस्मिन् समये तत्र श्रावस्त्या उपकण्ठिके ।  
जेतारण्ये महोद्याने विहारे श्रावकैः सह ॥ र्म्_२७।६{६} ॥  
भिक्षुभिश् चैलकैश् चापि भिक्षुणीभिर् उपासकैः ।  
उपासिकाभिर् अन्यैश् च बोधिसत्वगणैर् अपि ॥ र्म्_२७।७{७} ॥  
सर्वसत्वहितार्थेन बोधिचर्यं प्रकाशयन् ।  
सद्धर्मं समुपादिश्य विजहार प्रभासयन् ॥ र्म्_२७।८{८} ॥  
तत् सद्धर्मामृतं पातुं सर्वे लोकाः समागताः ।  
शक्रादयो ऽपि देवेन्द्रा ब्रह्मादिलोकपालकाः ॥ र्म्_२७।९{९} ॥  
दैत्येन्द्रा गरुडा नागा यक्षगन्धर्वकिन्नराः ।  
सिद्धा विद्याधराश् चापि राक्षसाश् च महर्द्धिकाः ॥ र्म्_२७।१०{१०} ॥  
ऋषयो ब्राह्मणा चापि क्षत्रियाश् च नराधिपाः ।  
वैश्या राजकुमाराश् च मन्त्रिणो ऽमात्यका जनाः ॥ र्म्_२७।११{११} ॥  
गृहस्थाः सार्थवाहाश् च वणिजः शिल्पिनो ऽपि च ।  
पौरा जानपदा ग्राम्या अन्ये कार्पटिका अपि ॥ र्म्_२७।१२{१२} ॥  
सर्वे ते समुपागत्य तत्र तं श्रीघनं मुनिं ।  
दृष्ट्वा प्रदक्षिणीकृत्य प्रणत्वा समुपाचरन् ॥ र्म्_२७।१३{१३} ॥  
यथाक्रमं समभ्यर्च्य नत्वा साञ्जलयो मुदा ।  
परिवृत्य पुरस्कृत्य सर्वे ते समुपाश्रयन् ॥ र्म्_२७।१४{१४} ॥  
तान् सर्वान् समुपासीनां दृष्ट्वा स भगवान् मुनिः ।  
आर्यसत्यं समारभ्य दिदेश धर्मम् उत्तमं ॥ र्म्_२७।१५{१५} ॥  
तद् धर्मं समुपाकर्ण्य सर्वे ते सम्प्रबोधिताः ।  
धर्मवैशेषम् आज्ञाय बभुवुर् बोधिवाञ्छिताः ॥ र्म्_२७।१६{१६} ॥  
तदा तत्र पुरे राजा प्रसेनजित् कौशलः ।  
यदा न सुगतस् तत्र तदा तीर्थिकभाग् अभूत् ॥ र्म्_२७।१७{१७} ॥  
यदा तु सुगतस् तत्र ससाङ्घिकः समागतः ।  
तदा स नृपतिर् नित्यं श्रीघनं तं सदाभजत् ॥ र्म्_२७।१८{१८} ॥  
तस्मिंश् च समये तत्र कश्चिद् आरामिको वनात् ।  
(र्म् ३१४)  
नवं पद्मैः समादाय राज्ञे दातुं पुरे ऽविशत् ॥ र्म्_२७।१९{१९} ॥  
तत्रैकपथि तं दृष्ट्वा तीर्थिकोपासिको मुदा ।  
सहसा तस्य पुरो गत्वा प्रार्थयत् तं सरोरुहं ॥ र्म्_२७।२०{२०} ॥  
भो मालिन्न् इदं पद्मं यदि विक्रेतुम् इछसि ।  
उचितं मूल्यम् आदाय मह्यं दातुं त्वम् अर्हसि ॥ र्म्_२७।२१{२१} ॥  
इति तेनार्थितं श्रुत्वा मालिकः लुभिताशयः ।  
यदीछति भवान् दद्याम् इति तं दातुम् ऐछत ॥ र्म्_२७।२२{२२} ॥  
तस्मिन्न् एव क्षणे तत्र गृहस्थो ऽनाथपिण्डदः ।  
पुष्पार्थी समुपायातो मालिकं तम् अपृछत ॥ र्म्_२७।२३{२२} ॥  
भो मालिन्न् इदं पद्मं यदि विक्रेतुम् इछति ।  
द्विगुणं मूल्यम् आदाय भवान् मे दातुम् अर्हति ॥ र्म्_२७।२४{२३} ॥  
इति तेनोदितं श्रुत्वा तीर्थिकोपासको ऽपि सः ।  
तद्द्विगुणेन मूल्येन तद् पद्मं समयाचत ॥ र्म्_२७।२५{२४} ॥  
इति तेनार्थितं श्रुत्वा स चाप्य् अनाथपिण्डदः ।  
तद्द्वैगुण्येन मूल्येन कमलं तम् अयाचत ॥ र्म्_२७।२६{२५} ॥  
तच् छ्रुत्वा तैर्थिकः सो ऽपि मददर्पाभिमानिनः ।  
तत्त्रिगुणमूल्येन गृहीतुं तं समैछत ॥ र्म्_२७।२७{२६} ॥  
तद् दृष्ट्वा स गृहस्थेणानाथपिण्डदोत्सही ।  
चतुर्गुणेन मूल्येन पद्मं तम् अभ्ययाचत ॥ र्म्_२७।२८{२७} ॥  
एवं तौ गृहपती सो थ यावच् छतसहर्स्रकैः ।  
मूल्य तं पद्मम् आदाय मालिनं तं ययाचतुः ॥ र्म्_२७।२९{२८} ॥  
तद् दृष्ट्वारामिकः स ऽपि प्रवर्द्धयन् परस्परं ।  
तयोर् द्वयोर् अदत्वैव मनसैवं व्यचिन्तयत् ॥ र्म्_२७।३०{२९} ॥  
अयं गृहपतिः श्रेष्ठो ह्य् अनाथपिण्डदः सुधीः ।  
अचपलो महाधीरः स्थिरसत्वो विचक्षणः ॥ र्म्_२७।३१{३०} ॥  
कस्यार्थे न्व् इदं पद्मम् इयन् मूल्येन याचते ।  
नूनम् अत्र महद्धेतुर् भविष्यति न संशयः ॥ र्म्_२७।३२{३१} ॥  
तद् एतत् परिपृछाव दास्यामि सद्गुणार्थिने ॥ र्म्_२७।३३{३२} ॥  
इति ध्यात्वा स्वचित्तेन स आरामिक उत्सुकः ।  
तैर्थिकं तं समालोक्य पप्रछैवं समादरात् ॥ र्म्_२७।३४{३३} ॥  
भो पुरुष भवान् कस्य कार्यस्यार्थे इदं कजं ।  
इयन्मूल्येन विक्रेतुम् इछति तद् वदस्व मे ॥ र्म्_२७।३५{३४} ॥  
इति तेनोदितं श्रुत्वा स तैर्थिकः प्रमोदितः ।  
आरामिकं तम् आलोक्य प्रबोधयितुम् अब्रवीत् ॥ र्म्_२७।३६{३५} ॥  
यः श्रीपतिर् जगद्भर्त्ता नारायनो जनार्दनः ।  
तस्य पूजां करिष्यामि तद् इदं देहि मे ऽम्बुजं ॥ र्म्_२७।३७{३६} ॥  
इति तेनोदितं श्रुत्वारामिको सानुबोधितः ।  
अनाथपिण्डदं तं च दृष्ट्वा कार्यम् अपृछत ॥ र्म्_२७।३८{३७} ॥  
भो साधो भवंश् चापि किम् अर्थम् इदम् अम्बुजं ।  
बहुमूल्यैव समाहर्त्तुम् इछति तद् वदस्व मे ॥ र्म्_२७।३९{३८} ॥  
इति तद् वचनं श्रुत्वा सो ऽनाथपिण्डदः सुधीः ।  
आरामिकं तम् आलोक्य प्रबोधयितुम् अब्रवीत् ॥ र्म्_२७।४०{३९} ॥  
साधु साधु महाभाग यद् इदं ते सरोरुहं ।  
बहुमूल्येन वाञ्छामि तद् अर्थं कथ्यते शृणु ॥ र्म्_२७।४१{४०} ॥  
(र्म् ३१५)  
यो ऽत्र शौद्धोदनी राजा चक्रवर्त्ती नृपाधिपः ।  
सर्वसत्वहितार्थेन सम्बोधिसाधनोद्यतः ॥ र्म्_२७।४२{४१} ॥  
सर्वत्र भुवने लोके क्लेशाकुलासमाहिते ।  
बोधिचर्याविहीने ऽत्र म्लेछधर्मप्रवर्त्तते ॥ र्म्_२७।४३{४२} ॥  
बोधिचर्यां स्वयं धृत्वा प्रकाशयितुम् उद्यतः ।  
सर्वराज्यं परित्यज्य सर्वांश् चापि परिग्रहान् ॥ र्म्_२७।४४{४३} ॥  
वैराग्यधर्मम् आश्रित्य संसारभोगनिस्पृहः ।  
गयाशीर्षे नगे गत्वा कृत्वा तपः सुदुष्करं ॥ र्म्_२७।४५{४४} ॥  
ततो लोके हितं कर्तुं समुत्थाय समाहितः ।  
बोधिवृक्षतलासीनस् तस्थौ ध्यानसमाहितः ॥ र्म्_२७।४६{४५} ॥  
तत्र मारगणान् सर्वाञ् जित्वा क्लेशगणान् अपि ।  
सम्बोधिज्ञानं आसाद्य बुद्धो भवति साम्प्रतं ॥ र्म्_२७।४७{४६} ॥  
सो ऽयं बुद्धो जगच्छास्ता जगन्नाथो जगद्गुरुः ।  
जगद्भर्त्ता जगत्त्रायी धर्मराजा मुनीश्वरः ॥ र्म्_२७।४८{४७} ॥  
सर्वज्ञः सुगतः श्रिमान् षडभिज्ञो विनायकः ।  
सत्यवादी महाधीरः सत्यधर्मशुभार्थभृत् ॥ र्म्_२७।४९{४८} ॥  
समन्तभद्ररूपांशः सौम्यरूपो जितेन्द्रियः ।  
द्वात्रिंशल्लक्षणाशीतिव्यञ्जनप्रतिमण्डितः ॥ र्म्_२७।५०{४९} ॥  
भगवाञ् छ्रीघनो ब्रह्मविहारिको गुणाकरः ।  
सर्वत्रैधातुकाधीशःसर्वदुष्टप्रशान्तकृत् ॥ र्म्_२७।५१{५०} ॥  
सर्वमारविजेतार्हं सम्बोधिमार्गदेशकः ।  
वाञ्छितार्थप्रदातारश् चिन्तामणिगुणाधिकः ॥ र्म्_२७।५२{५१} ॥  
शुद्धशीलः शुभाचारः क्षान्तिव्रतधरः सुधीः ।  
सर्वसत्वहितोद्योगी निःक्लेशः सर्वजित् कृती ॥ र्म्_२७।५३{५२} ॥  
समाधिध्यानसंरक्तः सम्बोधिधर्मभास्करः ।  
प्रज्ञानिधिर् महाविज्ञः सर्वविद्याविशारदः ॥ र्म्_२७।५४{५३} ॥  
सर्वोपायविधानज्ञः प्रणिधिपारतारकः ।  
त्रैलोकविजयी वीरः सम्बोधिकार्यपूरकः ॥ र्म्_२७।५५{५४} ॥  
विज्ञानोर्मिसमाधिस्थः सम्बोधिज्ञानरत्नभृत् ।  
सर्वसत्वशुभङ्कारी सर्वाकारस्वरूपिकः ॥ र्म्_२७।५६{५५} ॥  
शाक्यमुनिर् महाबुद्धो जिनेश्वरस् तथागतः ।  
सर्वसत्वहितार्थेन सर्वत्र समुपाचरन् ॥ र्म्_२७।५७{५६} ॥  
भासयन् सकलान् लोकान् भद्रं कृत्वा समन्ततः ।  
इहापि सर्वसत्वानां भद्रं कर्तुं समागतः ॥ र्म्_२७।५८{५७} ॥  
साम्प्रतं जेतकारामे विहारे सह साङ्घिकैः ।  
सद्धर्मम् आदिशन् नित्यं विहरति प्रभासयन् ॥ र्म्_२७।५९{५८} ॥  
तस्य पूजाम् अहं कर्तुम् इछामि साम्प्रतं खलु ।  
तदर्थे बहुमूल्येन याचामीदं सरोरुहं ॥ र्म्_२७।६०{५९} ॥  
तद् भवान् मूल्यम् आदाय देहि मे इदम् अम्बुजं ।  
यथाभिलषितं द्रव्यं दास्यामि ते प्रसाणयन् ॥ र्म्_२७।६१{६०} ॥  
श्रद्धयेदं प्रदत्तं चेत् त्वयाहं सम्प्रमोदितः ।  
एतत्पुण्यविपाकेन बोधिचित्तम् अवाप्स्यसि ॥ र्म्_२७।६२{६१} ॥  
सर्वदा सद्गतिं यायाद् दुर्गतिं न कदा चन ।  
क्रमाद् बोधिचरीः पूर्य सम्बोधिम् अपि प्राप्नुयाः ॥ र्म्_२७।६३{६२} ॥  
(र्म् ३१६)  
एवं मत्वा भवान् साधो यदि सम्बोधिम् इछति ।  
यथाभिलषितं द्रव्यम् आदायेदं प्रदेहि मे ॥ र्म्_२७।६४{६३} ॥  
इति तेनार्थितं श्रुत्वा स मालिकः प्रमोदितः ।  
तं गृहस्थम् अनाथानां भर्त्तारम् एवम् अब्रवीत् ॥ र्म्_२७।६५{६४} ॥  
अहो बुद्धो महाभिज्ञो दृश्यते न कदा चन ।  
ईदृग् महद् गुणं चापि श्रुयते न क्वचिन् मया ॥ र्म्_२७।६६{६५} ॥  
तद् अहं तं जगन्नाथं द्रष्टुम् इछामि साम्प्रतं ।  
तत् सद्धर्मामृतं पातुं वाञ्छा मे जायते खलु ॥ र्म्_२७।६७{६६} ॥  
तस्मात् तत्र स्वयं गत्वा सम्बुद्धं तं मुनीश्वरं ।  
अनेन पुण्डरीकेन पूजयिष्ये ऽहम् आदरात् ॥ र्म्_२७।६८{६७} ॥  
तद् भवान् कृपया साधो सम्बुद्धस्य जगद्गुरोः ।  
नीत्वा माम् आश्रमे तत्र सद्धर्मे योक्तुम् अर्हति ॥ र्म्_२७।६९{६८} ॥  
इति तेनार्थितं श्रुत्वा सो ऽनाथपिण्डदो मुदा ।  
मालिकं तं समालोक्य पुनर् एवम् अभाषत ॥ र्म्_२७।७०{६७} ॥  
साधु साधु महाभाग कुरुष्वेवं यदीछसि ।  
प्रागछ त्वं मया सार्द्धं पूजये तं मुनीश्वरं ॥ र्म्_२७।७१{६८} ॥  
इत्य् उक्त्वा मालिकं तं स गृहपतिः प्रसादयन् ।  
आदाय जेतकारामे विहारे समुदाचरत् ॥ र्म्_२७।७२{६९} ॥  
तत्र तेन सहायेभ्य सो ऽनाथपिण्डदो गृही ।  
साञ्जलिस् तं जगन्नाथं नत्वैकान्ते समाश्रयत् ॥ र्म्_२७।७३{७०} ॥  
ततः स मालिको द्राक्षीच् छ्रीघनं तं मुनीश्वरैः ।  
सभामध्यासनासीनं भिक्षुसङ्घपुरस्कृतं ॥ र्म्_२७।७४{७१} ॥  
द्वात्रिंशल्लक्षणाशीतिव्याञ्जनप्रतिमण्डितं ।  
रत्नराशिम् इवोज्वालं व्योमप्रभाभ्यलङ्कृतं ॥ र्म्_२७।७५{७२} ॥  
समन्तभद्ररूपांशं सौम्यरूपं शुभेन्द्रियं ।  
दृष्ट्वा स मुदितो नत्वा कृत्वा त्रिधा प्रदक्षिणं ॥ र्म्_२७।७६{७३} ॥  
तत् पद्मं पुरतः क्षिप्त्वा कृताञ्जलिः पुरो मुदा ।  
नत्वा पादौ मुनेस् तस्य तत्रैकान्ते समाश्रयत् ॥ र्म्_२७।७७{७४} ॥  
क्षिप्तमात्रं च तत्पद्मं सहसाकाशं संसरन् ।  
छत्रीभूत्वा मुने मूर्द्ध्नर् उपरिस्थं व्यराजत ॥ र्म्_२७।७८{७५} ॥  
तद् दृष्ट्वा ते सभालोकः सर्वे ते विस्मयान्विताः ।  
अहो बुद्धस्य माहात्म्यम् इति प्रोक्त्वा प्रसेदिरे ॥ र्म्_२७।७९{७६} ॥  
तद् दृष्ट्वा मालिकः स ऽतिविस्मयानन्दिताशयः ।  
उत्थाय सहसा शस्तुः पादयो न्यपतन् नतः ॥ र्म्_२७।८०{७७} ॥  
ततः स साञ्जलिर् नत्वा पादाब्जवोर् जगद्गुरोः ।  
सम्बुद्धपदलाभाय प्रणिधानं व्यधाद् धृदो ॥ र्म्_२७।८१{७८} ॥  
एतत्पुण्यविपाकेन लोके ऽन्धे ऽपरिनायके ।  
क्लेशाकुले विनष्टे ऽहं भूयासं सुगतो जिनः ॥ र्म्_२७।८२{७९} ॥  
स्वयं तर्त्तुम् अशक्तानं तारयिता भवोदधिं ।  
तथा क्लेशाब्धिमग्नानां समुद्धर्त्ता विमोचाकाः ॥ र्म्_२७।८३{८०} ॥  
धर्मे ऽनाश्वसितानं च सादाश्वासयितापि वै ।  
अदृष्टबोधिमार्गानां दर्शयिता भवेय हि ॥ र्म्_२७।८४{८१} ॥  
(र्म् ३१७)  
इति तेन कृतं मत्वा प्रणिधानम् स सर्ववित् ।  
भगवान् मुदितः प्राविरकार्षीत् स स्मितं तदा ॥ र्म्_२७।८५{८२} ॥  
तत्र स्मिते मुनीन्द्रस्य मुखपद्माद् विनिर्गताः ।  
सुरश्मयः पञ्चवर्णाः प्रसेस्रुस् त्रिजगत्स्व् अपि ॥ र्म्_२७।८६{८३} ॥  
या अधस्ताद् गताभासस् ता सर्वनरकेष्व् अपि ।  
अवभास्य शुभं कृत्वा प्रचक्रु दुःखनाशणं ॥ र्म्_२७।८७{८४} ॥  
तत्प्रभाभिः परिस्पृष्ट्वा सर्वे ते नरकाश्रिताः ।  
दुःखमुक्ता सुखस्पृष्टा विस्मिता एवम् अब्रुवन् ॥ र्म्_२७।८८{८५} ॥  
अहो किं नु महासौख्यम् अस्माकं जायते ऽधुना ।  
इतश् च्युताः कुहान्यत्र समुत्पन्ना वयं नु किं ॥ र्म्_२७।८९{८६} ॥  
इति चिन्तापरितानां तेषां चित्तप्रबोधने ।  
भगवान् निर्मितं बुद्धं प्रेषयत् प्रति नैरयं ॥ र्म्_२७।९०{८७} ॥  
तद् दृष्ट्वा नरकस्थास् ते सर्वे ऽतिविस्मयान्विताः ।  
परस्परं समालोक्य पुनर् एवं वभाषिरे ॥ र्म्_२७।९१{८८} ॥  
भवन्तो नो इतश् च्युत्वा नान्यत्र सङ्गता वयं ।  
इहैव नरके स्थाः स्म कुत्रापि चलिता न हि ॥ र्म्_२७।९२{८९} ॥  
किं त्व् अयं समुपायाता ह्य् अपूर्वदर्शनः पुमान् ।  
नूनम् अस्यानुभावेन जायते शुभता ऽधुना ॥ र्म्_२७।९३{९०} ॥  
नूनम् अयं महासत्वो दृष्ट्वास्मान् दुःखपीडितान् ।  
कृपया सर्वथोद्धर्त्तुं नरके ऽत्र समागतः ॥ र्म्_२७।९४{९१} ॥  
तद् अस्य समुपाश्रित्य प्रकृत्वा शरणं सदा ।  
प्रणत्वा श्रद्धया नित्यं भजेमहि समादरात् ॥ र्म्_२७।९५{९२} ॥  
इति सम्भाष्य ते सर्वे नारकीयाः प्रबोधिताः ।  
तं बुद्धं शरणं गत्वा प्रणत्वा प्राभजन् मुदा ॥ र्म्_२७।९६{९३} ॥  
तद्भजनोद्भवैः पुण्यैः सर्वे ते नरकोत्थिताः ।  
सहसा सद्गतिं याता बभूवुर् धर्मभाजनाः ॥ र्म्_२७।९७{९४} ॥  
एवं ता रश्मयः सर्वाः सर्वांस् तान् नरकाश्रितान् ।  
समुद्धृत्य पुनस् तत्र जगच्छास्तुर् उपाययुः ॥ र्म्_२७।९८{९५} ॥  
या चाप्य् ऊर्द्ध्वं गताभासस् तावभास्य दिशो ऽष्ट च ।  
यावद् भवाग्रपर्यन्तम् अवभास्याभिप्रासरन् ॥ र्म्_२७।९९{९६} ॥  
गाथाभिश् च सुरान् सर्वान् दिव्यकायसुखारतान् ।  
समन्ततो महच्छब्दं रुच्चैर् एवम् अचोदयन् ॥ र्म्_२७।१००{९७} ॥  
अनित्यं सर्वसंसारं दुःखं शून्यम् अनात्मकं ।  
इति मत्वा शुभे धर्मं सर्वदा चरतादरात् ॥ र्म्_२७।१०१{९८} ॥  
निष्क्रामतारभध्वं तद् युज्यध्वं बुद्धशासने ।  
त्रिरत्नशरणं कृत्वा भजध्वं सर्वदादरात् ॥ र्म्_२७।१०२{९९} ॥  
यो ह्य् अस्मिं सौगते धर्मे चरिष्यति समाहितः ।  
स हित्वा जन्म संसारे दुःखस्यान्तं करिष्यति ॥ र्म्_२७।१०३{१००} ॥  
एतच् छब्दं समाकर्ण्य सर्वे देवाः प्रबोधिताः ।  
त्रिरत्नशरणं कृत्वा प्रभेजिरे समाहिताः ॥ र्म्_२७।१०४{१} ॥  
एवं ताः रश्मयः पञ्चः सर्वांल् लोकान् सुरान् अपि ।  
त्रिरत्नशरणे स्थाप्य पुनर् मुनेर् उपाययुः ॥ र्म्_२७।१०५{२} ॥  
तत्र ता रश्मयः सर्वा एकीभूता च पिण्डिताः ।  
(र्म् ३१८)  
जिनं प्रदक्षिणीकृत्य तद् उष्णीषे विशेत् पुनः ॥ र्म्_२७।१०६{३} ॥  
तद् दृष्ट्वा ते सभालोकाः सर्वे ते विस्मयान्विताः ।  
किम् आदेशेन् मुनीन्द्रो ऽयम् इति ध्यात्वा निषेदिरे ॥ र्म्_२७।१०७{२} ॥  
अथा युष्मान् स आनन्दो मत्वा तेषां वितर्कितं ।  
उत्थाय साञ्जलिर् नत्वा भगवन्तं तम् अब्रवीत् ॥ र्म्_२७।१०८{५} ॥  
भगवन् भवता केन हेतुना सृज्यते स्मितं ।  
नाहेतु सुगताः सर्वे विहसन्ति कदा चन ॥ र्म्_२७।१०९{६} ॥  
यदर्थे हेतुना स्मितं भवान् मुञ्चति साम्प्रतं ।  
तदर्थं श्रोतुम् इछन्ति सर्वे लोका इमे खलु ॥ र्म्_२७।११०{७} ॥  
यदर्थेन भवान् स्मितं प्रकरोति जगद्गुरो ।  
तदर्थं समुपादिश्य सर्वान् लोकान् प्रबोधय ॥ र्म्_२७।१११{८} ॥  
इत्य् आनन्दोदितं श्रुत्वा भगवान् स मुनीश्वरः ।  
सर्वान् लोकान् समालोक्य तम् आनन्दं चाब्रवीत् ॥ र्म्_२७।११२{९} ॥  
एवम् एतन् महानन्द नाहेतुप्रत्ययं क्वचित् ।  
सर्वबुद्धाः प्रमुञ्चन्ति स्मितं किञ्चित् कदा चन ॥ र्म्_२७।११३{१०} ॥  
पश्य त्वं यद् अयं साधु आरामिकः प्रसादितः ।  
ममैवं श्रद्धया पूजां करोति श्रद्धया मुदा ॥ र्म्_२७।११४{११} ॥  
एतत्पुण्यविपाकेन मालिको ऽयं सुबुद्धिमान् ।  
बोधिचित्तं समासाद्य बोधिचर्यां चरन् क्रमात् ॥ र्म्_२७।११५{१२} ॥  
सर्वाः पारमिताः पूर्य्य सर्वान् मारगणान् विनिजयन् ।  
सम्यक्षम्बोधिम् आसाद्य निःक्लेशो ऽर्हन् मुनीश्वरः ॥ र्म्_२७।११६{१३} ॥  
दशबलो जगन्नाथः सर्वसत्वहितार्थभृत् ।  
पद्मोत्तमो ऽभिधो बुद्धस् तथागतो भविष्यति ॥ र्म्_२७।११७{१४} ॥  
यद् अयं मम सद्धर्मसाधने ऽभिप्रसादितः ।  
सम्बोधिप्रणिधिं धृत्वा करोति श्रद्धयार्चनां ॥ र्म्_२७।११८{१५} ॥  
एवं ये श्रद्धया नित्यं त्रिरत्नं शरणं गताः ।  
भजन्ति ते जनाः सर्वे भवेयुः सुगतात्मजाः ॥ र्म्_२७।११९{१६} ॥  
ततस् ते सर्वसत्वानां हितार्थेषु समुद्यताः ।  
बोधिसत्वा महासत्वा भविष्यन्ति गुणाकराः ॥ र्म्_२७।१२०{१७} ॥  
ततः पारमिताः सर्वाः परिपूर्य यथाक्रमं ।  
ततः सम्बोधिम् आसाद्य भवेयुः सुगता अपि ॥ र्म्_२७।१२१{१८} ॥  
एवं मत्वात्र संसारे सम्बोधिज्ञानवाञ्छिभिः ।  
त्रिरत्नभजनं कृत्वा चरितव्यं सदा शुभे ॥ र्म्_२७।१२२{१९} ॥  
इत्य् आदिष्टं मुनीन्द्रेण श्रुत्वानन्दादयो ऽपि ते ।  
भिक्षवः साङ्घिकाः सर्वे प्राभ्यनन्दन् प्रबोधिताः ॥ र्म्_२७।१२३{२०} ॥  
सर्वे लोकाश् च ते सर्वे श्रुत्वैवं श्रीघनोदितं ।  
त्रिरत्नशरणं कृत्वा प्रभेजिरे ऽनुमोदिताः ॥ र्म्_२७।१२४{२१} ॥  
एवं शास्त्रा मुनीन्द्रेण व्याकृतं स्वयम् आत्मनः ।  
श्रुत्वा सभान्तिकश् चापि प्राभ्यनन्दत् प्रमोदितः ॥ र्म्_२७।१२५{२२} ॥  
तदारभ्य सदा नित्यं मालिकः सो ऽनुमोदितः ।  
त्रिरत्नभजनं कृत्वा प्राचरद् बोधिचारिकां ॥ र्म्_२७।१२६{२३} ॥  
ततः सानाथपिण्डो ऽपि तेन सह प्रमोदितः ।  
साञ्जलिस् तं जगन्नाथं नत्वा स्वे निलये ययौ ॥ र्म्_२७।१२७{२४} ॥  
(र्म् ३१९)  
तत्र स मालिको गेहे भार्यया सह मोदितः ।  
त्रिरत्नशरणं कृत्वा प्राचरत् सर्वदा शुभं ॥ र्म्_२७।१२८{२५} ॥  
ततस् तं सौगते धर्मे ऽनुचरन्तं निशम्य सः ।  
तीर्थिकोपासिको रुष्टो उपेत्य पर्यभाषत ॥ र्म्_२७।१२९{२६} ॥  
अरे रे दुर्मते पापिन् किम् एवं चरसे ऽशुभे ।  
सर्वथा त्वं परिभ्रष्टो नरके दुःखम् आप्स्यसि ॥ र्म्_२७।१३०{२७} ॥  
यद् अपात्रे दुराचारे मिथ्याधर्माभिभाषिनी ।  
उपेत्य भजनं कृत्वा विनोषि किल्विषं महत् ॥ र्म्_२७।१३१{२८} ॥  
भजन्ते ये नरा बुद्धं न ते गछन्ति सद्गतिं ।  
दुर्गतिम् एव ते याताश् चरन्त्य् अशुभे सदा ॥ र्म्_२७।१३२{२९} ॥  
कदा चिद् अपि तद् गेहे भद्रं न जायते क्वचित् ।  
लक्ष्मीश् चापि वसेन् नैव यतो धर्मो विनश्यते ॥ र्म्_२७।१३३{३०} ॥  
किं चिन् नास्ति शुभाचारं तस्य भिक्षाशिनो ऽयतेः ।  
किम् एवं श्रद्धया नित्यं भजसे सद्गुरोर् इव ॥ र्म्_२७।१३४{३१} ॥  
कृपणो यः स्वयं भ्रष्टः परांश् च भ्रंशयेद् इह ।  
अधर्मे ये ऽपि सद्धर्मम् इत्य् आख्यायाभिवञ्चते ॥ र्म्_२७।१३५{३२} ॥  
स किं शास्ता सुधीर् विज्ञो धर्मराजो मुनीश्वरः ।  
सद्भिर् न पूजनीयो ऽसौ निन्दनीयो हि दुर्गतिः ॥ र्म्_२७।१३६{३३} ॥  
इति सत्यं मयाख्यातं हितार्थं ते शुभार्थिनः ।  
यदि धर्मे ऽस्ति ते वाञ्छा श्रुत्वास्मद्वचनं चर ॥ र्म्_२७।१३७{३४} ॥  
तद् बुद्धसङ्गतिं त्यक्त्वा तीर्थे स्नात्वा समाहितः ।  
ब्रह्मणं विष्णुम् ईशानं भज नित्यं यथाविधिं ॥ र्म्_२७।१३८{३५} ॥  
ब्राह्मणं ये भजन्त्य् अत्र सर्वे ते ब्रह्मचारिणः ।  
परिशुद्धाशया भद्रा सम्प्रयान्ति सुरालयं ॥ र्म्_२७।१३९{३१} ॥  
ये भजन्ति सदा विष्णुं न ते गछन्ति दुर्गतिं ।  
सद्गतिं सर्वदा याता भवन्ति मनुजाधिपाः ॥ र्म्_२७।१४०{३२} ॥  
ये भजन्ति महारुद्रं न ते गछन्ति नारके ।  
सर्वसौख्यानि सम्भुक्त्वा यान्ति चान्ते शिवालयं ॥ र्म्_२७।१४१{३३} ॥  
एवं मत्वात्र संसारे यदि सौख्यं सदेछसि ।  
तद् एताण् त्रिजगन्नाथान् भज नित्यं प्रपूजयन् ॥ र्म्_२७।१४२{३४} ॥  
एतन् मे वचनैः श्रुत्वा भज तान् सद्गुरून् यतीन् ।  
तेषां सद्धर्मम् आकर्ण्य चर नित्यं शुभे व्रते ॥ र्म्_२७।१४३{३५} ॥  
तथा ते मङ्गलं नित्यं सर्वदात्र भवेद् ध्रुवं ।  
अन्ते पापविनिर्मुक्ताः प्रयान्ति त्रिदशालयं ॥ र्म्_२७।१४४{३६} ॥  
इति तेनोदितं श्रुत्वा मालिकः स विरोषितः ।  
तैर्थिकं तं समारभ्य परिभाष्यैवम् अब्रवीत् ॥ र्म्_२७।१४५{३७} ॥  
आ किम् एवं वदस्य् अत्र मा मैवं वदथाः पुनः ।  
त्वम् एव नरकं याया निन्दसे यन् मुनीश्वरं ॥ र्म्_२७।१४६{३८} ॥  
शृण्व् अत्राहं प्रवक्ष्यामि सम्बुद्धे गुणम् अल्पकं ।  
विस्तरेण कथं वक्तुं शक्यते ऽल्पशिया मया ॥ र्म्_२७।१४७{३९} ॥  
तथापि कथ्यते ऽल्पत्वात् तवाभिबोधने मया ।  
(र्म् ३२०)  
श्रुत्वा त्वया विचार्यैव सद् असच् च परीक्ष्यतां ॥ र्म्_२७।१४८{४०} ॥  
सम्बुद्ध एव भगवान् सुगुणी न विष्णुः संशस्यते न हिरण्यगर्भः ।  
तेषां सुभद्रचरितातिशयप्रभावाञ् छ्रुत्वा विचारयत को गुणवान् न वेति ॥ र्म्_२७।१४९{४१} ॥  
विष्णुः समुद्यततहो विघृणैः प्रमायी  
रुद्रो विभूत्यजकयोलधरः प्रमत्तः ।  
एकान्तशान्तचरिताशयस् तु बुद्धः  
कं पूजयेमहि सुशान्तम् अशान्तरूपं ॥ र्म्_२७।१५०{३६!} ॥  
दुर्योधनादि नृपनाशकरः स चक्री हरस् त्रिपूरनाशकः पिनाकी ।  
क्रौञ्चं गुहो ऽपि दृढशक्ति हते चकार बुद्धस्तोकवलमयस् तु जगतां हितेषी ॥ र्म्_२७।१५१{६७} ॥  
पीड्याममायमयम् एव तु रक्षणीयो वध्यो यम् इत्य् अपि सुरोत्तमनीतिर् एषा ।  
निःश्रेयसात्युदयसौख्यहितैकबुद्धिर् बुद्धस्य नैवरिदवोनहिवं ॥ र्म्_२७।१५२{६८} ॥  
रागादि दोषजनितानि वचान्सि विष्णोर् उन्मत्तचेष्टितकराणि च यानि शम्भोः ।  
निःशेषदोषशमकारिततथागतस्य वन्द्यत्वम् अर्हति च को ऽत्र विचारयध्वं ॥ र्म्_२७।१५३{६९} ॥  
यश् चोद्यतः परिवधाय घृणां विहाय त्राणाय यश् च जगतः कृपया प्रवृत्तः ।  
रागी च यो भवति यश् च विमुक्तरागः पूज्यंस् तयोः क इह तं वदतानुचिन्त्य ॥ र्म्_२७।१५४{७०} ॥  
शक्रं वज्रधरं बलं हलधरं कृष्णं च चक्रायुधं स्कन्दं शक्तिधरं श्मशानविलयं रुद्रं त्रिशूलायुधं ।  
एतान् दुःखभयाङ्कितान् गतघृणान् बालान् विचित्रायुधान् नित्यं प्राणिवधोद्युते प्रहरणान् कस् तान् नमस्येद् बुधः ॥ र्म्_२७।१५५{७१} ॥  
न यः शूलं धत्ते न च सुरतिम् अङ्के सुवदनां न चक्रं शक्तिं वा न च कुलिशम् उग्रं रव हलं विनिर्मुक्तं क्लेशैः परहितविधानाद्यतधियं ।  
शरण्यं लोकानं तम् ऋषिम् उपयातास्मि शरणं ॥ र्म्_२७।१५६{७२} ॥  
रुद्रो रागवशात् स्त्रियं वहति यो हिंस्या ह्रिया वर्जिता विष्णुः क्रूरतरः कृतघ्नचरितः स्कन्धः स्वयञ्ज्ञाति ह ।  
क्रूरास्या महिषान्तकृन् नरवशा मान्साशिनी पार्वती पानेप्सी च विनायको दशबलो स्रस्तो ह्य् अदोषः सुहृत् ॥ र्म्_२७।१५७{७३} ॥  
वन्धुर् नभे स भगवान् न रिपुर् न चान्यः शास्ता त्रिलोकगुरुर् एकतमो ऽपि धीरः श्रुत्वा वचःसुचरितातिशयप्रभावं बुद्धं गुणातिशयलोभतयाश्रिताः स्मः ॥ र्म्_२७।१५८{७४} ॥  
नास्माकं सुगतः पिता न रिपवस् तीर्थ्यान्धनं नैव ते ।  
दत्तं तेन तथागतेन च हृतं किञ्चित् कणादादिभिः ।  
किं त्व् एकान्तजगद्धितः स भगवान् बुद्धो यतश् चामलं वाक्यं सर्वमलापहारिच यतस् तद् भिक्तवन्तो वयं ॥ र्म्_२७।१५९{७५} ॥  
हितेषी यो नित्यं सततम् उपकारीव जगतः कृतं येन स्वास्थ्यं बहुविधरुजार्त्तस्य जगतः ।  
(र्म् ३२१)  
गूढं यश् च ज्ञे भयं करतलम् इवावैति सकलं प्रपद्यध्वं सन्तस् तेमृषिवरदरं भक्तिमनसः ॥ र्म्_२७।१६०{७६} ॥  
असर्वभावेन यदृच्छया वा परानुवृत्य विचिकित्सया वा ।  
ये तं नमस्यन्ति मुनीन्द्रचन्द्रं ते ऽप्य् आमरीसम्पदम् आप्नुवन्ति ॥ र्म्_२७।१६१{७७} ॥  
पौराणीश्रुतिनेष लोकमहितो बुद्धः किलायं हरिर् दृष्ट्वा जन्मजराविपत्तिवशगं लोकं कृपाभ्युद्यतः ।  
जातः शाक्यकुलेन्दुरच्युतमतिस् त्राता नृणां गौतमः शास्तारं हितम् एव कस् तम् अधुना नावैति मूढो जनः ॥ र्म्_२७।१६२{७८} ॥  
यदा रागद्वेषाद् असुरसुरदारापहरणं कृतं मायाद्वित्वं धरणिहरणाशक्तमतिना ।  
तदा पूज्यो वन्द्यो हरिर् अपरिमुक्तो ऽबुधतया विनिर्मुक्तं बुद्धं न नमति जनो माहवहुलः ॥ र्म्_२७।१६३{७९} ॥  
चतुर्जलधिमेखलाकुरतम्बभारालसां महीं महतीं विसृज्य हरयेवापकष्टां वलिः ।  
प्रदाय मुनये तु पांशुलवम् अप्य् अशोको नृपः क्षितिं सकलचन्द्रमण्डलतराञ् च सम्प्राप्तवान् ॥ र्म्_२७।१६४{८०} ॥  
यक्षपातो न मे बुद्धेन द्वेषटकपिलादिषु ।  
मुक्तिमच् च वचो यस्य कार्यस् तस्य परिग्रहः ॥ र्म्_२७।१६५{८१} ॥  
अवश्यम् एषां कतमो ऽपि सर्ववित् जगर्द्धितैकान्तविशालसारः ।  
स एव मृग्यो ह्य् अतिसूक्ष्मचेतसा जनेन शेषैः किम् अनर्थपण्डितैः ॥ र्म्_२७।१६६{८२} ॥  
यस्यापि किञ्चिन् न हि दोषलेशं शरद्गुणाः सन्ति जगद्धितार्थे ।  
ब्रह्मापि विष्णुतिरिणो हरिर् वा समेहि शास्ता शुभकारिमित्रं ॥ र्म्_२७।१६७{८३} ॥  
यस्य न विद्यते दोषो विद्यन्ते सकला गुणाः ।  
सर्वज्ञः स जगच्छास्ता तम् अहं शरणं व्रजे ॥ र्म्_२७।१६८{८४} ॥  
यो ऽस्मिन् सुदृष्ट्यात् संरक्ष्यति जगच्छुभे ।  
तस्याहं शरणं गत्वा भजामि सततं मुदा ॥ र्म्_२७।१६९{८५} ॥  
यं दृष्ट्वा सुप्रसन्नास् ते भवन्ति निर्मलाशयाः ।  
तम् एव सुगतं नाथं भजामि शरणं गतः ॥ र्म्_२७।१७०{८६} ॥  
येनैव त्रिजगल्लोकं पुत्रवत् प्रतिपालितं ।  
तम् एव त्रिजगन्नाथं भजामि शरणं ततः ॥ र्म्_२७।१७१{८७} ॥  
यस्मै सुश्रद्धया दत्तं तत् फलं बोधिसाधनं ।  
तम् एव श्रीघनं भक्त्या भजामि शरणं गतः ॥ र्म्_२७।१७२{८८} ॥  
यस्माद् धर्मामृतं पीत्वा सर्वे सत्वाः प्रमोदिनः ।  
तम् एव सन्ति सर्वे ऽपि दुःखछेदनसद्गुणाः ।  
तम् एव श्रीप्रदातारं भजामि श्रद्धयादरात् ॥ र्म्_२७।१७३{८९} ॥  
बुद्ध एव जगच्छास्ता बुद्ध एव जगद्गुरुः ।  
बुद्ध एव जगन्नाथो बुद्ध एव मुनीश्वरः ॥ र्म्_२७।१७४{९०} ॥  
तद् अहं सर्वभावेन बुद्धस्य शरणं गतः ।  
श्रद्धया धर्मम् आसाद्य भजामि बोधिप्राप्तये ॥ र्म्_२७।१७५{९१} ॥  
ये बुद्धं शरणं यान्ति न ते गछन्ति दुर्गतिं ।  
निर्मुक्तपापकाः सौख्यं भुक्त्वा यान्ति जिनालयं ॥ र्म्_२७।१७६{९२} ॥  
(र्म् ३२२)  
शृण्वन्ति सौगतं वाक्यं ये ते न यान्ति दुर्गतिं ।  
समन्तभद्रसौख्यानि भुक्त्वा यान्ति सुखावतिं ॥ र्म्_२७।१७७{९३} ॥  
भजन्ति लोकनाथं ये ते ऽपि न यान्ति दुर्गतिं ।  
पापमुक्ताः सुखान्य् एव भुक्त्वा यान्ति सुरालयं ॥ र्म्_२७।१७८{९४} ॥  
एतद् रत्नत्रयं लोके उत्पन्नं सद्गुणाकरं ।  
तद् अहं शरणं गत्वा भजामि समुपासिकः ॥ र्म्_२७।१७९{९५} ॥  
एतत्पुण्यविपाकेन सर्वसत्वहितार्थकः ।  
क्रमाद् बोधिचराः पूर्य सम्बुद्धपदम् आप्नुयात् ॥ र्म्_२७।१८०{९६} ॥  
तदाहं सुगतो भूत्वा सर्वसत्वशुभार्थभृत् ।  
सत्वान् बोधौ प्रतिष्ठाप्य निर्वृतिं समवाप्नुयात् ॥ र्म्_२७।१८१{९७} ॥  
एवं विज्ञाय सद्धर्मं यदीछति भवान् अपि ।  
त्रिरत्नशरणं गत्वा भज नित्यं समादरात् ॥ र्म्_२७।१८२{९८} ॥  
एतत्पुण्यविपाकेन सदा त्वं सद्गतिं ततः ।  
बोधिं चापि समासाद्य सम्बुद्धपदम् आप्नुयाः ॥ र्म्_२७।१८३{९९} ॥  
इति तेन समाख्यातं श्रुत्वा स परिबोधितः ।  
तैर्थ्यधर्मं प्रतिक्षिप्य सम्बुद्धश्रावको ऽभवत् ॥ र्म्_२७।१८४{१००} ॥  
तदारभ्य सदा नित्यं सद्धर्मश्रवणोत्सुकः ।  
विहारे समुपाश्रित्य प्राभजत् तं मुनीश्वरं ॥ र्म्_२७।१८५{१} ॥  
इति मे गुरुणादिष्टं श्रुतं मया तथोच्यते ।  
त्वं चाप्य् एवं महाराज त्रिरत्नं सर्वदा भज ॥ र्म्_२७।१८६{२} ॥  
प्रजाश् चापि महाराज बोधयित्वा प्रयत्नतः ।  
बोधिमार्गे प्रतिष्ठाप्य पालयस्व समाहितः ॥ र्म्_२७।१८७{३} ॥  
एतत्पुण्यविपाकेन सदा ते मङ्गलं भवेत् ।  
क्रमाद् बोधिचरीः पूर्य सम्बुद्धपदम् आप्नुयाः ॥ र्म्_२७।१८८{४} ॥  
इति तेनार्हतादिष्टं श्रुत्वाशोकः स भूमिपः ।  
तथेति प्रतिविज्ञप्य प्राभ्यनन्दत् सपार्षदः ॥ र्म्_२७।१८९{५} ॥  
शृण्वन्तीदं मुदा ये जिनवरकथितं मालिकस्यावदानं ये चापि श्रावयन्ति प्रमुदितमनसः श्रद्धया भद्रकामाः ।  
ते सर्वे लोकनाथास् त्रिमलकलिजिता बोधिसत्वा महेशा भुक्त्वा सौख्यं सदान्ते जिनवरनिलये सम्प्रयान्ति प्रसन्नाः ।  
  
++ इति रत्नावदानतत्वे मालिकावदानं समाप्तम् ++  
  
  
(र्म् ३२३)  
XXविइइ पाञ्चालराजावदान  
अथाशोको महीपालः कृताञ्जलिपुटो मुदा ।  
उपगुप्तं गुरुं भिक्षुं नत्वैवं पुनर् अब्रवीत् ॥ र्म्_२८।१{१} ॥  
भदन्त श्रोतुम् इछामि पुनर् अन्यत् सुभाषितं ।  
तद्यथा गुरुणाख्यातं तथादेष्टुं च मे ऽर्हति ॥ र्म्_२८।२{२} ॥  
इति सम्प्रार्थिते राज्ञा स उपगुप्त आत्मवित् ।  
तम् अशोकं महीपालं समामन्त्र्यैवम् अब्रवीत् ॥ र्म्_२८।३{३} ॥  
साधु शृणु महाराज यथा मे गुरुणोदितं ।  
तथाहं ते प्रवक्ष्यामि श्रुत्वानुमोदनां कुरु ॥ र्म्_२८।४{४} ॥  
तद्यथासौ जगच्छास्ता शाक्यसिंहस् तथागतः ।  
सर्वज्ञः सुगतो नाथो धर्मराजा मुनीश्वरः ॥ र्म्_२८।५{५} ॥  
एकस्मिन् समये तत्र श्रावस्त्या बहिर् आश्रमे ।  
विहारे जेतकोद्याने विजहार ससाङ्घिकः ॥ र्म्_२८।६{६} ॥  
तदा स भगवांस् तत्र भिक्षुसङ्घैः पुरस्कृतः ।  
सभामध्यासनासीनो धर्मम् आदेष्टुम् आरभत् ॥ र्म्_२८।७{७} ॥  
तद् धर्मदेशनां श्रोतुं सर्वे लोकाः समागताः ।  
देवा दैत्याश् च नागाश् च यक्षगन्धर्वकिन्नराः ॥ र्म्_२८।८{८} ॥  
सिद्धा विद्याधराश् चापि गरुडा राक्षसा अपि ।  
ऋषयो ब्राह्मणा विज्ञा राजानः क्षत्रिया अपि ॥ र्म्_२८।९{९} ॥  
वैश्या राजकुमाराश् च मन्त्रिणश् च महाजनाः ।  
वणिजः सार्थवाहाश् च गृहस्थाः शिल्पिनो ऽपि च ॥ र्म्_२८।१०{१०} ॥  
ग्राम्या जानपदाश् चापि कार्पटिकादयो ऽपि च ।  
तीर्थिका अपि ते सर्वे जेतारामे उपागताः ॥ र्म्_२८।११{११} ॥  
विहारे तं जगन्नाथं दृष्ट्वा साञ्जलयो मुदा ।  
नत्वा प्रदक्षिणीकृत्य समभ्यर्च्य यथाक्रमं ॥ र्म्_२८।१२{१२} ॥  
ततस् ते मुदिताः सर्वे परिवृत्य समन्ततः ।  
तत् सद्धर्मामृतं पतुम् उपतस्थुः समाहिताः ॥ र्म्_२८।१३{१३} ॥  
तदा स भगवान् दृष्ट्वा सर्वान्स् तान् समुपस्थितान् ।  
आदिमध्यान्तकल्याणं दिदेश धर्मम् उत्तमं ॥ र्म्_२८।१४{१४} ॥  
तत् सद्धर्मामृतं पीत्वा सर्वे लोकाः प्रबोधिताः ।  
सम्बुद्धं शरणं कृत्वा प्रचेरुर् बोधिसंवरं ॥ र्म्_२८।१५{१५} ॥  
तस्मिन्न् अवसरे तत्र पञ्चाल उत्तराधिपः ।  
दक्षिणाधिपपञ्चालं पराजेतुम् उपाक्रमत् ॥ र्म्_२८।१६{१६} ॥  
तयोः पञ्चालयो राज्ञो विरुद्धास्य् अभिमानिनोः ।  
महायुद्धम् अभून् नित्यं परस्परविघातनं ॥ र्म्_२८।१७{१७} ॥  
प्रवर्त्तिते सदा युद्धे तयो राज्ञो हि मानिनोः ।  
दुर्भिक्षम् अपि तत्राभूद् बहुलोकविघातनं ॥ र्म्_२८।१८{१८} ॥  
(र्म् ३२४)  
तदा तौ क्षत्रियौ क्रूरौ परस्परविघातिनौ ।  
विरुद्धमानसौ वीरौ वैरशाम्यं न जग्मतः ॥ र्म्_२८।१९{१९} ॥  
तद् दृष्ट्वा नृपती राजा प्रसेनजिन् स कौशलः ।  
तद् वैरशमनोपायं चिरं ध्यात्वा व्यचिन्तयत् ॥ र्म्_२८।२०{२०} ॥  
यद् एतौ नृपती वीरौ नित्यं युद्धाभिकाङ्क्षिणौ ।  
सम्बोधिसाधनं धर्मं श्रोतुं नैवाभिवाञ्छत ॥ र्म्_२८।२१{२१} ॥  
सर्वे ऽपि मन्त्रिणो ऽमात्याः सर्वे लोकाश् च योधिनः ।  
सम्बुद्धदर्शने चापि नात्रागछन्ति के चन ॥ र्म्_२८।२२{२२} ॥  
एवं तेषां सदा नित्यं हिंसाकर्माभिरागिणां ।  
सद्धर्मे श्रवणे वापि गोचरं नैव विद्यते ॥ र्म्_२८।२३{२३} ॥  
धर्मं विनात्र संसारे किं सारं जन्म मानुषे ।  
परस्परं निहत्यैव यास्यन्ति नरके ध्रुवं ॥ र्म्_२८।२४{२४} ॥  
धिग् जन्म मानुषे तेषां केवलं पापसाधनं ।  
ये क्लेशमानदर्प्यान्धा न पश्यन्ति मुनीश्वरं ॥ र्म्_२८।२५{२५} ॥  
ये चात्र सौगतं धर्मं न शृण्वन्ति कदा चन ।  
कथं ते भद्रचर्यायां गोचरं समवाप्नुयुः ॥ र्म्_२८।२६{२६} ॥  
सदा ते मारचर्यायां स्थित्वा क्लेशाभिमानिनः ।  
बोधिचर्यां प्रतिक्षिप्य चरेयुः कामचारिणः ॥ र्म्_२८।२७{२७} ॥  
ततः स्वयं परिभ्रष्टा भ्रंशयन्तः परान् अपि ।  
यथेछया चरन्तस् ते चिनुयुर् बहुपातकं ॥ र्म्_२८।२८{२८} ॥  
ततस् ते क्लेशसन्तप्ताः स्वपरार्थाभिघातिनः ।  
तीव्रदुःखाग्निसन्तप्ताः पतेयुर् नरके ध्रुवं ॥ र्म्_२८।२९{२९} ॥  
नरकेषु भ्रमन्तस् ते सदा दुःखाभिभोजिनः ।  
पश्चात्तापाग्निसन्तप्ताश् चरेयुर् आभवं तथा ॥ र्म्_२८।३०{३०} ॥  
तद् एषां सर्वलोकानां भद्रार्थं हितकारणं ।  
सर्वथोपायम् आधातुम् अर्हामि साम्प्रतं द्रुतं ॥ र्म्_२८।३१{३१} ॥  
यावद् एतौ नृपौ वीरौ विरुद्धौ नोपशाम्यतः ।  
तावद् अत्र भुवि क्वापि मङ्गलं न भवेत् सदा ॥ र्म्_२८।३२{३२} ॥  
तद् एतौ नृपती तावद् बोधयित्वा प्रयत्नतः ।  
मैत्रस्नेहसम्बद्धौ कुर्यां निर्वैरभाविनौ ॥ र्म्_२८।३३{३३} ॥  
एतौ हि क्षत्रियौ वीरौ पाञ्चालौ मानगर्वितौ ।  
अनयोर् मित्रवन्धं को बोधयित्वा करिष्यति ॥ र्म्_२८।३४{३४} ॥  
बुद्ध एव जगच्छास्ता धर्मराजः प्रबोधयन् ।  
अनयोश् चिरवैर्याग्निं शमयितुं प्रशक्नुयात् ॥ र्म्_२८।३५{३५} ॥  
तद् अत्र सहसा गत्वा प्रार्थयेयं मुनीश्वरं ।  
नूनं बुद्धानुभावात् तौ नृपौ मित्रत्वम् आप्स्यतः ॥ र्म्_२८।३६{३६} ॥  
इति निश्चित्य राजा स प्रसेनजित् समुत्थितः ।  
विहारे सहसा गत्वा ननाम तं मुनीश्वरं ॥ र्म्_२८।३७{३७} ॥  
तत्र स पुरतो गत्वा साञ्जलिः समुपाश्रयन् ।  
एतत् सर्वप्रवृत्तान्तं निवेद्यैवम् अभाषत ॥ र्म्_२८।३८{३८} ॥  
भगवन् नाथ सर्वज्ञ विजानीयाद् भवान् अपि ।  
यत् तौ पाञ्चालभूपालौ विरुद्धौ भवतो ऽधुना ॥ र्म्_२८।३९{३९} ॥  
यद् एतयोर् विरुद्धे त सर्वे लोका विरोधिताः ।  
तद् अत्र सर्वदा युद्धं प्रवर्त्तते दिवानिशं ॥ र्म्_२८।४०{४०} ॥  
(र्म् ३२५)  
तत् तेसां सर्वलोकानां सद्धर्मे गोचरं कदा ।  
सदा युद्धाभिसक्तास् ते साधयेयुः शुभं कथं ॥ र्म्_२८।४१{४१} ॥  
तद् अत्र भगवाञ्च् छास्ता बोधयंस् तौ नराधिपौ ।  
सम्बोधिमार्गम् आदिश्य शुभे चारयितुम् अर्हति ॥ र्म्_२८।४२{४२} ॥  
इति सम्प्रार्थिते तेन राज्ञा स भगवान् मुनिः ।  
तस्य राज्ञे नरेन्द्रस्य तूष्णीभूत्वाध्युवास तत् ॥ र्म्_२८।४३{४३} ॥  
ततः स नृपती राजा मत्वा शास्त्राधिवासितं ।  
साञ्जलिस् तं मुनिं नत्वा मुदितः स्वालयं ययौ ॥ र्म्_२८।४४{४४} ॥  
ततः स भगवान् पात्रम् आदाय चीवरावृतः ।  
भासयन् भद्रतां कुर्वन् प्रतस्थे सह साङ्घिकैः ॥ र्म्_२८।४५{४५} ॥  
एवं सर्वत्र मार्गेषु भासयं स मुनीश्वरः ।  
कृत्वा भद्रं क्रमेणैवं वाराणसीम् उपाचरत् ॥ र्म्_२८।४६{४६} ॥  
तत्र स भगवां प्राप्तो भाभिः सम्भासयन् क्रमात् ।  
चरं कृत्वा सुभद्रत्वं मृगदावे उपाचरत् ॥ र्म्_२८।४७{४७} ॥  
तत्र स भगवान् प्रातः ससङ्घः सौगताश्रमे ।  
सभामध्यासनासीनः सद्धर्मं समुपादिशत् ॥ र्म्_२८।४८{४८} ॥  
तत् सद्धर्मामृतं पीत्वा सर्वे लोकाः प्रमोदिताः ।  
त्रिरत्नं शरणं कृत्वा प्रभेजिरे समादरात् ॥ र्म्_२८।४९{४९} ॥  
तदा दक्षिणपाञ्चालनृपतिः स प्रमोदितः ।  
सम्बुद्धदर्शनं कर्तुं मृगदावे उपाचरत् ॥ र्म्_२८।५०{५०} ॥  
तत्र तं श्रीघनं दृष्ट्वा नृपतिः स प्रमोदितः ।  
साञ्जलिः पुरतो गत्वा नत्वैकान्ते उपाश्रयत् ॥ र्म्_२८।५१{५१} ॥  
तस्मिन्न् अवसरे तत्र मृगदावे समाश्रितः ।  
भगवान्न् इति शुश्राव पाञ्चालौत्तराधिपः ॥ र्म्_२८।५२{५२} ॥  
स उत्तरपाञ्चालो नृपतिः प्रतिरोषितः ।  
तं नृपं याम्यपाञ्चालं पराजेतुम् उपाचरत् ॥ र्म्_२८।५३{५३} ॥  
तत्र स नृपतिर् वीरश् चतुरङ्गवलैः सह ।  
जयवाद्यमहोत्साहैः सहसा समुपाचरत् ॥ र्म्_२८।५४{५४} ॥  
तत्र स याम्यपाञ्चालराजा तं रिपुम् आगतं ।  
निशम्य सहसोत्थाय नत्वा ह तं मुनीश्वरं ॥ र्म्_२८।५५{५५} ॥  
भगवन् नाथ सर्वज्ञ स मे वैरा इहागतः ।  
तद् अत्र किं करिष्यामि तद् अनुज्ञां ददातु मे ॥ र्म्_२८।५६{५६} ॥  
इति तेन नरेन्द्रेण प्रार्थिते स जिनेश्वरः ।  
दृष्ट्वा तं याम्यपाञ्चालं समाश्वास्यैवम् आदिशत् ॥ र्म्_२८।५७{५७} ॥  
नृपते मा विभेषी त्वं धैर्य्यम् आलम्ब्य तिष्ठत ।  
तद् उपायं करिष्यामि येनासौ ते वशे चरेत् ॥ र्म्_२८।५८{५८} ॥  
इत्य् आदिश्य स सर्वज्ञश् चतुरङ्गबलान्वितं ।  
महत्सैन्याधिपं वीरं निर्माय ऽप्रेषयत् ततः ॥ र्म्_२८।५९{५९} ॥  
स सैन्याधिपतिर् वीरश् चतुरङ्गबलैः सह ।  
चरन्न् उत्तरपाञ्चालम् अभियोद्धुम् उपाचरत् ॥ र्म्_२८।६०{६०} ॥  
तन् महत्सैन्यं आयातं समालोक्याभ्युपद्रुतं ।  
सर्व उत्तरपाञ्चालसैन्या भीताः पराययुः ॥ र्म्_२८।६१{६१} ॥  
तद् दृष्ट्वोत्तरपाञ्चालनृपतिश् चापि खेटितः ।  
एकाकी रथम् आरुह्य भगवत्सम्मुखे ऽचरत् ॥ र्म्_२८।६२{६२} ॥  
(र्म् ३२६)  
तत्र स दूरतो दृष्ट्वा श्रीघनं तं सभाश्रितं ।  
अवतीर्य रथात् तत्र मृगदावे उपाचरत् ॥ र्म्_२८।६३{६३} ॥  
तत्र स नृपति राजा समुपेत्य कृताञ्जलिः ।  
त्रिधा प्रदक्षिणीकृत्य ननाम शरणं गतः ॥ र्म्_२८।६४{६४} ॥  
ततश् चिरात् समुत्थाप्य स पाञ्चलो नराधिपः ।  
तत् सद्धर्मामृतं पातुं तत्रैकान्ते समाश्रयत् ॥ र्म्_२८।६५{६५} ॥  
तदा स भगवान् दृष्ट्वा नृपतिं तं समाश्रितं ।  
आर्य्यसत्यं समारभ्य दिदेश धर्मम् उत्तमं ॥ र्म्_२८।६६{६६} ॥  
तद् आर्यसत्यम् आकर्ण्य नृपतिः सो ऽभिबोधितः ।  
संसारसाधनं धर्मं पुनः श्रोतुं समैछत ॥ र्म्_२८।६७{६७} ॥  
ततः स नृपती राजा समुत्थाय कृताञ्जलिः ।  
प्रणत्वा भगवन्तं तं प्रार्थयद् एवम् आदरात् ॥ र्म्_२८।६८{६८} ॥  
भगवन् नाथ सर्वज्ञ भवतां शरणं व्रजे ।  
तन् मे ऽत्रानुग्रहं कृत्वा सम्यग् आदेष्टुम् अर्हति ॥ र्म्_२८।६९{६९} ॥  
यद् अत्र भगवन् सत्वाः प्रवर्त्तन्तो भवोदधौ ।  
सुखदुःखाभिभुञ्जानो भ्रमन्ते षड्गतौ कथं ॥ र्म्_२८।७०{७०} ॥  
कर्मणा केन देवाः स्युर् मानुषाः केन कर्मणा ।  
दैत्याश् च कर्मणा केन तत् सम्यक् समुपादिश ॥ र्म्_२८।७१{७१} ॥  
तिर्यञ्चः कर्मणा केन प्रेताश् च केन कर्मणा ।  
नारकाः कर्मणा केन तत् सर्वं समुपादिश ॥ र्म्_२८।७२{७२} ॥  
तत्राप्य् अनेकरूपाश् च सर्वे भिन्नाशया अपि ।  
निहीनमध्यमोत्कृष्टाः सुखदुःखान्विता अपि ॥ र्म्_२८।७३{७३} ॥  
एतत् सर्वं समाख्याय भवाञ् छास्ता जगद् गुरुः ।  
संसारगतिसञ्चारं प्रबोधयितुम् अर्हति ॥ र्म्_२८।७४{७४} ॥  
इति सम्प्रार्थिते तेन राज्ञा स भगवान् सुधीः ।  
तं विशुद्धाशयं भूपं दृष्ट्वैवं समुपादिशत् ॥ र्म्_२८।७५{७५} ॥  
साधु शृणु महाराज संसारगतिचारणं ।  
सम्यग् धर्मं प्रवक्ष्यामि युष्माकं परिबोधने ॥ र्म्_२८।७६{७६} ॥  
कायवाग्मानसं कर्मकृतं यच् च शुभाशुभं ।  
लोकस् तस्य फलं भुक्ते कर्त्ता नान्यो ऽस्ति कस्य चित् ॥ र्म्_२८।७७{७७} ॥  
इति सर्वे कृपाविष्टास् त्रैलोक्ये गुरवो जिनाः ।  
उक्तवन्तस् तथा तद् धि कर्मणो यस्य यत् फलं ॥ र्म्_२८।७८{७८} ॥  
कर्मं कर्तुं विहातुं च सदसद्गतिहेतुकं ।  
लोभमोहभयक्रोधा ये नरा नरघातिनः ॥ र्म्_२८।७९{७९} ॥  
संवद्ध्यान्याञ् च हि सन्ति सञ्जीवं यान्ति ते ध्रुवं ।  
संवत्सरसहस्राणि बहून्य् अपि हताहताः ॥ र्म्_२८।८०{८०} ॥  
सञ्जीवन्ति यतस् तत्र तेन सञ्जीव उच्यते ॥ र्म्_२८।८१{८१!} ॥  
मातापितृसुहृद्वन्धुमित्रद्रोहकराश् च ये ।  
पैशुन्यानृतवत्तारः कालसूत्राभिगामिनः ॥ र्म्_२८।८२{८२} ॥  
कालसूत्रेण संसूड्य पाट्यन्ते दारुवद् यतः ।  
ज्वलद्भिः क्रकचैस् तत्र कालसूत्रस् ततः स्मृतः ॥ र्म्_२८।८३{८३} ॥  
दावादौ दहनैर् दाहं देहिनां विदधाति ये ।  
स तीव्रज्वलनैर् जन्तुस् तप्यते तपने रटन् ॥ र्म्_२८।८४{८४} ॥  
(र्म् ३२७)  
तीव्रं तपनसन्तापं तनोत्य् एव निरन्तरं ।  
यत् ततो ऽन्वर्थम् आलोके ख्यातस् तपनसञ्ज्ञया ॥ र्म्_२८।८५{८५} ॥  
धर्माधर्मविपर्यासं नास्तिको यः प्रकाशयन् ।  
सन्तापयति चान्यांश् च तप्यते स प्रतापने ॥ र्म्_२८।८६{८६} ॥  
प्रतापयति तत्रस्थान् सत्वान्स् तीव्रेण वह्निना ।  
तपनातिशयनो ऽसौ प्रोक्तस् तस्मात् प्रतापनः ॥ र्म्_२८।८७{८७} ॥  
अजैडकशृगालांश् च शशाखुमृगासुकरान् ।  
अन्यांश् च प्राणिनो घ्नन्ति सङ्घातं यान्ति ते नराः ॥ र्म्_२८।८८{८८} ॥  
संहतास् तत्र घात्यन्ते सम्यग्वाहैव वंययः ।  
तस्मात् सङ्घात इत्य् एवं विख्यातो ऽन्वर्थसञ्ज्ञया ॥ र्म्_२८।८९{८९} ॥  
कायवाग्मानसं तापं ये कुर्वन्तीह देहिनां ।  
कटुक्यपटिका ये च रौरवं यान्ति ते नाराः ॥ र्म्_२८।९०{९०} ॥  
तीव्रेण वह्निना तत्र दह्यमाना निरन्तरं ।  
रौद्रं रवं विमुञ्चन्ति यतस् तस्मात् स रौरवं ॥ र्म्_२८।९१{९१} ॥  
देवद्विजगुरोर् द्रव्यं हृतं यैर् दुःखिनाम् इह ।  
ते महारौरवं यान्ति ये चान्यस्वापहारिणः ॥ र्म्_२८।९२{९२} ॥  
रौद्रत्वाद् वह्निदाहस्य रवस्य च महत्तया ।  
रौरवो हि महांस् तस्य मन्त्व रौरवाद् अपि ॥ र्म्_२८।९३{९३} ॥  
कृत्वा गुणाधिके तीव्रम् अपकारं निहत्य च ।  
मातापितृगुरुन् कल्पम् अवीचौ पच्यते ध्रुवं ॥ र्म्_२८।९४{९४} ॥  
अस्थीन्य् अपि विशीर्य्यन्ते रौद्राग्नौ तत्र देहिनां ।  
यतो न वीचिः सौख्यस्य नावीचिर् उदाहृतः ॥ र्म्_२८।९५{९५} ॥  
मिथोद्रोहरता ये त्रणे घ्नन्तीव देहिनः ।  
पापाद् असिनखास् ते तु जायन्ते दुःखभागिनः ॥ र्म्_२८।९६{९६} ॥  
नखा एवासयस् तेषाम् आयसा ज्वलिताः खराः ।  
तैर् अन्योन्यं निकृन्तन्ति यत् तेनासिनखाः स्मृताः ॥ र्म्_२८।९७{९७} ॥  
लोहज्वलिततीक्ष्णाग्राः षोडशाङ्गुलकण्टकाः ।  
बलाद् आरोह्यत ह्रन्दन् शाल्मलीः पालदारिकः ॥ र्म्_२८।९८{९८} ॥  
लोहदम्ष्ट्रा महाकाया ज्वलितास् तीव्रभैरवाः ।  
अश्लिष्य भक्षयन्त्य् एनं परदारोपहारिणं ॥ र्म्_२८।९९{९९} ॥  
आरटन्तो ऽपि खाद्यन्ते श्वगृध्रोलूकवायसैः ।  
अशिवं कुर्वते छिन्ना विश्वासघाटिनो नराः ॥ र्म्_२८।१००{१००} ॥  
अयोगुडानि भुज्यन्ते प्रतप्तानि पुनः पुनः ।  
याप्यन्ते क्वथितं ताम्रं ये परस्वापहारिणः ॥ र्म्_२८।१०१{१} ॥  
क्रूरैः श्वभिर् अयोद्रंष्ट्रैः कृत्यन्ते विवशा भृशं ।  
वर्षकोटि रटन्तो ऽपि ये नराः खेटके रताः ॥ र्म्_२८।१०२{२} ॥  
मत्स्यादीञ् जलजान् हत्वा ज्वलन्त्य् अम्रद्रवोदकां ।  
याति वैतरणीं शश्वद् वह्निना दह्यते नरः ॥ र्म्_२८।१०३{३} ॥  
ये स्वार्थलवसम्मूढो व्यवहारम् अधार्मिकं ।  
करोति नरके क्रदन् स चक्रेणाभिपीड्यते ॥ र्म्_२८।१०४{४} ॥  
पीडा वहुभिर् आकारैः कृता यैर् दुःखिनाम् इह ।  
पीड्यन्ते ते चिरं तप्तैर् यत्र मुद्गरपर्वतैः ॥ र्म्_२८।१०५{५} ॥  
भेदका धर्मसेतूनां ये चासन् मार्गवाहिनः ।  
(र्म् ३२८)  
क्षुरधाराचितं मार्गं गत्वा क्रामन्ति ते नराः ॥ र्म्_२८।१०६{६} ॥  
नखैः सञ्चूर्ण्य यूकादीञ् चूर्ण्यन्ते मेषपर्वतै ।  
भूयो भूयो महाकायाः क्रन्दन्तस् ते शरच्छतं ॥ र्म्_२८।१०७{७} ॥  
व्रतं यस् तु समाश्रित्य सम्पन्नो परिरक्षति ।  
शीर्यमानमान्सास्थिः कुकुंले पच्यते ध्रुवं ॥ र्म्_२८।१०८{८} ॥  
अणुनापि हि यः कश्चिन् मिथ्याजीवेन जीवति ।  
भक्ष्यते क्रिमिभिश् चण्डैः सम्मग्नो गूथमृत्तिके ॥ र्म्_२८।१०९{९} ॥  
दृष्ट्वापि व्रीहिमध्यस्थान् प्राणिनश् चूर्णयन्ति ये ।  
आयसै मुखलैस् तप्तैः क्षोभ्यन्ते ते पुनः पुनः ॥ र्म्_२८।११०{१०} ॥  
अत्यन्तक्रोधनाः क्रूराः शठाः पापाभिकाङ्क्षिणः ।  
परव्यसनकृष्ट्वा च जायन्ते यमराक्षसाः ॥ र्म्_२८।१११{११} ॥  
सर्वेषाम् एव दुःखानां वीजं मृद् वाभिभेदतः ।  
कायवाग्मानसं कर्म पापं यत् तद् अण्व् अपि वर्त्तयेत् ।  
  
++ नरककाण्डं समाप्तम् ++  
  
हंसपारावतादीनं खराणाम् अपि रागिणां ।  
येन रागेण जायन्ते मूढाः कीटादियोनिषु ॥ र्म्_२८।११२{१} ॥  
सर्प्पाः क्रोधोपनाहाभ्यां मारस्तब्धा मृगाधिपाः ।  
अभिमानेन जायन्ते गदामाश्वादियोनिषु ॥ र्म्_२८।११३{२} ॥  
मात्सर्येर्ष्यादि दोषेण वानराः प्रेतदेहिनः ।  
जायन्ते मुखरा धृष्टाश् चपलात्मानश् च वायसाः ॥ र्म्_२८।११४{३} ॥  
वधवन्धनमात्सर्यैर् गवाश्वादिषु देहिनः ।  
जायन्ते क्रूरकर्माणो लूताः खर्ज्जूरवृश्चिकः ॥ र्म्_२८।११५{४} ॥  
व्याघ्रमार्जारगोमायुऋक्षगृध्रवृगादायः ।  
जायन्ते प्रेतमन्सादोः क्रोधना मत्सरा नराः ॥ र्म्_२८।११६{५} ॥  
दातारः क्रोधनाः क्रूरा नरा नागमहर्द्धिकाः ।  
भवान्तत्यागिनो दर्प्पात् क्रोधाच् च गरुडेश्वराः ॥ र्म्_२८।११७{६} ॥  
कृतं यत् पापकं कर्म स्वयं वाक्कायमानसं ।  
तिर्यञ्चस् तेन जायन्ते तन् मनोगतिम् आकृथाः ॥ र्म्_२८।११८{७} ॥  
  
++ इति तिर्यक्काण्डं समाप्तम् ++  
  
भक्ष्यभोज्यापहर्तारो ये क्षुद्रा दानवर्जि ।  
भवन्ति कुणपाहाराः प्रेतास् ते कटपूतनाः ॥ र्म्_२८।११९{१} ॥  
विहेठयन्ति ये बाला वञ्चयन्त्य् अपि तृष्णया ।  
ते ऽपि गर्भमलाहारा जायन्ते कटपूतनाः ॥ र्म्_२८।१२०{२} ॥  
हीनाचारातिदीनाश् च मत्सरा नित्यकाङ्क्षिणः ।  
जायन्ते ये नराः प्रेता ऽष्टास् ते गलगण्डकाः ॥ र्म्_२८।१२१{३} ॥  
दानं निवारयत्य् एव न हि किं तिद् ददाति यः ।  
क्षुत्क्षामासौ महाकुक्षिः प्रेतः शूचिमुखो भवेत् ॥ र्म्_२८।१२२{४} ॥  
धनं रक्षति वंशार्थे न भुङ्क्ते न ददाति यः ।  
दत्तादायी ततः प्रेतः श्राद्धभोक्ता स जायते ॥ र्म्_२८।१२३{५} ॥  
यः परस्वापहारेप्सुर् दत्वा चैवानुतप्यते ।  
भोक्ता विट्श्लेष्मवान्तानां प्रेत्य प्रेतः स जायते ॥ र्म्_२८।१२४{६} ॥  
अप्रियं वक्ति यः क्रोधाद् वाक्यं मर्मविभेदतं ।  
ब्बवन्त्य् उल्कामुखः प्रेतः सुचिरं तेन कर्मणा ॥ र्म्_२८।१२५{७} ॥  
(र्म् ३२९)  
कुरुते कलहं यस् तु निष्कृपः क्रूरमानसः ।  
क्रिमिकीटपतङ्गादेः प्रेते ऽसौ ज्योतिको भवेत् ॥ र्म्_२८।१२६{८} ॥  
ग्रामकूटौ ददात्य् एव यो जनं पीडयन्त्य् अपि ।  
कुम्भाण्डो विकृताकारः पूयाहारश् च जायते ॥ र्म्_२८।१२७{९} ॥  
निर्दयाः प्राणिनो घ्नन्ति भक्ष्यार्थं ये ददन्त्य् अपि ।  
मांसाहाराश् च ते ऽवश्यं भवन्ति प्रेतराक्षसाः ॥ र्म्_२८।१२८{१०} ॥  
गन्धमालारता नित्यं मन्दक्रोधाः प्रदायकाः ।  
गन्धर्वाः प्रेत्य जायन्ते देवानां रतिहेतवः ॥ र्म्_२८।१२९{११} ॥  
क्रोधनाः पिशुनः किञ्चिदर्थार्थं यः प्रयछति ।  
स पिशाचं प्रदुष्टात्मा जायते विकृताननः ॥ र्म्_२८।१३०{१२} ॥  
नित्यप्रदुष्टाश् चपलाः परपीडाकरा नराः ।  
सम्प्रदानरता नित्यं भूताः प्रेत्य भवन्ति ते ॥ र्म्_२८।१३१{१३} ॥  
क्रूराः क्रूद्धाः प्रदातारः प्रिया सर्वसुरा च ये ।  
जायन्ते प्रेत्य यक्षास् तु क्रूरात्मानः सुराप्रियाः ॥ र्म्_२८।१३२{१४} ॥  
मातापितृगुरून् यानैर् ये नयन्ति यथेप्सितं ।  
विमानचारिणो यक्षा जायन्ते सुसुखान्विताः ॥ र्म्_२८।१३३{१५} ॥  
तृष्णामात्सर्यदोषेण प्रेता भवन्त्य् अमी सदा ।  
यक्षादयः शुभैः क्लिष्टैर् अतस् तान् परिवर्जयेत् ॥ र्म्_२८।१३४{१६} ॥  
  
++ इति प्रेतकाण्डं समाप्तम् ++  
  
देवासुरमनुष्येषु दीर्घम् आयुर् अहिंसया ।  
जायते हिन्सया स्वल्पाम् अतो हिंसां विवर्जयेत् ॥ र्म्_२८।१३५{१} ॥  
कुष्ठरोगज्वरोन्मादा ये चान्ये व्याधयो नृणां ।  
भवन्ति भूतप्रयुक्तेस् ते वधवन्धनताडनैः ॥ र्म्_२८।१३६{२} ॥  
यो न हर्त्ता परस्वानां न वञ्चवित् प्रयछति ।  
महतापि प्रयत्नेन स द्रव्यं नाधिगछति ॥ र्म्_२८।१३७{३} ॥  
अदत्तं वित्तम् आदाय दानानि च ददाति यः ।  
स प्रेत्य द्रव्यवान् भूत्वा भूयो भवति निर्धनः ॥ र्म्_२८।१३८{४} ॥  
यो न हर्त्ता न दाता च न चातिकृपणो नरः ।  
कृत्स्नेन महता द्रव्यं स्थिरं स लभते ध्रुवं ॥ र्म्_२८।१३९{५} ॥  
न हर्त्ता यः परस्वानां त्यागवान् वीतमत्सरः ।  
अहार्यं विपुलं वित्तम् इष्टम् च लभते नरः ॥ र्म्_२८।१४०{६} ॥  
आयुर्वर्णवलोपेतः श्रीमान् रोगविवर्जितः ।  
सुखी च स लभेन् नित्यं यो ददातीह भोजनं ॥ र्म्_२८।१४१{७} ॥  
सलज्जो रूपवान् भोगी सुछायः प्राणिनां प्रियः ।  
स भवेद् वस्त्रलाभी च यो वासान्सि प्रयछति ॥ र्म्_२८।१४२{८} ॥  
आवासं यो ददातीह सुप्रसन्नेन चेतसा ।  
प्रासादाः सर्वकामाश् च जायन्ते तस्य देहिनः ॥ र्म्_२८।१४३{९} ॥  
उपानत्सङ्क्रमादीनि ये प्रयछन्ति मानवाः ।  
भवन्ति सुखिनो नित्यं यानानि च लभन्ति ते ॥ र्म्_२८।१४४{१०} ॥  
वापीकूपतडागादीन् कारयित्वा जलाश्रयान् ।  
सुखिनस् त्यक्तसन्तापा निःपिपासा भवन्ति ते ॥ र्म्_२८।१४५{११} ॥  
पुष्पैर् अभ्यर्चितः श्रीमान् शरण्यः सर्वदेहिनां ।  
समृद्धितः स स्याद् आरामं यः प्रयछति ॥ र्म्_२८।१४६{१२} ॥  
विद्यादानेन पण्डित्यं प्रज्ञाभ्यासेन चाप्यते ।  
भैषज्याभयदानेन रोगमुक्तस् तु जायते ॥ र्म्_२८।१४७{१३} ॥  
(र्म् ३३०)  
दीपदानेन चक्षुष्मान् वाद्यदानेन सुस्वरः ।  
शयनासनदानेन सुखी भवति मानवः ॥ र्म्_२८।१४८{१४} ॥  
गवादीन्न् यो ददातीह भोज्यं रससमन्वितं ।  
बलवान् वर्णवान् भोगी दीर्घायुः स भवेन् नरः ॥ र्म्_२८।१४९{१५} ॥  
कन्यादानेन समान्यां लाभी स्यात् परिवारवान् ।  
धनधान्यसमृद्धस् तु भूमिदानेन जायते ॥ र्म्_२८।१५०{१६} ॥  
पत्रं पुष्पं फलं तोयम् अभयं वचनं प्रियं ।  
यद् यद् एवेप्सितं शक्त्या दातव्यं तत् तद् अर्थिनः ॥ र्म्_२८।१५१{१७} ॥  
क्लेशयित्वा ददातीह स्वकार्थं वा ह येन वा ।  
यशःसौख्याभिलाखाद् वा स क्लिष्टं लभते फलं ॥ र्म्_२८।१५२{१८} ॥  
स्वकार्यं निरपेक्षेण कृपाविष्टेन चेतसा ।  
परार्थं यो ददातीह सो ऽक्लिष्टं फलम् अश्नुते ॥ र्म्_२८।१५३{१९} ॥  
यत् किञ्चिद् दीयते ऽन्यस्मै यथाकालं यथाविधिं ।  
तेन तेन प्रकारेण तत् सर्वम् उपतिष्ठते ॥ र्म्_२८।१५४{२०} ॥  
परान् अन्वपहत्य् एवं सर्वकालं यथेप्सितं ।  
अक्लेशयित्वा दातव्यं हितं धर्माविरोधियत् ॥ र्म्_२८।१५५{२१} ॥  
एवं हि दीयमानस्य दानस्यैव फलादयः ।  
दानं हि सर्वसौख्यानाम् अनन्यत् कारणं मतं ॥ र्म्_२८।१५६{२२} ॥  
विरजः परदारेभ्यो दारान् इष्टान् अवाप्नुयात् ।  
स्वेभ्यो ऽप्य् अदेशकालौ च वर्जयेत् पुंस्त्वम् अर्छति ॥ र्म्_२८।१५७{२३} ॥  
परदारेषु संसक्तं चित्तं यो न नियछति ।  
अनङ्गेषु चक्ष्येत स पुमां स्त्रीत्वम् अर्छति ॥ र्म्_२८।१५८{२४} ॥  
स्त्रीत्वं जुगुप्सते या तु सुशीलमन्दरागिणी ।  
पुंस्त्वम् आकाङ्क्षते नित्यं सा नारी नरतां व्रजेत् ॥ र्म्_२८।१५९{२५} ॥  
यस् तु सम्यग्निरातङ्कं ब्रह्मचर्यं निषेवते ।  
तेजस्वी सद्गुणः श्रीमान् देवैर् अपि स लक्ष्यते ॥ र्म्_२८।१६०{२६} ॥  
दृढस्मृतिर् असम्मूढो मघवानो निषेवनात् ।  
जायते सत्यवादी च यशःसौख्यान्वितः पुमान् ॥ र्म्_२८।१६१{२७} ॥  
भिन्नानाम् अपि सत्वानां भेदं नैव करोति यः ।  
अभेद्यपरिवारो ऽसौ जायते स्थिरमानसः ॥ र्म्_२८।१६२{२८} ॥  
यस् त्व् आज्ञां कुरुते नित्यं गुरूणां हृष्टमानसः ।  
हिताहिताभिधायी च स स्याद् आदेयवाक्कृती ॥ र्म्_२८।१६३{२९} ॥  
नीचापरायमानेन विपर्यासेन चोद्गतः ।  
भवन्ति सुखिनः सौख्यं दुःखं दत्वा च दुःखिनः ॥ र्म्_२८।१६४{३०} ॥  
परप्रपञ्चाभिरताः शठाश् चानृतवादिनः ।  
कुब्जवामनतां यान्ति ये च रूपाभिमानिनः ॥ र्म्_२८।१६५{३१} ॥  
जडो विज्ञानमात्सर्याद् भवेन् मूकः प्रियाप्रियः ।  
वाधिर्यं याति मूढात्मा हितवाक्याभिगूढकः ॥ र्म्_२८।१६६{३२} ॥  
दुःखम् पापस्य पुण्यस्य सुखं मिश्रस्य मिश्रितं ।  
सर्वं सादृश्यनिःस्यन्दम् अभ्युह्यं कर्मणः फलं ॥ र्म्_२८।१६७{३३} ॥  
++इति मनुष्य कान्दं समाप्तम् ++  
  
शठ्येन मायया नित्यं चरत्य् अकृतकिल्बिषः ।  
कलिप्रियः प्रदाता च स भवेद् असुरेश्वरः ॥ र्म्_२८।१६८{१} ॥  
(र्म् ३३१)  
  
++ इत्य् असुरकाण्डम् ++  
  
नात्मना यः सुखाकाङ्क्षी न च कृव्येत परिग्रहं ।  
ग्रहाणाम् अग्रणी चासौ महाराजिकतां व्रजेत् ॥ र्म्_२८।१६९{१} ॥  
मातापितृकुलज्येष्ठपूजकस्यागवान् कृती ।  
हृष्यमे यो न कलहैस् त्रिदशेषु स जायते ॥ र्म्_२८।१७०{२} ॥  
न विग्रहे रता नैव कलहे हृष्टमानसाः ।  
एकान्तकुशलोद्युक्ता ये च मोयापगास् तु ते ॥ र्म्_२८।१७१{३} ॥  
बहुश्रुता धर्मधराः सुप्रज्ञा मोक्षकाङ्क्षिणः गुणैर् ।  
ये परिहृष्णाश् च नरास् ते तुषितोपगाः ॥ र्म्_२८।१७२{४} ॥  
शीलप्रदानविनये प्रवृत्ता ये स्वयं नराः ।  
महोत्साहाश् च ते ऽवश्यं निर्माणरतिगामिनः ॥ र्म्_२८।१७३{५} ॥  
अदीनसत्वा मे श्रेष्ठाः प्रदाने दमसंयमैः ।  
गुणाधिकाश् च ये यान्ति परनिर्मिततां ध्रुवं ॥ र्म्_२८।१७४{६} ॥  
शीलेन स्वर्गम् आप्नोति ध्यानेन च विशेषतः ।  
यथाभूतपरिज्ञानात् पर्यन्ते वो पुनर्भवः ॥ र्म्_२८।१७५{७} ॥  
शुभाशुभफलं कर्म यद् एतत् कथितं स्फुटं ।  
शुभेन लभ्यते सौख्यं दुःखं त्व् अशुभसम्भवं ॥ र्म्_२८।१७६{८} ॥  
मृत्युर् व्याधिर् जरा चैव चिन्तनीयम् इदं त्रयं ।  
विप्रयोगा प्रियैः सार्द्धं कर्मणां च स्वकं फलं ॥ र्म्_२८।१७७{९} ॥  
एवं विरागम् आप्नोति विविक्तः पुण्यम् अर्छति ।  
पापं च नार्जयेद् एवं तच् च सङ्क्षेपतः शृणु ॥ र्म्_२८।१७८{१०} ॥  
सम्यक्परार्थकरणं परानर्थविवर्जनं ।  
पुण्यं विपर्ययात् पापभुक्तम् एव मुनीश्वरैः ॥ र्म्_२८।१७९{११} ॥  
  
++ इति देवकाण्डं समाप्तम् ++  
  
एवं मत्वा महाराज षड्गतिकारिकां भवे ।  
सम्बोधिधर्मम् आधाय चरितव्यं सदा शुभे ॥ र्म्_२८।१८०{१} ॥  
ये सम्बोधिव्रतं धृत्वा प्रचरन्ति समाहिताः ।  
सर्वसत्वहितार्थेन बोधिसत्वा भवन्ति ते ॥ र्म्_२८।१८१{२} ॥  
एवं विज्ञाय राजेन्द्र सदा भद्रं यदीछसि ।  
त्रिरत्नं शरणं कृत्वा भज नित्यं समादरात् ॥ र्म्_२८।१८२{३} ॥  
एतत्पुण्यविपाकेन सर्वक्लेशन् विनिर्जयन् ।  
क्रमाद् बोधिं समासाद्य सम्बुद्धपदम् आप्नुयाः ॥ र्म्_२८।१८३{४} ॥  
इति तेन मुनीन्द्रेण समाख्यातं निशम्य सः ।  
राजाप्य् उत्तरपाञ्चालः प्रव्रजितुं समैछत ॥ र्म्_२८।१८४{५} ॥  
ततः स नृपती राजा समुत्थाय कृताञ्जलिः ।  
भगवन्तम् आनत्वा प्रार्थयद् एवम् आदरात् ॥ र्म्_२८।१८५{६} ॥  
भगवन् नाथ सर्वज्ञ भवतां शरणं गतः ।  
सम्बोधिव्रतम् आधाय प्रेछामि चरितुं सदा ॥ र्म्_२८।१८६{७} ॥  
यद् भवाञ् जगतां शास्ता सम्बोधिधर्मदेशिकः ।  
तन् मे ऽनुग्रहतां कृत्वा प्रव्रज्यां दातुम् अर्हति ॥ र्म्_२८।१८७{८} ॥  
इति सम्प्रार्थिते तेन राज्ञा स भगवान् सुधीः ।  
तस्य राज्ञो मनःशुद्धं विज्ञायैवम् उपादिशत् ॥ र्म्_२८।१८८{९} ॥  
साधु राजन् महाभाग यदीछसि शुभां गतिं ।  
एहि चर समाधाय चर मे शासने व्रतं ॥ र्म्_२८।१८९{१०} ॥  
इत्य् आदिश्य मुनीन्द्रो ऽसौ पाणिना तच् छिरः स्पृशन् ।  
(र्म् ३३२)  
सम्बुद्धे शासने धर्मे तं नरेन्द्रं समग्रहीत् ॥ र्म्_२८।१९०{११} ॥  
एहीति तेन शास्त्रोक्ते नृपतिः स प्रबोधितः ।  
खिक्खिरीपात्रधरो भिक्षु ऽभूच् चीवरावृतः ॥ र्म्_२८।१९१{१२} ॥  
ततः स भूपतिश् चापि विरक्तो भोग्यनिस्पृहः ।  
निःक्लेशः परिशुद्धात्मा बभूव विजितेन्द्रियः ॥ र्म्_२८।१९२{१३} ॥  
साक्षाद् अर्हत्वम् आसाद्य ब्रह्मचारी निरञ्जनः ।  
सम्बोधिपदम् आसाद्य सम्बुद्धः श्रावको ऽभवत् ॥ र्म्_२८।१९३{१४} ॥  
ततः स ब्रह्मविद् योगी त्रैधातुवासिनाम् अपि ।  
सदेवासुरलोकानां वन्द्यो मान्यो ऽभवद् गुरुः ॥ र्म्_२८।१९४{१५} ॥  
ततो दक्षिणपाञ्चालराजा स प्रतिमोदितः ।  
उत्थाय साञ्जलिर् नत्वा प्रार्थ्यत् तं मुनीश्वरं ॥ र्म्_२८।१९५{१६} ॥  
भगवन् नाथ सर्वज्ञ कृपया मे प्रसीदतु ।  
त्रैमास्यं भक्तुम् इछामि तत् कुरुताम् अनुग्रहं ॥ र्म्_२८।१९६{१७} ॥  
इति सम्प्रार्थिते राज्ञा भगवान् स मुनीश्वरः ।  
नृपतिं तं समालोक्य तूष्णीभूत्वाध्युवास तत् ॥ र्म्_२८।१९७{१८} ॥  
ततः स नृपती राजा भगवताध्युवासितं ।  
विदित्वा सर्वसामग्रीं सहसा समसाधयत् ॥ र्म्_२८।१९८{१९} ॥  
ततः स राजा भगवन्तं ससाङ्घिकं ।  
यथार्हभोजनैर् नित्यं समभ्यर्च्य ऽभ्यतोषयत् ॥ र्म्_२८।१९९{२०} ॥  
विचित्रचीवरैश् चापि श्रीघनं तं ससाङ्घिकं ।  
आछाद्य साञ्जलिर् नत्वा प्रणिधानं मुदा व्यधात् ॥ र्म्_२८।२००{२१} ॥  
एतत्पुण्यविपाकेन लोके ऽन्धे ऽपरिनायके ।  
सद्धर्मभास्करः शास्ता सम्बुद्धो ऽर्हं भवेय हि ॥ र्म्_२८।२०१{२२} ॥  
एवं तेन नरेन्द्रेण प्रणिधानं कृतं मुदा ।  
मत्वा स भगवान् स्मितं प्रामुञ्चच् छुभरोचिषं ॥ र्म्_२८।२०२{२३} ॥  
तत् स्मितसमुत्पन्नाः पञ्चवर्णाः सुरश्मयः ।  
प्रसारितास् त्रिलोकेषु भासयन्त्यः प्रचेरिरे ॥ र्म्_२८।२०३{२४} ॥  
तद्रस्मिसम्परिस्पृष्टाः सर्वे ऽपि नारकाश्रिताः ।  
निर्मुक्तवेदनाखेदा महत्सौख्यं प्रलेभिरे ॥ र्म्_२८।२०४{२५} ॥  
तदा ते विस्मिताः सर्वे नारकीयाः प्रमोदिताः ।  
किम् एवं जायते सौख्यम् इति ध्यात्वा निषेदिरे ॥ र्म्_२८।२०५{२६} ॥  
ततः स भगवांस् तेषां विस्मयाक्रान्तचेतसां ।  
मनांसि परिबोधार्थं प्रैषयत् तत्र नैर्मितं ॥ र्म्_२८।२०६{२७} ॥  
तदा ते नारकाः सर्वे दृष्ट्वा तं सुगतं मुदा ।  
उपेत्य प्रणतिं कृत्वा प्राभजञ् छरणं गताः ॥ र्म्_२८।२०७{२८} ॥  
ततस् तत् पुण्यलिप्तास् ते सर्वे विमुक्तपापकाः ।  
परिशुद्धाः शुभात्मानः सद्गतिं समुपाययुः ॥ र्म्_२८।२०८{२९} ॥  
ततस् ता रश्मयः सर्वा अवभास्य समन्ततः ।  
अकनिष्ठालयं यावत् प्रसृताः समभासयन् ॥ र्म्_२८।२०९{३०} ॥  
गाथाघोषैश् च सर्वत्र सर्वान् देवान् प्रमोदिनः ।  
बोधयित्वा शुभे धर्मे प्रतिष्ठाप्य पचेरिरे ॥ र्म्_२८।२१०{३१} ॥  
ततस् ता रश्मयः सर्वा पिण्डीभूता मुनेः पुरः ।  
त्रिधा प्रदक्षिणीकृत्वा महोष्णीषे समाविशत् ॥ र्म्_२८।२११{३२} ॥  
तद् दृष्ट्वा ते सभालोकाः सर्वे ऽतिविस्मयोद्धताः ।  
(र्म् ३३३)  
शास्ता किम् आदिशेद् धर्मम् इति ध्यात्वा निषेदिरे ॥ र्म्_२८।२१२{३३} ॥  
इति तेषां मनस्तर्कं मत्वानन्दः समुत्थितः ।  
उपेत्य साञ्जलिर् नत्वा प्रार्थयेत् तं मुनीश्वरं ॥ र्म्_२८।२१३{३४} ॥  
भगवन् हेतुना केन स्मितं मुञ्चति साम्प्रतं ।  
नाहेत्वप्रत्ययं स्मितं न मुञ्चन्ति मुनीश्वराः ॥ र्म्_२८।२१४{३५} ॥  
तद् यदर्थे भवान् स्मितं मुञ्चतीमे सभाजनाः ।  
श्रोतुम् इछन्ति सर्वे तद् अर्थम् आदेष्टुम् अर्हति ॥ र्म्_२८।२१५{३६} ॥  
इत्य् आनन्दोदितं श्रुत्वा भगवान् स जगद्गुरुः ।  
सर्वांल् लोकान् समालोक्य तम् आनन्दं समब्रवीत् ॥ र्म्_२८।२१६{३७} ॥  
एवम् एव सदानन्द सर्वे बुद्धा मुनीश्वराः ।  
नाहेतुप्रत्ययं स्मितं विमुञ्चन्ति कदा चन ॥ र्म्_२८।२१७{३८} ॥  
पश्यताम् अयम् आनन्द राजातिसम्प्रसादितः ।  
सत्कृत्य श्रद्धयास्माकं त्रैमास्यं भजते मुदा ॥ र्म्_२८।२१८{३९} ॥  
एतत्पुण्यविपाकेन राजायं सद्गुणाकरः ।  
क्रमात् पारमिताः सर्वाः परिपूर्य बलान्वितः ॥ र्म्_२८।२१९{४०} ॥  
सर्वक्लेशगणाञ् जित्वा माराञ् चापि विनिर्जयन् ।  
बोधिम् आसाद्य सर्वज्ञस् तथागतो मुनीश्वरः ॥ र्म्_२८।२२०{४१} ॥  
सर्वविद्याधिपः शास्ता धर्मराजो विनायकः ।  
विजयो नाम सम्बुद्धो भविष्यति भवान्तरे ॥ र्म्_२८।२२१{४२} ॥  
एवम् आनन्द विज्ञाय बुद्धक्षेत्रशुभङ्कृतं ।  
तद्विपाके महत्सौख्यं भद्रं सम्बोधिसाधनं ॥ र्म्_२८।२२२{४३} ॥  
त्रिरत्नशरणं कृत्वा सत्कारैः श्रद्धया सदा ।  
सम्बोधिवाञ्छिभिर् लोकैश् चरितव्यं शुभे मुदा ॥ र्म्_२८।२२३{४४} ॥  
इत्य् आदिष्टं मुनीन्द्रेण श्रुत्वानन्दादयो ऽपि ते ।  
सर्वे लोकास् तथेत्य् उक्त्वा प्राभ्यनन्दन् प्रसादिताः ॥ र्म्_२८।२२४{४५} ॥  
सो ऽपि दक्षिणपाञ्चालो राजा श्रुत्वा प्रमोदितः ।  
त्रिरत्नभजनं कृत्वा प्रचचार शुभे सदा ॥ र्म्_२८।२२५{४६} ॥  
तदारभ्य सदा तत्र मङ्गलं निरुपद्रवं ।  
समन्ततो महोत्साहं कृतयुग इवाभवत् ॥ र्म्_२८।२२६{४७} ॥  
इति मे गुरुणाख्यातं श्रुतं मया तथा ऽधुना ।  
कथ्यते ऽत्र त्वयाप्य् एवं चरितव्यं शुभे सदा ॥ र्म्_२८।२२७{४८} ॥  
प्रजाश् चापि महाराज बोधयित्वा प्रयत्नतः ।  
बोधिमार्गे प्रतिष्ठाप्य पालनीयाः सदा त्वया ॥ र्म्_२८।२२८{४९} ॥  
तथा ते सर्वदा भद्रं सर्वत्रापि भवेद् ध्रुवं ।  
क्रमाद् बोधिं समासाद्य सम्बुद्धपदम् आप्नुयाः ॥ र्म्_२८।२२९{५०} ॥  
इति तेनार्हतादिष्टं श्रुत्वाशोकः स भूमिपः ।  
तथेत्य् अभ्यनुमोदित्वा प्राभ्यनन्दत् सपार्षदः ॥ र्म्_२८।२३०{५१} ॥  
राज्ञो पाञ्चालयोर् यन् मुनिकथितम् इदं तत् प्रसिद्धावदानं ।  
शृण्वन्ति श्रावयन्ति प्रमुदितमनसः श्रद्धया ये प्रसन्नाः ।  
सर्वे ते बोधिसत्वाः सकलगुणधराः सर्वसम्पत्सुखाढ्याः ।  
कृत्वा लोकेषु भद्द्रं मुनिवरनिलये सम्प्रयान्ति प्रमोदाः ॥ र्म्_२८।२३१{५२} ॥  
  
(र्म् ३३४)  
++ इति रत्नावदानतत्वे पाञ्चालराजावदनं समाप्तम् ++  
  
  
(र्म् ३३५)  
XXइX उपपादुकावदान  
अथाशोको महीपालः समुपेत्य कृताञ्जलिः ।  
उपगुप्तं यतिं नत्वा प्रार्थयद् एवम् आदरात् ॥ र्म्_२९।१{१} ॥  
भदन्त श्रोतुम् इछामि पुनर् अन्यत् सुभाषितं ।  
तद्यथा गुरुणादिष्टं तथाख्यातुं च मे ऽर्हति ॥ र्म्_२९।२{२} ॥  
इति सम्प्रर्थितं राज्ञा श्रुत्वा सो ऽर्हन् महामतिः ।  
उपगुप्तो नरेन्द्रं तं समालोक्यैवम् आदिशत् ॥ र्म्_२९।३{३} ॥  
साधु शृणु महराज यथा मे गुरुणोदितं ।  
तथाहं ते प्रवक्ष्यामि श्रुत्वा चाप्य् अनुमोदय ॥ र्म्_२९।४{४} ॥  
तद्यथा भगवान् बुद्धा शाक्यसिंहो मुनीश्वरः ।  
सर्वज्ञः सुगतः शास्ता धर्मराजो विनायकः ॥ र्म्_२९।५{५} ॥  
एकस्मिन् समये मातुर् मायादेव्या हितेछया ।  
सद्धर्मं समुपादेष्टुं प्राचरत् त्रिदशालये ॥ र्म्_२९।६{६} ॥  
तत्र स भगवान् गत्वा सुरम्ये नन्दने वने ।  
पारिजाततले पाण्डुसच्छिलायाम् उपाश्रयत् ॥ र्म्_२९।७{७} ॥  
तत्र शक्रादयो देवाः सर्वे तं सद्गुणाकरं ।  
शाक्यमुनिं समालोक्य मुदिताः समुपाचरन् ॥ र्म्_२९।८{८} ॥  
तत्र तं श्रीघनं दृष्ट्वा सर्वे देवाः प्रमोदिताः ।  
त्रिधा प्रदक्षिणीकृत्य साञ्जलयः प्रणेमिरे ॥ र्म्_२९।९{९} ॥  
ततो देवाधिपः शक्रो दिव्यरत्नमयासनं ।  
सम्बुद्धस्य जगच्छास्तुः प्राज्ञापयच् छुभोज्ज्वलं ॥ र्म्_२९।१०{१०} ॥  
तत्र स भगवान् दृष्ट्वा दिव्यरत्नमहोज्वले ।  
आरुह्य समुपाश्रित्य समातस्थौ प्रभासयन् ॥ र्म्_२९।११{११} ॥  
तदा सा जननी माता मायादेवी समागता ।  
तम् आत्मजं जगन्नाथं सन्दृष्ट्वा समुपाचरत् ॥ र्म्_२९।१२{१२} ॥  
तत्र स भगवान् दृष्ट्वा मातरं तां समागतां ।  
उत्थाय समुपासृत्य प्रणत्वैवम् अभाषत ॥ र्म्_२९।१३{१३} ॥  
स्वागतं कुशलं मातर् आरोग्यम् अस्तु ते सदा ।  
त्वत्मुखं द्रष्टुम् आयामि तत् प्रसादितुम् अर्हसि ॥ र्म्_२९।१४{१४} ॥  
अत्रासने समाश्रित्य निषीदैकाग्रमानसा ।  
उपदिक्ष्यामि सद्धर्मं तच् छृणुष्व समाहिता ॥ र्म्_२९।१५{१५} ॥  
इत्य् आदिष्टं मुनीन्द्रेण श्रुत्वा सा जननी सती ।  
मायादेवी समालोक्य तम् आत्मजं समव्रावीत् ॥ र्म्_२९।१६{१६} ॥  
प्रायामि ते मुखं द्रष्टुं कुशलं ते सदात्मज ।  
तन् ममानुग्रहार्थेन धर्मम् आदेष्टुम् अर्हसि ॥ र्म्_२९।१७{१७} ॥  
इत्य् उक्त्वा सा सती मायादेवी माता जगद्गुरोः ।  
उपासनं समाश्रित्य निससाद समाहिता ॥ र्म्_२९।१८{१८} ॥  
ततः शक्रादयो देवाः सर्वे ते सम्प्रहर्षिताः ।  
(र्म् ३३६)  
पूजाङ्गैस् तं जगन्नाथं मायादेवीं च प्रार्चयन् ॥ र्म्_२९।१९{१९} ॥  
ततः पादान्स् तयोर् नत्वा कृत्वा च त्रिप्रदक्षिणं ।  
परिवृत्य पुरस्कृत्वा धर्मं श्रोतुम् उपाश्रयन् ॥ र्म्_२९।२०{२०} ॥  
ततस् त भगवान् दृष्ट्वा तान् देवान् समुपस्थितान् ।  
आर्यसत्यं समारभ्य सद्धर्मं समुपादिशत् ॥ र्म्_२९।२१{२१} ॥  
ततश् च भगवांस् तेषां देवानां सुखमानिनं ।  
सम्बोधिसाधनं पुनर् एवम् उपादिशत् ॥ र्म्_२९।२२{२२} ॥  
अनित्यं खलु संसारे दुःखं शून्यं ह्य् अनात्मकं ।  
कामे किञ्चित् सुखं नात्र क्लेशसङ्घे समाकुले ॥ र्म्_२९।२३{२३} ॥  
इति मत्वात्र संसारे सदा सौख्यं यदीछथ ।  
बोधिचर्याव्रतं धृत्वा सञ्चरध्वं सदा शुभं ॥ र्म्_२९।२४{२४} ॥  
निष्क्रामतारभध्वं च युज्यध्वं बुद्धशासने ।  
मारचर्य्यां परित्यज्य चरध्वं बोधिचारिकां ॥ र्म्_२९।२५{२५} ॥  
यः सत्वहितार्थेन बोधिचर्यां चरिष्यति ।  
स सम्यग् बोधिम् आसाद्य सम्बुद्धपदम् आप्स्यति ॥ र्म्_२९।२६{२५} ॥  
एवं मत्वात्र संसारे सर्वे यूयं समाहिताः ।  
त्रिरत्नभजनं कृत्वा चरध्वं बोधिसंवरं ॥ र्म्_२९।२७{२६} ॥  
ये त्रिरत्नं भजन्त्य् अत्र न ते गछन्ति दुर्गतिं ।  
सदा सद्गतिसंयाताः क्रमाद् बोधिम् अवाप्नुयुः ॥ र्म्_२९।२८{२७} ॥  
इत्य् आदिष्टं मुनीन्द्रेण श्रुत्वा सर्वे ऽपि ते ऽमराः ।  
सत्यम् एव परिज्ञाय प्राभ्यनन्दन् प्रबोधिताः ॥ र्म्_२९।२९{२८} ॥  
ततः शक्रः समुत्थाय कृताञ्जलिः ।  
भगवन्तं तम् आनम्य प्रार्थयद् एवम् आदरात् ॥ र्म्_२९।३०{२९} ॥  
भगवन् नाथ सर्वज्ञ सर्वदेह सुरालये ।  
सद्धर्मं नः समादिश्य भवन् विहर्तुम् अर्हति ॥ र्म्_२९।३१{३०} ॥  
वयं सर्वे सुरा नित्यं भवतां शरणं गताः ।  
सद्धर्मं सर्वदाकर्ण्य चरिष्यामः शुभां चरिं ॥ र्म्_२९।३२{३१} ॥  
ततः सापि महामायादेवि माता समुत्थिता ।  
उपेत्य साञ्जलिर् नत्वा भगवन्तं तम् अब्रवीत् ॥ र्म्_२९।३३{३२} ॥  
धन्यो ऽसि यत् त्वया पुत्र प्रतिज्ञातं यथापुरा ।  
तथा त्वं पूर्यते सर्वं सर्वार्थसिद्धिर् अस्तु ते ॥ र्म्_२९।३४{३३} ॥  
सदात्र देवलोकानां हितार्थे च प्रबोधयन् ।  
सद्धर्मं समुपादिश्य विहर सम्प्रभासयन् ॥ र्म्_२९।३५{३४} ॥  
इति मात्रार्थितं श्रुत्वा भगवान् स जगद्गुरुः ।  
जननीं तां सभां चापि समालोक्यैवम् आदिशत् ॥ र्म्_२९।३६{३५} ॥  
मातर् नैकहितार्थेनबोधिचर्यां दधामि हि ।  
सर्वेषाम् अपि सत्वानां हितार्थे ऽहं जिनो भवे ॥ र्म्_२९।३७{३६} ॥  
तद् अत्र सर्वदा नैवं तिष्ठेयं त्रिदशैः सह ।  
वर्षा मासत्रयं स्थातुम् इछामि धर्मम् आदिशन् ॥ र्म्_२९।३८{३७} ॥  
इत्य् आदिष्टं मुनीन्द्रेण श्रुत्वा सा जननी मुदा ।  
तथास्त्व् इति प्रभाषित्वा प्राभ्यनन्दत् प्रबोधिता ॥ र्म्_२९।३९{३८} ॥  
तथा स भगवान्स् तत्र बोधिचर्यां प्रकाशयन् ।  
सद्धर्मं समुपादिश्य तस्थौ मासत्रयं दिवि ॥ र्म्_२९।४०{३९} ॥  
(र्म् ३३७)  
सर्वशक्रादयो देवास् त्रिरत्नशरणं गताः ।  
सत्कृत्य श्रद्धया नित्यं धर्मं श्रुत्वा प्रभेजिरे ॥ र्म्_२९।४१{४०} ॥  
तदा तत्र सदा स्वर्गे मङ्गलं निरुपद्रवं ।  
सद्धर्मसाधनोत्साहं प्रावर्त्तते समन्ततः ॥ र्म्_२९।४२{४१} ॥  
तस्मिंश् चा समये तत्र स्रावस्त्या वहिर् आश्रमे ।  
जेतोद्याने विहारे स मौद्गल्यायन आश्रयत् ॥ र्म्_२९।४३{४२} ॥  
तदा ते साङ्घिकाः सर्वे तं मौद्गल्यायनं यतिं ।  
विहारे संस्थितं दृष्ट्वा धर्मं श्रोतुं समीछिरे ॥ र्म्_२९।४४{४३} ॥  
ततस् ते साङ्घिकाः सर्वे लोकाश् चान्ये ऽपि सज्जनाः ।  
तत् सद्धर्मदेशनां श्रोतुं मुदिताः समुपाचरन् ॥ र्म्_२९।४५{४४} ॥  
तत्र सर्वे ऽपि ते लोकास् तं मौद्गल्यायनं गुरुं ।  
समभ्यर्च्य समानम्य धर्मं श्रोतु]म् उपाश्रयन् ॥ र्म्_२९।४६{४५} ॥  
तान् दृष्ट्वा समुपासीनान् स मौद्गल्यो जिनात्मजः ।  
आदिमध्यान्तकल्याणं दिदेश धर्मम् उत्तमं ॥ र्म्_२९।४७{४६} ॥  
तत् सद्धर्मामृतं पीत्वा सर्वे लोकाश् च साङ्घिकाः ।  
सद्धर्म्मसाधनोद्युक्ता वभूवुः परिबोधिताः ॥ र्म्_२९।४८{४७} ॥  
अथ ते भिक्षवः सर्वे कृताञ्जलिः पुटो मुदा ।  
तं मौद्गल्यायनं नत्वा पप्रछुर् एवम् आदरात् ॥ र्म्_२९।४९{४८} ॥  
भदन्त भगवं छास्ता कुत्रेदानीं समाश्रितः ।  
सद्धर्मं समुपादिश्य विहरति न मन्यते ॥ र्म्_२९।५०{४९} ॥  
तद् अस्माकं मनान्स्य् अत्र भगवाञ् छास्ता यतः स्थितः ।  
तत् सत्यं समुपादिश्य प्रबोधयितुम् अर्हति ॥ र्म्_२९।५१{५०} ॥  
इति तैः प्रार्थितं श्रुत्वा स मौद्गल्यायनः सुधीः ।  
सर्वान्स् तान् सङ्घिकान् भिक्षून् समालोक्यैवम् अब्रवीत् ॥ र्म्_२९।५२{५१} ॥  
श्रुतं मया भवन्तो ऽसौ भगवाञ् छास्ता ऽधुना दिवि ।  
ततो मातुः सुराणां चा तिष्ठते धर्मम् आदिशत् ॥ र्म्_२९।५३{५२} ॥  
ततो वर्षात्रिमासान्ते भगवान् स जगद्गुरुः ।  
अत्र लोकहितं कर्तुम् अवतरेत् स्वयं खलु ॥ र्म्_२९।५४{५३} ॥  
इति तेनार्हताख्यातं श्रुत्वा ते साङ्घिका जनाः ।  
सर्वे ऽप्य् ऽभ्यनुमोदन्तः स्वस्वालयं समाचरन् ॥ र्म्_२९।५५{५४} ॥  
सदा ते साङ्घिकास् तस्य मौद्गल्यस्य महामतेः ।  
सद्धर्मं सर्वदाकर्ण्य भजन्तः समुपाश्रयन् ॥ र्म्_२९।५६{५५} ॥  
ततो वर्षात्रिमासान्ते सर्वे ते साङ्घिका जनाः ।  
अपि तं मौद्गल्यम् आनत्वा प्रार्थयद् एवम् आदरात् ॥ र्म्_२९।५७{५६} ॥  
भवन्तात्र भवाञ् छास्ता विजानीयाज् जगद्गुरोः ।  
द्रष्टुम् इछामहे शास्तुः सद्धर्मं तृषिता वयं ॥ र्म्_२९।५८{५७} ॥  
चिरदृष्टो यद् अस्माभिर् भगवां स मुनीश्वरः ।  
तद् अस्याग्रमुनीन्द्रस्य दर्शनं दातुम् अर्हति ॥ र्म्_२९।५९{५८} ॥  
तद् अस्मदनुकम्पार्थं भवन् ऋद्धिप्रभावतः ।  
गत्वा स्वर्गे मुनीन्द्रस्य सहसा समुपक्रमेत् ॥ र्म्_२९।६०{५९} ॥  
तत्र गत्वा भवाच् छास्तुर् मुनीन्द्रस्य जगद्गुरोः ।  
अस्माकं वचनैश् चापि वन्दतां चरणाम्बुजौ ॥ र्म्_२९।६१{६०} ॥  
(र्म् ३३८)  
देहे च कौशलं सौख्यं पृछतां वचनैश् च नः ।  
एवं चापि पुरः शास्तुर् निवेदितुं समर्हति ॥ र्म्_२९।६२{६१} ॥  
भगवं नाथ सर्वज्ञ ते जाम्बूद्वीपिका नराः ।  
भवन्तं द्रष्टुम् इछन्ति सद्धर्मामृतलालसाः ॥ र्म्_२९।६३{६२} ॥  
यद् भवान् सर्वसत्वानां हितं कर्तुं समुद्यतः ।  
तद् भगवान् मनुष्याणां धर्मम् आदेष्टुम् अर्हति ॥ र्म्_२९।६४{६३} ॥  
नराः स्वर्गे समागन्तुं शक्नुवन्ति न के चन ।  
देवास् तु सर्वलोकेषु प्रचरन्ति यथेछया ॥ र्म्_२९।६५{६४} ॥  
तद् भगवान् मनुष्याणां हितार्थायानुकम्पया ।  
सद्धर्मं समुपादेष्टुं जम्बुद्वीपम् अवातरेत् ॥ र्म्_२९।६६{६५} ॥  
वयं सर्वे सदा नित्यं भवतां शरणं गताः ।  
सत्कृत्य श्रद्धया धर्म्मं श्रुत्वा सम्प्रभजेमहि ॥ र्म्_२९।६७{६६} ॥  
एवं शास्तर् महाविज्ञ गत्वा तत्र सुरालये ।  
भगवन्तं जगन्नाथं सम्प्रार्थ्येह समानय ॥ र्म्_२९।६८{६७} ॥  
इति तैः प्रार्थितैः श्रुत्वा स मौद्गल्यो महार्द्धिमान् ।  
एवम् इति प्रतिज्ञाय तूष्णीभूत्वाध्युवास तत् ॥ र्म्_२९।६९{६८} ॥  
अथ ते साङ्घिकाः सर्वे लोकाश् चापि महात्मना ।  
तेनाधिवासितं मत्वा मुदिताः स्वस्वालयं ययुः ॥ र्म्_२९।७०{६९} ॥  
अथ सो ऽर्हं महाभिज्ञो मौद्गल्यन आत्मवित् ।  
स्वर्गे गन्तुं समाधाय समाधिं विदधे क्षणं ॥ र्म्_२९।७१{७०} ॥  
ततः स ऋद्धिवीर्येण सुपर्ण इव खे ऽगमत् ।  
भासयन् सहसा गत्वा दिवि शास्तुर् उपाचरत् ॥ र्म्_२९।७२{७१} ॥  
तत्र तं समुपायातं दृष्ट्वा स भगवान् मुदा ।  
स्वागतं प्रेहि मौद्गल्य निषीदेति समब्रवीत् ॥ र्म्_२९।७३{७२} ॥  
इत्य् आदिष्टे मुनीन्द्रेण स मौद्गल्यः प्रमोदितः ।  
साञ्जलिः पादयोः शास्तुः प्रणत्वैवं समब्रवीत् ॥ र्म्_२९।७४{७३} ॥  
भगवन् नाथ सर्वज्ञ प्रागतो ऽहं मुदा दिवि ।  
भवतां दर्शनं कर्तुं तत् प्रसीद दयानिधे ॥ र्म्_२९।७५{७४} ॥  
कच्चित् ते कुशलं शास्तः किञ्चिद् वाधापि नैव हि ।  
यात्रा सुखं वलं वीर्यं कच्चित् काये न चान्यथा ॥ र्म्_२९।७६{७५} ॥  
भवान् अपि विजानीयाद् यदर्थे ऽहम् इहागतः ।  
तथापि भगवन्न् अत्र विज्ञापयेय सर्वथा ॥ र्म्_२९।७७{७६} ॥  
भवतां साङ्घिकैः सर्वैर् लोकैश् चापि महाजनैः ।  
भवन्तं द्रष्टुम् इछद्भिः प्रेषितो ऽहम् इहागतः ॥ र्म्_२९।७८{७७} ॥  
ते सर्वे साङ्घिका लोका भवतां चरणाम्बुजे ।  
वन्दन्ति कौशलं काये परिपृछन्ति चादरात् ॥ र्म्_२९।७९{७८} ॥  
एवं चापि वदन्ते ते सर्वे लोकाश् च साङ्घिकाः ।  
सद्धर्मश्रवणोत्साहरहिता विकलाशयाः ॥ र्म्_२९।८०{७९} ॥  
भगवान् सर्वसत्वानां हितार्थे बोधिम् आप्तवान् ।  
तत् तथात्र मनुष्याणां धर्मम् आदेष्टुम् अर्हति ॥ र्म्_२९।८१{८०} ॥  
ततः स्वर्गे समागन्तुं शक्नुवन्ति न के चन ।  
देवास् तु सर्वलोकेषु प्रचरन्ति यथेछया ॥ र्म्_२९।८२{८१} ॥  
तद् भगवान् मनुष्यानां हितार्थायानुकम्पया ।  
(र्म् ३३९)  
सद्धर्मं समुपादेष्टुं जम्बूद्वीपम् अवातरेत् ॥ र्म्_२९।८३{८२} ॥  
वयं सर्वे सदा नित्यं भवतां शरणं गताः ।  
सत्कृत्य श्रद्धया धर्मं श्रुत्वा सम्प्रभजेमहि ॥ र्म्_२९।८४{८३} ॥  
एवम् अस्मद्वचोभिस् त्वं गत्वा तत्र सुरालये ।  
भगवन्तं जगन्नाथं सम्प्रार्थ्येह समानय ॥ र्म्_२९।८५{८४} ॥  
इति तैः प्रार्थ्यमाने ऽहं तथेति प्रतिबोधितः ।  
भवतां विज्ञापनां कर्तुं सहसा समुपाचरे ॥ र्म्_२९।८६{८५} ॥  
तद् भगवन् मनुष्याणां हितानुकम्पयाधुना ।  
सद्धर्मं समुपादेष्टुं भुव्य् एव तर्त्तुम् अर्हति ॥ र्म्_२९।८७{८६} ॥  
इति तेनार्थितं श्रुत्वा भगवान् स मुनीश्वरः ।  
तं मौद्गल्यायनं दृष्ट्वा तूष्णीभूत्वाध्युवास तत् ॥ र्म्_२९।८८{८७} ॥  
तस्मिंश् च समये तत्र सर्वे शक्रादयो ऽमराः ।  
सद्धर्मम् श्रवणोत्साहाः समागाताः समन्ततः ॥ र्म्_२९।८९{८८} ॥  
कृत्वा पूजां मुनीन्द्रस्य प्रणत्वा चरणाम्बुजे ।  
परिवृत्य पुरस्कृत्य धर्मं श्रोतुम् उपाश्रयन् ॥ र्म्_२९।९०{८९} ॥  
तदा स भगवान् दृष्ट्वा तान् सर्वन् समुपाश्रितान् ।  
आर्यसत्यं समारभ्य सद्धर्मं समुपादिशत् ॥ र्म्_२९।९१{९०} ॥  
तत् सद्धर्मामृतं पीत्वा सर्वे शक्रादयो ऽपि ते ।  
देवाः संहर्षिता बोधिचर्याभिवाञ्छितो ऽभवन् ॥ र्म्_२९।९२{९१} ॥  
तत् समीक्ष्य स मौद्गल्यः किञ्चिद् विहसितो मुदा ।  
भगवन्तं मुनीन्द्रं तं दृष्ट्वैवं समचिन्तयत् ॥ र्म्_२९।९३{९२} ॥  
इहापि भगवान्न् एवं समाकीर्णसभाश्रितः ।  
सद्धर्मं समुपादिश्य विहरति यथाभुवि ॥ र्म्_२९।९४{९३} ॥  
अथ स भगवांस् तस्य मौद्गल्यस्य महामतेः ।  
मनश्चिन्तितम् आज्ञाय तं मौद्गल्यं समब्रवीत् ॥ र्म्_२९।९५{९४} ॥  
न मे मौद्गल्य सत्कारवन्धितं भवते मनः ।  
अपि त्व् अहं यथेछामि तथा सर्वं समृद्ध्यति ॥ र्म्_२९।९६{९५} ॥  
आयान्त्व् इहामराः सर्वे इति मया यदेच्छ्यते ।  
तदा सर्व इमे देवा आगछन्ति समन्ततः ॥ र्म्_२९।९७{९६} ॥  
गछन्तु च सुराः सर्वे इति मया यदेह्यते ।  
तदा सर्व इमे देवा गछन्ति च स्वम् आलयं ॥ र्म्_२९।९८{९७} ॥  
एवं मे सर्वकार्येषु मनो ऽभिलषितं यथा ।  
तथात्र सर्वकार्याणि सिद्ध्यन्ते हि सदा तदा ॥ र्म्_२९।९९{९८} ॥  
इत्य् आदिष्टं मुनीन्द्रेण श्रुत्वा मौद्गल्य आत्मवित् ।  
शास्तुः पादाम्बुजौ नत्वा साञ्जलिः समुपाश्रयत् ॥ र्म्_२९।१००{९९} ॥  
ततः सभां सुरां कीर्णां स मौद्गल्यायनो यतिः ।  
तार सर्वां सन्निरीक्ष्यैवं भगवन्तम् अभाषत ॥ र्म्_२९।१०१{१००} ॥  
विचित्रा भगवन् देवापर्षद् इयं विराजते ।  
नूनम् इमे सुराः सर्वे सम्बुद्धपदलाभिनः ॥ र्म्_२९।१०२{१} ॥  
सन्ति ह्य् अस्यां सभायां ये सम्बुद्धे सम्प्रसादिताः ।  
कायभेदाद् इहोत्पन्नास् ते सम्बोधिलाभिनः ॥ र्म्_२९।१०३{२} ॥  
सन्ति धर्मे प्रसन्ना ये आर्यशीलैः समन्विताः ।  
कायभेदाद् इहोत्पन्नास् ते ऽपि सम्बोधिलाभिनः ॥ र्म्_२९।१०४{३} ॥  
(र्म् ३४०)  
सन्ति सङ्घे प्रसन्ना ये आर्यधर्मानुचारिणः ।  
कायभेदाद् इहोत्पन्नास् ते ऽपि सम्बोधिलाभिनः ॥ र्म्_२९।१०५{४} ॥  
इति मौद्गल्यसम्प्रोक्तं श्रुत्वा स भगवांस् तथा ।  
तं मौद्गल्यायनं दृष्ट्वानुवर्णयन् सामादिशत् ॥ र्म्_२९।१०६{५} ॥  
एवम् एतद् धि मौद्गल्य विचित्रेयं महासभा ।  
सुरेन्द्रप्रमुखा देवा यत्र सन्ति प्रमोदिताः ॥ र्म्_२९।१०७{६} ॥  
सन्ति बुद्धे प्रसन्ना ये सम्बोधिसाधनोत्सहाः ।  
कायभेदाद् इहोत्पन्नास् ते सम्बोधिपदोन्मुखाः ॥ र्म्_२९।१०८{७} ॥  
सन्ति धर्मे प्रसन्ना ये आर्यशीलसमाचराः ।  
कायभेदाद् इहोत्पन्नास् ते ऽपि सम्बोधिगामिनः ॥ र्म्_२९।१०९{८} ॥  
सन्ति सङ्घे प्रसन्ना ये आर्यसत्यसमन्विताः ।  
कायभेदाद् इहोत्पन्नास् ते ऽपि सम्बोधिलाभिनः ॥ र्म्_२९।११०{९} ॥  
एवं शास्त्रा समाख्यातं श्रुत्वा देवाधिपो ऽपि सः ।  
भगवन्तं समालोक्य मौद्गल्यं च तथाब्रवीत् ॥ र्म्_२९।१११{१०} ॥  
विचित्रा भगवन् देवपर्षद् इयं विराजते ।  
यत्र सन्ति महासत्वाः सम्बोधिसाधनोद्यताः ॥ र्म्_२९।११२{११} ॥  
सन्ति बुद्धे प्रसन्ना ये श्रद्धया शरणं गताः ।  
कायभेदाद् इहोत्पन्नास् ते सम्बुद्धपदलाभिनः ॥ र्म्_२९।११३{१२} ॥  
सन्ति धर्मे प्रसन्ना ये श्रद्धया शरणं गताः ।  
कायभेदाद् इहोत्पन्नास् ते सम्बुद्धपदलाभिनः ॥ र्म्_२९।११४{१३} ॥  
सन्ति धर्मे प्रसन्ना ये श्रद्धया शरणं गताः ।  
कायभेदाद् इहोत्पन्नास् ते ऽपि सम्बोधिलाभिनः ॥ र्म्_२९।११५{१४} ॥  
सन्ति सङ्घे प्रसन्ना ये श्रद्धया शरणं गताः ।  
कायभेदाद् इहोत्पन्नास् ते ऽपि सम्बोधिलाभिनः ॥ र्म्_२९।११६{१५} ॥  
इति देवाधिपाख्यातं श्रुत्वान्यापि सुरात्मजः ।  
मौद्गल्यं श्रीघनं चापि शक्रं चैक्ष्यैवम् अब्रवीत् ॥ र्म्_२९।११७{१६} ॥  
विचित्रेयं महासत्व देवसभा विराजते ।  
सन्ति यत्र महात्मानः सम्बोधिसाधोद्यताः ॥ र्म्_२९।११८{१७} ॥  
सन्ति सङ्घे प्रसन्ना ये सत्कृत्य प्रभजन्ति ते ।  
देहभेदाद् इहोत्पन्ना भवन्ति बोधिलाभिनः ॥ र्म्_२९।११९{१८} ॥  
सन्ति धर्मे प्रसन्ना ये भजन्ति श्रद्धया मुदा ।  
देहभेदाद् इहोत्पन्नास् ते ऽपि सम्बोधिलाभिनः ॥ र्म्_२९।१२०{१९} ॥  
सन्ति बुद्धे प्रसन्ना ये भजन्ति शरणं गताः ।  
देहभेदाद् इहोत्पन्नास् ते ऽपि सम्बोधिलाभिनः ॥ र्म्_२९।१२१{२०} ॥  
एवम् एतत् समाख्यातं मौद्गल्येन महात्मना ।  
मुनीन्द्रशक्रदेवैश् च श्रुत्वा सर्वे सुरा मुदा ॥ र्म्_२९।१२२{२१} ॥  
प्रबोधिताः परिज्ञाय सम्बुद्धशरणं ययुः ।  
तत्र सर्वे ऽपि ते देवास् त्रिरत्नभजनोद्यताः ॥ र्म्_२९।१२३{२२} ॥  
तत्पुण्यैः श्रोतआपत्तिफलं साक्षात् समाययुः ॥ र्म्_२९।१२४{२३!} ॥  
ततस् तां श्रीघनं नात्वा मौद्गल्यं च प्रसादिताः ।  
ते शक्रादयो देवाः सर्वे स्वस्वालयां ययुः ॥ र्म्_२९।१२५{२४} ॥  
अथ सो ऽर्हन् महाभिज्ञो मौद्गल्यायन आत्मवित् ।  
भगवन्तं तम् आनम्य साञ्जलिर् एवम् अब्रवीत् ॥ र्म्_२९।१२६{२५} ॥  
भगवन् नाथ सर्वज्ञ भवत्कार्य्यं प्रसिद्ध्यति ।  
(र्म् ३४१)  
अत्र सर्वे सुरा भद्रैश् चरन्ति बोधिमानसाः ॥ र्म्_२९।१२७{२६} ॥  
तत् तत्रापि मनुष्याणां हिताय भगवान् अपि ।  
जम्बुद्वीपे ऽधुना शास्तः समवतर्त्तुम् अर्हति ॥ र्म्_२९।१२८{२७} ॥  
इति सम्प्रार्थिते तेन मौद्गल्येन महात्मना ।  
भगवांस् तं महासत्वं मौद्गल्यम् एवम् आदिशत् ॥ र्म्_२९।१२९{२८} ॥  
साधु गछाधुना तत्र जम्बुद्वीपे निजाश्रमे ।  
गत्वा लोकसभामध्ये स्थित्वैवं सम्प्रबोधय ॥ र्म्_२९।१३०{२९} ॥  
अवतरेज् जगद्वन्धुर् इतो ऽह्नि सप्तमे दिवः ।  
साङ्काशे नगरे ह्य् आपज्जुरे वन उदुम्वरे ॥ र्म्_२९।१३१{३०} ॥  
इत्य् आदिष्टं मुनीन्द्रेण श्रुत्वा मौद्गल्य आत्मवित् ।  
तथेति प्रतिविज्ञप्य तथा कर्तुं समैछत ॥ र्म्_२९।१३२{३१} ॥  
अथ स ऋद्धिमान् योगी मौद्गल्यायन आत्मवित् ।  
साञ्जलिस् तं मुनिं नत्वा समाधिं विदधे तदा ॥ र्म्_२९।१३३{३२} ॥  
ततः सो ऽर्हं महाभिज्ञो मौद्गल्यो ऽन्तर्हितो दिवि ।  
क्षणात् पक्षी यथाकाशाज् जम्बुद्वीपम् अवातरत् ॥ र्म्_२९।१३४{३३} ॥  
तत्र जेताश्रमे सो ऽर्हन्न् अवतार्य निजाश्रमे ।  
शुभासनसमासीनः प्रभासयन् न्यषीदत ॥ र्म्_२९।१३५{३४} ॥  
तं दृष्ट्वासन आसीनं मौद्गल्यं समुपागतं ।  
मत्वा ते साङ्घिकाः सर्वे मुदिताः समुपाचरन् ॥ र्म्_२९।१३६{३५} ॥  
तच् छ्रुत्वा मुदिताः सर्वे लोकाश् चापि नृपादयः ।  
विहारे जेतकारामे सहसा समुपाचरन् ॥ र्म्_२९।१३७{३६} ॥  
तत्रासनसमासीनं मौद्गल्यं तं महर्द्धिकं ।  
दृष्ट्वा सर्वे ऽपि ते नत्वा परिवृत्योपतस्थिरे ॥ र्म्_२९।१३८{३७} ॥  
ततस् ते भिक्षवः सर्वे मौद्गल्यं तं महर्द्धिकं ।  
कृताञ्जलिपुटा नत्वा पप्रछुर् एवम् आदरात् ॥ र्म्_२९।१३९{३८} ॥  
भदन्त कुशलं कच्चिद् भवतो ऽपि जगद्गुरोः ।  
कुत्र स भगवान् धर्मम् आदिशंस् तिष्ठते दिवि ॥ र्म्_२९।१४०{३९} ॥  
कदा स भगवाञ्च् छास्ता स्वर्गाद् इह समाचरेत् ।  
कथं चापि समाख्याति तत् सर्वं समुपादिश ॥ र्म्_२९।१४१{४०} ॥  
इति तैः प्रार्थितं श्रुत्वा स मौद्गल्यायनो यतिः ।  
तां सर्वान् सङ्घिकाल् लोकांश् चापि दृष्ट्वैवम् अब्रवीत् ॥ र्म्_२९।१४२{४१} ॥  
भवन्तः कुशलं शास्तु मुनीन्द्रस्य ममापि च ।  
युष्माकम् अपि नाम्नो ऽहम् अवन्दं तं मुनीश्वरं ॥ र्म्_२९।१४३{४२} ॥  
परिजातम् उपाश्रित्य सेन्द्रदेवैः समर्चितः ।  
मातुः स भगवान् धर्मम् आदिशंस् तिष्ठते दिवि ॥ र्म्_२९।१४४{४३} ॥  
यथा युष्माभिर् आख्यातं तथा निवेदितं मया ।  
श्रुत्वा स भगवाञ्च् छास्ता ममैवं समुपादिशत् ॥ र्म्_२९।१४५{४४} ॥  
इतो ऽह्नि सप्तमे स्वर्गाद् अवतरेय भूतले ।  
साङ्काशनगरोपापज्जुरे वने उदुम्वरे ॥ र्म्_२९।१४६{४५} ॥  
इत्य् आदिश्य मुनीन्द्रेण प्रेषितो ऽहम् इहाचरे ।  
एतद् यूयं परिज्ञाय प्राभ्यनन्दत साम्प्रतं ॥ र्म्_२९।१४७{४६} ॥  
इति तेनार्हताख्यातं श्रुत्वा ते सङ्घिका मुदा ।  
सेवं नृपादि लोकाश् च प्राभ्यनन्दन् प्रमोदिताः ॥ र्म्_२९।१४८{४७} ॥  
(र्म् ३४२)  
ततस् ते साङ्घिकाः सर्वे लोका भूपादयो ऽपि च ।  
साङ्काशनगरोपापज्जुरे वने उपाचरन् ॥ र्म्_२९।१४९{४८} ॥  
तदा स भगवांस् तत्र स्वर्गे सेन्द्रान् सुरान् अपि ।  
मातरं समुपामन्त्र्य पुर एवम् उपादिशत् ॥ र्म्_२९।१५०{४९} ॥  
मातः सेन्द्रादि देवाश् च यूयं सर्वे समादरात् ।  
त्रिरत्नभजनं कृत्वा प्रचरध्वं सदा शुभे ॥ र्म्_२९।१५१{५०} ॥  
गछेयं साम्प्रतं धर्मम् उपदेष्टुं महीतले ।  
नृणाम् अपि हितार्थेन गन्तुम् इछामि नान्यथा ॥ र्म्_२९।१५२{५१} ॥  
इत्य् आदिष्टं मुनीन्द्रेण सर्वे सेन्द्राः सुरा अपि ।  
मातापि साञ्जलिर् नत्वा प्रार्थयत् तं मुनीश्वरं ॥ र्म्_२९।१५३{५२} ॥  
भगवन् नाथ सर्वज्ञ को ऽस्माकं धर्मम् आदिशेत् ।  
तद् अत्र कृपया धर्मम् आदेष्टुं स्थातुम् अर्हति ॥ र्म्_२९।१५४{५३} ॥  
इति तैः प्रार्थिते भूयो भगवान् स मुनीश्वरः ।  
मातरं तान् सुरान् सर्वान् दृष्ट्वैवं च समादिशत् ॥ र्म्_२९।१५५{५४} ॥  
मातर् नाहं सदैकत्र तिष्ठेयं धर्मम् आदिशन् ।  
सर्वसत्वहितार्थेन सम्बुद्धो ऽस्मि जगद्गुरुः ॥ र्म्_२९।१५६{५५} ॥  
तन् मातर् अहम् आलोक्य मर्त्यानां हितकाम्पया ।  
सद्धर्मामृतसन्दानं दातुं गछामि साम्प्रतं ॥ र्म्_२९।१५७{५६} ॥  
इत्य् आदिष्टं मुनीन्द्रेण श्रुत्वा माता सुरा अपि ।  
सेन्द्राः सर्वे ऽपि ते शास्तुः पादाम्बुजे प्रणेमिरे ॥ र्म्_२९।१५८{५७} ॥  
ततस् ते त्रिदशाः सर्वे मातापि तस्य तायिनः ।  
त्रिधा प्रदक्षिणीकृत्य नत्वा स्वस्वालयं ययुः ॥ र्म्_२९।१५९{५८} ॥  
ततः स भगवांस् तत्र देवालये समाहितः ।  
तत् समाधिं समाधाय क्षणाद् अन्तर्हितो ऽचरत् ॥ र्म्_२९।१६०{५९} ॥  
ततः स भगवांस् तत्र जम्बुद्वीपे प्रभासयन् ।  
साङ्काशनगरोपापज्जुरे दावे उदुम्वरे ॥ र्म्_२९।१६१{६०} ॥  
अवतीर्य क्षणात् तत्र शुद्धासने सुरास्तृते ।  
समाधाय समासीनस् तस्थौ ध्यानसमाहितः ॥ र्म्_२९।१६२{६१} ॥  
तं दृष्ट्वा स्वासनासीनं श्रीघनं समुपागतं ।  
सर्वे ते साङ्घिका लोका भूपादयो ऽप्य् उपाचरन् ॥ र्म्_२९।१६३{६२} ॥  
तत्र तं श्रीघनं नत्वा सर्वे ते सम्प्रमोदिताः ।  
त्रिधा प्रदक्षिणीकृत्य समभ्यर्च्योपतस्थिरे ॥ र्म्_२९।१६४{६३} ॥  
ब्रह्मशक्रादि देवाश् च यक्षगन्धर्वकिन्नराः ।  
दैत्या विद्याधरा नागा गरुडाः सिद्धादयो ऽपि च ॥ र्म्_२९।१६५{६४} ॥  
श्रीघनं समायातं द्रष्टुं सर्वे समागताः ।  
नत्वा प्रदक्षिणीकृत्य समभ्यर्च्योपतस्थिरे ॥ र्म्_२९।१६६{६५} ॥  
तत्रोपपादुको भिक्षुर् भगवन्तं ससाङ्घिकं ।  
देवादि सर्वलोकांश् च भोजयितुं न्यमन्त्रयत् ॥ र्म्_२९।१६७{६६} ॥  
भगवान् अपि देवादि लोकाः सर्वे प्रसादिताः ।  
तस्यानुग्रहम् आधातुं तथेति प्रत्यमोदयन् ॥ र्म्_२९।१६८{६७} ॥  
अथ स भगवांस् तत्र भोजनसमयागते ।  
सङ्घमेलापने गण्डीम् आकोटयन् प्रनादिनीं ॥ र्म्_२९।१६९{६८} ॥  
तद्गण्डीदेशनाकाले तस्य भिक्षोर् यथेहितं ।  
तथासनां वस्त्राणि दिव्यानि रुचिरानि च ॥ र्म्_२९।१७०{६९} ॥  
(र्म् ३४३)  
पूजाङ्गान्य् अपि दिव्यानि भोज्यपानामृतान्य् अपि ।  
सर्वाण्य् उपचारवस्तूनि पुनः प्रादुर्बभूविरे ॥ र्म्_२९।१७१{७०} ॥  
तदा स भिक्षुर् आलोक्य सर्वसामग्रसंयुतं ।  
भगवन्तं ससङ्घं तं नत्वैवं प्रार्थयन् मुदा ॥ र्म्_२९।१७२{७१} ॥  
भगवन् भोजनस्यात्र समयो वर्त्तते ऽधुना ।  
तत् ससङ्घो भवान् अत्र स्वस्वासने निषीदतु ॥ र्म्_२९।१७३{७२} ॥  
ततः स भगवांस् तत्र पाद्यं गृह्य ससाङ्घिकः ।  
स्वस्वासने समारुह्य समाश्रयद् यथाक्रमं ॥ र्म्_२९।१७४{७३} ॥  
तथा देवादि लोकाश् च सर्वस्वस्वासनेषु तत् ।  
यथाक्रमं समाश्रित्य सन्निषेदुः प्रसादिताः ॥ र्म्_२९।१७५{७४} ॥  
तान् बुद्धप्रमुखान् सर्वान् स्वस्वासनसमाश्रितान् ।  
दृष्ट्वा स मुदितो भिक्षुर् यथाविधिं समर्चयत् ॥ र्म्_२९।१७६{७५} ॥  
ततो दिव्योपचारैस् तैर् भोज्यपानामृतादिभिः ।  
तान् बुद्धप्रमुखान् सर्वन् यथेछैः समतोषयत् ॥ र्म्_२९।१७७{७६} ॥  
सम्बुद्धप्रमुखाः सर्वे सङ्घा लोकाः सुरादयः ।  
तद् दिव्यभोजनं भुक्त्वा विस्मितास् तृप्तिम् आययुः ॥ र्म्_२९।१७८{७७} ॥  
ततः स भिक्षुर् आलोक्य सर्वान्स् तान् सम्प्रतोषितान् ।  
तत्पात्राण्य् अपनीत्वा तद्धस्तादीन् समशोधयत् ॥ र्म्_२९।१७९{७८} ॥  
ततः स भिक्षुर् ओषध्यताम्बूलादि रसायनैः ।  
तान् बुद्धप्रमुखान् सर्वान् सम्मोदितान् अकारयत् ॥ र्म्_२९।१८०{७९} ॥  
तत्रोपपादुको भिक्षुः साञ्जलिः सम्प्रमोदितः ।  
ससाङ्घिकं मुनीन्द्रं तं नत्वा तत्पुर आश्रयत् ॥ र्म्_२९।१८१{८०} ॥  
ततः स भगवांस् तस्य भिक्षोर् मत्वा शुभाशयं ।  
आर्यसत्यं समारभ्य दिदेश धर्मम् उत्तमं ॥ र्म्_२९।१८२{८१} ॥  
तद्धर्मदेशनां श्रुत्वा स उपपादुको यतिः ।  
भित्वा ऽविद्यागणं प्राप्तविद्याभिज्ञापदो भवन् ॥ र्म्_२९।१८३{८२} ॥  
पञ्चगण्डमयं देहं संसारम् अतिचञ्चलं ।  
विदित्वा सर्वसंस्कारगतीश् चापि विघातिनीः ॥ र्म्_२९।१८४{८३} ॥  
क्लेशान् मारगणाञ् चापि जित्वार्हत्वम् अवाप्तवान् ।  
ततः सो ऽर्हं महाभिज्ञः परिशुद्धत्रिमण्डलः ॥ र्म्_२९।१८५{८४} ॥  
जितेन्द्रियो विशुद्धात्मा निर्विकल्पो निरञ्जनः ।  
संसारलाभसत्कारनिस्पृहस् त्रिजगत्स्व् अपि ॥ र्म्_२९।१८६{८५} ॥  
वन्द्यः पूज्यो ऽभिमान्यो ऽभूद् ब्रह्मचारी जिनात्मजः ॥ र्म्_२९।१८७{८६} ॥  
तद् दृष्ट्वा भिक्षवः सर्वे विस्मयाकुलिताशयः ।  
भगवन्तं तम् आनम्य पप्रछुस् तत् पुराकृतं ॥ र्म्_२९।१८८{८७} ॥  
भगवन् किं पुरानेन भिक्षुणा सुकृतं कृतं ।  
येनोपपादुको ऽर्हं च भवत्य् अयं महासुधीः ॥ र्म्_२९।१८९{८८} ॥  
यच् चाप्य् अस्य यतेर् भिक्षोः प्रार्थितं तत् समृध्यति ।  
एतत् सर्वं समाख्याय सर्वान् अस्मान् प्रबोधय ॥ र्म्_२९।१९०{८९} ॥  
एवं तैर् भिक्षुभिः प्रार्थिते स मुनीश्वरः ।  
तान् सर्वान् साङ्घिकाल् लोकान् समालोक्यैवम् आदिशत् ॥ र्म्_२९।१९१{९०} ॥  
शृणुध्वं भिक्षवानेन भिक्षुणा यत् पुराकृतं ।  
तत् सर्वं सम्प्रवक्ष्यामि युष्मच्चित्तप्रबोधने ॥ र्म्_२९।१९२{९१} ॥  
(र्म् ३४४)  
पुरासीन् भगवान् बुद्धो विपश्ची नाम सर्ववित् ।  
धर्मराजो जगच्छास्ता तथागतो मुनीश्वरः ॥ र्म्_२९।१९३{९२} ॥  
स सम्बुद्धो जगन्नाथो वन्धुमतो महीपतेः ।  
वन्धुमत्या महापूर्य्या राजधान्या उपाश्रये ॥ र्म्_२९।१९४{९३} ॥  
जिनाश्रमे महोद्याने सर्वसत्वहितेछया ।  
सद्धर्मं समुपादिश्य विजहार ससाङ्घिकः ॥ र्म्_२९।१९५{९४} ॥  
तस्य विपश्चिनः शास्तुः साङ्घिकाः पञ्चभिक्षवः ।  
अन्यस्मिन् महोद्याने वर्षासु व्यहरन्स् तदा ॥ र्म्_२९।१९६{९५} ॥  
तत्रैकभिक्षुणा तेषां चतुर्णां ब्रह्मचारिणां ।  
वैयावृत्यकृतं कर्म सुप्रसन्नानुचारिणा ॥ र्म्_२९।१९७{९६} ॥  
ततस् ते भिक्षवस् सर्वे चत्वारस् तत्प्रसाधनात् ।  
सर्वविद्यासमुद्युक्ताः समाधिसाधनोद्यताः ॥ र्म्_२९।१९८{९७} ॥  
क्लेसान् मारगणाञ् जित्वा परिशुद्धत्रिमण्डलाः ।  
साक्षाद् अर्हत्त्वसम्प्राप्ता बभूवु ब्रह्मवित्तमाः ॥ र्म्_२९।१९९{९८} ॥  
तान् अर्हतो महाभिज्ञान् दृष्ट्वा स पञ्चमो यतिः ।  
मुदितस् तच्चरणान् नत्वा प्रणिधानं तथा व्यधात् ॥ र्म्_२९।२००{९९} ॥  
यद् एतेभिर् ममागम्य साक्षाद् अर्हत्त्वम् आगतं ।  
एतद्धर्मविपाकेन प्रव्रज्यार्हत्त्वम् आप्नुयां ॥ र्म्_२९।२०१{१००} ॥  
सर्वोपकरणैर् द्रव्यैर् अवैकल्यं यथेहितं ।  
तत् तथा सर्वम् अप्य् एव सर्वत्रापि समृद्ध्यतु ॥ र्म्_२९।२०२{१} ॥  
एतत्पुण्यविपाकेन स भिक्षुः पञ्चमः सुधीः ।  
अयम् एव महाभिज्ञो भवति हीति मन्यतां ॥ र्म्_२९।२०३{२} ॥  
पुनर् अपि भवत्य् अत्र येनायम् उपपादुकः ।  
तत् कर्मं प्रवक्ष्यामि शृणुत यूयम् आदरात् ॥ र्म्_२९।२०४{३} ॥  
पुरासीद् भगवान् बुद्धः काश्यपो नाम सर्ववित् ।  
अर्हन् नाथो जगच्छास्ता धर्मराजस् तथागतः ॥ र्म्_२९।२०५{४} ॥  
स सम्बुद्धो महापूर्या वाराणस्या उपाश्रमे ।  
मृगदावे ऽदिशद् धर्मं विजहार ससाङ्घिकः ॥ र्म्_२९।२०६{५} ॥  
तस्मिंश् च समये तत्र वाराणस्यं गृहाधिपः ।  
आसीत् तस्य प्रिया भार्य्या गर्भिणी गर्भपीडिता ॥ र्म्_२९।२०७{६} ॥  
प्रसूतिसमये ऽक्रन्दद् आर्त्तस्वरा विलापिता ।  
तस्या आर्त्तरवं श्रुत्वा स भर्त्ता करुणार्दितः ।  
शोकालये समुद्विग्नः निश्रित्यैवं व्यचिन्तयत् ॥ र्म्_२९।२०८{७} ॥  
हा दुःखं गर्ब्भपीडास्या जायते किं करिष्यते ।  
एवं दुःखं हि संसारे रोगिणां भवचारिणां ॥ र्म्_२९।२०९{८} ॥  
मातुर् एवं महद् दुःखं गर्ब्भस्थस्य शिशोर् न किं ।  
एतद् दुःखम् अहं सोढुं न शक्नुयां कथं चन ॥ र्म्_२९।२१०{९} ॥  
तद् अत्र काश्यपस्याहं शासने शरणं गतः ।  
प्रव्रज्य संवरं धृत्वा चरेयं संवृतिं सदा ॥ र्म्_२९।२११{१०} ॥  
इति निश्चित्य स श्रेष्ठी गत्वा काश्यपशासने ।  
प्रव्रज्य संवरं धृत्वा चचार संवृतिं सदा ॥ र्म्_२९।२१२{११} ॥  
ततः काले समाघ्राते श्रेष्ठी स परिखेदितः ।  
त्रिरत्नस्मरणं कृत्वा प्रणिधानं व्यधात् तदा ॥ र्म्_२९।२१३{१२} ॥  
एतत्पुण्यविपाकेन सर्वदात्र पुनर्भवे ।  
(र्म् ३४५)  
मातुर् गर्भे ह्य् अजायेयं भवेयम् उपपादुकः ॥ र्म्_२९।२१४{१३} ॥  
एतेन प्रणिधानेन काश्यपशरणं गतः ।  
त्रिरत्नभजनैः कृत्वा प्रचचार समाहितः ॥ र्म्_२९।२१५{१४} ॥  
एतत्पुण्यविपाकेन सार्थवाहः स सन्मतिः ।  
भवत्य् अयं महाभिज्ञः साम्प्रतम् उपपादुकः ॥ र्म्_२९।२१६{१५} ॥  
यथानेन तदा तत्र प्रणिधानं कृतं मुदा ।  
तथात्र शासने बौद्धे प्रव्रज्यार्हत्त्वम् आप्यते ॥ र्म्_२९।२१७{१६} ॥  
एवं हि मन्यतां सर्वे संसारे कर्म यत् कृतं ।  
तत् फलं भुज्यते नूनं यथेहितं तथा ध्रुवं ॥ र्म्_२९।२१८{१७} ॥  
येनैव यत् कृतं कर्मं तेनैव भुज्यते फलं ।  
अभुक्तं क्षीयते नैव कृतकर्मफलं क्वचित् ॥ र्म्_२९।२१९{१८} ॥  
नाग्निभिर् दह्यते कर्मं क्रियते नापि चोदकैः ।  
वायुभिः शुष्यते नापि क्षीयते नैव भूमिषु ॥ र्म्_२९।२२०{१९} ॥  
अन्याथापि भवेन् नैव यत् कृतं तत् फलं खलु ।  
सर्वत्र भुज्यते सर्वैर् जन्तुभिर् भवचारिभिः ॥ र्म्_२९।२२१{२०} ॥  
कृष्णस्य कर्मणः पाके दुःखतैव सदा भवे ।  
शुभस्य सुखता नित्यं मिश्रितस्यापि मिश्रितं ॥ र्म्_२९।२२२{२१} ॥  
एवं मत्वात्र संसारे सर्वदा सुखवाञ्छिभिः ।  
त्रिरत्नभजनं कृत्वा चरितव्यं शुभे सदा ॥ र्म्_२९।२२३{२२} ॥  
इत्य् आदिष्टं मुनीन्द्रेण श्रुत्वा ते भिक्षवस् तथा ।  
सत्यम् इति परिज्ञाय प्राभ्यनन्दन् प्रबोधिताः ॥ र्म्_२९।२२४{२३} ॥  
सो ऽपि भिक्षुः परिज्ञाय श्रुत्वैवं सुगतोदितं ।  
प्रबोधितः प्रसन्नात्मा प्राचरन् सर्वदा शुभे ॥ र्म्_२९।२२५{२४} ॥  
इति मे गुरुणादिष्टं श्रुतं मया तथोच्यते ।  
श्रुत्वा राजन्स् त्वयाप्य् एवं चरितव्यं शुभे सदा ॥ र्म्_२९।२२६{२५} ॥  
प्रजाश् चापि महाराज बोधयित्वा प्रयत्नतः ।  
प्रेरयित्वा शुभे धर्मे पालनीयास् त्वयादरात् ॥ र्म्_२९।२२७{२६} ॥  
एवं ते सर्वदा राजन् सर्वत्रापि शुभं भवेत् ।  
क्रमेण बोधिम् आसद्य सम्बुद्धपदम् आप्नुयाः ॥ र्म्_२९।२२८{२७} ॥  
इति तेनार्हताख्यातं श्रुत्वाशोकः स भूपतिः ।  
तथेति प्रतिविज्ञप्य प्राभ्यनन्दत् सपार्षदः ॥ र्म्_२९।२२९{२८} ॥  
यदावदानं ह्य् उपपादुकस्य शृण्वन्ति ये चापि निशामयन्ति ।  
सर्वे ऽपि ते क्लेशविमुक्तदेहा भुक्त्वा सुखं यान्ति जिनालयं ते ॥ र्म्_२९।२३०{२९} ॥  
  
++ इति श्रीरत्नावदानतत्वे उपपादुकावदानं समाप्तम् ++  
  
  
(र्म् ३४६)  
XXX अनित्यतासूत्र  
अथाशोको महीपालः कृताञ्जलिः पुरोगतः ।  
उपगुप्तं यतिं नत्वा पुनर् एवम् अभाषत ॥ र्म्_३०।१{१} ॥  
भदन्त श्रोतुम् इछामि पुनर् अन्यत् सुभाषितं ।  
तद्यथा गुरुणादिष्टं तथादेष्टुं च मे ऽर्हति ॥ र्म्_३०।२{२} ॥  
इति सम्प्रार्थितं राज्ञा श्रुत्वा सो ऽर्हं सुधीर् यतिः ।  
उपगुप्तो नरेन्द्रं तं समामन्त्र्यैवम् अब्रवीत् ॥ र्म्_३०।३{३} ॥  
साधु शृणु महाराज तव पुण्यप्रवृद्धये ।  
याथा मे गुरुणाख्यातं तथा मया प्रवक्ष्यते ॥ र्म्_३०।४{४} ॥  
तद्यथा भगवान् बुद्धः शाक्यसिंहो महामुनिः ।  
एकस्मिन् समये तत्र श्रावस्त्या बहिर् आश्रमे ॥ र्म्_३०।५{५} ॥  
जेतोद्याने मनोरम्ये विहारे मणिमण्डिते ।  
सर्वलोकहितार्थेन विजहार ससाङ्घिकः ॥ र्म्_३०।६{६} ॥  
तत्र स भगवाञ्च् छास्ता सभास्थितः प्रभासयन् ।  
तां सर्वान् साङ्घिकान् दृष्ट्वा समामन्त्र्यैवम् आदिशत् ॥ र्म्_३०।७{७} ॥  
अनित्या भिक्षवः सर्वे संस्कारा अध्रुवाः क्षणाः ।  
विपरिणामधर्माणो ऽस्थिरा नास्वासिका अपि ॥ र्म्_३०।८{८} ॥  
यावन्तो भिक्षवः सत्वाश् चतुर्योनिसमुद्भवाः ।  
भौतिकाः प्राणिनः सर्वे जङ्गमा अचला अपि ॥ र्म्_३०।९{९} ॥  
एते ऽपि प्राणिनः सर्वे संस्कारभवचारिणः ।  
स्वकृतकर्मभुञ्जानो भ्रमन्ति षड्गतिष्व् अपि ॥ र्म्_३०।१०{१०} ॥  
यावन्तः प्राणिनः सत्वाः सर्वेषु नरकेष्व् अपि ।  
स्वकृतकर्मभुञ्जानो भ्रमन्ति दुःखपीडिताः ॥ र्म्_३०।११{११} ॥  
ते सर्वे ऽपि स्वदैवान्त्ते काले मृत्युं व्रजन्त्य् अपि ।  
कृतकर्मानुसारेण पुनर्भवे भ्रमन्ति ते ॥ र्म्_३०।१२{१२} ॥  
कस्य न जन्म मृत्युश् च मरणान्तं हि जीवितं ।  
यावन्तः प्रेतिकाः सत्वाः सर्वे प्रेतालयेष्व् अपि ॥ र्म्_३०।१३{१३} ॥  
स्वकृतकर्मभुञ्जानो भ्रमन्ति दुःखपीडिताः ।  
ते च सर्वे ऽपि कर्मान्ते काले मृत्युं प्रयान्त्य् अपि ॥ र्म्_३०।१४{१४} ॥  
कृतकर्मानुसारेण पुनर्जन्म लभन्ति ते ।  
सर्वेषाम् अपि जन्तूनां संस्कारगतिचारिणां ॥ र्म्_३०।१५{१४!} ॥  
कस्य न जन्म मृत्युश् च मरणान्तं हि जीवितं ।  
तिर्यग्गतिषु यावन्तस् तिर्यञ्चुः प्राणिनश् च ते ॥ र्म्_३०।१६{१५} ॥  
सर्वे ऽपि कर्मभुञ्जानो भ्रमन्ति स्वकृतानुगाः ।  
ते च सर्वे ऽपि कर्मान्ते काले मृत्युं व्रजन्त्य् अपि ॥ र्म्_३०।१७{१६} ॥  
ते च कर्मानुसारेण पुनर्जन्म लभन्त्य् अपि ।  
(र्म् ३४७)  
सर्वेषाम् अपि जन्तूनां संस्कारगतिचारिणां ॥ र्म्_३०।१८{१७} ॥  
कस्य न जन्म मृत्युश् च मरनान्तं हि जीवितं ।  
यावन्तो मनुजाः सत्वा मर्त्यलोकेषु भूमिषु ।  
स्वकृतकर्मभुञ्जाना भ्रमन्ति सुखदुःखिताः ॥ र्म्_३०।१९{१८} ॥  
ते च सर्वे ऽपि कर्मान्ते काले मृत्युं प्रयान्त्य् अपि ।  
ते च कर्मानुसारेण पुनर्जन्म लभन्त्य् अपि ॥ र्म्_३०।२०{१९} ॥  
ये चापि ब्राह्मणा धीराः सर्वे शास्त्रविचक्षणाः ।  
षट्कर्मनिरता विज्ञाश् चतुर्ब्रह्मविहारिणः ॥ र्म्_३०।२१{२०} ॥  
ते ऽपि सर्वे स्वकर्मानुभुञ्जानो भवचारिणः ।  
प्रयान्ति समये मृत्युं कस्य मृत्युर् भवे न हि ॥ र्म्_३०।२२{२१} ॥  
यावन्तो ऋषयो धीराः पञ्चाभिज्ञागुणाब्धयः ।  
ते सर्वे समये मृत्युं प्रयान्ति भवचारिणः ॥ र्म्_३०।२३{२२} ॥  
ये चापि तीर्थिका धीरा महत्कष्टतपोधराः ।  
ते ऽपि च समये मृत्युं गछन्ति भवगामिनः ॥ र्म्_३०।२४{२३} ॥  
ये धीरा योगिनश् चापि योगध्यानसमाहिताः ।  
ते ऽपि सर्वे प्रयान्त्य् एव समये मरणं ध्रुवं ॥ र्म्_३०।२५{२४} ॥  
ये चाप्य् उपासका धीराः शुद्धशीला व्रतन्धराः ।  
ते चापि समये सर्वे प्रयान्ति मरणं ध्रुवं ॥ र्म्_३०।२६{२५} ॥  
ये चापि क्षत्रिया वीरा राजानो लोकपालकाः ।  
ते ऽपि सर्वे प्रयान्त्य् एव समये मरणं ध्रुवं ॥ र्म्_३०।२७{२६} ॥  
ये चापि मन्त्रिणो विज्ञा हितार्थं मन्त्रदेशकाः ।  
ते ऽपि सर्वे प्रयान्त्य् एव समये मरणं ध्रुवं ॥ र्म्_३०।२८{२७} ॥  
ये चाप्य् एवं महामात्या राज्यपालनतत्पराः ।  
ते सर्वे प्रयान्त्य् एव समये मरणं ध्रुवं ॥ र्म्_३०।२९{२८} ॥  
ये च भट्टा महावीरा दुष्टमर्दनतत्पराः ।  
ते ऽपि सर्वे प्रयान्त्य् एव समये मरणं ध्रुवं ॥ र्म्_३०।३०{२९} ॥  
ये चापि धनिनः श्रेष्ठाः साधवो भद्रकारकाः ।  
ते ऽपि सर्वे प्रयान्त्य् एव समये मरणं ध्रुवं ॥ र्म्_३०।३१{३०} ॥  
ये चापि वणिजो धीराः सार्थवाहा धनाधिपाः ।  
ते ऽपि सर्वे प्रयान्त्य् एव समये मरणं ध्रुवं ॥ र्म्_३०।३२{३१} ॥  
ये चापि शिल्पिनो विज्ञा हितार्थं गुणसाधकाः ।  
ते ऽपि सर्वे प्रगछन्ति समये मरणं ध्रुवं ॥ र्म्_३०।३३{३२} ॥  
ये चापि कृषिकर्त्तारः प्राणहितार्थसाधकाः ।  
ते ऽपि सर्वे व्रजन्त्य् एव मरणं समये ध्रुवं ॥ र्म्_३०।३४{३३} ॥  
ये च वैश्याः प्रजानाथाः सर्वद्रव्यहितङ्कराः ।  
ते ऽपि सर्वे व्रजन्त्य् एव समये मरणं ध्रुवं ॥ र्म्_३०।३५{३४} ॥  
ये चापि सद्गुणाधाना दैवज्ञा विधिवित्तमाः ।  
ते चापि समये सर्वे प्रयान्ति मरणं ध्रुवं ॥ र्म्_३०।३६{३५} ॥  
ये च वैद्या महाविज्ञाः सर्वरोगशमङ्कराः ।  
ते ऽपि सर्वे व्रजन्त्य् एव मरणं समये ध्रुवं ॥ र्म्_३०।३७{३६} ॥  
ये चपि भौतिका विज्ञाः सर्वभूतप्रशान्तकाः ।  
(र्म् ३४८)  
ते ऽपि सर्वे विसंयोगाद् व्रजन्ति मरणं ध्रुवं ॥ र्म्_३०।३८{३७} ॥  
ये चापि मन्त्रिणो वीराः सर्वे कर्मार्थसाधकाः ।  
ते ऽपि सर्वे विसंयोगात् प्रयान्ति मरणं ध्रुवं ॥ र्म्_३०।३९{३८} ॥  
एवम् अन्ये ऽपि लोकाश् च निहीनमध्यमोत्तमाः ।  
सर्वे मृत्युं प्रयान्त्य् एव कस्य मृत्युर् वशे खलु ॥ र्म्_३०।४०{३९} ॥  
गन्धर्वाश् च महावीरा देवाधिका महर्द्धिकाः ।  
ते ऽपि सर्वे व्रजन्त्य् एव निस्सारा मरणं ध्रुवं ॥ र्म्_३०।४१{४०} ॥  
कुम्भाण्डाश् च महावीरा महाभीमा महावलाः ।  
ते ऽपि काले प्रयान्त्य् एव सर्वत्र मरणं ध्रुवं ॥ र्म्_३०।४२{४१} ॥  
नागाश् चापि महाभिमा गरुडाश् चा महर्द्धिकाः ।  
ते ऽपि सर्वे प्रयान्त्य् एव काले मृत्युं भवेद् ध्रुवं ॥ र्म्_३०।४३{४२} ॥  
यक्षाश् चापि महावीरा देवासुरमहर्द्धिकाः ।  
ते ऽपि सर्वे प्रयान्त्य् एव काले मृत्युं निरुद्यमाः ॥ र्म्_३०।४४{४३} ॥  
किन्नराश् च महावीराः खगामिनो महर्द्धिकाः ।  
ते ऽपि सर्वे निरुत्साहाः काले यान्ति यमालयं ॥ र्म्_३०।४५{४४} ॥  
सिद्धाश् चापि महावीराः सर्वकार्यार्थसाधकाः ।  
ते ऽपि सर्वे व्रजन्त्य् एव काले मृत्युं निरुद्यमाः ॥ र्म्_३०।४६{४५} ॥  
साध्याश् चापि महाधीरः सर्वहितार्थसाधकाः ।  
ते ऽपि सर्वे प्रयान्त्य् एव मरणं सर्वदा ध्रुवं ॥ र्म्_३०।४७{४६} ॥  
राक्षसाश् च महाभीमा महावीर्यपराक्रमाः ।  
ते ऽपि सर्वे प्रयान्त्य् एव निवीर्या मरणं ध्रुवं ॥ र्म्_३०।४८{४७} ॥  
एवम् अन्ये ऽपि सत्वाश् च सिंहव्याघ्रादि जन्तवः ।  
पशवः पक्षिणश् चापि क्रिमिकीटादयो ऽपि च ॥ र्म्_३०।४९{४८} ॥  
अण्डजाः स्वेदजाश् चैव सर्वे ऽपि प्राणिनो ऽपि ते ।  
काले दैवानुभोक्तारो व्रजन्ति मरणं ध्रुवं ॥ र्म्_३०।५०{४९} ॥  
दैत्याश् चापि महावीरा माहावीर्या महर्द्धिकाः ।  
ते ऽपि सर्वे प्रयान्त्य् एवं समये मरणं ध्रुवं ॥ र्म्_३०।५१{५०} ॥  
शक्रादयो ऽपि देवेन्द्राः सार्वे देवाः सुधांशिनः ।  
ते ऽपि काले दिवश् च्युत्वा भ्रमन्ति षड्गतिष्व् अपि ॥ र्म्_३०।५२{५१} ॥  
अप्सरसो ऽपि दिव्याङ्गा यथाकाम सुखञ्चराः ।  
ताश् चापि समये सर्वाश् च्युत्वा यान्ति यमालयं ॥ र्म्_३०।५३{५२} ॥  
विद्याधरा महाभिज्ञा यथेछा सुखचारिणः ।  
ते ऽपि सर्वे निरुत्साहाः काले यान्ति यमान्तिके ॥ र्म्_३०।५४{५३} ॥  
एवम् अन्ये ऽपि लोकाश् च जन्मिनो भवचारिणः ।  
सर्वे ऽपि कर्मभुञ्जानः काले मृत्युं व्रजन्त्य् अपि ॥ र्म्_३०।५५{५४} ॥  
रसातलचरा ये स्वकृतकर्मभोजिनः ।  
तेषां अपि च सर्वेषां मरनान्तं हि जीवितं ॥ र्म्_३०।५६{५५} ॥  
कामधातुचरा ये च स्वकृते कर्मचारिणः ।  
तेषाम् अपि च सर्वेषां मरणान्तं हि जीवितं ॥ र्म्_३०।५७{५६} ॥  
रूपधातुगता ये चा ध्यानभोगसमाहिताः ।  
तेषाम् अपि च सर्वेषां मरणान्तं हि जीवितं ॥ र्म्_३०।५८{५७} ॥  
ये चाप्य् आरूपिणो देवा निरालोक्या निरञ्जनाः ।  
तेषाम् अपि च सर्वेषां मरनान्तं हि जीवितं ॥ र्म्_३०।५९{५८} ॥  
ये चापि भिक्षवो ऽर्हन्तो वीतक्लेशा जितेन्द्रियाः ।  
(र्म् ३४९)  
मारचर्याविनिर्मुक्ता निर्विकल्पा निरञ्जनाः ॥ र्म्_३०।६०{५९} ॥  
तेषाम् अपि च सर्वेषां मरणान्तं हि जीवितं ।  
कस्य मृत्युर् भवे नास्ति जन्मिनो मरणं ध्रुवं ॥ र्म्_३०।६१{६०} ॥  
प्रत्येकसुगता ये च निःक्लेशा विजितेन्द्रियाः ।  
निर्विकल्पा निरासङ्गा एकान्तध्यानचारिणः ॥ र्म्_३०।६२{६१} ॥  
तेषाम् अपि च सर्वेषां मरणान्तं हि जीवितं ।  
कस्य नास्ति भवे मृत्युर् जातस्य मरणं ध्रुवं ॥ र्म्_३०।६३{६२} ॥  
बोधिसत्वा महासत्वाः सर्वसत्वहितङ्कराः ।  
महाभिज्ञा महाधीराश् चतुर्ब्रह्मविहारिणः ॥ र्म्_३०।६४{६३} ॥  
दशभूमीश्वरा नाथा दशपारमितारताः ।  
सत्वार्थवशिताप्राप्ता धारणीबलसंयुताः ॥ र्म्_३०।६५{६७} ॥  
तेषाम् अपि च सर्वेषां मरनान्तं हि जीवितं ।  
कस्य नास्ति भवे मृत्युर् जन्मिनो मरणं ध्रुवं ॥ र्म्_३०।६६{६८} ॥  
तथागताश् च सम्बुद्धाः सर्वज्ञाः सुगता जिनाः ।  
मारजितो जगन्नाथाः षडभिज्ञा मुनीश्वराः ॥ र्म्_३०।६७{६९} ॥  
धर्मराजाः सुशास्तारो दशवला विनायकाः ।  
समन्तभद्रकर्त्तारश् चतुर्ब्रह्मविहारिणः ॥ र्म्_३०।६८{७०} ॥  
ते सर्वे भगवन्तो ऽपि त्रैधातुभुवनेष्व् अपि ।  
बोधिचर्यां कृत्वा समादिश्य सद्धर्मं च समन्ततः ॥ र्म्_३०।६९{७१} ॥  
सर्वत्र मङ्गलं कृत्वा कृत्वा धर्ममयं जगत् ।  
बोधिमार्गे प्रतिष्ठाप्य सर्वसत्वाञ् छुभान्वितान् ॥ र्म्_३०।७०{७२} ॥  
सर्वसम्बुद्धकार्याणि समाप्य परिनिवृताः ।  
सुपरिशुद्धनिर्वाणं समये संव्रजन्त्य् अपि ॥ र्म्_३०।७१{७३} ॥  
एवं मत्वात्र संसारे सर्वेषां मरणं ध्रुवं ।  
सर्वान् संस्कारजान् दुःखान्स् त्यक्तुं प्रारभतोद्यमं ॥ र्म्_३०।७२{७४} ॥  
अनित्या वत संस्कारा अविद्याकल्पनोद्भवाः ।  
क्लेशाश्रया महादुःखमूला विध्वंसिनो ऽशुभाः ॥ र्म्_३०।७३{७५} ॥  
तस्मात् संसारदुःखानि त्यक्तुम् इछन्ति ये नराः ।  
ते मायासंरतिं त्यक्त्वा चरन्तु बुद्धशासने ॥ र्म्_३०।७४{७६} ॥  
ये बुद्धशासने भक्त्या त्रिरत्नं शरणं गताः ।  
सम्बोधिसंवरं धृत्वा सञ्चरन्ते समाहिताः ॥ र्म्_३०।७५{७७} ॥  
ते सर्वे शुभात्मानो निःक्लेशा विमलाशयाः ।  
बोधिचर्यां समासाद्य कुर्युस् सत्वहितं सदा ॥ र्म्_३०।७६{७८} ॥  
ततः पारमिताः सर्वाः परिपूर्य यथाक्रमं ।  
सम्यक्षम्बोधिम् आसाद्य भवेयुः सुगता जिनाः ॥ र्म्_३०।७७{७९} ॥  
ततः सर्वत्र लोकेषु कृत्वा लोके सुभद्रतां ।  
बोधिमार्गे जगल्लोकं प्रतिष्ठाप्य प्रयत्नतः ॥ र्म्_३०।७८{८०} ॥  
ततो निर्वाणम् आसाद्य निर्विशेरं जिनालये ।  
तदा ते विमलात्मानो निलीनाः स्यु निजालये ॥ र्म्_३०।७९{८१} ॥  
एवं मत्वा निजानन्दं प्राप्तुं सम्बोधिसाधने ।  
त्रिकाये वीर्यम् उत्थाप्य चरन्तु बुद्धशासने ॥ र्म्_३०।८०{८२} ॥  
(र्म् ३५०)  
किं कायेन विना धर्मं वाचापि किं विना गुणं ।  
मनसो किं विना वीर्य्यं किं वीर्यं संवरं विना ॥ र्म्_३०।८१{८३} ॥  
यथा पुष्पं तथा देहं यथा पक्वफलं तनुः ।  
क्षणाच् च्युत्वायते भुमौ तथा किं शोभते तनुः ॥ र्म्_३०।८२{८४} ॥  
कुम्भकारकृतं यद्वन् मृन्मयं मामभाजनं ।  
तद्वद् देहं क्षणध्वंसि मत्वा चरन्तु संवरं ॥ र्म्_३०।८३{८५} ॥  
कदलीस्तम्भसङ्काशं निस्सारं भेदनो सहं ।  
मत्वा देहं समुत्थाय चरन्तु सौगतं वृसं ॥ र्म्_३०।८४{८६} ॥  
फेनपिण्डोपमं कायं निर्गुणं क्षणभङ्गुरं ।  
मत्वा वीर्यमहोत्साहं धृत्वा चरन्तु संवरं ॥ र्म्_३०।८५{८७} ॥  
आयुर्देहे स्थिरं नैव तृणं पत्रगताम्बुवत् ।  
मत्वा सम्बोधिसम्प्राप्त्यै चरन्तु सौगतं व्रतं ॥ र्म्_३०।८६{८८} ॥  
ये सौगतव्रतं धृत्वा चरन्ति बोधिलब्धये ।  
दुर्गतिं न गछन्ति गछन्ति सद्गतिं सदा ॥ र्म्_३०।८७{८९} ॥  
तस्माद् इछन्ति ये भद्रं संसारे बोधिसाधनं ।  
ते त्रिरत्नं सदा भक्त्या भजन्तु शरणं गताः ॥ र्म्_३०।८८{९०} ॥  
त्रिरत्नभजनोत्पन्नं पुण्यं न क्षिणुते क्वचित् ।  
एतत्पुण्यबलेनैव जीयते सर्वपातकं ॥ र्म्_३०।८९{९१} ॥  
पुण्यम् एव जगन्मित्रं पाप एव जगद्रिपुः ।  
तत् पुण्यमित्रम् आराध्य जयन्तु पापकं रिपुं ॥ र्म्_३०।९०{९२} ॥  
पुण्यवान् पुरुषः श्रेष्ठः सर्वत्र जगते सदा ।  
यथाभिलषितं सौख्यं भुक्त्वा यान्ति सुखावतिं ॥ र्म्_३०।९१{९३} ॥  
इत्य् एवं भगवान् आह श्रुत्वा ते सर्वसाङ्घिकाः ।  
सत्यम् इति परिबुद्ध्वा प्रचेरुः सौगतं व्रतं ॥ र्म्_३०।९२{९४} ॥  
एतन् मे गुरुणाख्यातं तथा तत्र मयोच्यते ।  
त्वयाप्य् एवं महाराज चरितव्यं शुभे वृषे ॥ र्म्_३०।९३{९५} ॥  
प्रजाश् चापि महाराज बोधयित्वा प्रयत्नतः ।  
शुभे धर्मे प्रतिष्ठाप्य पालनीयाः सदादरात् ॥ र्म्_३०।९४{९६} ॥  
तथा ते मङ्गलं नित्यं सर्वत्रापि भवेत् सदा ।  
क्रमाद् बोधिं समासाद्य सम्बुद्धपदम् आप्नुयाः ॥ र्म्_३०।९५{९७} ॥  
इति तेनार्हतादिष्टं श्रुत्वाशोकः स भूमिपः ।  
तथेत्य् उक्त्वा प्रणत्वा च प्राभ्यनदत् सपार्षदः ॥ र्म्_३०।९६{९८} ॥  
अनित्यतासूत्रम् इदं सुभाष्यं शृण्वन्ति ये चापि नराः प्रसन्नाः ।  
सुखानि भुक्त्वा शुभधर्मरक्ताः सम्यान्ति चान्ते सुगतालये ते ॥ र्म्_३०।९७{९९} ॥  
  
++ इति श्रीरत्नावदानतत्वे ऽनित्यतासूत्रं परिसमाप्तम् ++  
  
  
(र्म् ३५१)  
XXXइ प्रेतीभूतावदान  
अथाशोको महीपालः कृताञ्जलिः पुरःस्थितः ।  
उपगुप्तं तम् आनम्य मुदैवं पुनर् अब्रवीत् ॥ र्म्_३१।१{१} ॥  
भदन्त श्रोतुम् इछामि पुनर् अन्यत् सुभाषितं ।  
तद्यथा गुरुणाख्यातं तथादेष्टुं च मे ऽर्हति ॥ र्म्_३१।२{२} ॥  
इति सम्प्रार्थिते राज्ञा स यतीशः प्रसन्नधीः ।  
तम् अशोकं महाराजं समालोक्यैवम् आदिशत् ॥ र्म्_३१।३{३} ॥  
शृणु साधु महाराज यथा मे गुरुणोदितं ।  
तथाहं ते प्रवक्ष्यामि श्रुत्वानुमोदनां कुरु ॥ र्म्_३१।४{४} ॥  
तद्यथा भगवान् बुद्धः शाक्यसिंहो मुनीश्वरः ।  
सर्वज्ञो ऽर्हञ् जगच्छास्ता धर्मराजस् तथागतः ॥ र्म्_३१।५{५} ॥  
पुरैकसमये तत्र श्रावस्त्या बहिर् आश्रमे ।  
जेतवने महोद्याने विहारे मणिमण्डिते ॥ र्म्_३१।६{६} ॥  
सर्वसत्वहितार्थेन बोधिचर्यां प्रकाशयन् ।  
सद्धर्मं समुपादिश्य विजहार ससाङ्घिकः ॥ र्म्_३१।७{७} ॥  
तत्र ते भिक्षवो ऽर्हन्तः साङ्घिकाश् चैलका अपि ।  
बोधिसत्वा महासत्वाः सर्वसत्वहितार्थिनः ॥ र्म्_३१।८{८} ॥  
भिक्षुण्यः शुद्धशीलाश् च व्रतिनश् च शुभाशयाः ।  
त्रिरत्नसेवकाः श्राद्धा उपासका उपासिकाः ॥ र्म्_३१।९{९} ॥  
सर्वे ऽपि साङ्घिकास् तत्र सद्धर्मं श्रोतुम् आगताः ।  
क्रमात् तं श्रीघनं नत्वा कृत्वा त्रिधा प्रदक्षिणां ॥ र्म्_३१।१०{१०} ॥  
तत् सभायां क्रमेणैव पुरस्कृत्य समन्ततः ।  
कृताञ्जलिपुटो दृष्ट्वा समुपतस्थुर् आदरात् ॥ र्म्_३१।११{११} ॥  
तदा तत्र सुरेन्द्राश् च सशक्रोजमहेश्वरः ।  
सर्वे ऽपि लोकपालाश् च ससैन्यबलवाहनः ॥ र्म्_३१।१२{१२} ॥  
असुरेन्द्राः ससैन्याश् च यक्षगन्धर्वकिन्नराः ।  
राक्षसा गरुडा नागाः सिद्धा विद्याधरादयः ॥ र्म्_३१।१३{१३} ॥  
एवम् अन्ये ऽपि लोकाश् च ब्राह्मणाश् च महर्षयः ।  
यतयो योगिनश् चापि तीर्थिकाश् च तपश्विनः ॥ र्म्_३१।१४{१४} ॥  
राजानः क्षत्रियाश् चापि नृपो राजकुमारकाः ।  
वैश्याश् च मन्त्रिणः श्रेष्ठा अमात्याश् च महाजनाः ॥ र्म्_३१।१५{१५} ॥  
सेनान्यः सबलाश् चापि गृहस्थाः पौरिका जनाः ।  
वणिजः सार्थवाहाश् च धनिनः शिल्पिनो ऽपि च ॥ र्म्_३१।१६{१६} ॥  
अन्ये जानपदाश् चापि ग्राम्याः कार्पटिका अपि ।  
एवम् अन्ये ऽपि लोकाश् च सद्धर्मगुणवाञ्छिनः ॥ र्म्_३१।१७{१७} ॥  
सर्वे तत्र समायाता दृष्ट्वा तं श्रीघनं मुनिं ।  
नत्वा प्रदक्षिणीकृत्य समभ्यर्च्य क्रमान् मुदा ॥ र्म्_३१।१८{१८} ॥  
ततः सर्वे ऽपि ते नत्वा पुरस्कृत्य समन्ततः ।  
तत् सद्धर्मामृतं पातुम् उपतस्थुः समाहिताः ॥ र्म्_३१।१९{१९} ॥  
तदा स भगवान् दृष्ट्वा तान् सर्वान् समुपस्थितान् ।  
(र्म् ३५२)  
बोधिचर्यां समारभ्य दिदेश धर्मम् उत्तमं ॥ र्म्_३१।२०{२०} ॥  
तत् सद्धर्मामृतं पीत्वा सर्वे लोकाः प्रबोधिताः ।  
सम्बोधिसाधनोत्साहं लब्ध्वा सम्मुमुदुर् भृशं ॥ र्म्_३१।२१{२१} ॥  
तस्मिंश् च समये तत्र श्रावस्त्ये यो गृहाधिपः ।  
आढ्यो महाधनः श्राद्धः श्रीमाञ्च् छ्रीदोपमः कृती ॥ र्म्_३१।२२{२२} ॥  
स तदा तत्र सम्बुद्धं श्रीघनं तं मुनीश्वरं ।  
द्रष्टुं जेताश्रमे रम्ये विहारे समुपाचरत् ॥ र्म्_३१।२३{२३} ॥  
तत्र सभासमासीनं श्रीघनं तं मुनीश्वरं ।  
दृष्ट्वा स मुदितः श्रेष्ठी प्रणत्वा समुपाचरत् ॥ र्म्_३१।२४{२४} ॥  
तत्र प्रदक्षिणीकृत्वा प्रणत्वा साञ्जलिर् मुदा ।  
तत् सद्धर्मामृतं पातुं पुरतः समुपाश्रयत् ॥ र्म्_३१।२५{२५} ॥  
तं दृष्ट्वा समुपासीनं भगवान् स मुनीश्वरः ।  
मत्वा तस्याशयं शुद्धम् आर्यसत्यम् उपादिशत् ॥ र्म्_३१।२६{२६} ॥  
तदार्यसत्यम् आकर्ण्य स श्रेष्ठी प्रतिबोधितः ।  
संसारविरतस् तत्र प्रव्रजितुं समैछत ॥ र्म्_३१।२७{२७} ॥  
तत्र स सुप्रसन्नात्मा श्रेष्ठी मुदा समुत्थितः ।  
साञ्जलिस् तं मुनिं नत्वा प्रव्रज्यां समयाचत ॥ र्म्_३१।२८{२८} ॥  
भगवन् नाथ सर्वज्ञ भवतां शरणं व्रजे ।  
तत् प्रव्रज्यां व्रतं मह्यं कृपया दातुम् अर्हति ॥ र्म्_३१।२९{२९} ॥  
इति सम्प्रार्थिते तेन दृष्ट्वा स भगवान् मुनिः ।  
तस्याशयं विशुद्धत्वं समालोक्यैवम् आदिशत् ॥ र्म्_३१।३०{३०} ॥  
यदि श्राद्धास्ति ते वत्स सौगतशासने व्रते ।  
एहि चर समाधाय ब्रह्मचर्यं व्रतोत्तमं ॥ र्म्_३१।३१{३१} ॥  
इत्य् उक्त्वा स जगच्छास्ता सव्यहस्तेन तच् छिरः ।  
संस्पृष्ट्वा शासने बौद्धे श्रेष्ठिनं तं समग्रहीत् ॥ र्म्_३१।३२{३२} ॥  
तत्र प्रव्रजितस् तेन मुनीन्द्रेण स मुण्डितः ।  
खिक्खिरीपात्रधृग् भिक्षु रराज चीवरावृतः ॥ र्म्_३१।३३{३३} ॥  
ततः स भिक्षुर् आत्मज्ञो लाभी लोकाभिपूजितः ।  
आगृहीतपरिष्कारा लब्धद्रव्यं समाचिनोत् ॥ र्म्_३१।३४{३४} ॥  
तल्लब्धं सञ्चितं द्रव्यं स सह ब्रह्मचारिभिः ।  
संविभागं गुरोः किञ्चिद् अप्य् अकरोत् कदा चन ॥ र्म्_३१।३५{३५} ॥  
तथा स मत्सराक्रान्तहृदयो दुरिताशयः ।  
स्वयम् एव प्रभुञ्जानः किञ्चिन् नैव ददौ क्वचित् ॥ र्म्_३१।३६{३६} ॥  
ततः स समये कालधर्मयुक्तो रुजातुरः ।  
तद् द्रव्यसञ्चयं स्मृत्वा नितः प्रेतालयं ययौ ॥ र्म्_३१।३७{३७} ॥  
प्रेतीभूतो ऽपि स स्मृत्वा तद् द्रव्यसञ्चयं पुनः ।  
स्वकोष्ठालय आगत्य तस्थौ स्वासन आश्रयन् ॥ र्म्_३१।३८{३८} ॥  
ततस् ते भिक्षवः सर्वे तत्कोष्ठे तं मृतकं यतिं ।  
दृष्ट्वा गण्डीं पराहत्य संस्कार्तुं विधि चार्चयन् ॥ र्म्_३१।३९{३९} ॥  
ततो नीत्वा बहिर्देशे संस्कृत्य वह्निनापितं ।  
ततः प्रत्यागताः सर्वे तत् कोष्ठद्वारम् आययुः ॥ र्म्_३१।४०{४०} ॥  
ततस् तल् लयनद्वारं विमुच्य पात्रचीवरं ।  
प्रत्यवेक्सितुम् आलब्धास् तं प्रेतं समपश्यत ॥ र्म्_३१।४१{४१} ॥  
(र्म् ३५३)  
तं प्रेतं विकृतं पात्रं धृतं चीवरप्रावृतं ।  
दृष्ट्वा ते भिक्षवः सर्वे समुद्विग्ना विचेरिरे ॥ र्म्_३१।४२{४२} ॥  
ततस् ते भिक्षवः सर्वे भगवतः पुरोगताः ।  
एतत् सर्वप्रवृत्तान्तं प्रणत्वा सन्न्यवेदयत् ॥ र्म्_३१।४३{४३} ॥  
तच् छ्रुत्वा भगवांस् तस्य प्रेतस्यानुग्रहार्थतः ।  
स लोकोद्वेजनार्थं च तद् देशं समुपाचरत् ॥ र्म्_३१।४४{४४} ॥  
तत्रासौ प्रेत आरात् तं भगवन्तम् उपागतं ।  
द्वात्रिंसल्लक्षणाशीतिव्यञ्जनप्रतिमण्डितं ॥ र्म्_३१।४५{४५} ॥  
शतसूर्य्याधिकोद्भासं व्यामाभासम् अलङ्कृतं ।  
रत्नाङ्गम् इव भद्रांशं ददर्श श्रीघनं मुनिं ॥ र्म्_३१।४६{४६} ॥  
तत्र स प्रेत आलोक्य लज्जाविभेदिताशयः ।  
प्ररुदन् साञ्जलिर् नत्वा तस्थौ प्रसादिताशयः ॥ र्म्_३१।४७{४७} ॥  
ततः स भगवान् दृष्ट्वा तं प्रेतं सम्प्रसादितं ।  
ब्रह्मगम्भीरनिर्घोषवचसा पर्यभाषत ॥ र्म्_३१।४८{४८} ॥  
भद्रमुख त्वयैवैतद् आत्मवधाय दुर्धिया ।  
पात्रचीवरम् आधाय चरितं संवरं वृथा ॥ र्म्_३१।४९{४९} ॥  
येनापायसमुत्पन्नः प्रेतीभूतो दुराकृतिः ।  
किम् इदानीं रुदित्वात्र स्वकृतं परिभुक्तवान् ॥ र्म्_३१।५०{५०} ॥  
साध्व् अत्र साम्प्रतं चित्तं प्रसादय ममान्तिके ।  
अस्माच् चापि परिष्कारद्रव्याच् चित्तं विरागय ॥ र्म्_३१।५१{५१} ॥  
मा हैवेतः पुनः कालं कृत्वा यास्यसि नैरये ।  
तत् सङ्घे शरणं गच्छ तेन त्वं सद्गतिं व्रजे ॥ र्म्_३१।५२{५२} ॥  
इत्य् आदिष्टं मुनीन्द्रेण श्रुत्वा स प्रेत उत्थितः ।  
स पात्रचीवरं द्रव्यं सङ्घेभ्यो निरयातयत् ॥ र्म्_३१।५३{५३} ॥  
ततः सङ्घान् प्रणत्वैव भगवत्पादयो पुरे ।  
निपत्य स्वकृतं पापं दिदेश साञ्जलिर् मुदा ॥ र्म्_३१।५४{५४} ॥  
भगवन् नाथ सर्वज्ञ यत् पापं प्रकृतं मया ।  
मात्सर्याक्रान्तचित्तेन महामूढेन दुर्धिया ॥ र्म्_३१।५५{५५} ॥  
तत् सर्वं साम्प्रतं शास्तर् दर्शयामि भवत्पुरः ।  
तत् क्षमस्वापराधं मे प्रसीदतु भवान् गुरुः ॥ र्म्_३१।५६{५६} ॥  
इति सम्प्रार्थिते तेन भगवान् स कृपान्वितः ।  
तत् प्रेतं सुदृशालोक्य समपश्यच् चिरं मुदा ॥ र्म्_३१।५७{५७} ॥  
ततश् च भगवांस् तस्य तदुपायविमुक्तये ।  
सद्गतिप्रेरणार्थेन दक्षिणाम् एवम् आदिशत् ॥ र्म्_३१।५८{५८} ॥  
एतद्दानाद् धि यत् पुण्यं तत् पुण्यं त्वम् अवाप्नुयाः ।  
उत्तिष्ठ क्षिप्रम् एतस्मात् प्रेतलोकात् सुदारुणात् ॥ र्म्_३१।५९{५९} ॥  
इत्य् आदिष्टं मुनीन्द्रेण श्रुत्वा प्रेतः स मोदितः ।  
तथेति प्रतिनन्दित्वा नत्वानुमोदितो ऽभवत् ॥ र्म्_३१।६०{६०} ॥  
ततः स भगवांस् तस्य प्रेतस्य शुभसाधनं ।  
सद्धर्मं समुपादिश्य ससङ्घः स्वाश्रये यथा ॥ र्म्_३१।६१{६१} ॥  
तथा स प्रेत आकर्ण्य सद्धर्मं तज् जिनोदितं ।  
त्रिरत्नशरणं कृत्वा भेजे नित्यं प्रबोधितः ॥ र्म्_३१।६२{६२} ॥  
ततः काले समाघ्रातः च प्रेतो ज्वरदाहितः ।  
(र्म् ३५४)  
त्रिरत्नस्मरणं कृत्वा मृतो ययौ यमालयं ॥ र्म्_३१।६३{६३} ॥  
ततः प्रेतः स सत्पुण्यैस् त्रिरत्नस्मरणोद्भवं ।  
यमेन प्रेरितस् तस्मात् प्रेतमहर्द्धिके यायौ ॥ र्म्_३१।६४{६४} ॥  
तत्रापि स समुत्पन्ने विस्मितस् तं मुनीश्वरं ।  
स्मृत्वा नित्यं सदा भेजे श्रद्धया शरणं गतः ॥ र्म्_३१।६५{६५} ॥  
ततः सो चिन्तयेद् एवं कुतः कुत्राहम् आगतः ।  
केन पुण्यानुभावेन महत्सौख्यं लभे न्व् इति ॥ र्म्_३१।६६{६६} ॥  
इति चिन्ताहते तस्य चित्तपुण्यानुभावतः ।  
त्रिरत्नस्मरणात् पुण्याद् इति मेने स पुण्यभाक् ॥ र्म्_३१।६७{६७} ॥  
ततश् चासौ परिज्ञाय त्रिरत्नभजनोत्सुकः ।  
सम्बुद्धदर्शनं कर्त्तुं मनसैवं व्यचिन्तयत् ॥ र्म्_३१।६८{६८} ॥  
अहो मया सुखं लब्धं तत् सम्बुद्धप्रसादतः ।  
तद् इदानिं मुनीन्द्रं तं द्रष्टुम् अर्हामि सर्वथा ॥ र्म्_३१।६९{६९} ॥  
इत्य् एवं मनसा ध्यात्वा सो ऽपि प्रेतमहर्द्धिकः ।  
स्नात्व शुद्धाम्वरो दिव्यरत्नालङ्कारभूषितः ॥ र्म्_३१।७०{७०} ॥  
पञ्चगन्धविलिप्ताङ्गं परिशुद्धाशयः शुचिः ।  
पूजापञ्चोपहाराणि धृत्वा जेताश्रमे ऽसरत् ॥ र्म्_३१।७१{७१} ॥  
तत्र जेताश्रमे भाभिर् अवभास्य समन्ततः ।  
विहारे श्रीघनं द्रष्टुं मुदितः समुदाचरत् ॥ र्म्_३१।७२{७२} ॥  
तत्र तं श्रीघनं दृष्ट्वानन्दितः स कृताञ्जलिः ।  
नत्वा प्रदक्षिणीकृत्य पुरतः समुपाचरत् ॥ र्म्_३१।७३{७३} ॥  
ततस् तं सुगतं नाथं समभ्यर्च्य प्रमोदितः ।  
नत्वा स साञ्जलिर् धर्मं श्रोतुम् एकान्त आश्रयत् ॥ र्म्_३१।७४{७४} ॥  
ततः स भगवांस् तस्य दृष्ट्वा चित्तं विशोधितं ।  
बोधिचर्यां समारभ्य सद्धर्मम् एवम् आदिशत् ॥ र्म्_३१।७५{७५} ॥  
शृणु साधो ऽत्र संसारे सुखदुःखार्थकारणं ।  
वक्ष्याम्य् एतत् परिज्ञाय समाधाय शुभे चर ॥ र्म्_३१।७६{७६} ॥  
यः पुमान् अत्र संसारे सत्सौख्यं सर्वदेछति ।  
स आदौ श्रद्धया भक्त्या त्रिरत्नशरणं गतः ॥ र्म्_३१।७७{७७} ॥  
सर्वसत्वहितार्थेन दानं दद्याद् यथेप्सितं ।  
एतत्पुण्यविपाकं सम्बोधौ मे परिणामयेत् ॥ र्म्_३१।७८{७८} ॥  
इत्थं कृतं प्रदानं यत् तद् विपाके महत् फलं ।  
क्रमाद् वृद्धितरं यायान् न क्षिणुयात् कदा चन ॥ र्म्_३१।७९{७९} ॥  
एतत् पुण्यपरीतात्मा चक्रवर्त्ती नराधिपः ।  
शास्ता धर्माधिपो राजा बोधिसत्वः सुधीर् भवेत् ॥ र्म्_३१।८०{८०} ॥  
तदापि स महादाता सर्वसत्वहितेछया ।  
त्रिरत्नभजणं कृत्वा दद्याद् दानं यथेप्सितं ॥ र्म्_३१।८१{८१} ॥  
एतत्पुण्यविपाकेन स विशुद्धाशयः सुधीः ।  
सुशीलसंवरं धृत्वा त्रिरत्नं सर्वदा भजन् ॥ र्म्_३१।८२{८२} ॥  
एतत्पुण्यविपाकेन स भवेत् त्रिदशाधिपः ।  
तत्रापि श्रद्धया नित्यं त्रिरत्नं सर्वदा भजन् ॥ र्म्_३१।८३{८३} ॥  
सर्वसत्वहितार्थेन शीलपारमिता चरन् ।  
तत्पुण्यं बोधिसम्प्राप्त्यै मनसा परिणामयेत् ॥ र्म्_३१।८४{८४} ॥  
एतत्पुण्यविपाकेन स सुयामाधिपो भवेत् ।  
(र्म् ३५५)  
तत्रापि श्रद्धया नित्यं त्रिरत्नभजनोद्यतः ॥ र्म्_३१।८५{८५} ॥  
सर्वसत्वहितार्थेन क्षान्तिपारमिता चरन् ।  
सम्बोधिपदलाभाय तत्पुण्यं परिणामयेत् ॥ र्म्_३१।८६{८६} ॥  
एतत्पुण्यविपाकेन स भवेत् तुषिताधिपः ।  
तत्रापि श्रद्धया नित्यं त्रिरत्नशरणं गतः ॥ र्म्_३१।८७{८७} ॥  
सर्वसत्वहितार्थेन वीर्य्यपारमितोद्यतः ।  
सम्बोधिपदसम्प्राप्त्यै तत्पुण्यं परिणामयेत् ॥ र्म्_३१।८८{८१!} ॥  
एतत्पुण्यविपाकैः स निर्माणरतियो भवेत् ।  
तत्रापि श्रद्धया नित्यं त्रिरत्नभजनोद्यतत् ॥ र्म्_३१।८९{८२} ॥  
सर्वसत्वहितार्थेन ध्यानपारमितारतः ।  
सम्बोधिज्ञानसम्प्राप्त्यै तत्पुण्यं परिणामयेत् ॥ र्म्_३१।९०{८३} ॥  
एतत्पुण्यविपाकैः स वशवर्तीश्वरो भवेत् ।  
तत्रापि श्रद्धया नित्यं त्रिरत्नभजनो रतः ॥ र्म्_३१।९१{८४} ॥  
सर्वसत्वहितार्थेन प्रज्ञापारमितारतः ।  
तत्पुण्यं बोधिसम्प्राप्त्यै मनसा परिणामयेत् ॥ र्म्_३१।९२{८५} ॥  
एतत्पुण्यविपाकेन स ब्रह्माधिपतिर् भवेत् ।  
तत्रापि श्रद्धया नित्यं त्रिरत्नारागणोद्यतः ॥ र्म्_३१।९३{८६} ॥  
सर्वसत्वहितार्थाय समुपायविधानधृक् ।  
तत्पुण्यं बोधिसम्प्राप्त्यै चेतसा परिणामयेत् ॥ र्म्_३१।९४{८७} ॥  
एतत्पुण्यविपाकेन महाब्रह्माधिपो भवेत् ।  
तत्रापि श्रद्धया नित्यं त्रिरत्नाराधनोद्यतः ॥ र्म्_३१।९५{८८} ॥  
सर्वसत्वहितार्थाय प्रणिधानसमाहितः ।  
तत्पुण्यं बोधिसम्प्राप्त्यै सर्वथा परिणामयेत् ॥ र्म्_३१।९६{८९} ॥  
एतत्पुण्यविपाकेन स महेशाधिपो भवेत् ।  
तत्रापि श्रद्धया नित्यं त्रिरत्नभजनोद्यतः ॥ र्म्_३१।९७{९०} ॥  
सर्वसत्वहितार्थेन बलपारमितोद्यतः ।  
तत्पुण्यं बोधिसम्प्राप्त्यै प्रध्यानं परिणामयेत् ॥ र्म्_३१।९८{९१} ॥  
एतत्पुण्यविपाकेन बोधिसत्वाधिपो भवेत् ।  
तत्रापि श्रद्धया नित्यं त्रिरत्नसम्प्रसादितः ॥ र्म्_३१।९९{९२} ॥  
सर्वसत्वहितार्थस्य ज्ञानपारमितारतः ।  
तत्पुण्यैर् बोधिसम्प्राप्तो धर्मराजो जिनो भवेत् ॥ र्म्_३१।१००{९३} ॥  
ततः स सुगतः शास्ता जगन्नाथो विनायकः ।  
सर्वज्ञो ऽर्हन् महाभिज्ञस् तथागतो मुनीश्वरः ॥ र्म्_३१।१०१{९४} ॥  
ततो मारगणाञ् जित्वा बोधिचर्यां प्रकाशयन् ।  
सर्वसत्वाञ् छुभे स्थाप्य निर्वृतः सौगतिं व्रजेत् ॥ र्म्_३१।१०२{९५} ॥  
एवं मत्वात्र संसारे य इछति शिवां गतिं ।  
स एवं श्रद्धया नित्यं त्रिरत्नभजनोद्यतः ॥ र्म्_३१।१०३{९६} ॥  
सर्वसत्वहितार्थेन करोतु दानम् आदरात् ।  
ततः क्रमात् स तत्पुण्यैः सर्वाः पारमिता अपि ॥ र्म्_३१।१०४{९७} ॥  
परिपूर्य महाभिज्ञा प्राप्तो बोधिम् अवाप्नुयात् ।  
इति मत्वा शुभे नित्यं चरितव्यं शुभार्थिभिः ॥ र्म्_३१।१०५{९८} ॥  
शुभेन सद्गतिं याया पापेन दुर्गतीं व्रजेत् ।  
पापस् तु जायते लोभात् मात्सर्यमलिनाश्रयात् ॥ र्म्_३१।१०६{९९} ॥  
वोपकारां सुखेछो ऽपि न किं चित् सुखम् आप्नुयात् ।  
सर्वदा दुर्मतिर् दुष्टो दुर्गतिनिरयाश्रयः ॥ र्म्_३१।१०७{१००} ॥  
(र्म् ३५६)  
सद्धर्म्मनिन्दको मूढो पापकर्मरतो भवेत् ।  
तस्मात् मात्सर्य्यम् उत्सृज्य सर्वसत्वहितार्थभृत् ।  
सम्बोधिप्रणिधिं कृत्वा चरेन् नित्यं सुसंवरे ॥ र्म्_३१।१०८{१} ॥  
एतत्पुण्यविपाकेन संसारसुखभाक् सदा ।  
त्रिरत्नभजनोत्साही बोधिचर्यारतो भवेत् ॥ र्म्_३१।१०९{२} ॥  
ततः पारमिताः सर्वाः परिपूर्य यथाक्रमं ।  
शिवां बोधिं समासाद्य सम्बुद्धपदम् आप्नुयात् ॥ र्म्_३१।११०{३} ॥  
एवं त्वं वा परिज्ञाय त्रिरत्नशरणं गतः ।  
बोधिचित्तं समाधाय चर नित्यं सुसंवरे ॥ र्म्_३१।१११{४} ॥  
तथा ते सर्वदा भद्रं भवेन् नित्यं समन्ततः ।  
क्रमाद् बोधिं समासाद्य सम्बुद्धपदम् आप्नुयाः ॥ र्म्_३१।११२{५} ॥  
इत्य् आदिष्टं मुनीन्द्रेण श्रुत्वा स परिबोधितः ।  
तथेति हि प्रतिश्रुत्वा प्राभ्यनन्दत् प्रसादितः ॥ र्म्_३१।११३{६} ॥  
ततः स तं जगन्नाथं प्रणत्वा साञ्जलिर् मुदा ।  
त्रिधा प्रदक्षिणीकृत्वा प्रणत्वा स्वालये ऽचरत् ॥ र्म्_३१।११४{७} ॥  
तत्र प्राप्तः प्रसन्नात्मा सो ऽपि प्रेतमहर्द्धिकः ।  
त्रिरत्नं शरणं कृत्वा प्रचरन् सर्वदा मुदा ॥ र्म्_३१।११५{८} ॥  
तद् रात्रौ तत्प्रभां दृष्ट्वा भिक्षवो विस्मयान्विताः ।  
सर्वे ते प्रातर् उत्थाय नत्वापृछन् मुनीश्वरं ॥ र्म्_३१।११६{९} ॥  
भगवन् नाथ सर्वज्ञ को ऽद्य रात्राव् इहागतः ।  
एतद् वृत्तं समाख्याय सर्वान् नः परिबोधय ॥ र्म्_३१।११७{१०} ॥  
इति तैर् भिक्षुभिः पृष्टे भगवान् स मुनीश्वरः ।  
तान् सर्वान् साङ्घिकान् दृष्ट्वा बोधयितुम् उपादिशत् ॥ र्म्_३१।११८{११} ॥  
शृणुत भिक्षवः सर्वे यो ऽद्य रात्राव् इहागतः ।  
एतत् सर्वं प्रवृत्तान्तं प्रवक्ष्यामि सुविस्तरं ॥ र्म्_३१।११९{१२} ॥  
यो ऽसौ श्रेष्ठी महाश्राद्धः सौगते शासने मुदा ।  
श्रद्धया प्रव्रजित्वात्र ब्रह्मचर्यं मुदा चरन् ॥ र्म्_३१।१२०{१३} ॥  
प्रव्रजितः स मात्सर्यपरिभूतो दुराशयः ।  
लब्धद्रव्यं न कस्मै चिद् ददौ किञ्चित् कदा चन ॥ र्म्_३१।१२१{१४} ॥  
केवलं सञ्चयं कृत्वा कोष्ठागारे निधाय तत् ।  
गुप्तीकृत्वा प्रयत्नेन व्यभजन् नैव किं चन ॥ र्म्_३१।१२२{१५} ॥  
ततः काले समाघ्राते ध्यात्वा तद् द्रव्यसञ्चयं ।  
मृतः प्रेतालयोत्पन्नः प्रेतोद्भवद् भयानकः ॥ र्म्_३१।१२३{१६} ॥  
तद् द्रव्यसञ्चयं स्मृत्वा मात्सर्याकुलिताशयः ।  
पुनः प्रत्यागतस् तत्र स्वालये सन्न्यषीदत ॥ र्म्_३१।१२४{१७} ॥  
तत्र तं संस्थितं प्रेतं दृष्ट्वाहं समुपाचरन् ।  
आर्यधर्मम् उपादिश्य प्राबोधयं प्रसादयन् ॥ र्म्_३१।१२५{१८} ॥  
ततः स सुप्रसन्नात्मा ससङ्घस्य ममान्तिके ।  
स पात्रचीवरं सर्वं तद्द्रव्यं निरयातयत् ॥ र्म्_३१।१२६{१९} ॥  
एतत्पुण्यानुभावेन त्रिरत्नशरणं गतः ।  
काले ततः परिच्युत्वा प्रेतमहर्द्धिको ऽभवत् ॥ र्म्_३१।१२७{२०} ॥  
तत्र स सुप्रसन्नात्मा स्मृत्वा रत्नत्रयं मुदा ।  
मत्सद्धर्मामृतं पातुम् इह रात्रौ समागतः ॥ र्म्_३१।१२८{२१} ॥  
(र्म् ३५७)  
स सद्धर्मामृतं पीत्वा ममान्तिके प्रसादितः ।  
सम्बोधिसाधनोत्साही मुदितः स्वालये ऽचरत् ॥ र्म्_३१।१२९{२२} ॥  
यो ऽयं श्रेष्ठी न चान्यो हि रात्राव् इह समागतः ।  
यत् स मृतो ऽभवत् प्रेतस् मात्सर्यदुरिताश्रयात् ॥ र्म्_३१।१३०{२३} ॥  
तस्मात् मात्सर्यम् उद्धृत्य त्यजन्तु शुभवाञ्छिनः ।  
मात्सर्यं हि त्रिलोकेषु पापमूलं निगद्यते ॥ र्म्_३१।१३१{२४} ॥  
एवं मत्वात्र संसारे दुःखाकरं सुखान्तकं ।  
मात्सर्यं सुमदुष्टं रिपुं जयत सर्वथा ॥ र्म्_३१।१३२{२५} ॥  
मात्सर्यं जीयते यैर् हि समुद्धृत्य स्वमानसात् ।  
ते एव मानिनो वीराः शूराः प्राज्ञा विचक्षणाः ॥ र्म्_३१।१३३{२६} ॥  
ये च जेतुं न मात्सर्यं शक्नुवन्ति कथं चन ।  
किं ते शूरा विजेतारो विरा न क्लेशभोजिनः ॥ र्म्_३१।१३४{२७} ॥  
येषां न जायते चित्ते मात्सर्यन् दुःकृताकरं ।  
ते एव सुखिनो विरा जयिनः क्लेशघातकाः ॥ र्म्_३१।१३५{२८} ॥  
यावन् न जीयते चित्ते मात्सर्यं दुरिताशयं ।  
तावत् किं ते सुवीरा वा क्षणात् क्लेशानुचारिणः ॥ र्म्_३१।१३६{२९} ॥  
ये च क्लेशवशा वीरा न ते धीरा विचक्षणाः ।  
क्षणात् किं चिन् निमित्तेति चरेयुर् विकृताशयाः ॥ र्म्_३१।१३७{३०} ॥  
ततस् ते क्लेशसन्तप्ता मूढा रागाग्निदाहिताः ।  
दुष्टाः क्रोधाग्निसन्दग्धाः सम्पश्येयुर् न किं चन ॥ र्म्_३१।१३८{३१} ॥  
ततस् ते ऽन्धा इवालोके चरेयुर् न च सत्पथे ।  
कुमार्ग एव संरक्ताः प्रचरेयुः प्रमादिताः ॥ र्म्_३१।१३९{३२} ॥  
ततो दुर्जनसंरक्ता मारचर्यानुचारिणः ।  
असन्मित्रोपदेशेन प्रचरेयुर् मृषादृशः ॥ र्म्_३१।१४०{३३} ॥  
ततः सद्धर्मनिन्दां कृत्वा दानादि सञ्चरे ।  
विघ्नं कर्तुं समुद्योगं कुर्युर् नित्यं समाहिताः ॥ र्म्_३१।१४१{३४} ॥  
ततस् ते पापिनो दुष्टा उन्मत्ता इव तायिनः ।  
स्वयं नष्टाः परांश् चापि नाशयेयुः प्रवञ्चकाः ॥ र्म्_३१।१४२{३५} ॥  
ततस् ते क्लेशसन्तप्ता महोपायानुरागिणः ।  
सुघोराणि पापानि कुर्यात्तिः शङ्किताशयाः ॥ र्म्_३१।१४३{३६} ॥  
ततो भक्षम् अपीछन्तं भुक्त्वागम्ये ऽपि संरताः ।  
विपरीतसमाचाराः प्रचारेयुर् विरोधिताः ॥ र्म्_३१।१४४{३७} ॥  
ततस् ते पातकालीढा महादुःखाभिघातिताः ।  
तीव्रातिवेदनाघ्राता मृता यायुर् यमालयं ॥ र्म्_३१।१४५{३८} ॥  
तत्र यमो महाराजा दृष्ट्वा तं दुरिताशयं ।  
सहसा कर्मशासिभ्यः समर्प्य सम्प्रचोदयन् ॥ र्म्_३१।१४६{३९} ॥  
तत्र तैर् यमदूतास् तां गृहीत्वा सहसा बलात् ।  
यथा कर्मानुसारेण शासयेयुर् यथाविधिं ॥ र्म्_३१।१४७{४०} ॥  
तत्र ते दैवभोग्यां भुक्त्वा भोक्तुं समन्ततः ।  
चोदिता यमदूतैश् च भ्रमेयुर् नरकेष्व् अपि ॥ र्म्_३१।१४८{४१} ॥  
तत्र ते दैवभोग्यानि भुक्त्वातितीव्रदुःखिताः ।  
असह्यवेदनाक्रान्ता निषीदेयुः प्रखेटिताः ॥ र्म्_३१।१४९{४२} ॥  
एवं ते दैवभोग्यां भुक्त्वा तथा चिरं सदा ।  
(र्म् ३५८)  
नरकान् नरके गत्वा दुःखान्य् एवाश्नुयु वभ ॥ र्म्_३१।१५०{४३} ॥  
यदा ते दैवयोगान्ते तीव्रातिवेदनाहताः ।  
त्रिरत्नसंस्मृतिं कृत्वा प्रणमेयुः समानताः ॥ र्म्_३१।१५१{४४} ॥  
तदा तान् सुगतान् दृष्ट्वा कृपया सम्प्रचोदिताः ।  
दृक्प्रभाभिः समुद्धृत्य प्रेषयेयुः सुरालये ॥ र्म्_३१।१५२{४५} ॥  
तत्र ते सुखसम्पन्नाः स्मृत्वा रत्नत्रयं मुदा ।  
सर्वदा शरणं कृत्वा प्रचरेयुः समाहिताः ॥ र्म्_३१।१५३{४६} ॥  
तथैतत्पुण्यपाकेन सम्बुद्धशासने गताः ।  
श्रद्धया सत्कृतिं कृत्वा शृणुयुर् धर्मम् आदरात् ॥ र्म्_३१।१५४{४७} ॥  
तत् सद्धर्मामृतास्वादं लब्ध्वा ते परिमोदिताः ।  
बोधिचित्तं समासाद्य प्रकुर्यु दानम् आदरात् ॥ र्म्_३१।१५५{४८} ॥  
ततस् तत्पुण्यपाकेन सुशीलाः संवरोद्यताः ।  
सर्वसत्वहितं कृत्वा साधयेयुः शुभां चरिं ॥ र्म्_३१।१५६{४९} ॥  
ततो वीर्यबलेनैव जित्वा क्लेशगणान् रिपून् ।  
ततस् ते विमलात्मानो ध्यात्वा योगसमाहिताः ॥ र्म्_३१।१५७{५०} ॥  
प्रज्ञाब्धिपारम् आसाद्य ज्ञानरत्नम् अवाप्नुयुः ।  
ततो मारगणां जित्वा परिशुद्धास् त्रिमण्डलाः ॥ र्म्_३१।१५८{५१} ॥  
सम्यक्षम्बोधिम् आसाद्य सम्बुद्धपदम् आप्नुयुः ॥ र्म्_३१।१५९{५२} ॥  
एवं मत्वात्र संसारे मात्सर्यं मूलम् एनसां ।  
बोधिचित्तासिनोछित्वा चरितव्यं शुभे सदा ॥ र्म्_३१।१६०{५३} ॥  
ततो वो मङ्गलं नित्यं भवेद् भवे समन्ततः ।  
क्रमाद् बोधिं समासाद्य सम्बुद्धपदम् आप्स्यथ ॥ र्म्_३१।१६१{५४} ॥  
इत्य् आदिष्टं मुनीन्द्रेण श्रुत्वा ते साङ्घिका मुदा ।  
सर्वे ऽपि प्रतिबुद्धित्वा प्राभ्यनन्दन् प्रसादिताः ॥ र्म्_३१।१६२{५५} ॥  
इति मे गुरुणादिष्टं श्रुतं मया तथोच्यते ।  
एवं त्वं नृप मात्सर्य्यं त्यक्त्वा चर शुभे सदा ॥ र्म्_३१।१६३{५६} ॥  
प्रजाश् चापि त्वया राजन् बोधयित्वा प्रयत्नतः ।  
बोधिचर्याशयाः कृत्वा प्रतिष्ठाप्याः शुभे सदा ॥ र्म्_३१।१६४{५७} ॥  
एवं ते सर्वदा भद्रं भवेद् भवे समन्ततः ।  
क्रमाद् बोधिं समासाद्य सम्बुद्धपदम् आप्नुयाः ॥ र्म्_३१।१६५{५८} ॥  
इति तेनार्हतादिष्टं श्रुत्वाशोकः स भूपतिः ।  
तथेति प्रतिविज्ञप्य प्राभ्यनन्दत् सपार्षदः ॥ र्म्_३१।१६६{८९!} ॥  
प्रेतीभूतावदानं दुरितहृतमतैः श्रेष्ठिनो लोभिनो ये शृण्वन्ति श्रवयन्ति प्रमुदितमनसः श्रद्धयेदं मनुष्याः ।  
मात्सर्यं ते विहाय त्रिमणिशरणगाः सर्वसत्वानुरागा दानं दत्वा प्रसन्नाः सततशुभचरा यान्ति बुद्धालयं ते ॥ र्म्_३१।१६७{६०} ॥  
  
++ इति श्रीरत्नावदानतत्वे प्रेतीभूतावदानं समाप्तम् ++  
  
  
(र्म् ३५९)  
XXXइइ विरूपावदान  
अथाशोको महराजः कृताञ्जलिपुटो मुदा ।  
उपगुप्तं यतिं नत्वा प्रार्थयेच् चैवम् आदरात् ॥ र्म्_३२।१{१} ॥  
भदन्त श्रोतुम् इछामि पुनर् अन्यत् सुभाषितं ।  
तद् यथा गुरुणादिष्टं तथादेष्टुं च मे ऽर्हति ॥ र्म्_३२।२{२} ॥  
इति सम्प्रार्थिते राज्ञा श्रुत्वा सो ऽर्हन् सुधीर् यतिः ।  
तम् अशोकं महाराजं समालोक्यैवम् आदिशत् ॥ र्म्_३२।३{३} ॥  
साधु शृणु महाराज यथा मे गुरुणोदितं ।  
तथाहं ते प्रवक्ष्यामि तव धर्मप्रवृद्धये ॥ र्म्_३२।४{४} ॥  
तद् यथैवं पुरैकस्मिन् समये स मुनीश्वरः ।  
भगवां त्रिजगच्छास्ता धर्मराजस् तथागतः ॥ र्म्_३२।५{५} ॥  
सर्वज्ञः साक्यसिंहो ऽर्हं छ्राव्स्त्या बहिर् आश्रमे ।  
जेतोद्याने विहारे ऽस्मिन् विजहार ससाङ्घिकः ॥ र्म्_३२।६{६} ॥  
तदा तत्र सभामध्ये सिंहासने सुमण्डिते ।  
सर्वसत्वहितार्थेन धर्मम् आदेष्टुम् आश्रयत् ॥ र्म्_३२।७{७} ॥  
तत्र ते भिक्षवः सर्वे भिक्षुण्यो ऽपि समागताः ।  
यतिनश् चैलकाश् चैवम् उपासका उपासिकाः ॥ र्म्_३२।८{८} ॥  
व्रतिनो बोधिसत्वाश् च सम्बोधिगुणलालसाः ।  
निर्ग्रन्थास् तीर्थिकाश् चापि तापसाश् च महर्षयः ॥ र्म्_३२।९{९} ॥  
ब्रह्मशक्रादयो देवा लोकपाला महर्द्धिकाः ।  
दैत्या यक्षाश् च गन्धर्वाः किन्नराश् चापि राक्षसाः ॥ र्म्_३२।१०{१०} ॥  
सिद्धा विद्याधराश् चापि नागाश् च गरुडा अपि ।  
साध्या ग्रहाः सताराश् च वसवश् चाप्सरोगणाः ॥ र्म्_३२।११{११} ॥  
ब्राह्मणाः क्षत्रियाश् चापि नृपा राजकुमारकाः ।  
वैश्याश् च मन्त्रिणो ऽमात्याः श्रेष्ठिनश् च महाजनाः ॥ र्म्_३२।१२{१२} ॥  
गृहस्था वणिजः सार्थवाहाश् च धनिनो ऽपि च ।  
शिल्पिनः पौरिकाश् चापि जानपदाश् च नैर्गमाः ॥ र्म्_३२।१३{१३} ॥  
ग्राम्याः कार्पटिकाश् चापि सद्धर्मश्रवणार्थिनः ।  
सर्वे ते समुपागत्य विहारे समुपाविशन् ॥ र्म्_३२।१४{१४} ॥  
तत्र तं श्रीघनं दृष्ट्वा सर्वे ते सम्प्रसादिताः ।  
नत्वा प्रदक्षिणीकृत्य पुरतः समुपाचरन् ॥ र्म्_३२।१५{१५} ॥  
तत्र सर्वे ऽपि ते लोकाः समभ्यर्च्य यथाक्रमं ।  
तं मुनीन्द्रं प्रणत्वैव धर्मं श्रोतुम् उपाश्रयन् ॥ र्म्_३२।१६{१६} ॥  
ततः स भगवान् दृष्ट्वा तान् सर्वान् समुपाश्रितान् ।  
बोधिचर्यां समारभ्य सद्धर्मं समुपादिशत् ॥ र्म्_३२।१७{१७} ॥  
तत् सद्धर्मामृतं पीत्वा सर्वे ते त्रिदशादयः ।  
लोकाः सत्यम् इति ज्ञात्वा प्राभ्यनन्दन् प्रबोधिताः ॥ र्म्_३२।१८{१८} ॥  
(र्म् ३६०)  
तस्मिन्न् अवसरे तत्र श्रावस्त्याः पौरिको गृही ।  
आसीन् महाधनः श्रीमाञ् छृदोपमो महाजनः ॥ र्म्_३२।१९{१९} ॥  
स स्वकुलसमारामां स्वकुलधर्मचारिणीं ।  
कान्तां भार्य्यां समानीय सम्यक्व्यूहे यथाविधिः ॥ र्म्_३२।२०{२०} ॥  
ततः स कामसंरक्तः सुकामिन्या तया सह ।  
यथेछया सुखं भुक्त्वा रेमे नित्यं प्रचोदितः ॥ र्म्_३२।२१{२१} ॥  
ततस् तस्य गृहस्थस्य यथाकामं प्रभुञ्जतः ।  
समये सा सती भार्य गर्भिताभूत् कृशाङ्गिका ॥ र्म्_३२।२२{२२} ॥  
ततः सा समये ऽसूत दारकं दुर्भगाकृतिं ।  
दुर्वर्णं दुरिताकारं विरूपं विकृताश्रयं ॥ र्म्_३२।२३{२३} ॥  
दृष्ट्वा तं दारकं माता भिन्नाशया विषेदिताः ।  
किं ईदृग् आत्मजेनापि धिग् माम् इति व्यचिन्तयत् ॥ र्म्_३२।२४{२४} ॥  
ततः स जनकः श्रुत्वा तं जातं विकृताश्रयं ।  
विरूपं दुर्भगाकारम् इत्य् एवं समचिन्तयत् ॥ र्म्_३२।२५{२५} ॥  
अहो किं प्रकृतं पापं जन्मान्तरे पुरा मया ।  
येनायं दुर्भगाकारो विरूपो जायते सुतः ॥ र्म्_३२।२६{२६} ॥  
तद् अत्र किं मयोपायं कर्त्तव्यं नापि मन्यते ।  
धिग् मां येन सुते जाते लज्जया मे सुखं हृतं ॥ र्म्_३२।२७{२७} ॥  
तथापि किं करिष्यामि दैवात् मे जायते ह्य् अयं ।  
तद् विरूपो ऽपि पुत्रो ऽयं पालनीयो मयात्मजः ॥ र्म्_३२।२८{२८} ॥  
इति भर्त्रोदितं श्रुत्वा सा भार्य्याप्य् एवम् अब्रवीत् ।  
यद् आभ्यां प्रकृतं पापं तत्फलं भुज्यते खलु ॥ र्म्_३२।२९{२९} ॥  
यद् अभावि न तद् भोग्यं भावि चेन् न तद् अन्यथा ।  
सर्वत्र भाविनो भोग्यं भुञ्जते सर्वजन्तवः ॥ र्म्_३२।३०{३०} ॥  
तद् अत्राहम् इमं बालं पालयेयं प्रयत्नतः ।  
इत्य् उक्त्वा सा विभिन्नास्या नारी तस्थौ प्रलज्जिता ॥ र्म्_३२।३१{३१} ॥  
तं विरूपं सुतं जातं वीक्ष्य स जनको ऽपि च ।  
लज्जाविदीर्णचित्तो ऽभून् निरुत्साहविषादितः ॥ र्म्_३२।३२{३२} ॥  
हा मया किं कृतं पापं मन्यते न भवान्तरे ।  
यतो ऽयं दारको जातो विरूपो दुर्भगाकृतिः ॥ र्म्_३२।३३{३३} ॥  
तथापि किं करिष्यामि दैवान् नो जायते ह्य् अयं ।  
दैवभोग्यं प्रभोक्तव्यं सर्वैर् अपि हि जन्तुभिः ॥ र्म्_३२।३४{३४} ॥  
अवश्यं भाविनो भवन्ति सर्वदेहिनां ।  
तद् अयं स्वात्मजो बालः पालनीयोत्मया मया ॥ र्म्_३२।३५{३५} ॥  
इति ध्यात्वा पिता सो ऽथदृष्ट्वा तस्य शिशोर् मुखं ।  
लज्जया प्रतिभिन्नास्यस् तस्थौ दैवानुचिन्तयन् ॥ र्म्_३२।३६{३६} ॥  
ततो ज्ञातीन् समाहूय कृत्वा जातिमहं स च ।  
पितास्य नाम विख्याते कुरुतेति समब्रवीत् ॥ र्म्_३२।३७{३७} ॥  
ततस् ते ज्ञातयः सर्वे सङ्कृत्वा समतं तथा ।  
तद् गृहस्थं समामन्त्र्य पुर एवम् उपादिशन् ॥ र्म्_३२।३८{३८} ॥  
गृहपते विरूपो ऽयं पुत्रो यत् तव जायते ।  
तस्माद् भवतुन् आम्नायं प्रसिद्धो बालको भुवि ॥ र्म्_३२।३९{३९} ॥  
(र्म् ३६१)  
ततः स्नेहाद् विरूपो ऽसौ मात्रा यत्नेन पालितः ।  
क्रामात् पुष्टो विवृद्धाभूद् ह्रदस्थम् इव पङ्कजं ॥ र्म्_३२।४०{४०} ॥  
तदा यदा कुमारत्वं प्राप्तः स विकृताश्रयं ।  
स्वरूपं दर्प्पणे दृष्ट्वा विरूपो लज्जितो ऽभवत् ॥ र्म्_३२।४१{४१} ॥  
ततो जेह्रीयमानो ऽसौ विरूपः परिमोहितः ।  
पापचिन्तापरितात्मा मनसैवं व्यचिन्तयत् ॥ र्म्_३२।४२{४२} ॥  
हा मया किं कृतं पापं येनाहं दुरिताकृतिः ।  
किं ममानेन कायेन मृत्युं मे ऽत्र वरं ध्रुवं ॥ र्म्_३२।४३{४३} ॥  
किं करिष्ये विरूपो ऽहं क्व यास्यामि दुराकृतिः ।  
किं ममानेन जीवेन केवलं दुःखभोगिना ॥ र्म्_३२।४४{४४} ॥  
तद् अत्राहं गृहं त्यक्त्वा वनोद्याने समाश्रयन् ।  
सम्बुद्धं सुगतं ध्यात्वा मृत्युं गच्छेय मुक्तये ॥ र्म्_३२।४५{४५} ॥  
अवश्यम् एव सर्वेषां जन्तूनं मरणं भवे ।  
तन् ममेदृग् विरूपो ऽस्मिन् शरीरे जीविते स्पृहा ॥ र्म्_३२।४६{४६} ॥  
यद्य् अत्राहं चिरं जीवी निन्दितो दुःखम् आप्नुयां ।  
तद् बुद्धं सुगतं ध्यात्वा तिष्ठेयं प्राणमुक्तये ॥ र्म्_३२।४७{४७} ॥  
तत् सम्बुद्धं जिनं ध्यात्वा मृतो ऽहं यदि साम्प्रतं ।  
तत् पुण्यः परितात्मा सुगतिं गछेय सर्वथा ॥ र्म्_३२।४८{४८} ॥  
ये बुद्धं सुगतं स्मृत्वा गछन्ति मृत्युम् आत्मना ।  
दुर्गतिं ते न गछन्ति सम्यान्त्य् एव सुखावतीं ॥ र्म्_३२।४९{४९} ॥  
तस्मात् ते सुधियः सन्तः त्यक्त्वा यायात् कुलं गृहं ।  
सम्बुद्धस्मरणं ध्यात्वा तिष्ठन्ति निर्जने वने ॥ र्म्_३२।५०{५०} ॥  
तथाहं तत् समालोक्य सम्बुद्धं शरणं गतः ।  
समाधाय सदा स्मृत्वा वसेयं विजने वने ॥ र्म्_३२।५१{५१} ॥  
इत्य् एवं मनसा ध्यात्वा विरूपः स प्रसन्नधीः ।  
स सम्पदं गृहं त्यक्त्वा जीर्णोद्यानं समाश्रयत् ॥ र्म्_३२।५२{५२} ॥  
तत्रोद्याने विविक्ते स पर्णकुट्टिं समाश्रयन् ।  
भगवन्तम् अनुस्मृत्वा तस्थौ ध्यानसमाहितः ॥ र्म्_३२।५३{५३} ॥  
तदा स भगवाञ् छास्ता तं तथा स्थितं ।  
विशुद्धाशयम् आलोक्य समुद्धर्तुं समुद्यतः ॥ र्म्_३२।५४{५४} ॥  
ततः स भगवान् नाथो भिक्षुसङ्घसमन्वितः ।  
तत्रोद्याने विरूपं तं पश्यन् भास्वान् उपाचरत् ॥ र्म्_३२।५५{५५} ॥  
तत्प्रभापरिस्पृष्टो ऽसौ विरूपः सत्सुखान्वितः ।  
विस्मितस् तं समायातं ससाङ्घिकम् अपश्यत ॥ र्म्_३२।५६{५६} ॥  
तं मुनीन्द्रं समालोक्य विरूपः स विमोहितः ।  
जेह्रीयमान उत्थाय परायितुं ततो ऽचरत् ॥ र्म्_३२।५७{५७} ॥  
तत्र स भगवान् दृष्ट्वा विरूपं तं परायितं ।  
सहसर्द्ध्या दिशो मार्गे निरुध्याभ्यतिष्ठत ॥ र्म्_३२।५८{५८} ॥  
तथा निरुध्यमानः स विरूपस् तेन शासिना ।  
परायितुं प्रयत्नेन न शशाक कथं चन ॥ र्म्_३२।५९{५९} ॥  
स परिखिन्नात्मा विरूपो लज्जिताशयः ।  
पर्णकुट्टिसमासीनंस् तस्थौ भीतो दिवान्धवत् ॥ र्म्_३२।६०{६०} ॥  
तत्र स भगवान् दृष्ट्वा निलीनं लज्जयासने ।  
(र्म् ३६२)  
सन्निरोधसमापत्तिं समाधिं विदधे तदा ॥ र्म्_३२।६१{६१} ॥  
ततः स भगवञ् छास्ता तत् समाधेः समुत्थितः ।  
स्वयं विरूपम् आत्मानं निर्माय विकृताश्रयं ॥ र्म्_३२।६२{६२} ॥  
भोजनपूर्णम् आदाय शरावं मृन्मयं ततः ।  
शनैस् तस्य विरूपस्य पर्णकुट्ट्यन्तिके ऽचरत् ॥ र्म्_३२।६३{६३} ॥  
तत्र तं समुपायातं विरूपं विकृताश्रयं ।  
स विरूपः समालोक्य हर्षित एवम् अब्रवीत् ॥ र्म्_३२।६४{६४} ॥  
स्वागतं भो सहाये हि कुत्र गन्तुम् इहागतः ।  
तिष्ठात्रावां सदावासे वत्स्यावहे सुखान्विता ॥ र्म्_३२।६५{६५} ॥  
इति तेनोदितं श्रुत्वा भगवान् स विरूपधृक् ।  
त्वां द्रष्टुम् इहायामि प्रोक्त्वेति समुपाश्रयेत् ॥ र्म्_३२।६६{६६} ॥  
तत्र स्थितः कथां कृत्वा भगवान् स विरूपधृक् ।  
ददौ तस्मै विरूपाय सुरसामृतभोजनं ॥ र्म्_३२।६७{६७} ॥  
तत् प्रदत्तं प्रभुक्त्वान्नं स विरूपः स मोदितः ।  
तत्क्षणात् परिपुष्टाङ्गो बभूव प्रीणितेन्द्रियः ॥ र्म्_३२।६८{६८} ॥  
ततः स भगवाञ् छास्ता दृष्ट्वा तं सम्प्रमोदितं ।  
स्वरूपेण स्थितस् तत्र व्यराजत् सम्प्रभासयन् ॥ र्म्_३२।६९{६९} ॥  
तं सौम्यभद्ररूपाङ्गं श्रीघनं शुभितेन्द्रियं ।  
स विरूपः समालोक्य विस्मितश् चैवम् अब्रवीत् ॥ र्म्_३२।७०{७०} ॥  
अहो कथं भवत्य् एवम् अभिरूपतरो भवान् ।  
कस्य पुण्यविपाकान् तद् वक्तुम् अर्हति मे पुरः ॥ र्म्_३२।७१{७१} ॥  
इति सम्प्रार्थिते तेन भगवान् स मुनीश्वरः ।  
बोधयितुं विरूपं तं समालोक्यैवम् आदिशत् ॥ र्म्_३२।७२{७२} ॥  
महाविद्यास्ति मे साधो सम्बोधिसाधनोत्तमा ।  
चित्तप्रसादसञ्जातजनन्याख्या महेबलः ॥ र्म्_३२।७३{७३} ॥  
तस्या एव प्रभावेन भवाम्य् अहं शुभेन्द्रियः ।  
समन्तभद्ररूपाङ्गः सर्वसत्वमनोहरः ॥ र्म्_३२।७४{७४} ॥  
इत्य् आदिश्य मुनीन्द्रः स भगवांस् तत्र शुभासने ।  
सद्धर्मं समुपादेस्तुं समाश्रयत् प्रभासयन् ॥ र्म्_३२।७५{७५} ॥  
ततस् ते साङ्घिकाः सर्वे सौम्यरूपाः शुभेन्द्रियाः ।  
परिवृत्य मुनीन्द्रं तं पुरस्कृत्योपतस्थिरे ॥ र्म्_३२।७६{७६} ॥  
तान् सर्वान् समुपासीनान् सौम्यरूपाञ् छुभेन्द्रियान् ।  
दृष्ट्वा तं सुगतं मत्वा बभूव विस्मयान्वितः ॥ र्म्_३२।७७{७७} ॥  
अहो भाग्य मया लब्धं महत्पुण्यम् इहाधुना ।  
यन् ममार्थे मुनीन्द्रो ऽयं ससाङ्घिक उपागतः ॥ र्म्_३२।७८{७८} ॥  
नूनम् अत्र मुनीन्द्रो ऽयं मत्कर्मपरिचोदितः ।  
सद्धर्मं समुपादेष्टुं ससङ्घः कृपयागतः ॥ र्म्_३२।७९{७९} ॥  
तद् अहम् अस्य मुनीन्द्रस्य श्रद्धया शरणं गतः ।  
सत्कृत्य सौगतं धर्मं श्रोतुम् अर्हे समाहितः ॥ र्म्_३२।८०{८०} ॥  
इत्य् एवं मनसा ध्यात्वा विरूपः स प्रमोदितः ।  
उपेत्य साञ्जलिर् नत्वा तं मुनीन्द्रम् उपाश्रयत् ॥ र्म्_३२।८१{८१} ॥  
तदा तस्य विरूपस्य बुद्धपुण्यानुभावतः ।  
लक्ष्मी प्रादुरभूत् तत्र दिव्यभोगप्रदायिनी ॥ र्म्_३२।८२{८२} ॥  
(र्म् ३६३)  
तदा सो ऽभूद् विरूपो ऽपि दिव्याभिरूपसुन्दरः ।  
परिशुद्धत्रिकायो ऽपि सद्गुणार्थो शुभांशिकः ॥ र्म्_३२।८३{८३} ॥  
ततः सो ऽतिप्रसन्नात्मा दृष्ट्वैतत् महद् अद्भुतं ।  
मुदा तस्य मुनेः पादौ ववन्दे स कृताञ्जलिः ॥ र्म्_३२।८४{८४} ॥  
ततः उत्थाय तं नाथं भगवन्तं ससाङ्घिकं ।  
समालोक्य प्रसन्नात्मा प्रार्थयत् स समादरात् ॥ र्म्_३२।८५{८५} ॥  
भगवन् भवता शास्तः कृपादृष्टिप्रसादतः ।  
प्रादुर्भूतात्र मे लक्ष्मी भवामि यातिसुन्दरः ॥ र्म्_३२।८६{८६} ॥  
तद् एतन् महद् आश्चर्यं दृष्ट्वा मे रोचते मनः ।  
भवतां शरणे स्थित्वा चरितुं संवरं सदा ॥ र्म्_३२।८७{८७} ॥  
तद् अत्र भगवन् नाथ कृपया बुद्धशासने ।  
अन्वाहृत्य शुभे धर्मे नियोक्तुं मां समर्हति ॥ र्म्_३२।८८{८८} ॥  
श्रद्धयाहं जगन्नाथ भवतां शरणं गतः ।  
प्रव्रज्य संवरं धृत्वा चरिष्ये ऽत्र समाहितः ॥ र्म्_३२।८९{८९} ॥  
इति तत् सम्प्रार्थितं श्रुत्वा भगवान् स मुनीश्वरः ।  
तस्य शुद्धाशयम् आलोक्य समामन्त्र्यैवम् आदिशत् ॥ र्म्_३२।९०{९०} ॥  
यदि वाञ्छास्ति ते वत्स चरितुं सौगतं व्रतं ।  
पितुर् आज्ञां समासाद्य प्रागछ दास्यते तदा ॥ र्म्_३२।९१{९१} ॥  
इत्य् आदिष्टं मुनीन्द्रेण श्रुत्वा स प्रतिहर्षितः ।  
मुदा तस्य मुनेः पादौ प्रणत्वैव ततो ऽचरत् ॥ र्म्_३२।९२{९२} ॥  
तत्र स स्वगृहे गत्वा पादौ पितुः कृताञ्जलिः ।  
प्रणत्वा पुरतः स्थित्वा प्रावदद् एवम् आदरात् ॥ र्म्_३२।९३{९३} ॥  
ततोद्याने विरूपो ऽहम् इति लज्जाविषादितः ।  
पर्णकुट्यां समासीनो ध्यत्वा वसामि योगवित् ॥ र्म्_३२।९४{९४} ॥  
तत्र स भगवान् बुद्धः ससङ्घः स्वयम् आगतः ।  
बोधयित्वामृतं भोग्यं ददाति समुपायवित् ॥ र्म्_३२।९५{९५} ॥  
तद् दत्तम् अमृतं भुक्त्वा भवामि सुन्दराकृतिः ।  
लक्ष्मीश् चापि समुद्भूता ममैवं जायते शुभं ॥ र्म्_३२।९६{९६} ॥  
एतत् सर्वं मुनीन्द्रस्य कृपादृष्टिप्रसादतः ।  
नान्यथा हीति विज्ञाय प्रसीद सुगते सदा ॥ र्म्_३२।९७{९७} ॥  
एवम् एतत् महच्चित्रं दृष्ट्वा मे सम्प्रसादितं ।  
मनो ऽद्य शासने बौद्धे चरितुं रोचते व्रतं ॥ र्म्_३२।९८{९८} ॥  
एतत्सम्प्रार्थनां कर्तुम् इहाहं प्रागतो मुदा ।  
तद् अत्र कृपया तात तद् अनुज्ञां प्रदेहि मे ॥ र्म्_३२।९९{९९} ॥  
एतत्पुण्यविभागेन त्वं चापि सुगतीं व्रजेः ।  
तत्र च सर्वदा सौख्यं भुक्त्वा यायाज् जिनालयं ॥ र्म्_३२।१००{१००} ॥  
इति मत्वा प्रसीदात्र मा कुरुष्व मनो ऽन्यथा ।  
श्रद्धयानुग्रहं कृत्वा तद् अनुज्ञां प्रदेहि मे ॥ र्म्_३२।१०१{१} ॥  
इति सम्प्रार्थितं श्रुत्वा स गृहस्थः सविस्मयः ।  
पिता तं स्वात्मजं दृष्ट्वा सुचिराद् एवम् अब्रवीत् ॥ र्म्_३२।१०२{२} ॥  
अहो हि भाग्यवान् पुत्र पुण्यवाञ्छाभि साम्प्रतं ।  
यतो ऽसौ कृपयोपेत्य बुद्धत् त्वाम् अभिरक्षति ॥ र्म्_३२।१०३{३} ॥  
तत् ते ऽस्ति यदि वाञ्छति चरितुं सौगतं व्रतं ।  
तं बुद्धशरणं गत्वा व्रतं चर समाहितः ॥ र्म्_३२।१०४{४} ॥  
(र्म् ३६४)  
इति पित्रोदितं श्रुत्वा स विरूपः प्रसादितः ।  
पादौ पित्रोः प्रणत्वैव सहसा प्राचरद् गृहात् ॥ र्म्_३२।१०५{५} ॥  
ततो जेताश्रमे गत्वा स विरूपः प्रमोदितः ।  
पादौ तस्य मुनेर् नत्वा प्रार्थयेद् एवम् आदरात् ॥ र्म्_३२।१०६{६} ॥  
भगवन् नाथ सर्वज्ञ लब्धानुज्ञः सामागताः ।  
तद् भवान् कृपया मह्यं संवरं दातुम् अर्हति ॥ र्म्_३२।१०७{७} ॥  
इति सम्प्रार्थिते तेन भगवांस् तस्य मस्तके ।  
सव्यहस्तेन संस्पृष्ट्वा शासने तं समग्रहीत् ॥ र्म्_३२।१०८{८} ॥  
तत्र स व्राजितः सास्त्रा विरूपो मुण्डितो ऽपि सः ।  
खिक्खिरिपात्रभृच् चीवरप्रावृतो वभौ ॥ र्म्_३२।१०९{९} ॥  
ततः स भिक्षुर् आत्मज्ञः संयमी विजितेन्द्रियः ।  
मत्वा संसारसंस्कारगतीः क्षणविघातिनीः ॥ र्म्_३२।११०{१०!} ॥  
भित्वाविद्यागणान् बोधिपक्षे धर्मेषु प्रोद्यतः ॥ र्म्_३२।१११{१०!} ॥  
ततः स धारणीविद्यासमाधिनिरतो यतिः ।  
सर्वक्लेशगणाञ् जित्वा साक्षाद् अर्हत्वम् आप्तवान् ॥ र्म्_३२।११२{११} ॥  
संसारलाभसत्कारनिःस्पृहो निर्मलाशयः ।  
परिशुद्धत्रिकायश् च निर्विकल्पो निरञ्जनः ॥ र्म्_३२।११३{१२} ॥  
स देवासुरलोकानाम् अपि त्रैधातुचारिणां ।  
मान्यः पूज्यो ऽभिवन्द्यो ऽभूद् ब्रह्मचरी स योगवित् ॥ र्म्_३२।११४{१३} ॥  
तदा ते भिक्षवः सर्वे दृष्ट्वा तं यतिम् उत्तमं ।  
विस्मितास् तं मुनिं नत्वा पप्रछुस् तत् पुराकृतं ॥ र्म्_३२।११५{१४} ॥  
भगवन्न् अर्हतानेन किं कर्म प्रकृतं पुरा ।  
येनायं दुरिताकारो विरूपो जायते ऽधुना ॥ र्म्_३२।११६{१५} ॥  
यच् चायं भगवाच् छास्त भवता सम्प्रसादितः ।  
लक्ष्मीवान् अभिरूपश् च भवति सद्गुणारतः ॥ र्म्_३२।११७{१६} ॥  
यच् चायं शासने बौद्धे श्रद्धया शरणं गतः ।  
सहसा क्लेशसङ्घारीञ् जित्वार्हत्त्वं समाप्तवान् ॥ र्म्_३२।११८{१७} ॥  
तद् अस्य सर्ववृत्तान्तं यद् अनेन पुराकृतं ।  
सुविस्तरं समाख्याय सर्वान् नः परिबोधय ॥ र्म्_३२।११९{१८} ॥  
इति तैर् भिक्षुभिः सर्वैः प्रार्थिते स मुनीश्वरः ।  
सर्वांस् तान् साङ्घिकान् भिक्षून् समालोक्यैवम् आदिशत् ॥ र्म्_३२।१२०{१९} ॥  
शृणुत भिक्षवः सर्वे यद् अनेन पुराकृतं ।  
तत् सर्वैः कर्म वक्ष्यामि सर्वलोकप्रबोधने ॥ र्म्_३२।१२१{२०} ॥  
यथाभूत् पुरा बुद्धः पुष्याभिधस् तथागतः ।  
सर्वज्ञो ऽर्हञ् जगच्छास्ता धर्मराजो मुनीश्वरः ॥ र्म्_३२।१२२{२१} ॥  
स भगवाञ् जगन्नाथः कृत्वा भद्रं समन्ततः ।  
सर्वत्र सौगतं धर्मम् उपदेष्टुम् उपाचरत् ॥ र्म्_३२।१२३{२२} ॥  
एवं सर्वत्र लोकेषु ससाङ्घिकः स मारजित् ।  
पूर्वोत्तरदिशो भागे राजधानीम् उपाश्रयत् ॥ र्म्_३२।१२४{२३} ॥  
तत्र स भगवाञ् छास्ता सर्वसत्वहितार्थभृत् ।  
आदिमध्यान्तकल्याणम् आर्यधर्मम् उपादिशत् ॥ र्म्_३२।१२५{२४} ॥  
तत् सद्धर्मामृतं पीत्वा सर्वे लोकः प्रबोधितः ।  
त्रिरत्नभजनं कृत्वा प्रचेरिरे शुभे सदा ॥ र्म्_३२।१२६{२५} ॥  
(र्म् ३६५)  
तत्र स भगवान् पुष्यो बुद्धदृष्ट्य समन्ततः ।  
लोके पश्यन् हितं कर्तुं ददर्श द्वौ जिनात्मजौ ॥ र्म्_३२।१२७{२६} ॥  
एकः शाक्यमुनिर् नाम मैत्रेयश् चापरः सुधीः ।  
तस्मिन् काले उभव् एतौ बोधिसत्वौ जिनात्मजौ ॥ र्म्_३२।१२८{२७} ॥  
मैत्रेयस्य सुबुद्धेः स्वसन्ततिः परिपाकिता ।  
तस्य शास्तुश् च वैनेयाः सत्वा न परिपाचिताः ॥ र्म्_३२।१२९{२८} ॥  
शाक्यमुनेस् तु वैनेयाः परिपक्वा न सन्ततिः ।  
एवं स सुगतः पुष्यो दृष्ट्वैवं समचिन्तयत् ॥ र्म्_३२।१३०{२९} ॥  
अहो शाक्यमुनेर् न स्वसन्ततिः परिपाचिता ।  
तत्स्वसन्ततिपाकार्थं चरेयाहं तदन्तिके ॥ र्म्_३२।१३१{३०} ॥  
इति विचिन्त्य पुष्यः स तथागतः ससाङ्घिकः ।  
हिमवन्तं गिरिं गत्वा प्रचक्राम प्रभासयन् ॥ र्म्_३२।१३२{३१} ॥  
तत्र रत्नगुहायां स प्रविश्य स मुनीश्वरः ।  
तेजोधातुसमापन्नो ध्यात्वा तस्थौ शुभासने ॥ र्म्_३२।१३३{३२} ॥  
तस्मिंश् च समये तत्र शाक्यमुनिः स सन्मतिः ।  
फलमूलसमाहर्तुं तदन्तिकम् उपाचरत् ॥ र्म्_३२।१३४{३३} ॥  
तत्र रत्नगुहायां तं पुष्यं तथागतं मुनिं ।  
सुपर्यङ्कसमासीनं ध्यानलीनं प्रभासितं ॥ र्म्_३२।१३५{३४} ॥  
द्वात्रिंशल्लक्षणाशीतिव्यञ्जनैः परिभूषितं ।  
रत्नावलिम् इवोज्वालं शतसूर्य्याधिकप्रभं ॥ र्म्_३२।१३६{३५} ॥  
सौम्यं दिव्यातिरिक्ताभं समन्तभद्ररूपिणं ।  
सुप्रसन्नमुखाम्भोजं धर्मराजं समैक्षत ॥ र्म्_३२।१३७{३६} ॥  
तत्र तं सुगतं दृष्ट्वा शाक्यमुनिः स मोदितः ।  
सहसा साञ्जलिर् नत्वा पूजाङ्गैनार्चयन् मुदा ॥ र्म्_३२।१३८{३७} ॥  
ततः स एकपादेन स्थित्वा सप्तनिशां मुदा ।  
साञ्जलिः प्रणतिं कृत्वा तुष्टाव गाथयानया ॥ र्म्_३२।१३९{३८} ॥  
न दिवि भुवि वा नास्मिल् लोके न वैश्रवणालये ।  
न मरुभवने दिव्ये स्थाने न दिक्षु विदिक्षु वा ॥ र्म्_३२।१४०{३९} ॥  
चरतु वसुधां स्फीतां कृत्स्नां सपर्वतकाननां ।  
पुरुषवृषभस्य तुल्यान्यो महाश्रमणः कुतः ॥ र्म्_३२।१४१{४०} ॥  
एतयो गाथया स्तुत्वा तं पुष्यं सुगतं मुनिं ।  
स शाक्यमुनिर् उत्साहात् सप्तरात्रिं मुदा भजन् ॥ र्म्_३२।१४२{४१} ॥  
ततः सप्तदिनान्ते स पुष्यथागतो मुदा ।  
परिस्तुतस् तम् आलोक्य शाक्यमुनिम् अभाषत ॥ र्म्_३२।१४३{४२} ॥  
साधु साधु महासत्व त्वम् एवं यत् समुद्यतः ।  
अनेन बलवीर्येण सम्पन्नेन द्विजोत्तम ॥ र्म्_३२।१४४{४३} ॥  
नवकल्पाः परावृत्ताः संस्तुत्याद्य तथागतं ।  
क्रमात् पारमिताः पूर्य सम्बोधिं समवाप्नुयाः ॥ र्म्_३२।१४५{४४} ॥  
इत्य् आदिश्य मुनीन्द्रो ऽसौ पुष्यो धर्माधिपो जिनः ।  
परिवृत्तो महेशाख्यैस् तत्र ध्यानारतो ऽभसत् ॥ र्म्_३२।१४६{४५} ॥  
सो ऽपि शाक्यमुनिर् बोधिसत्वो द्विजोत्तमः सुधीः ।  
तस्य पुष्यस्य सद्भक्त्य शरणस्थः सदाभजत् ॥ र्म्_३२।१४७{४६} ॥  
तत्र तस्मिन् स्थिते बुद्धे देवी गुहानिवासिनी ।  
(र्म् ३६६)  
तद्गुहायां प्रवेष्टुम् ऽसौ न शशाक कथं चन ॥ र्म्_३२।१४८{४७} ॥  
ततः सातिविरूपाक्षा विकृतांशा दुराकृतिः ।  
भूत्वा तं सुगतं पुष्यं ध्यानालीनम् अभीषपत् ॥ र्म्_३२।१४९{४८} ॥  
तथा सा सुचिरेणापि भीषपीत्वापि दुर्मतिः ।  
किञ्चित् तस्य मुनेश् चित्तं चारयितुं शशाक न ॥ र्म्_३२।१५०{४९} ॥  
तदा सा शङ्किताखिन्ना विस्मयाहतमानसा ।  
स्वरूपेणैव तं द्रष्टुं प्रणता समुपाचरत् ॥ र्म्_३२।१५१{५०} ॥  
तत्र तं सुगतं पुष्यं तथागतम् मुनीश्वरं ।  
द्वात्रिंशल्लक्षणाशीतिव्यञ्जनैः परिमण्डितं ॥ र्म्_३२।१५२{५१} ॥  
सर्वातिक्रान्तसौम्याभं शतसूर्याधिकप्रभं ।  
शान्तरूपं सुभद्राङ्गं ध्यानालीनम् अपश्यत ॥ र्म्_३२।१५३{५२} ॥  
दृष्ट्वैव सा प्रसादन्ती पुण्यात्मायं सुसिद्धिमान् ।  
इति ध्यात्वा सुरूपेण तदन्तिकम् उपाचरत् ॥ र्म्_३२।१५४{५३} ॥  
तत्र सा साञ्जलिर् नत्वा पादौ तस्य मुनेः पुरः ।  
स्थित्वा क्षमार्थनां कर्त्तुं प्रार्थयद् एवम् आनता ॥ र्म्_३२।१५५{५४} ॥  
भगवन् नाथ सर्वज्ञ यन् मया प्रकृतं त्वयि ।  
तत् क्षमस्व जगन्नाथ क्षान्तिधर्माधिपो ऽसि हि ॥ र्म्_३२।१५६{५५} ॥  
तद् अत्राहं जगच्छास्तर् भवतां शरणं गता ।  
सर्वदा समुपाश्रित्य भजेयं श्रद्धया मुदा ॥ र्म्_३२।१५७{५६} ॥  
यद् अत्र ते ससङ्घस्य यथाविधि समर्चितुं ।  
इछाम्य् अहं जगन्नाथ तद् अध्युषितुम् अर्हति ॥ र्म्_३२।१५८{५७} ॥  
इति तेनार्थिते पुष्यो भगवान् स मुनीश्वरः ।  
तां विशुद्धाशयां दृष्ट्वा तूष्णीभूत्वाध्युवास तत् ॥ र्म्_३२।१५९{५८} ॥  
तथाधिवासितं शास्त्रा मत्वा साभ्यनुमोदिता ।  
आशु तद्भोज्यसामग्रीं सहसा समसाधयत् ॥ र्म्_३२।१६०{५९} ॥  
ततः सा मुदितोपेत्य पूजाङ्गैस् तं मुनीश्वरं ।  
अभ्यर्च्य भोजनैर् दिव्यैः ससङ्घं समतोषयत् ॥ र्म्_३२।१६१{६०} ॥  
ततः सा भोजनान्ते ऽपि प्रणत्वा साञ्जलिर् मुदा ।  
भूत्वा क्षमापयित्वा च प्रार्थयद् एवम् आनता ॥ र्म्_३२।१६२{६१} ॥  
भगवन् नाथ सर्वज्ञ भवतां शरणे स्थिता ।  
सदोपस्थानम् आधाय भजिष्यामि समाहिता ॥ र्म्_३२।१६३{६२} ॥  
तत् क्षमस्व जगन्नाथ यन् मयापकृतं वृथा ।  
प्रसीदतु भवाञ् छास्ता सम्बुद्धो हि क्षमाकरः ॥ र्म्_३२।१६४{६३} ॥  
इति तयार्थितं श्रुत्वा पुष्यः स भगवान् मुनिः ।  
देवतां तां समालोक्य सद्धर्मं समुपादिशत् ॥ र्म्_३२।१६५{६४} ॥  
शृणुष्व देवते धर्मम् इहामुत्र शुभाप्तये ।  
धर्मेण रक्षिता लोके सर्वत्रापि सुखी भवेत् ॥ र्म्_३२।१६६{६५} ॥  
तद् आदौ श्रद्धया धर्मं श्रोतव्यं सौगतं वरं ।  
ततस् त्रिरत्नम् अभ्यर्च्य दातव्यं दानम् अर्थिने ॥ र्म्_३२।१६७{६६} ॥  
ततः शुद्धत्रिकायः स्याच् छुद्धशीलः शुभाशयः ।  
ततः सत्यसमाधानः सर्वसत्वक्षमाकरः ॥ र्म्_३२।१६८{६७} ॥  
सम्बोधिसाधनोद्योगात् सर्वक्लेशान् विनिर्जयेत् ।  
ततो ध्यानसमाधिस्थः प्रज्ञारत्नम् अवाप्नुयात् ॥ र्म्_३२।१६९{६८} ॥  
(र्म् ३६७)  
तत् सुरत्नानुभावेन सर्वमारान् विनिर्जयन् ।  
सर्वसत्वहितार्थेन सम्बुद्धपदम् आप्नुयात् ॥ र्म्_३२।१७०{६९} ॥  
एवं मत्वात्र संसारे सर्वदा शुभवाञ्छिभिः ।  
धर्मं श्रुत्वा सदा दानं प्रकर्त्तव्यं यथेप्सितं ॥ र्म्_३२।१७१{७०} ॥  
त्वं चाप्य् एवं सदा सौख्यं यदीछसि शुभान्वितं ।  
त्रिरत्नं भजनं कृत्वा कुरु दानं यथेप्सितं ॥ र्म्_३२।१७२{७१} ॥  
एतत् पुण्यं तु सम्बोधिप्राप्तये परिणामय ।  
एतत्पुण्यविपाकेन नूनं बोधिं समाप्नुयाः ॥ र्म्_३२।१७३{७२} ॥  
इत्य् आदिष्टं मुनीन्द्रेण श्रुत्वा सा देवता मुदा ।  
तथा हीतिप्रतिज्ञाय प्राभ्यनन्दत् प्रबोधिता ॥ र्म्_३२।१७४{७३} ॥  
ततः स सुगतः पुष्यस् तथागतः ससाङ्घिकः ।  
प्रभासयन् समुत्थाय स्वाश्रमे समुपाश्रयत् ॥ र्म्_३२।१७५{७४} ॥  
एष ह्य् अयं विरूपो ऽसौ देवता या गुहाश्रिता ।  
युष्माभिः सत्यम् एवेति मन्यतां नान्यथा खलु ॥ र्म्_३२।१७६{७५} ॥  
एवं मत्वात्र संसारे सर्वदा सुखवाञ्छिभिः ।  
त्रिरत्नभजनं कृत्वा चरितव्यं शुभे सदा ॥ र्म्_३२।१७७{७६} ॥  
शुभस्य कर्मणः पाके शुभतैवं सदा भवे ।  
कृष्णस्य दुःखतैवं हि मिश्रितस्यापि मिश्रितं ॥ र्म्_३२।१७८{७७} ॥  
अभुक्तं क्षीयते नैव कर्म क्वापि कदा चन ।  
येनैव यत् कृतं कर्म तेनैव भुज्यते फलं ॥ र्म्_३२।१७९{७८} ॥  
नाग्निभिर् दह्यते कर्म क्लिद्यते नापि चोदकैः ।  
शुष्यते वायुभिर् नैव क्षीयते च न भूमिषु ॥ र्म्_३२।१८०{७९} ॥  
नान्यथापि भवे नैव कर्म क्वापि कथं चन ।  
यद् यथा प्रकृतं कर्मं तत् तथैव कुलेद् ध्रुवं ॥ र्म्_३२।१८१{८०} ॥  
यद् असौ देवता तत्र गुहाश्रिता दुराशया ।  
विकृताङ्गा विरूपाक्षा भूत्वा पुष्यं व्यभीषपत् ॥ र्म्_३२।१८२{८१} ॥  
एतत्पापविपाकेन पञ्चजन्मशतान्य् अपि ।  
विकृताङ्गो विरूपाक्षो बभूवायं भवे सदा ॥ र्म्_३२।१८३{८२} ॥  
एतत्पापाविमुक्तो ऽयं विरूपो विकृताकृतिः ।  
विभ्रन्स्यो दुर्भगाकारो भवत्य् अत्रापि साम्प्रतं ॥ र्म्_३२।१८४{८३} ॥  
यच् चासौ देवता पश्चात्तापसन्तपिताशया ।  
तस्य पुष्यस्य बुद्धस्य प्रसन्ना शरणं गता ॥ र्म्_३२।१८५{८४} ॥  
श्रद्धया भोजनैर् दिव्यैः सत्कृत्य प्राभजन् मुदा ।  
एतत्पुण्यविपाकेन लेभे ऽनन्तं सुखं भवे ॥ र्म्_३२।१८६{८५} ॥  
अत्रापि शासने बौद्धे श्रद्धया समुपागतः ।  
प्रव्रज्यासंवरप्राप्तः साक्षाद् अर्हत्वम् आप्तवान् ॥ र्म्_३२।१८७{८६} ॥  
इति यूयं परिज्ञाय चरध्वं सर्वदा शुभे ।  
ततो बोधिं समासाद्य सम्बुद्धपदम् आप्नुयुः ॥ र्म्_३२।१८८{८७} ॥  
इत्य् आदिष्टं मुनीन्द्रेण सर्वे ते साङ्घिका अपि ।  
श्रुत्वानुमोदिताः सत्यम् इत्य् उक्त्वा परिमेनिरे ॥ र्म्_३२।१८९{८८} ॥  
इति मे गुरुणादिष्टं मयात्र कथ्यते ।  
त्वयाप्य् एवं महाराज चरितव्यं शुभे सदा ॥ र्म्_३२।१९०{८९} ॥  
प्रजाश् चापि तथा राजन् बोधयित्वा प्रयत्नतः ।  
बोधिमार्गे प्रतिष्ठाप्य पालनीयः सदादरात् ॥ र्म्_३२।१९१{९०} ॥  
तेन ते सर्वदा नित्यं सर्वत्रापि शुभं भवेत् ।  
(र्म् ३६८)  
क्रमाद् बोधिं समासाद्य सम्बुद्धपदम् आप्नुयाः ॥ र्म्_३२।१९२{९१} ॥  
इति तेनार्हतादिष्टं श्रुत्वाशोकः स भूपतिः ।  
तथा हीति प्रतिज्ञाय प्राभ्यनन्दत् प्रबोधितः ॥ र्म्_३२।१९३{९२} ॥  
शास्त्रादिष्टं प्रसन्ना इदम् अपि मनुज ये विरूपावदानं शृण्वन्ति श्रावयन्ति प्रमुदितमनसो ये च पुण्याभिरागाः ।  
सर्वे ते श्रीसमेताः सकलगुणधराः सत्सुखानि प्रभुक्त्वा सम्बुद्धभक्तिरक्ताः सुगतवरगृहे सम्प्रयान्ति प्रमोदं ॥ र्म्_३२।१९४{९३} ॥  
  
++ इति रत्नावदानतत्वे विरूपावदानं समाप्तम् ++  
  
  
(र्म् ३६९)  
XXXइं क्षेमावदान  
अथाशोको महाराजः कृताञ्जलिः पुरः स्थितः ।  
उपगुप्तं यतिं नत्वा पुनर् एवम् अभाषत ॥ र्म्_३३।१{१} ॥  
भदन्त श्रोतुम् इछामि पुनर् अन्यत् सुभाषितं ।  
तद्यथा गुरुणाख्यातं तथादेष्टुं समर्हसि ॥ र्म्_३३।२{२} ॥  
इति सम्प्रार्थिते राज्ञा श्रुत्वा सो ऽर्हन् सुधीर् यतिः ।  
अशोकं तं महीपालं समालोक्यैवम् अब्रवीत् ॥ र्म्_३३।३{३} ॥  
शृणु राजन् महाभाग यथा मे गुरुणोदितं ।  
तथाहं तत् प्रवक्ष्यामि तव धर्मविवृद्धये ॥ र्म्_३३।४{४} ॥  
तद्यथाभूत् पुरा पूर्य्यां श्रावस्त्यां कौशलाधिपः ।  
प्रसेनजिद् इति ख्यातो महाराजा महीपतिः ॥ र्म्_३३।५{५} ॥  
वाराणस्यां तदाचारो ब्रह्मदत्ताभिधो नृपः ।  
महाराजो महीपालनृपाधिपस् तदाभवत् ॥ र्म्_३३।६{६} ॥  
तदा तयोर् महीभोक्त्रोः परस्परविरुद्धयोः ।  
महाहवसमारम्भाद् बभूव क्षुभिताशयं ॥ र्म्_३३।७{७} ॥  
तत्र स क्षत्रियो राजा प्रसेनजिन् नराधिपः ।  
स्वस्त्ययनविधिं कृत्वा सर्वान्तःपुरिकान्वितः ॥ र्म्_३३।८{८} ॥  
चतुरङ्गवलैः सार्द्धं महोत्साहं प्रणादयन् ।  
वैजयन्तीं समुच्छ्राय कोशलाविषयान्ततः ॥ र्म्_३३।९{९} ॥  
पर्यन्ते सहसा गत्वा वीर्योत्साहसमन्वितः ।  
वध्वा काष्टपटं तत्र प्रावतस्थे पुरे यथा ॥ र्म्_३३।१०{१०} ॥  
तच् छ्रुत्वा ब्रह्मदत्तो ऽपि क्षत्रियो भूपतिर् नृपः ।  
स्वस्त्ययनविधिं धृत्वा स्वान्तःपुरसमन्वितः ॥ र्म्_३३।११{११} ॥  
चतुरङ्गवलैः सार्द्धं जयोत्साहं निनादयन् ।  
वैजयन्तीं समुच्छ्राय नद्या तीरम् उपाचरत् ॥ र्म्_३३।१२{१२} ॥  
तत्रैव समुपाश्रित्य वीर्योत्साहसमन्वितः ।  
वध्वा काष्टपटं तत्र सन्तस्थे नगरे यथा ॥ र्म्_३३।१३{१३} ॥  
तत्र स भूपती राजा ब्रह्मदत्तो नराधिपः ।  
अग्रराज्ञ्या सहारक्तः संरेमे परिचारयन् ॥ र्म्_३३।१४{१४} ॥  
तदा स महिषी राज्ञा सह क्रीडारता सती ।  
स्वल्पाहाररता गौरा दोहदलक्षणं दधौ ॥ र्म्_३३।१५{१५} ॥  
तथा तस्मिन् क्षणे सो ऽपि प्रसेनजिन् नराधिपः ।  
महिष्या सह संरक्तः प्ररेमे परिचारयन् ॥ र्म्_३३।१६{१६} ॥  
तदा सापि महाराज्ञी स्वामिक्रीडानुचारिणी ।  
स्वल्पाहारोत्सहा गौरा दधौ दोहदलक्षणं ॥ र्म्_३३।१७{१७} ॥  
क्रमात् तो ऽपि महाराज्ञ्यां प्रवृद्धगर्भहारिते ।  
पीनस्तने हरिद्राभवर्णे ऽभूतां कृशाङ्गिके ॥ र्म्_३३।१८{१८} ॥  
(र्म् ३७०)  
ततो ऽग्रमहिषी राज्ञो ब्रह्मदत्तस्य भूपतेः ।  
सा सूत समये पुत्रं दिव्यांशम् अतिसुन्दरं ॥ र्म्_३३।१९{१९} ॥  
तच् छ्रुत्वा स भूपालो ब्रह्मदत्तः प्रमोदितः ।  
सहसोपेत्य तं पुत्रं दृष्ट्वा न तृप्तिम् आययौ ॥ र्म्_३३।२०{२०} ॥  
तस्मिन्न् एव दिने तस्य प्रसेनजिन् महीपतेः ।  
भार्यापि समये सूत सुतां दिव्यातिसुन्दरीं ॥ र्म्_३३।२१{२१} ॥  
स्त्रीरत्नलक्षणोपेतं सुभद्राङ्गीमनोहरां ।  
रमोपमं शुभाकारां मनापां रतिसन्निभां ॥ र्म्_३३।२२{२२} ॥  
तच् छ्रुत्वा स महीपालः प्रसेनजित् प्रसादितः ।  
सहसोपेत्य तां पुत्रीं ददर्सातिप्रमोदितः ॥ र्म्_३३।२३{२३} ॥  
तां दृष्ट्वा स नरेन्द्रो ऽपि मे वभूव समागतः ।  
ताम् एव सुचिरं पश्यन्न् अवतस्थे सुनिश्चलः ॥ र्म्_३३।२४{२४} ॥  
तयोर् अप्य् उभयो राज्ञोः स्कन्धाचाराः प्रवर्त्तिताः ।  
ये नित्यं तत्प्रवृत्तान्तं स्वप्रभोर् उपहारकाः ॥ र्म्_३३।२५{२५} ॥  
ये प्रसेनजितश् चारा ब्रह्मदत्तस्य भूपतेः ।  
पुत्रो जात इति श्रुत्वा परिज्ञाय प्रसेदिरे ॥ र्म्_३३।२६{२६} ॥  
ते प्रसेनजितो राज्ञः सहसा समुपागताः ।  
कृताञ्जलिपुटो नत्वा पुर एवं न्यवेदयन् ॥ र्म्_३३।२७{२७} ॥  
जय देव महाराज शृणु तत्र प्रवर्त्तितं ।  
ब्रह्मदत्तस्य भूपस्य पुत्रो जातो ऽधुना खलु ॥ र्म्_३३।२८{२८} ॥  
साम्प्रतं तत्र राजेन्द्रशुभोत्साहं प्रवर्त्तते ।  
तत् त्वया सह संवन्धं कृत्वा स स्वपुरं व्रजेत् ॥ र्म्_३३।२९{२९} ॥  
तत् प्रसीद महाराज मा विभैषीः शुभं भवेत् ।  
तेन सन्धिं भवान् कृत्वा विहरतां यथासुखं ॥ र्म्_३३।३०{३०} ॥  
इति तैः कथितं श्रुत्वा स प्रसेनजिन् नराधिपः ।  
सत्यम् एतद् इति ज्ञात्वा प्रससाद ऽविशङ्कितः ॥ र्म्_३३।३१{३१} ॥  
तथा ये ब्रह्मदत्तस्य गूढचाराः प्रवर्त्तिताः ।  
ते प्रसेनजितः पुत्री जातेति शुश्रुवुस् तदा ॥ र्म्_३३।३२{३१} ॥  
ततस् ते सहसा तत्र ब्रह्मदत्तस्य भूपतेः ।  
पुरतः समुपाश्रित्य प्रणत्वैवं न्यवेदयन् ॥ र्म्_३३।३३{३३} ॥  
जय देव महाराज शृणु तत्र प्रवर्त्तितं ।  
प्रसेनजिन्महीपस्य पुत्री जाता ऽधुना खलु ॥ र्म्_३३।३४{३४} ॥  
दारिका सा सुभद्राङ्गी दिव्यकामा रमोपमा ।  
सर्वलक्षणसम्पन्ना सुन्दरी रतिसन्निभा ॥ र्म्_३३।३५{३५} ॥  
तेन तत्र शुभोत्साहं प्रवर्त्तते ऽधुना प्रभो ।  
तेन सहात्र संवन्धं कर्त्तुम् अर्हति सर्वथा ॥ र्म्_३३।३६{३६} ॥  
इति तैः कथितं श्रुत्वा ब्रह्मदत्तो नराधिपः ।  
भद्रम् इति परिज्ञाय तत्रैवं समचिन्तयत् ॥ र्म्_३३।३७{३७} ॥  
अहो चित्र महोत्साहो भद्रम् एकस्मिन् दिवसे यतः ।  
जातो मे ऽत्र सुतो भद्रस् तस्यापि जायते सुता ॥ र्म्_३३।३८{३८} ॥  
तत् तां भद्रां रमाकारां तं प्रसेनजितम् आदरत् ।  
प्रार्थयित्वात्र पुत्राय सन्धिं कृत्वा चरेवहि ॥ र्म्_३३।३९{३९} ॥  
इति निश्चित्य स ब्रह्मदत्तो राजा प्रसादितः ।  
(र्म् ३७१)  
सुजनं दूतम् आमन्त्र्य पुर एवं समब्रवीत् ॥ र्म्_३३।४०{४०} ॥  
गछ दूत महीपालं तं प्रसेनजितम् आदरात् ।  
ममैवं वचसोपेत्य प्रार्थयस्व प्रबोधयन् ॥ र्म्_३३।४१{४१} ॥  
ब्रह्मदत्तो महीपालो वदत्य् एवं समादरात् ।  
भवता सह संवन्धं कर्त्तुम् इछामि साम्प्रतं ॥ र्म्_३३।४२{४२} ॥  
यद् एकस्मिन् दिने जातौ दारकाव् आवयोर् अपि ।  
सुता ते भद्रिका ख्याता मम पुत्रो ऽपि भद्रिकः ॥ र्म्_३३।४३{४३} ॥  
तद् एतयोर् हि संवन्धं कर्त्तुम् अर्हावहे ध्रुवं ।  
तद् भवान् मम पुत्राय स्वात्मजां दातुम् अर्हति ॥ र्म्_३३।४४{४४} ॥  
एवं कृते ऽपि संवन्धे यावज्जीवं सदावयोः ।  
वैरोत्सर्गो भवेन् नूनं प्रीतिसन्धिर् न भेत्स्यति ॥ र्म्_३३।४५{४५} ॥  
तदावयोः सदा भद्रं विषयेषु समन्ततः ।  
निरीतिकं शुभोत्साहं भविष्यति न संशयः ॥ र्म्_३३।४६{४६} ॥  
इति मे वचसा राजा प्रसेनजित् स कौशलः ।  
प्रार्थनीयस् त्वया साधो गछास्तु ते सुमङ्गलं ॥ र्म्_३३।४७{४७} ॥  
इत्य् आदिष्टं नरेन्द्रेण श्रुत्वा दूतः स बोधितः ।  
तथेत्य् उक्त्वा नृपं नत्वा समुत्थाय ततो ऽचरत् ॥ र्म्_३३।४८{४८} ॥  
तत्र स सहसा गत्वा तं प्रसेनजितं नृपं ।  
उपेत्य साञ्जलिर् नत्वा पुरस्थ एवम् अब्रवीत् ॥ र्म्_३३।४९{४९} ॥  
जय देव महाराज यदर्थे ऽहम् इहागतः ।  
तदर्थं सम्प्रवक्ष्यामि भवां श्रोतुं समर्हति ॥ र्म्_३३।५०{५०} ॥  
ब्रह्मदत्तो महाराजो भवतां कुशलं मुदा ।  
पृछति सर्वदा नित्यं सर्वत्र विषयेष्व् अपि ॥ र्म्_३३।५१{५१} ॥  
पुनर् एवं स भूपालो ब्रह्मदत्तो ब्रवीत्य् अपि ।  
भवता सह संवन्धं कर्तुम् इछामि साम्प्रतं ॥ र्म्_३३।५२{५२} ॥  
यद् एकस्मिन् दिने जातौ दारकाव् आवयोर् इह ।  
सुता ते भद्रिका ख्यातो मम पुत्रो ऽपि भद्रिकः ॥ र्म्_३३।५३{५३} ॥  
तद् एतयोर् हि संवन्धं कर्तुम् अर्हामहे ध्रुवं ।  
तद् भवान् मम पुत्राय स्वात्मजां दातुम् अर्हति ॥ र्म्_३३।५४{५४} ॥  
एवं कृते ऽपि संवन्धे यावज्जीवं सदावयोः ।  
वैरोत्सर्गो भवेन् नूनं प्रीतिसन्धिर् न भेत्स्यते ॥ र्म्_३३।५५{५५} ॥  
तदावयोः सदा भद्रं विषयेषु समन्ततः ।  
निरीतिकं शुभोत्साहं भवेद् एव न संशयः ॥ र्म्_३३।५६{५६} ॥  
इति मे वचसा राजा प्रसेनजित् स कौशलः ।  
प्रार्थनीयस् त्वया साधो गछास्तु त्वं समाहितः ॥ र्म्_३३।५७{५७} ॥  
इत्य् आदिश्य नरेन्द्रेण ब्रह्मदत्तेन भूर्भुजा ।  
प्रेषितो ऽहं महाराज भवताम् अन्तिके खलु ॥ र्म्_३३।५८{५८} ॥  
तत् तेन भूपतीशेन यथादिष्टं नराधिप ।  
भवान् अपि तथा कर्तुम् अर्हत्य् एदन् न नान्यथा ॥ र्म्_३३।५९{५९} ॥  
एवं हि भवतां भद्रं यावाज्जीवं सुखैः सदा ।  
सर्वत्र मङ्गलोत्साहं भवेन् नूनं न संशयः ॥ र्म्_३३।६०{६०} ॥  
तद् भवान् अपि राजेन्द्र ब्रह्मदत्तस्य भूपतेः ।  
पुत्राय स्वात्मजां भद्रां सम्प्रदातुम् इहार्हति ॥ र्म्_३३।६१{६१} ॥  
(र्म् ३७२)  
इति तेन समाख्यातं श्रुत्वा स कोशलाधिपः ।  
तुष्णीभूत्वा क्षणं तत्र मनसैवं व्यचिन्तयेत् ॥ र्म्_३३।६२{६२} ॥  
अहो मे जायते क्षेमं यद् असौ क्षत्रियाधिपः ।  
वैरं विहाय संवन्धं कर्त्तुम् इछति साम्प्रतं ॥ र्म्_३३।६३{६३} ॥  
तद् अहं तेन भूपेन यथादिष्टं तथा ऽधुना ।  
दत्वैनां स्वात्मजां भद्रां सन्धिं कुर्यां शुभाप्तये ॥ र्म्_३३।६४{६४} ॥  
एवं कृते सदा क्षेमं सर्वत्र विषयेष्व् अपि ।  
मम तस्यापि भूपस्य भवेन् नूनं न चान्यथा ॥ र्म्_३३।६५{६५} ॥  
इति ध्यात्वा विनिश्चित्य प्रसेनजित् स कौशलः ।  
तं दूतं समुपामन्त्र्य समालोक्यैवम् अब्रवीत् ॥ र्म्_३३।६६{६६} ॥  
साधो तेन नरेन्द्रेण यथादिष्टं तथादरात् ।  
आज्ञां शिरसा धृतिवा करिष्यामि सदाप्य् अहं ॥ र्म्_३३।६७{६७} ॥  
एवं मे वचसा साधो सर्वम् एतत् सुविस्तरं ।  
समाख्याय नरेन्द्रं तं प्रसादयितुम् अर्हसि ॥ र्म्_३३।६८{६८} ॥  
इति तेन नरेन्द्रेण समाख्यातं निशम्य सः ।  
दूतस् तथेति विज्ञप्य प्राभ्यनन्दत् प्रसादितः ॥ र्म्_३३।६९{६९} ॥  
ततः स दूतस् तं भूपं कोशलाधिपतिं मुदा ।  
नत्वा दृष्ट्वा समामन्त्र्य ततो ऽचरत् प्रमोदितः ॥ र्म्_३३।७०{७०} ॥  
ततः स सहसा गत्वा ब्रह्मदत्तस्य भूपतेः ।  
उपेत्य साञ्जलिः पादौ प्रणत्वेवम् अभाषत ॥ र्म्_३३।७१{७१} ॥  
जय देव महाराज दिष्ट्या वर्द्धस्व साम्प्रतं ।  
यथाभिलषितं सर्वं तत् सिद्धम् इति मन्यतां ॥ र्म्_३३।७२{७२} ॥  
तद् यथा भवतादिष्टं तथा विज्ञापितं मया ।  
तच् छ्रुत्वानेन भूपेन प्रमोदित्वाध्युवासितं ॥ र्म्_३३।७३{७३} ॥  
इति सत्यं समाधाय पालयस्व यथोदितं ।  
सर्वदा ते भवेद् भद्रं सर्वत्र विषयेष्व् अपि ॥ र्म्_३३।७४{७४} ॥  
इति तेनोदितं श्रुत्वा ब्रह्मदत्तः स भूपतिः ।  
प्रबोधितो ऽनुमोदित्वा प्राभ्यनन्दत् प्रसादितः ॥ र्म्_३३।७५{७५} ॥  
ततः स भूपती राजा ब्रह्मदत्तो महोत्सवैः ।  
चतुरङ्गवलैः सार्द्धं जयवाद्यं प्रवादयन् ॥ र्म्_३३।७६{७६} ॥  
ततः सम्प्रस्थितो लोकैः स्तूयमानः सुरैर् अपि ।  
प्रचरन् सहसा तत्र स्वपुरं समुपाययौ ॥ र्म्_३३।७७{७७} ॥  
ततः सो ऽपि महीपालः प्रसेनजित् प्रमोदितः ।  
चतुरङ्गवलैः सार्द्धं जयोत्साहं प्रणादयन् ॥ र्म्_३३।७८{७८} ॥  
ततः प्रत्यागतो लोकै स्तूयमानो ऽमरैर् अपि ।  
प्रचरन् स नृपो तत्र श्रावस्त्यां समुपाचरत् ॥ र्म्_३३।७९{७९} ॥  
तत्र स्वनगरे प्राप्तः प्रसेनजित् स कौशलः ।  
स्वप्रासादतलासीनः सर्वान्तपुरिकान्वितः ॥ र्म्_३३।८०{८०} ॥  
तां भदरिकां सुतां दृष्ट्वा सुप्रसन्नाशयो मुदा ।  
अहो क्षेमं प्रजातं मे इत्य् एवं मुहुर् अब्रवीत् ॥ र्म्_३३।८१{८१} ॥  
ततस् तस्याः सुतायाः स कृत्वा जातिमहं मुदा ।  
सर्वञ् ज्ञातीन् समाहूय पुर एवम् उपादिशत् ॥ र्म्_३३।८२{८२} ॥  
(र्म् ३७३)  
भदन्तः श्रूयताम् अस्या भद्राया दुहितुर् मम ।  
यथायुक्तं नामधेयं स्थापयत प्रसिद्धितं ॥ र्म्_३३।८३{८३} ॥  
इति तेन नरेन्द्रेण समादिष्टं निशम्यते ।  
सम्पश्यञ् ज्ञातयस् तत्र सम्मील्यैवं समब्रुवन् ॥ र्म्_३३।८४{८४} ॥  
यस्मिन् दिने प्रजातेयं तस्मिन्न् एव दिने यतः ।  
क्षेमं नो जायते तस्मात् क्षेमाभिधा भवन्त्व् इयं ॥ र्म्_३३।८५{८५} ॥  
इति ते ज्ञातयः सर्वे कृत्वैवं सम्मतं ततः ।  
कौशलेन्द्रं तम् आमन्त्र्य प्रणत्वैवं समब्रुवन् ॥ र्म्_३३।८६{८६} ॥  
शृणु राजन् यद् अस्माकम् अभिप्रायं प्रचक्ष्यते ।  
तद् अस्या नामधेयं करोतु भुवि विश्रुतं ॥ र्म्_३३।८७{८७} ॥  
यस्मिन् दिने प्रजातेयं क्षेमं भवति सर्वतः ।  
तेनास्या क्रियतां नाम क्षेमेति विश्रुतं भुवि ॥ र्म्_३३।८८{८८} ॥  
तथा तैर् गदितं श्रुत्वा राजा स जनको मुदा ।  
तस्याः पुत्र्यास् तथा नाम क्षेमेति प्रार्थितं व्यधात् ॥ र्म्_३३।८९{८९} ॥  
ततः सा दारिकाष्टाभिर् धात्रिभिः प्रतिपालिता ।  
परिपुष्टा प्रवृद्धाभूद् ध्रदस्थम् इव पङ्कजं ॥ र्म्_३३।९०{९०} ॥  
तथा स ब्रह्मदत्तो ऽपि राजा स्वान्तर्गृहे गतः ।  
तं पुत्रां मुहुर् आलोक्य प्राभ्यनन्दत् प्रमोदितः ॥ र्म्_३३।९१{९१} ॥  
तत्र तस्य शिशो राजा कृत्वा जातिमहं पिता ।  
सर्वाञ् ज्ञातीन् समाहूय पुर एवम् अभाषत ॥ र्म्_३३।९२{९२} ॥  
भवन्तो दारकस्यास्य पुत्रस्य मे शुभाकृतेः ।  
क्रियतां नामधेयन् सन्मङ्गलाक्षरसंयुतं ॥ र्म्_३३।९३{९३} ॥  
इत्य् आदिष्टं नरेन्द्रेण श्रुत्वा ते ज्ञातयो मुदा ।  
सर्वे ऽप्य् एकत्र सङ्गम्य मिथर् एवं समब्रुवन् ॥ र्म्_३३।९४{९४} ॥  
यद् अयं जातमात्रो ऽपि क्षेमं करोति सर्वतः ।  
तथास्य भवतु क्षेमङ्कर इत्य् आह्वयं ध्रुवं ॥ र्म्_३३।९५{९५} ॥  
इति ते ज्ञातयः सर्वे ब्रह्मदत्तस्य भूपतेः ।  
पुरतः समुपासृत्य प्रणत्वैवं न्यवेदयन् ॥ र्म्_३३।९६{९६} ॥  
शृणु राजन् यद् अस्माभिर् नामास्य क्रियते शिशोः ।  
तन् नाम क्षेमसम्पन्नं प्रथयतु भावान् भुवि ॥ र्म्_३३।९७{९७} ॥  
यद् अयं जातमात्रो ऽपि क्षेमं करोति सर्वतः ।  
तेन क्षेमङ्कराख्यो ऽयं भवन्तु लोकनन्दनः ॥ र्म्_३३।९८{९८} ॥  
एतत् तैः कथितम् श्रुत्वा ब्रह्मदत्तः स भूपतिः ।  
तद् एव नामे पुत्रस्य तस्याकरोत् प्रविसृतं ॥ र्म्_३३।९९{९९} ॥  
ततः स दारको ऽष्टाभि धात्रिभिः प्रतिपालितः ।  
परिपुष्टः प्रवृद्धो ऽभूद् ध्रदस्थं कमलं यथा ॥ र्म्_३३।१००{१००} ॥  
ततः क्रमात् कुमारत्वम् आप्तवान् स नृपात्मजः ।  
गुरूणां समुपाश्रित्य लिपी क्रमाद् अशिक्षत् ॥ र्म्_३३।१०१{१} ॥  
यथाक्रमम् अधीत्येवं क्षेमङ्करः स बुद्धिमान् ।  
सर्वशास्त्रकलास्व् आदि विद्यापरं ययौ लघु ॥ र्म्_३३।१०२{२} ॥  
ततः स दहरः कान्तः कुमारो रतिलालितः ।  
(र्म् ३७४)  
सवयेःसचिवैः सार्द्धं रेमे पुरे परिभ्रमन् ॥ र्म्_३३।१०३{३} ॥  
तदा स दारिका क्षेमा प्रसेनजित्सुतापि च ।  
क्रमाद् अभूत् कुमारीत्वप्राप्ता कान्ताभिसुन्दरी ॥ र्म्_३३।१०४{४} ॥  
ततः सा भद्रिका कन्या सुमतिर् गुणलालसाः ।  
गुरूणां समुपाश्रित्य क्रमाल् लिपिर् अशिक्षत ॥ र्म्_३३।१०५{५} ॥  
यथाक्रमम् अधीत्यैवं सा सुबुद्धिमती सती ।  
सर्वशास्त्रकलाविद्यापारं ययौ विचक्षणा ॥ र्म्_३३।१०६{६} ॥  
तदा सा भाविनी क्षेमा स्वसखीभिः समन्विता ।  
सम्बुद्धभाषितं धर्मम् अनुश्रुत्वा मुदानमत् ॥ र्म्_३३।१०७{७} ॥  
तदा स ब्रह्मदत्तस्य कुमारो ऽतिविचक्षणः ।  
तां क्षेमां सुन्दरीं द्रष्टुं समैछद् रतिलालसः ॥ र्म्_३३।१०८{८} ॥  
ततः स दूतम् आहूय बोधयित्वा प्रसादयन् ।  
दत्वा सुरत्नमालां तं क्षेमायाः प्रेषयेत् स्वयं ॥ र्म्_३३।१०९{९} ॥  
ततः स दूत आदाय तां मालां सहसा चरन् ।  
श्रावस्त्याः पुरि सम्प्राप्तः क्षेमायाः सदने ऽचरत् ॥ र्म्_३३।११०{१०} ॥  
तत्र स दूत आलोक्य सखीम् एकाम् उपागतां ।  
ताम् उपेत्य समामन्त्र्य सुगुप्तम् एवम् अब्रवीत् ॥ र्म्_३३।१११{११} ॥  
क्षेमङ्करकुमारेण क्षेमाये प्रहिताम् इमां ।  
रत्नमालां त्वम् आदाय भद्रे तस्यै समर्पय ॥ र्म्_३३।११२{१२} ॥  
इत्य् उक्त्वा रत्नमालां तां क्षेमासखीकरे रहः ।  
दत्वा स दूत आमन्त्र्य सहसा स्वपुरं ययौ ॥ र्म्_३३।११३{१३} ॥  
तत्र सापि सखी तस्याः क्षेमायाः पुरतो गता ।  
प्राभृतं तम् उपस्थाप्य रहस्य् एवं न्यवेदयत् ॥ र्म्_३३।११४{१४} ॥  
अयि भद्रम् इमं पश्य प्रहितं स्वामिना तव ।  
तद् इदं त्वं समाश्लिष्य पतिम् इव विभावय ॥ र्म्_३३।११५{१५} ॥  
इति तयोदितं श्रुत्वा सा क्षेमा लज्जिताशया ।  
कामविषाग्निसन्त्रस्ता तस्थौ दिनम् अधोमुखा ॥ र्म्_३३।११६{१६} ॥  
ततः सा कन्यका क्षेमा तां सखीं पुरतः स्थितां ।  
सुचिरात् समुपारभ्य हर्त्सयन्त्य् एवम् अब्रवीत् ॥ र्म्_३३।११७{१७} ॥  
अरे रे किं वदस्य् एवं स्वामी मे कात्र विद्यते ।  
निलज्जे वद तत् केन प्रहितं प्राभृतं तव ॥ र्म्_३३।११८{१८} ॥  
इत्य् उक्तं सा सखी श्रुत्वा क्षेमाया दुरितुः प्रभोः ।  
आजन्मे सर्ववृत्तान्तं विस्तरेण न्यवेदयत् ॥ र्म्_३३।११९{१९} ॥  
एवं सख्या समाख्यातं श्रुत्वा सा नृपनन्दिनी ।  
क्षेमा संसारसञ्चारसमुद्विग्नाशयाभवत् ॥ र्म्_३३।१२०{२०} ॥  
तत उत्थाय सा क्षेमा कन्यापि सहसा पितुः ।  
उपेत्य चरणौ नत्वा साञ्जलिर् एवम् अब्रवीत् ॥ र्म्_३३।१२१{२१} ॥  
तात कामार्थिनी नाहम् अपि तु सद्गुणार्थिनी ।  
सद्गुणां साधयिष्यामि तद् अनुज्ञां ददातु मे ॥ र्म्_३३।१२२{२२} ॥  
यद् अहं शासने बौद्धे प्रव्रजित्वा समाहित ।  
ब्रह्मचर्यं समाधाय प्रेछामि चरितुं प्रभो ॥ र्म्_३३।१२३{२३} ॥  
तद् भवां कृपया तात सम्बोधिव्रतसाधने ।  
अनुज्ञां सम्प्रदत्व् मे सर्वथानुग्रहं कुरु ॥ र्म्_३३।१२४{२४} ॥  
(र्म् ३७५)  
इत्य् अर्थितं तया पुत्र्या श्रुत्वा स कोशलाधिपः ।  
तां कुमारीं समालोक्य तस्थौ सन्दिग्धमानसः ॥ र्म्_३३।१२५{२५} ॥  
ततः स जनको राजा तां क्षेमां स्वात्मजां प्रियां ।  
बोधयितुं समामन्त्र्य समालोक्यैवम् अब्रवीत् ॥ र्म्_३३।१२६{२६} ॥  
नैवं पुत्रि मया कर्तुं शक्यते तत् क्षमस्व मे ।  
यत् ते जन्मनि मे राष्ट्रे क्षेमम् एवं प्रजायते ॥ र्म्_३३।१२७{२७} ॥  
तदापि त्वं प्रतिज्ञय ब्रह्मदत्तस्य भूपतेः ।  
क्षेमङ्कराय पुत्राय सङ्कल्पिता मयात्मजे ॥ र्म्_३३।१२८{२८} ॥  
तद् यथा मे प्रतिज्ञातं वचनं पूरयात्मजे ।  
मा कृथाः सर्वथा क्षेमे प्रव्रज्यासाधने मम ॥ र्म्_३३।१२९{२९} ॥  
यथा मया प्रतिज्ञातं करिष्ये न तद् अन्यथा ।  
मत्वेति मे वचः श्रुत्वा कुलधर्मे चरात्मजे ॥ र्म्_३३।१३०{३०} ॥  
एवं पित्रोदितं श्रुत्वा सा क्षेमा प्रहताशया ।  
उत्थाय स्वालये गत्वा तूष्णीभूता न्यषीदत ॥ र्म्_३३।१३१{३१} ॥  
तदा स जनको राजा दूतम् आहूय सादरं ।  
सर्वम् एतत् प्रवृत्तान्तं समाख्यायैवम् अब्रवीत् ॥ र्म्_३३।१३२{३२} ॥  
गछ साधो नरेन्द्रस्य ब्रह्मदत्तस्य भूपतेः ।  
पुर एतत् प्रवृत्तान्तं निवेद्यैवं प्रबोधय ॥ र्म्_३३।१३३{३३} ॥  
यद् इयं मे सुता क्षेमा प्रव्रजितुं समिछति ।  
तद् इमां सहसागत्वा भवान् आदातुम् अर्हति ॥ र्म्_३३।१३४{३४} ॥  
इति राज्ञा समादिष्टं श्रुत्वा पुरः स सादरं ।  
तथेति सम्प्रतिज्ञाय प्रणत्वा तं ततो ऽचरत् ॥ र्म्_३३।१३५{३५} ॥  
तत्र स सहसा गत्वा ब्रह्मदत्तस्य भूपतेः ।  
उपेत्य साञ्जलिर् नत्वा पुर एवं न्यवेदयत् ॥ र्म्_३३।१३६{३६} ॥  
जय एव यदर्थे ऽहं प्रेषितो ऽत्र महीभृता ।  
कोशलेन्द्रेण तद् भवां शृणोत्व् एवं ब्रवीति सः ॥ र्म्_३३।१३७{३७} ॥  
यद् इयं मे सुता क्षेमा प्रव्रजितुं समिछति ।  
तद् इमां सहसागत्वा भवान् आहर्तुम् अर्हति ॥ र्म्_३३।१३८{३८} ॥  
यथा मया प्रतिज्ञातं कर्त्तुं न शक्यते ऽन्यथा ।  
तद् अहं ते कुमाराय दास्यामि स्वात्मजाम् इमां ॥ र्म्_३३।१३९{३९} ॥  
एवं तेन नरेन्द्रेण समाख्याय भवत्पुरः ।  
प्रेषितो ऽहम् इति ज्ञात्वा तत् तत्रागन्तुम् अर्हति ॥ र्म्_३३।१४०{४०} ॥  
इति तेनोदितं श्रुत्वा ब्रह्मदत्तः स भूपतिः ।  
तं दूतं सहसामन्त्र्य पुर एवम् अभाषत ॥ र्म्_३३।१४१{४१} ॥  
एवं चेद् आगमिष्यामि सपुत्रः सप्तमे ऽहं ।  
यत् तत् कृत्यं हि तत् सर्वं कर्त्तव्यम् इति कथ्यतां ॥ र्म्_३३।१४२{४२} ॥  
इत्य् आदिष्टं नरेन्द्रेण ब्रह्मदत्तेन साञ्जलिः ।  
नत्वा तथेति विज्ञप्य समुत्थाय ततो ऽचरत् ॥ र्म्_३३।१४३{४३} ॥  
तत्र स सहसा गत्वा स्वपुरं समुपाचरन् ।  
नृपतिं साञ्जलिर् नत्वा पुर एवं न्यवेदयत् ॥ र्म्_३३।१४४{४४} ॥  
जय देव यथादिष्टं ब्रह्मदत्तस्य भूपतेः ।  
तथा विज्ञापितं सर्वं तद् उक्तं याच्यते शृणु ॥ र्म्_३३।१४५{४५} ॥  
(र्म् ३७६)  
एवं चेद् आगमिष्यामि सपुत्रः सप्तमे ऽहनि ।  
तद् यत् कृत्यं हि तत् सर्वं साधयितुं त्वम् अर्हसि ॥ र्म्_३३।१४६{४६} ॥  
इति तेन नरेन्द्रेण प्रतिज्ञाय निदेशितं ।  
इति सत्यं परिज्ञाय सर्वं कृत्यं प्रकारय ॥ र्म्_३३।१४७{४७} ॥  
इति तेनोदितं श्रुत्वा प्रसेनजित् स भूपतिः ।  
तदर्हसर्वसामग्रीं सहसा समसाधयत् ॥ र्म्_३३।१४८{४८} ॥  
तदैतत् सर्ववृत्तान्तं श्रुत्वा चा दारिका सुधीः ।  
उद्विग्नमानसा क्षेमा मनसैवं व्यचिन्तयत् ॥ र्म्_३३।१४९{४९} ॥  
हा किं मयात्र कर्त्तव्यं विवाहां मे भवे यतः ।  
कामभोगं परित्यज्य वाञ्छामि सौगतव्रतं ॥ र्म्_३३।१५०{५०} ॥  
कामा हि गर्ह्यते सद्भि वर्ण्यते सौगतं व्रतं ।  
तद् अत्र किं करिष्यामि यन् मे न गोचरं व्रते ॥ र्म्_३३।१५१{५१} ॥  
धिग् जन्म तस्य संसारे यस्य न गोचरं व्रते ।  
व्रतं विनात्र किं सारं कामभोग्यै गुणैर् अपि ॥ र्म्_३३।१५२{५२} ॥  
तद् अत्र क्व गमिष्यामि निमग्ना कामपङ्किले ।  
को मे त्राता भवेद् अत्र सम्बुद्धाद् अपरः कृती ॥ र्म्_३३।१५३{५३} ॥  
तद् अत्र तं जगन्नाथं सर्वज्ञं सर्वतायिनं ।  
संस्मृत्वा शरणं गत्वा प्रार्थये साधुनादरात् ॥ र्म्_३३।१५४{५४} ॥  
नूनं बुद्धो जगन्नाथो जगच्छास्ता मुनीश्वरः ।  
कृपया मां समालोक्य बुद्धव्रते नियोजयेत् ॥ र्म्_३३।१५५{५५} ॥  
यदि मे दैवयोगेन व्रतं नैव लभेय हि ।  
सम्बुद्धशरणोद्भूतं पुण्यं तु लभ्यते ध्रुवं ॥ र्म्_३३।१५६{५६} ॥  
सम्बुद्धस्मृतिजं पुण्यं न क्षिणोति कदा चन ।  
सम्बुद्धसंवरं दद्याद् इति प्रज्ञैर् निगद्यते ॥ र्म्_३३।१५७{५७} ॥  
तद् अहं तं जगन्नाथं स्मृत्वात्र मरणं वरं ।  
न तु कामविषं भोक्ष्ये भोज्ये पुण्यामृतं ध्रुवं ॥ र्म्_३३।१५८{५८} ॥  
इति निश्चित्य सा क्षेमा स्नात्वा शुद्धाम्वरावृता ।  
शरणपृष्ठम् आरुह्य अभवद् दिन्मुखा स्थिता ॥ र्म्_३३।१५९{५९} ॥  
जानुभ्यां भुवि संस्थिता कृताञ्जलिपुटा मुदा ।  
भगवन्तम् अनुस्मृत्वा नत्वैवं प्रार्थयत् त्रिधा ॥ र्म्_३३।१६०{६०} ॥  
भगवन् नाथ सर्वज्ञ सर्वसत्वानुकम्पक ।  
ब्रह्मचारिन् महाभिज्ञ महर्षे दुरितान्तकः ॥ र्म्_३३।१६१{६१} ॥  
प्रशमोपायविद् विज्ञ शान्त चित्त महामुने ।  
त्वम् एव हि जगन्नाथ तत् ते ऽहं शरणं व्रजे ॥ र्म्_३३।१६२{६२} ॥  
तन् मां भवोदधौ मग्नां कृपयोद्धर्तुम् अर्हति ।  
इति सम्प्रार्थिते सत्यो कन्यया क्षेमया तया ।  
भगवान् कृपया दृष्ट्या ददर्श तां शुभाशयां ॥ र्म्_३३।१६३{६३} ॥  
ततः स भगवान् दृष्ट्वा तां क्षेमां बोधिभाविनीं ।  
ऋद्ध्याकशात् समागत्य तत्र क्षेमान्तिके ययौ ॥ र्म्_३३।१६४{६४} ॥  
तत्र तं श्रीघनं दृष्ट्वा सा क्षेमा सहसोत्थिता ।  
प्रज्ञप्य स्वासनं नत्वा साञ्जलिर् एवम् अब्रवीत् ॥ र्म्_३३।१६५{६५} ॥  
भगवन् नाथ सम्बुद्ध प्रविशात्रासने शुभे ।  
प्रसीद कृपयपायान् मां समुद्धर्तुं अर्हसि ॥ र्म्_३३।१६६{६६} ॥  
(र्म् ३७७)  
इति तस्यार्थितं श्रुत्वा भगवान् स मुनीश्वरः ।  
तां क्षेमां भद्रिकां कन्यां समालोक्यैवम् आदिशत् ॥ र्म्_३३।१६७{६७} ॥  
मा भैषि भद्रिके कन्ये त्वदीहितं समृध्यति ।  
तथा मे शरणं गत्वा चर शुभे समाहिता ॥ र्म्_३३।१६८{६८} ॥  
इत्य् आदिश्य पुनस् तस्याः सम्बोधिपदसाधनं ।  
आर्य्यसत्यं समारभ्य सद्धर्मं समुपादिशत् ॥ र्म्_३३।१६९{६९} ॥  
तद् आर्य्यधर्मम् आकर्ण्य क्षेमा परिबोधिता ।  
अनागामिफलं प्राप्ता लब्धाभिज्ञाभवत् तदा ॥ र्म्_३३।१७०{७०} ॥  
ततः सा मुदिता कन्या दृष्टसत्या प्रसादिता ।  
साञ्जलिस् तं मुनिं नत्वा प्रार्थयच् चैवम् आदरात् ॥ र्म्_३३।१७१{७१} ॥  
भगवन् सर्वविन् नाथ सदैवं कृपया भवान् ।  
दृष्ट्वा मां सौगते धर्मे नियोज्य त्रातुम् अर्हति ॥ र्म्_३३।१७२{७२} ॥  
इत्य् अर्थितं तया श्रुत्वा भगवान् स मुनीश्वरः ।  
तथा हीति प्रतिज्ञाय तथार्द्ध्या चाश्रमे ययौ ॥ र्म्_३३।१७३{७३} ॥  
तदा सा कन्यका क्षेमा सम्बुद्धशरणं गता ।  
संस्मृत्य श्रद्धया नित्यं प्राचरन् मुदिता शुभे ॥ र्म्_३३।१७४{७४} ॥  
तदा स ब्रह्मदत्तो ऽपि पुत्रपुरोहितादिभिः ।  
स्वजनैः सहसोत्साहैः श्रावस्त्यां समुपाचरत् ॥ र्म्_३३।१७५{७५} ॥  
तदागतम् समाकर्ण्य प्रसेनजित् स भूपतिः ।  
सहसा मङ्गलोत्साहैः प्रत्युद्ययौ तम् आदरात् ॥ र्म्_३३।१७६{७६} ॥  
तत्र स कोशलेशस् तं ब्रह्मदत्तं नराधिपं ।  
उपेत्य कुशलं दृष्ट्वा स्वपुरे सन्न्यवेशयत् ॥ र्म्_३३।१७७{७७} ॥  
तत्रानेकाः समायाता लोकाः सर्वे प्रमोदिताः ।  
तद्विवाहमहोत्साहं द्रष्टुं समुपतस्थिरे ॥ र्म्_३३।१७८{७८} ॥  
ततः स कौशलो राजा तद्विवाहदिने शुभे ।  
साधितसर्वसामग्रीं होतुः समत्यढौकयत् ॥ र्म्_३३।१७९{७९} ॥  
तदा क्षेमा कुमारी सा सर्वालङ्कारभूषिता ।  
मात्रा सह समागत्य तत्रासने समाश्रयत् ॥ र्म्_३३।१८०{८०} ॥  
क्षेमङ्करकुमारो ऽपि सर्वालङ्कारभूषितः ।  
पित्रा सह समागत्य तत्रासने उपाविशत् ॥ र्म्_३३।१८१{८१} ॥  
ततः स विधिविद् धोता शुद्धासने समाश्रयन् ।  
विधिनाग्निं समावाह्य स हव्यैः समतर्पयत् ॥ र्म्_३३।१८२{८२} ॥  
ततः पुरोहितो विप्रस् तद्वेला समुपागते ।  
क्षेमङ्कराय तां क्षेमां सङ्कल्पयितुम् आरभत् ॥ र्म्_३३।१८३{८३} ॥  
यथाविधि समारभ्य ब्राह्मणः स पुरोहितः ।  
क्षेमाया हस्तम् आदाय कुमारस्यास्य प्राग्रहीत् ॥ र्म्_३३।१८४{८४} ॥  
तस्मिन्न् एव क्षणे तत्र सा क्षेमा सहसोद्गता ।  
पक्षिवत् खं समाश्रित्य तस्थौ ध्यात्वा मुनीश्वरं ॥ र्म्_३३।१८५{८५} ॥  
तात्र सा भासयन्त्य् एव स्थिता चिरं समाहिता ।  
प्रातिहार्याणि चित्राणि विविधान्य् अभ्यदर्शयत् ॥ र्म्_३३।१८६{८६} ॥  
तद् दृष्ट्वा कौशलो राजा प्रसेनजित् पितापि सः ।  
ब्रह्मदत्तो नरेन्द्रो ऽपि पुरोहितो द्विजो ऽपि सः ॥ र्म्_३३।१८७{८७} ॥  
क्षेमङ्करः कुमारो ऽपि सर्वे ऽपि ब्राह्मणाश् च ते ।  
अमात्या मन्त्रिणश् चापि सर्वे सैन्यगणा अपि ॥ र्म्_३३।१८८{८८} ॥  
(र्म् ३७८)  
पौराश् चापि स्त्रियो ऽन्ये ऽपि दारका दारिका अपि ।  
सर्वे ऽतिविस्मयाक्रान्तहृदया अवतस्थिरे ॥ र्म्_३३।१८९{८९} ॥  
तत्र क्षेमङ्करो राजकुमारो ब्राह्मणैः सह ।  
तां क्षेमां साञ्जलिर् नत्वा प्रार्थयद् एवम् आदरात् ॥ र्म्_३३।१९०{९०} ॥  
नमस् ते भगिनि क्षेमे यत् ते ऽहं कामलालसाः ।  
पाणिं ग्रहीतुम् इछामि तत् क्षमस्व दयानिधे ॥ र्म्_३३।१९१{९१} ॥  
यद् एवं त्वं महाभिज्ञापदप्राप्ता महर्द्धिका ।  
यत् कामान् परिभुञ्जीथा इत्य् अस्थानम् एव हि ॥ र्म्_३३।१९२{९२} ॥  
तत् क्षमस्व त्वम् आकाशाद् अवतीर्य महीतले ।  
सर्वलोकाभिबोधार्थं सद्धर्मं समुपादिश ॥ र्म्_३३।१९३{९३} ॥  
इति सम्प्रार्थितं तेन कुमारेण निशम्य सा ।  
क्षेमा प्रसन्नास्या तत्राकाशाद् अवातरत् ॥ र्म्_३३।१९४{९४} ॥  
तत्र सा समुपागत्य जनकाये सभासने ।  
स्थित्वार्यसत्यम् आरभ्य सद्धर्मं समुपादिशत् ॥ र्म्_३३।१९५{९५} ॥  
तत् सद्धर्मामृतं पीत्वा सर्वे लोकाः प्रबोधिताः ।  
सत्यम् इति परिज्ञाय प्राभ्यनन्दन् प्रसादिताः ॥ र्म्_३३।१९६{९६} ॥  
ततः क्षेमङ्करः पित्रा सह तं कोशलाधिपं ।  
आमन्त्र्य तद्गुणाहृष्टमनाः स्वं नगरं ययौ ॥ र्म्_३३।१९७{९७} ॥  
ततः सा कन्यका क्षेमा साञ्जलिः पुरतो गता ।  
पितुः पादाम्बुजे नत्वा प्रार्थयेद् एवम् आदरात् ॥ र्म्_३३।१९८{९३} ॥  
नाहं कामार्थिनी तात सम्बुद्धशरणार्थिनी ।  
तद् इतः शासने बौद्धे गन्तुम् इछामि साम्प्रतं ॥ र्म्_३३।१९९{९९} ॥  
तद् यदि ते मयि प्रीतिर् अस्ति धार्मे ऽपि वा रुचिः ।  
तद् अत्र कृपयानुज्ञां दातुम् अर्हति मे पित ॥ र्म्_३३।२००{१००} ॥  
इति सम्प्रार्थितं पुत्र्या श्रुत्वा स कौशलाधिपः ।  
तां क्षेमां स्वात्मजां कन्यां चिरं दृष्ट्वैवम् अब्रवीत् ॥ र्म्_३३।२०१{१} ॥  
किमेत्र वक्ष्यते पुत्रि यत् त्वं सद्धर्मवाञ्छिनी ।  
किं चाप्य् असि महाभिज्ञावती प्रज्ञावती सुधीः ॥ र्म्_३३।२०२{१} ॥  
किं तु त्वं दारिका कन्या शीतवातातपाहता ।  
तत् प्रव्रज्याव्रतं वाल्ये चरितुं शक्नुयाः कथं ॥ र्म्_३३।२०३{३} ॥  
सद्धर्म यदि ते वाञ्छा गृहे स्थित्वा समाहिता ।  
त्रिरत्नभजनं कृत्वा सद्धर्मं साधयात्मजे ॥ र्म्_३३।२०४{४} ॥  
त्रिरत्नभजनोद्भूतं पुण्यं सद्धर्मसाधनं ।  
तेन सम्बोधिम् आसाद्य सम्बुद्धपदम् आप्नुयाः ॥ र्म्_३३।२०५{५} ॥  
एवं मत्वा स्वगेहे त्वं शुद्धशीलव्रतावृता ।  
त्रिरत्नभजनं कृत्वा चर नित्यं शुभे सदा ॥ र्म्_३३।२०६{६} ॥  
इति पित्रोदितं श्रुत्वा शा क्षेमा कामनिःस्पृहा ।  
पितरं तं समालोक्य पुनर् एवम् अभाषत ॥ र्म्_३३।२०७{७} ॥  
न मे तात गृहावासे क्लेशमारगणाकुले ।  
क्षणं स्थातुं मनस् तेन वाञ्छति सौगतं व्रतं ॥ र्म्_३३।२०८{८} ॥  
सर्वे ऽपि सौगतः सन्तो विहारे सुगताश्रमे ।  
सदा धर्मामृतं भुक्त्वा वसन्ति सद्गुणोद्यताः ॥ र्म्_३३।२०९{९} ॥  
(र्म् ३७९)  
त एव सद्गुणाधारा बोधिसत्वाः सुखान्विताः ।  
यावज्जीवं व्रतं धृत्वा यान्ति चान्ते जिनालयं ॥ र्म्_३३।२१०{१०} ॥  
इति दृष्ट्वाहम् इछामि प्रव्रजितुं जिनाश्रमे ।  
तद् भवान् कृपयानुज्ञां दातुम् अर्हति मे प्रभो ॥ र्म्_३३।२११{११} ॥  
इति सम्प्रार्थितं पुत्र्या श्रुत्वा स बोधितः पिता ।  
तथानुमोदनां कृत्वा तां क्षेमाम् एवम् अब्रवीत् ॥ र्म्_३३।२१२{१२} ॥  
किं मया वक्ष्यते वत्से त्वम् एवं सत्सुभार्थिनी ।  
तद् व्रज शासने बौद्धे व्रतं चर समाहिता ॥ र्म्_३३।२१३{१३} ॥  
इति पित्राभ्यनुज्ञातं श्रुत्वा सा मुदिताशया ।  
क्षेमा तस्य पितुः पादौ नत्वैव निर्ययौ ततः ॥ र्म्_३३।२१४{१४} ॥  
ततः सा मुदिता क्षेमा सहसा तत्र जिनाश्रमे ।  
गता तं श्रीघनं दृष्ट्वा मुदिता समुपाचरत् ॥ र्म्_३३।२१५{१५} ॥  
तत्र सा साञ्जलिर् नत्वा सास्तारं तं मुनीश्वरं ।  
पुरतः समुपासीना प्रार्थयद् एवम् आदरात् ॥ र्म्_३३।२१६{१६} ॥  
भगवन् नाथ सर्वज्ञ भवतां शरणं व्रजे ।  
तत् प्रव्रज्याव्रतं दत्वा सदा मे ऽनुग्रहं कुरु ॥ र्म्_३३।२१७{१७} ॥  
इत्य् अर्थितं तया श्रुत्वा भगवान् स मुनीश्वरः ।  
तच् छिरो दक्षहस्तेन पृष्ट्वा ताम् एवम् अब्रवीत् ॥ र्म्_३३।२१८{१८} ॥  
एहि वत्से प्रगछ त्वं गौतम्याः शरणं व्रज ।  
सा माता भिक्षुणीशास्ता प्रव्रज्यां ते प्रदास्यति ॥ र्म्_३३।२१९{१९} ॥  
इत्य् आदिष्टं मुनीन्द्रेण श्रुत्वा सा मुदिताशया ।  
क्षेमा तस्या जगन्मातुर् गौतम्याः समुपाचरत् ॥ र्म्_३३।२२०{२०} ॥  
तत्र सा समुपासृत्य दृष्ट्वा तां गौतमीं मुदा ।  
कृताञ्जलिपुटो नत्वा प्रार्थयद् एवम् आदरात् ॥ र्म्_३३।२२१{२१} ॥  
जगन्मातर् अहं क्षेमा भवत्याः शरणं व्रजे ।  
तन् प्रव्रज्याव्रतं मह्यं भवन्ती दातुम् अर्हति ॥ र्म्_३३।२२२{२२} ॥  
इत्य् अर्थितं तया श्रुत्वा गौतामी सा प्रसादिता ।  
तच् छिरो दक्षहस्तेन पृष्ट्वैवं ताम् अभाषत ॥ र्म्_३३।२२३{२३} ॥  
एहि भिक्षुणि वत्से शासने सौगते शुभे ।  
प्रव्रज्यासंवरं धृत्वा ब्रह्मचर्यं समाचर ॥ र्म्_३३।२२४{२४} ॥  
एहीति समादिष्टे गौतम्यास्य शुभाशया ।  
क्षेमाभून् मुण्डिता पात्रधरा सुचीवरावृता ॥ र्म्_३३।२२५{२५} ॥  
ततः सा भिक्षुणी क्षेमा सौम्यरूपा जितेन्द्रिया ।  
भित्वा ऽविद्यागणान् दुष्टान् प्राप्तविद्यागणाञ् छुभान् ॥ र्म्_३३।२२६{२६} ॥  
समाधिधारणीविद्या घटमाना समुद्यता ।  
महाभिज्ञापदप्राप्ता सम्बोधिपदसाधिनी ॥ र्म्_३३।२२७{२७} ॥  
ततः सा सुमतीर् मत्वा भवचक्रं चलाचलं ।  
मत्वा च सर्वसंस्कारगतिश् चापि विघातिनीः ॥ र्म्_३३।२२८{२८} ॥  
सर्वक्लेशगणान् हित्वा जित्वा मारगणान् अपि ।  
साक्षाद् अर्हत्पदं प्राप्य बभूव ब्रह्मचारिणी ॥ र्म्_३३।२२९{२९} ॥  
ततः साकाशसादृश्या निर्विकल्पा निरञ्जना ।  
वासिचन्दनकल्पांशा परिशुद्धत्रिमण्डला ॥ र्म्_३३।२३०{३०} ॥  
संसारलाभसत्कारनिःस्पृहा सर्वदेहिनां ।  
(र्म् ३८०)  
स देवासुरलोकानां वन्द्या पूज्याभवत् सती ॥ र्म्_३३।२३१{३१} ॥  
ततः स भगवाञ् छास्ता सर्वज्ञो ऽर्हन् मुनीश्वरः ।  
सर्वान्स् तां श्रावकां भिक्षून् समामन्त्र्यैवम् आदिशत् ॥ र्म्_३३।२३२{३२} ॥  
एषाग्रा भिक्षवः सर्वभिक्षूणीनां ममाश्रमे ।  
अभिज्ञाप्रतिभाणसत्प्रज्ञानां यद् इयं सुधीः ॥ र्म्_३३।२३३{३३} ॥  
क्षेमाख्या भिक्षुणी सत्यवादिनी ब्रह्मचारिणी ।  
सत्य् अद्वयपरिज्ञाता सम्बोधिपदगामिनी ॥ र्म्_३३।२३४{३४} ॥  
इत्य् आदिष्टे मुनीन्द्रेण सर्वे ते साङ्घिका अपि ।  
विस्मितास् तं मुनिं नत्वा पप्रछुस् तत् पुराकृतं ॥ र्म्_३३।२३५{३५} ॥  
भगवन्न् अनया कर्म किं पुरा सुकृतं कृतं ।  
येनेयं भद्रिका क्षेमा प्रज्ञावती महर्द्धिका ॥ र्म्_३३।२३६{३६} ॥  
महाप्रज्ञावतीनां च सर्वासाम् अपि सद्धियां ।  
महर्द्धिप्रतिभाणानाम् अग्रा निर्दिश्यते त्वया ॥ र्म्_३३।२३७{३७} ॥  
तद् इमे साङ्घिकाः सर्वे श्रोतुम् इछन्ति साम्प्रतं ।  
तत् सर्वं समुपादिश्य सर्वाल् लोकान् प्रबोधय ॥ र्म्_३३।२३८{३८} ॥  
इति तैः प्रार्थितं श्रुत्वा भगवान् स मुनीश्वरः ।  
सर्वान्स् तान् साङ्घिकान् भिक्षून् समालोक्यैवम् आदिशत् ॥ र्म्_३३।२३९{३९} ॥  
शृणुत भिक्षवः सर्वे पुरा यद् अनया कृतं ।  
तद् अहं सम्प्रवक्ष्यामि सर्वलोकाभिबोधने ॥ र्म्_३३।२४०{४०} ॥  
पुराभूत् काश्यपो नाम तथागतो मुनीश्वरः ।  
सर्वज्ञो ऽर्हञ् जगच्छास्ता सुगतो धर्माधिपो जिनः ॥ र्म्_३३।२४१{४१} ॥  
वाराणस्याम् उपारण्ये मृगदावे जिनाश्रमे ।  
सद्धर्मं समुपादिश्य विजहार ससाङ्घिकः ॥ र्म्_३३।२४२{४२} ॥  
तच् छासने तदा श्रेष्ठिदुहिता शरणं गता ।  
प्रव्रज्याव्रतम् आदाय प्रचचार समाहिता ॥ र्म्_३३।२४३{४३} ॥  
सा तत्र शासने बौद्धे ददौ दानं समादरात् ।  
द्वादशाब्द सहस्राणि ब्रह्मचर्यं चचार च ॥ र्म्_३३।२४४{४४} ॥  
न केस्मिं विगुणे ऽभ्यासं चकार सा निरुद्यमा ।  
केवलं संवरं धृत्वा त्रिरत्नं सर्वदाभजत् ॥ र्म्_३३।२४५{४५} ॥  
तस्यायाभूद् उपाध्याया भिक्षुणी ब्रह्मचारिणी ।  
सा काश्यपेन निर्दिष्टा प्रज्ञावतीगणाग्रगा ॥ र्म्_३३।२४६{४६} ॥  
तत् समाकर्ण्य सा साध्वी भिक्षुणी चानुमोदिता ।  
मनसैवं समाधाय प्रणिधानं व्यधान् मुदा ॥ र्म्_३३।२४७{४७} ॥  
यथायम् उत्तरो विप्रो व्याकृतस् तेन तायिना ।  
कलौ शाक्यमुनिर् नाम तथागतो भवेद् इटि ॥ र्म्_३३।२४८{४८} ॥  
तदा तस्य मुनीन्द्रस्य शासने शरणं गता ।  
प्रव्रज्यासंवरं धृत्वा चरेयं ब्रह्मचारिकां ॥ र्म्_३३।२४९{४९} ॥  
अहम् अपि तया तत्र प्रज्ञावतीगणाधिपा ।  
भवेय हि यथापीयम् उपाध्याया ममाधुना ॥ र्म्_३३।२५०{५०} ॥  
सदैतत्प्रणिधानेन चरन्ति सा शुभाशया ।  
त्रिरत्नस्मरणं कृत्वा समये मरणं ययौ ॥ र्म्_३३।२५१{५१} ॥  
यासौ श्रेष्ठिसुता ह्य् एषा क्षेमा राजसुताधुना ।  
यान्मेति भिक्षवो यूयं मन्यध्वं व्रतम् एव हि ॥ र्म्_३३।२५२{५२} ॥  
(र्म् ३८१)  
यत् तदा प्रकृतं दानं काश्यपशासने ऽनया ।  
एतद्धर्मविपाकेन भवतीयं नृपात्मजा ॥ र्म्_३३।२५३{५३} ॥  
यच् चापि ह्य् अनया तत्र ब्रह्मचर्यं सुपालितं ।  
एतत्पुण्यैर् इहार्हन्ती भवतीयं किला ऽधुना ॥ र्म्_३३।२५४{५४} ॥  
यद्यापि ह्य् अनया तत्र प्रणिधानं कृतं यथा ।  
तथेयं भवति ह्य् अत्र प्रज्ञावतीगणाधिपा ॥ र्म्_३३।२५५{५५} ॥  
एवं हि यत् कृतं येन तेनैव भुज्यते फलं ।  
अभुक्तं क्षीयते नैव कर्म क्वापि कदा चन ॥ र्म्_३३।२५६{५६} ॥  
नाग्निभिर् दह्यते कर्म क्लिद्यते नोदकैर् अपि ।  
वायुभिः शुष्यते नैव क्षीयते नापि भूमिषु ॥ र्म्_३३।२५७{५७} ॥  
न प्रणश्यन्ति कर्माणि जन्मकल्पशतैर् अपि ।  
सामाग्रीं प्राप्य काले हि फलन्ति प्राणिनां खलु ॥ र्म्_३३।२५८{५८} ॥  
अन्यथापि भवेन् नैव कृतकर्मफलं क्वचित् ।  
कृष्णकर्मविपाके हि दुःखतैव सदा भवे ॥ र्म्_३३।२५९{५९} ॥  
शुभकर्मविपाके तु सुखतैव सदा भवेत् ।  
मिश्रितकर्मपाकेन मिश्रितता सदैव हि ॥ र्म्_३३।२६०{६०} ॥  
यथैव यत् कृतं कर्म तथैव तत् फलं ध्रुवं ।  
एवं मत्वात्र संसारे सर्वदा शुभवाञ्छिभिः ॥ र्म्_३३।२६१{६१} ॥  
त्रिरत्नभजनं कृत्वा चरितव्यं सदा शुभे ॥ र्म्_३३।२६२{६२} ॥  
इत्य् आदिष्टं मुनीन्द्रेण श्रुत्वा ते सर्वसाङ्घिकाः ।  
तथेति प्रतिविज्ञप्य प्राभ्यनन्दन् प्रबोधिताः ॥ र्म्_३३।२६३{६३} ॥  
एतन् मे गुरुणादिष्टं श्रुतं मया तथोच्यते ।  
त्वं चाप्य् एवं महाराज चर नित्यं शुभे सदा ॥ र्म्_३३।२६४{६४} ॥  
प्रजाश् चापि तथा राजन् बोधयित्वा प्रयत्नतः ।  
बोधिमार्गे प्रतिष्ठाप्य पालयस्व समाहितः ॥ र्म्_३३।२६५{६५} ॥  
तेन ते सर्वदा नित्यं सर्वत्रापि शुभं भवेत् ।  
क्रमाद् बोधिं च सम्प्राप्य सम्बुद्धपदम् आप्नुयाः ॥ र्म्_३३।२६६{६६} ॥  
इति तेनार्हतादिष्टं श्रुत्वा ऽशोकः स भूपतिः ।  
तथेति प्रतिविज्ञप्य प्राभ्यनन्दत् सपार्षदः ॥ र्म्_३३।२६७{६७} ॥  
क्षेमावदानं मनुजा इदं ये शृण्वन्ति चापि निशामयन्ति ।  
ते सर्व एवं सततं सुखानि भुक्त्वा प्रयान्त्य् एव जिनालयन् ते ॥ र्म्_३३।२६८{६८} ॥  
  
++ इति रत्नावदानतत्वे क्षेमावदानं समाप्तम् ++  
  
(र्म् ३८२)  
XXXइव् आरामिकावदान  
अथाशोको महीपालः कृताञ्जलिः प्रमोदितः ।  
उपगुप्तं यतिं नत्वा पुनर् एवम् अभाषत ॥ र्म्_३४।१{१} ॥  
भदन्त श्रोतुम् इछामि पुनर् अन्यत् सुभाषितं ।  
तद्यथा गुरुणादिष्टं तथादेष्टुञ् च मे ऽर्हति ॥ र्म्_३४।२{२} ॥  
इति सम्प्रार्थितं राज्ञा श्रुत्वा सो ऽर्हन् महामतिः ।  
तम् अशोकं महाराजं समालोक्यैवम् आदिशत् ॥ र्म्_३४।३{३} ॥  
शृणु साधु महाराज यथा मे गुरुणोदितं ।  
तथात्राहं प्रवक्ष्यामि तव धर्मप्रवृद्धये ॥ र्म्_३४।४{४} ॥  
तद्यथा भगवान् बुद्धः शाक्यसिंहो मुनीश्वरः ।  
सर्वज्ञः सुगतो शास्ता धर्मराजस् तथागतः ॥ र्म्_३४।५{५} ॥  
श्रावकैर् भिक्षुभिः सार्द्धं भिक्षुणीभिर् उपासकैः ।  
उपासिकागणैश् चापि चैलकैश् चापि तीर्थिकं ॥ र्म्_३४।६{६} ॥  
बोधिसत्वैर् महासत्वैः सर्वसत्वहितङ्करं ।  
ऋषिभिर् योगिभिश् चापि यतिभिर् ब्रह्मचारिभिः ॥ र्म्_३४।७{७} ॥  
श्रावस्त्या बहिर् उद्याने जेतारण्ये जिनाश्रमे ।  
विहारे व्यहरल् लोकहितार्थं धर्मम् आदिशन् ॥ र्म्_३४।८{८} ॥  
तत् सद्धर्मामृतं पातुं सर्वे सत्वाः प्रमोदिताः ।  
शक्रब्रह्मादयो देवाः सर्वलोकाधिपा अपि ॥ र्म्_३४।९{९} ॥  
नगेन्द्रा असुरेन्द्राश् च यक्षगन्धर्वकिन्नराः ।  
सिद्धा विद्याधराः साध्या गरुडा राक्षसा अपि ॥ र्म्_३४।१०{१०} ॥  
ब्राह्मणाः क्षत्रिया भूपा राजपुत्राश् च मन्त्रिणः ।  
अमात्याः श्रेष्ठिनः पौर गृहाधिपा महाजनाः ॥ र्म्_३४।११{११} ॥  
वणिजः सार्थवाहाश् च शिल्पिनो ऽपि शुभार्थिनः ।  
ग्राम्या जानपदाश् चान्यलोकाः कार्पटिकादयः ॥ र्म्_३४।१२{१२} ॥  
सर्वे ते समुपाश्रित्य विहारे तं मुनीश्वरं ।  
दृष्ट्वा साञ्जलयो नत्वा मुदिताः समुन्पाविशन् ॥ र्म्_३४।१३{१३} ॥  
तत्र सर्वे ऽपि ते नाथं तम् अभ्यर्च्य यथाक्रमं ।  
त्रिधा प्रदक्षिणीकृत्य प्रणत्वा समुपाश्रयन् ॥ र्म्_३४।१४{१४} ॥  
तदा तान् समुपासीनां दृष्ट्वा स भगवाञ् जिनः ।  
आर्यसत्यं समारभ्य सद्धर्मं समुपादिशत् ॥ र्म्_३४।१५{१५} ॥  
तत् सद्धर्मामृतं पीत्व सर्वे ब्रह्मादयो ऽपि ते ।  
लोकाः सत्यम् इति मत्वा प्राभ्यनन्दन् प्रबोधिताः ॥ र्म्_३४।१६{१६} ॥  
तस्मिन्न् अवसरे कश्चित्ऽसौ ऽथ आरमिकः सुधीः ।  
दन्तकाष्ठं समादाय श्रावस्त्यां समुपाविशत् ॥ र्म्_३४।१७{१७} ॥  
तत्र नैमित्तिको द्वारे ऽवस्थितस् तम् आगतं ।  
दृष्ट्वा तद् दन्तकाष्ठं च समालोक्यैवम् उपागमत् ॥ र्म्_३४।१८{१८} ॥  
(र्म् ३८३)  
वतैतद् दन्तकाष्ठं यो भक्षयिष्यति मानवः ।  
नूनम् णतरणं भोग्यं प्रभोक्ष्यति स भाग्यवान् ॥ र्म्_३४।१९{१९} ॥  
एतत् तेनोदितं श्रुत्वा स आरमिक उन्मुखः ।  
तत्रैव क्षणम् आश्रित्य मनसैवं व्यचिन्तयत् ॥ र्म्_३४।२०{२०} ॥  
कस्माय् एतद् अहं दद्यां सम्मानो येन मे भवेत् ।  
एवं ध्यात्वा पुनस् तत्र मनसैवं व्यचिन्तयत् ॥ र्म्_३४।२१{२१} ॥  
यद् अयं भगवान् बुद्धः सर्वत्रैधातुकाधिपः ।  
जगच्छास्ता जगन्नाथो धर्मराजो मुनीश्वरः ॥ र्म्_३४।२२{२२} ॥  
यद् अस्मै दीयते किञ्चिद् अपि तत् फलम् उत्तमं ।  
अप्रमेयम् असङ्ख्येयं महत्ख्यातं श्रुतं मया ॥ र्म्_३४।२३{२३} ॥  
तद् अस्मै धर्मराजाय बुद्धाय सर्वतायिने ।  
जगच्छास्त्रे मुनीन्द्राय दद्यां काष्ठम् इदं न्व् अहं ॥ र्म्_३४।२४{२४} ॥  
इति ध्यात्वा विनिश्चित्य स आरमिक आदरात् ।  
दन्तकाष्ठं तद् आदाय जेतोद्याने उपाचरत् ॥ र्म्_३४।२५{२५} ॥  
तत्र तं श्रीघनं दृष्ट्वा भिक्षुसङ्घपुरस्कृतं ।  
विहारे स प्रसन्नास्याः प्रविष्टः समुपाचरत् ॥ र्म्_३४।२६{२६} ॥  
तत्र तस्य मुनीन्द्रस्य दन्तकाष्ठं तद् आदरात् ।  
उपस्थाप्य प्रणत्वा स साञ्जलिर् एवम् अब्रवीत् ॥ र्म्_३४।२७{२७} ॥  
भगवन् नाथ सर्वज्ञ ममानुग्रहकारणात् ।  
दन्तकाष्ठम् इमं शास्ता भवान् आदातुम् अर्हति ॥ र्म्_३४।२८{२८} ॥  
एवं सम्प्रार्थिते तेन भगवान् स मुनीश्वरः ।  
दृष्ट्वा तत् काष्ठम् आदाय तस्याग्रतो व्यसृजत ॥ र्म्_३४।२९{२९} ॥  
तदा तत् काष्ठम् आदाय स उद्यानपालको मुदा ।  
तत्रैव सौगतारामे निखन्य निदधे भुवि ॥ र्म्_३४।३०{३०} ॥  
तत्र निहितमात्रं तत् काष्ठं मूलप्रतिष्ठितं ।  
महच्छाखाहरित्पत्रपुष्पफलसमृद्धितः ॥ र्म्_३४।३१{३१} ॥  
तत्क्षणेन महान् वृक्षो न्यग्रोधः परिमण्डलः ।  
सर्वसत्वमनोहारी महामेघ इवाभवत् ॥ र्म्_३४।३२{३२} ॥  
तत्र स भगवान् गत्वा तच्छायां समुपाश्रयन् ।  
सभामध्यासनासीनः सद्धार्मं समुपादिशत् ॥ र्म्_३४।३३{३३} ॥  
एतद् अद्भुतम् आलोक्य सर्वे लोकाः सविस्मयाः ।  
तत् सद्धर्मामृतं पीत्वा प्राभ्यनन्दन् प्रमोदिताः ॥ र्म्_३४।३४{३४} ॥  
तदा तत्र महात्मा स गृहीशो ऽनाथपिण्डदः ।  
समागत्य मुनीन्द्रं तं नत्वैवं प्रार्थयन् मुदा ॥ र्म्_३४।३५{३५} ॥  
भगवन्न् अहम् अद्येह भगवन्तं ससाङ्घिकं ।  
पूजयितुं समिछामि तन् ममानुग्रहं कुरु ॥ र्म्_३४।३६{३६} ॥  
इति तत् प्रार्थितं श्रुत्वा भगवान् स मुनीश्वरः ।  
तथेति तं समालोक्य तूष्णीं भूत्वाध्युवास तत् ॥ र्म्_३४।३७{३७} ॥  
तद् अधिवासितं शास्त्र मत्वा सो ऽनाथपिण्डदः ।  
तत्रासनानि प्रज्ञप्य तत् सामग्रीं समानयत् ॥ र्म्_३४।३८{३८} ॥  
तदा स भगवान्स् तत्र ससाङ्घिकः समुत्थितः ।  
तद् दत्तं पाद्यम् आदाय स्वस्वासने समाश्रयत् ॥ र्म्_३४।३९{३९} ॥  
तत्रासनसमासीनं तं मुनीन्द्रं ससाङ्घिकं ।  
(र्म् ३८४)  
दृष्ट्वा स मुदितः श्रेष्ठी यथाक्रमं समर्चयेत् ॥ र्म्_३४।४०{४०} ॥  
ततः शतरसै भोज्यैः सुप्रणीतैः स दीनभृत् ।  
सम्बुद्धप्रमुखं सर्वसङ्घं तं समतर्पयत् ॥ र्म्_३४।४१{४१} ॥  
ततः स श्रीघनं सर्वसङ्घं च परितुष्टितं ।  
मत्वा पनीयपात्राणि तद् धस्तादीं व्यशोधयत् ॥ र्म्_३४।४२{४२} ॥  
ततः क्रमुकताम्बूलगणौषधीरसायनं ।  
दत्वा स साञ्जलिर् नत्वा ससङ्घं तम् उपाश्रयत् ॥ र्म्_३४।४३{४३} ॥  
ततः स भगवान् दृष्ट्वा तं गृहस्थम् उपस्थितं ।  
आदिमध्याम्टकल्याणं साशिषं धर्मम् आदिशत् ॥ र्म्_३४।४४{४४} ॥  
तद् दृष्ट्व समहोत्साहम् आरमिकः स मोहितः ।  
नैमित्तिकसमाख्यातं सत्यं मत्वाभ्यनन्दत ॥ र्म्_३४।४५{४५} ॥  
ततः स सुप्रसन्नात्मा आरामिकः प्रमोदितः ।  
समुत्थाय मुनीन्द्रस्य पुरतः समुपाचरत् ॥ र्म्_३४।४६{४६} ॥  
तत्र तस्य मुनीन्द्रस्य पादयोः स कृताञ्जलिः ।  
प्रणत्वा मनसा बोधिप्रणिधानं व्यधान् मुदा ॥ र्म्_३४।४७{४७} ॥  
यद् अस्मै धर्मराजाय जगच्छास्त्रै जगद्भुते ।  
मयात्र श्रद्धया दत्तकाष्ठमात्रं समर्प्पितं ॥ र्म्_३४।४८{४८} ॥  
एतत्पुण्यविपाकेन चरित्वाहं शुभे सदा ।  
प्रत्येकां बोधिम् आसाद्य निर्वृतिपदम् आप्नुयां ॥ र्म्_३४।४९{४९} ॥  
इति तेन सुचित्तेन प्रणिधानम् कृतं सदा ।  
मत्वा स भगवान् स्मितं विससर्ज सरश्मिकं ॥ र्म्_३४।५०{५०} ॥  
ततस् ते रश्मयः सर्वा मुनिमुखाब्जनिःसृताः ।  
नाना वर्णाः समन्तेषु भुवनेषु स भासयन् ॥ र्म्_३४।५१{५१} ॥  
ये चाधो भुवने याताः सर्वत्र नरकेषु ते ।  
अवभास्य सुखीकृत्य नारकीयान् प्रचेरिरे ॥ र्म्_३४।५२{५२} ॥  
तद्रश्मिसम्परिस्पृष्टाः सर्वे ते नरकस्थिताः ।  
निर्दुःखाः सुखसम्पन्ना विस्मिता एवम् ऊचिरे ॥ र्म्_३४।५३{५३} ॥  
अहो चित्रं कथं दुःखं प्रस्रब्धं जायते सुखं ।  
इतश् च्युताः कुहान्यत्र सम्प्राप्ताः साम्प्रतं वयं ॥ र्म्_३४।५४{५४} ॥  
इति सन्दिग्धचित्तानां तेषां नरकवासिनां ।  
बोधार्थं निर्मितं बुद्धं भगवान् व्यसृजत् तदा ॥ र्म्_३४।५५{५५} ॥  
तन् निर्मितं मुनिं दृष्ट्वा सर्वे ते नरकस्थितिताः ।  
महच्चित्रसमाक्रान्तहृदयाश् चैवम् ऊशिरे ॥ र्म्_३४।५६{५६} ॥  
नैवान्यत्र गता सर्वे इहैव संस्थिता वयं ।  
किन्त्व् अयं पुरुषो ऽपूर्वदर्शनः समुपागतः ॥ र्म्_३४।५७{५७} ॥  
नूनम् अयं महासत्त्वः समीक्ष्यास्मान् सुदुःखिनः ।  
कृपया चोदितः सर्वान् समुद्धर्त्तुम् इहागतः ॥ र्म्_३४।५८{५८} ॥  
तद् अस्य पुरुषस्यात्र सर्वैर् अस्माभिर् आदरात् ।  
श्रद्धया शरणं गत्वा कर्त्तव्यं भजनं मुदा ॥ र्म्_३४।५९{५९} ॥  
इति सम्भाष्य ते सर्वे नारकीया प्रसादिताः ।  
तस्य निर्मितबुद्धस्य प्राभजञ् छरणं गताः ॥ र्म्_३४।६०{६०} ॥  
(र्म् ३८५)  
तदैतद्भजनोत्पन्नैः पुण्यैस् ते नरकोत्थिताः ।  
निर्मुक्तपातकाः सर्वे शुद्धकाया दिवं ययुः ॥ र्म्_३४।६१{६१} ॥  
एवं ते रश्मयः सर्वे सर्वान्स् तान् निरयाशृतान् ।  
अवभास्य समुद्धृत्य प्रत्याययुर् मुनेः पुरः ॥ र्म्_३४।६२{६२} ॥  
एवम् उर्द्धगता ये च रश्मयस् ते प्रसारिताः ।  
अवभास्य दिशः सर्वाः सम्प्रसुस्रुः सुरालयान् ॥ र्म्_३४।६३{६३} ॥  
सर्वान् देवालयांश् चैवम् अवभास्य समन्ततः ।  
गत्वाकनिष्ठपर्यन्तं सर्वान् देवान् अचोदयन् ॥ र्म्_३४।६४{६४} ॥  
अनित्यं खलु संसारं दुःखशून्यम् अनात्मकं ।  
पुण्यम् एव जगत्सारं मत्वा तच् चिनुतादरात् ॥ र्म्_३४।६५{६५} ॥  
निष्क्रामतारभध्वं तद् युज्यध्वं बुद्धशासने ।  
मारसैन्यान् विनिर्जित्य चरध्वं संवरे सदा ॥ र्म्_३४।६६{६६} ॥  
यो ऽप्रमत्तो मुनीन्द्रस्य शासने सञ्चरिष्यते ।  
स हित्वा जन्म संसारे दुःखस्यान्तं करिष्यति ॥ र्म्_३४।६७{६७} ॥  
इत्य् उद्घोषैः सुरान् सर्वाञ् चोदयित्वा समन्ततः ।  
सर्वे ते रश्मयस् तत्र पुरः प्रत्याययुर् मुनेः ॥ र्म्_३४।६८{६८} ॥  
तत्र ते रश्मयः सर्वे ऽप्य् एकीभूताश् च पिण्डिताः ।  
मुनिं प्रदक्षिणीकृत्य तद् ऊर्णायां समाविशन् ॥ र्म्_३४।६९{६९} ॥  
तद् दृष्ट्वा सभासीनाः सर्वे लोकाः सविस्मयाः ।  
किं शास्तेहादिशेद् धर्मम् इत्य् एवं समचिन्तयत् ॥ र्म्_३४।७०{७०} ॥  
अथानन्दः समुत्थाय कृताञ्जलिः सविस्मयः ।  
भगवन्तं तम् आनम्य प्रार्थयद् एवम् आदरात् ॥ र्म्_३४।७१{७१} ॥  
नाहेतुप्रत्ययं शास्तर् हसन्ति सुगताः क्वचित् ।  
तत् किम् अर्थञ् जगन्नाथ भवान् हसति साम्प्रतं ॥ र्म्_३४।७२{७२} ॥  
यद् भवतः स्मितं दृष्ट्वा सर्वे इमे सभाजनाः ।  
विस्मयसमुपाक्रान्तचित्तास् तिष्ठन्ति सर्ववित् ॥ र्म्_३४।७३{७३} ॥  
तद् यद् अर्थे भवान् स्मितं मुञ्चति तज् जगद्गुरो ।  
समुपादिश्य सर्वेषां संशयं छेतुम् अर्हति ॥ र्म्_३४।७४{७४} ॥  
इत्य् आनन्दोदितं श्रुत्वा भगवान् मुनीश्वरः ।  
तम् आनन्दं सभां चापि समालोक्यैवम् आदिशत् ॥ र्म्_३४।७५{७५} ॥  
एवम् एतत् तथानन्द यथाख्यातं त्वया किल ।  
नाहेतुप्रत्ययं बुद्धा मुञ्चन्ति हि स्मितं क्व चित् ॥ र्म्_३४।७६{७६} ॥  
यदर्थे ऽहम् इहानन्द स्मितं मुञ्चामि साम्प्रतं ।  
तत् सत्यं सम्प्रवक्ष्यामि शृणुत यूयम् आदरात् ॥ र्म्_३४।७७{७७} ॥  
यद् अयं श्रद्धयानन्द सुधीर् उद्यानपालकः ।  
दन्तकाष्ठम् उपस्थाप्य सत्कारं कुरुते मम ॥ र्म्_३४।७८{७८} ॥  
एतत्पुण्यविपाकेन कल्पान्य् अपि त्रयोदश ।  
विनिपातम् अयं क्वापि गमिष्यति कदा चन ॥ र्म्_३४।७९{७९} ॥  
सर्वदायं महासत्वः सद्धर्मसाधनोद्यतः ।  
सद्गुणी सुखसम्भोक्ता बोधिसत्वो भविष्यति ॥ र्म्_३४।८०{८०} ॥  
ततो ऽन्ते ऽयं महाभिज्ञः परिशुद्धत्रिमण्डलः ।  
प्रत्येकं बोधिम् आसाद्य प्रत्येकसुगतो जिनः ॥ र्म्_३४।८१{८१} ॥  
विमलो नाम सत्वानां हितकरी शुभङ्करः ।  
(र्म् ३८६)  
ब्रह्मचारी विशुद्धात्मा लोकनाथो भविष्यति ॥ र्म्_३४।८२{८२} ॥  
एवम् आनन्द विज्ञाय सम्बुद्धशासने क्वचित् ।  
किञ्चिद् वापि प्रदातव्यं तत् फलं स्यान् महत्तरं ॥ र्म्_३४।८३{८३} ॥  
इत्य् आदिष्टं मुनीन्द्रेण श्रुत्वा ते साङ्घिकादयः ।  
सर्वे लोकाः सभासीनाः प्राभ्यनन्दन् प्रबोधिताः ॥ र्म्_३४।८४{८४} ॥  
सो ऽपि चारामिकः श्रुत्वा व्याकृतं सुगतेन तत् ।  
त्रिरत्नभजनं कर्तुं समैछन् मुदितः सदा ॥ र्म्_३४।८५{८५} ॥  
तच् छ्रुत्वा स महादाता गृहस्थो ऽनाथपिण्डदः ।  
साञ्जलिस् तं जिनं नत्वा मुदितः स्वगृहं ययौ ॥ र्म्_३४।८६{८६} ॥  
ततः स भगवाञ्च् छास्ता समुत्थाय ससाङ्घिकः ।  
स्वासनसमुपासीनस् तस्थौ ध्यानसमाहितः ॥ र्म्_३४।८७{८७} ॥  
ततः आरमिकः सो ऽपि सर्वादा सम्प्रमोदितः ।  
त्रिरत्नभजनं कुर्वन् प्राचरत् समुपस्थितः ॥ र्म्_३४।८८{८८} ॥  
इति मे गुरुणादिष्टं श्रुतं मया तथोच्यते ।  
त्वयाप्य् एवं महाराज भज रत्नत्रयं सदा ॥ र्म्_३४।८९{८९} ॥  
लोकाश् चापि तथा राजं बोधयित्वा प्रयत्नतः ।  
त्रिरत्नभजनोत्साहे योजनीयास् त्वया सदा ॥ र्म्_३४।९०{९०} ॥  
तेन ते मङ्गलं नित्यं सर्वत्रापि भवेत् सदा ।  
क्रमाद् बोधिं समासाद्य सम्बुद्धपदम् आप्नुयाः ॥ र्म्_३४।९१{९१} ॥  
इति तेनार्हतादिष्टं श्रुत्वाशोकः स भूपतिः ।  
तथेति प्रतिविज्ञप्य प्राभ्यनन्दत् सपार्षदः ॥ र्म्_३४।९२{९२} ॥  
आरमिकस्येदम् इहावदानं शृण्वन्ति ये ये च निशामयन्ति ।  
ते सर्वम् एवं शुभसत्सुखानि भुक्त्वा प्रयआस्यन्ति जिनालयन् ते ॥ र्म्_३४।९३{९३} ॥  
  
++ इति रत्नावदानतत्वे आरमिकावदानं समाप्तम् ++  
  
  
(र्म् ३८७)  
XXXव् शोभितावदान  
अथाशोको महाराजः कृताञ्जलिपुटो मुदा ।  
उपगुप्तं यतिं नत्वा प्रार्थयेच् चैवम् आदरात् ॥ र्म्_३५।१{१} ॥  
भदन्त श्रोतुम् इछामि पुनर् अन्यत् सुभाषितं ।  
तद्यथा गुरुणादिष्टं तथाख्यातुं च मे ऽर्हति ॥ र्म्_३५।२{२} ॥  
इति सम्प्रार्थितं तेन श्रुत्वा सो ऽर्हं सुधीर् यतिः ।  
उपगुप्तो नरेन्द्रं तं समालोक्यैवम् अब्रवीत् ॥ र्म्_३५।३{३} ॥  
शृणु राजन् महाभाग यथा मे गुरुभाषितं ।  
तथात्र हि प्रवक्ष्यामि तव चित्ताभिबोधने ॥ र्म्_३५।४{४} ॥  
तद्यथा भगवाच् छास्ता शाक्यसिंहो मुनीश्वरः ।  
सर्वज्ञो ऽर्हञ् जगन्नाथो धर्मराजस् तथागतः ॥ र्म्_३५।५{५} ॥  
सम्बुद्धः स तथा तत्र पुरे कपिलवस्तुनि ।  
न्यग्रोधरुचिरारामे विजहार ससाङ्घिकः ॥ र्म्_३५।६{६} ॥  
तस्मिंश् च समये तत्र पुरे कपिलवस्तुनि ।  
शाक्य आसीन् महासाधुः श्रीमान् यक्षाधिपोपमः ॥ र्म्_३५।७{७} ॥  
सर्वलोकप्रधानाख्यः सर्वद्रव्यसमृद्धिमान् ।  
तस्य भार्या सुरूपाख्या सुन्दरी रतिसन्निभा ॥ र्म्_३५।८{८} ॥  
सुभाविनी रमा कान्ता स्वकुलधर्मचारिणी ।  
तया सह समारक्तः स श्रीमान् परिचारयन् ॥ र्म्_३५।९{९} ॥  
यथाकामं सुखं भुक्त्वा रराम सम्प्रमोदितः ।  
ततः स्वापन्नसत्वाभूत् सा सुरूपा प्रगर्भिता ।  
क्रमाद् वृद्धोदरा पाण्डुवर्णा स्वल्पाशिनी कृशा ॥ र्म्_३५।१०{१०} ॥  
ततः सा समये सूत दारकं दिव्यसुन्दरं ।  
दर्शनीयं सुभद्राङ्गं प्रासादिकं मनोहरं ॥ र्म्_३५।११{११} ॥  
तस्य जन्मन्य् अनेकानि महाश्चर्यकराण्य् अपि ।  
प्रादुर्भूतानि तैः सर्वं नगरं परिशोभितं ॥ र्म्_३५।१२{१२} ॥  
तम् अभिशोभितं जातम् श्रुत्वा स जनको मुदा ।  
सहसोपेत्य सम्पश्यन्स् तस्थौ चित्रान्विताशयः ॥ र्म्_३५।१३{१३} ॥  
ततः स मुदितो ज्ञातीन् आहूय सह वान्धवैः ।  
कृत्व जातिमहं तस्य नामा हि ख्यातुम् अब्रवीत् ॥ र्म्_३५।१४{१४} ॥  
भवन्तो ज्ञातयः सर्वे दृष्ट्वास्य लक्षणं यथा ।  
तथा नामप्रसिद्धेन व्यवस्थापितुम् अर्हथ ॥ र्म्_३५।१५{१५} ॥  
इति तेनोदितैः श्रुत्वा सर्वे ते ज्ञातयस् तथा ।  
तस्य निमित्तम् आलोक्य तं शाक्यम् एवम् अब्रुवन् ॥ र्म्_३५।१६{१६} ॥  
साधो यज् जायते आत्माभैः शोभयति पुरं ततः ।  
शोभित इति नामास्य भवतु प्रथितं भुवि ॥ र्म्_३५।१७{१७} ॥  
इति तै ज्ञातिभिः सर्वे समाख्यातं निशम्य सः ।  
तथा तेनाभिधानेन प्राख्यापयत् तम् आत्मजं ॥ र्म्_३५।१८{१८} ॥  
(र्म् ३८८)  
ततः शोभितो ऽष्टाभिर् धात्रीभिः प्रातिपालितः ।  
परिपुष्टो ऽभिवृद्धो ऽभू ह्रदारुहाम्बुजं यथा ॥ र्म्_३५।१९{१९} ॥  
यदा सो दारकः प्रौढः कुमारत्वम् अवाप्तवान् ।  
तदा पित्रा स विद्यार्थी गुरुहस्ते समर्प्पितः ॥ र्म्_३५।२०{२०} ॥  
ततः स गुरुणा शास्त्रा क्रमाल् लिपिर् अशिष्यते ।  
तथाभिशिष्यमाणः स सर्वविद्यान्तम् आययौ ॥ र्म्_३५।२१{२१} ॥  
ततः स शोभितो धीमान् सर्वविद्यां विचक्सणः ।  
तीर्थिकवादसंरक्तो विरक्तो ऽभूद् गृहाश्रमे ॥ र्म्_३५।२२{२२} ॥  
सदा स तीर्थिकारामे गत्वा स तीर्थिकैः सह ।  
शास्त्रसञ्चोदनोत्साहै रेमे जयन् प्रवादिनः ॥ र्म्_३५।२३{२३} ॥  
तस्मिंश् च समये तत्र न्यग्रोधरुचिराश्रमं ।  
स भगवान् सभासीनो धर्मम् आदेष्टुम् आरभत् ॥ र्म्_३५।२४{२४} ॥  
तदा ते भिक्षवः सर्वे भिक्षुण्यो ऽपि समागताः ।  
व्रतिनश् चैलकाश् चान्ये उपासका उपासिकाः ॥ र्म्_३५।२५{२५} ॥  
बोधिसत्वा महासत्वास् तथान्ये श्रावका अपि ।  
तत् सद्धर्मामृतं पातुं सर्वे ते समुपाचरन् ॥ र्म्_३५।२६{२६} ॥  
तत्र तं श्रीघनं नत्वा परिवृत्य समन्ततः ।  
पुरस्कृत्य समालोक्य सर्वे ते उपतस्थिरे ॥ र्म्_३५।२७{२७} ॥  
तदान्ये ऽपि समायाता ब्रह्मशक्रादयः सुराः ।  
चत्वारो लोकपालाश् च सर्वे लोकाधिपा अपि ॥ र्म्_३५।२८{२८} ॥  
सिद्धा विद्याधराश् चापि यक्षगन्धर्वकिन्नराः ।  
रक्षसा गरुडा नागास् तथान्ये ऽपि महर्द्धिकाः ॥ र्म्_३५।२९{२९} ॥  
यतयो योगिनश् चापि निर्ग्रन्थास् तीर्थिका अपि ।  
ऋषयो ब्राह्मणाश् चापि तापसा ब्रह्मचारिणः ॥ र्म्_३५।३०{३०} ॥  
राजानः क्षत्रिया वैश्या अमात्या मन्त्रिणो जनाः ।  
श्रेष्ठिनो धनिनः पौराः सार्थवाहा महाजनाः ॥ र्म्_३५।३१{३१} ॥  
वणिजः शिल्पिनश् चापि तथान्यदेशवाशिनः ।  
ग्राम्या जानपदाश् चापि तथा कार्पटिका अपि ॥ र्म्_३५।३२{३२} ॥  
सर्वे ते समुपागत्य दृष्ट्वा तं श्रीघनं मुदा ।  
यथाक्रमं समभ्यर्च्य नत्वा कृत्वा प्रदक्षिणां ॥ र्म्_३५।३३{३३} ॥  
साञ्जलयः पुनर् नत्वा परिवृत्या समन्ततः ।  
तत् सद्धर्मामृतं पातुम् उपतस्थुः समाहिताः ॥ र्म्_३५।३४{३४} ॥  
ततः स शोभितश् चापि तच् छ्रुत्वा कौटुकान्वितः ।  
तत्र तां पर्षदं द्रष्टुं सहसा समुपाचरत् ॥ र्म्_३५।३५{३५} ॥  
तत्र स सहसोपेत्य प्राद्रक्षीत् तं मुनीश्वरं ।  
सर्वलोकसभामध्यसमासीनं प्रभास्वरं ॥ र्म्_३५।३६{३६} ॥  
द्वात्रिंशल्लक्षणाशीतिव्यञ्जनपरिभूषितं ।  
व्यामप्रभासमुद्भासं शतसूर्याधिकप्रभं ।  
सौम्यं शान्तेन्द्रियं कान्तं समन्तभद्ररूपिकं ।  
दृष्ट्वा स सुप्रसन्नात्मा नत्वा कृत्वा प्रदक्षिणां ॥ र्म्_३५।३७{३७} ॥  
तद्धर्मदेशनां श्रोतुं तत्रैकान्ते उपाश्रयत् ।  
तदा स भगवान् दृष्ट्वा तां सर्वां समुपस्थितान् ॥ र्म्_३५।३८{३८} ॥  
आर्यसत्यं समारभ्य सद्धर्मं समुपादिशत् ।  
तदार्यधर्मम् आकर्ण्य सर्वे ते स सुरादयः ॥ र्म्_३५।३९{३९} ॥  
(र्म् ३८९)  
लोका धर्मविशेषत्वम् आज्ञाय प्रतिबोधिताः ।  
बोधिचित्तं समाधाय त्रिरत्नभजनोद्यताः ॥ र्म्_३५।४०{४०} ॥  
सर्वसत्वहितार्थेन बभूवुर् बोधिचारिणः ।  
तदा स शोभितश् चापि श्रुत्वार्यसत्यम् उत्तमं ॥ र्म्_३५।४१{४१} ॥  
प्रबोधितः प्रसन्नात्मा संसारविरतो भवान् ।  
सत्कायदृष्टिभूमीन्ध्रं विंसतिशिखरोद्गमं ॥ र्म्_३५।४२{४२} ॥  
हित्वा ज्ञानासिना श्रोतआपत्तिफलम् आप्तवान् ॥ र्म्_३५।४३{४३} ॥  
दृष्टसत्यो विशुद्धात्मा सद्धर्मगुणलालसः ।  
सम्बुद्धपदसम्प्राप्त्यै प्रव्रजितुं समैछत ॥ र्म्_३५।४४{४४} ॥  
ततः स समुपाश्रित्य कृताञ्जलिपुरोगतः ।  
तं मुनीन्द्रं जगन्नाथं स्वैवं प्रार्थयन् मुदा ॥ र्म्_३५।४५{४५} ॥  
भगवन् नाथ सर्वज्ञ भवतां शरणं गतः ।  
प्रव्रजितुं समिछामि तत्कृपया प्रसीदतु ॥ र्म्_३५।४६{४६} ॥  
इति तेनार्थितं श्रुत्वा भगवान् स मुनीश्वरः ।  
शोभितं तं समालोक्य समामन्त्र्यैवम् आदिशत् ॥ र्म्_३५।४७{४७} ॥  
यदि त्वं शासने बौद्धे प्रव्रजितुं समिछसि ।  
पितुर् आज्ञां समासाद्य प्रेहि दास्यामि ते व्रतं ॥ र्म्_३५।४८{४८} ॥  
इत्य् आदिष्टं मुनीन्द्रेण श्रुत्वा स शोभितो मुदा ।  
पादौ तस्य मुनेर् नत्वा सहसा निर्ययौ ततः ॥ र्म्_३५।४९{४९} ॥  
तत्र स स्वगृहे गत्वा पादौ नत्वा पुरः स्थितः ।  
पित्रोर् एतत् समाख्याय प्रार्थयद् एवम् आदरात् ॥ र्म्_३५।५०{५०} ॥  
ताताहम् अद्य गछामि न्यग्रोधरुचिरे वने ।  
तत्र तं श्रीघनं बुद्धं पश्यामि पर्षदाश्रितं ॥ र्म्_३५।५१{५१} ॥  
धन्यास् ते श्रावकाः सर्वे भिक्षवो भद्रिकाशिकाः ।  
शान्तेन्द्रियाः समाचारा अर्हन्तो ब्रह्मचारिणः ॥ र्म्_३५।५२{५२} ॥  
तेषाम् एव हि संसारे साफल्यं जन्म मानुषे ।  
ये भजन्ति मुनीन्द्रस्य शासने शरणं गताः ॥ र्म्_३५।५३{५३} ॥  
तेषां चैवं सुसारं स्यान् संसारे भवचारणे ।  
ये सद्धर्मं मुनीन्द्रस्य श्रुत्वा चरन्ति संवरं ॥ र्म्_३५।५४{५४} ॥  
तेषां चापि भवे सारं जन्मद्रव्यगुणार्जनं ।  
सत्कारैः साङ्घिके सेवां कृत्वा चरन्ति ये व्रतं ॥ र्म्_३५।५५{५५} ॥  
किं तेषां मानुषे जन्म निस्फलं सर्वसाधनं ।  
ये ध्यात्वापि जिनं स्मृत्वा भजन्ति न कदा चन ॥ र्म्_३५।५६{५६} ॥  
तेषां च किं भवे जन्म केवलं पापसाधनं ।  
ये न शृण्वन्ति सद्धर्मं सम्बुद्धभाषितं क्व चित् ॥ र्म्_३५।५७{५७} ॥  
तेषां च निस्फलं जन्म मानुष्ये दुःखसाधनं ।  
ये न कुर्वन्ति सत्कारं साङ्घिकेषु कदा चन ॥ र्म्_३५।५८{५८} ॥  
एवं ये पशुवद् गेहे भोग्यं भुक्त्वा वसन्ति वै ।  
तेषां किं जन्म संसारे पापदुःखार्थम् एव हि ॥ र्म्_३५।५९{५९} ॥  
एवं ते प्राणिनः सर्वे भ्रमन्ति भवसागरे ।  
यतो यैर् दृश्यते क्वापि त्रिरत्नं न कदा चन ॥ र्म्_३५।६०{६०} ॥  
तथास्माकम् अपि चात्र संसारे जन्म निस्फलं ।  
सम्पदो ऽपि निरर्था हि त्रिरत्नभजनं विना ॥ र्म्_३५।६१{६१} ॥  
(र्म् ३९०)  
धर्मार्थजन्मसंसारे यदि धर्मो न लभ्यते ।  
किम् एवं जीवितेनापि केवलाशुभसाधिना ॥ र्म्_३५।६२{६२} ॥  
तद् वरं मृत्युर् अद्येवं विना धार्मार्थसाधनं ।  
किं तेन जीवितेनापि यन् मिथ्यादुःखसाधनं ॥ र्म्_३५।६३{६३} ॥  
न प्राप्तं भगवत्पूजा महोत्साहं कदापि यैः ।  
धर्मो ऽपि न श्रुतः कश्चिन् न काराः साङ्घिके कृताः ॥ र्म्_३५।६४{६४} ॥  
भीतेभ्यो नाभयं दत्तं दरिद्राशा न पूरिता ।  
दुःखाय केवलं मातुर् गतास् ते गर्भशल्यतां ॥ र्म्_३५।६५{६५} ॥  
धन्यास् ते सुखिनो लोके सुभद्राः शुभभाविनः ।  
सत्पुरुषा महात्मानः श्रीमन्तः सद्गुणाश्रयाः ॥ र्म्_३५।६६{६६} ॥  
ये बुद्धे शरणं गत्वा ध्यात्वा स्मृत्वा समाहिताः ।  
सद्धर्मामृतम् आपीय चरन्तः सौगतं व्रतं ॥ र्म्_३५।६७{६७} ॥  
सर्वे सत्वहितार्थं च दानं दत्वा यथेप्सितं ।  
दयालवः सुसौम्यांशाः सर्वसत्वहिताशयाः ॥ र्म्_३५।६८{६८} ॥  
सम्बोधिसाधनोत्साहसर्वसत्वहितोद्यताः ।  
निःक्लेशा विमलात्मानः समाधिनिश्चलाशयाः ॥ र्म्_३५।६९{६९} ॥  
प्रज्ञावन्तो महाधीराः सम्बोधिरत्नलाभिनः ।  
प्रव्रज्याव्रतिनार्हन्तो निर्विकल्पा निरञ्जनाः ॥ र्म्_३५।७०{७०} ॥  
भिक्षाहारा निरातङ्का निःशङ्का दमितेन्द्रियाः ।  
निःशेषनिर्जिताविद्याः प्राप्तविद्या विशारदाः ॥ र्म्_३५।७१{७१} ॥  
स्वछन्दचारिणः सन्तः सर्वसत्वात्मभाविनः ।  
निःस्पृहा विरतोत्साहा निर्दैन्यः क्षुभिताशयाः ॥ र्म्_३५।७२{७२} ॥  
निर्मदा निरहङ्कारा आर्या निरभिमानिनः ।  
निर्माया निर्ममाखड्गा निःसङ्गा निःपरिग्रहाः ॥ र्म्_३५।७३{७३} ॥  
मुण्डिता खिक्खिरीपात्रदधानाश् चीवरावृताः ।  
यतिनः सुगताकारास् त्रियानमोक्षदेशकाः ॥ र्म्_३५।७४{७४} ॥  
स्वपरात्महितार्थेन सम्बोधिमार्गदेशकाः ।  
वन्द्याः पूज्याः प्रमान्याश् च चतुर्ब्रह्मविहारिणः ॥ र्म्_३५।७५{७५} ॥  
ते एव सुगतिं यान्ति यान्ति चान्ते जिनालये ।  
सम्बोधिं च समासाद्य भवेयुः सुगता अपि ॥ र्म्_३५।७६{७६} ॥  
इति सत्यं मुनीन्द्रेण समादिष्टं निशम्य मे ।  
मनो ऽत्र भवसञ्चारे चरितुं नाभिवाञ्छति ॥ र्म्_३५।७७{७७} ॥  
त्रिरत्नशरणं कृत्वा सम्बुद्धशासने शुभे ।  
प्रव्रज्यासंवरं धृत्वा चरितुम् इछति साम्प्रतं ॥ र्म्_३५।७८{७८} ॥  
किं च मे जन्मकाले यद् इदं युः शोभितारुषा ।  
सम्पदो ऽपि प्रवर्द्धन्ते दिव्याभिसुन्दरास्मि च ॥ र्म्_३५।७९{७९} ॥  
तत् सर्वं मे पुरा भद्रकर्मधर्मविपाकतः ।  
सम्पद्यते ऽधुना नूनं विद्धि मा त्व् अन्यथा पित ॥ र्म्_३५।८०{८०} ॥  
एतन् नूनम् इति मत्वा भूयो ऽपि मे मनस् तथा ।  
सद्धर्मसाधनं कर्तुम् इछति सौगतं व्रतं ॥ र्म्_३५।८१{८१} ॥  
एतद् धेतोर् अहं तात प्रार्थयाम्य् एवम् आदरात् ।  
तद् अनुज्ञां प्रदत्तं मे यदि वाञ्छास्ति वा शुभे ॥ र्म्_३५।८२{८२} ॥  
एतत्पुण्यविभागेन यूयम् अपि सुरालयं ।  
गत्वा दिव्यसुखान्य् एव भुक्त्वा चिरं निवत्स्यथ ॥ र्म्_३५।८३{८३} ॥  
(र्म् ३९१)  
ततः काले दिवश् च्युत्वा मर्त्यलोक इहागताः ।  
त्रिरत्नभजनं कृत्वा चरिष्यथ शुभे सदा ॥ र्म्_३५।८४{८४} ॥  
तच् छुभपुण्यपाकेन शुद्धाशयाः शुभाविनः ।  
सम्बुद्धशासने गत्वा सद्धर्मं श्रोष्यथादरात् ॥ र्म्_३५।८५{८५} ॥  
ततस् तत् पुण्यपाकेन सङ्घानां शरणं गताः ।  
सत्कारैः समुपस्थित्वा भजिष्यथ समादरात् ॥ र्म्_३५।८६{८६} ॥  
ततस् तत् पुण्यपाकेन बोधिचित्तम् अवाप्स्यथ ।  
ततो लोकहितार्थेषु बोधिचर्यां चरिष्यथ ॥ र्म्_३५।८७{८७} ॥  
ततः पारमिताः सर्वाः पूरयित्वा यथाक्रमं ।  
ततो बोधिं समासाद्य सम्बुद्धपदम् आप्स्यथ ॥ र्म्_३५।८८{८८} ॥  
एवं विज्ञाय सम्बुद्धपदसम्प्रतिपत्तये ।  
तद् अनुज्ञां प्रदत्तं मे सम्बुद्धपदवाञ्छिरे ॥ र्म्_३५।८९{८९} ॥  
अनित्यं खलु सम्षारं जीवितं क्षणभङ्गुरं ।  
क्षणभङ्गिशरीरं च सर्वेषां भवचारिणां ॥ र्म्_३५।९०{९०} ॥  
सम्पदो ऽपि स्थिरा नैव सत्क्षणं च सुदुर्लभं ।  
मानुष्ये सर्वदा जन्म लभ्यते न सुदुर्ल्लभं ॥ र्म्_३५।९१{९१} ॥  
तत्रापि दुर्लभा धर्मे मतिर् जातापि न स्थिराः ।  
धर्मं तु सौगतैः श्रेष्ठं यत् सम्बोधिपदसाधनं ॥ र्म्_३५।९२{९२} ॥  
तत् सम्बोधिपदप्राप्त्यै धर्मं इछामि सौगतं ।  
तद् अनुज्ञां प्रदत्वा मे मनो हर्षयत द्रुतं ॥ र्म्_३५।९३{९३} ॥  
धर्मं विनात्र किं सारं भोग्यैर् अर्थैर् गुणैर् अपि ।  
किं कामसुखं भुक्त्वा स्थित्वा च पशुवद् गृहे ॥ र्म्_३५।९४{९४} ॥  
तद् अनुज्ञां न दत्यश्येन् स्थास्यामि न गृहे ऽप्य् अहं ।  
सर्वान् परिग्रहान्स् त्यक्त्वा गमिष्यामि तपोवनं ॥ र्म्_३५।९५{९५} ॥  
तत्र को निर्जने स्थित्वा चरित्वा दुष्करं तपः ।  
अनाहारो मरिष्ये ऽहं सर्वत्र मरणं ध्रुवं ॥ र्म्_३५।९६{९६} ॥  
कस्य मृत्यु भवे नास्ति कुत्र मृत्योर् भयं न हि ।  
सर्वलोकान् ग्रसेन् मृत्युर् एको ऽपि स महावलिः ॥ र्म्_३५।९७{९७} ॥  
तद् अत्र किं विषादेन यद् दमोपायम् अत्र न ।  
अवश्यं भाविनो भावा भवन्ति महताम् अपि ॥ र्म्_३५।९८{९८} ॥  
मृत्युकाले सहायो ऽपि को ऽपि नास्ति सहानुगः ।  
धर्म एव तदैको हि सहायः स्यात् सहानुगः ॥ र्म्_३५।९९{९९} ॥  
एवं मत्वात्र संसारे स्थातुं नेछन्ति सज्जनाः ।  
सर्वान् परिग्रहान्स् त्यक्त्वा प्रव्रजन्ति शुभार्थिनः ॥ र्म्_३५।१००{१००} ॥  
तथाहम् अपि तन् मृत्युभयं दृष्ट्वाभिशङ्कितः ।  
सम्बुद्धशरणं गत्वा चरितुं व्रतम् उत्सहे ॥ र्म्_३५।१०१{१} ॥  
इति धर्मे निधेद्धं मा किं चिद् वा वक्तुम् अर्हथ ।  
सुप्रसन्नाधियानुज्ञां प्रदातुम् एव मे ऽर्हति ॥ र्म्_३५।१०२{२} ॥  
इति तेनात्मजेनैवं सम्प्रार्थितं निशम्य तौ ।  
पितरौ विस्मयाक्रान्तचित्तौ तष्ठतुर् मूर्छितौ ॥ र्म्_३५।१०३{३} ॥  
ततस् तौ धैर्यम् आलम्ब्य तम् एव स्वात्मजं चिरात् ।  
दृष्ट्वा वियोगदुःखार्त्तौ तष्ठतुर् लिखिताव् इव ॥ र्म्_३५।१०४{४} ॥  
(र्म् ३९२)  
ततः स जनकः शाक्यस् तदुक्तपरिबोधितः ।  
गलदश्रुमुखो दृष्ट्वा तं पुत्रम् एवम् अब्रवीत् ॥ र्म्_३५।१०५{५} ॥  
हा पुत्र किं अत्राहं वदेय साम्प्रतं खलु ।  
यत् त्वम् एव सुधीर् विज्ञः पण्डितो ऽसि विचक्षणः ॥ र्म्_३५।१०६{६} ॥  
यत् त्वं शासने बौद्धे प्रव्रजितुं समिछसि ।  
तच् छास्तुः शरणं कृत्वा व्रतं चर समाहितः ॥ र्म्_३५।१०७{७} ॥  
इति पित्रोदितं श्रुत्वा स सोभितः प्रमोदितः ।  
पित्रोः पादान् प्रणत्वैव सहसा निर्ययौ गृहात् ॥ र्म्_३५।१०८{८} ॥  
ततः स सहसा गत्वा न्यग्रोधतरुमण्डिते ।  
विहारे सुगतारमे प्रविश्य समुपाचरत् ॥ र्म्_३५।१०९{९} ॥  
यत्र स पुरतो गत्वा कृताञ्जलिपुटो मुदा ।  
प्रणत्वा तं जगन्नाथं प्रार्थयद् एवम् आदरात् ॥ र्म्_३५।११०{१०} ॥  
भगवन् नाथ सर्वज्ञ प्राप्यानुज्ञां समाव्रजे ।  
तद् भवान् साम्प्रतं मह्यं प्रव्रज्यां दातुम् अर्हति ॥ र्म्_३५।१११{११} ॥  
भवतां शरणे स्थित्वा प्रव्रज्य सौगतंव्रतं ।  
धृत्वा सदा समादाय चरिष्ये बोधिचारिकां ॥ र्म्_३५।११२{१२} ॥  
इति सम्प्रार्थितं तेन भगवान् स मुनीश्वरः ।  
सव्येन पाणिना तस्य शिरः स्पृष्ट्वैवम् आदिशत् ॥ र्म्_३५।११३{१३} ॥  
एहि च वत्स समाधाय व्रतं चरस्व सौगतं ।  
इत्य् उक्त्वा स मुनीन्द्रः स्वसाङ्घिके तं समग्रहीत् ॥ र्म्_३५।११४{१४} ॥  
एहीत्य् उक्ते मुनीन्द्रेण शोभितो ऽभूत् स मुण्डितः ।  
खिक्खिरीपात्रविभ्राणः काखायचीवरी यतिः ॥ र्म्_३५।११५{१५} ॥  
ततः स सुमतिर् भिक्षुः संसारगतिनिस्पृहः ।  
भित्वाविद्यागणान् सर्वान् प्राप्तविद्या विशारदः ॥ र्म्_३५।११६{१६} ॥  
सर्वक्लेशगणां जित्वा साक्षाद् अर्हत्वम् आप्तवान् ॥ र्म्_३५।११७{१७!} ॥  
ततः सो ऽर्हन् महाभिज्ञः परिशुद्धत्रिमण्डलः ।  
निक्लेशः सुविशुद्धात्मा शुद्धेन्द्रियो जिनांशभृत् ॥ र्म्_३५।११८{१८} ॥  
निर्विकल्पः समाकारो ब्रह्मचारी निरञ्जनः ।  
संसारलाभसत्कारनिःस्पृहः खसमाशयः ॥ र्म्_३५।११९{१९} ॥  
स देवासुरलोकानां सर्वेषां भवचारिणां ।  
मान्यः पूज्यो ऽभिवन्द्यश् च बभूव स जिनात्मजः ॥ र्म्_३५।१२०{२०} ॥  
तद् दृष्ट्वा भिक्षवः सर्वे विस्मयोद्धतमानसाः ।  
भवन्तं प्रणत्वैवं पप्रछुस् तत् पुराकृतं ॥ र्म्_३५।१२१{२१} ॥  
भगवन् किं पुरानेन सुकृतं प्रकृतं कुह ।  
येनायं सुकुले जातो दिव्यकल्पातिसुन्दरः ॥ र्म्_३५।१२२{२२} ॥  
जन्मनि वास्य जातानि महाद्भुतकराण्य् अपि ।  
यैर् एतन् नगरं सर्वं चन्द्राभैर् इव शोभितं ॥ र्म्_३५।१२३{२३} ॥  
भवतां शासने चापि त्रिरत्नशरणं गतः ।  
प्रव्रज्यासंवरं धृत्वा यतिर् अर्हन् भवत्य् अपि ॥ र्म्_३५।१२४{२४} ॥  
एतत् सर्वं समाख्याय भवाञ्च् छास्ता जगद्गुरुः ।  
सर्वान् अस्मान् सभांश् चापि प्रबोधयितुम् अर्हति ॥ र्म्_३५।१२५{२५} ॥  
इति तैर् भिक्षुभिः सर्वैः प्रार्थिते स मुनीश्वरः ।  
सर्वान् यतीन् सभां चापि समालोक्यैवम् आदिशत् ॥ र्म्_३५।१२६{२६} ॥  
(र्म् ३९३)  
शृणुत भिक्षवः सर्वे यद् अनेन पुराकृतं ।  
तत् सर्वं समाशख्ये युष्माकं परिबोधने ॥ र्म्_३५।१२७{२७} ॥  
तद्यथाभूत् पुरा शास्ता क्रकुछन्दस् तथागतः ।  
सर्वज्ञो ऽर्हं जगन्नाथो धर्मराजो मुनीश्वरः ॥ र्म्_३५।१२८{२८} ॥  
तदा स भगवान् लोके बोधिचर्यां प्रकाशयन् ।  
सद्धर्मं समुपादिश्य प्रचचार समन्ततः ॥ र्म्_३५।१२९{२९} ॥  
एवं स भगवां छास्ता कृत्वा सर्वत्र मङ्गलं ।  
शोभावत्या महापूर्य्या राजधान्या उपाश्रमे ॥ र्म्_३५।१३०{३०} ॥  
विहारे सौगतावासे समाश्रित्य प्रभासयन् ।  
सद्धर्मं समुपादेष्टुं विजहार ससाङ्घिकः ॥ र्म्_३५।१३१{३१} ॥  
तत्रागत्य समानीनं तं मुनीन्द्रं ससाङ्घिकं ।  
श्रुत्वा शोभो महाराजो द्रष्टुं स समुपाचरत् ॥ र्म्_३५।१३२{३२} ॥  
तत्र स नृपतिः शोभो दृष्ट्वा तं सुगतं मुनिं ।  
क्रकुछन्दं समासीनं भिक्षुसङ्घपुरस्कृतं ॥ र्म्_३५।१३३{३३} ॥  
मुदितः समुपासृत्य कृताञ्जलिः पुरोगतः ।  
प्रणत्वा सुप्रसन्नास्यः प्रार्थयम् एवम् आदरात् ॥ र्म्_३५।१३४{३४} ॥  
भगवन् नाथ सर्वज्ञ भवाञ् छास्ता जगद्गुरुः ।  
तद् अस्माकं हितार्थेन धर्मम् आदेष्टुम् अर्हति ॥ र्म्_३५।१३५{३५} ॥  
इति सम्प्रार्थिते तेन राज्ञा स भगवान् अपि ।  
तं शोभं क्षितिपालेन्द्रं समालोक्यैवम् आदिशत् ॥ र्म्_३५।१३६{३६} ॥  
शृणु राजन् समाधाय सत्वानां हितकारणं ।  
सम्बोधिसाधनं धर्मं वक्ष्यामि ते शुभार्थतः ॥ र्म्_३५।१३७{३७} ॥  
अनित्यं खलु संसारे सर्वं शून्यम् अनात्मकं ।  
मायाक्लेशसमुद्भूतं जगल्लोकम् अशाश्वतं ॥ र्म्_३५।१३८{३८} ॥  
तद् अत्र किं भवे सारं निरर्थं दुःखसाधनं ।  
इति विज्ञाय राजेन्द्र क्लेशाञ् जित्वा शुभे चर ॥ र्म्_३५।१३९{३९} ॥  
शुभेन सद्गतिं याया सद्गतौ सर्वदा सुखं ।  
सुखेन सर्वदा भद्रे चरितव्यं तथा भवं ॥ र्म्_३५।१४०{४०} ॥  
शुभं सञ्जायते पुण्यात् सर्वत्रापि सदा ध्रुवं ।  
पुण्यं सञ्जायते ह्य् आदौ सम्बुद्धदर्शनाद् अपि ॥ र्म्_३५।१४१{४१} ॥  
एतत्पुण्यानुभावेन सद्धर्मश्रवणं लभेत् ।  
तत् सद्धर्मरसास्वादसंसक्तश् च समुत्सहेत् ॥ र्म्_३५।१४२{४२} ॥  
तदुत्साहात् पुनः श्रोतुम् अभिलाषः समुद्भवेत् ।  
समुद्भूताभिलाषश् च सत्कृत्य मानयेन् मुदा ॥ र्म्_३५।१४३{४३} ॥  
सद्गुरुं समुपासृत्य सद्धर्मं शृणुयात् सदा ।  
तत् सद्धर्मामृतस्वादगुणलब्धः प्रमोदितः ॥ र्म्_३५।१४४{४४} ॥  
सद्धर्मचारणो भिक्षून् सत्कृत्य मानयेन् मुदा ।  
ततस् तद् धर्मम् आकर्ण्य सम्बोधिधर्मवाञ्छितः ।  
त्रिरत्नभजनं कृत्वा स्वपरार्थहिते चरेत् ॥ र्म्_३५।१४५{४५} ॥  
एतत्पुण्यविपाकेन स कुले श्रीसमालये ।  
जातो लोकहितार्थेन दानं दद्याद् यथेप्सितं ॥ र्म्_३५।१४६{४६} ॥  
तद् दानपुण्यपाकेन स दाता सद्गतिं व्रजेत् ।  
सद्गतिस्थः सुखेनैवं सुशीलः संवरं चरेत् ॥ र्म्_३५।१४७{४७} ॥  
(र्म् ३९४)  
तत् सुशीलव्रतोत्पन्नैः पुण्यैः स परिशुद्धधीः ।  
सर्वसत्वहितार्थेषु दयालु मैत्रवच् चरेत् ॥ र्म्_३५।१४८{४८} ॥  
ततस् तत् पुण्यपाकेन स सुधीरो विचक्षणः ।  
स्वपरात्महितार्थेन सर्वकार्याणि साधयेत् ॥ र्म्_३५।१४९{४९} ॥  
एतत् पुण्यविशुद्धात्मा निःक्लेशो विमलाशयः ।  
समाधिधरणीविद्यासमाधानः सुधीर् भवेत् ॥ र्म्_३५।१५०{५०} ॥  
ततस् तत् पुण्यसम्भारसम्बोधिगुणसार्थभृत् ।  
प्रज्ञाब्धिपारम् आसाद्य बोधिचित्तमणिं लभेत् ॥ र्म्_३५।१५१{५१} ॥  
तन् मनेर् अनुभावेन सर्वोपायविधानवित् ।  
सर्वसत्वहितो धानं बोधिचर्याव्रतं चरेत् ॥ र्म्_३५।१५२{५२} ॥  
तत्पुण्यैः स महासत्वः सर्वसत्वशुभङ्करः ।  
सम्बोधिप्रणिधानेन सद्धर्माभिरतो भवेत् ॥ र्म्_३५।१५३{५३} ॥  
ततस् तद् धर्मपूतात्मा दुष्टक्लेशान् विनिर्जयन् ।  
सर्वहितार्थसम्भर्ता महाभिज्ञा वली भवे ॥ र्म्_३५।१५४{५४} ॥  
ततो मारगणाञ् जित्वा परिशुद्धत्रिमण्डलः ।  
सो ऽर्हन् सम्बोधिसम्प्राप्तः सम्बुद्धपदम् आप्नुयात् ॥ र्म्_३५।१५५{५५} ॥  
ततः स सुगतः शास्ता कृत्वा धर्ममयं जगत् ।  
बोधिमार्गे प्रतिष्ठाप्य निर्वृतः स्वालयं व्रजेत् ॥ र्म्_३५।१५६{५६} ॥  
ततः स स्वालये लीनो धर्मधात्वीश्वरो जिनः ।  
विश्वरूपा विशुद्धाभज्योतिरूपो निरञ्जनः ॥ र्म्_३५।१५७{५७} ॥  
एवं विज्ञाय राजेन्द्र सम्बुद्धपदवाञ्छिभिः ।  
त्रिरत्नभजनं कृत्वा चरितव्यं शुभे सदा ॥ र्म्_३५।१५८{५८} ॥  
तथा तं सर्वदा भद्रं सर्वत्रापि भवेद् ध्रुवं ।  
क्रमात् सम्बोधिम् आसाद्य सम्बुद्धपदम् आप्स्यथ ॥ र्म्_३५।१५९{५९} ॥  
इति शास्त्रा समादिष्टं श्रुत्वा शोभः स भूपतिः ।  
तथा हीति प्रविज्ञप्य प्राभ्यनन्दत् प्रबोधितः ॥ र्म्_३५।१६०{६०} ॥  
तदारभ्य स भूमीन्द्रस् त्रिरत्नशरणं गतः ।  
सर्वसत्वहितं कृत्वा प्राचरत् सर्वदा शुभे ॥ र्म्_३५।१६१{६१} ॥  
तदा तद्विषये तत्र सर्वदाभूच् छुभोत्सवं ।  
सर्व लोकाश् च सद्धर्मारतोत्साहाः प्रचेरिरे ॥ र्म्_३५।१६२{६२} ॥  
एवं स नृपतिः शोभस् तं मुनीन्द्रं ससाङ्घिकं ।  
यथार्हभोजनैश् चापि त्रिमास्यं समसेवित ॥ र्म्_३५।१६३{६३} ॥  
ततः स भूमीराजो त्रिमासान्ते ससाङ्घिकं ।  
क्रकुछन्दं मुनीन्द्रं तं नत्वैवं प्रार्थयन् मुदा ॥ र्म्_३५।१६४{६४} ॥  
भगवन् नाथ सर्वज्ञ सर्वदात्र ससाङ्घिकः ।  
सद्धर्मं कृपयास्मद्भ्यम् आदेष्टुम् स्थातुम् अर्हति ॥ र्म्_३५।१६५{६५} ॥  
इति सम्प्रार्थिते राज्ञा भगवान् स जगद्गुरुः ।  
तद शोभं जगतीपालं समालोक्यैवम् आदिशत् ॥ र्म्_३५।१६६{६६} ॥  
नाहं राजंस् तवैकस्य हितार्थे सुगतो भवे ।  
अपि तु सर्वसत्वानां शुभहेतौ भवे जिनः ॥ र्म्_३५।१६७{६७} ॥  
तद् एवं सर्वलोकेषु बोधिचर्यां प्रकाशयन् ।  
सद्धर्मं समुपाख्यातुं चरेयं सह साङ्घिकैः ॥ र्म्_३५।१६८{६८} ॥  
(र्म् ३९५)  
यद्य् अस्ति ते सदा राजं भक्तिश्रद्धामतिर् मयि ।  
मन्नामाभिसमुद्दिश्य स्तूपं कृत्वा सदा भज ॥ र्म्_३५।१६९{६९} ॥  
एतस्मिं यत् कृतं कर्म तन् मयि कृतम् एव हि ।  
तिष्ठतो निर्वृतस्यापि तुल्यं भक्तिमतां फलं ॥ र्म्_३५।१७०{७०} ॥  
तद्यथा मयि राजेन्द्र श्रद्धया शरणं गतः ।  
त्रिरत्नभजनं कृत्वा चरस्वैवं शुभे मुदा ॥ र्म्_३५।१७१{७१} ॥  
तथास्मिन् सर्वदा स्तूपे श्रद्धया शरणं गतः ।  
त्रिरत्नभजनं कृत्वा शुभे चर समाहितः ॥ र्म्_३५।१७२{७२} ॥  
तथा ते सर्वदा क्षेमं सर्वत्रापि भवेद् ध्रुवं ।  
क्रमात् सम्बोधिम् आसाद्य सम्बुद्धपदम् आप्नुयात् ॥ र्म्_३५।१७३{७३} ॥  
इत्य् आदिश्य स सम्बुद्धस् तस्मै शोभाय भूर्भुजे ।  
स्वनखकेशम् उत्कृत्य ददौ स्तूपार्थम् आदरात् ॥ र्म्_३५।१७४{७४} ॥  
तं मुनीन्द्रप्रदत्तं स भूपतिः सम्प्रमोदितः ।  
प्रणत्वा समुपागृह्य सानन्दः स्वालयं ययौ ॥ र्म्_३५।१७५{७५} ॥  
तत्र स नृपती राजा तन् नखकेशम् आदरात् ।  
गर्भे निधाय सद्रत्नैर् महस्तूपम् अकारयत् ॥ र्म्_३५।१७६{७६} ॥  
ततस् तं स नृपो राजा प्रतिष्ठाप्य यथाविधिः ।  
महोत्सवैः सदा नित्यं समभ्यर्च्य भजन् मुदा ॥ र्म्_३५।१७७{७७} ॥  
तत्रैकस्मिन् दिने भद्रे पर्वणि प्रत्युपस्थिते ।  
समेत्य गोष्ठिकाः सर्वे तं स्तूपं द्रष्टुम् आगताः ॥ र्म्_३५।१७८{७८} ॥  
दृष्ट्वा ते गोष्ठिकाः सर्वे सुप्रसन्नाभिमोदिताः ।  
नानापुष्पैस् तम् अभ्यर्च्य महोत्सवैः सहाभजत् ॥ र्म्_३५।१७९{७९} ॥  
तत्रैको गोष्ठिको दृष्ट्वा दरिद्रो ऽहम् इति ब्रुवन् ।  
तत्पूजामहोत्साहे लज्जया स्वगृहं ययौ ॥ र्म्_३५।१८०{८०} ॥  
ततस् तैर् गोष्ठिकैः सर्वैर् दृष्ट्वा स स्वगृहे ततः ।  
बहुशः परिभाषित्वा गोष्ठिमध्याद् बहिष्कृतः ॥ र्म्_३५।१८१{८१} ॥  
ततः स लज्जयाखिन्नः पश्चात्तापाग्नितापितः ।  
हा मन्दः कथम् एको ऽहं तिष्ठेयम् इत्य् अचिन्तयत् ॥ र्म्_३५।१८२{८२} ॥  
ततः स सुगतं स्मृत्वा दरिद्रो ऽपि समन्ततः ।  
सर्वपुष्पाणि सङ्गृह्य तैस् तं स्तूपं समर्चयत् ॥ र्म्_३५।१८३{८३} ॥  
ततः प्रदक्षिणीकृत्य साञ्जलिः स प्रमोदितः ।  
तत् पादयोः प्रणत्वैवं प्रणिधानं मुदाकरोत् ॥ र्म्_३५।१८४{८४} ॥  
यन् मयात्र मुनीन्द्रस्य स्तूपः पुष्पैः समर्चितः ।  
एतत्पुण्यविपाकेन भवेयं श्रीसमृद्धिमान् ॥ र्म्_३५।१८५{८५} ॥  
इत्य् एवं प्रणिधिं कृत्वा तत् स्तूपं शरणं गतः ।  
स दरिद्रः समभ्यर्च्य प्राभजन् सम्प्रमोदितः ॥ र्म्_३५।१८६{८६} ॥  
मन्यतां भिक्षवो यो ऽसौ दरिद्रो ऽयं हि शोभितः ।  
यत् स्तूपो ऽर्चितः पुष्पैस् तेनायं श्रीसमृद्धिमान् ॥ र्म्_३५।१८७{८७} ॥  
अन्यद् अपि यथानेन सुकृतं प्रकृतं पुरा ।  
तत् सर्वं सम्प्रवक्ष्यामि शृणुध्वन् यूयम् आदरात् ॥ र्म्_३५।१८८{८८} ॥  
तथाथाभूत् पुरा पूर्य्यां वाराणस्यां गृहाधिपः ।  
श्रेष्ठी महाजनः साधुर् व्यवहारविचक्षणः ॥ र्म्_३५।१८९{८९} ॥  
तदैकस्मिन् दिने तस्य गृहान्तिके शनैश् चरन् ।  
(र्म् ३९६)  
प्रत्येकसुगतो ग्लानो भिक्षार्थं समुपाचरन् ॥ र्म्_३५।१९०{९०} ॥  
तं गृहान्तिकम् आयातं दृष्ट्वा स करुणाहतः ।  
सहसोपेत्य नत्वैनम् आमन्त्र्य स्वगृहे नयेत् ॥ र्म्_३५।१९१{९१} ॥  
तत्र श्रेष्ठी स तं ग्लानं प्रत्येकबुद्धम् आसने ।  
उपस्थाप्य समभ्यर्च्य पटेनाछादयन् मुदा ॥ र्म्_३५।१९२{९२} ॥  
तस्मै क्षीरोदनैः पूर्णं पात्रं पञ्चामृतैः सह ।  
प्रदत्वा साञ्जलिर् नत्वा मनसैवं व्यचिन्तयत् ॥ र्म्_३५।१९३{९३} ॥  
यद् अयं सुगतो ग्लानो ऽभ्यर्चितो मयादरात् ।  
एतत्पुण्यविपाकेन भवेयं क्षेमवान् सुधीः ॥ र्म्_३५।१९४{९४} ॥  
इत्य् एवं प्रणिधानेन स श्रेष्ठी प्रतिमोदितः ।  
सत्कृत्य सादरं तत्र स्वाश्रमे समचारयत् ॥ र्म्_३५।१९५{९५} ॥  
मन्यतां भिक्षवो यो ऽसौ श्रेष्ठी श्रीमान् महाजनः ।  
अयम् एव महाभिज्ञः शोभितो ऽर्हन् महामतिः ॥ र्म्_३५।१९६{९६} ॥  
यद् अनेन तदा ग्लानप्रत्येकबुद्ध आदरात् ।  
पटेनाछाद्य पिण्डेन प्रतिपाद्य समर्चितः ॥ र्म्_३५।१९७{९७} ॥  
एतत्पुण्यविपाकेन शोभितो ऽयं समृद्धिमान् ।  
पञ्चजन्मशतान्य् एवं बभूव सद्गुणाकरः ॥ र्म्_३५।१९८{९८} ॥  
भूयो ऽपि यत् पुरानेन सुकृतं साधितं यथा ।  
तत् सर्वं सम्प्रवक्ष्यामि शृणुध्वं यूयम् आदरात् ॥ र्म्_३५।१९९{९९} ॥  
तद्यथाभूत् पुरा शास्ता काश्यपो ऽर्हन्स् तथागतः ।  
सर्वज्ञः सुगतो नाथो धर्मराजो मुनीश्वरः ॥ र्म्_३५।२००{१००} ॥  
वाराणस्यां स सम्बुद्धो मृगदावे ससाङ्घिकः ।  
सर्वसत्वहितार्थेन व्यहरद् धर्मम् आदिशत् ॥ र्म्_३५।२०१{११} ॥  
तस्मिंश् च समये तत्र वाराणस्याम् अभूद् गृही ।  
सम्बुद्धभक्तिमान् साधुर् दरिद्रः काष्ठहारिकः ॥ र्म्_३५।२०२{२} ॥  
स एकस्मिन् दिने काष्ठम् आहर्तु पर्वटे व्रजन् ।  
तत्रैकत्र महत् स्तूपं ददर्शाछादितं तृणैः ॥ र्म्_३५।२०३{३} ॥  
दृष्ट्वा स समुपाश्रित्य तत् तृणानि समन्ततः ।  
सर्वाण्य् अपि समुत्पाट्य सम्मृज्य समशोधयत् ॥ र्म्_३५।२०४{४} ॥  
ततस् तं शोभितं दृष्ट्वा स श्रेष्ठी सम्प्रमोदितः ।  
नत्वा प्रदक्षिणीकृत्य मनसैवं व्यचिन्तयत् ॥ र्म्_३५।२०५{५} ॥  
यद् अयं सौगतस्तूपो मया सम्मृज्य शोधितः ।  
एतत्पुण्यविपाकेन भवेयं दिव्यसुन्दरः ॥ र्म्_३५।२०६{६} ॥  
दिव्यातिरिक्ताभैः शोभितः स्यान् समृद्धिमान् ।  
अनागतांश् च सम्बुद्धान् आरागयेयम् आदरात् ॥ र्म्_३५।२०७{७} ॥  
तदा तच्छासने गत्वा त्रिरत्नशरणं गतः ।  
प्रव्रज्यार्हत्पदं प्राप्य व्रजेयाहं सुनिर्वृतिं ॥ र्म्_३५।२०८{८} ॥  
इत्य् एवं प्रणिधिं कृत्वा प्रणत्वा तं जिनालयं ।  
सततः काष्ठम् आदाय स्वगृहं समुदाचरत् ॥ र्म्_३५।२०९{९} ॥  
ततः स सुमतिः श्रीमान् अभूत् तत्पुण्यवान् कृतिः ।  
सुखानि सुचिरं भुक्त्वा काले मृतो दिवं ययौ ॥ र्म्_३५।२१०{१०} ॥  
स्वर्गे स दिव्यभोग्यानि भुक्त्वा रेमे सुरैः सह ।  
पञ्चजन्मशतान्य् एवं सुखं भुक्त्वा भ्रमेद् भवे ॥ र्म्_३५।२११{११} ॥  
(र्म् ३९७)  
अत्रापि यदेयं श्रीमाञ् छासने मे समागतः ।  
प्रव्रज्यासंवरं धृत्वा चरन्न् अर्हन् भवत्य् अपि ॥ र्म्_३५।२१२{१२} ॥  
तत् सर्वं हि विजानीत तत्स्तूपसम्मृष्टपुण्यतः ।  
यथा च चिन्तितं तत्र तथास्य सिद्ध्यते ऽधुना ॥ र्म्_३५।२१३{१३} ॥  
दरिद्रकाष्ठहारो यो भवेत् सो ऽयं हि शोभितः ।  
अन्य इति न मन्यन्तव्यं युष्माभिर् नात्र संशयः ॥ र्म्_३५।२१४{१४} ॥  
एवं सर्वत्र संसारे सर्वेषाम् अपि प्राणिनां ।  
यथैव यत् कृतं कर्म तथैव तत् फलं ध्रुवं ॥ र्म्_३५।२१५{१५} ॥  
अभुक्तं क्षीयते नैव कर्म क्वापि कदा चन ।  
अन्यथापि भवेन् नैव कर्मफलं कथं चन ॥ र्म्_३५।२१६{१६} ॥  
एवं मत्वात्र संसारे सर्वदा सुखवाञ्छिभिः ।  
त्रिरत्नभजनं कृत्वा चरितव्यं शुभे सदा ॥ र्म्_३५।२१७{१७} ॥  
इत्य् आदिष्टं मुनीन्द्रेण श्रुत्वा ते सर्वसाङ्घिकाः ।  
सर्वे लोकाश् च सम्बोधिप्राप्तुं धर्मार्थिनो ऽभवन् ॥ र्म्_३५।२१८{१८} ॥  
इति मे गुरुणाख्यातं श्रुतं मया तथोच्यते ।  
त्वम् अप्य् एवं महाराज सद्धर्मनिरतो भव ॥ र्म्_३५।२१९{१९} ॥  
प्रजाश् चापि महारज बोधयित्वा प्रयत्नतः ।  
बोधिमार्गे ऽभिसंस्थाप्य पातुम् अर्हति सर्वदा ॥ र्म्_३५।२२०{२०} ॥  
एवं कृते महाराज सर्वत्र वः शुभं भवेत् ।  
क्रमात् सम्बोधिम् आसाद्य सम्बुद्धपदम् आप्नुयाः ॥ र्म्_३५।२२१{२१} ॥  
इति तेनार्हताख्यातं श्रुत्वाशोकः स भूमिपः ।  
तथा हीति प्रतिज्ञप्य प्राभ्यनन्दत् स पार्षदः ॥ र्म्_३५।२२२{२२} ॥  
ये श्रद्धाः सुप्रसन्ना इदम् अपि मनुजाः शोभितस्यावदानं ।  
शृण्वन्ति श्रावयन्ति प्रमुदितमनसा ये च सम्बोधिकामाः ।  
ते सर्वे बोधिसत्वाः सकलगुणभृतो बोधिचर्यां चरन्तो ।  
भुक्त्वा सौख्यं प्रकामं दशबलनिलये सम्प्रयान्ति प्रमुक्त्वा ॥ र्म्_३५।२२३{२३} ॥  
  
++ इति रत्नावदानतत्वे शोभितावदानं समाप्तम् ++  
  
  
(र्म् ३९८)  
XXXवि मुक्तावदान  
अथाशोको महीपालः साञ्जलिः समुपाश्रितः ।  
उपगुप्तं यतिं नत्वा पुनर् एवम् अभाषत ॥ र्म्_३६।१{१} ॥  
भदन्त श्रोतुम् इछामि पुनर् अन्यत् सुभाषितं ।  
तद्यथा गुरुणाख्यातं तथादेष्टुं च मे ऽर्हति ॥ र्म्_३६।२{२} ॥  
इति सम्प्रार्थितं राज्ञा श्रुत्वा सो ऽर्हन् सुधीर् यतिः ।  
तम् अशोकं महाराजं समालोक्यैवम् अब्रवीत् ॥ र्म्_३६।३{३} ॥  
शृणु साधु महाराज यथा मे गुरुभाषितं ।  
तथात्राहं प्रवक्ष्यामि तव चित्तविशुद्धये ॥ र्म्_३६।४{४} ॥  
तद्यथाभून् महापूर्य्यां श्रावस्त्यां श्रीदसन्निभः ।  
श्रेष्ठी महाधनः साधुः पुष्याभिधो महाजनः ॥ र्म्_३६।५{५} ॥  
तस्य भार्या सुभद्राङ्गी रामाख्या श्रीसमानिका ।  
कुलधर्मसमाचरा स्वामिचर्यानुचारिणी ॥ र्म्_३६।६{६} ॥  
यया पत्न्या सुभाविन्या सार्द्धं पुष्यः स सन्मतिः ।  
यथाकामः सुखं भुक्त्वा रेमे समुपचारयन् ॥ र्म्_३६।७{७} ॥  
ततः सा समये कान्ता गर्भिणी वर्द्धितोदरा ।  
स्वल्पाहाररता पाण्डुवर्णा कृशाभवत् क्रमात् ॥ र्म्_३६।८{८} ॥  
ततः सा समये ऽसूत दारिकां दिव्यसुन्दरीं ।  
शिरोनिवद्धमुक्ता स्रक्कोहिताम् अभिरोचिनीं ॥ र्म्_३६।९{९} ॥  
तां सञ्जातां शिरोवद्धमुक्तामालां प्रशोभितां ।  
दारिकां सा प्रसू दृष्ट्वा सचित्रानन्दितो ऽभवत् ॥ र्म्_३६।१०{१०} ॥  
तच् छ्रुत्वा स पिता पुष्यो विस्मयोद्धतमानसः ।  
उपेत्य तां सुतां दृष्ट्वा तस्थौ पश्यन् सविस्मयः ॥ र्म्_३६।११{११} ॥  
ततस् ते ज्ञातयः सर्वे वन्धुमित्रसुहृज्जनाः ।  
तां सञ्जातां निशम्याशु द्रष्टुम् आजग्मुर् आदरात् ॥ र्म्_३६।१२{१२} ॥  
तत्र तां दारिकां कान्तां शिरोमुक्तास्रगन्वितां ।  
दर्शनीयां सुभद्राङ्गीं प्राद्राक्षुस् ते चिरं मुदा ॥ र्म्_३६।१३{१३} ॥  
अहोस्विद् देवकन्येयं नूनं मान्या न मानवी ।  
यद् इयं जातमात्रापि भाभिः शोभते पुरं ॥ र्म्_३६।१४{१४} ॥  
इति सम्भाष्य ते सर्वे ज्ञातिवन्धू सुहृज्जनाः ।  
सुचिरं तां समालोक्य विस्मिता निर्ययुस् ततः ॥ र्म्_३६।१५{१५} ॥  
ततः स जनकस् तस्याः कृत्वा जतिमहं मुदा ।  
सर्वाञ् ज्ञातीन् समामन्त्र्य पुर एवम् अभाषत ॥ र्म्_३६।१६{१६} ॥  
भवन्तो ऽस्याः सुताया मे दृष्ट्वा सम्पन्निमित्तमां ।  
यथा लोके प्रसिद्धं स्यात् तथा नामाभिधीयतां ॥ र्म्_३६।१७{१७} ॥  
इति तेनोदितं श्रुत्वा सर्वे ते ज्ञातिवान्धवाः ।  
तन् निमित्तं समालोक्य तं पुष्यम् एवम् अब्रुवन् ॥ र्म्_३६।१८{१८} ॥  
(र्म् ३९९)  
साधो यत् सम्प्रजातेयं मुक्तामालाशिरोरुहा ।  
तद् अस्या नाम मुक्तेति प्रसिद्धं भवतु ध्रुवं ॥ र्म्_३६।१९{१९} ॥  
एवं तैः ज्ञातिभिः सर्वैः समाख्यातं निशम्य सः ।  
पुष्यस् तस्याः सुतायास् तन् नामप्रसिद्धम् अचारयत् ॥ र्म्_३६।२०{२०} ॥  
ततः सा दारिका मुक्ता धात्रीभिः प्रतिपालिता ।  
अष्टाभिर् अभिपुष्याङ्गा प्रवृद्धाभूद् ह्रदाब्जवत् ॥ र्म्_३६।२१{२१} ॥  
ततः सा दारिका कान्ता प्रवृद्धाभूत् कुमारिका ।  
गुरुणां समुपाश्रित्य क्रमाद् विद्या अशिक्षते ॥ र्म्_३६।२२{२१*} ॥  
तत्र सा सुमतीर् मुक्ता लिपिपारं गता क्रमात् ।  
सर्वशास्त्रकलाविद्यापारं ययौ विचक्षणा ॥ र्म्_३६।२३{२२} ॥  
ततः सा दानसंरक्ता सर्वार्थिभ्यो यथेप्सितं ।  
सद्धर्मप्रणिधानेन ददौ नित्यं प्रसादिता ॥ र्म्_३६।२४{२३} ॥  
सर्वे ऽपि याचकास् तस्या गृहं दृष्ट्वा समागताः ।  
तद् दत्तं द्रव्यम् आदाय प्रययुः सम्प्रमोदिताः ॥ र्म्_३६।२५{२४} ॥  
तदैको ब्राह्मणस् तस्या मुक्तामालां शिरोरुहां ।  
दृष्ट्वा लोभाकुलात्मा स गृहं गत्वा समाश्रयत् ॥ र्म्_३६।२६{२५} ॥  
तत्र स ब्राह्मणो दृष्ट्वा तां कन्यां सम्प्रदायनीं ।  
उपेत्याशीर्वचोद्दत्वा प्रार्थयद् एवम् आदरात् ॥ र्म्_३६।२७{२६} ॥  
जयो ऽस्तु ते सदा भद्रे चिरं जिव्याः सुखान्विता ।  
यथा ते वाञ्छते चित्तं तथा सर्वं प्रसिद्ध्यतु ॥ र्म्_३६।२८{२७} ॥  
भद्रे ऽहं ते गुणाच् छ्रुत्वा दूरतो यद् इहाव्रजे ।  
तद् अर्थं शृणु ते वक्ष्ये तच् छ्रुत्वा मे प्रसीदतु ॥ र्म्_३६।२९{२८} ॥  
यद् इयं ते शिरोबद्धा मुक्तामाला प्रशोभिता ।  
तद् इमां मे प्रदत्वात्र मनो मम विनोदय ॥ र्म्_३६।३०{२९} ॥  
इति सम्प्रार्थिते तेन सा मुक्ता सम्प्रदानिका ।  
तां प्रदातुं समिछन्ती तं विप्रम् एवम् अब्रवीत् ॥ र्म्_३६।३१{३०} ॥  
साधु विप्र क्षणं तिष्ठ मा व्रजस्वान्यतः क्वचित् ।  
पित्रोर् आज्ञां समायाच्य दास्यामि ते इमाम् अपि ॥ र्म्_३६।३२{३१} ॥  
इत्य् उक्त्वा स समाश्वास्य ब्राह्मणं तं प्रलोभितं ।  
सहसा पुरतो गत्वा पित्रोर् एवम् अभाषत ॥ र्म्_३६।३३{३२} ॥  
पितर् अम्ब गृहे ऽस्माकं ब्राह्मणो ऽर्थी समागतः ।  
स ममेमां शिरोरूढां मुक्तामालां प्रयाचते ॥ र्म्_३६।३४{३३} ॥  
तद् इमां दातुम् इछामि तस्मै विप्राय साधवे ।  
तद् अनुज्ञां प्रदत्तं मे यद्य् अस्ति वां दयाम् अपि ॥ र्म्_३६।३५{३४} ॥  
इति पुत्र्योदितं श्रुत्वा स पिता विस्मयाहतः ।  
तां पुत्रीं सुचिरं दृष्ट्वा परिभाष्यैवम् अब्रवीत् ॥ र्म्_३६।३६{३५} ॥  
भो वत्स किं समीक्ष्यैवं स्वमस्तक समुद्भवां ।  
नेत्रवत् कथम् उत्कृत्य प्रदद्याद् अर्थिने सुते ॥ र्म्_३६।३७{३६} ॥  
यदि दातुं समिछा ते ब्राह्मणायार्थिने सुते ।  
तद् अन्यत्प्रार्थितं द्रव्यं प्रददस्व यथेप्सितं ॥ र्म्_३६।३८{३७} ॥  
इति पित्रोदितं श्रुत्वा सा मुक्ता दुहिता सुधीः ।  
जनकं तं समालोक्य प्रणत्वा चैवम् अब्रवीत् ॥ र्म्_३६।३९{३८} ॥  
(र्म् ४००)  
शृणु तात यद् अर्थे ऽहं स्वशिरःसम्भवाम् अपि ।  
मुक्तामालं समुद्धृत्य दित्सामि तत् प्रवक्ष्यते ॥ र्म्_३६।४०{३९} ॥  
अनित्यं खलु संसारे मानुष्ये जन्म दुर्लभं ।  
क्षणध्वंसि शरीरं च जीवितं च तृणाम्बुवत् ॥ र्म्_३६।४१{४०} ॥  
तत्रापि बहवो रोगाः सम्पदो ऽप्य् अतिचञ्चलः ।  
दुर्लभा क्षणसम्पच् च धर्ममतिश् च दुर्लभा ॥ र्म्_३६।४२{४१} ॥  
किं नित्यम् अत्र संसारे को हि नित्यस्थितो भवे ।  
इत्य् अनित्याम् इमां मुक्तामालां दित्साम्य् अहं पित ॥ र्म्_३६।४३{४२} ॥  
को ऽन्यत्र मानुषा देहाद् दानं कर्तुं प्रशक्नुयात् ।  
इत्य् आप्य् अहं समीक्ष्यात्र दातुम् इछे कजाम् अपि ॥ र्म्_३६।४४{४३} ॥  
कस्यात्र विग्रहे मृत्योर् विश्वासं विद्यते खलु ।  
इति मत्वापि तातेमां दित्सामि मुक्तकास्रजं ॥ र्म्_३६।४५{४४} ॥  
कस्यात्र जीवितं काये स्वेछया समवस्थितं ।  
एवं विज्ञाय तातेमं मालां दित्सामि पुष्पवत् ॥ र्म्_३६।४६{४५} ॥  
को नात्र पीड्यते रोगैः सक्लेशैर् देवसम्भवैः ।  
इत्य् एवं समीक्ष्यैमां दातुम् इछामि मुक्तिकां ॥ र्म्_३६।४७{४६} ॥  
कस्य सम्पत् स्थिरा गेहे अस्ताश् चपि स्थितिर् न हि ।  
एवं विज्ञाय ततेमं दित्सामि कुसुमाकृतिं ॥ र्म्_३६।४८{४७} ॥  
कस्य चात्र शुभे दृष्टिर् जायात् तिष्ठेच् च सर्वदा ।  
एवं वापि परिज्ञाय दित्सामीमां कजाम् अपि ॥ र्म्_३६।४९{४८} ॥  
सदा न जायते नैवं धर्मे मतिः कथं चन ।  
इति दृष्ट्वापि मे चित्तम् इमां दित्सति पुष्पवत् ॥ र्म्_३६।५०{४९} ॥  
इमां मे दैवसञ्जातां शिरःस्थां केशसादृशीं ।  
दातुम् इछाम्य् अहं तात सद्धर्मरत्नलब्धये ॥ र्म्_३६।५१{५०} ॥  
कियत् कालं च जीवेयं सर्वेषां मरणं ध्रुवं ।  
यावद् जीवितमुक्तायाम् इयं मुक्तापि नक्ष्यति ॥ र्म्_३६।५२{५१} ॥  
यद् इयं मे शिरोजापि प्राणेन सह नक्ष्यति ।  
तद् दत्ता वाप्य् अदत्तापि सर्वथापि विनक्ष्यति ॥ र्म्_३६।५३{५२} ॥  
एतद् देवं समीक्ष्ये मां मुक्तां पुष्पस्रजं यथा ।  
कजाम् अपि समुद्धृत्य दातुम् इछाम्य् अहं पित ॥ र्म्_३६।५४{५३} ॥  
तद् अत्र मा कृथा विघ्नं मम सद्धर्मसाधने ।  
तद् अनुज्ञां प्रदत्वा मे प्रार्थितं सफलं कुरु ॥ र्म्_३६।५५{५४} ॥  
यदि न दीयते ऽनुज्ञां दानविघ्नफलं लाभेः ।  
ततो ते दुष्कृतिर् जायात् ततो हि दुर्गतिं व्रजेः ॥ र्म्_३६।५६{५५} ॥  
यद्य् अनुज्ञां प्रदानेन सत्यं पूरयसे मम ।  
ततस् ते सुकृतिर् जायात् तेन यायाद् धि सद्गतिं ॥ र्म्_३६।५७{५६} ॥  
सद्गतौ सर्वदा सौख्यं भुक्त्वा चरेः शुभेष्व् अपि ।  
ततः क्रमेण सम्बोधिं प्राप्य बुद्धत्वम् आप्नुयाः ॥ र्म्_३६।५८{५७} ॥  
एवं वीज्ञाय तातात्र वारयितुं न मे ऽर्हति ।  
तद् अनुज्ञप्य मे सत्यं सम्पूरयितुम् अर्हति ॥ र्म्_३६।५९{५८} ॥  
इति पुत्र्या तयाख्यातं श्रुत्वा पिता स बोधितः ।  
तां मुक्तां सुमातिः पुत्रीं समालोक्यैवम् अब्रवीत् ॥ र्म्_३६।६०{५९} ॥  
यत् त्वयैवं समाख्यातं तत् सर्वं सत्यम् एव हि ।  
(र्म् ४०१)  
यदि श्रद्धास्ति ते दातुं प्रदेहि किं निवारये ॥ र्म्_३६।६१{६०} ॥  
इति पित्राभ्यनुज्ञाते सा मुक्ता परिमोदिता ।  
तां शिरःसद्भवां मुक्तां मालाम् उत्कर्तुम् ऐछत ॥ र्म्_३६।६२{६१} ॥  
तदा सा जननी दृष्ट्वा तां मुक्तां स्वात्मजां प्रियां ।  
शिरोजाम् अपि तां मुक्तां मालाम् उत्कर्तु वाञ्छिनीं ॥ र्म्_३६।६३{६२} ॥  
सहसा गाढम् आलिङ्ग्य वारयितुं समुद्यता ।  
गलदश्रुविलिप्ताक्षा विलपन्त्यैवम् अब्रवीत् ॥ र्म्_३६।६४{६३} ॥  
हा प्रिये स्वात्मजे पुत्री कथम् अज्ञासि साम्प्रतं ।  
इन्द्रियवत् तनूद्भूताम् अपि दातुं यदीछसि ॥ र्म्_३६।६५{६४} ॥  
यच् छिरोजां समुत्कृत्य मुक्तामालां स्वदैवजां ।  
किम् अन्यद् इह पश्यन्ति विप्राय दातुम् इछसि ॥ र्म्_३६।६६{६५} ॥  
यदि दाने ऽतिवाञ्छा ते प्रदेहि तद् यद् इप्सितं ।  
इमाम् एव शिरोजतां मा दाः कस्मै चिद् अर्थिने ॥ र्म्_३६।६७{६६} ॥  
दम् इयं स्वतनूद्भूता सहजा जीवितेन्द्रैः ।  
तद् इयं कथम् उत्कृत्य दातव्येति विचारय ॥ र्म्_३६।६८{६७} ॥  
यदीमं स्वशिरोरूढां बलेनोत्कृत्य दास्यसि ।  
तदेयं नक्ष्यते नूनं जीवितेन सह ध्रुवं ॥ र्म्_३६।६९{६८} ॥  
विनष्टे जीविते काये को धर्मं साधयेत् पुनः ।  
धर्मं विनात्र संसारे निरर्थं सर्वसाधनं ॥ र्म्_३६।७०{६९} ॥  
धर्ममूलं हि संसारे सत्कायजीवितं किल ।  
तज् जीविताश्रयः कायो रक्षितव्यः प्रयत्नतः ॥ र्म्_३६।७१{७०} ॥  
यत् कायप्राणरक्षार्थं संसारे धर्मसाधनं ।  
कायप्राणं विना को ऽर्थः संसारे धर्मसाधने ॥ र्म्_३६।७२{७१} ॥  
धर्मार्थकाममोक्षादि साधनं सुखकारणं ।  
अभावे जीविते काये कस्यार्थे सुखसाधनं ॥ र्म्_३६।७३{७२} ॥  
यत् स्वजीवे न पक्ष्यैवं किम् अर्थे दातुम् इछसि ।  
स्वकायजीवरक्षार्थं दानादि पुण्यसाधनं ॥ र्म्_३६।७४{७३} ॥  
स्वकायजीवितं त्यक्त्वा किम् अर्थे पुण्यसाधनं ।  
स्वकायजीव भद्रार्थे गुणद्रव्यवृषार्जनं ॥ र्म्_३६।७५{७४} ॥  
इति सत्यं मयाख्यातं हितार्थं ते प्रियात्मजे ।  
श्रुत्वेमं नेत्रवद् रक्ष्या मा दाः कस्मै चिद् अर्थिने ॥ र्म्_३६।७६{७५} ॥  
यदि ते ऽस्ति वृषे वाञ्छा दत्वेतो ऽन्यद् यथेप्सितं ।  
गृहे व्रतं चरत्य् एवं सुखेन पुण्यम् अर्जय ॥ र्म्_३६।७७{७६} ॥  
एतत्पुण्यविपाकेन सर्वत्र ते शुभं भवेत् ।  
सर्वदा दुर्गतिं नैव यायात् सदा तु सद्गतिं ॥ र्म्_३६।७८{७७} ॥  
एवं मत्वात्मजे श्रुत्वा सद्धर्मं सौगतोदितं ।  
त्रिरत्नभजनं कृत्वा गृहे व्रतं सुखं चर ॥ र्म्_३६।७९{७८} ॥  
एतत्पुण्यविशुद्धा त्वं सर्वदा शुभभाविनी ।  
क्रमात् सम्बोधिम् आसाद्य सम्बुद्धपदम् आप्नुयाः ॥ र्म्_३६।८०{७९} ॥  
इति मात्रा समाख्यातं श्रुत्वा मुक्तात्मजापि सा ।  
उत्थायाश्रुविरुक्षा ययौ शोकालये शनैः ॥ र्म्_३६।८१{८०} ॥  
तत्र शय्यातलासीना मुक्तादानचिन्तया ।  
सम्बुद्धस्मरणं कृत्वा तस्थौ ध्यानसमाहिता ॥ र्म्_३६।८२{८१} ॥  
(र्म् ४०२)  
तत्र तद्ध्यानसम्मूढा निद्रासुप्तेन्द्रियापि सा ।  
तम् एव श्रीघनं स्मृत्वा तस्थौ निश्चरिताशयाः ॥ र्म्_३६।८३{८२} ॥  
ताम् एवां संस्थितां दृष्ट्वा भगवान् स मुनीश्वरः ।  
स्वप्न इव समाभाष्य मुक्ताम् एवं व्यबोधयत् ॥ र्म्_३६।८४{८३} ॥  
वत्से मात्र विषीद त्वं प्रदेयेयं कजापि ते ।  
प्रदीयतां समुद्धृत्य पुनः प्रादुर्भविष्यति ॥ र्म्_३६।८५{८४} ॥  
इति सम्भाषितं श्रुत्वा स्वप्ने इव समुत्थिता ।  
सा मुक्ता विस्मयाक्रान्तचित्ता तस्थौ सुनिशला ॥ र्म्_३६।८६{८५} ॥  
ततः सा तं जगन्नाथं स्मृत्वा तच्चिन्तयाकुला ।  
किम् एतत् सत्यम् एवं स्याद् इति ज्ञातुं समैछत ॥ र्म्_३६।८७{८६} ॥  
ततः सा स्वयम् उद्धृत्य स्वशिरःस्थां स्वपाणिना ।  
मुक्तामालां मुदालोक्य तां शास्त्रे समकल्पयत् ॥ र्म्_३६।८८{८७} ॥  
ततो ऽनन्तरम् एवं सा मुक्तामालाभिशोभिता ।  
तस्याः शिरसमुभूता रराज तत्समानिका ॥ र्म्_३६।८९{८८} ॥  
तां समालोक्य सा मुक्ता कन्यातिविस्मयान्विता ।  
सहसा पुरतो गत्वा मातुर् एवं न्यवेदयत् ॥ र्म्_३६।९०{८९} ॥  
मातर् अद्य मुनीन्द्रस्य कृपादृष्टिप्रसादतः ।  
यथा मया प्रतिज्ञातं पूर्य्येत मे तथा ध्रुवं ॥ र्म्_३६।९१{९०} ॥  
इत्य् उक्त्वा सा मुदा मुक्ता समुद्धृतां शिरोरुहां ।  
ये उभे दर्शयित्वाग्रे मातुर् एवम् अभाषत ॥ र्म्_३६।९२{९१} ॥  
मातर् अहं विपन्नाशा शय्या तलसमाश्रिता ।  
सम्बुद्धं मनसा ध्यात्वा तिष्ठामि दानचिन्तया ॥ र्म्_३६।९३{९२} ॥  
यदा मे ध्यानसुप्ताया हृदि निद्रोपसर्पते ।  
तदैवं सर्वनाथेन समादिष्टं श्रुतं मया ॥ र्म्_३६।९४{९३} ॥  
प्रदेयेयं शिरोजाता मुक्तामाला त्वया मुदा ।  
पुनः प्रादुर्भवेद् भूयो ऽप्य् एतत्समानिका ध्रुवं ॥ र्म्_३६।९५{९४} ॥  
इति श्रुत्वा प्रबुद्धाहं किम् एतत् सूनृतं भवेत् ।  
इति कृत्वा समुद्धृत्य पश्यामीमां प्रमोदिता ॥ र्म्_३६।९६{९५} ॥  
ततो ऽनन्तरम् एवं मे शिरस्यैतत्समानिका ।  
मुक्तामाला समुद्भूता दृश्यताम् इयम् अम्बिके ॥ र्म्_३६।९७{९६} ॥  
इत्य् उक्त्वा सा सुता मुक्ता तस्या मातुः पुरो मुदा ।  
मुक्तां मालां उपस्थाप्य दर्शयन्त्य् एवम् आह च ॥ र्म्_३६।९८{९७} ॥  
इमां मातुर् जगच्छास्त्रे मुदा सङ्कल्पयाम्य् अहं ।  
तद् एनां त्रिजगच्छास्त्रे सम्प्रदातुं व्रजेय हि ॥ र्म्_३६।९९{९८} ॥  
इति पुत्र्या समाख्यातं श्रुत्वा सा जननी मुदा ।  
तां मुक्तास्रजम् आलोक्य तच् छिरोजां च हर्षिता ॥ र्म्_३६।१००{९९} ॥  
मुहुर् मुहुः समीक्षन्ती तां सुताम् एवम् अब्रवीत् ।  
धन्यासि भद्रिका पुत्रि त्वया यथा समीहितं ॥ र्म्_३६।१०१{१००} ॥  
तथा ते सिद्ध्यते नूनं सम्बुद्धस्यानुभावातः ।  
तद् इमां त्वं समादाया यथा सङ्कल्पितं त्वया ॥ र्म्_३६।१०२{१} ॥  
तथा तस्मै मुनीन्द्राय प्राभ्यर्च्य दातुम् अर्हसि ।  
तथा ते ऽङ्गीकृतं पुत्रि तत् सत्यं सेत्स्यते ध्रुवं ॥ र्म्_३६।१०३{२} ॥  
(र्म् ४०३)  
एतत्पुण्यानुभावैश् च सर्वदा सद्गतिं व्रजेः ।  
इति मत्वा जगच्छास्तुर् उपहृत्य भजादरात् ॥ र्म्_३६।१०४{३} ॥  
तथा चास्मै द्विजायैवम् आदाय दातुम् अर्हति ।  
तथा ते ऽङ्गी कृते सिद्धे सर्वत्र मङ्गलं भवेत् ॥ र्म्_३६।१०५{४} ॥  
सफलं मानुषे जन्म सदा च सद्गतौ स्थितिः ॥ र्म्_३६।१०६{५} ॥  
इति मात्रोदितं श्रुत्वा प्रतिसम्मोदिताशया ।  
सा तथेति प्रतिश्रुत्य तथा कर्तुं समैछत ॥ र्म्_३६।१०७{६} ॥  
तथा सैतत्प्रवृत्तान्तं भर्त्तुर् अग्रे न्यवेदयत् ।  
श्रुत्वा भर्त्तापि पुष्यः समुदिताभ्यन्वमोदत ॥ र्म्_३६।१०८{७} ॥  
तस्मिन्न् अवसरे तत्र श्रावस्त्यां जेतकाश्रमे ।  
विहारे भगवान् सो ऽर्हन् विजहार ससाङ्घिकः ॥ र्म्_३६।१०९{८} ॥  
तत्र स त्रिजगच्छास्ता बोधिचर्यां प्रकाशयन् ।  
सर्वसत्वसहितार्थेन धर्मम् आदेष्टुम् आरभत् ॥ र्म्_३६।११०{९} ॥  
तदा ते भिक्षवः सर्वे श्रावकाश् चैलकादयः ।  
भिक्षुण्यो व्रतिनश् चापि बोधिसत्वगणा अपि ॥ र्म्_३६।१११{१०} ॥  
उपासकगणाश् चापि तथा चोपासिका अपि ।  
सर्वे ते समुपाश्रित्य समातस्थुः समाहिताः ॥ र्म्_३६।११२{११} ॥  
तथा शक्रादयो देवा ब्रह्माद्या ब्रह्मचारिणः ।  
दानवा लोकपालाश् च यक्षगन्धर्वकिन्नराः ॥ र्म्_३६।११३{११!} ॥  
राक्षसा गरुडा नागाः सिद्धविद्याधरादयः ।  
यतयो योगिनश् चापि निर्ग्रन्थास् तीर्थिका अपि ॥ र्म्_३६।११४{१२} ॥  
ऋषयो ब्राह्मणाश् चापि तपश्विनो महर्द्धिकाः ।  
राजानः क्षत्रियाश् चापि वैश्या राजकुमारकाः ॥ र्म्_३६।११५{} ॥  
श्रेष्ठिनो मन्त्रिणो ऽमात्या गृहस्थाश् च महाजनाः ।  
वणिजः सार्थवाहाश् च पौरिकाः शिल्पिनो ऽपि च ॥ र्म्_३६।११६{२४} ॥  
ग्राम्या जानपदाश् चापि तथान्यद्देशवासिनः ।  
सर्वे ते समुपागत्य दृष्ट्वा तं श्रीघनं मुदा ॥ र्म्_३६।११७{१५} ॥  
नत्वा प्रदक्षिणीकृत्य समभ्यर्च्य यथाक्रमं ।  
कृताञ्जलिपुटा नत्वा परिवृत्य समन्ततः ॥ र्म्_३६।११८{१६} ॥  
तत् सद्धर्मामृतं पातुम् उपतस्थुः समाहिताः ।  
तदा स भगवान् दृष्ट्वा तान् सर्वान् समुपस्थितान् ।  
आदिमध्यान्तकल्याणं सद्धर्मं समुपादिशत् ॥ र्म्_३६।११९{१७} ॥  
तत् सद्धर्मं समाकर्ण्य सर्वे लोकाः [प्रबोधिकाह्] प्रबोधिताः ।  
सर्वसत्वहितार्थेषु बभूवुः बोधिचारिणः ॥ र्म्_३६।१२०{१८} ॥  
तदा सा कन्यका मुक्ता सखीभिः सह मोदिता[ः] ।  
मुक्तामालां समादाय धर्मं श्रोतुम् उपाचरत् ॥ र्म्_३६।१२१{१९} ॥  
तत्र तं श्रीघनं दृष्ट्वा नत्वा सा साञ्जलिर् मुदा ।  
त्रिधा प्रदक्षिणीकृत्य तस्य शास्तुः पुरोगता ॥ र्म्_३६।१२२{२०} ॥  
तत्राग्रे ताम् उपस्थप्य मुक्तामालां कृताञ्जलिः ।  
पादौ नत्वा प्रसन्नास्या धर्मं श्रोतुम् उपाश्रयत् ॥ र्म्_३६।१२३{२१} ॥  
ततः स भगवांस् तस्या दृष्ट्वाशयं विशुद्धितं ।  
आर्यसत्यं समारभ्य सद्धर्मं समुपादिशत् ॥ र्म्_३६।१२४{२२} ॥  
तत् सद्धर्मं समाकर्ण्य सा मुक्ता परिबोधिता ।  
धर्मविशेषम् आज्ञाय बभूव बोधिवाञ्छिनी ॥ र्म्_३६।१२५{२३} ॥  
(र्म् ४०४)  
तत्र सा कन्यका मुक्ता सत्कायदृष्टिपर्वतं ।  
हित्वा ज्ञानासिना श्रोतआपत्तिफलम् आययौ ॥ र्म्_३६।१२६{२४} ॥  
ततः सा भद्रिका मुक्ता दृष्टसत्या प्रमोदिता ।  
साञ्जलिश् चरणौ शास्तुर् नत्वा स्वगृहम् आययौ ॥ र्म्_३६।१२७{२५} ॥  
ततः सा च समादाय मुक्तामालं स्वमूर्द्धजं ।  
सुप्रसन्नाशया तस्मै द्विजाय प्रददौ मुदा ॥ र्म्_३६।१२८{२६} ॥  
तां मुक्तास्रजम् आदाय ब्राह्मणः सम्प्रमोदितः ।  
तस्यै भद्राशिषं दत्वा सहसा स्वगृहे ऽव्रजत् ॥ र्म्_३६।१२९{२७} ॥  
तथा सा मुदिता गत्वा सर्वार्थिभ्यो यथेप्सितं ।  
त्रिरत्नभजनं कृत्वा शुभधर्मे समाचरत् ॥ र्म्_३६।१३०{२८} ॥  
तदा तस्या गुणाञ् छ्रुत्वा बहवः कामरागिणः ।  
सरत्नप्राभृतं दत्वा तां प्रार्थयितुम् ईछिरे ॥ र्म्_३६।१३१{२९} ॥  
कुमारा भुर्भुजा तस्याः पितरं पुष्यम् आदरात् ।  
स्वस्वदूतैः सरत्नानि दत्वा सम्प्रार्थयन् मुदा ॥ र्म्_३६।१३२{३०} ॥  
तथा द्विजकुमाराश् च मन्त्रिपुत्राश् च कामिनः ।  
वैश्यपुत्रास् तथान्ये न धनिनो वणिगात्मजाः ॥ र्म्_३६।१३३{३१} ॥  
सार्थवाहसुताश् चापि तथा शिल्पिसुता अपि ।  
महाजनसुताश् चैवम् अन्ये ऽपि काममोहिताः ॥ र्म्_३६।१३४{३२} ॥  
सर्वे ते तां सुभद्राङ्गीं मुक्तां मुक्ताभ्यलङ्कृतां ।  
दृष्ट्वा रागाग्निसन्तप्तास् तन्मुखामृतवाञ्छिनः ॥ र्म्_३६।१३५{३३} ॥  
सवस्त्रालङ्काररत्नानि दत्व दूतैः पृथक् पृथक् ।  
तस्यास् तं जनकं पुष्यं प्रार्थयन्न् एवम् आदरात् ॥ र्म्_३६।१३६{३४} ॥  
तथा तैः प्रार्थ्यमानो ऽसौ पुष्यो दूतैः पृथक् पृथक् ।  
तद् दत्तं प्राभृतं दृष्ट्वा तस्थौ तं क्षुभिताशयः ॥ र्म्_३६।१३७{३५} ॥  
तत उत्थाय पुष्यः स शोकागारे विषण्णधीः ।  
गत्वा शय्यातलासीनो मनसैवं व्यचिन्तयत् ॥ र्म्_३६।१३८{३६} ॥  
हारे दुःखं प्रजातं मे किं करिष्यामि साम्प्रतं ।  
एकैव दुहिता मे ऽस्ति याचका बहवो ऽपि मे ॥ र्म्_३६।१३९{३७} ॥  
यद्य् एकस्मै प्रदास्यामि सर्वे ऽन्ये स्युर् मम द्विषः ।  
अत्राहं किं करिष्यामि यद् उपायं न मन्यते ॥ र्म्_३६।१४०{३८} ॥  
इति चिन्ताविषण्णास्यस् तस्थौ मोहविषार्दितः ॥ र्म्_३६।१४१{३९!} ॥  
तत्रैवं संस्थितं दृष्ट्वा जनकं तं समोहितं ।  
समेत्य सात्मजा मुक्ता नत्वैवं पर्यपृछत ॥ र्म्_३६।१४२{४०} ॥  
तात किं ते मनो दुःखं यद् एवं तिष्ठसे ऽधुमा ।  
तत् सत्यं समुपाख्या प्रबोधयात्मजाम् इमां ॥ र्म्_३६।१४३{४१} ॥  
इति सम्प्रार्थिते पुत्र्या तया स जनकः सुधीः ।  
तं मुक्तां स्वात्मजं दृष्ट्वा सुचिराद् एवम् अब्रवीत् ॥ र्म्_३६।१४४{४२} ॥  
अयि पुत्रि सुभद्राङ्गी किम् अत्राहं वदेय हि ।  
यत् त्वम् एका सुता मे ऽस्ति याचका बहवास् तव ॥ र्म्_३६।१४५{४३} ॥  
यद्य् एकस्मै प्रदास्यामि त्वाम् एकं दिव्यसुन्दरीं ।  
ते सर्वे ऽन्ये भवेयुर् मे शत्रवो ह्य् अपकारिणः ॥ र्म्_३६।१४६{४४} ॥  
इति चिन्ताविदग्धात्मा तिष्ठाम्य् एवं हि नान्यथा ।  
तद् उपायं न पश्यामि यतो मे जायते भयं ॥ र्म्_३६।१४७{४५} ॥  
(र्म् ४०५)  
इति पित्रोदितं श्रुत्वा सा मुक्ता दुहिता पुनः ।  
जनकं तं समालोक्य बोधयन्त्य् एवम् अब्रवीत् ॥ र्म्_३६।१४८{४६} ॥  
नाहं कामार्थिनी तात सम्बुद्धशासने गता ।  
प्रव्रज्य संवरं धृत्वा चरिष्यामि शुभां चरिं ॥ र्म्_३६।१४९{४७} ॥  
इति मे निश्चितं चित्तम् अन्यथा न करोमि हि ।  
तद् अत्र मा विषीद त्वं तद् अनुज्ञां प्रदेहि मे ॥ र्म्_३६।१५०{४८} ॥  
इति पुत्र्या तथाख्यातं स पुष्यो जनकः सुधीः ।  
स्वात्मजां तां समालोक्य पुनर् एवम् अभाषत ॥ र्म्_३६।१५१{४९} ॥  
अयि पुत्रि कथं तावत् प्रव्रज्यां चरितुं सहेः ।  
त्वं हि बाला सुभद्राङ्गी कुमारी सुखमेधिनी ॥ र्म्_३६।१५२{५०} ॥  
तस्माद् यावत् कुमारी त्वं तावद् गेहे समाश्रिता ।  
त्रिरत्नभजनं कृत्वा चरोपासकसंवरं ॥ र्म्_३६।१५३{५१} ॥  
इति पित्र्योदितं श्रुत्वा सा मुक्ता दुहिता सुधीः ।  
तथा हीति प्रतिश्रुत्य प्रबोधितान्वमोदितः ॥ र्म्_३६।१५४{५२} ॥  
तथा सा भद्रिका मुक्ता शुद्धशीला सुभाविनी ।  
त्रिरत्नभजनं कृत्वा चेरे उपासिकाव्रतं ॥ र्म्_३६।१५५{५३} ॥  
यदा सा यौवनी कान्ता मुक्ता मुक्तातिशोभिता ।  
तदा कनिष्ठपुत्रेण दृष्टानाथान्नसंस्तृतः ॥ र्म्_३६।१५६{५४} ॥  
ततः सो ऽनाथभृत्पुत्रः सुप्रियाख्यो ऽभिमोदितः ।  
कामरागाग्निसन्तप्तो रोगी वाभूद् विषण्णधीः ॥ र्म्_३६।१५७{५५} ॥  
तं पुत्रं कामरागार्त्तं दृष्ट्वा सो ऽनाथपिण्डदः ।  
तन् निमित्तं समालोक्य समाश्वास्यैवम् अब्रवीत् ॥ र्म्_३६।१५८{५६} ॥  
भो पुत्रैवं किम् अर्थे त्वं रोगीव तिष्ठसे ऽधुना ।  
तद् वदस्व ममाग्रे ऽपि यद् इछति मनस् तव ॥ र्म्_३६।१५९{५७} ॥  
इति पित्रोदितम् श्रुत्वा सुप्रियः स विनिःश्वसन् ।  
पितरं तं समालोक्य शनैर् एवम् अभाषत ॥ र्म्_३६।१६०{५८} ॥  
तात यो ऽसौ सुभद्राङ्गी मुक्ता मुक्तातिशोभिता ।  
दृष्ट्वा मयानुरूपेति मनो मे हरते ऽपि सा ॥ र्म्_३६।१६१{५९} ॥  
तदभिलाषरागाग्निदाहसन्तोषितं मनः ।  
तद् रागाग्निशमोपायं कर्तुम् अर्हति मे ऽधुना ॥ र्म्_३६।१६२{६०} ॥  
इति पुत्रोदितं श्रुत्वा सो ऽनाथपिण्डदः पिता ।  
पुत्रस्य प्राणरक्षार्थं याचितुं तां समैहत ॥ र्म्_३६।१६३{६१} ॥  
ततः स दूतम् आहूय पुर एवम् अभाषत ।  
साधो गछ गृहस्थस्य पुष्यस्यैव परो वद ॥ र्म्_३६।१६४{६२} ॥  
साधो तद् दुहिता भद्रा तद् दीयतां सुताय मे ।  
एवं कृते ऽपि सम्बन्धं यावज्जीवं सुखाय नौ ॥ र्म्_३६।१६५{६३} ॥  
इत्य् उक्त्वा तस्य पुष्यस्य तां मुक्ताख्यां सुभाविनीं ।  
प्रार्थयित्वा सुतायास्मै दातुं मे ऽर्हति सर्वथा ॥ र्म्_३६।१६६{६४} ॥  
इति तेनोदितं श्रुत्वा तथेति प्रतिभाष्य सः ।  
दूतः प्राभृतम् आदाय पुष्यस्य समुपाचरत् ॥ र्म्_३६।१६७{६५} ॥  
तत्र तस्य पुरः स्थाप्य प्राभृतं संविनोदयन् ।  
यथानाथभृतादिष्टं तथा सर्वं न्यवेदयत् ॥ र्म्_३६।१६८{६६} ॥  
तद् उक्तं सर्वम् आकर्ण्य स पुष्यः परिबोधितः ।  
मुक्तां तां स्वात्मजां पुत्रीं समामन्त्र्यैवम् अब्रवीत् ॥ र्म्_३६।१६९{६७} ॥  
(र्म् ४०६)  
अयि प्रियात्मजे पुत्रि त्वम् अनाथभृता सता ।  
सुप्रियाय स्वपुत्राय प्रार्थिता त्वं प्रसीद तत् ॥ र्म्_३६।१७०{६८} ॥  
इति पित्रोदितं श्रुत्वा मुक्ता सा दुहिता सती ।  
पितरं तं समालोक्य प्रणत्वैवम् अभाषत ॥ र्म्_३६।१७१{६९} ॥  
नाहं कामार्थिनी तात सम्बुद्धशरणं गता ।  
प्रव्रज्यासंवरं धृत्वा चरिष्यामि शुभां चरीं ॥ र्म्_३६।१७२{७०} ॥  
इति पुत्र्योदितं श्रुत्वा स पुष्यो ऽभिहताशयः ।  
दुहितां तां चिरं दृष्ट्वा पुनर् एवम् अभाषत ॥ र्म्_३६।१७३{७१} ॥  
हे सुते कथम् एव त्वं वदेथाः किं न मन्यसे ।  
यद् असौ गृहभृन् नाथस् तद् वचः श्रूयते न कैः ॥ र्म्_३६।१७४{७२} ॥  
तद् यावद् यौवनी भूता तावद् भर्त्ता सहानुगाः ।  
त्रिरत्नभजनं कृत्वा चर व्रतं गृहे सुखं ॥ र्म्_३६।१७५{७३} ॥  
यदा वृद्धा व्यवस्थास्यै तदा त्वं सौगताश्रमे ।  
प्रव्रज्यासंवरं धृत्वा प्रचरस्व शुभां चरीं ॥ र्म्_३६।१७६{७४} ॥  
इति पित्रा समादिष्टं श्रुत्वा सा दुहिता सुधीः ।  
पित्रो वाक्यं कथं लङ्घ्यम् इति मत्वैवम् अब्रवीत् ॥ र्म्_३६।१७७{७५} ॥  
नाहं कामर्थिनी तात सद्धर्मसाधनार्थिनी ।  
तथापि त्वद्वचो ऽलङ्घ्यम् इति श्रोष्यामि ते वचः ॥ र्म्_३६।१७८{७६} ॥  
यदि मे समयं धृत्वा सत्यवाक्यं ददाति मे ।  
वृणुयां तं पतिं ननुम् इति मे वचनं ध्रुवं ॥ र्म्_३६।१७९{७७} ॥  
इति पुत्र्योदितं श्रुत्व स पुष्यः परिबोधितः ।  
एतत् सर्वं प्रवृत्तान्तं दूतस्याग्रे न्यवेदयत् ॥ र्म्_३६।१८०{७८} ॥  
दूतापि तत् प्रवृत्तान्तं श्रुत्वा तथेति सत्वराः ।  
अनाथपिण्डदस्याग्रे विस्तरेण न्यवेदयत् ॥ र्म्_३६।१८१{७९} ॥  
सो ऽनाथपिण्डदश् चापि श्रुत्वा स प्रतिमोदितः ।  
सर्वम् एतत् प्रवृत्तान्तं पुत्रस्याग्रे न्यवेदयत् ॥ र्म्_३६।१८२{८०} ॥  
एतत् पित्रा समाख्यातं श्रुत्वा स सुप्रियः सुधीः ।  
तथा हीति प्रतिज्ञाय दूतस्याग्रे न्यवेदयत् ॥ र्म्_३६।१८३{८१} ॥  
दूतश् च तद्वचः श्रुत्वा पुष्यस्य पुरतो गतः ।  
सर्वम् एतत् प्रवृत्तान्तं विस्तरेण न्यवेदयत् ॥ र्म्_३६।१८४{८२} ॥  
पुष्यो ऽपि तत् समाख्यातं श्रुत्वा पत्न्याः पुरो ऽवदत् ।  
सापि तज् जननी श्रुत्वा पुत्र्या अग्रे न्यवेदयत् ॥ र्म्_३६।१८५{८३} ॥  
तन् मात्रा समुपादिष्टं श्रुत्वा सा दुहिता सती ।  
तथा हीति प्रतिश्रुत्य तूष्णीभूत्वाध्युवास तत् ॥ र्म्_३६।१८६{८४} ॥  
ततः स जनकः पुष्यो मत्वा पुत्र्याधिवासितं ।  
तस्या विवाहसामग्रीं सहसा समसाधयत् ॥ र्म्_३६।१८७{८५} ॥  
ततः स जनकः पुष्यो ऽप्य् अनाथपिण्डदात्मजं ।  
सुप्रियं तं समानीय सत्कृत्य सममानयत् ॥ र्म्_३६।१८८{८६} ॥  
ततस् ताम् आत्मजां मुक्तां सुप्रियाय सुभाविने ।  
सङ्कल्प्य प्रददौ पुष्यो जनकः स यथाविधिः ॥ र्म्_३६।१८९{८७} ॥  
ततः स सुप्रियो भर्त्ता ताम्मुक्तां रमणीं प्रियां ।  
भार्यां स्वगृहे आनीय रेमे भुक्त्वा यथासुखं ॥ र्म्_३६।१९०{८८} ॥  
एवं सा भाविनी मुक्ता काञ्चित् कालं गृहे मुदा ।  
(र्म् ४०७)  
भर्त्त्रा सह यथाकामं भुक्त्वा रेमे प्रमोदिता ॥ र्म्_३६।१९१{८९} ॥  
ततस् तौ दम्पती देहे वृद्धत्व समुपाक्रमे ।  
पित्रोः पादान् प्रणत्वैवं प्रार्थयतं समादरात् ॥ र्म्_३६।१९२{९०} ॥  
पितरौ यत् कृतं सत्यम् आवाभ्यां तत् सुसिद्धये ।  
पूरयितुं समिछावस् तद् आज्ञां दातुम् अर्हथ ॥ र्म्_३६।१९३{९१} ॥  
इति सम्प्रार्थितं ताभ्यां श्रुत्वा पिता स सा प्रसूः ।  
दृष्ट्वा तौ दम्पती श्राद्धायुक्ताव् एवं समूचतुः ॥ र्म्_३६।१९४{९२} ॥  
यदि वां विद्यते वाञ्छा चरितुं सौगतं व्रतं ।  
तत् सत्यपूरये तस्मात् प्रचरत समाहितौ ॥ र्म्_३६।१९५{९३} ॥  
इति ताभ्याम् अनुज्ञाते दम्पती तौ प्रमोदितौ ।  
पित्रोः पादान् प्रणत्वैव प्रतस्थुः सहसा गृहात् ॥ र्म्_३६।१९६{९४} ॥  
ततस् तौ जेतकोद्याने विहारे समुपागतौ ।  
भगवन्तं तम् आनम्य प्रव्रज्यां समयाचतां ॥ र्म्_३६।१९७{९५} ॥  
भगवन् नाथ सर्वज्ञ विजानाति यद् आवयोः ।  
सत्यं तत् पूरयिष्यावस् तत् प्रव्रज्यां ददातु वां ॥ र्म्_३६।१९८{९६} ॥  
इति सम्प्रार्थिते ताभ्यं भगवां दक्षपाणिना ।  
स्पृष्ट्वा तच् छिरसोर् दृष्ट्वा समामन्त्र्यैवम् आदिशत् ॥ र्म्_३६।१९९{९७} ॥  
एवं चरतम् आदाय प्रव्रज्याव्रतम् उत्तमं ।  
स्वपरात्महितार्थेषु ब्रह्मचर्यं समाहितौ ॥ र्म्_३६।२००{९८} ॥  
इत्य् आदिष्टे मुनीन्द्रेण ताव् उभाव् अपि मुण्डितौ ।  
खिक्खिरीपात्रविभ्राणौ च भर्तुश् चीवरावृतौ ॥ र्म्_३६।२०१{९९} ॥  
ततो ऽविद्यागणं भित्वा प्राप्तविद्याविशारदौ ।  
सर्वक्लेशगणाञ् जित्वा साक्षाद् अर्हत्वम् आवतुः ॥ र्म्_३६।२०२{१००} ॥  
ततस् तौ विमलात्मानौ प्रिशुद्धत्रिमण्डलौ ।  
जितेन्द्रियाऊ समाचारौ निर्विकल्पौ निरञ्जनौ ॥ र्म्_३६।२०३{१} ॥  
सर्वेषाम् अपि लोकानां त्रैधातुकनिवासिनां ।  
पूज्यौ मान्यौ च वन्द्यौ ताव् अभूतं ब्रह्मचारिणौ ॥ र्म्_३६।२०४{२} ॥  
तद् दृष्ट्वा ते भिक्षवः सर्वे विस्मयोद्धतमानसा ।  
भगवन्तं तम् आनम्य पप्रछुस् तत् पुराकृतं ॥ र्म्_३६।२०५{३} ॥  
भगवन् किं कृतं कर्म पुराभ्यां सुकृतं कुह ।  
तत् सर्वं समुपादिश्य सर्वान् नः परिबोधय ॥ र्म्_३६।२०६{४} ॥  
इति सम्प्रार्थिते सर्वैर् भिक्षुभिः स मुनीश्वरः ।  
सर्वांस् तां श्रावकान् भिक्षून् समालोक्यैवम् आदिशत् ॥ र्म्_३६।२०७{५} ॥  
शृणुत भिक्षवः कर्म यद् आभ्यां प्रकृतं पुरा ।  
तत् सर्वं वः प्रवक्ष्यामि श्रुत्वा चाभ्यनुमोदत ॥ र्म्_३६।२०८{६} ॥  
तद् यथाभूत् पुरा शास्ता काश्यपाख्यमुनीश्वरः ।  
सर्वज्ञो ऽर्हं जगन्नाथो धर्मराजस् तथागतः ॥ र्म्_३६।२०९{७} ॥  
भगवान् स मृगारण्ये वाराणस्यां जिनारमे ।  
सर्वसत्वहितार्थेन विजहार ससाङ्घिकः ॥ र्म्_३६।२१०{८} ॥  
तदा तत्र महान् साधुः श्रीमाञ् छ्रीदोपमः सुधीः ।  
सदा तस्य मुनीन्द्रस्य सद्धर्मश्रावको ऽभजत् ॥ र्म्_३६।२११{९} ॥  
ततः स बुद्धिमान् दाता सर्वलोकहितार्थतः ।  
छन्दकभिक्षणं तत्र याचित्वा पञ्चवार्षिकं ॥ र्म्_३६।२१२{१०} ॥  
(र्म् ४०८)  
काश्यपस्य मुनीन्द्रस्य ससङ्घय निरन्तरं ।  
सपूजाभोजनैर् नित्यम् उपस्थातुं समैछत ॥ र्म्_३६।२१३{११} ॥  
ततः स नृपतेर् आज्ञां समासाद्य प्रमोदितः ।  
हस्तिस्कन्धे समारुह्य घण्टावाद्यं प्रवादयन् ॥ र्म्_३६।२१४{१२} ॥  
सर्वत्र विषये तत्र वाराणस्याः समन्ततः ।  
छन्दकभिक्षणं सार्द्धं याचितुं प्राचरज् जनैः ॥ र्म्_३६।२१५{१३} ॥  
तं दृष्ट्वा सार्थवाहस्य भार्या भद्रा सुभाविनी ।  
सा तस्यै शिरसो मुच्य मुक्ताहारं ददौ मुदा ॥ र्म्_३६।२१६{१४} ॥  
ततस् तस्याः शिरस्कं तन्मुक्ताहारव्यपोहितं ।  
द्ष्ट्वा स विस्मितो हार्य्यं ताम् एव पर्यपृछत ॥ र्म्_३६।२१७{१५} ॥  
क्वासौ भद्रे शिरस्थस् ते मुक्ताहारो न विद्यते ।  
कस्यै दत्तस् त्वया केन हृतो वा तद् वदस्व मे ॥ र्म्_३६।२१८{१६} ॥  
इति भर्त्राभिपृष्टे सा मुदिता रचिताञ्जलिः ।  
भर्त्तारं तं प्रणत्वैवं विनोदयितुम् अब्रवीत् ॥ र्म्_३६।२१९{१७} ॥  
आर्यपुत्र प्रसीदात्र मा कृथा रोषताम् इह ।  
यन् मया श्रद्धया दत्तश् छन्दकभिक्षणे ऽप्य् असौ ॥ र्म्_३६।२२०{१८} ॥  
इति भार्योदितं श्रुत्वा सार्थवाहस् ततश् चरन् ।  
निष्क्रीय बहुमूल्येन तस्यै पत्न्यै ददौ पुनः ॥ र्म्_३६।२२१{१९} ॥  
तं मुक्ताहारम् आलोक्य सार्थभृतः प्रियापि सा ।  
सम्प्रदत्तं मया शास्तु इति तं नाग्रहीद् अपि ॥ र्म्_३६।२२२{२०} ॥  
ततः स सार्थभृत् स्वामी तां भार्यां रमणीं प्रियां ।  
स्नेहार्दचक्षुषा दृष्ट्वा पुनर् एवम् अभाषत ॥ र्म्_३६।२२३{२१} ॥  
बहुमूल्येन भद्रे यं मया क्रीतस् तु दीयते ।  
तत् कस्मान् नेछसीदं मद् ग्रहीतुं कथम् एव हि ॥ र्म्_३६।२२४{२२} ॥  
इति भर्त्रोदितम् श्रुत्वा सा दत्तं स्वामिना पुनः ।  
तं मुक्ताहारम् आदाय भर्त्तुश् चित्तं व्यनोदयत् ॥ र्म्_३६।२२५{२३} ॥  
ततः सा विषयारक्ता सद्धर्मगुणवाञ्छिनी ।  
तं सम्पूजाङ्गम् आदाय ययौ शास्तुर् मुदाश्रमे ॥ र्म्_३६।२२६{२४} ॥  
तत्रैतद् गन्धकुट्यां सा कृत्वा सुगन्धिलेपनं ।  
सुपुष्पैश् च समाकीर्य्य नत्वा कृत्वा प्रदक्षिणां ॥ र्म्_३६।२२७{२५} ॥  
ततः सा मुदिता तस्य काश्यपस्य जगद्गुरोः ।  
मुक्ताहारं पुरः क्षिप्त्वा प्रणनाम कृताञ्जलिः ॥ र्म्_३६।२२८{२६} ॥  
ततो बुद्धानुभवेन मुक्ताहारः स तत् क्षणं ।  
तस्य शास्तुः शिरः संस्थो रराज सम्प्रभासयन् ॥ र्म्_३६।२२९{२७} ॥  
तद् दृष्ट्वा सा सुप्रसन्नास्याः सम्बोधिगुणलालसाः ।  
शास्तुः पादौ प्रणत्वैवं प्रणिधानं व्यधान् मुदा ॥ र्म्_३६।२३०{२८} ॥  
एतत्पुण्यविपाकेन शास्तारम् ईदृशं जिनं ।  
आराग्येदृग्गुणानां च लाभी स्यां सर्वथा भवे ॥ र्म्_३६।२३१{२९} ॥  
एवं सा भाविनी कान्ता तस्य शास्तु जगद्गुरोः ।  
प्रणिधानं सदा कृत्वा प्रभेजे सम्प्रसादिता ॥ र्म्_३६।२३२{३०} ॥  
यो ऽसौ सार्थपतेर् भार्या मुक्तेयं सा सुभाविनी ।  
मन्यताम् इति युष्माभिर् नान्यथा तु हि भिक्षवः ॥ र्म्_३६।२३३{३१} ॥  
यद् अनया तदा तस्य काश्यपस्य जगद्गुरोः ।  
(र्म् ४०९)  
पूजाङ्गैः श्रद्धयाभ्यर्च्य मुक्ताहारः प्रढोकितः ॥ र्म्_३६।२३४{३२} ॥  
एतत्पुण्यविपाकेन जातेयं सुकुले ऽधुना ।  
शिरस्य् अस्याश् च संरूढो मुक्तामाला सहोद्भवा ॥ र्म्_३६।२३५{३३} ॥  
यथानया कृतं तत्र प्रणिधानं तथा ऽधुना ।  
मां शास्तारम् आगम्य साक्षाद् अर्हत्वम् आप्यते ॥ र्म्_३६।२३६{३४} ॥  
एवं हि यत् कृतं येन तेनैव भुज्यते फलं ।  
अभुक्तं क्षीयते नैव कर्म न चान्यथा क्वचित् ॥ र्म्_३६।२३७{३५} ॥  
एवं मत्वात्र संसारे सर्वदा शुभवाञ्छिभिः ।  
सद्धर्मं समुपाश्रित्य चरितव्यं शुभे सदा ॥ र्म्_३६।२३८{३६} ॥  
शुभे चरन्ति ये नित्यं न ते गछन्ति दुर्गतीं ।  
सद्गतिम् एव संयान्ति बोधिं च समवाप्नुयुः ॥ र्म्_३६।२३९{३७} ॥  
इत्य् आदिष्टं मुनीन्द्रेण श्रुत्वा ते साङ्घिका अपि ।  
सर्वे तथेति विज्ञप्य प्राभ्यनन्दन् प्रबोधिताः ॥ र्म्_३६।२४०{३८} ॥  
इत्य् आदिष्टं हि मे शास्त्रा श्रुतं मया तथोच्यते ।  
श्रुत्वाप्य् एवं तथा राजं चरितव्यं शुभे सदा ॥ र्म्_३६।२४१{३९} ॥  
प्रजाश् चापि महाराज बोधयित्वा प्रयत्नतः ।  
बोधिमार्गे प्रतिस्थाप्य पालयस्व समाहितः ॥ र्म्_३६।२४२{४०} ॥  
तथा हि ते सदा भद्रं सर्वत्रापि भवेद् ध्रुवं ।  
क्रमाद् बोधिं च सम्प्राप्य सम्बुद्धपदम् आप्नुयाः ॥ र्म्_३६।२४३{४१} ॥  
इति तेनार्हतादिष्टं श्रुत्वाशोकः स भूपतिः ।  
तथा हीति प्रतिज्ञप्य प्राभ्यनन्दत् सपार्षदः ॥ र्म्_३६।२४४{४२} ॥  
मुक्तावदानं मनुजा इदं ये शृण्वन्ति ये चापि निशामयन्ति ।  
ते सर्व एवं सुखिता शुभानि कृत्वा प्रयान्ति सुगतालयन् ते ॥ र्म्_३६।२४५{४३} ॥  
  
++ इति रत्नावदानतत्वे मुक्तावदानं समाप्तम् ++  
  
  
(र्म् ४१०)  
XXXविइ धीमत्यावदान  
अथाशोको महीन्द्रो ऽसौ कृताञ्जलिः प्रमोदितः ।  
उपगुप्तं तम् अर्हन्तं नत्वैवं पुनर् अब्रवीत् ॥ र्म्_३७।१{१} ॥  
भदन्त ये महासत्वा बोधिसत्वा यथेप्सितं ।  
सर्वार्थिभ्यः प्रदत्वैवं दानं कुर्वन्ति सर्वदा ॥ र्म्_३७।२{२} ॥  
तेषाम् एवं प्रदत्ते ऽपि तद् द्रव्यं क्षीयते न हि ।  
पुनर्वृद्धितमं याति तत् कथं मे समादिश ॥ र्म्_३७।३{३} ॥  
कतमद्व्रतपुण्यस्य प्रभावाच् छ्रीः प्रवर्द्धते ।  
तद् व्रतं मे भवाञ् छास्ता सम्यग् आदेष्टुम् अर्हति ॥ र्म्_३७।४{४} ॥  
इति सम्प्रार्थिते राज्ञा श्रुत्वा सो ऽर्हन् यतिः सुधीः ।  
उपगुप्तो नरेन्द्रं तं समालोक्यैवम् आदिशत् ॥ र्म्_३७।५{५} ॥  
शृणु राजन् महाभाग यथा मे गुरुणोदितं ।  
तथाहं ते प्रवक्ष्यामि लोके धर्माभिवृद्धये ॥ र्म्_३७।६{६} ॥  
ये सत्यसमाधानाः शुद्धशीलाः शुभार्थिनः ।  
वसुधारामहादेव्याश् चरन्ति व्रतम् उत्तमं ॥ र्म्_३७।७{७} ॥  
तेषां न क्षीयते द्रव्यं प्रदत्ते ऽपि सदा गृहे ।  
प्रवृद्धितरम् एव स्याद् वसुधारानुभावतः ॥ र्म्_३७।८{८} ॥  
तद्यथासीत् पुरा बुद्धः शाक्यसिंहो मुनीश्वरः ।  
सर्वज्ञो ऽर्हञ् जगच्छास्ता धर्मराजस् तथागतः ॥ र्म्_३७।९{९} ॥  
भगवान्न् एकदा तत्र वाराणस्याः पुरान्तिके ।  
मृगदवे जिनावासे विजहार ससाङ्घिकः ॥ र्म्_३७।१०{१०} ॥  
तदा तद् धर्मपीयूषं पातुं शक्रादयो ऽमराः ।  
ब्रह्मादि ब्राह्मणाश् चापि सर्वे लोकाधिपा अपि ॥ र्म्_३७।११{११} ॥  
सिद्धा विद्याधरा दैत्या यक्षगन्धर्वकिन्नराः ।  
राक्षसा गरुडा नागास् तथान्ये ऽपि समागताः ॥ र्म्_३७।१२{१२} ॥  
यतयो योगिनश् चापि तीर्थिकाश् च तपश्विनः ।  
निर्ग्रन्था वीतरागाश् च मुनयो ब्रह्मचारिणः ॥ र्म्_३७।१३{१३} ॥  
एवम् अन्ये ऽपि लोकाः सम्बुद्धधर्मवाञ्छिनः ।  
तत् सद्धर्मामृतं पातुं मुदा तत्र समागताः ॥ र्म्_३७।१४{१४} ॥  
तत्पुराधिपती राजा विश्वभद्राभिधो महान् ।  
तस्य भार्या प्रियादेवी रत्नमालाभिधा सती ॥ र्म्_३७।१५{१५} ॥  
तदात्मजकुमारांशः सूर्यप्रभाभिधः कृती ।  
तदात्मजा रमाकारा कुमारी विमलाभिधा ॥ र्म्_३७।१६{१६} ॥  
अन्ये ऽप्य् अन्तर्जनाश् चापि स ज्ञातिमित्रवान्धवाः ।  
पुरोहितादयश् चापि वेदविज्ञा द्विजातयः ॥ र्म्_३७।१७{१७} ॥  
वैश्याश् च मन्त्रिणो ऽमात्या गृहस्थाश् च महाजनाः ।  
वणिजः सार्थवाहाश् च शिल्पिनश् चापि पौरिकाः ॥ र्म्_३७।१८{१८} ॥  
ग्राम्या जानपदाश् चापि तथा कार्पटिका अपि ।  
(र्म् ४११)  
एवम् अन्ये ऽपि लोकाश् च सर्वे ते समुपागताः ॥ र्म्_३७।१९{१९} ॥  
तत्रेत्य तं सभासीनं सर्वसङ्घपुरस्कृतं ।  
सम्बुद्धं श्रीघनं दृष्ट्वा मुदिताः समुपाचरन् ॥ र्म्_३७।२०{२०} ॥  
तत्र सर्वे ऽपि ते लोकाः समभ्यर्च्य यथाक्रमं ।  
त्रिधा प्रदक्षिणीकृत्वा प्रणत्वा तं मुनीश्वरं ॥ र्म्_३७।२१{२१} ॥  
तत् सद्धर्मामृतं पातुं परिवृत्य समन्ततः ।  
पुरस्कृत्य समाधाय समुपतस्थुर् आद्रिता ॥ र्म्_३७।२२{२२} ॥  
अथ स भगवान् दृष्ट्वा तान् सर्वान् समुपस्थितान् ।  
बोधिचर्यां समारभ्य दिदेश धर्मम् उत्तमं ॥ र्म्_३७।२३{२३} ॥  
तत् सद्धर्मं समाकर्ण्य सर्वलोकाः प्रबोधिताः ।  
बोधिचित्तं समासाद्य भवन्ति बोधिचारिणः ॥ र्म्_३७।२४{२४} ॥  
आसीत् तत् समये तत्र वाराणस्यां गृहाधिपः ।  
धर्मध्वजाभिधः श्रेष्ठी दाता साधुर् महाजनः ॥ र्म्_३७।२५{२५} ॥  
तस्य भार्या प्रिया कान्ता शान्तमतीति विश्रुता ।  
पुत्राश् च बहवस् तस्य सुताश् चाप्य् अभवंस् तथा ॥ र्म्_३७।२६{२६} ॥  
पौत्राः कर्मकराः प्रेश्या दासी दासजना अपि ।  
अनेके परिवाराश् च वन्धुमित्रसुहृज्जनाः ॥ र्म्_३७।२७{२७} ॥  
सर्वे ते पोषितास् तेन सम्भृत्य परिपालिताः ।  
पोषणीया गृहस्थस्य सर्वे हि समुपाश्रिताः ॥ र्म्_३७।२८{२८} ॥  
अर्थिनो ऽपि सदा तस्य गृहे ऽनेकसमागता ।  
शुभाशीर्वचनैर् नित्यं महोत्साहं प्रचक्रिरे ॥ र्म्_३७।२९{२९} ॥  
सो ऽपि धर्मध्वजो दाता तान् सर्वान् अर्थिनो जनान् ।  
यथाभिलषितैर् द्रव्यैस् तोषयित्वाभ्यमोदयत् ॥ र्म्_३७।३०{३०} ॥  
एवं प्रददतस् तस्य क्रमात् सम्पत् क्षयं गता ।  
तद् दृष्ट्वा स गृही दानविघ्नशङ्कार्दितो ऽभवत् ॥ र्म्_३७।३१{३१} ॥  
ततः शोकालये स्थित्वा तत् सम्पत्क्षीयचिन्तया ।  
विनिश्वसन् विषण्णात्मा तस्थौ भोग्यनिरुत्सहः ॥ र्म्_३७।३२{३२} ॥  
ततस् तस्य प्रिया भार्या शान्तमती विचक्षणा ।  
भर्त्तारं तं विषण्णास्यं दृष्ट्वैवं पर्यपृछत ॥ र्म्_३७।३३{३३} ॥  
स्वामिन्न् एवं किम् आलोक्य तिष्ठसे दुःखचिन्तया ।  
यत् ते ऽत्र जायते दुःखं तद् वदस्व मनोगतं ॥ र्म्_३७।३४{३४} ॥  
इटि भार्योदितं श्रुत्वा स भर्त्ताभिविनिश्वसन् ।  
तां भार्यां सुप्रियां कान्तां समालोक्यैवम् अब्रवीत् ॥ र्म्_३७।३५{३५} ॥  
अयि प्रिये महद् दुःखं हृदि मे जायते ऽधुना ।  
यत् सम्पदः परिक्षीणा आया मे ऽत्र न विद्यते ॥ र्म्_३७।३६{३६} ॥  
पुत्रपौत्रादयो ऽनेके बहयो मे कुटुम्बिनः ।  
कर्मकरादयो भृत्या दासीदासादयो जनाः ॥ र्म्_३७।३७{३७} ॥  
अन्ये ऽपि बहवः प्रेष्याः पालनीया दिवानिशं ।  
अर्थिनो याचकाश् च बहवो नित्यम् आगताः ।  
कथं तान्स् तोषयिष्यामि क्रमात् क्षीणा हि सम्पदः ॥ र्म्_३७।३८{३८} ॥  
नूनं मे याचकाः सर्वे शून्यहस्ता गृहाद् अतः ।  
परिखिन्नविभिन्नास्या व्रजिष्यन्ति निराशयाः ॥ र्म्_३७।३९{३९} ॥  
(र्म् ४१२)  
इति चिन्ताविषण्णे मे हृदि दुःखं प्रजायते ।  
तद् दुःखानलसन्तप्तस् तिष्ठाम्य् एवं विमोहितः ॥ र्म्_३७।४०{४०} ॥  
किं हि दानमहोत्साहं विना गेहे सुखं भवेत् ।  
पशुवत् केवलं भुक्त्वा किं सारं सत्सुखं विना ॥ र्म्_३७।४१{४१} ॥  
इति भर्त्रोदितं श्रुत्वा साथ शान्तमती सती ।  
भर्त्तारं तं समाश्वास्य बोधयन्त्य् एवम् अब्रवीत् ॥ र्म्_३७।४२{४२} ॥  
आर्यपुत्र किम् अत्रापि जाता ते हृदि दुःखता ।  
किं विषादेना सिद्ध्येत केवलं दह्यते मनः ॥ र्म्_३७।४३{४३} ॥  
अवश्यं भाविनो भावा भवन्ति महताम् अपि ।  
तद् विषादं परित्यज्य चर शुभे समाहितः ॥ र्म्_३७।४४{४४} ॥  
इति भार्योदितं श्रुत्वा स भर्त्ताभिविनिःश्वसन् ।  
तां भार्यां सुप्रियां कान्तां समालोक्यैवम् अब्रवीत् ॥ र्म्_३७।४५{४५} ॥  
अयि प्रिये शुभं कार्य्यं नाभिजानामि सन्मते ।  
तद् उपायं समाख्याय मां बोधयितुम् अर्हति ॥ र्म्_३७।४६{४६} ॥  
इति भर्त्त्रोदितम् श्रुत्वा सा च शान्तमती सती ।  
भर्त्तारं तं समाश्वास्य प्रबोधयितुम् अब्रवीत् ॥ र्म्_३७।४७{४७} ॥  
आर्यपुत्र महासाधो तद् उपायं प्रकथ्यते ।  
कौशांव्यां घोषिरारामे शाक्यसिंहो मुनीश्वरः ॥ र्म्_३७।४८{४८} ॥  
सर्वज्ञः सुगतो बुद्धो हीनदीनानुकम्पकः ।  
सर्वविद्याकलाभिज्ञः षडभिज्ञो विचक्षणः ॥ र्म्_३७।४९{४९} ॥  
मारजिल् लोकविन् नाथो विनायकस् तथागतः ।  
द्वात्रिंशल्लक्षणाशीतिव्यञ्जनप्रतिमण्डितः ॥ र्म्_३७।५०{५०} ॥  
व्याम प्रभाभिभास्वन्तं शतसूर्याधिकप्रभं ।  
जङ्गमम् इव रत्नाभं सौम्यं समन्तभद्रकं ॥ र्म्_३७।५१{५१} ॥  
सर्वसत्वहितार्थेन विजहार ससाङ्घिकः ।  
तत्र गत्वा प्रणत्वा तत् तं बुद्धं शृणुतादरात् ॥ र्म्_३७।५२{५२} ॥  
तदा स भगवान् बुद्धस् तद् उपायं समादिशेत् ॥ र्म्_३७।५३{५३!} ॥  
इति भार्यासमादिष्टं श्रुत्वा धर्मध्वजो ऽपि सः ।  
तथेति परिभाषित्वा स भर्त्ता सम्प्रमोदितः ॥ र्म्_३७।५४{५४} ॥  
तदा स धर्मध्वजो भार्यं वेलाम् आदाय प्राचरत् ।  
ततो विहारे गत्वा स भगवन्तं ससाङ्घिकं ।  
दूरतः प्रणतिं कृत्वा एकस्थाने समाश्रयत् ॥ र्म्_३७।५५{५५} ॥  
तदा स भगवान् दृष्ट्वा तं धर्मध्वजदुःखितं ।  
जानन्न् अप्य् आगतं कामं धर्मध्वजे समब्रवीत् ॥ र्म्_३७।५६{५६} ॥  
साधो कस्माद् इहागत्य तिष्ठसे तत् समादिश ।  
इति शास्त्रा समादिष्टं श्रुत्वा धर्मध्वजो ऽपि सः ॥ र्म्_३७।५७{५७} ॥  
कृताञ्जलिपुटो नत्वा भगवन्तम् एवम् अब्रवीत् ।  
भगवन् यद् विजानीया नान्य गच्छामि मे विभो ।  
त्वयि मम कार्य्यम् एक पृछामीति व्यचिन्तयत् ॥ र्म्_३७।५८{५८} ॥  
तद्यथा मे महासम्पत् क्षीणं याति दरिद्रतां ।  
पुनर् वृद्धिगतं द्रव्यं तत् कथं मे समादिश ॥ र्म्_३७।५९{५९} ॥  
कतमद् व्रतपुण्यस्य प्रभावाच् छ्री प्रवर्द्धते ।  
तद् व्रतं मे भवाञ् छास्ता सम्यग् आदेष्टुम् अर्हति ॥ र्म्_३७।६०{६०} ॥  
(र्म् ४१३)  
इति सम्प्रार्थितं तेन श्रुत्वा स भगवान् मुदा ।  
धर्मध्वजं तम् आमन्त्र्य सम्पश्यन्न् एवम् अब्रवीत् ॥ र्म्_३७।६१{६१} ॥  
साधु शृणु समाधाय तद् विधिं सम्प्रवक्ष्यते ।  
तच् छ्रुत्वा ते प्रबोधित्वा समाचर विधानतः ॥ र्म्_३७।६२{६२} ॥  
वसुधाराव्रतं सम्यक् यथा श्रुतं मया पुरा ।  
वज्रधराब्धिगम्भीरनिर्घोषेणोपदेशितं ॥ र्म्_३७।६३{६३} ॥  
तथाथा प्रथमं तावच् छुद्धभूमौ परिग्रहं ।  
कृत्वा मृद्गोमयाम्भोभिः संलिप्य पर्यशोभयेत् ॥ र्म्_३७।६४{६४} ॥  
ततः सद्गुरुम् आराध्य नत्वा कृताञ्जलिर् मुदा ।  
सत्कृत्य प्रार्थयेद् एवं वसुधाराव्रतं वरं ॥ र्म्_३७।६५{६५} ॥  
ततः स गुरुणा सार्द्धं स्नात्वा तीर्थे विशुद्धधीः ।  
शुद्धवस्त्रावृताः शुद्धचित्तो ब्रह्मविहारिकः ॥ र्म्_३७।६६{६६} ॥  
मासे भाद्रपदे कृष्णपक्षे माघे ऽपि वा पुनः ।  
तृतीयायां तिथौ देवीं समावाह्य व्रतं चरेत् ॥ र्म्_३७।६७{६७} ॥  
पूर्वस्मिन् दिवसे विघ्नान् कीलयेत् सर्वदिक्स्थितान् ।  
तत्र सुभूतले सूत्रं पातयित्वा यथाविधि ॥ र्म्_३७।६८{६८} ॥  
वर्त्तयेन् मण्डलं देव्याः सगणप्रतिमण्डितं ॥ र्म्_३७।६९{६९!} ॥  
एवं तन् मण्डलं कृत्वा सप्तव्रीहिसुवेष्टितं ।  
ततो ऽष्टयक्षणीचिह्नं शोभितैः कलशैर् वृतं ॥ र्म्_३७।७०{७०} ॥  
सपताकध्वजछत्रवितानैः परिमण्डितं ।  
कृत्वा तन् मण्डलं वज्री प्रतिष्ठाप्य यथाविधि ॥ र्म्_३७।७१{७१} ॥  
विचित्रपुष्पमालाभिः प्रदीपैः सम्प्रभोज्वलैः ।  
सौरभ्यधूपनैश् चापि समभ्यर्च्याभिशोभयेत् ॥ र्म्_३७।७२{७२} ॥  
ततस् तन् मण्डले देवी सगणां परिसंस्मरन् ।  
ध्यात्वा जागरणं कृत्वा तद् रात्रीं व्यतिलङ्घयेत् ॥ र्म्_३७।७३{७३} ॥  
ततः प्रातः समुत्थाय तीर्थे स्नात्वा सुशुद्धधीः ।  
शुचिवस्त्रावृते पञ्चगव्यैः स्वाङ्गं व्यशोधयेत् ॥ र्म्_३७।७४{७४} ॥  
ततः स सद्गुरुं नत्वा तदाज्ञां शिरसावहन् ।  
उत्तराभिमुखः शुद्ध आसने समुपाश्रयेत् ॥ र्म्_३७।७५{७५} ॥  
ततस् तावद् गुरुं नत्वा त्रिरत्नशरणं गतः ।  
मण्डले सगणां देवीं ध्यात्वावाह्य समर्चयेत् ॥ र्म्_३७।७६{७६} ॥  
ततो ऽरहं सम्प्रदत्वाग्रे प्रणत्वा साञ्जलिर् मुदा ।  
जपस्तोत्रादिकं कृत्वा कुर्याच् च पापदेशनां ॥ र्म्_३७।७७{७७} ॥  
पुण्यानुमोदनां कृत्वा प्रार्थयेद् बोधिसंवरं ॥ र्म्_३७।७८{७८!} ॥  
ततः प्रदक्षिणां कृत्वा नत्वास्ताङ्गैश् च साञ्जलिः ।  
ततः पीतमयं सूत्रम् षोडशभेदवर्त्तितं ।  
शुद्धं गुरुर् मन्त्रेण शोधयेत् ॥ र्म्_३७।७९{७९} ॥  
ततस् तद् व्रतसूत्रं स सगुरुर् धारणीं पथन् ।  
तस्मै शिष्याय रक्ष्यार्थं दत्वाभिषेकम् अर्प्पयेत् ॥ र्म्_३७।८०{८०} ॥  
तद् व्रतं सूत्रम् आदाय वन्धित्वा स्वकरे व्रती ।  
यावद् व्रतसमाप्तं न तावत् तत् सूत्रम् आधरेत् ॥ र्म्_३७।८१{८१} ॥  
ततः व्रती यथाशक्ति गुरवे दानदक्षिणं ।  
(र्म् ४१४)  
दत्वाष्टाङ्गप्रणामेण नत्वा समभितोषयेत् ॥ र्म्_३७।८२{८२} ॥  
ततः पञ्चामृतैर् युक्तं बलिं क्षीरोदनाभरं ।  
स यक्षयक्षणीलोकपालेभ्यः सम्प्रदापयेत् ॥ र्म्_३७।८३{८३} ॥  
ततः क्षमार्थनं कृत्वा गुरुणा सह पालनं ।  
तृतीयप्रहराग्रे ऽह्नेः कुर्यात् स यवपूरकैः ॥ र्म्_३७।८४{८४} ॥  
पालनान्ते पुनः स्नात्वा तां देवीं सगणां स्मरन् ।  
पठञ् छ्रीधारणीम् रात्री पूजयेच् च यथाविधि ॥ र्म्_३७।८५{८५} ॥  
एवं नित्यं चतुःसन्ध्यं पूजयेच् छ्रीवसुन्धरां ।  
यावज्जीवं यथासक्तौ वर्षैकं वा तथा चरेत् ॥ र्म्_३७।८६{८६} ॥  
षण्मासं मासम् एकं च यथाशक्ति व्रतं चरेत् ।  
नवसप्तदिनान्य् एवं पञ्चत्रीणि दिनान्य् अपि ॥ र्म्_३७।८७{८७} ॥  
अहो रात्रं तथैकं वा वारम् एकं व्रतं चरेत् ।  
तत्परे द्युर् दिने प्रातः स्नात्वा शुद्धाशयो व्रती ।  
तथा तां सगणां देवीं समर्चयेद् यथाविधि ॥ र्म्_३७।८८{८८} ॥  
ततश् च गुरुवे ऽभ्यर्च्य वस्त्रालङ्कारभूगृहं ।  
सदक्षिणां प्रदत्वैवं स्वात्मानं च समर्प्पयेत् ॥ र्म्_३७।८९{८९} ॥  
ततः स गुरुर् आदाय तस्मै शिष्याय साशिषं ।  
दत्वा क्षमार्थनां कृत्वा तन् मण्डलं विसर्जयेत् ॥ र्म्_३७।९०{९०} ॥  
ततस् तद् रज आदाय भण्डागारे ऽभिगोपितं ।  
सन्निधाय सदा नित्यम् अभ्यर्च्य सादरं भजेत् ॥ र्म्_३७।९१{९१} ॥  
तद् रजःशेषनिर्माल्यं नद्यां नागान् यथाविधि ।  
समभ्यर्च्य समर्प्पित्वा सर्वं जले प्रवाहयेत् ॥ र्म्_३७।९२{९२} ॥  
ततस् तज् जलम् आदाय गृहे गत्वा महोत्सवैः ।  
तज् जलैर् मण्डलागारकोष्ठे सर्वत्र सिञ्चयेत् ॥ र्म्_३७।९३{९३} ॥  
ततस् तद् व्रतपूर्णार्थं रात्रौ देवीं कुमारिकां ।  
यथाविधि समावाह्य समभ्यर्च्याभ्यतोषयेत् ॥ र्म्_३७।९४{९४} ॥  
सत्गुरुप्रमुखान् सर्वान् योगिनो योगिनीर् अपि ।  
समभ्यर्च्य यथाकामं भोजनैः सम्प्रतोषयेत् ॥ र्म्_३७।९५{९५} ॥  
ततस् तं सगणं चक्रं नत्वा व्रती स साञ्जलिः ।  
क्षमाप्य विनयं कृत्वा प्रार्थयेच् छ्रीसमृद्धितां ॥ र्म्_३७।९६{९६} ॥  
ततस् तत् सगणं चक्रं तद्भक्त्या सम्प्रतोषितं ।  
तस्मै व्रतिने दद्यात् सुसम्पत्तिसुभाषितं ॥ र्म्_३७।९७{९७} ॥  
ततस् तस्य गृहे देवी वसुधारा समाश्रिता ।  
सर्वद्रव्याभिसम्पूर्णं कृत्वा तिष्ठेत् सदा स्थिरा ॥ र्म्_३७।९८{९८} ॥  
ततस् तद् द्रव्यम् आदाय सर्वार्थिभ्यो यथेप्सितं ।  
सम्प्रदत्वा यथाकामं भुक्त्वा भवं सुखं चरेत् ॥ र्म्_३७।९९{९९} ॥  
एवं गृहपते मत्वा वसुधाराव्रतं महत् ।  
यथाविधि समादाय गृहे चर समादरात् ॥ र्म्_३७।१००{१००} ॥  
ततस् ते सर्वदा गेहे मङ्गलं निरुपद्रवं ।  
भवेत् सापि महादेवी सगणा निवसेत् स्थिरा ॥ र्म्_३७।१०१{१} ॥  
ततस् ते सर्वसम्पत्तिः प्रवर्द्धिता शुभान्विता ।  
भवने सम्भवन्त्य् एव न कदाचित् क्षयं व्रजेत् ॥ र्म्_३७।१०२{२} ॥  
ततस् त्वं सर्वदा सौख्यं भुक्त्वा दत्वा यथेप्सितं ।  
(र्म् ४१५)  
त्रिरत्नभजनं कृत्वा शुभे चर समाहितः ॥ र्म्_३७।१०३{३} ॥  
एतत्पुण्यविपाकेन सदा त्वं सद्गतिं ततः ।  
बोधिचर्यां चरन् बोधिं प्राप्य बुद्धपदं लभेः ॥ र्म्_३७।१०४{४} ॥  
इत्य् आदिष्टं मुनीन्द्रेण श्रुत्वा धर्मध्वजो गृही ।  
स मुदा सुप्रसन्नात्मा व्रतं चरितुम् ऐछत ॥ र्म्_३७।१०५{५} ॥  
ततः स मुदितो नत्वा साञ्जलिस् तं जगद्गुरुं ।  
भगवन्तं जगन्नाथं प्रार्थयद् एवम् आदरात् ॥ र्म्_३७।१०६{६} ॥  
भगवन् सर्वविच् छास्तर् भवतां शरणं गतः ।  
भवदाज्ञां शिरो धृत्वा चरिष्ये ऽहम् इदं व्रतं ॥ र्म्_३७।१०७{७} ॥  
तद् भवां कृपया शास्तस् तद् अनुज्ञां ददातु मे ।  
भवतात्र यथादिष्टं चरिष्ये तत् तथा खलु ॥ र्म्_३७।१०८{८} ॥  
इति सम्प्रार्थिते तेन भगवान् स जगद्गुरुः ।  
तस्मै देव्या महाविद्यां धारणीं सम्पठन् ददौ ॥ र्म्_३७।१०९{१०} ॥  
सो ऽपि धर्मध्वजो नत्वा साञ्जलिस् तं मुनीश्वरं ।  
धारणीं तां समादाय सम्पपाठ प्रमोदितः ॥ र्म्_३७।११०{१०} ॥  
ततः स सुप्रसन्नात्मा धर्मध्वजः कृताञ्जलिः ।  
तं मुनीन्द्रं जगन्नाथं प्रणत्वा स्वगृहं ययौ ॥ र्म्_३७।१११{११} ॥  
ततः स स्वगृहप्राप्तः सुप्रसन्नमुखाम्बुजः ।  
तां शान्तमतां भार्यां समामन्त्र्यैवम् अब्रवीत् ॥ र्म्_३७।११२{१२} ॥  
प्रिये धन्यासि कल्याणी यत् त्वयाहं प्रबोधितः ।  
सम्बुद्धशासनं रत्नम् आप्तवान् अहम् आगतः ॥ र्म्_३७।११३{१३} ॥  
तद्यथा समुपादिष्टं मुनीन्द्रेणानुशासिना ।  
तथावां तद् व्रतं देव्याश् चरेवहि समादरात् ॥ र्म्_३७।११४{१४} ॥  
इति भर्त्रा समुद्दिष्टे सापि शान्तमती मुदा ।  
भर्त्तारं तं समालोक्य सुदृष्ट्यैवम् अभाषत ॥ र्म्_३७।११५{१५} ॥  
अयि स्वामिन् कथं शास्त्र समादिष्टं वदस्व मे ।  
यथादिष्टं मुनीन्द्रेण तथ चरेवहि ध्रुवं ॥ र्म्_३७।११६{१६} ॥  
इति भार्योदितं श्रुत्वा भर्त्ता धर्मध्वजो ऽथ सः ।  
मुदा शान्तमतीं भार्यां तां समीक्ष्यैवम् अब्रवीत् ॥ र्म्_३७।११७{१७} ॥  
शृणु भद्रे यथादिष्टं मुनीन्द्रेण तथा खलु ।  
यद् व्रतं वसुधारायास् तद् विधिं ते प्रवक्ष्यते ॥ र्म्_३७।११८{१८} ॥  
इत्य् उक्ते स्वामिना तेन सा च शान्तमती प्रिया ।  
भर्त्तारं तं समालोक्य मुदितैवम् अभाषत ॥ र्म्_३७।११९{१९} ॥  
स्वामिन्स् तेन मुनीन्द्रेण यथादिष्टं तथा भवान् ।  
सुविस्तरं समाख्याय मनो मे संविनोदत ॥ र्म्_३७।१२०{२०} ॥  
इत्य् उक्ते भार्यया साथ धर्मध्वजः सुविस्तरं ।  
यथादिष्टं मुनीन्द्रेण तथा सर्वं न्यवेदयत् ॥ र्म्_३७।१२१{२१} ॥  
तच् छ्रुत्वा सा प्रबोधन्ती शान्तमत्य् अनुमोदिता ।  
तथा तस्या महादेव्या व्रतं चरितुम् ऐछत ॥ र्म्_३७।१२२{२२} ॥  
ततस् तं स्वामिनं नत्वा सा च शान्तमती सती ।  
तद्व्रतारम्भसामग्रीं साधितुम् एवम् अब्रवीत् ॥ र्म्_३७।१२३{२३} ॥  
स्वामिन् व्रतं चरिष्यावो वसुलक्ष्म्या यथाविधि ।  
सामग्रीं साधयेयास्य तद् अनुज्ञां प्रदेहि मे ॥ र्म्_३७।१२४{२४} ॥  
इति भार्योदितं श्रुत्वा धर्मध्वजः स मोदितः ।  
साध्यतां सर्वसामाग्रीम् इति तां सांव्यनोदयत् ॥ र्म्_३७।१२५{२५} ॥  
(र्म् ४१६)  
ततः सा मुदिताः सर्वे सामग्रीं साधयन्त्य् अपि ।  
भर्त्तारं तम् उपामन्त्र्य दर्शयन्त्य् एवम् अब्रवीत् ॥ र्म्_३७।१२६{२६} ॥  
सर्वं मे साधितं सिद्धं स्वामिन्न् अत्र प्रसीदतु ।  
तत् सद्गुरुं समामन्त्र्य व्रतम् आलब्धुम् अर्हति ॥ र्म्_३७।१२७{२७} ॥  
इति भार्योदितं श्रुत्वा स धर्मध्वज आदरात् ।  
सद्गुरुं समुपाराध्य नत्वेवं प्रार्थयन् मुदा ॥ र्म्_३७।१२८{२८} ॥  
भदन्त श्रीवसुधारादेव्या व्रतं चरेवहि ।  
तस्मात् देवीं समाराध्य व्रतोपदेशम् आदिश ॥ र्म्_३७।१२९{२९} ॥  
इति सम्प्रार्थिते तेन तथेति हि स सद्गुरुः ।  
प्रतिश्रुत्य यथादिष्टं मुनीन्द्रेण तथाचरत् ॥ र्म्_३७।१३०{३०} ॥  
तथा भाद्रपदे मासे कृष्णपक्षे स सद्गुरुः ।  
द्वितीयायं तिथौ तीर्थे स्नात्वा सुवाससा सुधीः ॥ र्म्_३७।१३१{३१} ॥  
यथाविधिं समारभ्य मण्डलं समवर्त्तयत् ।  
तत्र तां सगणां देवीं प्रतिष्ठाप्य समर्चयत् ॥ र्म्_३७।१३२{३२} ॥  
तत् परेद्युस् त्रितीयायां सुस्नातं शुभाम्बरं ।  
धर्मध्वजं सदारं तं पञ्चगव्यैर् व्यशोधयत् ॥ र्म्_३७।१३३{३३} ॥  
ततस् तौ दम्पती शास्त्रा यथादिष्टं समाहितौ ।  
श्रुत्वा तथा समाधाय प्रचरतु व्रतं मुदा ॥ र्म्_३७।१३४{३४} ॥  
यथा शास्त्रा समादिष्टं तथा कृत्वा व्रतं मुदा ।  
गणचक्रादिकं सर्वं समाप्य तौ ननन्दतुः ॥ र्म्_३७।१३५{३५} ॥  
ततस् तस्य गृहे देवीं वसुधारा समाश्रिता ।  
सर्वद्रव्यं समापूर्य्य तस्थौ सदा प्रसादिता ॥ र्म्_३७।१३६{३६} ॥  
ततस् तस्य गृहे सम्पद् दिने प्रवर्द्धिता ।  
सरत्नधातुसद्वस्त्रशस्यादि द्रव्यजातयः ॥ र्म्_३७।१३७{३७} ॥  
ता एवं वर्द्धिता दृष्ट्वा सदारः स गृहाधिपः ।  
स विस्मयो मुदितोत्फुल्लवक्त्राम्बुजो ऽभ्यनन्दत ॥ र्म्_३७।१३८{३८} ॥  
ततः स सर्वदार्थिभ्यो दत्वा दानं यथेप्सितं ।  
त्रिरत्नभजनं कृत्वा सुखं भुक्त्वा शुभे ऽचरत् ॥ र्म्_३७।१३९{३९} ॥  
तद् दृष्ट्वा तस्य गेहस्य समीपस्थो द्विजोत्तमः ।  
विष्णुदासाभिधो विज्ञो विस्मयोद्धतमानसः ॥ र्म्_३७।१४०{४०} ॥  
धीमतीं रमणीं भार्यां सुविशुद्धाशयां सतीं ।  
निःश्वसन्स् तां समामन्त्र्य पुनर् एवम् अभाषत ॥ र्म्_३७।१४१{४१} ॥  
पश्य भद्रस्य मित्रस्य गृहे सम्पत् समृद्धिता ।  
किम् अनेन कृतं धर्मं येनैवं श्रीः प्रवर्द्धिता ॥ र्म्_३७।१४२{४२} ॥  
किम् आवाभ्यां कृतं पापं येनैवं नो विपत् सदा ।  
किम् अत्रावां करिष्यावो येन सम्पत् प्रवर्द्धिता ॥ र्म्_३७।१४३{४३} ॥  
तद् उपायं न जानामि को मे उपदिशेद् धितं ।  
धन्यास् ते धनवन्ता ये यथाकाम सुखाशिनः ॥ र्म्_३७।१४४{४४} ॥  
किं ते सद्गुणवन्तो ऽपि कृपणा ये दरिद्रिता ।  
वरं प्राणपरित्यागं न त्व् एवं जीवितं भवे ॥ र्म्_३७।१४५{४५} ॥  
किं तेषां सद्गुणैश् चापि येषां सम्पद् गृहे न हि ।  
धनवान् पुरुषो धीरः कुलीनो निर्गुणो ऽपि च ।  
(र्म् ४१७)  
सर्वे हि धनिनां वश्या पण्डिताः सुगुणा अपि ॥ र्म्_३७।१४६{४६} ॥  
धनवान् निर्गुणश् चापि मान्यते गुरुवज् जनैः ।  
धनहीना न पूज्यन्ते पण्डिता ब्रह्मणा अपि ॥ र्म्_३७।१४७{४७} ॥  
धिग् मे जीवितम् एवं हि ब्राह्मणस्यापि दुःखिनः ।  
वरम् एवाद्येतन् मृत्युर् न त्व् एव चिरजीवितुं ॥ र्म्_३७।१४८{४८} ॥  
किम् अनेनापि जीवेन केवलदुःखभोगिना ।  
तद् अत्र मर्त्तुम् इछामि नैव जीवेय दुःखभाक् ॥ र्म्_३७।१४९{४९} ॥  
सर्वेषाम् अपि जन्तूनाम् अवश्यं मरणं भवे ।  
तद् अत्र विद्यमानो ऽहं कथं लोके चरेय हि ॥ र्म्_३७।१५०{५०} ॥  
इत्य् एवं विलपं विप्रो विष्णुदासः स मोहितः ।  
गलदश्रुविरुक्षाक्षस् तस्थौ मुहुर् विनिःश्वसन् ॥ र्म्_३७।१५१{५१} ॥  
इत्य् एवं विलपन्तन् तं दृष्ट्वा सा धीमती प्रिया ।  
बोधयितुं समाश्वास्य भर्त्तारम् एवम् अब्रवीत् ॥ र्म्_३७।१५२{५२} ॥  
मा विषादं कृथाः स्वामिन् धैर्य्यम् आलम्ब्य तिष्ठतु ।  
किं करिष्यावहे ह्य् अत्र दैवात् सम्पन् न तौ गृहे ॥ र्म्_३७।१५३{५३} ॥  
तथापि धैर्य्यम् आलम्ब्य यत्नं कुरु समाहितः ।  
यत्नेन सिद्ध्यते सर्वं गुणद्रव्यादि साधनं ॥ र्म्_३७।१५४{५४} ॥  
तद् अत्राहं वदिष्यामि हितार्थं ते शृणु प्रभो ।  
भार्या हि स्वामिनो भर्त्तुर् हितार्थम् ऽभ्यनुदेशिनी ॥ र्म्_३७।१५५{५५} ॥  
यद् अयं गृहभृद् भर्त्ता धर्मध्वजस् तव प्रियः ।  
सुहृन् मित्रं महासाधुस् तद् आदरात् स पृछ्यतां ॥ र्म्_३७।१५६{५६} ॥  
यथा तेन समादिष्टं तथैव क्रीयतां प्रभो ।  
ततस् तस्य यथा सम्पत् तथास्माकं भवेद् अपि ॥ र्म्_३७।१५७{५७} ॥  
इति भार्योदितं श्रुत्वा विष्णुदासः स तैर्थिकः ।  
बौद्धवाक्ये विरुद्धत्वाद् अनिछन्न् एवम् अब्रवीत् ॥ र्म्_३७।१५८{५८} ॥  
वयं हि ब्राह्मणा भद्रे बुद्धदेवी वसुन्धरा ।  
तद् विधिं वेदशास्त्रेषु कथितं न क्वचिद् अपि ॥ र्म्_३७।१५९{५९} ॥  
तत् कथं स्वकुलाचारं त्यक्त्वान्यछरणं गताः ।  
बौद्धोपदेशम् आसाद्य लक्ष्म्या व्रतं चरेमहि ॥ र्म्_३७।१६०{६०} ॥  
ये त्यक्त्वा स्वकुलाचारम् अन्यत्र शरणं गताः ।  
व्रतं चरन्ति सम्पत्तिलाभिलाभाकुलाशयाः ॥ र्म्_३७।१६१{६१} ॥  
ते स्वधर्मपरिभ्रष्टा इहापि क्लिष्टभोगिनः ।  
रोगिणो दुहितात्मानो मृता यास्यन्ति दुर्गतीं ॥ र्म्_३७।१६२{६२} ॥  
इति भद्रे न मे वाञ्छा बौद्धदेव्या व्रते ऽशुभे ।  
वरं प्राणपरित्यागं नान्यद्व्रतं चरेमहि ॥ र्म्_३७।१६३{६३} ॥  
अस्माकम् अपि या देवी महालक्ष्मी कुलेश्वरी ।  
तस्या व्रतं समाधाय चरेमहि सदादरात् ॥ र्म्_३७।१६४{६४} ॥  
ततः सा श्रीमहादेवी गृहे ऽश्माकं समाश्रिता ।  
यथाभिवाञ्छितं द्रव्यं सर्वं दद्यात् प्रसादिता ॥ र्म्_३७।१६५{६५} ॥  
इति तस्या महालक्ष्म्या व्रतं चरावहे वयं ।  
तत् तद् व्रतस्य सामग्रीं साधय सर्वम् आदरात् ॥ र्म्_३७।१६६{६६} ॥  
इति भर्त्रोदितं श्रुत्वा धीमती सा प्रमोदिता ।  
(र्म् ४१८)  
तथेत्य् अभ्यनुमोदन्ती तत् सामग्रीम् असाधयत् ॥ र्म्_३७।१६७{६७} ॥  
तत्र सा धीमती तस्याः शान्तमत्याः पुरो गता ।  
तद् वृत्तान्तं सामाख्याय सामग्रीं समयाचत ॥ र्म्_३७।१६८{६८} ॥  
सापि शान्तमती तस्यै धीमत्यै सम्प्रमोदिता ।  
यद् यत् सम्प्रार्थितं द्रव्यं तत् तत् सर्वं ददौ मुदा ॥ र्म्_३७।१६९{६७} ॥  
तद् द्रव्यं सा समादाय भर्त्तुर् अग्रे समागता ।  
तत् सर्वं समुपस्थाप्य विनोद्यैवम् अभाषत ॥ र्म्_३७।१७०{७०} ॥  
स्वामिन् त्वया यथादिष्टं तत् सर्वं साधितं मया ।  
तथा तस्या महालक्ष्म्या व्रतम् आरभ साम्प्रतं ॥ र्म्_३७।१७१{७१} ॥  
इति भार्योदितं श्रुत्वा विष्णुदासः स मोदितः ।  
यथाविधि महालक्ष्मीव्रतं चरितुम् आरभत् ॥ र्म्_३७।१७२{७२} ॥  
मासे भाद्रपदे कृष्णपक्षे ऽष्टम्यां यथाविधि ।  
मण्डलादीन् प्रतिस्थाप्य शुद्धशीलः समाहितः ॥ र्म्_३७।१७३{७३} ॥  
सदारस् तां महालक्ष्मीं समावाह्य समर्चयन् ।  
विधिना तद् व्रतं कृत्वा सम्पत्तिं प्रार्थयन् मुदा ॥ र्म्_३७।१७४{७४} ॥  
ततः स ब्राह्मणः कृत्वा तद् व्रतं सुसमाप्तितं ।  
सभार्यः सुप्रसन्नात्मा प्राचरत् तां श्रियं स्मरन् ॥ र्म्_३७।१७५{७५} ॥  
तथा तस्य गृहे सम्पत् समुद्भूताभ्यजायत ।  
दृष्ट्वा तौ दम्पती तत्र महानन्दम् अवापतुः ॥ र्म्_३७।१७६{७६} ॥  
ततः स ब्राह्मणो लुब्धो दृष्ट्वा तान् सम्पदं मुदा ।  
सर्वान् गुप्ते निधायैव न किं चित् तद् व्ययं व्यधात् ॥ र्म्_३७।१७७{७७} ॥  
भूयस् तृष्णाभिसन्तप्तो मात्सर्याभिहताशयः ।  
कस्मै चिद् अपि तद् द्रव्यं किं चिद् दानं ददौ क्वचित् ॥ र्म्_३७।१७८{७८} ॥  
तथा संरक्ष्य तद् द्रव्यं निधाय तु वियत्नतः ।  
गोपयित्वा स्वयं भोक्तुम् अपि नैवाभ्यवाञ्छत ॥ र्म्_३७।१७९{७९} ॥  
तथापि स प्रलुब्धात्मा नित्यं कृपणो ऽर्थिवत् ।  
धनिनां समुपाश्रित्य याचित्वा धनम् आर्जयत् ॥ र्म्_३७।१८०{८०} ॥  
तथार्जनः कृतस् तस्य गृहे द्रव्यं न वर्द्धितं ।  
दिने दिने निहीनत्वं गत्वा क्षयं क्रमाद् ययौ ॥ र्म्_३७।१८१{८१} ॥  
ततः स ब्राह्मणो लुब्धो धनिनाम् अर्थिनो गृहे ।  
दृष्ट्वातिरुषितः सर्वान् परिभाष्याभ्यनिन्दयत् ॥ र्म्_३७।१८२{८२} ॥  
तत्पापताविपाकेन गृहे यद् गोपितं धनं ।  
तत् सर्वं निहृतं चौरैर् निदग्धं चापि वह्निना ॥ र्म्_३७।१८३{८३} ॥  
ततः स ब्राह्मणस् तीव्रक्लेशाग्निपरितापितः ।  
दरिद्रिताविभग्नाशः सभार्यो न्यवसद् गृहे ॥ र्म्_३७।१८४{३४!} ॥  
तस्मिन्न् अवसरे तस्या धीमत्याः स पिता द्विजः ।  
हरिशर्माभिधो गेहे यज्ञं कर्त्तुं सदारभत् ॥ र्म्_३७।१८५{३५} ॥  
तदा स वान्धवान् सार्वाञ् ज्ञातीन् मित्रसुहृज्जनान् ।  
भगिनीभागिनेयांश् च जामात्रींश् तत्सुतान् अपि ॥ र्म्_३७।१८६{३६} ॥  
दुहितॄर् अपि सर्वाश् च न्यमन्त्रयत् समादरात् ॥ र्म्_३७।१८७{३७} ॥  
(र्म् ४१९)  
तत्र ते वान्धवा सर्वे ज्ञातिमित्रसुहृज्जनाः ।  
भगिन्या भागिनेयाश् च जामातरो ऽपि तत्सुताः ॥ र्म्_३७।१८८{३८} ॥  
दुहितरस् तथा पौत्राः पौत्र्यादयो ऽपि चापरे ।  
सर्वे ते समुपागत्य समुपतस्थुर् आद्रिताः ॥ र्म्_३७।१८९{३९} ॥  
तत्र सा कृपणीभूता दुर्भगेति पितापि सः ।  
तत्र यज्ञमहोत्साहे ताम् एकां न न्यमन्त्रयत् ॥ र्म्_३७।१९०{४०} ॥  
तदा सा धीमती श्रुत्वा पितुर् यज्ञमहोत्सवं ।  
कथं मे विस्मृतं पित्रा मात्रापि वान्धवैर् अपि ॥ र्म्_३७।१९१{४१} ॥  
इति चिन्ताविषाघ्रातहृदया परिमूर्छिता ।  
भोजने ऽपि निरुत्साहा तस्थौ लज्जान्विता गृहे ॥ र्म्_३७।१९२{४२} ॥  
तथा स विष्णुदासो ऽपि ससुरस्य गृहे तदा ।  
श्रुत्वा यज्ञमहोत्साहं तां भार्याम् एवम् अब्रवीत् ॥ र्म्_३७।१९३{४३} ॥  
कथं ते जनकेनावां विस्मृतौ केन हेतुना ।  
नैव निमन्त्रितौ भद्रे यथा सर्वे निमन्त्रिता ॥ र्म्_३७।१९४{४४} ॥  
इति भर्त्रोदितं श्रुत्वा धीमती सातिलज्जिता ।  
भर्त्तारं विष्णुदासं तं बोधयन्त्य् एवम् अब्रवीत् ॥ र्म्_३७।१९५{४५} ॥  
किम् अत्राहं वदिष्यामि यन् नौ सम्पद् गृहे ऽस्ति न ।  
तेन नौ लज्जयाम्बापि निमन्त्रितुं न वाञ्छते ॥ र्म्_३७।१९६{४६} ॥  
इति सा धीमती लज्जासङ्कुञ्चिताशयानना ।  
भर्त्रा सह विलप्यैव तस्थौ गृहे निराशिता ॥ र्म्_३७।१९७{४७} ॥  
तदा तज्जनं स्मृत्वा धीमतीं ताम् अनागतां ।  
काञ् चित् पठिगतां चेटीं समाहूयैवम् अब्रवीत् ॥ र्म्_३७।१९८{४८} ॥  
अयि सखि सुता मे सा धीमता यदि दृश्यते ।  
मद्वाचसा समेत्यासौ वक्तव्यैवं लघु त्वया ॥ र्म्_३७।१९९{४९} ॥  
पितुस् ते मन्दिरे यज्ञमहोत्साहं प्रवर्त्तते ।  
तत् कथं न समायासि सभर्त्तागन्तुम् अर्हसि ॥ र्म्_३७।२००{५०} ॥  
इति सन्दिश्य ते मात्रा प्रेषिताहं त्वदन्तिके ।  
तन् मातुर् वचनं श्रुत्वागछेति तत् पुरो वद ॥ र्म्_३७।२०१{५१} ॥  
तत् सन्दिष्टं तया श्रुत्वा तथेति प्रतिभाष्य सा ।  
चेटी ततो ऽभिगछन्ती धीमत्या भवने ययौ ॥ र्म्_३७।२०२{५२} ॥  
तत्र तां धीमतीं दृष्ट्वा सा चेटी समुपस्थिता ।  
यथा मात्रा समादिष्टं तथा सर्वं न्यवेदयत् ॥ र्म्_३७।२०३{५३} ॥  
तत् तया कथितं श्रुत्वा धीमती साश्रुमोचिनी ।  
विनिःश्वस्य प्रसूं स्मृत्वा विलपन्त्यैवम् अब्रवीत् ॥ र्म्_३७।२०४{५४} ॥  
हा मातः कथम् अद्याहं संस्मृता साम्प्रतं त्वया ।  
किम् आगछेय ते पुत्री पापिनी दुःखभागिनी ॥ र्म्_३७।२०५{५५} ॥  
तस्मिन्न् एव क्षणे भर्त्ता विष्णुदास उपाचरत् ।  
तां चेटीं समुपालोक्य किम् अर्थम् इत्य् अपृछत ॥ र्म्_३७।२०६{५६} ॥  
इति तेनाभिसम्पृष्टे सा चेटी रचिताञ्जलिः ।  
ब्राह्मणं तं प्रणम्यैतत् सर्वं वृतान्तम् अब्रवीत् ॥ र्म्_३७।२०७{५७} ॥  
तथा तत् कथितं श्रुत्वा विष्णुदासो ऽपि स द्विजः ।  
गलदश्रुविरुक्षाक्षस् तां भार्याम् एवम् अब्रवीत् ॥ र्म्_३७।२०८{५८} ॥  
किं वदिष्यावहे भार्ये दैवान् नौ जायते विपत् ।  
(र्म् ४२०)  
तथापि धैर्य्यम् आलम्व्य गछ द्रष्टुं पितुर् मनः ॥ र्म्_३७।२०९{५९} ॥  
इति भर्त्रोदितं श्रुत्वा धीमती सा कुवासिनी ।  
निर्मण्डनात् सुतान् पुत्रीः समादाय शनैर् ययौ ॥ र्म्_३७।२१०{६०} ॥  
ततो मातुर् गृहे प्राप्ता दृष्ट्वा तौ पितरौ पुरः ।  
गत्वा सा धीमती नत्वा तस्थौ लज्जाहताशया ॥ र्म्_३७।२११{६१} ॥  
पितरौ तां सुतां दृष्ट्वा विछन्दां लज्जिताशयं ।  
किं चिद् दृष्ट्वागतासीति कथित्वैव निषेदतुः ॥ र्म्_३७।२१२{६२} ॥  
ततः सा धीमती सर्वाञ् ज्ञातीन् भ्रात्रींश् च वान्धवान् ।  
भगिनीः सुहृदो जेष्ठान् प्रणनाम यथाक्रमं ॥ र्म्_३७।२१३{६३} ॥  
तां दृष्ट्वा ज्ञातयः सर्वे भ्रातरो वान्धवा अपि ।  
भगिन्यापि सुहृदश् चापि दृष्ट्वोपहस्य जल्पिरे ॥ र्म्_३७।२१४{६४} ॥  
तथा प्रहसितं सर्वे सा दृष्ट्वातित्रपान्विता ।  
स्वदैवस्मृतिम् आधाय निःश्वस्यैकान्त आश्रयत् ॥ र्म्_३७।२१५{६५} ॥  
ततः स हरिशर्मा स पुरोहितो यथाविधि ।  
यज्ञकर्मसमारभ्य यथाकामं समापयत् ॥ र्म्_३७।२१६{६६} ॥  
ततस् तान् वान्धवाञ् ज्ञातीन् सुहृन्मित्रजनान् अपि ।  
सत्कृत्यात्यभिसन्तुष्टान् सादरेण व्यसर्जयत् ॥ र्म्_३७।२१७{६७} ॥  
ततस् ते ज्ञातयः सर्वे वन्धुमित्रसुहृज्जनाः ।  
नन्दितास् तं प्रशंसित्वा स्वस्वालयं मुदा ययुः ॥ र्म्_३७।२१८{६८} ॥  
ततस् ते सुस्थिताः सर्वे ज्ञातिवन्धुसुहृज्जनाः ।  
नानाकथाभिसंलापं कुर्वन्तः सन्निषेदिरे ॥ र्म्_३७।२१९{६९} ॥  
ततः सा धीमती पश्चाद् भुक्त्वैकान्ते निराद्रिता ।  
पुत्रपुत्री समादाय शिवस्य भवने ऽचरत् ॥ र्म्_३७।२२०{७०} ॥  
तत्र सा स्तृणम् आस्तीर्य पुत्रपुत्रीसमन्विता ।  
दारिद्र्यदुःखचिन्तानुनिःश्वसन्ती न्यषीदत ॥ र्म्_३७।२२१{७१} ॥  
तत्र स विष्णुदासो ऽपि पश्चाद् भुक्त्वा निराद्रितः ।  
शिवालये स्थितां श्रुत्वा सह स्थातुम् उपाचरत् ॥ र्म्_३७।२२२{७२} ॥  
भर्त्तारं तम् उपायातं दृष्ट्वा सा धीमती तदा ।  
गलदश्रुविरुक्षाक्षा विलपन्त्य् एवम् अब्रवीत् ॥ र्म्_३७।२२३{७३} ॥  
धिग् मे जीवं दरिद्रायाः किम् एवं जीवितेन हि ।  
पित्रोर् अपि दयास्नेहदृष्टिर् न विद्यते मयि ॥ र्म्_३७।२२४{७४} ॥  
यत् पित्रोः समाः सर्वा भगिन्यः स्वात्मजा अपि ।  
तथाहं मानिता नैव मानितास् ता यथादरात् ॥ र्म्_३७।२२५{७५} ॥  
धिग् जीवितं दरिद्राया जन्मापि धिक् च मानुषे ।  
किं रूपैः सुगुणैः वापि विद्याभिः किं धनं विना ॥ र्म्_३७।२२६{७६} ॥  
हा दैव किं मया पापं दारुणं प्रकृतं पुरा ।  
यन् मे न विद्यते सम्पत् पित्रो दधापि दया मयि ॥ र्म्_३७।२२७{७७} ॥  
तद् अत्र किं करिष्यामि यास्यामि शरणं कुह ।  
का मां रक्षेत् स्वदैवोत्थदरिद्र्यदुःखतापिनीं ॥ र्म्_३७।२२८{७८} ॥  
किम् एवं जीवितेनापि वरं मृत्युर् हि साम्प्रतां ।  
अवश्यम् एव मर्त्तव्यं सर्वेषाम् अपि जन्मिनां ॥ र्म्_३७।२२९{७९} ॥  
एवं नानाप्रलापेन विलपन्ती सुतम् सुतां ।  
(र्म् ४२१)  
भर्त्तारं च मुहुर् दृष्ट्वा कारुण्यार्त्ता रुरोद सा ॥ र्म्_३७।२३०{८०} ॥  
एवं विलापं कुर्वन्तीं रुदन्तीं तां विलोक्य सः ।  
विष्णुदासो विनिःश्वस्य समाश्वास्यैवम् अब्रवीत् ॥ र्म्_३७।२३१{८१} ॥  
प्रिये ऽत्र मा रुदिहि त्वं किं करिष्यावहे ऽधुना ।  
यद् आवाभ्यां कृतं पापं भोक्तव्यम् एव तत् फलं ॥ र्म्_३७।२३२{८२} ॥  
तद् अत्र धैर्य्यम् आलम्व्य तिष्ठ किं वक्ष्यते बहु ।  
अवश्यं भाविनो भावा भवन्ति महताम् अपि ॥ र्म्_३७।२३३{८३} ॥  
शिवो ऽपि स विरूपाक्षो नीलकण्ठो दिगंवरः ।  
उन्मत्तो भस्मलिप्ताङ्गः कपालयो ऽपि रस्थिधृक् ॥ र्म्_३७।२३४{८४} ॥  
विष्णुर् वीरो ऽपि संसारे भ्रमितः स जनार्दनः ।  
सो ऽपि दासो वलिद्वास्थश् चौरो व्याधेषुणाहतः ॥ र्म्_३७।२३५{८५} ॥  
ब्रह्मा लोकाधिपः सो ऽपि कामार्त्तो ऽगम्यकर्मकृत् ।  
नियुज्यो निघ्नितो वैरिसेवकश् छिन्नमस्तक ॥ र्म्_३७।२३६{८६} ॥  
चिछेद ब्रह्मणः पूर्वं रुद्रः क्रोधात्त पञ्चमं ।  
तच् छिरो दुस्त्यजं गृह्णन् ब्रह्माण्डं परिवभ्रमे ॥ र्म्_३७।२३७{८७} ॥  
शङ्खतीर्थे गतो रुद्रस् तच् छिरः परिमुक्तवान् ।  
कपालमोचनस् तीर्थो द्वितीयावर्त्तसंस्थितः ॥ र्म्_३७।२३८{८८} ॥  
इति उत्कलखण्डक्षेत्रमाहात्म्ये उक्तम् आस्ते ।  
एवम् अन्ये ऽपि लोकाश् च मुनयस् तापसा अपि ॥ र्म्_३७।२३९{८९} ॥  
कोपाग्निदहितात्मानो व्रजन्ति नरकेष्व् अपि ।  
एवं सर्वे ऽपि लोकाश् च स्वस्वदैवानुभाविनः ॥ र्म्_३७।२४०{९०} ॥  
सुखिनो दुःखिनो भूता भ्रमन्ति भवसागरे ।  
क्षणाल् लभन्ति सम्पत्तिं भवन्ति च दरिद्रिताः ॥ र्म्_३७।२४१{९१} ॥  
सर्वे देवादयो लोकाः स्वकृतकर्मभोगिनः ।  
एवं मत्वात्र संसारे सुखं दुःखं स्वदैवजं ॥ र्म्_३७।२४२{९२} ॥  
मा कृथास् तद् विषाद त्वं धैर्यं धृत्वा समाचर ।  
स्वकुलेशम् अनुस्मृत्वा समभ्यर्च्य यथाविधिः ।  
श्रद्धया शरणं कृत्वा भज नित्यं समाहिता ॥ र्म्_३७।२४३{९३} ॥  
ततस् तत्पुण्यपाकेन पापं नो विलयं व्रजेत् ।  
ततः सम्पत् समृद्धिः स्यात् तदा लप्स्यावहे सुखं ॥ र्म्_३७।२४४{९४} ॥  
इति मे वचनं श्रुत्वा धैर्य्यम् आलम्व्य साम्प्रतं ।  
पुत्रपुत्रीं समादाय प्रैहि गृहे व्रजामहे ॥ र्म्_३७।२४५{९५} ॥  
इति भर्त्रोदितं श्रुत्वा धीमती साभिबोधिता ।  
पुत्रं पुत्रीं पुरोधाय शनैर् भर्त्रा सहाचरत् ॥ र्म्_३७।२४६{९६} ॥  
तत्र सा स्वगृहे गत्वा क्षणं स्थित्वा निरुत्सहा ।  
ततः शान्तमतीं द्रष्टुं समुत्थाय शनैर् ययौ ॥ र्म्_३७।२४७{९७} ॥  
तत्र सा धीमती तस्याः शान्तमत्याः पुरोगता ।  
गलदश्रुविलिप्तास्या निःश्वसन्त्य् एवम् अब्रवीत् ॥ र्म्_३७।२४८{९८} ॥  
शान्तमते पितुर् यज्ञमहोत्साहप्रवर्त्तितं ।  
तत् सन्द्रष्टु गता तत्र महालज्जान्विता चरं ॥ र्म्_३७।२४९{९९} ॥  
यन् मां दृष्ट्वा भगिन्यो ऽपि ज्ञातिवन्धुसुहृज्जनाः ।  
अपि सर्वे मिथो दृष्ट्वा प्रजल्पिताभ्युपाहसन् ॥ र्म्_३७।२५०{१००} ॥  
(र्म् ४२२)  
भागिनेयाश् च सर्वे ऽपि मां दृष्ट्वा रुषिताशयाः ।  
पुत्रपुत्रीं च मे दृष्ट्वा फुत्कृत्य प्रत्याताडयन् ॥ र्म्_३७।२५१{१} ॥  
पितृभ्यां मानिताः सर्वाः भगिन्यस् ता यथादरात् ।  
तथाहं मानिता नैव द्रष्टुम् अपि न चैष्यते ॥ र्म्_३७।२५२{२} ॥  
रात्राव् अपि गृहे वासं न मे दत्तं निरादरात् ।  
शिवालये निषण्णा तन् निशां कृच्छ्राद् व्यलङ्घयं ॥ र्म्_३७।२५३{३} ॥  
एवम् अहं महल्लज्जादुःखाग्निपतितापिता ।  
मर्त्तुम् अपि तद् इच्छामि किम् एवं जीवितेनपि ॥ र्म्_३७।२५४{४} ॥  
यदि ते ऽस्ति कृपा भद्रे दुःखिन्यां मयि विद्यते ।  
तद् द्रव्योपार्जनोपायं समुपदेष्टुम् अर्हति ॥ र्म्_३७।२५५{५} ॥  
इति तयोदितं श्रुत्वा शान्तमतीर् दयार्दितः ।  
धीमतीं तां समालोक्य समाश्वास्यैवम् अब्रवीत् ॥ र्म्_३७।२५६{६} ॥  
धीमती श्रीमहासम्पत्साधनोपायम् अस्ति मे ।  
यद्य् अत्राप्य् अस्ति ते वाञ्छा प्रवक्ष्यामि शृणुष्व तत् ॥ र्म्_३७।२५७{७} ॥  
यदि श्रद्धास्ति ते देव्या वसुलक्ष्म्या व्रतं चर ।  
ततस् ते श्रीवसुन्धारा महादेवी वसेद् गृहे ॥ र्म्_३७।२५८{८} ॥  
ततस् तस्या महादेव्याः कृपादृष्टिप्रसादतः ।  
सम्पत्तिस् ते समुद्भूता प्रवर्द्धिता भवेद् गृहे ॥ र्म्_३७।२५९{९} ॥  
तदा त्वं श्रद्धयार्थिभ्यो दानं दत्वा यथेप्सितं ।  
त्रिरत्नभजनं कृत्वा शुभे चर सुखाशिनी ॥ र्म्_३७।२६०{१०} ॥  
एतत्पुण्यविपाकेन सर्वदा सद्गतिं गता ।  
क्रमाद् बोधिं समासाद्य सम्बुद्धपदम् आप्नुयाः ॥ र्म्_३७।२६१{११} ॥  
एवं मत्वास्ति ते वाञ्छा सम्बुद्धपद साधने ।  
श्रीदेव्याः शरणं गत्वा समाधाय व्रतं चर ॥ र्म्_३७।२६२{१२} ॥  
इति तया समादिष्टं श्रुत्व सा धीमती मुदा ।  
तां शान्तमतीम् आनम्य साञ्जलीर् एवम् अब्रवीत् ॥ र्म्_३७।२६३{१३} ॥  
साधु भद्रे व्रतं धृत्वा श्रीदेव्याः शरणं गता ।  
त्रिरत्नभजनम् कृत्वा चरिष्यामि शुभे सदा ॥ र्म्_३७।२६४{१४} ॥  
तद् भवन्ती कृपादृष्ट्या तद् उपदेशम् आदिश ।  
यावज्जीवं चरिष्यामि श्रीदेव्या व्रतम् आदरात् ॥ र्म्_३७।२६५{१५} ॥  
इति तयोदितं श्रुत्वा शान्तमतिः समादरात् ।  
धीमतीं तां समालोक्य पुनर् एवम् अभाषत ॥ र्म्_३७।२६६{१६} ॥  
यदि भद्रे ऽस्ति ते सत्यं स्नात्वा शुद्धाम्वरावृता ।  
प्रेहि तं श्रीघनं नाथं संस्मृत्वा प्रार्थयावहे ॥ र्म्_३७।२६७{१७} ॥  
तयेति समुपादिष्टं श्रुत्वा सा धीमती मुदा ।  
सहसा स्वगृहे गत्वा स्नात्वा शुद्धाम्वरावृता ॥ र्म्_३७।२६८{१८} ॥  
स लाजाक्षतपुष्पाणि गृहित्वा सहसा मुदा ।  
तस्याः शान्तमतेर् अग्रे प्रयातेवम् अभाषत ॥ र्म्_३७।२६९{१९} ॥  
भद्रे त्वया यथादिष्टं तथाहं समुपागता ।  
तं मुनीन्द्रम् अनुस्मृत्वा प्रार्थयेह समागमं ॥ र्म्_३७।२७०{२०} ॥  
इति तयोदितं श्रुत्वा सा शान्तमतिर् आदरात् ।  
तां धीमतीं समामन्त्र्य प्रासादान्तं ययौ मुदा ॥ र्म्_३७।२७१{२१} ॥  
तत्र शान्तमतिः साट्टे धीमत्या सह संस्थिता ।  
(र्म् ४२३)  
जानुभ्यां भुवि संस्थित्वा भगवत्स्थितदिग्मुखा ॥ र्म्_३७।२७२{२२} ॥  
सम्भवन्त्य् उत्तरासङ्गं सह लाजाक्षतादिभिः ।  
साम्बुपुष्पाञ्जलिं धृत्वा नत्वैवं प्रार्थयन् मुनिं ॥ र्म्_३७।२७३{२३} ॥  
भगवन् नाथ सर्वज्ञ विजानीते भवान् अपि ।  
यद् इयं धीमती साध्वी भगवच्छरणम् आगता ॥ र्म्_३७।२७४{२४} ॥  
यद् इयं साम्प्रतं शास्तुर् उपदेशाद् यथाविधि ।  
श्रीवसुधामहादेव्या व्रतं चरितुम् इछति ॥ र्म्_३७।२७५{२५} ॥  
तद् अत्र समुपागत्य कृपयास्मै दयानिधे ।  
श्रीसाधनं व्रतं श्रेष्ठं समुपदेष्टुम् अर्हति ॥ र्म्_३७।२७६{२६} ॥  
इति सम्प्रार्थ्य सा शान्तमतिस् तं त्रिजगद्गुरुं ।  
अनुस्मृत्वा त्रिधा नात्वा प्राक्षिपत् तज्जलादिकं ॥ र्म्_३७।२७७{२७} ॥  
प्रक्षिप्तानि तया तानि साम्बुलाजाक्षताण्य् अपि ।  
सदूर्वाकुण्डपुष्पाणि सर्वाणि गगणे शरन् ॥ र्म्_३७।२७८{२८} ॥  
ततस् तानि प्रगच्छन्ति विहायसा विहङ्गवत् ।  
कोशाम्व्यां घोषिरारामे विहारे समुपाययुः ॥ र्म्_३७।२७९{२९} ॥  
तत्रस्थस्य मुनीन्द्रस्य मुर्द्धा परि विहायसि ।  
संस्थितानि प्रभासन्ति विरेजुस् तानि छत्रवत् ॥ र्म्_३७।२८०{३०} ॥  
तद् दृष्ट्वा भिक्षवः सर्वे साङ्घिकास् ते सविस्मयाः ।  
कुतो निमन्त्रणम् आयातम् इति ध्यात्वाभितस्थिरे ॥ र्म्_३७।२८१{३१} ॥  
तत्रानन्दः समुत्थाय साञ्जलिः पुरतो गतः ।  
तं मुनीन्द्रं प्रणत्वैवं पप्रछ विस्मयान्वितः ॥ र्म्_३७।२८२{३२} ॥  
भगवन् कुत एतानि साम्बुलाजाक्षतान्य् अपि ।  
पुष्पाणि समुपायान्ति तत् समादेष्टुम् अर्हति ॥ र्म्_३७।२८३{३३} ॥  
इति तेनोदितं श्रुत्वा भगवां स मुनीश्वरः ।  
तम् आनन्दं समामन्त्र्य समालोक्यैवम् अब्रवीत् ॥ र्म्_३७।२८४{३४} ॥  
यः काशीपुरे विप्रो विष्णुदासो दरिद्रितः ।  
धर्मध्वजो धनी श्रीमान् गृहस्थो धनदोपमः ॥ र्म्_३७।२८५{३५} ॥  
तयोर् भार्य उभे साध्वौ शान्तमती रमोपमा ।  
धीमती ब्राह्मणी भद्रा दरिद्रिता सुदुःखिनी ॥ र्म्_३७।२८६{३६} ॥  
ताभ्यां श्रीवसुधाराया व्रतं चरितुम् इछ्यते ।  
तद् इदं निमन्त्रणार्थं मे उपहारं समागतं ॥ र्म्_३७।२८७{३७} ॥  
तस्माच् छ्रीवसुधाराया व्रतविधिं त्वम् आत्मना ।  
उपदेष्टुं तयोर् गेहे काश्यां गन्तुं समर्हसि ॥ र्म्_३७।२८८{३८} ॥  
इत्य् आदिष्टं मुनीन्द्रेण श्रुत्वानन्दस् तथेति सः ।  
शास्तुर् आज्ञां शिरोधृत्वा काश्यां विहायसा ययौ ॥ र्म्_३७।२८९{३९} ॥  
तत्राकाशान् स आनन्दः शान्तमतेर् गृहे पुरः ।  
अवतीर्य सुधारश्मिर् इव तस्थौ प्रभासयन् ॥ र्म्_३७।२९०{४०} ॥  
तत्रस्थं तं समालोक्य शान्तमतिः स धीमती ।  
मुदिता सहसा तस्य प्रणन्तुं समुपाचरत् ॥ र्म्_३७।२९१{४१} ॥  
तत्र सा समुपासृत्य शान्तमतिः सधीमती।  
तम् आनन्दं समालोक्य नत्वैवं प्रार्थयन् मुदा ॥ र्म्_३७।२९२{४२} ॥  
भदन्त चरणौ वन्दे भवतां शरणं गता ।  
तद् अत्र कृपयास्माकम् अनुगृह्य प्रसीदतु ॥ र्म्_३७।२९३{४३} ॥  
यद् अस्माकं भवाञ् छास्ता तद् गृहे समुपाश्रयन् ।  
(र्म् ४२४)  
वसुधारामहादेव्या व्रतविधिं समादिश ॥ र्म्_३७।२९४{४४} ॥  
यद् इयं धीमती भद्रा भवताम् उपदेशतः ।  
वसुलक्ष्म्या महादेव्या व्रतं चरितुम् इछति ॥ र्म्_३७।२९५{४५} ॥  
तद् अस्यै श्रीमहादेव्या व्रतविधिं यथाक्रमं ।  
विस्तरं समुपादेष्टुम् अर्हति कृपया भवान् ॥ र्म्_३७।२९६{४६} ॥  
इति सम्प्रार्थितं शान्तमत्या तया निशम्य सः ।  
आनन्दस् ते उभे दृष्ट्वा तथेति प्रत्यभाषत ॥ र्म्_३७।२९७{४७} ॥  
ततः सा धीमती नत्वा साञ्जलिस् तं जिनात्मजं ।  
आनन्दं सुप्रसन्नास्या दृष्ट्वैवं प्रार्थयन् मुदा ॥ र्म्_३७।२९८{४८} ॥  
भदन्तो ऽहं स्वदैवेन पापिनी दुःखभागिनी ।  
तद् भवच्छरणं गत्वा समिछे वसुधाव्रतं ॥ र्म्_३७।२९९{४९} ॥  
तद् भवान् कृपया शास्तर् गृहे मे समुपागतः ।  
यथाविधि समादिश्य व्रतं मे दातुम् अर्हति ॥ र्म्_३७।३००{५०} ॥  
तयैवं प्रार्थितं श्रुत्वा स आनन्दो जिनात्मजः ।  
तत्र उत्थाय धीमत्यास् तस्या गृहे उपाचरत् ॥ र्म्_३७।३०१{५१} ॥  
तत्र सा धीमती साध्वी शान्तमत्या समन्विता ।  
सहसा स्वगृहे गत्वा प्रस्तारयत् तदासनं ॥ र्म्_३७।३०२{५२} ॥  
ततः सा धीमती तस्य शास्तुः शुद्धाम्बुना मुदा ।  
पादप्रक्षालनं कृत्वा प्रणत्वैव च प्रार्थयत् ॥ र्म्_३७।३०३{५३} ॥  
भदन्तार्हन् महाभिज्ञ ममानुग्रहकारणं ।  
अत्रासने समाश्रित्य धर्मम् आदेष्टुम् अर्हति ॥ र्म्_३७।३०४{५४} ॥  
तयेति प्रार्थितं श्रुत्वा स आनन्दः प्रसन्नधीः ।  
तद् दत्तासन आश्रित्य तस्थौ ध्यात्वा प्रभासयन् ॥ र्म्_३७।३०५{५५} ॥  
तं दृष्ट्वा ब्राह्मणः सो ऽपि विष्णुदासः प्रसादितः ।  
सहसा साञ्जलिर् नत्वा तत्रैकान्त उपाश्रयन् ॥ र्म्_३७।३०६{५६} ॥  
ततः सा धीमती साध्वी सान्तमतीसमन्विता ।  
तम् आनन्दं समभ्यर्च्य भोजनेनाभ्यतोषयत् ॥ र्म्_३७।३०७{५७} ॥  
ततः सा प्रणतिं कृत्वा नीचासनसमाश्रिता ।  
तम् आनन्दं महाभिज्ञं साञ्जलिर् एवम् अब्रवीत् ॥ र्म्_३७।३०८{५८} ॥  
भदन्त भवताम् आज्ञां धृत्वाहं शिरसा मुदा ।  
श्रीदेव्या वसुधारायाश् चरिष्यामि व्रतं ध्रुवं ॥ र्म्_३७।३०९{५९} ॥  
तद् भदन्त भवाञ् छास्ता तद् विधिं मे यथाक्रमं ।  
कृपानुग्रहम् आधाय समुपादेष्टुम् अर्हति ॥ र्म्_३७।३१०{६०} ॥  
इति सम्प्रार्थिते तेन विष्णुदासेन सद्धिया ।  
श्रुत्वानन्दः स सम्पश्यन्स् तं द्विजम् एवम् अब्रवीत् ॥ र्म्_३७।३११{६१} ॥  
शृणु विप्र मुनीन्द्रेण याथादिष्टं मया श्रुतं ।  
तथाहं ते प्रवक्ष्यामि श्रीव्रतस्य विधिं क्रमात् ॥ र्म्_३७।३१२{६२} ॥  
भाद्रपदे ऽशिते पक्षे तृतीयायां तिथौ तथा ।  
माघे वापि शिते पक्षे शुक्लपक्षे ऽपि वा सदा ॥ र्म्_३७।३१३{६३} ॥  
तीर्थे देवालये शुद्धभूप्रदेशे गृहेषु वा ।  
सम्यग् भूशोधनं कुर्याद् गोमयेन मृदाम्बुना ॥ र्म्_३७।३१४{६४} ॥  
प्रातर् उत्थाय तीर्थेषु स्नात्वा शुचिसमाचरः ।  
त्रिधाचम्यामृतं कायं पञ्चगव्येन शोधयेत् ॥ र्म्_३७।३१५{६५} ॥  
शुद्धशीलसमाधानः परिशुद्धाम्वरावृतः ।  
(र्म् ४२५)  
सम्बोधिचित्तम् आधाय सद्गुरोर् उपदेश धृक् ॥ र्म्_३७।३१६{६६} ॥  
सुभूमौ मण्डलं सम्यग् वर्त्तयित्वा यथाविधि ।  
ध्वजछत्रपताकाभि वितानैश् चाभिमण्डयेत् ॥ र्म्_३७।३१७{६७} ॥  
मण्डलस्य वहिस् तस्य ज्वालावल्या वहिः पुनः ।  
पञ्चवल्यावलीभिश् च स लाजाक्षतसंयुतैः ॥ र्म्_३७।३१८{६८} ॥  
वेष्टयित्वा ततो वाह्ये क्रमान् संस्थापयेद् घटान् ।  
तीर्थाम्बुपूरितान् पीतवस्त्रावृतान् सचिंह्नितान् ॥ र्म्_३७।३१९{६९} ॥  
तात्र श्रीवसुधां देवीं सगणां विधिना क्रमात् ।  
समावाह्य समभ्यर्च्य प्रतिष्ठाप्याधिवासयेत् ॥ र्म्_३७।३२०{७०} ॥  
तृतीयायां तथा प्रातः स्नात्वा शुद्धाम्वरावृतः ।  
मध्याह्ने स्वासनासीन उत्तरादिग्मुखस्थितः ॥ र्म्_३७।३२१{७१} ॥  
आदौ गुरुं समभ्यर्च्य रत्नत्रयं समर्चयेत् ।  
ततो ध्यात्वा महादेवीं वसुधारां शुभकरीं ॥ र्म्_३७।३२२{७२} ॥  
सगणां तां समावाह्य दत्वा पादार्घम् आदरात् ।  
पीतमयोपहारेण समभ्यर्च्य यथाविधि ॥ र्म्_३७।३२३{७३} ॥  
सर्वोपकरणान्य् अग्रे निवेस्य समढोकयत् ।  
ततस् तद्धारणीं सम्यक् पठेन् मन्त्राणि च क्रमात् ॥ र्म्_३७।३२४{७४} ॥  
ततः कृताञ्जलिः स्तुत्वा कुर्याश् च पापदेशनां ।  
पुण्यानुमोदनां चापि कुर्याच् च प्रणतिं स्मरन् ॥ र्म्_३७।३२५{७५} ॥  
कुर्यात् प्रदक्षिणान्य् एवम् अष्टाङ्गैः प्रणमेत् पुनः ।  
बोधिचित्तं समाधाय सम्प्रार्थयेद् अभीप्सितं ॥ र्म्_३७।३२६{७६} ॥  
ततो वलिं प्रदत्वा च स भूतान् परितोषयेत् ।  
ततः क्षमार्थनां कृत्वा व्रतसूत्रं च प्रार्थयेत् ॥ र्म्_३७।३२७{७७} ॥  
षोडशभेदितं सूत्रम् षोडशग्रन्थिसंयुतं ।  
व्रतसूत्रं समादाय रक्षार्थं वन्धयेत् करे ॥ र्म्_३७।३२८{७८} ॥  
ततो गुरुं समाराध्य देयाद् दानं समिछितं ।  
सदक्षिणं सुसत्कारैः सत्कृत्य समतोषयेत् ॥ र्म्_३७।३२९{७९} ॥  
ततस् तृतीया यामे ऽह्नेः प्राश्नुयाद् यवपूरकान् ।  
पञ्चामृतफलस्कन्दमूलपत्रादिकान् अपि ॥ र्म्_३७।३३०{८०} ॥  
पालनान्ते पुनः स्नात्वा तां श्रीदेवीम् अनुस्मरन् ।  
तद्धारणीं पठन् रात्रौ पूजयेच् च समाहितः ॥ र्म्_३७।३३१{८१} ॥  
एवं नित्यं चतुः सन्ध्यं पूजयेच् छ्रीवसुन्धरां ।  
तत् परेद्युस् तथाभ्यर्च्य तन् मण्डलं विसर्जयेत् ॥ र्म्_३७।३३२{८२} ॥  
तद् रजांसि समादाय सन्निधाय शुभे घटे ।  
भण्डागारे प्रतिस्थाप्य सदारान् भजेन् नमेत् ॥ र्म्_३७।३३३{८३} ॥  
शेषरजः स निर्माल्यं नद्यां नागान् यथाविधि ।  
समभ्यर्च्य समर्प्पित्वा सर्वं जले प्रवाहयेत् ॥ र्म्_३७।३३४{८४} ॥  
ततस् तज् जलम् आदाय गृहे गत्वा समन्ततः ।  
प्रोक्ष्य तन् मण्डलस्थाने कुमारीं विधिनार्चयेत् ॥ र्म्_३७।३३५{८५} ॥  
ततस् तन् सगणं चक्रं समभ्यर्च्य यथाविधि ।  
भोजनैः सम्परितोष्य प्रार्थयेद् यत् समीछितं ॥ र्म्_३७।३३६{८६} ॥  
(र्म् ४२६)  
तथा तत् सगणं चक्रं कृत्वा क्षमार्थनां ततः ।  
साञ्जलिश् च क्रमान् नत्वा विसर्जयेत् प्रसादयन् ॥ र्म्_३७।३३७{८७} ॥  
तदा श्रीवसुधा देवी स्वयम् आगत्य तद्गृहे ।  
समाश्रित्य सदा सर्वद्रव्यैः सम्पूरयेद् ध्रुवं ॥ र्म्_३७।३३८{८८} ॥  
ततस् तत्र गृहे नित्यं मङ्गलं निरुपद्रवं ।  
दानपुण्यमहोत्साहप्रवर्त्तितं भवेत् सदा ॥ र्म्_३७।३३९{८९} ॥  
एवं तस्या महादेव्या वसुलक्ष्म्या व्रतोद्भवं ।  
पुण्यं महद् असङ्ख्येयम् अप्रमेयं विदुर् जिनाः ॥ र्म्_३७।३४०{९०} ॥  
एवं महत्तरं पुण्यं विज्ञाय द्विज तत् तथा ।  
श्रद्धये तद्व्रतं कुर्या यदि सम्पत्तिम् इछसि ॥ र्म्_३७।३४१{९१} ॥  
यश् च तां श्रीमहादेवीं वसुधाराम् अनुस्मरन् ।  
यत् कार्य्यम् आरभेत् तस्य तत् सर्वं हि समृद्ध्यति ॥ र्म्_३७।३४२{९२} ॥  
रत्नार्थी लभते रत्नं धनार्थी लभते धनं ।  
भोग्यार्थी लभते भोग्यं यसो ऽर्थी लभते यशः ॥ र्म्_३७।३४३{९३} ॥  
द्रव्यार्थी लभते द्रव्यान् गुणार्थी लभते गुणान् ।  
विद्यार्थी लभते विद्यां शुभार्थी लभते शुभं ॥ र्म्_३७।३४४{९४} ॥  
मान्यार्थी लभते मान्यं जयार्थी लभते जयं ।  
धर्मार्थी लभते धर्मान् सुखार्थी लभते सुखं ॥ र्म्_३७।३४५{९५} ॥  
राज्यार्थी लभते राज्यं गृहार्थी लभते गृहं ।  
क्षेत्रार्थी लभते क्षेत्रान् रसार्थी लभते रसान् ॥ र्म्_३७।३४६{९६} ॥  
भार्यार्थी लभते भार्यां सुतार्थी लभते सुतां ।  
पुत्रार्थी लभते पुत्रान् पौत्रार्थी पौत्रम् आप्नुयात् ॥ र्म्_३७।३४७{९७} ॥  
ज्ञानार्थी लभते ज्ञानं मोक्षार्थी मोक्षम् आप्नुयात् ।  
एवम् अन्यानि वस्तूनि सर्वोपकरणान्य् अपि ॥ र्म्_३७।३४८{९८} ॥  
सर्वाणि द्रव्यजातानि वस्त्रादि भूषणान्य् अपि ।  
समाप्नुयात् समृद्धानि वसुलक्ष्म्याः प्रसादतः ॥ र्म्_३७।३४९{९९} ॥  
ततो दानानि दद्यात् स शुद्धशीलः समाचरेत् ।  
क्षान्तिं च भावयेन् नित्यं धर्मवीर्य्यं समारभेत् ॥ र्म्_३७।३५०{१००} ॥  
तथा ध्यानं समाधाय प्रज्ञाब्धिं सन्तरेद् द्रुतं ।  
सर्वोपायविधानज्ञो बोधिप्रणिधिमानसः ॥ र्म्_३७।३५१{१} ॥  
सद्बुद्धिबलवान् धीरः स बोधिज्ञानम् आप्नुयात् ।  
सर्वमारगणाञ् जित्वा निःक्लेशो ऽर्हञ् जितेन्द्रियः ।  
सम्बुद्धपदम् आसाद्य निर्वृतपदम् आप्नुयात् ॥ र्म्_३७।३५२{२} ॥  
एवं ब्राह्मण विज्ञाय सद्धर्म्मं यदि वाञ्छसि ।  
तां श्रीदेवीं महालक्ष्मीं वसुधारां सदा भज ॥ र्म्_३७।३५३{३} ॥  
तथा ते सर्वदा गेहे मङ्गलं निरुपद्रवं ।  
सर्वत्रेह परत्रापि भवेन् नूनं न संशयः ॥ र्म्_३७।३५४{४} ॥  
तथा दानानि दत्वा त्वं स्वयं तद्व्रतं सञ्चरन् ।  
सर्वसत्वहितं कृत्वा यावज्जीवं सुखं चर ॥ र्म्_३७।३५५{५} ॥  
ततः क्लेशविमुक्तात्मा सम्बोधिप्रणिधानधृक् ।  
बोधिचर्याव्रतारक्ता बोधिसत्वो भवेद् ध्रुवं ॥ र्म्_३७।३५६{६} ॥  
सर्वे ऽपि सुगता बोधिसत्वाश् चापि जिनात्मजाः ।  
(र्म् ४२७)  
वसुधाराव्रतं धृत्वा संविभ्रति जगत्त्रयं ॥ र्म्_३७।३५७{७} ॥  
इति तेनार्हतादिष्टं श्रुत्वा स ब्राह्मणो मुदा ।  
तथा श्रीवसुधाराया व्रतं चरितुम् ऐछत ॥ र्म्_३७।३५८{८} ॥  
ततः स विष्णुदासो ऽपि भार्यां तां धीमतीं मुदा ।  
सुप्रसन्नमुखाम्भोजः समालोक्यैवम् अब्रवीत् ॥ र्म्_३७।३५९{९} ॥  
प्रिये धन्यासि कल्याणी यद् अहं त्वत्प्रयत्नतः ।  
श्रीदेव्या व्रतं रत्नं प्राप्नोमि साम्प्रतं खलु ॥ र्म्_३७।३६०{१०} ॥  
तद् यथानेन शास्त्रात्र समादिष्टं तथा खलु ।  
श्रीदेव्याः शरणं गत्वा वाञ्छामि चरितुं व्रतं ॥ र्म्_३७।३६१{११} ॥  
तत् त्वम् अपि समाधाय मया सार्द्धं तथादरात् ।  
श्रीदेव्याः शरणं कृत्वा व्रतं चरितुम् अर्हति ॥ र्म्_३७।३६२{१२} ॥  
इति भर्त्रोदितं श्रुत्वा धीमती सानुमोदिता ।  
भर्त्तारं तं समालोक्य पुनर् एवम् अभाषत ॥ र्म्_३७।३६३{१३} ॥  
तथा सत्यं समाधाय श्रद्धया शरणं गतौ ।  
श्रीदेव्या व्रतम् अत्रावां समादराच् चरावहे ॥ र्म्_३७।३६४{१४} ॥  
इत्य् उक्त्वा सा सती भद्रा धीमती सहसादरात् ।  
व्रतोपचारसामग्रीं मुदिता समसाधयत् ॥ र्म्_३७।३६५{१५} ॥  
ततस् तं गुरुम् आनन्दं नत्वा सा साञ्जलिर् मुदा ।  
तद् व्रतारम्भम् आधातुं प्रार्थयेद् एवम् आदरात् ॥ र्म्_३७।३६६{१६} ॥  
भदन्त श्रीमहादेव्या व्रतदिन उपास्थितः ।  
तद् यथाविधिम् आदिश्य सञ्चारयतां व्रतं ॥ र्म्_३७।३६७{१७} ॥  
तयेति प्रार्थितं श्रुत्वा स आनन्दो जिनात्मजः ।  
सर्वविधिं समादिश्य व्रतारम्भं समाक्रमत् ॥ र्म्_३७।३६८{१८} ॥  
तत्र भूशोधनं कृत्वा स आनन्दो यथाविधि ।  
मण्डलं वर्त्तयित्वा तत् प्रतिस्थाप्याध्यवासयत् ॥ र्म्_३७।३६९{१९} ॥  
तथा तौ दम्पती तीर्थे स्नात्वा शुद्धाम्वरावृतौ ।  
यथा शास्त्रा समादिष्टं सर्वं कृत्वोपतस्थतुः ॥ र्म्_३७।३७०{२०} ॥  
ततस् तौ दम्पती तस्य शास्तुर् आदेशतः क्रमात् ।  
शुद्धासनसमासीनाव् उत्तराभिमुखस्थितौ ॥ र्म्_३७।३७१{२१} ॥  
गव्यैः कामादि वस्तूनि सर्वाणि शुद्धितान्य् अपि ।  
कृत्वा शास्त्रा यथादिष्टं तथारम्भं प्रचक्रतुः ॥ र्म्_३७।३७२{२२} ॥  
आदौ गुरुं समभ्यर्च्य ततो रत्नत्रयं मुदा ।  
अभ्यर्च्य शरणं कृत्वा प्रणत्वा विधिनादरात् ॥ र्म्_३७।३७३{२३} ॥  
ततस् तन्मण्डले देवीं सगणां श्रीवसुन्धरां ।  
ध्यात्वा तथा समावाह्य दत्वा पादार्घम् आदरात् ॥ र्म्_३७।३७४{२४} ॥  
ततस् तां सगणां देवीं समभ्यर्च्य यथाक्रमं ।  
सर्वपूजोपचारैश् च पठित्वा धारणीं ततः ॥ र्म्_३७।३७५{२५} ॥  
सहृद्वीजादिमन्त्राणि यथाक्रमं जजल्पतुः ।  
ततो ऽष्टाङ्गप्रणामैश् च नत्वा कृत्वा प्रदक्षिणां ॥ र्म्_३७।३७६{२६} ॥  
गुणाभिवादनै स्तोत्रै स्तुत्वा नतौ ववन्दतुः ॥ र्म्_३७।३७७{२७!} ॥  
ततस् तौ साञ्जली स्थित्वा प्रक्षित्वा पापदेशनां ।  
(र्म् ४२८)  
पुण्यानुमोदनां चापि सम्प्रार्थ्य श्रीसमृद्ध्यतां ॥ र्म्_३७।३७८{२८} ॥  
सलोकपालभूतेभ्यो बलिं पञ्चामृतान्वितं ।  
यथाविधि प्रढौकित्वा प्रार्थयतां सुसम्पदं ॥ र्म्_३७।३७९{२९} ॥  
ततो दानं प्रदत्वैवं गुरवे ऽपि सुदक्षिणां ।  
ततः क्षमार्थनां कृत्वा समाप्तं चक्रतुर् व्रतं ॥ र्म्_३७।३८०{३०} ॥  
ततो गुरुस् तयोः शास्ता व्रतसूत्रं समर्प्पयत् ।  
सम्पत्तिससमृद्धाशीर्वादं ददौ प्रसादितः ॥ र्म्_३७।३८१{३१} ॥  
ततो गुरुं पुरस्कृत्य यथोक्तं व्रतपालनं ।  
कृत्वा ततः पुनः स्नात्वा देवीं ध्यात्वा निषेदितुः ॥ र्म्_३७।३८२{३२} ॥  
ततो रात्रौ समाधाय सगणां वसुन्धरां ।  
देवीं ध्यात्वा समभ्यर्च्य धर्म्मं श्रुत्वा निषेदतुः ॥ र्म्_३७।३८३{३३} ॥  
ततः प्रातः समुत्थाय स्नात्वा शुद्धाम्वरावृतौ ।  
तथा तां सगणां देवीम् आवाह्यानर्चतुः क्रमात् ॥ र्म्_३७।३८४{३४} ॥  
ततस् तद् व्रतसम्पूर्णं कृत्वा दानं सदक्षिणं ।  
प्रदत्वा गुरवे नत्वा तन् मण्डलं व्यसर्जतां ॥ र्म्_३७।३८५{३५} ॥  
ततस् तद् रजम् आदाय भण्डागारे यथोदितं ।  
निधाय तत् स निर्माल्यं शेषं नद्यां यथाविधिं ॥ र्म्_३७।३८६{३६} ॥  
गुरुर् नागान् समभ्यर्च्य समर्प्य प्राक्षिपज् जले ।  
ततस् तज् जलम् आदाय महोत्साहैर् गृहं ययौ ॥ र्म्_३७।३८७{३७} ॥  
तत गृहे तद् अम्भोभिर् अभिषिञ्च्य समन्ततः ।  
कुमारीं विधिनाराध्य गणचक्रं समर्चयत् ॥ र्म्_३७।३८८{३८} ॥  
ततस् तौ दम्पती नत्वा साञ्जलि सादरं मुदा ।  
सम्पत्तिप्रार्थनां कृत्वा क्षमाप्य तद् व्यसर्जतां ॥ र्म्_३७।३८९{३९} ॥  
ततस् तस्या गृहे देवी वसुन्धारा स्वयं स्थिता ।  
सर्वद्रव्यसमापूर्णं कृत्वा तस्थौ प्रसादिता ॥ र्म्_३७।३९०{४०} ॥  
सर्वद्रव्याभिसम्पूर्णं दृष्ट्वा तौ दम्पती गृहं ।  
विस्मयानन्दसम्पन्नौ मिथ एवं समूचतुः ॥ र्म्_३७।३९१{४१} ॥  
अहो सत्यं जगच्छास्तुर् यथादिष्टं तथा खलु ।  
तथावां शरणं गत्वा देव्या व्रतं चरेवहि ॥ र्म्_३७।३९२{४२} ॥  
इत्य् उक्त्वा तौ प्रसीदन्तौ शरणं गत्वा समाहितौ ।  
तस्याः श्रीमहादेव्याः सदा व्रतं प्रचेरतुः ॥ र्म्_३७।३९३{४३} ॥  
तदारभ्यः सदार्थिभ्यो दत्वा दानं यथार्थितं ।  
त्रिरत्नभजनं कृत्वा प्रचेरतुः शुभे सदा ॥ र्म्_३७।३९४{४४} ॥  
ततो ऽसौ यतिर् आनन्दस् तौ समामन्त्र्य दम्पती ।  
पक्षिवत् सहसाकाशात् कौशांव्यां समुपाचरत् ॥ र्म्_३७।३९५{४५} ॥  
तत्र स तं जगन्नाथं प्रणत्वा साञ्जलिः पुनः ।  
एतत् सर्वं प्रवृत्तान्तं निवेद्यैकान्तम् आश्रयत् ॥ र्म्_३७।३९६{४६} ॥  
ततः स भगवान् दृष्ट्वा तम् आनन्दं सभां च तां ।  
धीमत्याः शान्तमत्याश् च प्रसादित्वैवम् आदिशत् ॥ र्म्_३७।३९७{४७} ॥  
धन्या सा धीमती शान्तमती चापि सुभाविनी ।  
यत् ते श्रीवसुधाराया भवेतां व्रतधारिणी ॥ र्म्_३७।३९८{४८} ॥  
तन् मे उभे महत्पुण्यलाभिन्यौ श्रीसमन्विते ।  
(र्म् ४२९)  
सर्वसत्वहिताधानबोधिचर्यासमुद्यते ॥ र्म्_३७।३९९{४९} ॥  
क्रमाद् बोधिं समासाद्य बुद्धपदम् अवाप्स्यत ॥ र्म्_३७।४००{५०!} ॥  
इत्य् आदिष्टं मुनीन्द्रेण श्रुत्वा ते सर्वसाङ्घिकाः ।  
तां श्रीवसुन्धरां देवीं स्मृत्वा नित्यं प्रभेजिरे ॥ र्म्_३७।४०१{५१} ॥  
तदा तस्याः पिता विप्रा धीमत्या दुहितुर् गृहे ।  
समुद्भूता महासम्पद् इत्य् अश्रोषीज् जनोदितं ॥ र्म्_३७।४०२{५२} ॥  
ततः स ब्राह्मणो भार्यां धीमत्या मातरं मुदा ।  
सहसा समुपामन्त्र्य पुर एवम् अभाषत ॥ र्म्_३७।४०३{५३} ॥  
किं त्वयानुश्रुतं भार्ये धीमत्या यद् गृहे ऽधुना ।  
महासम्पत् समुद्भूता मयेति श्रूयते खलु ॥ र्म्_३७।४०४{५४} ॥  
इति भर्त्रा समाख्यातं श्रुत्वा सा विस्मयान्विता ।  
कथम् एतद् भवेत् सत्यम् इति तं पतिम् अब्रवीत् ॥ र्म्_३७।४०५{५५} ॥  
इति भार्योदितं श्रुत्वा हरिशर्मापि स द्विजः ।  
सविस्मयेनाख्यातं श्रुत्वा चैवम् अभाषत ॥ र्म्_३७।४०६{५६} ॥  
प्रिये श्रुतं मया सत्यं धीमत्या यद् गृहे ऽधुना ।  
महासम्पत्समुद्भूता वसुन्धाराप्रसादतः ॥ र्म्_३७।४०७{५७} ॥  
यदि नैतत् प्रतीतो ऽपि जनैः सा धीमती सुता ।  
स्वगृहे ऽत्र समाहूय त्वम् एवं परिपृछ्यतां ॥ र्म्_३७।४०८{५८} ॥  
कथं सञ्जायते सम्पन् महती ते गृहे ऽधुना ।  
एतत् सत्यं त्वया पुत्री पुरो मे कथ्यताम् इति ॥ र्म्_३७।४०९{५९} ॥  
एवं भर्त्रा समाख्यातं श्रुत्व सा धीमतीप्रसूः ।  
तथेति प्रतिविज्ञाय स्वसखीम् एवम् अब्रवीत् ॥ र्म्_३७।४१०{६०} ॥  
शृणु सखि सुताया मे धीमत्या यद् गृहे ऽधुना ।  
सम्भूता महती सम्पद् वसुन्धारा प्रसादतः ॥ र्म्_३७।४११{६१} ॥  
इति श्रुतं मया सत्यं द्रष्टुम् इछामि तत् खलु ।  
तत् तां सुतां समाहूय समादराद् इहानय ॥ र्म्_३७।४१२{६२} ॥  
इति तया समाख्यातं श्रुत्वा सा सुप्रिया सखी ।  
तथेति प्रतिविज्ञप्य धीमत्या भवने ययौ ॥ र्म्_३७।४१३{६३} ॥  
तत्र सा समुपासृत्य धीमतीं तां सुभद्रिकां ।  
दृष्ट्वा सविस्मयानन्दयुक्ता नत्वैवम् अब्रवीत् ॥ र्म्_३७।४१४{६४} ॥  
भद्रे ऽहं प्रेषिता मात्रा त्वदाह्वानं प्रतीह तत् ।  
सहसा त्वं समागन्तुम् अर्हसि स्वात्मजान्विता ॥ र्म्_३७।४१५{६५} ॥  
इति तया समाख्यातं श्रुत्वा सा धीमती मुदा ।  
हसन्ती तां सखीं मातुः समालोक्यैवम् अब्रवीत् ॥ र्म्_३७।४१६{६६} ॥  
अयि मां स्मरते माता किम् अर्थं साम्प्रतं कथं ।  
तदाहं न स्मृता मात्रा दारिद्रियदुःखिनी यदा ॥ र्म्_३७।४१७{६७} ॥  
तथाप्य् अहं मुखं मातुर् द्रष्टुम् इछामि साम्प्रतं ।  
तथाहम् आगमिष्यामि यथा मातुः समीहितं ॥ र्म्_३७।४१८{६८} ॥  
इत्य् उक्त्वा धीमती साथ पुत्रं च भूषणं ।  
भूषयित्वा सुवस्त्रैश् च प्रावार्य सममण्डयत् ॥ र्म्_३७।४१९{६९} ॥  
स्वयं च सा प्रसाधित्वा दुष्यपट्टाम्वरावृता ।  
श्रीमद् रत्नाम्वलङ्कारैर् मण्डिताङ्गाभिशोभिता ॥ र्म्_३७।४२०{७०} ॥  
(र्म् ४३०)  
ततः सख्या तया सार्द्धं पुत्रपुत्रीसमन्विता ।  
सम्प्रस्थिता जनैश् चापि सह मातुर् गृहे ययौ ॥ र्म्_३७।४२१{७१} ॥  
तत्र सा जननी दृष्ट्वा धीमतीं तां समागतां ।  
तं सुपुत्रं सुपुत्रीं च पश्यन्ती समुपाचरन् ॥ र्म्_३७।४२२{७२} ॥  
तत्र तां जननीं दृष्ट्वा धीमती सात्मजान्विता ।  
सहसा समुपागत्य नत्वापृछत् सुकौशलं ॥ र्म्_३७।४२३{७३} ॥  
जननी सापि तां पुत्रीं पुत्रपुत्रीसमन्वितां ।  
धीमतीं सहसालिङ्ग्य पप्रछ कौशलं मुदा ॥ र्म्_३७।४२४{७४} ॥  
ततः सा धीमती पुत्री पुत्रपुत्रीसमन्विता ।  
मात्रा सहाभिगछन्ती पितुर् गेहम् उपासरत् ॥ र्म्_३७।४२५{७५} ॥  
तत्र साधीमतीं पुत्रीं पुत्रपुत्रीसहागतां ।  
दृष्ट्वा स जनको ऽप्य् एवं पश्यन् प्रत्युद्ययौ मुदा ॥ र्म्_३७।४२६{७६} ॥  
जनकं तं समालोक्य धीमती सात्मजान्विता ।  
संस्मिता समुपासृत्य नत्वापृछत् सुकौशलं ॥ र्म्_३७।४२७{७७} ॥  
पितापि स समालोक्य धीमतीं तां शुभांशिकां ।  
पुत्रपुत्र्यौ च सम्भाष्य पप्रछ कौशलं मुदा ॥ र्म्_३७।४२८{७८} ॥  
पिता स जननी सापि धीमतीं तां सुभाविनीं ।  
पौत्रं पौत्रीं च सन्धृत्वा स्वगृहे जग्मतुर् मुदा ॥ र्म्_३७।४२९{७९} ॥  
तत्र सा जननी तस्याः पौत्र्याः पौत्रस्य चादरात् ।  
पादान् प्रक्षालयित्वाशु स्वकम् आनयत् ॥ र्म्_३७।४३०{८०} ॥  
तद् आसनं समास्तीर्य तां पुत्रीं स्वयम् आदरात् ।  
पौत्रं पौत्रीं च तान् सर्वान् सन्धृत्वा सन्न्यवेशयत् ॥ र्म्_३७।४३१{८१} ॥  
तत्रासने समाश्रित्य पार्श्वयोर् वामदक्षयोः ।  
पुत्रीं पुत्रम् उपस्थाप्य तस्थौ सा धीमती स्मिता ॥ र्म्_३७।४३२{८२} ॥  
ताम् आगतां समाकर्ण्य सर्वे ऽपि जातयो मुदा ।  
सहसा द्रष्टुम् आगत्य सा दरं समुपाययुः ॥ र्म्_३७।४३३{८३} ॥  
तथा ते वान्धवाः सर्वे सुहृत्मिन्रजना अपि ।  
तां तथा स्वगृहायातां कुशलं प्रष्टुम् आययुः ॥ र्म्_३७।४३४{८४} ॥  
तथा ताश् च भगिन्यो ऽपि तासां सर्वे ऽपि चात्मजाः ।  
तां धीमतीं तथायातां श्रुत्वा द्रष्टु समा ययुः ॥ र्म्_३७।४३५{८५} ॥  
एवम् अन्ये ऽपि लोकाश् च धीमतीं तां सुभूषणां ।  
स्वमातुर् गृहमायातां श्रुत्वा द्रष्टुम् उपाययुः ॥ र्म्_३७।४३६{८६} ॥  
तत्रेतं धीमतीं कान्तां सुवस्त्रभूषणावृतां ।  
ते सज्ञात्यादयः सर्वे दृष्ट्वा विस्मयम् आययुः ॥ र्म्_३७।४३७{८७} ॥  
ततो ऽनुजा भगिन्यादि ज्ञातिवन्धुसुहृज्जनाः ।  
सर्वे तां सादरं नत्वा पप्रछुः कुशलं मुदा ॥ र्म्_३७।४३८{८८} ॥  
तथा सा धीमती चापि ज्ञातिवन्धुसुहृज्जनान् ।  
वन्दनीयान्स् तान् नत्वापृछत् सुकौशलं ॥ र्म्_३७।४३९{८९} ॥  
ततः सा जननी तस्यै धीमत्यै सादरान् मुदा ।  
वर्णगन्धरसोपेतं भोजनं समुपाहरत् ॥ र्म्_३७।४४०{९०} ॥  
तथा सौताय सौतायै भोजनं सुरसान्वितं ।  
सादरम् उपढोकित्वा पुर एवम् अभाषत ॥ र्म्_३७।४४१{९१} ॥  
(र्म् ४३१)  
गृह्णाण सुरसं भोग्यं भुक्ष्व हृद् धीमति प्रिये ।  
यो सौत सौते च सौदार्द्द प्रोच्युतं यदभीप्सितं ॥ र्म्_३७।४४२{९२} ॥  
जनको वितथ्य सर्वो भगिन्यो भ्रातरो ऽपि च ।  
भातृजायां सुखाश् चापि तस्याश् चक्रुः समादरं ॥ र्म्_३७।४४३{९३} ॥  
तथादरां कृतं सर्वे श्रुत्वा सा धीमती तदा ।  
पूर्ववृत्तिम् अनुस्मृत्वा मनसैवं व्यचिन्तयत् ॥ र्म्_३७।४४४{९४} ॥  
नैवाहं मानिता ह्य् एभिर् नायं पुत्रो ऽपि मानितः ।  
न च यं मानिता पुत्रि धनम् एवात्र मन्यते ॥ र्म्_३७।४४५{९५} ॥  
यदा न मे गृहे सम्पद् दरिद्रो ऽहं च दुःखिनी ।  
तदेमे सर्व एते ऽपि नापि ऽपश्यन् मुखं मम ॥ र्म्_३७।४४६{९६} ॥  
इदानीं मे गृहे सम्पज् जाता तत् सुखान्वितां ।  
एवं मते ऽपि सर्वे मां मानयन्ति समादरात् ॥ र्म्_३७।४४७{९७} ॥  
यद् अहं मानिता नैव धनम् एवाभिमान्यते ।  
तद् यस्य तैः क्रियते मान्यं स भुञ्ज्याद् इदम् आदरं ॥ र्म्_३७।४४८{९८} ॥  
इति सा मनसा ध्यात्वा सर्वाणि भूषणान्य् अपि ।  
स्वानि पुत्रस्य पुत्र्याश् च सन्निरीक्ष्य समाददे ॥ र्म्_३७।४४९{९९} ॥  
ततः सा धीमती कांशस्थाल्यां सर्वाणि तान्य् अपि ।  
भूषणानि प्रसार्यैवं सादरं प्रत्यभाषत ॥ र्म्_३७।४५०{१००} ॥  
भो भो भवन्ति सर्वाणि भूषणानि प्रियाणि मे ।  
इदं सौरसिकं भोज्यं प्राश्नुत स्वेछया सुखं ॥ र्म्_३७।४५१{१} ॥  
संसारे माननीयं हि धनम् एव सदादरात् ।  
धनानुरूपेण यल् लोके मान्यते निन्द्यते नरः ॥ र्म्_३७।४५२{२} ॥  
धनवान् पुरुषो लोके नीचो ऽपि मान्यते ऽगुणः ।  
निर्धना गुणवांश् चापि सुजातो ऽपि न मान्यते ॥ र्म्_३७।४५३{३} ॥  
धनानुरूपेण सर्वत्र विचारमान्यभोजनं ।  
धनप्रसङ्गतो मूर्खो नीचो ऽपि धन्यतो भवेत् ॥ र्म्_३७।४५४{४} ॥  
यावत् सम्पद् गृहे तावल् लोके समाद्रितो नरः ।  
यदा सम्पद् विहीने तु तदा स भूतवच् चरेत् ॥ र्म्_३७।४५५{५} ॥  
इति साभिलपन्त्य् एव सर्वाणि भूषणान्य् अपि ।  
तानि पुनः समादाय यथा स्थानं न्ययोजयत् ॥ र्म्_३७।४५६{६} ॥  
ततस् तद्भोजनं किञ्चिद् भक्त्वा सा स्वात्मजान्विता ।  
नत्वैव पितरौ भर्त्तुर् गृहे ययौ प्रसादिता ॥ र्म्_३७।४५७{७} ॥  
तत्र सा धीमती भर्त्तुर् विष्णुदासस्य पादयोः ।  
नत्वा सर्वप्रवृत्तान्तं न्यवेदयत् पुरः स्थिता ॥ र्म्_३७।४५८{८} ॥  
एतद् भार्यासमाख्यातं श्रुत्वा स ब्राह्मणः पतिः ।  
मुदितस् तां सुकल्याणीं भार्यं दृष्ट्वैवम् अब्रवीत् ॥ र्म्_३७।४५९{९} ॥  
धन्यो ऽसि त्वं सुकल्याणी यत् ते समुपादेशतः ।  
श्रीदेवीव्रतम् आधाय समाप्नोमि सुसम्पदं ॥ र्म्_३७।४६०{१०} ॥  
(र्म् ४३२)  
प्रिये त्वाम् अत्र तद्रत्नसम्भवकुलसम्भवां ।  
श्रीवसुधामहादेवीसमां मन्ये ऽहम् आत्मना ॥ र्म्_३७।४६१{११} ॥  
इत्य् उक्त्वा ब्राह्मणो भर्त्ता विष्णुदासः कृताञ्जलिः ।  
धीमतीं तं सुकल्याणीं नत्वैवं पुनर् अब्रवीत् ॥ र्म्_३७।४६२{१२} ॥  
प्रिये तव प्रसादेन साफल्यं जन्म मे ऽधुना ।  
यच् छ्रीवसुन्धरादेव्या उपासको व्रती भवे ॥ र्म्_३७।४६३{१३} ॥  
तन् मया प्रकृतं पापं तत् सर्वं क्षीयते ऽधुना ।  
सम्पत्तिः सम्प्रजाता च नैव क्षीणा भवे धि नः ॥ र्म्_३७।४६४{१४} ॥  
तथा वयं सदाप्य् अस्याः श्रीदेव्याः शरणं गताः ।  
यथाविधि व्रतं धृत्वा चरेमहि शुभे ऽधुना ॥ र्म्_३७।४६५{१५} ॥  
त्रिरत्नभजनं कृत्वा दत्वार्थिभ्यो यथेप्सितं ।  
यावज्जीवं शुभं कृत्वा भुक्त्वा सौख्यं चरेमहि ॥ र्म्_३७।४६६{१६} ॥  
एतत्पुण्यविपाकेन सर्वदा सद्गतीं गताः ।  
क्रमात् सम्बोधिम् आसाद्य बुद्धपदं लभेमहि ॥ र्म्_३७।४६७{१७} ॥  
इति भर्त्रोदितं श्रुत्वा धीमती सानुमोदिता ।  
तथा सदा वसुन्धाराव्रतं धृत्वा शुभे ऽचरत् ॥ र्म्_३७।४६८{१८} ॥  
ततः सा धीमती तस्याः शान्तमतेः पुरोगता ।  
सर्वम् एतत् प्रवृत्तान्तं निवेद्यैवम् अभाषत ॥ र्म्_३७।४६९{१९} ॥  
प्रिये सखि महाभागे भवत्कृपाप्रसादतः ।  
पापं मे क्षीयते सर्वं तज् जन्म सफलं भवे ॥ र्म्_३७।४७०{२०} ॥  
सम्पत्तिः सम्प्रजाता मे नैव क्षीणा भवेद् अपि ।  
तद् यावज्जीवितं देव्याः शरणस्थो भजानि हि ॥ र्म्_३७।४७१{२१} ॥  
त्वम् एव शास्ता न चान्या हि सद्धर्मोपदेशिनी ।  
तन् मे पुण्यानुभावेन सम्बुद्धपदम् आप्नुहि ॥ र्म्_३७।४७२{२२} ॥  
इत्य् उदिते तम् आश्रुत्वा शान्तमतिश् च सा मुदा ।  
धीमतीं तां समालोक्य पुनर् एवम् अभाषात ॥ र्म्_३७।४७३{२३} ॥  
भद्रे धीमति सम्बुद्धशरणस्था सदादरात् ।  
श्रीदेव्याव्रतम् आधाय शुभे चर समाहिता ॥ र्म्_३७।४७४{२४} ॥  
एतत्पुण्यविपाकेन सर्वदा सद्गतीं गता ।  
क्रमात् सम्बोधिम् आसाद्य सम्बुद्धपदम् आप्नुयाः ॥ र्म्_३७।४७५{२५} ॥  
इति मत्वात्र संसारे शुभं धर्मार्थसाधनं ।  
धर्मो लोकहितार्थाय तल् लोकार्थे धर्मम् आचरेः ॥ र्म्_३७।४७६{२६} ॥  
इति तयोदितं श्रुत्वा धीमती सा प्रबोधिता ।  
तथेति प्रतिनन्दित्वा मुदिता स्वगृहे ययौ ॥ र्म्_३७।४७७{२७} ॥  
ततः प्रभृति सा साध्वी धीमती सर्वदा गृहे ।  
श्रीदेव्या भजनं कृत्वा दत्वा दानं शुभे ऽचरत् ॥ र्म्_३७।४७८{२८} ॥  
तथा तस्या गृहे सम्पद् दिने दिने प्रवर्द्धिता ।  
सर्वसत्वोपभोग्यार्थं बभूव धर्मसाधिनी ॥ र्म्_३७।४७९{२९} ॥  
तथा सा धीमती दृष्ट्वा सर्वसम्पत्प्रवर्द्धितां ।  
मुदा लोकहितं कृत्वा प्रचचार शुभे सदा ॥ र्म्_३७।४८०{३०} ॥  
इति मे गुरुणादिष्टं श्रुतं मया तथोच्यते ।  
तथा त्वम् अपि राजेन्द्र वसुधाराव्रतं चर ॥ र्म्_३७।४८१{३१} ॥  
प्रजाश् चापि महाराज बोधयित्वा प्रयत्नतः ।  
(र्म् ४३३)  
श्रीदेव्याः शरणे स्थाप्य व्रतं चारय सर्वदा ॥ र्म्_३७।४८२{३२} ॥  
तथा ते सर्वदा क्षेमं सर्वत्रापि भवेद् ध्रुवं ।  
क्रमाद् बोधिं समासाद्य सम्बुद्धपदम् आप्नुयाः ॥ र्म्_३७।४८३{३३} ॥  
इति तेनार्हतादिष्टं श्रुत्वाशोकः स भूपतिः ।  
तथेत्य् अभ्यनुमोदित्वा प्राभ्यनन्दत् सपार्षदः ॥ र्म्_३७।४८४{३४} ॥  
धीमत्या ये ऽवदानं शुभफलदम् इदं सुप्रसन्नाः शृण्वन्ति ।  
श्रावयन्ति प्रमुदितमनसा बोधिचर्यानुरागाः ।  
सर्वे ते बोधिसत्वाः सकलगुणधराः सर्वसम्पत्समृद्धाः ।  
श्रीमन्तो लोकश्रेष्ठा जिननिलयगताः संवसन्ति सुखाढ्याः ॥ र्म्_३७।४८५{३५} ॥  
  
++ इति श्रीरत्नावदानतत्वे धीमत्यावदानं समाप्तम् ++  
  
  
(र्म् ४३४)  
XXXविइइ वसुन्धरावदान  
अथाशोको महराजः कृताञ्जलिपुटो मुदा ।  
उपगुप्तं यतिं नत्वा पुनर् एवम् अभाषत ॥ र्म्_३८।१{१} ॥  
भदन्त श्रोतुम् इछामि वसुधाराव्रतं कदा ।  
केन कुह कथं मर्त्यलोके प्रचारितं पुरा ॥ र्म्_३८।२{२} ॥  
तद् अत्र नो भवाञ् च्छास्तर् यथा प्रवर्त्तितं पुरा ।  
तथा सर्वं समाख्यातुं विस्तरेण समर्हति ॥ र्म्_३८।३{३} ॥  
इति सम्प्रार्थितं राज्ञा श्रुत्वा सो ऽर्हन् महामतिः ।  
अशोकं तं महीपालं समालोक्यैवम् अब्रवीत् ॥ र्म्_३८।४{४} ॥  
शृणु राजन् यथाख्यातं गुरुणा मे स्रुतं मया ।  
तथाहं ते प्रवक्ष्यामि वसुधाराव्रतोद्भवं ॥ र्म्_३८।५{५} ॥  
तद्यथा भगवान् बुद्धः शाक्यमुनिस् तथागतः ।  
सर्वज्ञो ऽर्हं जगच्छास्ता धर्मराजो विनायकः ॥ र्म्_३८।६{६} ॥  
स एकसमये तत्र कौशान्व्या उपकण्ठिके ।म्स्: एकः समये  
विहारे घोषिरारामे विजहार ससाङ्घिकः ॥ र्म्_३८।७{७} ॥  
तदा शक्रादयो देवा ब्रह्मादि ब्राह्मणा अपि ।  
दैत्येन्द्रा लोकपालाश् च सद्धर्मश्रवणोत्सुकाः ॥ र्म्_३८।८{८} ॥  
राक्षसा गरुडा नागा यक्षगन्धर्वकिन्नराः ।  
सिद्धा विद्याधराश् चापि तथा चाप्य् अप्सरोगणाः ॥ र्म्_३८।९{९} ॥  
योगिनो यतयस् तीर्था ऋषयो ब्रह्मचारिणः ।  
राजानो राजपुत्राश् च वैश्याश् च मन्त्रिणो जनाः ॥ र्म्_३८।१०{१०} ॥  
अमात्याः सैनिकाश् चापि गृहस्थाश् च महाजनाः ।  
वणिजः सार्थवाहाश् च शिल्पिनः पौरिका अपि ॥ र्म्_३८।११{११} ॥  
ग्राम्या जानपदाश् चापि तथान्यदेशवासिनः ।  
एवम् अन्ये ऽपि लोकाश् च सद्धर्मामृतवाञ्छिनः ॥ र्म्_३८।१२{१२} ॥  
सर्वे ते तत्र कौशांव्या घोषिलाराम आगताः ।  
सभासनसमासीनं प्राद्राक्षुस् तं मुनीश्वरं ॥ र्म्_३८।१३{१३} ॥  
दृष्ट्वा ते मुदिताः सर्वे प्रणत्वा समुपासृताः ।  
यथाक्रमं समभ्यर्च्य कृत्वा त्रित्वः प्रदक्षिणं ॥ र्म्_३८।१४{१४} ॥  
तत् सद्धर्मामृतं पातुम् उपतस्थुः समाहिताः ॥ र्म्_३८।१५{१५} ॥  
तत्र ते तत्सभासीना भिक्षवः श्रावका अपि ।  
भिक्षुण्यश् चैलकाश् चैवम् उपासका उपासिकाः ॥ र्म्_३८।१६{१६} ॥  
बोधिसत्वा महासत्वाः सम्बोधिव्रतचारिणः ।  
वसुन्धराव्रतोत्पत्तिं श्रोतुं सर्वे समीछिरे ॥ र्म्_३८।१७{१७} ॥  
तत्रानन्दः परिज्ञाय तेषां मनःसमीहितं ।  
साञ्जलिः पुरतः स्थित्वा नत्वैवं प्रार्थयन् मुनिं ॥ र्म्_३८।१८{१८} ॥  
भगवन् सर्वविच् छास्तान् इमे सर्वे सभाजनाः ।  
वसुलक्ष्मीव्रतोत्पत्तिं श्रोतुम् इछन्ति आसृताः ॥ र्म्_३८।१९{१९} ॥  
(र्म् ४३५)  
तद् भवांस् त्रिजगच्छास्ता सर्वसत्वाभिबोधने ।  
वसुलक्ष्मीव्रतोत्पत्तिं समुपादेष्टुम् अर्हति ॥ र्म्_३८।२०{२०} ॥  
इत्य् आनन्देन भद्रेण प्रार्थिते स मुनीश्वरः ।  
तान् सभासंस्थितान् सर्वान् समालोक्यैवम् आदिशत् ॥ र्म्_३८।२१{२१} ॥  
शृण्व् आनन्द प्रवक्ष्यामि मुनीन्द्रेण यथोदितं ।  
वज्रधराब्धिगम्भीरनिर्घोषेण श्रुतं मया ॥ र्म्_३८।२२{२२} ॥  
तद्यथाभूत् पुरा राजा सूर्योदयाभिधो नृपः ।  
श्रीपुरे नगरे रम्ये चक्रवर्त्ती नृपाधिपः ॥ र्म्_३८।२३{२३} ॥  
दशाकुशलसंरक्तः प्रमदाजनवश्यगः ।  
तदा तत्र नराः सर्वे ऽप्य् असन्मित्रोपदेशतः ।  
दशाकुसलमूलेषु कर्मसु सम्प्रचेरिरे ॥ र्म्_३८।२४{२४} ॥  
तदा तत्पापदोषेण महेतयः प्रवर्त्तिताः ।  
तद् ईतिसमुपाक्रान्ता सङ्क्षोभिताभवन् मही ॥ र्म्_३८।२५{२५} ॥  
ततः सर्वत्र देशेषु दुर्भिक्षम् अभवद् भुवि ।  
तदा ते मनुजाः सर्वे दरिद्रा अभवन् क्रमात् ॥ र्म्_३८।२६{२६} ॥  
ततस् ते निर्धनाः सर्वे क्षुत्पिपासाहतातुराः ।  
लोभिता निर्दयाः क्रूराः प्रदुष्टा दुरितारताः ।  
स्वकुलधर्ममर्यादं विलङ्घ्याप्य् अशुभे ऽचरन् ॥ र्म्_३८।२७{२७} ॥  
ततः सर्वे ऽपि ते लोका अन्धा इव कुमार्गगाः ।  
असत्सङ्गानुसंरक्ताः प्रचेरुर् नरकामुखाः ॥ र्म्_३८।२८{२८} ॥  
तदा तत्पापसङ्घृष्टदुःखाग्निपरितापिता ।  
शोषितेवाभवद् भूमी निर्गुणा नीरसा खरा ॥ र्म्_३८।२९{२९} ॥  
तदा सर्वे ऽपि सत्वाश् च क्षुत्तृष्णाग्न्यहिदाहिताः ।  
निराशा मृत्युम् इछन्तो निषेदुः परिमोहिताः ॥ र्म्_३८।३०{३०} ॥  
तदैकस्मिन् दिने तत्र तुषितभुवने स्थिताः ।  
श्रीदेवीप्रमुखा देव्यो वसुन्धर्य्याः सहायिकाः ॥ र्म्_३८।३१{३१} ॥  
सर्वास् ता मिलिता मर्त्यलोके गन्तुं समिप्सवः ।  
किम् इदानीं मनुष्याणाम् अवस्थेति समीक्षिरे ॥ र्म्_३८।३२{३२} ॥  
ततस् तान् मनुजान् सर्वान् दरिद्रान् पापचारिणः ।  
दृष्ट्वा ताः सकला देव्या दयार्त्ता एवम् अब्रुवन् ॥ र्म्_३८।३३{३३} ॥  
अहो दुःखं मनुष्याणां यत् पापे निरता नराः ।  
दरिद्रा निर्दयाः क्रूरा भवन्ति नरकामुखाः ॥ र्म्_३८।३४{३४} ॥  
तत् तत्र मर्त्यलोके ऽपि दरिद्र्यदुःखशान्तये ।  
यत्नाच् छ्रीवसुधाराया व्रतं चारयेमहि ॥ र्म्_३८।३५{३५} ॥  
ततस् ते मनुजाः सर्वे श्रुत्वा दृष्ट्वानुमोदिताः ।  
श्रीदेव्याः शरणं गत्वा चरेयुर् व्रतम् आदरात् ॥ र्म्_३८।३६{३६} ॥  
तदा तत्पुण्यसम्पूताः सर्वे ते मानवा अपि ।  
श्रीमन्तः सुखिनो भद्रे चरेयुः सर्वदादरात् ॥ र्म्_३८।३७{३७} ॥  
ततस् ते मनुजाः सर्वे दशकुशलसंरताः ।  
परस्परहितं कृत्वा चरेयुर् बोधिसंवरं ॥ र्म्_३८।३८{३८} ॥  
ततस् ते भद्रितात्मानः सर्वसत्वहितोद्यताः ।  
बोधिसत्वा महासत्वा भवेयुर् बोधिचारिणः ॥ र्म्_३८।३९{३९} ॥  
ततस् ते सद्गुणाधानास् त्रिरत्नभजनारताः ।  
क्रमात् सम्बोधिम् आसाद्य सम्बुद्धपदम् आप्नुयुः ॥ र्म्_३८।४०{४०} ॥  
(र्म् ४३६)  
इति हेतोर् वयं सर्वाः श्रीदेव्याः पुरतो गताः ।  
एतत् सर्वप्रवृत्तान्तं विज्ञापयेम साम्प्रतं ॥ र्म्_३८।४१{४१} ॥  
इत्य् एवं सम्मतं कृत्वा सर्वा देव्व्यो ऽपि तास् ततः ।  
श्रीवसुधामहादेव्या आलये समुपाचरन् ॥ र्म्_३८।४२{४२} ॥  
तत्र ताः सकला देव्यः साञ्जलय उपासृताः ।  
तां श्रीवसुन्धरां देवीं प्रणत्वैवं न्यवेदयन् ॥ र्म्_३८।४३{४३} ॥  
भगवति महादेवि विजानीयाद् भवन्त्य् अपि ।  
यन् मनुष्या दरिद्रास् ते भवन्ति पापचारिणः ॥ र्म्_३८।४४{४४} ॥  
तद् भवती प्रयत्नेन मनुजान्स् तान् सुदुःखितान् ।  
कृपया सहसालोक्य सर्वान्न् उद्धर्त्तुम् अर्हति ॥ र्म्_३८।४५{४५} ॥  
इति सम्प्रार्थिते ताभिर् देवीभिः सा वसुन्धरा ।  
ता देवी सकला दृष्ट्वा प्रसन्नास्यैवम् अब्रवीत् ॥ र्म्_३८।४६{४६} ॥  
अहो दुःखं मनुष्याणां यत्र शास्ता न सद्गुरुः ।  
तेन ते ऽकुशलाचाराः सर्वे नरा दरिद्रताः ॥ र्म्_३८।४७{४७} ॥  
पापाभिस् संरता दुष्टा क्षुत्तृष्णाग्न्यभिदाहिताः ।  
दुर्भगा निर्दयाः क्रूराः पतेयुर् नरके ध्रुवं ॥ र्म्_३८।४८{४८} ॥  
इति हेतोर् अहं तेसां मर्त्यानां दुःखशान्तये ।  
संवरे तान्न् उपस्थाप्य बोधौ नियोजयेमहि ॥ र्म्_३८।४९{४९} ॥  
इति निश्चित्य सा देवी वसुलक्ष्मी कृपार्दिता ।  
तत्र समाधिम् आधाय त्रिमुर्त्तिं सा समादधौ ॥ र्म्_३८।५०{५०} ॥  
तद्यथैका वसुन्धर्य्या महालक्ष्मी द्वितीयका ।  
तृतीयिका कुमार्य्याश् च त्रिमूर्त्तिर् इति सा दधे ॥ र्म्_३८।५१{५१} ॥  
ततः सा श्रीमहादेवी गन्तुं मर्त्यालये स्वयं ।  
नन्दीमुखाश्वघोषौ द्वौ समामन्त्र्यैवम् आदिशत् ॥ र्म्_३८।५२{५२} ॥  
नन्दीमुखाश्वघोषौ यन् मया सम्प्रार्थितं यथा ।  
तथा तन् मे महत्कार्यं हर्त्तुम् अर्हथ सर्वथा ॥ र्म्_३८।५३{५३} ॥  
इत्य् आदिष्टं तया देव्या निशम्य तौ कृताञ्जलिः ।  
नन्दिमुखाश्वघोषौ तां देवीं नत्वैवम् ऊचतुः ॥ र्म्_३८।५४{५४} ॥  
देवि किं ते महत् कार्यं तदा ज्ञापयतु ध्रुवं ।  
यथादिष्टं भवत्य् आशु करिष्यावस् तथा खलु ॥ र्म्_३८।५५{५५} ॥  
इति ताभ्यां समाख्यातं श्रुत्वा सा श्रीवसुन्धरा ।  
महादेवी प्रसन्नास्या तौ दृष्ट्वैवम् अभाषत ॥ र्म्_३८।५६{५६} ॥  
शृणुत भद्रमुखौ यन् मे कार्यं वां तन् मयोच्यते ।  
तथा युवां समाधाय कर्त्तुम् अर्हथ साम्प्रतं ॥ र्म्_३८।५७{५७} ॥  
यन् नरा भूतले सर्वे दरिद्रा अतिदुःखिता ।  
पापाभिनिरता दुष्टा भवन्ति नरकामुखाः ॥ र्म्_३८।५८{५८} ॥  
तत् तान् सर्वान् समुद्धर्त्तुम् इछामि सर्वथा ऽधुना ।  
त्रिधा मूर्त्तिम् अहं धृत्वा गछेयं तन् महीतले ॥ र्म्_३८।५९{५९} ॥  
तयो राजा महीपालः सर्वलोकाधिपः प्रभुः ।  
तं एवं प्रथमं धर्मे विनीय योजयेमहि ॥ र्म्_३८।६०{६०} ॥  
यत्र राजा स्वयं धर्मे स्थित्वा चरेत् समाहितः ।  
तत्र सर्वे ऽनुगा राज्ञो धर्मे चरेयुर् आदरात् ॥ र्म्_३८।६१{६१} ॥  
यत्राभिनिरतो राजा चरते ऽप्य् अशुभे शुभे ।  
(र्म् ४३७)  
तत्र सर्वे ऽपि लोकास् ते प्रचरेयुर् हि सादरं ॥ र्म्_३८।६२{६२} ॥  
इत्य् आदौ नृपति धर्मे योजनीयः प्रयत्नतः ।  
ततः स नृपतिः सार्वाल् लोकान् धर्मे नियोजयेत् ॥ र्म्_३८।६३{६३} ॥  
ततः सर्वे ऽपि लोकास् ते दशाकुशलवैमुखाः ।  
सद्धर्मे हि रता भद्रे प्रचरेयुः समाहिताः ॥ र्म्_३८।६४{६४} ॥  
ततः सर्वे ऽपि ते लोकाः परस्परहितोन्मुखाः ।  
त्रिरत्नभजनं कृत्वा चरेयुः संवरे सदा ॥ र्म्_३८।६५{६५} ॥  
ततस् ते सर्वदा श्रेयः कृत्वा यायुः सुखावतीं ।  
तत्रापि संवरं धृत्वा प्रचरेयुः सुखान्विताः ॥ र्म्_३८।६६{६६} ॥  
ततः क्रमात् समाधाय सर्वपारमितास्व् अपि ।  
चरन्तः सर्वसत्वानां हितं कुर्युः सदादरात् ॥ र्म्_३८।६७{६७} ॥  
ततस् ते बोधिसत्वाः स्युः सद्धर्मगुणरत्निनः ।  
शुद्धात्मानो महासत्वा भविष्यन्ति जिनात्मजाः ॥ र्म्_३८।६८{६८} ॥  
ततः सर्वे ऽपि ते धीराः परिशुद्ध त्रिमण्डलाः ।  
त्रियानबोधिम् आसाद्य सम्बुद्धपदम् आप्नुयुः ॥ र्म्_३८।६९{६९} ॥  
इति हेतोर् अहं तेषां सत्वानां विनयार्थतः ।  
त्रिमूर्त्तिरूपम् आधाय गछामि भूतले ऽधुना ॥ र्म्_३८।७०{७०} ॥  
तद् युवां मे वचो धृत्वा गन्तुम् अर्हथ भूतले ।  
तत्र गत्वा प्रयत्नेन सर्वथाहर तं नृपं ॥ र्म्_३८।७१{७१} ॥  
ततो ऽहं तं वशीकृत्य बोधयित्वा प्रयत्नतः ।  
सद्धर्मचारिणं कृत्वा चारयिष्यामि मे व्रतं ॥ र्म्_३८।७२{७२} ॥  
इति तया महादेव्या समादिष्टं निशम्य तौ ।  
नन्दिमुखाश्वघोषौ तां देवीं नत्वैवम् ऊचतुः ॥ र्म्_३८।७३{७३} ॥  
भद्रे देवि तवादेशं धृत्वावां शिरसा तथा ।  
गत्वा नृपं समाहृत्य प्राणयिष्यावहे पुरः ॥ र्म्_३८।७४{७४} ॥  
इत्य् उक्त्वा तौ प्रसन्नास्यौ कृताञ्जलिपुटो मुदा ।  
पादौ देव्याः प्रणत्वैवं प्रजग्मतुस् ततो भुवि ॥ र्म्_३८।७५{७५} ॥  
त्रिमूर्त्तिरूपम् आधाय वसुलक्ष्मीर् अपि स्वयं ।  
श्रीदेव्यादिसखीयुक्ता गङ्गातीरम् उपागताः ॥ र्म्_३८।७६{७६} ॥  
तत्र तौ भूतले गत्वा प्रापश्यतं समन्ततः ।  
रमणीयं महोद्याने पुष्करिणीप्रशोभितं ॥ र्म्_३८।७७{७७} ॥  
दृष्ट्वा ताव् उभौ तत्र क्षणं विश्रम्य संस्थितौ ।  
ततो मिथसमासीनौ दृष्ट्वैवं समभाषतां ॥ र्म्_३८।७८{७८} ॥  
अहो रम्यं महीलोकं तडागोद्यानमण्डितं ।  
तत् कथम् इह राजानम् अपहर्त्तुं चरेवहि ॥ र्म्_३८।७९{७९} ॥  
तत्र नन्दीमुखः प्राह दिव्यस्त्रीसुन्दरं वपुः ।  
धृत्वावां सुरसङ्गीतं गायन्तौ प्राचरेवहि ॥ र्म्_३८।८०{८०} ॥  
नूनं स नृपती राजा दृष्ट्वा नौ दिव्यसुन्दरं ।  
वपुः कामाग्निसन्तप्तः समाहर्त्तुम् उपाचरेत् ॥ र्म्_३८।८१{८१} ॥  
तदावां सहसाहृत्य नृपतिं तं प्रयत्नतः ।  
मोहयित्वा वशीकृत्य देव्या उपानयेवहि ॥ र्म्_३८।८२{८२} ॥  
इति सम्भाषणं कृत्वा विधाय च सुसम्मतं ।  
नन्दिमुखाश्वघोषौ तौ स्त्रीरूपं दधतुस् तथा ॥ र्म्_३८।८३{८३} ॥  
ततस् ते दिव्यरामांशे मनाभिरामनिःस्वनैः ।  
(र्म् ४३८)  
गायन्त्यौ सुरसङ्गीतं दुर्गास्थने निषेदतुः ॥ र्म्_३८।८४{८४} ॥  
तयोस् तत् सुरसङ्गीतं श्रुत्वा तत्पुरवासिनः ।  
जनाः कौतूहलाक्रान्तचित्ता द्रष्टुम् उपासरन् ॥ र्म्_३८।८५{८५} ॥  
दृष्ट्वा ते दिव्यरूपांशे सर्वे ते विस्मयान्विताः ।  
देवकन्ये इमे नूनम् इति प्रोक्त्वा समीक्षिरे ॥ र्म्_३८।८६{८६} ॥  
दिव्यांशे ते समालोक्य सर्वे ते विस्मयोद्धताः ।  
अहो चित्रम् इति प्रोक्त्वा प्रत्याययुश् चिरात् पुरं ॥ र्म्_३८।८७{८७} ॥  
तत्र ते सुरकन्यांशे नैकस्थाने निषेदतुः ।  
प्रतिदिनं चतुर्द्दिक्षु प्रगायन्त्यौ प्रचेरतुः ॥ र्म्_३८।८८{८८} ॥  
तथा ते चरितं दृष्ट्वा सर्वे ते पौरिका अपि ।  
अत्यद्भुतसमाक्रान्तचित्ता चेरुः प्रशङ्किताः ॥ र्म्_३८।८९{८९} ॥  
ततस् ते पौरिका लोकाः साद्भुतशङ्किताशयाः ।  
नृपतेः पुरतो गत्वा प्रणत्वैवं न्यवेदयेत् ॥ र्म्_३८।९०{९०} ॥  
जय देव महाराज विजानीया भवान्न् अपि ।  
तथाप्य् अत्र महच् चित्रं विज्ञप्तुं वयम् आगताः ॥ र्म्_३८।९१{९१} ॥  
तद् अत्र सुररामांशे उभे स्त्रियौ सुलक्षणौ ।  
गायन्त्यौ सुरसङ्गीतं दुर्गास्थाने समाश्रिते ॥ र्म्_३८।९२{९२} ॥  
प्रतिदिनं चतुर्दिक्षु तथा ते देवकन्यके ।  
गायन्त्यो सुरसङ्गीतं भ्रमित्वा चरतो मुदा ॥ र्म्_३८।९३{९३} ॥  
तन् निमित्तं कथं राजं च्छुभं वा स्याद् अथाशुभं ।  
इति प्रष्टुं समायामो वयं सर्वे ऽपि नान्यथा ॥ र्म्_३८।९४{९४} ॥  
इति तैः पौरिकैः सर्वैर् निवेदितं निशम्य सः ।  
महीपतिः क्षणं ध्यात्वा ततो दृष्ट्वैवम् अब्रवीत् ॥ र्म्_३८।९५{९५} ॥  
स्त्रीभिर् आलापितं गीतं शुभाय न भवेत् क्वचित् ।  
इत्य् उक्त्वा स विषण्णात्मा मनसैवं व्यचिन्तयत् ॥ र्म्_३८।९६{९६} ॥  
क्षेमं नेमे भवेन् नूनं यत् ते स्त्रियौ न मानवे ।  
स्त्रीरूपा वहिनिर्माय प्रेषिते केन मायया ॥ र्म्_३८।९७{९७} ॥  
तद् अत्र किं भवेन् नूनं तन् निमित्तं शुभं न हि ।  
किम् उपायं करिष्यामि न मन्ये को हितं दिशेत् ॥ र्म्_३८।९८{९८} ॥  
इति चिन्त्ता विषण्णात्मा नृपतिः स विनिश्वसन् ।  
शोकालये समासीनो वहि नैवाचरेत् क्वचित् ॥ र्म्_३८।९९{९९} ॥  
तथा स्थितं नरेन्द्रं तं मत्वा वहिर् अनिर्गतं ।  
नन्दीमुखो ऽस्वघोषं तं समालोक्यैवम् अब्रवीत् ॥ र्म्_३८।१००{१००} ॥  
अश्वघोष नरेन्द्रो ऽसौ तथापि न वहिश् चरेत् ।  
तद् अत्र किं करिष्यावो यन् नृपो न वहिश् चरेत् ॥ र्म्_३८।१०१{१} ॥  
इति तेनोदितं श्रुत्व सो ऽश्वघोषो विचिन्तयन् ।  
तं नन्दिमुखम् आलोक्य बोधयन्न् एवम् अब्रवीत् ॥ र्म्_३८।१०२{२} ॥  
शृणु नन्दिमुखोपायं येन नृपः स निचरेत् ।  
तद् अहं सम्प्रवक्ष्यामि तन् नृपाहरणं प्रति ॥ र्म्_३८।१०३{३} ॥  
यत् तत्र नृपतेर् गेहे मायाग्निनाभिधक्ष्यते ।  
तदा स नृपतिस् त्रस्तः कोपितो निःसरेद् वहि ॥ र्म्_३८।१०४{४} ॥  
तदा तं नृपतिं दूरात् समाहृत्य प्रयत्नतः ।  
सहसा पुरतो देव्या उपनेष्यावहे द्रुतं ॥ र्म्_३८।१०५{५} ॥  
(र्म् ४३९)  
इति तेनोदितं श्रुत्वा नन्दीमुखः स बोधितः ।  
तथा हीति प्रतिश्रुत्य तथा कर्तुं समैछत ॥ र्म्_३८।१०६{६} ॥  
ततस् तौ सम्मतं कृत्वा ततो ऽप्य् अन्तर्हितौ द्रुतं ।  
गत्वा मायाग्निना ताभ्यां प्रदाहितं नृपालयं ॥ र्म्_३८।१०७{७} ॥  
तद् दृष्ट्वा नृपतिस् त्रस्तः सहसा निश्चरन्स् ततः ।  
उपायैस् तज् ज्वलद्वह्निं शमयाम् आस सत्वरं ॥ र्म्_३८।१०८{८} ॥  
ततः स भूपती राजा तच्चिन्तापरिखेटितः ।  
शोकागरे विषण्णात्मा स्थितश् चैव व्यचिन्तयत् ॥ र्म्_३८।१०९{९} ॥  
अहो सद्यफलं ह्य् एतद् यत् स्त्रीगीतनिमित्तजं ।  
तद् अत्र किं करिष्यामि येनैतच् छाम्यते ऽशुभं ॥ र्म्_३८।११०{१०} ॥  
भूयो ऽप्य् अत्र भवेद् अन्यन् महोत्पातम् अमङ्गलं ।  
कथम् अत्र प्रतीकारं करिष्यामि न मन्यते ॥ र्म्_३८।१११{११} ॥  
इति चिन्ताविषण्णात्मा नृपतिः स विमोहितः ।  
शोकागारे समासीनो नैव वहिर् विनिर्ययौ ॥ र्म्_३८।११२{१२} ॥  
तथापि स्वालयासीनं दृष्ट्वा वहिर् अयायिनं ।  
नन्दीमुखाश्वघोषौ तौ पुनर् एवं समूचतुः ॥ र्म्_३८।११३{१३} ॥  
तथापि स नृपो राजा नैव वहिर् विनिःसरेत् ।  
तद् अत्र किं करिष्यावो येनाशु निश्चरेन् नृपः ॥ र्म्_३८।११४{१४} ॥  
ततश् चापि समालोक्य सो ऽश्वघोषो विचिन्तयन् ।  
नन्दीमुखं सहायं तं समामन्त्र्यैवम् अब्रवीत् ॥ र्म्_३८।११५{१५} ॥  
भो सखे स महाराजस् तथापि नात्र निश्चरेत् ।  
तद् अत्र किं विलम्बेन यत्नेन तं हरेवहि ॥ र्म्_३८।११६{१६} ॥  
वराहरूपम् आधाय तस्योद्याने मनोरमे ।  
सर्वत्रोत्पातनं कस्तुं प्रचारेवो ऽधुना द्रुतं ॥ र्म्_३८।११७{१७} ॥  
इति तेनोदितं श्रुत्वा नन्दीमुखस् तथेति सा ।  
प्रतिश्रुत्य सखायं तं समालोक्यैवम् अब्रवीत् ॥ र्म्_३८।११८{१८} ॥  
एवम् अपि करिष्यावो देवीकार्याभिसिद्धये ।  
इति तौ सम्मतं कृत्वा तत्रोद्याने प्रजग्मतुः ॥ र्म्_३८।११९{१९} ॥  
तत्र तौ समुपालोक्य पुष्करिणीं मनोरमां ।  
नानापुष्पसमाकीर्णां पश्यन्तौ तस्थतुश् चिरं ॥ र्म्_३८।१२०{२०} ॥  
ततो नन्दीमुखो दृष्ट्वा तम् उद्यानं मनोरमं ।  
पुस्करिणीं च प्रामोद्य गन्धाढ्याम् एवम् अब्रवीत् ॥ र्म्_३८।१२१{२१} ॥  
अहोद्यानं मनोरम्यं सुरम्यं च सरो वरं ।  
नेदं विध्वंसनीयं हि कथं विध्वंसयेवहि ॥ र्म्_३८।१२२{२१!} ॥  
इति तेनोदितं श्रुत्वा सो ऽश्वघोषो विचिन्तयन् ।  
उद्यानं तत् सरो दृष्ट्वाचिराद् एवम् अभाषत ॥ र्म्_३८।१२३{२२} ॥  
यथाभिलषितं देव्याः साधयेव तथा द्रुतं ।  
तन् नृपतिम् अपाहर्त्तुं तद् इदं ध्वंसयावहे ॥ र्म्_३८।१२४{२३} ॥  
इत्य् उक्त्वा सौमतं कृत्वा ताव् उभौ महदाश्रयं ।  
वराहरूपम् आस्थाय प्रजग्मतुस् सरस्तटे ॥ र्म्_३८।१२५{२४} ॥  
रक्ताक्षौ हृष्टरोमाणौ नादापुरितदिङ्मुखौ ।  
सिंहशार्दूलसदृशौ दम्ष्ट्रविभीषणाननौ ॥ र्म्_३८।१२६{२५} ॥  
तत्र तौ प्रसरन्तौ तद् उद्यानं तत् सरो ऽपि च ।  
विन्ध्वंसितुम् उपाक्रम्य प्रचेरतुः समन्ततः ॥ र्म्_३८।१२७{२६} ॥  
(र्म् ४४०)  
तौ वराहौ समालोक्य त्रस्ते उद्यानपालकः ।  
सहसा स विनिर्गत्य ततो राजकुले ययौ ॥ र्म्_३८।१२८{२७} ॥  
तत्र स समुपासृत्य राज्ञः पादौ कृताञ्जलिः ।  
नत्वा त्रासविभिन्नास्यः पुर एवं न्यवेदयत् ॥ र्म्_३८।१२९{२८} ॥  
जय देव विजानीया यद् उद्याने सरोवरं ।  
द्वौ वराहाव् उपाक्रम्य ध्वंसितुं चरता ऽधुना ॥ र्म्_३८।१३०{२९} ॥  
तद् अत्र सहसा देव सर्वसैन्यजनान्न् अपि ।  
समुपाहूय तौ हन्तुं प्रेषयस्व द्रुतं वने ॥ र्म्_३८।१३१{३०} ॥  
इति तेनोदितं श्रुत्वा स राजा परिकोपितः ।  
सहसा सैन्यम् आहूय स्वयं तौ हन्तुम् उद्ययौ ॥ र्म्_३८।१३२{३१} ॥  
ततः स नृपती राजा समन्त्रीसैन्यपौरिकाः ।  
सहसा नादयन् वाद्यान्स् तत्रोद्याने उपाचरत् ॥ र्म्_३८।१३३{३२} ॥  
तत्र स नृपतिर् दृष्ट्वा समन्त्रिसैन्यपौरिकान् ।  
तान् सर्वान् समुपामन्त्र्य पुनर् एवम् उपादिशत् ॥ र्म्_३८।१३४{३३} ॥  
भो भवन्तो जनाः सर्वे सज्जीकृत्य समाहिताः ।  
अत्र दृष्ट्वोपतिष्ठन्तु परिवृत्य समन्ततः ॥ र्म्_३८।१३५{३४} ॥  
अहं प्राग्दिशि तिष्ठामि याम्ये ऽमात्याः समन्त्रिणः ।  
पश्चिमादिशि सैनान्यः पौरास् तिष्ठन्तु चोत्तरे ॥ र्म्_३८।१३६{३५} ॥  
एवं सर्वे ऽप्य् अमात्याद्याः सर्वदिक्षु समाहिताः ।  
सज्जीकृत्याभितिष्ठन्तु परिवृत्य समन्ततः ॥ र्म्_३८।१३७{३६} ॥  
यत्र स्थाने वराहौ तौ बोद्धुं नैवाभिशक्नुथ ।  
यतश् चासौ परायेतां तद्दिक्स्थान् दण्डयेय हि ॥ र्म्_३८।१३८{३७} ॥  
इति मे वचनं श्रुत्वा सर्वे यूयं समाहिताः ।  
सज्जीकृत्य समालोक्य परिवृत्यानुतिष्ठत ॥ र्म्_३८।१३९{३८} ॥  
इति राज्ञा समादिष्टं श्रुत्वा सर्वे ऽपि ते जनाः ।  
तथेति प्रतिविज्ञप्य तथा स्थातुं प्रचेरिरे ॥ र्म्_३८।१४०{३९} ॥  
तथा राजा स्थितः प्राच्यां याम्ये ऽमात्यगणास् तथा ।  
सेनान्यो पश्चिमायां च पौरास् तस्थुस् तथोत्तरे ॥ र्म्_३८।१४१{४०} ॥  
एवं ते सनृपा लोकाः सामात्यसैन्यपौरिकाः ।  
सज्जीकृत्य समालोक्य सर्वे तस्थुः समाहिताः ॥ र्म्_३८।१४२{४१} ॥  
एवं ते सर्वतो दिक्षु निरुध्य समवस्थिताः ।  
सर्ववाद्याभिनिर्घोषं महारावैर् अखेटयन् ॥ र्म्_३८।१४३{४२} ॥  
तत् सवाद्यमहारावं श्रुत्वा तौ तान् उपस्थितान् ।  
समन्ततः समालोक्य महाशब्दं व्यमुञ्चतां ॥ र्म्_३८।१४४{४३} ॥  
ततस् तौ सहसोत्पातमहावाते प्रवर्त्ततैः ।  
कृत्वान्धकारणैर् लोक्य राजानम् अध्यधावतां ॥ र्म्_३८।१४५{४४} ॥  
तत्र स नृपतिस् ताभ्यां स्पृश्यमानो विमूर्छितः ।  
सन्त्रासपरिभूयात्मा कम्पितो न्यपतद् भुवि ॥ र्म्_३८।१४६{४५} ॥  
ततश् चिरात् समुत्थाय कुत्रेमाव् इति लोक्य सः ।  
सहसाश्वं समारुह्य तद् अनुप्रासरन् ययौ ॥ र्म्_३८।१४७{४६} ॥  
तथा ते मन्त्रिणो ऽमात्याः सैन्यलोकाश् च पौरिकाः ।  
सर्वे ते ऽप्य् अनुधावन्तः प्रदुद्रुवुर् नृपानुगाः ॥ र्म्_३८।१४८{४७} ॥  
स नृपाश्वसमारूढस् तद्वराहानुगः शरं ।  
मौर्वीयुक्तैः समाधाय वेगाद् वनम् उपाविशत् ॥ र्म्_३८।१४९{४८} ॥  
(र्म् ४४१)  
तत्र तौ मायिकौ त्यक्त्वा वाराहदेहम् आशु तौ ।  
निविश्याश्वं समाहृत्य प्रेरयतां वनान्तरे ॥ र्म्_३८।१५०{४९} ॥  
तत्र सो ऽश्वो महावेगाद् वायुना रिव महाजवि ।  
विलङ्घ्य निम्नगां छैलां प्रदुद्राव महावने ॥ र्म्_३८।१५१{५०} ॥  
ततस् ते मन्त्रिणो ऽमात्याः सैनान्यः सैनिकाः प्रजाः ।  
नृपं दूरवनाविष्टं दृष्ट्वा प्रत्याययुः श्रमात् ॥ र्म्_३८।१५२{५१} ॥  
सेन एको महावीरः स्वाम्यमार्गानुसञ्चरन् ।  
असक्तेः असहस् तूर्णं कमण्डलुकरस् तदा ॥ र्म्_३८।१५३{५२} ॥  
छायेव सहगो वेगाद् वनान्तरे तथान्वगात् ॥ र्म्_३८।१५४{५३} ॥  
तत्रातिवेगतो राजा वायुहतो समाहितः ।  
अश्ववृक्षतले सो ऽश्वाद् धावता न्यपतद् भुवि ॥ र्म्_३८।१५५{५४} ॥  
तत्र स मूर्छितो राजा क्षणं तस्थाव् अचेतनः ।  
ततः सेनः प्रयत्नेन निःश्वसन्रुदतिष्ठत ॥ र्म्_३८।१५६{५५} ॥  
ततः सेन समाश्वास्य धृत्वा तं नृपम् आत्मना ।  
सह तत्रासने स्थाप्य व्यश्रामयेच् छ्रमान्वितं ॥ र्म्_३८।१५७{५६} ॥  
ततः स नृप आलोक्य तम् अश्वं समुपस्थितं ।  
तृषार्त्तो निःश्वसन् सेनं मुहुर् दृष्ट्वैवम् अब्रवीत् ॥ र्म्_३८।१५८{५७} ॥  
अहो सेन महत् कष्टं जायते नाव् इहा ऽधुना ।  
यत् सुदूरे महारण्ये मज्जावहे सुदुस्तरे ॥ र्म्_३८।१५९{५८} ॥  
तद् अत्र किं करिष्यावो यत् सर्वे निर्वृतो जनाः ।  
सुदूरे निर्जने ऽरण्ये को ऽत्र मार्गं हि निर्दिशेत् ॥ र्म्_३८।१६०{५९} ॥  
यद् अत्रातितृषार्त्तो ऽहं तापवाताहतातुरः ।  
श्रमक्लेशाग्निसन्दग्धो धैर्येणापि विमोचितः ॥ र्म्_३८।१६१{६०} ॥  
तद् अत्र सहसा सेन मम जीवितरक्षणं ।  
यतस् ततो ऽपि वान्विष्य शीतलामृतम् आनय ॥ र्म्_३८।१६२{६१} ॥  
इति राज्ञोदितं श्रुत्वा स सेनेः सहसोत्थितः ।  
स्वामिनं तं समाश्वास्य पश्यन्न् एवम् अभाषत ॥ र्म्_३८।१६३{६२} ॥  
मा विषीदात राजेन्द्र यत् क्षत्रियो ऽसि धीरवान् ।  
तद् भवान् धैर्यम् आलम्ब्य मुहुर्त्तं स्थातुम् अर्हति ॥ र्म्_३८।१६४{६३} ॥  
यतस् ततो ऽपि वान्विष्य पाणीयम् अमृतोपमं ।  
सहसा समुपानीय दास्यामि ते नराधिप ॥ र्म्_३८।१६५{६४} ॥  
तद् यावन्नात्र पाणीयं धृत्वागछामि सर्वथा ।  
तावद् धैर्यं समालम्ब्य तिष्ठाश्वेन सह प्रभो ॥ र्म्_३८।१६६{६५} ॥  
इति विज्ञप्य सेनो ऽसौ स्वामिनं तं नराधिपं ।  
समाश्वास्य सुपाणीयम् अन्वेषितुं द्रुतं ययौ ॥ र्म्_३८।१६७{६६} ॥  
तत्र स समुपालोक्य सर्वत्राप्य् अभिलोकयन् ।  
सुपाणीयम् अनसाद्य पश्यन् दूरतरे ययान् ॥ र्म्_३८।१६८{६७} ॥  
तत्र सुरनदीशब्दं श्रुत्वा सेनः स सत्वरः ।  
तच् छब्दं समनुश्रुत्वा तत्राभ्यनुसरन् ययौ ॥ र्म्_३८।१६९{६८} ॥  
तत्र तीरं समासाद्य सुरनद्याः समादितः ।  
सहसा समुपाश्रित्य पानीयं सुरसं पपौ ॥ र्म्_३८।१७०{६९} ॥  
तत्र स परितुष्टात्मा समन्ततो विलोकयन् ।  
तत्पारे शुद्धिते द्वीपे प्राद्राक्षीद् अप्सरोगणान् ॥ र्म्_३८।१७१{७०} ॥  
(र्म् ४४२)  
तान् अप्सरोगणान् दृष्ट्वा स सेनो विस्मयान्वितः ।  
मुदा विलोकयन्न् एव तस्थौ चित्रार्प्पिता यथा ॥ र्म्_३८।१७२{७१} ॥  
तत्रस्थन्तं समालोक्य सर्वा अप्सरसो ऽपि ताः ।  
कथम् अत्रागतः कस् त्वं प्रेहीति समकन्दयन् ॥ र्म्_३८।१७३{७२} ॥  
इति ताभिः समाहूतं श्रुत्वा स सेन आत्मना ।  
सुरनदीं विलङ्घ्याशु तत्प्रभावाद् उपासरत् ॥ र्म्_३८।१७४{७३} ॥  
तत्र स समुपाश्रित्य सर्वान्स् तान् अप्सरोगणान् ।  
साञ्जलिः सुप्रसन्नास्यः प्रणत्वैवं न्यवेदयत् ॥ र्म्_३८।१७५{७४} ॥  
महादेव्या विजानीध्वं यत् त्रैलोक्येषु विश्रुतः ।  
सूर्योदयो महाराजस् तस्याहं सेवको ऽनुगः ॥ र्म्_३८।१७६{७५} ॥  
यन् नृपस्य वराहाभ्यां उद्यानं ध्वंसितं ततः ।  
तौ वराहौ निहन्तुं स नृपो ऽनुधावति द्रुतं ॥ र्म्_३८।१७७{७६} ॥  
अश्वेनापहृतो राजा स मयैकेन नौज्झितः ।  
अत्यभिधावतो ऽरण्ये पतितो ऽश्वाद् इहा ऽधुना ॥ र्म्_३८।१७८{७७} ॥  
अशोकवृक्ष आश्रित्य घर्मवाता हतो ऽतुरः ।  
श्रमतृसार्दितस् तत्र स्थितो ऽम्बु पातुम् इछति ॥ र्म्_३८।१७९{७८} ॥  
तद् अम्बु सर्वतो ऽन्विष्य कुत्रापि लभ्यते न हि ।  
नदीशब्दम् इहाकर्ण्य सहसाहम् उपासरे ॥ र्म्_३८।१८०{७९} ॥  
अत्र मे भाग्ययोगेन प्रेषितो ऽहम् इहागतः ।  
लभामि दर्शनं देव्यो भवान्तीनम् अहो ऽधुना ॥ र्म्_३८।१८१{८०} ॥  
इत्य् उक्त्वा सेन आलोक्य साञ्जलिः पुरतो गतः ।  
ताः सर्वा अप्सरा देवीनत्वैतं समपृछत ॥ र्म्_३८।१८२{८१} ॥  
भो देव्यो भवन्त्यो ऽपि किम् अर्थम् इह तिष्ठथ ।  
वक्तव्यं चेत् तद् अर्थं मे समुपादेष्टुम् अर्हथ ॥ र्म्_३८।१८३{८२} ॥  
इति सम्प्रार्थितं तेन निशम्यायाप्सरो ऽधिपाः ।  
सा तं सेनं समामन्त्र्य पुरर् एवम् उपादिशत् ॥ र्म्_३८।१८४{८३} ॥  
मानव त्वं न जानासि यद् इदं व्रतम् उत्तमं ।  
श्रीवसुधामहादेव्या वयं सर्वाश् चरामहे ॥ र्म्_३८।१८५{८४} ॥  
इति देव्या तयाख्यातं श्रुत्वा सेनः स मोदितः ।  
तद् व्रतं धर्त्तुम् इछंस् तां देवीं नत्वैवम् अब्रवीत् ॥ र्म्_३८।१८६{८५} ॥  
प्रसीद मे महादेवि यच् छ्रीदेव्या इदं व्रतं ।  
अहम् अपि समिछामि धर्तुं तन् मे उपादिश ॥ र्म्_३८।१८७{८६} ॥  
इति तेनार्थितं श्रुत्वा सा देवी परितोषिता ।  
तं सेनं सुधियं धीरं मत्वैवम् अब्रवीत् पुनः ॥ र्म्_३८।१८८{८७} ॥  
मानव वदि ते वाञ्छाप्य् अस्ति श्रीवसुधाव्रते ।  
तत् तावद् इह सम्पश्य समाप्येता ऽधुना व्रतं ॥ र्म्_३८।१८९{८८} ॥  
पश्चात् ते ऽहं समाख्याय श्रीदेव्या व्रतसाधनं ।  
विधिं समुपदेक्ष्यामि सम्बुद्धेन यथोदितं ॥ र्म्_३८।१९०{८९} ॥  
इत्य् उक्त्वा साप्सरो देवी सर्वास् ता अप्सरोगणाः ।  
प्राहूय तन् नदीतीरे व्रतारम्भं तथाकरोत् ॥ र्म्_३८।१९१{९०} ॥  
तत्र ताः समुपाश्रित्य सर्वा देव्या यथाक्रमं ।  
यथाविधि समारभ्य व्रतं पूर्णं प्रचक्रिरे ॥ र्म्_३८।१९२{९१} ॥  
(र्म् ४४३)  
तद् व्रतं समुपालोक्य स सेनो ऽभ्यनुमोदितः ।  
अष्टाङ्गप्रणतिं कृत्वा साञ्जलिर् एवम् अब्रवीत् ॥ र्म्_३८।१९३{९२} ॥  
अहो भाग्येन सम्प्राप्तं श्रिदेवीव्रतदर्शनं ।  
तन् मेतिः क्षीयते पापम् आत्मारि शुद्ध्यते ऽधुना ॥ र्म्_३८।१९४{९३} ॥  
प्रसीदत महादेव्यः सर्वा मे कृपया दृशा ।  
पश्यन्त्यो ऽनुग्रहं कृत्वा व्रते प्रदातुम् अर्हतं ॥ र्म्_३८।१९५{९४} ॥  
सर्वदाहं चरिष्यामि श्रीदेव्याः शरणं गताः ।  
तद् व्रतविधि सम्पूर्णं समुपादेष्टुम् अर्हथ ॥ र्म्_३८।१९६{९५} ॥  
इति सम्प्रार्थितं तेन श्रुत्वा देवी प्रधानिका ।  
सा तं सेनं विशुद्धांशं दृष्ट्वैवं समुपादिशत् ॥ र्म्_३८।१९७{९६} ॥  
शृणु साधो समाधाय व्रतविधिं समुच्यते ।  
वज्रधराब्धिगम्भीरनिर्घोषेण यथोदितं ॥ र्म्_३८।१९८{९७} ॥  
भाद्रपदे ऽसिते पक्षे शुक्लपक्षे ऽपि वा तथा ।  
माघे मासे च तद्वच् च सर्वेष्व् अपि च मासु वा ॥ र्म्_३८।१९९{९८} ॥  
द्वितीयायाम् उपातीर्थे स्नात्वा शुद्धाम्वरावृतः ।  
शुद्धभूमी प्रदेशेषु संशोधयेत् समन्ततः ॥ र्म्_३८।२००{९९} ॥  
मृद्गोमयशुभाम्भोभिः प्रलिप्य परिशोधयन् ।  
तत्र रत्नमयरङ्गै धातुचूर्णैश् च पञ्चभिः ॥ र्म्_३८।२०१{१००} ॥  
पौष्पिकैर् व्रीहिचूर्णैर् वा तथा पाषाणचूर्णकैः ।  
यथाविधि समारभ्य सूत्रयित्वा यथाक्रमं ॥ र्म्_३८।२०२{१} ॥  
गुरुः शिष्यैः सहालक्ष्य वर्त्तयेन् मण्डलं क्रमात् ।  
तत्र देव्यादि चिह्नानि लिखेद् यथाविधि क्रमात् ॥ र्म्_३८।२०३{२} ॥  
सप्तव्रीह्यावलीभिश् च संवेष्टयेत् समन्ततः ।  
ततस् तीर्थाम्बुसम्पूर्णान् पीतवस्त्रावृतान् घटान् ।  
षोडशदेवताचिह्न लक्षितान् परिशुद्धितान् ॥ र्म्_३८।२०४{३} ॥  
पञ्चरत्नामृतौषध्यपल्लवप्रतिसंयुतान् ।  
सुवर्णतिलकछत्रध्वजपताकिकान्वितान् ॥ र्म्_३८।२०५{४} ॥  
बहिः पीताम्बुजावल्यां संस्थाप्य वेष्टयेत् क्रमात् ।  
ध्वजचामरसंयुक्तवितानैः परिमण्डयेत् ॥ र्म्_३८।२०६{५} ॥  
विचित्रपुष्पमालाभिः सुगन्धिभिः समन्ततः ।  
सौरभ्यधूपनै दीपै पङ्क्तिभिश् चाभिशोभयेत् ॥ र्म्_३८।२०७{६} ॥  
ततस् तन्मण्डले देवीं सगणां श्रीवसुन्धरां ।  
ध्यात्वावाह्य समभ्यर्च्य प्रतिष्ठाप्याधिवासयेत् ॥ र्म्_३८।२०८{७} ॥  
ततो रात्रौ त्रिसन्ध्यं च समभ्यर्च्य यथाविधिः ।  
बलिं पञ्चामृतैर् युक्तं दत्वा देवीं स्मरंश् चरेत् ॥ र्म्_३८।२०९{८} ॥  
ततः प्रातस् तृतीयायां तीर्थे द्रव्यैः सुगन्धिभिः ।  
सह शुद्धाम्बुभिः स्नात्वा शुद्धपीताम्वरावृतः ॥ र्म्_३८।२१०{९} ॥  
पञ्चगव्यैः स्वम् आत्मानं परिषिञ्च्य विशोधयेत् ।  
मण्डले सगणां देवीं ध्यात्वावाह्य समर्चयेत् ॥ र्म्_३८।२११{१०} ॥  
व्रतीनापि तथा स्नात्वा शुद्धपीताम्वरावृताः ।  
पञ्चगव्यैस् तथा सर्वार् अभिसिञ्च्य विशोधयेत् ॥ र्म्_३८।२१२{११} ॥  
ततस् ते व्रतिनः सर्वे आचार्य्यप्रमुखाः क्रमात् ।  
मध्याह्ने यक्षराजस्य दिग्मुखाः स्वासनाः श्रिताः ॥ र्म्_३८।२१३{१२} ॥  
(र्म् ४४४)  
यथाचार्यसमादिष्टं तथाधार्य समाहिताः ।  
आदौ वज्रधरं नत्वा त्रिरत्नं शरणं गताः ॥ र्म्_३८।२१४{१३} ॥  
मन्त्रले सगणां देवीं ध्यात्वार्चये यथाक्रमं ॥ र्म्_३८।२१५{१४!} ॥  
तद्यथा गुरुर् आचार्यः शून्ये द्रीकारसम्भवं ।  
पीतवर्णं महापद् मं तत्रस्थं चन्द्रमण्डलं ।  
तदुत्थं श्रीभवं रत्नपर्वतं तस्य चोपरि ।  
त्वञ्ज भद्रघटासीनां भावयेच् छ्रीवसुन्धरां ॥ र्म्_३८।२१६{१५} ॥  
पीताम् एकमुखां कान्ताम् षड्भुजां ललितासनां ।  
सव्ये वरदसम्बुद्धं प्रणामरत्नमञ्जलीं ॥ र्म्_३८।२१७{१६} ॥  
वामे भद्रघटप्रज्ञा पुस्तकधान्यमञ्जलिं ।  
दधानं रत्नसम्बुद्धमकुटिनीं सुसुन्दरीं ॥ र्म्_३८।२१८{१७} ॥  
पीतपट्टावृतां दिव्यरत्नालङ्कारभूषितं ।  
तद् द्वितीयपुटे पृष्ठे पीतो वज्रासनो जिनाः ॥ र्म्_३८।२१९{१८} ॥  
वज्रधराब्धिनिर्घोषो वराभयप्रदानभृत् ॥ र्म्_३८।२२०{१९} ॥  
दक्षिणे द्विभुजारक्तो वरदवज्रहस्तकः ।  
लोकेश्वरो राजल्लीलावज्रपर्यङ्कसंस्थितः ॥ र्म्_३८।२२१{२०} ॥  
वज्रपाणिस् तथा वामे वरदवज्रभृत्करः ।  
हरिता राजसंलीला वज्रपर्यङ्कसंस्थितः ॥ र्म्_३८।२२२{२१} ॥  
लीला देवी पुरः पीता सत्वपर्यङ्कसंस्थिता ।  
भुजद्वयेन सर्वोपकरणाधिकृतिं तदा ॥ र्म्_३८।२२३{२२} ॥  
तद् वामे वरुणः श्वेतः सत्वपर्यङ्कसंस्थितः ।  
वीजपूरकम् उत्सङ्गस्थितिं करद्वयेन भृत् ॥ र्म्_३८।२२४{२३} ॥  
नीलोभे दक्षिणे भद्रः सत्वपर्यङ्कसंस्थितः ।  
बीजपूरकम् एकेन विभ्रत् क्रोडं तथापरं ॥ र्म्_३८।२२५{२४} ॥  
चिविकुण्डलिर् आग्नेये इषद्रक्तस् तथास्थितः ।  
बीजपूरकम् उत्सङ्गे स्थितिं दोर्भ्यां समा तथा ॥ र्म्_३८।२२६{२५} ॥  
नैरृत्ये केलिमाली च श्यामवर्णस् तथा स्थितः ।  
बीजपूरकम् उत्सङ्गस्थितं दधत् करद्वयः ॥ र्म्_३८।२२७{२६} ॥  
वायव्ये च मुखेन्द्राख्यः पीतवर्णस् तथा स्थितः ।  
बीजपूरकम् उत्सङ्गस्थितिं दधत् करद्वयं ॥ र्म्_३८।२२८{२७} ॥  
चरेन्द्रो गौरर् इशाने सत्वपर्यङ्कसंस्थितः ।  
बीजपूरकम् उत्सङ्गस्थितिं दधद् भुजद्वयः ॥ र्म्_३८।२२९{२८} ॥  
तत् तृतीयपुटे पूर्वे गुप्ता देवी तथा स्थिता ।  
हरिद्वर्णा भुजाभ्यां स चामरं विभ्रती धरा ॥ र्म्_३८।२३०{२९} ॥  
नैरृते वसुगुप्ताख्या देवी रक्तास् तथा स्थिता ।  
भुजाभ्यां विभ्रती छत्रं सर्वरत्नसमुज्वलं ॥ र्म्_३८।२३१{३०} ॥  
सरस्वती च वायव्ये देवी पीता तथा स्थिता ।  
ध्वजहस्ता सुभद्राङ्गी सर्वविद्यार्थदायिनी ॥ र्म्_३८।२३२{३१} ॥  
इशाने चन्द्रकान्ताख्या देवी श्वेता तथा स्थिता ।  
पताका विभ्रती सर्वरत्नालङ्कारभूषिता ॥ र्म्_३८।२३३{३२} ॥  
पूर्वद्वारे महायक्षो माणिभद्रस् तथा स्थितः ।  
कुङ्कुमाभा दधद् दोर्भ्यां नकुलीबीजपूरकौ ॥ र्म्_३८।२३४{३३} ॥  
दक्षिणे पूर्णभद्राख्यो नीलवर्णस् तथास्थितः ।  
कराभ्यां विदधद् रत्नस्तवकं बीजपूरकं ॥ र्म्_३८।२३५{३४} ॥  
(र्म् ४४५)  
पश्चिमे धनदो रक्तः सत्वपर्यङ्कसंस्थितः ।  
भुजद्वयेन विभ्राणः सुघटबीजपूरकौ ॥ र्म्_३८।२३६{३५} ॥  
उत्तरे पीतवर्णश् च वैश्रवणस् तथा स्थितः ।  
भुजाभ्यां सन्दधद् रत्नप्रसवबीजपूरकौः ॥ र्म्_३८।२३७{३६} ॥  
इत्य् एता देवता सर्वाः श्रीदेवीप्रमुखान् क्रमात् ।  
ध्यात्वावाह्य ततो दत्वा पाद्याचमनप्रोक्षणं ॥ र्म्_३८।२३८{३७} ॥  
ततस् ता मण्डले सर्वाः प्रतिष्ठाप्य यथा क्रमं ।  
षोडशविधिपूजाङ्गैः समर्चयेद् यथा विधि ॥ र्म्_३८।२३९{३८} ॥  
गन्धं पुष्पं तथा धूपं दीपं नैवेद्यम् एव च ।  
एते पञ्चोपचारास् तु कैवल्यफलदायिनः ॥ र्म्_३८।२४०{३९} ॥  
  
इति पञ्चोपचाराः  
  
पाद्यम् अर्घ्यं तथा स्नानं मधुपर्काचनं तथा ।  
गन्धं पुष्पं च धूपं च दीपं नैवेद्यम् एव च ।  
पूतनाचमनीयं च दशैतान् सम्प्रचक्ष्यते ॥ र्म्_३८।२४१{४०} ॥  
  
इति दशोपचारा  
  
आसनं स्वागतं पाद्यम् अर्घ्यम् आचमनीयकं ।  
मधुपर्काचमनस्नानं वसनाभरणानि च ॥ र्म्_३८।२४२{४१} ॥  
सुगन्धसुमनो धूपदीपनैवेद्यचन्दनं ।  
प्रयोजयेद् अर्चनायाम् उपचारास् तु षोडशः ॥ र्म्_३८।२४३{४२} ॥  
ततो देव्याः स्वहृत्मन्त्रं तथा उपहृदयं जपेत् ।  
सर्वासाम् अपि मन्त्राणि यावच् छतसहस्रधा ॥ र्म्_३८।२४४{४३} ॥  
ततः स्तोत्रादिभि स्तुत्वा कृताञ्जलिपुटो मुदा ।  
कृत्वा प्रदक्षिणान्य् एवं अष्टाङ्गैः प्रणयेत् पुनः ॥ र्म्_३८।२४५{४४} ॥  
ततश् च साञ्जलिः स्थित्वा प्रकुर्यात् पापदेशनां ।  
पुण्यानुमोदनां चपि संस्थितियाचनाम् अपि ॥ र्म्_३८।२४६{४५} ॥  
ततः क्षीरोदनैः शुद्धरसैः पञ्चामृतैर् युतं ।  
बलिं गाथाः पठन् दद्यात् सर्वभूता हि तुष्टये ॥ र्म्_३८।२४७{४६} ॥  
तथा ते व्रतिनः सर्वे सर्वं धृत्वा समाहिताः ।  
यथा शास्त्रा समादिष्टम् अनुकुर्यु व्रतं क्रमात् ॥ र्म्_३८।२४८{४७} ॥  
ततस् ते व्रतिनः सर्वे दानं दद्युः स दक्षिणं ।  
गुरवे देवताभ्यो ऽपि प्रणमेयुश् च सादरं ॥ र्म्_३८।२४९{४८} ॥  
ततः क्षमार्थनं कृत्वा सूत्रं षोडशभेदितं ।  
षोडशग्रन्थितं पीतं व्रतिभ्यो गुरुर् अर्पयेत् ॥ र्म्_३८।२५०{४९} ॥  
तत् सूत्रं ते समादाय सर्वे ऽपि व्रतिनो मुदा ।  
रक्षार्थं स्वकरे वध्वा दध्युर् व्रतसमाप्तितः ॥ र्म्_३८।२५१{५०} ॥  
ततस् ते व्रतिनः सर्वे धृत्वा सम्पत्तिप्रार्थनां ।  
नत्वा क्षमार्थनां चापि कृत्वा चरेयुर् उत्थिताः ॥ र्म्_३८।२५२{५१} ॥  
ततो दिनत्रियामाग्रे यवगोधूमपिष्टकं ।  
सह पञ्चामृतैः सर्वैः कुर्युस् तद्व्रतपालनां ॥ र्म्_३८।२५३{५२} ॥  
ततस् तेव्रतिनः सर्वे स्नात्वा चापि समाहिताः ।  
दीपमालाः समुज्वाल्य तिष्ठेयु निशि जाग्रिताः ॥ र्म्_३८।२५४{५३} ॥  
तां देवीं सगणां स्मृत्वा पठन्तो धारणीम् अपि ।  
जपस्तोत्रादिकं कृत्वा तोषयेयुर् उपस्थिताः ॥ र्म्_३८।२५५{५४} ॥  
एवं ते तन् निशां सर्वे व्यतिलङ्घ्य पुनस् तथा ।  
(र्म् ४४६)  
प्रातः सुगन्धिभिस् तीर्थे स्नात्व शुद्धाम्वरावृताः ॥ र्म्_३८।२५६{५५} ॥  
तां देवीं सगणां ध्यात्वा समावाह्य यथाक्रमं ।  
सर्वपूजोपहारैश् च प्रार्चयेयुस् तथादरात् ॥ र्म्_३८।२५७{५६} ॥  
जपस्तोत्रादिकं कृत्वा रत्वा साञ्जलयो मुदा ।  
कृत्वा प्रदक्षिणां चापि कुर्युर् अष्टाङ्गप्राणतिं ॥ र्म्_३८।२५८{५७} ॥  
ततश् च पुरतः स्थित्वा प्रकुर्युः पापदेशनां ।  
पुण्यानुमोदनां चापि प्रार्थयेयुः सुसंस्थितिं ॥ र्म्_३८।२५९{५८} ॥  
ततः सम्बोधिचर्यार्थं सर्वसत्वहितार्थतः ।  
सर्वद्रव्यसुसम्पत्तिः प्रार्थयेयुर् यथेछया ॥ र्म्_३८।२६०{५९} ॥  
ततो गुरुं समभ्यर्च्य दत्वा दानं सदक्षिणं ।  
श्रद्धया प्रणतिं कृत्वा तोषयेयुः समादरात् ॥ र्म्_३८।२६१{६०} ॥  
ततो भूतवलिं दत्वा प्रार्थयित्वा यथेप्सितं ।  
कृत्वा क्षमार्थनां चापि विसर्जयेद् यथाविधि ॥ र्म्_३८।२६२{६१} ॥  
ततः शास्ता स आचार्यः कृत्वा चापि क्षमार्थनां ।  
सम्पूर्णं तद् व्रतं कृत्वा व्रतसूत्रं समाहरेत् ॥ र्म्_३८।२६३{६२} ॥  
ततो ऽभिषेकम् आदाय व्रतिनाप्य् अभिषिञ्चयेत् ।  
शुभाशिषं प्रदत्वा च तन् मण्डलं विसर्जयेत् ॥ र्म्_३८।२६४{६३} ॥  
ततस् तद् रजम् आदाय कोष्ठागारे सुगुप्तिते ।  
निक्षिप्य प्रतिसंस्थाप्य नित्यं नमेत् सदादरात् ॥ र्म्_३८।२६५{६४} ॥  
अपरं पुष्पादिकं सर्वं निर्माल्यं सविद् अम्भसि ।  
नागान् अभ्यर्च्य तत् सर्वं समर्प्पित्वा प्रवाहयेत् ॥ र्म्_३८।२६६{६५} ॥  
तन् नदीजलम् आदाय गृहे ततः समाचरेत् ।  
तत्र सर्वत्र गेहेषु तज्जलैर् अभिषिञ्चयेत् ॥ र्म्_३८।२६७{६६} ॥  
ततस् तन् मण्डले स्थाने समावाह्य यथाविधि ।  
श्रीकुमारीं महादेवीं समभ्यर्च्य हि तोषयेत् ॥ र्म्_३८।२६८{६७} ॥  
तत्प्रसादं समादाय गणचक्रं यथाविधि ।  
समभ्यर्च्य यथार्हेण भोजनेनपि तोषयेत् ॥ र्म्_३८।२६९{६८} ॥  
एवं तद् व्रतसम्पूर्णं कृत्वा सर्वे प्रमोदिताः ।  
श्रिवसुधां महादेवीं स्मृत्वा चरेयुर् आभवं ॥ र्म्_३८।२७०{६९} ॥  
एवम् एतद् विधानेन श्रीदेव्याः शरणं गतः ।  
यथाविधि समाधाय व्रतं चरेत् समादरात् ॥ र्म्_३८।२७१{७०} ॥  
तस्य गृहे तद् आरभ्य श्रीदेवी श्रीवसुन्धरा ।  
स्वयम् आगत्य सर्वत्र क्षेमं कृत्वा वसेत् सदा ॥ र्म्_३८।२७२{७१} ॥  
तद् आराभ्य सदा तस्य गृहे सर्वत्र मङ्गलं ।  
निरुपद्रवम् आनन्दं सर्वदापि भवेद् ध्रुवं ॥ र्म्_३८।२७३{७२} ॥  
ततस् तस्य गृहे सम्पद् दिने दिने प्रवर्द्धिता ।  
सर्वद्रव्याभिसम्पूर्णा श्रीदस्येव समुद्भवेत् ॥ र्म्_३८।२७४{७३} ॥  
अथ चापि तथा शक्तौ यः श्राद्धः पुरुषः सुधीः ।  
स्नात्वा शुद्धाम्वरो गेहे शोधयित्वा समन्ततः ॥ र्म्_३८।२७५{७४} ॥  
श्रीदेव्याः प्रतिमायैवं पटं वापि प्रसार्य च ।  
यथाशक्ति समभ्यर्च्य धारणीं सर्वदा पठेत् ॥ र्म्_३८।२७६{७५} ॥  
तस्यापि च गृहे तिष्ठेच् छ्रीदेवी सगणान्विता ।  
तथा तत्र भवेद् एवं मङ्गलं निरुपद्रवं ॥ र्म्_३८।२७७{७६} ॥  
(र्म् ४४७)  
तदा तस्य गृहे सम्पद् दिने दिने हि वर्द्धते ।  
सर्वद्रव्याभिसम्पूर्णा भवेन् न क्षिणुयात् क्वचित् ॥ र्म्_३८।२७८{७७} ॥  
अथ वा प्राक्तने पीतरजसा मण्डलं तथा ।  
वर्त्तयित्वात्र तद् रात्रीं नियमेनातिनामयेत् ॥ र्म्_३८।२७९{७८} ॥  
प्रातः स्नात्वा सुगन्धेन शुद्धपीताम्वरावृतः ।  
ब्रह्मचारी विशुद्धात्मा त्रिरत्नशरणं गतः ॥ र्म्_३८।२८०{७९} ॥  
तां श्रीवसुन्धरां देवीं ध्यात्वाह्य समाहितः ।  
यथाशक्ति समभ्यर्च्य धारणीं श्रद्धया पठेत् ॥ र्म्_३८।२८१{८०} ॥  
तस्यापि च गृहे भद्रं कृत्वा देवी वसेत् सदा ।  
ततस् तथा क्रमात् सम्पत् परिवृद्धा भवेद् ध्रुवं ॥ र्म्_३८।२८२{८१} ॥  
अथ प्रातस् तथा स्नात्वा शुद्धवस्त्रावृतः सुधीः ।  
ब्रह्मचारी समाधाय त्रिरत्नशरणं गतः ॥ र्म्_३८।२८३{८२} ॥  
शुभे स्थाने पटं चापि देव्या मूर्त्तिं प्रसार्य च ।  
याथाशक्ति समभ्यर्च्य त्रिवारान् धारणीं पठेत् ॥ र्म्_३८।२८४{८३} ॥  
तस्यापि च गृहे भद्रं कृत्वा देवी सदा वसेत् ।  
तथा तत्र महासम्पद् अभिवृद्धा भवेद् ध्रुवं ॥ र्म्_३८।२८५{८४} ॥  
अथ वा च तथा स्नात्वा शुद्धवस्त्रावृतः सुधीः ।  
ब्रह्मचारी विशुद्धात्मा त्रिरत्नशरणं गतः ॥ र्म्_३८।२८६{८५} ॥  
शुभे स्थाने गृहे देव्याश् चन्दनेनापि मण्डलं ।  
वर्त्तयित्वा तथा देवीं ध्यत्वावाह्य समर्चयेत् ॥ र्म्_३८।२८७{८६} ॥  
सम्पठेद् धारणीं चैवं कुर्याज् जपस्तवादिकं ।  
कृत्वा प्रदक्षिणान्य् एवं नत्वा सम्प्रार्थयेन् निधिं ॥ र्म्_३८।२८८{८७} ॥  
तस्यापि च गृहे देवी मङ्गलं निरुपद्रवं ।  
कृत्वा स्वयं समाश्रित्य निवसेत् सर्वदा ध्रुवं ॥ र्म्_३८।२८९{८८} ॥  
ततस् तत्र गृहे सम्पत्सर्वद्रव्यसमन्विता ।  
अभिवृद्ध्य भवेन् नूनं निधिश् चापि समुद्भवेत् ॥ र्म्_३८।२९०{८९} ॥  
अथ वा स्वगृहे शुद्धे कोशकोष्ठालये ऽपि च ।  
तथा परगृहे वापि मनोरम्ये ऽभिशोधिते ॥ र्म्_३८।२९१{९०} ॥  
अथ तथागतस्यापि लोकेशस्यापि चाग्रतः ।  
तथान्यबोधिसत्वानां देवतानां तथाग्रतः ॥ र्म्_३८।२९२{९१} ॥  
चन्दनेनापि कृत्वैवं श्रीदेव्या मण्डलं तथा ।  
विधिवन् मनसा ध्यात्वा समावाह्य समर्चयेत् ॥ र्म्_३८।२९३{९२} ॥  
तथा तथागतानं च त्रैलोकाधिपतेर् अपि ।  
तथान्यबोधिसत्वानां यथाशक्ति समर्चयेत् ॥ र्म्_३८।२९४{९३} ॥  
ततस् तां सगणां देवीं ध्यात्वा जपेत् समाहितः ।  
सम्पठेद् धारणीं चापि श्रद्धया भक्तिमानसः ॥ र्म्_३८।२९५{९४} ॥  
तथ चैकम् अहोरात्रम् अविछिन्नं पन्थेन् मुदा ।  
यावत् त्रिपञ्चसप्ताहोरात्राणि च पठेत् तथा ॥ र्म्_३८।२९६{९५} ॥  
आचार्यश् च तथा रात्रौ स्त्रिः कृत्वा दिवसस्य च ।  
स लोकपालभूतेभ्यो बलिं दद्याद् यथाविधि ॥ र्म्_३८।२९७{९६} ॥  
ततो दानपतिः शास्त्रे सर्वोपकरणादिकं ।  
दाने सदक्षिणं दद्याद् अन्येभ्यो ऽपि तथादरात् ॥ र्म्_३८।२९८{९७} ॥  
(र्म् ४४८)  
ततश् च साञ्जलिर् नत्वा प्रार्थयित्वा क्षमाम् अपि ।  
सम्बोधिसाधनीं द्रव्यसम्पत्तिं प्रार्थयेन् मुदा ॥ र्म्_३८।२९९{९८} ॥  
ततः सर्वं समाप्यैवैः कृत्वापि तद् विसर्जनं ।  
यथार्हभोजनैः सर्वाञ् छास्त्रादीन् समतोषयेत् ॥ र्म्_३८।३००{९९} ॥  
तन् मण्डले रजः सर्वं समादाय सपुष्पकं ।  
कोष्ठकोष्ठालयागारे निक्षिप्य स्थापयेत् सदा ॥ र्म्_३८।३०१{१००} ॥  
तद् रजो यत्र निक्षिप्तं तत्र सम्पत् प्रवर्द्धितः ।  
सर्वद्रव्याभिसम्पूर्णा भवेन् न क्षिणुयात् क्वचित् ॥ र्म्_३८।३०२{१} ॥  
निर्माल्यम् अपरं सर्वं सनैवेद्यध्वजादिकं ।  
नद्यां नागान् समभ्यर्य सम्प्रक्षिप्य प्रवाहयेत् ॥ र्म्_३८।३०३{२} ॥  
ततस् तद् धारणीविद्या भवेत् पठितसिद्धिता ।  
यत्रापि पठ्यते तत्र सम्पत् प्रवर्द्धिता भवेत् ॥ र्म्_३८।३०४{३} ॥  
एवं सत्यं समाख्यातं सर्वैर् अपि मुनीश्वरं ।  
श्रीदेव्याः साधनं कल्यं मत्वैवं चर तद् व्रतं ॥ र्म्_३८।३०५{४} ॥  
य एवं श्रीमहादेव्याः श्रद्धया शरणं गतः ।  
यथाविधि समाधाय चरते व्रतम् आदरात् ॥ र्म्_३८।३०६{५} ॥  
तस्य मारगणाः सर्वे सत्वोपद्रवकारकाः ।  
विहेठनां सदा क्वापि कर्त्तु मैवाभिशक्नुयुः ॥ र्म्_३८।३०७{६} ॥  
सर्वशक्रादयो देवाः सर्वदैत्याधिपा अपि ।  
ग्रहास् ताराश् च सिद्धाश् च साध्या विद्याधरा अपि ॥ र्म्_३८।३०८{७} ॥  
लोकपालाश् च सर्वे ऽपि गन्धर्वाः किन्नरा अपि ।  
यक्षाश् च राक्षसाः सर्वे नागाश् च गरुडा अपि ॥ र्म्_३८।३०९{८} ॥  
मातृका भैरवाः सर्वे सकुमारविनायकाः ।  
महाकालाश् च डाकिन्यः शाकिन्यो ऽपि तथापराः ॥ र्म्_३८।३१०{९} ॥  
योगिन्यो ऽपि तथा सर्वे वीरा यमान्तकादयः ।  
रक्षन्ति सर्वदा नित्यं श्रीदेव्याः शरणाश्रितं ॥ र्म्_३८।३११{१०} ॥  
धारणीपाठकं यो ऽपि साधकं व्रतचारिणं ।  
तथा भूतगणाः सर्वे पिशाचाश् च दुराशयाः ॥ र्म्_३८।३१२{११} ॥  
सर्वे ज्वरादयो रोगा अपस्मारादयो ऽपि च ॥ र्म्_३८।३१३{१२} ॥  
उन्मादा पिटकाश् चापि सर्वे कुष्ठाश् च कछवः ।  
श्रीदेवीव्रतिनो देहे न स्पृशन्ति कदाचन ॥ र्म्_३८।३१४{१३} ॥  
ईतयश् च तथा सर्वा महोपद्रवकारकाः ।  
तस्य देशे गृहे देहे न विशन्ति कदा चन ॥ र्म्_३८।३१५{१४} ॥  
वसुन्धर्या व्रते यत्र धारणी च प्रवर्त्तते ।  
तत्र मारगणा दुष्टा उपसर्गा विशन्ति न ॥ र्म्_३८।३१६{१५} ॥  
नृपाग्न्युदका चौरादि दुष्टाः शठाश् च वञ्चकाः ।  
श्रीदेवीव्रतिनः किञ्चिद् अपकर्तुं न शक्नुयुः ॥ र्म्_३८।३१७{१६} ॥  
यश् च श्रीवसुधाराया भक्तिमाञ् छरणं गतः ।  
सर्वदा स्मरणं कृत्वा भजते सञ्चरद् व्रतं ॥ र्म्_३८।३१८{१७} ॥  
यश् च तस्या महादेव्या धारणीं मुदितः स्मरन् ।  
पठते सर्वदाप्य् एवं परेभ्यो ऽपि समादिशेत् ॥ र्म्_३८।३१९{१८} ॥  
यश् चैतद् धारणीं सम्यग् ऽलिखेल् लिखाययेद् अपि ।  
लिखितां समादाय संस्थाप्य भजते गृहे ॥ र्म्_३८।३२०{१९} ॥  
यश् चापि हृदयं देव्या लिखित्वा भूर्जपत्रके ।  
(र्म् ४४९)  
मूर्द्ध्नि कण्ठे भुजे वाहौ दधाति नित्यम् आदरात् ॥ र्म्_३८।३२१{२०} ॥  
तेषाम् अपि च सर्वेषां मारविघ्नोपसर्गिकाः ।  
सर्वे ऽपि सर्वदा क्वापि ह्य् अपकर्त्तुं न शक्नुयुः ॥ र्म्_३८।३२२{२१} ॥  
सर्वे ऽपि बोधिसत्वास् ते त्रैधातुकनिवासिनः ।  
एतद्विद्यानुभावेन दानपारमिताश्रिताः ॥ र्म्_३८।३२३{२२} ॥  
सर्वोपकरणैः सर्वान् सत्वान् सन्तर्प्पयन्त्य् अपि ।  
तथा दानं सदा कृत्वा बोधिमार्गे चरन्ति ये ॥ र्म्_३८।३२४{२३} ॥  
ते सर्वे क्रमेणैवं पूर्य पारमिता दशः ।  
सर्वान् मारगाणां जित्वा प्राप्नुयु बोधिसम्पदं ॥ र्म्_३८।३२५{२४} ॥  
सर्वभूपाश् च राजानश् चक्रवर्त्त्यादयो नृपाः ।  
पालयन्ति प्रजा लोकान् धर्मैर् लक्ष्मीव्रतोद्भवैः ॥ र्म्_३८।३२६{२५} ॥  
एवम् अन्ये ऽपि लोकाश् च ये ये सम्पत्समृद्धिताः ।  
महाधना महाभोगाः सर्वद्रव्यसमन्विताः ॥ र्म्_३८।३२७{२६} ॥  
दत्वा दानं सुखं भुक्त्वा यावज्जीवं शुभे सदा ।  
प्रचरन्त्य् अपि सर्वे ते ज्ञेया लक्ष्मीप्रसादतः ॥ र्म्_३८।३२८{२७} ॥  
ये श्रीदेव्या व्रतं धृत्वा सर्वार्थिभ्यो यथेप्सितं ।  
ददाति ते महासत्वाः श्रीमन्तः सद्गुणान्विताः ॥ र्म्_३८।३२९{२८} ॥  
यशःसम्पत्समापन्नाः सर्वविद्याकलास्पदाः ।  
धर्मात्मानो महेशाख्यः सुधियः सत्यवादिनः ॥ र्म्_३८।३३०{२९} ॥  
सुशीलाः सुभगा भद्राः क्षान्तिसौरभ्यवासिनः ।  
सौम्येन्द्रिया विशुद्धाङ्गाः करुणार्द्रशुभाशयाः ॥ र्म्_३८।३३१{३०} ॥  
बलवीर्यमहोत्साहा निःक्लेशाः सुसमाहिताः ।  
जितेन्द्रिया महाधीराः प्रज्ञावन्तो विचक्षणाः ॥ र्म्_३८।३३२{३१} ॥  
उपायविधिविज्ञाश् च सर्वसत्वहितार्थिनः ।  
सुप्रणिधिसमाधाना बलिनो ब्रह्मचारिणः ॥ र्म्_३८।३३३{३२} ॥  
ज्ञानविज्ञानविद्वान्सः सर्वसत्वशुभङ्कराः ।  
बोधिसत्वा जगन्नाथा बुद्धात्मजा भवन्त्य् अपि ॥ र्म्_३८।३३४{३३} ॥  
यतिभिर् ना अतीतास् ते वर्त्तमाना अनागताः ।  
ते ऽपि सर्वे महादेव्या व्रतपुण्यानुभावतः ॥ र्म्_३८।३३५{३४} ॥  
क्रमात् पारमिताः सर्वाः परिपूर्य समाहिताः ।  
बोधिलब्धा भवन्त्य् एवं लप्स्यन्ति नान्यथा खलु ॥ र्म्_३८।३३६{३५} ॥  
एवं मत्वा महाविद्यं श्रीदेवीं धारणीं परां ।  
समाधाय पठन् नित्यं व्रतं चर समादरात् ॥ र्म्_३८।३३७{३६} ॥  
एषा महैश्वरी देवी बोधिलक्ष्मीर् जिनेश्वश्री ।  
जननी सर्वबुद्धानां धात्री मातानुपालिनी ॥ र्म्_३८।३३८{३७} ॥  
अधृष्या सर्वदुष्टानां सर्वविघ्नविनाशिनी ।  
महाविद्येश्वरी भद्रा सर्वारिष्ठनिसूदनी ॥ र्म्_३८।३३९{३८} ॥  
यस्याः शरणमात्रेण व्रतं चरन्ति मानवाः ।  
दारिद्र्यदुःखशोकाग्नौ न पतन्ति कदापि ते ॥ र्म्_३८।३४०{३९} ॥  
अचिन्तितानि रत्नादि धनद्रव्यगुणानि च ।  
यशोधर्मार्थकामादि सुखानि समवाप्नुयुः ॥ र्म्_३८।३४१{४०} ॥  
एतत्पुण्यम् असङ्ख्येयम् अप्रमेयं महत्तरं ।  
सर्वैर् अपि मुनीन्द्रैर् हि सङ्ख्यातुं नापि शक्यते ॥ र्म्_३८।३४२{४१} ॥  
सर्वे व्रतजपुण्यानानि सङ्ख्यातुम् अभिशक्यते ।  
तद् एतद्व्रतपुण्यानां सङ्ख्यातुं केन शक्यते ॥ र्म्_३८।३४३{४२} ॥  
(र्म् ४५०)  
यद् एतद्व्रतसादृश्यं कुत्रापि नो हि विद्यते ।  
तद् अधिकं कुतो लोके सर्वत्रापि न दृश्यते ॥ र्म्_३८।३४४{४३} ॥  
ईदृक् पुण्यमहारत्नं त्रैलोक्येष्व् अपि दुर्ल्लभं ।  
त्रिरत्नभजनाद् एव लभ्यते भुवि मानवं ॥ र्म्_३८।३४५{४४} ॥  
तद् एवं त्वं परिज्ञाय त्रिरत्नशरणं गतः ।  
श्रीदेवीं विधिनावाह्य व्रतं चर समाहितः ॥ र्म्_३८।३४६{४५} ॥  
एतत्पुण्यानुभावेन सर्वदा सद्गतीं गतः ।  
श्रीसम्पत्तिसमापन्नः प्रदाता सुखभृद् भवेत् ॥ र्म्_३८।३४७{४६} ॥  
त्रिविधां बोधिम् आसाद्य सम्बुद्धपदम् आप्नुयुः ॥ र्म्_३८।३४८{४७!} ॥  
इति हेतोर् महादेव्याः स्वयं त्वं शरणं गतः ।  
व्रतं चरंस् तथा लोके प्रचारय समन्ततः ॥ र्म्_३८।३४९{४८} ॥  
इति तया महादेव्याः समादिष्टं निशम्य सः ।  
सेनः कृताञ्जलिर् नत्वा तां देवीम् एवम् अब्रवीत् ॥ र्म्_३८।३५०{४९} ॥  
एवं देवि करिष्यामि भवत्याज्ञां शिरो वहन् ।  
तत् प्रसीद महादेव्या धारणीं सम्प्रदेहि मे ॥ र्म्_३८।३५१{५०} ॥  
इति सम्प्रार्थितं तेन श्रुत्वा सा सम्प्रसादिता ।  
देवी तं सेनम् आलोक्य समामन्त्र्यैवम् आदिशत् ॥ र्म्_३८।३५२{५१} ॥  
साधु सेन गृहाण त्वं देव्याया धारणीं वरां ।  
स्वयं पठं परेभ्यो ऽपि देशयस्व यथाविधि ॥ र्म्_३८।३५३{५२} ॥  
इत्य् आदिश्याप्सरोरूपा सा श्रीदेवी वसुन्धरा ।  
तस्मै सेनासु तां देव्या धारणीं सम्पठन् ददौ ॥ र्म्_३८।३५४{५३} ॥  
स सेनस् तां महादेवीं प्रणत्वा साञ्जलिर् मुदा ।  
श्रीदेव्या धारणीं विद्यां प्रणत्वा श्रद्धयाददे ॥ र्म्_३८।३५५{५४} ॥  
ततः सा चाप्सरो देवी तस्मै सेनाय सादरं ।  
स पञ्चामृतगोधूमै पिष्टकं पालने ददौ ॥ र्म्_३८।३५६{५५} ॥  
तद् दत्तं पिष्टतं तं स सेनो दृष्ट्वा प्रमोदितः ।  
प्रणत्वादाय तं भूपं स्मृत्वा न बुभुजे स्वयं ॥ र्म्_३८।३५७{५६} ॥  
तदा दिव्यप्सरोरूपं त्यक्त्वा साक्षात् त्रिमूर्त्तिधृक् ।  
चन्द्रमण्डलमध्यस्थभद्रघटोपरिस्थिता ॥ र्म्_३८।३५८{५७} ॥  
दर्शयाम् आस रूपं स्वं प्रभामण्डलवर्त्तितं ।  
अन्या देव्यो ऽपि रूपं स्वं धृत्वा देवीं वसुन्धरां ॥ र्म्_३८।३५९{५८} ॥  
परिवृत्य पुरो धाय पताकाध्वजचामरैः ।  
वीजयन्त्यः सर्वदिक्षु तस्थु सम्प्रोक्तरूपवत् ॥ र्म्_३८।३६०{५९} ॥  
ततः स सेन उत्थाय तां देवीं सगणां मुदा ।  
मुहुर्मुहुर् वद्धगल अष्टाङ्गैः प्रणतिं व्यधात् ॥ र्म्_३८।३६१{६०} ॥  
ततः स सेन आधाय सपञ्चामृतपिष्टकं ।  
तं जलं च समाधाय सहसा नृपान्तिके ययौ ॥ र्म्_३८।३६२{६१} ॥  
तत्र स सेन आलोक्य नृपं दुराद् उपागतं ।  
तद् अमृतादिकं सर्वम् उपस्थाप्याप्य् अधौकयत् ॥ र्म्_३८।३६३{६२} ॥  
ततः स सेन आलोक्य तं नृपं साञ्जलिर् मुदा ।  
प्रणत्वा सुप्रसन्नास्यः पुरतः समुपाश्रयत् ॥ र्म्_३८।३६४{६३} ॥  
तम् अमृतादिकं सर्वं दृष्ट्वा स विस्मितो नृपः ।  
किं विलंवं कृतश् चैतद् इत्य् एवं तम् अपृछत ॥ र्म्_३८।३६५{६७!} ॥  
(र्म् ४५१)  
इति पृष्टे नरेन्द्रेण स सेनः समुपाश्रितः ।  
तं नरेन्द्रं समालोक्य विनयन्न् एवम् अब्रवीत् ॥ र्म्_३८।३६६{६८} ॥  
क्षमस्व भो महाराज यद् अर्थे मे विलंवितं ।  
तत् सर्वं समुपाख्याय भवन्तं बोधयान्य् अपि ॥ र्म्_३८।३६७{६९} ॥  
इदं तावन् महाराज सुरनद्यमृतं पिवा ।  
इदं पञ्चामृतं चापि भुक्ष्वेदं च सुपिष्टकं ॥ र्म्_३८।३६८{७०} ॥  
इत्य् उक्त्वा स समादाय कमण्डलुं समर्प्पयत् ।  
भोग्यं पञ्चामृतं चापि पिष्टकं चाग्रतः प्रभोः ॥ र्म्_३८।३६९{७१} ॥  
तद् अमृतादिकं सर्वं दृष्ट्वा स मुदितो नृपः ।  
कमण्डलुं समादाय पपौ तत् सुरसामृतं ॥ र्म्_३८।३७०{७२} ॥  
ततः स नृपतिस् तुष्टो निस्तृष्णाह्लादिताशयः ।  
तं च पञ्चामृतं भोग्यं बुभुजे पिष्टकान्य् अपि ॥ र्म्_३८।३७१{७३} ॥  
ततः स नृपतिस् तुष्टो महानन्दप्रमोदितः ।  
तं सेनं सुमतिं धीरं समालोक्यैवम् अब्रवीत् ॥ र्म्_३८।३७२{७३!} ॥  
त्वम् अपीदं सुधाकल्पम् अमृतं पिव सन्मते ।  
भुक्ष्व पचामृतं भोग्यं पिष्टकं चेदम् उत्तमं ॥ र्म्_३८।३७३{७४} ॥  
इति राज्ञा समादिष्टे स सेनः प्रतिमण्डितः ।  
तद् अमृतादिकं सर्वम् आदाय बुभुजे स्वयं ॥ र्म्_३८।३७४{७५} ॥  
ततस् तच् छेषम् आदाय स सेनः परितोषितः ।  
अश्वाय समुपस्थाप्य सर्वं ददौ विनोदयन् ॥ र्म्_३८।३७५{७६} ॥  
सो ऽपि चाश्वः समालोक्य तत् सर्वम् अमृतादिकं ।  
आश्वाद्य परिभुञ्जानो महानन्दं समाययौ ॥ र्म्_३८।३७६{७७} ॥  
ततः स नृपति राजा परिशुद्धाशयो मुदा ।  
तं सेनं तम् उपामन्त्र्य पुनर् एवम् अपृछत ॥ र्म्_३८।३७७{७८} ॥  
अहो सेन त्वम् आनीतं यद् एतद् अमृतादिकं ।  
कुतः कथं समासाद्य तत् सत्यं वक्तुम् अर्हसि ॥ र्म्_३८।३७८{७९} ॥  
इत्य् एवं प्रार्थिते राज्ञा स सेनः साञ्जलिर् मुदा ।  
स्वामिनं तं नृपं नत्वा समालोक्यैवम् अब्रवीत् ॥ र्म्_३८।३७९{८०} ॥  
शृणु राजन् समाधाय यद् एतद् अमृतादिकं ।  
मयासाद्य समानीतं तत् सन्निवेदयानि ते ॥ र्म्_३८।३८०{८१} ॥  
यद् अत्र त्वं तृषार्त्तो ऽसि तदर्थे ऽहं ससम्भ्रमः ।  
जलम् अन्वेषितुं तत्र वने पश्यन् भ्रमाम्य् अहं ॥ र्म्_३८।३८१{८२} ॥  
कुत्रापि दृश्यते नात्र पानीयं निर्जने वने ।  
ततो दूरतरं गत्वा जलम् अन्वेषितुं भ्रमे ॥ र्म्_३८।३८२{८३} ॥  
तत्रापि दृश्यते नैव जलं क्वापि समन्ततः ।  
ततो ऽतिदूरतो नद्याः शब्दं शृण्वन्न् अनुव्रजे ॥ र्म्_३८।३८३{८४} ॥  
तच्छब्दानुसरन् गत्वा पश्यामि सुरनिम्नगां ।  
तत्र देवीगणाश् चापि पश्यामि व्रतचारिकाः ॥ र्म्_३८।३८४{८५} ॥  
तत्र तासां समालोक्य समाक्रन्दन्ति सादरं ।  
ततो ऽहं तत्प्रभावेन तां नदीं लङ्घयन् व्रजे ॥ र्म्_३८।३८५{८६} ॥  
तत्र मां समुपाहूय सर्वा ता अप्सरोगणाः ।  
कुतः कथम् इहायासि त्वं वदेति बभाषिरे ॥ र्म्_३८।३८६{८७} ॥  
ततो ऽहं समुपासृत्य ताः सर्वा अप्सरोगणाः ।  
साञ्जलिः सादरं नत्वा पुर एवं निवेदय ॥ र्म्_३८।३८७{८८} ॥  
(र्म् ४५२)  
सूर्योदयो महाराजो महीपालो नराधिपः ।  
तस्योद्याने वराहौ द्वौ प्रकुर्वात उपद्रवं ॥ र्म्_३८।३८८{८९} ॥  
तन् निशम्य स भूपालः समन्त्रिसैन्यपौरिकः ।  
सह भोग्यं समारुह्य वराहौ हन्तुं उद्ययौ ॥ र्म्_३८।३८९{९०} ॥  
तत्रोद्याने चतुर्दिक्षु परिवृत्य समन्ततः ।  
हाहाकारं प्रकुर्वन्तस् तिष्ठन्ति ते नृपादयः ॥ र्म्_३८।३९०{९१} ॥  
ततस् तौ द्वौ महाघोरौ वराहौ सह सागतः ।  
उद्यानान् निर्गतौ वेगान् नृपान्तिकात् परागतौ ॥ र्म्_३८।३९१{९२} ॥  
तत्र स नृपतिः कोपात् तौ वराहाव् अनुद्रुतः ।  
अश्वम् आरुह्य वेगेन प्रविष्टो भ्रमते वने ॥ र्म्_३८।३९२{९३} ॥  
तत्र स नृपतिर् अश्वाद् वेगात् प्रधावतो ऽपतत् ।  
श्रमतापपिपासार्त्तो तरुतले निषीदति ॥ र्म्_३८।३९३{९४} ॥  
तस्य राज्ञस् तृषार्त्तस्य जलम् अन्वेषितुं भ्रमन् ।  
कुत्रापि निर्जने ऽरण्ये जलं पश्याम्य् अहं न हि ॥ र्म्_३८।३९४{९५} ॥  
ततो दूरतरं गत्वा जलम् अन्विष्य सर्वतः ।  
भ्रमन् दूरान् नदीशब्दं श्रुत्वाहं समुपासरे ॥ र्म्_३८।३९५{९६} ॥  
एतद् अर्थम् अहं देव्यो दूरतः सहसागतः ।  
तद् भवन्त्यः प्रसीदन्तु दृश्यन्ते भाग्यतो मया ॥ र्म्_३८।३९६{९७} ॥  
भवन्त्यो ऽपि किम् अर्थे ऽत्र विहरन्ति समाश्रिताः ।  
इति पृष्टे मया ताश् च देव्यः सर्वाः प्रसादिताः ॥ र्म्_३८।३९७{९३} ॥  
आदरान् मां समामन्त्र्य पुर एवं बभाषिरे ।  
मानव त्वं न जानीषे यद् इहेव ममाश्रिता ।  
तद् अर्थं समुपाख्यायस् तत् संशृणु समाहितः ॥ र्म्_३८।३९८{९९} ॥  
या श्रीभगवती देवी माहेश्वरी वसुन्धरा ।  
तस्या व्रतं वयं सर्वा चरितुम् इह संस्थिताः ॥ र्म्_३८।३९९{१००} ॥  
तद् अत्र नो व्रतं पश्यं क्षणं तिष्ठ समाहितः ।  
एतद्दृष्टे ऽपि ते पुण्यं सम्प्रजायेन् महत्तरं ॥ र्म्_३८।४००{१} ॥  
इति ताभिः समादिष्टं श्रुत्वाहं सम्प्रमोदितः ।  
तथेति प्रतिविज्ञप्य तद् व्रतं द्रष्टुम् आश्रमे ॥ र्म्_३८।४०१{२} ॥  
ततस् ता अप्सरोदेव्यः सर्वास् तत्र यथाक्रमं ।  
स्वस्वासने समाश्रित्य प्रारभन्ति यथाक्रमात् ॥ र्म्_३८।४०२{३} ॥  
तत्र ता मण्डले देवीं सगणां श्रीवसुन्धराण् ।  
यथाविधिं समावाह्य पूजयन्ति समादरात् ॥ र्म्_३८।४०३{४} ॥  
जपस्तोत्रादिकं कृत्वा सर्वाः साञ्जलयश् च ताः ।  
नत्वा प्रदक्षिणीकृत्य प्रार्थयन्ति सुसम्पदं ॥ र्म्_३८।४०४{५} ॥  
ततस् ता अप्सरोदेव्यः सर्वाः समाप्तिते व्रते ।  
स पञ्चामृतैः पूपैः कुर्वन्ति व्रतपालनां ॥ र्म्_३८।४०५{६} ॥  
मह्यम् अपि तथा दत्तं ताभिः सर्वाभिर् आदरात् ।  
इदं पञ्चांऋतं भोज्यं गोधूमपिष्टकं वरं ॥ र्म्_३८।४०६{७} ॥  
स्मृत्वा भवन्तम् आदाय ताभिर् दत्तं समादरात् ।  
तथा पात्रे प्रतिष्ठाप्य गोपयामि तवार्थतः ॥ र्म्_३८।४०७{८} ॥  
ततो ऽहं साञ्जलिर् नत्वा ता देवीः सकला अपि ।  
तथा चरितुम् आलोच्य प्रार्थयामि विधिं व्रते ॥ र्म्_३८।४०८{९} ॥  
मया सम्प्रार्थितं श्रुत्वा या तद् देवी गणाधिपा ।  
(र्म् ४५३)  
सा तद् व्रतविधिं सम्यक् समादिशति मे क्रमात् ॥ र्म्_३८।४०९{१०} ॥  
तत् सर्वं समुपादिष्टं श्रुत्वाहं सम्प्रमोदितः ।  
तथा तद् व्रतम् आराध्य प्रेछामि चरितुं सदा ॥ र्म्_३८।४१०{११} ॥  
प्रत्यक्षदर्शनं लब्ध्वा अष्टाङ्गैः प्रणतो ऽस्म्य् अहं ॥ र्म्_३८।४११{१२} ॥  
ततस् ताः सकला देवीः प्रार्थयित्वा समादारात् ।  
इदं दिव्यामृतं भोज्यं प्रादाय सहसा चरे ॥ र्म्_३८।४१२{१३} ॥  
इति हेतो महाराज विलम्वो जायते तथा ।  
तत् क्षमस्व प्रभो मात्र रौक्ष्यं कृथाः प्रसीद मे ॥ र्म्_३८।४१३{१४} ॥  
इति तेनोदितं श्रुत्वा स राजा विस्मयान्वितः ।  
तद् दर्शनोत्सुको दृष्ट्वा तं सेनम् एतद् अब्रवीत् ॥ र्म्_३८।४१४{१५} ॥  
अहो आश्चर्य्यम् अत्र यद् वसुधारा व्रतं श्रुतं ।  
प्रत्यक्षदर्शनम् अपि लब्धं सेनेह निर्जने ॥ र्म्_३८।४१५{१६} ॥  
मया न श्रूयते क्वापि दृश्यते न कदा चन ।  
तद् द्रष्टुं सेन मे चित्तं समभिलषति ध्रुवं ॥ र्म्_३८।४१६{१७} ॥  
तस्मात् त्वं तत्र मां नीत्वा ता देवी दर्शय द्रुतं ।  
इति राज्ञोदितं श्रुत्वा स सेनः सचिवः सुधीः ।  
तथेति प्रतिविज्ञप्य तत्र राज्ञा सह चरन् ॥ र्म्_३८।४१७{१८} ॥  
सहसा तौ प्रगछन्तौ तद्देवीदर्शनोत्सुकौ ।  
दैवयोगात् क्षणात् प्राप्तौ तत्र स्थाने समैक्षतां ॥ र्म्_३८।४१८{१९} ॥  
तदा तत्र न ता देव्यः स्थिताः सर्वा दिवं गताः ।  
व्रतनिर्माल्यपुष्पादि तत्राद्राष्टां न ताः क्वचित् ॥ र्म्_३८।४१९{२०} ॥  
तत्र स नृपतिस् तासां देवीनां दर्शनं क्वचित् ।  
अलभ्यमाने उद्विग्नपरिखिन्नाशयो ऽभवत् ॥ र्म्_३८।४२०{२१} ॥  
तत्र स नृपतिर् नत्वा व्रतस्थाने कृताञ्जलिः ।  
सर्वत्रापि समालोक्य खं पश्यन्न् एवम् अब्रवीत् ॥ र्म्_३८।४२१{२२} ॥  
हा मया लभ्यते नात्र देवीनां दर्शनं क्वचित् ।  
किं मया प्रकृतं पापं मन्दभाग्यो ऽस्म्य् अहं यतः ॥ र्म्_३८।४२२{२३} ॥  
व्रतं चरितुम् इछामि तत् कथं ज्ञास्यते विधिं ।  
अहो मे दैवयोगेन श्रुतम् एव न दर्शनं ॥ र्म्_३८।४२३{२४} ॥  
तद् अत्र किं करिष्यामि को ऽत्र मे विधिम् आदिशेत् ।  
यदिछामि न तत् सिद्धं वृथैवेत्ये परिश्रमं ॥ र्म्_३८।४२४{२५} ॥  
इति प्रोक्त्वा विषण्णात्मा नृपतिः स विमोहितः ।  
निराशया विभिन्नास्यो निर्जले मीनजातिवत् ॥ र्म्_३८।४२५{२६} ॥  
हा हेति निन्दितात्मानं हा मे भाग्यम् अपीह धिक् ॥ र्म्_३८।४२६{२७!} ॥  
इत्य् एवं विलपन्न् अश्रुपूर्णास्यो गद्गदः स्वरः ।  
हृदि ललाटे वाहुभ्यां ताडयन् मूर्छितो मुहुः ॥ र्म्_३८।४२७{२८} ॥  
स्मृतिमांश् च स्वयम् अपि तस्थौ तत्र विनिःस्वसन् ॥ र्म्_३८।४२८{२८!} ॥  
इत्य् एवं तं स्थितं दृष्ट्वा सा श्रीदेवी वसुन्धरा ।  
आकाशान् महदाघोषं तत्रैवं निरचारयत् ॥ र्म्_३८।४२९{२९} ॥  
राजन् मात्र विषीद त्वं सेत्स्यते ते ऽभिलाषितं ।  
सर्वं सेनो विजानाति तत् सेनं पृछ तद् विधिं ॥ र्म्_३८।४३०{३०} ॥  
इत्य् आकाशात् समुच्चारं घोषं श्रुत्वा स भूपतिः ।  
साञ्जलिः प्रणतो ऽष्टौषीद् ऊर्द्ध्वास्यः श्रीवसुन्धरां ॥ र्म्_३८।४३१{३१} ॥  
(र्म् ४५४)  
या सुस्मृता सुरुचिरं सुष्ठुतरं प्रवृद्धं दारिद्र्यदुःखदुरितं शमते नराणां ।  
तां कल्पवृक्षसदृशीं वसुधारसञ्ज्ञां भक्त्या नमामि शिरसा जगतो हिताय ॥ र्म्_३८।४३२{३१!} ॥  
प्रणमामि सदा वसुधां जननीं करुणार्द्रहृदं परिवीक्ष्य जनं ।  
बहुधेति भयान्वितदुःखतरं प्रणमामि सदा वसुधां जननीं ॥ र्म्_३८।४३३{२!} ॥  
पापाचारस्य दुर्बुद्धेर् दुर्भगस्य सदा मम ।  
क्षन्तव्यो भूयशश् चागः श्रीवसुधे नमो ऽस्तु ते ॥ र्म्_३८।४३४{३!} ॥  
नमस् ते भो महादेवि प्रसीद मे कृपां कुरु ।  
भवन्त्य् अत्र यथादिष्टं करिष्यामि तथा खलु ॥ र्म्_३८।४३५{३२} ॥  
इत्य् उक्त्वा स नृपो भूयस् तत्र नत्वा कृताञ्जलिः ।  
तं सेनं पुरतः कृत्वा ततो ऽचरत् प्रमोदितः ॥ र्म्_३८।४३६{३३} ॥  
ततः स नृपतिर् गछन् सहसा मुदिताशयः ।  
तत्राशोकतलासीनम् अश्वं पश्यन्न् उपाचरन् ॥ र्म्_३८।४३७{३४} ॥  
तत्र प्रातः स भूयस् तम् अश्वं दृष्ट्वा प्रमोदितः ।  
राजा तं सेनम् आनत्वा दृष्ट्वा एवम् अभाषत ॥ र्म्_३८।४३८{३५} ॥  
सेन तम् अश्वम् आरुह्य गछ त्वं पुरम् आश्रमे ।  
मम तवानुगछामि सहसा गछतु ध्रुवं ॥ र्म्_३८।४३९{३६} ॥  
इति राज्ञोदितं श्रुत्वा स सेनः साञ्जलिर् नमन् ।  
नृपतिं तं महीपालं समालोक्यैवम् अब्रवीत् ॥ र्म्_३८।४४०{३७} ॥  
नैवम् अत्र महाराज यन् मे स्वामि भवान् प्रभुः ।  
तद् भवद्वाहनं हीनं कथम् आरोहयेय वै ॥ र्म्_३८।४४१{३८} ॥  
इति तेनोदितं श्रुत्वा सूर्योदय आत्मवित् ।  
राजा तं सेनम् आनत्वा पुनर् एवम् अभाषत ॥ र्म्_३८।४४२{३९} ॥  
मा त्वयैवं प्रवक्तव्यं यद् अद्यारभ्य भवान् गुरुः ।  
यथाकाशसमादिष्टं तत् तथा कर्त्तुम् अर्हसि ॥ र्म्_३८।४४३{४०} ॥  
इति मे वचनं श्रुत्वा ममानुकम्पया ऽधुना ।  
शास्तर् अग्रे ऽश्वम् आरुह्य प्रव्रजतामयान्वितः ॥ र्म्_३८।४४४{४१} ॥  
इति राज्ञोदितं श्रुत्वा तथेति स प्रबोधितः ।  
स्वयम् अग्रे ऽश्वम् आरुह्य पृष्ठे प्रारोहयेन् नृपं ॥ र्म्_३८।४४५{४२} ॥  
ततः स ऽश्वस् तदारूढो वायुर् इव समुच्चरन् ।  
महावेगात् पुरोपान्तं तत्क्षणात् समुपाययौ ॥ र्म्_३८।४४६{४३} ॥  
तत्र तं नृपम् आयातं समन्त्रिजनपौरिकाः ।  
सर्वे ते समुपालोक्य प्रत्युज्जग्मुः प्रमोदिताः ॥ र्म्_३८।४४७{४४} ॥  
तत्राश्वपृष्ठम् आरूढं नृपं सेनं पुरः स्थितं ।  
दृष्ट्वा ते मन्त्रिणः सर्वे पौराश् च विस्मयं ययुः ॥ र्म्_३८।४४८{४५} ॥  
ततस् ते मन्त्रिणो ऽमात्या पौराः सर्वे प्रमोदिताः ।  
प्रणत्वा तं नृपं राजकुले ऽनयन् महोत्सवं ॥ र्म्_३८।४४९{४६} ॥  
तत्राश्वपृष्ठतो राजा सो ऽवरुह्य स्वयं ततः ।  
सेनं पुरः स्थितं पश्चाद् अवारोहयद् आदरात् ॥ र्म्_३८।४५०{४७} ॥  
ततो राजकुले गत्वा नृपः पृष्ठतश् चरन् ।  
पादप्रक्षालनस्थाने तं सेनम् एवम् अब्रवीत् ॥ र्म्_३८।४५१{४८} ॥  
हे सेने सुमतेर् अत्र पादप्रक्षालयाग्रतः ।  
(र्म् ४५५)  
त्वत्तः पश्चाद् अहं पादौ प्रक्षालयामि साम्प्रतं ॥ र्म्_३८।४५२{४९} ॥  
इति राज्ञोदितं श्रुत्वा स सेनः साञ्जलिर् नमन् ।  
नृपतिं तं महीपालं समालोक्यैवम् अब्रवीत् ॥ र्म्_३८।४५३{५०} ॥  
विभ्रमो ऽसि कथं राजन् भवान् स्वामि नराधिपः ।  
तत् प्रथमं त्वम् एवात्र पादौ प्रक्षालय प्रभो ॥ र्म्_३८।४५४{५१} ॥  
इति तेनोदितं श्रुत्वा नृपतिः स कृताञ्जलिः ।  
नमंस् तं सेनम् आलोक्य तत्रैवं सन्न्यवेदयत् ॥ र्म्_३८।४५५{५२} ॥  
भो सेन यद् भवां छास्ता मम सन्मार्गदेशकः ।  
तद् अत्र प्रथमं पादौ प्रक्षालयितुम् अर्हति ॥ र्म्_३८।४५६{५३} ॥  
इति सम्प्रार्थिते राज्ञा स सेनः परिबोधितः ।  
राज्ञ आज्ञा ह्य् अलङ्घ्येति पादौ प्रक्षालयेत् पुरः ॥ र्म्_३८।४५७{५४} ॥  
ततः स नृपतिः पादौ प्रक्षाल्यानुसरन् मुदा ।  
तं सेनं पुरतः कृत्वा प्रासादे समुपाचरत् ॥ र्म्_३८।४५८{५५} ॥  
तत्रासने पुरोधाय तं सेनं गुरुम् आदरात् ।  
नृपतिः स सभामध्ये तस्थौ लोकान् विलोकयन् ॥ र्म्_३८।४५९{५६} ॥  
ततः स नृपतिर् दृष्ट्वा सर्वाल् लोकान् सभाश्रितान् ।  
सर्ववृत्तान्तम् आख्याय व्यनोदयद् व्रतोत्सवे ॥ र्म्_३८।४६०{५७} ॥  
तन् नृपादेशितं श्रुत्वा सर्वे लोकाः प्रमोदिताः ।  
श्रीदेव्यास् तद् व्रतं धर्त्तुं समैछन्त धनार्थिनः ॥ र्म्_३८।४६१{५८} ॥  
ततस् सर्वे ऽपि ते लोका नत्वा तं सेनम् आदरात् ।  
नृपतिं च समालोक्य स्वस्वालयं ययुर् मुदा ॥ र्म्_३८।४६२{५९} ॥  
ततः स नृपतिस् तेन सेनेन गुरुणा सह ।  
सानन्दं प्रेरयाम् आस दिनानि कतिचिन् मुदा ॥ र्म्_३८।४६३{६०} ॥  
ततः स भूपती राजा तद्व्रतसमयागते ।  
सामात्यान् मन्त्रिणान् सर्वान् समामन्त्र्यैवम् आदिशत् ॥ र्म्_३८।४६४{१६} ॥  
भो मन्त्रिणो जनाः सर्वे व्रतसमयम् आगतं ।  
तस्मात् सर्वे मया सार्द्धं व्रतं चरितुम् अर्हथ ॥ र्म्_३८।४६५{६२} ॥  
तद् एनं सेनम् एवात्र प्रव्रज्यासद्गुरुं कुरु ।  
इति मन्त्रिभिर् आख्यातं श्रुत्वा नृपस् तथेति सः ।  
तं सेनं शासने बौद्धे प्राव्राजयद् यथाविधि ॥ र्म्_३८।४६६{६३} ॥  
साथ प्रव्रजितो नाम्ना श्रीसेनगुप्त इत्य् अभूत् ।  
खिक्खिरीपात्रभृन् मुण्डः काषायचीवरावृतः ॥ र्म्_३८।४६७{६४} ॥  
ततस् तद् व्रतम् उत्सृज्य वज्रधरपदाप्तये ।  
वज्राभिषेकम् आसाद्य वज्राचार्यो ऽभवत् स च ॥ र्म्_३८।४६८{६५} ॥  
ततः स नृपती राजा तद् व्रतं कर्त्तुम् आदरात् ।  
शास्तारं तं समाराध्य सम्प्रार्थयेद् यथाविधिं ॥ र्म्_३८।४६९{६६} ॥  
ततः श्रीसेनगुप्तः स वज्राचार्यो यथाविधिः ।  
श्रीदेवीं तां समाराध्य पूर्वसेवां समादधत् ॥ र्म्_३८।४७०{६७} ॥  
ततो भाद्रपदे मासे द्वितीयायां सिते तरे ।  
प्रातस् तीर्थे शुभे स्नात्वा शुद्धवस्त्रावृतः सुधीः ॥ र्म्_३८।४७१{६८} ॥  
(र्म् ४५६)  
प्रासादोपरि मृद्गव्यपरिलिप्ते सुभूतले ।  
विधिवन् मण्डलं कृत्वा प्रतिष्ठाप्याधिवासयेत् ॥ र्म्_३८।४७२{६९} ॥  
तद् रात्रौ च समाराध्य श्रीदेवीं विधिनार्चयेत् ।  
दीपधूपादिभिश् चापि बलिं दत्वाभ्यतोषयत् ॥ र्म्_३८।४७३{७०} ॥  
ततः प्रातः स आचार्य्यस् तीर्थे स्नात्वा सुवस्त्रभृत् ।  
मध्याह्ने स्वासनासीन उत्तरादिङ्मुखस्थितः ॥ र्म्_३८।४७४{७१} ॥  
ततः च गुरुर् आचार्यस् त्रिसमाधिसमाहितः ।  
श्रीदेवीं सगणां सम्यग् आवाह्य विधिनार्चयेत् ॥ र्म्_३८।४७५{७२} ॥  
ततः स्नानविशुद्धाङ्गान् परिशुद्धाम्वरावृतान् ।  
व्रतिनः सनृपान् सर्वान् पञ्चगव्यैर् व्यशोधयत् ॥ र्म्_३८।४७६{७३} ॥  
ततस् ते व्रतिनः सर्वे गुरुं नत्वा यथाक्रमं ।  
नृपतिप्रमुखा एवं व्रतं चरितुम् आश्रयत् ॥ र्म्_३८।४७७{७४} ॥  
ततस् ते व्रतिनः सर्वे श्रिदेवीसम्मुखस्थिताः ।  
यथाचार्य समादिष्टं तथाचरन् व्रतं मुदा ॥ र्म्_३८।४७८{७५} ॥  
तत्र तां श्रीमहादेवीं सगणां विधिना क्रमात् ।  
समावाह्य समभ्यर्च्य पूजाङ्गैः समतोषयन् ॥ र्म्_३८।४७९{७६} ॥  
जपस्तोत्रादिकं कृत्वा कृत्वा च पापदेशनां ।  
पुण्यानुमोदनां चापि कृत्वा च स्थितियाचनां ॥ र्म्_३८।४८०{७७} ॥  
कृताञ्जलिपुटाः सर्वे ते च कृत्वा प्रदक्षिणां ।  
अष्टाङ्गैः प्रणतिं कृत्वा सम्प्रार्थयन् सुसम्पदं ॥ र्म्_३८।४८१{७८} ॥  
पिष्टकं पायसं चापि पञ्चामृत समन्वितं ।  
फलमूलादिकं चापि समुपाढोकयन् मुदा ॥ र्म्_३८।४८२{७९} ॥  
ततो लोकाधिपेभ्यो ऽपि स भूतेभ्यो महावलिं ।  
यथाविधि प्रदत्वा सम्प्रार्थयच् छ्री समृद्धितां ॥ र्म्_३८।४८३{८०} ॥  
ततः शास्ता स आचार्यः प्रार्थयित्वा क्षमां मुदा ।  
सर्वेभ्यो व्रतिलोकेभ्यः प्रत्येकं सूत्रम् आर्प्पयेत् ॥ र्म्_३८।४८४{८१} ॥  
तत् सूत्रं व्रतिनः सर्वे आदाय गुरुणार्प्पितं ।  
स्वस्वहस्ते ऽभिवन्धित्वा रक्षार्थम् आदराद् दधुः ॥ र्म्_३८।४८५{८२} ॥  
या राज्ञो महिषी भार्या चूडदेवीति विश्रुता ।  
सैका तत् सूत्रम् आदाय च वन्धन् एवम् आदरात् ॥ र्म्_३८।४८६{८३} ॥  
ततो व्रतसमाप्ते सा स्वालयं समुपाश्रिता ।  
तद् व्रतसूत्रम् आलोक्य करवद्धं व्यचिन्तयत् ॥ र्म्_३८।४८७{८४} ॥  
किं ममानेन सूत्रेण सर्वरत्नादिभूषणैः ।  
मण्डिता या करे वद्धम् इति त्यक्तुं समैहत ॥ र्म्_३८।४८८{८५} ॥  
ततः सा दुर्मती राज्ञी रक्षासूत्रम् अपि स्वयं ।  
करवद्धम् अपि छित्वा गवाक्षात् सहसाक्षिपत् ॥ र्म्_३८।४८९{८६} ॥  
तस्मिन्न् अवसरे तत्र निम्वदेव्याः सखी वनात् ।  
स्वामिन्यै भोजनं राज्ञै याचितुं समुपाचरत् ॥ र्म्_३८।४९०{८७} ॥  
तत्र सा तद् व्रतोत्साहशब्दं श्रुत्वा स कौतुका ।  
तच् छब्दनिहितस्वान्ता तस्थाव् एकान्त आश्रिता ॥ र्म्_३८।४९१{८८} ॥  
चूडदेव्या यद् उत्क्षिप्तं सूत्रं वातायनाद् बहिः ।  
निश्चरन् मूर्द्धनि तस्याः सखाः सन्न्यपतद् द्रुतं ॥ र्म्_३८।४९२{८९} ॥  
सा तत् सूत्रं समादाय पश्यन्ती किम् इदं न्व् इति ।  
व्रतसूत्रम् इति ज्ञात्वा प्रणत्वा मुदिताग्रहीत् ॥ र्म्_३८।४९३{९०} ॥  
(र्म् ४५७)  
ततः स प्रेषिका देव्या भोग्यम् अप्रार्थयन्त्य् अपि ।  
तत् सूत्रम् एव धृत्वाशु निम्ववनं मुदाचरन् ॥ र्म्_३८।४९४{९१} ॥  
तत्र सा सहसा गत्वा भर्तृकायाः पुरोगताः ।  
तत् सूत्रं समुपस्थाप्य प्रणत्वैवं न्यवेदयत् ॥ र्म्_३८।४९५{९२} ॥  
जयो ऽस्तु ते महादेवि यद् अहं राजमन्दिरे ।  
ततः श्रीवसुधाराया व्रतं शृणोमि चारितं ॥ र्म्_३८।४९६{९३} ॥  
चूडदेव्या स्वयं छित्वा व्रतसूत्रम् इदं बहिः ।  
क्षिप्तं गवाक्षरन्ध्रान् मे मूर्द्ध्नि सजति निश्चरत् ॥ र्म्_३८।४९७{९४} ॥  
दृष्ट्वा तद् अहम् आदाय व्रतसूत्रम् इदं खलु ।  
इति मत्वात्र ते भोग्यम् अयाचित्वा व्रजे द्रुतं ॥ र्म्_३८।४९८{९५} ॥  
तथावाम् अपि हे देवि धृत्वेदं व्रतसूत्रकं ।  
श्रीवसुधां महादेवीं स्मृत्वा व्रतं चरावहे ॥ र्म्_३८।४९९{९६} ॥  
सा श्रीदेवी वसुन्धारा दृष्ट्वा नौ भक्तिसाधनं ।  
स्वयम् अत्र समाश्रित्य सन्दद्याद् अपि सम्पदं ॥ र्म्_३८।५००{९७} ॥  
यदि नौ दैवयोगेन सम्पत्तिर् नात्र विद्यते ।  
पुण्यं तु खलु विद्येत ततः स्याज् जन्म साफलं ॥ र्म्_३८।५०१{९८} ॥  
इति मत्वात्र भो देवि स्नात्वा शुद्धाम्वरावृतौ ।  
श्रीदेवीं मनसा ध्यात्वा स्मृत्वा व्रतं चरावहे ॥ र्म्_३८।५०२{९९} ॥  
इति सख्या समाख्यातं निम्वदेवी निशम्य सा ।  
तथेत्य् अभ्यनुमोदित्वा तथा चरितुम् ऐछत ॥ र्म्_३८।५०३{१००} ॥  
ततस् तथेह एवं ते स्नात्वा शुद्धाम्वरावृते ।  
सन्मृद्गोमय संलिप्ते स्वगृहे समुपाश्रिते ॥ र्म्_३८।५०४{१} ॥  
मनसा श्रीमहादेवीं वसुन्धरां समादरात् ।  
ध्यात्वा स्मृत्वा समाधाय सञ्चरते व्रतं मुदा ॥ र्म्_३८।५०५{२} ॥  
तस्मिन्न् अवसरे तत्र सा श्रीदेवी वसुन्धरा ।  
वृद्धीरूपधरा राजकुलद्वारम् उपाचरत् ॥ र्म्_३८।५०६{३} ॥  
तत्र सा ज्यायसी वृद्धा प्रकीर्णशुक्लमूर्द्धजा ।  
उपसृत्य सखीम् एकां समामन्त्र्यैवम् अब्रवीत् ॥ र्म्_३८।५०७{४} ॥  
भद्रिके त्वम् इहागछ चूडदेव्याः पुरो गता ।  
तव मातामही द्वरे तिष्ठतीति निवेदय ॥ र्म्_३८।५०८{५} ॥  
इति तया समादिष्टं श्रुत्वा चेटी तथेति सा ।  
चूडदेव्याः पुरोगत्वा समामन्त्र्यैवम् अब्रवीत् ॥ र्म्_३८।५०९{६} ॥  
देवी मातामही वृद्धा ज्यायसी ते इहागता ।  
भवन्त्यो दर्शनं कर्तुम् इछन्ती द्वारि तिष्ठति ॥ र्म्_३८।५१०{७} ॥  
तद् भवन्ती समागछ तस्या दर्शनम् आदरात् ।  
दत्वा सम्भाषणं कृत्वा विनोदयितुम् अर्हति ॥ र्म्_३८।५११{८} ॥  
इति तया समाख्यातं चूडदेवी निशम्य सा ।  
न मे मातामही का सा ध्यात्वेत्य् एवं च प्रावदत् ॥ र्म्_३८।५१२{९} ॥  
मम मातामही नास्ति कासाव् इह समागता ।  
इति प्रोक्त्वा त्वया द्वारात् सहसा प्रेष्यतां बलात् ॥ र्म्_३८।५१३{१०} ॥  
इति देव्योदितं श्रुत्वा तथेति सा सखी गता ।  
वृद्धान्तिकम् उपाश्रित्य दृष्ट्वा ताम् एवम् अब्रवीत् ॥ र्म्_३८।५१४{११} ॥  
मातामही न मे का चिद् इति देवी वदत्य् अपि ।  
अतः सा ते मुखं द्रष्टुं नैवेह समुपाव्रजेत् ॥ र्म्_३८।५१५{१२} ॥  
(र्म् ४५८)  
अतस् त्वम् इह मा तिष्ठ गछातः सहसा वहिः ।  
न व्रजेर् यदि सा देवी प्रैषयेत् त्वां बलाद् अपि ॥ र्म्_३८।५१६{१३} ॥  
इति तयोदितं श्रुत्वा सा वृद्धा तत उत्थिता ।  
न तिष्ठेयम् इति प्रोक्त्वा ततः शनैर् ययौ वहिः ॥ र्म्_३८।५१७{१४} ॥  
ततः सा श्रीमहादेवी वृद्धी रूपधरा तथा ।  
निम्ववने स्थितां राज्ञीं समुद्धर्त्तुम् उपाचरत् ॥ र्म्_३८।५१८{१५} ॥  
तत्र सा ज्यायसी वृद्धा शनैर् द्वारम् उपाश्रिता ।  
दृष्ट्वा चेटीं समाहूय मृदुगिरैवम् अब्रवीत् ॥ र्म्_३८।५१९{१६} ॥  
दारिके त्वम् इहागछ किं चिन् मे वचनं शृणु ।  
राज्ञा विचारणार्थे ऽहं शनैर् इह समाव्रजे ॥ र्म्_३८।५२०{१७} ॥  
एतन् मे वचनम् श्रुत्वा निम्वदेव्या पुरोगता ।  
वृद्धेका ते मुखं द्रष्टुम् आगतेति निवेदय ॥ र्म्_३८।५२१{१८} ॥  
इति तयोदितं श्रुत्वा सा चेटी सादरं मुदा ।  
पश्यन्ति साञ्जलिर् नत्वा तां वृद्धाम् एवम् अब्रवीत् ॥ र्म्_३८।५२२{१९} ॥  
मातामहि समागछ भवन्त्या गदितं यथा ।  
तथा देव्या निवेदित्वा सहसात्राव्रजाम्य् अहं ॥ र्म्_३८।५२३{२०} ॥  
इत्य् उक्त्वा सा सखी तस्या निम्वदेव्याः पुरो गता ।  
मुदिता सुप्रसन्नास्या समालोक्यैवम् अब्रवीत् ॥ र्म्_३८।५२४{२१} ॥  
देवि तव विचारार्थे वृद्धैकेह समागता ।  
तद् भवन्ती समामन्त्र्य सम्मानयितुम् अर्हति ॥ र्म्_३८।५२५{२२} ॥  
इति सख्योदितं श्रुत्वा निम्वदेवी समुत्थिता ।  
सहसा समुपागत्य तां वृद्धाम् एवम् अब्रवीत् ॥ र्म्_३८।५२६{२३} ॥  
स्वागतं भद्रिके जेष्ठे मातामहि समाव्रज ।  
शनै धैर्यं समालम्व्य समाधाय समासर ॥ र्म्_३८।५२७{२४} ॥  
इत्य् उक्त्वा सा सुभद्रांशा निम्वदेवी समादरात् ।  
तां वृद्धां समुपामन्त्र्य स्वासने समुपाश्रयत् ॥ र्म्_३८।५२८{२५} ॥  
तत्र सा ज्यायसी वृद्धा स्वासने समुपाशृता ।  
तां राज्ञीं सुदृशालोक्य सुप्रसन्नैवम् अब्रवीत् ॥ र्म्_३८।५२९{२६} ॥  
किं वे ऽत्र चरसे वत्से तन् मे वक्तुं त्वम् अर्हसि ।  
कस्मिन्न् अर्थे ऽभिलाषं ते तवापि मे पुरो वद ॥ र्म्_३८।५३०{२७} ॥  
इति तया समाख्यातं निम्वदेवी निशम्य सा ।  
तां वृद्धां सुप्रसन्नास्या समालोक्यैवम् अब्रवीत् ॥ र्म्_३८।५३१{२८} ॥  
किम् अत्राहं वदिष्यामि मन्दभाग्यास्मि दुःखिता ।  
दरिद्रिता न मे सम्पद् विद्यते ऽत्र गृहे क्वचित् ॥ र्म्_३८।५३२{२९} ॥  
व्रतोपहारसामग्रिम् अपि किं चिन् न विद्यते ।  
तद् इदं कदरीपत्रकृतम् अर्घादि भाजनं ॥ र्म्_३८।५३३{३०} ॥  
तन् मया श्रद्धया भक्तिमात्रेण श्रीवसुन्धरां ।  
ध्यात्वा स्मृत्वा समाराध्य सञ्चरितम् इदं व्रतं ॥ र्म्_३८।५३४{३१} ॥  
व्रतसाधनसामग्रीसम्पूर्णं विद्यते न मे ।  
तद् विधिना व्रतैः कर्त्तुं शक्यते न मया तथा ॥ र्म्_३८।५३५{३२} ॥  
तन् मनोभावनामात्रपूजाङ्गैः श्रिवसुन्धरां ।  
महादेवीं समाराध्य व्रतम् एवं चरावहे ॥ र्म्_३८।५३६{३३} ॥  
एतत् तया समाख्यातं श्रुत्वा सा ज्यायसी मुदा ।  
तं राज्ञीं ससखीं भद्रां समालोक्यैवम् अदिशत् ॥ र्म्_३८।५३७{३४} ॥  
(र्म् ४५९)  
सिद्ध्यतु ते व्रतं पूर्णं चरस्वेवं समाहिता ।  
श्रद्धया भक्तिभावेन स्मृत्वा देवीं सदा भज ॥ र्म्_३८।५३८{३५} ॥  
तथा सा श्रीमहादेवी वसुलक्ष्मीः प्रसादिता ।  
परितुष्टा गृहे ते ऽत्र सदापि सगणाश्नयेत् ॥ र्म्_३८।५३९{३६} ॥  
ततस् तस्या महादेव्याः प्रभावेन सदा तव ।  
सर्वत्रापि भवेन् नूनं मङ्गलं निरुपद्रवं ॥ र्म्_३८।५४०{३७} ॥  
ततस् ते सर्वसम्पत्तिपरिपूर्णं भवेद् गृहे ।  
ततस् त्वं स्वेछया दानं दत्वार्थिभ्यः शुभे चर ॥ र्म्_३८।५४१{३८} ॥  
एतत्पुण्यपरीता त्वं सर्वदा सद्गतीं गताः ।  
परिशुद्धाशया धीरा सुशीला शुभभाविनी ॥ र्म्_३८।५४२{३९} ॥  
साक्षाद् अर्हत्पदं प्राप्ता सम्बुद्धालयम् आप्नुयाः ।  
एवं विज्ञाय भो वत्से सम्बुद्धपदलब्धये ।  
त्रिरत्नशरणं कृत्वा श्रीदेवीं भज सर्वदा ॥ र्म्_३८।५४३{४०} ॥  
इत्य् उक्त्वा सा महादेवी त्यक्त्वा वृद्धाकृतिं तथा ।  
धृत्वा रूपं वसुन्धर्य्या तस्थौ सर्वगणैर् वृता ॥ र्म्_३८।५४४{४१} ॥  
तां देवीं श्रीप्रभास्वन्तीं सगणान् समवस्थितान् ।  
आलोक्य निम्वदेवी सा तस्थौ क्षणं सुविस्मिता ॥ र्म्_३८।५४५{४२} ॥  
ततः स्वप्नविबुद्धेव साक्षात् तां श्रीवसुं धरां ।  
दृष्ट्वा सा सहसोत्थाय साञ्जलि न्यपतत् पुरः ॥ र्म्_३८।५४६{४३} ॥  
ततः सा श्रीमहादेवी तां रज्ञीं पुरतो नतां ।  
धृत्वा हस्तेन हे वत्स उत्तिष्ठेत्य् एवम् अब्रवीत् ॥ र्म्_३८।५४७{४४} ॥  
वत्से दारिद्र्यदुःखं ते नश्यते साम्प्रतं खलु ।  
सर्वदात्र गृहे सम्पत् परिवृद्धा भवेद् अपि ॥ र्म्_३८।५४८{४५} ॥  
इत्य् आदिष्टं तया देव्या निम्वदेवी निशम्य सा ।  
उत्थाय साञ्जलि देवीं प्राद्राक्षीत् तां वसुन्धरां ॥ र्म्_३८।५४९{४६} ॥  
गृहे चापि महासम्पत् परिपूर्णं समन्ततः ।  
पश्यन्ती किम् इदं स्वप्नम् इत्य् उक्त्वा समलोकयत् ॥ र्म्_३८।५५०{४७} ॥  
ततः सा श्रिवसुन्धारा महादेवी गणैः सह ।  
भद्रे ऽनुभूयतां सौख्यम् इत्य् उक्त्वानुदधौ ततः ॥ र्म्_३८।५५१{४८} ॥  
तत्र सा निम्वदेवी तां श्रीदेवीं सगणां तथा ।  
अन्तर्धानगतां दृष्ट्वा क्षणं तस्थौ विमूर्छिता ॥ र्म्_३८।५५२{४९} ॥  
ततश् चैतन्यम् आषाद्य सा राज्ञी परिबोधिता ।  
तां देवीं सगणां धात्वा स्मृत्वा तस्थौ समाहितं ॥ र्म्_३८।५५३{५०} ॥  
ततस् तस्या निम्वदेव्या उद्यानेषु समन्ततः ।  
सर्वपुष्पद्रुमा जातास् तथा सर्वफलद्रुमाः ॥ र्म्_३८।५५४{५१} ॥  
अष्टाङ्गगुणसम्पन्न जलपूर्णा मनोरमाः ।  
पद्मोत्पलादि पुष्पाढ्याः पुष्करिण्यः समुद्भवाः ॥ र्म्_३८।५५५{५२} ॥  
गृहं चापि मनोरम्यं प्रास्पादं दिव्यसन्निभं ।  
सर्वसम्पत्ति सम्पूर्णं श्रीदपुरम् इवाभवत् ॥ र्म्_३८।५५६{५३} ॥  
तद् ईदृग् भवनं दृष्ट्वा तथोद्यानं मनोरमं ।  
नन्दिता निम्वदेवी सा तस्थौ दिव्यसुखान्विता ॥ र्म्_३८।५५७{५४} ॥  
तदा स नृपतिश् चूडदेव्या व्रतं न धारितं ।  
व्रतसूत्रं विसृष्टं च श्रुत्वातिरुषिताभवत् ॥ र्म्_३८।५५८{५५} ॥  
(र्म् ४६०)  
ततः सो नृपती राजा मन्त्रिभिः परिबोधितः ।  
महिषीं तां प्रियां भार्यां समेत्येवम् अभाषत ॥ र्म्_३८।५५९{५६} ॥  
अरे रे हेतुना केन त्वया न धारितं व्रतं ।  
व्रतसूत्रं कथं छित्वा विसृष्टं तद् वदस्व मे ॥ र्म्_३८।५६०{५७} ॥  
इति राज्ञोदितं श्रुत्वा चूडदेवी प्रगर्विता ।  
स्वामिनंस् अपि तं भूपम् अनादृत्य्यैवम् अब्रवीत् ॥ र्म्_३८।५६१{५८} ॥  
ममैतच् छ्रीसमृद्धास्ति गृहे रत्नादि संयुता ।  
किं तेन व्रतसूत्रेण व्रतेनापि प्रयोजनं ॥ र्म्_३८।५६२{५९} ॥  
इति तयोदितं श्रुत्वा नृपतिः स प्रकोपितः ।  
प्रयत्नाद् अपि तां भार्यां बोधयितुं शशाक न ॥ र्म्_३८।५६३{६०} ॥  
ततः स नृपति राजा तद्व्रतधारणोत्सुकः ।  
सखीम् एकां समाहूय पुर एवम् अभाषत ॥ र्म्_३८।५६४{६१} ॥  
सखी त्वं मे वचः श्रुत्वा गछ निम्ववने ऽधुना ।  
निम्वदेव्याः पुरो गत्वा वदस्वैवं समादरात् ॥ र्म्_३८।५६५{६२} ॥  
स्वामी स नृपती राजा व्रतं चरितुम् इछति ।  
वसुलक्ष्म्यास् त्वया सार्द्धं तद् आशु गम्यताम् इति ॥ र्म्_३८।५६६{६३} ॥  
सा तथेति प्रतिश्रुत्य द्रुतं निम्ववने गता ।  
दृष्ट्वोद्यानं मनोरम्यं क्षणं तस्थौ सविस्मया ॥ र्म्_३८।५६७{६४} ॥  
ततः सा कौतुकाक्रान्तहृदया समुपाविशत् ।  
तत्र तद् भवनं रम्यं दृष्ट्वा तस्थौ सकौतुका ॥ र्म्_३८।५६८{६५} ॥  
ततः सा सुचिरं दृष्ट्वा मुदिता विस्मयान्विता ।  
निम्वदेव्याः पुरो गत्वा पादौ नत्वैवम् अब्रवीत् ॥ र्म्_३८।५६९{६६} ॥  
देवि त्वदन्तिके राज्ञा प्रेषिताहं समागता ।  
तद् भवन्ती प्रभोर् आज्ञां श्रोतुम् अर्हति साम्प्रतं ॥ र्म्_३८।५७०{६७} ॥  
स स्वामी श्रीवसुन्धर्य्या व्रतं चरति सप्रियः ।  
चूडदेव्या व्रतं सम्यक्परितं न प्रमादतः ॥ र्म्_३८।५७१{६८} ॥  
तत्त्वया सह स स्वामी व्रतं चरितुम् इछति ।  
तत् त्वदाहूतये राज्ञा प्रेषिताहं तथात्र हि ॥ र्म्_३८।५७२{६९} ॥  
तद् भवन्ती प्रभोर् आज्ञां शिरो धृत्वा समादरात् ।  
तद् व्रतं चरितुं भर्त्त्रा सहाश्व् आगन्तुम् अर्हति ॥ र्म्_३८।५७३{७०} ॥  
इति तया समाख्यातं निम्वदेवी निशम्य सा ।  
तां चेटीं स्वामिनो दूतीं समालोक्यैवम् अब्रवीत् ॥ र्म्_३८।५७४{७१} ॥  
सख्य् अत्र श्रीवसुन्धाराव्रतं मया विधार्यते ।  
पश्य मे सम्पदो जाताः श्रीदेवीसम्प्रसादतः ॥ र्म्_३८।५७५{७२} ॥  
तद् अहं साम्प्रतं तत्र नेछामि चरितुं व्रतं ।  
तदर्थागमनेनापि प्रयोजनं न मे ऽधुना ॥ र्म्_३८।५७६{७३} ॥  
तद् अहं नागमिष्यामि तच्छैतत् कथितं मया ।  
नृपतेः पुरतो गत्वा वक्तव्यं नान्यथा त्वया ॥ र्म्_३८।५७७{७४} ॥  
इति तया समाख्यातं श्रुत्वा चेटी तथेति सा ।  
तां राज्ञीं साञ्जली नत्वा प्रत्याययौ नृपालयं ॥ र्म्_३८।५७८{७५} ॥  
तत्र सा नृपतेः पादौ प्रणम्य साञ्जलिः पुरः ।  
उवाचैतत् प्रवृत्तान्तं निम्वदेव्या यथोदितं ॥ र्म्_३८।५७९{७६} ॥  
तत् तया कथितं श्रुत्वा स राजा विस्मयाहतः ।  
(र्म् ४६१)  
भूयस् तां चेटिकां दूतीं समामन्त्र्यैवम् आदिशत् ॥ र्म्_३८।५८०{७७} ॥  
भूयो ऽपि तत्र गछ त्वं बोधयित्वा प्रयत्नतः ।  
निम्वदेवीं समाहूय सहसानेतुम् अर्हति ॥ र्म्_३८।५८१{७८} ॥  
इत्य् आदिष्टं नरेन्द्रेण श्रुत्वा सा चेटिकापि च ।  
नृपतिं तं महाराजं प्रणत्वैवं न्यवेदयत् ॥ र्म्_३८।५८२{७९} ॥  
किं तत्राहं गमिस्यामि निम्वदेवीह माव्रजेत् ।  
यत् सा तत्र महासौख्यं भुक्त्वा तिष्ठति साम्प्रतं ॥ र्म्_३८।५८३{८०} ॥  
यत् तस्या भवनं रम्यं प्रासादं भवते ऽधुना ।  
सर्वसम्पत्तिसम्पूर्णं श्रीदस्येव किम् उच्यते ॥ र्म्_३८।५८४{८१} ॥  
उद्याने ऽपि मनोरम्याः पुष्करिण्यः समुद्भवाः ।  
नानावृक्षाश् च सञ्जाताः फलपुष्पसमन्विताः ॥ र्म्_३८।५८५{८२} ॥  
किम् अत्र वहिमोक्तेन दिव्यश्री सम्पदान्वितं ।  
यदि तद् इछसि द्रष्टुं तत्र गत्वाभिलोकय ॥ र्म्_३८।५८६{८३} ॥  
एवं तयोदितं श्रुत्वा स राजा तृषितान्वितः ।  
तथा तद् भवनं द्रष्टुं सहसा गन्तुम् ऐछत ॥ र्म्_३८।५८७{८४} ॥  
ततः स नृपती राजा सखिमन्त्रिजनैः सह ।  
यानारूढो व्रजन्स् तत्र निम्ववने उपासरत् ॥ र्म्_३८।५८८{८५} ॥  
तत्रोद्यानं मनोरम्यं सर्ववृक्षाः समन्वितं ।  
पुष्करिणीश् च दूरात् स राजाद्राक्षीन् मनोहराः ॥ र्म्_३८।५८९{८६} ॥  
भवनं च मनोरम्यं प्रासादं दिव्यकल्पितं ।  
दृष्ट्वा स मुदितो राजा स शीघ्रं द्वारान्तिके ययौ ॥ र्म्_३८।५९०{८७} ॥  
तन् नृपं समुपायातं दृष्ट्वा देव्याः सखी द्रुतं ।  
पुरतः सहसोपेत्य समामन्त्र्यैवम् अब्रवीत् ॥ र्म्_३८।५९१{८८} ॥  
देवी प्रसीद यद् भर्त्ता स्वामीह स्वयम् आगतः ।  
तद् भवन्ती प्रसन्नास्या दर्शनं दातुम् अर्हति ॥ र्म्_३८।५९२{८९} ॥  
इति सख्योदितम् श्रुत्वा निम्वदेवी प्रहर्षिता ।  
सहसोत्थाय पर्यङ्कं प्राज्ञपयत् सुकोमलं ॥ र्म्_३८।५९३{९०} ॥  
तत्र स भूपती राजा प्रविश्य मन्दिरे चरन् ।  
तां देवीं समुपामन्त्र्य प्रययौ सहिते जनैः ॥ र्म्_३८।५९४{९१} ॥  
तत्र तं प्रभुम् आयातं निम्वदेवी समीक्ष्य सा ।  
सहसोत्थाय पश्यन्ती ननाम चरणे प्रभोः ॥ र्म्_३८।५९५{९२} ॥  
तत्र स प्रभुर् आलोक्य तां भार्यां श्रीसमांशिकां ।  
सर्वत्र कुशलं प्रश्नं कृत्वासने समाश्रयत् ॥ र्म्_३८।५९६{९३} ॥  
तत्र तां श्रीसमाकारं निम्वदेवीं निरीक्ष्य सः ।  
राजा प्रभुः स्वयं धृत्वा सहासने न्यवेशयत् ॥ र्म्_३८।५९७{९४} ॥  
ततस् तौ दम्पती तत्र सहासने समाश्रितौ ।  
परस्परं समाश्रित्य निषेदतुः प्रमोदितौ ॥ र्म्_३८।५९८{९५} ॥  
ततः स नृपती स्वामी सकौतुकप्रमोदितः ।  
तां भार्यां श्रीसमानांशं दृष्ट्वैवं पर्यपृछत ॥ र्म्_३८।५९९{९६} ॥  
कथं ते भवनं रम्यं प्रासादं भवने ऽधुना ।  
उद्यानं च मनोरम्यं जायते तद् वदस्व मे ॥ र्म्_३८।६००{९७} ॥  
इति पृष्टे नरेन्द्रेण निम्वदेवी विनोदिता ।  
तं प्रभुं साञ्जलिर् नत्वा समालोक्यैवम् अब्रवीत् ॥ र्म्_३८।६०१{९८} ॥  
(र्म् ४६२)  
शृणु स्वामिन् महाराज यदि श्रोतुं त्वम् इछसि ।  
तथाहं कथयिष्यामि यन् मे सम्पत् प्रजायते ॥ र्म्_३८।६०२{९९} ॥  
प्रत्यहं यत् त्वया दत्तं तद् भोग्यं याचितुं सखी ।  
अमुष्मिन् दिवसे तत्र मयेयं प्रेषिताचरत् ॥ र्म्_३८।६०३{१००} ॥  
तत्रेयं सहसा गत्वा प्रासादैकान्तम् आश्रिता ।  
तदा वातायनात् क्षिप्तं व्रतसूत्रम् अधो ऽपतत् ॥ र्म्_३८।६०४{१} ॥  
तद् दृष्ट्वैवं सखी गृह्य किम् इदम् इति वीक्ष्य सा ।  
विस्मिता सहसागत्वा ममाग्रे समदर्शयत् ॥ र्म्_३८।६०५{२} ॥  
तद् दृष्ट्वायं मया पृष्टा त्यक्त्वाहारम् इदं कुतः ।  
सूत्रम् आदाय प्रैषि त्वं तत् कथम् उच्यताम् इति ॥ र्म्_३८।६०६{३} ॥  
तथेयं परिपृष्टा मे विस्तरेणैवम् अब्रवीत् ।  
स्वामिनि यदि ते श्रोतुं वाञ्छास्ति श्रूयताम् इति ॥ र्म्_३८।६०७{४} ॥  
प्रत्यहं स्वामिनाहारं दत्तं तद् याचितुं तदा ।  
तत्र राजकुले देव्या व्रतोत्साहं शृणोम्य् अहं ॥ र्म्_३८।६०८{५} ॥  
तद् व्रतशब्दम् आकर्ण्य तत्रैकान्ते समाश्रिता ।  
तदा वातायनात् क्षिप्तं सूत्रं पतति मे मम ॥ र्म्_३८।६०९{६} ॥  
तद् इदं सूत्रम् आलोक्यमिति विस्मयान्विता ।आलोक्य किम् इति?  
त्यक्त्वाहारम् इदं सूत्रम् आदाय सहसा व्रजे ॥ र्म्_३८।६१०{७} ॥  
इत्य् उक्त्वेयं सखी मे ऽग्रे उपस्थायाप्य् अदर्शयत् ।  
व्रतसूत्रं तद् आलोक्य नत्वागृह्नान् मुदादरात् ॥ र्म्_३८।६११{८} ॥  
ततश् चेयं सखि दृष्ट्वा प्रेम्ना हितार्थवाञ्छिनी ।  
मातेवानुनयं कृत्वा ममाग्रे एवम् अब्रवीत् ॥ र्म्_३८।६१२{९} ॥  
भवन्त्य् अपि तथा श्रद्धाभक्तिमात्रेण सर्वदा ।  
श्रीदेवीं मनसा ध्यात्वा स्मृत्वाराध्य व्रतं चर ॥ र्म्_३८।६१३{१०} ॥  
इत्य् अस्या वचनं श्रुत्वा तथाहं भक्तिमात्रतः ।  
श्रीदेवीं मनसा ध्यात्वा स्मृत्वाराध्याचरं व्रतं ॥ र्म्_३८।६१४{११} ॥  
तदैका ज्यायसी वृद्धा मातामही तवागता ।  
इत्य् आख्याय शनैर् अत्र ममाग्रे समुपागता ॥ र्म्_३८।६१५{१२} ॥  
मयापि सादरेणात्र नत्वासने निवेशिता ।  
ततश् च मां समालोक्य कुशलं समपृछत ॥ र्म्_३८।६१६{१३} ॥  
ततश् चासौ परिज्ञाय मयात्र व्रतसाधनं ।  
किं व्रतं सध्यते वत्स इति मां पर्यपृछत ॥ र्म्_३८।६१७{१४} ॥  
ततस् तां साञ्जलिर् नत्वा न्यवेदयन् समादरात् ।  
मातामहि नु मे किं चिद् अपि द्रव्यं न विद्यते ॥ र्म्_३८।६१८{१५} ॥  
तद् अहं श्रद्धया भक्तिभावमात्रेण सादरं ।  
श्रीदेवीं मनसा ध्यात्वा स्मृत्वाराध्य व्रतं चरे ॥ र्म्_३८।६१९{१६} ॥  
इति मयोदितं श्रुत्वा सा वृद्धा परिमोदिता ।  
तद्व्रतविधिपुण्यानि यथा क्रमम् उपादिशत् ॥ र्म्_३८।६२०{१७} ॥  
तद् उपादिष्टम् आकर्ण्य मुदिता सम्प्रमोदिता ।  
साञ्जलिस् तन्पदाब्जे ऽहं नत्वा तिष्ठम् अधोमुखः ॥ र्म्_३८।६२१{१८} ॥  
तदा सा तज्ज्यायसी रूपं त्यक्त्वात्र च क्षणाद् अपि ।  
श्रीदेवीमूर्त्तिम् आधाय सगणां समदर्शयत् ॥ र्म्_३८।६२२{१९} ॥  
(र्म् ४६३)  
अतो ऽहं सहसोत्थाय दृष्ट्वा तां श्रीवसुन्धरां ।  
गणवृतां समालोक्य यथाशक्ति समर्च्यं ॥ र्म्_३८।६२३{२०} ॥  
ततः सा श्रीमहदेवी मद्भक्तिपरितोषिता ।  
सगणा मे वरं दत्वा व्यवधानम् इतो ऽव्रजत् ॥ र्म्_३८।६२४{२१} ॥  
ततस् तस्या महालक्ष्म्या कृपादृष्टिप्रसादतः ।  
इदं मे भवनं रम्यं प्रासादं भवते क्षणात् ॥ र्म्_३८।६२५{२२} ॥  
उद्यानं च मनोरम्यं नानापुष्पफलद्रुमैः ।  
पद्मोत्पलादि पुष्पाढ्याः पुष्करिण्यो चोद्भवाः ॥ र्म्_३८।६२६{२३} ॥  
सधातुरत्नजातादि सर्वद्रव्याभिपूरितं ।  
कोष्ठागारं समुद्भूतं सवस्त्रालङ्कारपूरितं ॥ र्म्_३८।६२७{२४} ॥  
सर्वव्रीहिसमापूर्णम् षड्ररद्रव्यपूरितं ।  
घृतदधिमधुक्षीरमोदकादिप्रपूरितं ॥ र्म्_३८।६२८{२५} ॥  
विविधपानभोज्यानि पट्टपुष्पासनानि च ।  
फलपुष्पादि भोग्यानि सञ्जायन्ते क्षणाद् इह ॥ र्म्_३८।६२९{२६} ॥  
ईदृशी महती सम्पत् समुद्भूता मम क्षणात् ।  
तत् सर्वं श्रीमहादेव्याः प्रसादाद् अपि नान्यथा ॥ र्म्_३८।६३०{२७} ॥  
इति विज्ञाय राजेन्द्र तस्या देव्याः सदा मुदा ।  
श्रद्धया शरणं गत्वा व्रतं चरितुम् अर्हति ॥ र्म्_३८।६३१{२८} ॥  
एतत्पुण्यानुभावेन सर्वदा सद्गतीं व्रजेः ।  
यावद्भवं व्रजेर् नैव दुर्गतीं च कदा चन ॥ र्म्_३८।६३२{२९} ॥  
सद्गतौ सत्सुखान्य् एव लब्धो सदा शुभे चरन् ।  
त्रिरत्नभजनं कृत्वा बोधिचर्यां चरेत् क्रमात् ॥ र्म्_३८।६३३{३०} ॥  
ततः पारमिताः सर्वाः पूरयित्वा यथाक्रमात् ।  
स्वयं चरं परां चापि बोधिमार्गे नियोजयेत् ॥ र्म्_३८।६३४{३१} ॥  
ततो मारगणान् सर्वां जित्वा शुद्धत्रिमण्डलः ।  
अर्हन् सम्बोधिम् आसाद्य सम्बुद्धपदम् आप्नुयात् ॥ र्म्_३८।६३५{३२} ॥  
इति तया महादेव्याः समुपादिष्टम् अत्र मे ।  
तच् छ्रुत्वा सर्वदा स्वामि मनो ऽतिरोचते व्रतं ॥ र्म्_३८।६३६{३३} ॥  
तद् अहं सर्वदा तस्याः श्रीदेव्याः शरणं गता ।  
श्रद्धया भक्तिभावेन चरिष्यामि व्रतं प्रभो ॥ र्म्_३८।६३७{३४} ॥  
तथा भवान् अपि स्वमिञ् छ्रीदेव्याः शरणं गतः ।  
श्रद्धाभक्तिप्रसन्नात्मा व्रतं चरितुम् अर्हति ॥ र्म्_३८।६३८{३५} ॥  
इति भार्योदितं श्रुत्वा स राजाभ्यनुमोदितः ।  
तथा सदा महादेव्या व्रतं चरितुम् ऐछत ॥ र्म्_३८।६३९{३६} ॥  
तत्रैवं स महीपालो निम्वदेव्या तया सह ।  
यथाकामं सुखं भुक्त्वा तस्थौ क्रीडन् यथेछया ॥ र्म्_३८।६४०{३७} ॥  
एवं क्रीडन् स राजेन्द्रो निम्वदेव्या सहारतः ।  
तत्रानन्दसुखोत्साहैर् न्युवास राज्यनिस्पृतः ॥ र्म्_३८।६४१{३८} ॥  
तत्रैवं तं महीपालं निम्वदेव्या सह स्थितं ।  
चूडदेवी समाकर्ण्य चुकोपातिप्ररोषिता ॥ र्म्_३८।६४२{३९} ॥  
ततः सा चूडदेवी तं स्वामिनं तत्र संस्थितं ।  
स्वयं गत्वा समाक्रम्य सम्मानयितुम् ऐछत ॥ र्म्_३८।६४३{४०} ॥  
ततः सा क्रोधिता चण्डी चूडदेवी प्रधाविता ।  
व्रजन्ती सहसा तत्र निम्ववन उपासरत् ॥ र्म्_३८।६४४{४१} ॥  
(र्म् ४६४)  
तत्र तद्व्रतनिर्माल्यप्रक्षिप्तः पुष्पसङ्कुलं ।  
स्थानं सातिप्रकोपान्धा लङ्घित्वा सहसाचरत् ॥ र्म्_३८।६४५{४२} ॥  
तल्लङ्घितातिपापेन सा देवी तत्क्षणाद् अपि ।  
कोलमुखी महाघोररूपाविछन्दिता भवत् ॥ र्म्_३८।६४६{४३} ॥  
तत्र तां सहसायातां लोकान् दृष्ट्वा भयोत्थिताः ।  
कोलमुखी प्रविष्टेति शब्दं कृत्वा विचेरिरे ॥ र्म्_३८।६४७{४४} ॥  
तद् विरावं जनाः सर्वे श्रुत्वा तत्र समुत्थिताः ।  
कोलाहलमहाशब्दं प्रकुर्वन्त उपाद्रुवन् ॥ र्म्_३८।६४८{४५} ॥  
तत् कोलाहलं शब्दं श्रुत्वा सन्त्रसिताशया ।  
परायित्वा ततो ऽन्यत्र प्रदुद्राव वनान्तरे ॥ र्म्_३८।६४९{४६} ॥  
तत्रैका विभ्रमन्ती सा दैवसम्प्रेरिता वने ।  
निर्जने दुर्गमे ऽरण्ये परिखिन्नाप्य् अधावत ॥ र्म्_३८।६५०{४७} ॥  
तथा सा दूरतो गत्वा प्राद्राक्षीत् सरसी द्वयं ।  
दृष्ट्वा सा तत्र तृष्णार्त्ता जलं पातुम् उपाचरत् ॥ र्म्_३८।६५१{४८} ॥  
तदा ते सरसी युद्धं परस्परं प्रचक्रतुः ।  
दृष्ट्वा सा विस्मिता ऽपीत्वा जलं तस्थौ सविस्मया ॥ र्म्_३८।६५२{४९} ॥  
तत्र ते सरसी दृष्ट्वा तां कोलवदनां स्त्रियं ।  
कुत्र गन्तुम् इहैषि त्वम् इत्य् एवं पर्यपृछतां ॥ र्म्_३८।६५३{५०} ॥  
तत् पृष्टं सा समाकर्ण्य सा शङ्कविस्मयाहता ।  
किम् एतद् इति सञ्चिन्त्य क्षणं तस्थौ विमोहिता ॥ र्म्_३८।६५४{५१} ॥  
तत्र सा दैवयोगेन प्रतिलभ्य सुचेतनां ।  
किं मयात्रापि वक्तव्यम् इति ध्यात्वा व्यचिन्तयत् ॥ र्म्_३८।६५५{५२} ॥  
हा कथम् इह प्राप्ताहं भ्रमामि निर्जने वने ।  
किं मया प्रकृतं पापं येन भ्रष्टा चराम्य् अहं ॥ र्म्_३८।६५६{५३} ॥  
हा किं कुर्यां क्व गछेयं सहायैकापि मे ऽस्ति न ।  
सर्वथात्र विनष्टास्मि को मां रक्षेद् इहा ऽधुना ॥ र्म्_३८।६५७{५४} ॥  
इति चिन्ताविषण्णा सा तस्थौ तत्र निराशिता ।  
ततः सा दैवयोगेन सस्मार श्रीवसुन्धरां ॥ र्म्_३८।६५८{५५} ॥  
तद् देवीस्मृतिपुण्येन सा कर्मभाविनी सुधीः ।  
यत् स्वयं प्रकृतं कर्म तत् सर्वं पर्य्यबुध्यतां ॥ र्म्_३८।६५९{५६} ॥  
हा मया दुर्धिया तत्र सम्यन् न धारितं व्रतं ।  
एतत्पापेन नूनं मे जाते ऽयम् ईदृशी विपत् ॥ र्म्_३८।६६०{५७} ॥  
तद् अत्र किं करिष्यामि कोलमुखी यतो ऽस्म्य् अहं ।  
तत् तत्र कथं एवं हि प्रतियायं नृपालयं ॥ र्म्_३८।६६१{५८} ॥  
यच् चाहं दुर्मतिर् दुष्टा स्वकृतपापभागिनी ।  
तद् दैवप्रेषिता ह्य् अत्र भ्रमामि निर्जने वने ॥ र्म्_३८।६६२{५९} ॥  
तद् अत्र किं चरेयाहं जीविते ऽपि न मे रुचिः ।  
सर्वेषाम् अपि जन्तूनां सर्वत्र मरणं ध्रुवं ॥ र्म्_३८।६६३{६०} ॥  
इति मत्वाहम् अत्रापि निरपेक्षः स्वजीविते ।  
श्रीदेव्या दर्शनं कर्त्तुं स्मृत्वा गछेय साम्प्रतं ॥ र्म्_३८।६६४{६१} ॥  
इति निश्चित्य सा राज्ञी चूडदेवी समुद्यता ।  
श्रीदेव्या दर्शनं कर्तुं स्मृत्वा चरितुम् ऐछत ॥ र्म्_३८।६६५{६२} ॥  
ततः सा चूडदेवी ते सरसी द्वे समीक्ष्य च ।  
(र्म् ४६५)  
उपेत्य तज् जलं पीत्वा तीरे स्थित्वैवम् अब्रवीत् ॥ र्म्_३८।६६६{६३} ॥  
सरसी यद् अहं मूढा दुर्मती मन्दभागिनी ।  
तच् छ्रीवसुन्धरां देवीं द्रष्टुम् इहाव्रजामि हि ॥ र्म्_३८।६६७{६४} ॥  
इति तयोदितं श्रुत्वा पुष्करिण्याव् उभे ऽपि ते ।  
तां राज्ञीं समुपामन्त्र्य नृगिरैवम् अभाषतां ॥ र्म्_३८।६६८{६५} ॥  
साधु साधु महाभागे व्रजास्तु मङ्गलं तव ।  
पुन नौ वचसा देवीम् एवं पृछ त्वम् आदरात् ॥ र्म्_३८।६६९{७} ॥  
केनावां हेतुना युद्धं कृत्वा तिष्ठावहे सदा ॥ र्म्_३८।६७०{८} ॥  
इत्य् एतत् कथितं ताभ्यां श्रुत्वा राज्ञी तथेति सा ।  
प्रतिज्ञाय तत्रान्यत्र स्वदैवप्रेषिताचरत् ॥ र्म्_३८।६७१{९} ॥  
तत्रारण्ये भ्रमन्ती सा किं चिद् दूरं गता ततः ।  
महान्तं शूकरं घोरं ददर्श भीषणाकृतिं ॥ र्म्_३८।६७२{१०} ॥  
तत्र सा दूरतः स्थित्वा पश्यंस् तं भीमशूकरं ।  
मात्रा तिष्ठ व्रजान्यत्र सहसेति तम् अब्रवीत् ॥ र्म्_३८।६७३{११} ॥  
इति तेनोदितं श्रुत्वा स शूकरः समुत्थितः ।  
सहसोपेत्य तां राज्ञीं समालोक्यैवम् अब्रवीत् ॥ र्म्_३८।६७४{१२} ॥  
का त्वं कुत इहायासि कुत्र गन्तुं प्रधावसि ।  
एकाकिनी कथं भ्रान्तो वन एतद् वदस्व मे ॥ र्म्_३८।६७५{१३} ॥  
इति तेनोदितं श्रुत्वा सा देवी प्रतिचित्रिता ।  
शनैर् उपेत्य तं प्रेतं सम्पश्यन्न् एवम् अब्रवीत् ॥ र्म्_३८।६७६{१४} ॥  
सूर्योदयनरेन्द्रस्य भार्याहं महिषी प्रिया ।  
श्रीदेव्या दर्शनं कर्तुं वाञ्छन्तीह समाव्रजे ॥ र्म्_३८।६७७{१५} ॥  
इति तद् गदितं श्रुत्वा शूकरः सो ऽतिविस्मितः ।  
तां देवीं समुपाश्रित्य पश्यन्न् एवम् अभाषत ॥ र्म्_३८।६७८{१६} ॥  
साधु साध्वि महाभागे व्रजास्तु ते सुमङ्गलं ।  
तां श्रीभगवतीदेवीं मन्नाम्ना प्रणमादरात् ॥ र्म्_३८।६७९{१७} ॥  
भूयो मे वचसा साध्वी तां देवीं परिपृछतां ।  
केनाहं शूकरीभूतस् तिष्ठामीति भवन्त्य् अपि ॥ र्म्_३८।६८०{१८} ॥  
एतत् तत् कथितं श्रुत्वा चूडदेवी तथेति सा ।  
प्रतिज्ञाय ततो ऽन्यत्र व्रजन्ती सहसाचरत् ॥ र्म्_३८।६८१{१९} ॥  
तत्र सूचीमुखप्रेतम् अस्थिकायं महोदरं ।  
स्वकेशरोमसञ्छन्नम् अपश्यद् दूरतो वने ॥ र्म्_३८।६८२{२०} ॥  
तत्र स प्रेत आलोक्य तां देवीं समुपागतां ।  
सहसोपेत्य सम्पश्यन् पुरस्थ एवम् अब्रवीत् ॥ र्म्_३८।६८३{२१} ॥  
को त्वं कुत इहायासि कुत्र गन्तुम् इहागता ।  
निःसहाया कथं भ्रान्ता चरते तद् वदस्व मे ॥ र्म्_३८।६८४{२२} ॥  
इति तत् कथितं श्रुत्वा सा देवी विस्मयान्विता ।  
शनैर् उपेत्य तं प्रेतं पश्यन्त्य् एवम् अवोचत ॥ र्म्_३८।६८५{२३} ॥  
सूर्योदयमहीभर्त्तु भार्याहं महिषी सती ।  
श्रीदेव्या दर्शने गन्तुं पथानेनाव्रजामि हि ॥ र्म्_३८।६८६{२४} ॥  
इति तद् उदितं श्रुत्वा स प्रेतो ऽतिविचित्रितः ।  
तां देवीं साञ्जलिर् नत्वा पुर एवम् अवोचत ॥ र्म्_३८।६८७{२५} ॥  
साधु साध्वि महाभागे चरास्तु ते सुभद्रकं ।  
तां श्रीभगवतीलक्ष्मीं मन्नाम्ना प्रणमादरात् ॥ र्म्_३८।६८८{२६} ॥  
भूयो ऽपि वचसा मे तां श्रीदेवीं परिपृछतु ।  
(र्म् ४६६)  
केनाहं पापकेनैवं तिष्ठामि दुःखभागिनी ॥ र्म्_३८।६८९{२७} ॥  
एतत् तत् कथितं श्रुत्वा चूडदेवी तथेति सा ।  
प्रतिश्रुत्य गतान्यत्र प्राद्राक्षीद् दशपापिनः ॥ र्म्_३८।६९०{२८} ॥  
ते ऽपि तां समुपायातां दृष्ट्वोपेत्येवम् अब्रुवन् ।  
का त्वं कुत इहायासि कुत्र गन्तुं च तद् वद ॥ र्म्_३८।६९१{२९} ॥  
इति तैर् गदितं श्रुत्वा सा देवी समुपास्थिता ।  
तान् सर्वान् पापिनो दृष्ट्वा पुर एवम् अभाषत ॥ र्म्_३८।६९२{३०} ॥  
सूर्योदयनरेन्द्रस्य भार्याहं महिषी प्रिया ।  
श्रीदेव्या दर्शने गन्तुं पथानेनाव्रजाम्य् अहं ॥ र्म्_३८।६९३{३१} ॥  
इति तद् गदितं श्रुत्वा सर्वे ते दशपापिनः ।  
कृताञ्जलिपुटा नत्वा तां देवीम् एवम् अब्रुवन् ॥ र्म्_३८।६९४{३२} ॥  
साधु देवी महाभागे प्रव्रजास्तु जयं तव ।  
अस्माकं प्रकृतं पापं तां देवीं परिपृछतु ॥ र्म्_३८।६९५{३३} ॥  
इति तद् देशितं श्रुत्वा चूडदेवी तथेति सा ।  
ततो ऽन्यत्र व्रजन्त्य् एवं ददर्श कृष्णपन्नगं ॥ र्म्_३८।६९६{३४} ॥  
तत्र स कृष्णसर्पस् ताम् आलोक्य समुपागतां ।  
सहसा समुपाक्रम्य विषाग्निनात्यतापयत् ॥ र्म्_३८।६९७{३५} ॥  
ततः सा मूर्छिता देवी चिरात् स्वयं समुत्थिता ।  
तां श्रीवसुन्धरां स्मृत्वा तत्र तस्थौ क्षणं तथा ॥ र्म्_३८।६९८{३६} ॥  
ततः सा सुन्दरीरूपा त्यक्तकोलमुखाभवत् ।  
कालसर्पः स ताम् आह का त्वं कुतः समागता ॥ र्म्_३८।६९९{३७} ॥  
चूडदेवी ततः प्राह सूर्योदयप्रियास्म्य् अहं ।  
श्रीदेवीदर्शनार्थं तु आगता मान्यथ फणि ॥ र्म्_३८।७००{३८} ॥  
ततः पातकमुक्ता सा प्रचरन्ती बुभुक्षिता ।  
बीजपूरकम् आलोक्य तद् आदातुम् उपाचरत् ॥ र्म्_३८।७०१{३९} ॥  
तत्र तत् फलम् आलोक्य हस्ताभ्यां सहसाग्रहीत् ।  
तस्य हि दैवयोगेन तत्फलं न व्यमुञ्च्यत ॥ र्म्_३८।७०२{४०} ॥  
तत्र सा तत्फले लग्नहस्ता तस्थौ तथा क्षणं ।  
ततः सा त्रसिता दृष्ट्वा न गृह्नामीति चावदत् ॥ र्म्_३८।७०३{४१} ॥  
एतद् उक्ते भुजौ तस्यास् तत् फलं सहसात्यजत् ।  
ततः सा विस्मितान्य्र भ्रमन्ती दूरतो ऽव्रजत् ॥ र्म्_३८।७०४{४२} ॥  
ततः सा दूरतो नद्याः शब्दं श्रुत्वा प्रधाविता ।  
स्वदैवप्रेषिता तत्र तीरम् अवापतत् क्षणात् ॥ र्म्_३८।७०५{४३} ॥  
तत्र सा तज् जलं पातुं सहसा समुपाचरत् ।  
तत्र सा तज् जलं पीत्वा स्नात्वा चैव समाश्रयत् ॥ र्म्_३८।७०६{४४} ॥  
तत्र सा दूरतः पूर्णहेमघटशिरोवहाः ।  
सुराङ्गणाः सुभद्राङ्गा ददर्श समुपागताः ॥ र्म्_३८।७०७{४५} ॥  
तत्र सा ताः समालोक्य सहसोपेत्य साञ्जलिः ।  
प्रणत्वा समुपासीना समीक्ष्यैवम् अपृछत ॥ र्म्_३८।७०८{४६} ॥  
अहो भाग्यं मया लब्धं यद् भवत्यात्र दर्शिता ।  
तद् दृष्ट्वा कृपया सर्वा स्नातुम् अर्हन्ति सर्वथा ॥ र्म्_३८।७०९{४७} ॥  
भवन्त्यो ऽमृतसम्पूर्णहैमघटशिरोवहाः ।  
कुत्र गन्तुं चरन्त्य् अत्र सत्यम् एतद् वदन्तु मे ॥ र्म्_३८।७१०{४८} ॥  
इति तयोदितं श्रुत्वा तासाम् एका प्रधानिका ।  
सालोक्य चूडदेवीं तां समामन्त्र्यैवम् अब्रवीत् ॥ र्म्_३८।७११{४९} ॥  
(र्म् ४६७)  
भद्रे त्वं न जानासि या श्रीदेवी वसुन्धराः ।  
तस्या इमे ऽमृता पूर्णा नीयन्ते स्नपने घटाः ॥ र्म्_३८।७१२{५०} ॥  
देवीस्नानोदकैः सर्वैर् एषा नदी वहत्य् अपि ।  
एतन् नद्यमृतेनात्र नेत्रे प्रक्षाल्य दृश्यतां ॥ र्म्_३८।७१३{५१} ॥  
एवं देव्या तयादिष्टं चूडदेवी निशम्य सा ।  
तथेत्य् अभ्यनुमोदन्ती तथा कर्तुं समैछत ॥ र्म्_३८।७१४{५२} ॥  
ततः सा तन् नदीतीरे स्थित्वामृतेन चक्षुषी ।  
सम्प्रक्षाल्य ततः सस्ने पपौ तद् अमृतं मुदा ॥ र्म्_३८।७१५{५३} ॥  
ततो निर्मुक्तपापा सा चूडदेवी पवित्रिता ।  
सुदृष्टिर् अभवत् तत्र समन्ताप्रतिहतेक्षणः ॥ र्म्_३८।७१६{५४} ॥  
तत्रस्था चूडदेवी सा प्राद्राक्षीत् तत् क्षणाद् अपि ।  
श्रीवसुधां महादेवीं सगणां मण्डलास्थितां ॥ र्म्_३८।७१७{५५} ॥  
तत्र तां श्रीमहादेवीं दृष्ट्वा सा प्रतिमण्डिता ।  
सहसा साञ्जलिर् नत्वा पश्यन्ती समुपाचरत् ॥ र्म्_३८।७१८{५६} ॥  
तत्र सा समुपेत्याशु कृत्वा प्रदक्षिणां मुदा ।  
सगणां स महादेवीं प्रणनाम कृताञ्जलिः ॥ र्म्_३८।७१९{५७} ॥  
ततः सा श्रीमहादेवी चूडदेवीं समीक्स्य तां ।  
स्वागतासि समेहि त्वम् इत्य् एवं समभाषत ॥ र्म्_३८।७२०{५८} ॥  
एवं देव्या तयादिष्टं चूडदेवी निशम्य सा ।  
साञ्जलिर् अश्रु मोचन्ती देव्याः पादाम्बुजे ऽपतत् ॥ र्म्_३८।७२१{५९} ॥  
ततः सा श्रीवसुन्धारा महादेवी विलोक्य तां ।  
पादाब्जे पतितां धृत्वा समाश्वास्यैवम् आदिशत् ॥ र्म्_३८।७२२{६०} ॥  
भागिनि भद्र उत्तिष्ठ धैर्यम् आलंव्य पश्यतां ।  
मा विषीद प्रसीदात्र पूरयामि तवैहितं ॥ र्म्_३८।७२३{६१} ॥  
एतत् तया महादेव्या समादिष्टं निशम्य सा ।  
चूडदेवी प्रसन्नास्या प्रणत्वैवं न्यवेदयत् ॥ र्म्_३८।७२४{६२} ॥  
भगवति जगद्भर्त्ति वसुधारे महेश्वरि ।  
भवत्याः शरणं यामि क्षमस्व मे ऽपराधतां ॥ र्म्_३८।७२५{६३} ॥  
प्रसीद मे महादेवि कृपानुग्रहतां कुरु ।  
यन् मया प्रकृतं पापं तत् सर्वं क्षन्तुम् अर्हति ॥ र्म्_३८।७२६{६४} ॥  
यद् एतद् दूरतो चाहं समायातास्म्य् अविघ्नतः ।  
तद् भवत्याः प्रसादेन नान्यथेति हि मन्यते ॥ र्म्_३८।७२७{६५} ॥  
तद् इह ते महादेव्या श्रद्धया शरणास्थिता ।  
व्रतं चरितुम् इछामि तत् प्रसीद कृपानिधे ॥ र्म्_३८।७२८{६६} ॥  
इति तयार्थितं श्रुत्वा सा श्रीदेवी वसुन्धरा ।  
तां श्रद्धाभिसंशुद्धां समालोक्यैवम् आदिशत् ॥ र्म्_३८।७२९{६७} ॥  
साधु वत्से पुनर् गत्वा स्वपुरे स्वामिना सह ।  
आचार्येण यथादिष्टं व्रतं कुरु समाहित ॥ र्म्_३८।७३०{६८} ॥  
तदा तत्र गृहे ते ऽहं स्वयम् आगत्य संस्थिता ।  
करिष्यामि सदा भद्रं सर्वत्र निरुपद्रवं ॥ र्म्_३८।७३१{६९} ॥  
तदा ते सर्वदा गेहे देहे च मङ्गलं भवेत् ।  
ततः सर्वार्थसम्पत्तिः परिवृद्धाः सुसंस्थिता ॥ र्म्_३८।७३२{७०} ॥  
ततस् तद् अर्थम् आदाय देहे ऽर्थिभ्यो यथेप्सितं ।  
त्रिरत्नभजनं कृत्वा चरस्व सर्वदा शुभे ॥ र्म्_३८।७३३{७१} ॥  
(र्म् ४६८)  
तथा सम्पारपूर्य त्वं सर्वाः पारमिताः क्रमात् ।  
त्रिविधां बोधिम् आसाद्य सम्बुद्धपदम् आप्स्यसि ॥ र्म्_३८।७३४{७२} ॥  
एतद् देव्या समादिष्टं चूडदेवी निशम्य सा ।  
तथेत्य् अभ्यनुमोदन्ती प्रत्यश्रोषीत् प्रणामिता ॥ र्म्_३८।७३५{७३} ॥  
ततः सा चूडदेवी च तां श्रीदेवीं वसुन्धरां ।  
सुप्रसन्ना समानम्य समीक्ष्यैवं न्यवेदयत् ॥ र्म्_३८।७३६{७४} ॥  
यन् मार्गस्थितैर् लोकैः सन्दर्शितं वचो ऽस्ति मे ।  
ददेहं प्रष्टुम् इछामि भगवति समादिश ॥ र्म्_३८।७३७{७५} ॥  
मार्गे ऽहं सरसी दृष्ट्वा जलं पातुम् उपाचरं ।  
तदा ते सरसी युद्धं प्राकुर्वतां परस्परं ॥ र्म्_३८।७३८{७६} ॥  
ततस् ते विग्रहान्ते मां दृष्ट्वैवं पर्यपृछतां ।  
कुत्र गन्तुम् इहायासि तत् सत्यं कथ्यताम् इति ॥ र्म्_३८।७३९{७७} ॥  
तच् छ्रुत्वा विस्मयाक्रान्तहृदयाहं विलोक्य ते ।  
श्रीदेवीदर्शनं गन्तुम् इहैमीत्य् अवदम् अपि ॥ र्म्_३८।७४०{७८} ॥  
एवं मयोदितं श्रुत्वा सरसी त उभे ऽपि च ।  
मां स कृताञ्जलिर् नत्वा समीक्ष्यैवम् अभाषतां ॥ र्म्_३८।७४१{७९} ॥  
यद् आवां विग्रहं नित्यं कृत्वा तिष्ठावहे मिथः ।  
तन् नो पापेन केनेति श्रीदेवीं परिपृछतु ॥ र्म्_३८।७४२{८०} ॥  
किं ताभ्यां प्रकृतं पापं यद् एवं विग्रहं मिथः ।  
कृत्वा ते तिष्ठतो देवि तत् समादेष्टुम् अर्हति ॥ र्म्_३८।७४३{८१} ॥  
इति तयोदितं श्रुत्वा सा श्रीदेवी वसुन्धरा ।  
समीक्ष्य चूडदेवीं तां समामन्त्र्यैवम् आदिशत् ॥ र्म्_३८।७४४{८२} ॥  
भगिन्यौ तौ पुराभूतं भोजने समये सदा ।  
आक्रुष्य विग्रहं कृत्वा प्रतिक्षेपं प्रचक्रतुः ॥ र्म्_३८।७४५{८३} ॥  
तेन पापेन तौ द्वे ऽपि सरसी भूत्वा परस्परं ।  
सर्वदा विग्रहं कृत्वा तिष्ठतः साम्प्रतं तथा ॥ र्म्_३८।७४६{८४} ॥  
एवं तयोः पुरः प्रोक्त्वा चित्ते त्वं परिबोधय ।  
एतच् छ्रुत्वैव ते वाक्यं पापान् मुक्त्वै च्यतो दिवं ॥ र्म्_३८।७४७{८५} ॥  
ततो ऽसौ चूडदेवी च नत्वा तां श्रीवसुन्धरां ।  
साञ्जलिः सुप्रसन्नात्मा समीक्ष्येवं न्यवेदयत् ॥ र्म्_३८।७४८{८६} ॥  
भूयो ऽपि श्रीमहादेवि शूकरो दृश्यते पथि ।  
सो ऽपि मां समुपायातं दृष्ट्वैवं पर्यपृछत ॥ र्म्_३८।७४९{८७} ॥  
कुत्र गन्तुम् इहायासि वदस्वेति निशम्य तत् ।  
श्रीदेवीदर्शने गन्तुम् इहैमीत्य् अवदम् अहं ॥ र्म्_३८।७५०{८८} ॥  
ततः स शूकरश् चाहं प्ररुदत् पुरातो मम ।  
किं मया प्रकृतं पापम् इति देव्य् अभिपृछ्यतां ॥ र्म्_३८।७५१{८९} ॥  
किं तेन प्रकृतं पापं पुरा कुत्र कदा कथं ।  
तत् सर्वं समुपादिश्य प्रबोधयतु मे मनः ॥ र्म्_३८।७५२{९०} ॥  
इति तत् पृछितं श्रुत्वा सा श्रीदेवी वसुन्धरा ।  
समीक्ष्य चूडदेवीं तां समामन्त्र्यैवम् अब्रवीत् ॥ र्म्_३८।७५३{९१} ॥  
भण्डागारी पुराभूत् स विश्वासघातकः कुधीः ।  
जनेभ्यो भोजनं किं चिद् दत्वा सर्वं गृहे ऽनयत् ॥ र्म्_३८।७५४{९२} ॥  
(र्म् ४६९)  
एतत्पापविपाकेन भवति शूकरो ऽधुना ।  
एतत् मया यथाख्यातं तथा तस्य पुरो वद ॥ र्म्_३८।७५५{९३} ॥  
स त्वत्कथितम् आकर्ण्य पापमुक्तो दिवं व्रजेत् ॥ र्म्_३८।७५६{९४} ॥  
इति देव्या समादिष्टं चूडदेवी निशम्य सा ।  
तथेति प्रतिविज्ञप्य पुनर् एवं न्यवेदयत् ॥ र्म्_३८।७५७{९५} ॥  
पुनर् मार्गे मया दृष्टः प्रेतः सूचीमुखो महान् ।  
किं तेन प्रकृतं पापं तव देवि समादिश ॥ र्म्_३८।७५८{९६} ॥  
इति तत् कथितं श्रुत्वा सा श्रीदेवी महेश्वरी ।  
समीक्ष्य चूडदेवीं तां समामन्त्र्यैवम् अब्रवीत् ॥ र्म्_३८।७५९{९७} ॥  
पुरा स ब्राह्मणो विद्वान् वेदविद् वादसंरतः ।  
सिद्धान्तवादिनो बौद्धान् प्रतिक्षिप्याभिनिन्दयन् ॥ र्म्_३८।७६०{९८} ॥  
लोभेर्ष्यामदमात्सर्यपरीतात्मा हि मानिकः ।  
आगृहीतपरिष्कारः स्वार्थातिलालसः कुधीः ॥ र्म्_३८।७६१{९९} ॥  
परेभ्यो दत्तम् आलोक्य लोभातिकलुषाशयः ।  
स छिद्रवचसाक्रुष्य बौद्धे दानं न्यवारयत् ॥ र्म्_३८।७६२{१००} ॥  
सद्धर्मश्रावकान् सर्वान् दृष्ट्वा स दुरिताशयः ।  
प्रदुष्टवचसाक्षिप्य निन्दयन् प्रत्यवारयत् ॥ र्म्_३८।७६३{१} ॥  
किं तेन न कृतं पापं सद्धर्मविघ्नकारिणा ।  
त्रिरत्नभजनोत्साहविघाताभ्यनुरागिना ॥ र्म्_३८।७६४{२} ॥  
एतत्पापविपाकेन ब्राह्मणः स दुराशयः ।  
सूचीमुखो महाकायः प्रेतो भवति साम्प्रतं ॥ र्म्_३८।७६५{३} ॥  
एतन् मया यथाख्यातं तथा तस्य पुरो वद ।  
एतत् ते कथितं श्रुत्वा स्मृतिमान् स सुधीर् भवेत् ॥ र्म्_३८।७६६{४} ॥  
ततः स स्वकृतं पापं सर्वं स्मृत्वादिशन् स्वयं ।  
त्रिरत्नस्मरणं कृत्वा समिछेच् चरितुं शुभे ॥ र्म्_३८।७६७{५} ॥  
ततो विमुक्तपापः स परिशुद्धाशयः सुधीः ।  
नमो बुद्धाय धर्माय सङ्घायेति वदन् भजेत् ॥ र्म्_३८।७६८{६} ॥  
ततस् तत् प्रेतलोकात् स समुत्थाय विकल्पकः ।  
प्रेताशयं परित्यज्य ततो ऽपि हि दिवं व्रजेत् ॥ र्म्_३८।७६९{७} ॥  
इति तस्या महादेव्या समादिष्टं निशम्य सा ।  
चूडदेवी प्रसन्नास्या पुनर् एवं न्यवेदयत् ॥ र्म्_३८।७७०{८} ॥  
भूयो ऽपि पथि भो देवि दृश्यते दुःखिता मया ।  
किं किं तैः प्रकृतं पापं तत् सर्वं समुपादिश ॥ र्म्_३८।७७१{९} ॥  
इति सम्प्रार्थिते राज्ञ्या सा श्रीदेवी वसुन्धरा ।  
निशम्य चूडदेवीं तां समीक्ष्यैवम् उपादिशत् ॥ र्म्_३८।७७२{१०} ॥  
ते सर्वे पापिनो दुष्टा दशाकुशलचारिणः ।  
अद्यापि दुःखसन्तप्ता भ्रमन्ति भवसागरे ॥ र्म्_३८।७७३{११} ॥  
यो हत्वा प्राणिनो भुङ्क्त सो ऽल्पायुष्को भवे भ्रमन् ।  
अद्यापि तद्विपाकेन तिष्ठत्य् एवं सुदुःखितः ॥ र्म्_३८।७७४{१२} ॥  
यो ऽदत्तं द्रव्यम् आदाय प्राभुङ्क्त मिथ्ययाहरन् ।  
स दरिद्रो महादुष्टो भवत्य् अद्यापि दुःखभाक् ॥ र्म्_३८।७७५{१३} ॥  
(र्म् ४७०)  
यो मिथ्याकामरागान्धो ऽगम्या अपि प्रभुक्तवान् ।  
स स्वेष्टसुजनैस् त्यक्तो भवत्य् अरिवशे स्थितः ॥ र्म्_३८।७७६{१४} ॥  
मृषावादेन यो लोकञ् जयन्न् अभ्यवञ्चयत् ।  
स कुष्ठरोगवान् पूतिगन्धवहो भवत्य् अपि ॥ र्म्_३८।७७७{१५} ॥  
पिशुनवचनै यो सन्मित्रभेदं भवे ऽकरोत् ।  
सो पुण्यकलहोन्मादी सर्वशत्रुर् भवत्य् अपि ॥ र्म्_३८।७७८{१६} ॥  
यो ऽसौ विभ्रत्सितो लोकैर् दुराकृतिर् दुराशयः ।  
स पारुष्यवचसा लोकात् पुराक्रुय्यत्य् अभन्दयत् ॥ र्म्_३८।७७९{१७} ॥  
सर्वभिन्नेव वा यो ऽसौ निघ्नितो नाद्रितः कुधीः ।  
स पुरा भिन्नवादेन लोकं भिन्नाशयं व्यधात् ॥ र्म्_३८।७८०{१८} ॥  
यो ऽसौ विमोहितो मूर्खा विपन्नबुद्धिर् उन्मनाः ।  
साभिध्यायतसा लोके सम्पत्तीश् छद्मनाहतत् ॥ र्म्_३८।७८१{१९} ॥  
विद्वेषी दुर्मता मोही यो ऽसौ सज्जनगर्हितः ।  
स व्यापादखिलचित्तेन सत्वापकार उद्यतः ॥ र्म्_३८।७८२{२०} ॥  
यो ऽसौ नीचा विषण्णात्मा हीनेन्द्रियो दुराशयः ।  
मिथ्यादृष्टि स सद्धर्मम् अधिक्षिप्त्वाभ्यनिन्दयत् ॥ र्म्_३८।७८३{२१} ॥  
इति ये दशा पापानि प्रकुर्वन्तो चरेन् मुदा ।  
सर्वे ते पापिनो दुष्टा भवन्ति दुःखिनो ऽधुना ॥ र्म्_३८।७८४{२२} ॥  
एवं मया यथाख्यातं तथा तेषां पुरो वद ।  
एतत् त्वदुक्तम् आकर्ण्य स्मरेयुस् ते पुराकृतं ॥ र्म्_३८।७८५{२३} ॥  
ततस् ते दुर्गते भीताः सद्गतीतमनोत्सुकाः ।  
सद्धर्मसाधनं कर्त्तुं समिछेयुः समादरात् ॥ र्म्_३८।७८६{२४} ॥  
तदा तां पुर आमन्त्र्य सर्वान् एवं वदादरात् ।  
यदि चास्ति शुभे वाञ्छा त्रिरत्नं सेव्यताम् इति ॥ र्म्_३८।७८७{२५} ॥  
ततः सर्वे इमे यूयं निर्मुक्तपातका ध्रुवं ।  
सहसा सद्गतौ सौख्यं लभेध्वम् इति चाब्रुहि ॥ र्म्_३८।७८८{२६} ॥  
ततस् ते ते वचः श्रुत्वा सर्वे सत्सौख्य आलसाः ।  
त्रिरत्नशरणं कृत्वा सम्प्रयायुः सुरालयं ॥ र्म्_३८।७८९{२७} ॥  
ये बुद्धे शरणं यान्ति न ते गञ्छन्ति दुर्गतीं ।  
क्रमात् पारमिताः पूर्य सम्बुद्धपदम् आप्नुयुः ॥ र्म्_३८।७९०{२८} ॥  
शृण्वन्ति ये च सद्धर्मं न ते गछन्ति दुर्गतीं ।  
सर्वदा सद्गतिं याताः प्रचरेयुः शुभे मुदा ॥ र्म्_३८।७९१{२९} ॥  
ये भजन्ति मुदा सङ्घे ते ऽपि न यान्ति दुर्गतीं ।  
सदा लोकशुभं कृत्वा सम्प्रयायुः सुखावतीं ॥ र्म्_३८।७९२{३०} ॥  
कालसर्प्पो मया दृष्टो भूयो मार्गे महेश्वरि ।  
किं तेन प्रकृतं पापं तद् वदस्व वसुन्धरे ॥ र्म्_३८।७९३{३१} ॥  
देव्य् उवाच  
पुरा आढ्यो गृहस्थो ऽभूद् विस्तीर्णपरिवारकः ।  
सम्पदाम् उदयैर् नित्यं दानदस्येव संयुतः ॥ र्म्_३८।७९४{३२} ॥  
तेन काकवलिं दातुं न प्रसेहे कदा चन ।  
द्विजान् विनीपकान् दृष्ट्वा चित्तैः प्रादुषायेत् सदा ॥ र्म्_३८।७९५{३२*} ॥  
कस्मै चिद् अपि किञ्चिद् वा ह्य् अदत्वा बुभुजे स्वयं ।  
सर्वधनस्वकोद्याने स्थापयाम् आस दुर्मतिः ॥ र्म्_३८।७९६{३३} ॥  
(र्म् ४७१)  
पातकेना ऽधुना तेन कृष्णसर्प्पो भवत्य् असौ ।  
तस्यापि पुरतः सर्वं मदादिष्टं तथा वद ॥ र्म्_३८।७९७{३४} ॥  
सो ऽपि निर्मुक्तपापश् च मृतः स्वर्गं व्रजेद् ध्रुवं ॥ र्म्_३८।७९८{३५} ॥  
येनैव यत् कृतं कर्म तेनैव परिभुज्यते ।  
अभुक्तं क्षीयते नैव कर्म क्वापि कदा चन ॥ र्म्_३८।७९९{३६} ॥  
इत्य् एतद् एवम् आख्यतं श्रुत्वा त्वं च समादरात् ।  
त्रिरत्नभजनं कृत्वा चर मे व्रतम् उत्तमं ॥ र्म्_३८।८००{३७} ॥  
तथा लोकेषु सर्वत्र प्रचारय मम व्रतं ।  
एतत्पुण्यविपाकेन सर्वदा ते भवेच् छुभं ॥ र्म्_३८।८०१{३८} ॥  
ततो बोधिमतिं प्राप्तः पुरायित्वा यथाक्रमं ।  
सर्वाः पारमिता होधिं प्राप्य बुद्धपदं व्रजेः ॥ र्म्_३८।८०२{३९} ॥  
इति विज्ञाय कल्याणि गत्वा तं स्वपुरे पुनः ।  
श्रद्धया स्वामिना सार्द्धं व्रतं चर समादरात् ॥ र्म्_३८।८०३{४०} ॥  
इत्य् उक्त्वा सा महादेवी सगणा श्रीवसुन्धरा ।  
ततश् चान्तर्हिता स्वर्गे स्वालयम् आगमद् द्रुतं ॥ र्म्_३८।८०४{४१} ॥  
तत्र सा चूडदेवी तां सगणां श्रीवसुन्धरां ।  
अन्तर्धानगतां दृष्ट्वा क्षणं तस्थौ सविस्मया ॥ र्म्_३८।८०५{४२} ॥  
ततः सा चूडदेवी ताम् सगणां श्रीवसुन्धरां ।  
स्मृत्वा कृताञ्जलिर् नत्वा ततः प्रत्याययौ मुदा ॥ र्म्_३८।८०६{४३} ॥  
ततः सा चूडदेवी तां सगणां श्रीवसुन्धरां ।  
मनसानुस्मरन्त्य् एव प्रचरन्ति न्यवर्त्ततः ॥ र्म्_३८।८०७{४४} ॥  
तं कृष्णसर्पम् आलोक्य चूडदेवी ब्रवीति सा ।  
देव्या यथा चोपदिष्टं तथा तेन पुराकृतं ॥ र्म्_३८।८०८{४५} ॥  
तन्नामस्मरणात् सो हित्यक्त्वा देहं दिवं ययौ ।  
तत्र मार्गे समेत्यासौ चूडदेवी यथाक्रमं ।  
तां दशपापिनः सर्वान् समीक्ष्य समुपाचरत् ॥ र्म्_३८।८०९{४६} ॥  
तत्र सा चूडदेवी तान् दशाकुशलचारिणः ।  
पृष्ट्वा देव्या यथादिष्टं तथा सर्वम् उपादिशत् ॥ र्म्_३८।८१०{४७} ॥  
तच् छ्रुत्वानुस्मृतिं प्राप्ताः सर्वे ते विस्मयान्विताः ।  
सत्यम् इति प्रभाषन्तः श्रीदेवीशरणं ययुः ॥ र्म्_३८।८११{४८} ॥  
ततस् ते पापिनः सर्वे श्रीदेवीदृक्प्रभान्विताः ।  
त्रिमण्डलविशुद्धाश् च शुभे चरितुम् ईछिरे ॥ र्म्_३८।८१२{४९} ॥  
ततस् ते श्रद्धया नित्यं त्रिरत्नशरणं गताः ।  
तां श्रीवसुन्धरां देवीं ध्यात्व व्रतं समाचरन् ॥ र्म्_३८।८१३{५०} ॥  
ततस् ते शुद्धितात्मानः सर्वे ऽपि निर्मलाशयाः ।  
तत्रैवं तां महादेवीं ध्यात्वा मृता दिवं ययुः ॥ र्म्_३८।८१४{५१} ॥  
ततश् च चूडदेवी सा प्रचरन्ती समागता ।  
सूचीमुखं तम् आलोक्य दूरतः समुपाचरत् ॥ र्म्_३८।८१५{५२} ॥  
तत्र सा सहसा तस्य प्रेतस्य पुरतो गता ।  
श्रीदेव्याः समुपादिष्टं तथा सर्वम् अभाषत ॥ र्म्_३८।८१६{५३} ॥  
तच् छ्रुत्वा स पुरावृत्तम् अनुस्मृत्वा निचिन्तयत् ।  
पश्चात्तापाग्निसन्तप्तः क्षणं तस्थौ विनिःश्वसन् ॥ र्म्_३८।८१७{५४} ॥  
ततः स मनसा ध्यात्वा तां श्रीदेवीं वसुन्धरां ।  
(र्म् ४७२)  
स्मरन्ती साञ्जलिर् नत्वा दिदेश सर्वपातकं ॥ र्म्_३८।८१८{५५} ॥  
ततः स परिशुद्धात्मा निमुक्तपातकः सुधीः ।  
श्रीदेवीशरणं गत्वा देहं त्यक्त्वा दिवं ययौ ॥ र्म्_३८।८१९{५६} ॥  
ततश् च चूडदेवी सा प्रचरम्टी समागता ।  
शूकरं तं समालोक्य दूरतः समुपाचरत् ॥ र्म्_३८।८२०{५७} ॥  
ततः सोपस्थिता तस्य शूकरस्य पुराकृतं ।  
यथादिष्टं महादिव्या तथा सर्वम् उपादिशत् ॥ र्म्_३८।८२१{५८} ॥  
तच् छ्रुत्वा शूकरः सो ऽपि समनुस्मृतिम् आप्तवान् ।  
तत्रानुतापसन्तप्तः क्षणं तस्थौ विचिन्तयन् ॥ र्म्_३८।८२२{५९} ॥  
ततः स मनसा ध्यात्वा तां श्रीदेवीं वसुन्धरां ।  
संस्मृत्वा साञ्जलिर् नत्वा दिदेश सर्वपातकं ॥ र्म्_३८।८२३{६०} ॥  
ततो निर्मुक्तपापो ऽसौ परिशुद्धाशयः सुधीः ।  
श्रीदेवीशरणं गत्वा देहं त्यक्त्वा दिवं ययौ ॥ र्म्_३८।८२४{६१} ॥  
ततश् च चूडदेवी सा प्रचरन्ती समागता ।  
दुरात् ते सरसी दृष्ट्वा सहसा समुपासरत् ॥ र्म्_३८।८२५{६२} ॥  
तत्र सा समुपासृत्य पुष्करिण्योस् तयोः पुरः ।  
महादेव्या यथादिष्टं तथा सर्वम् उपादिशत् ॥ र्म्_३८।८२६{६३} ॥  
तच् छ्रुत्वा पुष्करिण्यौ तौ समनुस्मृतिम् आप्तुः ।  
तत्रानुतापतप्ता तौ निधाय तष्ठतुः क्षणं ॥ र्म्_३८।८२७{६४} ॥  
ततस् ते मनसा ध्यात्वा तं श्रीदेवीवसुन्धरां ।  
संस्मृत्वा साञ्जलिर् नत्वा दिदेशतुः स्वपापकं ॥ र्म्_३८।८२८{६५} ॥  
ततो विमुक्तपापौ तौ परिशुद्धाशयो द्रुतं ।  
पुष्करिण्याश्रयं त्यक्त्वा प्रययतुः सुरालयं ॥ र्म्_३८।८२९{६६} ॥  
तत्र सर्वे ऽपि ते स्वर्गे गतास् तत् स्मृतिभाविनः ।  
ध्यात्वा तां श्रीमहादेवीं स्मृत्वा नित्यं प्रभेजिरे ॥ र्म्_३८।८३०{६७} ॥  
तत्र तेषां महादेव्याः प्रसादाच् छ्री प्रवर्द्धिताः ।  
तच् छ्रीसम्पन्महत्सौख्यं भुक्त्वा सर्वे ते ऽरमन् ॥ र्म्_३८।८३१{६८} ॥  
ततः सा चूडदेवी तान् सर्वान् कृत्वा विमुक्तितान् ।  
स्वदेश्याभिमुखायाता स्व पुरान्तिकम् आययौ ॥ र्म्_३८।८३२{६९} ॥  
तत्र तां समुपायातां दृष्ट्वा लोकाः प्रमोदिताः ।  
सहसा नृपतेर् अग्रे गत्वैवं सन्न्यवेदयत् ॥ र्म्_३८।८३३{७०} ॥  
जय देव महाराज चूडदेवी निवर्त्तिता ।  
तद् भवान् सहसोपेत्य तां समानेतुम् अर्हति ॥ र्म्_३८।८३४{७१} ॥  
इति निवेदितं तैः स राजा श्रुत्वा प्रमोदितः ।  
सहसा मन्त्रिणो ऽमात्यान् समामन्त्र्यैवम् आदिशत् ॥ र्म्_३८।८३५{७२} ॥  
चूडदेवी समायाता तद् यूयं सहसादरात् ।  
प्रत्युद्गम्य महोत्साहैर् इहानयत तां प्रियां ॥ र्म्_३८।८३६{७३} ॥  
इति राज्ञा समादिष्टं श्रुत्वा ते मन्त्रिणो जनाः ।  
अमात्याः सहसा सर्वे तथेत्य् उक्त्वा मुदाचरन् ॥ र्म्_३८।८३७{७४} ॥  
ततस् ते मन्त्रिणो ऽमात्याः सजनाः पौरिका अपि ।  
सर्वे प्रत्युद्गता तत्र चूडदेवी समाययुः ॥ र्म्_३८।८३८{७५} ॥  
तत्र सर्वे ऽपि ते लोका दृष्ट्वा तां सहसादरात् ।  
प्रणत्वा यात आरोप्य महोत्साहैः पुरे ऽनयत् ॥ र्म्_३८।८३९{७६} ॥  
तत्र सा महिषी देवी महोत्साहप्रमोदिता ।  
(र्म् ४७३)  
प्रविश्य मन्दिरे राज्ञः स्वामिनः समुपाचरत् ॥ र्म्_३८।८४०{७७} ॥  
तत्र सा स्वामिनं दृष्ट्वा सहसोपेत्य साञ्जलिः ।  
प्रणत्वा स्वामिना तेन सहासने समाश्रयत् ॥ र्म्_३८।८४१{७८} ॥  
तत्र स नृपतिः स्वामि तां देवीं सुप्रियां मुदा ।  
सम्पश्यन् कौशलं पृष्ट्वा पुन एवम् अपृछत ॥ र्म्_३८।८४२{७९} ॥  
केन त्वं हेतुना कुत्र गता कुतो ऽधुनागता ।  
एतत् सर्वं समाख्याय मनो मे परिबोधय ॥ र्म्_३८।८४३{८०} ॥  
इत्य् एतत् स्वामिना तेनादिष्टं चूडदेवी निशम्य सा ।  
स्वप्रवृत्तान्तम् आख्याय मार्गवृत्तिं न्यवेदयत् ॥ र्म्_३८।८४४{८१} ॥  
ततो ऽहं सहसा याता द्रष्टुं देवीं वसुन्धरां ।  
तत्र दूरान् नदीशब्दं श्रुत्वाहं समुपाचरं ॥ र्म्_३८।८४५{८२} ॥  
तत्र तीरे मया दृष्टा देव्या जलघटावहाः ।  
भवन्त्यः कुत आयाता इति पृष्टे ऽवदं च ताः ॥ र्म्_३८।८४६{८३} ॥  
वसुधारामहादेव्याः स्नानार्थम् इमे घटाः ।  
नीयन्ते ऽमृतसम्पूर्णा अस्माभिर् इति मन्यतां ॥ र्म्_३८।८४७{८४} ॥  
एषा नदी महादेवीस्नानामृतप्रवाहिता ।  
तद् एतद् अमृते नात्र मुखं प्रक्षाल्य दृश्यतां ॥ र्म्_३८।८४८{८५} ॥  
इति ताभिः समादिष्टं श्रुत्वा तथेति बोधिता ।  
तन् नद्या अमृतेनास्यं प्रक्षाल्य क्षम् अहं तथा ॥ र्म्_३८।८४९{८६} ॥  
तदा तत्र सभासीनां सगणां श्रिवसुन्धरां ।  
अपश्यं तां नदीम् आशु लङ्घित्वा समुपाचरं ॥ र्म्_३८।८५०{८७} ॥  
तत्राहं समुपाश्रित्य तान् देवीं श्रीवसुन्धरां ।  
सगणां साञ्जलिर् नत्वा तत्रैकान्ते उपाश्रयं ॥ र्म्_३८।८५१{८८} ॥  
तदा सा श्रीमहादेवी मां दृष्ट्वैवम् अपृछत ।  
कुतः किम् अर्थम् आयासि तद् इह कथ्यताम् इति ॥ र्म्_३८।८५२{८९} ॥  
तच् छ्रुत्वा साञ्जलिर् नत्वा कृत्वा चापि प्रदक्षिणां ।  
सगणां तां महादेवीम् उपाश्रित्यैवम् अब्रुवं ॥ र्म्_३८।८५३{९०} ॥  
सूर्योदयनरेन्द्रस्य भार्याहं महिषी प्रिया ।  
भवत्या दर्शनं कर्त्तुं मुदात्र समुपाचरे ॥ र्म्_३८।८५४{९१} ॥  
यन् मया मन्दभाविन्या व्रतं सम्यग् न धारितं ।  
तन् महद् अपराधं मे भवता क्षन्तुम् अर्हति ॥ र्म्_३८।८५५{९२} ॥  
सर्वदाहं महादेवी भवत्याः शरणे स्थिता ।  
सम्यग् व्रतं पुनर् धर्त्तुम् इछामि साम्प्रतं खलु ॥ र्म्_३८।८५६{९३} ॥  
तद् भवन्ती महादेवी कृत्वा मे ऽनुग्रहं पुनः ।  
कृपया तद्व्रतालम्भं कारयितुं समर्हति ॥ र्म्_३८।८५७{९४} ॥  
इति मयार्थितं श्रुत्वा सा श्रीदेवी वसुन्धरा ।  
कृपादृष्ट्या समालोक्य माम् एवं समुपादिशत् ॥ र्म्_३८।८५८{९५} ॥  
साधु वत्से ऽस्ति ते वाञ्चा यदि मे व्रतधारणे ।  
गत्वा त्वं स्वगृहे भर्त्रा सह व्रतं चरादरात् ॥ र्म्_३८।८५९{९६} ॥  
तदाहं स्वयम् आगत्य द्रक्ष्यामि मन्दिरं तव ।  
तत्राहं समुपाश्रित्य दास्यामि प्रार्थितं वरं ॥ र्म्_३८।८६०{९७} ॥  
इत्य् आदिष्टं महादेव्या श्रुत्वाहं परिबोधिता ।  
तां श्रीवसुन्धरां देवीम् अपृछं पुनर् आदरात् ॥ र्म्_३८।८६१{९८} ॥  
(र्म् ४७४)  
देवि मार्गस्थितैर् लोकैः सन्दर्शितं मयोच्यते ।  
तद् भवन्ती समाख्याय मां बोधयितुम् अर्हति ॥ र्म्_३८।८६२{९९} ॥  
तच् छ्रुत्वा सा महादेवी तैः सर्वैः प्रकृतं यथा ।  
तत् तत् सर्वं तथा तेषां कर्म मे समुपादिशत् ॥ र्म्_३८।८६३{१००} ॥  
ततो ऽहं श्रद्धया भक्तिमात्रेण तं वसुन्धरां ।  
श्रीदेवीं सगणां चापि समार्चयं समादरात् ॥ र्म्_३८।८६४{१} ॥  
ततः प्रदक्षिणां कृत्वा कृताञ्जलिपुटो मुदा ।  
अष्टाङ्गैः श्रीमहादेव्याः पादाब्जे प्रणतापतं ॥ र्म्_३८।८६५{२} ॥  
ततः सा सगणा देवी क्षणाद् अन्तर्हिताभवत् ।  
तत उत्थाय तां देवीं नैवापश्यत् कुहापि च ॥ र्म्_३८।८६६{३} ॥  
ततो ऽहं विस्मयाक्रान्तहृदया तत्र कृताञ्जलिः ।  
स्मृत्वा सगणां देवीं नत्वा शनैस् ततो ऽचरं ॥ र्म्_३८।८६७{४} ॥  
तत्र मार्गे समासाद्य सर्वान्स् तान् पापिनः क्रमात् ।  
महादेव्या यद् आदिष्टं तथाख्याय व्यनोदयं ॥ र्म्_३८।८६८{५} ॥  
ततस् ते पापिनः सर्वे वचसा मे ऽनुतापिताः ।  
श्रीदेवीशरणं कृत्वा देहं त्यक्त्वाचरन् दिवं ॥ र्म्_३८।८६९{६} ॥  
एतान् सत्वान् समुद्धृत्य श्रीदेव्याः सम्प्रसादतः ।  
क्षेमेणेह समायाता भवतां दर्शनं लभे ॥ र्म्_३८।८७०{७} ॥  
इत्य् एवं सर्ववृत्तान्तं चूडादेव्या निवेदितं ।  
श्रुत्वा स नृपतिः स्वामी विस्मितश् चैवम् अब्रवीत् ॥ र्म्_३८।८७१{८} ॥  
अहो भाग्येन सम्प्राप्ता श्रीदेव्या सम्प्रसादतः ।  
भार्या त्वं महिषी चापि व्रतं श्रीसम्पदो ऽपि मे ॥ र्म्_३८।८७२{९} ॥  
तथा भूयो ऽप्य् अहं देव्या यथादिष्टं समादरात् ।  
सह त्वया महिष्यात्र चराणि सर्वदा व्रतं ॥ र्म्_३८।८७३{१०} ॥  
किम् एतद् राज्यभोग्येन विना त्वां महिषीं मम ।  
एतद् एव हि संसारं यत् सभार्या व्रतं चरेत् ॥ र्म्_३८।८७४{११} ॥  
तद् आवां सर्वदापीह श्रीदेव्याः शरणं गतौ ।  
श्रद्धया व्रतम् आराध्य प्रभजेव समादरात् ॥ र्म्_३८।८७५{१२} ॥  
इत्य् एवं समुपादिश्य नृपतिः सम्प्रमोदितः ।  
ताभ्यां युतो महोत्साहैः श्रीनगरं समाययौ ॥ र्म्_३८।८७६{१३} ॥  
तया देव्या सुभाविन्या सहाभ्यानन्दितो ऽरमत् ।  
दिनैकस्मिंश् चूडदेवी ततो गर्भन् दधौ क्रमात् ॥ र्म्_३८।८७७{१४} ॥  
प्रासूत सप्तमे मासि राजलक्षणमण्डितं ।  
प्रासादिकं सुपीनाङ्गं पुत्रं ब्राह्मे मुहुर्त्तके ॥ र्म्_३८।८७८{१५} ॥  
ततः पिता समाहूय सर्वान् अमात्यमन्त्रिणः ।  
श्रीसेनगुप्तम् आचार्यं पप्रछ जन्मकारणं ॥ र्म्_३८।८७९{१६} ॥  
सेनगुप्तो विचार्यैवं बोधयन् नृपम् अब्रवीत् ॥ र्म्_३८।८८०{१७} ॥  
मा विषीदात्र राजेन्द्र युतो यद् राजलक्षणैः ।  
योगो ऽयं सार्वभौमः स्यात् सप्तमासफलं शृणु ॥ र्म्_३८।८८१{१८} ॥  
प्रथमे कललं विद्याद् द्वितीये घनम् एव च ।  
तृतीयमास्यं क्रूरं च चतुर्थे ऽस्थिसमुच्चयः ॥ र्म्_३८।८८२{१९} ॥  
पञ्चमे चर्मसञ्छन्नः षष्ठे ऽङ्गजसमुद्भवः ।  
सप्तमे चेतनावाप्तिर् इति गर्भस्थलक्षणं ॥ र्म्_३८।८८३{२०} ॥  
(र्म् ४७५)  
यो बालः सप्तमे मासि जायते स तु भाग्यभाक् ।  
सार्वभौम नृपो भूत्वा महीं शास्ति सुनीतितः ॥ र्म्_३८।८८४{२१} ॥  
तस्मान् नृपेन्द्र तं बालं रक्षणीयः प्रयत्नतः ।  
इत्य् आचार्यवचः श्रुत्वा स राजा परिमोदितः ।  
जातकर्मादिकं कर्म महोत्सवैर् अकारयत् ॥ र्म्_३८।८८५{२२} ॥  
तदाचार्यः सेनगुप्तो व्रतमङ्गलकारकं ।  
इति मत्वा नाम चक्रे मङ्गलोदय इत्य् अपि ॥ र्म्_३८।८८६{२३} ॥  
ततो बालः शुक्लपक्षे चन्द्र इव दिने दिने ।  
पुपोष वृद्धिं सहसा तेजोबलसमन्वितः ॥ र्म्_३८।८८७{२४} ॥  
ततो राजकुले राजा भार्यापुत्रसमन्वितः ।  
वसुन्धराव्रतोत्साही मुदितः समुपस्थितः ॥ र्म्_३८।८८८{२५} ॥  
ततो व्रतदिनप्राप्ते भार्यया सह सम्मतं ।  
कृत्वा स भूपती राजा व्रतं चरितुम् ऐछत ॥ र्म्_३८।८८९{२६} ॥  
ततस् तद् व्रतसामग्रीं साधयित्वा यथाविधि ।  
आचार्येण यथादिष्टं तथा सर्वं समाचरत् ॥ र्म्_३८।८९०{२७} ॥  
श्रीदेव्या व्रतम् आराध्य समहिषी स भूपतिः ।  
यथाविधि सुसम्पूर्ण प्रचचार समादरात् ॥ र्म्_३८।८९१{२८} ॥  
तस्मिन्न् अवसरे तत्र सा श्रीदेवी वसुन्धरा ।  
सगणा स्वयम् आगत्य भासयन्ती समाश्रयत् ॥ र्म्_३८।८९२{२९} ॥  
तां श्रीवसुन्धरां देवीं सगणां समुपाश्रितां ।  
साक्षाद् आलोक्य राजा स सभार्यः समुपस्थितः ॥ र्म्_३८।८९३{३०} ॥  
पादार्घं सहसा दत्वा पूजाङ्गैश् च समर्चयत् ।  
कृत्वा प्रदक्षिणां नत्वा साञ्जलिर् न्यपतत् पुरः ॥ र्म्_३८।८९४{३१} ॥  
ततः सा श्रीमहादेवी वसुलक्ष्मी विलोक्य तं ।  
सभार्यं नृपम् उत्थाय समालोक्यैवम् आदिशत् ॥ र्म्_३८।८९५{३२} ॥  
शृणु राजन् महाभाग यथा ते यत् समीप्सितं ।  
सर्वं ते ऽहं प्रवक्ष्यामि सत्यम् एतद् वचो मम ॥ र्म्_३८।८९६{३३} ॥  
इत्य् आदिष्टे महालक्ष्म्या सभार्यः स नृपो मुदा ।  
तां देवीं साञ्जलिर् नत्वा प्रार्थयद् एवम् आदरात् ॥ र्म्_३८।८९७{३४} ॥  
नमस् ते श्रीमहादेवी प्रसीद परमेश्वश्री ।  
यथा ते ईहितं कार्यं तद् एव देहि मे वरं ॥ र्म्_३८।८९८{३५} ॥  
एतत् सम्प्रार्थितं राज्ञा श्रुत्वा सा श्रीमहेश्वरी ।  
सभार्यं तं महीपालं समालोक्यैवम् आदिशत् ॥ र्म्_३८।८९९{३६} ॥  
साधु राजन् स्वयं धृत्वा व्रतं सर्वत्र चारय ।  
कृत्वैतन् मे महत्कार्यं ततः प्रैहि ममालयं ॥ र्म्_३८।९००{३७} ॥  
इत्य् आदिश्य ततः सा श्रीमहादेवी वसुन्धरा ।  
सगणा तत् क्षणाद् अन्तर्हिता स्वं भुवनं ययौ ॥ र्म्_३८।९०१{३८} ॥  
ततः स सप्रियो राजा तां देवीं सगणाम् अपि ।  
सर्वाम् अन्तर्हितां दृष्ट्वा क्षणं तस्थौ सविस्मयः ॥ र्म्_३८।९०२{३९} ॥  
ततस् तथा स भूमीन्द्रो भार्यया सह सर्वदा ।  
श्रीदेव्याः शरणं गत्वा व्रतं धृत्वा समाचरत् ॥ र्म्_३८।९०३{४०} ॥  
तथा सर्वत्र लोकेषु श्रीदेव्या व्रतम् आदिशत् ।  
बोधयित्वा प्रयत्नेन प्राचारयत् समन्ततः ॥ र्म्_३८।९०४{४१} ॥  
तथा स नृपतिर् देव्या व्रतं सर्वत्र चारयन् ।  
(र्म् ४७६)  
सर्वेषाम् अपि सत्वानां मङ्गलं सर्वदाकरोत् ॥ र्म्_३८।९०५{४२} ॥  
एतत्पुण्यविपाकेन स राजा श्रीसमन्वितः ।  
दिव्यातिरिक्तसौख्यानि लब्ध्वा सदा शुभे ऽचरत् ॥ र्म्_३८।९०६{४३} ॥  
ततः स नृपती राजा सर्वार्थिभ्यो यथेप्सितं ।  
सम्बोधिप्रणिधानेन दत्वा व्रतं सदाचरत् ॥ र्म्_३८।९०७{४४} ॥  
तथा स भूपती राजा भार्यया सह मोदितः ।  
श्रीदेव्याः प्रदधे भक्त्या व्रतं साष्टोत्तरं शतं ॥ र्म्_३८।९०८{४५} ॥  
ततः स भार्यया सार्द्धम् अभिषिञ्च्यात्मजं सुतं ।  
स्वपदे लोकधर्मार्थं कृत्वान्ते तुषिते ययौ ॥ र्म्_३८।९०९{४६} ॥  
ततः स सप्रियस् तत्र श्रीदेव्याः समुपस्थितः ।  
सर्वदा भजनं कृत्वा श्रीमान्स् तस्थौ शुभे चरन् ॥ र्म्_३८।९१०{४७} ॥  
तत्र स सर्वदा सत्वहितं कृत्वा सुखान्वितः ।  
सर्वाः पारमिताः पूर्य सम्बुद्धपदम् आप्स्यति ॥ र्म्_३८।९११{४८} ॥  
तदारभ्य सदा सर्वलोकेषु सततं शुभं ।  
त्रिरत्नभजनोत्साहं प्रवर्त्तते कृताव् इव ॥ र्म्_३८।९१२{४९} ॥  
तदा भुवि तथा देव्या स्वयं व्रतं प्रचारितं ।  
इत्य् एतन् मुनिभिः सर्वैः ख्यातम् इति श्रुतं मया ॥ र्म्_३८।९१३{५०} ॥  
एतन् मे गुरुणाख्यातं श्रुतं मय तथोच्यते ।  
त्वं चाप्य् एवं महाराज श्रीदेव्याश् चर तद् व्रतं ॥ र्म्_३८।९१४{५१} ॥  
तथा ते सर्वदा क्षेमं सर्वत्रापि भवेद् ध्रुवं ।  
श्रीदस्येव महासम्पद् अक्षीणा सम्भवेत् खलु ॥ र्म्_३८।९१५{५२} ॥  
ततस् त्वं श्रीसमाधारा दत्वार्थिभ्यो यथेप्सितं ।  
त्रिरत्नभजनं कृत्वा सम्बुद्धपदम् आप्नुयाः ॥ र्म्_३८।९१६{५३} ॥  
एवं मत्वा महाराज प्रजाश् चापि प्रबोधयन् ।  
श्रीदेव्याः शरणे स्थाप्य सदा व्रतं प्रचारय ॥ र्म्_३८।९१७{५४} ॥  
तथा सत्वहितं कर्तुं सम्बोधिरत्नलब्धये ।  
श्रीदेव्या धारणीविद्या प्रधातव्या सदादरात् ॥ र्म्_३८।९१८{५५} ॥  
एतत्पुण्यानुभावेन सर्वत्र सर्वदा भवे ।  
भवेतं मङ्गलोत्साहं सततं निरुपद्रवं ॥ र्म्_३८।९१९{५६} ॥  
अतीतैर् अपि सम्बुद्धैः सर्वैर् अपि मुनीश्वरं ।  
श्रीदेव्या धारणीविद्यारत्नैर् लोकहितं कृतं ॥ र्म्_३८।९२०{५७} ॥  
तथाधुनापि सर्वैश् च वर्त्तमानैर् मुनीश्वरं ।  
त्रिदेव्या धारणीविद्यारत्नैः सत्वशुभं कृतं ॥ र्म्_३८।९२१{५८} ॥  
तथा चानागतैः सर्वै मुनीन्द्रैर् अपि सर्वतः ।  
श्रीदेव्या धारणीविद्यारत्नैः करिष्यते शिवं ॥ र्म्_३८।९२२{५९} ॥  
सर्वे ऽपि सुगता नाथा बोधिसत्वाः कृपालवः ।  
श्रीदेवीसम्प्रसादेन चरन्तो भद्रचारिकां ॥ र्म्_३८।९२३{६०} ॥  
आर्य्यसद्धर्मम् आदिश्य प्रकुर्वते जगद्धितं ।  
एवं जगद्धितं कर्त्तुं सम्बोधिरत्नम् ईप्सुभिः ।  
श्रीदेव्या धारणीं धृत्वा चरितव्यं जगद्धिते ॥ र्म्_३८।९२४{६१} ॥  
ये चापि श्रीमहादेव्या धारणीं श्रद्धयादरात् ।  
भक्त्या पठन्ति शृण्वन्ति पाठयन्त्य् अपि सर्वदा ॥ र्म्_३८।९२५{६२} ॥  
लिखित्वा पुस्तके वापि गृहे स्थाप्य सदादरात् ।  
(र्म् ४७७)  
सत्कृत्य श्रद्धयाभ्यर्च्य धृत्वाञ्जलिं नमन्ति ये ॥ र्म्_३८।९२६{६३} ॥  
तथा भुर्जे लिखित्वा च वाहौ कण्ठे च मस्तके ।  
श्रीदेव्या धारणीविद्यारत्नं दधति ये सदा ॥ र्म्_३८।९२७{६४} ॥  
एतेषाम् अपि सर्वेषां गृहेषु विषयेष्व् अपि ।  
सर्वत्र मङ्गलं नित्यं निर्विघ्नं सर्वदा भवेत् ॥ र्म्_३८।९२८{६५} ॥  
ईतय उपसर्गाश् च महोत्पाता उपद्रवाः ।  
न तेषां विषये क्वापि प्रचरेयुः कदा चन ॥ र्म्_३८।९२९{६६} ॥  
ज्वराश् च विविधा रोगाः सर्वसंहारकारकाः ।  
तेसां कायेषु सर्वत्र न स्पृशेयुः कदा चन ॥ र्म्_३८।९३०{६७} ॥  
अपथ्यम् अपि पथ्यं स्याद् विषो ऽपि चामृतं भवेत् ।  
तेषां देहेषु सर्वत्र हितायते ऽहितो ऽपि च ॥ र्म्_३८।९३१{६८} ॥  
ब्रह्मशक्रादयो देवा ये दुष्टा वह्नयो ऽपि च ।  
यमस्य किङ्कराश् चापि राक्षसा गरुडा अपि ॥ र्म्_३८।९३२{६९} ॥  
नागाश् च वायवश् चापि यक्षगन्धर्वकिन्नराः ।  
भूतप्रेतपिशाचाश् च कुम्भाण्डाः कटपूतनाः ॥ र्म्_३८।९३३{७०} ॥  
एवम् अन्ये ऽपि ये दुष्टाः सर्वसत्वभयङ्कराः ।  
सर्वे ते विषये तेषां विघ्नं कर्त्तुं न शक्नुयुः ॥ र्म्_३८।९३४{७१} ॥  
सर्वे देवादयो ऽप्य् एते त्रिधातुभुवनस्थिताः ।  
तेषां देवीप्रभावेन रक्षेयुश् च प्रसादिताः ॥ र्म्_३८।९३५{७२} ॥  
तेषां कार्याणि सर्वाणि संसिद्ध्येयुर् अविघ्नतः ।  
तेषां सर्वत्र कायेषु किञ्चिद् विघ्नं भवेन् न हि ॥ र्म्_३८।९३६{७३} ॥  
सर्वत्र गछतां तेषां सलाभसिद्धिमङ्गलं ।  
भवेद् एव सदा नैव विघ्नता स्यात् कदा चन ॥ र्म्_३८।९३७{७४} ॥  
श्रीदेवीकृपादृष्टिप्रभावेन समन्ततः ।  
सर्वार्थसाधने सिद्धिर् भवेन् न तु विघातता ॥ र्म्_३८।९३८{७५} ॥  
सर्वे ऽपि लोकपालाश् च देवादयो महर्द्धिकाः ।  
यतयो योगिनः सिद्धा ऋषयो ब्रह्मचारिणः ॥ र्म्_३८।९३९{७६} ॥  
ग्रहास् तारागणाः सर्वा योगिन्यो भैरवा अपि ।  
डाकिन्यो मातृकाष्टाश् च महाकालगणा अपि ॥ र्म्_३८।९४०{७७} ॥  
एवम् अन्ये ऽपि वीरेशाः सर्वदुष्टप्रमर्दकाः ।  
सृष्टिसंस्थितिसंहारकारका भीमरूपिणः ॥ र्म्_३८।९४१{७८} ॥  
ते ऽपि सर्वे समालोक्य श्रीदेवीसेवकान् मुदा ।  
कृपार्द्दाः समुपाश्रित्य रक्षेयुः सर्वदानुगाः ॥ र्म्_३८।९४२{७९} ॥  
सर्वे ऽपि भिक्षवो बुद्धा अर्हन्तो ब्रह्मचारिणः ।  
श्रीदेवी भाविनो दृष्ट्वा संरक्षेयुः प्रसादिताः ॥ र्म्_३८।९४३{८०} ॥  
सर्वे प्रत्येकबुद्धाश् च ताञ् छ्रीदेव्या उपाश्रिकान् ।  
दूरतः सुदृशालोक्य संरक्षेयुः प्रसादिताः ॥ र्म्_३८।९४४{८१} ॥  
बोधिसत्वाश् च सर्वे ऽपि ताञ्च् छ्रीदेव्या उपासकान् ।  
यथेप्सितं वरं दत्वा पालयेयुः कृपान्विताः ॥ र्म्_३८।९४५{८२} ॥  
सर्वे ऽपि सुगता बुद्धाः श्रीदेव्याः शरणे स्थितान् ।  
सुदृशा सर्वदालोक्य स भवेयुर् दयान्विताः ॥ र्म्_३८।९४६{८३} ॥  
एवं सर्वे ऽपि लोकेशा ब्रह्मा विष्णुशिवादयः ।  
श्रीदेवीधारणीविद्याधरां रक्षेयुर् आदरात् ॥ र्म्_३८।९४७{८४} ॥  
एवं सर्वैर् महाभिज्ञैर् मुनीन्द्रैर् गदितं खलु ।  
(र्म् ४७८)  
इति मे गुरुणादिष्टं श्रुतं मया तथोच्यते ॥ र्म्_३८।९४८{८५} ॥  
श्रुत्वा राजंस् त्वम् अप्य् एवं तच् छ्रीदेवीव्रतं चर ।  
ततस् ते श्रीमहादेवीव्रतपुण्यानुभावतः ॥ र्म्_३८।९४९{८६} ॥  
महासम्पत् प्रवृद्धा स्याद् अक्षीणा सर्वदा स्थिरा ॥ र्म्_३८।९५०{८७} ॥  
ततस् त्वं तद् द्रव्यम् आदाय सर्वार्थिभ्यो यथेप्सितं ।  
दत्वा चरच् छुभे सौख्यं भुङ्क्ष्व सम्पालयन् प्रजाः ॥ र्म्_३८।९५१{८८} ॥  
एतत्पुण्यविपाकेन दुर्गतीं न व्रजेः क्वचित् ।  
सर्वदा सद्गतीं याता धर्मे चरन् सुखं वसेः ॥ र्म्_३८।९५२{८९} ॥  
इति मत्वा महाराज श्रीदेव्याः शरणं गतः ।  
सद्धर्मं स्वयम् आकर्ण्य लोकाश् च श्रावय प्रभो ॥ र्म्_३८।९५३{९०} ॥  
सर्वेषाम् अपि संसारे धर्म एव सुहृत् सखा ।  
तस्माद् अत्र प्रयत्नेन धर्म एव समर्ज्यां ।  
धर्मं तु सर्वधर्माणां प्रश्रेष्ठं सौगतं वरं ॥ र्म्_३८।९५४{९१} ॥  
यतः सर्वत्र लोकेषु संसारे भद्रता सदा ।  
तस्मात् सर्वत्र संसारे सदा भद्रं समीप्सुभिः ।  
सत्कृत्य सौगतं धर्मं श्रोतव्यं श्रद्धयादरात् ॥ र्म्_३८।९५५{९२} ॥  
ये ऽप्य् अत्र सौगतं धर्मं शृण्वन्ति श्रद्धयादरात् ।  
दुर्गतीं ते न गछन्ति संयान्ति सद्गतीं सदा ॥ र्म्_३८।९५६{९३} ॥  
ये चापि सौगतं धर्मं श्रावयन्ति परान् अपि ।  
ते ऽपि न दुर्गतीं यान्ति यान्ति सद्गतिम् एव हि ॥ र्म्_३८।९५७{९४} ॥  
यश् चापि सौगतं धर्मं प्रभाषति प्रबेधयन् ।  
सो ऽपि न दुर्गतिं याति सम्प्रयायात् सुखावतीं ॥ र्म्_३८।९५८{९५} ॥  
यस्यापि स्यात् कलौ पञ्चकषायक्लेशसङ्कुले ।  
दुर्लभं सौगतं धर्मं वक्ता श्रोता च दुर्लभः ॥ र्म्_३८।९५९{९६} ॥  
तदा तान् क्लेशिताल् लोकान् दृष्ट्वा घृणादयाहतः ।  
स्वकायजीवितस्नेहं त्यक्त्वा यो धर्मम् आदिशेत् ॥ र्म्_३८।९६०{९७} ॥  
स एव हि महाभिज्ञो धीरः सुधीर् विचक्षणः ।  
सर्वक्लेशविजेता च मारजित् स्याज् जिनात्मजः ॥ र्म्_३८।९६१{९८} ॥  
यश् चापि च तदा क्लेशसङ्घसमाकुले तथा ।  
त्यक्तः स्वप्राणकायो यः सद्धर्मं शृणुयान् मुदा ॥ र्म्_३८।९६२{९९} ॥  
सापि धीरो महावीरः सर्वक्लेशाभिमर्दकः ।  
सम्बोधिमार्गसम्प्राप्तो ज्ञातव्यो हि जिनप्रियः ॥ र्म्_३८।९६३{१००} ॥  
यश् चाप्य् एव कलौ काले सद्धर्मान्तर्हिते तथा ।  
निस्नेहस्वासुकायो यः सद्धर्मं श्रावयेत् परान् ॥ र्म्_३८।९६४{१} ॥  
स ऽपि स्यात् सुगतपुत्रो महाधीरो विशारदः ।  
सर्वसर्वहिताकाङ्क्षी बोधिसत्वः सुधीः कृती ॥ र्म्_३८।९६५{२} ॥  
यश् चापि परतः श्रुत्वा सद्धर्मं सौगतोदितं ।  
अनुमोदेत् प्रसन्नात्मा सो ऽपि स्यात् सुगतात्मजः ॥ र्म्_३८।९६६{३} ॥  
सर्वतीर्थाभिषेके यत् पुण्यं तत् सर्वम् आप्नुयुः ।  
सर्वत्र सज्जना नूनं कर्त्तव्यं नात्र संशयं ॥ र्म्_३८।९६७{४} ॥  
यावन्तः प्राणिनः सत्वास् तान् सर्वान् यो हि पालयेत् ।  
तस्य यावन् महत्पुण्यं तत् सर्वं ते समाप्नुयुः ॥ र्म्_३८।९६८{५} ॥  
(र्म् ४७९)  
यावन्तो भिक्षवो ऽर्हन्तस् तान् सर्वान् यः समर्चयेत् ।  
तस्य पुण्यफलं यावत् तत् सर्वं ते ह्य् अवापुयुः ॥ र्म्_३८।९६९{६} ॥  
यावत् प्रत्येकबुद्धाश् च तान् सर्वान् यो भजेन् मुदा ।  
यावत् पुण्यफलं तस्य लभेयुस् ते ततो ऽर्थिकं ॥ र्म्_३८।९७०{७} ॥  
यावन्तः सुगताश् चापि तान् सर्वान् यः सदा भजेत् ।  
यावत् पुण्यं महत् तस्य लभेयुस् ते ततो ऽधिकं ॥ र्म्_३८।९७१{८} ॥  
यावन्तो भूतले गवस् तान् सर्वाञ् छ्रद्धया ददेत् ।  
तस्य यावन् महत्पुण्यं प्राप्नुयुस् ते ततो ऽधिकं ॥ र्म्_३८।९७२{९} ॥  
मेरुप्रमाणसौवर्णरत्नराशिं च यो ददेत् ।  
तस्य पुण्यम् असङ्ख्येयं प्रयायुस् ते ततो ऽधिकं ॥ र्म्_३८।९७३{१०} ॥  
साब्धिशैलं महीं सर्वां श्रद्धया यः समर्प्पयेत् ।  
तस्य बहुतरं पुण्यं सम्यायुस् ते ततो ऽधिकं ॥ र्म्_३८।९७४{११} ॥  
सौषधीद्रव्यभोग्यादीन् प्रदद्याच् छ्रद्धयापि च ।  
तस्य पुण्यम् असङ्ख्येयं लभेयुस् ते ततो ऽधिकं ॥ र्म्_३८।९७५{१२} ॥  
यस्य कल्पसहस्राणि तृणाम्बुप्राशनस्तयेत् ।  
यावन्तस्य महत्पुण्यं लभेयुस् ते ततो ऽधिकं ॥ र्म्_३८।९७६{१३} ॥  
यज्ञकोटिसहस्राणि कुर्याद् यः श्रद्धया मुदा ।  
तावत् तस्य महत्पुण्यं प्राप्नुयुस् ते ततो ऽधिकं ॥ र्म्_३८।९७७{१४} ॥  
एवं यावन्ति पुण्यानि दानव्रतोद्भवान्य् अपि ।  
सन्ति ततो ऽधिकं पुण्यं ते सर्वे समवाप्नुयुः ॥ र्म्_३८।९७८{१५} ॥  
इति सत्यं समाख्यातं सर्वैर् अपि मुनीश्वरैः ।  
एतन् मे गुरुणादिष्टं श्रुतं मया च वक्ष्यते ॥ र्म्_३८।९७९{१६} ॥  
एतत् सत्यं परिज्ञाय यदि सम्बोधिम् इछसि ।  
सदा सद्धर्मम् आकर्ण्य त्रिरत्नभजनं कुरु ॥ र्म्_३८।९८०{१७} ॥  
प्रजाश् चापि महाराज बोधयित्वा प्रयत्नतः ।  
बोधिमार्गे प्रतिष्ठाप्य पालयस्व समाहितः ॥ र्म्_३८।९८१{१८} ॥  
ततस् ते मङ्गलं नित्यं सर्वत्रापि भवेद् ध्रुवं ।  
क्रमाद् बोधिं समासाद्य सम्बुद्धपदम् आप्नुयाः ॥ र्म्_३८।९८२{१९} ॥  
एतत् तेनार्हतादिष्टं श्रुत्वाशोकः स भूपतिः ।  
तथेत्य् अभ्यनुमोदित्वा प्राभ्यनन्दत् सपार्षदः ॥ र्म्_३८।९८३{२०} ॥  
ततः स उपगुप्तो ऽर्हन् विहारे समुपाश्रयेत् ।  
सो ऽशोको ऽपि महाराजस् तथा धर्मं सदाचरत् ॥ र्म्_३८।९८४{२१} ॥  
एतद् एवं समाख्याय जयश्री स जिनात्मजः ।  
सर्वासां शिष्यसङ्घांश् च समामन्त्र्यैवम् आदिशत् ॥ र्म्_३८।९८५{२२} ॥  
सुभाषितमहारत्नमालाम् इमां प्रभाषति ।  
यो यत्र मेव शृण्वन्ति श्रावयन्त्य् अपि ये मुदा ॥ र्म्_३८।९८६{२३} ॥  
श्रुत्वानुमोदन्ति ये च दृष्ट्वा नमन्ति ये मुदा ।  
सत्कृत्य श्रद्धया नित्यं समभ्यर्च्य भजन्ति ये ॥ र्म्_३८।९८७{२४} ॥  
एतेषां तत्र सर्वेषां भवन्तु मङ्गलं सदा ।  
जयश्री परिवृद्धास्तु सर्वत्र सर्वदापि च ॥ र्म्_३८।९८८{२५} ॥  
ईतय उपसर्गाश् च सर्वे विघ्नगणा अपि ।  
दुष्टा मारगणांश् चापि विलयं यान्तु सर्वदा ॥ र्म्_३८।९८९{२६} ॥  
गृहेषु सर्वदा तेषं लक्ष्मीस् तिष्ठतु सुस्थिराः ।  
(र्म् ४८०)  
धर्मार्थकामभोग्याश् च संसिद्ध्यन्तु स मेधिताः ॥ र्म्_३८।९९०{२७} ॥  
नीरोगा सुचिरायुष्का भवन्तु ते सुखान्विताः ।  
विरतपापकर्माणः प्रचरन्तु शुभे सदा ।  
त्रिरत्नभजनं कृत्वा भवन्तु ब्रह्मचारिणः ॥ र्म्_३८।९९१{२८} ॥  
सर्वसत्वहितैः कृत्वा भुक्त्वा भद्रसुखं सदा ।  
क्रमात् पारमिताः पूर्य व्रजन्तु सौगतं पदं ॥ र्म्_३८।९९२{२९} ॥  
एतत्पुण्यानुभावेन तत्र सर्वत्र सर्वदा ।  
भवन्तु मङ्गलं नित्यं सुभिक्षं निरुपद्रवं ॥ र्म्_३८।९९३{३०} ॥  
सर्वे सत्वाश् च सद्धर्मं साधयन्तु समुद्यताः ।  
त्रिरत्नभजनोत्साहैः सर्वे व्रजन्तु सौगतिं ॥ र्म्_३८।९९४{३१} ॥  
काले वर्षन्तु मेघाश् च भूयाच् छस्यवती मही ।  
बहुक्षीरप्रदा गावो भवन्तु वत्सलान्विताः ॥ र्म्_३८।९९५{३२} ॥  
सर्वदा सुफलैः पुष्पं वृक्षाः सन्तु समन्विताः ।  
राजा भवन्तु धार्मिष्ठो नयस्थाः सन्तु मन्त्रिणः ॥ र्म्_३८।९९६{३३} ॥  
सर्वे सैन्याश् च योधारो जयन्तु दूर्जनान् नरीन् ।  
सर्वेतयः प्रशाम्यन्तु सन्तु सौख्यान्विताः प्रजाः ॥ र्म्_३८।९९७{३४} ॥  
नीरुजाः सुखसम्पन्नाः श्रीसम्पत्तिसमन्विताः ।  
ब्रह्मादि लोकपालाश् च दशदिक्पा महर्द्धिकाः ।  
विघ्नाञ् जित्वा शुभं कृत्वा पालयन्तु प्रजाः सदा ॥ र्म्_३८।९९८{३५} ॥  
सर्वे त्रैधातुलोकाश् च कृत्वा मैत्रीं परस्परं ।  
त्रिरत्नभजनं कृत्वा चरन्तु बोधिचारिकां ॥ र्म्_३८।९९९{३६} ॥  
सर्वे भद्राणि पश्यन्तु मा कश्चित् पापम् आचरत् ।  
सर्वत्र शासनं बौद्धं धृत्वा यान्तु जिनालयं ॥ र्म्_३८।१०००{३७} ॥  
एवं जयश्रीर् मुनिराजकल्पः सम्बोधिचर्याप्रविकाशहेतोः ।  
सर्वान् स्वशिष्यान् परिबोधयन् सः समादिदेश श्र्यवदानमालां ।  
श्रुत्वापि ते सर्व उदारचित्ताः श्रुत्वा सलोका अभिनन्द्यमानाः ।  
सद्धर्मम् आश्रित्य सदा त्रिरत्नं भक्त्या भजन्त व्यहरन् प्रमादा ॥ र्म्_३८।१००१{३८} ॥  
यत्रेदं सूत्रराजेन्द्रं प्रावर्त्तयेत् कलाव् अपि भाषेद् यः शृणुयाद् यश् च श्रावयेद् यश् च चारयेत् ।  
एतेषां तत्र सर्वेषां सम्बुद्धाः सकला सदा कृपादृष्ट्या समालोक्य कुर्वन्तु भद्रम् आभवं सर्वाः पारमिता देव्यस् तेसां तत्र सदा शिवं ।  
कुर्वन्त्यो बोधिसम्भारं पूरयन्तु जगद्धिते ।  
अनेन सद्धर्मरसामृतेन सर्वज्ञभास्वद्वदनोद्भवेन ।  
क्लेशानलप्रह्वरिर् आतुरासु प्रजासु दुःखं प्रशमो ऽस्तु नित्यं ॥ र्म्_३८।१००२{३९} ॥  
  
  
++ इति सुभाषितरत्नावदानतत्वे वसुधारा व्रतकथा समाप्ता ++  
  
  
श्रेयो ऽस्तु सम्वत् १०२८ माघमासे कृष्णपक्षे द्वितीयायां तिथौ पूर्वफाल्गुणीनक्षत्रे सुद्धयोगे बुधवासरे कुम्भराशिगते सवितरि सिंहराशिगते चन्द्रमसि एतद्दिने सम्पूर्णम् इदैः पुस्तकं (र्म् ४८१) मानदेवसंस्कारितचक्रमहाविहारे निवासितः वज्राचार्य्यश्रीधर्म्मराजेन लिखितम् इदं पुस्तकम् एतत्पुण्येन धर्म्मार्थकाममोक्षान् प्राप्तिम् अस्तु श्वपुस्तकसुनानं लोभयायमदु ॥  
  
  
  
  
