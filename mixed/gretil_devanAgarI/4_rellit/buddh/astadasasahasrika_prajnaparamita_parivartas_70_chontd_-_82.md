---
title: Astadasasahasrika Prajnaparamita, Parivartas 70 (contd.) - 82

---
## Intro
  
  
  
  
 Astadasasahasrika Prajnaparamita, Parivartas 70 (contd.) - 82   
  
  
  
  
Astadasasahasrika Prajnaparamita, Parivartas 70 (contd.) - 82  
Based on the edition by Edward Conze:  
The Gilgit manuscript of the Aṣṭādaśasāhasrikāprajñāpāramitā,  
chapters 70 to 82, corresponding to the 6th, 7th and 8th Abhisamayas.  
Roma 1974 (Serie Orientale Roma, 46) = AdSPG II  
  
  
Input by Klaus Wille (Göttingen, Germany)  
  
  
  
BOLD for pagination of Conze's ed.  
ITALICS for restored parts  
  
  
  
  
  


## पाठः
  
  
  
  
  
  
  
अष्टादशसाहस्रिका प्रज्ञापारमिता, परिवर्तस् ७० (चोन्त्द्।) - ८२  
  
  
  
  
॥। लेअड़् ब्रोकेन् ओड़्ड़् हेरे  
  
  
वि। अभिसमय  
(विअ) [ड़्। २६५अ] सुभूतीर् आह: यदि भगवं बोधिसत्त्वो महासत्त्वो ऽभावस्वभावेषु सर्वधर्मेष्व् अनुत्तरां सम्यक्सम्बोधिम् अभिसम्बुध्यते। तत् कथं भगवन्न् अभावस्वभावेषु सर्वधर्मेषु बोधिसत्त्वस्य महासत्त्वस्य अनुपूर्वक्रिया प्रज्ञायते ऽनुपूर्वशिक्षा अनुपूर्वप्रतिपत् प्रज्ञायते यया अनुपूर्वक्रियया अनुपूर्वशिक्षया अनुपूर्वप्रतिपदा अनुत्तरां सम्यक्सम्बोधिम् अभिसम्बुध्यते?  
  
भगवान् आह: इह सुभूते बोधिसत्त्वेन महासत्त्वेन पूर्वम् एवैवं श्रुतं भवति। बुद्धानां भगवताम् अन्तिकाद् बोधिसत्त्वानां महासत्त्वानां बुद्धधर्मैः पर्युपासितानाम् अर्हतां वा अन्तिकाद् अनागामिनां वा सकृदागामिनां वा। स्रोतआपन्ननां वा। अभावस्वभावत्वं बुद्धानां भगवताम् अभावस्वभावत्वम् अभावस्वभावत्वं बोधिसत्त्वानां महासत्त्वानां प्रत्येकबुद्धानाम् अभावस्वभावत्वम् अर्हताम् अभावस्वभावत्वम् अनागामिनाम् अभावस्वभावत्वम् स्रोतआपन्नानाम् अभावस्वभावत्वं सर्वार्याणां। नास्ति सर्वसंस्काराणां स्वभावः। अन्तशावालाग्रकोटिस्थानमात्रम् अपि: तस्य खलु पुनर् बोधिसत्त्वस्य महासत्त्वस्य एवं भवति ॥। यावत् स्रोतआपन्नानां, यद्य् अहम् अनुत्तरां सम्यक्सम्बोधिम् अभिसम्भोत्स्ये यदि वा न अभिसम्भोत्स्ये, अभाव एव सर्वधर्माः। यन्व् अहम् अनुत्तरां सम्यक्सम्बोधिम् अभिसम्बुध्य सत्त्वान् भावसञ्ज्ञायां चरतः अभा ॥। वे प्रतिष्ठापयेयं, स खलु पुनः सुभूते बोधिसत्त्वो महासत्त्वो ऽनुत्तरस्यै सम्यक्सम्बोधये सम्प्रतिष्ठत सर्वसत्त्वानां परिनिर्वाणाय स अनुपूर्वक्रियायाम् आरभते अनुपूर्वशिक्षा अनुपूर्वप्रतिपदं (अद्स्प्ग् इइ २) यत्र शिक्षित्वा पौर्वका बोधिसत्त्वा महासत्त्वा अनुत्तरां सम्यक्सम्बोधिम् अभिसम्बुद्धाः।  
  
(वि, १-६) स प्रथमम् एव षट्सु पारमितासु चरति यदुत दानपारमितायां शीलपारमितायां क्षान्तिपारमितायां [ड़्। २६५ब्] वीर्यपारमितायां ध्यानपारमितायां प्रज्ञापारमितायां।  
  
(वि १) स दानपारमितायां चरन्न् आत्मना च दानं ददाति परं च दानपारमितायां प्रतिष्ठापयति, दानस्य च वर्णं भाषते, ये च अन्ये दानपारमितायां चरन्ति तेषाम् अपि च वर्णवादी भवति समनुज्ञः। स तेन दानेन महाभोगस्कन्धं प्रतिलभते। स दानं त्यजति दानं ददाति विगतमत्सरेण चित्तेन। अन्नम् अन्नार्थिकेभ्यो पानं पानार्थिकेभ्यो ॥। केभ्यो गन्धं गन्धार्थिकेभ्यो माल्यं माल्यार्थिकेभ्यो विलेपनं विलेपनार्थिकेभ्यः शयनं शयनार्थिकेभ्यो ॥। ति। स तेनैव दानेन शीलस्कन्धं रक्षति। देवमाहन्त्यं च मनुष्यमाहन्त्यं च प्रतिलभते ॥। शीलस्कन्धं प्रतिलभते समाधिस्कन्धं प्रतिलभते प्रज्ञास्कन्धं प्रतिलभते विमुक्तिस्कन्धं प्रतिलभते। विमुक्तिज्ञानदर्शनस्कन्धं प्रतिलभते। स तेनैव दानेन समन्वागतः श्रावकप्रत्येकबुद्धभूमी अतिक्रामति, श्रावकप्रत्येकबुद्धभूमी अतिक्रम्य बोधिसत्त्वन्यामम् अवक्रामति। बोधिसत्त्वन्यामम् अवक्रम्य बुद्धक्षेत्रं परिशोध्य सत्त्वां परिपाच्य सर्वाकारज्ञताम् अनुप्राप्नोति। सर्वाकारज्ञताम् अनुप्राप्य धर्मचक्रं प्रवर्तयति, धर्मचक्रं प्रवर्त्य सत्त्वांस् त्रिषु यानेषु प्रतिष्ठाप्य तां? संसारात् परिमोचयति। एवं खलु सुभूते बोधिसत्त्वस्य महासत्त्वस्य दानेन अनुपूर्वक्रिया प्रज्ञायते अनुपूर्वशिक्षा अनुपूर्वप्रतिपत् प्रज्ञायते। तच् च सर्वं नोपलभ्यते। तत् कस्य हेतोः? तथा ह्य् अस्य स्वभावो नास्ति।  
  
(वि २) पुनर् अपरं सुभूते बोधिसत्त्वो महासत्त्व प्रथमचित्तोत्पादम् उपादाय आत्मना च शीलपारमितायां चरति। परं च शीलपारमितायां प्रतिष्ठापयति, शीलस्य च वर्णं भाषते, ये च अन्ये शीलपारमितायां चरन्ति तेषाम् अपि वर्णवादी भवति समनुज्ञः। स तेन शीलेन देवमाहन्त्यं च मनुष्यमाहन्त्यं च प्रतिलभते। स तेन शीलेन सत्त्वांस् शीले प्रतिष्ठापयति समाधौ प्रतिष्ठापयति प्रज्ञायां प्रतिष्ठापयति विमुक्तौ प्रतिष्ठापयति। विमुक्तिज्ञानदर्शने प्रतिष्ठापयति। स तेन शीलेन समन्वागतः श्रावकप्रत्येकबुद्धभूमी (अद्स्प्ग् इइ ३) अतिक्रामति श्रावकप्रत्येकबुद्धभूमी अतिक्रम्य तेनैव शीलस्कन्धेन समाधिस्कन्धेन प्रज्ञास्कन्धेन विमुक्तिस्कन्धेन विमुक्तिज्ञानदर्शनस्कन्धेन ॥। सत्त्वांस् त्रिषु यानेषु प्रतिष्ठाप्य संसारात् परिमोचयति। एवं खलु सुभूते बोधिसत्त्वस्य महासत्त्वस्य शीलेन अनुपूर्वक्रिया प्रज्ञायते। अनुपूर्वशिक्षा अनुपूर्वप्रतिपत् प्रज्ञायते। तच् च सर्वं नोपलभ्यते। तत् कस्य हेतोः? तथा ह्य् अस्य स्वभावो नास्ति।  
  
(वि ३) पुनर् अपरं सुभूते बोधिसत्त्वो महासत्त्व प्रथमचित्तोत्पादम् उपादाय आत्मना च क्षान्तिपारमितायां चरति। परांश् च क्षान्तिपारमितायां प्रतिष्ठापयति, क्षान्त्या च वर्णं भाषते, ये च अन्ये क्षान्तिपारमितायां चरन्ति तेषाम् अपि वर्णवादी भवति समनुज्ञः। स क्षान्तिपारमित् ॥। शीले प्रतिष्ठापयति समाधौ प्रतिष्ठापयति प्रज्ञायां प्रतिष्ठापयति विमुक्तौ प्रतिष्ठापयति [ड़्। २६६अ] विमुक्तिज्ञानदर्शने प्रतिष्ठापयति। स तेन शीलस्कन्धेन च समाधिस्कन्धेन च प्रज्ञास्कन्धेन च विमुक्तिस्कन्धेन च विमुक्तिज्ञानदर्शनस्कन्धेन च ॥। शीलस्कन्धेन समाधिस्कन्धेन प्रज्ञास्कन्धेन विमुक्तिस्कन्धेन विमुक्तिज्ञानदर्शनस्कन्धेन च बोधिसत्त्वन्यामम् अवक्रामति सत्त्वान् त्रिषु यानेषु प्रतिष्ठाप्य संसारात् परिमोचयति। एवं खलु सुभूते बोधिसत्त्वस्य महासत्त्वस्य क्षान्त्यानुपूर्वक्रिया प्रज्ञायते। तच् च सर्वं नोपलभ्यते। तत् कस्य हेतोः? तथा ह्य् अस्य स्वभावो नास्ति।  
  
(वि ४) पुनर् अपरं सुभूते ॥। ते। कुशलेषु धर्मेषु। परं च वीर्ये समादापयति। वीर्यस्य च वर्णं भाषते, ये च अन्ये वीर्यम् आरभन्ते तेषाम् अपि वर्णवादी भवति समनुज्ञः। ॥। शीले प्रतिष्ठापयति समाधौ प्रतिष्ठापयति। प्रज्ञायां प्रतिष्ठापयति। विमुक्तौ प्रतिष्ठापयति। विमुक्तिज्ञानदर्शने प्रतिष्ठापयति शीलस्कन्धेन च समाधिस्कन्धेन च प्रज्ञास्कन्धेन च विमुक्तिस्कन्धेन च विमुक्तिज्ञानदर्शनस्कन्धेन च श्रावकप्रत्येकबुद्धभूमी अतिक्रम्य तेनैव शीलस्कन्धेन समाधिस्कन्धेन प्रज्ञास्कन्धेन विमुक्तिस्कन्धेन विमुक्तिज्ञानदर्शनस्कन्धेन ॥। चत्? सत्त्वां त्रिषु यानेषु प्रतिष्ठाप्य संसारात् परिमोचयति। एवं (अद्स्प्ग् इइ ४) खलु सुभूते बोधिसत्त्वस्य महासत्त्वस्य वीर्येण अनुपूर्वक्रिया प्रज्ञायते अनुपूर्वशिक्षा अनुपूर्वप्रतिपत् प्रज्ञायते। तच् च सर्वं नोपलभते। तत् कस्य हेतोः? तथा ह्य् अस्य स्वभावो नास्ति।  
  
(वि ५) पुनर् अपरं सुभूते बोधिसत्त्वो महासत्त्वः प्रथमचित्तोत्पादम् उपादाय आत्मना च ध्यानानि समापद्यते ॥। म्य समापत्तिषु प्रतिष्ठापयति। ध्यानानां च वर्णां भाषते। अप्रमाणानाम् आरूप्यसमापत्तिनां ॥। ऽपि वर्णवादी भवति समनुज्ञः। स तत्र ध्यानेषु स्थित्वा अप्रमाणेष्व् आरूप्यसमापत्तिषु च स्थित्वा। ॥। शीले प्रतिष्ठापयति समाधौ प्रतिष्ठापयति प्रज्ञायां प्रतिष्ठापयन्ति। विमुक्तौ प्रतिष्ठापयति। विमुक्तिज्ञानदर्शने प्रतिष्ठापयति। स तेन शीलस्कन्धेन च समाधिस्कन्धेन प्रज्ञास्कन्धेन विमुक्तिस्कन्धेन च विमुक्तिज्ञानदर्शनस्कन्धेन च श्रावकप्रत्येकबुद्धभूमी अतिक्रम्य तेनैव च शीलस्कन्धेन समाधिस्कन्धेन प्रज्ञास्कन्धेन विमुक्तिस्कन्धेन विमुक्तिज्ञानदर्शनस्कन्धेन ॥। एवं खलु सुभूते बोधिसत्त्वस्य महासत्त्वस्य ध्यानेन अनुपूर्वक्रिया प्रज्ञायते, तच् च सर्वं नोपलभते। तत् कस्य हेतोः? तथा ह्य् अस्य स्वभावो नास्ति।  
  
(वि ६) पुनर् अपरं सुभूते बोधिसत्त्वो महासत्त्वः प्रथमचित्तोत्पादम् उपादाय प्रज्ञापारमितायां चरं सत्त्वान् दाने प्रतिष्हापयति। शीले प्रतिष्ठापयति। समाधौ प्रतिष्ठापयति प्रज्ञायां प्रतिष्ठापयति विमुक्तौ प्रतिष्ठापयति विमुक्तिज्ञानदर्शने प्रतिष्ठापयति। [ड़्। २६६ब्] प्रज्ञापारमितायां चरत आत्मना ॥। क्षान्त्या सम्पादयति। वीर्यम् आरभते। ध्यान् ॥। प्रतिष्ठापयति। दानस्य च वर्णं भाषते शीलस्य क्षान्त्या वीर्यस्य ध्यानानां प्रज्ञायाश् च वर्णं भाषते। ये च अन्ये ॥। भावयन्ति तेषाम् अपि वर्णवादी भवति। समनुज्ञः। स तया दानपारमितयाः शीलपारमितया क्षान्तिपारमितया वीर्यपारमितया ध्यानपारमितया प्रज्ञापारमितया स्रावकप्रत्येकबुद्धभूमी अतिक्रामति श्रावकप्रत्येकबुद्धभूमी अतिक्रम्य बोधिसत्त्वन्यामम् अवक्रामति। बुद्धक्षेत्रं परिशोध्य सत्त्वां परिपाच्य सर्वाकारज्ञाताम् अनुप्राप्नोति। सत्त्वांस् त्रिषु यानेषु प्रतिष्ठाप्य संसारात् परिमोचयति। तच् च सर्वं नोपलभते। तत् कस्य हेतोस्? तथा ह्य् अस्य स्वभाव नास्ति।  
  
(अद्स्प्ग् इइ ५) (वि ७-१२) पुनर् अपरं सुभूते बोधिसत्त्वो महासत्त्वो ऽनुपूर्वक्रियां शिक्षते ऽनुपूर्वशिक्षायाम् अनुपूर्वप्रस्थाने। स प्रथमचित्तोत्पादम् उपादाय सर्वाकारज्ञताप्रतिसंयुक्तैर् मनसिकारैर् अभावस्वभावान् सर्वधर्मान् अधिमुच्यते। स बुद्धानुस्मृतिं भावयति। धर्मानुस्मृतिं भावयति सङ्घानुस्मृतिं। शीलानुस्मृतिं त्यागानुस्मृतिं देवतानुस्मृतिं भावयति।  
  
(वि ७) कथञ् च सुभूते बोधिसत्त्वो महासत्त्वः बुद्धानुस्मृतिं भावयति? इह सुभूते बोधिसत्त्वो महासत्त्वः तथागतम् अर्हन्तं सम्यक्सम्बुद्धं न रूपतो मनसिकरोति। न वेदनातो ॥। तत् कस्य हेतोः? तथा हि रूपस्य स्वभावो नास्ति, यस्य स्वभावो नास्ति सो ऽभावः, वेदनायाः सञ्ज्ञायाः संस्काराणां विज्ञानस्य स्वभावो नास्ति यस्य स्वभावो नास्ति सो ऽभावः। तत् कस्य हेतोः? अस्मृत्य् अमनसिकारो हि बुद्धानुस्मृतिः।  
  
पुनर् अपरं सुभूते तथागतो ऽर्हन् सम्यक्सम्बुद्धो न द्वातृंशता महापुरुषलक्सणैर् मनसिकर्तव्य न: सुवर्णवर्ण? कायतो मनसिकर्त्व्य ॥। तत् कस्य हेतोस्? तथा हि कायस्य प्रभाया अनुव्यञ्जनानां च स्वभावो नास्ति यस्य स्वभावो नास्ति सः अभावः। तत् कस्य हेतोः? अस्मृत्य् अमनसिकारो हि बुद्धानुस्मृतिः।  
  
पुनर् अपरं सुभूते तथागतो ऽर्हन् सम्यक्सम्बुद्धो न शीलस्कन्धतो मनसिकर्त्व्यो न समाधिस्कन्धतो न प्रज्ञास्कन्धतो न विमुक्तिस्कन्धतो न विमुक्तिज्ञानदर्शनस्कन्धतो मनसिकर्त्व्यः। तत्कस्य हेतोः? तथा हि शीलस्कन्धस्य समाधिस्कन्धस्य प्रज्ञास्कन्धस्य विमुक्तिस्कन्धस्य विमुक्तिज्ञानदर्शनस्कन्धस्य स्वभावो नास्ति यस्य स्वभावो नास्ति सः अभावः। तत् कस्य हेतोः? अस्मृत्य् अमनसिकारो हि बुद्धानुस्मृतिः।  
  
पुनर् अपरं सुभूते तथागतो ऽर्हन् सम्यक्सम्बुद्धो न दशभिस् तथागतबलैर् मनसिकर्तव्यः। न चतुर्भ्यो वैशारद्येभ्यो न चतसृभ्य प्रतिसंविद्यो न महामैत्र्या न महाकरुणया न अष्टादशभिर् आवेणिकैर् बुद्धधर्मैर् मनसिकर्त्व्यः। तत् कस्य हेतोः? तथा हि तेषां स्वभावो नास्ति [ड़्। २६७अ] यस्य स्वभवो नास्ति स अभावः। तत् कस्य हेतोः? अस्मृत्य् अमनसिकारो हि बुद्धानुस्मृतिः।  
  
पुनर् अपरं सुभूते तथागतो ऽर्हन् सम्यक्सम्बुद्धो न प्रतीत्यसमुत्पादाद् मनसिकर्तव्यो। तत् कस्य हेतोः? तथा ह्य् अस्य स्वभावो नास्ति यस्य स्वभावो नास्ति। सः अभावः। तत् कस्य हेतोः? अस्मृत्य् अमनसिकारो हि बुद्धानुस्मृतिः।  
  
(अद्स्प्ग् इइ ६) एवं खलु सुभूते बोधिसत्त्वेन महासत्त्वेन प्रज्ञापारमितायां चरता बुद्धानुस्मृतिर् मनसिकर्त्व्या। एवं खल्व् अस्य अनुपूर्वक्रिया प्रज्ञायते ऽनुपूर्वशिक्षा अनुपूर्वप्रस्थानं, स इह अनुपूर्वक्रिययाम् अनुपूर्वशिक्षायाम् अनुपूर्वप्रस्थाने शिक्षमाण अनुपूर्वप्रस्थानैश् चत्वारी स्मृत्युपस्थानानि परिपूरयति ॥। प्रहाणानि चतुरर्द्धिपादान् पञ्चेन्द्रियाणि पञ्चबलानि सप्तबोध्यङ्गान्य् आर्याष्टाङ्गं मार्गम् ॥। सर्वाकारज्ञतार्ण् परिपूरयत्य् अभावस्वभावयोगेन। स अभावत एव सर्वधर्मान् अभिसम्बुध्यते। यत्र स्वभावसञ्ज्ञा ऽपि नास्ति।  
  
(वि ८) कथञ् च सुभूते बोधिसत्त्वेन महावत्त्वेन धर्मानुस्मृतिर् भावयितव्या? इह सुभूते बोधिसत्त्वेन महासत्त्वेन प्रज्ञापारमितायां चरता न कुशलधर्मा मनसिकर्तव्या न अकुशला धर्मा मनसिकर्तव्या न व्याकृता न अव्याकृता न लौकिका न लोकोत्तरा न सामिषा न निरामिषा न आर्या न अनार्या न सास्रवा ना अनास्रवा न कामधातुपर्यापन्ना न रूपधातुपर्यापन्ना न आरूप्यधातुपर्यापन्ना ॥। तथा हि तेषां धर्माणां स्वभावो नास्ति यस्य स्वभावो नास्ति। सः अभावः। अभाव स्मृत्य् अमनसिकारो हि धर्मानुस्मृति। इह अ? धर्म ॥। अभिसम्बुध्यते। यत्र स्वभावसञ्ज्ञास्य भावसञ्ज्ञापि नास्ति। एवं खलु सुभूते बोधिसत्त्वेन महासत्त्वेन प्रज्ञापारमितायां चरता धर्मानुस्मृतिर् भावयितव्या।  
  
(वि ९) कथञ् च सुभूते बोधिसत्त्वेन महासत्त्वेन सङ्घानुस्मृतिर् भावयितव्या? इह सुभूते बोधिसत्त्वेन महासत्त्वेन ॥। विमुक्तिविमुक्तिज्ञानदर्शनसम्पन्नाश् चत्वारि पुरुषयुगानि अष्टौ पुरुषपुद्गलास् तत् कस्य हेतोः? ॥। एवमन(? ) पि कर्तव्यः। तत् कस्य हेतोः? तथा हि तस्य स्वभावो नास्ति सः अभावः। अस्मृत्य् अमनसिकारो हि सङ्घानुस्मृतिः। ॥। ष्राप्नोत्य् [?] अस्मृत्य् अमनसिकारेण। एवं खलु सुभूते बोधिसत्त्वेन महासत्त्वेन सङ्घानुस्मृतिर् भावयितव्या।  
  
(वि १०) कथञ् च सुभूते बोधिसत्त्वेन महासत्त्वेन शीलानुस्मृतिर् भावयितव्या? इह सुभूते बोधिसत्त्वेन महासत्त्वेन प्रज्ञापारमितायां चरता प्रथमचित्तोत्पादम् उपादाय ॥। समाधिसंवर्तनीयै [ड़्। २६७ब्] शीलैः समन्वागतेन तानि शीलान्य् अभावस्वभावतो मनसिकर्तव्यानि यत्राञ्चापि स्मृतिकर्म नास्ति कः पुनर् (अद्स्प्ग् इइ ७) स्मृतिविगमः। तत् कस्य हेतोस्? ॥। यत्र स्वभावसञ्ज्ञापि नास्ति।  
  
(वि ११) कथं च सुभूते बोधिसत्त्वेन महासत्त्वेन प्रज्ञापारमितायानि चरता त्यागानुस्मृतिर् भावयितव्या? ॥। सामिष त्यागो यदि वा धर्मत्यागः यत्र परित्यज्यता चित्तम् एव नोत्पादयितव्यं। ददामि वा न ददामि वा। परित्यजामि वा न परित्यजामि वा ॥। तत् कस्य हेतोः? तथा हि तेषां स्वभावो नास्ति, स एवं त्यागानुस्मृत्यां चरञ्च् छिक्षमाणो ऽनुपूर्वेण यावत् सर्वाकारज्ञताम् अनुप्रापयति।  
  
(वि १२) कथञ् च सुभूते बोधिसत्त्वेन महासत्त्वेन प्रज्ञापारमितायां चरता देवतानुस्मृतिर् भावयितव्या? ॥। चातुर्महाराजकायिकेषु देवेषु उपपन्ना यावत् परनिर्मितवशवर्तिषु देवेषु उपपन्नास् ते अभावस्वभावतो मनसिकर्तव्याः। ॥। गेन ता देवता। मनसिकर्तव्याः। यत्राञ्चापि स्मृतिकर्म नास्ति, स एवं मनसिकुर्वन्न् अनुपूर्वेण यावत् सर्वाकारज्ञतां मनसिकरोति। ॥। [वा आरूप्य व च म द?] अनागामिनस् ते अभावतो मनसिकर्तव्याः। तत् कस्य हेतोः? तथा हि तेषां स्वभावो नास्ति। येषां स्वभावो नास्ति ते ऽभावा। ॥। यत्राञ्चापि स्मृतिकर्म नास्ति, स एवं मनसिकुर्वन्न् अनुपूर्वेण यावत् सर्वाक्रारज्ञतां मनसिकरोति। ॥। पुनर् मनसिकुर्वतो ऽअनुपूर्वक्रिया प्रज्ञायते अनुपूर्वशिक्षा अनुपूर्वप्रस्थानं प्रज्ञायते। ॥।  
  
(वि १३) पुनर् अपरं सुभूते बोधिसत्त्वेन महासत्त्वेन प्रज्ञापारमितायां चरता अनुपूर्वक्रिया अनुपूर्वशिक्षा अनुपूर्वप्रस्थानम् अभावस्वभावयोगेन आध्यात्मशून्यतायां शिक्षितव्यं। ॥। महाकरुणायां शिक्षितव्यं। स च बोधिमार्गे शिक्षमाण अभावस्वभावां धर्मान् अभिसम्भोत्स्यते। ॥। एवं खलु सुभूते बोधिसत्त्वस्य महासत्त्वस्य प्रज्ञापारमितायां चरतो ऽनुपूर्वक्रिया प्रज्ञायते ऽनुपूर्वशिक्षानुपूर्वप्रस्थानं प्रज्ञायते ॥। ? ॥। (अद्स्प्ग् इइ ८) सुभूतिर् आह: यदि भगवन्न् अभावस्वभा वा सर्वधर्मा तन् नास्ति रूपं नास्ति यावद् विज्ञानं नास्ति स्कन्धा नास्ति धातवो नास्ति ॥। नास्ति सङ्क्लेशो नास्ति व्यवदानं नास्ति प्राप्तिर् नाप्य् अभिसमयो नास्ति यावत् सर्वधर्मा इति।  
  
भगवान् आह: अपि नु सुभूते अभावस्वभावेषु धर्मेष्व् अस्तिता वा नास्तिता वोपलभ्यते?  
  
सुभूतिर् आह: नो हीदं भगवं न अभावस्वभावेषु सर्वधर्मेष्व् अस्तिता वा नास्तिता वोपलभ्यते।  
  
भगवान् आह: तत् कथं सुभूते इदं सुभूते [ड़्। २६८अ] एवं भवति, यद्य् अभावस्वभावाः सर्वधर्माः तन् नास्ति रूपं नास्ति यावद् विज्ञानं नास्ति यावत् प्राप्तिर् नाप्य् अभिसमयो नास्ति यावत् सर्वधर्मा इति?  
  
आह: न अहं भगवन्न् अत्र धर्मेषु काङ्क्षामि न विचिकित्सामि। अपि तु खलु पुनर् भगवं भविष्यन्त्य् अनागाते ऽध्वनि भिक्षवः श्रावकयानिकाः वा। प्रत्येकबुद्धयानिका वा बोधिसत्त्वयानिका वा। एवं वक्ष्यन्ति। यद्य् अभावस्वभावा। सर्वधर्माः तद् अभावस्वभावेषु सर्वधर्मेषु को ऽत्र सङ्क्लिश्यते वा व्यवदायते वा, ते सङ्क्लेशव्यवदानम् अजानाना शीलविपन्नाश् च भविश्यन्ति। दृष्टिविपन्नाश् च भविष्यन्त्य् आचारविपन्नाश् च भविष्यन्ति। तेषां शीलविपन्नानां दृष्टिविपन्नानाम् आचारविपन्नानां तिसृणां गतीनाम् अन्यतरान्यतरा गतिः प्रतिकाङ्क्षितव्या नरका वा तिर्यग्योनिर् वा यमलोका वा, इदम् अप्य् अहं भगवन्न् अनागतभयं सम्पश्यंस् तथागतम् अर्हन्तं सम्यक्सम्बुद्धम् एतम् अर्थं परिपृच्छामि। अपि तु खलु भगवन्न् अहं अत्र धर्मेषु न काङ्क्षमि न विचिकित्सामि।  
  
भगवनाह: साधु साधु सुभूते एवम् एतद् यथा वदसि। ((७०))  
  
  
परिवर्त ७ल्।  
  
अथायुष्मान् सुभूतिर् भगवन्तम् एतद् अवोचत्: यदि भगवन्न् अभावस्वभावा सर्वधर्माः, कम् अर्थवशं सम्पश्यन् बोधिसत्त्वो महासत्त्व सत्त्वानाम् अर्थाय अनुत्तरस्यै सम्यक्सम्बोधये सम्प्रतिष्ठते?  
  
भगवान् आह: यथैव सुभूते अभावस्वभावाः सर्वधर्मास् (अद्स्प्ग् इइ ९) तथैव बोधिसत्त्वो महासत्त्वो ऽनुत्तरस्यै सम्यक्सम्बोधये सम्प्रतिष्ठते। तत् कस्य हेतोः? क्षुद्रक सुभूते उपलम्भः, न उपलम्भसञ्ज्ञिनः प्राप्तिर् न अभिसमयो न अनुत्तरां सम्यक्सम्बोधिः।  
  
आह: किं पुनर् भगवन्न् अनुपलम्भस्य प्राप्तिर् वा अभिसमयो वा अनुत्तरा वा सम्यक्सम्बोधिः?  
  
भगवान् आह: अनुपलम्भ एव सुभूते प्राप्तिर् अनुपलम्भो ऽभिसमयः अनुपलम्भ एव अनुत्तरा सम्यक्सम्बोधिः धर्मधात्वविकोपितत्वाम् उपादाय। धर्मधातुं स इच्छेद् विकोपयितुं यो ऽनुपलम्भस्य प्राप्तिं वा अभिसमयो वा अनुत्तरां वा सम्यक्सम्बोधिम् इच्छेत्।  
  
आह: यदि भगवन्न् अनुपलम्भस्य न प्राप्तिर् न अभिसमयो न अनुत्तरा सम्यक्सम्बोधिः, अनुपलम्भ एव प्राप्तिर् अनुपलम्भ एव अभिसमयो ऽनुपलम्भ एव अनुत्तरा सम्यक्सम्बोधिः, तत् कुतः पुनर् भगवं बोधिसत्त्वस्य महासत्त्वस्य प्रथमा भूमिः, कुतो दिवितीया कुतस् त्रितीया कुतो यावद् दशमी भूमि कुतो ऽनुत्पत्तिकधर्मक्षान्ति। कुतो विपाकीया अभिज्ञा कुतो विपाकीयं दानं कुतो विपाकीयं शीलं कुतो विपाकीया क्षान्ति कुतो विपाकीयं वीर्यं कुतो विपाकीयं ध्यानं कुतो विपाकीया प्रज्ञा, यत्र स्थित्वा विपाकीयेषु धर्मेषु सत्त्वान् परिपाचयति। बुद्धक्षेत्रं च परिशोधयति। बुद्धांश् च भगवत उपतिष्ठति अन्नेन पानेन वस्त्रैर् गन्धैर् माल्यै शयनेनासनेन उपाश्रयेण प्राजीविकेण यावद् अन्यतराभिर् मानुषिकीभिः सम्पत्तिभिः ताश् च अस्य नाच्छेद्यन्ते। यावत् परिनिर्वृतस्य शरीरेषु श्रावकेषु च विपाक कृत्वा न क्षीयते।  
  
भगवान् आह: यत एव सुभूते अनुपलम्भस् तत एव प्रथमा भूमिर् यावद् दशमी भूमिः तत एव विपाकीयाः पञ्च अभिज्ञाः तत एव विपाकीयन् दानं शीलं क्षान्ति वीर्यं ध्यानं प्रज्ञा तत एव (अद्स्प्ग् इइ १०) विपाकीयानि कुशलमूलानि यैः कुशलमूलै। सत्त्वानाम् अर्थं करोति। यावत् परिनिर्वृतस्य अपि पूजा: प्रवर्तन्ते।  
  
आह: अनुपलम्भस्य च भगवन् दानस्य च शीलस्य च क्षन्त्याश् च वीर्यस्य च समाधेश् च प्रज्ञायाश् च अभिज्ञानां च को विशेषः किं नानाकरणं?  
  
भगवान् आह: अनुपलम्भस्य च सुभूते दानस्य च शीलस्य च क्षन्तेश् [ड़्। २६८ब्] च वीर्यस्य च समाधेश् च प्रज्ञायाश् च अभिज्ञानां च न किञ्चिन् नानाकरणं। यत् पुनः सुभूते अनुपलिप्तं दानं शीलं क्षान्ति वीर्यं ध्यानं प्रज्ञाभिज्ञा च, तेषां नानाकरणं निर्दिष्टं।  
  
आह: कथं पुनर् भगवन्न् अनुपलिप्तस्य दानस्य यावद् अभिज्ञानां नानाकरणं निर्दिश्यते?  
  
भगवान् आह: इह सुभूते बोधिसत्त्वो महासत्त्व प्रज्ञापारमितायां चरन्न् अनुपलभ्य दानम् अनुपलभ्य त्यागम् अनुपलभ्य दायकम् अनुपलभ्य प्रतिग्राहकं दानं ददाति अनुपलभ्य शीलं शीलं रक्षति। अनुपलभ्य क्षान्तिं क्षान्तौ चरति। अनुपलभ्य वीर्यं वीर्ये चरति। अनुपलभ्य समाधिं समाधौ चरति। अनुपलभ्य प्रज्ञां प्रज्ञायां चरति। अनुपलभ्य अभिज्ञा अभिज्ञाषु चरति अनुपलभ्य स्मृत्युपस्थानानि स्मृत्युपस्थानेषु चरति। यावद् अनुपलभ्य मार्गं मार्गे चरति। यावद् अनुपलभ्य शून्यतां शून्यतायां चरति। अनुपलभ्य आनिमित्तन् आनिमित्ते चरति। अनुपलभ्य अप्रणिहितम् अप्रणिहिते चरति। अनुपलभ्य सत्त्वान् सत्त्वान् परिपाचयति। अनुपलभ्य बुद्धक्षेत्रं बुद्धक्षेत्रं परिशोधयति। अनुपलभ्य बुद्धधर्मान् बोधिम् अभिसम्बुध्यते। एवं हि सुभूते बोधिसत्त्वो महासत्त्वो ऽनुपलम्भप्रज्ञापारमितायां चरति। एवं खलु सुभूते बोधिसत्त्वो महासत्त्वः प्रज्ञापारमितायां चरति। एवं खलु सुभूते बोधिसत्त्वो महासत्त्वः प्रज्ञापारमितायां चरन् दुराधर्षो भवति मारेण पापीयसा मारकायिकाभिर् वा देवताभिः।  
  
  
(अद्स्प्ग् इइ ११)  
विइ। अभिसमय  
  
(विइ अ) एवम् उक्ते आयुष्मान् सुभूतिर् भगवन्तम् एतद् अवोचत्: कथं भगवन् बोधिसत्त्वो महासत्त्वः प्रज्ञापारमितायां चरन्न् एकचित्तेन षट्पारमिताः परिगृह्णाति। चत्वारि ध्यानानि चत्वार्य् अप्रमाणानि चतस्रः आरूप्यसमापत्तीश् चत्वारि स्मृत्युपस्थानानि चत्वारि सम्यक्प्रहाणानि चतुरर्द्धिपादान् पञ्चेन्द्रियाणि पञ्चबलानि सप्तबोध्यङ्गान्य् आर्याष्टाङ्गं मार्गं त्रीणि विमोक्षमुखानि चत्वार्य् आर्यसत्यानि अष्टौ विमोक्षा नवानुपूर्वसमापत्ती पञ्चाभिज्ञा अध्यात्मशून्यतां। यावद् अभावस्वभावशून्यतां दशतथागतबलानि चत्वारि वैशारद्यानि। चतस्र प्रतिसंविदो महामैत्रिं महाकरुणाम् अष्टादशावेणिकान् बुद्धधर्मान् द्वातृंशन् महापुरुषलक्षणान्य् अशीतिम् अनुव्यञ्जनानि परिगृह्णाति?  
  
भगवान् आह: इह सुभूते बोधिसत्त्वो महासत्त्वः यद् दानं ददाति तन् नान्यत्र प्रज्ञापारमितया परिगृहीतः। यच् छीलं रक्षति तन् नान्यत्र प्रज्ञापारमितया परिगृहीतः। य ॥। क्षान्तिं भावयति तन् नान्यत्र प्रज्ञापारमितया परिगृहीतः। यद् वीर्यम् आरभते तन् नान्यत्र प्रज्ञापारमितया परिगृहीतः यन् समाधिं समापद्यते तन् नान्यत्र प्रज्ञापारमितया परिह्गृहीतः। यत् प्रज्ञां भावयति तन् नान्यत्र प्रज्ञापारमितया परिगृहीतः। यद् ध्यानानि समापद्यते तन् नान्यत्र प्रज्ञापारमितया परिगृहीतः। यद् अप्रमाणानि समापद्यते तन् नान्यत्र प्रज्ञापारमितया परिगृहीतः। यावद् आरूप्यसमापत्तीन् समापद्यते तन् नान्यत्र प्रज्ञापारमितया परिगृहीतः। यत् स्मृत्युपस्थानानि समापद्यते तन् नान्यत्र प्रज्ञापारमितया परिगृहीतः। यावद् यद् आर्याष्टाङ्गं मार्गं भावयति तन् नान्यत्र प्रज्ञापारमितया परिगृहीतः। यद् विमोक्षमुखानि भावयति। तन् नान्यत्र प्रज्ञापारमितया परिगृहीतः। यच् चत्वार्य् आर्यसत्यानि भावयति तन् नान्यत्र प्रज्ञापारमितया परिगृहीतः। यद् अष्टौ विमोक्षान् नवानुपूर्वसमापत्तीन् भावयति तन् नान्यत्र प्रज्ञापारमितया परिगृहीतः। यत् (अद्स्प्ग् इइ १२) पञ्चाभिज्ञा भावयति [ड़्। २६९अ] तन् नान्यत्र प्रज्ञापारमितया परिगृहीतः। यद् अध्यात्मशून्यतां यावद् अभावस्वभावशून्यतां भावयति तन् नान्यत्र प्रज्ञापारमितया परिगृहीतः। यद् दशतथागतबलानि भावयति तन् नान्यत्र प्रज्ञापारमितया परिगृहीतः। यावद् यद् अष्टादशावेणिकान् बुद्धधर्मान् भावयति। तन् नान्यत्र प्रज्ञापारमितया परिगृहीतः। यल् लक्षणानि यद् अशीतिम् अनुव्यञ्जनानि अभिनिर्हारति तन् नान्यत्र प्रज्ञापारमितया परिगृहीतः। एवं हि सुभूते बोधिसत्त्वो महासत्त्व प्रज्ञापारमितायां चरन्न् एकचित्तोत्पादेन षट्पारमितान् परिगृह्णाति। यावद् अशीत्य् अनुव्यञ्जनानि परिगृह्णाति।  
  
आह: कथं भगवन् प्रज्ञापारमितया परिगृहीतो बोधिसत्त्वो महासत्त्वो एकचित्तोत्पादेन षट्पारमिता परिगृह्णाति। यावद् अशीतिम् अनुव्यञ्जनानि परिगृह्णाति?  
  
भगवान् आह: इह सुभूते बोधिसत्त्वो महासत्त्व प्रज्ञापारमितायां चरन् यद् दानं ददाति तत् प्रज्ञापारमितया परिगृहीतः तत्र न द्वयसञ्ज्ञी भवति। यच् छीलं रक्षति तत्र न द्वयसञ्ज्ञी भवति। यत् क्षान्तिं भावयति तत्र न द्वयसञ्ज्ञी भवति। यद् वीर्यम् आरभते तत्र न द्वयसञ्ज्ञी भवति। यद् समाधिं भावयति तत्र न द्वयसञ्ज्ञी भवति। यत् प्रज्ञां भावयति तत्र न द्वयसञ्ज्ञी भवति। यावद् यद् अशीतिम् अनुव्यञ्जनान्य् अभिनिर्हारते। तत्र न द्वयसञ्ज्ञी भवति।  
  
आह: कथं भगवन् बोधिसत्त्वो महासत्त्वः प्रज्ञापारमितायां चरन् दानं ददाति। तत्र च न द्वयसञ्ज्ञी भवति। यावद् अशीतिम् अनुव्यञ्जनान्य् अभिनिर्हारति। तत्र च न द्वयसञ्ज्ञी भवति?  
  
भगवान् आह: इह सुभूते बोधिसत्त्वो महासत्त्वः प्रज्ञापारमितायाञ् चरन् दानपारमितां परिपूरयति। स तत्र दानपारमितायां सर्वाः षट्पारमिता अन्तर्गता कृत्वा दानन् ददाति। एवं सर्वबोधिपक्ष्यान् धर्मान् परिपूरयति यावत् स तत्र मार्गे सर्वाः षट्पारमिता अन्तर्गता कृत्वा मार्गं भावयति। तत् पुनः कथम् इति? यस्मिन् समये बोधिसत्त्वो महासत्त्वः प्रज्ञापारमितायां चरन् दानन् ददाति। सो ऽनास्रवे चित्ते स्थित्वा दानं ददाति। स तत्र अनास्रवे चित्ते स्थितो निमित्तं न समनुपश्यति। को ददाति कस्मै वा ददाति। केन वा ददाति को वा ददामि। स निमित्तापगतेन चित्तेन दानं ददात्य् अनास्रवेण विगततृष्णेन विगताविद्येन, स तच् चित्तं न समनुपश्यति। तद् दानं न समनुपश्यति। यावत् सर्वबुद्धधर्मेषु कर्तव्यं। पुनर् अपरं सुभूते बोधिसत्त्वो महासत्त्वः प्रज्ञापारमितायां चरन् निमित्तापगतेन चित्तेन शीलं रक्षति। तच् च शीलं न समनुपश्यति। यावत् सर्वबुद्धधर्मेषु कर्तव्यं। एवं निमित्तापगतेन (अद्स्प्ग् इइ १३) चित्तेन क्षान्तिं भावयति। तां च क्षान्तिं न समनुपश्यति। यावत् सर्वबुद्धधर्मेषु कर्तव्यं। निमित्तापगतेन चित्तेन वीर्यम् आरभते। तच् च वीर्यं न समनुपश्यति। यवात् सर्वबुद्धधर्मेषु कर्तव्यं। निमित्तापगतेन चित्तेन समाधिं समापद्यते। तं च समाधिं न समनुपश्यति। यावत् सर्वबुद्धधर्मेषु कर्तव्यं। निमित्तापगतेन चित्तेन प्रज्ञां भावयति तां च प्रज्ञां न समनुपश्यति। यावत् सर्वबुद्धधर्मेषु कर्तव्यं। निमित्तापगतेन चित्तेन चत्वारि स्मृत्युपस्थानानि भावयति यावद् अशीत्य् अनुव्यञ्जनेषु कर्तव्यं।  
  
आह: कथं भगवन्न् अनिमित्तेष्व् अनभिसंस्कारेषु सर्वधर्मेषु दानपारमितापरिपूरिर् भवति। शीलपारमिताक्षान्तिपारमितावीर्यपारमिताध्यानपारमिताप्रज्ञापारमितापरिपूरिर् भवति? चतुर्णां स्मृत्युपस्थानानां चतुर्णां सम्यक्प्रहणानां चतुर्णांस् ऋद्धिपादानां पञ्चानां इन्द्रियाणां पञ्चानां बलानां सप्तानां बोध्यङ्गानाम् आर्याष्टाङ्गस्य मार्गस्य परिपूरिर् भवति। शून्यताया आनिमित्तस्य [ड़्। २६९ब्] अप्रणिहितस्य समाधे। परिपूरिर् भवति। दशतथागतबलानां चतुर्णां वैशारद्यानां चतसृणां प्रतिसंविदानां महामैत्र्या महाकरुणाया अष्टादशानाम् आवेणिकानां बुद्धधर्माणां परिपूरिर् भवति?  
  
भगवान् आह: इह सुभूते बोधिसत्त्वो महासत्त्वो निमित्तापगतेन चित्तेन दानं ददात्य् अन्नम् अन्नार्थिकेभ्यः पानं पानार्थिकेभ्यो यानं यानार्थिकेभ्य यावद् अन्यतरान्यतरान् मानुष्यकान् परिष्कारान्न् आध्यात्मिकं वा अङ्गप्रत्यङ्गानि बाह्यं वा भार्यपुत्रदुहित्रीराय्जं वालङ्कृत्यालङ्कृत ददाति। याचनकेभ्यस्, तस्य कश्चिद् एवागम्य एवं वदेत् किम् अनेनेदृशेन दानेन दत्तेनैवं निरुपकारेण, तस्य खलु पुनर् बोधिसत्त्वस्य महासत्त्वस्य प्रज्ञापारमितायां चरतः एवं भवति। किं चापि मे सत्त्वा एवं परिभाषन्ते। अनेनेदृशेन दानेनैवम् अस्थिरेण दत्तेन इति। अथ च पुनर् दातव्यम् एव मया दानं, न मया दानं न? दातव्यं। स तद् दानं सर्वसत्त्वै साधारणं कृत्वा अनुत्तरस्यै सम्यक्सम्बोधौ परिणामयति। स तथा परिणामयति यथा परिणामयन् निमित्तं न समनुपश्यति। किं वा दानम् एकस्मै वा ददामि, केन वा ददामि को वा ददाति। (अद्स्प्ग् इइ १४) किं वा परिणामयामि। क्व वा परिणामयामि। केन वा परिणामयामि। को वा परिणामयति। स तद् वस्तुन् न समनुपश्यति। यद् वा दद्याद् यत्र वा दत्त्वा अनुत्तरस्यां सम्यक्सम्बोधौ परिणामयेत्। तत् कस्य हेतोः? सर्वं वस्त्व् अध्यात्मशून्यतया शून्यं बहिर्द्धाशून्यतया शून्यम् अध्यात्मबहिर्द्धाशून्यतया शून्यं शून्यताशून्यतया शून्यं महाशून्यतया शून्यं संस्कृतशून्यतया शून्यम् असंस्कृतशून्यतया शून्यम् अत्यन्तशून्यतया शून्यम् अनवराग्रशून्यतया शून्यं। अवकारशून्यतया शून्यं प्रकृतिशून्यतया शून्यं सर्वधर्मशून्यतया शून्यं। स्वलक्षणशून्यतया शून्यं। स एवं सम्पश्यति क्व वा परिणामयिष्यति। किं वा परिणामयिष्यति। केन वा परिणामयिष्यति, तेनैवं परिणामयता परिणामितं भवति। स सत्त्वांस् च परिपाचयति। बुद्धक्षेत्रं च परिगृह्णाति। दानपारमितां च परिपूरयति। शीलपारमितां क्षान्तिपारमितां वीर्यपारमितां ध्यानपारमितां प्रज्ञापारमितां यावत् सप्ततृंशतो बोधिपक्ष्यान् धर्मान् शून्यताम् आनिमित्तम् अप्रणिहितं समाधिं यावद् अष्टादशावेणिकान् बुद्धधर्मान् परिपूरयति। स आदद् एव दानपारमितां परिपूरयति। विपाकं च न परिगृह्णाति। तद्यथापि नाम परनिर्मितवशवर्त्तिनां देवानां मनस एव सर्वोपकरणसम्पदः प्रादुर्भवन्त्य्, एवम् एव तस्य बोधिसत्त्वस्य महासत्त्वस्य मनस एव सर्वोपकरणसम्पदः प्रादुर्भवन्ति। स तेन दानेन बुद्धांश् च भगवत उपतिष्ठति। स देवमानुष्य असुरं च लोकं सन्तर्पयति। स तान् सत्त्वांश् तया दानपारमितया परिगृह्य उपायकौशलेन च त्रिषु यानेषु प्रतिष्ठापयति। एवं खलु सुभूते बोधिसत्त्वो महासत्त्व प्रज्ञापारमितायां चरन् निमित्तापगतेन चित्तेन दानपारमितां परिपूरयति। कथं च सुभूते बोधिसत्त्वो महासत्त्वो यावच् छीलपारमितां परिपूरयति? इह सुभूते बोधिसत्त्वो महासत्त्वः प्रज्ञापारमितायां चरञ्च् छीलपारमितां परिपूरयति। स आर्यम् अनास्रवं मार्गपर्यापन्नं धर्मताप्रातिलम्भिकं शीलं प्रतिलभते। तत् पुनर् अस्य शीलम् अखण्डं भवत्य् अच्छिद्रम् अकल्माषम् अपरामृष्टं भुजिष्यं सुसमाहितं विज्ञप्रशस्तं, तेन च शीलेन न कञ्चिद् धर्मं परामृशति। रूपं वा वेदनां वा सञ्ज्ञां वा संस्कारान् वा विज्ञानं वा (अद्स्प्ग् इइ १५) द्वातृंशतां वा महापुरुषलक्सणानि क्षत्रियमहासालकुलानि वा ब्राह्मणमहासालकुलानि वा [ड़्। २७०अ] गृहपतिमहासालकुलानि चातुर्महाराजिकां वा देवास् त्रयस्त्रिंशत्कायिकान् वा यामान् वा तुषितां वा निर्मणरतीं वा परनिर्मितवशवर्त्तिनो वा ब्रह्मकायिकां वा ब्रह्मपुरोहितां वा ब्रह्मपारिषद्यां वा परीत्तां वा अप्रमाणां वा आभास्वरां वा परिशुभान् वा अप्रमाणशुभान् वा शुभकृत्स्णान् वा बृहत्फलान् वा असञ्ज्ञिकान् वा अस्पृहान् वा अतपान् वा सुदृशान् वा सुदर्शनान् वा अघनिष्ठान् वा आकाशानन्त्यायतनं वा। विज्ञानन्त्यायतनं वा आकिञ्चन्यानन्त्यायतनं वा। नैवसञ्ज्ञानासञ्ज्ञायतनं वा। स्रोतआपत्तिफलं वा। सकृदागामिफलं वा अनागामिफलं वा अर्हत्त्वं वा। प्रत्येकबुद्धं वा चक्रवर्तीराज्याधिपत्यं वा कारयेयम् इत्य्, अन्यत्र सर्वसत्त्वैः सार्धं साधारणानि कृत्वा सर्वाकारज्ञातायां परिणामयत्य्, आनिमित्तानुपलम्भाद्वयपरिणामेन, लोकव्यवहारेण न पुनः परमार्थेन। तया च शीलपारमितया परिपूरितया उपायकौशलेन च चत्वारि ध्यानान्य् उत्पादयत्य् अनास्वादययोगेन। दिव्यं च चक्षुर् अभिनिर्हारति। येन दिव्येन चक्षुषा वैनयिकेन ये पूर्वस्यान् दिशि बुद्धा भगवन्तस् तिष्ठन्ति धृयन्ते यापयन्ति धर्मं च देशयन्ति तांश् च पश्यति। तस्यास्य दर्शनं न नश्यति। यावद् अनुत्तरां सम्यक्सम्बोधिम् अभिसम्बुद्धः। एवं दक्षिणस्यां दिशि पश्चिमायाम् उत्तरस्यां यावद् ये समन्ताद् दशसु दिक्षु बुद्धा भगवन्तस् तिष्ठन्ति धृयन्ते यापयन्ति धर्मं च देशयन्ति तांश् च पश्यति। तच् चास्य दर्शनं न नश्यति। यावद् अनुत्तरां सम्यक्सम्बोधिम् अभिसम्बुद्धः। स दिव्येन श्रोत्रधातुना विशुद्धेन अतिक्रान्त मानुषेण तेषां बुद्धानां भगवतां भाषमणानां शब्दं शृणोति। तच् च श्रुतं तावन् न नश्यति। यावन् न तेन श्रुतेन आत्मनः च परस्य च अर्थः कृतो भवति। चेतःपर्यायज्ञानेन च तेषां बुद्धानां भगवतां चेतसैव चित्तं प्रजानाति। तेन च चेतःपर्यायज्ञानेन सर्वसत्त्वानाम् अर्थं करोति, पूर्वेनिवासानुस्मृतिज्ञानेन च तेषां सत्त्वानाम् अतीतानि कुशलमूलान्य् आज्ञाय तै कुशलमूलैस्  
तां सत्त्वां सन्दर्शयति समादापयति समुत्तेजयति सम्प्रहर्षयति, ते तथा समादापिताया च तथा सम्प्रहर्षिताया विशेषगामिनो भवन्त्य्, आस्रवक्षयज्ञानेन च सत्त्वान् स्रोतआपत्तिफले प्रतिष्ठापयति यावद् अर्हत्त्वे प्रतिष्ठापयति। प्रत्येकबोधौ प्रतिष्ठापयति। (अद्स्प्ग् इइ १६) अनुत्तरायां सम्यक्सम्बोधौ प्रतिष्ठापयति। एवं यावद् यत्र यत्र सत्त्वाः प्रतिबलाः भवन्ति कुशलेषु धर्मेषु तत्र तत्र प्रतिष्ठापयति। एवं खलु सुभूते बोधिसत्त्वो महासत्त्वो निमित्तापगतेन चित्तेन शीलपारमितां परिपूरयति।  
  
कथं च सुभूते आनिमित्तेष्व् अनाभोगेष्व् अनुपलम्भेष्व् अनभिसंस्कारेषु धर्मेषु क्षान्तिपारमितां परिपूरयति? इह सुभूते बोधिसत्त्वस्य महासत्त्वस्य प्रथमचित्तोत्पादम् उपादाय यावद् बोधिमण्डनिषण्णस्य सचेत् सर्वसत्त्वा आगम्य आगम्य लोष्टदण्डशस्त्रप्रहारान् दद्युस् तत्र बोधिसत्त्वेन महासत्त्वेन एकचित्तोत्पादस्य अपि क्षोभसहगतस्य अवकाशो न दातव्यः। तत्र बोधिसत्त्वेन महासत्त्वेन द्वे क्षान्ती भावयितव्ये। कतमे द्वे? यच् च सर्वसत्त्वानां मया क्षान्तव्यम् आक्रोशपरिभाषलोष्टदण्डशस्त्रप्रहारम् इति। या च अनुत्पत्तिकेषु धर्मेषु क्षान्तिर् उत्पादयितव्या। तत्र बोधिसत्त्वेन महासत्त्वेन आक्रुश्यमानेन वा परिभाष्यमाणेन वा लोष्टदण्डशस्त्रप्रहारेषु दीयमानेष्व् एवं प्रत्यवेक्षितव्यं। को मे आक्रोर्शति वा परिभाष्यते वा लोष्टदण्डशस्त्रप्रहारान् वा ददाति। कस्य वा ददाति। तेन धर्माणां स्वभावः प्रत्यवेक्षितव्यः, सर्वधर्माणां स्वभावं प्रत्यवेक्षमाणो धर्मान् एव नोपलप्स्यते कुतः पुनर् धर्मः। [ड़्। २७ओब्] स्वभावं, तस्य धर्मस्वभावं प्रत्यवेक्षमाणस्य एवं भवति। को मे छिन्नत्ति वा भिन्नत्ति वा। स एवं प्रत्यवेक्षमाणो धर्मस्वभावम् अनुत्पत्तिकेषु धर्मेषु क्षान्तिं प्रतिलप्स्यते। तत्र अनुत्पत्तिकेषु धर्मेषु क्षान्ति। किम् इति: क्लेशानुत्पत्तिकता च ज्ञानानाच्छेद्यता च। सो ऽनयो द्वयो क्षान्त्यौ स्थित्वा चत्वारि ध्यानानि परिपूरयिष्यति। चत्वार्य् अप्रमाणानि चतस्र आरूप्यसमापत्तीश् चत्वारि स्मृत्युपस्थानानि यावद् आर्याष्टाङ्गं मार्गं त्रिनि विमोक्षमुखानि दशतथागतबलानि चत्वारि वैशारद्यानि चतस्रः प्रतिसंविदो महामैत्री महाकरुणाम् अष्टादशावेणिकां बुद्धधर्मान्। स एषु धर्मेषु स्थित्वा आर्येष्व् अनास्रवेषु लोकोत्तरेष्व् असाधारणेषु सर्वश्रावकप्रत्येकबुद्धैः सार्धं ततः आर्या अभिज्ञा परिपूरयिष्यति। याभिर् अभिज्ञाभिः परिपूर्णाभिः षड्भिश् च पारमिताभिः समुदागच्छति, अनास्रवेषु च पञ्चस्व् अभिज्ञासु (अद्स्प्ग् इइ १७) स्थित्वा दिव्येन चक्षुषा पूर्वस्यां दिशि बुद्धान् भगवन्तो द्रक्ष्यति। तांश् च बुद्धान् भगवतो दृष्ट्वा बुद्धानुस्मृतिं प्रतिलप्स्यते। तस्य सा बुद्धानुस्मृतिर् नोच्छेत्स्यते यावद् अनुत्तरां सम्यक्सम्बोधिम् अभिसम्भोत्स्यते। एवं यावत् समन्ताद् दशसु दिक्षु, स दिव्येन श्रोत्रधातुना यन् तेषां बुद्धानां भगवतां भाषितं तत् सर्वम् उद्ग्रहीष्यत्य् उद्गृह्य तथत्वाय सत्त्वानान् धर्मन् देशयिष्यति। स तेषां बुद्धानां भगवतां चेतसैव चित्तम् आज्ञास्यति। स तेन चित्तपर्यायज्ञानेन सर्वसत्त्वानां चेतसैव चित्तम् आज्ञायत तथत्वाय धर्मन् देशयिष्यति। पूर्वेनिवासानुस्मृतिज्ञानेन। तेषां सत्त्वानां कुशलमूलान् आज्ञाय तां पौर्वकेण कुशलमूलेन संहर्षयिष्यति समादापयिष्यति आस्रवक्षयज्ञानेन च तां सत्त्वांस् त्रिषु यानेषु निवेषयिष्यति प्रतिष्ठापयिष्यति। स खलु पुनर् बोधिसत्त्वो महासत्त्वः प्रज्ञापारमितायां चरन्न् उपायकौशलेन सत्त्वान् परिपाच्य बुद्धक्षेत्रं परिशोध्य सर्वाकारज्ञतायां चरन् सर्वाकारज्ञतां परिपूर्य अनुत्तरां सम्यक्सम्बोधिम् अभिसम्बुध्य धर्मचक्रं प्रवर्तयिष्यति। एवं खलु सुभूते बोधिसत्त्वस्य महासत्त्वस्य प्रज्ञापारमितायां चरतः क्षान्तिपारमिता परिपूर्यते।  
  
कथं च सुभूते बोधिसत्त्वो महासत्त्वः प्रज्ञापारमितायां चरन्न् आनिमित्तेष्व् अनाभोगेष्व् अनुपलम्भेष्व् अप्रादुर्भावेष्व् अनभिसंस्कारेषु धर्मेषु वीर्यपारमितां परिपूरयति? इह सुभूते बोधिसत्त्वो महासत्त्वः प्रज्ञापारमितायां चरन् कायिकेन एव वीर्येण समन्वागतो भवति। स प्रथमं ध्यानम् उपसम्पद्य विहरति। यावच् चतुर्थं ध्यानम् उपसम्पद्य विहरति। स चतुर्थं ध्यानं समापन्नः अनेकविधम् ऋद्धिविधिं प्रत्यनुभवति, यावत् सूर्यचन्द्रमसौ पाणिना परामृशत्य् आ ब्रह्मलोकं कायेन वशवर्त्तयति। तेन कायिकेन वीर्येण समन्वागतो ये पूर्वस्यां दिशि बुद्धा भगवन्तो विहरन्त्य् अनेकशतसातसाहस्रेषु लोकधातुषु सर्द्ध्या गत्वा बुद्धान् भगवतः उपतिष्ठति। चीवरपिण्डपातशय्यासनग्लानप्रत्ययभैषय्ज्यपरिष्कारैः। तस्य ते चीवरपिण्डपातशय्यासनग्लानप्रत्ययभैषज्यपरिष्कारास् तावन् न क्षीयन्ते यावद् अनुत्तरां सम्यक्सम्बोधिम् अभिसम्बुद्ध्यते। अभिसम्बुद्धबोधेश् (अद्स्प्ग् इइ १८) च सदेवमानुषासुरो लोकः सुखी भवति। चीवरपिण्डपातशय्यनासनग्लानप्रल्ययभैषज्यपरिष्कारैः, परिनिर्वृतस्य च शरीरेषु शरीरपूजाः प्रवर्तन्ते। तेनैव चर्द्ध्यभिसंस्कारेण गत्वा तेषां बुद्धानां भगवताम् अन्तिकाद् धर्मं शृणोति। सो च यथा श्रुतो न जातु विप्रनश्यति। यावद् अनुत्तरां सम्यक्सम्बोधिम् अभिसम्बुद्ध्यते। सत्त्वांश् च परिपाचयति बुद्धक्षेत्रं च परिगृह्णाति सर्वाकारज्ञताया चरन्। एवं खलु सुभूते [ड़्। २७१अ] बोधिसत्त्वो महासत्त्व कायिकेन वीर्येण समन्वागतो वीर्यपारमितां परिपूरयति। कथं च सुभूते बोधिसत्त्वो महासत्त्वः चैतसिकेन वीर्येण समन्वागतः आर्येण अनास्रवेण मार्गेण मार्गपर्यापन्नेन वीर्यपारमितां परिपूरयति? इह सुभूते बोधिसत्त्वो महासत्त्व प्रज्ञापारमितायां चरंश् चैतसिकेन वीर्येण समन्वागतः अकुशलस्य कायकर्मणो ऽवकाशं न ददात्य् अकुशलस्य वाक्कर्मणो ऽवकासं न ददाति। न परामृशति। नित्यम् इति वा अनित्यम् इति वा सुखम् इति वा दुःखम् इति वा आत्मेति वा अनात्मेति वा संस्कृतम् इति वा असंस्कृतम् इति वा। कामधातुं वा रूपधातुं वा आरूप्यधातुं वा। सास्रवधातुं वा अनास्रवधातुं वा। प्रथमध्यानं वा यावच् चतुर्थं ध्यानं वा। मैत्रिं वा करुणां वा मुदितां वा उपेक्षां वा आकाशानन्त्यायायतनं वा। यावन् नैवसञ्ज्ञानासञ्ज्ञायतनं वा स्मृत्युपस्थानानि वा सम्यक्प्रहाणानि वा ऋद्धिपादान् वा इन्द्रियाणि वा बलानि वा बोध्यङ्गानि वा आर्याष्टङ्गं मार्गं वा शून्यतां वा आनिमित्तं वा अप्रणिहितं वा यावद् बुद्धधर्मान् वा न परामृशति। नित्या इति वा अनित्या इति वा सुखम् इति वा दुःखम् इति वा आत्मेति वा अनात्मेति वा स्रोतआपत्तिफलं वा सकृदागामिफलं वा अनागामिफलं वा अर्हत्त्वं वा प्रत्येकबोधिं वा बोधिसत्त्वत्वं वा न परामृशति। इमे सत्त्वा दर्शनप्रभाविता इमे तनुभूमिप्रभाविता इमे अवरभागीयप्रभाविता इमे ऊर्ध्वम्भागीयप्रभाविता। इमे प्रत्येकबुद्धप्रभाविता इमे मार्गाकारज्ञताप्रभाविता इमे सर्वाकारज्ञताप्रभाविता इत्य् एवम् अपि न परामृशति। तत् कस्य हेतोः? तथा हि तेषां स्वभावो न संविद्यते। येन स्वभावेन प्रभाव्येरन्। स तेनैव चैतसिकेन (अद्स्प्ग् इइ १९) वीर्येण समन्वागतो मरणमुखे ऽपि समाने सत्त्वानाम् अर्थं करोति। तांश् च सत्त्वान् नोपलभते। वीर्यपारमितां च परिपूरयति। तां च वीर्यपारमितां नोपलभते। बुद्धधर्मांश् च परिपूरयति तांश् च बुद्धधर्मान् नोपलभते। बुद्धक्षेत्रं च परिशोधयति तच् च बुद्धक्षेत्रं नोपलभते। स तेन कायिकेन च चैतसिकेन च वीर्येण समन्वागतः सर्वकुशलधर्मान् परिपूरयति। तत्र च न सज्जति। सो ऽसज्जमानो बुद्धक्षेत्रेण बुद्धक्षेत्रं सङ्क्रामति। सत्त्वानाम् अर्थं कुर्वन्, येन येनर्धिप्रातिहार्येणेच्छति विकुर्वितुम्। तेनर्धिप्रातिहार्येण विकुर्वति। यदि वा पुष्पवर्षेण यदि वा गन्धविमुञ्चनेन। यदि वा गीतवाद्यारम्भेण यदि वा भूमिचालेन। यदि वा अवभासेन: यदि वा सप्तरत्नमयलोकधातुसन्दर्शनेन। यत्र यत्र वा यौवनार्थानां सत्त्वानां कृते आत्मानम् अवसृजति। यदि वा ज्योतिरन्धानां सत्त्वानाम् अर्थे आत्मनो ऽवसृजति। यदि वा गन्धम् अवसृजति। यदि वा महायज्ञान् अवसृजति। यत्र न प्राणातिपात प्रवर्तते। यदि वा अनन्तां सत्त्वान् मार्गे ऽवतारयति। यावत् प्राणातिपाताद् विरमयति। यावन् मिथ्यादृष्टे परिमोचयति, कांश्चिद् दानेन अनुगृह्णाति। कांश्चिच् छीलेन। केसाञ्चित् कृते अङ्गप्रत्यङ्गानि परित्यजति। केषाञ्चित् पुत्रदारा केषाञ्चिद् राज्यं केषाञ्चिद् अर्थे आत्मानम् अवसृजाति। एवें येन येनोपायेन सत्त्वानाम् अर्थः कर्तव्य तेन तेनोपायेन सत्त्वानाम् अर्थं करोति। एवं खलु सुभूते बोधिसत्त्वो महासत्त्व प्रज्ञापारमितायां चरन्न् आनिमित्तेषु धर्मेषु चैतसिकेन वीर्येण समन्वागतो वीर्यपारमितां परिपूरयति।  
  
कथं च सुभूते बोधिसत्त्वो महासत्त्व प्रज्ञापारमितायां चरन्न् अनामनिमित्तेषु धर्मेषु स्थित्वा समाधिपारमितां परिपूरयति? (अद्स्प्ग् इइ २०) इह सुभूते बोधिसत्त्वो महासत्त्वः प्रज्ञापारमितायां चरन् स्थापयित्वा तथागतसमाधिं तत् अन्यात् सर्वसमाधीन् [ड़्। २७ल्ब्] परिपूरयति। स विविक्तम् एव कामैर् विविक्तं पापकैर् अकुशलैर् धर्मैः। सवितर्कं सविचारं विवेकजं प्रीतिसुखं प्रथमं ध्यानम् उपसम्पद्य विहरति। स मैत्रिसहगतेन चित्तेन यावद् उपेक्षासहगतेन चित्तेन यावत् सर्वावन्तं लोकं स्फरित्वो ऽपसम्पद्य विहरति। यावन् नैवसञ्ज्ञानासञ्ज्ञायतनम् उपसम्पद्य विहरति। स तत्र समाधिपारमितायां स्थित्वाष्टौ विमोक्षान् अनुलोमप्रतिलोमं समापद्यते च व्युत्तिष्ठते च। नवानुपूर्वसमापत्तीं शून्यतां समाधिम् आनिमित्तं समाधिम् अप्रणिहितं समाधिम् उपसम्पद्य विहरति। आनन्तर्यांश् च समाधिम् उपसम्पद्य विहरति। विद्युतोपमं समाधिं सम्यक्समाधिं वज्रोपमं समाधिम् उपसम्पद्य विहरति। स इह समाधिपारमितायां स्थित्वा सप्ततृंशतं बोधिपक्ष्यान् धर्मान् उपसम्पद्य विहरति। स इह समाधिपारमितायां स्थित्वा मार्गाकारज्ञताज्ञानेन यावन् मार्गाकारज्ञतायां सर्वसमाधीन् अन्तर्गतान् दृष्ट्वा शुक्लविपश्यनाभूमिम् अतिक्रम्य गोत्रभूमिम् अष्टमकभूमिं दर्शनभूमिं तनुभूमिं वीतरागभूमिं कृताविभूमिं प्रत्येकबुद्धभूमिम् अतिक्रम्य बोधिसत्त्वन्यामम् अवक्रामति। बुद्धभूमिं परिपूरयति। सो ऽत्र च भूमिषु चरति। न च अन्तरेण फलं च अनुप्राप्नोति। यावन् न सर्वाकारज्ञताज्ञानम् अनुप्राप्नोति। सो ऽत्र समाधिपारमितायां स्थित्वा बुद्धक्षेत्रेण बुद्धक्षेत्रं सङ्क्रामति। बुद्धान् भगवतः पर्युपासिनः। स तान् बुद्धान् भगवत। पर्युपास्ते तेषां च बुद्धानां भगवताम् अन्तिके कुशलमूलम् अवरोपयति। सत्त्वांश् च परिपाचयति। बुद्धक्षेत्रं च परिशोधयति। लोकधातौश् च लोकधातुं सङ्क्रामति। सत्त्वानां च अर्थं करोति। कांश्चित् सत्त्वान् दानेन अनुगृह्णाति। कांश्चिच् छीलेन, कांश्चित् क्षान्त्या कांश्चिद् वीर्येण कांश्चित् समाधिना कांश्चित् प्रज्ञया कांश्चिद् विमुक्त्या कांश्चिद् विमुक्तिज्ञानदर्शनेन, कांश्चित् सत्त्वान् स्रोतआपत्तिफले प्रतिष्ठापयति। कांश्चित् सकृदागामिफले कांश्चिद् अनागामिफले कांश्चिद् अर्हत्त्वे प्रतिष्ठापयति। कांश्चित् प्रत्येकबोधौ प्रतिष्ठापयति। कांश्चिद् बोधौ प्रतिष्ठापयति। यैर् यैः कुशलमूलैर् धर्मैः सत्त्वा उद्गच्छन्ति तत्र नियोजयति। स इह समाधिपारमितायां स्थित्वा सर्वधारणीमुखान्य् (अद्स्प्ग् इइ २१) अभिनिर्हरति। चतस्रः प्रतिसंविद प्रतिलभते। विपाकीयानाञ् च अभिज्ञानां लाभी भवति, स न जातु मातुः कुक्षाव् उपपद्यते। न जातु कामान् प्रतिसेवते, न च काचिद् उपपत्तिर् यां न प्रतिगृह्णाति। न चोपपत्तिदोषेण लिप्यते। तत् कस्य हेतोः? तथा ह्य् अनेन मायोपमा धर्माः सुदृष्टा भवन्ति। स मायोपमान् सर्वसंस्कारान् विदित्वा सर्वसत्त्वानाम् अर्थं करोति। न च तत्र सत्त्वान् न सत्त्वप्रज्ञप्तिर् उपलभ्यते। सो ऽनुपलभमान सर्वधर्मा अनुपलम्भ एव सत्त्वान् प्रतिष्ठापयति लोकव्यवहारताम् उपादाय न पुनः परमार्थेन। स इह समाधिपारमितायां स्थित्वा सर्वध्यानविमोक्षसमाधिसमापत्तिषु चरति। न च जातु समाधिपारमिताया विरहितो भवति। यावद् अनुत्तरां सम्यक्सम्बोधिं परिपूरयति। स इह मार्गाकारज्ञतायां स्थित्वा सर्वाकारज्ञताम् अभिनिर्हरति। यत्र स्थित्वा सर्ववासनानुसन्धिं प्रजहाति। सर्ववासनानुसन्धिं प्रहाय आत्मनश् च परस्य च अर्थं करोति। स आत्मनश् च परस्य च अर्थं कुर्वन् सदेवमानुषासुरस्य लोकस्य दक्षिणीयो भवति। एवं खलु सुभूते बोधिसत्त्वो महासत्त्वः प्रज्ञापारमितायां चरन् समाधिपारमितां परिपूरयति।  
  
(विइ २) कथं च सुभूते बोधिसत्त्वस्य महासत्त्वस्य प्रज्ञापारमितायां चरता आनिमित्तेषु धर्मेषु प्रज्ञापारमिता भावनापरिपूरिं गच्छति? इह [ड़्। २७२अ] सुभूते बोधिसत्त्वो महासत्त्व प्रज्ञापारमितायां चरन् न कञ्चिद् धर्मं सद्भूततापरिनिष्पन्नं समनुपश्यति, स रूपस्य सधूततां परिनिष्पन्नतां च न समनुपश्यति। वेदनायाः सञ्ज्ञायाः संस्काराणां विज्ञानस्य सद्भूततां परिनिष्पन्नतां च न समनुपश्यति। रूपस्योत्पादं न समनुपश्यति। वेदनायाः सञ्ज्ञाया संस्काराणां विज्ञानस्योत्पादं न समनुपश्यति। स रूपस्योत्पादम् असमनुपश्यन् वेदनायाः सञ्ज्ञायाः संस्काराणां विज्ञानस्योत्पादम् असमनुपश्यन् रूपस्यायन्द्वारं न समनुपश्यति। वेदनाया सञ्ज्ञाया संस्काराणां विज्ञानस्य आयन्द्वारं न समनुपश्यति। रूपस्य सन्निचयं न समनुपश्यति। वेदनायाः सञ्ज्ञायाः संस्काराणां विज्ञानस्य सन्निचयं न समनुपश्यति। (अद्स्प्ग् इइ २२) एवं यावत् सास्रवाणां धर्माणाम् अनास्रवाणां धर्माणाम् आयद्वारं न समनुपश्यति। तुच्छकाम् एव रिक्तकताम् एव समनुपश्यति। स एवं प्रत्यवेक्षमाणो रूपस्य स्वभावं नोपलभते। वेदनायाः सञ्ज्ञाया संस्काराणां विज्ञानस्य स्वभावं नोपलभते। यावत् सास्रवाणाम् अनास्रवाणां धर्माणां स्वभावं नोपलभते, स प्रज्ञापारमितायां चरन्न् अभावस्वभावान् सर्वधर्मान् अधिमुच्यते, स एवम् अधिमुच्यमान अध्यात्मशून्यतायां चरन् यावत् स्वलक्षणशून्यतायां चरन् न क्वचिद् धर्मेष्व् अभिनिविशते। रूपे वा वेदनायां वा सञ्ज्ञायां वा संस्कारेषु वा विज्ञाने वा यावद् बोधौ वा, सो ऽभावस्वभावायां प्रज्ञापारमितायां चरन् बोधिसत्त्वमार्गं परिपूरयति। यदुत षट्पारमितान्। यावत् सप्ततृंशतं बोधिपक्ष्यधर्मान् दशतथागतबलानि चत्वारि वैशारद्यानि चतस्र प्रतिसंविदो महामैत्रीं महाकरुणाम् अष्टादशावेणिकान् बुद्धधर्मान् द्वातृंशन् महापुरुषलक्षणान्य् अशीतिम् अनुव्यञ्जनानि परिपूरयति, स विपाकधर्मणि बोधिमार्गे स्थित्वाषट्सु पारमितासु परिपूर्णासु यावत् सप्ततृंशति बोधिपक्ष्येषु धर्मेषु परिपूर्णेषु यावद् विपाकीयास्व् अभिज्ञासु परिपूर्णासु, ये सत्त्वा दानेन अनुग्रहीतव्यास् तान् दानेन अनुगृह्णाति। ये ऽशीलेन अनुग्रहीतव्यास् तान् शीलेन अनुगृह्णाति। ये क्षान्त्या अनुग्रहीतव्यास् तान् क्षान्त्या अनुगृह्णाति। ये वीर्येण अनुग्रहीतव्यास् तान् वीर्येण अनुगृह्णाति। ये समाधिना अनुग्रहीतव्यास् तान् समाधिना अन्तिगृह्णाति। ये प्रज्ञया अनुग्रहीतव्यास् तान् प्रज्ञया अनुगृह्णाति। ये विमुक्त्या अनुग्रहीतव्यास् तान् विमुक्त्या अनुगृह्णाति। ये विमुक्तिज्ञानदर्शनेन अनुग्रहीतव्यास् तान् विमुक्तिज्ञानदर्शनेन अनुगृह्णाति। ये स्रोतआपत्तिफले प्रतिष्ठापयितव्यास् तान् स्रोतआपत्तिफले प्रतिष्ठापयति। ये सकृदागामिफले प्रतिष्ठापयितव्यास् तान् सकृदागामिफले प्रतिष्ठापयति। ये ऽनागामिफले प्रतिष्ठापयितव्यास् तान् अनागामिफले प्रतिष्ठापयति। ये ऽर्हत्त्वे प्रतिष्ठापयितव्यास् तान् अर्हत्त्वे प्रतिष्ठापयति। ये प्रत्येकबोधौ प्रतिष्ठापयितव्यास् तान् प्रत्येकबोधौ प्रतिष्ठापयति। ये बोधौ प्रतिष्ठापयितव्यास् तान् बोधौ प्रतिष्ठापयति। एष सर्वत्र पेयाल। सो ऽनेकविधम् ऋध्या विकुर्वन् गङ्गानदीवालुकोपमान् लोकधातून् गच्छति, स आकाङ्क्संस् तान् गङ्गानदीवालुकोपमान् (अद्स्प्ग् इइ २३) लोकधातून् यादृशाना रत्नानाम् आकाङ्क्षिष्यति तादृशाना रत्नानाम् अभिनिर्हास्यति। स सत्त्वानाम् अभिप्रायान् परिपूरयन् लोकधातोर् [ड़्। २७२ब्] लोकधातुं सङ्क्रमिष्यति, स तान् लोकधातून् दृष्ट्वा यथाभिप्रेतं बुद्धक्षेत्रं परिग्रहीष्यति। तद्यथापि नाम परनिर्मितवशवर्तिषु देवेषु उपभोगपरिभोगा, ये ऽप्य् अन्येषु बुद्धक्षेत्रेषु अपगतपर्येष्टिषु ते तत्र भविष्यन्ति। स तया विपाकीयेन दानपारमितया शीलपारमितया क्षान्तिपारमितया वीर्यपारमितया ध्यानपारमितया प्रज्ञापारमितया विपाकीयाभिर् अभिज्ञाभिर् विपाकीयेन बोधिमार्गेण मार्गाकारज्ञतायां चरन् सर्वधर्मपरिपूरिप्राप्त सर्वाकारज्ञताम् अनुप्राप्स्यति। यावत् सचेद् रूपम् अपरिगृहीतं वेदना सञ्ज्ञा संस्कार विज्ञानम् अपरिगृहीतं यावत् सर्वधर्मा कुशला वा अकुशला वा लौकिका वा लोकोत्तरा वा। सास्रवा वा अनास्रवा वा संस्कृता वा असंस्कृता वा। अपरिगृहीतास्, तथैव अनुत्तरां सम्यक्सम्बोधिम् अभिसम्बुद्धस्य तत्र बुद्धक्षेत्रे सर्वोपभोगपरिभोगा अपरिगृहीता भविष्यन्ति। तत् कस्य हेतोः? तथा हि सर्वधर्मा अपरिगृहीता अनुपलम्भयोगेन, सर्वधर्मा अपरिग्रहाय वा सत्त्वानां धर्मो देशितः। एवं खलु सुभूते बोधिसत्त्वो महासत्त्वः प्रज्ञापारमितायां चरन्न् आनिमित्तयोगेन प्रज्ञापारमितां परिपूरयति। ((७))  
  
  
परिवर्त ७२।  
  
अथ खल्व् आयुष्मान् सुभूतिर् भगवन्तम् एतद् अवोचत्: कथं भगवन्न् असम्भिन्नेषु सर्वधर्मेष्व् आनिमित्तेषु सर्वधर्मेषु स्वलक्षणशून्येषु षण्णां पारमितानां भावनापरिपूरिर् भवति। दानपारमिताया शीलपारमिताया क्षान्तिपारमिताया वीर्यपारमितायाः समाधिपारमिताया। प्रज्ञापारमितायाः। कथम् एषां सास्रवाणाम् अनास्रवाणां (अद्स्प्ग् इइ २४) धर्माणां नानाकरणं प्रज्ञायते, कथं दानपारमिता अन्तर्गता भवति प्रज्ञापारमितायां, कथं शीलपारमिता क्षान्तिपारमिता वीर्यपारमिता ध्यानपारमिता कथं यावद् अष्टादशावेणिका बुद्धधर्मा अन्तर्गता भवन्ति प्रज्ञापारमितायां। कथं भगवन्न् एवं विलक्षणानां धर्माणाम् एकलक्षणानां यदुत अलक्षणानां। प्रज्ञप्तिर् भवति?  
  
एवम् उक्ते भगवान् आयुष्मन्तं सुभूतिम् एतद् अवोचत्: इह सुभूते बोधिसत्त्वो महासत्त्व प्रज्ञापारमितायां चरन्। स्वप्नोपमेषु पञ्चसु स्कन्धेषु स्थित्वा दानं ददाति शीलं रक्षति क्षान्तिं भावयति वीर्यम् आरह्हते समाधिं भावयति प्रज्ञां भावयति, प्रतिश्रुत्कोपमेषु पञ्चसु स्कन्धेषु स्थित्वा। दानं ददाति शीलं रक्षति क्षान्तिं भावयति वीर्यम् आरभते समाधिं भावयति प्रज्ञां भावयति। एवं प्रतिभासोपमेषु मरीच्युपमेषु मायोपमेषु निर्मितोपमेषु पञ्चसु स्कन्धेषु स्थित्वा दानं ददाति शीलं रक्षति क्षान्तिं भावयति वीर्यम् आरभते समाधिं भावयति प्रज्ञां भावयति। स्वप्नोपमा पञ्चस्कन्धा अलक्षणा प्रतिश्रुत्कोपमा प्रतिभासोपमा मरीच्युपमा मायोपमा निर्मितोपमा पञ्चस्कन्धाः अलक्षणाः। तत् कस्य हेतोः? न हि स्वप्नस्य कश्चित् स्वभावः न प्रतिभासस्य कश्चित् स्वभावः न मरीचिकायाः कश्चित् स्वभावः न मयाया कश्चित् स्वभावः न निर्मितस्य कश्चित् स्वभावः। यस्य स्वभावो नास्ति तस्य लक्सणं नास्ति, यस्य लक्सणं नास्ति तद् एकलक्षणं यदुत अलक्षणं। तद् अनेन अपि ते सुभूते पर्यायेण एवां वेदितव्यम्: अलक्षणं दानम् अलक्षणो दायकः अलक्षण प्रतिग्राहकः। य एवं ज्ञात्वा दानं ददाति स दानपारमितां [ड़्। २७३अ] परिपूरयञ्च् छीलपारमितया न विवर्तते। क्षान्तिपारमितया वीर्यपारमितया समाधिपारमितया प्रज्ञापारमितया न विवर्तते। स इह षट्सु पारमितासु स्थित्वा चत्वारि ध्यानानि परिपूरयति। चत्वार्य् अप्रमाणां चतस्रः आरूप्यसमापत्ती परिपूरयति। चत्वारि स्मृत्युपस्थानानि परिपूरयति। चत्वारि सम्यक्प्रहाणानि। चतुरर्धिपादा पञ्चेन्द्रियाणि पञ्चबलानि सप्तबोध्यङ्गान्य् आर्याष्टाङ्गं मार्गं परिपूरयति। आध्यात्मशून्यतां परिपूरयति बहिर्द्धाशून्यतम् अध्यात्मबहिर्द्धाशून्यतां। अभावशून्यतां स्वभावशून्यताम् अभावस्वभावशून्यतां यावत् स्वलक्षणशून्यतां परिपूरयति। शून्यतां समाधिं परिपूरयत्य् आनिमित्तं समाधिम् अप्रणिहितं समाधिं परिपूरयति। अष्टौ विमोक्षान् परिपूरयति। नवानुपूर्वसमापत्ती परिपूरयति। पञ्चाभिज्ञापरिपूरयति। पञ्चधारणीमुखशतानि परिपूरयति। चतस्रः प्रतिसंविदः (अद्स्प्ग् इइ २५) परिपूरयति। दशतथागतबलानि चत्वारि वैशारद्यानि महामैत्रीं महाकरुणाम् अष्टादशावेणिकां बुद्धधर्मान् परिपूरयति। स इह विपाकीयेष्व् अनास्रवेषु धर्मेषु स्थित्वा पूर्वस्यान् दिशि लोकधातून् ऋध्या गत्वा बुद्धान् भगवतः पर्युपास्ते। तांश् च उपतिष्ठते। यावद् उपभोगपरिभोगैश् च सत्त्वानाम् अर्थं कुर्वति। ये दानेन सङ्ग्रहीतव्यास् तान् दानेन सङ्गृह्णाति। ये शीलेन सङ्ग्रहीतव्यास् ताञ्च् छीलेन सङ्गृह्णाति। ये क्षान्त्या सङ्ग्रहीतव्यास् तान् क्षान्त्या सङ्गृह्णाति। ये वीर्येण सङ्ग्रहीतव्यास् तान् वीर्येण सङ्गृह्णाति। ये समाधिना सङ्ग्रहीतव्यास् तान् समाधिना सङ्गृह्णाति। ये प्रज्ञया सङ्ग्रहीतव्यास् तान् प्रज्ञया सङ्गृह्णाति। यावद् ये सर्वकुशलैः धर्मैः सङ्ग्रहीतव्यास् तान् सर्वकुशलैर् धर्मै सङ्गृह्णाति। स तैः कुशलमूलै समन्वागतः सर्वधर्मेश्वरः संसारं चोपाददाति। न च संसारावचरै। दुःखैर् लिप्यते। सत्त्वानां कृते देवमानुष्यिकी सम्पत्तिर् उपाददाति। याभिः सम्पत्तिभिः सत्त्वान् सङ्गृह्णाति: सो ऽलक्षणान् सर्वधर्मान् जानाति। स्रोतआपत्तिफलं च जानाति। न च तत्र अवतिष्ठते। सकृदागामिफलं च जानाति न च तत्र अवतिष्ठते। अनागामिफलं च जानाति न च तत्र अवतिष्ठते। अर्हत्वं च जानाति न च तत्र अवतिष्ठते। प्रत्येकबोधिं च जानाति न च तत्र अवतिष्ठते। तत् कस्य हेतोह्स्? तथा हि तेन सर्वधर्मा ज्ञात्वा सर्वाकारज्ञता अनुप्राप्तव्या: या असाधारना सर्वश्रावकप्रत्येकबुद्धैः। एवं खलु सुभूते बोधिसत्त्वो महासत्त्व अलक्षणा सर्वधर्मा ज्ञात्वा षट्पारमिता अलक्षणान् जानाति। यावत् सर्वबुद्धधर्मान् अलक्षणान् जानाति।  
  
पुनर् अपरं सुभूते बोधिसत्त्वो महासत्त्व प्रज्ञापारमितायां चरन् स्वप्नोपमेषु पञ्चसु उपादानस्कन्धेषु स्थित्वा शीलपारमितां परिपूरयति। प्रतिश्रुत्कोपमेषु प्रतिभासोपमेषु मायोपमेषु मरीचिकोपमेषु निर्मितोपमेषु पञ्चसूपादानस्कन्धेषु स्थित्वा शिलपारमितां परिपूरयति। स खलु पुनः सुभूते बोधिसत्त्वो महासत्त्व स्वप्नोपमान् पञ्चोपादानस्कन्धान् ज्ञात्वा प्रतिश्रुत्कोपमान् प्रतिभासोपमान् मायोपमान् मरीच्युपमान् निर्मितोपमान् पञ्चोपादानस्कन्धान् ज्ञात्वा अलक्षणशीलपारमितां परिपूरयति। अखण्डाम् अच्छिद्राम् अशबलाम् अकल्माषाम् अपरामृष्टां भुजिष्यां विज्ञप्रशस्तां सुसमाप्ताम् आर्याम् अनास्रवानि मार्गपर्यापन्नां (अद्स्प्ग् इइ २६) लोकोत्तरां, यत्र स्थित्वा समादानसाङ्केतिकं शीलं रक्षति। धर्मताप्रतिलम्भिकशीलं च संवरशीलं च विज्ञप्तिसीलं च [ड़्। २७३ब्] समुदाचारशीलं च असमुदाचारसीलं च। स एवंरूपै शीलै समन्वागतो न परामृशत्य् अनेन अहं क्षत्रियमहाशालकुलानां सहभागतायै उपपद्येयं। ब्राह्मणमहासालकुलानं वा सहभागतायै गृहपतिमहासालकुलानं वा सहभागतायै उपपद्येयं राजा वा भवेयं चक्रवर्ती कोट्टराजा वा चातुर्महाराजकायिकानां वा देवानां सहभागतायै उपपद्येयं। त्रायंस्त्रिंशानां वा यामानां वा तुषितानां वा निर्माणरतिनां वा परनिर्मितवशवर्तिनां वा देवानां सहभागतायै उपपद्येयं। स्रोतआपत्तिफलं वा अनुप्राप्नुयां सकृदागामीनां वा अनागामिनां वा अर्हत्वं वा। प्रत्येकबोधिं वा बोधिं वा अनुप्राप्नुयाम् इति। तत् कस्य हेतोः? तथा ह्य् अलक्षणाः सर्वधर्माः एकलक्षणा यदुत अभावस्वभावलक्षणाः। न ह्य् अलक्षणो धर्म अलक्षणं धर्मम् अनुप्राप्नोति। नापि विलक्षणो धर्मो विलक्षणं धर्मं प्राप्नोति। नाप्य् अविलक्षणा वा अलक्षणा वा धर्मा अविलक्षणान् व अलक्षणान् वा धर्मान् प्राप्नुवन्ति। एवं खलु सुभूते बोधिसत्त्वो महासत्त्व प्रज्ञापारमितायां चरन्न् अलक्षणशीलपारमितां परिपूर्य बोधिसत्त्वन्यामम् अवक्रामति। बोधिसत्त्वन्यामम् अवक्रमन्न् अनुत्पत्तिकेषु धर्मेषु क्षान्तिं प्रतिलभते। मार्गाकारज्ञतायां चरन् पञ्चाभिज्ञा विपाकीया प्रतिलभ्य पञ्चसु धारणीमुखशतेषु पञ्चसु समाधिमुखशतेषु स्थित्वा चतस्रः प्रतिसंविद प्रतिलभ्य बुद्धक्षेत्राद् बुद्धक्षेत्रं सङ्क्रमिष्यति। बुद्धान् भगवतः प्रयुपासिन सत्त्वांश् च परिपाचयति बुद्धक्षेत्रं च परिग्रहीष्यति। पञ्चगतिके संसारे संसरिष्यति न च संसारावचरेण कर्मणा न विपाकेन लेप्स्यते। तद्यथापि नाम निर्मितश् चङ्क्रम्यते तिष्ठति निषादति शय्यं कल्पयति, न च अस्य आगमनं सन्दृष्यते न गमनं न स्थानं न निषद्या न शय्यान, सत्त्वानां च अर्थं करोति न च सत्त्वम् उपलभ्यते न (अद्स्प्ग् इइ २७) सत्त्वप्रज्ञप्तिं। तद्यथापि नाम सुभूते शान्तो नाम तथागतो ऽर्हन् सम्यक्सम्बुद्धो ऽनुत्तरां सम्यकसम्बोधिम् अभिसम्बुद्धो ऽनुत्तरां सम्यक्सम्बोधिम् अभिसम्बुध्य धर्मचक्रं प्रवर्त्य अपरिमाणां सत्त्वां द्वाभ्यां यानाभ्यां परिनिर्वाप्य न कश्चिद् बोधिसत्त्वम् उपलभते यम् अनुत्तरस्यां सम्यक्सम्बोधौ व्याकार्षीत्। स आयुसंस्कारान् उत्सृज्य निर्मितं निर्माय अनुपधिशेषे निर्वाणधातौ परिनिर्वृत, स खलु पुनः सुभूते निर्मितः कल्पस्यात्ययेन बोधिसत्त्वं महासत्त्वं व्याकृत्य अनुत्तरायां सम्यक्सम्बोधौ परिनिर्वाति। तस्य च परिनिर्वृतस्य न किञ्चिद् वस्तु उपलभ्यते। रूपं वा वेदना वा सञ्ज्ञा वा संस्कारा वा विज्ञानं वा। एवम् एव सुभूते बोधिसत्त्वो महासत्त्वो न सत्त्वम् उपलभते न सत्त्वप्रज्ञप्तिं, सत्त्वानां च अर्थं करोति। एवं खलु सुभूते बोधिसत्त्वो महासत्त्व प्रज्ञापारमितायां चरञ्च् छीलपारमितां परिपूरयति। यस्या परिपूर्णत्वाद् अन्तर्गता सर्वधर्मा भवन्ति।  
  
पुनर् अपरं सुभूते बोधिसत्त्वो महासत्त्व प्रज्ञापारमितायां चरं। स्वप्नोपमेषु पञ्चसूपादानस्कन्धेषु स्थित्वा प्रतिश्रुत्कोम्पमेषु प्रतिभासोपमेषु मायोपमेषु मरीच्युपमेषु निर्मितोपमेषु पञ्चसूपादानस्कन्धेषु स्थित्त्वा अलक्षणक्षान्तिपारमितां परिपूरयति? कथं च सुभूते बोधिसत्त्वो महासत्त्वः अलक्षणेषु धर्मेषु स्थित्वा क्षान्तिपारमितां परिपूरयति? इह सुभूते बोधिसत्त्वो महासत्त्वो द्वाभ्यां क्षान्तिभ्यां क्षान्तिपारमितां परिपूरयति। कतमाभ्यां द्वाभ्यां क्षान्तिभ्यां? अधिवासनक्षान्त्या धर्मावबोधक्षान्त्या च। तत्र कतमा अधिवासनक्षान्तिर्? यत् प्रथमचित्तोत्पादम् [ड़्। २७४अ] उपादाय यावद् बोधिमण्डनिषदनाद् अन्त्रान्तराद् बोधिसत्त्वस्य महासत्त्वस्य सचेत् सर्वसत्त्वा आगम्य आगम्य आक्रोशेयु परिभाषेरन् वा। असत्याभिर् वा परुषाभिर् वाग्भिः समुदाचरेयुर् लोष्टदण्डशस्त्रप्रहारान् दद्युस्, तत्र बोधिसत्त्वेन महासत्त्वेन क्षान्तिपारमितां परिपूरयितुकामेन एकचित्तोत्पादो ऽपि क्षोभसहगतो व्यापादसहगतो वा नोत्पादयितव्यः। तेष्व् एव सत्त्वेष्व् अतीव कर्तव्याः क्लेशरुजार्ता बतेमे सत्त्वा, ते मया अपापचित्तम् उत्पादियतव्या। अपि तु मयैते शत्रुभूता स्कन्धा परिगृहीता। यद्यैवं प्रत्यवेक्षते मैत्रावान् करुणायति इयम् उच्यते अधिवासनक्षान्तिः। तत्र कतमा धर्मावबोधक्षान्तिः? यत् तान्य् अपि सत्त्वान् परमार्थतो नोपलभते। (अद्स्प्ग् इइ २८) को मा आक्रोशते परिभाषते वा असत्याभिर् वा परुषाभिर् वाग्भिः समुदाचरति लोष्टदण्डशस्त्रप्रहारान् वा ददाति, मायोपमा सर्वसंस्कारा रिक्तास् तुच्छा वशिका गगनकल्पा आत्मसत्त्वजीवजन्तुपुरुषपुद्गलमनुजमानवविरहितापरिकल्पसमुत्थितास्, ते सर्वे विकल्पा को मा आक्रोशते वा परिभाषते वा असत्याभिर् वा परुषाभिर् वाग्भिः समुदाचरति। लोष्टदण्डशस्त्रप्रहारान् वा ददाति, अहं पुनर् नैवं विकल्पयिष्यामि। स्वभावशून्यताम् उपादाय परमार्थशून्यताम् उपादायैयम् उच्यते धर्मावबोधक्षान्तिः। स एवम् उपपरीक्षमाण क्षान्तिपारमितां परिपूरयति, सो ऽनया क्षान्तिपारमितया परिपूर्णया अनुत्पत्तिकेषु धर्मेषु क्षान्तिं प्रतिलभते।  
  
सुभूतिर् आह: कैषा भगवन्न् अनुत्पत्तिकधर्मक्षान्ति। किं वा अस्य प्रमाणं। किं वा ज्ञानं?  
  
भगवान् आह: अणुर् अपि सुभूते यद् धर्मो नोत्पद्यते। तद् उच्यते अनुत्पत्तिकम् इति। तत्र यज् ज्ञानं तद् उच्यते क्षान्ति, येन ज्ञानेन अनुत्पत्तिकेषु धर्मेषु क्षान्तिं प्रतिलभते।  
  
आह: या च भगवञ्च् छ्रावकाणां या च प्रत्येकबुद्धानाम् अमित्पत्तिकधर्मक्षान्तिः या च बोधिसत्त्वस्य महासत्त्वस्य अनुत्पत्तिकधर्मक्षान्ति। आसां क्षान्तीनां किन् नानाकरणं?  
  
भगवान् आह: यच् च सुभूते स्रोतआपन्नस्य ज्ञानं यच् च प्रहाणं सा बोधिसत्त्वस्य महासत्त्वस्य क्षान्ति। यत् सकृदागामिनो ज्ञानं च प्रहाणां च सा बोधिसत्त्वस्य महासत्त्वस्य क्षान्ति। यद् अनागामिनो ज्ञानं च प्रहाणं च सा बोधिसत्त्वस्य महासत्त्वस्य क्षान्ति। यद् अर्हतो ज्ञानं च प्रहाणं च सा बोधिसत्त्वस्य महासत्त्वस्य क्षान्ति। यत् प्रत्येकबुद्धस्य ज्ञानं च प्रहाणं च सा बोधिसत्त्वस्य महासत्त्वस्य क्षान्ति। इदं सुभूते नानाकरणं श्रावकप्रत्येकबुद्धक्षान्त्याश् च बोधिसत्त्वक्षान्त्याश् च, स खलु पुनः सुभूते बोधिसत्त्वो महासत्त्वो ऽनयैवंरूपया क्षान्त्या समन्वागत सर्वश्रावकप्रत्येकबुद्धान् अभिभवति। स एवैषा क्षान्त्याम् अनुत्पत्तिकधर्मक्षान्त्यां स्थित्वा बोधिसत्त्वमार्गे चरन् मार्गाकारज्ञतां परिपूरयति। यया परिपूर्णया अविरहितो भवति। सप्ततृंशता बोधिपक्ष्यैर् धर्मैः शून्यतानिमित्ताप्रणिहितैः समाधिभिः। स आभि पञ्चभिर् अभिज्ञाभिर् अविरहितो भवति। सो ऽविरहितत्वात् सत्त्वान् परिपाचयति। बुद्धक्षेत्रं च परिशोधयति। सत्त्वांश् च परिपाच्य (अद्स्प्ग् इइ २९) बुद्धक्षेत्रं च परिशोध्य एकक्षणसमायुक्तया [ड़्। २७४ब्] प्रज्ञया सर्वाकारज्ञताम् अनुप्राप्नोति। एवं खलु सुभूते बोधिसत्त्वो महासत्त्वो प्रज्ञापारमितायां चरन्न् अलक्षणक्षान्तिपारमितां परिपूरयति।  
  
पुनर् अपरं सुभूते बोधिसत्त्वो महासत्त्वो स्वप्नोपमेषु पञ्चसूपादानस्कन्धेषु स्थित्वा प्रतिश्रुत्कोपमेषु प्रतिभासोपमेषु मायोपमेषु मरीच्युपमेषु निर्मितोपमेषु पञ्चसूपादानस्कन्धेष्व् अलक्षणेषु स्थित्वा कायिकं चैतसिकं च वीर्यम् आरभते, स कायिकेन वीर्येण बोधिम् अभिनिर्हरति। स दशदिक्षु लोकधातून् गत्वा। बुद्धान् भगवतः पर्युपास्ते सत्त्वानां च अर्थं करोति। स तेन कायिकेन वीर्येण सत्त्वान् परिपाच्य त्रिषु यानेषु निवेशयति। प्रतिष्ठापयति। एवं खलु सुभूते बोधिसत्त्वो महासत्त्व प्रज्ञापारमितायां चरन्न् अलक्षणवीर्यपारमितां परिपूरयति। स चैतसिकेन वीर्येण अनास्रवेण मार्गेण मार्गपर्यापन्नेन वीर्यपारमितां परिपूरयति। यत्र पर्यापन्ना सर्वकुशलधर्मा तद्यथा चत्वारि स्मृत्युपस्थानानि चत्वारि सम्यक्प्रहणानि चत्वारर्धिपादा पञ्चेन्द्रियाणि पञ्चबलानि सप्तबोध्यङ्गान्य् आर्याष्टाङ्गो मार्गः त्रिणि विमोक्षमुखानि चत्वारि ध्यानानि चत्वार्य् अप्रमाणानि चतस्रः आरूप्यसमापत्तयो ऽष्टौ विमोक्षा नवानुपूर्वसमापत्तयो दशतथागतबलानि चत्वारि वैशारद्यानि चतस्र प्रतिसंविदो महामैत्रिं महाकरुणाम् अष्टादशावेणिका बुद्धधर्मा, यत्र बोधिसत्त्वेन महासत्त्वेन चरता सर्वाकारज्ञता परिपूरयितव्या यस्या परिपूर्या सर्ववासनानुसन्धिं प्रहास्यति, स प्रहाय लक्षणपरिनिष्पत्तिं परिपूर्य समन्तप्रभतां च आराग्य धर्मचक्रं प्रवर्तयति। द्वादशाकारं त्रिपरिवर्तं, यस्य प्रवर्ततेन त्रिसाहस्रमहासाहस्रो लोकधातुः षड्विकारं कम्पिष्यते प्रकम्पिष्यते सम्प्रकम्पयिष्यते चलिष्यति प्रचलिष्यति सम्प्रचलिष्यति। वेधिष्यति प्रवेधिष्यति सम्प्रवेधिष्यति। सर्वो ऽयं त्रिसाहस्रमहासाहस्रो इओकधातुर् उदारेण अवभासेन स्फरिष्यति। तस्य खलु पुनस् तथागतस्य अर्हतः सम्यक्सम्बुद्धस्य यत्र शब्दो निश्चरिष्यति यो सो ऽनुश्रावयिष्यते, तत्र ये त्रिसाहस्रमहासाहस्रे लोकधातौ सत्त्वास् तनि शब्दं श्रोष्यन्ति। ते सर्वे नियता भविष्यन्ति तृषु यानेषु, एवं बहुकरा हि सुभूते बोधिसत्त्वस्य (अद्स्प्ग् इइ ३०) महासत्त्वस्य वीर्यपारमिता। वीर्यपारमितायां स्थित्वा बोधिसत्त्वेन महासत्त्वेन सर्वबुद्धधर्मा परिपूरयितव्याः सर्वाकारज्ञता अनुप्राप्तव्याः।  
  
पुनर् अपरं सुभूते बोधिसत्त्वो महासत्त्व प्रज्ञापारमितायां चरन् स्वप्नोपमेषु पञ्चसूपादानस्कन्धेषु स्थित्वा प्रतिश्रुत्कोपमेषु प्रतिभासोपमेषु मायोपमेषु मरीच्युपमेषु निर्मितोपमेषु पञ्चसूपादानस्कन्धेषु स्थित्वा समाधिपारमितां परिपूरयति? कथं च सुभूते बोधिसत्त्वो महासत्त्व प्रज्ञापारमितायां चरन्। स्वप्नोपमेषु पञ्चसूपादानस्कन्धेषु स्थित्वा प्रतिश्रुत्कोपमेषु प्रतिभासोपमेषु मायोपमेषु मरीच्युपमेषु निर्मितोपमेषु पञ्चसूपादानस्कन्धेषु स्थित्वा समाधिपारमितां परिपूरयति? इह सुभूते [ड़्। २७५अ] बोधिसत्त्वो महासत्त्व प्रथमं ध्यानम् उपसम्पद्य विहरति। यावच् चतुर्थं ध्यानम् उपसम्पद्य विहरति। मैत्रीम् उपसम्पद्य विहरति। करुणां मुदिताम् उपेक्षाम् उपसम्पद्य विहरति। आकाशानन्त्यायतनम् उपसम्पद्य विहरति। विज्ञानानन्त्यायतनम् आकिञ्चन्यातनं नैवसञ्ज्ञानासञ्ज्ञायतनम् उपसम्पद्य विहरति। शून्यतानिमित्ताप्रणिहितान् समाधीन् भावयति। विद्युतोपमं समाधिं भावयति। सम्यक्समाधिं भावयति। वज्रोपमे समाधौ स्थित्वा तथागतसमाधिं स्थापयित्वा यावन्तः केचनः समाधयः श्रावकसाधारणाः वा प्रत्येकबुद्धसाधारणाः वा ये ऽप्य् अन्ये समाधिसमापत्तिगणास् तान् सर्वान् कायेन स्फरित्वा उपसम्पद्य विहरति। न च तान् समाधीन् आस्वादयति। न समापत्तिफलं। तत् कस्य हेतोः? तथा हि स बोधिसत्त्वो महासत्त्वः तान् समाधीन् अलक्षणान् जानात्य् अभावस्वभावान्, तत् कथम् अलक्षणो धर्म अलक्षणन् धर्मम् आस्वादयति। कथम् अभावो धर्म अभावं धर्मम् आस्वादयति? सो ऽनास्वादयन् न कस्यचित् समाधेर् वशेन उपपद्यते। रूपधातौ वा आरूप्यधातौ वा। तत् कस्य हेतोः? तथा हि स तौ धातौ नोपलभते। यो ऽपि समापद्येत येनापि समापद्येत तद् अपि नोपलभते। सो ऽनुपलभमानः अलक्षणसमाधिपारमितां परिपूरयति। सो ऽनया समाधिपारमितया श्रावकप्रत्येकबुद्धभूमीन् अतिक्रामति।  
  
सुभूतिर् आह: कथं भगवं बोधिसत्त्वो महासत्त्व समाधिपारमितां परिपूर्य श्रावकप्रत्येकबुद्धभूमी अतिक्रामति?  
  
(अद्स्प्ग् इइ ३१)  
भगवान् आह: तथा हि सुभूते बोधिसत्त्वो महासत्त्वो ऽध्यात्मशून्यतायां सुशिक्षितः यावत् स्वलक्षणशून्यतायां सुशिक्षितः, न चेह शून्यतासु कश्चिद् धर्म उपलब्ब्यते। यत्र प्रतिष्ठेत्। स्रोतआपत्तिफलं वा सकृदागामिफलं वा अनागामिफलं वा अर्हत्त्वं वा प्रत्येकबोधिं वा, यापि सा सर्वाकारज्ञता सापि शून्या शून्यताभिः। स आभिः शून्यताभिः बोधिसत्त्वो महासत्त्वः श्रावकप्रत्येकबुद्धभूमी अतिक्रम्य बोधिसत्त्वन्यामम् अवक्रामति।  
  
आह: कतमो भगवन् बोधिसत्त्वस्य महासत्त्वस्य आम कतमो न्यामः?  
  
भगवान् आह: सर्वः सुभूते बोधिसत्त्वस्य महासत्त्वस्य उपलम्भः। आमः, सर्वोनुपलम्भो न्यामः।  
  
आह: कतमो भगवन्न् उपलम्भः कतमो ऽनुपलम्भः?  
  
भगवान् आह: रूपं बोधिसत्त्वस्य महासत्त्वस्य उपलम्भः। वेदनासञ्ज्ञासंस्कारविज्ञानं सुभूते बोधिसत्त्वस्य महासत्त्वस्य उपलम्भः। चक्षुरूपणि च श्रोत्रं शब्दांश् च घ्राणं गन्धांश् च जिह्वरसाश् च कायः स्प्रष्टव्यानि च। मनो धर्मांश् च उपलम्भः। यावत् सर्वाकारज्ञता उपलम्भः। आमः। नियामः पुनः सुभूते यत्रैषां धर्माणां प्रव्याहारो ऽपि नोपलभ्यते। रूपस्य यावत् सर्वाकारज्ञताया। तत् कस्य हेतोः? थथा हि सुभूते यो रूपस्य स्वभाव सो ऽप्रव्याहारः, यावद् यः सर्वाकारज्ञताया स्वभावः सो ऽप्रव्याहारः। अयं सुभूते बोधिसत्त्वस्य महासत्त्वस्य नियामः, स नियामावक्रान्तो बोधिसत्त्वो महासत्त्वः सर्वसमाधिः परिपूर्णः समाधिवशेन अपि नोपपद्यते। प्राग् एव रागं वा दोषं वा मोहं वा उत्पादयेद् यत्र स्थित्वा तत् कर्माभिसंस्कुर्यद् येन कर्माभिसंस्कारेण पञ्चगतिके संसारे पतेत् इति नेदं स्थानं विद्यते। अन्यत्र मायोपमेषु धर्मेषु स्थित्वा सर्वसत्त्वानाम् अर्थं करोति। न च सत्त्वम् उपलभते (अद्स्प्ग् इइ ३२) न मायां, सो ऽनुपलभमान सत्त्वांश् च परिपाचयति। बुद्धक्षेत्रं च परिगृह्णाति। [ड़्। २७५ब्] एवं खलु सुभूते बोधिसत्त्वो महासत्त्वः समाधिपारमितां परिपूर्य यावद् धर्मचक्रं प्रवर्तयति। यदुत अनुपलम्भचक्रशून्यतानिमित्ताप्रणिहितचक्रं।  
  
पुनर् अपरं सुभूते बोधिसत्त्वो महासत्त्व प्रज्ञापारमितायां चरन् स्वप्नोपमां सर्वधर्मान् परिजानाति। प्रतिश्रुत्कोपमान् प्रतिभासोपमान् मायोपमान् मरीच्युपमान् निर्मितोपमान् सर्वधर्मान् परिजानाति।  
  
(विइ ४) आह: कथं पुनर् भगवन् बोधिसत्त्वो महासत्त्व प्रज्ञापारमितायां चरन् स्वप्नोपमान् सर्वधर्मान् परिजानाति। प्रतिश्रुत्कोपमान् प्रतिभासोपमान् मायोपमान् मरीच्युपमान् निर्मितोपमान् सर्वधर्मान् परिजानाति?  
  
भगवान् आह: इह सुभूते बोधिसत्त्वो महासत्त्वः प्रज्ञापारमितायां चरन् नापि स्वप्नम् अद्राक्षीन् न स्वप्नदर्शिनं। न प्रतिश्रुत्कम् अद्राक्षीन् न प्रतिश्रुत्कश्रोतारं, न प्रतिभासम् अद्राक्षीन् न प्रतिभासदर्शिनं। न मायान् अद्राक्षीन् न मायादर्शिनं। न मरीचिकम् अद्राक्षीन् न मरीचिकदर्शिनं। न निर्मितम् अद्राक्षीन् न निर्मितदर्शिनं। तत् कस्य हेतोः? तथा हि विपर्यासः स्वप्न प्रतिश्रुत्क प्रतिभासो माया मरीचिका विपर्यासो निर्मितो, बालपृथग्जनानां। अर्हत् पुनर् न स्वप्नं पश्यति न स्वप्नदर्शिनं। यावन् न निर्मितं पश्यति न निर्मितदर्शिनं। एवं यावत् प्रत्येकबुद्धो बोधिसत्त्वो महासत्त्व तथागतो ऽर्हन् सम्यक्सम्बुद्धो नैव स्वप्नं पश्यति न स्वप्नदर्शिनं। यावन् न निर्मितं पश्यति न निर्मितदर्शिनं। तत् कस्य हेतोस्? तथा ह्य् अभावस्वभावाः सर्वधर्माः परिनिर्वाणसमा असद्भूततयाः। अपरिनिष्पन्नाः सर्वधर्माः असम्भूततया। तत् किं बोधिसत्त्वो महासत्त्व प्रज्ञापारमितायां चरन् भावसञ्ज्ञी भविष्यति परिनिष्पन्नसञ्ज्ञी वा भूतसञ्ज्ञी वा नेदं स्थानं विद्यते। तत् कस्य हेतोः? न सा प्रज्ञापारमिता स्याद् यदि कस्यचिद् धर्मस्य स्वभाव उपलभ्येत परिनिष्पत्तिर् वा सद्भूतता वा, एवं च बोधिसत्त्वो महासत्त्व प्रज्ञापारमितायां चरन् रूपे न सज्जते। यावद् विज्ञाने न सज्जते, कामधातौ न सज्जते। रूपधातौ न सज्जते। आरूप्यधातौ न सज्जते। ध्यानविमोक्षसमाधिसमापत्तिषु न सज्जते। चतुर्षु स्मृत्युपस्थानेषु न सज्जते यावद् आर्याष्टाङ्गे मार्गे न सज्जते। शून्यतायां न सज्जते। आनिमित्तसमाधाव् अप्रणिहिते समाधौ न सज्जते। दानपारमितायां (अद्स्प्ग् इइ ३३) न सज्जते। शीलपारमितायां क्षान्तिपारमितायां वीर्यपारमितायां समाधिपारमितायां न सज्जते। स इह प्रज्ञापारमितायां स्थित प्रथमं भूमिं परिपूरयति। तत्र च च्छन्दरागं नोत्पादयति। तत् कस्य हेतोः? तथा हि स तान् भूमीन् नोपलभते। तत् किं तत्र च्छन्दरागम् उत्पादयिष्यति, यावद् दशमीं भूमिं परिपुरयति। तत्र च च्छन्दरागं नोत्पादयति। तत् कस्य हेतोस्? तथा हि स तान् भूमीन् नोपलभते। तत् किं तत्र च्छन्दरागम् उत्पादयिष्यति। स प्रज्ञापारमितायां चरति। तां च प्रज्ञापारमितां नोपलभते। सो ऽनुपलम्भायां चरन् सर्वधर्मांश् च तत्र प्रज्ञापारमितायाम् अन्तर्गतान् पश्यति। तांश् च धर्मान् नोपलभते। तत् कस्य हेतोस्? तथा हि ते च धर्मा सा च प्रज्ञापारमिता अद्वयम् अद्वैधीकारं। तत् कस्य हेतोस्? तथा हि तेषां धर्माणां न कश्चिद् भेदो ऽस्ति। धर्मधातुनिर्देशेन तथतानिर्देशेन [ड़्। २७६अ] भूतकोटिनिर्देशेन। असम्भिन्नाः सर्वधर्माः।  
  
आह: असम्भिन्नानां भगवन् सर्वधर्माणां कथं कुशलाकुशलानां धर्माणां निर्देशो भवति। कथं लौकिकलोकोत्तराणां धर्माणां निर्देशो भवति। कथं सास्रवानास्रवाणां धर्माणां निर्देशो भवति। कथं संस्कृतासंस्कृतानां धर्माणां निर्देशो भवति?  
  
भगवान् आह: तत् किं मन्यसे सुभूते या धर्माणां धर्मता। अपि नु तत्र कस्यचिद् धर्मस्य। प्रव्याहारो ऽस्ति। संस्कृतस्य वा असंस्कृतस्य वा। स्रोतआपत्तिफलस्य वा सकृदागामिफलस्य वा। अनागामिफलस्य वा अर्हत्त्वस्य वा। प्रत्येकबोधेर् वा बोधेर् वा।  
  
आह: नो हीदं भगवन्।  
  
भगवान् आह: तद् अनेन अपि ते सुभूते पर्यायेण एवं वेदितव्यं। असम्भिन्नाः सर्वधर्माः अलक्षणा अनुत्पादो ऽप्रादुर्भावाः सर्वधर्मा, न मे सुभूते पूर्वं बोधिसत्त्वचारिकां चरता कस्यचिद् धर्मस्य स्वभाव उपलब्धो रूपम् इति वा वेदनेति वा सञ्ज्ञेति वा संस्कार इति वा। विज्ञानम् इति वा। यावत् संस्कृतम् इति वा असङ्कृतम् इति वा। यावत् स्रोतआपत्तिफलम् इति वा। यावद् बोधिर् इति वा। एवं खलु सुभूते बोधिसत्त्वो महासत्त्वः प्रज्ञापारमितायां चरति प्रथमचित्तोत्पादम् उपादाय। यावद् अनुत्तरां सम्यक्सम्बोधिम् अभिसम्भोत्स्यते। अनुपलम्भयोगेन। सर्वधर्माणां च स्वभावकुशलेन भवितव्यं। सर्वधर्मस्वभावकुशलो हि बोधिसत्त्वो महासत्त्व बोधिमार्गं (अद्स्प्ग् इइ ३४) च परिपूरयति। सत्त्वांश् च परिपाचयति। बुद्धक्षेत्रं च परिगृह्णाति। यत्र स्थित्वा अनुत्तरां सम्यक्सम्बोधिम् अभिसम्बुद्ध्य तथा सत्त्वान् विनयति। यथा विनीतास् तृषु भवेषु न दृश्यन्ते। एवं खलु सुभूते बोधिसत्त्वेन महासत्त्वेन प्रज्ञापारमितायां चरितव्यम् अलक्षणयोगेन। ((७२))  
  
  
(अद्स्प्ग् इइ ३५)  
विइइ धर्मकाय अभिसमय  
परिवर्त ७३।  
  
(विइइ ४) अथ आयुष्मान् सुभूतिर् भगवन्तम् एतद् अवोचत्: कथं भगवन् स्वप्नोपमानां सर्वधर्माणाम् अवस्तुकानाम् अभावस्वभावानां स्वलक्षणशून्यानां व्यवस्थानं भवति। इमे कुशला धर्मा इमे अकुशला धर्मा इमे लौकिका इमे लोकोत्तरा इमे सास्रवा इमे अनास्रवा इमे संस्कृता इमे असंस्कृता इमे स्रोतआपत्तिफलसाक्षात्क्रियायै संवर्तन्ते। इमे सकृदागामिफलसाक्षात्क्रियायै इमे ऽनागामिफलसाक्षात्क्रियायै इमे ऽर्हत्फलसाक्षात्क्रियायै संवर्तन्ते। इमे प्रत्येकबोधये संवर्तन्ते। इमे ऽनुत्तरस्यै सम्यक्सम्बोधये संवर्तन्ते? एवं कथं प्रतिश्रुत्कोप्मानां प्रतिभासोपमानाम्मायोपमानां मरीच्युपमानां निर्मितोपमानाम् अवस्तुकानाम् अभावस्वभावानां स्वलक्सणशून्यानां व्यवस्थानं भवति। इमे कुशला धर्मा इमे अकुशला यावद् इमे ऽनुत्तरस्यै सम्यक्सम्बोधये संवर्तन्ते?  
  
भगवान् आह: इह सुभूते बालो ऽश्रुतवान् पृथग्जनः। स्वप्नम् उपलभते। स्वप्नदर्शिनम् अप्य् उपलभते। यावन् निर्मितम् उपलभते निर्मितदर्शिनम् अप्य् उपलभते। स स्वप्नम् उपलभ्य स्वप्नदर्शिनम् अप्य् उपलभ्य: यावन् निर्मितम् उपलभ्य निर्मितदर्शिनम् अप्य् उपलभ्य कुशलसंस्कारान् अभिसंस्करोति। कायेन वाचा मनसा, अकुशलसंस्कारान् अभिसंस्करोति। कायेन वाचा मनसा, आनेञ्ज्यान् अभिसंस्कारान् [ड़्। २७६ब्] अभिसंस्करोति कायेन वाचा मनसा, तद् बोधिसत्त्वो महासत्त्वः प्रज्ञापारमितायां चरन् द्वयो शून्यतयो स्थित्वा, अत्यन्तशून्यतायाम् अनवराग्रशून्यतायां च, सत्त्वानां धर्मन् देशयति। शून्यं त्रैधातुकम् एतन्, नास्त्य् अत्र रूपं वा वेदना वा सञ्ज्ञा वा। संस्कारा वा विज्ञानं वा, स्कन्धा वा धातवो वा आयतनानि वा, स्वप्न एष प्रतिश्रुत्कैषा प्रतिभाष एष मायैषा मरीचिकैषा (अद्स्प्ग् इइ ३६) निर्मितम् एतत्। नास्ति स्कन्धा वा धातवो वा आयतनानि वा। नास्त्य् अत्र स्वप्नो न स्वप्नदर्शी न प्रतिश्रुत्का न प्रतिश्रुत्का श्रोता। न प्रतिभासो न प्रतिभासदर्शी। न माया न मायादर्शी, न मरीचिक न मरीचिकदर्शी। न निर्मितं न निर्मिता। अपि तु खलु सर्व एते धर्मा अवस्तुका अभावस्वभावास्, तद् यूयम् अस्कन्धेषु स्कन्धदर्शिन। अधातुषु धातुसञ्ज्ञिन। अनायतनेष्व् आयतनसञ्ज्ञिन। अपि तु खलु प्रतीत्यसमुत्पन्ना एते सर्वधर्मा विपर्याससमुत्थिता कर्मविपाकपरिगृहीता। किं पुनर् यूयम् अत्र अवस्तुकेषु धर्मेषु वस्तुसञ्ज्ञिनो भवत। तद् बोधिसत्त्वो महासत्त्वः प्रज्ञापारमितायां चरन्न् उपायकौशलेन ये मत्सरिणः सत्त्वास् तान् मत्सर्याद् विनिवर्त्य दानपारमितायां नियोजयति। तेषां च दानपरित्यागो महाभोगतायै संवर्तते। स तांश् ततः उच्चाल्य शीलपारमितायां नियोजयति। तेषां तच् छीलसमादानं स्वर्गोपपत्तये संवर्तते। स ततः उच्चाल्य समाधौ नियोजयति। तेषां समाधिब्रह्मलोकोपपत्तये संवर्तते। एवं प्रथमा ध्याना द्वितीये ध्याने द्वितीया ध्याना तृतीये ध्याने। तृतीया ध्याना चतुर्थे ध्याने। चतुर्थाद् ध्यानाद् आकाशानन्त्यायतनसमापत्तौ। विज्ञानन्त्यायतनसमापत्तौ। आकिञ्चन्यायतनसमापत्तौ नैवसञ्ज्ञानासञ्ज्ञायतनसमापौऔ नियोजयति। स ततो हीनाद् दानाद् दानफलाच् च अनेकपर्यायेण विवेच्य अनुपधिशेषे निर्वाणधातव् आश्वासयति निवेशयति प्रतिष्ठापयति। स ततः शीलाच् च शीलफलाच् च अनेकपर्यायेण विवेच्य अनुपधिशेषे निर्वाणधातौ प्रतिष्ठापयति। स ततः समाधेश् च समाधिफलाच् च अनेकपर्यायेण विवेच्य अनुपधिशेषे निर्वाणधातौ प्रतिष्ठापयति। चतुर्षु स्मृत्युपस्थानेषु चतुर्षु सम्यक्प्रहाणेषु चतुर्ष्व् इद्धिपादेषु पञ्चस्व् इन्द्रियेषु पञ्चसु बलेषु सप्तसु बोध्यङ्गेषु आर्याष्टाङ्गे मार्गे त्रिषु विमोक्षमुखेष्व् अष्टासु विमोक्षेषु नवस्व् अनुपूर्वसमापत्तिषु दशसु तथागतबलेषु चतुर्षु वैशारद्येषु चतसृषु प्रतिसंवित्सु महामैत्र्यां महाकरुणायाम् अष्टादशष्व् आवेणिकेषु बुद्धधर्मेष्व् अश्वासयति निवेशयति विनयति प्रतिष्ठापयति। स एभिर् अनास्रवैर् धर्मैर् अरूपिभिर् अनिदर्शनैर् अप्रतिघैर् ये स्रोतआपत्तिफलं प्रार्थयन्ति तान् (अद्स्प्ग् इइ ३७) स्रोतआपत्तिफले प्रतिष्ठापयति। यावद् ये ऽर्हत्त्वं प्रार्थयन्ति तान् अर्हत्त्वे प्रतिष्ठापयति। ये प्रत्येकबोधिं प्रार्थयन्ति तान् प्रत्येकबोधौ प्रतिष्ठापयति। ये ऽनुत्तरांसम्यक्सम्बोधिं प्रार्थयन्ति तेषां बोधिमार्गम् आचष्टे उपदिशति समुत्तेजयति। सम्प्रहर्षयति। प्रतिष्ठापयति, एवं खलु सुभूते बोधिसत्त्वो महासत्त्वः प्रज्ञापारमितायां चरन् स्वप्नोपमानां [ड़्। २७७अ] सर्वधर्माणाम् अवस्तुकानाम् अभावस्वभावानां स्वलक्षणशून्यानां व्यवस्थानं करोति।  
  
एवम् उक्ते आयुष्मान् सुभूतिर् भगवन्तम् एतद् अवोचत्: आश्चर्यम् इदं भगवन्न् अद्भुतधर्मो यत्र हि नाम बोधिसत्त्वो महासत्त्व इह गम्भीरायां प्रज्ञापारमितायां चरन्न् अभावस्वभावानांसर्वधर्माणाम् अत्यन्तशून्यानाम् अनवराग्रशून्यानां सर्वधर्माणां व्यवस्थानं करोति, इमे कुशला धर्मा इमे अकुशला धर्मा इमे सास्रवा धर्मा इमे अनास्रवा धर्माः यावद् इमे संस्कृता धर्मा इमे असंस्कृता धर्माः।  
  
भगवान् आह: एवम् एतत् सुभूते एवम् एतत्। आश्चर्यम् इदं बोधिसत्त्वानां महासत्त्वानाम् अब्धुतधर्मो यदि इह गम्भीरायां प्रज्ञापारमितायां चरन्तो धर्माणां व्यवस्थानं कुर्वन्ति। सचेत् पुनस् त्वं सुभूते जनीयाये बोधिसत्त्वस्य महासत्त्वस्य आश्चर्याद्भुतो धर्मस् तत्सर्वश्रावकप्रत्येकबुद्धैस् तस्य बोधिसत्त्वस्य महासत्त्वस्य न सुकरः प्रत्युपकारः कर्तुं। न युष्माभिः सर्वैर् अपि बोधिसत्त्वस्य महासत्त्वस्य शक्यं स धर्मो ऽभिभवितुं।  
  
सुभूतिर् आह: कतमो भगवन् बोधिसत्त्वस्य महासत्त्वस्य अब्धुतधर्म यः सर्वश्रावकप्रत्येकबुद्धानां न संविद्यते?  
  
भगवान् आह: तेन हि सुभूते शृणु साधु च सुष्टु च मनसिकुरु, भाषिष्ये ऽहं ते। इह सुभूते बोधिसत्त्वो महासत्त्वः प्रज्ञापारमितायां चरन् विपाकीयासु षट्सु पारमितासु स्थित्वा पञ्चसु च अभिज्ञासु सप्ततृंशति च बोधिपक्ष्येषु धर्मेषु धारणीमुखेषु समाधिमुखेषु च दशसु तथागतबलेषु चतुर्षु वैशारद्येषु चतसृषु प्रतिसंवित्सु महामैत्र्यां महाकरुणायाम् अष्टादशष्व् आवेणिकेषु बुद्धधर्मेषु स्थित्वा दिश्विदिक्षु लोकधातूं गत्वा ये सत्त्वा दानेन (अद्स्प्ग् इइ ३८) अनुग्रहीतव्यास् तान् दानेन अनुगृह्णाति। ये शीलेन ये क्षान्त्या ये वीर्येण ये समाधिना ये प्रज्ञया ये प्रथमेन ध्यानेन ये द्वितीयेन ये तृतीयेन ये चतुर्थेन ये आकाशानन्त्यायतनसमापत्त्या विज्ञानानन्त्यायतनसमापत्त्या आकिञ्चन्यायतनसमापत्त्या नैवसञ्ज्ञानासञ्ज्ञायतनसमापत्त्या अनुग्रहीतव्यास् तांस् तथैव अनुगृह्णाति। ये मैत्र्यानुग्रहीतव्यास् तां मैत्र्यानुगृह्णाति ये करुणया ये मुदितया ये उपेक्षयानुग्रहीतव्यास् तान् उपेक्षयानुगृह्णाति। ये चतुर्षु स्मृत्युपस्थानैश् चतुर्भिः सम्यक्प्रहाणैश् चतुर्भिर् इद्धिपादैः पञ्चभिर् इन्द्रियैः पञ्चभिर् बलैः सप्तभिर् बोध्यङ्गैर् आर्याष्टाङ्गेन मार्गेणानुग्रहीतव्या ये शून्यतया समाधिना ये आनिमित्तेन समाधिना ये अप्रणिहितेन समाधिना अनुग्रहीतव्यास् तान् अप्रणिहितेन समाधिना अनुगृह्णाति।  
  
सुभूतिर् आह: कथं भगवन् बोधिसत्त्वो महासत्त्वो दानेन सत्त्वान् अनुगृह्णाति?  
  
भगवान् आह: इह सुभूते बोधिसत्त्वो महासत्त्वः प्रज्ञापारमितायां चरन् दानं ददात्य्, अन्नम् अन्नार्थिकेभ्यः पानं पानार्थिकेभ्यो माल्यं माल्यार्थिकेभ्यः गन्धं गन्धार्थिकेभ्यो विलेपनं विलेपनार्थिकेभ्यो: वस्त्रं वस्त्रार्थिकेभ्यः शय्यासनं शय्यासनार्थिकेभ्यो यावद् अन्यतरान्यतरां मनुष्यकां परिष्कारान् ददाति। यथैव तथागतया अर्हते सम्यक्सम्बुद्धाय ददाति। तथैव प्रत्येकबुद्धेभ्यो ऽर्हद्भ्यो ऽनागामिभ्यः सकृदागामिभ्यः स्रोतआपन्नेभ्यः सम्यग्गतेभ्यः सम्यक्प्रतिपन्नेभ्यः तथैव मनुष्यभूतेभ्य। तथैव तिर्यग्योनिगतेभ्यः सर्वेभ्यः अनानात्वसञ्ज्ञाम् उपस्थाप्य दानं ददाति। तत् कस्य हेतोः? तथाप्य् अनानात्वं सर्वधर्माः, सो ऽनानात्वं दानं दत्त्वा अनानात्वस्य धर्मस्य लाभी भविष्यति। यदुत सर्वाकारज्ञताया। सचेत् पुनर् सुभूते बोधिसत्त्वस्य महासत्त्वस्य तिर्यग्योनिगतं [ड़्। २७७ब्] प्राणिकम् अदक्षिणीयं दृष्ट्वा एवं चित्तम् उत्पद्येत, सम्यक्सम्बुद्धो मे दक्षिणीयो न तिर्यग्योनिगत इति। न बोधिसत्त्वधर्मो भवेत्। तत् कस्य हेतोः? न हि बोधिसत्त्वो महासत्त्वो बोधये चित्तम् उत्पाद्य् एवम् अनुत्तरस्यै सम्यक्सम्बोधये सम्प्रस्थित, इमे मया (अद्स्प्ग् इइ ३९) सत्त्वा दानेन अनुग्रहीतव्या इमे न अनुग्रहीतव्या ते दानेन अनुगृहीता क्षत्रियमहासालकुलेषु उपपत्स्यन्ते ब्राह्मणमहासालकुलेषु उपपत्स्यन्ते गृहपतिमहासालकुलेषु उपपत्स्यन्ते। ते तेनैव दानेन अनुगृहीता अनुपूर्वेण त्रिभिर् यानैर् अनुपधिशेषे निर्वाणधातौ परिनिर्वास्यन्ति। सचेद् बोधिसत्त्वं महासत्त्वं सर्वो जनकायोर् वाध्यं याचेत, तत्र बोधिसत्त्वेन महासत्त्वेन नान्यं चित्तं नोत्पादयितव्यं। दातव्यं वा न दातव्यम् इत्य्, अविकोपितमानसेन। दातव्यम् एव तस्मै जनपदकायायः। तत् कस्य हेतोस्? तथा हि स जनपदकायस्य अर्थे ऽनुत्तरस्यै सम्यक्सम्बोधये सम्प्रस्थितः। सचेत् पुनः विकल्पयेद् गर्ह्यो भवेत् तेषां बुद्धानां भगवतां तेषां च बोधिसत्त्वानां महासत्त्वानां प्रत्येकबुद्धानाम् अर्हतां शैक्षाणां सदेवमानुष्यासुरस्य च लोकस्य, केन किलाध्यीष्ट: सर्वसत्त्वानां त्राणं भव लयनं शरणं परायणम् इति।  
  
पुनर् अपरं सुभूते सचेद् बोधिसत्त्वस्य महासत्त्वस्य मनुष्यभूतो वा अमनुष्यभूतो वा आगम्य अङ्गप्रत्यङ्गानि च्छेतुं याचेत तं तदा तेन न द्वितीयं चित्तम् उत्पादयितव्यं। दास्ये वा न दास्ये वा। तत् कस्य हेतोः? तथा हि तेन बोधिसत्त्वेन महासत्त्वेन सत्त्वानाम् अर्थाय सञ्चिन्त्य आश्रयः परिग्रहीतः। अनेन मे आत्मभावेन सर्वसत्त्वानाम् अर्थः कर्तव्यः। तेनैवं चित्तम् उत्पादयितव्यं, येषाम् अर्थे मया आत्मभावः उपादत्तस् ते अयाचितम् एव गृहीत्वा गच्छतुं। एवं खलु सुभूते बोधिसत्त्वेन महासत्त्वेन प्रज्ञापारमितायां शिक्षितव्यं।  
  
पुनर् अप्रं सुभूते बोधिसत्त्वेन महासत्त्वेन याचनकं दृष्ट्वैवं चित्तम् उत्पादयितव्यं, को वेह ददाति कस्मै वा दीयते किं वा दीयते, सर्वेषाम् एषां धर्माणां स्वभावो नोपलभ्यते। (अद्स्प्ग् इइ ४०) तत् कस्य हेतोः? तथा ह्य् एते धर्मा अत्यन्तशून्यतया शून्या। न हि शून्यता कश्चिद् ददाति वा आहरते वा। एवं खलु सुभूते बोधिसत्त्वेन महासत्त्वेन प्रज्ञापारमितायां शिक्षितव्यं। यदुत अध्यात्मशून्यतायां वा बहिर्धासून्यतायां वा। अध्यात्मबहिर्धाशून्यतायां वा शून्यताशून्यतायां वा परमार्थशून्यतायां वा प्रकृतिशून्यतायां वा सर्वधर्मशून्यतायां वा यावत् स्वलक्षणशून्यतायां वा, स इह शून्यतायां स्थित्वा यद् दानं दास्यति। तस्य सततसमितं दानपारमितापरिपूरिर् भविष्यति। सो ऽनया दानपारमितया परिपूर्या न अध्यात्मिकबाह्येषु धर्मेषु च्छिद्यमानेषु वा भिद्यमानेषु वा एवं चित्तम् उत्पादयिष्यति। न कश्चित् छिनत्ति वा भिनत्ति वा।  
  
(विइइ ५,१अ)। इह अहं सुभूते अद्राक्षं बुद्धचक्षुषा लोकं व्यवलोकयति पूर्वस्यां दिशि गङ्गानदीवालुकोपमेषु लोकधातुषु बोधिसत्त्वान् महासत्त्वान् सञ्चिन्त्य महानरकात् प्रपत्य तानि महानरकदुःकान्य् उपशमय्य त्रिभिः प्रातिहार्यैस् तेषां नारकाणां सत्त्वानां धर्मन् देशयन्ति। ऋद्धिप्रातिहार्येण आदेशनाप्रातिहार्येण अनुशासनीप्रातिहार्येण च। तानि नरकदुःखान्य् उपशमय्य आदेशनाप्रातिहार्येण धर्मन् देशयन्त्य् अनुशासनी [ड़्। २७८अ] प्रातिहार्येण च। ते बोधिसत्त्वा महासत्त्वा महामैत्र्या च महाकरुणया च महामुदितया च महोपेक्षया च धर्मन् देशयन्ति। ततस् ते नैरयिका सत्त्वास् तेषां बोधिसत्त्वानां महासत्त्वानाम् अन्तिके चित्तं प्रसाद्य ततो महानरकेभ्यो व्युत्थिस्थन्ते। ते ततो महानरकेभ्यो व्युत्थाय देवमनुष्याणां सभागतायै उपपद्यन्ते। अनुपूर्वेण च त्रिभिः प्रातिहार्यैर् दुःखस्य अन्तं कुर्वन्ति। एवं दक्षिणस्यां पश्चिमायाम् उत्तरस्याम् अधस्ताद् उपरिष्टाद् अनुविदिक्षु लोकधातुषु कर्तव्यं।  
  
(विइइ ५,१ब्) यावद् इह अहं सुभूते बुद्धचक्षुषा लोकं व्यवलोकयन्न् अद्राक्षं गङ्गान्दीवालुकोपमेषु लोकधातुषु बोधिसत्त्वान् महासत्त्वान् बुद्धानां भगवताम् उपस्थायकानि, तांस् ते बोधिसत्त्वा महासत्त्वा बुद्धान् भगवत उपतिष्ठन्ति तीव्रया भक्त्या प्रियेण न अप्रियेण मनापेन न अमनापेन गौरवेण न अगौरवेण। (अद्स्प्ग् इइ ४१) यच् च ते बुद्धा भगवन्तो धर्मं भाषन्ते तन् ते बोधिसत्त्वा महासत्त्वा उद्गृह्णन्ति। उद्गृह्य धारयन्ति। न जातु विप्रणाशयन्ति। यावद् अनुत्तरां सम्यक्सम्बोधिम् अभिसम्बुद्ध्यन्ते। एवं दक्षिणस्यां पश्चिमायाम् उत्तरस्याम् अधस्ताद् उपरिष्टाद् अनुविदिक्षु लोकधातूसु।  
  
इह पुनर् अहं सुभूते बुद्धचक्षुषा लोकं व्यवलोकयन्न् अद्राक्षं पूर्वस्यां दिशि गङ्गानदीवालुकोपञ्च्षु लोकधातुषु बोधिसत्त्वा महासत्त्वास् तैर्यग्योनिकानां सत्त्वानाम् अर्थाय आत्मपरित्यागान् कुर्वतः। तत्र ते बोधिसत्त्वा महासत्त्वा अङ्गप्रत्यङ्गानि च्छित्वा च्छित्वा दशसु दिक्षु विक्षिपन्ति। तद् ये तैर्यग्योनिगताः सत्त्वास् तेषां बोधिसत्त्वानां महासत्त्वानां मांसानि खदन्ति। ते तेषां बोधिसत्त्वानां महासत्त्वानाम् अन्तिके मैत्रिं प्रतिलभन्ते। ते तेन मैत्रीप्रतिलम्भेन ततस् तिर्यग्योने व्युत्थिष्ठन्ते। व्युत्थाय देवमनुष्येषु उपपद्यन्ते। तत्र उपपन्ना बुद्धान् भगवतः आरागयन्ति। ते तान्। बुद्धान् भगवतः उपतिष्ठन्ति। ते तेषां बुद्धानां भगवताम् अन्तिकाद् धर्मं श्रुत्वा तथात्वाय प्रतिपद्यन्ते। ते ऽनुपूर्वेण अनुपधिशेषे निर्वाणधातौ परिनिर्वान्ति। त्रिभिर् यानैः श्रावकयानेन वा प्रत्येकबुद्धयानेन वा महायानेन वा। एवं बहुकरा हि सुभूते बोधिसत्त्वा महासत्त्वा ये ऽनुत्तरस्यै सम्यक्सम्बोधये चित्तम् उत्पादयन्ति। उत्पाद्य तथत्वाय प्रतिपद्यन्ते। एवं दक्षिणस्यां पश्चिमायाम् उत्तरस्याम् अधष्टाद् उपरिष्टाद् अनुविदिक्षु यावद् अनुपधिशेषे निर्वाणधातौ परिनिर्वास्यति।  
  
(विइइ ५,१च्) इह अहं सुभूते बुद्धचक्षुषा लोकं व्यवलोकयन्न् अद्राक्षं पूर्वस्यां दिशि गङ्गानदीवालुकोपमेषु लोकधातुषु बोधिसत्त्वान् महासत्त्वान् प्रेतवैषयिकानां सत्त्वानां तेषु प्रेतविषयेषु यानि दुःखानि तानि सर्वाणि प्रतिप्रश्रम्भयन्ति। तत्र ते प्रेतवैषयिकाः सत्त्वास् तेषां बोधिसत्त्वानां महासत्त्वानाम् अन्तिके मैत्रं चित्तम् उत्पाद्य ततः प्रेतयोनेर् व्युत्थिष्ठन्ते। ते ततः प्रेतयोनेर् व्युत्थाय देवलोके मनुष्यलोके च उपपद्यन्ते। न च कदाचिद् बुद्धैर् भगवद्भिर् विरहिता भवन्ति यावन् न अनुपधिशेषे निर्वाणधातौ परिनिर्वृता भवन्ति। एवं समन्ताद् दशसु दिक्षु कर्तव्यं। एवं महाकरुणाविहारि सुभूते बोधिसत्त्वो महासत्त्वः सत्त्वानाम् अर्थाय प्रत्युपस्थितो यदुत परिनिर्वापनार्थाय।  
  
(विइइ ५,१द्) इह पुनर् अहं सुभूते बुद्धचक्षुषा लोकं व्यवलोकयन्न् (अद्स्प्ग् इइ ४२) अद्राक्षन् [ड़्। २७८ब्] पूर्वस्यान् दिशि गङ्गानदीवालुकोपमेषु लोकधातुषु बोधिसत्त्वान् महासत्त्वांश् चातुर्महाराजकायिकानान् देवानान् धर्मन् देशयन्तस् त्रायस्त्रिंशानां देवानां यामानां तुषितानां निर्माणरतीनां परिनिर्मितवशवर्त्तिनां देवानां धर्मन् देशयन्तः, तत् ते देवपुत्रास् तेषां बोधिसत्त्वानां महासत्त्वानाम् अन्तिकाद् धर्मं श्रुत्वा अनुपूर्वेण त्रिभिर् यानैर् परिनिर्वृताश् च परिनिर्वान्ति च परिनिर्वास्यन्ति च। तत्र सुभूतेत्ये देवपुत्रा उदारिकैः पञ्चभिः कामगुणैर् अधिमूर्च्छितास्, तेषां तानि विमानान्य् आदीप्य धर्मन् देशयन्ति, अनित्या खलु मार्षः सर्वसंस्कारा दुःखा अनात्मानो ध्रुवा अनाश्वासिका विपरिणामधर्मणः, कः संस्कारेषु विश्वस्तमना विहरेत्। एवं समस्तदशदिक्षु कर्तव्यं।  
  
इह पुनर् अहं सुभूते बुद्धचक्षुषा लोकं व्यवलोकयन्न् अद्राक्षं बोधिसत्त्वान् महासत्त्वान् पूर्वस्यां दिशि गङ्गानदीवालुकोपमेषु लोकधातुषु ये ब्रह्मदृष्टाव् अभिनिविष्टास् तांस् तेभ्यो दृष्टिगतेभ्यो विवेचयन्ति। कथं भो मार्षा शून्येषु सर्वधर्मेषु दृष्टीर् उत्पादयथ। रिक्तकेषु तुच्छकेषु सर्वधर्मेषु दृष्टीर् उत्पादयथ: एवं सुभूते बोधिसत्त्वा महासत्त्वा महाकरुणायां स्थित्वा सत्त्वानां धर्मन् देशयन्ति। आश्चर्यम् इदं सुभूते बोधिसत्त्वानां महासत्त्वानाम् अब्धुतधर्मः। एवं दक्षिणस्यां पश्चिमायाम् उत्तरस्याम् अधस्ताद् उपरिष्टाद् अनुविदिक्षु।  
  
(विइइ ५,ले) इह आहं सुभूते बुद्धचक्षुषा लोकं व्यवलोकयन्न् अद्राक्सं बोधिसत्त्वान् महासत्त्वान् पूर्वस्यान् दिशि गङ्गानादीवलुकोपमेषु लोकधातुषु मनुष्यांस् चतुर्भिः सङ्ग्रहवस्तुभिः सङ्गृह्णतः। कतमैश् चतुर्भिः? (इ) दानेन, (इइ) प्रियवद्यतया, (इइइ) अर्थचर्यया, (इव्) समनार्थतया। [सेए ओन् प्प्। ४३-४। ए।च्।]  
  
(इ) कथं च सुभूते बोधिसत्त्वो महासत्त्व दानेन सत्त्वान् सङ्गृह्णाति? इह सुभूते बोधिसत्त्वो महासत्त्वो द्वाभ्यां दानाभ्यां सत्त्वान् सङ्गृह्णाति। कतमाभ्यां द्वाभ्यां? यदुत (ल) आमिषदानेन च (इब्) धर्मदानेन च।  
  
(अद्स्प्ग् इइ ४३)  
(ल) कथं च सुभूते बोधिसत्त्वो महासत्त्वः आमिषदानेन सत्त्वान् सङ्गृह्णाति? इह सुभूते बोधिसत्त्वो महासत्त्व प्रज्ञापारमितायां चरन्। सुवर्णं वा रूप्यं वा मनिं वा मुक्ता वा। शङ्खा वा शिलान् वा प्रवाडं वा रजतं वा जातरूपं वा। अन्नं वा पानं वा यानं वा वस्त्रं वा गन्धं वा माल्यं वा विलेपनं वा शयनं वा आसनं वा प्राजीविकं वा स्त्रियो वा पुरुषान् वा अश्वान् वा हस्तिनो वा वा आत्म [न्नईवन्यतन्नैवम्] अनुश्रावयति: एत भो सत्त्वा यथा (अद्स्प्ग् इइ ४४) तानवकम् एव मया चितकम् एव गृहीत्वा गच्छतः हारथ स तद् दानं दत्त्वा बुद्धं शरणं गमयति। धर्मं शरनं गमयति। सङ्घं शरणं गमयति। कांश्चित् पञ्चशिक्षापदानि ग्राहयति। कांश्चिद् अष्टाङ्गसमन्वागतम् उपवषम् उपवसति। कांश्चिद् दशकुशलेषु कर्मपथेषु प्रतिष्ठापयति कांश्चित् प्रथमे ध्याने। यावन् नैवसञ्ज्ञानासञ्ज्ञायतनसमापत्तौ समादापयति। कांश्चिन् मैत्र्यां करुणायां मुदितायाम् उपेक्षायां समादापयति। कांश्चिद् बुद्धानुस्मृत्यां धर्मानुस्मृत्यां सङ्घानुस्मृत्यां शिलानुस्मृत्यां त्यागानुस्मृत्यां देवतानुस्मृत्यां समादापयति। कांश्चि शुभादिकासु सञ्ज्ञासु समुत्थाय प्रत्यवेक्सणां समादापयति। कांश्चिद् आकारेषु। कांश्चिच् चतुर्षु स्मृत्युपस्थानेषु। कांश्चिच् चतुर्षु सम्यक्प्रहाणेषु। कांश्चिच् चतुर्ष्व् ऋद्धिपादेषु। कांश्चि पञ्चस्व् इन्द्रियेषु। कांश्चि पञ्चसु बलेषु। कांश्चित् सप्तसु बोध्यङ्गेषु कांश्चिद् आर्याङ्गे मार्गे। कांश्चिच् छून्यतानिमित्ताप्रणिहितेषु समाधिविमोक्षमुखेषु कांश्चिद् अष्टासु विमोक्षेषु कांश्चिन् नवस्व् अनुपूर्वसमापत्तिषु। कांश्चिद् दशसु तथागतबलेषु। कांश्चिच् चतुर्षु [ड़्। २७९अ] वैशारद्येषु काञ्चिच् चतस्रसु प्रतिसंवित्सु काञ्चिन् महामैत्र्यां महाकरुणायां कांश्चिद् अष्टादशस्व् आवेणिकेषु बुद्धधर्मेषु कांश्चिद् द्वातृंशमहापुरुषलक्सणपरिनिष्पत्तौ कांश्चिद् अशीत्यनुव्यञ्जनेषु कांश्चित् स्रोतआपत्तिफले कांश्चित् सकृदागामिफले। कांश्चिद् अनागमीफले कांश्चिद् अर्हत्त्वे कांश्चित् प्रत्येकबोधौ (अद्स्प्ग् इइ ४५) प्रतिष्ठापयति। एवं खलु सुभूते बोधिसत्त्वो महासत्त्वः प्रज्ञापारमितायां चरन् सर्वसत्त्वानाम् आमिषदानं ददात्य् उत्तरे च योगक्षेमे प्रतिष्ठापयति। अयं सुभूते बोधिसत्त्वस्य महासत्त्वस्य आश्चर्याद्भुतधर्मः।  
  
(इब्) कथं च सुभूते बोधिसत्त्वो महासत्त्वः प्रज्ञापारमितायां चरन् सत्त्वान् धर्मदानेन अनुगृह्णाति? द्वे इमे सुभूते धर्मदाने (इब) लौकिकं च (इब्ब्) लोकोत्तरं च।  
  
(इब) तत्र कतरत् सुभूते लौकिकन् धर्मदानं? या लौकिकानां धर्माणाम् आचक्षणा देशना सम्प्रकाशना। तद्यथा अशुभपरिवर्तकस्य, चतुर्णां ध्यानानां चतुर्णां ब्रह्मविहाराणाञ् चतसृणाम् आरूप्यसमापत्तीनां, ये ऽपि केचिद् अन्ये लौकिका धर्मा साधारणा। बालपृथग्जनैर्, इदं सुभूते लौकिकन् धर्मदानं। स खलु पुनः सुभूते बोधिसत्त्वो महासत्त्व इदं लौकिकं धर्मदानं दत्त्वा अनेकपर्यायेण ततः समादानाद् विवेचयति। विचेव्य उपायकौशलेन आर्यधर्मेषु प्रतिष्ठापयत्य् आर्यधर्माणाञ् च फले। कतमे च आर्यधर्मा कतमच् च आर्यधर्माणां फलं? आर्यधर्मा उच्यन्ते सप्ततृंशद् बोधिपक्ष्या धर्मास् त्रीणि विमोक्षमुखानि, आर्यधर्माणां फलं स्रोतआपत्तिफलं। यावद् अर्हत्वं। अपि तु खलु सुभूते बोधिसत्त्वस्य महासत्त्वस्य आर्यधर्मा यत् स्रोतआपत्तिफले ज्ञानं यावद् अर्हत्त्वे ज्ञानं। प्रत्येकबोधौ ज्ञानं। यावत् सप्ततृंशति बोधिपक्ष्येषु धर्मेषु ज्ञानं यावद् दशसु तथागतबलेषु ज्ञानं। यावन् महामैत्र्यां महाकरुणायां महामुदितायां महोपेक्षायां ज्ञानं। ये ऽप्य् अन्ये लौकिकलोकोत्तरा धर्मा सास्रवानास्रवा संस्कृता असंस्कृता धर्मास् तत्र यज् ज्ञानं यावत् सर्वाकारज्ञता इम उच्यन्ते बोधिसत्त्वस्य महासत्त्वस्य आर्यधर्माः। कतमच् च बोधिसत्त्वस्य महासत्त्वस्य आर्यधर्माणां फलं? यावत् सर्ववासनानुसन्धिप्रहाणम् इदम् उच्यते बोधिसत्त्वस्य महासत्त्वस्य आर्यधर्माणां फलं।  
  
अथायुष्मान् सुभूतिर् भगवन्तम् एतद् अवोचत्: किं पुनर् भगवन् बोधिसत्त्वो महासत्त्वः सर्वाकारज्ञताम् अनुप्राप्नोति?  
भगवान् आह: एवम् एतत् सुभूते एवम् एतद्, बोधिसत्त्वो महासत्त्वः सर्वाकारज्ञताम् अनुप्राप्नोति।  
  
(अद्स्प्ग् इइ ४६)  
आह: यदि भगवन् बोधिसत्त्वो महासत्त्व सर्वाकारज्ञताम् अनुप्राप्नोति। तद् बोधिसत्त्वस्य महासत्त्वस्य तथागतस्य च किं नानाकरणं?  
  
भगवान् आह: अस्ति नानाकरणं।  
  
आह: कतमन् नानाकरणम् इति?  
  
भगवान् आह: बोधिसत्त्वो महासत्त्वः सर्वाकारज्ञताम् अनुप्राप्नोति। तथागतः पुनः प्राप्तज्ञान उच्यते। तत् कस्य हेतोः? न ह्य् अन्यद् बोधिसत्त्वस्य चित्तम् उपलभ्यते ऽन्यस् तथागतस्य अर्हतः सम्यक्सम्बुद्धस्य यत्र स्थित्वा सर्वधर्मेष्व् अनन्धकारता अनुप्राप्ता। इदं सुभूते बोधिसत्त्वस्य महासत्त्वस्य लौकिकन् धर्मदानं, यदुत निश्रय भवति। लोकोत्तरधर्मदानं। एवं खलु सुभूते बोधिसत्त्वो महासत्त्वः सत्त्वान् लौकिके धर्मदाने नियोज्य उपायकौशलेन यावत् सर्वाकारज्ञतायां प्रतिष्ठापयति।  
  
(विइइ ५,२) (इब्ब्) कतमच् च सुभूते बोधिसत्त्वस्य महासत्त्वस्य लोकोत्तरं धर्मदानम् असाधारणं सर्वबालपृथग्जनैः। तद्यथा (ल) चत्वारि स्मृत्युपस्थानानि (१ब्) चत्वारि सम्यक्प्रहाणानि, [ड़्। २७९ब्] (१च्) चत्वार ऋद्धिपादाः, (१द्) पञ्चेन्द्रियाणि (१ए)पञ्चबलानि, (१ड़्) सप्त बोध्यङ्गानि, (ल्ग्) आर्याष्टाङ्गो मार्गः, (अ) त्रिणि विमोक्षमुखानि, (३) अष्टौ विमोक्षा, (४) नव अनुपूर्वसमापत्तयः, (१३) दश तथागतबलानि, (१४) चत्वारि वैशारद्यानि, (१०)चतस्रः प्रतिसंविदो, (ब्) महामैत्री (१९) महाकरुणा, (२०) अष्टादशावेणिका बुद्धधर्माः, (च्) द्वातृंशन् महापुरुषलक्षणान्य्, (द्) अशीतिम् अनुव्यञ्जनानि, (ए) पञ्चधारणीमुखशतानि, (ड़्) समाधिमुखशतानि। इदम् उच्यते लोकोत्तरं धर्मदानं न लौकिकं।  
(ल) कतमानि च सुभूते चत्वारि स्मृत्युपस्थानानि? यदुत (इ) अध्यात्मकाये कायानुपश्यी विहरति। बहिर्द्धाकाये कायानुपश्यी विहरत्य्, अध्यात्मबहिर्द्धा काये कायानुपश्यी विहरत्य्, आतापी सम्प्रजानन् स्मृतिमान् विनीय लोके ऽभिद्ध्यादौर्मनस्ये, समुदयानुपश्यी च काये विहरति। व्ययानुपपश्यी च काये विहरति। समुदयव्ययानुपश्यी च काये विहरत्य्, अनिश्रितश् च विहरति। [न च जातु] लोके उपाददाति। एवं (इइ) वेदनास्व् एवं (इइइ) चित्ते एवं (इव्) धर्मेषु।  
  
(१ब्) कतमानि च सुभूते सम्यक्प्रहाणानि? (इ) अनुत्पन्नानां पापकानाम् अकुशलानान् धर्माणाम् अनुत्पादाय च्छन्दं जनयत्य्, (इइ) उत्पन्नानां प्रहाणाय व्यायच्छते, (इइइ) अनुत्पन्नानां कुशलानां धर्माणाम् (अद्स्प्ग् इइ ४७) उत्पादाय च्छन्दं जनयति वीर्यम् आरभते। (इव्) उत्पन्नानां वृद्धये वैपुल्यतायै भावनापारिपूर्यै च्छन्दं जनयति।  
  
(ल्च्) कतमे च सुभूते ऋद्धिपादाः? च्छन्दसमाधिप्रहाणसंस्कारसमन्वागतश् चित्तवीर्यमीमांसासमाधिप्रहाणसंस्कारसमन्वागतम् ऋद्धिपादः।  
  
(ल्द्) कतमानि च पञ्चेन्द्रियाणि? श्रद्धेन्द्रियं वीर्येन्द्रियं स्मृतीन्द्रियं समाधीन्द्रियं प्रज्ञेन्द्रियम् इमान्य् उच्यन्ते पञ्चेन्द्रियाणि।  
  
(ले) कतमानि च पञ्चबलानि? श्रद्धाबलं वीर्यबलं स्मृतिबलं समाधिबलं प्रज्ञाबलं, इमान्य् उच्यन्ते पञ्चबलानि।  
  
(१ड़्) कतमानि च सुभूते सप्तबोध्यङ्गानि? स्मृतिसम्बोध्यङ्गं धर्मविचयसम्बोध्यङ्गं, वीर्यसम्बोध्यङ्गं प्रितिसम्बोध्यङ्गं प्रश्रब्धिसम्बोध्यङ्गं समाधिसम्बोध्यङ्गम् उपेक्षासम्बोध्यङ्गं, इमान्य् उच्यन्ते सप्तबोध्यङ्गानि।  
  
(ल्ग्) कतमश् च सुभूते आर्याष्टाङ्गो मार्गः? तद्यथा सम्यग्दृष्टिः सम्यक्सङ्कल्प सम्यग्वाक् सम्यक्कर्मान्तः सम्यगाजीवः सम्यग्व्यायामः सम्यक्स्मृतिः सम्यक्समाधिः, अयम् उच्यते आर्याष्टाङ्गो मार्गः।  
  
(अ) तत्र कतमे त्रयस् समाधयः? शून्यतासमाधिर् आनिमित्तसमाधिर् अप्रणिहितसमाधिः, कतमश् च शून्यतासमाधिः? या शून्याकारेण विविक्ताकारेण च चित्तस्यैकग्रता अयम् उच्यते शुन्यतासमाधिः। तत्र कतमश् च आनिमित्तसमाधिः? या शान्ताकारेण चित्तस्यैकग्रता अयम् उच्यते आनिमित्तसमाधिः। कतमश् च अप्रणिहितः समाधिः? या अनित्याकारेण दुःखाकारेण च। चित्तस्यैकाग्रता अयम् उच्यते अप्रणिहितसमाधिः।  
  
(३) कतमे ऽष्टौ विमोक्षा? (इ) रूपीरूपाणि पश्यत्य् अयं प्रथमो विमोक्षः। (इइ) अध्यात्मरूपसञ्ज्ञी बहिर्धारूपाणि पश्यत्य् अयं द्वितीयो विमोक्षः। (इइइ) शुभत्वम् अप्य् अधिमुक्तो भवत्य् अयं त्रितीयो विमोक्षः। (इव्) स सर्वशो रूपसञ्ज्ञानांसमतिक्रमात् प्रतिघसञ्ज्ञानाम् अस्तङ्गमात् नानात्वसञ्ज्ञानाम् अमनसिकाराद् अनन्तम् आकाशम् इत्य् आकाशानन्त्यायतनम् उपसम्पद्य विहरत्य् अयं चतुर्थो विमोक्षः। (व्) स सर्वश आकाशानन्त्यायतनसमतिक्रमाद् अनन्तं विज्ञानम् इति विज्ञानानन्त्यायतनम् उपसम्पद्य विहरत्य्। अयं पञ्चमो [ड़्। २८०अ] विमोक्षः। (वि) स सर्वशो विज्ञानानन्त्यायतनसमतिक्रमान् नास्ति किञ्चिद् इत्य् आकिञ्चन्यायतनम् उपसनिपद्य विहरत्य् अयं षष्टो विमोक्षः। (विइ) स सर्वश आकिञ्चन्यायतनसमतिक्रमान् नैवसञ्ज्ञानासञ्ज्ञायतनम् उपसम्पद्य विहरत्य् अयं सप्तमो विमोक्षः। (विइइ) स सर्वशो नैवसञ्ज्ञानासणिज्ञायतनसमतिक्रमात् सञ्ज्ञावेदयितनिरोधम् (अद्स्प्ग् इइ ४८) उपसम्पद्य विहरत्य् अयम् अष्टमो विमोक्षः। इम उच्यन्ते ऽष्टौ विमोक्षाः।  
  
(४) कतमानि च नवानुपूर्वसमापत्तयः? इहैकत्यो (इ) विविक्तम् एव कामैर् विविक्तं पापकैर् अकुशलैर् धर्मैर् सवितर्कं सविचारं विवेकजं। प्रीतिसुखं प्रथमन् ध्यानम् उपसम्पद्य विहरति। यावन् (विइइ) नैवसञ्ज्ञानासञ्ज्ञायतनसमापत्तिम् उपसम्पद्य विहरति। (इx) स सर्वशो नैवसञ्ज्ञानासञ्ज्ञायतनसमतिक्रमात् सञ्ज्ञावेदयितनिरोधम् उपसम्पद्य विहरति। इमान्य् उच्यन्ते नवानुपूर्वसमापत्तय।  
  
(१३) कतमानि च सुभूते दशतथागतबलानि? इह सुभूते तथागत (इ) स्थानं च स्थानतो यथाभूतं प्रजानाति। अस्थानं च अस्थानतो यथाभूतं प्रजानाति। (इइ) अतीतानागतप्रत्युत्पन्नानां कर्माणां कर्मसमादानां स्थानशो हेतुशो विपाकं यथाभूतं प्रजानाति। (विइ) इन्द्रियबलबोध्यङ्ग। ध्यानसमाधिसमापत्ति। सङ्क्लेशव्यवदानं यथाभूतं प्रजानाति। (व्) परसत्त्वानां परपुद्गलानाम्म् इन्द्रियपरापरज्ञता यथाभूतं प्रजानाति। (इव्) परसत्त्वानां परपुद्गलानां नानाधिमुक्तिकतां यथाभूतं प्रजानाति। (वि) सर्वत्रागमिनीं प्रतिपदं यथाभूतं प्रजानाति। (इइइ) नानाधातुं लोकम् अनेकधातुं यथाभूतं प्रजानाति। (विइइ) अनेकविधं पूर्वेनिवासम् अनुस्मरति: एकं वा जातिं यावत् साकारं सोद्देशम् अनेकविधं पूर्वनिवासम् अनुस्मरति। (इx) दिव्येन चक्षुषा विशुद्धेन अतिक्रान्त मानुषेन सत्त्वान् पश्यति। यावत् सुगतौ स्वर्गलोके देवेषु उपपद्यमानान्। (x) आस्रवाणां क्षयाद् अनास्रवं चेतोविमुक्तिं प्रज्ञाविमुक्तिं यथाभूतं प्रजानाति। इमानि दशतथागतबलानि।  
  
(१४) कतमानि च सुभूते तथागतस्य चत्वारि वैशारद्यानि? (इ) सम्यक्सम्बुद्धस्य मे प्रतिजानत इमे धर्मा अनभिसम्बुद्धा इत्य् अत्र वत मे कश्चित् सदेवके लोके समारके सब्रह्मके सब्रह्मण [ब्राणिकाया]प्रजायां सह धर्मेण चोदयेत् इति। निमित्तम् एतन् न समनुपश्यामि। निमित्तम् एतद् असमनुपश्यन् क्षेमप्राप्तो विहराम्य् अभयप्राप्त, आर्षभं स्थानं प्रतिजानामि: पर्षद्गतः सम्यक्षिंहनादं नदामि ब्रह्मं चक्रं प्रवर्तयाम्य् अप्रवर्तनीयं श्रमणेन वा ब्राह्मणेन वा देवेन वा मारेण वा ब्रह्मणा वा केनचिद्धा पुनर् लोके सह धर्मेण। (इइ) क्षीणास्रवस्य वत मे प्रतिजानत। इमे आस्रवाः अपरिक्षीणाः, यावद् (इइइ) ये खलु पुनर् मया अन्तरायिका धर्मा आख्यातास् तां प्रतिषेवमाणो नालम् अन्तरायेति। (अद्स्प्ग् इइ ४९) यावद् (इव्) या मे प्रतिपद् आख्याता आर्यो नैर्याणिक्यो नैर्वेधिक्यस्, तत् करस्य सम्यग्दुःखक्षयाय ताः प्रतिसेवमाणो न निर्यायात् सम्यग्दुःखक्षयाय, यावद् इमानि चत्वारि वैशारद्यानि।  
  
(१०) कतमाश् च तथागतस्य चतस्रः प्रतिसंविदः? तद्यथा अर्थप्रतिसंविद् धर्मप्रतिसंविन् निरुक्तिप्रतिसंवित् प्रतिभानप्रतिसंवित्। ताः पुनः कतमाः? अर्थारम्बणा धर्मारम्बणा निरुक्त्यारम्बणा प्रतिभानारम्बणा।  
  
(२०) कतमे च सुभूते [ड़्। २८०ब्] तथागतस्य अष्टादशावेणिका बुद्धधर्माः? (इ) नास्ति तथागतस्य स्खलितं, (इइ) नास्ति रवितं, (इइइ) नास्ति मुषितस्मृतिता, (व्) नास्त्य् असमाहितं चिउअं, (इव्) नास्ति नानात्वसञ्ज्ञा, (वि) नास्त्य् अप्रतिसङ्ख्यायोपेक्षा, (विइ) नास्ति च्छन्दस्य हानिः, (विइइ) नास्ति वीर्यस्य हानिः, (इx) नास्ति स्मृतेर् हानिः, (x) नास्ति समाधेर् हानिः, (xइ) नास्ति प्रज्ञाया हानिर्, (xइइ) नास्ति विमुक्तेर् हानिर्, नास्ति विमुक्तिज्ञानदर्शनस्य हानिः। (xइइइ) सर्वं कायकर्म ज्ञानपूर्वङ्गमं ज्ञानानुपरिवर्त्ति। (xइव्) सर्वं वाक्कर्म ज्ञानानुपूर्वङ्गमं ज्ञानानुपरिवर्त्ति। (xव्) सर्वं मनस्कर्म ज्ञानपूर्वङ्गमं ज्ञानानुपरिवर्त्ति। (xवि) अतीते ऽध्वन्य् अप्रतिहतम् असङ्गं ज्ञानदर्शनं प्रवर्तते। (xविइ) अनागते ऽध्वन्य् अप्रतिहतम् असङ्गं ज्ञानदर्शनं प्रवर्तते। (xविइइ) प्रत्युत्पन्ने ऽध्वन्य् अप्रतिहतम् असङ्गं ज्ञानदर्शनं प्रवर्तते। इमे ऽष्टादशावेणिका बुद्धधर्माः।  
  
(च्) कतमानि च सुभूते तथागतस्य द्वातृंशन् महापुरुषलक्षणां? (१) सुप्रतिष्ठितपादः स भगवां। तत्रैदं सुप्रतिष्ठितपादता। सर्ववद्भ्यां पादतलाभ्यां समं पृथिवीं स्पृशति। तद्यथापि नाम समुद्गाभ्यां। सपि चाभ्योन्नतावनमति। निम्मौन्नमति। (२) चक्र अङ्कपादतलः स भगवान्। तत्रेयं चक्राङ्कपादतलता। पादयोर् अस्य चक्रे जाते सहस्रारे सनाभिके सनेमिके सर्वाकारपरिपूर्णे। (३) मृदुतरुणहस्तपादतलः स भगवान्। मृद्व् अस्य हस्तपादं यथा न अन्येषां। (४) दीर्घ अङ्गुलीकः स भगवान्। तत्रेयं दीर्घाङ्गुलीकता। दीर्घम् अस्य अङ्गुलयो हस्तपादे यथा न अन्येषां। (५) जालहस्तपाद स भगवान्। तत्रेयं जालहस्तपादता। हंसराजस्यैव अस्य सजालं हस्तपादं। (६) आयतनपार्ष्णि स भगवान्। तत्रेयम् आयतनपार्ष्णिता। आयते अस्य पार्ष्णी अतिरेकेण यथा न अन्येषां। (७) उच्छङ्खपाद स भगवान्। तत्रेयम् उच्छङ्खपादता। उच्चैर् अस्य जातौ गुल्फौ भवतः। (८) ऐणेयजङ्घः स भगवान्। त्रत्रेयम् ऐणेयजङ्घता। अनुपूर्वसमुद्गते अस्य जङ्घे तद्यथापि (अद्स्प्ग् इइ ५०) नाम ऐणेयस्य मृगराजस्य। (९) प्रभूतऋजुसुजातगात्रः स भगवान्। तत्रेयं प्रभूतऋजुसुजातगात्रता। अकुब्जम् अभग्नं सुजातं सर्वाकारै सप्त अरत्न्युच्छ्रायेण अनुरूपविस्तरम् अस्य गात्रं भवति। (१ओ) आजानुबाहु स भगवान्। तत्रेयम् आजानुबाहुता। स्थितो ऽनवनमन् यदा आकाङ्क्षति तदा द्वाभ्यां पाणितलाभ्याम् उभे जानुमण्डले परामृशति। सम्परामार्ष्टि: (११) कोशाहितवस्तिगुह्य स भगवान्। तत्रेयं कोशाहितवस्तिगुह्यता। तद्यथा अभिजातस्य हस्त्याजानेस्यस्य अश्वाजानेयस्य वा। (१२) एकैकलोमा स भगवान्। तत्रेयम् एकैकलोमता। सर्वरोमकूपेष्व् एकैकं लोमं जातं मृदु कुण्डलकजातं। प्रदक्षिणावर्तं। (१३) ऊर्ध्वाङ्गलोमा स भगवान्। तत्रेयम् ऊर्ध्वाङ्गलोमता। ऊर्ध्वमुखान्य् अस्य केशलोमानि जातानि। नीलानि मृदूनि कुण्डलकजातानि प्रदक्षिणावर्तानि। (१४) श्लक्ष्णसूक्ष्मच्छविः स भगवान्। तत्रेयं श्लक्ष्णसूक्ष्मच्छविता। न अस्य जलं वा रजो वा काये श्लिष्यति। (१५) सुवर्णवर्ण स भगवान्। अभिरूप प्रासादिकः। तत्रेयं सुवर्णवर्णच्छविता। तया सुवर्णवर्णतया काञ्चनपट्टसन्निकाशो ऽस्य कायो ऽत्यर्थं भ्राजते। (१६) सप्तोत्सद स भगवान्। तत्रेयं सप्तोत्सदता। अधस्तात् पादतलयोर् द्वाव् उत्सदौ जाताव् अभिरूपौ प्रासादिकौ दर्शनीयाव् उपचितमांसशोणितेन। द्वयो पाण्यो द्वाव् उत्सदौ जाताव् अभिरूपौ प्रासादिकौ [ड़्। २८१अ] दर्शनीयाव् उपचितमांसशोणितेन। द्वयोर् अंसकूटयोर् द्वाव् उत्सदौ जाताव् अभिरूपौ प्रासादिकौ दर्शनीयाव् उपचितमांसशोणितेन। पृष्टतो ग्रीवायाम् एक उत्सदो जातो ऽभिरूपः प्रासादिको दर्शनीय उपचितत्वङ्मांसशोणितेन। (१७) सिंहपूर्वार्धकायः स भगवान्। तत्रेयं सिंहपूर्वार्धकायता। सिंहस्यैव अस्य मृगराजस्य विस्तीर्णः पूर्वोर्धकायो भवति। (१८) संवृत्तस्कन्ध स भगवान्। तत्रेयं संवृत्तस्कन्धता। पीनाच् अस्य सर्वतः उपचितौ स्कन्धौ बृहवतः। (१९) चितान्तरांसस् स भगवान्। तत्रेयं चितान्तरांसता। उरो विस्तारोपचयाच् चितो ऽस्य भवन्त्य् अन्तरांसः। (२०) न्यग्रोधपरिमण्डल स भगवान्। तत्रेयं न्यग्रोधपरिमण्डलता। यावद् अस्य आरोहस् तावत् परिणाह यावत् परिणाहस् तावद् आरोह। (२१) सिंहहनुस् स भगवान्। तत्रेयं सिंहहनुता। सिंहस्यैव अस्य वृत्तौ हनू भवतः। (२२) चत्वारिंशद्दन्तः स भगवान्। तत्रेयं चत्वारिंशद्दन्तता। अधस्ताद् अस्य विंशतिर् दन्ता उपरिष्टा( विंशति। (२३) अविरलदन्त स भगवान्। तत्रेयम् अविरलदन्तता। सहिता अस्य दन्ता भवन्ति। (२४) समदन्त स भगवान्। तत्रेयं समदन्तता। अनुन्नत अवनता अस्य दन्ता भवन्ति। (२५) शुक्लदन्त स भगवान्। तत्रेयं शुक्लदन्तता। (अद्स्प्ग् इइ ५१) ज्योतिष्मन्तो ऽस्य दन्ता भवन्ति। (२६) रसरसाग्रताहारस् स भगवान्। तत्रेयं रसरसाग्रहारता। रिज्यो ऽस्य कण्ठे रसाहारिन्यो जाता भवन्त्य्, जिह्व अवक्रा। अविवर्णास्, ताभिः सुप्रतिष्ठिताभिः सिराभिः कायो ऽत्यर्थं शोभते। (२७) प्रभूतजिह्व स भगवान्। तत्रेयं प्रभूतजिह्वता। यदा आकाङ्क्सति जिह्वायोभे कर्णे स्रोतसि परामृशति सम्परामार्ष्टि: उभे चक्षुः स्रोतसि सर्वङ्ककेशपर्यन्तं मुखमण्डलं जिह्वाया आच्छादयति। (२८) ब्रह्मस्वरः स भगवान्। तत्रेयं ब्रह्मस्वरता। यद् अस्य के? साहस्र्यां पर्षदो स्वरो यथा अभ्यन्तरे श्रुयते, मनोज्ञश् च ते कलविङ्क भानीति। (२९) अभिनीलनेत्र स भगवान्। तत्रेयम् अभिनीलनेत्रता। यद् अस्य नेत्रयोर् नीलम् एव तत् सुविशुद्धं। यद् अवदातम् अवदातम् एव तत् सुविशुद्धं भवति। (३०) गोपक्ष्म स भगवान्। तत्रेयं गोपक्ष्मता। महार्षभस्य इव अस्य अक्षिपक्ष्माणि भवन्ति। यान्य् अधस्तात् तान्य् अधस्ताद् एव। यान्य् उपरिष्टात् तान्य् उपरिस्ताद् एव असंलुडितानि। (३१) ऊर्णान्तरभ्रुक स भगवान्। तत्रेयम् ऊर्णान्तरभ्रुकता। ऊर्णा भगवन्तो भ्रुवोर् अन्तरे जाता अवदाता मृदुस् तूलसन्निभा अस्पृष्टा भ्रुवो ऽन्तरे प्रदक्षिणाकुण्डलावर्ता। (३२) उष्णीसशीर्ष स भगवान्। तत्रेयम् उष्णीषशीर्षता: वृत्तम् अस्य शीर्षं भवत्य् उष्णीषया सुपरिणथतया अत्यर्थं शोभते।  
  
इमानि तस्य भगवतो द्वातृंशन् महापुरुषलक्सणानि, तैस् त्रिसाहस्रमहासाहस्रं लोकधातुम् अवभासेन स्फरति प्रकृतिप्रभया आकाङ्क्षन्न् असङ्ख्येयलोकधातून्, तं तथागतः सत्त्व अनुकम्पया व्यामप्रभयाम् अधितिष्ठति। न खलु पुनः सूर्यचन्द्रमसोः प्रभा प्रज्ञायेत। न मासार्धमास न संवत्सर वा प्राकृतेन च स्वरेण त्रिसाहस्रमहासाहस्रं लोकधातुं विज्ञापयति। उत्तरे च यावद् आकाङ्क्सति तावत् स्वरेण विज्ञापयति।  
  
(अद्स्प्ग् इइ ५२)  
एवं खलु सुभूते [ड़्। २८१ब्] बोधिसत्त्वो महासत्त्वः सत्त्वान् द्वाभ्यां दानाभ्यां सङ्गृह्णाति यदुत आमिषदानेन च धर्मदानेन च। अयं सुभूते बोधिसत्त्वस्य महासत्त्वस्य आश्चार्याद्भुतो धर्मः।  
  
(इइ) कथं च सुभूते बोधिसत्त्वो महासत्त्वः प्रियवादितया सत्त्वान् सङ्गृह्णाति? पारमिताभिः। दानपारमितया शीलपारमितया। क्षान्तिपारमितया वीर्यपारमितया ध्यानपारमितया। प्रज्ञापारमितया। आभिः षड्भि पारमिताभिर् बोधिसत्त्वो महासत्त्व प्रियवादितया सत्त्वान् सङ्गृह्णाति। तत् कस्य हेतोः? इमासु पारमितासु सर्वकुशलधर्मा सङ्गृहिता।  
  
(इइइ) कथं च बोधिसत्त्वो महासत्त्वो ऽर्थक्रियया सत्त्वान् सङ्गृह्णाति? आभिर् एव षड्भिः पारमिताभिः दीर्घरात्रं सत्त्वान् सङ्गृहीत यदुत दानेन च प्रियवादितया अर्थक्रियया च समानार्थतया च।  
  
(द्) स सत्त्वानाम् अशीतिम् अनुव्यञ्जननानि देशयति। कतमानि च सुभूते अशीतिर् अनुव्यञ्जनानि तथागतस्य? तद्यथा १। ताम्रनखाश् च बुद्धा भगवन्तो भवन्ति, २। स्निग्धपुष्पितानखाश् च बुद्धा भगवन्तो भवन्ति, ३। तुङ्गनखास् च बुद्धा भगवन्तो भवन्ति, ४। वृत्ताङ्गुलयश् च बुद्धा भगवन्तो भवन्ति, ५। दीर्घाङ्गुलयश् च भवन्ति, ६। चिताङ्गुलयश् च भवन्ति, ७। अनुपूर्वाङ्गुलश् च, ८। गूढशिराश् च भवन्ति, ९। निर्ग्रन्थिशिराश् च भवन्ति, १०। गूढगुल्फाश् च भवन्ति, ११। अविषमपादाश् च भवन्ति, १२। सिंहविक्रान्तगामिनश् च भवन्ति, १३। नागविक्रान्तगामिनश् च भवन्ति, १४। हंसविक्रान्तगामिनश् च भवन्ति, १५। वृसविक्रान्तगामिनश् च भवन्ति, ६। प्रदक्षिणगामिनश् च भवन्ति, १७। चारुगामिनश् च भवन्ति, १८। अवक्रगामिनश् च भवन्ति, १९। वृत्तगामिनश् च भवन्ति, २०। मृष्टगात्राश् च भवन्ति, २१। अनुपूर्वगात्राश् च भवन्ति, २२। सुपरिणतजातमण्डलाश् च भवन्ति, २३। परिपूर्णव्यञ्जनास् च भवन्ति, २४। ईर्यापथसम्पन्नाश् च भवन्ति, २५। अस्थानसम्पन्नाश् च भवन्ति, २६। समक्रमाश् च भवन्ति, २७। शुचिगात्राश् च भवन्ति, २८। मृदुगात्राश् च भवन्ति, २९। विशुद्धगात्राश् च भवन्ति, ३०। अवलोकनीयाश् च भवन्ति, ३१। न दीर्घमुखाश् चभवन्ति, (अद्स्प्ग् इइ ५३)  
३२। उदारमुखाश् च भवन्ति, ३३। बिम्बोष्टाश् च भवन्ति, ३४। परिपूर्णमुखमण्डलाश् च भवन्ति, ३५। गम्भीरयोषाश् च भवन्ति, ३६। गम्भीरनाभाश् च भवन्ति, ३७। प्रदक्षिणावर्त्तनाभाश् च भवन्ति, ३८। सुकुमारगात्राश् च भवन्ति, ३९। अदीनगात्राश् च भवन्ति, ४०। उत्सदगात्राश् च भवन्ति, ४१। सुसंहतनाश् च भवन्ति, ४२। सुविभक्तप्रत्यङ्गाश् च भवन्ति, ४३। परिपूर्णहस्तपादाश् च भवन्ति, ४४। वृत्तकुक्षयश् च भवन्ति, ४५। मृष्टकुक्षयश् च भवन्ति, ४६। अभग्नकुक्षयश् च भवन्ति, ४७। च्छादोदराश् च भवन्ति, ४८। समन्तप्रासादिकाश् च भवन्ति, ४९। शुचिसमाचाराश् च भवन्ति, ५०। व्यपगततीलकाश् च भवन्ति, ५१। तूलसदृशसुकुमारपानयश् च भवन्ति, ५२। गम्भीरपानिलेखाश् च भवन्ति, ५३। आयतपाणिलेखास् च भवन्ति, ५४। अच्छिन्नपाणिलेखाश् च भवन्ति, ५५। रक्तपाणिलेखाश् च भवन्ति, ५६। प्रसन्नवदनाश् च भवन्ति, ५७। चन्द्रमुखाश् च भवन्ति, ५८। तनुजिह्वाश् च भवन्ति, ५९। ताम्रजिह्वाश् च भवन्ति, ६०। सर्वाकारपरिपूर्णस्वराश् च भवन्ति, ६१। मधुरवल्गुस्वराश् च भवन्ति, ६२। वृत्तदंष्ट्राश् च भवन्ति, ६३। तीक्ष्णदंष्ट्राश् च भवन्ति, ६४। शुक्लदंष्ट्राश् च भवन्ति, ६५। तुङ्गनासाश् च भवन्ति, ६६। विशालनयनाश् च भवन्ति, ६७। अञ्जितपक्ष्मणश् च भवन्ति, ६८। आयतभ्रुवश् च भवन्ति, [ड़्। २८२अ] ६९। श्लक्ष्णभ्रुवश् च भवन्ति, ७०। समस्निग्धलोमभ्रुवश् च भवन्ति, ७। पीनायतसमकर्णाश् च भवन्ति, ७२। सुपरिणतललाटाश् च भवन्ति, ७३। पृथुललाटाश् च भवन्ति, ७४ सुपरिपूर्णोत्तमाण्गा च भवन्ति सचेत् खलु पुनर् देवमुष्याश् चक्षुषा पश्यन्ति। सर्वं समं पश्यन्ति। न चातिमन्यमाना अववदन्ति। अनुपरिचैषां स्वरं स्मरति। बहिर्द्धा निश्चरति ७५। समन्तव्यामप्रभया च अवभासिता भवन्ति। ७६। सूक्ष्ममृदुस्निग्धकेशाश् च भवन्ति, ७७-७८। असंलुडितासितसंरजितवत्रित केशाश् च भवन्ति, ७९-८०। सुरभिश्रीस्वस्तिककेशाश् च बुद्धा भगवन्तो भवन्ति। एभि सुभूते अशीत्य् अनुव्यञ्जनैस् तथागतस्य कायः समन्वागतो छवति।  
  
(विइइ ५,३) (ए) पुनर् अपरं सुभूते बोधिसत्त्वो महासत्त्वः प्रज्ञापारमितायां चरन् बोधिसत्त्वान् एवं अवदति। एत यूयं कुलपुत्रा अक्षराभिनिर्हारकुशला भवतः। एकाक्षरे कुशला भवतः। द्वयोर् अक्षरयोर् यावद् द्वाचत्वारिंशत्य् अक्षरेषु कुशला भवत। एकाक्षरेण सर्वं व्यपगतम् अनुगच्छत। द्वितीयेन अक्षरेण सर्वं व्यपगतम् अनुगच्छतः। यावद् द्वाचत्वारिंशताक्षरै। सर्वं व्यपगतम् अनुगच्छतः, एकस्मिन्न् अक्षरे द्वाचत्वारिंशतम् अक्षराण्य् (अद्स्प्ग् इइ ५४) अन्तर्गतानि भावयतः, द्वाचत्वारिंशत्य् अक्षरेष्व् एकाक्षरम् अन्तर्गतं भावयतः, स खलु पुनर् सुभूते बोधिसत्त्वो महासत्त्वो द्वाचत्वारिंशत्य् अक्षरेषु कुशलो भवति। द्वाचत्वारिंशत्य् अक्षराण्य् एकस्मिन्न् अक्षरे कुशलो भावयितुं। एकस्मिन्न् अक्षरे द्वाचत्वारिंशतम् अक्षराणि कुशलो भावयितुं। अक्षराभिनिर्हारकौशलं भावयित्वा अक्षराभिनिर्हारकुशलो भवति। तद्यथापि नाम सुभूते तथागतो ऽर्हन् सम्यक् सम्बुद्धो धर्मकुशलो ऽक्षरकुशलः, स धर्मकुशल अक्षरकुशलश् च धर्मन् देशयति। अक्षरैर् अनक्षरं धर्मन् देशयति। न च अक्षर आकारनिर्मुक्त सुभूते स धर्मः।  
  
अथ खल्व् आयुष्मान् सुभूतिर् भगवन्तम् एतद् अवोचत्: यदि भगवन्न् अत्यन्ततया सत्त्वो नोपलभ्यते। धर्माश् च नोपलभ्यन्ते। धर्मस्वभावश् च नोपलभ्यते। अत्यन्त अनवराग्रशून्यताम् उपादाय। कथं भगवन् बोधिसत्त्वो महासत्त्वः प्रज्ञापारमितायां चरन् ध्यानपारमितायां वीर्यपारमितायां क्षान्तिपारमितायां शीलपारमितायां दानापारमितायां चरंश् चतुर्षु ध्यानेषू चरंश् चतुर्ष्व् अप्रमाणेषु चतसृष्व् आरूप्यसमापत्तिषु। सप्तविंशतिबोधिपक्ष्येषु धर्मेषु चरन् चतुर्दशसु शून्यतासु शून्यतायां समाधौ चरन्न् आनिमित्ते समाधाव् अप्रणिहिते समाधौ चरन्न् अष्टासु विमोक्षेषु नवस्व् अनुपूर्वसमापत्तिषु दशसु तथागतबलेषु चतुर्षु वैशारद्येषु चतसृषु प्रतिसंवित्सु अष्टादशस्व् आवेणिकेषु बुद्ध धर्मेषु द्वात्रिंशतिमहापुरुषलक्षणेष्व् अशीत्याम् अनुव्यञ्जनेषु चरन्। षट्स्व् अभिज्ञासु विपाकीयासु स्थित्वा सत्त्वानान् धर्मन् देशयति। न च तत्र सत्त्वम् उपलभते न सत्त्वप्रज्ञप्तिं। सत्त्वानुपलब्ध्या च रूपानुपलब्धिर्, यावद् विज्ञानानुपलब्धिह्र् यावत् षट्पारमितानुपलब्धिः यावद् अशीत्याम् अनुव्यञ्जनानुपुलब्धिह्र् अष्टादशावेणिकबुद्धधर्म अनुपलब्धिः, न च सत्त्वानुपलब्धौ सत्त्वप्रज्ञप्तिर् प्रज्ञायते न यावद् अशीतिर् अनुव्यञ्जनानि न अष्टादशावेणिका बुद्धधर्माः प्रज्ञायन्ते। कथम् एतद् भगवन् बोधिसत्त्वो महासत्त्वः प्रज्ञापारमितायां [ड़्। २८२ब्] चरन् सत्त्वानान् धर्मन् देशयति? माहैव (अद्स्प्ग् इइ ५५) स भगवन् बोधिसत्त्वो महासत्त्वः असत्सु धर्मेषु सत्त्वान् समादापयति। विपर्यासे नियोजयति। तत् कस्य हेतोः? तथा हि भगवन् बोधिसत्त्वो महासत्त्वः प्रज्ञापारमितायां चरन् बोधिसत्त्वम् एव तावन् नोपलभते प्राग् एव बोधिपक्ष्यान् धर्मान्।  
  
भगवान् आह: एवम् एतत् सुभूते एवम् एतत् तथा यथा वदसि, सत्त्वानुपलब्धितः अध्यात्मशून्यता वेदितव्या। बहिर्धाशून्यता वेदितव्या अध्यात्मबहिर्धाशून्यता वेदितव्या शून्यताशून्यता वेदितव्या महाशून्यता वेदितव्या परमार्थशून्यता वेदितव्या। संस्कृतशून्यता वेदितव्या असंस्कृतशून्यता वेदितव्या अत्यन्तशून्यता वेदितव्या। अनवराग्रशून्यता वेदितव्या। अवकारशून्यता वेदितव्या। प्रकृतिशून्यता वेदितव्या। स्वलक्षणशून्यता वेदितव्या सर्वधर्मशून्यता वेदितव्या अनुपलम्भशून्यता वेदितव्या: अभावशून्यता वेदितव्या स्वभावशून्यता वेदितव्या: अभावस्वभावशून्यता वेदितव्या। स्कन्धशून्यता वेदितव्या। धातुशून्यता वेदितव्या। आयतनशून्यता वेदितव्या। अत्यन्तशून्यता वेदितव्या प्रतीत्यसमुत्पादशून्यता वेदितव्या। आत्मशून्यता वेदितव्या सत्त्वशून्यता वेदितव्या। जीवशून्यता वेदितव्या जन्तुशून्यता वेदितव्या। मनुजशून्यता पोषशून्यता पुद्गलशून्यता कारककारापक-उत्थापकसमुत्थापकवेदकवेदयित्रीजानकपश्यकशून्यता वेदितव्या ध्यानशून्यता वेदितव्या अप्रमाणशून्यता आरूप्यसमापत्तिशून्यता: स्मृत्युपस्थानशून्यता यावत् सप्ततृंशन्बोधिपक्ष्यधर्मशून्यता शून्यताशून्यता आनिमित्ताप्रणिहितशून्यता वेदितव्या। अष्टविमोक्षशून्यता नवानुपूर्वसमापत्तिशून्यता। दशतथागतबलशून्यता। चतुर्वैशारद्यशून्यता चतुःप्रतिसंविच्छून्यता। महामैत्रीमहाकरुणाशून्यता वेदितव्या। अष्टादशावेणिकबुद्धधर्मशून्यता वेदितव्या। स्रोतआपत्तिफलशून्यता यावद् अर्हशून्यता प्रत्येकबोधिशून्यता मार्गाकारज्ञताशून्यता बोधिशून्यता बुद्धक्षेत्रशून्यता वेदितव्या। बोधिसत्त्वः पुनः सुभूते प्रज्ञापारमितायां चरन्न् इमे सर्वधर्मा शून्या इति दृष्ट्वा विपर्यासगतानां सत्त्वानां धर्मन् देशयति। तथा च देशयति यथा स्वपि शून्यतासु न वर्तते। स एवं पश्यन् सर्वधर्मान् अनावरणतो ज्ञात्वा न कञ्चिद् धर्मं विकोपयति। न द्विधीकरोति, यथाभूतं च देशयति। तद्यथापि नाम तथागत निर्मितः अनेकानि निर्मितकोटी निर्माय कांश्चिद् दानपारमितायां नियोजयति। कांश्चिच् छीलपारमितायां कांश्चि क्षान्तिपारमितायां कांश्चिद् वीर्यपारमितायां कांश्चित् समाधिपारमितायां। (अद्स्प्ग् इइ ५६) कांश्चित् प्रज्ञापारमितायां नियोजयति। कांश्चिच् चतुर्षु ध्यानेषु। कांश्चिच् चतुर्ष्व् अप्रमाणेषु। कांश्चिच् चतसृस्व् आरूप्यसमापत्तिषु कांश्चिच् चतुर्षु स्मृत्युपस्थानेषु। कांश्चिद् यावत् सप्ततृंशति बोधिपक्ष्येषु धर्मेषु नियोजयति। कांश्चिद् यावत् सर्वाकारज्ञतायां नियोजयति। कांश्चित् स्रोतआपत्तिफले नियोजयति। कांश्चिद् यावद् बोधौ नियोजयति। तत् किं मन्यसे सुभूते अपि नु तेन निर्मितेन कस्यचिद् धर्मस्य प्रभेदः कृतः?  
  
आह: नो हीदं भवन्।  
  
भगवान् आह: तद् अनेन ते सुभूते पर्यायेणैवं वेदितव्यं, यथा बोधिसत्त्वो महासत्त्वः प्रज्ञापारमितायां चरन् सत्त्वानान् धर्मन् देशयति। तांश् च यथाभूतं प्रतिष्ठापयति। विपर्यासेभ्यः परिमोचयत्य् अबद्धामुक्तयोगेन। तत् कस्य हेतोः? [ड़्। २८३अ] तथा हि सुभूते रूपम् अबद्धम् अमुक्तं, वेदना सञ्ज्ञा संस्कारा विज्ञानम् अबद्धम् अमुक्तं, या रूपस्य अबद्धामुक्तता न तद् रूपं। या वेदनाया सञ्ज्ञायाः संस्काराणां विज्ञानस्य अबद्धामुक्तता न तद् विज्ञानं यावत् या संस्कृतासंस्कृतानाम् अबद्धामुक्तता न ते संस्कृतासंस्कृता धर्माः। तत् कस्य हेतोः? अत्यन्तविशुद्धं हि रूपं यावद् अत्यन्तविशुद्धं विज्ञानं। यावत् संस्कृतासंस्कृता धर्मा कर्तव्य। एवं खलु सुभूते बोधिसत्त्वो महासत्त्वो प्रज्ञापारमितायां चरन् सत्त्वानां धर्मन् देशयति। न च सत्त्वम् उपलभते। अनुपलब्धौ सर्वद्धर्माणां बोधिसत्त्वो महासत्त्वो स्थितस् तच् च अस्थानयोगेन। रूपशून्यतया अस्थानयोगेन। यावद् विज्ञानशून्यतया अस्थानयोगेन। यावत् संस्कृतासंस्कृतानां धर्माणां शून्यतया अस्थानयोगेन। न हि संस्कृतासंस्कृता धर्माः क्वचित् स्थिताः। तत् कस्य हेतोः? तथा हि तेषां स्वभावो नोपलभ्यते। यत्र प्रतितिष्ठेयुः, न ह्य् अभावः अभावे स्थास्यति। न स्वभावः स्वभावे स्थास्यति। न परभावः परभावे स्थास्यति। तत् कस्य हेतोः? तथा हि ते सर्वे नोपलभ्यन्ते। या च सा अनुपलब्धिः सा न क्वचित् स्थास्यति। एवं खलु सुभूते बोधिसत्त्वो महासत्त्व प्रज्ञापारमितायां चरन्न् इमान् धर्मान् प्रभावयत्य् आभिः सर्वशून्यताभिः, एवं खलु सुभूते बोधिसत्त्वो महासत्त्वः प्रज्ञापारमितायां (अद्स्प्ग् इइ ५७) चरन्न् अनपराधि भवति बुद्धानां भगवतां बोछिसत्त्वानां च महासत्त्वानां प्रत्येकबुद्धानां च श्रावकाणां च सर्वेषां च आर्याणां। तत् कस्य हेतोः? तथा हि बुद्धैश् च भगवद्भिर् बोधिसत्त्वैश् च महासत्त्वै प्रत्येकबुद्धैश् च श्रावकैश् च एषैव धर्मता अनुबुद्धा। अनुभुध्य सर्वसत्त्वानान् धर्मन् देशयन्ति। तां ते धर्माणां धर्मतां न व्यतिवर्तन्ते। तत् कस्य हेतोःर्? न हि धर्मता व्यतिवर्तते। न तथता न भूतकोटिर् व्यतिवर्तते। तत् कस्य हेतोः? तथा हि तेषां स्वभावो न संविद्यते। यो व्यतिवर्तेत।  
  
अथ खल्व् आयुष्मान् सुभूतिर् भगवन्तम् एतद् अवोचत्: यदि भगवन् धर्मधातुर् न व्यतिवर्तते न तथता न भूतकोटिर् व्यतिवर्तते। किं पुनर् भगवन्न् अन्यद् रूपम् अन्यो धर्मधातुर् अन्या तथता अन्या भूतकोटिः यावद् अन्यद् विज्ञानम् अन्यो धर्मधातुर् अन्या तथता अन्या भूतकोटिः यावद् अन्ये संस्कृतासंस्कृता धर्मा लौकिकलोकोत्तरा सास्रवानास्रवा धर्माः अन्यो धर्मधातुर् अन्या तथता अन्या भूतकोटिः?  
  
भगवान् आह: नो हीदं सुभूते, न सुभूते अन्यो रूपम् अन्यो धर्मधातुर् अन्या तथता अन्या भूतकोटिः यावन् नान्यद् विज्ञानम् अन्यो धर्मधातुर् अन्या तथता अन्या भूतकोटिः यावन् न अन्ये सर्वधर्मा अन्यो धर्मधातुर् अन्या तथता अन्या भूतकोटिः।  
  
आह: यदि भगवन् न अन्यद् रूपम् अन्यो धर्मधातुर् अन्या तथता अन्या भूतकोटिः यावन् न अन्यद् विज्ञानम् अन्यो धर्मधातुर् अन्या तथता अन्या भूतकोटिः यावन् न अन्ये सर्वधर्मा अन्यो धर्मधातुर् अन्या तथता अन्या भूतकोटिः, तत् कथं भगवन् व्यवस्थानं भवति। कृष्णानां धर्माणां कृष्णो विपाकः, नरका वा तिर्यग्योनिर् वा यमलोको वा: शुक्लानान् धर्माणां शुक्लो विपाकः, देवमनुष्याः, कृष्णशुक्लानान् धर्माणां कृष्णशुक्लो विपाकः, सुखदुःखप्रतिसंवेदन। अकृष्णशुक्लानां धर्माणाम् अकृष्णशुक्लो विपाकः, स्रोतआपत्तिफलं सकृदागामिफलम् अनागामिफलम् अर्हत्त्वं प्रत्येकबोधिः यावद् अनुत्तरा सम्यक्सम्बोधिः।  
  
भगवान् आह: संवृतिसत्यं सुभूते प्रमाणीकृत्य फलव्यवस्थानं निर्दिश्यते, न पुनः परमार्थसत्येन फलव्यवस्थानं शक्यं निर्देष्टुं। तत् कस्य हेतोः? अविकल्पो हि स धर्मः अप्रव्याहरो, (अद्स्प्ग् इइ ५८) यदुत नामसत्यं रूपसत्यम् अनुत्पाद अनिरोधः असङ्क्लेशः अव्यवदानं, इयम् अत्यन्तशून्यता। अनवराग्रशून्यता।  
  
आह: यदि भगवन् संवृतिसत्यम् उपादाय फलव्यवस्थानं भवति। न परमार्थसत्येन। ननु भगवं। सर्वबालपृथग्जनानां स्रोतआपत्तिफलं भविष्यति। सकृदागामिफलम् अनागामिफलम् अरहत्त्वं। [ड़्। २८३ब्] प्रत्येकबोधि सम्यक्सम्बोधिर् भविष्यति?  
  
भगवान् आह: किं पुनः सुभूते बालपृथग्जनाः संवृतिसत्यं वा परमार्थसत्यं वा प्रजानान्ति। यदि प्रजानन्ति तेषाम् अपि फलव्यवस्थानं भविष्यति। स्रोतआपत्तिफलं वा सकृदागामिफलं वा अनागामिफलं वा अर्हत्त्वं वा प्रत्येकबोधिर् वा सम्यक्सम्बोधिर् वा। यः पुनः सुभूते बालपृथग्जनानां न मार्गो न मार्गव्यवस्थानं न मार्गभावना, तत् कुतो बालपृथग्जनानां फलव्यवस्थानं भविष्यति? आर्यपुद्गलानां पुनर् मार्गश् च मार्गभावना च। तस्माद् आर्यपुद्गलानां फलव्यवस्थानं भविष्यति।  
  
आह: किं पुनर् भगवन् मार्गभावनाया फलप्राप्तिर् भवति। फलं वा प्राप्यते?  
  
भगवान् आह: नो हीदं सुभूते, न मार्गभावनाया फलप्राप्तिर् भवति। फलं वा प्राप्यते। न पुनः सुभूते अभावितमार्गस्य फलप्राप्तिर् न मार्गेण फलं प्राप्स्यते। एवं हि सुभूते बोधिसत्त्वो महासत्त्वः प्रज्ञापारमितायां चरन् सत्त्वानां फलव्यवस्थानं करोति। न च भागच्छेदेन संस्कृतधातोर् वा असंस्कृतधातोर् वा फलव्यवस्थानम्।  
  
आह: यदि भगवन् न भागच्छेदेन संस्कृतधातोर् वा असंस्कृतधातोर् वा फलव्यवस्थानं भवति, न निर्देष्टं पुनर् भगवता, इदं स्रोतआपत्तिफलं त्रयाणां संयोजनानां प्रहाणात्, सकृदागामिफलं कामरागव्यापादतनुत्वात्, अनागामिफलं पञ्चानाम् अधोभागीयानां संयोजनानां प्रहाणात्, अर्हत्वं पञ्चानाम् ऊर्द्धम्भागीयानां (अद्स्प्ग् इइ ५९) संयोजनानां प्रहाणात्, प्रत्येकबोधिर् यत् किञ्चित् समुदयधर्म सर्वन् तं निरोधधर्मेति सम्यक्सम्बोधिः सर्ववासनानुसन्धिप्रहाणात्। अस्य वयं भगवन् भाषितस्य कथम् अर्थम् आजानीयाम, न संस्कृतानां वा असंस्कृतानां वा धर्माणां भागच्छेदेन फलव्यवस्थानं भवति?  
  
भगवान् आह: किं पुनः सुभूते स्रोतआपत्तिफलं वा सकृदागामिफलं वा अनागामिफलं वा अर्हत्त्वं वा प्रत्येकबोधिर् वा अनुत्तरा सम्यक्सम्बोधिर् वा संस्कृतम् एतद् उताहो ऽसंस्कृतं?  
  
आह: असंस्कृतम् एतद् भगवन् न संस्कृतं सुगतः।  
  
भगवान् आह: किं पुनः सुभूते असंस्कृतस्य धर्मस्य भागच्छेदो ऽस्ति?  
  
आह: नो हीदं भगवन्।  
  
भगवान् आह: तत् किं मन्यसे सुभूते यस्मिन् समये कुलपुत्रो वा कुलदुहिता वा। संस्कृतासंस्कृतान् धर्मान् एकलक्षणान् प्रतिविध्यति। यदुत अलक्षणान्। अपि नु तस्मिन् समये कस्यचिद् धर्मस्य भागच्छेदं करोति। संस्कृतम् इति वा असंस्कृतम् इति वा?  
  
आह: नो हीदं भगवन्।  
  
भगवान् आह: एवं खलु सुभूते बोधिसत्त्वो महासत्त्वः प्रज्ञापारमितायां चरन् सत्त्वानां धर्मन् देशयत्य् अभागच्छेदताम् उपादाय। यदुत अध्यात्मशून्यताम् उपादाय। यावत् स्वलक्षणशून्यताम् उपादाय। आत्मना च न क्वचिद् धर्मे ऽभिनिविशते। परं च न क्वचिद् अभिनिवेशयति। दानपारमितायां वा शीलपारमितायां वा क्षान्तिपारमितायां वा वीर्यपारमितायां वा ध्यानपारमितायां वा प्रज्ञापारमितायां वा, प्रथमे वा ध्याने यावच् चतुर्थे वा ध्याने। मैत्र्यां वा करुणायां वा मुदितायां वा उपेक्षायां वा यावन् नैवसञ्ज्ञानासञ्ज्ञायतनसमापत्तौ वा स्मृत्युपस्थानेषु वा। यावद् आर्याष्टाङ्गे मार्गे। यावत् सर्वाकारज्ञतायां वा, सो ऽनभिनिविष्टो न क्वचित् सज्जते। तद्यथापि नाम तथागतनिर्मितो दानं च ददाति न च दानफले सज्जते। न दानफलं प्रत्यनुभवत्य् अन्यत्र सर्वसत्त्वानां परिनिर्वापनार्थं। यावत् षट्सु पारमितासु यावत् सास्रवानास्रवेषु धर्मेषु लौकिकलोकोत्तरेषु संस्कृतासंस्कृतेषु न क्वचित् तिष्ठति। एवम् एव सुभूते बोधिसत्त्वो महासत्त्वः प्रज्ञापारमितायां चरन् सर्वधर्मेषु चरति। न क्वचिद् धर्मे तिष्ठति न सज्जते। तत् कस्य हेतोः? तथा ह्य् अस्य धर्माणां धर्मलक्षणं सुप्रतिविद्धं।  
  
॥ लक्षणानुव्यञ्जनाक्षराभिनिर्हारनिर्देशपारमितापरिवर्त्तः। ७३ ॥  
  
  
(अद्स्प्ग् इइ ६०)  
परिवर्त ७४।  
  
अथ खल्व् आयुष्मान् सुभूतिर् भगवन्तम् एतद् अवोचत्: कथं भगवन् धर्माणां धर्मलक्षणं सुप्रतिविद्धं भवति?  
  
भगवान् आह: यथा सुभूते निर्मितस्य असमुदाचारो रागद्वेषमोहेषु असमुदाचारो रूपेष्व् असमुदाचारो यावद् विज्ञाने। एवम् असमुदाचार [ड़्। २८४अ] आध्यात्मिकबाह्येषु धर्मेषु असमुदाचार अनुशयपर्युत्थानेषु असमुदाचारः सास्रवानास्रवेषु धर्मेष्व् असमुदाचार लौकिकलोकोत्तरेषु संस्कृतासंस्कृतेषु असमुदाचारो मार्गे असमुदाचारो फले। एवं सुभूते धर्माणां धर्मनयः सुप्रतिविद्धं भवति।  
  
आह: कथं भगवन् निर्मितस्य मार्गभावना?  
  
भगवान् आह: यां मार्गभावनाम् आगम्य नैव सङ्क्लिश्यते न व्यवदायते वा, नैव पञ्चगतिके संसारे दृश्यते।  
  
आह: कथं भगवन् बोधिसत्त्वो महासत्त्वो ऽवस्तुकान् सर्वधर्मान् प्रतिविध्यति?  
  
भगवान् आह: तत् किं मन्यसे सुभूते, अपि नु तथागतनिर्मितस्य किञ्चिद् वस्त्व् अस्ति यद् वस्त्व् आगम्य सङ्क्लिश्यते वा व्यवदायते वा, पञ्चगतिके वा संसारे सन्दृश्येत?  
  
आह: नो हीदं भगवन्, न भगवंस् तथागतनिर्मितस्य किञ्चिद् वस्त्व् अस्ति यद् वस्त्व् आगम्य सङ्क्लिश्येत वा व्यवदायेत वा। पञ्चगतिके वा संसारे सन्दृश्येत।  
  
भगवान् आह: एवं खलु सुभूते धर्माणां धर्मनयः सुप्रतिविद्धो भवति।  
  
आह: किं पुनर् भगवं। सर्वं रूपं तथागतनिर्मितोपमं। सर्वा वेदनासञ्ज्ञासंस्कारा सर्वं विज्ञानं तथागतनिर्मितोपमं?  
  
भगवान् आह: सर्वं सुभूते रूपं निर्मितोपमं सर्वा वेदनासञ्ज्ञासंस्कारा सर्वं विज्ञानं निर्मितोपमं।  
  
आह: कथं भगवन् बोधिसत्त्वस्य महासत्त्वस्य पुरुषकारो भवति, यदि सर्वं रूपं निर्मितोपमं यावत् सर्वं विज्ञानं निर्मितोपमं, निर्मितस्य भगवन् न रूपं न वेदना न सञ्ज्ञा (अद्स्प्ग् इइ ६१) न संस्कारा न विज्ञानं। न सङ्क्लेशो न व्यवदानं नापि पञ्चगतिकः संसारो यतो सत्त्वान् परिमुच्येत।  
  
भगवान् आह: तत् किं मन्यसे सुभूते अपि नु बोधिसत्त्वेन महासत्त्वेन बोधिसत्त्वचारिकां चरता कश्चित् सत्त्व उपलभ्दो यन् नरकात् परिमोचयेत् तिर्यग्योनेर् वा यमलोकाद् वा देवेभ्यो वा मनुष्येभ्यो वा?  
  
आह: नो हीदं भगवन्।  
  
भगवान् आह: एवम् एतत् सुभूते एवम् एतत्। न बोधिसत्त्वेन महासत्त्वेन कश्चित् सत्त्वो उपलब्धो यं त्रैधातुकात् परिमोचयेत्। तथा ह्य् अनेन सर्वधर्मा मायोपमा ज्ञाता दृष्टा विदिता। निर्मितोपमा ज्ञाता दृष्टा विदिता।  
  
आह: यदि भगवन् बोधिसत्त्वेन महासत्त्वेन सर्वधर्मा मायोपमा निर्मितोपमाज्ञाता दृष्टा विदिता। कस्य पुनर् अर्थाय बोधिसत्त्वो महासत्त्वः षट्सु पारमितासु चरति। चतुर्षु ध्यानेषु चतुर्ष्व् अप्रमाणेषु चतसृष्व् आरूप्यसमापत्तिषु पञ्चस्व् अभिज्ञासु सप्तत्रिंशतिबोधिपक्ष्येषु धर्मेषु बोधिमार्गे चरति। बुद्धक्षेत्रं च परिशोधयति। सत्त्वांश् च परिपाचयति?  
  
भगवान् आह: यदि सुभूते सत्त्वा स्वयम् एव निर्मितोपमा सर्वधर्माञ् जानीयुर्, न बोधिसत्त्वो महासत्त्वः सत्त्वानाम् अर्थाय असङ्ख्येयान् कल्पान् बोधिसत्त्वचारिकां चरेत्। यस्मात् तर्हि सुभूते सत्त्वा स्वयम् एव निर्मितोपमान् सर्वधर्मान् न जानन्ति, तस्माद् बोधिसत्त्व महासत्त्वः असङ्ख्येयान् कल्पान् षट्सु पारमितासु चरति। सत्त्वांश् च परिपाचयति। बुद्धक्षेत्रं च परिशोधयति।  
  
सुभूतिर् आह: यदि भगवन् सर्वधर्मा स्वप्नोपमाः प्रतिश्रुत्कोपमाः। मरीच्युपमाः प्रतिभासोपमाः मायोपमा निर्मितोपमाः। क्व भगवन्। सत्त्वाः प्रतिष्ठिता यतो बोधिसत्त्वो महासत्त्व प्रज्ञापारमितायां चरन्न् उच्चालयति?  
  
भगवान् आह: नामनिमित्तेषु सुभूते सत्त्वाः प्रतिष्ठिताः असत्परिकल्पे तद् बोधिसत्त्वो महासत्त्वः प्रज्ञापारमितायां चरन् नामनिमित्ताद् उच्चालयति।  
  
आह: कतमद् भगवन् नाम कतमं निमित्तं?  
  
(अद्स्प्ग् इइ ६२)  
भगवान् आह: आगन्तुकम् एतत् सुभूते नामधेयं प्रक्षिप्तं यदुत नामेति वा निमित्तम् इति वा। कृतृमम् एतन् नामधेयं यदुत नामेति वा निमित्तम् इति वा। रूपम् इति वा वेदनेति वा। सञ्ज्ञेति वा संस्काराः इति वा। विज्ञानम् इति वा। स्त्री वा पुरुष इति वा। दारक इति वा दारकेति वा। नारका इति वा तैर्यग्योनिका इति वा यामलौकिक इति वा। देव इति वा। मनुष्य इति वा। संस्कृता धर्मा इति वा असंस्कृता धर्मा इति वा। स्रोतआपतिफलम् इति वा। सकृदागामिफलम् इति वा। अनागामिफलम् इति वा। अर्हत्त्वम् इति वा प्रत्येकबोधिम् इति वा। [ड़्। २८४ब्] सम्यक्सम्बोधिर् इति वा। अपि तु खलु सुभूते प्रज्ञप्तिधर्म सर्वं तन् नाम नामार्थेन। नाममात्रम् इदं सर्वं संस्कृतं यत्र बालपृथग्जनाः सक्ताः, तद् बोधिसत्त्वो महासत्त्वः प्रज्ञापारमितायां चरन्न् उपायकौशलेन समन्वागतो विवेचयति। परिकल्पसमुत्थितं सर्वं एतन् नाम, मा यूयं परिकल्पे सज्जध्वं। असति वस्तुनि स्वभावशून्ये, न हि शून्येषु धर्मेषु पण्डिता अभिनिविशन्ते, एवं खलु सुभूते बोधिसत्त्वो महासत्त्वः प्रज्ञापारमितायां चरन्न् उपायकौशलेन सत्त्वानां धर्मं देशयति। कतमत् सुभूते निमित्तं? द्वे इमे सुभूते निमित्ते यत्र बालपृथग्जनाः सक्ताः, कतमे द्वे? यदुत रूपनिमित्तं च आरूप्यनिमित्तं च। कतमञ् च सुभूते रूपनिमित्तं? यत् किञ्चित् सुभूते रूपम् औदारिकं वा सूक्ष्मं वा हीनं वा प्रणीतं वा यद् अत्र क्षणिकेषु धर्मेषु परिकल्पनया ग्रहणम् एति। इदम् उच्यते रूपनिमित्तं। कतमच् च सुभूते आरूप्यनिमित्तं? यत् किञ्चिद् अरूपिणां धर्माणाम्०निमित्तग्राहेण परिकल्प्य क्लेशो जायते, इदम् उच्यते आरूप्यनिमित्तं। तद् बोधिसत्त्वो महासत्त्वः प्रज्ञापारमितायां चरन्न् उपायकौशलेन ततो निमित्ताद् विवेच्य आनिमित्ते धातौ निवेशयति प्रतिष्ठापयति, तथा उच निवेशयति। तथा प्रतिष्ठापयति यथा न द्वये पतति। इदं निमित्तम् इदम् आनिमित्तम् इति। एवं खलु सुभूते बोधिसत्त्वो महासत्त्वः प्रज्ञापारमितायां (अद्स्प्ग् इइ ६३) चरन्न् उपायकौशलेन सत्त्वान् निमित्ताद् विवेच्य आनिमित्ते धातौ प्रतिष्ठापयति।  
  
आह: यदि भगवन्न् इयत् परमा एते सर्वधर्मा यदुत नामनिमित्तपरमाः प्रज्ञप्तिमात्राः परिकल्पसमुत्थिताः, कथं भगवं बोधिसत्त्वो महासत्त्वः प्रज्ञापारमितायां चरन्न् आत्मना च विशेषम् अधिगच्छति। कुशलेषु धर्मेषु। परं च विशेष अधिगमे प्रतिष्ठापयति कुशलेषु धर्मेषु। यैः कुशलैर् धर्मैर् भूम्याभूमिं परिपूरयति। सत्त्वांश् च त्रिषु यानेषु नियोजयति।  
  
भगवान् आह: सचेत् सुभूते वस्त्व् अभविष्यन् न अवस्तु निमित्तं। नेदं सुभूते प्रज्ञापारमितायां चरन् बोधिसत्त्वो महासत्त्वो कुशलेषु धर्मेषु विशेषम् अध्यगमिष्यन् न परं च विशेषाधिगमे नियोजयिष्यत्। यस्मात् तर्ह्य् अवस्तु निमित्तं न वस्तु, तस्मात् सुभूते बोधिसत्त्वो महासत्त्व प्रज्ञापारमितायां चरन् ध्यानपारमितां परिपूरयत्य् आनिमित्तयोगेन वीर्यपारमितां क्षान्तिपारमितां शीलपारमितां दानपारमितां परिपूरयत्य् आनिमित्तयोगेन। चत्वारि ध्यानानि परिपूरयत्य् आनिमित्तयोगेन। चत्वार्य् अप्रमाणानि परिपूरयत्य् आनिमित्तयोगेन। चतस्र आरूप्यसमापत्तीन् परिपूरयत्य् आनिमित्तयोगेन। चत्वारि स्मृत्युपस्थानानि परिपुरयत्य् आनिमित्तयोगेन। यावद् आर्याष्टाङ्गं मार्गं परिपूरयत्य् आनिमित्तयोगेन। अध्यात्मशून्यतां परिपूरयत्य् आनिमित्तयोगेन। बहिर्द्धाशून्यतां परिपूरयत्य् आनिमित्तयोगेन। अध्यात्मबहिर्द्धाशून्यताम्परिपूरयत्य् आनिमित्तयोगेन। यावत् स्वलक्षणशून्यतां परिपूरयत्य् आनिमित्तयोगेन। अष्टौ विमोक्षान् परिपूरयत्य् आनिमित्तयोगेन। नवानुपूर्वसमापत्तीन् परिपूरयत्य् आनिमित्तयोगेन। दशतथागतबलानि परिपूरयत्य् आनिमित्तयोगेन। यावद् अष्टादशावेणिकान् बुद्धधर्मान् परिपूरयत्य् आनिमित्तयोगेन। स इमान् कुशलान् धर्मान् [ड़्। २८५अ] परिपूर्य परान् अत्रैव कुशलेषु धर्मेषु नियोजयत्य् आनिमित्तयोगेन। सचेत् पुनः सुभूते धर्म निमित्तम् अभविष्यद् अन्तशो वालाग्रकोटिनिक्षेपमात्रम् अपि, नेदं सुभूते बोधिसत्त्वो महासत्त्व प्रज्ञापारमितायां (अद्स्प्ग् इइ ६४) चरन्न् आनिमित्तम् अस्मृतिम् अमनसिकारं धर्मम् अभिसम्भोत्स्यत। सत्त्वांश् च तथात्वे प्रत्युपस्थापयिष्यति अनास्रवेषु धर्मेषु, सर्वे हि सुभूते अनास्रवा धर्मा आनिमित्तम् अस्मृतिर् अमनसिकारः। एवं खलु सुभूते बोधिसत्त्वो महासत्त्वः प्रज्ञापारमितायां चरन् सर्वसत्त्वानाम् अर्थं करोत्य् अनास्रवैर् धर्मैः।  
  
आह: यदि भगवन् सर्वधर्मा आनिमित्तम् अस्मृतिर् अमनसिकारः, कुतो भगवं। गणनां करिष्यामि; इमे सास्रवा धर्मा इमे अनास्रवा धर्मा इमे साधारणा धर्मा इमे असाधारणा धर्मा इमे श्रावकधर्मा इमे प्रत्येकबुद्धधर्मा इमे बोधिसत्त्वधर्मा इमे बुद्धधर्मा?  
  
भगवान् आह: तत् किं मन्यसे सुभूते अन्यद् आनिमित्तम् अन्ये श्रावकधर्माः?  
  
आह: नो हीदं भगवन्।  
  
भगवान् आह: तत् किं मन्यसे सुभूते अन्यद् आनिमित्तम् अन्ये प्रत्येकबुद्धधर्माः अन्यद् आनिमित्तम् अन्ये बोधिसत्त्वधर्मा अन्यद् आनिमित्तम् अन्ये बुद्धधर्माः?  
  
आह: नो हीदं भगवन्।  
  
भगवान् आह: ननु सुभूते आनिमित्तम् एव स्रोतआपत्तिफलं। सकृदागामिफलं। अनागामिफलम् अर्हत्त्वं। प्रत्येकबोधिर् बोधिसत्त्वधर्मा बुद्धधर्माः?  
  
आह: एवम् एतद् भगवन् एवम् एतत् सुगत।  
  
भगवान् आह: तद् अनेन ते सुभूते पर्यायेणैवं वेदितव्यम्: यदुत आनिमित्तं सर्वधर्माः। अत्र हि सुभूते शिक्षमाणो बोधिसत्त्वो महासत्त्वः आनिमित्तेषु सर्वधर्मेषु विवर्धते कुशलैर् धर्मैः, यदुत षड्भिः पारमिताभिश् चतुर्भिर् ध्यानैश् चतुर्भिर् अप्रमाणैश् चतसृभिर् आरूप्यसमापत्तिभिः चतुर्भिः स्मृत्युपस्थानैश् चतुर्भिः सम्यक्प्रहाणैश् चतुर्भिर् ऋद्धिपादैः पञ्चभिर् इन्द्रियै। पञ्चभिर् बलैः। षड्भिर् अनुस्मृतिभिः। सप्तभिर् बोध्यङ्गैर्। आर्याष्टाङ्गेन मार्गेण: यावत् सर्वबुद्धधर्मैः। तत् कस्य हेतोः? न ह्य् अन्यत्र शिक्षितव्यं बोधिसत्त्वेन महासत्त्वेन अन्यत्र शून्यता आनिमित्त अप्रणिहितेषु धर्मेषु शिक्षितव्यं। तत् कस्य हेतोः? अत्र हि त्रिषु विमोक्षमुखेषु सर्वकुशलधर्मा अन्तर्गताः। तथा हि स्वलक्षणशून्यं शून्यताविमोक्षमुखं। निमित्तापगम आनिमित्तं विमोक्षमुखं। अनभिसंस्कारम् अप्रणिहितं विमोक्षमुखं। (अद्स्प्ग् इइ ६५) स इह तृषु विमोक्षमुखेषु शिक्षमाणो बोधिसत्त्वो महासत्त्व पञ्चसु स्कन्धेषु शिक्षते। द्वादशस्व् आयतनेषु शिक्षते। अष्टादशसु धातुषु शिक्षते। चतुर्ष्व् आर्यसत्येषु शिक्षते। द्वादशाङ्गिके प्रतीत्यसमुत्पादे शिक्षते। अध्यात्मशून्यतायां शिक्षते। बहिर्द्धासून्यतायां शिक्षते। अध्यात्मबहिर्द्धाशून्यतायां शिक्षते। यावद् अभावस्वभावशून्यतायां शिक्षते। एवं यावत् षट्सु पारमितासु शिक्षते। चतुर्षु स्मृत्युपस्थानेषु शिक्षते। यावद् आर्याष्टाङ्गे मार्गे शिक्षते। दशसु तथागतबलेषु शिक्षते। चतुर्षु वैशारद्येषु चतसृषु प्रतिसंवित्सु महामैत्र्यां महाकरुणायाम् अष्टादशस्व् आवेणिकेषु बुद्धधर्मेषु शिक्षते।  
  
सुभूतिर् आह: यथा कथं पुनर् भगवं बोधिसत्त्वो महासत्त्वः प्रज्ञापारमितायां चरन् पञ्चसु उपादानस्कन्धेषु शिक्षते?  
  
भगवान् आह: इह सुभूते बोधिसत्त्वो महासत्त्वः प्रज्ञापारमितायां चरन् रूपं प्रजानाति। यथा च रूपम् उत्पद्यते। यथा रूपं निरुध्यते। यथा रूपस्य तथता। कथं रूपं प्रजानाति इति? अत्यन्तच्छिद्रतश् च अत्यन्तसुषिरतश् च। तद्यथापि नाम फेनपिण्ड असारकः एवं रूपं प्रजानाति। कथं च [ड़्। २८५ब्] रूपस्य उत्पादं प्रजानाति? न रूपं कुतश्चिद् आगच्छति नापि रूपं क्वचिद् गच्छति इत्य् अकुतश्चिद् आगमनतश् च अक्वचिद् गमनतश् च रूपस्य उत्पादं प्रजानाति। यन् न कुतश्चिद् आगतं न क्वचिद् गतं, एवं हि सुभूते बोधिसत्त्वो महासत्त्व रूपस्य उत्पादव्ययं प्रजानाति। कथं च रूपस्य तथतां प्रजानाति? न तथता उत्पद्यते वा निरुध्यते वा न आगच्छति न गच्छति। न सङ्क्लिष्यते न व्यवदायते। नि हीयते न वर्धते। एवं तथतां प्रजानाति। अवितथता सुभूते तथता तस्मात् तथताइत्य् उच्यते। न सा विततथा तेन तथातेत्य् उच्यते। एवं रूपस्य तथतां प्रजानाति। कथं च वेदनां प्रजानाति? कथं वेदनाया उत्पादं कथं वेदनाया व्ययं कथं वेदनायांस् तथतां प्रजानाति? तद्यथापि नाम उदकबुद्बुदा रिक्तका उत्पद्यन्ते च निरुध्यन्ते च। एवं वेदनां प्रजानाति। न कुतश्चिद् आगच्छति न क्वचिद् गच्छति। एवं वेदनाया उत्पादव्ययं प्रजानाति। कथं च वेदनायास् तथतां प्रजानाति? अवितथतातथता। एवं वेदनायांस् तथतां प्रजानाति। कथं च सञ्ज्ञां प्रजानाति? तद्यथा (अद्स्प्ग् इइ ६६) मरीचिकायाम् उदकम् अत्यन्ततया नोपलभ्यते। एवं सञ्ज्ञां प्रजानाति। न कुतश्चिद् आगच्छति न क्वचिद् गच्छति। एवं सञ्ज्ञाया उत्पादव्ययं प्रजानाति। कथं च सञ्ज्ञातथतां प्रजानाति? यथैव वेदनातथता एवं सञ्ज्ञातथतां प्रजानाति। कथं संस्कारान् प्रजानाति तद्यथापि नाम कदल्याः सारम् असारतया पत्र पत्रं कृत्वा नोपलभ्यते एवं संस्कारान् प्रजानाति। कथं संस्काराणाम् उत्पादव्ययं प्रजानाति? अकुतश्चिद् आगमनतया अक्वचिद् गमनतया संस्काराणाम् उत्पादव्ययं प्रजानाति। कथं च संस्काराणां तथतां प्रजानाति? वेदनातथतया संस्कारतथतां प्रजानाति। कथं विज्ञानं प्रजानाति? तद्यथापि नाम मायाकारनिर्मितश् चतुरङ्गो बलकाय। एवं विज्ञानं प्रजानाति। न कुतश्चिद् आगच्छति न क्वचिद् गच्छति। एवं विज्ञानस्य उत्पादव्ययं प्रजानाति। कथं विज्ञानस्य तथतां प्रजानाति? वेदनातथतया विज्ञानतथतां प्रजानाति। कथं च धातून् प्रजानाति? चक्षुर्धातुश् चक्षुर्धातुस्वभावेन शून्यं। रूपधातुर् रूपधातुस्वभावेन शून्यं। चक्षुविज्ञानधातुश् चक्षुविज्ञानधातुस्वभावेन शून्यं। एवं यावन् मनोधातुर् धर्मधातुर् मनोविज्ञानधातुः कर्तव्यः। कथं च आयतनानि प्रजानाति? आध्यात्मिका धर्मा आध्यात्मिकैर् धर्मै शून्याः, बाह्या धर्माः बाह्यैर् धर्मैः शून्याः। एवम् आयतनानि प्रजानाति। कथं च आर्यसत्यं प्रजानाति दुःखं प्रजानाति। सत्यं प्रजानाति। आर्यसत्यं प्रजानाति। द्वयताविनिर्मुक्तम् आर्यसत्यम् अद्वयं हि आर्याणां सत्यम् इति प्रजानाति। एवं समुदयं निरोधं निरोधगामिनीप्रतिपदम् आर्यसत्यं प्रजानाति। कथं दुःखतथतां प्रजानाति? तथत्?ऐव दुःखस्य तथतेति प्रजानाति। एवं समुदयस्य निरोधस्य मार्गस्य। तथतां प्रजानाति। कथं च प्रतीत्यसमुत्पादं प्रजानाति? अनुत्पादतो प्रतीत्यसमुत्पादं प्रजानाति। एवम् अनिरोधतो ऽनुच्छेदतो ऽशाश्वततो ऽनेकार्थतो ऽनानार्थतो ऽनागमतो न निर्गमतः प्रपञ्चोपरमतः शिवं प्रतीत्यसमुत्पादं प्रजानाति। एवं प्रतीत्यसमुत्पादं प्रजानाति।  
  
अथ खल्व् आयुष्मान् सुभूतिर् भगवन्तम् एतद् अवोचत्: यदि भगवं बोधिसत्त्वो महासत्त्वः प्रज्ञापारमितायां चरन्न् इमे परस्परभिन्नान् (अद्स्प्ग् इइ ६७) धर्मान् एवं प्रजानाति। ननु भगवन् धर्मधातुर् विकोपितो भवति?  
  
भगवान् आह: विकोपित सुभूते स्याद् यदि धर्मधातुर्विनिर्मुक्तः +अन्यः? कश्चिद् धर्मः स्याद्। न सुभूते धर्मधातुविनिर्मुक्तो ऽन्यः कश्चिद् धर्म उपलभ्यते। यद्य् उपलभ्येत स्याद् धर्मधातोर् विकोपना। तत् कस्य हेतोः? न हि सुभूते तथागतेन वा बोधिसत्त्वेन वा। प्रत्येकबुद्धेन वा तथागतश्रावकेण वा धर्म [ड़्। २८६अ] धातुर्विनिर्मुक्तो ऽन्यः कश्चिद् धर्म उपलब्धः। अनुपलभ्य न प्रज्ञपयति। धर्मधातुर्विनिर्मुक्तो ऽन्यः कश्चिद् धर्म उपलभ्यत इति। एवं खलु सुभूते बोधिसत्त्वेन महासत्त्वेन प्रज्ञापारमितायां चरता धर्मधातौ शिक्षितव्यं।  
  
सुभूतिर् आह: धर्मधातौ भगवञ्च् छिक्षमाणेन बोधिसत्त्वेन महासत्त्वेन क्वचिच् छिक्षितं भवति?  
  
भगवान् आह: धर्मधातौ सुभूते शिक्षमाणेन बोधिसत्त्वेन महासत्त्वेन सर्वधर्मेषु शिक्षितं भवति। तत् कस्य हेतोः? तथा हि सुभूते सर्वधर्मा धर्मधातुः।  
  
आह: केन कारणेन भगवं सर्वधर्मा धर्मधातुः?  
  
भगवान् आह: तथा हि सुभूते उत्पादाद् वा तथागतानाम् अनुत्पादाद् वा तथागतानां स्थित एव धर्माणां धर्मधातुर् अभेदयोगेन। यदुत संस्कृतधातुर् असंस्कृतधातुर् च धर्मधातुः। एवं यावत् सर्वधर्मेषु कर्तव्यं। एवं खलु सुभूते बोधिसत्त्वेन महासत्त्वेन प्रज्ञापारमितायां शिक्षमाणेन धर्मधातौ शिक्षितं भवति।  
  
आह: यदि भगवन् सर्वधर्मा धर्मधातुः, कथं पुनर् बोधिसत्त्वेन महासत्त्वेन प्रज्ञापारमितायां शिक्षितव्यं? समाधिपारमितायां वीर्यपारमितायां क्षान्तिपारमितायां शीलपारमितायां दानपारमितायां शिक्षितव्यं? कथं बोधिसत्त्वेन महासत्त्वेन प्रथमे ध्याने शिक्षितव्यं? कथं द्वितीये त्रितीये चतुर्थे ध्याने शिक्षितव्यं? कथं मैत्र्यां करुणायां मुदितायाम् उपेक्षायाम् आकाशानन्यायतने यावन् नैवसञ्ज्ञानासञ्ज्ञायतने शिक्षितव्यं? कथं चतुर्षु स्मृत्युपस्थानेषु यावद् आर्याष्टाङ्गे मार्गे शिक्षितव्यं? कथं (अद्स्प्ग् इइ ६८) शून्यतानिमित्ताप्रणिहितेषु शिक्षितव्यं? कथम् अष्टादशसु विमोक्षेषु नवस्व् अनुपूर्वसमापत्तिषु शिक्षितव्यं? कथं दशसु तथागतबलेषु चतुर्षु वैशारद्येषु चतसृषु प्रतिसंवित्सु महामैत्र्यां महाकरुणायां महामुदितायां महोपेक्षायाम् अष्टादशस्व् आवेणिकेषु बुद्धधर्मेषु शिक्षितव्यं? कथं पञ्चाभिज्ञासु शिक्षितव्यं? कथं द्वातृंशद्महापुरुषलक्षणपरिनिष्पत्तौ शिक्षितव्यं? कथम् अशीत्य् अनुव्यञ्जनपरिनिष्पत्तौ शिक्षितव्यं? कथं क्षत्रियमहासालकुलोपपत्तौ ब्राह्मणमहासालकुलोपपत्तौ गृहपतिमहासालकुलोपपत्तौ शिक्षितव्यं? कथं चातुर्महाराजकायिकानां देवानाम् उपपत्तौ त्रायस्त्रिंशानां यामानां तुषितानां निर्माणरतीनां परनिर्मितवशवर्तिनां ब्रह्मकायिकानाम् आभास्वराणां शुभकृत्स्नानां वृहणां परीत्तवृहनां वृहत्फलानां देवानाम् उपपत्तौ शिक्षितव्यं? कथम् असञ्ज्ञीसत्त्वोपपत्तौ शुद्धावासदेवनिकयोपपत्तौ शिक्षितव्यं कथं प्रथमे चित्तोत्पादे शिक्षितव्यं। कथं द्वितीये त्रितीये चतुर्थे पञ्चमे षष्टे सप्तमे अष्ठमे नवमे दशमे चित्तोत्पादे शिक्षितव्यं। कथं श्रावकभूमौ प्रत्येकबुद्धभूमौ बोधिसत्त्वनियामे शिक्षितव्यं? कथं सत्त्वपरिपाके बुद्धक्षेत्रपरिशुद्धौ सर्वधारणीमुखसमाधिमुखेषु शिक्षितव्यं? कथं प्रतिभाने शिक्षितव्यं? कथं बोधिमार्गे शिक्षितव्यं यत्र शिक्षमाणेन सर्वधर्माः सर्वाकारैर् ज्ञातव्याः? यदि भगवन् धर्मधाताव् इमे विकल्पा न सन्ति, माहैव भगवन् बोधिसत्त्वो महासत्त्वो विपर्यासे चरेत्। अप्रपञ्च्यं प्रपञ्चयेत्। तत् कस्य हेतोः? न हि भगवन् धर्मधाताव् इमे विकल्पाः। न हि धर्मधातुर् रूपं न वेदना न सञ्ज्ञा न संस्कारा न धर्मधातुर् विज्ञानं। नान्यत्र रूपाद् धर्मधातुर् नान्यत्र वेदनाया सञ्ज्ञायाः संस्कारेभ्यो नान्यत्र विज्ञानाद् धर्मधातुर्। रूपम् एव धर्मधातुर् धर्मधातुर् एव रूपं। यावद् विज्नानम् एव धर्मधातुर् धर्मधातुर् एव विज्ञानं। एवं सर्वधर्मा ज्ञातव्याः।  
  
भगवान् आह: एवम् एतत् सुभूते एवम् एतत्, तथा यथा वदसि। रूपम् एव धर्मधातुर् [ड़्। २८६ब्] धर्मधातुर् एव रूपं। वेदनासञ्ज्ञासंस्कारविज्ञानम् एव धर्मधातुर् धर्मधातुर् एव विज्ञानं। यदि पुनः सुभूते बोधिसत्त्वो महासत्त्वः प्रज्ञापारमितायाञ् (अद्स्प्ग् इइ ६९) चरन् कञ्चिद् धर्मं धर्मधातुविनिर्मुक्तं पश्येन् न अनुत्तरस्यै सम्यक्सम्बोधयं प्रतिष्ठित। यस्मात् सर्वधर्मा धर्मधातुस् तस्माद् बोधिसत्त्वो महासत्त्वः प्रज्ञापारमितायां चरन् सर्वधर्मान् धर्मधातुर् इति ज्ञात्वा अनामकानि सर्वधर्मान् नामसङ्केतेन देशयति। इदं रूपम् इत्य् इयं वेदना इति इयं सञ्ज्ञा इति इमे संस्कारा इति इदं विज्ञानम् इति। यावद् इयं बोधिर् इति।  
  
(विइइ ५,४) तद्यथापि नाम सुभूते दक्षो मायाकारो मायाकारन्तेवासी वा यत् किञ्चिद् एव द्रव्यजातम् अधिष्ठाय विविधं रूपगतं सन्दर्शयेत्। यदुत हस्तिविग्रहं वा अश्वविग्रहं वा बलीवर्दविग्रहं वा पुरुषस्त्रिदारकदारिकविग्रहं वा। उद्यानविमानपोवन(?)आरामरमणीयकानि। पुष्करणीरमणीयकानि वा वनरमणीयकानि वा, यत्र विविधास् तरणोपस्तररिअप्रत्यास्तरनानि। पुष्पमाल्यगुणां वा खादनीयभोजनीयानि वा दर्शयेद्, गीतवादितेन वा जनं रमयेत्। दानं वा ददञ्च् छीलं वा रक्षन् क्षान्त्या वा सम्पादयन् वीर्यं वा आरभमाणः समाधिर् वा विक्रीनुन् प्रज्ञां वा भावयन्। स तत्रैभिर् आकारैर् जनं रमयेत्, क्षत्रियमहासालकुलानि वा दर्शयेत् ब्राह्मणमहासालकुलानि वा गृहपतिमहासालकुलानि वा दर्शयेत्। चातुर्महाराजकायिकान् वा देवान् वा दर्शयेत्, सुमेरुं वा दर्शयेत्, त्रयस्त्रिंशान् वा यामान् वा तुषितान् वा निर्मणरतीं वा परनिर्मितवशवर्तिनो वा देवान् यावन् नैवसञ्ज्ञानासञ्ज्ञायतनोपगात्वा देवान् दर्शयेद्, अरूपिण स्रोतआपन्नं वा सकृदागामिनो वा अनागामिनो वा अर्हन्तो वा प्रत्येकबुद्धान् वा। ये ऽपि ते बोधिसत्त्वा महासत्त्वाः प्रथमचित्तोत्पादम् उपादाय दानपारमितायां चरन्ति। शीलपारमितायां क्षान्तिपारमितायां वीर्यपारमितायां ध्यानपारमितायां प्रज्ञापारमितायां चरन्ति। प्रथमायां भूमौ चरन्ति। यावद् दशम्यां महाभूमौ चरन्ति। बोधिसत्त्वन्यामम् अवक्रामन्त्य् अभिज्ञाम् अभिनिर्हरन्ति। ताभिर् अभिज्ञाभिर् विक्रीडन्ति सत्त्वांश् (अद्स्प्ग् इइ ७०) च परिपाचयन्ति। बुद्धक्षेत्रं च परिशोधयन्ति। ध्यानविमोक्षसमाधिसमापत्तिभिर् विक्रीडन्ति। अङ्गप्रत्यङ्गानि वा परित्यजन्ति। दुष्करचर्यान् वा चरन्ति। तथागतबलानि वा निष्पादयन्ति। वैशारद्यानि वा प्रतिसंविदो वा महामैत्रीं महाकरुणां वा तान् अपि दर्शयेत्। सर्वाङ्गप्रत्यङ्गपरिपूर्णं बुद्धविग्रहं वा आदर्शयेत्। तत्र बालजतीया सत्त्वा एवं जानीयुह्: अहो यावत् सुशिक्षितो ऽयं मनुष्यः कथं शोभनं करोति। यद् इमं जनम् एवं रमयत्य् एवं विविधानि च रूपाण्य् आदर्शयति। यावद् बुद्धविग्रहं वा। ये खलु पुनस् तत्र मनुष्या भवन्ति पण्डिता व्यक्ता मेधाविनः तद्रूपया मीमांसया समन्वागता तेषाम् एवं भवत्य्। आश्चर्यम् इदम् अद्भुतधर्मो न चात्र कश्चिद् धर्म उपलभ्यते। अयं च मनुष्य इमां जनताम् एवम् असद्भिर् धर्मैर् रमयति। तां च सत्त्वसञ्ज्ञान् नोपलभते। अद्रव्ये वतेमे सत्त्वा द्रव्यसञ्ज्ञिन इति। एवम् एव सुभूते बोधिसत्त्वो महासत्त्वो न कश्चिद् धर्मन् धर्मधातुविनिर्मुक्तं पश्यति। प्रज्ञापारमितायां चरन्न् उपायकौशलेन न च सत्त्वम् उपलभते न सत्त्वप्रज्ञप्तिं।  
  
(विइइ ५,५)। स आत्मना च दानं ददाति परं च दाने समादापयति। दानस्य च वर्णं भाषते। ये ऽप्य् अन्ये सत्त्वा दानं ददन्ति तेषां च वर्णवादी भवति समनुज्ञः। आत्मना च शीलं रक्षति। परं च शीले समादापयति। शीलस्य च वर्णं भाषते ये ऽप्य् अन्ये शीलं रक्षन्ति। तेषां च वर्णवादी [ड़्। २८७अ] भवति समनुज्ञः। एवम् आत्मना च क्षान्तिं भावयन्ति। परं च क्षान्तौ समादापयति। क्षान्तेश् च वर्णं भाषते। ये ऽप्य् अन्ये क्षान्तिं भावयन्ति तेषां च वर्णवादी भवति समनुज्ञः। आत्मना च वीर्यम् आरभते। परं च वीर्ये समादापयति। वीर्यस्य च वर्णं भाषते। ये ऽप्य् अन्ये वीर्यम् आरभन्ते तेषां च वर्णवादी भवति समनुज्ञः। आत्मना च समाधिं समापद्यन्ते। परं च समाधौ समादापयति। समाधेश् च वर्णं भाषते ये ऽप्य् अन्ये समाधिं समापद्यन्ते तेषां च वर्णवादी भवति समनुज्ञः। आत्मना च प्रज्ञानि भावयति। परं च प्रज्ञायां समादापयति प्रज्ञायाश् च वर्णं भाषते। ये ऽप्य् अन्ये प्रज्ञां भावयन्ति। तेषां च वर्णवादी भवति: समनुज्ञः।  
  
(विइइ ५,६) आत्मना च दशकुशलान् कर्मपथान् समादाय वर्तन्ते परं च दशसु कुशलेषु कर्मपथेषु समादापयति। दशानां च कुशलानां कर्मपत्ः आनां च वर्णं भाषते। ये ऽप्य् अन्ये (अद्स्प्ग् इइ ७१) सत्त्वा दशकुशलान् कर्मपथान् समादाय वर्तन्ते तेषां च वर्णवादी भवति समनुज्ञः। आत्मना च अष्टाङ्गसमन्वागतं पोषधम् उपवसन्ति। परं च अष्टाङ्गसमन्वागते पोषधे समादापयति: अष्टाङ्गसमन्वागतस्य च पोषधस्य वर्णं भाषते। ये च अन्ये सत्त्वा अष्टाङ्गसममन्वागतं पोषधम् उपवसन्ति। तेषां च वर्णवादी भवति समनुज्ञः। आतमना च पञ्चशिक्षापदानि समादाय वर्तन्ते। परं च पञ्चसु शिक्षापदेषु समादापयन्ति। पञ्चानां च शिक्षापदानां वर्णं भाषते। ये च अन्ये सत्त्वा पञ्चशिक्षापदानि समादाय वर्तन्ते तेषाञ्च वर्णवादी भवति समनुज्ञः। एवम् आत्मना च प्रथमं ध्यानं समापद्यते याव चतुर्थं मैत्रीं करुणां मुदितां उपेक्षाम् आकाशानन्त्यायतनसमापत्तिं यावन् नैवसञ्ज्ञनासञ्ज्ञायतनसमापत्तिं। आत्मना च स्मृत्युपस्थानानि भावयति। यावद् आर्याष्टाङ्गं मार्गं त्रीणि विमोक्षमुखानि अष्टौ विमोक्षान् नवानुपूर्वसमापत्तीर् दशतथागतबलानि। चत्वारि वैशारद्यानि चतस्रः प्रतिसंविदो महामैत्रीं महाकरुणाम् अष्टादशावेणिकान् बुद्धधर्मान् अशीतिम् अनुव्यञ्जनानि भावयति। परं च अशीत्याम् अनुव्यञ्जनेषु समादापयति। अशीतिर् अनुव्यञ्जनानां वर्णं भाषते ये ऽप्य् अन्ये सत्त्वा अशीतिम् अनुव्यञ्जनानि भावयन्ति। तेषां च वर्णवादी भवति समनुज्ञः।  
  
(विइइ ५,७) यदि सुभूते धर्मधातुर् यथा पूर्वं तथा पश्चात् तथा मध्ये नाभविष्यत्। न बोधिसत्त्वो महासत्त्व उपायकौशलेन सत्त्वानां धर्मधातुं सूचयति। सत्त्वांश् च परिपाचयिष्यति। यस्मात् तर्हि सुभूते धर्मधातुर् यथा पूर्वं तथा पश्चात् तथा मध्ये, तस्माद् बोधिसत्त्वो महासत्त्वः प्रज्ञापारमितायां चरन्न् उपायकौशलेन सत्त्वानां धर्मधातुं सूचयति। सत्त्वानाम् अर्थाय बोधिसत्त्वचारिकां चरति। सत्त्वांश् च परिपाचयति।  
  
॥ सर्वधर्मसमतानिर्देशपरिवर्त्तः। ॥ ७४ ॥  
  
  
परिवर्त ७५। अकोप्यनिर्देश  
  
अथायुष्मान् सुभूतिर् भगवन्तम् एतद् अवोचत्: यदि भगवन्न् अत्यन्ततया सत्त्वो नोपलभ्यते, न सत्त्वप्रज्ञप्तिः, कस्य अर्थाय बोधिसत्त्वो महासत्त्व प्रज्ञापारमितां भावयति?  
  
एवम् उक्ते भगवान् आयुष्मन्तम् सुभूतिम् एतद् अवोचत्: भूतकोटिं सुभूते प्रमाणीकृत्य बोधिसत्त्वो महासत्त्वः प्रज्ञापारमितायां चरति। यदि सुभूते अन्या भूतकोटिर् भवेद् अन्या सत्त्वकोटिर् (अद्स्प्ग् इइ ७२) न बोधिसत्त्वो महासत्त्वः प्रज्ञापारमितायां चरेत्। यस्मात् तर्हि सुभूते न अन्या भूतकोटिर् अन्या सत्त्वकोटिस्, तस्माद् बोधिसत्त्वो महासत्त्व सत्त्वानाम् अर्थे प्रज्ञापारमितायां चरति। प्रज्ञापारमितायां सुभूते चरन् बोधिसत्त्वो महासत्त्वो भूतकोट्यविकोपनतया सत्त्वान् भूतकोट्यां प्रतिष्ठापयति।  
  
आह: यदि भगवन् भुतकोटिः सत्त्वकोटिस्, तत् किं भूतकोटिर् भूतकोट्यां प्रतिष्ठापयति? [ड़्। २८७ब्] यदि भगवं भूतकोटिर् भूतकोट्यां प्रतितिष्ठेत्, ततः स्वभावः स्वभावे प्रतितिष्ठेत्। न च भगवं स्वभाव स्वभावे प्रतितिष्ठति। कथं भगवन् बोधिसत्त्वो महासत्त्व प्रज्ञापारमितायां चरन् सत्त्वान् भूतकोट्यां प्रतिष्ठापयति?  
  
भगवान् आह: न सुभूते भूतकोटिर् भूतकोट्यां प्रतितिष्ठते। न स्वभाव स्वभावे प्रतितिष्ठते। अपि तु खलु सुभूते बोधिसत्त्वो महासत्त्वः प्रज्ञापारमितायां चरन्न् उपायकौशलेन सत्त्वकोटिर् भूतकोट्यां प्रतिष्ठापयति। न च अन्या भूतकोटिर् अन्या सत्त्वकोटिर्, इति हि सत्त्वकोटिश् च भूतकोटिश् च अद्वयम् एतद् अद्वैधीकारं।  
  
आह: कतमद् भगवन् बोधिसत्त्वानां महासत्त्वानाम् उपायकौशलं येन उपायकौशलेन समन्वागतो बोधिसत्त्वो महासत्त्व प्रज्ञापारमितायां चरन् सत्त्वान् भूतकोट्यां प्रतिष्ठापयति न च भूतकोटिं विकोपयति?  
  
भगवान् आह: इह सुभूते बोधिसत्त्वो महासत्त्व प्रज्ञापारमितायां चरन् प्रथमचित्तोत्पादम् उपादाय सत्त्वान् दाने प्रतिष्ठापयति। दाने प्रतिष्ठाप्य तस्य दानस्य पूर्वान्तापरान्तमध्यम् आचष्टे। यथैव तद् दानं पूर्वान्ततः शून्यम् अपरान्ततः। शून्यं मधयतः शून्यं, तथैव दानफलम् अपि शून्यं। दानपतिर् अपि शून्यः। प्रतिग्राहको ऽपि शून्यः। एवं कुलपुत्रा: सर्व एते ऽर्था भूतकोट्यां न संविद्यन्ते। मा च अन्यद् दानं मंस्यसे ऽन्यद् दानफलं मा च अन्यद् दानपतिं मंस्यसे ऽन्यं प्रतिग्राहकं। यदा त्वं कुलपुत्र न अन्यद् दानं मंस्यसे ऽन्यद् दानफलं। नान्यद् (अद्स्प्ग् इइ ७३) दानपतिं मंस्यसे ऽन्यं प्रतिग्राहकं। तदा तवेदं दानम् अमृतं भविष्यत्य् अमृतफलपर्यवसानम्। अनेन च दानेन मा रूपं परिग्रहीर् मा वेदनां सञ्ज्ञां मा संस्कारान् मा विज्ञानं परिग्रही। तत् कस्य हेतोर्? यथा ह्य् एतद् दानं शून्यं दानेन। अस्य फलं शून्यं फलेन। दानपतिर् अपि शून्यो दानपतिना। प्रतिग्राहको ऽपि शून्य प्रतिग्राहकेण, न शून्यतायां दानम् उपलभ्यते। न दानफलं न दानपतिर् न प्रतिग्राहकः उपलभ्यते। तत् कस्य हेतोः? तथा ह्य् अत्यन्ततया एते धर्मा स्वभावेन शून्या। पुनर् अपरं सुभूते बोधिसत्त्वो महासत्त्वः प्रज्ञापारमितायां चरन्न् उपायकौशलेन सत्त्वान् शीले प्रतिष्ठापयति। एहि त्वं कुलपुत्र प्राणातिपातं प्रहाय प्राणातिपातात् प्रतिविरम। यावत् मिथ्यादृष्टिं प्रहाय: मिथ्यादृष्टिं प्रतिविरम। नैषां कुलपुत्र धर्माणाङ्कश्चित् स्वभावः संविद्यते: यथा ते परिकल्पितः, हन्त तावत् कुलपुत्र व्युपपरीक्षस्व: कतम एष धर्मः प्राणीनाम् अयं जीवितान् व्यपरोपयिष्यसि। येन वा व्यपरोपयिष्यसि। यावन् मिथ्यादृष्टे कर्तव्यं। अनेन च सुभूते उपायकौशलेन समन्वागतो बोधिसत्त्वो महासत्त्व प्रज्ञापारमितायां चरन् सत्त्वान् परिपाचयति। स तस्य दानस्य च शीलस्य च फलम् आचष्टे। तद् अपि दानफलं च शीलफलं च स्वभावेन शून्यं। ततः स कुलपुत्रो दानस्य च शीलस्य च फलं शून्यम् इति विदित्वा तत्र न अभिनिविशते। अनभिनिविशमान अविक्षेपम् उत्पाद्य प्रज्ञाम् उत्पादयति। यया प्रज्ञया सर्व अनुशयपर्युत्थनानि च्छित्वा अनुपधिशेषे निर्वाणधातौ परिनिर्वाति। लोकव्यवहारेण न पुनः परमार्थेन, तत् कस्य हेतोः? न हि शून्यतायां कश्चिद् धर्म उपलभ्यते। यः परिनिर्वायाद् वा परिनिर्वापितो वा। अपि तु खलु तद् एव अस्य परिनिर्वाणं यदुत [ड़्। २८८अ] अत्यन्तशून्यता। पुनर् अपरं सुभूते बोधिसत्त्वो महासत्त्वः परसत्त्वान् परपुद्गलान् क्षुभितान् व्यापन्नचित्तान् दृष्ट्वा एवम् अववदत्य् एवम् अनुशास्ति। एहि त्वं कुलपुत्र क्षान्त्या सम्पादय क्षान्तिञ् च भावय (अद्स्प्ग् इइ ७४) अधिवासनजातीयो भव, यो वा व्यापद्यते। येन वा व्यापद्यसे। यत्र वा व्यापद्यसे: सर्व एते धर्माः प्रकृतिशून्या, हन्त तावत् कुलपुत्र व्युपपरीक्ष्व को ऽत्र व्यापद्यते। कस्मिं व्यापद्ये। केन वा व्यापद्ये: सर्व एते धर्माः प्रकृतिशून्या। या च प्रकृतिशून्यता न सा जातु न शून्यता, सा न तथागतैः कृता न प्रत्येकबुद्धैर् न श्रावकैर् न बोधिसत्त्वैर् न देवैर् न नागैर् न यक्षैर् न गन्धर्वैर् न किन्नरैर् न महोरगैर् न चातुर्महाराजकायिकैर् देवैर् यावन् न परनिर्मितवशवर्तिभिः न ब्रह्माभिर् यावन् न शुभकृत्स्नैर् न शुद्धावासैर् यावन् न नैवसञ्ज्ञानासञ्ज्ञायतनोपगैर् देवैः। तद् हन्त तावत् कुलपुत्र व्युपपपरीक्षस्व को ऽत्र व्यापद्यते कस्य वा व्यापद्ये। केन वा व्यापद्ये: सर्व एते धर्माः प्रकृतिशून्याः। न हि शून्यता कस्यचिद् अन्तिके व्यापद्यते। एवं खलु सुभूते बोधिसत्त्वो महासत्त्वः प्रज्ञापारमितायां चरं सत्त्वान् उपायकौशलेन प्रकृतिशून्यतायां नियोजयत्य्। अपि हेताव् अपि फले। प्रकृतिशून्यतायां नियोजयन्न् अनुपूर्वेण अनुत्तरस्यां सम्यक्सम्बोधौ संहर्षयति समादापयति निवेशयति। प्रतिष्ठापयति। तत् पुनर् लोकव्यवहारेण न पुनः परमार्थेन। तत् कस्य हेतोर्? न हि प्रकृतिशून्यतायां कश्चिद् अस्ति यः प्राप्नुयाद् येन वा प्राप्नुयाद् यद् वा प्राप्नुयात्। इयं सुभूते भूतकोटिः प्रकृतिशून्यता यत्र बोधिसत्त्वो महासत्त्व प्रज्ञापारमितायां चरति। सत्त्वानां कृते, न च तत्र सत्त्वम् उपलभते न सत्त्वप्रज्ञप्तिं। तत् कस्य हेतोः? सत्त्वविविक्ता हि सर्वधर्माः। पुनर् अपरं सुभूते बोधिसत्त्वो महासत्त्वः प्रज्ञापारमितायां चरन्न् उपायकौशलेन सत्त्वां हीनवीर्यान् कुसीदान् दृष्ट्वा एवं कायिके चैतसिके वीर्ये समादापयति। न हि कुलपुत्र: प्रकृतिशून्यतायां कस्यचिद् धर्मस्य संसीदना विद्यते। यत्र संसीदेद् येन वा संसीदेद् यो वा संसीदेत्, सर्व एते धर्माः प्रकृतिशून्यताया न व्यतिवर्तन्ते। हन्तेदानिं कायिकं चैतसिकं च वीर्यं सञ्जनय्य कौसीद्यम् उत्सृज्य कुशलेषु धर्मेषु प्रयुज्यस्व: यदि वा दाने यदि वा शीले यदि वा क्षान्तौ यदि वा वीर्ये। यदि वा ध्याने यदि वा प्रज्ञायां। यदि वा ध्यानविमोक्षसमाधिसमापत्तिषु यदि वा स्मृत्युपस्थानेषु यदि वा यावद् आर्याष्टाङ्गे मार्गे (अद्स्प्ग् इइ ७५) यदि वा शून्यतायां यदि  
वा आनिमित्ते यदि वा अप्रणिहिते: यदि वा सर्वबुद्धधर्मेषु: सर्वान् एतान् कुलपुत्र धर्मान् अनावरणान् प्रेक्षस्व शून्यताया, न ह्य् अनावरणेषु धर्मेषु कस्यचिद् धर्मस्य संसीदना संविद्यते। एवं खलु सुभूते बोधिसत्त्वो महासत्त्वः प्रज्ञापारमितायां चरन्न् उपायकौशलेन प्रकृतिशून्यतायां सत्त्वां समादापयति। निवेशयति। प्रतिष्ठापयति। तथा पुनः प्रतिष्ठापयति। यत्र द्वयन् न विद्यते। तत् कस्य हेतोः? अद्वया हि प्रकृतिशून्यता अद्वैधीकारा, न ह्य् अद्वयो धर्मः न क्वचित् संसीदति। पुनर् अपरं सुभूते बोधिसत्त्वो महासत्त्वः प्रज्नापारमितायां चरन् प्रकृतिशून्यतया वीर्ये सत्त्वान् अववदत्य् अनुशास्ति। एहि त्वं कुलपुत्र वीर्यम् आरभस्व यदि वा दाने यदि वा शीले यदि वा क्षान्तौ। यदि वा वीर्ये यदि वा ध्याने यदि वा प्रज्ञे। यदि वा स्मृत्युपस्थानेषु यदि वा यावद् आर्याष्टाङ्गे मार्गे। यदि वा अष्टासु विमोक्षेषु यदि वा नवस्व् अनुपूर्वसमापत्तिषु। यदि वा दशसु तथागतबलेषु यदि वा चतुर्षु वैशारद्येषु। यदि वा चतसृषु प्रतिसंवित्सु यदि वा महामैत्र्यां यदि वा महाकरुणायां यदि वा अष्टादशस्व् आवेणिकेषु बुद्धधर्मेषु, मा चैतान् धर्मान् द्वयतो मनसिकार्षीर् मा अद्वयत, तत् कस्य हेतोः? [ड़्। २८८ब्] प्रकृतिशून्यतैते धर्माः, न च प्रकृतिशून्यता द्वयतो मनसिकर्तव्या न अद्वयतः। एवं खलु सुभूते बोधिसत्त्वो महासत्त्वः प्रज्ञापारमितायां चरन्न् उपायकौशलेन बोधिसत्त्वचारिकां चरं सत्त्वां परिपाचयति। सत्त्वां परिपाच्य अनुपूर्वेण स्रोतआपत्तिफले प्रतिष्ठापयति। सकृदागामिफले अनागामिफले अर्हत्त्वे प्रत्येकबोधौ यावद् अनुत्तरस्यां सम्यक्सम्बोधौ प्रतिष्ठापयति। पुनर् अपरं सुभूते बोधिसत्त्वो महासत्त्व प्रज्नापारमितायां चरन्न् उपायकौशलेन विक्षिप्तचित्तान् सत्त्वान् एवम् अववदति। एवम् अनुशास्ति, एहि त्वं कुलपुत्र समाधिं भावय, मा विक्षेपसञ्ज्नी मा समाधिसञ्ज्ञी भूः। तत् कस्य हेतोः? प्रकृतिशून्यतैते धर्म, न च प्रकृतिशून्यतायां कश्चिद् धर्म उपलभ्यते यो विक्षिप्यते एकाग्रि भवति वा। स त्वम् अत्र समाधौ स्थित्वा यद् यद् एव कुशलमूलं करिष्यसि कायेन वा। वाचा वा मनसा वा। यदि वा दानं दास्यसि। यदि वा शीलं रक्षस्यसि। यदि वा क्षान्त्या सम्पादयिष्यसि। यदि वा वीर्यम् आरप्स्यसे, यदि वा समाधिम् उत्पादयिष्यसि। यदि वा प्रज्ञां भावयिष्यसि। यदि वा स्मृत्युपस्थानेषु चरिष्यसि। (अद्स्प्ग् इइ ७६) यदि वा यावद् आर्याष्टाङ्गे मार्गे। यदि वा त्रिषु विमोक्षमुखेषु यदि वा अष्टासु विमोक्षेषु यदि वा नवस्व् अनुपूर्वसमापत्तिषु। यदि वा दशसु तथागतबलेषु। यदि वा चतुर्षु वैशारद्येषु यदि वा चतसृषु प्रतिसंवित्सु: यदि वा महामैत्र्यां यदि वा महाकरुणायां महामुदितायां महोपेक्षायां यदि वा अष्टादशस्व् आवेणिकेषु बुद्धधर्मेषु: यदि वा द्वातृंशतिमहापुरुषलक्षणेषु यदि वा अशीत्याम् अनुव्यञ्जनेषु। यदि वा श्रावकमार्गे यदि वा प्रत्येकबुद्धमार्गे। यदि वा बोधिसत्त्वमार्गे। यदि वा बुद्धमार्गे। यदि वा स्रोतआपत्तिफले यदि वा सकृदागामिफले। यदि वा अनागामिफले। यदि वा अर्हत्त्वे। यदि वा प्रत्येकबोधौ। यदि वा सर्वाकारज्ञतायां। यदि वा सत्त्वपरिपाके यदि वा बुद्धक्षेत्रपरिशुद्धौ, तस्य ते। इमे कुशला धर्मा अल्पकृच्छ्रेण प्रादुर्भविष्यन्ति प्रकृतिशून्यतायां चरतह्: एवं खलु सुभूते बोधिसत्त्वो महासत्त्व प्रज्ञापारमितायां चरन्न् उपायकौशलेन सत्त्वानाम् अर्थं करोति, प्रथमचित्तोत्पादम् उपादायज्न जात्व् अकर्मको भवति। किं कुशलगवेषी सत्त्वानाम् अर्थं कुर्वं। बुद्धक्षेत्राद् बुद्धक्षेत्रं सततसमितं सङ्क्रामति। बुद्धां भगवतः पर्युपासिनह्: यञ् च तेशां बुद्धानां भगवताम् अन्तिकाद् धर्मं शृणोति। तस्य जातिव्यतिवृत्तस्य अपि न जातु विप्रणश्यति। यावद् अनुत्तरां सम्यक्सम्बोधिम् अभिसम्बुध्यते। धारणीप्रतिलब्धश् च सततसमितं भवति। अहीनेन्द्रियो। यदि वा कायेन्द्रियेण यदि वा वागिन्द्रियेण: यदि वा मनैन्द्रियेण। तत् कस्य हेतोः? तथा हि सर्वाकारज्ञता सततसमितं सुभाविता, तेन अनया सर्वाकारज्ञतया सुभावितया सर्वमार्गा। सुभाविता भवन्ति: यदि वा श्रावकमार्गो यदि वा प्रत्येकबुद्धमार्गो यदि वा बोधिसत्त्वमार्गः। तस्य अभिज्ञा बोधिसत्त्वस्य महासत्त्वस्य सततसमितम् उपकारीभूता भवन्त्य् अविप्रणाशयोगेन। स तासु विपाकीयास्व् अभिज्ञासु स्थित्वा सत्त्वानाम् अर्थं करोति। न च परिहीयते पञ्चगतिके संसारे संसरन्। एवं खलु सुभूते बोधिसत्त्वो महासत्त्वः प्रज्ञापारमितायां चरन् प्रकृतिशून्यतायां स्थितो उपायकौशलेन सत्त्वानाम् अर्थं करोति। स तया प्रज्ञापारमितया सुभावितया सत्त्वान् एवम् अववदत्य् एवं  
अनुशास्ति। एहि त्वं कुलपुत्र यद् यद् एव कर्म करोषि। कायेन वा वाचा वा मनसा वा तत् सर्वं प्रकृतिशून्यम् (अद्स्प्ग् इइ ७७) एवं प्रत्यवेक्षस्व, तस्य ते सर्वं कर्मामृतफलं भविष्यत्य् अमृतपर्यवासनं। न च प्रकृतिशून्यतायां कश्चिद् धर्म उपलभ्यते। यो विनश्येद् यो वा परिहीयेत। [ड़्। २८९अ] तत् कस्य हेतोः? न हि प्रकृतिशून्यता परिहीयते नापि प्रकृतिशून्यताया कश्चिद् धर्मः परिहीयते। तत् कस्य हेतोः? तथा हि प्रकृतिशून्यता न भावो न अभावः। तत् किम् अभावस्वभावेषु धर्मेषु परिहास्यते। एवं खलु सुभूते बोधिसत्त्वो महासत्त्वः प्रज्ञापारमितायां चरन्न् उपायकौशलेन सत्त्वान् अववदत्य् अनुशास्ति। एवम् अववदन्न् एवम् अनुशासन् न जात्व् अकर्मको भवति। स आत्मना च दशकुशलेषु कर्मपथेषु सततसमितं वर्तते। परं च दशकुशलेषु कर्मपथेषु समादापयति। एवं पञ्चसु शिक्षापदेष्व् अष्टाङ्गसमन्वागते उपवासे, आत्मना च। प्रथमध्यानं समापद्यते परं च प्रथमे ध्याने समादापयति। एवं यावच् चतुर्थे ध्याने। आत्मना च सततसमितं मैत्रीविहारी भवति परं च सततसमितं मैत्रीभावनायां समादापयति। एवं करुणायां मुदितायाम् उपेक्षायां यावन्। नैवसञ्ज्ञानासञ्ज्ञायतनसमापत्तौ, आत्मना च स्मृत्युपस्थानं भावयति। परं च स्मृत्युपस्थानेषु समादापयति। एवं यावद् आर्याष्टाङ्गे मार्गे। आत्मना च दशसु तथागतबलेषु शिक्षते। परं च दशसु तथागतबलेषु समादापयति। निवेशयति विनयति प्रतिष्ठापयति। एवं यावद् अशीत्याम् अनुव्यञ्जनेषु, आत्मना च स्रोतआपत्तिफलज्ञानम् उत्पादयति। न च तत्र अवतिष्ठते। परं च स्रोतआपत्तिफले प्रतिष्ठापयति। एवं यावद् अर्हत्त्वे प्रत्येकबोधौ, आत्मना च अनुत्तरस्याम्: सम्यक्सम्बोधेर् मार्गम् उत्पादयति। परं च तत्र मार्गे ऽवदत्य् अनुशास्ति निवेशयति। विनयति प्रतिष्ठापयति। एवं खलु सुभूते बोधिसत्त्वो महासत्त्वः प्रज्ञापारमितायां चरन्न् उपायकौशलेन न कदाचित् कर्म न करोति।  
  
आह: यदि भगवं। प्रकृतिशून्याः सर्वधर्माः न च प्रकृतिशून्यतायां सत्त्वम् उपलभ्यते, न धर्मो न अधर्मस्, तत् कथं भगवं बोधिसत्त्वो महासत्त्व सर्वाकारज्ञतायैः सम्प्रतिष्ठते?  
  
भगवान् आह: एवम् एतत् सुभूते एवम् एतत्, तथा यथा वदसि, प्रकृतिशून्याः सर्वधर्माः, न च प्रकृतिशुन्यतायां सत्त्वम् उपलभ्यते, (अद्स्प्ग् इइ ७८) न धर्मो न अधर्मः, यदि पुनः सुभूते नप्रकृतिशून्या सर्वधर्माः भवेयुर् न बोधिसत्त्वो महासत्त्वः प्रकृतिशून्यतायां प्रतितिष्ठेत्। न अस्य अनुत्तरां सम्यक्सम्बोधिम् अभिसम्बुध्य प्रकृतिशून्यान् धर्मान् देशयेत्। रूपं सुभूते प्रकृतिशून्यं, वेदनासञ्ज्ञासंस्काराविज्ञानं सुभूते प्रकृतिशून्यं। तद् बोधिसत्त्वो महासत्त्वः प्रज्ञापारमितायां चरन् पञ्चस्कन्धाः प्रकृतिशून्या इति धर्मन् देशयति। अष्टादशधातवो द्वादशायतनानि प्रकृतिशून्या इति धर्मन् देशयति। चत्वारि ध्यानानि चत्वार्य् अप्रमाणानि चतस्रः आरूप्यसमापत्तीश् चत्वारि स्मृत्युपस्थानानि यावद् आर्याष्टाङ्गो मार्ग प्रकृतिशून्य इति धर्मन् देशयति। त्रीणि विमोक्षमुखान्य् अष्टौ विमोक्षा नवानुपूर्वसमापत्तयो। दशतथागतबलानि चत्वारि वैशारद्यानि। चतस्रः प्रतिसंविदो महामैत्री महाकरुणा महामुदिता महोपेक्षा अष्टादशावेणिका बुद्धधर्मा द्वातृंशन् महापुरुषलक्षणानि अशीतिर् अनुव्यञ्जनानि प्रकृतिशून्यान् इति धर्मन् देशयति। स्रोतआपत्तिफलं सकृदागामिफलम् अनागामिफलं। अर्हत्त्वं प्रत्येकबोधिः सर्वाकारज्ञता सर्ववासनानुसन्धिक्लेशप्रहाणं प्रकृतिशून्य् [ड़्। २८९ब्] अम् इति धर्मन् देशयति। यदि पुनः सुभूते ऽध्यात्मशून्यता न प्रकृतिशून्याभविष्यन् न बोधिसत्त्वो महासत्त्वः प्रकृतिशून्याः सर्वधर्मा इति धर्मन् देशयिष्यन्। एवं बहिर्द्धाशून्यता आध्यात्मबहिर्द्धाशून्यता शून्यताशून्यता परमार्थशून्यता संस्कृतशून्यता असंस्कृतशून्यता अत्यन्तशून्यता अनवराग्रशून्यता अवकारशून्यता प्रकृतिशून्यता सर्वधर्मशून्यता स्वलक्षणशून्यता न प्रकृतिशून्या भवेत्? तद् विनाशिता प्रकृतिशून्यता भवेन्, न च प्रकृतिशून्यता विनश्यति। न कूटस्थो भवति। नापि सा पुनर् अवक्रामति। तत् कस्य हेतोः? न हि सा देशस्था न प्रदेशस्था, न हि सा कुतश्चिद् आगच्छति न क्वचिद् गच्छति। एषा सा धर्मस्थितिता यत्र न कस्यचिद् धर्मस्य आचयो वा अपचयो वा उपलभ्यते। हानिर् वा वृद्धिर् वा उत्पादो वा निरोधो वा सङ्क्लेशो वा वयवदानं वा। एषा सा प्रकृतिर् धर्माणां यत्र स्थित्वा बोधिसत्त्वा महासत्त्वा अनुत्तरस्यै सम्यक्सम्बोधये सम्प्रतिष्ठन्ते। न च कस्यचिद् धर्मस्य (अद्स्प्ग् इइ ७९) प्रस्थानं समनुपश्यति न अप्रस्थानं। असम्प्रस्थिता। अस्थिता हि सर्वधर्माः। एषा सा धर्माणां धर्मस्थिता, तद् बोधिसत्त्वो महासत्त्वः प्रज्ञापारमितायां चरन् सर्वधर्मान् प्रकृतिशून्यान् दृष्ट्वा न प्रत्युदावर्त्तते ऽनुत्तरस्याः सम्यक्सम्बोधेः। तत् कस्य हेतोस्? तथा हि स न कस्यचिद् धर्मस्य आवरणं समनुपश्यति। अनावरणान् सर्वधर्मान् समनुपश्यति। तत् किं विचिकित्सिष्यत्य् अनुत्तरस्या सम्यक्सम्बोधेः। यत्र प्रकृतिशून्यतायां न सत्त्व उपलभ्यते न सत्त्वप्रज्ञप्तिं न आत्मा न जीवो न पोषो न पुद्गलो न जन्तुर् न मनुजो न मानवो न कारको न कारापको न वेदको न वेदयिता न उत्थापको न जनको न पश्यक उपलभ्यते। न रूपं न वेदना न सञ्ज्ञा न संस्कारा न विज्ञानम् उपलभ्यते। एवम् आध्यात्मिकबाह्या धर्माः कर्तव्याः यावद् अशीतिर् अनुव्यञ्जनानि।  
  
(विइइ ५,८) तद्यथापि नाम सुभूते तथागतनिर्मितो निर्मितस्य भिक्षोर् भिक्षुण्या वा उपासकस्य वा उपासिकाया वा अनुप्रबन्धं कल्पनियुतं धर्मन् देशयेत्, तत् किं मन्यसे सुभूते अपि नु ते निर्मिता भव्या स्रोतआपत्तिफलम् अनुप्राप्तुं सकृदागामिफलम् अनागामिफलं वा अर्हत्त्वं वा प्रत्येकबोधिं वा अनुत्तरां वा सम्यक्सम्बोधिम् अनुप्राप्तुं?  
  
आह: नो हीदं भगवन्। तत् कस्य हेतोस्? तथा हि तेषां वस्तु नास्ति।  
  
भगवान् आह: एवम् एतत् सुभूते एवम् एतत्। अवस्तुकानां सर्वधर्माणां कतम स सत्त्वो यम् बोधिसत्त्वो महासत्त्वो निवेशयेत् स्रोतआपत्तिफले वा सकृदागामिफले वा अनागामिफले वा अर्हत्त्वे वा प्रत्येकबोधौ वा अनुत्तरायां वा सम्यक्सम्बोधौ, अन्यत्र विपर्यासपर्यवनद्धः प्रज्ञा अविपर्यासे निवेशयति प्रतिष्ठापयति। य एव विपर्यास स एव अविपर्यास। कल्पनिष्यन्दम् उपादाय। अविकल्पश् च अविपर्यास, यत्र विपर्यासो नास्ति तत्र न आत्मा न सत्त्वो यावन् न जनको न पश्यकः, तत्र न रूपं न वेदना न सञ्ज्ञा न संस्कारा न विज्ञानं यावन् न बोधिः, यत्र न रूपं न वेदना न सञ्ज्ञा न संस्कारा न विज्ञानं। यावन् न बोधिः, एषा सा प्रकृतिशून्यता। यत्र स्थित्वा बोधिसत्त्वो महासत्त्वः प्रज्ञापारमितायां चरन् विपर्यासां सत्त्वान् सत्त्वसञ्ज्ञायां मोचयति। एवं रूपसञ्ज्ञायात् अरूपसञ्ज्ञायान् मोचयति। यावत् सर्वेभ्यः सास्रवेभ्यो धर्मेभ्यो मोचयति। (अद्स्प्ग् इइ ८०) ये ऽपि ते [ड़्। २९०अ] अनास्रवा धर्मास् तद्यथा चत्वारि स्मृत्युपस्थानानि। चत्वारि सम्यक्प्रहाणानि चत्वारर्द्धिपादा पञ्चेन्द्रियाणि पञ्चबलानि सप्तबोध्यङ्गान्य् आर्याष्टाङ्गो मार्ग त्रिणि विमोक्षमुखानि यावद् अष्टादशावेणिका बुद्धधर्माः, तद् अपि न तथा परमार्थः, यदुत असंस्कृतम् अनुत्पादः अभावः अप्रादुर्भावः एषा सा प्रकृतिशून्यता, एषा सा बुद्धानां भगवतां बोधिः, यत्र न सत्त्वो यावन् न जनको न पश्यकः, न रूपं न वेदना स सञ्ज्ञा न संस्कारा न विज्ञानं। एवं विस्तरेण कर्तव्यं। यावद् अशीतिर् अनुव्यञ्जनानि। न हि बोधिसत्त्वो महासत्त्वो मार्गस्य कृते ऽनुत्तरस्यै सम्यक्सम्बोधये ऽभिप्रतिष्ठते। अन्यत्रप्रकृतिशून्यतापरिज्ञान अर्थे। सा अपि प्रकृतिशून्यता पूर्वे वा सा प्रकृतिशून्यता, पश्चाद् वा सा प्रकृतिशून्यता। मध्ये वा सा प्रकृतिशून्यता, न सा जातु न प्रकृतिशून्यता। तद् बोधिसत्त्वो महासत्त्वः प्रकृतिशून्यतापारमितासु चरं सत्त्वानां सत्त्वसञ्ज्ञीनां सर्वसञ्ज्ञाप्रमोक्षण अर्थं मार्गाकारज्ञातायां चरति। स मार्गाकारज्ञतायां चरन् सर्वमार्गेषु चरति। यदुत श्रावकमार्गे प्रत्येकबुद्धमार्गे बोधिसत्त्वमार्गे। स खलु पुनर् बोधिसत्त्वो महासत्त्व सर्वमार्गान् परिपूर्य सत्त्वां परिपाच्य बुद्धक्षेत्रं परिशोध्य आयुह्संस्कारान् अधिष्टाय अनुत्तरां सम्यक्सम्बोधिम् अभिसम्बुध्यते। बुद्धनेत्रिं न व्यवच्छिन्नत्ति यदुत प्रकृतिशून्यतां। एषा सा बुद्धानां भगवतां बुद्धनेत्रि, ये ऽपि ते ऽभूवन्न् अतीते ऽध्वनि बुद्धा भगवन्तस् तेषाम् अपि बुद्धानां भगवताम् इयं बुद्धनेत्री यदुत प्रकृतिशून्यता, ये ऽपि ते अनागते ऽध्वनि भविष्यन्ति बुद्धा भगवन्तस् तेषाम् अपि बुद्धानां भगवताम् इयं बुद्धनेत्री यदुत प्रकृतिशून्यता: ये ऽपि ते एतर्हि दशसु दिक्षु लोकधातुषु बुद्धा भगवन्तस् तिष्ठन्ति धृयन्ते यापयन्ति तेषाम् अपि बुद्धानां भगवताम् इयं बुद्धनेत्रि यदुत प्रकृतिशून्यता। न ह्य् अन्यतः प्रकृतिशून्यताया लोकप्रादुर्भावो भवत्य् अन्यत्र बुद्धानां भगवताम् अन्तिकात्, तथा बोधिसत्त्वेन महासत्त्वेन प्रकृतिशून्यतापारमितासु चरितव्यं, यत्र चरं बोधिसत्त्वो महासत्त्वो न परिहीयते सर्वाकारज्ञतया।  
  
(अद्स्प्ग् इइ ८१)  
सुभूतिर् आह: आश्चर्यम् इदं भगवं। बोधिसत्त्वानां महासत्त्वानां यत्र हि नाम एवं प्रकृतिशून्येषु सर्वधर्मेषु चरन्ति। तां च प्रकृतिशून्यतां न विकोपयन्त्य्, अन्यद् रूपम् अन्या प्रकृतिशून्यता। एवम् अन्या वेदनासञ्ज्ञासंस्काराविज्ञानम् अन्या प्रकृतिशून्यता। एवं विस्तरेण सर्वधर्माणां कर्तव्यं। यावद् अन्या बोधिर् अन्या प्रकृतिशून्यता, रूपम् एव प्रकृतिशून्यता प्रकृतिशून्यतैव रूपं, वेदनैव प्रकृतिशून्यता प्रकृतिशून्यतिव वेदना। सञ्ज्ञैव प्रकृतिशून्यता प्रकृतिशून्यतैव सञ्ज्ञा, संस्कारा एव प्रकृतिशून्यता प्रकृतिशून्यतैव संस्कारा, विज्ञानम् एव प्रकृतिशून्यता प्रकृतिशून्यतैव विज्ञानं। यावद् बोधिर् एव प्रकृतिशून्यता प्रकृतिशून्यतैव बोधिः।  
  
भगवान् आह: यदि सुभूते अन्यद् रूपं भवेद् अन्या प्रकृतिशून्यता। अन्या वेदनासञ्ज्ञासंस्काराविज्ञानं भवेद् अन्या प्रकृतिशून्यता। यावद् अन्या बोधिर् भवेद् अन्या प्रकृतिशून्यता। यदि सुभूते रूपं न प्रकृतिशून्यं भवेन् न बोधिसत्त्वो महासत्त्वो ऽनुत्तरांसम्यक्सम्बोधिम् अभिसम्बुद्ध्येत। एवं वेदनासञ्ज्ञासंस्कारा, यदि विज्ञानं न प्रकृतिशून्यं भवेन् न बोधिसत्त्वो महासत्त्वो ऽनुत्तरां सम्यक्सम्बोधिम् अभिसम्बुध्येत, यावद् यदि बोधिर् न प्रकृति [ड़्। २९०ब्] शून्यता भवेन् न बोधिसत्त्वो महासत्त्वो ऽन्य्त्तरां सम्यक्सम्बोधिम् अभिसम्बुध्येत। यस्मात् तर्हि सुभूते रूपं प्रकृतिशून्यं वेदनासञ्ज्ञासंस्काराविज्ञानं प्रकृतिशून्यं, यावद् बोधिः प्रकृतिशून्या: तस्माद् बोधिसत्त्वो महासत्त्वः प्रकृतिशून्यान् सर्वधर्मान् विदित्वा अनुत्तरां सम्यक्सम्बोधिम् अभिसम्बुध्यते। तत् कस्य हेतोः? न ह्य् अत्र कश्चिद् धर्मो विनश्यति वा कूटस्थो वा भवत्य् अवक्रामति वा, अन्यत्र सदेवको लोकः समारकः सब्रह्मकः सो मूढः इदं रूपम् अहं रूपं मम रूपं। यावद् इदं विज्ञानम् अहं विज्ञानं मम विज्ञानं, ते रूपम् अभिनिविश्य यावद् विज्ञानम् अभिनिविश्य अहङ्कारममकारयोश् चरन्ति। अहङ्कारममकारयोर् अभिनिविश्य अध्यात्मिकबाह्येषु (अद्स्प्ग् इइ ८२) वस्तुष्व् अभिनिविश्यन्ते, अभिनिविश्य उपपद्य आयतनेषु उपाददाते। रूपं वेदनां सञ्ज्ञां संस्कारान् विज्ञानं, ते न परिमुच्यन्ते जातिजराव्याधिमरणशोकपरिदेवदुःखदौर्मनस्योपायासेभ्यो, न परिमुच्यन्ते। पञ्चगतिकात् संसारात्, तद् बोधिसत्त्वो महासत्त्व प्रकृतिशून्यतापारमितासु चरन् रूपं न विकोपयति। शून्यं वा न वाशून्यम् इति। वेदनासञ्ज्ञासंस्कारान्, विज्ञानं न विकोपयति। शून्यं वा न वाशून्यम् इति। यावद् बोधिं न विकोपयति शून्यं वा न वाशून्यम् इति। तत् कस्य हेतोः? न हि रूपशून्यता रूपं विकोपयति। इदं रूपम् इयं रूपशून्यता यावद् इयं विज्ञानम् इयं विज्ञानशून्यता यावद् इयं बोधिर् इयं बोद्धिशून्यता। तद्यथापि नाम सुभूते न आकाशम् आकाशं विकोपयति। नाध्यात्मिकम् आकाशं बाह्यम् आकाशं विकोपयति। न बाह्यम् आकाशम् आध्यात्मिकम् आकाशं विकोपयति। एवम् एव सुभूते न रूपं शून्यतां विकोपयति। न वेदनासञ्ज्ञासंस्काराविज्ञानं शून्यतां विकोपयति। न शून्यता विज्ञानं विकोपयति। यावन् न बोधिः शून्यतां विकोपयति। न शून्यता बोधिं विकोपयति। तत् कस्य हेतोः? न ह्य् एषां स्वभावो ऽस्ति य एवं विकोपयेद्। इदं रूपम् इयं शून्यता इयं वेदनासञ्ज्ञासंस्काराविज्ञानम् इयं शून्यता यावद् इयं बोधिर् इयं शून्यता।  
  
सुभूतिर् आह: यदि भगवन्न् अभेदः सर्वधर्माः, कुतो बोधिसत्त्वो महासत्त्व सम्प्रस्थितो ऽनुत्तरां सम्यक्सम्बोधिम् अभिसम्भोत्स्य इति? न च भगवन् द्वैधीकारो बोधिर् न च द्विधीकुर्वता शक्यम् अनुत्तरां सम्यक्सम्बोधिम् अभिसम्बोद्धुं।  
  
भगवान् आह: एवम् एतत् सुभूते एवम् एतद्, न द्वये चरतो बोधिर् न द्वैधीकारो बोधि, अद्वयं हि सुभूते बोधिर् अद्वैधीकारा, न सुभूते बोधिसत्त्वस्य महासत्त्वस्य बोधिर् द्वैधीकारे चरति बोधिर् इति बोधिसत्त्व इति वा। सा च बोधिसत्त्वस्य महासत्त्वस्य बोधिर् न रूपे चरति। न वेदनायां न सञ्ज्ञायां न संस्कारेषु न विज्ञाने चरति। यावन् न बोधौ चरति। तत् कस्य हेतोः? न हि बोधिर् अहम् इति वा ममैति वा, अहं रूपे चरेयं मम रूपं, अहं वेदनायां सञ्ज्ञायां संस्कारेष्व् अहं विज्ञाने चरेयं मम विज्ञानं, (अद्स्प्ग् इइ ८३) यावद् अहं बोधौ चरेयं मम बोधिः। न च बोधिसत्त्वस्य महासत्त्वस्य बोधिर् उगृह्णे वा अनुद्गृह्णे वा चरति।  
  
सुभूतिर् आह: यदि भगवं बोधिसत्त्वस्य महासत्त्वस्य बोधिर् न उद्गृह्णे चरति न अनुद्गृह्णे। कुह बोधिसत्त्वस्य महासत्त्वस्य बोधिश् चरति?  
  
भगवान् आह: तत् किं मन्यसे सुभूते कुह तथागतस्य निर्मितस्य बोधिश् चरति। उद्गृह्णे वा अनुद्गृह्णे वा चरति?  
  
आह: नो हीदं भगवन्।  
  
भगवान् आह: तत् किं मन्यसे सुभूते अर्हतः स्वप्नान्तरगतस्य बुद्धि। कुह चरति। उद्गृह्णे वा अनुद्गृह्णे वा?  
  
आह: नो हीदं भगवन्न्, अपि तु खलु भगवन् यद्य् अत्यन्ततो ऽर्हन् न स्वपिति कुत पुनर् अस्य स्वप्ने बुद्धिश् चरिष्यत्य् उद्गृह्णे वा अनुद्गृह्णे वा?  
  
भगवान् आह: एवम् एव सुभूते न बोधिसत्त्वस्य महासत्त्वस्य बोधिश् चरत्य् उद्गृह्णे व अनुद्गृह्णे वा।  
  
आह: यदि भगवं बोधिसत्त्वस्य महासत्त्वस्य बोधिर् न उद्गृह्णे चरति न अनुद्गृह्णे चरति। न रूपे चरति। यावन् न सर्वाकारज्ञातायां चरति, न पुनर् भगवन् [ड़्। २९१अ] बोधिसत्त्वो महासत्त्वो दशभूमिषु चरति। षट्सु पारमितासु सप्तत्रिंशति बोधिपक्ष्येषु धर्मेषु त्रिषु विमोक्षमुखेषु चतुर्दशसु शून्यतासु ध्यानविमोक्षसमाधिसमापत्तिषु दशसु तथागतबलेषु यावद् अशीत्यानुव्यञ्जनेषु पञ्चस्व् अभिज्ञासु स्थित्वा बुद्धक्षेत्रं च परिशोधयति सत्त्वांश् च परिपाचयति। सर्वाकारज्ञताम् अभिसम्बुध्यते। न च भगवन्न् अस्थित्वा दशसु भूमिषु षट्सु पारमितासु यावत् पञ्चस्व् अभिज्ञासु, बोधिसत्त्वन्यामम् अनवक्रम्य बुद्धक्षेत्रम् अपरिशोध्य सत्त्वान् अपरिपाच्य शक्यम् अनुत्तरा सम्यक्सम्बोधिर् अभिसम्बोद्धुं।  
  
भगवान् आह: एवम् एतत् सुभूते एवम् एतद् यथा वदसि, न षक्यम् अपरिपूर्य दशभूमी षट्पारमिताश् चत्वारि ध्यानानि चत्वार्य् अप्रमाणानि चतस्रः आरूप्यसमापत्तीश् चत्वारि स्मृत्युपस्थानानि यावद् आर्याष्टङ्गं मार्गं। शून्यतानिमित्ताप्रणिहितानि विमोक्षमुखानि। चतुर्दशशून्यता दशतथागतबलानि। यावद् अशीतिम् अनुव्यञ्जनानि पञ्चाभिज्ञा शक्यम् अपरिपूर्य असम्प्रमोषधर्मतां सदोपेक्षविहारितां सर्वाकारज्ञताम् अभिसम्बोद्धुं। तत् खलु पुनः सुभूते रूपप्रकृतौ (अद्स्प्ग् इइ ८४) स्थित्वा वेदनासञ्ज्ञासंस्काराविज्ञानप्रकृतौ स्थित्वा यावद् बोधिप्रकृतौ स्थित्वा। सा च प्रकृतिर् उपशान्त। न कस्यचिद् धर्मस्य आचयं वा करोत्य् अपचयं वा। उत्पादं वा निरोधं वा सङ्क्लेशं वा व्यवदानं वा प्राप्तिं वा अभिसमयं वा।  
  
(विइइ ५,९) तत् खलु पुनः सुभूते लोकव्यवहारप्रज्ञप्तिधर्मताम् उपादाय बोधिसत्त्वो महासत्त्वो ऽनुत्तरां सम्यक्सम्बोधिम् अभिसम्बुध्यते। न पुनः परमार्थेन किञ्चिद् अस्ति रूपम् वा वेदना वा सञ्ज्ञा वा संस्कारा वा विज्ञानं वा यावद् बोधिर् वा, यो वा बोधौ चरेत्, सर्व एते धर्मा लोकव्यवहारताम् उपादाय प्रज्ञप्ता न पुनः परमार्थेन। तत् तु बोधिसत्त्वो महासत्त्व। प्रथमचित्तोत्पादम् उपादाय बोधाय चरति, न पुनस् तानि चित्तान्य् उपलभते। न सत्त्वान् न बोधिं न बुद्धं न बोधिसत्त्वं। तत् किं मन्यसे सुभूते यस्मिन् समये सुभूतिना सत्कायदृष्टिप्रहाणायेन्द्रियाणि प्रतिलब्धान्य् आनन्तर्यो वा समाधिः स्रोतआपत्तिफलं वा प्राप्तं। सकृदागामिफलं वा अनागामिफलं वा अर्हत्त्वं वा प्राप्तं। अपि नु तस्मिन् समये स्वप्नो वा उपलब्धश् चित्तं वा मार्गो वा फलं वा।  
आह: नो हीदं भगवं।  
  
भगवान् आह: तत् कथं पुनस् ते आज्ञाव्याकृता सुभूतिना अर्हत्त्वं प्राप्तम् इति?  
  
आह: लोकव्यवहारताम् उपादाय।  
  
भगवान् आह: एवम् एतत् सुभूते लोकव्यवहारेण बोधिसत्त्वः प्रज्ञप्तो, लोकव्यवहारेण रूपं प्रज्ञप्तं, वेदनासञ्ज्ञासंस्काराविज्ञानं प्रज्ञप्तं, यावल् लोकव्यवहारेण सर्वाकारज्ञता प्रज्ञप्ता। न पुनर् बोधिसत्त्वेन महासत्त्वेन कश्चिद् धर्मो उपलब्धो यस्य धर्मस्य आचयं वा कुर्याद् अपचयं वा उपकारं वा कुर्याद् अपकारं वा धर्मप्रकृतिम् उपादाय। सापि धर्माणां धर्मप्रकृतिर् नोपलब्धाः, कः पुनर् वादः, प्रथमचित्तोत्पादम् उपलप्स्यते। यावद् दशमीं भूमिं षट्पारमिता सप्तत्रिंशतं बोधिपक्ष्यान् धर्मान् उपलप्स्यते। शून्यतासमाधिम् आनिमित्तं समाधिं अप्रणिहितं (अद्स्प्ग् इइ ८५) समाधिम् उपलप्स्यते। यावद् बुद्धधर्मान् उपलप्स्यत इति। नेदं स्थानं विद्यते। एवं खलु सुभूते बोधिसत्त्वो महासत्त्वो [ड़्। २९१ब्] ऽनुत्तरस्यां सम्यक्सम्बोधौ चरित्वा अनुत्तरां सम्यक्सम्बोधिम् अभिसम्बुध्य सत्त्वानाम् अर्थं करोति। ((७५))  
  
  
परिवर्त ७६। सत्त्वपरिपाकसन्नाह  
  
(विइइ ५,१०) अथायुष्मान् सुभूतिर् भगवन्तम् एतद् अवोचत्: यदि भगवन् बोधिसत्त्वो महासत्त्वः षट्सु पारमितासु चरन् सप्तत्रिंशति बोधिपक्ष्येषु धर्मेषु तृषु विमोक्षमुखेष्व् अष्टासु विमोक्षेषु नवस्व् अनुपूर्वेषु समापत्तिषु। दशसु तथागतबलेषु चतुर्षु वैशारद्येषु चतसृषु प्रतिसंवित्सु महामैत्र्यां महाकरुणायाम् अष्टादशस्व् आवेणिकेषु बुद्धधर्मेषु चरंश् चतुर्दशसु शून्यतासु चरं बोधिमार्गं परिपूर्याभव्यो ऽनुत्तरां सम्यक्सम्बोधिम् अभिसम्बोद्धुम्: कथं पुनर् भगवं बोधिसत्त्वो महासत्त्वो ऽनुत्तरां सम्यक्सम्बोधिम् अभिसम्बुध्यते?  
  
भगवान् आह: यदा सुभूते बोधिसत्त्वो महासत्त्वः प्रज्ञापारमितायां चरन्न् उपायकौशलेन दानपारमितायां चरति। न च दानम् उपलभते न दानपतिं न प्रतिग्राहकं। नाप्य् अन्यत्रैतेभ्यो धर्मेभ्यश् चरति। तदा बोधिसत्त्वो महासत्त्वः आसादयति बोधिमार्गं। एवं खलु सुभूते बोधिसत्त्वो महासत्त्व प्रज्ञापारमितायां चरन्न् उपायकौशलेन अनुत्तरां सम्यक्सम्बोधिम् अभिसम्भोत्स्यते। पुनर् अपरं सुभूते यदा बोधिसत्त्वो महासत्त्व प्रज्ञापारमितायां चरण्च् छीलपारमितायां चरति। न च शीलम् उपलभते न शीलवन्तं। नाप्य् अन्यत्रैताभ्यां धर्माभ्यां चरति। तदा बोधिसत्त्वो महासत्त्व आसादयिष्यति बोधिमार्गं। एवं खलु सुभूते बोधिसत्त्वो महासत्त्व उपायकौशलेन अनुत्तरां सम्यक्सम्बोधिम् अभिसम्बुध्यते। पुनर् अपरं सुभूते यदा बोधिसत्त्वो महासत्त्वो प्रज्ञापारमितायां चरन् क्षान्तिपारमितायां चरति। न च क्षान्तिम् उपलभते न क्षमिणं। नाप्य् अन्यत्रैताभ्यां धर्माभ्यां चरति, तदा बोधिसत्त्वो महासत्त्व आसादयिष्यति बोधिमार्गं। एवं खलु सुभूते बोधिसत्त्वो महासत्त्वः प्रज्ञापारमितायां चरन्न् उपायकौशलेन अनुत्तरां सम्यक्सम्बोधिम् अभिसम्भोत्यते। पुनर् अपरं सुभूते बोधिसत्त्वो महासत्त्व प्रज्ञापारमितायां चरन् वीर्यपारमितायां चरति। न च वीर्यम् उपलभते न वीर्यवन्तं। नाप्य् अन्यत्रैताभ्यां धर्माभ्यां चरति, तदा बोधिसत्त्वो महासत्त्व आसादयिष्यति बोधिमार्गं। एवं खलु सुभूते बोधिसत्त्वो महासत्त्व प्रज्ञापारमितायाञ् चरन्न् उपायकौशलेन अनुत्तरां सम्यक्सम्बोधिम् अभिसम्भोत्स्यते। पुनर् अपरं सुभूते यदा बोधिसत्त्वो महासत्त्व प्रज्ञापारमितायां चरन् ध्यानपारमितायां चरति। न च ध्यानम् उपलभते न ध्यायिनं नाप्य् (अद्स्प्ग् इइ ८६) अन्यत्रैताभ्यां धर्माभ्याञ् चरति। तदा बोधिसत्त्वो महासत्त्व आसादयिष्यति बोधिमार्गं। एवं खलु सुभूते बोधिसत्त्वो महासत्त्व प्रज्ञापारमितायां चरन्न् उपायकौशलेन अनुत्तरां सम्यक्सम्बोधिम् अभिसम्भोत्स्यते। पुनर् अपरं सुभूते यदा बोधिसत्त्वो महासत्त्व प्रज्ञापारमितायां चरन् प्रज्ञापारमितां भावयति, न च प्रज्ञाम् उपलभते न प्राज्ञं। नाप्य् अन्यत्रैताभ्यां धर्माभ्यां चरति। तदा बोधिसत्त्वो महासत्त्व आसादयिष्यति बोधिमार्गं। एवं खलु सुभूते बोधिसत्त्वो महासत्त्वः प्रज्ञापारमितायां चरन्न् उपायकौशलेन अनुत्तरां सम्यक्सम्बोधिम् अभिसम्भोत्स्यते। एवं यावद् अष्टादशस्व् आवेणिकेषु बुद्धधर्मेषु कर्तव्यं।  
  
अथायुष्माञ्च् छारद्वतीपुत्रो भगवन्तम् एतद् अवोचत्: कथं भगवं बोधिसत्त्वो महासत्त्व प्रज्ञापारमितायां चरन् योगम् आपद्यते?  
  
भगवान् अह: इह शारद्वतीपुत्र बोधिसत्त्वो महासत्त्वः प्रज्ञापारमितायां चरन्न् उपायकौशलेन [ड़्। २९२अ] रूपं न योजयति न वियोजयति। तत् कस्य हेतोः? तथा हि रूपस्य स्वभावो नास्ति यं योजयेद् वा वियोजयेद् वा, यावन् न विज्ञानं योजयति न वियोजयति। तत् कस्य हेतोः? तथा हि विज्ञानस्य स्वभावो नास्ति यं योजयेद् वा वियोजयेद् वा, यावन् न दानपारमितां योजयति न वियोजयति। तत् कस्य हेतोः? तथा हि दानपारमितायां स्वभावो नास्ति यं योजयेद् वा वियोजयेद् वा, यावन् न प्रज्ञापारमितां योजयति न वियोजयति। तत् कस्य हेतोः? तथा हि प्रज्ञापारमितायाः स्वभावो नास्ति यं योजयेद् वा वियोजयेद् वा। यावन् नावेणिकबुद्धधर्मान् योजयति न वियोजयति। तत् कस्य हेतोः? तथा ह्य् आवेणिकबुद्धधर्माणां स्वभावो नास्ति यं योजयेद् वा वियोजयेद् वा।  
  
आह: यदि भगवन् न कस्यचिद् धर्मस्य स्वभावः संविद्यते यं योजयेद् वा वियोजयेद् वा। तत् कथं प्रज्ञापारमिताया अभिनिर्हारो भवति। यत्र बोधिसत्त्वेन महासत्त्वेन शिक्षितव्यं? न च अशिक्षित्वा प्रज्ञापारमितायां शक्यं बोधिसत्त्वेन महासत्त्वेन अनुत्तरं सम्यक्सम्बोधिम् अभिसम्बोद्धुं।  
  
(अद्स्प्ग् इइ ८७)  
भगवान् आह: एवम् एतच् छारद्वतीपुत्र एवम् एतत्, तथा यथा वदसि, न शक्यं प्रज्ञापारमितायाम् अशिक्षित्वा बोधिसत्त्वेन महासत्त्वेन अनुत्तरां सम्यक्सम्बोधिर् अभिसम्बोद्धुम्। तं तु उपायकौशलेन न अनुपायकौशलेन। यदि शारद्वतीपुत्र बोधिसत्त्वो महासत्त्वः प्रज्ञापारमितायां चरन् कस्यचिद् धर्मस्य स्वभावम् उपलभेत तद् उद्गृह्णीयात्। अथ नोपलभते। तत् किं ग्रहीष्यति। इयं प्रज्ञापारमिता इयं समाधिपारमिता इयं वीर्यपारमिता इयं क्षान्तिपारमिता इयं शीलपारमिता इयं दानपारमिता इदं रुपं यावद् इदं विज्ञानं यावद् इमे बुद्धधर्माः, यावद् बोधिसत्त्वम् अपि नोपलभते। तत् किं ग्रहीस्यति, अग्राह्या शारद्वतीपुत्र प्रज्ञापारमिता। यावद् अग्राह्याः बुद्धधर्माः। इयं शारद्वतीपुत्र पारमिता अग्राह्या पारमिता यदुत प्रज्ञापारमिता। अत्र बोधिसत्त्वेन महासत्त्वेन शिक्षितव्यं। यत्र शिक्षमाणो बोधिसत्त्वो महासत्त्व शिक्षाम् अपि नोपलप्स्यते। कुतो बोधिं। कुतः प्रज्ञापारमितां कुतो बोधिसत्त्वधर्मान् कुतो बुद्धधर्मान् कुतः प्रत्येकबुद्धधर्माः कुतः श्रावकधर्मान् कुतः पृथग्जनधर्मान्। तत् कस्य हेतोः? तथा हि शारद्वतीपुत्र न कस्यचिद् धर्मस्य स्वभावः संविद्यते। एवम् अस्वभावानां सर्वधर्माणां कतमः पृथग्जनः कतमः स्रोतआपन्न। कतमः सकृदागामी कतमो ऽनागमी कतमो ऽर्हन् कतम प्रत्येकबुद्धः कतमो बोधिसत्त्वः कतमस् तथागतो ऽर्हन् सम्यक्सम्बुद्धः। यदि इमे पुद्गला नोपलभ्यन्ते। कुतस् तेषान् धर्माणां प्रादुर्भावो भविष्यति। यै धर्मैर् निर्दिश्यते। पृथग्जनो वा स्रोतआपन्नो वा यावद् अर्हन् वा प्रत्येकबुद्धो वा बोधिसत्त्वो वा तथागतो वा ऽर्हन् सम्यक्सम्बुद्ध।  
  
आह: अवस्तुकानां भगवं सर्वधर्माणां कुतः आगमः प्रज्ञास्यते। अयं पृथग्जनो यावद् अयं तथागतो ऽर्हन् सम्यक्सम्बुद्धः?  
  
भगवान् आह: किं शारद्वतीपुत्र रूपस्य वस्त्व् अस्ति? भूतो भावो यत्र बालपिथग्जना अभिनिविष्टाः?  
  
(अद्स्प्ग् इइ ८८)  
आह: नो हीदं भगवन्न् अन्यत्र विपर्यासात्।  
  
भगवान् आह: किं पुनः शारद्वतीपुत्र वेदनाया सञ्ज्ञाया संस्काराणां विज्ञानस्य वस्त्व् अस्ति भूतो भावो यत्र बालपृथग्जना अभिनिविष्टा?  
  
आह: नो हीदं भगवन्न् अन्यत्र विपर्यासात्।  
  
भगवान् आह: किं पुनः [ड़्। २९२ब्] शारद्वतीपुत्र यावद् बुद्धधर्माणां वस्त्व् अस्ति भूतो भावो यत्र बालपृथग्जना अभिनिविष्टाः?  
  
आह: नो हीदं भगवन्न् अन्यत्र विपर्यासात्।  
  
भगवान् आह: एवम् एतच् छारत्वतीपुत्र एवम् एतत्। विपर्यासेन सत्त्वा अवस्तुकान् सर्वधर्मान् भावतः कल्पयन्ति। तद् बोधिसत्त्वो महासत्त्व प्रज्ञापारमितायां चरन्न् उपायकौशलेन अवस्तुकान् सर्वधर्मान् पश्यन्न् अनुत्तरस्यै सम्यक्सम्बोधये सम्प्रतिष्ठति।  
  
(विइइ ५,११) आह: कतमद् भगवं बोधिसत्त्वस्य महासत्त्वस्य उपायकौशलं येन उपायकौशलेन बोधिसत्त्वो महासत्त्वः अवस्तुकान् सर्वधर्मान् पश्यन्न् अनुत्तरस्यै सम्यक्सम्बोधये सम्प्रतिष्ठति?  
  
भगवान् आह: इह शारद्वतीपुत्र बोधिसत्त्वो महासत्त्व प्रज्ञापारमितायां चरन् न कस्यचिद् धर्मस्य वस्तु समनुपश्यति। यत्र वस्तुनि प्रतिहन्येत, यत्र वा प्रतिहन्यमानो ऽवलीयेत: अवलीयमानः संसीदेत् संसीदन् विसीदेद् विसीदं कौसीद्यम् आपद्येत: यस्मात् तर्हि शारद्वतीपुत्र अवस्तुका अजीवा निर्जीवा। अभावस्वभावा प्रकृतिशून्याः स्वलक्षणशून्या। सर्वधर्माः, अन्यत्र सम्मोहे न सत्त्वा अभिनिविष्टा स्कन्धा इति वा धातव इति वा आयतनानि इति वा, तद् बोधिसत्त्वो महासत्त्वः अभावस्वभावान् सर्वधर्मान् सम्पश्यन् प्रकृतिशून्यान् स्वलक्षणशून्यान् प्रज्ञापारमितायां चरन्। मायाकारसदृशम् आत्मभावम् अधिष्ठाय सत्त्वानां धर्मं देशयति। ये सत्त्वा मत्सरिणो भवन्ति। तेषान् दानकथां करोति, दुश्शीलानां शीलकथां व्यापन्नचित्तानां क्षान्तिकथां कुसीदानां वीर्यकथां विक्षिप्तचित्तानां समाधिकथां दुष्प्रज्ञानां प्रज्ञाकथां करोति। यदा ते सत्त्वा दाने प्रतिष्ठापिता भवन्ति। यावद् प्रज्ञापारमितायां प्रतिष्ठापिता भवन्ति। तदा तेषां (अद्स्प्ग् इइ ८९) सत्त्वानाम् उत्तरिकथां करोति। आर्यां नैर्याणिकीं नैर्वेधिकीं यया कथया स्रोतआपत्तिफलम् अनुप्राप्नुवन्ति। यावद् अर्हत्त्वम् अनुप्राप्नुवन्ति प्रत्येकबोधिम् अनुप्राप्नुवन्ति। यावत् सर्वाकारज्ञताम् अनुप्राप्नुवन्ति।  
  
आह: कथं भगवं बोधिसत्त्वो महासत्त्व प्रज्ञापारमितायां चरन्न् औपलम्भिको भवति य असतो ऽसंविद्यमानान् सत्त्वान् दाने नियोजयति। यावत् प्रज्ञायां नियोजयति। उत्तरि च आर्यां नैर्याणिकीं कथां करोति। यया कथया स्रोतआपत्तिफलम् अनुप्राप्नुवन्ति। यावत् सर्वाकारज्ञताम् अनुप्राप्नुवन्ति?  
  
भगवान् आह: न खलु पुनः शारद्वतीपुत्र बोधिसत्त्वस्य महासत्त्वस्य प्रज्ञापारमितायां चरतः कश्चिद् उपलम्भः। तत् कस्य हेतोः? तथा हि स बोधिसत्त्वो महासत्त्वः प्रज्ञापारमितायां चरन् न कञ्चित् सत्त्वम् उपलभते। अन्यत्र संवृतिसङ्केतेन व्यवहारति। तत्र शारद्वतीपुत्र बोधिसत्त्वो महासत्त्वः द्वयो सत्ययो स्थित्वा सत्त्वानां धर्मन् देशयति। यदुत संवृतिपरमार्थसत्ययो, न हि शारद्वतीपुत्र द्वयो सत्ययोः सत्त्वम् उपलभ्यते न सत्त्वप्रज्ञप्तिः। अपि तु खलु पुनर् उपायकौशलेन बोधिसत्त्वो महासत्त्व प्रज्ञापारमितायां चरन्। सत्त्वानान् धर्मन् देशयति। तत् ते सत्त्वा दृष्ट एव धर्मे आत्मानं नोपलभन्ते, प्राग् एव यत् प्राप्स्यन्ति येन वा प्राप्स्यन्ति। एवं खलु शारद्वतीपुत्र बोधिसत्त्वो महासत्त्वः [ड़्। २९३अ] प्रज्ञापारमितायां चरन्न् उपायकौशलेन सत्त्वानां धर्मन् देशयति।  
  
आह: महोत्पादो वतायं भगवन् यदुत बोधिसत्त्वो महासत्त्वः, न च नाम भगवं कस्यचिद् धर्मस्य एकत्वं वा नानात्वं वा। नापि पृथक्त्वम् उपलभ्यते। एवंरूपं च सन्नाहं सन्नह्यति येन सन्नाहेन सन्नद्धेन न कामधातौ सन्दृश्यते। न रूपधातौ। नारूप्यधातौ न संस्कृतधातौ न असंस्कृतधातौ सन्दृश्यते। सत्त्वांश् च त्रैधातुकां। परिमोचयति। न च सत्त्वो न सत्त्वप्रज्ञप्तिर् उपलभ्यते: सत्त्वाप्रज्ञप्तितः सत्त्व अबद्धः अमुक्तः, सत्त्व अबद्ध अमोक्षया असङ्क्लेशाव्यवदानं, असङ्क्लेशाव्यवदानेन न गतिसम्भेदः प्रज्ञायते। गत्यसम्भेदतायां न (अद्स्प्ग् इइ ९०) च कर्म न क्लेशः, अकर्माक्लेशस्य कुतो विपाको भविष्यति। येन विपाकेन आत्मा वा सत्त्वो वा पञ्चगतिके संसारे सन्दृश्येत।  
  
भगवान् आह: एवम् एतच् छारद्वतीपुत्र एवम् एतद् यथा वाचं भाषसे। सचेत् पूर्वं सत्त्वो ऽभविष्यत् पश्चान् न अभविष्यत्, तत् स्याद् एष दोषो, बोधिसत्त्वस्य अपि तथागतस्य अपि। एवं पूर्वं भाव पश्चाद् अभाव इति। तत् स्याद् एष दोषः, पञ्चगतिको वा संसारो पूर्वं भावो ऽभविष्यत् पश्चाद् अभावो वा, तत् स्याद् एष दोषो। यस्मात् तर्हि शारद्वतीपुत्र उत्पादाद् वा तथागतानाम् अनुत्पादाद् वा तथागतानां स्थितैवैषा धर्माणां धर्मता तथता अवितथता यत्र न आत्मा न सत्त्वो न जीवो न पुद्गलो न कारको न कारापकः, तत्र कुतो रूपं भविष्यति कुतो वेदना सञ्ज्ञा संस्कारा कुतो विज्ञानं भविष्यति। असस्त्वेतेषु धर्मेषु कुतः पञ्चगतिकः संसारो भविष्यति। यतः सत्त्वाः परिमोचयितव्याः स्युर्, यस्मात् तर्हि शारद्वतीपुत्र इमे धर्मा ईदृशाः स्वभावशून्या तद् बोधिसत्त्वो महासत्त्वः पौर्वकानां बुद्धानां भगवताम् अन्तिकाच् छ्रुत्वा अनुत्तरस्यै सम्यक्सम्बोधये ऽभिप्रतिष्ठते, न ह्य् अत्र कश्चिद् धर्मो यं वयम् उपलभेमहि। यं वोपलभमानान शक्नुयाम् अधिमोक्तुं। यत्र सत्त्वा अभिनिविष्टाः अन्यत्र विपर्यासेन। तद् बोधिसत्त्वो महासत्त्वो महासन्नाहं सन्नह्यति। येन सन्नाहेन सन्नद्धेन न प्रत्युदावर्तते ऽनुत्तरस्यै सम्यक्सम्बोधेः। न मया अनभिसम्बोद्धव्या अनुत्तरा सम्यक्सम्बोधिः, अभिसम्बोद्धव्या एव मया अनुत्तरा सम्यक्सम्बोधिः, अभिसम्बुध्य सत्त्वानाम् अर्थं करिष्यामि। येन अर्थेन सत्त्वां विपर्यासं परिमोचयिष्यामि। तद्यथापि नाम मायाकारनिर्मितः पुरुषः बहूनि प्राणिकोटिनियुतशतसहस्राणि निर्माय प्रभूतेन खादनीयभोजनीयेन सन्तर्पयेत् सन्तर्प्य उदानम् उदानयेद् बहुम् एव पुण्यं प्रसूतं बहुम् एव पुण्यं प्रसूतम् इति। तत् किं मन्यसे शारद्वतीपुत्र कश्चित् अत्र भोजितो वा सन्तर्पितो वा?  
  
आह: नो हीदं भगवन्।  
  
(अद्स्प्ग् इइ ९१)  
भगवान् आह: एवम् एव शारद्वतीपुत्र बोधिसत्त्वो महासत्त्व प्रथमचित्तोत्पादम् उपादाय षट्सु पारमितासु चरंश् चतुर्षु ध्यानेषु चतुर्ष्व् अप्रमाणेषु चतसृष्व् आरूप्यसमापत्तिषु। चतुर्षु स्मृत्युपस्थानेषु चतुर्षु सम्यक्प्रहाणेषु। चतुर्ष्व् इद्धिपादेषु पञ्चस्व् इन्द्रियेषु पञ्चसु बलेषु सप्तसु बोध्यङ्गेष्व् आर्याष्टाङ्गे मार्गे चतुर्दशसु शून्यतासु त्रिषु विमोक्षमुखेषु अष्टसु विमोक्षेषु नवस्व् अनुपूर्वसमापत्तिषु, दशसु तथागतबलेषु चतुर्षु वैशारद्येषु चतसृषु प्रतिसंवित्सु महामैत्र्यां महाकरुणायाम् अष्टादशस्व् आवेणिकेषु बुद्धधर्मेषु चरन् बोधिमार्गं [ड़्। २९३ब्] परिपूरयन् बुद्धक्षेत्रं परिषोधयति सत्त्वाञ् च परिपाचयति, न च कञ्चिद् सत्त्वम् उपलभते। यम् उपलभ्य विनयेद् इति।  
  
(विइइ ५,१२) अथायुष्मान् सुभूतिर् भगवन्तम् एतद् अवोचत्: कतमो भगवन् बोधिसत्त्वस्य महासत्त्वस्य बोधिमार्ग यत्र बोधिसत्त्वेन महासत्त्वेन चरता सत्त्वाः परिपाचयितव्या बुद्धक्षेत्रं च परिशोधयितव्यं?  
  
भगवान् आह: इह सुभूते बोधिसत्त्वो महासत्त्व प्रथमचित्तोत्पादम् उपादाय दानपारमितायां चरञ्च् छीलपारमितायां क्षान्तिपारमितायां। वीर्यपारमितायां ध्यानपारमितायां प्रज्ञापारमितायां चरन् यावद् अष्टादशस्व् आवेणिकेषु बुद्धधर्मेषु चरं सत्त्वांश् च परिपाचयति बुद्धक्षेत्रं च परिशोधयति।  
  
आह: कथं भगवन् बोधिसत्त्वो महासत्त्वो दानपारमितायां चरन् सत्त्वान् परिपाचयति?  
  
भगवान् आह: इह सुभूते बोधिसत्त्वो महासत्त्व सत्त्वेभ्यो दानन् ददाति। दानन् दत्त्वा एवम् अववदत्य् एवम् अनुशास्ति, इह कुलपुत्र मा दानं ग्राहतो गृहीतः, मा दानग्राहेण गृहीतेन आत्मभावो ऽभिनिर्वर्तयिष्यथ, येन आत्मभावेन अभिनिर्वृत्तेन बहूनि दुःखानि प्रत्यनुभविष्यथ। नेह कुलपुत्र पर्मार्थेन दानं न दानफलं, न दानपतिर् न प्रतिग्राहकः, सर्व एते धर्माः प्रकृतिशून्याः, न प्रकृतिशून्यो धर्मः धर्मं प्रतिगृह्णाति। अग्राह्या च प्रकृतिशून्यता। एवं खलु सुभूते बोधिसत्त्वो महासत्त्वो दानपारमितायां चरन् सत्त्वेभ्यो दानन् ददाति न च तत्र दानम् उपलभते। न दानपतिं न प्रतिग्राहकं, अनुपलम्भपारमितैषा यदुत (अद्स्प्ग् इइ ९२) दानपारमिता। स इमान् सर्वांस् त्रीन् धर्मान् अनुपलभमानः सत्त्वान् स्रोतआपत्तिफले प्रतिष्ठापयति। सकृदागामिफले। अनागामिफले अर्हत्त्वे प्रत्येकबोधाव् अनुत्तरस्यां सम्यक्सम्बोधौ नियोजयति। एवं खलु सुभूते बोधिसत्त्वो महासत्त्वः प्रज्ञापारमितायां चरन् सत्त्वान् परिपाचयति। स आत्मना च दानन् ददाति परांश् च दाने समादापयति। दानस्य च वमं भाषते, ये च अन्ये सत्त्वा दानन् ददन्ति तेषाम् अपि वर्णवादी भवति समनुज्ञः। तद् बोधिसत्त्वो महासत्त्वः एवंरूपं महादानन् दत्त्वा क्सत्रियमहासालकुलानां वा सभागतायै उपपद्यते। ब्राह्मणमहासालकुलानां वा सभागतायै उपपद्यते। गृहपतिमहासालकुलानां वा सभागतायै उपपद्यते। कोट्टराजा वा भवति चक्रवर्तिर् वा भवति। चक्रवर्तिराज्यं वा प्रतिलभते। तत्र तान् सत्त्वांश् चतुर्भिः सङ्ग्रहवस्तुभिः सङ्गृह्णाति। कतमैश् चतुर्भिः? दानेन प्रियवचनेन अर्थक्रियया समानार्थतया च। सत्त्वान् दानेन सङ्गृहीतान् अनुपूर्वेण शीले प्रतिष्ठापयति। समाधौ प्रज्ञायां, चतुर्ष्व् अप्रमाणेषु चतसृस्व् आरूप्यसमापत्तिषु चतुर्षु स्मृत्युपस्थानेषु। यावत् सप्तत्रिंशति बोधिपक्ष्येषु धर्मेषु शून्यतायाम् आनिमित्ते अप्रणिहिते समाधौ प्रतिष्ठापयति। सम्यक्त्वनियामम् अवक्रामति। यावद् अर्हत्त्वं प्रापयति प्रत्येकबोधिं प्रापयत्य् अनुत्तरस्यां सम्यक्सम्बोधौ समादापयति। हन्त भो पुरुषा स्वभिसम्बोधानुत्तरा सम्यक्सम्बोधिः, तत्र न कश्चिद् धर्म। स्वभावेन संविद्यते। यत्रसत्त्वाः सत्त्वाः अन्यत्र विपर्यासेभ्यः, तस्मात् सर्वविपर्यासग्राहाच् [ड़्। २९४अ] छिन्द: आत्मानं च मोचयतः संसारात्, परां च मोचयत, एवं यूयम् आत्मनश् च महान्तम् अर्थं करिष्यथ, परं च महत्य् अर्थे नियोजयिष्यथः। एवं खलु सुभूते बोधिसत्त्वेन महासत्त्वेन दानपारमितायां चरितव्यं। यथा चरं प्रथमचित्तोत्पादम् उपादाय। न कदाचिद् दुर्गतिं प्रपतति। न जातु चक्रवर्तिराज्यं न कारयति। तत् कस्य हेतोः? यादृशं बीजं तादृशं फलं। तस्य खलु पुनश् चक्रवर्तिनो ये याचनका (अद्स्प्ग् इइ ९३) ये याचनका आगच्छन्ति तस्य चक्रवर्तिराज्यस्यैवं भवति, नान्यस्य मया कृते चक्रवर्त्तित्वं परिगृहीतम् अन्यत्र सत्त्वानाम् अर्थाय। स ब्रवीति यस्य येन अर्थस् तद् युष्मद्भ्यं दत्तं भवतु, युष्माकम् एव तन् न मम। अनेनाप्य् अनर्थिको ऽस्म्य् अध्यात्मिकेन रूपेण प्राग् एव अन्येन। अन्यत्र मया सत्त्वानाम् अर्थाय संसार उपादत्तः, स करुणायमानो महाकरुणां परिपूर्य यावन् महाकरुणया सत्त्वानाम् अर्थं करोति। तांश् च सत्त्वान् नोपलभते। ये परिनिष्पन्ना भवेयुः। अन्यत्र सञ्ज्ञासमज्ञासङ्केतेन व्यवहारति। स च व्यवहारः प्रतिश्रुत्कोपमः अव्यवहारो वेदितव्यं। एवं खलु सुभूते बोधिसत्त्वेन महासत्त्वेन दानपारमितायां चरितव्यं, यथा चरतो न किञ्चित् सत्त्वानाम् अन्तिके अपरित्यक्तं भवत्य् अन्तशः आत्मनः मांसान्य् अपि, प्राग् एव बाह्यान्य् उपकरणानि। यैर् उपकरणैः सत्त्वाः संसारात् परिमोचयितव्या।  
  
आह: कतमान्य् उपकरणानि?  
  
भगवान् आह: दानपारमिता उपकरणं शीलपारमिता क्षान्तिपारमिता वीर्यपारमिता ध्यानपारमिता प्रज्ञापारमिता उपकरणं। यावद् अष्टादशावेणिकबुद्धधर्मा उपकरणं। इमानि तान्य् उपकरणानि यैर् उपकरणैर् अनुगृहीता सत्त्वाः संसारात् परिमुच्यन्ते। पुनर् अपरं सुभूते बोधिसत्त्वो महासत्त्वो दानपारमितायां स्थित्वा सत्त्वेभ्यो दानं ददाति। स तद् दानन् ददन्न् एवं वाचं भाषते। एत यूयं शीलं रक्षत, अहं युष्माकम् अवैकल्यं करिष्याम्य्, अन्नेन वा पानेन वा यावद् अन्यतरान्यतरैः परिष्कारैः, येन यूयं वैकल्येन दौशील्यं कुरुथ। तद् युष्माकम् अवैकल्यं करिष्याम्य्, अन्नेन वा पानेन वा यावत् सप्तभिर् रत्नैः। तद् यूयं संवरशीले स्थित्वा अनुपूर्वेण दुःखस्य अन्तं करिष्यथः। तृभिर् यानैः, श्रावकयानेन वा प्रत्येकबुद्धयानेन वा सर्वाकारज्ञताज्ञानेन६वा। एवं खलु सुभूते बोधिसत्त्वो महासत्त्वो दानपारमितायां (अद्स्प्ग् इइ ९४) स्थित्वा शीलपारमिताया सत्त्वान् सङ्गृह्णाति। पुनर् अपरं सुभूते बोधिसत्त्वो महासत्त्वो दानपारमितायां स्थित्वा ये सत्त्वा कुप्यन्ति व्यापद्यन्ते तेषां सत्त्वानाम् एवं वाचं भाषते। केन यूयं कारणेन कुलपुत्रा व्यापद्यध्वे तेन यूयं वैकल्येन व्यापद्यध्वे तद् ममान्तिकाद् गृह्णीतः, अहं युष्माकम् अवैकल्यं करिष्ये, अन्नेन वा पानेन वा यावद् अन्यतरान्यतरैः परिष्कारैर्, येन न कोपिष्यथ [ड़्। २९४ब्] न व्यापत्स्यध्वे, तत्र बोधिसत्त्वो महासत्त्वो दानपारमितायां स्थित्वा तान् सत्त्वान् क्षान्तौ नियोजयति। नात्र कश्चिद् भावो ऽस्ति यो ऽत्र सार येन युष्माकं क्रोध उत्पद्यते, अभूतपरिकल्प एष क्रोध, नैवात्र किञ्चिद् वस्त्व् अस्ति यस्य यूयं वस्तुनः। कृते अभियुज्यथ। कुप्यथ व्यापद्यध्वे। अभिषज्य कुपित्वा व्यापद्य दण्डेन वा प्रहारथ शस्त्रेण वा प्रहारथ। अन्योन्यं जीविताद् व्यवरोपयथ। तद् यूयम् अभूतपरिकल्पेन क्षुभिता नरकं वा प्रपतिष्यथ। तिर्यग्योनिं वा। यमकोकं वा, या अपि कश्चिद् अन्या दुर्गतयः। यत्र यूयं दुःखास् तीव्रा खरा कटुका वेदना वेदयिष्यथ। हं भो पुरुषा मा अवस्तुकानां धर्माणां कृते। तत् कर्म परिग्रहीष्यथ। येन कर्मणा परिगृहीतेन मनुष्यप्रतिलम्भो न भविष्यति। प्राग् एव बुद्धोत्पादम् आसादयिष्यथ। दुह्र्लभ खलु मार्ष बुद्धोत्पाद दुर्लभो मनुष्यप्रतिलम्भः। मा इमं क्षणं विरागयिष्यथ। मा विचिकित्सा भविष्यथ। तत्र बोधिसत्त्वो महासत्त्व (अद्स्प्ग् इइ ९५) आत्मना च क्षान्त्या सम्पादयति। परञ् च क्षान्तौ नियोजयति क्षान्त्याश् च वर्णं भाषते, ये ऽप्य् अन्ये क्षान्तिं भावयन्ति। तेषां च वर्णवादी भवति समनुज्ञः। तत्र तान् सत्त्वान् क्षान्त्या नियोज्य क्षान्तौ स्थापयित्वा अनुपूर्वेण त्रिभिर् यानैः परिनिर्वापयति। एवं खलु सुभूते बोधिसत्त्वो महासत्त्वो दानपारमितायां स्थित्वा क्षान्तिपारमितायां सत्त्वान् सङ्गृह्णाति। कथं च सुभूते बोधिसत्त्वो महासत्त्वो दानपारमितायां चरन् सत्त्वान् वीर्यपारमितायां नियोजयति? इह सुभूते बोधिसत्त्वो महासत्त्व सत्त्वान् कुसीदान् विदित्वा एवं ब्रवीति, कस्य यूयं कृते कौसीद्यम् आपध्यद्वे। त एवं ब्रूवन्ति, प्रत्ययवैकल्येन। तत्र बोधिसत्त्वो महासत्त्वो दानपारमितायाञ्चरंस् तान् सत्त्वान् एवं ब्रवीति। हं भो पुरुष अहं युष्माकं सर्वप्रत्ययान् उपसंहरिष्यामि। यदि वा दानप्रत्ययान् यदि वा शीलप्रत्ययान् यदि वा क्षान्तिप्रत्ययान् यैर् वा यैर् आकारैर् वीर्यम् आरप्स्यध्वे। ताम्न् युष्माकन् उपसंहरिष्यामि, तत्र ते सत्त्वा बोधिसत्त्वस्य महासत्त्वस्योपकरणैर् वीर्यम् आरभन्ते। कायिकं वा चैतसिकं वा, तेन कायिकेन चैतसिकेन वीर्येण सर्वकुशलधर्मान् परिपूरयन्ति। यैः कुशलैर् धर्मैः आर्यान् अनास्रवान् धर्मान् भावयन्ति। यान् भावयन्तः स्रोतआपत्तिफलं वा प्राप्नुवन्ति सकृदागामिफलं वा अनागामिफलम् अर्हत्त्वं प्रत्येकबोधिं प्राप्नुवन्ति। अनुत्तरां सम्यक्सम्बोधिम् अभिसम्बुध्यन्ते। एवं खलु सुभूते बोधिसत्त्वो महासत्त्वो दानपारमितायां स्थित्वा वीर्यपारमितायां सत्त्वान् सङ्गृह्णाति। कथं च सुभूते बोधिसत्त्वो महासत्त्वो दानपारमितायां चरन् ध्यानपारमितायां सत्त्वान् नियोजयति? इह सुभूते बोधिसत्त्वो महासत्त्व सत्त्वान् विक्षिप्तचित्तान् दृष्ट्वा एवम् अववदति। किम् इति भोः सत्त्वा ध्यानानि न समापद्यध्वे। त एवं ब्रूवन्ति। प्रत्ययवैकल्येन, तान् एतां बोधिसत्त्वो महासत्त्वो एवं ब्रविति। अहं भोः सत्त्वास् तान् प्रत्ययान् उपसंहरिष्ये। यैः प्रत्ययैर् न वितर्कयिष्यथ। अध्यात्मं वा बहिर्धा वा। तत्र बोधिसत्त्वो महासत्त्वस् तेषां सत्त्वानांस् तान् प्रत्ययान् उपसंहरति। यैः प्रत्ययैर् उपसंहृतैर् न वितर्कयन्ति। ते च सत्त्वा वितर्कैश् च्छिन्नैः प्रथमं ध्यानं समापद्यन्ते। द्वितीयं तृतीयं चतुर्थं ध्यानं समापद्यन्ते। मैत्रीं [ड़्। २९५अ] समापद्यन्ते करुणां मुदिताम् उपेक्षां समापद्यन्ते। ते तैर् ध्यानैर् यावद् आर्याष्टाङ्गमार्गं भावयन्ति। यं (अद्स्प्ग् इइ ९६) भावयन्तो ऽनुपूर्वेण त्रिभिर् यानैः  
परिनिर्वान्ति। तत्रापरे बोधिमार्गान् न परिहीयन्ते। यावद् अनुत्तरा सम्यक्सम्बोधिः। एवं खलु सुभूते बोधिसत्त्वो महासत्त्वो दानपारमितायां स्थित्वा समाधिपारमितायां सत्त्वान् सङ्गृह्णाति। कथं च सुभूते बोधिसत्त्वो महासत्त्वो दानपारमितायां चरन् प्रज्ञापारमितायांसत्त्वान् सङ्गृह्णाति? इह सुभूते बोधिसत्त्वो महासत्त्वः सत्त्वान् एवं ब्रवीति। किम् इदं भोः सत्त्वा यूयं न प्रज्ञापारमितां भावयत? त एवं ब्रूवन्ति, प्रत्ययवैकल्येन। तत्र बोधिसत्त्वो महासत्त्वो दानपारमितायां स्थित्वा सत्त्वान् एवम् अववदति। ममान्तिकाद् उपकरणानि परिगृह्णीत। ममान्तिकाद् उपकरणानि परिगृह्य दानानि ददध्वं शीलं रक्षतः क्षान्तिं भावयत वीर्यम् आरभध्वं समाधिं समापद्यध्वं। तत्रैमान् आकारान् परिपूर्य एवं मीमांसध्वम् अस्ति कश्चिद् धर्मो यः प्रज्ञापारमितायां भाष्यमानायाम् उपलभ्यते। आत्मा वा सत्त्वो वा यावत् कारको वा कारपको वा रूपं वा वेदना वा सञ्ज्ञा वा संस्कारा वा विज्ञानं वा कामधातुर् वा रूपधातुर् वा आरूप्यधातुर् वा सर्वपारमिता सप्ततृंशद् वा बोधिपक्ष्या धर्माः स्रोतआपत्तिफलं वा। सकृदागामिफलं वा। अनागामिफलं वा अर्हत्त्वं वा। प्रत्येकबोधिर् वा। यावद् अनुत्तरा सम्यक्सम्बोधिः। तत्र बोधिसत्त्वो महासत्त्वः प्रज्ञापारमितायां चरन् न कञ्चिद् धर्मम् उपलभते। यम् उपलभ्य अभिनिविशेत, सो ऽनभिनिविशमानो न कस्यचिद् धर्मस्य उत्पादं वा निरोधं वा सङ्क्लेशं वा व्यवदानं वा समनुपश्यति। सो ऽनुपलभमानो न विकल्पयति अयं नैरयिको वा तैर्यग्योनिको वा यामलौकिको वा अयम् असुरकायिको वा देवो वा मनुष्यो वा अयं शीलवान् दुःशीलो वा अयं स्रोतआपन्नो ऽयं सकृदागामी अयम् अनागामी अयम् अर्हन्न् अयं प्रत्येकबुद्धो ऽयं तथागतो ऽर्हन् सम्यक्सम्बुद्धः। एवं खलु सुभूते बोधिसत्त्वो महासत्त्वो दानपारमितायां स्थित्वा सत्त्वान् प्रज्ञापारमिताया सङ्गृह्णाति। कथं च सुभूते बोधिसत्त्वो महासत्त्वो दानपारमितायां स्थित्वा शीलपारमितायां क्षान्तिपारमितायां वीर्यपारमितायां ध्यानपारमितायां प्रज्ञापारमितायां स्थित्वा यावत् सप्ततृंशतं बोधिपक्ष्यान् धर्मान् परिगृह्णाति? इह सुभूते बोधिसत्त्वो महासत्त्व सत्त्वानाम् उपकरणान्य् उपनामयति। यैर् उपकरणैर् परिगृहीता सत्त्वाश् चत्वारि स्मृत्युपस्थानानि भावयन्ति। चत्वारि सम्यक्प्रहाणानि। चत्वारर्द्धिपादाः पञ्चेन्द्रियाणि पञ्चबलानि। सप्तबोध्यङ्गान्य् आर्याष्टाङ्गं मार्गं (अद्स्प्ग् इइ ९७) भावयन्ति। येन मार्गेण परिगृहीता संसारां मुच्यन्ते। एवं खलु सुभूते बोधिसत्त्वो महासत्त्व सत्त्वान् आर्यैर् अनास्रवैर् धर्मैः सङ्गृह्णाति। पुनर् अपरं सुभूते बोधिसत्त्वो महासत्त्वो दानपारमितायां चरन् सत्त्वान् अनर्थान् दुःखितान् अशनवसनविप्रहीणान् दृष्ट्वा एवं परिपाचयति। एत यूयं कुलपुत्रा ममान्तिकाद् अन्नं वा पानं वा यानं वा वस्त्रं वा माल्यगन्धविलेपनशय्यासनग्लानप्रत्ययभैषय्जपरिष्कारान् गृहीतः, यावत् सप्तभिर् रत्नै। सत्त्वान् अनुगृह्णीत, तद् युष्माकं भविष्यति दीर्घरात्रम् अर्थाय हिताय सुखाय, मा च एवं चिन्तयत, अस्यै सो ऽर्थो नास्माकम् इति। दीर्घरात्रम् एषो ऽर्थो मया सत्त्वानां कृते। अर्जित। तद् यूयम् आत्मीयम् एव चिन्तयित्वा [ड़्। २९५ब्] सत्त्वेभ्यो ददत। तेन च दानेन शीले नियोजयति क्षान्तौ वीर्ये समाधौ प्रज्ञायां नियोजयति यावत् सप्ततृंशति बोधिपक्ष्येषु धर्मेषु नियोजयति त्रिषु विमोक्षमुखेषु यावद् अष्टादशस्व् आवेणिकेषु बुद्धधर्मेषु नियोजयति। मा च तावता तुष्टिम् आपद्यध्वं। उत्तरि वा आर्यानास्रवेषु धर्मेषु प्रतिष्ठापयतः। स्रोतआपत्तिफले सकृदागामिफले अनागामिफले अर्हत्त्वे प्रत्येकबोधौ ऽनुत्तरस्यां सम्यक्सम्बोधौ। एवं खलु सुभूते बोधिसत्त्वेन महासत्त्वेन प्रज्ञापारमितायां चरता सत्त्वाः परिपाचयितव्या। यथा परिपाच्यमानास् त्रिभ्योपायेभ्यः परिमुच्यन्ते। यावत् संसारात् परिमुच्यन्ते। पुनर् अपरं सुभूते बोधिसत्त्वेन महासत्त्वेन शीलपारमितायां स्थित्वा एवं सत्त्वाः परिपाचयितव्या, येन प्रत्ययवैकल्येन दौःशील्यम् आपद्यध्वं। तां प्रत्ययान् युष्माकम् उपसंहरिष्यामि। अन्नं वा पानं वा यावद् अन्यतरान्यतरान् मानुष्यकां परिष्कारान्, स तान् सत्त्वाञ्च् छीलपारमितायां स्थित्वा तथारूपेण अनुग्रहेण अनुगृह्णाति। यथारूपेण अनुग्रहेण अनुगृहीता (अद्स्प्ग् इइ ९८) सत्त्वो दशकुशलान् कर्मपथान् समादाय वर्तन्ते। तान् अखण्डशीलान् यावद् अपरामृष्टशीलान् संवरशीले प्रतिष्ठाप्य, यावन् षट्सु पारमितासु कर्तव्यं। ((७६))  
  
  
परिवर्त ७७।  
  
अथ आयुष्ंअत सुभूतेर् एतद् अभूत्: कतमः स बोधिसत्त्वस्य महासत्त्वस्य मार्गो यत्र स्थित्वा बोधिसत्त्वेन महासत्त्वेन अयम् ईदृशः सन्नाहः सन्नद्धव्यः?  
  
अथ खलु भगवान् आयुष्मतः सुभूतेश् चेतसैव चेतः पङ्वितर्कम् आज्ञाय आयुष्मन्तं सुभूतिम् एतद् अवोचत्: षट्पारमिता सुभूते बोधिसत्त्वस्य महासत्त्वस्य मार्गः, सप्ततृंशद् बोधिपक्ष्या धर्मा बोधिसत्त्वस्य महासत्त्वस्य मार्गः त्रीणि विमोक्षमुखानि चतुर्दशशून्यता अष्टौ विमोक्षा नवानुपूर्वसमापत्तयो दशतथागतबलानि। यावद् अष्टादशावेणिका बुद्धधर्मा, अपि तु खलु सुभूते सर्वधर्मा बोधिसत्त्वस्य महासत्त्वस्य मार्गः। तत् किं मन्यसे सुभूते अस्ति कश्चिद् धर्मो यत्र बोधिसत्त्वेन महासत्त्वेन न शिक्षितव्यं, यत्र शिक्षित्वा अनुत्तरां सम्यक्सम्बोधिम् अभिसम्बुध्येत? नास्ति सुभूते कश्चिद् धर्मो यत्र बोधिसत्त्वेन महासत्त्वेन न शिक्षितव्यं। अशिक्षित्वा बोधिसत्त्वो महासत्त्वो न शक्तः सराकारज्ञाताम् अनुप्राप्तुं।  
  
आह: यदि भगवं सर्वधर्मा शून्या। कथं बोधिसत्त्वो महासत्त्वः सर्वधर्मेषु शिक्षते? न नु भगवन्न् अप्रपञ्च्यं प्रपञ्चयेति। इयन्त इति वा इम इति वा, इमे धर्मा लौकिका इमे लोकोत्तरा। एवं सास्रवा वा अनास्रवा वा। संस्कृता वा असंस्कृता वा। पृथग्जनधर्मा वा यावद् अर्हन्धर्मा वा प्रत्येकबुद्धधर्मा वा बुद्धधर्मा वा।  
  
भगवान् आह: एवम् एतत् सुभूते एवम् एतत्। सर्वधर्माः शून्याः। यदि पुनः सुभूते सर्वधर्माः शून्या न अभविष्यन् न बोधिसत्त्वो महासत्त्वो ऽनुत्तरां सम्यक्सम्बोधिम् अभिसम्भोत्स्यत: यस्मात् तर्हि सुभूते सर्वधर्माः शून्यास् तस्माद् बोधिसत्त्वो महासत्त्वो ऽनुत्तरां सम्यक्सम्बोधिम् अभिसम्बुध्यते। अपि तु खलु सुभूते तद् एवं वदसि: यदि सर्वधर्माः शून्याः कथं बोधिसत्त्वो महासत्त्वो धर्मनानात्वं करोति। इयन्त इति वा इम इति वा यावत् पृथग्जनधर्मा वा यावद् अर्हद्धर्मा वा। प्रत्येकबुद्धधर्मा वा। (अद्स्प्ग् इइ ९९) बुद्धधर्मा वा। इति। तत् कच्चित् पुनः सुभूते एते सत्त्वा एवं जानन्ति सर्वधर्माः शून्या इति। यदि जानीयुर् नै [ड़्। २९६अ] व बोधिसत्त्वो महासत्त्वो सर्वधर्मेषु शिक्षित्वा सर्वाकारज्ञताम् अनुप्राप्नुयात्। यस्मात् तर्हि सुभूते एते सत्त्वा न जानन्ति सर्वधर्माः शून्या इति। तस्माद् बोधिसत्त्वो महासत्त्वो ऽनुत्तरां सम्यक्सम्बोधिम् अभिसम्बुध्य सर्वधर्मव्यवस्थानं कृत्वा सत्त्वानान् धर्मं देशयति।  
  
(विइइ ५,१३) तत्र सुभूते बोधिसत्त्वेन महासत्त्वेन बोधिमार्गे चरता प्रथमत एव एवम् उपपरीक्षितव्यं। न अत्र कश्चिद् धर्मः स्वभावेन उपलभ्यते। अन्यत्र अभिसंस्कारात्। तत्र एवं सर्वधर्माणां स्वभावम् उपपरीक्षेत। उपपरीक्ष्य न क्वचिद् अभिनिविशते। यदि वा पारमितासु यदि वा सप्ततृंशति बोधिपक्ष्येषु धर्मेषु यदि वा स्रोतआपत्तिफले। यदि वा सकृदागामिफले यदि वा अनागामिफले यदि वा अर्हत्त्वे यदि वा प्रत्येकबोधौ यदि वा अनुत्तरस्यां सम्यक्सम्बोधौ। तत् कस्य हेतोः? तथा हि स्वभावेन सर्वधर्माः शून्या, न हि शून्यताया शून्यतायाम् अभिनिविशते। शून्यतैव तावन् नोपलभते। प्राग् एव यः शून्यतायाम् अभिनिवेक्ष्यते। एवं हि बोधिसत्त्वो महासत्त्वः अनभिनिविष्टः सर्वधर्मेषु विहरति। यत्र शिक्षायां स्थित्वा सर्वाश् चर्या अवलोकयति क्वेमे सत्त्वाश् चरन्ति असद्ग्राहे, तत्र बोधिसत्त्वस्य महासत्त्वस्य एवं भवति, सुमोच्या वतेमे सत्त्वा असद्ग्राहाद् इति। ततोपायकौशलेन प्रज्ञापारमितायां स्थित्वा एवम् अववदति। एत यूयं भोः सत्त्वा दानं ददध्वं। तद् युष्माकम् अवैकल्यं भविष्यति। भोगैः, तैश् च भोगैर् मा मंस्यध्वे, न तत्र किञ्चित् सारम् अस्ति। एवं शीले अववदति। एत यूयं भोः सत्त्वाः शीलं रक्षत। तेन च शीलेन मा मंस्यध्वे। न तत्र किञ्चित् सारम् अस्ति। एवं क्षान्तौ वीर्ये समाधाव् अववदति एत यूयं भोः सत्त्वा समाधिं समापद्यध्वं। तेन समाधिना मा मंस्यध्वे, न तत्र किनिचित् सारम् अस्ति। एवं प्रज्ञायाम् अववदति। एत (अद्स्प्ग् इइ १००) भोः सत्त्वाः प्रज्ञां भावयतः, तया च प्रज्ञया मा मंस्यध्वे, न तत्र किञ्चित् सारम् अस्ति। एवं स्रोतआपत्तिफले एवं सकृदागामिफले एवम् अनागामिफले एवम् अर्हत्त्वे एवं प्रत्येकबोधौ एवं बुद्धधर्मेष्व् अववदति। एत यूयं भोः सत्त्वाः बुद्धधर्मां भावयतः, तैश् च बुद्धधर्मैर् मा मंस्यध्वे, न तत्र किञ्चित् सारम् अस्ति। स एवम् एव अववदन्न् एवम् अनुशासन् बोधिसत्त्वमार्गे चरति। न च क्वचित् अभिनिविशते। तत् कस्य हेतोः? अनभिनिविष्टा हि सर्वधर्मा, तथा ह्य् एषां स्वभावो नास्ति येन अभिनिविश्येत। शून्यतास्वभावताम् उपादाय: तत्र सुभूते बोधिसत्त्वो महासत्त्वो बोधिमार्गे चरन् न क्वचित् प्रतितिष्ठति। सो ऽप्रतिष्ठानयोगेन दानपारमितायां चरति। न च तत्र प्रतितिष्ठति। शीलपारमितायां चरति न च तत्र प्रतितिष्ठति। क्षान्तिपारमितायां चरति न च तत्र प्रतितिष्ठति। वीर्यपारमितायां चरति न च तत्र प्रतितिष्ठति। ध्यानपारमितायां चरति न च तत्र प्रतितिष्ठति। प्रज्ञापारमितायां चरति न च तत्र प्रतितिष्ठति। स प्रथमं ध्यानं समापद्यते न च तत्र प्रतितिष्ठति। तत् कस्य हेतोः? तथा हि प्रथमं ध्यानं ध्यानेन शून्यं यो ऽपि समापद्येत सो ऽपि शून्यः यैर् अप्य् आकारैः समापद्यते। ते ऽप्य् आकारा शून्या। एवं द्वितीयम् [ड़्। २९६ब्] तृतीयं चतुर्थम् एवं मैत्रिं करुणां मुदिताम् उपेक्साम् आरूप्यसमापत्तीम् अष्टौ विमोक्षान् नवानुपूर्वसमापत्तीं स्रोतआपत्तिफलं प्रतिलभते। न च तत्र प्रतितिष्ठति। सकृदागामिफलं प्रतिलभते। न च तत्र प्रतितिष्ठति। अनागामिफलं प्रतिलभते न च तत्र प्रतितिष्ठति। अर्हत्त्वं प्रतिलभते न च तत्र प्रतितिष्ठति। प्रत्येकबोधिं प्रतिलभते। न च तत्र प्रतितिष्ठति।  
  
आह: केन कारणेन न प्रतितिष्ठति?  
  
भगवान् आह: द्वाभ्यां कारणाभ्यां न प्रतितिष्ठति। कतमाभ्यां द्वाभ्यां? स्वभावश् च तेषां फलानां नास्ति यत्र प्रतितिष्ठेत्। येन वा प्रतितिष्ठेत्। यो वा प्रतितिष्ठेत्। न च तन्मात्रकेण तुष्टिम् आपद्यते। न मया स्रोतआपत्तिफलं न प्राप्तव्यं। न च तत्र स्थातव्यं। यावन् न मया अर्हत्त्वं न प्राप्तव्यं। न च तत्र स्थातव्यं। न मया प्रत्येकबुद्धभूमिर् न प्राप्तव्या, न च तत्र स्थातव्यं। यावद् अनुत्तरां सम्यक्सम्बोधिम् अभिसम्भोत्स्ये। तत् कस्य हेतोः? तथा हि मया प्रथमचित्तोत्पादम् उपादाय नान्यं चित्तं प्रतिलब्धम् अन्यत्र अनुत्तरस्या सम्यक्सम्बोधेः। तत् कस्य (अद्स्प्ग् इइ १०१) हेतोः? तथा हि मया प्रथमम् भूमिम् उपादाय न अन्यं चित्तम् उत्पादितम् अन्यत्र अनुत्तरस्या सम्यक्सम्बोधेः। एवं यावद् दशमी भूमिर् यावद् बोधिसत्त्वन्यामम् अवक्रान्तः न अन्यः कश्चि चित्तोत्पाद उत्पादितो ऽन्यत्र अनुत्तरस्याः सम्यक्सम्बोधेः। अविक्षिप्तमनसा, सुभूते बोधिसत्त्वो महासत्त्वो यावद् एव कायेन पराक्रमते। वाचा मनसा नान्यत्र बोधिचित्तेन, तद् बोधिसत्त्वो महासत्त्वो बोधिचित्ते स्थित्वा अविक्षिप्तम। नसा बोधिमार्गम् उत्पादयति।  
  
आह: यदि भगवं सर्वधर्मा अनुत्पन्नास् तत् कथं बोधिसत्त्वो महासत्त्वो बोधिमार्गम् उत्पादयति?  
  
भगवान् आह: एवम् एतत् सुभूते एवम् एतत्। सर्वधर्मा अनुत्पन्ना, तत् पुनः कथम् इति। ये ऽनाभिसंस्कुर्वन्ति तेषां सर्वधर्मा अनुत्पन्नाः?  
  
आह: न नु पुनर् भगवन्न् उत्पादाद् वा तथागतानाम् अनुत्पादाद् वा तथागतानां स्थितैव धर्माणान् धर्मस्थिति?  
  
भगवान् आह: एवम् एतत् सुभूते एवम् एतत्। उत्पादाद् वा तथागतानाम् अनुत्पादाद् वा तथागतानां स्थितैव धर्माणान् धर्मस्थितिः, ये पुनर् इमां धर्मस्थितिं न जानन्ति तेषाम् अर्थाय बोधिसत्त्वो महासत्त्वो बोधिमार्गम् उत्पादयति। येन बोधिसत्त्वमार्गेण सत्त्वान् मोचयति संसारात्।  
  
(विइइ ५,१४) आह: किं पुनर् भगवन्न् उत्पन्नेन मार्गेण बोधिः प्राप्यते?  
  
भगवान् आह: नो हीति।  
  
आह: तद् अनुत्पन्नेन मार्गेण बोधिः प्राप्यते?  
  
भगवान् आह: नो हीति।  
  
आह: तद् उत्पन्नेन अनुत्पन्नेन च मार्गेण बोधिः प्राप्यते?  
  
भगवान् आह: नो हीति।  
  
आह: तन् नैवोत्पन्नेन नैवानुत्पन्नेन मार्गेण बोधिः प्राप्यते?  
  
भगवान् आह: नो हीति।  
  
आह: तत् कथं पुनर् भगवं। बोधिः प्राप्यते।  
  
भगवान् आह: न सुभूते मार्गेण बोधिः प्राप्यते। न अमार्गेण। बोधिर् एव मार्गो मार्ग एव बोधिः।  
  
(अद्स्प्ग् इइ १०२)  
आह: यदि भगवं बोधिर् एव मार्गो मार्ग एव बोधिः, तत् प्राप्तैव भवति बोधिसत्त्वेन महासत्त्वेन बोधिः, तत् कथं तथागतो ऽर्हन् सम्यक्सम्बुद्धो निर्दिश्यते। द्वातृंशता महापुरुषलक्षणैर् दशभिस् तथागतबलैश् चतुर्भिर् वैशारद्यैश् चतसृभिः प्रतिसंविद्भिर् यावद् अष्टादशभिर् आवेणिकैर् बुद्धधर्मैः?  
  
भगवान् आह: [ड़्। २९७अ] तत् किं मन्यसे सुभूते बुद्धो बोधिं प्राप्नोति?  
  
आह: नो हीदं भगवं, न बुद्धो बोधिं प्राप्नोति। बुद्ध एव बोधिर् बोधिर् एव बुद्धः।  
  
भगवान् आह: यत् पुनः सुभूतिर् एवम् आह। तत् प्राप्तैव भवति बोधिसत्त्वेन महासत्त्वेन बोधिर् इति। इह सुभूते बोधिसत्त्वो महासत्त्वः षट्पारमितां परिपूर्य सप्ततृंशतं बोधिपक्ष्यां धर्मान् परिपूर्य दशतथागतबलानि। चत्वारि वैशारद्यानि चतस्रः प्रतिसंविदो: महामैत्रीं महाकरुणाम् अष्टादशावेणिकां बुद्धधर्मान् परिपूर्य वज्रोपमेन समाधिना एकचित्तक्षणसमायुक्तया प्रज्नया अनुत्तरां सम्यक्सम्बोधिम् अभिसम्बुध्यते। अनुत्तरां सम्यक्सम्बोधिम् अभिसम्बुद्धः तदा तथागत इति निर्दिश्यते। सर्वदर्शी सर्वधर्मवशवर्ती।  
  
(विइइ ५,१५) अथायुष्मान् सुभूतिर् भगवन्तम् एतद् अवोचत्: कथं भगवन् बोधिसत्त्वो महासत्त्वो बुद्धक्षेत्रं परिशोधयति?  
  
भगवान् आह: इह सुभूते बोधिसत्त्वो महासत्त्व प्रथमचित्तोत्पादम् उपादाय। कायदौष्टुल्यं वाग्दौष्टुल्यं मनोदौष्टुल्यम् आत्मनश् च परस्य च परिशोधयति। यैः परिशुद्धैर् बुद्धक्षेत्रं परिशोधयति।  
  
आह: कतमद् भगवन् कायदौष्टुल्यं बोधिसत्त्वस्य महासत्त्वस्य, कतमद् वाग्दौष्टुल्यं कतमो मनोदौष्टुल्यं?  
  
भगवान् आह: यत् कायकर्माकुशलं प्राणातिपातः आदत्तदानं काममिथ्याचारः इदं कायदौष्टुल्यं बोधिसत्त्वस्य महासत्त्वस्य। यद् वाक्कर्माकुशलं मृषावादः पैशुन्यं पारुष्यं सम्भिन्नप्रलापः, इदं वाग्दौष्टुल्यं बोधिसत्त्वस्य महासत्त्वस्य। यन् मनस्कर्माकुशले अभिध्या व्यापदो मिथ्यादृष्टि इदं मनोदौष्टुल्यं (अद्स्प्ग् इइ १०३) बोधिसत्त्वस्य महासत्त्वस्य। पुनर् अपरं सुभूते यन् मत्सर्यचित्तम् इदं मनोदौष्टुल्यं बोधिसत्त्वस्य महासत्त्वस्य, यद् दौशील्यचित्तं क्षोभनाचित्तं कौसीद्यचित्तं विक्षेपचित्तम् असमहितचित्तं दौष्प्रज्ञचित्तम् इदम् अपि मनोदौष्टुल्यं बोधिसत्त्वस्य महासत्त्वस्य। पुनर् अपरं सुभूते यच् छीलापरिशुद्धिम् इदम् अपि दौष्टुल्यं बोधिसत्त्वस्य महासत्त्वस्य। पुनर् अपरं सुभूते यच् चतुर्भिर् स्मृत्युपस्थानैर् विरहित इदम् अपि दौष्टुल्यम् बोधिसत्त्वस्य महासत्त्वस्य। एवं चतुर्भिः सम्यक्प्रहाणैश् चतुर्भि ऋद्धिपादैः पञ्चभिर् इन्द्रियैः पञ्चभिर् बलै सप्तभिर् बोध्यङ्गैर् आर्याष्टाङ्गेन मार्गेण। शून्यतायाः समाधिना आनिमित्तेन समाधिना अप्रणिहितेन समाधिना विरहित इदम् अपि दौष्टुल्यम् बोधिसत्त्वस्य महासत्त्वस्य। पुनर् अपरं सुभूते यत् स्रोतआपत्तिफलसाक्षात्क्रिया तत्र च अस्पृहणता इदम् अपि दौष्टुल्यं बोधिसत्त्वस्य महासत्त्वस्य। एवं यावद् अर्हत्त्वे प्रत्येकबोधौ वा। स्पृहणता इदम् अपि दौष्टुल्यं बोधिसत्त्वस्य महासत्त्वस्य। पुनर् अपरं सुभूते रूपसञ्ज्ञा दौष्टुल्यं वेदनासञ्ज्ञा सञ्ज्ञासञ्ज्ञा संस्कारसञ्ज्ञा विज्ञानसञ्ज्ञा दौष्टुल्यं, चक्षुसञ्ज्ञा स्रोत्रसञ्ज्ञा घ्राणसञ्ज्ञा जिह्वसञ्ज्ञा कायसञ्ज्ञा मनःसञ्ज्ञा इदम् अपि दौष्टुल्यं बोधिसत्त्वस्य महासत्त्वस्य। रूपसञ्ज्ञा यावद् धर्मसञ्ज्ञा। चक्षुर्धातुसञ्ज्ञा यावन् मनोधातुसञ्ज्ञा। [ड़्। २९७ब्] स्त्रिसञ्ज्ञा पुद्गलसञ्ज्ञा। कामधातुसञ्ज्ञा रूपधातुसञ्ज्ञा अरूपधातुसञ्ज्ञा कुशलसञ्ज्ञा अकुशलसञ्ज्ञा यावत् संस्कृतसञ्ज्ञा असंस्कृतसञ्ज्ञा इदम् अपि कायदौष्टुल्यं वाग्दौष्टुल्यं मनोदौष्टुल्यं, तद् बोधिसत्त्वो महासत्त्वो प्रज्ञापारमितायां चरन् सर्वाणि तानि दौष्टुल्यानि विवर्ज्य आत्मना च दानं ददाति परांश् च दाने समादापयति। सो ऽन्नम् अन्नार्थिकेभ्यो ददाति। पानं पानार्थिकेभ्यो, यावद् अन्यतरान्यतराण्य् उपकरणार्थिकेभ्यो ददाति। परं च उपकरणदाने समादापयति। प्रतिष्ठापयति। ततश् च यत् कुशलमूलं तत् सर्वसत्त्वसाधारणं कृत्वा बुद्धक्षेत्रपरिशुद्धये परिणामयति। एवं शीले क्षान्तौ वीर्ये ध्याने प्रज्ञायां, यावत् स आत्मना च त्रिसाहस्रमहासाहस्रं लोकधातुं सप्तभिर् रत्नैः परिपूर्य तृभ्यो रत्नेभ्यो दानं ददाति, तस्यैवं भवत्य्, अनेन मे कुशलमूलेन सप्तरत्नमयं बुद्धक्षेत्रं (अद्स्प्ग् इइ १०४) भवतु। पुनर् अपरं सुभूते बोधिसत्त्वो महासत्त्वो दिव्यानि वाद्यानि वादयति। बुद्धेषु वा बुद्धचैत्येषु वा। तस्व्यैवं भवत्य्, अनेन कुशलमूलेन तत्र मे बुद्धक्षेत्रे दिव्याश् शब्दाः मनोज्ञा सततसमितं वाद्यन्तां। पुनर् अपरं सुभूते बोधिसत्त्वो महासत्त्वस् त्रिसाहस्रमहासाहस्रं लोकधातुं दिव्यगन्धपरिपूर्णं कृत्वा बुद्धेभ्यो वा बुद्धचैत्येभ्यो वा ददाति। तस्यैवं भवत्य्, अनेन कुशलमूलेन तत्र मे बुद्धक्षेत्रे दिव्या गन्धा प्रवान्तु। पुनर् अपरं सुभूते बोधिसत्त्वो महासत्त्वः शतरसानि भोजनानि तथागतेभ्यो वा तथागतश्रावकेभ्यो वा ददाति। तस्यैवं भवत्य्, अनेन कुशलमूलेन तत्र मे बुद्धक्षेत्रे ऽनुत्तरां सम्यक्सम्बोधिम् अभिसम्बुद्धस्य श्रावकसङ्घस्य शतरसानि भोजनान्य् अभिनिर्वर्तन्तां। पुनर् अपरं सुभूते बोधिसत्त्वो महासत्त्वो दिव्यान्य् अनुलेपनानि ददाति। तथागतेषु वा तथागतचैत्येषु वा। तस्यैवं भवत्य्, अनेन कुशलमूलेन अनुत्तरां सम्यक्सम्बोधिम् अभिसम्बुद्धस्य तत्र मे बुद्धक्षेत्रे सर्वसत्त्वानि दिव्याः स्पर्शा अभिनिर्वर्तन्ताम्। पुनर् अपरं सुभूते बोधिसत्त्वस्य महासत्त्वस्य एवं भवति। मनोरथसङ्कल्पैर् एव इष्टान् पञ्चकामगुणां बुद्धानां भगवतां श्रावकानां सर्वसत्त्वानां च उपनामयेयं। तस्यैवं जानतः एवं भवत्य्, अनेन कुशलमूलेन तत्र बुद्धक्षेत्रे ऽनुत्तरां सम्यक्सम्बोधिम् अभिसम्बुद्धस्य सर्वश्रावकसङ्घस्य सर्वसत्त्वानां च मनोरथसङ्कल्पेनैव इष्टाः पञ्चकामगुणाः प्रादुर्भवन्ति। पुनर् अपरं सुभूते बोधिसत्त्वो महासत्त्वः सर्वसत्त्वैः सार्धं बुद्धेभ्यो वा श्रावकेभ्यो वा पञ्चकामगुणान् दानन् ददाति। पुनर् अपरं सुभूते बोधिसत्त्वस्य महासत्त्वस्य प्रज्ञापारमितायां चरत एवं भवति। यन्व् अहम् आत्मना च प्रथमं ध्यानं समापद्येय। सर्वसत्त्वांश् च प्रथमे ध्याने निवेशयेयं। एवं याव चतुर्थे ध्याने निवेशयेयं। प्रतिष्ठापयेयं। मैत्र्यां करुणायां मुदितायाम् उपेक्षयां यावत् सप्ततृंशति बोधिपक्ष्येषु धर्मेषु। तस्य मे ऽनुत्तरसम्यक्सम्बोधिम् अभिसम्बुद्धस्य सर्वसत्त्वाश् चतुर्भिर् ध्यानैर् अविरहिता भवेयुश् चतुर्भिर् अप्रमाणैश् चतुर्भिर् स्मृत्युपस्थानैर् यावत् सप्ततृंशति बोधिपक्ष्यैर् धर्मैर् अविरहिता भवेयु। एवं खलु सुभूते [ड़्। २९८अ] बोधिसत्त्वो महासत्त्वो बुद्धक्षेत्रं परिशोधयति, (अद्स्प्ग् इइ १०५) स तावद् अनुत्तरां सम्यक्सम्बोधिं न अभिसम्बुध्यते। यावन् नेमे सर्व अभिप्राया परिपूर्यन्ते।  
स आत्मना च सर्वकुशलमूलसमन्वागतो भवति। तांश् च सर्वसत्त्वान् कुशलमूलसमन्वागतान् करोति। तस्य अभिरूपः कायो भवत्य् अप्य् आत्मनः अपि तेषां सत्त्वानां ये तेन बोधिसत्त्वेन महासत्त्वेन परिपाचिता। तेषां सो ऽभिरूपो दर्शनीयः प्रासादिक। कायो ऽभिनिर्वर्तते। यदुत पुण्यपरिगृहीतत्वात्। एवं खलु सुभूते बोधिसत्त्वो महासत्त्वो बुद्धक्षेत्रं परिशोधयति। तथा च परिशोधयति। यथा त्रयाणाम् अपायानां प्रज्ञप्तिर् अपि न भविष्यति। दृष्टिगतानाम् अपि प्रज्ञप्तिर् न भविष्यति। रागदोषमोहानां प्रज्ञप्तिर् न भविष्यति। स्त्रिपुरुषप्रज्ञप्तिर् न भविष्यति। द्वयोर् यानयो प्रज्ञप्तिर् न भविष्यति। अनित्यदुःख अनात्मप्रज्ञप्तिर् न भविष्यति। परिग्राहप्रज्ञप्तिर् न भविष्यति। अहङ्कारममकारप्रज्ञप्तिर् न भविष्यति। अनुशयपर्युत्थानप्रज्ञप्तिर् न भविष्यति। विपर्यासप्रज्ञप्तिर् न भविष्यति। फलव्यवस्थानप्रज्ञप्तिर् न भविष्यति। अन्यत्र शून्यतानिमित्ताप्रणिहितस्य समाधेर् घोषो निश्चरिष्यति। त्यागेच्छताया। सर्वेषां तेषां धर्माणां घोषो निश्चरिष्यति। यदि वाध्यात्मिकानां यदि वा बाह्यानां वारितानाम् एवं घोषो निश्चरिष्यति। शून्यता इति वा आनिमित्तम् इति वा अप्रणिहितम् इति वा। यथैवैषान् धर्माणां स्वभावस् तथैव शब्दो निश्चरिष्यति। सर्वधर्माः सर्वधर्मैः शून्या इति, यथा तेषां धर्माणां स्वभावस् तथैव शब्दो निश्चरिष्यति। उत्पादाद् वा तथागतानाम् अनुत्पादाद् वा तथागतानां सर्वधर्माः सर्वधर्मैः शून्याः, यच् छून्यं तत्र निमित्तं नास्ति। यत्र निमित्तं नास्ति तद् अप्रणिहितं। एषा सा एवंरूपा धर्मदेशना निश्चरिष्यति। रात्रौ वा दिवा वा स्थितानां वा निषण्णानां वा। शयानां वा चङ्क्रम्यमाणानां वा। ईदृशी धर्मदेशना निश्चरिष्यति। तत्र बुद्धक्षेत्रे ऽनुत्तरां सम्यक्सम्बोधिम् अभिसम्बुद्धस्य। तस्य खलु पुनस् तथागतस्य अर्हत सम्यक्सम्बुद्धस्य ये दशसु दिक्षु लोकधातुषु बुद्धा भगवन्तस् ते सर्वे वर्णं भाषन्ते। ये खलु पुनस् तस्य तथागतस्य नामधेयं श्रोष्यन्ति। सर्वे ते नियता भविष्यन्त्य् अनुत्तरस्यां सम्यक्सम्बोधौ। तस्य खलु पुनस् तथागतस्य अर्हतः सम्यक्सम्बुद्धस्य अनुत्तरां (अद्स्प्ग् इइ १०६) सम्यक्सम्बोधिम् अभिसम्बुद्धस्य धर्मन् देशयतो न कस्यचित् सत्त्वस्य संशयो भविष्यत्य् अयं धर्मो ऽयं न धर्म इति। तत् कस्य हेतोः? या खलु पुनर् सर्वधर्माणां धर्मता न तत्र कश्चिद् अधर्मः सर्व स धर्मः, तत्र ये सत्त्वा अकुशलमूलग्रस्ता अनवरुप्तकुशलमूला बुद्धेषु वा बुद्धश्रावकेषु वा। अकल्याणमित्रपरिगृहीता आत्मदृष्टिम् आलीयन्ते। यावत् सर्वदृष्टिगतान्य् आलीयन्ते। अन्तेषु तिष्ठन्ति। उच्छेदे शाश्वते वा, ते मिथ्याग्राहेण गृहीता असम्यक्सम्बुद्धेषु सम्यक्सम्बुद्धसञ्ज्ञिनः सम्यक्सम्बुद्धेषु वा असम्यक्सम्बुद्धसञ्ज्ञिनः। ते अधर्मं धर्म इति वदन्ति। धर्मं वा अधर्म इति वदन्ति। ते धर्मं प्रतिक्षिपन्ति, प्रतिक्षिप्य कायस्य भेदात् परं मरणाद् अपायदुर्गतिविनिपातान् नरकेषु उपपद्यन्ते, तत्र बुद्धा भगवन्तो ऽनुत्तरां सम्यक्सम्बोधिम् अभिसम्बुध्य सत्त्वान् संसारपर्यापन्नान् ततः पापकाद् दृष्टिगतान् विवेचयन्ति। विवेच्य अनियते [ड़्। २९८ब्] राशौ प्रतिष्ठापयन्ति। तत्र प्रतिष्ठापिता पुनर् अपायेषु उपपद्यन्ते। एवं खलु सुभूते बोधिसत्त्वो महासत्त्वो बुद्धक्षेत्रं परिशोधयति, यस्य परिशोधनात् सत्त्वानां न क्वचिन् निकेतो भवति। लौकिकेषु वा धर्मेषु लोकोत्तरेषु वा धर्मेषु सास्रवेषु वा धर्मेष्व् अनास्रवेषु वा धर्मेषु संस्कृतेषु वा धर्मेष्व् असंस्कृतेषु वा धर्मेषु, यावत् सर्वसत्त्वा नियता भवन्त्य् अनुत्तरस्यां सम्यक्सम्बोधौ। ((७७))  
  
  
परिवर्त ७८।  
  
(विइइ ५,१६) अथ खल्व् आयुष्मान् सुभूतिर् भगवन्तम् एतद् अवोचत्: किं पुनर् भगवन् बोधिसत्त्वो महासत्त्वो नियतः अथ अनियतः?  
  
भगवान् आह: नियतः सुभूते बोधिसत्त्वो महासत्त्वो न अनियतः।  
  
(अद्स्प्ग् इइ १०७)  
आह: कतमत्र राशौ नियत। श्रावकराशौ वा प्रत्येकबुद्धराशौ वा बुद्धराशौ वा?  
  
भगवान् आह: न सुभूते बोधिसत्त्वो महासत्त्वः श्रावकभूमौ वा नियतः प्रत्येकबुद्धभूमौ वा, बुद्धभूमौ सुभूते बोधिसत्त्वो महासत्त्वो नियतः।  
  
आह: किं पुनर् भगवन् प्रथमचित्तोत्पादिको बोधिसत्त्वो महासत्त्वो नियत उताहो ऽवैवर्तिकः उताहो चरमभविकः?  
  
भगवान् आह: प्रथमचित्तोत्पादिको बोधिसत्त्वो महासत्त्वो नियत अवैवर्तिको नियतश् चरमभविको नियतः।  
  
आह: किं पुनर् भगवन् नियतो बोधिसत्त्वो महासत्त्वो अपायेषु उपपद्यते?  
  
भगवान् आह: नो हीदं सुभूते। तत् किं मन्यसे सुभूते अपि न्व् अष्टमको वा स्रोतआपन्नो वा सकृदागामी वा अनागामी वा अर्हन् वा प्रत्येकबुद्धो वा अपायेषु उपपद्यते?  
  
आह: नो हीदं भगवन्।  
  
भगवान् आह: एवम् एव सुभूते यो बोधिसत्त्वो महासत्त्व प्रथमचित्तोत्पादम् उपादाय दानं ददञ्च् छीलं रक्षन् क्षान्त्या सम्पादयन् वीर्यं वारभमाणः समाधिं समापद्यमानः प्रज्ञां भावयं। मैत्रीकरुणामुदिता-उपेक्षां सर्वसत्त्वेषु भावयति सर्व अकुशलधर्मप्रहाणाय तिष्ठति। सो ऽपायेषु उपपद्येत इति नेदं स्थानं विद्यते। दीर्घायुष्केषु वा देवेषु उपपद्येत इति नेदं स्थानं विद्यते। यत्र वा अप्रचारः कुशलधर्माणाम् एडमूकेषु वा जनपदेषु उपपद्येत इति। नेदं स्थानं विद्यते। दस्युषु म्लेच्छेषु प्रत्यन्तेषु वा जनपदेषु उपपद्येत इति। यत्र अगतिश् चतसृणां पर्षदन् नेदं स्थानं विद्यते। मिथ्यादृष्टिकेषु वा कुलेषु उपपद्येत इति नेदं स्थानं विद्यते। तत्र च उपपद्येत यत्र न बुद्धशब्दो न धर्मशब्दो न सङ्घशब्द इति नेदं स्थानं (अद्स्प्ग् इइ १०८) विद्यते। अक्रियादृष्टिं वा पतेद् इति नेदं स्थानं विद्यते। अपि तु खलु सुभूते प्रथमचित्तोत्पादम् उपादाय बोधिसत्त्वो महासत्त्वो ऽनुत्तरस्यै सम्यक्सम्बोधये सम्प्रस्थितः अध्याशयेन, दसाकुशलाः कर्मपथान् अध्यापद्येत इति नेदं स्थानं विद्यते।  
  
आह: यदि भगवम् बोधिसत्त्वो महासत्त्वः एवं कुशलमूलसमन्वागतः यदुत अप्रतिरूपेषु स्थानेषु नोपपद्यते। तद् यानि इमानि तथागतेन आत्मनस् तिर्यग्गतिजातकानि निर्दिष्टानि। इमानि पुनस् तत्र कुशलमूलं क्व गतानि?  
  
भगवान् आह: न पुनः सुभूते बोधिसत्त्वो महासत्त्वो ऽशुभेनकर्मणा तिर्यग्गताव् उपदद्यते। अपि तु येन येन आत्मभावेन सत्त्वानाम् अर्थः कर्तव्यंस् तं तम् एव आत्मभावं सञ्चिन्त्य सत्त्वानाम् अर्थाय परिगृह्णाति। किं पुनः सुभूते अस्त्य् अर्हतां वा प्रत्येकबुद्धानां वा तद् उपायकौशलं येन उपायकौशलेन [ड़्। २९९अ] समन्वागतस् तिर्यग्योनिगतौ६(उपपन्नः स्यात्?  
  
आह: नो भगवन्।  
  
भगवान् आह: तथागतस्य तद् उपायकौशलम् अस्ति येन तत्र उपपन्नः स्याद्। ये ऽस्य वधाय पराक्रमन्ति तान् अनुत्तरायां क्षान्तौ समादापयति विनयति प्रतिष्ठापयति। तेषां सत्त्वानाम् एव अर्थाय आत्मानं च परित्यजति। न च तेषां सत्त्वानां विहेठं करोति। तद् अनेन ते सुभूते पर्यायेणैवं वेदितव्यं। यथा बोधिसत्त्वो महासत्त्वः सत्त्वानाम् अर्थाय महाकरुणां परिपूरयन्न् अनुत्तरस्यै सम्यक्सम्बोधये तिर्यग्योनाव् व्युपपद्यते। न च तिर्यग्योनिगतैर् दोसैर् लिप्यते।  
  
आह: कतमेषु भगवं कुशलेषु धर्मेषु स्थित्वा बोधिसत्त्वो महासत्त्व इमान् एवंरूपान् आत्मभावान् परिगृह्णाति?  
  
भगवान् आह: कतमं सुभूते कुशलो धर्मो यो बोधिसत्त्वेन (अद्स्प्ग् इइ १०९) महासत्त्वेन न परिपूरयितव्याः? सर्वकुशलधर्मपरिपूरिर् अनुत्तरा सम्यक्सम्बोधि। तेन बोधिसत्त्वेन महासत्त्वेन प्रथमचित्तोत्पादम् उपादाय यावद् बोधिमण्डनिषण्णेन न कश्चित् कुशलो धर्मो यो न परिपूरयितव्यः। न हि स कश्चित् कुशलो धर्मो येन अपरिपूरितेन अनुत्तरां सम्यक्सम्बोधिर् अभिसम्बुध्येत नेदं स्थानं विद्यते। तस्मात् तर्हि सुभूते बोधिसत्त्वेन महासत्त्वेन प्रथमचित्तोत्पादम् उपादाय सर्वकुशलधर्मपरिपूर्यैः शिक्षितव्यं। यत्र शिक्षित्वा सर्वाकारज्ञताम् अनुप्राप्नोति। सर्ववासनानुसन्धिं प्रहास्यति।  
  
आह: कथं पुनर् भगवन् बोधिसत्त्वो महासत्त्वस् तावच् छुक्लधर्मसमन्वागतः आर्येण अनास्रवेण धर्मेण अपायेषु उपपद्यते। तिर्यग्योनौ वा?  
  
भगवान् आह: किं पुनर्। सुभूते तथागत आर्यो ऽनास्रवः?  
  
आह: एवम् एतद् भगवन्न् एवम् एतत् सुगतः। आर्यो ऽनास्रवस् तथागतः।  
  
भगवान् आह: किं पुनस् तथागतस् तैर्यग्योनिकं प्राणिनम् अभिनिर्मिमीतः यम् अभिनिर्माय बुद्धकार्यं कुर्यात्?  
  
आह: कुर्याद् भगवन्।  
  
भगवान् आह: किं पुनस् तथागतस् तैर्यग्योनिको भवेत्?  
  
आह: नो हीदं भगवन्।  
  
भगवान् आह: किं पुनस् तथागतस् तैर्यग्योनिकं दुःखं प्रत्यनुभवेत्?  
  
आह: नो हीदं भगवन्।  
  
भगवान् आह: एवम् एव सुभूते आर्येण अनास्रवेण धर्मेण समन्वागतो बोधिसत्त्वो महासत्त्वः सञ्चिन्त्य तथारूपम् आत्मभावं परिगृह्णाति। येन आत्मभावेन सत्त्वान् परिपाचयति। यथार्हं यथायोग्यं।  
  
आह: किं पुनर् भगवन्न् अर्हन् निर्मितम् अभिनिर्मिणोति। यो ऽभिनिर्मितो ऽर्हन्कर्म कुर्याद्, येन कर्मणा परस्य प्रीतिं जानयेत्?  
  
भगवान् आह: एवम् एतत् सुभूते एवम् एतत्। एवम् एव बोधिसत्त्वो महासत्त्वः आर्येण अनास्रवेण धर्मेण समन्वागतः सञ्चिन्त्य (अद्स्प्ग् इइ ११०) तथारूपम् आत्मभावं परिगृह्णाति। येन आत्मभावेन सत्त्वानां बुद्धकार्यं करोति। न च तेन तथारूपेण आत्मभावेन दुःखितो भवति। न दुःखां वेदनां प्रत्यनुभवति। तत् किं मन्यसे सुभूते यां मायाकारो मायान् दर्शयति। हस्तिविग्रहां वा अश्वविग्रहां वा बलीवर्दविग्रहां वा अन्यां वा विविधां मायां दर्शयति। अपि नु ते हस्तिविग्रहा भवन्त्य् अश्वविग्रहा वा वलीवर्दविग्रहा वा अन्या वा विविधा प्राणिजातय?  
  
आह: नो हीदं भगवं।  
  
भगवान् आह: एवम् एव सुभूते बोधिसत्त्वो महासत्त्व आर्येण अनास्रवेण धर्मेण समन्वागतो भवति। सञ्चिन्त्य तथारूपम् आत्मभावं परिगृह्णाति। यथारूपेण आत्मभावेन सत्त्वानाम् अर्थं करोति। न च तथारूपां वेदनां प्रत्यनुभवति।  
  
अथायुष्मान् सुभूतिर् भगवन्तम् एतद् अवोचत्: महोपायकौशलं भगवं बोधिसत्त्वस्य महासत्त्वस्य यो हि नाम भगवन्न् आर्येण ज्ञानेन समन्वागतो येन येन आत्मभावेन शक्नोति सत्त्वानाम् अर्थः कर्तुं तं तम् एव आत्मभावं परिगृह्णाति।  
  
(विइइ ५,१७) कतमेषु भगवञ्च् छुक्लेषु धर्मेषु स्थित्वा बोधिसत्त्वो महासत्त्वो [ड़्। २९९ब्] इमान्य् एवंरूपान्य् उपायकौशलानि करोति न च तैर् लिप्स्यते?  
  
भगवान् आह: प्रज्ञापारमितायां सुभूते स्थित्वा बोधिसत्त्वो महासत्त्वः इमान्य् एवंरूपान्य् उपायकौशलानि करोति। यैर् उपायकौशलै पूर्वस्यान् दिशि दक्षिणायां पश्चिमायाम् उत्तरस्याम् अधस्तात् तिर्यक् समन्ताद् दशसु दिक्ष्व् ऐकैकस्यान् दिशि गङ्गानदीवालुकोपमेषु लोकधातुषु सत्त्वानां कृत्यं करोति। न च तेन तत्र किञ्चित् संस्पृश्यते। तत् कस्य हेतोः? तथा हि स बोधिसत्त्वो महासत्त्व सर्वथैव धर्मं नोपलभते। यो वा संस्पृश्येत येन वा सम्पृश्येत यत्र वा संस्पृश्येत। तत् कस्य हेतोः? तथा हि सर्व एते त्रयो धर्माः स्वभावेन शून्याः। न च शून्यता शून्यतां संस्पृशति। न अपि शून्यतां कश्चिद् धर्म संस्पृशति। न अपि शून्यता संस्पृश्यते। तत् कस्य हेतोः? तथा हि शून्यता शून्यतायां नोपलभ्यते। इयं (अद्स्प्ग् इइ १११) सा अनुपलम्भशून्यता यत्र स्थित्वा बोधिसत्त्वो महासत्त्वो ऽनुत्तरां सम्यक्सम्बोधिम् अभिसम्बुध्यते।  
  
आह: किं पुनर् भगवन् प्रज्ञापारमितायाम् एव स्थित्वा न अन्येषु धर्मेषु?  
  
भगवान् आह: अस्ति पुनः सुभूते कश्चिद् धर्मो यो न प्रज्ञापारमितायाम् अन्तर्गतः?  
  
आह: यदि भगवं। प्रज्ञापारमिता स्वभावेन शून्या कथं प्रज्ञापारमितायां सर्वधर्मा अन्तर्गता? न च भगवञ्च् छून्यतायां कश्चिद् धर्मो ऽन्तर्गतो वा न वा अन्तर्गतः।  
  
भगवान् आह: न पुनः सुभूते सर्वधर्मा सर्वधर्मैः शून्याः?  
  
आह: शून्या भगवं।  
  
भगवान् आह: यदि सुभूते सर्वधर्माः सर्वधर्मैः शून्या, न नु सर्वधर्मा शून्यतायाम् अन्तर्गता?  
  
आह: एवम् एतद् भगवन्।  
  
भगवान् आह: तद् अनेन सुभूते पर्यायेण एवं वेदितव्यं, यत् प्रज्ञापारमितायां स्थित्वा बोधिसत्त्वो महासत्त्व इदम् एवंरूपम् उपायकौशलं कुरुते।  
  
(विइइ ५,१८) अथायुष्मान् सुभूतिर् भगवन्तम् एतद् अवोचत्: कथं भगवं बोधिसत्त्वो महासत्त्व प्रज्ञापारमितायां चरन् सर्वधर्मशून्यतायां स्थित्वा अभिज्ञापारमिताम् अभिनिर्माति? यास्व् अभिज्ञासु स्थित्वा पूर्वस्यान् दिशि गङ्गानदीवालुकोपमान् लोकधातून् गच्छति। तत्र लोकधातुषु ये बुद्धा भगवन्तस् तिष्ठन्ति धृयन्ते यापयन्ति धर्मञ् च देशयन्ति तां। पर्युपास्ते धर्मं च शृणोति। तत्र च बुद्धेषु भगवत्सु कुशलमूलान्य् अवरोपयति?  
  
एवम् उक्ते भगवान् आयुष्मन्तं सुभूतिम् एतद् अवोचत्: इह सुभूते बोधिसत्त्वो महासत्त्व प्रज्ञापारमितायां चरन् ये पूर्वस्यान् दिशि गङ्गानदीवालुकोपमान् लोकधातवस् तां सर्वां शून्या इति पश्यति। ये ऽपि तत्र बुद्धा भगवन्तस् ते ऽपि बुद्धा भगवन्तस् स्वभावशुन्या४न अन्यत्र नामसङ्केतेन प्रज्ञप्तिम् उपादाय निर्दिश्यन्ते। सर्वाः प्रज्ञप्ति स्वभावेन शून्याः, यदि ते लोकधातवो न स्वभावेन शून्याः अभविष्यंस्, ते ऽपि बुद्धा भगवन्तो न स्वभावेन शून्या अभविष्यंस्, ते ऽपि प्रज्ञप्तिसमुदाचारा न स्वभावेन शून्या (अद्स्प्ग् इइ ११२) अभविष्यंस्, तत् प्रादेसिकी शून्यताभविष्यत्। यस्मान् न प्रादेशिकी शून्यता तस्मात् सर्वधर्माः सर्वधर्मैः शून्याः, तद् बोधिसत्त्वो महासत्त्व उपायकौशलेन प्रज्ञापारमितायां चरन्न् अभिज्ञापारमिताम् अभिनिर्हरति। यास्व् अभिज्ञासु स्थित्वा दिव्यं चक्षुर् अभिनिर्हरति। दिव्यश्रोत्रम् ऋद्धिं परचित्तज्ञानं। पूर्वे निवासं च्युतोपपत्तिं, न च विना अभिज्ञाभिर् बोधिसत्त्वेन महासत्त्वेन शक्यम् अनुत्तरा सम्यक्सम्बोधिर् अभिसम्बोद्धुं। ॥। [३००अ।ब् मिस्सिन्ग्] ॥। [ड़्। ३०१अ] तस्माद् बोधिसत्त्वस्य महासत्त्वस्य अभिज्ञापारमितायां बोधिर् अन्तर्गता; तेभिर् एव अभिज्ञाभिर् बोधिर् मार्गयितव्या; स मार्गयमाणो दिव्येन चक्षुषा आत्मनस् तान् कुशलान् धर्मान् पश्यति। परं च कुशलेषु धर्मेषु नियोजयति। न च तेषु कुशलेषु धर्मेषु अभिनिवेष्ठते। तत् कस्य हेतोः? तथा हि ते सर्वे कुशला धर्माः स्वभावेन शून्या। न हि शून्यताया क्वचिद् अभिनिविशते। यद् अभिनिविश्य आस्वादयेत्। निरास्वादा हि शून्यता। तद् बोधिसत्त्वो महासत्त्वः प्रज्ञापारमितायां चरन् दिव्यं चक्षुर् अभिनिर्हरति। येन दिव्येन चक्षुषा सर्वधर्माञ्च् छून्या इति पश्यति, तत् पुनर् बोधिसत्त्वो महासत्त्वस् तान् धर्मताम् आगम्य कर्म अभिनिरोपयति। यया कर्माभिनिरुप्त्या सत्त्वानान् धर्मन् देशयति। न पुनः सत्त्वं न सत्त्वप्रज्ञप्तिम् उपलभते। इत्य् अनुपलम्भयोगेन बोधिसत्त्वो महासत्त्वः अभिज्ञापारमिताम् अभिनिर्माति। याभिर् अभिज्ञाभिर् ये ऽभिज्ञाकरणीयान् धर्मान् तान् करोति। तत्र बोधिसत्त्वो महासत्त्वो दिव्येन चक्षुषा विशुद्धेन अतिक्रान्तमानुष्यकेण पूर्वस्यां दिशि दक्षिणस्यां पश्चिमायाम् उत्तरस्याम् अधस्ताद् दिशि विदिक्ष्व् ऊर्ध्वम् [**] तिर्यग् लोकधातूं पश्यति। स तत्र ऋध्या गत्वा सत्त्वानाम् अर्थं (अद्स्प्ग् इइ ११३) करोति। यदि वा दानेन यदि वा शीलेन यदि वा क्षान्त्या यदि वा वीर्येण यदि वा समाध्मा यदि वा प्रज्ञाया यदि वा सप्ततृंशता बोधिपक्ष्यैर् धर्मैः यदि वा ध्यानाप्रमाणारूप्यविमोक्षसमाधिसमापत्तिभिर् यदि वा श्रावकधर्मैर् यदि वा। प्रत्येकबुद्धधर्मैर् यदि वा बोधिसत्त्वधर्मैर् यदि वा बुद्धधर्मैस् तेषां सत्त्वानां कृत्यकरो भवति। तत्र ये सत्त्वा मत्सरिणस् तेषाम् एवन् धर्मन् देशयति। ददध्वद् दानन्, दुःखं हि दारिद्र्यं, न हि दारिद्र्येण शक्यम् आत्मनो ऽप्य् अर्थः कर्तुं। प्राग् एव परस्य, तद् यूयम् आत्मना च दुःकिता भविष्यथः परं च दुःखयिष्यथ, मा दारिद्र्येण अभिभूता अन्योन्य मांसानि खादन्तो न परिमोक्ष्यध्वे तृभ्यो ऽपायेभ्यः, ये दुःशीला सत्त्वास् तेषाम् एवन् धर्मन् देशयति। दुःखं हि भोः पुरुषा दौःशील्यं, न हि दुःशीलेन शक्यम् आत्मनो ऽप्य् अर्थः कर्तुं, प्राग् एव परस्य। दौःशील्यस्य यो विपाकः स नरका वा तिर्यग्योनिर् वा यमलोको वा, तद् यूयं तृष्व् अपायेषु प्रपतिता। आत्मानम् एव न शक्या अर्थं कर्तुं प्राग् एव परम्, तद् युष्माभिर् एकदौःशील्यस्य चित्तस्य अप्य् अवकाशो न दातव्यो, मा पश्चात् तापिनो ऽभूत्। ये सत्त्वास् परस्परं व्यापन्नचित्तास् तेषाम् एवन् धर्मन् देशयति। मा यूयम् अन्योन्यं व्यापद्यध्वं। क्षुभितचित्तानां सतां न कश्चित् कुशलो धर्मः प्रादुर्भवति, तद् युष्माकम् अन्योन्यक्षुभितचित्तानां सतां स्थानम् एतद् विद्यते। यन् नरकोपपत्तिर् भवेद् वा तिर्यग्योनिर् वा यमलोको वा, हन्त युष्माभिर् एकचित्तम् अपि न क्षोभयितव्यं, प्राग् एव अन्येषां अकुशलानां चित्तानाम् अवकाशो न दातव्यः इति। ये कुसीदास् तां वीर्ये नियोजयति, एवं यावद् ये विक्षिप्तचित्तास् तान् समाधौ नियोजयति। ये दुष्प्रज्ञास् तान् प्रज्ञायां नियोजयति। ये रागचरितास् तान् अशुभायां नियोजयति। ये द्वेषचरितास् तां मैत्र्यां नियोजयति। [ड़्। ३०१ब्] ये मोहचरितास् तां प्रतीत्यसमुत्पादे नियोजयति। ये कुमार्गे प्रस्थितास् तान् मार्गे नियोजयति। यदि वा श्रावकमार्गे यदि वा प्रत्येकबुद्धमार्गे नियोजयति। तेषाम् एवन् धर्मन् देशयति, यत्र यूयम् अभिनिविष्टास् ते धर्माः स्वभावेन शून्या, न हि स्वभावेन शून्येषु धर्मेषु शक्यम् अभिनिवेष्टुं। अनभिनिविष्टा च (अद्स्प्ग् इइ ११४) शून्यता। एवं खलु सुभूते बोधिसत्त्वो महासत्त्वः प्रज्ञापारमितायां चरन्न्  
अभिज्ञासु स्थित्वा सत्त्वानाम् अर्थं करोति। नास्ति सुभूते बोधिसत्त्वो महासत्त्वो येन शक्यम् अभिज्ञास्व् अस्थित्वा सत्त्वानां धर्मन् देशयितुं, उत्पथप्रस्थिता वा सत्त्वा मार्गम् अवतारयितुं नेदं स्थानं विद्यते। यथा सुभूते पक्षी शकुनिर् अपक्षको न शक्नोत्य् आकाशेन क्रामितुम् एवम् एव सुभूते बोधिसत्त्वो महासत्त्व अनागम्य अभिज्ञा न शक्नोति। धर्मन् देशयितुं। तस्मात् तर्हि सुभूते बोधिसत्त्वेन महासत्त्वेन प्रज्ञापारमितायां चरता अभिज्ञा अभिनिर्हर्तव्याः। स आभिर् अभिज्ञाभिर् अभिनिर्हर्ताभिर् यम् आकाङ्क्षिश्यति सत्त्वानाम् अर्थं कर्तुं तं सुखिन करिष्यति। दिव्येन चक्षुषा गङ्गानादीवालुकोपमान् लोकधातून् द्रक्ष्यति। तांश् च तत्र सत्त्वान् उपपन्नान् द्रक्ष्यति। दृष्ट्वा च तान् सत्त्वान् ऋध्या गत्वा चेतसैव चित्तं प्रज्ञास्यति, प्रज्ञाय तथैव धर्मन् देशयिष्यति। यदि वा दानकथां यदि वा यावन् नैर्यानिकीं कथां। स दिव्येन श्रोत्रधातुना उभौ शब्दौ श्रोष्यति। यदुत दिव्यांश् च मानुष्यकांश् च। तत्र ये पूर्वस्यां दिशि यावत् समन्ताद् दशसु दिक्ष्व् एकैकस्यान् दिशि गङ्गानदीवालुकोपमेषु लोकधातुषु बुद्धा भगवन्तो धर्मं देशयन्ति। स तेन दिव्येन श्रोत्रधातुना तान् धर्मान् श्रोष्यति। श्रुत्वा च तथात्वाय उद्ग्रहीष्यति। तथात्वाय उद्गृह्य अनन्यथात्वाय धर्मन् देशयिष्यति। दानकथां यावन् नैर्याणिककथां। तस्य चेतःपर्यायज्ञानं सुविशुद्धं भविष्यति। स तेन चेतःपर्यायज्ञानेन सत्त्वानां चित्तं प्रज्ञास्यति। तेषान् तथात्वाय धर्मन् देशयिष्यति। दानकथां यावन् नैर्याणिककथां। सो ऽनेकविधं पूर्वेनिवासम् अनुस्मरिष्यति अन्य आत्मनो ऽपि परस्य अपि। स तेन पूर्वेनिवासानुस्मृतिज्ञानेन एवं ज्ञास्यत्य् एवन्नामकास् ते ऽभूवन्। पौर्वकास् तथागता अर्हन्तः सम्यक्सम्बुद्धा सश्रावकास्, तत्र ये सत्त्वा पूर्वेनिवासानुस्मृत्यधिमुक्ता भविष्यन्ति। तेषां तथात्वाय धर्मन् देशयिष्यति। दानकथां यावन् नैर्याणिककथां। स ऋद्ध्या अनेकान् विविधां लोकधातूं गत्वा बुद्धां भगवतः पर्युपासिष्यते पर्युपास्य अभिज्ञानेन सत्त्वानां धर्मन् देशयिष्यति। दानकथां यावन् नैर्याणिककथां। स आस्रवक्षयज्ञानेन सुविदितेन सत्त्वानान् धर्मन् देशयिष्यति। यदि वा दानकथां यदि वा नैर्याणिककथां। एवं खलु सुभूते बोधिसत्त्वेन महासत्त्वेन प्रज्ञापारमितायां च (अद्स्प्ग् इइ ११५) रता अभिज्ञा अभिनिर्हर्तव्या। स एभिर् अभिज्ञाभिः सुपरिचिताभि यं यम् एव आत्मभावं परिगृहीतुम् आकाङ्क्षिष्यति। तं तम् एव आत्मभावं परिग्रहीस्यति। स न च तेन सुखेन वा दुःखेन वा सुमना वा दुर्मना वा भविष्यति। नैव अस्य अनुनयप्रतिघौ भविष्यथ। तद्यथापि नाम तथागतनिर्मितः [ड़्। ३०२अ] पुरुषः सर्वकृत्यानि करोति। न च तेन सुखेन वा दुःखेन वा क्लिश्यते। एवम् एव सुभूते बोधिसत्त्वेन महासत्त्वेन प्रज्ञापारमितायां चरता अभिज्ञाविक्रीडितेन भवितव्यं। यथा विक्रीडमानो बुद्धक्षेत्रं च परिशोधयिष्यति। सत्त्वांश् च परिपाचयिष्यति। न पुनः सुभूते बोधिसत्त्वेन महासत्त्वेन अपरिशोधिते बुद्धक्षेत्रे अपरिपाचितेषु सत्त्वेषु शक्यम् अनुत्तरा सम्यक्सम्बोधिर् अभिसम्बोद्धुं। तत् कस्य हेतोः? नास्ति सुभूते मार्गाङ्गविकलस्य बोधिसत्त्वस्य महासत्त्वस्य अनुत्तरा सम्यक्सम्बोधिः।  
  
(विइइ ५,१९) अथायुष्मान् सुभूतिर् भगवन्तम् एतद् अवोचत्: कतमानि भगवन् बोधिसत्त्वस्य महासत्त्वस्य मार्गाङ्गानि। यानि यानि बोधिसत्त्वो महासत्त्वः परिपूर्य अनुत्तरां सम्यक्सम्बोधिम् अभिसम्बुध्यते?  
  
एवम् उक्ते भगवान् आयुष्मन्तं सुभूतिम् एतद् अवोचत्: सर्वकुशलधर्माः सुभूते बोधिसत्त्वस्य महासत्त्वस्य मार्गाङ्गानि।  
  
आह: ते पुनर् भगवन् कतमे कुशलधर्मा मार्गाङ्गानि। यैर् अनुत्तरा सम्यक्सम्बोधिर् अभिसम्बुध्यते?  
  
भगवान् आह: प्रथमचित्तोत्पादम् उपादाय दानपारमिता कुशलो धर्मस् तत्र या अकल्पना यद् ददन् न कलप्यति। इदं दानन् अस्मै ददाम्य् अहन् ददामि इत्य् एतत् त्रयं न कल्पयति। स्वभावशुन्यताम् उपादाय, यया पारमितया आत्मना च तरति परं च तारयति संसारार्णवात्। इमे ते कुशलधर्मा बोधिसत्त्वस्य महासत्त्वस्य अनुत्तरस्या सम्यक्सम्बोधये मार्गो येन मार्गेन अतीतानागतप्रत्युत्पन्ना बोधिसत्त्वा महासत्त्वास् तीर्णास् तरन्ति तरिष्यन्ति च (अद्स्प्ग् इइ ११६) संसारार्णवात्। एवं शीलपारमिता क्षान्तिपारमिता वीर्यपारमिता समाधिपारमिता प्रज्ञापारमिता चत्वारि ध्यानानि चत्वार्य् अप्रमाणानि: चतस्रः आरूप्यसमापत्तयः चत्वारि स्मृत्युपस्थानानि चत्वारि सम्यक्प्रहाणानि। चत्वारर्द्धिपादाः पञ्चेन्द्रियाणि पञ्चबलानि सप्तबोध्यङ्गान्य् आर्याष्टाङ्गो मार्गः त्रीणि विमोक्षमुखानि। चतुर्दशशून्यता अष्टौ विमोक्षा नवानुपूर्वसमापत्तयो धारणीमुखानि समाधिमुखानि। प्रतिसंविदो यावद् अष्टादशावेणिका बुद्धधर्माः, यावन्तः केचिद् बोधिमार्गा इमे ते कुशला धर्मा ये बोधिसत्त्वेन महासत्त्वेन परिपूरयितव्या यां परिपूर्य सर्वाकारज्ञताम् अनुप्राप्नोति। याम् अनुप्राप्य धर्मचक्रं प्रवर्तयति। ((७८))  
  
  
परिवर्त ७९  
  
(विइइ ५,२०) अथायुष्मान् सुभूतिर् भगवन्तम् एतद् अवोचत्: यदि भगवन्न् इमे धर्मा बोधिसत्त्वधर्मास् तद् बुद्धधर्मास् पुनर् कतमे?  
  
भगवान् आह: यत् पुनः सुभूतिर् एवम् आह। यदि इमे धर्मा बोधिसत्त्वधर्मास् तद् बुद्धधर्माः पुनः कतम इति। इम एव सुभूते बुद्धधर्मा यदेमान् धर्मान् सर्वाकारैर् अभिसम्बुध्यते। तस्य सर्वाकारज्ञताप्राप्तस्य सर्ववासनानुसन्धिः प्रहीयते, तद् बोधिसत्त्वो महासत्त्वो ऽभिसम्बुध्यते, तथागतो ऽर्हन् सम्यक्सम्बुद्धः सर्वधर्मान् एकलक्षणसमायुक्तया प्रज्ञया अभिसम्बुद्धः, अयं विशेषो बोधिसत्त्वस्य च तथागतस्य च अर्हतः सम्यक्सम्बुद्धस्य। तद्यथापि नाम सुभूते अन्य एव प्रतिपन्नको अन्य एव फलस्तः, न च न ताव् उभाव् आर्यपुद्गलौ, एवम् एव सुभूते (अद्स्प्ग् इइ ११७) बोधिसत्त्वो महासत्त्व आनन्तर्यमार्गे [ड़्। ३०२ब्] प्रतिपन्नकस्तः, तथागतस् पुनर् अर्हन् सम्यक्सम्बुद्धः सर्वधर्मेष्व् अनन्धकारता प्राप्त, इयं सुभूते विशेसो बोधिसत्त्वस्य महासत्त्वस्य तथागतस्य च अर्हत सम्यक्सम्बुद्धस्य।  
  
अथायुष्मान् सुभूतिर् भगवन्तम् एतद् अवोचत्: यदि पुनर् भगवन्न् इमे धर्माः स्वलक्षणशून्याः, स्वलक्सणशून्येषु धर्मेषु कुतो विशेषो नानाकरणं वा उपलभ्यते? अयं नैरयिको ऽयं तैर्यग्योनिको ऽयं यमलौकिकः अयं देवो ऽयं मनुष्य अयं गोत्रभूर् अयम् अष्टमक अयं स्रोतआपन्नो ऽयं सकृदागाम्य् अयम् अनागाम्य् अयम् अर्हन्न् अयं प्रत्येकबुद्धो ऽयं बोधिसत्त्वो ऽयं तथागतो ऽर्हन् सम्यक्सम्बुद्धः। यथैव भगवन्न् इमे पुद्गला नोपलभ्यन्ते। तथैव भगवं। कर्म नोपलभ्यते। यथैव कर्म नोपलभ्यते तथैव कर्मविपाको नोपलभ्यते।  
  
एवम् उक्ते भगवान् आयुष्मन्तं सुभूतिम् एतद् अवोचत्: एवम् एतत् सुभूते एवम् एतत् तथा यथा वदसि। स्वलक्सणशून्येषु धर्मेषु न कर्म न विपाक उपलभ्यते। ये पुनः सुभूते स्वलक्षणशून्यान् धर्मान् न जानन्ति ते कर्म अभिसंस्कुर्वन्ति। दुश्चरितं वा सुचरितं वा सास्रवं वा अनास्रवं वा। ते दुश्चरितेन कर्मणा त्रिष्व् अपायेषु प्रपतन्ति। सुचरितेन देवमनुष्येषु उपपद्यन्ते। अच्छिद्रेण कर्मणा रूपधातौ वा अरूप्यधातौ वा चोपपयन्ते। तद् बोधिसत्त्वो महासत्त्वो दानपारमितायां चरन् यावद् अष्टादशस्व् आवेणिकेषु बुद्धधर्मेषु चरन्न् अच्छिद्रचारि इमान् बोधिसत्त्वधर्मान् उत्पादयति। यान् उत्पाद्य बोध्यङ्गपरिवारसहगतं वज्रोपमं समाधिं समापन्नो ऽनुत्तरां सम्यक्सम्बोधिम् अभिसम्बुध्यते। अभिसम्बुध्य सत्त्वानाम् अर्थणि करोति। यो ऽर्थ। कृतो न पुनर् विप्रणश्यति। यस्य विप्रणाशात् पञ्चगतिके संसारे प्रपतेत्।  
  
अह: किं पुनर् भगवता अनुत्तरां सम्यक्सम्बोधिम् अभिसम्बुध्य पञ्चगतिकः संसार उपलब्धः?  
  
भगवान् आह: नो हीति।  
  
आह: किं पुनस् तथागतेन कृष्णा वा शुक्ला वा अकृष्णाशुक्ला वा धर्माः उपलब्धाः?  
  
भगवान् आह: नो हीति।  
  
(अद्स्प्ग् इइ ११८)  
आह: यदि नोपलब्धा। कुतो नरका वा तिर्यग्योनिर् वा यमलोका वा प्रज्ञप्ताः कुतो देवमनुष्याः प्रज्ञप्ताः कुतः स्रोतआपन्नः सकृदागाम्य् अनागाम्य् अर्हन् प्रत्येकबुद्धः कुतो बोधिसत्त्वः कुतस् तथागतो ऽर्हन् सम्यक्सम्बुद्धः प्रज्ञप्तः?  
  
भगवान् आह: किं पुनः सुभूते एते सत्त्वा स्वलक्षणशून्यां। सर्वधर्मां जानन्ति?  
  
आह: नो हीति।  
  
भगवान् आह: यदि पुनः सुभूते सत्त्वा एवं जानीयुः स्वलक्षणशून्या धर्मा इति। तन् न बोधिसत्त्वो महासत्त्वो ऽनुत्तरस्यै सम्यक्सम्बोधये ऽसम्प्रतिष्ठमानो न सत्त्वां मोचयेत् त्रिभ्यो ऽपायेभ्यो यावत् संसारगतिभ्यः। यस्मात् तर्हि सुभूते सत्त्वा न जानन्ति स्वलक्षणशून्यान् धर्मास् ते अप्रजानन्तो न परिमुच्यन्ते पञ्चगतिकात् संसारात्। तद् बोधिसत्त्वो महासत्त्वस् तेषां बुद्धानां भगवताम् अन्तिकाच् छ्रुत्वा स्वलक्षणशून्यान् धर्मान् सत्त्वानाम् अर्थाय अनुत्तरस्यै सम्यक्सम्बोधये सम्प्रतिष्ठते। नेमे धर्मास् तथा संविद्यन्ते यथा बालपृथग्जना अभिनिविष्टा, तद् इमे सत्त्वाः असतः असंविद्यमानान् धर्मान् स्वतः कल्पयित्वा उपलभ्य: असत्त्वे सत्त्वसञ्ज्ञिनः अरूपे रूपसञ्ज्ञिन। अवेदनायां वेदनासञ्ज्ञिनः असञ्ज्ञायां सञ्ज्ञासञ्ज्ञिनः असंस्कारेषु संस्कारसञ्ज्ञिनः अविज्ञाने विज्ञानसञ्ज्ञिनः [ड़्। ३०३अ] यावद् असंस्कृतधर्मान् असतो ऽसंविद्यमाना कल्पयित्वा, विपर्यासैर् विपर्यस्तचित्ता। कायेन वाचा मनसा कर्म अभिसंस्कुर्वन्ति। ते पञ्चगतिकात् संसारान् न परिमुच्यन्ते। तद् बोधिसत्त्वो महासत्त्वः प्रज्ञापारमितायां चरं सर्वान् अन्तर्गतान् कुशलान् धर्मान् कृत्वा बोधिसत्त्वचारिकां चरति। यां चारिकां चरन्न् अनुत्तरां सम्यक्सम्बोधिम् अभिसम्बुध्यते।  
  
(विइइ ५,२१)। अभिसम्बुध्य दुःखं च दुःखसमुदयं च दुःखनिरोधं च दुःखनिरोधगामिनीं च प्रतिपादम् आचष्टे (अद्स्प्ग् इइ ११९) देशयति। प्रज्ञपयति प्रस्थापयति। विवरति विभजति उत्तानीकरोति सम्प्रकाशयति। तत्र चतुर्ष्व् आर्यसत्येषु सर्वे ऽन्तर्गता कुशला धर्मा ये केचिद् बोधिपक्ष्या धर्मायैर् बोधिपक्ष्यैर् धर्मैस् त्रयाणां रत्नानां व्यवस्थानं भवति। कतमेषां त्रयाणां? बुद्धरत्नस्य धर्मरत्नस्य सङ्घरत्नस्य, एषां त्रयाणां रत्नानां प्रादुर्भावात् सत्त्वाः परिमुच्यन्ते पञ्चगतिकात् संसारात्।  
  
अथायुष्मान् सुभूतिर् भगवन्तं एतद् अवोचत्: किं पुनर् भगवन् दुःखज्ञानेन परिनिर्वाणं भवत्य् अथ दुःखेन, समुदयज्ञानेन परिनिर्वाणं भवत्य् अथ समुदयेन, दुःखनिरोधज्ञानेन परिनिर्वाणं भवत्य् अथ दुःखनिरोधेन: मार्गज्ञानेन परिनिर्वाणं भवत्य् अथ मार्गेण।  
  
एवम् उक्ते भगवान् आयुष्मन्तं सुभूतिम् एतद् अवोचत्: न सुभूते दुःखज्ञानेन परिनिर्वाणं भवति न दुःखेन, न समुदयज्ञानेन पर्मिर्वाणं भवति। न समुदयेन। न दुःखनिरोधज्ञानेन परिनिर्वाणं भवति। न दुःखनिरोधेन। न मार्गज्ञानेन परिनिर्वाणं भवति न मार्गेण। या पुनः सुभूते चतुर्णाम् आर्यसत्यानां समता तत् परिनिर्वाणम् उक्तं मया, न पुन दुःखज्ञानेन परिनिर्वाणं भवति। न दुःखेन न समुदयज्ञानेन न समुदयेन न दुःखनिरोधज्ञानेन न दुःखनिरोधेन न मार्गज्ञानेन न मार्गेण परिनिर्वाणं भवति।  
  
आह: कतमा एषं भगवंस् चतुर्णाम् आर्यसत्यानां समता?  
  
भगवान् आह: यत्र सुभूते न दुःखं न दुःखज्ञानं न समुदयो न समुदयज्ञानं न निरोधो न निरोधज्ञानं न मार्गो न मार्गज्ञानं। यैषां चतुर्णाम् आर्यसत्यानां तथता अवितथता धर्मता। धर्मधातुर् धर्मनियामता धर्मस्थिता। यद् उत्पादाद् वा तथागतानाम् अनुत्पादाद् वा तथागतानां स्थित एव धातुर् यदुत धर्मधातुः असम्प्रमोषाय अपरिहाणाय संवर्तते। तद् बोधिसत्त्वो महासत्त्वः प्रज्ञापारमितायां चरन् सत्यानुबोधाय चरति। न च सत्यान्य् अनुबोधव्यानि।  
  
(अद्स्प्ग् इइ १२०)  
एवम् उक्ते आयुष्मान् सुभूतिर् भववन्तम् एतद् अवोचत्: कथं पुनर् भगवं बोधिसत्त्वो महासत्त्वः प्रज्ञापारमितायां चरन् सत्यानुबोधाय चरति। यथा चरं सत्यान्य् अनुबुध्यते। अभिसम्बुध्य तथात्वं प्रतिविध्यति। यथा प्रतिविध्यन् नैव श्रावकभूमौ पतति न प्रत्येकबुद्धभूमौ पतति। बोधिसत्त्वन्यामम् अवक्रामति?  
  
एवम् उक्ते भगवान् आयुष्मन्तं सुभूतिम् एतद् अवोचत्: इह सुभूते बोधिसत्त्वो महासत्त्वः प्रज्ञापारमितायां चरन् न तान् धर्मांस् तथा पश्यति। यथा पश्यं किञ्चिद् धर्मम् उपलभेत। अनुपलभमानः सर्वधर्माञ्च् छून्या इति पश्यति। सत्यपर्यापन्नांश् च असत्यपर्यापन्नाञ् च तान् सर्वान् शून्या इति पश्यति। स एवं पश्यन्न् अवक्रान्तनियामो बोधिसत्त्वो महासत्त्वो बोधिसत्त्वगोत्रभूभूमौ स्थितो भवति। स बोधिसत्त्वगोत्रभूभूमौ स्थित्वा न मूर्ध्न निपातं पतति। येन [ड़्। ३०३ब्] मूर्ध्न निपातेन श्रावकभूमौ वा प्रत्येकबुद्धभूमौ वा पतति। स इह बोधिसत्त्वगोत्रभूमौ स्थित्वा चत्वारि ध्यानान्य् उत्पादयति चत्वार्य् अप्रमाणानि चतस्रः आरूप्यसमापत्तीः। स इह शमथभूमौ स्थित्वा सर्वधर्मान् प्रविचिनोति। चत्वार्य् आर्यसत्यानि प्रतिविबुध्यति। स च दुःखञ् च परिजानाति। न च दुःखारम्बणां चित्तम् उत्पादयति। समुदयं च प्रजाहति। न च समुदयारम्बणं चित्तम् उत्पादयति। निरोधं च साक्षात्करोति। न च निरोधारम्बणं चित्तम् उत्पादयति। मार्गं च भावयति न च मार्गारम्बणं चित्तम् उत्पादयति। अन्यत्र बोधिनिम्नेन चित्तेन सर्वधर्मान् यथावत्वं पश्यति।  
  
आह: कतमा भगवन् सर्वधर्माणां यथावत्ता?  
  
भगवान् आह: शून्यता।  
  
आह: कतमा शून्यता?  
  
भगवान् आह: स्वलक्सणशून्यता। सो ऽनयैवंरूपया विपश्यनया सर्वधर्माञ्च् छून्या इति विपश्यति। न कस्यचिद् धर्मस्य स्वभावं पश्यति। यत्र भावे स्थित्वा बोधिम् अभिसम्बुध्येत।  
  
आह: एवं सति भगवन्न् अभावश् च बोधिः?  
  
भगवान् आह: एवम् एतत् सुभूते एवम् एतद्। यथा वदसि। अभावश् (अद्स्प्ग् इइ १२१) च बोधिः, सा न बुद्धैः कृता न प्रत्येकबुद्धैर् न अर्हद्भिर् नापि तैर् बोधिसत्त्वैर् महासत्त्वैर्, य इह बोधाय चरन्ति। अन्यत्र सत्त्वा न जानन्ति न पश्यन्ति यथात्वं। तद् बोधिसत्त्वो महासत्त्व प्रज्ञापारमितायां चरन्न् उपायकौशलेन सत्त्वानां धर्मं देशयति। ((७९))  
  
  
परिवर्त ८०।  
  
(विइइ ५,२२) अथायुष्मान् सुभूतिर् भगवन्तम् एतद् अवोचत्: यदि भगवन्न् अभावस्वभावा सर्वधर्मास्, ते न बुद्धै कृता न प्रत्येकबुद्धैर् न अर्हद्भिर् न अनागामिभिर् न सकृदागामिभिर् न स्रोतआपन्नैर् न प्रतिपन्नकैर् नापि तैर् बोधिसत्त्वैर् महासत्त्वैः कृता य इह बोधाय चरन्ति। तत् कुत एसान् धर्माणां नानाकरणं वा व्यवस्थानं वा प्रज्ञायते, इमे नैरयिका इमे तैर्यग्योनिका इमे यामलौकिका इमे देवा इमे मनुष्याः, अनेन वा कर्मणा नरकास् तिर्यग्योनिर् यमलोकः अनेन कर्मणा देवाः अनेन कर्मणा मनुष्याः अनेन कर्मणा ब्रह्मकायिका देवाः यावन् नैवसञ्ज्ञानासञ्ज्ञायतना देवाः। अनेन कर्मणा स्रोतआपन्नाः सकृदागाम्य् अनागाम्य् अर्हन् प्रत्येकबुद्धाः अनेन कर्मणा बोधिसत्त्वो महासत्त्वो ऽनेन कर्मणा तथागतो ऽर्हन् सम्यक्सम्बुद्धः। अभावस्य हि भगवन् न काचित् क्रिया यया क्रिया नरकं वा गच्छेत् तिर्यग्योनिं वा यमलोकं वा देवमानुष्यं वा यावन् नैवसञ्ज्ञानासञ्ज्ञायतनेषु वा देवेषु उपपद्येत। स्रोतआपत्तिफलं वा अनुप्राप्नुयात् सकृदागामिफलं वा अनागामिफलं वा अर्हत्त्वं वा प्रत्येकबोधिं वा, बोधिसत्त्वो वा महासत्त्वो बोधिमार्गे चरेत् तथागतो वा ऽर्हन् सम्यक्सम्बुद्धः सर्वाकारज्ञतां वा अनुप्राप्नुयाद् याम् अनुप्राप्य सत्त्वां संसारां मोचयेद्।  
  
भगवान् आह: एवम् एतत् सुभूते एवम् एतत् तथा यथा वदसि, अभावस्य हि सुभूते न कर्म न क्रिया न फलं। बालो हि सुभूते (अद्स्प्ग् इइ १२२) अश्रुतवान् पृथग्जनः आर्यधर्मेष्व् अकोविदः अभावस्वभावान् धर्मान् न प्रजानाति। स विपर्याससमुत्थितेन चित्तेन विविधं कर्माभिसंस्करोति। तस्य तादृश एव आत्मभावो अभिनिर्वर्तते। यदि वा नरकेषु यदि वा तिर्यग्योनौ यदि वा यमलोके यदि वा यावन् नैवसञ्ज्ञानासञ्ज्ञायतनेषु [ड़्। ३०४अ] देवेषु। यावद् अभावस्य न कर्म न क्रिया न फलं। यः पुनर् अभावः अभाव एव सः। यत् पुनर् सुभूतिर् एवम् आह। अभावस्य हि न काचित् क्रिया यया क्रियया यावत् स्रोतआपत्तिफलं वा अनुप्राप्नुयात्। सकृदागामिफलं वा अनागामिफलं वा अर्हत्त्वं वा प्रत्येकबोधिं वा, बोधिसत्त्वो वा महासत्त्वो मार्गाकारज्ञतायाञ्च् चरेत् तथागतो वार्हन् सम्यक्सम्बुद्धः सर्वाकारज्ञताम् अनुप्राप्नुयाद् इति। याम् अनुप्राप्य सत्त्वान् संसारान् मोचयेत्। तत् किं मन्यसे सुभूते न अभावो मार्गः अभावः स्रोतआपत्तिफलम् अभावः सकृदागामिफलम् अभावो ऽनागामिफलम् अभावो ऽर्हत्त्वम् अभावः प्रत्येकबोधिह्र् अभावो यावत् सर्वाकारज्ञता।  
  
आह: अभावो भगवन् मार्गः अभाव स्रोतआपत्तिफलम् अभावः सकृदागामिफलम् अभावो ऽनागामिफलम् अभावो ऽर्हत्वम् अभावः प्रत्येकबोधिर् अभावो यावत् सर्वाकारज्ञता।  
  
भगवान् आह: तत् किं मन्यसे सुभूते अभावो धर्मः अभावन् धर्मम् अनुप्राप्नोति?  
  
आह: नो भगवन्।  
  
भगवान् आह: इति हि सुभूते। यश् च अभावो यश् च मार्ग उभाव् एतौ धर्मौ न संयुक्तौ न विसंयुक्तौव् अरूपिणाव् अनिदर्शनाव् अप्रतिघाव् एकलक्षणौ यदुत अलक्सणौ, तत्र सुभूते बोधिसत्त्वो महासत्त्वः प्रज्ञापारमितायां चरन्न् उपायकौशलेन सत्त्वांश् चतुर्भिर् विपर्यासैर् अभिनिविष्टां पञ्चस्कन्धेषु अनित्ये नित्यसञ्ज्ञीनो दुःखे सुखसञ्ज्ञीनः अनात्मान्य् आत्मसञ्ज्ञिनः। अशुभे शुभसञ्ज्ञीनो भावाभिविनिष्टास् ततो भावाद् विवेचयति।  
  
(विइइ ५,२३) अथायुष्मान् सुभूतिर् भगवन्तम् एतद् अवोचत्: कच्चिद् भगवन् वस्त्व् अस्ति भूतं भावंस् तथता अवितथता यत्र स्थित्वा बालपृथग्जना वस्त्व् इत्य् अभिनिविशन्ते। भूतं भावस् तथता अवितथता। (अद्स्प्ग् इइ १२३) यदि नास्ति कथं कर्म अभिसंस्कुर्वन्ति। येन कर्मणा पञ्चगतिकात् संसारान् न परिमुच्यन्ते?  
  
भगवान् आह: नास्ति सुभूते अन्तशो बलाग्रकोटीनिक्षेपमात्रम् अपि वस्तु यत्र स्थित्वा बालपृथग्जना कर्माभिसंस्कुर्वन्ति अन्यत्र विपर्यासेन। तेन हि सुभूते उपमान् ते करिष्यामि यावद् एव अस्यैवार्थस्य भूयस्यामात्रया परिपूरये यथापण्डिताजानीयुः। तत् किं मन्यसे सुभूते कच्चित् स्वप्नदर्शिनो वस्त्व् अस्ति। यत्र स्थित्वा स्वप्नदर्शी पञ्चभिः कामगुणैः परिचारयेत्?  
  
आह: स्वप्न एव तावन् नास्ति। कुतः पुनः स्वप्नदर्शी, तत्र स्थित्वा पञ्चभिः कामगुणैः परिचारयेत्।  
  
भगवान् आह: तत् किं मन्यसे सुभूते कच्चित् पुनर् धर्मो ऽस्ति संस्कृतो वा असंस्कृतो वा सास्रवो वा अनास्रवो वा यो न स्वप्नोपमः?  
  
आह: नास्ति भगवं। कश्चिद् धर्म संस्कृतो वा असंस्कृतो वा सास्रवो वा अनास्रवो वा यो न स्वप्नोपमः।  
  
भगवान् आह: कच्चित् पुनः स्वप्ने पञ्चगतिकः संसारो ऽस्ति?  
  
आह: नो हीदं भगवन्।  
  
भगवान् आह: तत् किं मन्यसे सुभूते स्वप्ने मार्गभावना अस्ति, यां मार्गभावनाम् आगम्य न सङ्क्लिश्येत न व्यवदायेत?  
  
आह: नो हीदं भगवन्न्, अवस्तुकः स भगवन् धर्मः अप्रज्ञप्तिकः अप्रज्ञपनीयः सर्वव्याहारपदव्यञ्जनैः।  
  
भगवान् आह: तत् किं मन्यसे सुभूते यदा आदर्शमण्डले प्रतिबिम्बन् दृश्यते कच्चित् तस्य वस्त्व् अस्ति यत् कर्माभिसंस्कुर्यात् यत् कर्माभिसंस्कृत्य नरकं वा गच्छेत् तिर्यग्योनिं वा यमलोकं वा देवमनुष्यान् वा?  
  
आह: नो हीदं भगवन्न्, अवस्तुकं भगवन् प्रतिबिम्बं अन्यत्र बालानाम् उल्लापकं, तत् कुतो ऽस्य [ड़्। ३०४ब्] कर्म भविस्यति। (अद्स्प्ग् इइ १२४) यत् कर्माभिसंस्कृत्य नरकं वा गच्छेत् तिर्यग्योनिं वा यमलोकं वा। देवमनुष्यान् वा?  
  
भगवान् आह: तत् किं मन्यसे सुभूते कच्चित् तस्य मार्गभावना अस्ति। यां मार्गभावनाम् आगम्य नैव सङ्क्लिश्येत न व्यवदायेत?  
  
आह: नो हीदं भगवन्न् अवस्तुकंश् च भगवन् प्रतिबिम्बं तत् कुतो ऽस्य मार्गभावना भविष्यति। यां मार्गभावनाम् आगम्य न सङ्क्लिश्येत न व्यवदायेत।  
  
भगवान् आह: तत् किं मन्यसे सुभूते या सा प्रतिश्रुत्का वनगहनपर्वतकन्दरप्राग्भारतो निश्चरति। कच्चित् तस्या प्रतिश्रुत्काया वस्त्व् अस्ति यत् कर्माभिसंस्कुर्यात्, यत् कर्माभिसंस्कृत्य। नरकं वा गच्छेत् तिर्यग्योनिं वा यमकोकं वा?  
  
आह: नो हीदं भगवम् अवस्तुका भगवं। सा प्रतिश्रुत्का कुतस् तस्याः कर्म भविष्यति। यत् कर्माभिसंस्कृत्य नरकं वा गच्छेत् तिर्यग्योनिं वा यमलोकं वा देवमनुष्येषु वा उपपद्येत। यावन् नैवसञ्ज्ञानासञ्ज्ञायतनेषु वा देवेषु उपपद्येत।  
  
भगवान् आह: तत् किं मन्यसे सुभूते कच्चित् तस्याः प्रतिश्रुत्काया मार्गभावना अस्ति: यां मार्गभावनाम् आगम्य नैव सङ्क्लिश्येत न व्यवदायेत?  
  
आह: अत्यन्ततया भगवन् सैव प्रतिष्रुत्का नास्ति। कुतः पुनस् तस्या मार्गभावना भविष्यति। यां मार्गभावनाम् आगम्य नैव सङ्क्लिश्येत न व्यवदायेत।  
  
भगवान् आह: तत् किं मन्यसे सुभूते येयं मरीचिकायाम् अनुदके उदकसञ्ज्ञा। अनद्यां नदीसञ्ज्ञा। अनगरे नगरसञ्ज्ञा। अनुद्याने उद्यानसञ्ज्ञा तत् किं तस्यां मरीचिकाया सञ्ज्ञायां कर्म अस्ति यत् कर्माभिसंस्कृत्य नरकं वा गच्छेत् तिर्यग्योनिं वा यमलोकं वा देवमनुष्येषु वा उपपद्येत यावन् नैवसञ्ज्ञानासञ्ज्ञायतनेषु वा देवेषु उपपद्येत?  
  
आह: अत्यन्ततया भगवं मरीचिकायाम् उदकन् नास्ति। न नदी, न नगर उद्यानम् अन्यत्र सञ्ज्ञाविपर्यासश् चक्षुषो मोह। कुतस् तस्या कर्म भविष्यति। यत् कर्माभिसंस्कृत्य नरकं वा गच्छेत् तिर्यग्योनिं वा यमलोकं वा देवमनुष्येषु वा उपपद्येत। यावन् नैवसञ्ज्ञानासञ्ज्ञायतनेषु वा देवेषु उपपद्येत।  
  
भगवान् आह: तत् किं मन्यसे सुभूते कच्चित् तस्या विपर्यस्तसञ्ज्ञाया मार्गभावना अस्ति। यान् मार्गभावनाम् आगम्य नैव सङ्क्लिश्येत न व्यवदायेत?  
  
आह: न भगवन् विपर्यस्तायाः सञ्ज्ञाया मार्गभावना अस्ति। यां मार्गभावनाम् आगम्य नैव सङ्क्लिश्येत न व्यवदायेत।  
  
(अद्स्प्ग् इइ १२५)  
भगवान् आह: तत् किं मन्यसे सुभूते यां मायाकारो विविधान् मायाम् अभिनिर्मिनोति। यदि वा हस्तिकायं यदि वा अश्वकायं यदि वा बलीवर्दकायं। यदि वा पत्तिकायं। यदि वा रथकायं यदि वा स्त्रिकायं यदि वा पुरुषकायं, अपि नु तस्या मायाया वस्त्व् अस्ति। यत् कर्माभिसंस्कृत्य नरकं वा गच्छेत् तिर्यग्योनिर् वा यमलोकं वा देवमनुष्येषु वा उपपद्येत। यावन् नैवसञ्ज्ञानासञ्ज्ञायतनेषु देवेषु उपपद्येत?  
  
आह: नो हीदं भगवं, न हि तस्या मायाया वस्त्व् अस्त्य् अन्तशो बलाग्रकोटिनिक्षेपमात्रम् अपि। यत्र स्थित्वा कर्माभिसंस्कुर्यात्। यत् कर्माभिसंस्कृत्य नरकं वा गच्छेत् तिर्यग्योनिर् वा यमलोकं वा देवमनुष्येषु वा उपपद्येत। यावन् नैवसञ्ज्ञानासञ्ज्ञायतनेषु देवेषु उपपद्येत।  
  
भगवान् आह: तत् किं मन्यसे सुभूते कश्चित् तस्या मायाया मार्गभावना अस्ति। यां मार्गभावनाम् आगम्य नैव सङ्क्लिश्येत न व्यवदायेत?  
  
आह: नो हीदं भगवन्न् अवस्तुकस्य [ड़्। ३०५अ] धर्मस्य मार्गभावना कुतो भविष्यति। सङ्क्लेशो वा व्यवदानं वा?  
  
भगवान् आह: तत् किं मन्यसे सुभूते यः पुनस् तथागतो निर्मितं निर्मिणोति कच्चित् तस्य निर्मितस्य वस्त्व् अस्ति। यत् कर्माभिसंस्कृत्य नरकं वा गच्छेत् तिर्यग्योनिर् वा यमलोकं वा देवमनुष्येषु वा उपपद्येत। यावन् नैवसञ्ज्ञानासञ्ज्ञायतेनेषु देवेषु उपपद्येत?  
  
आह: नो हीदं भगवन्न् अवस्तुकः स भगवं निर्मितः।  
  
भगवान् आह: तत् किं मन्यसे सुभूते। कच्चित् तस्य निर्मितस्य मार्गभावना अस्ति। यां मार्गभावनाम् आगम्य नैव सङ्क्लिश्येत न ववदायेत?  
  
आह: नो हीदं भगवं।  
  
भगवान् आह: तत् किं मन्यसे सुभूते कश्चिद् अत्र सङ्क्लिश्यते वा व्यवदायते वा?  
  
आह: नो हीदं भगवं।  
  
भगवान् आह: यथैव सुभूते कश्चिन् न सङ्क्लिश्यते न व्यवदायते तथैव नास्ति सङ्क्लेशो न व्यवदानं। तत् कस्य हेतोर्? अहङ्कारममकारयो स्थित्वा: सत्त्वाः सङ्क्लिश्यन्ते वा व्यवदायन्ते वा, न च भूतदर्शी सङ्क्लिश्यते वा व्यवदायते वा। यथैव भूतदर्शी न सङ्क्लिश्यते न व्यवदायते तथैव नास्ति सङ्क्लेशो न व्यवदानं। ((८०))  
  
  
(अद्स्प्ग् इइ १२६)  
परिवर्त ८१।  
  
(विइइ ५,२४) अथायुष्मान् सुभूतिर् भगवन्तम् एतद् अवोचत्: भूतदर्शी भगवं न सङ्क्लिश्यते न व्यवदायते। ऽभूतदर्श्य् अपि न सङ्क्लिश्यते न व्यवदायते। तथा ह्य् अभावस्वभावाः सर्वधर्माः, अभावस्य च भगवं न सङ्क्लेशो न व्यवदानं। भावस्य अपि भगवन् न सङ्क्लेशो न व्यवदानम्, स्वभावस्य अपि भगवन् न सङ्क्लेशो न व्यवदानं। अभावस्वभावस्य अपि भगवन् न सङ्क्लेशो न व्यवदानं। तद् यद् एतद् भगवता व्यवदानं निर्दिष्टं, तत् कथम् इदं भगवन्?  
  
भगवान् आह: या एषां सर्वधर्माणां समता तन् मयोक्तं व्यवदानं?  
  
आह: सा पुनः सर्वधर्माणां समता कतमा?  
  
भगवान् आह: तथता अवितथता अनन्यतथता धर्मता धर्मधातुर् धर्मस्थितिता। धर्मनियामता भूतकोटिः यो ऽसाव् उत्पादाद् वा तथागतानाम् अनुत्पादाद् वा तथागतानां स्थित एव धर्मस्थितिताधातुर् यदुत धर्मधातुर् इदं सुभूते व्यवदानं, तत् पुनर् लोकव्यवहारेण व्यवहृयते। अनभिलाप्यं पुनस् तद् अप्रव्याहारं। सर्वगीर्घोषवाक्पथातीतं।  
  
(विइइ ५,२५) आह: यदि भगवन् सर्वधर्माः स्वप्नोपमाः प्रतिश्रुत्कोपमा। प्रतिभासोपमाः मरीच्युपमाः मायोपमा निर्मितोपमास्, तत् कथं बोधिसत्त्वो महासत्त्वः स्वप्नोपमेषु सर्वधर्मेषु प्रतिश्रुत्कोपमेषु प्रतिभासोपमेषु मरीच्युपमेषु मायोपमेषु सर्वधर्मेष्व् अवस्तुकेष्व् अद्रव्येष्व् अनुत्तरस्यै सम्यक्सम्बोधये चित्तम् उत्पादयत्य् अहं दानपारमितां परिपूरयिष्यामि। शीलपारमितां परिपूरयिष्यामि। क्षान्तिपारमितां परिपूरयिष्यामि। वीर्यपारमितां परिपूरयिष्यामि। ध्यानपारमितां परिपूरयिष्यामि। अभिज्ञापारमितां परिपूरयिष्यामि। चत्वारि ध्यानानि चत्वार्य् अप्रमाणानि। चतस्रः आरूप्यसमापत्तीश् चत्वारि स्मृत्युपस्थानानि। यावद् आर्याष्टाङ्गं मार्गं त्रीणि विमोक्षमुखानि अष्टौ विमोक्षान् नवानुपूर्वसमापत्तीन् दशतथागतबलानि। चत्वारि वैशारद्यानि चतस्रः प्रतिसंविदो महामैत्रीं महाकरुणाम् धारणीमुखानि समाधिमुखानि यावद् अष्टादशावेणिका बुद्धधर्मा। द्वातृंशन्महापुरुषलक्षणानि। अशीतिम् (अद्स्प्ग् इइ १२७) अनुव्यञ्जनानि महाभासं परिनिष्पादयति यत् त्रिसाहस्रमहासाहस्रलोकधातून् अवभासेन स्फरति, ब्रह्मस्वरतां परिनिष्पादयति। यद् एक स्वरेण [ड़्। ३०५ब्] दशदिग्लोकधातुषु यथाधिमुक्तानां सत्त्वानां चेतसैव चेतःपरिवितर्कम् अज्ञाय धर्मं देशयिष्यामि इति।  
  
भगवान् आह: तत् किं मन्यसे सुभूते न त्व् एते धर्माः स्वप्नोपमाः प्रतिश्रुत्कोपमाः प्रतिभासोपमा। मरीच्युपमाः मायोपमा निर्मितोपमाह्ये त्वया परिकीर्तिता?  
  
आह: यद्य् एते भगवन् धर्माः स्वप्नोपमाः प्रतिश्रुत्कोपमाः प्रतिभासोपमा। मरीच्युपमा मायोपमा निर्मितोपमा, तत् कथं बोधिसत्त्वो महासत्त्वः प्रज्ञापारमितायां चरति, न हि भगवन् स्वप्नो भूतो न यावन् निर्मितः। न हि भगवन्न् अभूतेन शक्यं दानपारमितायां चरता शीलपारमितायां क्षान्तिपारमितायां वीर्यपारमितायां ध्यानपारमितायां। प्रज्ञापारमितायां यावद् अस्तादशस्व् आवेणिकेषु बुद्धधर्मेषु चरता अनुत्तरा सम्यक्सम्बोधिर् अभिसम्बोद्धुं।  
  
भगवान् आह: एवम् एतत् सुभूते एवम् एतत्। न ह्य् अभूतेन शक्यं दानपारमितायां चरता। शीलपारमितायां क्षान्तिपारमितायां वीर्यपारमितायां ध्यानपारमितायां प्रज्ञापारमितायां। यावद् अष्टादशस्व् आवेणिकेषु बुद्धधर्मेषु चरता अनुत्तरा सम्यक्सम्बोधिर् अभिसम्बोद्धुं। सर्व एते धर्मा अभिसंस्कृता अभिसञ्चेतयिता। न हि शक्यम् अभिसणिष्कृतैर् अभिसञ्चेतयितैर् धर्मैः सर्वाकारज्ञताम् (अद्स्प्ग् इइ १२८) अनुप्राप्तुं। अपि तु खलु सुभूते सर्व एते धर्मा मार्गाहरणताय संवर्तन्ते मार्गोत्पादाय न पुन फलस्य अधिगमाय, य एषां धर्माणाम् अनुत्पाद अप्रादुर्भाव अलक्षणो ऽपि सः। तद् बोधिसत्त्वो महासत्त्व प्रथमचित्तोत्पादम् उपादाय यावत् तम् एव कुशलन् धर्मम् आरभते। यदि वा दानपारमितां यदि वा शीलपारमितां यदि वा क्षान्तिपारमितां। यदि वा वीर्यपारमितां यदि वा ध्यानपारमितां यदि वा प्रज्ञापारमितां यदि वा ध्यानानि यदि वा अप्रमाणानि यदि वा आरूप्यसमापत्तीर् यदि वा स्मृत्युपस्थानानि यावन् मार्गं। यदि वा आध्यात्मशून्यतां यावद् अभावस्वभावशून्यतां। यदि वा विमोक्षा नवानुपूर्वसमापत्ती यदि वा यावद् आवेणिकबुद्धधर्मान्। तत् सर्वं मायागतम् इति जानाति। न शक्यम् इमान् धर्मान् अपरिपूर्य दानपारमितां शीलपारमितां क्षान्तिपारमितां वीर्यपारमितां ध्यानपारमितां प्रज्ञापारमितां यावद् अष्टादशावेणिकान् बुद्धधर्मान् अपरिपूर्य सत्त्वान् परिपाचयितुं। तद् बोधिसत्त्वो महासत्त्व प्रज्ञापारमितायां चरन् यं यम् एव कुशलन् धर्मम् आरभते सर्वं तं स्वप्नोपमं जानाति। यावन् निर्मितोपमं जानाति। स प्रज्ञापारमितायां चरन् यावत् सर्वाकारज्ञतां स्वप्नोपमां जानाति। यावन् निर्मितोपमां जानाति। ते सर्वसत्त्वा स्वप्ने चरन्ति इति जानाति। यावन् निर्मिते चरन्ति इति जानाति। तद् बोधिसत्त्वो महासत्त्व प्रज्ञापारमितायाञ् चरन्। स्वप्नोपमान् धर्मान् अभावतो गृह्णाति। यावन् गृहीत्वा सर्वाकारज्ञताम् अनुप्राप्नोति। यावन् निर्मितोपमान् धर्मान् अभावतो गृह्णाति। यावन् गृहीत्वा सर्वाकारज्ञताम् अनुप्राप्नोति। अग्राह्या च प्रज्ञापारमिता। अग्राह्या यावद् अष्टादशावेणिका बुद्धधर्माः। तद् बोधिसत्त्वो महासत्त्व अग्राह्याः सर्वधर्मा इति विदित्वा अनुत्तरां सम्यक्सम्बोधिं प्रार्थयति। तत् कस्य हेतोः? तथा ह्य् अग्राह्याः सर्वधर्मा अवस्तुकाः स्वप्नोपमाः यावन् निर्मितोपमा, न च अग्राह्येण। [ड़्। ३०६अ] धर्मेण अग्राह्यो धर्मः शक्यम् अनुप्राप्तुं, अन्यत्र सत्त्वा इमान् धर्मान् न जानन्ति न पश्यन्ति। (अद्स्प्ग् इइ १२९) तद् बोधिसत्त्वो महासत्त्व सर्वसत्त्वानाम् अर्थाय अनुत्तरस्यै सम्यक्सम्बोधये सम्प्रतिष्ठते, स च प्रथमचित्तोत्पादम् उपादाय यद् दानं ददाति। तत् सर्वसत्त्वानां कृते। यच् छीलं रक्षति यां क्षान्तिं भावयति यन् वीर्यम् आरभते यद् ध्यानं समापद्यते यां प्रज्ञां भावयति तत् सर्वसत्त्वानां कृते, न पुनर् आत्मार्थं, न च बोधिसत्त्वो महासत्त्वो ऽन्यस्य कृते ऽनुत्तरस्यै सम्यक्सम्बोधये सम्प्रतिष्ठते ऽन्यत्र सर्वसत्त्वानां कृते, स प्रज्ञापारमितायां चरन् ये असत्त्वे सत्त्वसञ्ज्ञया स्थितास् अनात्मान्य् आत्मसञ्ज्ञया स्थिता एवं जन्तुमनुजमानवपोषपुद्गलकारककारापकसमुत्थापकवेदकवेदयित्रिषु। यावद् अजानके जानकसञ्ज्ञया स्थिता अपश्यके पश्यकसञ्ज्ञया स्थितास् तां विपर्यासान् विवेचयति। विपर्यासाद् विवेच्य। अमृते धातौ प्रतिष्ट्ःआपयति। यत्र प्रतिष्ठापितानां नेमे समुदाचाराः प्रवर्तन्ते। आत्मसञ्ज्ञा यावत् कारककारापकसञ्ज्ञा वा, स सर्वाणि इमानि निमिञ्जितमन्यितस्पन्दितप्रपञ्चितानि त्यक्त्वा अमन्यमानेन चेतसा बहुलम् उपसम्पद्य विहरति। अनेन सुभूते उपायेन बोधिसत्त्वो महासत्त्वः प्रज्ञापारमितायां चरन्न् आत्मना च न क्वचिद् धर्मे ऽभिनिविशते। सर्वसत्त्वांश् च अनभिनिवेशे प्रतिष्ठापयति। लोकव्यवहारेण। न पुन परमार्थेन।  
  
आह: यो भगवंस् तथागतेन धर्मो ऽभिसम्बुद्धः, किं पुनः स लोकव्यवहारेण अभिसम्बुद्धः उतः परमार्थेन?  
  
भगवान् आह: लोकव्यवहारेण व्यवहृयते। अयं तथागतेन धर्मो ऽभिसम्बुद्ध इति। न पुनर् अत्र कश्चिल् लभ्यते। अयन् धर्मो ऽनेन धर्मेण अभिसम्बुद्ध इति। तत् कस्य हेतोर्? उपलम्भो ह्य् एष यदुत अनेन धर्मेण अयन् धर्मो ऽभिसम्बुद्ध इति। न च द्वयेन काचित् प्राप्तिर् न अभिसमय।  
  
आह: यदि भगवन् न द्वयेन प्राप्तिर् अभिसमयश् च, किं पुनर् अद्वयेन प्राप्तिर् अभिसमयश् च?  
  
भगवान् आह: न द्वयेन प्राप्तिर् न अभिसमयो न अद्वयेन प्राप्तिर् अभिसमयश् च, यथैवात्र प्राप्तिर् अभिसमयश् च। यत्र न द्वयं न अद्वयं। तत् कस्य हेतोः? प्रपञ्च एष यदैष प्राप्तिर् एसो ऽभिसमय। न च धर्मसमतायां प्रपञ्चो ऽस्ति। निष्प्रपञ्च हि धर्मता।  
  
(अद्स्प्ग् इइ १३०)  
आह: अभावस्वभावानां भगवन् सर्वधर्माणां का धर्मसमता?  
  
भगवान् आह: एषैवात्र धर्मसमता यत्र न भावो न अभावो न स्वभावो न परिकीर्तना, न धर्मसमता परिकीर्त्यते, न च अन्यः कश्चिद् धर्म उपलभ्यते धर्मसमतायां। स्थापयित्वा सर्वधर्मव्यतिवृत्ता धर्मसमता, अगतिर् अविषयो धर्मसमता। कस्यचिद् बालस्य वा आर्यस्य वा।  
  
आह: किं पुनर् भगवं धर्मसमता। तथागतस्य अप्य् अविषयः?  
  
भगवान् आह: अविषयः सुभूते। धर्मसमता। सर्वार्याणां स्रोतआपन्नानां वा सकृदागामिनां वा अनागामिनां वा। अर्हतां वा। प्रत्येकबुद्धानां वा बोधिसत्त्वानां [ड़्। ३०६ब्] वा तथागतस्य अप्य् अविषय।  
  
आह: न पुनर् भगवं सर्वधर्मविषयवशवर्त्ती तथागतो ऽर्हन् सम्यक्सम्बुद्धः?  
  
भगवान् आह: स्यात् सर्वधर्मविषयवशवर्त्ती तथागतो ऽर्हन् सम्यक्सम्बुद्धो, यद्य् अन्या धर्मसमता स्याद् अन्यस् तथागतो ऽर्हन् सम्यक्सम्बुद्धो, या च सुभूते पृथग्जनानां धर्मसमता या च स्रोतआपन्नानां या च सकृदागामिनां या च अनागामिनां या च अर्हतां या च प्रत्येकबुद्धानां या च बोधिसत्त्वानां या च तथागतानाम् धर्मसमता एकसमता सा, समतायांश् च न किञ्चिन् नानाकरणं, या च पृथग्जनानां समता या च सर्वार्याणां समता एकसमता सा, नैकसमतायां द्वयम् अस्त्य् अयं पृथग्जनो ऽयं यावत् तथागतो ऽर्हन् सम्यक्सम्बुद्ध इति। सर्व एते धर्मा। समतायां नोपलभ्यन्ते।  
  
आह: यदि भगवन् सर्वधर्मसमतायां सर्व एते धर्मा नोपलभ्यन्ते। अयं पृथग्जनो ऽयं स्रोतआपन्नो ऽयं सकृदागाम्य् अयम् अनागाम्य् अयम् अर्हन्न् अयं प्रत्येकबुद्धः अयं बोधिसत्त्वो ऽयं तथागतो ऽर्हन् सम्यक्सम्बुद्धः। एवं सत्य् अविशेषो भविष्यति। पृथग्जनानां स्रोतआपन्नानां च सकृदागामिनां च अनागामिनां च अर्हतां च प्रत्येकबुद्धानां च बोधिसत्त्वानां च तथागतानां च अर्हतां सम्यक्सम्बुद्धानां।  
  
भगवान् आह: एवम् एत सुभूते एवम् एतद्। अविशेषः सर्वधर्मसमतायां (अद्स्प्ग् इइ १३१) पृथग्जनानां यावत् तथागतानां च अर्हतां सम्यक्सम्बुद्धानां।  
  
आह: यदि भगवन्न् अविशेषः पृथग्जनानां यावत् तथागतानां च अर्हतां सम्यक्सम्बुद्धानां, तत् कुत एषां भगवंस् त्रयाणां रत्नानां लोके प्रादुर्भावो भवति। बुद्धरत्मस्य धर्मरत्नस्य सङ्घरत्नस्य?  
  
भगवान् आह: तत् किं मन्यसे सुभूते अन्यद् बुद्धरत्नम् अन्यद् धर्मरत्नम् अन्यत् सङ्घरत्नम् अन्या धर्मसमता?  
  
आह: यथा अहं भगवतो भाषितस्य अर्थम् आजानामि न अन्यद् बुद्धरत्नम् अन्यद् धर्मरत्नम् अन्यत् सङ्घरत्नम् अन्या धर्मसमता। यद् एव भगवं बुद्धरत्नं यद् एव धर्मरत्नं यद् एव सङ्घरत्नं सैव धर्मसमता, सर्व एते धर्मा न संयुक्ता न विसंयुक्ता अरूपिणो ऽनिदर्शना अप्रतिघा एकलक्सणा। यदुत अलक्षणास्, तत् पुनर् कथं भगवन् एषाम् अलक्षणानां धर्माणां व्यवस्थानं करोत्य् अयं पृथग्जनो अयं स्रोतआपन्नः अयं सकृदागामी अयम् अनागामी अयम् अर्हन्न् अयं प्रत्येकबुद्धः अयं बोधिसत्त्वो ऽयं तथागतो ऽर्हन् सम्यक्सम्बुद्धः?  
  
भगवान् आह: एवम् एतत् सुभूते एवम् एतत्, तथागतस्यैष विषयः तथागतस्यैष पुरुषकारो यद् अलक्सणानां धर्माणां व्यवस्थानं करोति। तत् किं मन्यसे सुभूते यदि तथागतो ऽर्हन् सम्यक्सम्बुद्धो बोधिं न अभिसम्भोत्स्यत। अनभिसम्बुध्य धर्माणां व्यवस्थानं नाकरिष्याद्, अपि नु नरका वा प्रज्ञास्यन्ते तिर्यग्योनिर् वा यमलोक वा। देवा वा मनुष्या वा। चातुर्महाराजकायिका वा यावत् परनिर्मितवशवर्त्तिनो वा ब्रह्मकायिका वा यावन् नैवसञ्ज्ञानासञ्ज्ञायतनसमापत्तिर् वा स्मृत्युपस्थानानि वा यावद् आर्याष्टाङ्गो मार्गः त्रीणि विमोक्षमुखान्य् अष्टौ विमोक्षा नवानुपूर्वसमापत्तय अध्यात्मशून्यता बहिर्धाशून्यता। अध्यात्मबहिर्धाशून्यता यावत् स्वलक्षणशून्यता यावद् अष्टादशावेणिका बुद्धधर्माः प्रज्ञास्यन्ते?  
  
आह: नो प्रज्ञास्यन्ते भगवन्। [ड़्। ३०७अ]  
  
(अद्स्प्ग् इइ १३२)  
भगवान् आह: तस्मात् तर्हि सुभूते तथागतस्यैष पुरुषकारो यो धर्मसमताया च न चलति धर्माणां च व्यवस्थानं करोति।  
  
आह: किं पुनर् भगवं यथा चैव तथागतो धर्मसमतायाश् च न चलति। तथैव पृथग्जना न चलन्ति। तथैव स्रोतआपन्ना न चलन्ति। तथैव यावत् प्रत्येकबुद्धा न चलन्ति। तथैव यावद् बोधिसत्त्वा न चलन्ति।  
  
भगवान् आह: एवम् एतत् सुभूते एवम् एतत्। सर्वधर्मा सुभूते धर्मसमताया न चलन्ति। न विवन्तन्ते। तत् कस्य हेतोः? यैव तथागतानाम् अर्हतां सम्यक्सम्बुद्धानां तथता अवितथता अनन्यतथता धर्मता धर्मधातुर् धर्मस्थितिता धर्मनियामता भूतकोटिर्, सैव बालपृथग्जनानां तथता यावद् भूतकोटिर्, सैव श्रद्धानुसारिणां धर्मानुषारिणाम् अष्टमकानां स्रोतआपन्नानां यावद् बोधिसत्त्वानां महासत्त्वानां तथता यावद् भूतकोटिर्। सर्व एते धर्मा धर्मसमतां न व्यतिवर्त्तन्ते। तत् कस्य हेतोः? तथा हि या तेषां तथता यावद् भूतकोटि नान्या तेषां धर्मसमताया।  
  
आह: यदि भगवन् यैव धर्मसमता पृथग्जनानां सैव स्रोतआपन्नानां सकृदागामिनाम् अनागामिनाम् अर्हतां प्रत्येकबुद्धानां बोधिसत्त्वानां सैव धर्मसमता तथागतानाम् अर्हतां सम्यक्सम्बुद्धानां, य इमे भगवं विलक्षणास् धर्मास् तद्यथेदं रूपं वेदना सञ्ज्ञा संस्कारा विज्ञानं, अन्या रूपस्य धर्मता अन्या वेदनाया अन्या सञ्ज्ञाया अन्या संस्काराणाम् अन्या विज्ञानस्य अन्या चक्षुषो धर्मता अन्या स्रोत्रस्य अन्या घ्राणस्य अन्या जिव्हाया अन्या कायस्य अन्या मनसः, अन्या पृथिवीधातोर् अन्या अब्धातोर् अन्या तेजोधातोर् अन्या वायुधातोर् अन्या आकाशधातोर् अन्या विज्ञानधातोर् अन्या रागस्य धर्मता अन्या द्वेषस्य अन्या मोहस्य अन्या दृष्टिकृतानाम् अन्या ध्यानानाम् अन्या अप्रमाणानाम् अन्या आरूप्यसमापत्तीनाम् अन्या स्मृत्युपस्थानानाम् अन्या यावद् आर्याष्टाङ्गस्य मार्गस्य अन्या शून्यताया अन्या आनिमित्तस्य अन्या अप्रणिहितस्य अन्या आध्यात्मशून्यताया अन्या यावद् अभावस्वभावशून्यताया अन्या विमोक्षाणाम् अन्या अनुपूर्वसमापत्तीनाम् अन्या बलानाम् अन्या वैशारद्यानाम् अन्या प्रतिसंविदाम् अन्या महामैत्र्याम् अन्या महाकरुणाया अन्या आवेणिकबुद्धधर्माणां (अद्स्प्ग् इइ १३३) धर्मता अन्या संस्कृतधातोर् अन्या असंस्कृतधातोर् धर्मता, कथं भगवन्न् एवं विलक्सणानां धर्माणां धर्मता एकलक्षणा भवति? कथं पुनर् धर्माणां व्यवस्थानं भवति? कुत्र व्यवस्थाय बोधिसत्त्वो महासत्त्व प्रज्ञापारमितायां चरन् धर्माणां नानात्वं करोति? न च अकृत्वा धर्मनानात्वं शक्यं बोधिसत्त्वेन महासत्त्वेन प्रज्ञापारमितायां चरितुं। कथं च प्रज्ञापारमितायां चरन् बोधिसत्त्वो महासत्त्वो भूमेर् भूमिं सङ्क्रामति न्यामं च अवक्रामति। यया न्यामावक्रन्त्या श्रावकप्रत्येकबुद्धभूमी अतिक्रामति। अतिक्रम्य अभिज्ञा परिपूरयति। याभिर् अभिज्ञाभिर् विक्रीडमानो दानपारमितां परिपूरयेच् छीलपारमितां क्षान्तिपारमितां वीर्यपारमितां समाधिपारमितां परिपूरयेद् विक्रीडन् बुद्धक्षेत्राद् बुद्धक्षेत्रं सङ्क्रामति बुद्धान् भगवतः पर्युपासिनः, तेषु च कुशलमूलम् अवरोपयति। येन कुशलमूलेन सर्वसत्त्वान् परिपाचयति। बुद्धक्षेत्रं च परिगृह्णाति।  
  
एवम् उक्ते भगवान् आयुष्मन्तं सुभूतिम् एतद् अवोचत्: यत् पुनः सुभूतिर् एवम् आह। यदि यैव सर्वधर्माणां समता सैव पृथग्जनानां धर्मसमता सैव स्रोतआपन्नानां धर्मसमता यावत् सैव तथागतानाम् अर्हतां सम्यक्सम्बुद्धानां धर्मसमता। विलक्सणानां धर्माणां धर्मसमता कथम् एकलक्षणा युक्तेति? तत् किं मन्यसे सुभूते या रूपस्य [ड़्। ३०७ब्] धर्मता ननु शून्यतैव सा। या तथागतानां धर्मता ननु शून्यतैव सा?  
  
आह: शून्यतैव भगवं।  
  
भगवान् आह: तत् किं मन्यसे सुभूते शून्यतायां विलक्षणा धर्मा उपलभ्यन्ते, यत् रूपस्य विलक्सणं वेदनाया सञ्ज्ञाया यत् संस्काराणां यद् विज्ञानस्य यावद् यत् तथागतस्य लक्षणं?  
  
आह: नो भगवं।  
  
भगवान् आह: तद् अनेन ते सुभूते पर्यायेणैवं वेदितव्यं। या धर्माणां धर्मता तत्र न पृथग्जना नान्यत्र पृथग्जनेन। यावन् न तथागतो नान्यत्र तथागतेन।  
  
(विइइ ५,२६) आह: किं पुनर् एषा धर्मता संस्कृता अथ असंस्कृता?  
  
भगवान् आह: न संस्कृता न असंस्कृता, न च संस्कृत। व्यतिरिकेण (अद्स्प्ग् इइ १३४) असंस्कृतं लभ्यते। न च असंस्कृतव्यतिरिकेण संस्कृतम् उपलभ्यते। इति हि सुभूते यश् च संस्कृतधातुर् यश् च असंस्कृतधातुर् उभाव् एतौ धर्मौ न संयुक्तौ न विसंयुक्ताव् अरूपिणाव् निदर्शनाव् अप्रतिघाव् एकलक्षणौ यदुत अलक्षणौ, तत् पुनस् तथागतो लोकव्यवहारेण व्याहारति। न पुनः परमार्थेन। न च परमार्थे कश्चित् कायसंस्कारो वाक्संस्कारो वा मनःसंस्कारो वा। न च अन्यत्र कायसंस्कारान् न अन्यत्र वाक्संस्कारान् न अन्यत्र मनःसंस्कारात् परमार्थ उपलभ्यते। यैषान् धर्माणां संस्कृत असंस्कृतानां समता स परमार्थः, तद् बोधिसत्त्वो महासत्त्व प्रज्ञापारमितायां चरन् परमार्था च न चलति। बोधिसत्त्वकार्यं च करोति। ((८१))  
  
  
परिवर्त ८२।  
  
अथायुष्मान् सुभूतिर् भगवन्तम् एतद् अवोचत्: यदि भगवं सर्वधर्मसमता प्रकृतिशून्या, तन् न कस्यचिद् धर्मस्य किञ्चित् करोति। आकिञ्चनेषु वा निष्किञ्चनेषु वा धर्मेषु कथं बोधिसत्त्वो महासत्त्वः प्रज्ञापारमितायां चरन् परमार्थाच् च न चलति। सर्वसत्त्वानां च कार्यं करोति। दानेन प्रियवचनेन अर्थक्रियया समानार्थतया च?  
  
भगवान् आह: एवम् एतत् सुभूते एवम् एतत् तथा यथा भाषसे। यच् छून्यता न सा कस्यचित् किञ्चित् करोति। नाकिञ्चित्। यदि सुभूते ये ते सत्त्वाः स्वयम् एव शून्यतां जानीयुर् नेयन् तथागतस्य तथागतवृषभिता भवेत्। यच् छून्यतायाश् च न चलति। सत्त्वांश् च आत्मसञ्ज्ञाया विवेचयति विवेच्य शून्यताया मोचयति संसारात्। एवं सत्त्वसञ्ज्ञाया यावत् कारकसञ्ज्ञाया रूपसञ्ज्ञाया यावद् विज्ञानसञ्ज्ञाया चक्षुःसञ्ज्ञाया यावन् मनःसञ्ज्ञाया पृथिवीधातुसञ्ज्ञाया यावद् विज्ञानधातुसञ्ज्ञाया संस्कृतधातुसञ्ज्ञाया विवेचयति। विवेच्य असंस्कृतधातौ प्रतिष्ठापयति। स च असंस्कृतधातुः शून्यः।  
  
(अद्स्प्ग् इइ १३५)  
(विइइ ५,२७) आह: केन शून्यः?  
  
भगवान् आह: सर्वसञ्ज्ञाभिः शून्यः। अपि तु खलु सुभूते यो निर्मितो ऽन्यन् निर्मितं निर्मीयेत अपि नु तस्य किञ्चिद् वस्त्व् अस्ति यन् न शून्यता?  
  
आह: नो हीदं भगवं यन् न निर्मितस्य। किञ्चिद् वस्त्व् अस्ति यन् न शून्यता। या च शून्यता यश् च निर्मित उभाव् एतौ धर्मौ न संयुक्तौ न विसंयुक्ताव् उभाव् एतौ शून्यताया शून्यौ। तत् किं विनिगूहितम् इयं शून्यता अयं निर्मितः। तत् कस्य हेतोः? तथाप्य् उभयम् एतच् छून्यतायां नोपलभ्यन्ते इयं शून्यता अयं निर्मित इति।  
  
भगवान् आह: नास्ति सुभूते रूपं वा वेदना वा सञ्ज्ञा वा संस्कारा वा विज्ञानं वा यावन् निर्मितं। यन् न अनिर्मितं।  
  
आह: यदि भगवन्न् इमे लौकिका धर्मा निर्मिता, अपि न्व् इमे लोकोत्तरा धर्माः निर्मिता यदुत चत्वारि स्मृत्युपस्थानानि चत्वान् सम्यक्प्रहाणानि। चत्वारर्धिपादा। पञ्चेन्द्रियाणि पञ्चबलानि। [ड़्। ३०८अ] ॥। त्रीणि विमोक्षमुखानि दशतथागतबलानि चत्वारि वैशारद्यानि चतस्रः प्रतिसंविदो महामैत्री महाकरुणाम् अष्टादशावेणिक बुद्धधर्मा, तेषां च फलं येन तेषां पुद्गलानां प्रज्ञप्तिः, स्रोतआपन्नः सकृदागाम्य् अनागाम्य् अर्हन् प्रत्येकबुद्धःस् तथागतो ऽर्हन् सम्यक्सम्बुद्धः अपि न्व् इमे धर्मा निर्मिता?  
  
भगवान् आह: यत् पुनः सुभूते सर्वधर्मा निर्मिता, तत्र कश्चिच् छ्रावक निर्मितः कश्चित् प्रत्येकबुद्ध निर्मितः कश्चिद् बोधिसत्त्व निर्मितः कश्चित् तथागत निर्मितः कश्चित् क्लेश निर्मितः (अद्स्प्ग् इइ १३६) कश्चित् कर्म निर्मितः, अनेन सुभूते पर्यायेण सर्वधर्मा निर्मितोपमा।  
  
आह: यत् पुनर् इदं भगवन् प्रहाणं। स्रोतआपत्तिफलं यावद् अर्हत्त्वं, अपि न्व् एते धर्मा। निर्मिताः, प्रत्येकबुद्धभूमिर् वा बुद्धभूमिर् वा सर्ववासनानुसन्धिप्रहाणां। अपि न्व् एते धर्मा निर्मिता?  
  
भगवान् आह: केचित् सुभूते धर्मा, उट्ठापिता वा निरोधिता वा, सर्वे ऽते निर्मिता।  
  
आह: कतमो भगवन् धर्मो यो न निर्मितः?  
  
भगवान् आह: यस्य नोत्पादो न निरोधः स न निर्मितः।  
  
आह: स पुनः कतमः?  
  
भगवान् आह: असम्मोषधर्मनिर्वाणसमयं धर्मो न निर्मितः।  
  
आह: यत् पुनर् भगवतोक्तं शून्यतायाश् च न चलति। न च द्वयेनोपलभ्यते न च कश्चिद् धर्मो यो न शून्यता। तस्माद् भगवन्न् असम्मोषधर्मनिर्वाणं निर्मितं भविष्यति।  
  
भगवान् आह: एवम् एतत् सुभूते एवम् एतत्, सर्वधर्माः सुभूते स्वभावशून्याः, ते न श्रावकैः कृता न प्रत्येकबुद्धैर् न बोधिसत्त्वैर् महासत्त्वैर् न तथागतैर् अर्हद्भिः सम्यक्सम्बुद्धैः कृताः, या च स्वलक्षणशून्यता तन् निर्वाणं।  
  
सुभूतिर् आह: आदिकर्मिको भगवं पुद्गलः कथम् अववदितव्यः कथम् अनुशातिव्यः यत् स्वभावशून्यतां जानीयात्?  
  
भगवान् आह: किं पुनः सुभूते पूर्वं भावो ऽभूत् पश्चाद् अभावो भविष्यति इति। नात्र सुभूते भावो न अभावो न स्वभावो न परभावः। कुत एव स्वभावशून्यता भविष्यति?  
॥ प्रज्ञापारमितायाम् अकोप्यधर्मतानिर्देशपरिवर्तः द्व्याशीतमः समाप्तः ॥  
  
  
  
