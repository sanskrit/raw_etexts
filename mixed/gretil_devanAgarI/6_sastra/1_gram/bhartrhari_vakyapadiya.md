---
title: 'Bhartrhari: Vakyapadiya'

---
## Intro
  
  
  
  
Bhartrhari: Vakyapadiya  
  
  
  
  
Bhartrhari: Vakyapadiya  
  
  
Input by Yves Ramseier  
  
  
  
  
  
TEXT WITH PADA MARKERS  
  
  
  
  
  


## पाठः
  
  
  
  
  
  
पद मर्केर्स्  
  
ड़ोर् अ ड़ोउर्-पद वेर्से:  
॥॥॥॥  $ ॥॥॥॥  &  
॥॥॥॥  % ॥॥॥॥  ॥  
  
ड़ोर् अ सिx-पद वेर्से:  
॥॥॥॥  $ ॥॥॥॥  &  
॥॥॥॥  % ॥॥॥॥  \  
॥॥॥॥  # ॥॥॥॥  ॥  
  
  
  
  
  
१स्त् काण्ड  
अनादिनिधनम् ब्रह्म  $ शब्दतत्त्वं यद् अक्षरम्  &  
विवर्तते ऽर्थभावेन  % प्रक्रिया जगतो यतः  ॥ ब्वक्य्_१।१ ॥  
एकम् एव यद् आम्नातं  $ भिन्नशक्तिव्यपाश्रयात्  &  
अपृथक्त्वे ऽपि शक्तिभ्यः  % पृथक्त्वेनेव वर्तते  ॥ ब्वक्य्_१।२ ॥  
अध्याहितकलां यस्य  $ कालशक्तिम् उपाश्रिताः  &  
जन्मादयो विकाराः षड्  % भावभेदस्य योनयः  ॥ ब्वक्य्_१।३ ॥  
एकस्य सर्वबीजस्य  $ यस्य चेयम् अनेकधा  &  
भोक्तृभोक्तव्यरूपेण  % भोगरूपेण च स्थितिः  ॥ ब्वक्य्_१।४ ॥  
प्राप्त्युपायो ऽनुकारश् च  $ तस्य वेदो महर्षिभिः  &  
एको ऽप्य् अनेकवर्त्मेव  % समाम्नातः पृथक् पृथक्  ॥ ब्वक्य्_१।५ ॥  
भेदानां बहुमार्गत्वं  $ कर्मण्य् एकत्र चाण्गता  &  
शब्दानां यतशक्तित्वं  % तस्य शाखासु दृष्यते  ॥ ब्वक्य्_१।६ ॥  
स्मृतयो बहुरूपास् च  $ दृष्टादृष्टप्रयोजनाः  &  
तम् एवाश्रित्य लिङ्गेभ्यो  % वेदविद्भिः प्रकल्पिताः  ॥ ब्वक्य्_१।७ ॥  
तस्यार्थवादरूपाणि  $ निश्रिताः स्वविकल्पजाः  &  
एकत्विनां द्वैतिनां च  % प्रवादा बहुधागता  ॥ ब्वक्य्_१।८ ॥  
सत्या विसुद्धिस् तत्रोक्ता  $ विद्यैवेकपदागमा  &  
युक्ता प्रणवरूपेण  % सर्ववादाविरोधिना  ॥ ब्वक्य्_१।९ ॥  
विधातुस् तस्य लोकानाम्  $ अङ्गोपाङ्गनिबन्धनाः  &  
विद्याभेदाः प्रतायन्ते  % ज्नानसंस्कारहेतवः  ॥ ब्वक्य्_१।१० ॥  
आसन्नं ब्रह्मणस् तस्य  $ तपसाम् उत्तमं तपः  &  
प्रथमं छन्दसाम् अङ्गम्  % आहुर् व्याकरणं बुधाः  ॥ ब्वक्य्_१।११ ॥  
प्राप्तरूपविभागाया  $ यो वाचः परमो रसः  &  
यत् तत् पुण्यतमं ज्योतिस्  % तस्य मार्गो ऽयम् आन्जसस्ः  ॥ ब्वक्य्_१।१२ ॥  
अर्थप्रवृत्तितत्त्वानां  $ शब्दा एव निबन्धनम्  &  
तत्त्वावबोद्जः शब्दानं  % नास्ति व्याकरणाद् ऋते  ॥ ब्वक्य्_१।१३ ॥  
तद् द्वारम् अपवर्गस्य  $ वाङ्मलानां चिकित्सितम्  &  
पवित्रं सर्वविद्यानाम्  % अधिविद्यं प्रकासते  ॥ ब्वक्य्_१।१४ ॥  
यथार्थजातयः सर्वाः  $ सबाकृतिनिबन्धनाः  &  
तथैव लोके विद्यानाम्  % एसा विद्या परायनम्  ॥ ब्वक्य्_१।१५ ॥  
इदम् आद्यं पदस्थानं  $ सिद्धिसोपानपर्वणाम्  &  
इयं सा मोक्षमाणानाम्  % अजिह्मा राजपद्धतिः  ॥ ब्वक्य्_१।१६ ॥  
अत्रातीतविपर्यासः  $ केवलाम् अनुपस्यति  &  
छन्दस्यस् छन्दसां योनिम्  % आत्मा छन्दोमयीं तनुम्  ॥ ब्वक्य्_१।१७ ॥  
प्रत्यस्थमितभेदाया  $ यद् वाचो रूपम् उत्तमम्  &  
यद् अस्मिन्न् एव तमसि  % ज्योतिः सुद्धं विवर्तते  ॥ ब्वक्य्_१।१८ ॥  
वैकृतं समति क्रान्ता  $ मूर्तिव्यापारदर्शनम्  &  
व्यतीत्यालोकतमसी  % प्रकाशं यम् उपासते  ॥ ब्वक्य्_१।१९ ॥  
यत्र वाचो निमेत्तानि  $ चिह्नानीवाक्षरस्मृतेः  &  
शब्दपूर्वेण योगेन  % भासन्ते प्रतिबिम्बवत्  ॥ ब्वक्य्_१।२० ॥  
अथर्वणाम् अङ्गिरसां  $ सान्नाम् ऋग्यजुषस्य च  &  
यस्मिन्न् उच्चावचा वर्णाः  % पृथक्स्थितपरिग्रहाः  ॥ ब्वक्य्_१।२१ ॥  
यद् एकं प्रक्रियाभेदैर्  $ बहुधा प्रविभज्यते  &  
तद् व्याकरणं आगम्य  % परं ब्रह्माधिगम्यते  ॥ ब्वक्य्_१।२२ ॥  
नित्याः शब्दार्थसम्बन्धास्  $ तत्राम्नाता महर्षिभिः  &  
सूत्राणां सानुतन्त्राणां  % भाष्याणां च प्रणेतृभिः  ॥ ब्वक्य्_१।२३ ॥  
अपोद्धारपदार्थाः ये  $ ये चार्थाः स्थितलक्षणाः  &  
अन्वाख्येयाश् च ये शब्दा  % ये चापि प्रतिपादकाः  ॥ ब्वक्य्_१।२४ ॥  
कार्यकारणभावेन  $ योग्यभावेन च स्थिताः  &  
धर्मे ये प्रत्यये चाङ्गं  % सम्बन्धाः साध्वसाधुषु  ॥ ब्वक्य्_१।२५ ॥  
ते लिङ्गैश् च स्वशब्दैश् च  $ शास्त्रे ऽस्मिन्न् उपवर्णिताः  &  
स्मृत्यर्थम् अनुगम्यन्ते  % के चिद् एव यथागमम्  ॥ ब्वक्य्_१।२६ ॥  
शिष्टेभ्य आगमात् सिद्धाः  $ साधवो धर्मसाधनम्  &  
अर्थप्रत्यायनाभेदे  % विपरीतास् त्व् असाधवः  ॥ ब्वक्य्_१।२७ ॥  
नित्यत्वे कृतकत्वे वा  $ तेषाम् आदिर् न विद्यते  &  
प्राणिनाम् इव सा चैषा  % व्यवस्थानित्यतोच्यते  ॥ ब्वक्य्_१।२८ ॥  
नानर्थिकाम् इमां कश् चिद्  $ व्यवस्थां कर्तुम् अर्हति  &  
तस्मान् निबध्यते शिष्टैः  % साधुत्वविषया स्मृतिः  ॥ ब्वक्य्_१।२९ ॥  
न चागमाद् ऋते धर्मस्  $ तर्केण व्यवतिष्ठते  &  
ऋषीणाम् अपि यज् ज्ञानं  % तद् अप्य् आगमपूर्वकम्  ॥ ब्वक्य्_१।३० ॥  
धर्मस्य चाव्यवच्छिन्नाः  $ पन्थानो ये व्यवस्थिताः  &  
न तांल् लोकप्रसिद्धत्वात्  % कश् चित् तर्केण बाधते  ॥ ब्वक्य्_१।३१ ॥  
अवस्थादेशकालानां  $ भेदाद् भिन्नासु शक्तिषु  &  
भावानाम् अनुमानेन  % प्रसिद्धिर् अतिदुर्लभा  ॥ ब्वक्य्_१।३२ ॥  
निर्ज्ञातशक्तेर् द्रव्यस्य  $ तां तान् अर्थक्रियां प्रति  &  
विशिष्टद्रव्यसम्बन्धे  % सा शक्तिः प्रतिबध्यते  ॥ ब्वक्य्_१।३३ ॥  
यत्नेनानुमितो ऽप्य् अर्थः  $ कुशलैर् अनुमातृभिः  &  
अभियुक्ततरैर् अन्यैर्  % अन्यथैवोपपाद्यते  ॥ ब्वक्य्_१।३४ ॥  
परेषाम् असमाख्येयम्  $ अभ्यासाद् एव जायते  &  
मणिरूप्यादिविज्ञानं  % तद्विदां नानुमानिकम्  ॥ ब्वक्य्_१।३५ ॥  
प्रत्यक्षम् अनुमानं च  $ व्यतिक्रम्य व्यवस्थिताः  &  
पितृरक्षःपिशाचानां  % कर्मजा एव सिद्धयः  ॥ ब्वक्य्_१।३६ ॥  
आविर्भूतप्रकाशानाम्  $ अनुपप्लुतचेतसाम्  &  
अतीतानागतज्ञानं  % प्रत्यक्षान् न विशिष्यते  ॥ ब्वक्य्_१।३७ ॥  
अतीन्द्रियान् असंवेद्यान्  $ पश्यन्त्य् आर्षेण चक्षुषा  &  
ये भावान् वचनं तेषां  % नानुमानेन बाधते  ॥ ब्वक्य्_१।३८ ॥  
यो यस्य स्वम् इव ज्ञानं  $ दर्शनं नातिशङ्कते  &  
स्थितं प्रत्यक्षपक्षे तं  % कथम् अन्यो निवर्तयेत्  ॥ ब्वक्य्_१।३९ ॥  
इदं पुण्यम् इदं पापम्  $ इत्य् एतस्मिन् पदद्वये  &  
आचण्डालमनुष्याणाम्  % अल्पं शास्त्रप्रयोजनम्  ॥ ब्वक्य्_१।४० ॥  
चैतन्यम् इव यश् चायम्  $ अविच्छेदेन वर्तते  &  
आगमस् तम् उपासीनो  % हेतुवादैर् न बाध्यते  ॥ ब्वक्य्_१।४१ ॥  
हस्तस्पर्शाद् इवान्धेन  $ विषमे पथि धावता  &  
अनुमानप्रधानेन  % विनिपातो न दुर्लभः  ॥ ब्वक्य्_१।४२ ॥  
तस्माद् अकृतकं शास्त्रं  $ स्मृतिं च सनिबन्धनाम्  &  
आश्रित्यारभ्यते शिष्टैः  % साधुत्वविषया स्मृतिः  ॥ ब्वक्य्_१।४३ ॥  
द्वाव् उपादानशब्देषु  $ शब्दौ शब्दविदो विदुः  &  
एको निमित्तं शब्दानाम्  % अपरो ऽर्थे प्रयुज्यते  ॥ ब्वक्य्_१।४४ ॥  
अविभक्तो विभक्तेभ्यो  $ जायते ऽर्थस्य वाचकः  &  
शब्दस् तत्रार्थरूपात्मा  % सम्बन्धम् उपगच्छति  ॥ ब्वक्य्_१।४५ ॥  
आत्मभेदं तयोः के चिद्  $ अस्तीत्य् आहुः पुराणगाः  &  
बुद्धिभेदाद् अभिन्नस्य  % भेदम् एके प्रचक्षते  ॥ ब्वक्य्_१।४६ ॥  
अरणिस्थं यथा ज्योतिः  $ प्रकाशान्तरकारणम्  &  
तद्वच् छब्दो ऽपि बुद्धिस्थः  % श्रुतीनां कारणं पृथक्  ॥ ब्वक्य्_१।४७ ॥  
वितर्कितः पुरा बुद्ध्या  $ क्व चिद् अर्थे निवेशितः  &  
करणेभ्यो विवृत्तेन  % ध्वनिना सो ऽनुगृह्यते  ॥ ब्वक्य्_१।४८ ॥  
नादस्य क्रमजातत्वान्  $ न पूर्वो न परश् च सः  &  
अक्रमः क्रमरूपेण  % भेदवान् इव जायते  ॥ ब्वक्य्_१।४९ ॥  
प्रतिबिम्बं यथान्यत्र  $ स्थितं तोयक्रियावशात्  &  
तत्प्रवृत्तिम् इवान्वेति  % स धर्मः स्फोटनादयोः  ॥ ब्वक्य्_१।५० ॥  
आत्मरूपं यथा ज्ञाने  $ ज्ञेयरूपं च दृश्यते  &  
अर्थरूपं तथा शब्दे  % स्वरूपं च प्रकाशते  ॥ ब्वक्य्_१।५१ ॥  
आण्डभावम् इवापन्नो  $ यः क्रतुः शब्दसञ्ज्ञकः  &  
वृत्तिस् तस्य क्रियारूपा  % भागशो भजते क्रमम्  ॥ ब्वक्य्_१।५२ ॥  
यथैकबुद्धिविषया  $ मूर्तिर् आक्रियते पटे  &  
मूर्त्यन्तरस्य त्रितयम्  % एवं शब्दे ऽपि दृश्यते  ॥ ब्वक्य्_१।५३ ॥  
यथा प्रयोक्तुः प्राग् बुद्धिः  $ शब्देष्व् एव प्रवर्तते  &  
व्यवसायो ग्रहीतॄणाम्  % एवं तेष्व् एव जायते  ॥ ब्वक्य्_१।५४ ॥  
अर्थोपसर्जनीभूतान्  $ अभिधेयेषु केषु चित्  &  
चरितार्थान् परार्थत्वान्  % न लोकः प्रतिपद्यते  ॥ ब्वक्य्_१।५५ ॥  
ग्राह्यत्वं ग्राहकत्वं च  $ द्वे शक्ती तेजसो यथा  &  
तथैव सर्वशब्दानाम्  % एते पृथग् अवस्थिते  ॥ ब्वक्य्_१।५६ ॥  
विषयत्वम् अनापन्नैः  $ शब्दैर् नार्थः प्रकाश्यते  &  
न सत्तयैव ते ऽर्थानाम्  % अगृहीताः प्रकाशकाः  ॥ ब्वक्य्_१।५७ ॥  
अतो ऽनिर्ज्ञातरूपत्वात्  $ किम् आहेत्य् अभिधीयते  &  
नेन्द्रियाणां प्रकाश्ये ऽर्थे  % स्वरूपं गृह्यते तथा  ॥ ब्वक्य्_१।५८ ॥  
भेदेनावगृहीतौ द्वौ  $ शब्दधर्माव् अपोद्धृतौ  &  
भेदकारेषु हेतुत्वम्  % अविरोधेन गच्छतः  ॥ ब्वक्य्_१।५९ ॥  
वृद्ध्यादयो यथा शब्दाः  $ स्वरूपोपनिबन्धनाः  &  
आदैच्प्रत्यायितैः शब्दैः  % सम्बन्धं यान्ति सञ्ज्ञिभिः  ॥ ब्वक्य्_१।६० ॥  
अग्निशब्दस् तथैवायम्  $ अग्निशब्दनिबन्धनः  &  
अग्निश्रुत्यैति सम्बन्धम्  % अग्निशब्दाभिधेयया  ॥ ब्वक्य्_१।६१ ॥  
यो य उच्चार्यते शब्दो  $ नियतं न स कार्यभाक्  &  
अन्यप्रत्यायने शक्तिर्  % न तस्य प्रतिबध्यते  ॥ ब्वक्य्_१।६२ ॥  
उच्चरन् परतन्त्रत्वाद्  $ गुणः कार्यैर् न युज्यते  &  
तस्मात् तदर्थैः कार्याणां  % सम्बन्धः परिकल्प्यते  ॥ ब्वक्य्_१।६३ ॥  
सामान्यम् आश्रितं यद् यद्  $ उपमानोपमेययोः  &  
तस्य तस्योपमानेषु  % धर्मो ऽन्यो व्यतिरिच्यते  ॥ ब्वक्य्_१।६४ ॥  
गुणः प्रकर्षहेतुर् यः  $ स्वातन्त्र्येणोपदिश्यते  &  
तस्याश्रिताद् गुणाद् एव  % प्रकृष्टत्वं प्रतीयते  ॥ ब्वक्य्_१।६५ ॥  
तस्याभिधेयभावेन  $ यः शब्दः समवस्थितः  &  
तसाप्य् उच्चारणे रूपम्  % अन्यत् तस्माद् विविच्यते  ॥ ब्वक्य्_१।६६ ॥  
प्राक् सम्ज्ञिनाभिसम्बन्धात्  $ सञ्ज्ञा रूपपदार्थिका  &  
षष्ट्याश् च प्रथमायाश् च  % निमित्तत्वाय कल्पते  ॥ ब्वक्य्_१।६७ ॥  
तत्रार्थवत्त्वात् प्रथमा  $ सञ्ज्ञाशब्दाद् विधीयते  &  
अस्येते व्यतिरेकश् च  % तदर्थाद् एव जायते  ॥ ब्वक्य्_१।६८ ॥  
स्वं रूपम् इति कैश् चित् तु  $ व्यक्तिः सञ्ज्ञोपदिश्यते  &  
जातेः कार्याणि संसृष्टा  % जातिस् तु प्रतिपद्यते  ॥ ब्वक्य्_१।६९ ॥  
सञ्ज्ञिनीं व्यक्तिम् इच्छन्ति  $ सूत्रे ग्राह्याम् अथापरे  &  
जातिप्रत्यायिता व्यक्तिः  % प्रदेशेषूपतिष्ठते  ॥ ब्वक्य्_१।७० ॥  
कार्यत्वे नित्यतायां वा  $ के चिद् एकत्ववादिनः  &  
कार्यत्वे नित्यतायां वा  % के चिन् नानात्ववादिनः  ॥ ब्वक्य्_१।७१ ॥  
पदभेदे ऽपि वर्णानाम्  $ एकत्वं न निवर्तते  &  
वाक्येषु पदम् एकं च  % भिन्नेष्व् अप्य् उपलभ्यते  ॥ ब्वक्य्_१।७२ ॥  
न वर्णव्यतिरेकेण  $ पदम् अन्यच् च विद्यते  &  
वाक्यं वर्णपदाभ्यां च  % प्रविभागो न कश् चन  ॥ ब्वक्य्_१।७३ ॥  
पदे न वर्णा विद्यन्ते  $ वर्णेष्व् अवयवा न च  &  
वाक्यात् पदानाम् अत्यन्तं  % प्रविभागो न कश् चन  ॥ ब्वक्य्_१।७४ ॥  
भिन्नदर्शनम् आश्रित्य  $ व्यवहारो ऽनुगम्यते  &  
तत्र यन् मुख्यम् एकेषां  % तत्रान्येषां विपर्ययः  ॥ ब्वक्य्_१।७५ ॥  
स्फोतस्याभिन्नकालस्य  $ ध्वनिकालानुपातिनः  &  
ग्रहणोपाधिभेदेन  % वृत्तिभेदं प्रचक्षते  ॥ ब्वक्य्_१।७६ ॥  
स्वभावभेदान् नित्यत्वे  $ ह्रस्वदीर्घप्लुतादिषु  &  
प्राकृतस्य ध्वनेः कालः  % शब्दस्येत्य् उपचर्यते  ॥ ब्वक्य्_१।७७ ॥  
शब्दस्य ग्रहणे हेतुः  $ प्राकृतो ध्वनिर् इष्यते  &  
स्थितिभेदनिमित्तत्वं  % वैकृतः प्रतिपद्यते  ॥ ब्वक्य्_१।७८ ॥  
शब्दस्योर्ध्वम् अभिव्यक्तेर्  $ वृत्तिभेदं तु वैकृतः  &  
ध्वनयः समुपोहन्ते  % स्फोटात्मा तैर् न भिद्यते  ॥ ब्वक्य्_१।७९ ॥  
इन्द्रियस्यैवसंस्कारः  $ शब्दस्यैवोभवस्य वा  &  
क्रियते ध्वनिभिर् वादास्  % त्रयो ऽभिव्यक्तिवादिनाम्  ॥ ब्वक्य्_१।८० ॥  
इन्द्रियस्यैव संस्कारः  $ समाधानाञ्जनादिभिः  &  
विषयस्य तु संस्कारः  % तद्गन्धप्रतिपत्तये  ॥ ब्वक्य्_१।८१ ॥  
चक्षुषः प्राप्यकारित्वे  $ तेजसा तु द्वयोर् अपि  &  
विषयेन्द्रिययोर् इष्टा  % संस्कारः स क्रमो ध्वनेः  ॥ ब्वक्य्_१।८२ ॥  
स्फोटरूपाविभागेन  $ ध्वनेर् ग्रहणम् इष्यते  &  
कैश् चित् ध्वनिर् असंवेद्यः  % स्वतन्त्रो ऽन्यैः प्रकल्पितः  ॥ ब्वक्य्_१।८३ ॥  
यथानुवाकः श्लोको वा  $ सोढत्वम् उपगच्छते  &  
आवृत्त्या न तु स ग्रन्थः  % प्रत्यावृत्ति निरूप्यते  ॥ ब्वक्य्_१।८४ ॥  
प्रत्ययैर् अनुपाख्येयैर्  $ ग्रहणानुगुणैस् तथा  &  
ध्वनिप्रकाशिते शब्दे  % स्वरूपम् अवधार्यते  ॥ ब्वक्य्_१।८५ ॥  
नादैर् आहितबीजायाम्  $ अन्त्येन ध्वनिना सह  &  
आवृत्तपरिपाकायां  % बुद्धौ शब्दो ऽवधार्यते  ॥ ब्वक्य्_१।८६ ॥  
असतश् चान्तराले याञ्  $ छब्दान् अस्तीति मन्यते  &  
प्रतिपत्तुर् अशक्तिः सा  % ग्रहणोपाय एव सः  ॥ ब्वक्य्_१।८७ ॥  
भेदानुकारो ज्ञानस्य  $ वाचश् चोपप्लवो ध्रुवः  &  
क्रमोपसृष्टरूपा वाग्  % ज्ञानं ज्ञेयव्यपाश्रयम्  ॥ ब्वक्य्_१।८८ ॥  
*ज्ञेयेन न विना ज्ञानं  $ व्यवहारे ऽवतिष्ठते  &  
नालब्धक्रमया वाचा  % कश् चिद् अर्थो ऽभिधीयते  ॥ ब्वक्य्_१।८९ *॥  
यथाद्यसङ्ख्याग्रहणम्  $ उपायः प्रतिपत्तये  &  
सङ्ख्यान्तराणां भेदे ऽपि  % तथा शब्दान्तरश्रुतिः  ॥ ब्वक्य्_१।९० ॥  
प्रत्येकं व्यञ्जका भिन्न  $ वर्णवाक्यपदेषु ये  &  
तेषाम् अत्यन्तभेदे ऽपि  % सङ्कीर्णा इव शक्तयः  ॥ ब्वक्य्_१।९१ ॥  
यथैव दर्शनैः पूर्वैर्  $ दूरात् सन्तमसे ऽपि वा  &  
अन्यथाकृत्य विषयम्  % अन्यथैवाध्यवस्यति  ॥ ब्वक्य्_१।९२ ॥  
व्यज्यमाने तथा वाक्ये  $ वाक्याभिव्यक्तिहेतुभिः  &  
भागावग्रहरूपेण  % पूर्वं बुद्धिः प्रवर्तते  ॥ ब्वक्य्_१।९३ ॥  
यथानुपूर्वीनियमो  $ विकारे क्षीरबीजयोः  &  
तथैव प्रतिपत्तॄणां  % नियतो बुद्धिषु क्रमः  ॥ ब्वक्य्_१।९४ ॥  
भागवत्स्व् अपि तेष्व् एव  $ रूपभेदो ध्वनेः क्रमात्  &  
निर्भागेष्व् अभ्युपायो वा  % भागभेदप्रकल्पनम्  ॥ ब्वक्य्_१।९५ ॥  
अनेकव्यक्त्यभिव्यङ्ग्या  $ जातिः स्फोट इति स्मृता  &  
कैश् चित् व्यक्तय एवास्य  % ध्वनित्वेन प्रकल्पिताः  ॥ ब्वक्य्_१।९६ ॥  
अविकारस्य शब्दस्य  $ निमित्तैर् विकृतो ध्वनिः  &  
उपलब्धौ निमित्तत्वम्  % उपयाति प्रकाशवत्  ॥ ब्वक्य्_१।९७ ॥  
न चानित्येष्व् अभिव्यक्तिर्  $ नियमेन व्यवस्थिता  &  
आश्रयैर् अपि नित्यानां  % जातीनां व्यक्तिर् इष्यते  ॥ ब्वक्य्_१।९८ ॥  
देशादिभिश् च सम्बन्धो  $ दृष्टः कायवताम् अपि  &  
देशभेदविकल्पे ऽपि  % न भेदो ध्वनिशब्दयोः  ॥ ब्वक्य्_१।९९ ॥  
ग्रहणग्राह्ययोः सिद्धा  $ योग्यता नियता यथा  &  
व्यङ्ग्यव्यञ्जकभावे ऽपि  % तथैव स्फोटनादयोः  ॥ ब्वक्य्_१।१०० ॥  
सदृशग्रहणानां च  $ गन्धादीनां प्रकाशकम्  &  
निमित्तं नियतं लोके  % प्रतिद्रव्यम् अवस्थितम्  ॥ ब्वक्य्_१।१०१ ॥  
प्रकाशकानां भेदांश् च  $ प्रकाश्यो ऽर्थो ऽनुवर्तते  &  
तैलोदकादिभेदे तत्  % प्रत्यक्षं प्रतिबिम्बके  ॥ ब्वक्य्_१।१०२ ॥  
विरुद्धपरिमाणेषु  $ वज्रादर्शतलादिषु  &  
पर्वतादिसरूपाणां  % भावानां नास्ति सम्भवः  ॥ ब्वक्य्_१।१०३ ॥  
तस्माद् अभिन्नकालेषु  $ वर्णवाक्यपदादिषु  &  
वृत्तिकालः स्वकालश् च  % नादभेदाद् विभज्यते  ॥ ब्वक्य्_१।१०४ ॥  
यः संयोगविभागाभ्यां  $ करणैर् उपजन्यते  &  
स स्फोटः शब्दजाः शब्दा  % ध्वनयो ऽन्यैर् उदाहृताः  ॥ ब्वक्य्_१।१०५ ॥  
अल्पे महति वा शब्दे  $ स्फोटकालो न भिद्यते  &  
परस् तु शब्दसन्तानः  % प्रचयापचयात्मकः  ॥ ब्वक्य्_१।१०६ ॥  
दूरात् प्रभेव दीपस्य  $ ध्वनिमात्रं तु लक्ष्यते  &  
घण्टादूनां च शब्देषु  % व्यक्तो भेदः स दृश्यते  ॥ ब्वक्य्_१।१०७ ॥  
द्रव्याभिघातात् प्रचितौ  $ भिन्नौ दीर्घप्लुताव् अपि  &  
कम्पे तूपरते जाता  % नादा वृत्तेर् विशेषकाः  ॥ ब्वक्य्_१।१०८ ॥  
अनवस्थितकम्पे ऽपि  $ करणे ध्वनयो ऽपरे  &  
स्फोटाद् एवोपजायन्ते  % ज्वाला ज्वालान्तराद् इव  ॥ ब्वक्य्_१।१०९ ॥  
वायोर् अणूनां ज्ञानस्य  $ शब्दत्वापत्तिर् इष्यते  &  
कैश् चिद् दर्शनभेदो हि  % प्रवादेष्व् अनवस्थितः  ॥ ब्वक्य्_१।११० ॥  
*लब्धक्रियाः प्रयत्नेन  $ वक्तुर् इच्च्चानुवर्तिना  &  
स्थानेष्व् अभिहतो वायुः  % शब्दत्वं प्रतिपद्यते  ॥ ब्वक्य्_१।१११ *॥  
*तस्य कारणसामर्थ्याद्  $ वेगप्रचयधर्मणः  &  
सन्निपाताद् विभज्यन्ते  % सारवत्यो ऽपि मूर्तयः  ॥ ब्वक्य्_१।११२ *॥  
*अणवः सर्वशक्तित्वाद्  $ भेदसंसर्गवृत्तयः  &  
छायातपतमःशब्द-  % भावेन परिणामिनः  ॥ ब्वक्य्_१।११३ *॥  
*स्वशक्तौ व्यज्यमानायां  $ प्रयत्नेन समीरिताः  &  
अभ्राणीव प्रचीयन्ते  % शब्दाख्याः परमाणवः  ॥ ब्वक्य्_१।११४ *॥  
*अथायम् आन्तरो ज्ञाता  $ सूक्ष्मवागात्मनि स्थितः  &  
व्यक्तये स्वस्य रूपस्य  % शब्दत्वेन विवर्तते  ॥ ब्वक्य्_१।११५ *॥  
*स मनोभावम् आपद्य  $ तेजसा पाकम् आगतः  &  
वायुम् आविशति प्राणम्  % अथासौ समुदीर्यते  ॥ ब्वक्य्_१।११६ *॥  
*अन्तःकरणतत्त्वस्य  $ वायुर् आश्रयतां गतः  &  
तद्धर्मेण समाविष्टस्  % तेजसैव विवर्तते  ॥ ब्वक्य्_१।११७ *॥  
*विभजन् स्वात्मनो ग्रन्थीञ्  $ छ्रुतिरूपैः पृथग्विधैः  &  
प्राणो वर्णान् अभिव्यज्य  % वर्णेष्व् एवोपलीयते  ॥ ब्वक्य्_१।११८ *॥  
*आत्मा बुद्ध्या समर्थ्यार्थान्  $ मनो युङ्क्ते विवक्षया  &  
मनः कायाग्निम् आहन्ति  % स प्रेरयति मारुतम्  ॥ ब्वक्य्_१।११९ *॥  
अजस्रवृत्तिर् यः शब्दः  $ सूक्ष्मत्वान् नोपलभ्यते  &  
व्यजनाद् वायुर् इव स  % स्वनिमित्तात् प्रतीयते  ॥ ब्वक्य्_१।१२० ॥  
तस्य प्राणे च या शक्तिर्  $ या च बुद्धौ व्यवस्थिता  &  
विवर्तमाना स्थानिषु  % सैषा भेदं प्रपद्यते  ॥ ब्वक्य्_१।१२१ ॥  
शब्देष्व् एवाश्रिता शक्तिर्  $ विश्वस्यास्य निबन्धनी  &  
यन्नेत्रः प्रतिभात्मायं  % भेदरूपः प्रतायते  ॥ ब्वक्य्_१।१२२ ॥  
शब्दादिभेदः शब्देन  $ व्याख्यातो रूप्यते यतः  &  
तस्माद् अर्थविधाः सर्वाः  % शब्दमात्रासु निश्रिताः  ॥ ब्वक्य्_१।१२३ ॥  
(षड्गादिभेदः अ)  
शब्दस्यपरिणामो ऽयम्  $ इत्य् आम्नायविदो विदुः  &  
छन्दोभ्य एव प्रथमम्  % एतद् विश्वं प्रवर्तते  ॥ ब्वक्य्_१।१२४ ॥  
विभज्य बहुधात्मानं  $ स च्छन्दस्यः प्रजापतिः  &  
छन्दोमयीभिर् मात्राभिर्  % बहुधैव विवेश तम्  ॥ ब्वक्य्_१।१२५ ॥  
साध्वी वाग् भूयसी येषु  $ पुरुषेषु व्यवस्थिता  &  
अधिकं वर्तते तेषु  % पुण्यं रूपं प्रजापतेः  ॥ ब्वक्य्_१।१२६ ॥  
प्राजापत्यं महत् तेजस्  $ तत्पात्रैर् इव संवृत्तम्  &  
शरीरभेदे विदुषां  % स्वां योनिम् उपधावति  ॥ ब्वक्य्_१।१२७ ॥  
यद् एतन् मण्डलं भास्वद्  $ धाम चित्रस्य राधसः  &  
तद्भावम् अभिसम्भूय  % विद्यायां प्रविलीयते  ॥ ब्वक्य्_१।१२८ ॥  
इतिकर्तव्यता लोके  $ सर्वा शब्दव्यपाश्रया  &  
यां पूर्वाहितसंस्कारो  % बालो ऽपि प्रतिपद्यते  ॥ ब्वक्य्_१।१२९ ॥  
आद्यः कारणविन्यासः  $ प्राणस्योर्ध्वं समीरणम्  &  
स्थानानाम् अभिघातश् च  % न विना शब्दभावनाम्  ॥ ब्वक्य्_१।१३० ॥  
न सो ऽस्ति प्रत्ययो लोके  $ यः शब्दानुगमाद् ऋते  &  
अनुविद्धम् इव ज्ञानं  % सर्वं शब्देन भासते  ॥ ब्वक्य्_१।१३१ ॥  
वाग्रूपता चेत् उत्क्रामेद्  $ अवबोधस्य शाश्वती  &  
न प्रकाशः प्रकाशेत  % सा हि प्रत्यवमर्शिनी  ॥ ब्वक्य्_१।१३२ ॥  
सा सर्वविद्याशिल्पानां  $ कलानां चोपबन्धनी  &  
तद्वशाद् अभिनिष्पन्नं  % सर्वं वस्तु विभज्यते  ॥ ब्वक्य्_१।१३३ ॥  
सैषा संसारिणां सञ्ज्ञा  $ बहिर् अन्तश् च वर्तते  &  
तन्मात्राम् अव्यतिक्रान्तं  % चैतन्यं सर्वजातिषु  ॥ ब्वक्य्_१।१३४ ॥  
अर्थक्रियासु वाक् सर्वान्  $ समीहयति देहिनः  &  
तदुत्क्रान्तौ विसञ्ज्ञो ऽयं  % दृश्यते काष्टकुड्यवत्  ॥ ब्वक्य्_१।१३५ ॥  
*भेदोद्ग्राहविवर्तेन  $ लब्धाकारपरिग्रहा  &  
आम्नाता सर्वविद्यासु  % वाग् एव प्रकृतिः परा  ॥ ब्वक्य्_१।१३६ *॥  
*एकत्वम् अनतिक्रान्ता  $ वाङ्नेत्रा वाङ्निबन्धनाः  &  
पृथक् प्रत्यवभासन्ते  % वाग्विभागा गवादयः  ॥ ब्वक्य्_१।१३७ *॥  
*षड्द्वारं षडधिष्ठानां  $ [षट्प्र]बोधां षडव्ययाम्  &  
ते मृत्युम् अतिवर्तन्ते  % ये वै वाचम् उपासते  ॥ ब्वक्य्_१।१३८ *॥  
प्रविभागे यथा कर्ता  $ तया कार्ये प्रवर्तते  &  
अविभागे तथा सैव  % कार्यत्वेनावतिष्ठते  ॥ ब्वक्य्_१।१३९ ॥  
*प्रविभज्यात्मनात्मानं  $ सृष्ट्वा भावान् पृथग्विधान्  &  
सर्वेश्वरः सर्वमयः  % स्वप्ने भोक्ता प्रवर्तते  ॥ ब्वक्य्_१।१४० *॥  
स्वमात्रा परमात्रा वा  $ श्रुत्या प्रक्रम्यते यथा  &  
तथैव रूढताम् एति  % तया ह्य् अर्थो विधीयते  ॥ ब्वक्य्_१।१४१ ॥  
अत्यन्तम् अतथाभूते  $ निमित्ते श्रुत्यपाश्रयात्  &  
दृश्यते ऽलातचक्रादौ  % वस्त्वाकारनिरूपणा  ॥ ब्वक्य्_१।१४२ ॥  
अपि प्रयोक्तुर् आत्मानं  $ शब्दम् अन्तर् अवस्थितम्  &  
प्राहुर् महान्तम् ऋषभं  % येन सायुज्यम् इष्यते  ॥ ब्वक्य्_१।१४३ ॥  
तस्माद् यः शब्दसंस्कारः  $ सा सिद्धिः परमात्मनः  &  
तस्य प्रवृत्तितत्त्वज्ञस्  % तद् ब्रह्मामृतम् अश्नुते  ॥ ब्वक्य्_१।१४४ ॥  
*प्राणवृत्तिम् अतिक्रान्ते  $ वाचस् तत्त्वे व्यवस्थितः  &  
क्रमसंहारयोगेन  % संहृत्यात्मानम् आत्मनि  ॥ ब्वक्य्_१।१४५ *॥  
*वाचः संस्कारम् आधाय  $ वाचं ज्ञाने निवेश्य च  &  
विभज्य बन्धनान्य् अस्याः  % कृत्वा तां छिन्नबन्धनाम्  ॥ ब्वक्य्_१।१४६ *॥  
*ज्योतिर् आन्तरम् आसाद्य  $ च्छिन्नग्रन्थिपरिग्रहः  &  
कारणज्योतिषैकत्वं  % छित्त्वा ग्रन्थीन् प्रवर्तते  ॥ ब्वक्य्_१।१४७ *॥  
न जात्व् अकर्तृकम् कश् चिद्  $ आगमं प्रतिपद्यते  &  
बीजं सर्वागमापाये  % त्रय्य् एवातो व्यवस्थिता  ॥ ब्वक्य्_१।१४८ ॥  
अस्तं यातेषु वादेषु  $ कर्तृष्व् अन्येष्व् असत्स्व् अपि  &  
श्रुतिस्मृत्युदितं धर्मं  % लोको न व्यतिवर्तते  ॥ ब्वक्य्_१।१४९ ॥  
ज्ञाने स्वाभाविके नार्थः  $ शास्त्रैः कश् चन विद्यते  &  
धर्मो ज्ञानस्य हेतुश् चेत्  % तस्याम्नायो निबन्धनम्  ॥ ब्वक्य्_१।१५० ॥  
वेदशास्त्राविरोधी च  $ तर्कश् चक्शुर् अपश्यताम्  &  
रूपमात्राद् धि वाक्यार्थः  % केवलं नातितिष्ठति  ॥ ब्वक्य्_१।१५१ ॥  
सतो ऽविवक्षा पारार्थ्यं  $ व्यक्तिर् अर्थस्य लैङ्गिकी  &  
इति न्यायो बहुविधस्  % तर्केण प्रविभज्यते  ॥ ब्वक्य्_१।१५२ ॥  
शब्दानाम् एव सा शक्तिस्  $ तर्को यः पुरुषाश्रयः  &  
स शब्दानुगतो न्यायो  % ऽनागमेष्व् अनिबन्धनः  ॥ ब्वक्य्_१।१५३ ॥  
*यद् उदुम्बरवर्णानां  $ घटीनां मण्डलं महत्  &  
पीतं न गमयेत् स्वर्गं  % किं तत् क्रतुगतं नयेत्  ॥ ब्वक्य्_१।१५४ *॥  
रूपादयो यथा दृष्टाः  $ पर्यर्थं यतशक्तयः  &  
शब्दास् तथैव दृश्यन्ते  % विषापहरणादिषु  ॥ ब्वक्य्_१।१५५ ॥  
यथैषां तत्र सामर्थ्यं  $ धर्मे ऽप्य् एवं प्रतीयताम्  &  
साधूनां साधुभिस् तस्माद्  % वाच्यम् अभ्युदयार्थिनाम्  ॥ ब्वक्य्_१।१५६ ॥  
सर्वो ऽदृष्टफलान् अर्थान्  $ आगमात् प्रतिपद्यते  &  
विपरीतं च सर्वत्र  % शक्यते वक्तुम् आगमे  ॥ ब्वक्य्_१।१५७ ॥  
साधुत्वज्ञानविषया  $ सेयं व्याकरणस्मृतिः  &  
अविच्छेदेन शिष्टानाम्  % इदं स्मृतिनिबन्धनम्  ॥ ब्वक्य्_१।१५८ ॥  
वैखर्या मध्यमायाश् च  $ पश्यन्त्याश् चैतद् अद्भुतम्  &  
अनेकतीर्थभेदायास्  % त्रय्या चाचः परं परम्  ॥ ब्वक्य्_१।१५९ ॥  
*गौर् इव प्रक्षरत्य् एका  $ रसम् उत्तमशालिनी  &  
दिव्यादिव्येन रूपेण  % भारती गौः शुचिस्मिता  ॥ ब्वक्य्_१।१६० *॥  
*एतयोर् अन्तरं पश्य  $ सूक्ष्मयोः स्पन्दमानयोः  &  
प्राणापानान्तरे नित्यम्  % एका सर्वस्य तिष्ठति  ॥ ब्वक्य्_१।१६१ *॥  
*अन्या त्व् अप्रेर्यमाणैव  $ विना प्राणेन वर्तते  &  
जायते हि ततः प्राणो  % वाचम् आप्याययन् पुनः  ॥ ब्वक्य्_१।१६२ *॥  
*प्राणेनाप्यायिता सैवं  $ व्यवहारनिबन्धनी  &  
सर्वस्योच्छ्वासम् आसाद्य  % न वाग् वदति कर्हि चित्  ॥ ब्वक्य्_१।१६३ *॥  
*घोषिणी जातनिर्घोषा  $ अघोषा च प्रवर्तते  &  
तयोर् अपि च घोषिण्या  % निर्घोषैव गरीयसी  ॥ ब्वक्य्_१।१६४ *॥  
*स्थानेषु विवृते वायौ  $ कृतवर्णपरिग्रहा  &  
वैखरी वाक् प्रयोक्तॄणां  % प्राणवृत्तिनिबन्धना  ॥ ब्वक्य्_१।१६५ *॥  
*केवलं बुद्ध्युपादान-  $ क्रमरूपानुपातिनी  &  
प्राणवृत्तिम् अतिक्रम्य  % मध्यमा वाक् प्रवर्तते  ॥ ब्वक्य्_१।१६६ *॥  
*अविभागा तु पश्यन्ती  $ सर्वतः संहृतक्रमा  &  
स्वरूपज्योतिर् एवान्तः  % सूक्ष्मा वाग् अनपायिनी  ॥ ब्वक्य्_१।१६७ *॥  
*पीयूषापूर्यमाणापि  $ नित्यम् आगन्तुभिर् मलैः  &  
अन्त्या कलेव सोमस्य  % नात्यन्तम् अभिधीयते  ॥ ब्वक्य्_१।१६८ *॥  
*यस्यां दृष्टस्वरूपायाम्  $ अधिकारो निवर्तते  &  
पुरुषे षोडशकले  % ताम् आहुर् अमृतां कलाम्  ॥ ब्वक्य्_१।१६९ *॥  
*प्राप्तोपरागरूपा सा  $ विप्लवैर् अनुषङ्गिभिः  &  
वैखरी सत्त्वमात्रेव  % गुणैर् न व्यवकीर्यते  ॥ ब्वक्य्_१।१७० *॥  
तद्विभागाविभागाभ्यां  $ क्रियमाणाम् अवस्थितम्  &  
स्वभावज्ञैस् तु भावानां  % दृश्यन्ते शब्दशक्तयः  ॥ ब्वक्य्_१।१७१ ॥  
अनादिम् अव्यवच्छिन्नां  $ श्रुतिम् आहुर् अकर्तृकाम्  &  
शिष्टैर् निबध्यमाना तु  % न व्यवच्छिद्यते स्मृतिः  ॥ ब्वक्य्_१।१७२ ॥  
अविभागाद् विवृत्तानाम्  $ अभिख्या स्वप्नवच् छ्रुतौ  &  
भावतत्त्वं तु विज्ञाय  % लिङ्गेभ्यो विहिता स्मृतिः  ॥ ब्वक्य्_१।१७३ ॥  
कायवाग्बुद्धिविषया  $ ये मलाः समवस्थिताः  &  
चिकित्सालक्षणाध्यात्म-  % शास्त्रैस् तेषां विशुद्धयः  ॥ ब्वक्य्_१।१७४ ॥  
शब्दः संस्कारहीनो यो  $ गौर् इति प्रयुयुक्ष्यते  &  
तम् अपभ्रंशम् इच्छन्ति  % विशिष्टार्थनिवेशिनम्  ॥ ब्वक्य्_१।१७५ ॥  
अस्वगोण्यादयः शब्दाः  $ साधवो विषयान्तरे  &  
निमित्तभेदात् सर्वत्र  % साधुत्वं च व्यवस्थितम्  ॥ ब्वक्य्_१।१७६ ॥  
ते साधुष्व् अनुमानेन  $ प्रत्ययोत्पत्तिहेतवः  &  
तादात्म्यम् उपगम्येव  % शब्दार्थस्य प्रकाशकाः  ॥ ब्वक्य्_१।१७७ ॥  
न शिष्टैर् अनुगम्यन्ते  $ पर्याया इव साधवः  &  
ते यतः स्मृतिशास्त्रेण  % तस्मात् साक्षाद् अवाचकाः  ॥ ब्वक्य्_१।१७८ ॥  
अम्ब्वम्ब्व् इति यथा बालः  $ शिक्षमाणो ऽपभाषते  &  
अव्यक्तं तद्विदां तेन  % व्यक्तौ भवति निश्चयः  ॥ ब्वक्य्_१।१७९ ॥  
एवं साधौ प्रयोक्तव्ये  $ यो ऽपभ्रंशः प्रयुज्यते  &  
तेन साधुव्यवहितः  % कश् चिद् अर्थो ऽभिधीयते  ॥ ब्वक्य्_१।१८० ॥  
पारम्पर्याद् अपभ्रंशा  $ विगुणेष्व् अभिधातृषु  &  
प्रसिद्धिम् आगता येन  % तेषां साधुर् अवाचकः  ॥ ब्वक्य्_१।१८१ ॥  
दैवी वाग् व्यतिकीर्णेयम्  $ अशक्तैर् अभिधातृभिः  &  
अनित्यदर्शिनां त्व् अस्मिन्  % वादे बुद्धिविपर्ययः  ॥ ब्वक्य्_१।१८२ ॥  
उभयेषाम् अविच्छेदाद्  $ अन्यशब्दविवक्षया  &  
यो ऽन्यः प्रयुज्यते शब्दो  % न सो ऽर्थस्याभिधायकः  ॥ ब्वक्य्_१।१८३ ॥  
  
  
आख्यातं शब्दसङ्घातो  $ जातिः सङ्घातवर्तिनी  &  
एको ऽनवयवः शब्दः  % क्रमो बुद्ध्यनुसंहृतिः  ॥ ब्वक्य्_२।१ ॥  
पदम् आद्यं पृथक् सर्वं  $ पदं सापेक्षम् इत्य् अपि  &  
वाक्यं प्रति मतिर् भिन्ना  % बहुधा न्यायदर्शिनाम्  ॥ ब्वक्य्_२।२ ॥  
निघातादिव्यवस्थार्थं  $ शास्त्रे यत् परिभाषितम्  &  
साकाङ्क्षावयवं तेन  % न सर्वं तुल्यलक्षणं  ॥ ब्वक्य्_२।३ ॥  
साकाङ्क्षावयवं भेदे  $ परानाकाङ्क्षशब्दकम्  &  
कर्मप्रधानं गुणवद्  % एकार्थं वाक्यम् उच्यते  ॥ ब्वक्य्_२।४ ॥  
सम्बोधनपदं यच् च  $ तत् क्रियाया विशेषकम्  &  
तथा तिङन्तं तत्राहुस्  % तिङन्तस्य विशेषकम्  ॥ ब्वक्य्_२।५ ॥  
यथानेकम् अपि क्त्वान्तं  $ तिङन्तस्य विशेषकम्  &  
तथा तिङन्तं तत्राहुस्  % तिङन्तस्य विशेषकम्  ॥ ब्वक्य्_२।६ ॥  
यथैक एव सर्वार्थ-  $ प्रकाशः प्रविभज्यते  &  
दृश्यभेदानुकारेण  % वाक्यार्थावगमस् तथा  ॥ ब्वक्य्_२।७ ॥  
चित्रस्यैकस्य रूपस्य  $ यथा भेदनिदर्शनैः  &  
नीलादिभिः समाख्यानं  % क्रियते भिन्नलक्षणैः  ॥ ब्वक्य्_२।८ ॥  
तथैवैकस्य वाक्यस्य  $ निराकाङ्क्षस्य सर्वतः  &  
शब्दान्तरैः समाख्यानं  % साकाङ्क्षैर् अनुगम्यते  ॥ ब्वक्य्_२।९ ॥  
यथा पदे विभज्यन्ते  $ प्रकृतिप्रत्ययादयः  &  
अपोद्धारस् तथा वाक्ये  % पदानाम् उपपद्यते  ॥ ब्वक्य्_२।१० ॥  
वर्णान्तरसरूपत्वं  $ वर्णभागेषु दृष्यते  &  
पदान्तरसरूपाश् च  % पदभागा इव स्थिताः  ॥ ब्वक्य्_२।११ ॥  
भागैर् अनर्थकैर् युक्ता  $ वृषभोदकयावकाः  &  
अन्वयव्यतिरेकौ तु  % व्यवहारनिबन्धनम्  ॥ ब्वक्य्_२।१२ ॥  
शब्दस्य न विभागो ऽस्ति  $ कुतो ऽर्थस्य भविष्यति  &  
विभागैः प्रक्रियाभेदम्  % अविद्वान् प्रतिपद्यते  ॥ ब्वक्य्_२।१३ ॥  
ब्राह्मणार्थो यथा नास्ति  $ कश् चिद् ब्राह्मणकम्बले  &  
देवदत्तादयो वाक्ये  % थतैव स्युर् अनर्थकाः  ॥ ब्वक्य्_२।१४ ॥  
सामान्यार्थस् तिरोभूतो  $ न विशेषे ऽवतिष्ठते  &  
उपात्तस्य कुतस् त्यागो  % निवृत्तः क्वावतिष्ठताम्  ॥ ब्वक्य्_२।१५ ॥  
अशाब्दो यदि वाक्यार्थः  $ पदार्थो ऽपि तथा भवेत्  &  
एवं सति च सम्बन्धः  % शब्दस्यार्थेन हीयते  ॥ ब्वक्य्_२।१६ ॥  
विशेशशब्दाः केषां चित्  $ सामान्यप्रतिरूपकाः  &  
शब्दान्तराभिसम्बन्धाद्  % व्यज्यन्ते प्रतिपत्तृषु  ॥ ब्वक्य्_२।१७ ॥  
तेषां तु कृत्स्नो वाक्यार्थः  $ प्रतिभेदं समाप्यते  &  
व्यक्तोपव्यञ्जना सिद्धिर्  % अर्थस्य प्रतिपतृषु  ॥ ब्वक्य्_२।१८ ॥  
स व्यक्तः क्रमवाञ् छब्द  $ उपांशु यम् अधीयते  &  
अक्रमस् तु वितत्येव  % बुद्धिर् यत्रावतिष्ठते  ॥ ब्वक्य्_२।१९ ॥  
यथोत्क्षेपविशेषे ऽपि  $ कर्मभेदो न गृह्यते  &  
आवृत्तौ व्यज्यते जातिः  % कर्मभिर् भ्रमणादिभिः  ॥ ब्वक्य्_२।२० ॥  
वर्णवाक्यपदेष्व् एवं  $ तुल्योपव्यञ्जना श्रुतिः  &  
अत्यन्तभेदे तत्त्वस्य  % सरूपेव प्रतीयते  ॥ ब्वक्य्_२।२१ ॥  
नित्येषु च कुतः पूर्वं  $ परं वा परमार्थतः  &  
एकस्यैव तु सा शक्तिर्  % यद् एवम् अवभासते  ॥ ब्वक्य्_२।२२ ॥  
चिरं क्षिप्रम् इति ज्ञाने  $ कालभेदाद् ऋते यथा  &  
भिन्नकाले प्रकाशेते  % स धर्मो ह्रस्वदीर्घयोः  ॥ ब्वक्य्_२।२३ ॥  
न नित्यः क्रममात्राभिः  $ कालो भेदम् इहार्हति  &  
व्यावर्तिनीनां मात्राणाम्  % अभावे कीदृशः क्रमः  ॥ ब्वक्य्_२।२४ ॥  
ताभ्यो या जायते बुद्धिर्  $ एका सा भागवर्जिता  &  
सा हि स्वशक्त्या भिन्नेव  % क्रमप्रत्यवमर्शिनी  ॥ ब्वक्य्_२।२५ ॥  
क्रमोल्लेखानुषङ्गेण  $ तस्यां यद् बीजम् आहितम्  &  
तत्त्वनानात्वयोस् तस्य  % निरुक्तिर् नावतिष्ठते  ॥ ब्वक्य्_२।२६ ॥  
भावनासमये त्व् एतत्  $ क्रमसामर्थ्यम् अक्रमम्  &  
व्यावृत्तभेदो येनार्थो  % भेदवान् उपलभ्यते  ॥ ब्वक्य्_२।२७ ॥  
पदानि वाक्ये तान्य् एव  $ वर्णास् ते च पदे यदि  &  
वर्णेषु वर्णभागानां  % भेदः स्यात् परमाणुवत्  ॥ ब्वक्य्_२।२८ ॥  
भागानाम् अनुपश्लेषान्  $ न वर्णो न पदं भवेत्  &  
तेषाम् अव्यपदेश्यत्वात्  % किम् अन्यद् व्यपदिश्यताम्  ॥ ब्वक्य्_२।२९ ॥  
यद् अन्तःशब्दतत्त्वं तु  $ भागैर् एकं प्रकाशितम्  &  
तम् आहुर् अपरे शब्दं  % तस्य वाक्ये तथैकताम्  ॥ ब्वक्य्_२।३० ॥  
अर्थभागैस् तथा तेषाम्  $ अन्तरो ऽर्थः प्रकाश्यते  &  
एकस्यैवात्मनो भेदौ  % शब्दार्थाव् अपृथक्स्थितौ  ॥ ब्वक्य्_२।३१ ॥  
प्रकाशकप्रकाश्यत्वं  $ कार्यकारणरूपता  &  
अन्तर्मात्रात्मनस् तस्य  % शब्दतत्त्वस्य सर्वदा  ॥ ब्वक्य्_२।३२ ॥  
तस्यैवास्तित्वनास्तित्वे  $ सामर्थ्ये समवस्थिते  &  
अक्रमे क्रमनिर्भासे  % व्यवहारनिबन्धने  ॥ ब्वक्य्_२।३३ ॥  
सम्प्रत्ययप्रमाणत्वात्  $ पदार्थास्तित्वकल्पने  &  
पदार्थाभ्युच्चये त्यागाद्  % आनर्थक्यं प्रसज्यते  ॥ ब्वक्य्_२।३४ ॥  
राजशब्देन राजार्थो  $ भिन्नरूपेण गम्यते  &  
वृत्ताव् आख्यातसदृशं  % पदम् अन्यत् प्रयुज्यते  ॥ ब्वक्य्_२।३५ ॥  
यथाश्वकर्ण इत्य् उक्ते  $ विनैवाश्वेन गम्यते  &  
कश् चिद् एव विशिष्टो ऽर्थः  % सर्वेषु प्रत्ययस् तथा  ॥ ब्वक्य्_२।३६ ॥  
वाक्येषु अर्थान्तरगतः  $ सादृश्यपरिकल्पने  &  
केषां चित् रूढिशब्दत्वं  % शास्त्र एवानुगम्यते  ॥ ब्वक्य्_२।३७ ॥  
उपादायापि ये हेयास्  $ तान् उपायान् प्रचक्षते  &  
उपायानां च नियमो  % नावश्यम् अवतिष्ठते  ॥ ब्वक्य्_२।३८ ॥  
अर्थं कथं चित् पुरुषः  $ कश् चित् सम्प्रतिपद्यते  &  
संसृष्टा वा विभक्ता चा  % भेदा वाक्यनिबन्धनाः  ॥ ब्वक्य्_२।३९ ॥  
सो ऽयम् इत्य् अभिसम्बन्धो  $ बुद्ध्या प्रक्रम्यते यदा  &  
वाक्यार्थस्य तदैको ऽपि  % वर्णः प्रत्यायकः क्व चित्  ॥ ब्वक्य्_२।४० ॥  
केवलेन पदेनार्थो  $ यावान् एवाभिधीयते  &  
वाक्यस्थं तावतो ऽर्थस्य  % तद् आहुर् अभिधायकम्  ॥ ब्वक्य्_२।४१ ॥  
सम्बन्धे सति यत् त्व् अन्यद्  $ आधिक्यम् उपजायते  &  
वाक्यार्तम् एव तं प्राहुर्  % अनेकपदसंश्रयम्  ॥ ब्वक्य्_२।४२ ॥  
स त्व् अनेकपदस्थो ऽपि  $ प्रतिभेदं समाप्यते  &  
जातिवत् समुदाये ऽपि  % सङ्ख्यावत् कल्प्यते ऽपरैः  ॥ ब्वक्य्_२।४३ ॥  
सर्वभेदानुगुण्यं तु  $ सामान्यम् अपरे विदुः  &  
तद् अर्थान्तरसंसर्गाद्  % भजते भेदरूपताम्  ॥ ब्वक्य्_२।४४ ॥  
भेदान् आकाङ्क्षतस् तस्य  $ या परिप्लवमामता  &  
अवच्छिनत्ति सम्बन्धस्  % तां विशेषे निवेशयन्  ॥ ब्वक्य्_२।४५ ॥  
कार्यानुमेयः सम्बन्धो  $ रूपं तस्य न विद्यते  &  
असत्त्वभूतम् अत्यन्तम्  % अतस् तं प्रतिजानते  ॥ ब्वक्य्_२।४६ ॥  
नियतं साधने साध्यं  $ क्रिया नियतसाधना  &  
स सन्निधानमात्रेण  % नियमः सम्प्रकाशते  ॥ ब्वक्य्_२।४७ ॥  
गुणभावेन साकाङ्क्षं  $ तत्र नाम प्रवर्तते  &  
साध्यत्वेन निमित्तानि  % क्रियापदम् अपेक्षते  ॥ ब्वक्य्_२।४८ ॥  
सन्त एव विशेषा ये  $ पदार्थेष्व् अविभाविताः  &  
ते क्रमाद् अनुगम्यन्ते  % न वाक्यम् अभिधायकम्  ॥ ब्वक्य्_२।४९ ॥  
शब्दानां क्रममात्रे च  $ नान्यः शब्दो ऽस्ति वाचकः  &  
क्रमो हि धर्मः कालस्य  % तेन वाक्यं न विद्यते  ॥ ब्वक्य्_२।५० ॥  
ये च सम्भविनो भेदाः  $ पदार्थेष्व् अविभाविताः  &  
ते सन्निधाने व्यज्यन्ते  % न तु वर्णेष्व् अयं क्रमः  ॥ ब्वक्य्_२।५१ ॥  
वर्णानां च पदानां च  $ क्रममात्रनिवेशिनी  &  
पदाख्या वाक्यसञ्ज्ञा च  % शब्दत्वं नेष्यते तयोः  ॥ ब्वक्य्_२।५२ ॥  
समाने ऽपि तु शब्दत्वे  $ दृष्टः सम्प्रत्ययः पदात्  &  
प्रतिवर्णं त्व् असौ नास्ति  % पदस्यार्थम् अतो विदुः  ॥ ब्वक्य्_२।५३ ॥  
यथा सावयवा वर्णा  $ विना वाच्येन केन चित्  &  
अर्थवन्तः समुदिता  % वाक्यम् अप्य् एवम् इष्यते  ॥ ब्वक्य्_२।५४ ॥  
अनर्थकान्य् अपायत्वात्  $ पदार्थेनार्थवन्ति वा  &  
क्रमेणोच्चरितान्य् आहुर्  % वाक्यार्थं भिन्नलक्षणम्  ॥ ब्वक्य्_२।५५ ॥  
नित्यत्वे समुदायानां  $ जातेर् वा परिकल्पने  &  
एकस्यैकार्थताम् आहुर्  % वाक्यस्याव्यभिचारिणीम्  ॥ ब्वक्य्_२।५६ ॥  
अभेदपूर्वकाभेदाः  $ कल्पिता वाक्यवादिभिः  &  
भेदपूर्वान् अभेदांस् तु  % मन्यन्ते पददर्शिनः  ॥ ब्वक्य्_२।५७ ॥  
पदप्रकृतिभावश् च  $ वृत्तिभेदेन वर्ण्यते  &  
पदानां संहिता योनिः  % संहिता वा पदाश्रया  ॥ ब्वक्य्_२।५८ ॥  
पदाम्नायश् च यद्य् अन्यः  $ संहिताया निदर्शकः  &  
नित्यस् तत्र कथं कार्यं  % पदं लक्षणदर्शनात्  ॥ ब्वक्य्_२।५९ ॥  
प्रतिवर्णम् असंवेद्यः  $ पदार्थप्रत्ययो यथा  &  
पदेश्व् एवम् असंवेद्यं  % वाक्यार्थस्य निरूपणम्  ॥ ब्वक्य्_२।६० ॥  
वाक्यार्थः सन्निविशते  $ पदेषु सहवृत्तिषु  &  
यथा तथैव वर्णेषु  % पदार्थः सहवृत्तिषु  ॥ ब्वक्य्_२।६१ ॥  
सूक्ष्मं ग्राह्यं यथान्येन  $ संसृष्टं सह गृह्यते  &  
वर्णो ऽप्य् अन्येन वर्णेन  % सम्बद्धो वाचकस् तथा  ॥ ब्वक्य्_२।६२ ॥  
पदस्योच्चारणाद् अर्थो  $ यथा कश् चिन् निरूप्यते  &  
वर्णानाम् अपि सान्निध्यात्  % तथा सो ऽर्थः प्रतीयते  ॥ ब्वक्य्_२।६३ ॥  
प्राप्तस्य यस्य सामर्थ्यान्  $ नियमार्था पुनः श्रुतिः  &  
तेनात्यन्तं विशेषेण  % सामान्यं यदि बाध्यते  ॥ ब्वक्य्_२।६४ ॥  
यजेतेति ततो द्रव्यं  $ प्राप्तं सामर्थ्यलक्षणम्  &  
व्रीहिश्रुत्या निवर्तेत  % न स्यात् प्रतिनिधिस् तथा  ॥ ब्वक्य्_२।६५ ॥  
तस्माद् व्रीहित्वम् अधिकं  $ व्रीहिशब्दः प्रकल्पयेत्  &  
द्रव्यत्वम् अविरुद्धत्वात्  % प्राप्त्यर्थः सन् न बाधते  ॥ ब्वक्य्_२।६६ ॥  
तेन चापि व्यवच्छिन्ने  $ द्रव्यत्वे सहचारिणि  &  
असम्भवाद् विशेषाणां  % तत्रान्येषाम् अदर्शनम्  ॥ ब्वक्य्_२।६७ ॥  
न च सामान्यवत् सर्वे  $ क्रियाशब्देन लक्षिताः  &  
विशेषा न हि सर्वेषां  % सतां शब्दो ऽभिधायकः  ॥ ब्वक्य्_२।६८ ॥  
शुक्लादयो गुणाः सन्तो  $ यथा तत्राविवक्षिताः  &  
तथाविवक्षा भेदानां  % द्रव्यत्वसहचारिणाम्  ॥ ब्वक्य्_२।६९ ॥  
असन्निधौ प्रतिनिधिर्  $ मा भून् नित्यस्य कर्मणः  &  
काम्यस्य वा प्रवृत्तस्य  % लोप इत्य् उपपद्यते  ॥ ब्वक्य्_२।७० ॥  
विशिष्टैव क्रिया येन  $ वाक्यार्थः परिकल्प्यते  &  
द्रव्याभावे प्रतिनिधौ  % तस्य तत् स्यात् क्रियान्तरम्  ॥ ब्वक्य्_२।७१ ॥  
निर्ज्ञातार्थं पदं यच् च  $ तदर्थे प्रतिपादिते  &  
पिकादि यद् अविज्ञातं  % तत् किम् इत्य् अनुयुज्यते  ॥ ब्वक्य्_२।७२ ॥  
सामर्थ्यप्रापितं यच् च  $ व्यक्त्यर्थम् अनुषज्यते  &  
श्रुतिर् एवानुषङ्गेण  % बाधिका लिङ्गवाक्ययोः  ॥ ब्वक्य्_२।७३ ॥  
अप्राप्तो यस् तु शुक्लादिः  $ सन्निधानेन गम्यते  &  
स यत्नप्रापितो वाक्ये  % श्रुतिधर्मविलक्षणः  ॥ ब्वक्य्_२।७४ ॥  
अभिन्नम् एव वाक्यं तु  $ यद्य् अभिन्नार्थम् इष्यते  &  
तत् सर्वं श्रुतिभूतत्वान्  % न श्रुत्यैव विरोत्स्यते  ॥ ब्वक्य्_२।७५ ॥  
वाक्यानां समुदायश् च  $ य एकार्थप्रसिद्धये  &  
साकाङ्क्षावयवस् तत्र  % वाक्यार्थो ऽपि न विद्यते  ॥ ब्वक्य्_२।७६ ॥  
प्रासङ्गिकम् इदं कार्यम्  $ इदं तन्त्रेण लभ्यते  &  
इदम् आवृत्तिभेदाभ्याम्  % अत्र बाधसमुच्चयौ  ॥ ब्वक्य्_२।७७ ॥  
ऊहो ऽस्मिन् विषये न्याय्यः  $ सम्बन्धो ऽस्य न बाध्यते  &  
सामान्यस्यातिदेशो ऽयं  % विशेषो ऽत्रातिदिश्यते  ॥ ब्वक्य्_२।७८ ॥  
अर्थित्वम् अत्र सामर्थ्यम्  $ अस्मिन्न् अर्थो न भिद्यते  &  
शास्त्रात् प्राप्ताधिकारो ऽयं  % व्युदासो ऽस्य क्रियान्तरे  ॥ ब्वक्य्_२।७९ ॥  
इयं श्रुत्या क्रमप्राप्तिर्  $ इयम् उच्चारणाद् इति  &  
क्रमो ऽयम् अत्र बलवान्  % अस्मिंस् तु न विवक्षितः  ॥ ब्वक्य्_२।८० ॥  
इदं पराङ्गैः सम्बद्धम्  $ अङ्गानाम् अप्रयोजकम्  &  
प्रयोजकम् इदं तेषाम्  % अत्रेदं नान्तरीयकम्  ॥ ब्वक्य्_२।८१ ॥  
इदं प्रधानं शेषो ऽयं  $ विनियोगक्रमस् त्व् अयम्  &  
साक्षाद् अस्योपकारीदम्  % इदम् आराद् विशेषकम्  ॥ ब्वक्य्_२।८२ ॥  
शक्तिव्यापारभेदो ऽस्मिन्  $ फलम् अत्र तु भिद्यते  &  
सम्बन्धाज् जातभेदो ऽयं  % भेदस् तत्राविवक्षितः  ॥ ब्वक्य्_२।८३ ॥  
प्रसज्यप्रतिषेधो ऽयं  $ पर्युदासो ऽयम् अत्र तु  &  
इदं गौणम् इदं मुख्यं  % व्यापीदं गुरु लघ्व् इदम्  ॥ ब्वक्य्_२।८४ ॥  
भेदेनाङ्गाङ्गिभावो ऽस्य  $ बहुभेदं विकल्प्यते  &  
इदं नियम्यते ऽस्यात्र  % योग्यत्वम् उपजायते  ॥ ब्वक्य्_२।८५ ॥  
अस्य वाक्यान्तरे दृष्टाल्  $ लिङ्गाद् भेदो ऽनुमीयते  &  
अयं शब्दैर् अपोद्धृत्य  % पदार्थः प्रविभज्यते  ॥ ब्वक्य्_२।८६ ॥  
इति वाक्येषु ये धर्माः  $ पदार्थोपनिबन्धनाः  &  
सर्वे तेन प्रकल्पेरन्  % पदं चेत् स्यद् अवाचकम्  ॥ ब्वक्य्_२।८७ ॥  
अविभक्ते ऽपि वाक्यार्थे  $ शक्तिभेदाद् अपोद्धृते  &  
वाक्यान्तरविभागेन  % यथोक्तं न विरुध्यते  ॥ ब्वक्य्_२।८८ ॥  
यथैवैकस्य गन्धस्य  $ भेदेन परिकल्पना  &  
पुष्पादिषु तथा वाक्ये  % ऽप्य् अर्थभेदो ऽभिधीयते  ॥ ब्वक्य्_२।८९ ॥  
गवये नरसिंहे वाप्य्  $ एकज्ञानावृते यथा  &  
भागं जात्यन्तरस्यैव  % सदृशं प्रतिपद्यते  ॥ ब्वक्य्_२।९० ॥  
अप्रसिद्धं तु यं भागम्  $ अदृष्टम् अनुपश्यति  &  
तावत्य् असंविदं मूढः  % सर्वत्र प्रतिपद्यते  ॥ ब्वक्य्_२।९१ ॥  
तथा पिकादियोगेन  $ वाक्ये ऽत्यन्तविलक्षणे  &  
सदृशस्येव सञ्ज्ञानम्  % असतो ऽर्थस्य मन्यते  ॥ ब्वक्य्_२।९२ ॥  
एकस्य भागे सादृश्यं  $ भागे भेदश् च लक्ष्यते  &  
निर्भागस्य प्रकाशस्य  % निर्भागेणैव चेतसा  ॥ ब्वक्य्_२।९३ ॥  
तथैव भागे सादृश्यं  $ भागे भेदो ऽवसीयते  &  
भागाभावे ऽपि वाक्यानाम्  % अत्यन्तं भिन्नधर्मणाम्  ॥ ब्वक्य्_२।९४ ॥  
रूपनाशे पदानां स्यात्  $ कथं चावधिकल्पना  &  
अगृहीतावधौ शब्दे  % कथं चार्थो विविच्यते  ॥ ब्वक्य्_२।९५ ॥  
संसर्ग इव रूपाणां  $ शब्दे ऽन्यत्र व्यवस्थितः  &  
नानारूपेषु तद्रूपं  % तन्त्रेणापरम् इष्यते  ॥ ब्वक्य्_२।९६ ॥  
तस्मिन्न् अभेदे भेदानां  $ संसर्ग इव वर्तते  &  
रूपं रूपान्तरात् तस्माद्  % अनन्यत् प्रविभज्यते  ॥ ब्वक्य्_२।९७ ॥  
शास्त्रे प्रत्यायकस्यापि  $ क्वचिद् एकत्वम् आश्रितम्  &  
प्रत्याय्येन क्वचिद् भेदो  % ग्रहणग्राह्ययोः स्थितः  ॥ ब्वक्य्_२।९८ ॥  
ऊ इत्य् अभेदम् आश्रित्य  $ यथासङ्ख्यं प्रकल्पितम्  &  
लृलुटोर् ग्रहणे भेदो  % ग्राह्याभ्यां परिकल्पितः  ॥ ब्वक्य्_२।९९ ॥  
यस्येत्य् एतद् अणो रूपं  $ सञ्ज्ञिनाम् अभिधायकम्  &  
न हि प्रतीयमानेन  % ग्रहणस्यास्ति सम्भवः  ॥ ब्वक्य्_२।१०० ॥  
ऊ इत्य् एतद् अभिन्नं च  $ भिन्नवाक्यनिबन्धनम्  &  
भेदेन ग्रहणं यस्य  % पररूपम् इव द्वयोः  ॥ ब्वक्य्_२।१०१ ॥  
प्लुतस्याङ्गविवृद्धिं च  $ समाहारम् अचोस् तथा  &  
व्युदस्यता पुनर् भेदः  % शब्देष्व् अत्यन्तम् आश्रितः  ॥ ब्वक्य्_२।१०२ ॥  
अर्धर्चादिषु शब्देषु  $ रूपभेदः क्रमाद् यथा  &  
तन्त्रात् तथैकशब्दत्वे  % भिन्नानां श्रुतिर् अन्यथा  ॥ ब्वक्य्_२।१०३ ॥  
संहिताविषये वर्णाः  $ स्वरूपेणाविकारिणः  &  
शब्दान्तरत्वं यान्तीव  % शक्त्यन्तरपरिग्रहात्  ॥ ब्वक्य्_२।१०४ ॥  
इन्द्रियादिविकारेण  $ दृष्टं ग्राह्येषु वस्तुषु  &  
आत्मत्यागाद् ऋते भिन्नं  % ग्रहणं स क्रमः श्रुतौ  ॥ ब्वक्य्_२।१०५ ॥  
अभिधानक्रियाभेदाच्  $ छब्देष्व् अविकृतेष्व् अपि  &  
रूपम् अत्यन्तभेदेन  % तद् एवैकं प्रकाशते  ॥ ब्वक्य्_२।१०६ ॥  
ऋचो वा गीतिमात्रं वा  $ साम द्रव्यान्तरं न तु  &  
गीतिभेदात् तु गृह्यन्ते  % ता एव विकृता ऋचः  ॥ ब्वक्य्_२।१०७ ॥  
उपायाच् छ्रुतिसंहारे  $ भिन्नानाम् एकशेषिणाम्  &  
तन्त्रेणोच्चारणे तेषां  % शास्त्रे साधुत्वम् उच्यते  ॥ ब्वक्य्_२।१०८ ॥  
परिगृह्य श्रुतिं चैकां  $ रूपभेदवताम् अपि  &  
तन्त्रेणोच्चारणं कार्यम्  % अन्यथा ते न साधवः  ॥ ब्वक्य्_२।१०९ ॥  
सरूपाणां च वाक्यानां  $ शास्त्रेणाप्रतिपादितम्  &  
तन्त्रेणोच्चारणाद् एकं  % रूपं साधूपलभ्यते  ॥ ब्वक्य्_२।११० ॥  
एकस्यानेकरूपत्वं  $ नालिकादिपरिग्रहात्  &  
यथा तथैव तन्त्रात् स्याद्  % बहूनाम् एकरूपता  ॥ ब्वक्य्_२।१११ ॥  
यथा पदसरूपाणां  $ वाक्यानां सम्भवः पृथक्  &  
तथा वाक्यान्तराभावे  % स्याद् एषां पृथगर्थता  ॥ ब्वक्य्_२।११२ ॥  
अभिधेयः पदस्यार्थो  $ वाक्यस्यार्थः प्रयोजनम्  &  
यस्य तस्य न सम्बन्धो  % वाक्यानाम् उपपद्यते  ॥ ब्वक्य्_२।११३ ॥  
तत्र क्रियापदान्य् एव  $ व्यपेक्षन्ते परस्परम्  &  
क्रियापदानुषक्तस् तु  % सम्बन्धो ऽथ प्रतीयते  ॥ ब्वक्य्_२।११४ ॥  
आवृत्तिर् अनुवादो वा  $ पदार्थव्यक्तिकल्पने  &  
प्रत्येकं तु समाप्तो ऽर्थः  % सहभूतेषु वर्तते  ॥ ब्वक्य्_२।११५ ॥  
अविकल्पितवाक्यार्थे  $ विकल्पा भावनाश्रयाः  &  
अत्राधिकरणे वादाः  % पूर्वेषां बहुधा मताः  ॥ ब्वक्य्_२।११६ ॥  
अभ्यासात् प्रतिभाहेतुः  $ सर्वः शब्दो ऽपरैः स्मृतः  &  
बालानां च तिरश्चां च  % यथार्थप्रतिपादने  ॥ ब्वक्य्_२।११७ ॥  
अनागमश् च सो ऽभ्यासः  $ समयः कैश् चिद् इष्यते  &  
अनन्तरम् इदं कार्यम्  % अस्माद् इत्य् उपदर्शकः  ॥ ब्वक्य्_२।११८ ॥  
अस्त्य् अर्थः सर्वशब्दानां  $ इति प्रत्याय्यलक्षणम्  &  
अपूर्वदेवतास्वर्गैः  % समम् आहुर् गवादिषु  ॥ ब्वक्य्_२।११९ ॥  
प्रयोगदर्शनाभ्यासाद्  $ आकारावग्रहस् तु यः  &  
न स शब्दस्य विषयः  % स हि यत्नान्तराश्रयः  ॥ ब्वक्य्_२।१२० ॥  
के चिद् भेदाः प्रकाश्यन्ते  $ शब्दैस् तदभिधायिभिः  &  
अनुनिष्पादिनः कांश् चिच्  % छब्दार्थान् इति मन्यते  ॥ ब्वक्य्_२।१२१ ॥  
जातेः प्रत्यायके शब्दे  $ या व्यक्तिर् अनुषङ्गिणी  &  
न तद्व्यक्तिगतान् भेदाञ्  % जातिशब्दो ऽवलम्बते  ॥ ब्वक्य्_२।१२२ ॥  
घटादीनां न चाकारान्  $ प्रत्याययति वाचकः  &  
वस्तुमात्रनिवेशित्वात्  % तद्गतिर् नान्तरीयका  ॥ ब्वक्य्_२।१२३ ॥  
क्रिया विना प्रयोगेण  $ न दृष्टा शब्दचोदिता  &  
प्रयोगस् त्व् अनुनिष्पादी  % शब्दार्थ इति गम्यते  ॥ ब्वक्य्_२।१२४ ॥  
नियतास् तु प्रयोगा ये  $ नियतं यच् च साधनम्  &  
तेषां शब्दाभिधेयत्वम्  % अपरैर् अनुगम्यते  ॥ ब्वक्य्_२।१२५ ॥  
समुदायो ऽभिधेयो वाप्य्  $ अविकल्पसमुच्चयः  &  
असत्यो वापि संसर्गः  % शब्दार्थः कैश् चिद् इष्यते  ॥ ब्वक्य्_२।१२६ ॥  
असत्योपाधि यत् सत्यं  $ तद् वा शब्दनिबन्धनाम्  &  
शब्दो वाप्य् अभिजल्पत्वम्  % आगतो याति वाच्यताम्  ॥ ब्वक्य्_२।१२७ ॥  
सो ऽयम् इत्य् अभिसम्बन्धाद्  $ रूपम् एकीकृतं यता  &  
शब्दस्यार्थेन तं शब्दम्  % अभिजल्पं प्रचक्षते  ॥ ब्वक्य्_२।१२८ ॥  
तयोर् अपृथगात्मत्वे  $ रूढिर् अव्यभिचारिणी  &  
किं चिद् एव क्व चिद् रूपं  % प्राधान्येनावतिष्ठते  ॥ ब्वक्य्_२।१२९ ॥  
लोके ऽर्थरूपतां शब्दः  $ प्रतिपन्नः प्रवर्तते  &  
शास्त्रे तूभयरूपत्वं  % प्रविभक्तं विवक्षया  ॥ ब्वक्य्_२।१३० ॥  
अशक्तेः सर्वशक्तेर् वा  $ शब्दैर् एव प्रकल्पिता  &  
एकस्यार्थस्य नियता  % क्रियादिपरिकल्पना  ॥ ब्वक्य्_२।१३१ ॥  
यो वार्थो बुद्धिविषयो  $ बाह्यवस्तुनिबन्धनः  &  
स बाह्यं वस्त्व् इति ज्ञातः  % शब्दार्थ इति गम्यते  ॥ ब्वक्य्_२।१३२ ॥  
आकारवन्तः संवेद्या  $ व्यक्तिस्मृतिनिबन्धनाः  &  
एते प्रत्यवभासन्ते  % संविन्ंआत्रं त्व् अतो ऽन्यथा  ॥ ब्वक्य्_२।१३३ ॥  
यथेन्द्रियं सन्निपतद्  $ वैचित्रेणोपदर्शकं  &  
तथैव शब्दाद् अर्थस्य  % प्रतिपत्तिर् अनेकधा  ॥ ब्वक्य्_२।१३४ ॥  
वक्त्रान्यथैव प्रक्रान्तो  $ भिन्नेषु प्रतिपत्तृषु  &  
स्वप्रत्ययानुकारेण  % शब्दार्थः प्रविभज्यते  ॥ ब्वक्य्_२।१३५ ॥  
एकस्मिन्न् अपि दृश्ये ऽर्थे  $ दर्शनं भिद्यते पृथक्  &  
कालान्तरेण चैको ऽपि  % तं पश्यत्य् अन्यथा पुनः  ॥ ब्वक्य्_२।१३६ ॥  
एकस्यापि च शब्दस्य  $ निमित्तैर् अव्यवस्थितैः  &  
एकेन बहुभिश् चार्थो  % बहुधा परिकल्प्यते  ॥ ब्वक्य्_२।१३७ ॥  
तस्माद् अदृष्टतत्त्वानां  $ सापराधं बहुच्छलं  &  
दर्शनं वचनं वापि  % नित्यम् एवानवस्थितम्  ॥ ब्वक्य्_२।१३८ ॥  
ऋषीणां दर्शनं यच् च  $ तत्त्वे किं चिद् अवस्थितम्  &  
न तेन व्यवहारो ऽस्ति  % न तच् छब्दनिबन्धनं  ॥ ब्वक्य्_२।१३९ ॥  
तलवद् दृश्यते व्योम  $ खद्योतो हव्यवाड् इव  &  
नैव चास्ति तलं व्योम्नि  % न खद्योते हुताशनः  ॥ ब्वक्य्_२।१४० ॥  
तस्मात् प्रत्यक्षम् अप्य् अर्थं  $ विद्वान् ईक्षेत युक्तितः  &  
न दर्शनस्य प्रामाण्याद्  % दृश्यम् अर्थं प्रकल्पयेत्  ॥ ब्वक्य्_२।१४१ ॥  
असमाख्येयतत्त्वानाम्  $ अर्थानां लौकिकैर् यथा  &  
व्यवहारे समाख्यानं  % तत् प्रज्ञो न विकल्पयेत्  ॥ ब्वक्य्_२।१४२ ॥  
विच्छेदग्रहणे ऽर्थानां  $ प्रतिभान्यैव जायते  &  
वाक्यार्थ इति ताम् आहुः  % पदार्थैर् उपपादिताम्  ॥ ब्वक्य्_२।१४३ ॥  
इदं तद् इति सान्येषाम्  $ अनाक्येया कथं चन  &  
प्रत्यात्मवृत्ति सिद्धा सा  % कर्त्रापि न निरूप्यते  ॥ ब्वक्य्_२।१४४ ॥  
उपश्लेषम् इवार्थानां  $ सा करोत्य् अविचारिता  &  
सार्वरूप्यम् इवापन्ना  % विषयत्वेन वर्तते  ॥ ब्वक्य्_२।१४५ ॥  
साक्शाच् छब्देन जनितां  $ भावनानुगमेन वा  &  
इतिकर्तव्यतायां तां  % न कश् चिद् अतिवर्तते  ॥ ब्वक्य्_२।१४६ ॥  
प्रमाणत्वेन तां लोकः  $ सर्वः समनुगच्छति  &  
समारम्भाः प्रतायन्ते  % तिरश्चाम् अपि तद्वशात्  ॥ ब्वक्य्_२।१४७ ॥  
यथा द्रव्यविशेषाणां  $ परिपाकैर् अयत्नजाः  &  
मदादिशक्तयो दृष्टाः  % प्रतिभास् तद्वतां तथा  ॥ ब्वक्य्_२।१४८ ॥  
स्वरवृत्तिं विकुरुते  $ मधौ पुंस्कोकिलस्य कः  &  
जन्त्वादयः कुलायादि-  % करणे शिक्षिताः कथम्  ॥ ब्वक्य्_२।१४९ ॥  
आहारप्रीत्यपद्वेष-  $ प्लवनादिक्रियासु कः  &  
जात्यन्वयप्रसिद्धासु  % प्रयोक्ता मृगपक्षिणाम्  ॥ ब्वक्य्_२।१५० ॥  
भावनानुगताद् एतद्  $ आगमाद् एव जायते  &  
आसत्तिविप्रकर्षाभ्याम्  % आगमस् तु विशिष्यते  ॥ ब्वक्य्_२।१५१ ॥  
स्वभाववरणाभास-  $ योगादृष्टोपपादिताम्  &  
विशिष्टोपहितां चेति  % प्रतिभां षड्विधां विदुः  ॥ ब्वक्य्_२।१५२ ॥  
यथा संयोगिभिर् द्रव्यैर्  $ लक्षिते ऽर्थे प्रयुज्यते  &  
गोशब्दो न त्व् असौ तेषां  % विशेशाणां प्रकाशकः  ॥ ब्वक्य्_२।१५३ ॥  
आकारवर्णावयवैः  $ संसृष्टेषु गवादिषु  &  
शब्दः प्रवर्तमानो ऽपि  % न तान् अङ्गीकरोत्य् असौ  ॥ ब्वक्य्_२।१५४ ॥  
संस्थानवर्णावयवैर्  $ विशिष्टे ऽर्थे प्रयुज्यते  &  
शब्दो न तस्यावयवे  % प्रवृत्तिर् उपलभ्यते  ॥ ब्वक्य्_२।१५५ ॥  
दुर्लभं कस्य चिल् लोके  $ सर्वावयवदर्शनं  &  
कैश् चित् त्व् अवयवैर् दृष्टैर्  % अर्थः कृत्सो ऽनुमीयते  ॥ ब्वक्य्_२।१५६ ॥  
तथा जात्युत्पलादीनां  $ गन्धेन सहचारिणाम्  &  
नित्यसम्बन्धिनां दृष्टं  % गुणानाम् अवधारणम्  ॥ ब्वक्य्_२।१५७ ॥  
सङ्ख्याप्रमाणसंस्थान-  $ निरपेक्षः प्रवर्तते  &  
बिन्दौ च समुदाये च  % वाचकः सलिलादिषु  ॥ ब्वक्य्_२।१५८ ॥  
संस्कारादिपरिच्छिन्ने  $ तैलादौ यो व्यवस्थितः  &  
आहैकदेशं तत्त्वेन  % तस्यावयववर्तिना  ॥ ब्वक्य्_२।१५९ ॥  
येनार्थेनाभिसम्बद्धम्  $ अभिधानं प्रयुज्यते  &  
तदर्थापगमे तस्य  % प्रयोगो विनिवर्तते  ॥ ब्वक्य्_२।१६० ॥  
यांस् तु सम्भविनो धर्मान्  $ अन्तर्णीय प्रयुज्यते  &  
शब्दस् तेषां न सान्निध्यं  % नियमेन व्यपेक्षते  ॥ ब्वक्य्_२।१६१ ॥  
यथा रोमशफादीनां  $ व्यभिचारे ऽपि दृश्यते  &  
गोशब्दो न तथा जातेर्  % विप्रयोगे प्रवर्तते  ॥ ब्वक्य्_२।१६२ ॥  
तस्मात् सम्भविनो ऽर्थस्य  $ शब्दात् सम्प्रत्यये सति  &  
अदृष्टविप्रयोगार्थः  % सम्बन्धित्वेन गम्यते  ॥ ब्वक्य्_२।१६३ ॥  
वाचिका द्योतिका व स्युर्  $ द्वित्वादीनां विभक्तयः  &  
स्याद् वा सङ्ख्यावतो ऽर्थस्य  % समुदायो ऽभिधायकः  ॥ ब्वक्य्_२।१६४ ॥  
विना सङ्ख्याभिधानाद् वा  $ सङ्ख्याभेदसमन्वितान्  &  
अर्थान् स्वरूपभेदेन  % काम्श् चिद् आहुर् गवादयः  ॥ ब्वक्य्_२।१६५ ॥  
ये शब्दा नित्यसम्बन्धा  $ विवेके ज्ञातशक्तयः  &  
अन्वयव्यतिरेकाभ्यां  % तेषाम् अर्थो विभज्यते  ॥ ब्वक्य्_२।१६६ ॥  
यावच् चाव्यभिचारेण  $ तयोः शक्यं प्रकल्पनम्  &  
नियमस् तत्र न त्व् एवं  % नियमो नुट्शबादिषु  ॥ ब्वक्य्_२।१६७ ॥  
सम्भवे नाभिधानस्य  $ लक्षणत्वं प्रकल्पते  &  
आपेक्षिक्यो हि संसर्गे  % नियताः शब्दशक्तयः  ॥ ब्वक्य्_२।१६८ ॥  
न कूपसूपयूपानाम्  $ अन्वयो ऽर्थस्य दृश्यते  &  
अतो ऽर्थान्तरवाचित्वं  % सङ्घातस्यैव गम्यते  ॥ ब्वक्य्_२।१६९ ॥  
अन्वाख्यानानि भिद्यन्ते  $ शब्दव्युत्पत्तिकर्मसु  &  
बहूनां सम्भवे ऽर्थानां  % निमित्तं किं चिद् इष्यते  ॥ ब्वक्य्_२।१७० ॥  
वैरवासिष्ठगिरिशास्  $ तथैकागारिकादयः  &  
कैश् चित् कथं चिद् आख्याता  % निमित्तावधिसङ्करैः  ॥ ब्वक्य्_२।१७१ ॥  
यथा पथः समाख्यानं  $ वृक्षवल्मीकपर्वतैः  &  
अविरुद्धं गवादीनां  % भिन्नैश् च सहचारिभिः  ॥ ब्वक्य्_२।१७२ ॥  
अन्यथा च समाख्यानम्  $ अवस्थाभेददर्शिभिः  &  
क्रियते किंशुकादीनाम्  % एकदेशावधारणं  ॥ ब्वक्य्_२।१७३ ॥  
कैश् चिन् निर्वचनं भिन्नं  $ गिरतेर् गर्जतेर् गमेः  &  
गवतेर् गदतेर् वापि  % गौर् इत्य् अत्रानुदर्शितम्  ॥ ब्वक्य्_२।१७४ ॥  
गौर् इत्य् एव स्वरूपाद् वा  $ गोशब्दो गोषु वर्तते  &  
व्युत्पाद्यते न वा सर्वं  % कैश् चिच् चोभयथेष्यते  ॥ ब्वक्य्_२।१७५ ॥  
सामान्येनोपदेशश् च  $ शास्त्रे लघ्वर्थम् आश्रितः  &  
जात्यन्तरवद् अन्यस्य  % विशेषाः प्रतिपादकाः  ॥ ब्वक्य्_२।१७६ ॥  
अर्थान्तरे च यद् वृत्तं  $ तत् प्रकृत्यन्तरं विदुः  &  
तुल्यरूपं न तद् रूढाव्  % अन्यस्मिन्न् अनुषज्यते  ॥ ब्वक्य्_२।१७७ ॥  
भिन्नाव् इजियजी धातू  $ नियतौ विषयान्तरे  &  
कैश् चित् कथं चिद् उद्दिष्टौ  % चित्रं हि प्रतिपादनम्  ॥ ब्वक्य्_२।१७८ ॥  
एवं च वालवायादि  $ जित्वरीवद् उपाचरेत्  &  
भेदाभेदाभ्युपगमे  % न विरोधो ऽस्ति कश् चन  ॥ ब्वक्य्_२।१७९ ॥  
अडादीनां व्यवस्थार्थं  $ पृथक्त्वेन प्रकल्पनम्  &  
धातूपसर्गयोः शास्त्रे  % धातुर् एव तु तादृशः  ॥ ब्वक्य्_२।१८० ॥  
तथा हि सङ्ग्रामयतेः  $ सोपसर्गाद् विधिः स्मृतः  &  
क्रियाविशेषाः सम्घाते  % प्रक्रम्यन्ते तथाविधाः  ॥ ब्वक्य्_२।१८१ ॥  
कार्याणाम् अन्तरङ्गत्वम्  $ एवं धातूपसर्गयोः  &  
साधनैर् याति सम्बन्धं  % तथाभूतैव सा क्रिया  ॥ ब्वक्य्_२।१८२ ॥  
प्रयोगार्थेषु सिद्धः सन्  $ भेत्तव्यो ऽर्थो विशिष्यते  &  
प्राक् च साधनसम्बन्धात्  % क्रिया नैवोपजायते  ॥ ब्वक्य्_२।१८३ ॥  
धातोः साधनयोगस्य  $ भाविनः प्रक्रमाद् यथा  &  
धातुत्वं कर्मभावश् च  % तथान्यद् अपि दृश्यताम्  ॥ ब्वक्य्_२।१८४ ॥  
बीजकालेषु सम्बन्धाद्  $ यथा लाक्षारसादयः  &  
वर्णादिपरिणामेन  % फलानाम् उपकुर्वते  ॥ ब्वक्य्_२।१८५ ॥  
बुद्धिस्थाद् अभिसम्बन्धात्  $ तथा धातूपसर्गयोः  &  
अभ्यन्तरीकृताद् भेदः  % पदकाले प्रकाशते  ॥ ब्वक्य्_२।१८६ ॥  
क्व चित् सम्भविनो भेदाः  $ केवलैर् अनिदर्शिताः  &  
उपसर्गेण सम्बन्धे  % व्यज्यन्ते प्रनिरादिना  ॥ ब्वक्य्_२।१८७ ॥  
स वाचको विशेषाणां  $ सम्भवाद् द्योतको ऽपि वा  &  
शक्त्याधानाय वा धातोः  % सहकारी प्रयुज्यते  ॥ ब्वक्य्_२।१८८ ॥  
स्थादिभिः केवलैर् यच् च  $ गमनादि न गम्यते  &  
तत्रानुमानाद् द्विविधात्  % तद्धर्मा प्रादिर् उच्यते  ॥ ब्वक्य्_२।१८९ ॥  
अप्रयोगे ऽधिपर्योश् च  $ यावद् दृष्टं क्रियान्तरम्  &  
तस्याभिधायको धातुः  % सह ताभ्याम् अनर्थकः  ॥ ब्वक्य्_२।१९० ॥  
तथैव स्वार्थिकाः के चित्  $ सङ्घातान्तरवृत्तयः  &  
अनर्थकेन संसृष्टाः  % प्रकृत्यर्थानुवादिनः  ॥ ब्वक्य्_२।१९१ ॥  
निपाता द्योतकाः के चित्  $ पृथगर्थप्रकल्पने  &  
आगमा इव के चित् तु  % सम्भूयार्थस्य साधकाः  ॥ ब्वक्य्_२।१९२ ॥  
उपरिष्टात् पुरस्ताद् वा  $ द्योतकत्वं न भिद्यते  &  
तेषु प्रयुज्यमानेषु  % भिन्नार्थेष्व् अपि सर्वथा  ॥ ब्वक्य्_२।१९३ ॥  
चादयो न प्रयुज्यन्ते  $ पदत्वे सति केवलाः  &  
प्रत्ययो वाचकत्वे ऽपि  % केवलो न प्रयुज्यते  ॥ ब्वक्य्_२।१९४ ॥  
समुच्चिताभिधाने तु  $ व्यतिरेको न विद्यते  &  
असत्त्वभूतो भावश् च  % तिङ्पदैर् अभिधीयते  ॥ ब्वक्य्_२।१९५ ॥  
समुच्चिताभिधाने ऽपि  $ विशिष्टार्थाभिधायिनाम्  &  
गुणैर् पदानां सम्बन्धः  % परतन्त्रास् तु चादयः  ॥ ब्वक्य्_२।१९६ ॥  
जनयित्वा क्रिया का चित्  $ सम्बन्धं विनिवर्तते  &  
श्रूयमाणे क्रियाशब्दे  % सम्बन्धो जायते क्व चित्  ॥ ब्वक्य्_२।१९७ ॥  
तत्र षष्ठी प्रतिपदं  $ समासस्य निवृत्तये  &  
विहिता दर्शनार्थं तु  % कारकं प्रत्युदाहृतम्  ॥ ब्वक्य्_२।१९८ ॥  
स चोपजातः सम्बन्धो  $ विनिवृत्ते क्रियापदे  &  
कर्मप्रवचनीयेन  % तत्र तत्र नियम्यते  ॥ ब्वक्य्_२।१९९ ॥  
येन क्रियापदाक्षेपः  $ स कारकविभक्तिभिः  &  
युज्यते विर् यथा तस्य  % लिखाव् अनुपसर्गता  ॥ ब्वक्य्_२।२०० ॥  
तिष्ठतेर् अप्रयोगश् च  $ दृष्टो ऽप्रत्य् अजयन्न् इति  &  
सुन्व् अभीत्य् आभिमुख्ये च  % केवलो ऽपि प्रयुज्यते  ॥ ब्वक्य्_२।२०१ ॥  
कर्मप्रवचनीयत्वं  $ क्रियायोगे विधीयते  &  
षत्वादिविनिवृत्त्यर्थं  % स्वत्यादीनां विधर्मणाम्  ॥ ब्वक्य्_२।२०२ ॥  
हेतुहेतुमतोर् योग-  $ परिच्छेदे ऽनुना कृते  &  
आरम्भाद् बाध्यते प्राप्ता  % तृतीया हेतुलक्षणा  ॥ ब्वक्य्_२।२०३ ॥  
क्रियाया द्योतको नायं  $ न सम्बन्धस्य वाचकः  &  
नापि क्रियापदाक्षेपि  % सम्बन्धस्य तु भेदकः  ॥ ब्वक्य्_२।२०४ ॥  
अनर्थकानां सङ्घातः  $ सार्थको ऽनर्थकस् तथा  &  
वर्णानां पदम् अर्थेन  % युक्तं नावयवाः पदे  ॥ ब्वक्य्_२।२०५ ॥  
पदानाम् अर्थयुक्तानां  $ सङ्घातो भिद्यते पुनः  &  
अर्थान्तरावबोधेन  % सम्बन्धविगमेन च  ॥ ब्वक्य्_२।२०६ ॥  
सार्थकानर्थकौ भेदे  $ सम्बन्धं नाधिगच्छतः  &  
अधिगच्छत इत्य् एके  % कुटीरादिनिदर्शनात्  ॥ ब्वक्य्_२।१०७ ॥  
अर्थवद्भ्यो विशिष्टार्थः  $ सङ्घात उपजायते  &  
नोपजायत इत्य् एके  % समासस्वार्थिकादिषु  ॥ ब्वक्य्_२।२०८ ॥  
के चिद् धि युतसिद्धार्था  $ भेदे निर्ज्ञातशक्तयः  &  
अन्वयव्यतिरेकाभ्यां  % के चित् कल्पितशक्तयः  ॥ ब्वक्य्_२।२०९ ॥  
शास्त्रार्थ एव वर्णानाम्  $ अर्थवत्त्वे प्रदर्शितः  &  
धात्वादीनां हि शुद्धानां  % लौकिको ऽर्थो न विद्यते  ॥ ब्वक्य्_२।२१० ॥  
कृत्तद्धितानाम् अर्थश् च  $ केवलानाम् अलौकिकः  &  
प्राग् विभक्तेस् तदन्तस्य  % तथैवार्थो न विद्यते  ॥ ब्वक्य्_२।२११ ॥  
अभिव्यक्ततरो यो ऽर्थः  $ प्रत्ययान्तेषु लक्ष्यते  &  
अर्थवत्ताप्रकरणाद्  % आश्रितः स तथाविधः  ॥ ब्वक्य्_२।२१२ ॥  
आत्मभेदो न चेत् कश् चिद्  $ वर्णेभ्यः पदवाक्ययोः  &  
अन्योन्यापेक्षया शक्त्या  % वर्णः स्याद् अभिधायकः  ॥ ब्वक्य्_२।२१३ ॥  
वर्णेन केन चिन् न्यूनः  $ सङ्घातो यो ऽभिधायकः  &  
न चेच् छब्दान्तरम् असाव्  % अन्यूनस् तेन गम्यते  ॥ ब्वक्य्_२।२१४ ॥  
स तस्मिन् वाचके शब्दे  $ निमित्तात् स्मृतिम् आदधत्  &  
साक्षाद् इव व्यवहितं  % शब्देनार्थम् उपोहते  ॥ ब्वक्य्_२।२१५ ॥  
पदवाच्यो यथा नार्थः  $ कश् चिद् गौरखरादिषु  &  
सत्य् अपि प्रत्यये ऽत्यन्तं  % समुदाये न गम्यते  ॥ ब्वक्य्_२।२१६ ॥  
समन्वित इवार्थात्मा  $ पदार्थैर् यः प्रतीयते  &  
पदार्थदर्शनं तत्र  % तथैवानुपकारकम्  ॥ ब्वक्य्_२।२१७ ॥  
समुदायावयवयोर्  $ भिन्नार्थत्वे च वृत्तिषु  &  
युगपद् भेदसंसर्गौ  % विरुद्धाव् अनुषङ्गिणौ  ॥ ब्वक्य्_२।२१८ ॥  
कश् च साधनमात्रार्थान्  $ अध्यादीन् परिकल्पयेत्  &  
अप्रयुक्तपदश् चार्थो  % बहुव्रीहौ कथं भवेत्  ॥ ब्वक्य्_२।२१९ ॥  
प्रज्ञुसञ्ज्ञ्वाद्यवयवैर्  $ न चास्त्य् अर्थावधारणम्  &  
तस्मात् सङ्घात एवैको  % विशिष्टार्थनिबन्धनम्  ॥ ब्वक्य्_२।२२० ॥  
गर्गा इत्य् एक एवायं  $ बहुष्व् अर्थेषु वर्तते  &  
द्वन्द्वसञ्ज्ञो ऽपि सङ्घातो  % बहूनाम् अभिधायकः  ॥ ब्वक्य्_२।२२१ ॥  
यथैकशेषे भुज्यादिः  $ प्रत्येकम् अवतिष्ठते  &  
क्रियैवं द्वन्द्ववाच्ये ऽर्थे  % प्रत्येकं प्रविभज्यते  ॥ ब्वक्य्_२।२२२ ॥  
यच् च द्वन्द्वपदार्थस्य  $ तच्छब्देन व्यपेक्षणम्  &  
सापि व्यावृत्तरूपे ऽर्थे  % सर्वनामसरूपता  ॥ ब्वक्य्_२।२२३ ॥  
यथा च खदिरच्छेदे  $ भागेषु क्रमवांस् छिदिः  &  
तथा द्वन्द्वपदार्थस्य  % भागेषु क्रमदर्शनम्  ॥ ब्वक्य्_२।२२४ ॥  
सङ्घैकदेशे प्रक्रान्तान्  $ यथा सङ्घानुपातिनः  &  
क्रियाविशेषान् मन्यन्ते  % स द्वन्द्वावयवे क्रमः  ॥ ब्वक्य्_२।२२५ ॥  
प्रतिपादयता वृत्तिम्  $ अबुद्धान् वाक्यपूर्विकाम्  &  
वृत्तौ पदार्थभेदेन  % प्राधान्यम् उपदर्शितम्  ॥ ब्वक्य्_२।२२६ ॥  
अभेदाद् अभिधेयस्य  $ नञ्समासे विकल्पितम्  &  
प्राधान्यं बहुधा भाष्ये  % दोषास् तु प्रक्रियागताः  ॥ ब्वक्य्_२।२२७ ॥  
जहत्स्वार्थविकल्पे च  $ सर्वार्थत्यागम् इच्छता  &  
बहुव्रीहिपदार्थस्य  % त्यागः सर्वस्य दर्शितः  ॥ ब्वक्य्_२।२२८ ॥  
शास्त्रे क्व चित् प्रकृत्यर्थः  $ प्रत्ययेनाभिधीयते  &  
प्रकृतौ विनिवृत्तायां  % प्रत्ययार्थश् च धातुभिः  ॥ ब्वक्य्_२।२२९ ॥  
यम् अर्थम् आहतुर् भिन्नौ  $ प्रत्ययाव् एक एव तम्  &  
क्व चिद् आह पचन्तीति  % धातुस् ताभ्यां विना क्व चित्  ॥ ब्वक्य्_२।२३० ॥  
अन्वाख्यानस्मृतेर् ये च  $ प्रत्ययार्था निबन्धनम्  &  
निर्दिष्टास् ते प्रकृत्यर्थाः  % स्मृत्यन्तर उदाहृताः  ॥ ब्वक्य्_२।२३१ ॥  
प्रसिद्धेर् उद्वमिकरीत्य्  $ एवं शास्त्रे ऽभिधीयते  &  
व्यवहाराय मन्यन्ते  % शास्त्रार्थप्रक्रिया यतः  ॥ ब्वक्य्_२।२३२ ॥  
शास्त्रेषु प्रक्रियाभेदैर्  $ अविद्यैवोपवर्ण्यते  &  
अनागमविकल्पा तु  % स्वयं विद्योपवर्तते  ॥ ब्वक्य्_२।२३३ ॥  
अनिबद्धं निमित्तेषु  $ निरुपाख्यं फलं यथा  &  
तथा विद्याप्य् अनाख्येया  % शास्त्रोपायेव लक्ष्यते  ॥ ब्वक्य्_२।२३४ ॥  
यथाभ्यासं हि वाग् अर्थे  $ प्रतिपत्तिं समीहते  &  
स्वभाव इव चानादिर्  % मिथ्याभ्यासो व्यवस्थितः  ॥ ब्वक्य्_२।२३५ ॥  
उत्प्रेक्षते सावयवं  $ परमाणुम् अपण्डितः  &  
तथावयविनं युक्तम्  % अन्यैर् अवयवैः पुनः  ॥ ब्वक्य्_२।२३६ ॥  
घटादिदर्शनाल् लोकः  $ परिच्छिन्नो ऽवसीयते  &  
समारम्भाच् च भावानाम्  % आदिमद् ब्रह्म शाश्वतम्  ॥ ब्वक्य्_२।२३७ ॥  
उपायाः शिक्षमाणानां  $ बालानाम् उपलापनाः  &  
असत्ये वर्त्मनि स्थित्वा  % ततः सत्यं समीहते  ॥ ब्वक्य्_२।२३८ ॥  
अन्यथा प्रतिपद्यार्थं  $ पदग्रहणपूर्वकम्  &  
पुनर् वाक्ये तम् एवार्थम्  % अन्यथा प्रतिपद्यते  ॥ ब्वक्य्_२।२३९ ॥  
उपात्ता बहवो ऽप्य् अर्था  $ येष्व् अन्ते प्रतिषेधनम्  &  
क्रियते ते निवर्तन्ते  % तस्मात् तांस् तत्र नाश्रयेत्  ॥ ब्वक्य्_२।२४० ॥  
वृक्षो नास्तीति वाक्यं च  $ विशिष्टाभावलक्षणम्  &  
नार्थे न बुद्धौ सम्बन्धो  % निवृत्तेर् अवतिष्ठते  ॥ ब्वक्य्_२।२४१ ॥  
विच्छेदप्रतिपत्तौ च  $ यद्य् अस्तीत्य् अवधार्यते  &  
अशब्दवाच्या सा बुद्धिर्  % निवर्त्येत स्थिता कथम्  ॥ ब्वक्य्_२।२४२ ॥  
अथ यज् ज्ञानम् उत्पन्नं  $ तन् मिथ्येति नञा कृतम्  &  
नञो व्यापारभेदे ऽस्मिन्न्  % अभावावगतिः कथम्  ॥ ब्वक्य्_२।२४३ ॥  
निराधारप्रवृत्तौ च  $ प्राक्प्रवृत्तिर् नञो भवेत्  &  
अथाधारः स एवास्य  % नियमार्था श्रुतिर् भवेत्  ॥ ब्वक्य्_२।२४४ ॥  
नियमद्योतनार्था वाप्य्  $ अनुवादो यथा भवेत्  &  
कश् चिद् एवार्थवांस् तत्र  % शब्दः शेषास् त्व् अनर्थकाः  ॥ ब्वक्य्_२।२४५ ॥  
विरुद्धं चाभिसम्बन्धम्  $ उदाहार्यादिभिः कृतम्  &  
वाक्ये समाप्ते वाक्यार्थम्  % अन्यथा प्रतिपद्यते  ॥ ब्वक्य्_२।२४६ ॥  
स्तुतिनिन्दाप्रधानेषु  $ वाक्येष्व् अर्थो न तादृशः  &  
पदानां प्रविभागेन  % यादृशः परिकल्प्यते  ॥ ब्वक्य्_२।२४७ ॥  
अथासंसृष्ट एवार्थः  $ पदेषु समवस्थितः  &  
वाक्यार्थस्याभ्युपायो ऽसाव्  % एकस्य प्रतिपादने  ॥ ब्वक्य्_२।२४८ ॥  
पूर्वं पदेष्व् असंसृष्टो  $ यः क्रमाद् उपचीयते  &  
छिन्नग्रथितकल्पत्वात्  % तद् विशिष्टतरं विदुः  ॥ ब्वक्य्_२।२४९ ॥  
एकम् आहुर् अनेकार्थं  $ शब्दम् अन्ये परीक्षकाः  &  
निमित्तभेदाद् एकस्य  % सार्वार्थ्यं तस्य भिद्यते  ॥ ब्वक्य्_२।२५० ॥  
यौगपद्यम् अतिक्रम्य  $ पर्याये व्यवतिष्ठते  &  
अर्थप्रकरणाभ्यां वा  % योगाच् छब्दान्तरेण वा  ॥ ब्वक्य्_२।२५१ ॥  
यथा सास्नादिमान् पिण्डो  $ गोशब्देनाभिधीयते  &  
तथा स एव गोशब्दो  % वाहीके ऽपि व्यवस्थितः  ॥ ब्वक्य्_२।२५२ ॥  
सर्वशक्तेस् तु तस्यैव  $ शब्दस्यानेकधर्मणः  &  
प्रसिद्धिभेदाद् गौणत्वं  % मुख्यत्वं चोपजायते  ॥ ब्वक्य्_२।२५३ ॥  
एको मन्त्रस् तथाध्यात्मम्  $ अधिदैवम् अधिक्रतु  &  
असङ्करेण सर्वार्थो  % भिन्नशक्तिर् अवस्थितः  ॥ ब्वक्य्_२।२५४ ॥  
गोत्वानुषङ्गो वाहीके  $ निमित्तात् कैश् चिद् इष्यते  &  
अर्थमात्रं विपर्यस्तं  % शब्दः स्वार्थे व्यवस्थितः  ॥ ब्वक्य्_२।२५५ ॥  
तथा स्वरूपं शब्दानां  $ सर्वार्थेष्व् अनुषज्यते  &  
अर्थमात्रं विपर्यस्तं  % स्वरूपे तु श्रुतिः स्थिता  ॥ ब्वक्य्_२।२५६ ॥  
एकत्वं तु सरूपत्वाच्  $ छब्दयोर् गौणमुख्ययोः  &  
प्राहुर् अत्यन्तभेदे ऽपि  % भेदमार्गानुदर्शिनः  ॥ ब्वक्य्_२।२५७ ॥  
सामिधेन्यन्तरं चैवम्  $ आवृत्ताव् अनुषज्यते  &  
मन्त्रास् च विनियोगेन  % लभन्ते भेदम् ऊहवत्  ॥ ब्वक्य्_२।२५८ ॥  
तान्य् आम्नायान्तराण्य् एव  $ पठ्यते किं चिद् एव तु  &  
अनर्थकानां पाठो वा  % शेषस् त्व् अन्यः प्रतीयते  ॥ ब्वक्य्_२।२५९ ॥  
शब्दस्वरूपम् अर्थस् तु  $ पाठे ऽन्यैर् उपवर्ण्यते  &  
अत्यन्तभेदः सर्वेषां  % तत्सम्बन्धात् तु तद्वताम्  ॥ ब्वक्य्_२।२६० ॥  
अन्या संस्कारसावित्री  $ कर्मण्य् अन्या प्रयुज्यते  &  
अन्या जपप्रबन्धेषु  % सा त्व् एकैव प्रतीयते  ॥ ब्वक्य्_२।२६१ ॥  
अर्थस्वरूपे शब्दानां  $ स्वरूपाद् वृत्तिम् इच्छतः  &  
वाक्यरूपस्य वाक्यार्थे  % वृत्तिर् अन्यानपेक्षया  ॥ ब्वक्य्_२।२६२ ॥  
अनेकार्थत्वम् एकस्य  $ यैः शब्दस्यानुगम्यते  &  
सिद्ध्यसिद्धिकृता तेषां  % गौणमुख्यप्रकल्पना  ॥ ब्वक्य्_२।२६३ ॥  
अर्थप्रकरणापेक्षो  $ यो वा शब्दान्तरैः सह  &  
युक्तः प्रत्याययत्य् अर्थं  % तं गौणम् अपरे विदुः  ॥ ब्वक्य्_२।२६४ ॥  
शुद्धस्योच्चारणे स्वार्थः  $ प्रसिद्धो यस्य गम्यते  &  
स मुख्य इति विज्ञेयो  % रूपमात्रनिबन्धनः  ॥ ब्वक्य्_२।२६५ ॥  
यस् त्व् अन्यस्य प्रयोगेण  $ यत्नाद् इव नियुज्यते  &  
तम् अप्रसिद्धं मन्यन्ते  % गौणार्थाभिनिवेशिनम्  ॥ ब्वक्य्_२।२६६ ॥  
स्वार्थे प्रवर्तमानो ऽपि  $ यस्यार्थं यो ऽवलम्बते  &  
निमित्तं तत्र मुख्यं स्यान्  % निमित्ती गौण इष्यते  ॥ ब्वक्य्_२।२६७ ॥  
पुराराद् इति भिन्ने ऽर्थे  $ यौ वर्तेते विरोधिनि  &  
अर्थप्रकरणापेक्षं  % तयोर् अप्य् अवधारणम्  ॥ ब्वक्य्_२।२६८ ॥  
वाक्यस्यार्थात् पदार्थानाम्  $ अपोद्धारे प्रकल्पिते  &  
शब्दान्तरेण सम्बन्धः  % कस्यैकस्योपपद्यते  ॥ ब्वक्य्_२।२६९ ॥  
यच् चाप्य् एकं पदं दृष्टं  $ चरितास्तिक्रियं क्व चित्  &  
तद् वाक्यान्तरम् एवाहुर्  % न तद् अन्येन युज्यते  ॥ ब्वक्य्_२।२७० ॥  
यच् च को ऽयम् इति प्रश्ने  $ गौर् अश्व इति चोच्यते  &  
प्रश्न एव क्रिया तत्र  % प्रक्रान्ता दर्शनादिका  ॥ ब्वक्य्_२।२७१ ॥  
नैवाधिकत्वं धर्माणां  $ न्यूनता वा प्रयोजिका  &  
आधिक्यम् अपि मन्यन्ते  % प्रसिद्धेर् न्यूनतां क्व चित्  ॥ ब्वक्य्_२।२७२ ॥  
जातिशब्दो ऽन्तरेणापि  $ जातिं यत्र प्रयुज्यते  &  
सम्बन्धिसदृशाद् धर्मात्  % तं गौणम् अपरे विदुः  ॥ ब्वक्य्_२।२७३ ॥  
विपर्यासाद् इवार्थस्य  $ यत्रार्थान्तरताम् इव  &  
मन्यन्ते स गवादिस् तु  % गौण इत्य् उच्यते क्व चित्  ॥ ब्वक्य्_२।२७४ ॥  
नियताः साधनत्वेन  $ रूपशक्तिसमन्विताः  &  
यथा कर्मसु गम्यन्ते  % सीरासिमुसलादयः  ॥ ब्वक्य्_२।२७५ ॥  
क्रियान्तरे न चैतेषां  $ विभवन्ति न शक्तयः  &  
रूपाद् एव तु तादर्थ्यं  % नियमेन प्रतीयते  ॥ ब्वक्य्_२।२७६ ॥  
तथैव रूपशक्तिभ्याम्  $ उत्पत्त्या समवस्थितः  &  
शब्दो नियततादर्थ्यः  % शक्त्यान्यत्र प्रयुज्यते  ॥ ब्वक्य्_२।२७७ ॥  
श्रुतिमात्रेण यत्रास्य  $ सामर्थ्यम् अवसीयते  &  
तं मुख्यम् अर्थं मन्यन्ते  % गौणं यत्नोपपादितम्  ॥ ब्वक्य्_२।२७८ ॥  
गोयुष्मन्महतां च्व्यर्थे  $ स्वार्थाद् अर्थान्तरे स्थितौ  &  
अर्थान्तरस्य तद्भावस्  % तत्र मुख्यो ऽपि दृश्यते  ॥ ब्वक्य्_२।२७९ ॥  
महत्त्वं शुक्लभावं च  $ प्रकृतिः प्रतिपद्यते  &  
भेदेनापेक्षिता सा तु  % गौणत्वस्य प्रसाधिका  ॥ ब्वक्य्_२।२८० ॥  
अग्निसोमादयः शब्दा  $ ये स्वरूपपदार्थकाः  &  
सञ्ज्ञिभिः सम्प्रयुज्यन्ते  % ऽप्रसिद्धेस् तेषु गौणता  ॥ ब्वक्य्_२।२८१ ॥  
अग्निदत्तस् तु यो ऽग्निः स्यात्  $ तत्र स्वार्थोपसर्जनः  &  
शब्दो दत्तार्थवृत्तित्वाद्  % गौणत्वं प्रतिपद्यते  ॥ ब्वक्य्_२।२८२ ॥  
निमित्तभेदात् प्रक्रान्ते  $ शब्दव्युत्पत्तिकर्मणि  &  
हरिश्चन्द्रादिषु सुटो  % भावाभावौ व्यवस्थितौ  ॥ ब्वक्य्_२।२८३ ॥  
ऋष्यादौ प्राप्तसंस्कारो  $ यः शब्दो ऽन्येन युज्यते  &  
तत्रान्तरङ्गसंस्कारो  % बाह्ये ऽर्थे न निवर्तते  ॥ ब्वक्य्_२।२८४ ॥  
अत्यन्तविपरीतो ऽपि  $ यथा यो ऽर्थो ऽवधार्यते  &  
यथासम्प्रत्ययं शब्दस्  % तत्र मुख्यः प्रयुज्यते  ॥ ब्वक्य्_२।२८५ ॥  
यद्य् अपि प्रत्ययाधीनम्  $ अर्थतत्त्वावधारणम्  &  
न सर्वः प्रत्ययस् तस्मिन्  % प्रसिद्ध इव जायते  ॥ ब्वक्य्_२।२८६ ॥  
दर्शनं सलिले तुल्यं  $ मृगतृष्णादिदर्शनैः  &  
भेदात् तु स्पर्शनादीनां  % न जलं मृगतृष्णिका  ॥ ब्वक्य्_२।२८७ ॥  
यद् असाधारणं कार्यं  $ प्रसिद्धं रज्जुसर्पयोः  &  
तेन भेदपरिच्छेदस्  % तयोस् तुल्ये ऽपि दर्शने  ॥ ब्वक्य्_२।२८८ ॥  
प्रसिद्धार्थविपर्यास-  $ निमित्तं यच् च दृश्यते  &  
यस् तस्माल् लक्ष्यते भेदस्  % तम् असत्यं प्रचक्षते  ॥ ब्वक्य्_२।२८९ ॥  
यच् च निम्नोन्नतं चित्रे  $ सरूपं पर्वतादिभिः  &  
न तत्र प्रतिघातादि  % कार्यं तद्वत् प्रवर्तते  ॥ ब्वक्य्_२।२९० ॥  
स्पर्शप्रबन्धो हस्तेन  $ यथा चक्रस्य सन्ततः  &  
न तथालातचक्रस्य  % विच्छिन्नं स्पृश्यते हि तत्  ॥ ब्वक्य्_२।२९१ ॥  
वप्रप्राकारकल्पैश् च  $ स्पर्शनावरणे यथा  &  
नगरेषु न ते तद्वद्  % गन्धर्वनगरेष्व् अपि  ॥ ब्वक्य्_२।२९२ ॥  
मृगपश्वादिभिर् यावान्  $ मुख्यैर् अर्थः प्रसाध्यते  &  
तावान् न मृन्मयेष्व् अस्ति  % तस्मात् ते विषयः कनः  ॥ ब्वक्य्_२।२९३ ॥  
महान् आव्रियते देशः  $ प्रसिद्धैः पर्वतादिभिः  &  
अल्पदेशान्तरावस्थं  % प्रतिबिम्बं तु दृश्यते  ॥ ब्वक्य्_२।२९४ ॥  
मरणादिनिमित्तं च  $ यथा मुख्या विषादयः  &  
न ते स्वप्नादिषु स्वस्य  % तद्वद् अर्थस्य साधकाः  ॥ ब्वक्य्_२।२९५ ॥  
देशकालेन्द्रियगतैर्  $ भेदैर् यद् दृश्यते ऽन्यथा  &  
यथा प्रसिद्धिर् लोकस्य  % तथा तद् अवसीयते  ॥ ब्वक्य्_२।२९६ ॥  
यच् चोपघातजं ज्ञानं  $ यच् च ज्ञानम् अलौकिकम्  &  
न ताभ्यां व्यवहारो ऽस्ति  % शब्दा लोकनिबन्धनाः  ॥ ब्वक्य्_२।२९७ ॥  
घटादिषु यथा दीपो  $ येनार्थेन प्रयुज्यते  &  
ततो ऽन्यस्यापि सान्निध्यात्  % स करोति प्रकाशनम्  ॥ ब्वक्य्_२।२९८ ॥  
संसर्गिषु तथार्थेषु  $ शब्दो येन प्रयुज्यते  &  
तस्मात् प्रयोजकाद् अन्यान्  % अपि प्रत्याययत्य् असौ  ॥ ब्वक्य्_२।२९९ ॥  
निर्मन्थनं यथारण्योर्  $ अग्न्यर्थम् उपपादितम्  &  
धूमम् अप्य् अनभिप्रेतं  % जनयत्य् एकसाधनम्  ॥ ब्वक्य्_२।३०० ॥  
तथा शब्दो ऽपि कस्मिंश् चित्  $ प्रत्याय्ये ऽर्थे विवक्षिते  &  
अविवक्षितम् अप्य् अर्थं  % प्रकाशयते सन्निधेः  ॥ ब्वक्य्_२।३०१ ॥  
यथैवात्यन्तसंसृष्टस्  $ त्यक्तुम् अर्थो न शक्यते  &  
तथा शब्दो ऽपि सम्बन्धी  % प्रविवक्तुं न शक्यते  ॥ ब्वक्य्_२।३०२ ॥  
अर्थानां सन्निधाने ऽपि  $ सति चैषां प्रकाशने  &  
प्रयोजको ऽर्थः शब्दस्य  % रूपाभेदे ऽपि गम्यते  ॥ ब्वक्य्_२।३०३ ॥  
क्व चिद् गुणप्रधानत्वम्  $ अर्थानाम् अविवक्षितम्  &  
क्व चित् सान्निध्यम् अप्य् एषां  % प्रतिपत्ताव् अकारणम्  ॥ ब्वक्य्_२।३०४ ॥  
*यच् चानुपात्तं शब्देन  $ तत् कस्मिंश् चित् प्रतीयते  &  
क्व चित् प्रधानम् एवार्थो  % भवत्य् अयस्य लक्षणम्  ॥ ब्वक्य्_२।३०५ *॥  
*आख्यातं तद्धितार्थस्य  $ यत् किं चिद् उपदर्शकम्  &  
गुणप्रधानभावस्य  % तत्र दृष्टो विपर्ययः  ॥ ब्वक्य्_२।३०६ *॥  
*निर्देशे लिङ्गसङ्ख्यानां  $ सन्निधानम् अकारणम्  &  
प्रमाणम् अर्धह्रसादाव्  % अनुपात्तं प्रतीयते  ॥ ब्वक्य्_२।३०७ ॥  
ह्रस्वस्यार्धं च यद् दृष्टं  $ तत् तस्यासन्निधाव् अपि  &  
ह्रस्वस्य लक्षणार्थत्वात्  % तद्वद् एवाभिधीयते  ॥ ब्वक्य्_२।३०८ ॥  
दीर्घप्लुताभ्यां तस्य स्यान्  $ मात्रया वा विशेषणम्  &  
जातेर् वा लक्षणाय स्यात्  % सर्वथा सप्तपर्णवत्  ॥ ब्वक्य्_२।३०९ ॥  
गन्तव्यं दृश्यतां सूर्य  $ इति कालस्य लक्षणे  &  
ज्ञायतां काल इत्य् एतत्  % सोपायम् अभिधीयते  ॥ ब्वक्य्_२।३१० ॥  
विध्यत्य् अधनुषेत्य् अत्र  $ विशेषेण निदर्श्यते  &  
सामान्यम् आश्रयः शक्तेर्  % यः कश् चित् प्रतिपादकः  ॥ ब्वक्य्_२।३११ ॥  
काकेभ्यो रक्ष्यतां सर्पिर्  $ इति बालो ऽपि चोदितः  &  
उपघातपरे वाक्ये  % न श्वादिभ्यो न रक्षति  ॥ ब्वक्य्_२।३१२ ॥  
प्रक्षालने शरावाणां  $ स्थाननिर्मार्जनं तथा  &  
अनुक्तम् अपि रूपेण  % भुज्यङ्गत्वात् प्रतीयते  ॥ ब्वक्य्_२।३१३ ॥  
वाक्यात् प्रकरणाद् अर्थाद्  $ औचित्याद् देशकालतः  &  
शब्दार्थाः प्रविभज्यन्ते  % न रूपाद् एव केवलात्  ॥ ब्वक्य्_२।३१४ ॥  
संसर्गो विप्रयोगश् च  $ साहचर्यं विरोधिता  &  
अर्थः प्रकरणं लिङ्गं  % शब्दस्यान्यस्य सन्निधिः  ॥ ब्वक्य्_२।३१५ ॥  
सामर्थ्यम् औचिती देशः  $ कालो व्यक्तिः स्वरादयः  &  
शब्दार्थस्यानवच्छेदे  % विशेषस्मृतिहेतवः  ॥ ब्वक्य्_२।३१६ ॥  
भेदपक्षे ऽपि सारूप्याद्  $ भिन्नार्थाः प्रतिपत्तृषु  &  
नियता यान्त्य् अभिव्यक्तिं  % शब्दाः प्रकरणादिभिः  ॥ ब्वक्य्_२।३१७ ॥  
नामाख्यातसरूपा ये  $ कार्यान्तरनिबन्धनाः  &  
शब्दा वाक्यस्य तेष्व् अर्थो  % न रूपाद् अधिगम्यते  ॥ ब्वक्य्_२।३१८ ॥  
या प्रवृत्तिनिवृत्त्यर्था  $ स्तुतिनिन्दाप्रकल्पना  &  
कुशलः प्रतिपत्ता ताम्  % अयथार्थां समीहते  ॥ ब्वक्य्_२।३१९ ॥  
विधीयमानं यत् क्रर्म  $ दृष्टादृष्टप्रयोजनम्  &  
स्तूयते सा स्तुतिस् तस्य  % कर्तुर् एव प्रयोजिका  ॥ ब्वक्य्_२।३२० ॥  
व्याघ्रादिव्यपदेशेन  $ यथा बालो निवर्त्यते  &  
असत्यो ऽपि तथा कश् चित्  % प्रत्यवायो ऽभिधीयते  ॥ ब्वक्य्_२।३२१ ॥  
न संविधानां कृत्वापि  $ प्रत्यवाये तथाविधे  &  
शास्त्रेण प्रतिषिद्धे ऽर्थे  % विद्वान् कश् चित् प्रवर्तते  ॥ ब्वक्य्_२।३२२ ॥  
सर्पेषु संविधायापि  $ सिद्धैर् मन्त्रौषधादिभिः  &  
नान्यथा प्रतिपत्तव्यं  % न दतो गमयेद् इति  ॥ ब्वक्य्_२।३२३ ॥  
क्व चित् तत्त्वसमाख्यानं  $ क्रियते स्तुतिनिन्दयोः  &  
तत्रापि च प्रवृत्तिश् च  % निवृत्तिश् चोपदिश्यते  ॥ ब्वक्य्_२।३२४ ॥  
रूपं सर्वपदार्थानां  $ वाक्यार्थोपनिबन्धनम्  &  
सापेक्षा ये तु वाक्यार्थाः  % पदार्थैर् एव ते समाः  ॥ ब्वक्य्_२।३२५ ॥  
वाक्यं तद् अपि मन्यन्ते  $ यत् पदं चरितक्रियम्  &  
अन्तरेण क्रियाशब्दं  % वाक्यादेर् द्वित्वदर्शनात्  ॥ ब्वक्य्_२।३२६ ॥  
आख्यातशब्दे नियतं  $ साधनं यत्र गम्यते  &  
तद् अप्य् एकं समाप्तार्थं  % वाक्यम् इत्य् अभिधीयते  ॥ ब्वक्य्_२।३२७ ॥  
शब्दव्यवहिता बुद्धिर्  $ अप्रयुक्तपदाश्रया  &  
अनुमानं तदर्थस्य  % प्रत्यये हेतुर् उच्यते  ॥ ब्वक्य्_२।३२८ ॥  
[थिस् वेर्से इस् ओन्ल्य् इन् रौ]  
अपरे तु पदस्यैव  $ तम् अर्थं प्रतिजानते   &  
शब्दान्तराभिसम्बन्धम्  % अन्तरेण व्यवस्थितम्  ॥ ब्वक्य्_२।३२९ ॥  
यस्मिन्न् उच्चरिते शब्दे  $ यदा यो ऽर्थः प्रतीयते  &  
तम् आहुर् अर्थं तस्यैव  % नान्यद् अर्थस्य लक्षणम्  ॥ ब्वक्य्_२।३३० ॥  
क्रियार्थोपपदेश्व् एवं  $ स्थानिनां गम्यते क्रिया  &  
वृत्तौ निरादिभिश् चैवं  % क्रान्ताद्यर्थः प्रतीयते  ॥ ब्वक्य्_२।३३१ ॥  
तानि शब्दान्तराण्य् एव  $ पर्याया इव लौकिकाः  &  
अर्थप्रकरणाभ्यां तु  % तेषां स्वार्थो नियम्यते  ॥ ब्वक्य्_२।३३२ ॥  
प्रतिबोधाभ्युपायास् तु  $ ये तं तं पुरुषं प्रति  &  
नावश्यं ते ऽभिसम्बद्धाः  % शब्दा ज्ञेयेन वस्तुना  ॥ ब्वक्य्_२।३३३ ॥  
असत्यां प्रतिपत्तौ वा  $ मिथ्या वा प्रतिपादने  &  
स्वैर् अर्थैर् नित्यसम्बन्धास्  % ते ते शब्दा व्यवस्थिताः  ॥ ब्वक्य्_२।३३४ ॥  
यथाप्रकरणं द्वारम्  $ इत्य् अस्यां कर्मणः श्रुतौ  &  
बधान देहि वेत्य् एतद्  % उपायाद् अवगम्यते  ॥ ब्वक्य्_२।३३५ ॥  
तत्र साधनवृत्तिर् यः  $ शब्दः सत्त्वनिबन्धनः  &  
न स प्रधानभूतस्य  % साध्यस्यार्थस्य वाचकः  ॥ ब्वक्य्_२।३३६ ॥  
स्वार्थमात्रं प्रकाश्यासौ  $ सापेक्षो विनिवर्तते  &  
अर्थस् तु तस्य सम्बन्धी  % प्रकल्पयति सन्निधिम्  ॥ ब्वक्य्_२।३३७ ॥  
पारार्थ्यस्याविशिष्टत्वान्  $ न शब्दाच् छब्दसन्निधिः  &  
नार्थाच् छब्दस्य सान्निध्यं  % न शब्दाद् अर्थसन्निधिः  ॥ ब्वक्य्_२।३३८ ॥  
नष्टरूपम् इवाख्यातम्  $ आक्षिप्तं कर्मवाचिना  &  
यदि प्राप्तं प्रधानत्वं  % युगपद् भावसत्त्वयोः  ॥ ब्वक्य्_२।३३९ ॥  
तैस् तु नामसरूपत्वम्  $ आख्यातस्यास्य वर्ण्यते  &  
अन्वयव्यतिरेकाभ्यां  % व्यवहारो विभज्यते  ॥ ब्वक्य्_२।३४० ॥  
न चापि रूपात् सन्देहे  $ वाचकत्वं निवर्तते  &  
अर्धं पशोर् इति यथा  % सामर्थ्यात् तद् धि कल्पते  ॥ ब्वक्य्_२।३४१ ॥  
सर्वं सत्त्वपदं शुद्धं  $ यदि भावनिबन्धनम्  &  
संसर्गे च विभक्तो ऽस्य  % तस्यार्थो न पृथग् यदि  ॥ ब्वक्य्_२।३४२ ॥  
क्रियाप्रधानम् आख्यातं  $ नाम्नां सत्त्वप्रधानता  &  
चत्वारि पदजातानि  % सर्वम् एतद् विरुध्यते  ॥ ब्वक्य्_२।३४३ ॥  
वाक्यस्य बुद्धौ नित्यत्वम्  $ अर्थयोगं च लौकिकम्  &  
दृष्ट्वा चतुष्ट्वं नास्तीति  % वदत्य् औदुम्बरायणः  ॥ ब्वक्य्_२।३४४ ॥  
व्याप्तिमांश् च लघुश् चैव  $ व्यवहारः पदाश्रयः  &  
लोके शास्त्रे च कार्यार्थं  % विभागेनैव कल्पितः  ॥ ब्वक्य्_२।३४५ ॥  
न लोके प्रतिपत्तॄणाम्  $ अर्थयोगात् प्रसिद्धयः  &  
तस्माद् अलौकिको वाक्याद्  % अन्यः कश् चिन् न विद्यते  ॥ ब्वक्य्_२।३४६ ॥  
अन्यत्र श्रूयमाणैश् च  $ लिङ्गैर् वाक्यैश् च सूचिताः  &  
स्वार्था एव प्रतीयन्ते  % रूपाभेदाद् अलक्षिताः  ॥ ब्वक्य्_२।३४७ ॥  
उत्सर्गवाक्ये यत् त्यक्तम्  $ अशब्दम् इव शब्दवत्  &  
तद् बाधकेषु वाक्येषु  % श्रुतम् अन्यत्र गम्यते  ॥ ब्वक्य्_२।३४८ ॥  
ब्राह्मणानां श्रुतिर् दध्नि  $ प्रक्रान्ता माठराद् विना  &  
माठरस् तक्रसम्बन्धात्  % तत्राचष्टे यथार्थताम्  ॥ ब्वक्य्_२।३४९ ॥  
अनेकाख्यातयोगे ऽपि  $ वाक्यं न्यायापवादयोः  &  
एकम् एवेष्यते कैश् चिद्  % भिन्नरूपम् इव स्थितम्  ॥ ब्वक्य्_२।३५० ॥  
नियमः प्रतिषेधश् च  $ विधिशेषस् तथा सति  &  
द्वितीये यो लुग् आख्यातस्  % तच्छेषम् अलुकं विदुः  ॥ ब्वक्य्_२।३५१ ॥  
निराकाङ्क्षाणि निर्वृत्तौ  $ प्रधानानि परस्परम्  &  
तेषाम् अनुपकारित्वात्  % कथं स्याद् एकवाक्यता  ॥ ब्वक्य्_२।३५२ ॥  
विशेषविधिनार्थित्वाद्  $ वाक्यशेषो ऽनुमीयते  &  
विधेयवन् निवर्त्ये ऽर्थे  % तस्मात् तुल्यं व्यपेक्षणम्  ॥ ब्वक्य्_२।३५३ ॥  
सञ्ज्ञाशब्दैकदेशो यस्  $ तस्य लोपो न विद्यते  &  
विशिष्टरूपा सा सञ्ज्ञा  % कृता च न निवर्तते  ॥ ब्वक्य्_२।३५४ ॥  
सञ्ज्ञान्तराच् च दत्तादेर्  $ नान्या सञ्ज्ञा प्रतीयते  &  
सञ्ज्ञिनं देवदत्ताख्यं  % दत्तशब्दः कथं वदेत्  ॥ ब्वक्य्_२।३५५ ॥  
सर्वैर् अवयवैस् तुल्यं  $ सम्बन्धं समुदायवत्  &  
के चिच् छब्दस्वरूपाणां  % मन्यन्ते सर्वसञ्ज्ञिभिः  ॥ ब्वक्य्_२।३५६ ॥  
वर्णानाम् अर्थवत्त्वं तु  $ सञ्ज्ञानां सञ्ज्ञिभिर् भवेत्  &  
सम्बद्धो ऽवयवः सञ्ज्ञा-  % प्रविवेके न कल्पते  ॥ ब्वक्य्_२।३५७ ॥  
सर्वस्वरूपैर् युगपत्  $ सम्बन्धे सति सञ्ज्ञिनः  &  
नैकदेशसरूपेभ्यस्  % तत्प्रत्यायनसम्भवः  ॥ ब्वक्य्_२।३५८ ॥  
एकदेशात् तु सङ्घाते  $ केषां चिज् जायते स्मृतिः  &  
स्मृतेस् तु विषयाच् छब्दात्  % सङ्घातार्थः प्रतीयते  ॥ ब्वक्य्_२।३५९ ॥  
एकदेशात् स्मृतिर् भिन्ने  $ सङ्घाते नियता कथम्  &  
कथं प्रतीयमानः स्याच्  % छब्दो ऽर्थस्याभिधायकः  ॥ ब्वक्य्_२।३६० ॥  
एकदेशसरूपास् तु  $ तैस् तैर् भेदैः समन्विताः  &  
अनुनिष्पादिनः शब्दाः  % सञ्ज्ञासु समवस्थिताः  ॥ ब्वक्य्_२।३६१ ॥  
साधारणत्वात् सन्धिग्धाः  $ सामर्थ्यान् नियताश्रयाः  &  
तेषां ये साधवस् तेषु  % शास्त्रे लोपादि शिष्यते  ॥ ब्वक्य्_२।३६२ ॥  
तुल्यायाम् अनुनिष्पत्तौ  $ ज्ये-द्रा-घा इत्य् असाधवः  &  
न ह्य् अन्वाख्यायके शास्त्रे  % तेषु दत्तादिवत् स्मृतिः  ॥ ब्वक्य्_२।३६३ ॥  
कृतणत्वाश् च ये शब्दा  $ नित्याः खरणसादयः  &  
एकद्रव्योपदेशित्वात्  % तान् साधून् सम्प्रचक्षते  ॥ ब्वक्य्_२।३६४ ॥  
गोत्राण्य् एव तु तान्य् आहुः  $ सञ्ज्ञाशक्तिसमन्वयात्  &  
निमित्तापेक्षणं तेषु  % स्वार्थे नावश्यम् इष्यते  ॥ ब्वक्य्_२।३६५ ॥  
व्यवहाराय नियमः  $ सञ्ज्ञानां सञ्ज्ञिनि क्व चित्  &  
नित्य एव तु सम्बन्धो  % डित्थादिषु गवादिवत्  ॥ ब्वक्य्_२।३६६ ॥  
कृतकत्वाद् अनित्यत्वं  $ सम्बन्धस्योपपद्यते  &  
सञ्ज्ञायां सा हि पुरुषैर्  % यथाकामं नियुज्यते  ॥ ब्वक्य्_२।३६७ ॥  
यथा हि पांसुलेखानां  $ बालकैर् मधुक्रादयः  &  
सञ्ज्ञाः क्रियन्ते सर्वासु  % सञ्ज्ञास्व् एषैव कल्पना  ॥ ब्वक्य्_२।३६८ ॥  
वृद्ध्यादीनां च शास्त्रे ऽस्मिञ्  $ छक्त्यवच्छेदलक्षणः  &  
अकृत्रिमो हि सम्बन्धो  % विशेषणविशेष्यवत्  ॥ ब्वक्य्_२।३६९ ॥  
सञ्ज्ञा स्वरूपम् आश्रित्य  $ निमित्ते सति लौकिकी  &  
का चित् प्रवर्तते का चिन्  % निमित्तासन्निधाव् अपि  ॥ ब्वक्य्_२।३७० ॥  
शास्त्रे ऽपि महती सञ्ज्ञा  $ स्वरूपोपनिबन्धना  &  
अनुमानं निमित्तस्य  % सन्निधाने प्रतीयते  ॥ ब्वक्य्_२।३७१ ॥  
आवृत्तेर् अनुमानं वा  $ सारूप्यात् तत्र गम्यते  &  
शब्दभेदानुमानं वा  % शक्तिभेदस्य वा गतिः  ॥ ब्वक्य्_२।३७२ ॥  
क्व चिद् विषयभेदेन  $ कृत्रिमा व्यवतिष्ठते  &  
सङ्ख्यायाम् एकविषयं  % व्यवस्थानं द्वयोर् अपि  ॥ ब्वक्य्_२।३७३ ॥  
विषयं कृत्रिमस्यापि  $ लौकिकः क्व चिद् उच्चरन्  &  
व्याप्नोति दूरात् सम्बुद्धौ  % तथा हि ग्रहणं द्वयोः  ॥ ब्वक्य्_२।३७४ ॥  
सङ्घैकशेषद्वन्द्वेषु  $ के चित् सामर्थ्यलक्षणम्  &  
प्रत्याश्रयम् अवस्थानं  % क्रियाणां प्रतिजानते  ॥ ब्वक्य्_२।३७५ ॥  
भोजनं फलरूपाभ्याम्  $ एकैकस्मिन् समाप्यते  &  
अन्यथा हि व्यवस्थाने  % न तदर्थः प्रकल्प्यते  ॥ ब्वक्य्_२।३७६ ॥  
अन्नादानादि रूपां च  $ सर्वे तृप्तिफलां भुजिम्  &  
प्रत्येकं प्रतिपद्यन्ते  % न तु नाट्यक्रियाम् इव  ॥ ब्वक्य्_२।३७७ ॥  
पाद्यवत् सा विभागेन  $ सामर्थ्याद् अवतिष्ठते  &  
भुजिः करोति भुज्यर्थं  % न तन्त्रेण प्रदीपवत्  ॥ ब्वक्य्_२।३७८ ॥  
दृश्यादिस् तु क्रियैकापि  $ तथाभूतेषु कर्मसु  &  
आवृत्तिम् अन्तरेणापि  % समुदायाश्रया भवेत्  ॥ ब्वक्य्_२।३७९ ॥  
भिन्नव्यापाररूपाणां  $ व्यवहारादिदर्शने  &  
कर्तॄणां दर्शनं भिन्नं  % सम्भूयार्थस्य साधकम्  ॥ ब्वक्य्_२।३८० ॥  
लक्ष्यस्य लोकसिद्धत्वाच्  $ छास्त्रे लिङ्गस्य दर्शनात्  &  
अर्थिष्व् आदैक्षु भेदेन  % वृद्धिसञ्ज्ञा समाप्यते  ॥ ब्वक्य्_२।३८१ ॥  
शतादानप्रधानत्वाद्  $ दण्डने शतकर्मके  &  
अर्थिनां गुणभेदे ऽपि  % सङ्ख्येयो ऽर्थो न भिद्यते  ॥ ब्वक्य्_२।३८२ ॥  
सङ्घस्यैव विधेयत्वात्  $ कार्यवत् प्रतिपादने  &  
तत्र तन्त्रेण सम्बन्धः  % समासाभ्यस्तसञ्ज्ञयोः  ॥ ब्वक्य्_२।३८३ ॥  
लक्षणार्था श्रुतिर् येषां  $ कां चिद् एव क्रियां प्रति  &  
तैर् व्यस्तैश् च समस्तैश् च  % स धर्म उपलक्ष्यते  ॥ ब्वक्य्_२।३८४ ॥  
वृषलैर् न प्रवेष्टव्यम्  $ इत्य् एतस्मिन् गृहे यथा  &  
प्रत्येकं संहतानां च  % प्रवेशः प्रतिषिध्यते  ॥ ब्वक्य्_२।३८५ ॥  
सम्भूय त्व् अर्थलिप्सादि-  $ प्रतिषेधोपदेशने  &  
पृथग् अप्रतिषिद्धत्वात्  % प्रवृत्तिर् न विरुध्यते  ॥ ब्वक्य्_२।३८६ ॥  
व्यवायलक्षणार्थात्वाद्  $ अट्कुप्वाङादिभिस् तथा  &  
प्रत्येकं वा समस्तैर् वा  % णत्वं न प्रतिषिध्यते  ॥ ब्वक्य्_२।३८७ ॥  
अनुग्रहार्था भोक्तॄणां  $ भुजिर् आरभ्यते यदा  &  
देशकालाद्यभेदेन  % नानुगृह्णाति तान् असौ  ॥ ब्वक्य्_२।३८८ ॥  
पात्रादिभेदान् नानात्वं  $ यस्यैकस्योपदिश्यते  &  
विपर्यये वा भिन्नस्य  % तस्यैकत्वं प्रकल्प्यते  ॥ ब्वक्य्_२।३८९ ॥  
संहत्यापि च कुर्वाणा  $ भेदेन प्रतिपादिताः  &  
स्वं स्वं भोज्यं विभागेन  % प्राप्तं सम्भूय भुञ्जते  ॥ ब्वक्य्_२।३९० ॥  
वीप्साया विषयाभावाद्  $ विरोधाद् अन्यसङ्ख्यया  &  
द्विधा समाप्त्ययोगाच् च  % शतम् सङ्घे ऽवतिष्ठते  ॥ ब्वक्य्_२।३९१ ॥  
भुजिर् द्वन्द्वैकशेषाभ्यां  $ यत्रान्यैः सह शिष्यते  &  
तत्रापि लक्षणार्थत्वाद्  % द्विधा वाक्यं समाप्यते  ॥ ब्वक्य्_२।३९२ ॥  
वाक्यान्तराणां प्रत्येकं  $ समाप्तिः कैश् चिद् इष्यते  &  
रूपान्तरेण युक्तानां  % वाक्यनां तेन सङ्ग्रहः  ॥ ब्वक्य्_२।३९३ ॥  
न वाक्यस्याभिधेयानि  $ भेदवाक्यानि कानि चित्  &  
तस्मिंस् तूच्चरिते भेदांस्  % तथान्यान् प्रतिपद्यते  ॥ ब्वक्य्_२।३९४ ॥  
येषां समस्तो वाक्यार्थः  $ प्रतिभेदं समाप्यते  &  
तेषां तदानीं भिन्नस्य  % किं पदार्थस्य सत्तया  ॥ ब्वक्य्_२।३९५ ॥  
अथ तैर् एव जनितः  $ सो ऽर्थो भिन्नेषु वर्तते  &  
पूर्वस्यार्थस्य तेन स्याद्  % विरोधः सह वा स्थितिः  ॥ ब्वक्य्_२।३९६ ॥  
सहस्थितौ विरोधित्वं  $ स्याद् विशिष्टाविशिष्टयोः  &  
व्यभिचारी तु सम्बन्धस्  % त्यागे ऽर्थस्य प्रसज्यते  ॥ ब्वक्य्_२।३९७ ॥  
एकः साधारणो वाच्यः  $ प्रतिशब्दम् अवस्थितः  &  
सङ्घे सङ्घिषु चार्थात्मा  % सम्निधाननिदेशकः  ॥ ब्वक्य्_२।३९८ ॥  
यथा साधारणे स्वत्वं  $ त्यागस्य च फलं धने  &  
प्रीतिश् चाविकला तद्वत्  % सम्बन्धो ऽर्थेन तद्वताम्  ॥ ब्वक्य्_२।३९९ ॥  
वर्णानाम् अर्थवत्तायां  $ तेनैवार्थेन तद्वति  &  
समुदाये न चैकत्वं  % भेदेन व्यवतिष्ठते  ॥ ब्वक्य्_२।४०० ॥  
एकेनैव प्रदीपेन  $ सर्वे साधारणं धनम्  &  
पश्यन्ति तद्वद् एकेन  % सुपा सङ्ख्याभिधीयते  ॥ ब्वक्य्_२।४०१ ॥  
नार्थवत्ता पदे वर्णे  $ वाक्ये चैवं विशिष्यते  &  
अभ्यासात् प्रक्रमो ऽन्यस् तु  % विरुद्ध इव दृश्यते  ॥ ब्वक्य्_२।४०२ ॥  
विनियोगाद् ऋते शब्दो  $ न स्वार्थस्य प्रकाशकः  &  
अर्थाभिधानसम्बन्धम्  % उक्तिद्वारं प्रचक्षते  ॥ ब्वक्य्_२।४०३ ॥  
यथा प्रणिहितं चक्षुर्  $ दर्शनायोपकल्पते  &  
तथाभिसंहितः शब्दो  % भवत्य् अर्थस्य वाचकः  ॥ ब्वक्य्_२।४०४ ॥  
क्रियाव्यवेतः सम्बन्धो  $ दृष्टः करणकर्मभिः  &  
अभिधानियमस् तस्माद्  % अभिधानाभिधेययोः  ॥ ब्वक्य्_२।४०५ ॥  
बहुष्व् एकाभिधानेषु  $ सर्वेष्व् एकार्थकारिषु  &  
यत् प्रयोक्ताभिसन्धत्ते  % शब्दस् तत्रावतिष्ठते  ॥ ब्वक्य्_२।४०६ ॥  
आम्नायशब्दान् अभ्यासे  $ के चिद् आहुर् अनर्थकान्  &  
स्वरूपमात्रवृत्तींश् च  % परेषां प्रतिपादने  ॥ ब्वक्य्_२।४०७ ॥  
अभिधानक्रियायोगाद्  $ अर्थस्य प्रतिपादकान्  &  
नियोगभेदान् मन्यन्ते  % तान् एवैकत्वदर्शिनः  ॥ ब्वक्य्_२।४०८ ॥  
तेषाम् अत्यन्तनानात्वं  $ नानात्वव्यवहारिणः  &  
अक्षादीनाम् इव प्राहुर्  % एकजातिसमन्वयात्  ॥ ब्वक्य्_२।४०९ ॥  
प्रयोगाद् अभिसन्धानम्  $ अन्यद् एषु न विद्यते  &  
विषये यतशक्तित्वात्  % स तु तत्र व्यवस्थितः  ॥ ब्वक्य्_२।४१० ॥  
नानात्वस्यैव सञ्ज्ञानम्  $ अर्थप्रकरणादिभिः  &  
न जात्व् अर्थान्तरे वृत्तिर्  % अन्यार्थानां कथं चन  ॥ ब्वक्य्_२।४११ ॥  
पदरूपम् च यद् वाक्यम्  $ अस्तित्वोपनिबन्धनम्  &  
कामं विमर्शस् तत्रायं  % न वाक्यावयवे पदे  ॥ ब्वक्य्_२।४१२ ॥  
यथैवानर्थकैर् वर्णैर्  $ विशिष्टो ऽर्थो ऽभिधीयते  &  
पदैर् अनर्थकैर् एवं  % विशिष्टो ऽर्थो ऽभिधीयते  ॥ ब्वक्य्_२।४१३ ॥  
यद् अन्तराले ज्ञानं तु  $ पदार्थेषूपजायते  &  
प्रतिपत्तेर् उपायो ऽसौ  % प्रक्रमानवधारणात्  ॥ ब्वक्य्_२।४१४ ॥  
पूर्वैर् अर्थैर् अनुगतो  $ यथार्थात्मा परः परः  &  
संसर्ग एव प्रक्रान्तस्  % तथान्येष्व् अर्थवस्तुषु  ॥ ब्वक्य्_२।४१५ ॥  
अङ्गीकृते तु केषां चित्  $ साध्येनार्थेन साधने  &  
आराधनियमार्थैव  % साधनानां पुनः श्रुतिः  ॥ ब्वक्य्_२।४१६ ॥  
आधारे नियमाभावात्  $ तदाक्षेपो न विद्यते  &  
सामर्थ्यात् सम्भवस् तस्य  % श्रुतिस् त्व् अन्यनिवृत्तये  ॥ ब्वक्य्_२।४१७ ॥  
क्रिया क्रियान्तराद् भिन्ना  $ नियताधारसाधना  &  
प्रक्रान्ता प्रतिपत्तॄणां  % भेदाः सम्बोधहेतवः  ॥ ब्वक्य्_२।४१८ ॥  
अविभागं तु शब्देभ्यः  $ क्रमवद्भ्यो ऽपदक्रमम्  &  
प्रकाशते तदन्येषां  % वाक्यं वाक्यार्थ एव च  ॥ ब्वक्य्_२।४१९ ॥  
स्वरूपं विद्यते यस्य  $ तस्यात्मा न निरूप्यते  &  
नास्ति यस्य स्वरूपं तु  % तस्यैवात्मा निरूप्यते  ॥ ब्वक्य्_२।४२० ॥  
अशब्दम् अपरे ऽर्थस्य  $ रूपनिर्धारणं विदुः  &  
अर्थावभासरूपा च  % शब्देभ्यो जायते स्मृतिः  ॥ ब्वक्य्_२।४२१ ॥  
अन्यथैवाग्निसम्बन्धाद्  $ दाहं दग्धो ऽभिमन्यते  &  
अन्यथा दाहशब्देन  % दाहार्थः सम्प्रतीयते  ॥ ब्वक्य्_२।४२२ ॥  
पृथङ्निविष्टतत्त्वानां  $ पृथगर्थानुपातिनाम्  &  
इन्द्रियाणां यथा कार्यम्  % ऋते देहान् न कल्पते  ॥ ब्वक्य्_२।४२३ ॥  
तथा पदानां सर्वेषां  $ पृथगर्थनिवेशिनाम्  &  
वाक्येभ्यः प्रविभक्तानाम्  % अर्थवत्ता न विद्यते  ॥ ब्वक्य्_२।४२४ ॥  
संसर्गरूपं संसृष्टेष्व्  $ अर्थवस्तुषु गृह्यते  &  
नात्रोपाख्यायते तत्त्वम्  % अपदार्थस्य दर्शनात्  ॥ ब्वक्य्_२।४२५ ॥  
दर्शनस्यापि यत् सत्यं  $ न तथा दर्शनं स्थितम्  &  
वस्तु संसर्गरूपेण  % तद् अरूपं निरूप्यते  ॥ ब्वक्य्_२।४२६ ॥  
अस्तित्वेनानुषक्तो वा  $ निवृत्त्यात्मनि वा स्थितः  &  
अर्थो ऽभिधीयते यस्माद्  % अतो वाक्यं प्रयुज्यते  ॥ ब्वक्य्_२।४२७ ॥  
क्रियानुषङ्गेण विना  $ न पदार्थः प्रतीयते  &  
सत्यो वा विपरीतो वा  % व्यवहारे न सो ऽस्त्य् अतः  ॥ ब्वक्य्_२।४२८ ॥  
सद् इत्य् एतत् तु यद् वाक्यं  $ तद् अभूद् अस्ति नेति वा  &  
क्रियाभिधानसम्बन्धम्  % अन्तरेण न गम्यते  ॥ ब्वक्य्_२।४२९ ॥  
आख्यातपदवाच्ये ऽर्थे  $ साधनोपनिबन्धने  &  
विना सत्त्वाभिधानेन  % नाकाङ्क्षा विनिवर्तते  ॥ ब्वक्य्_२।४३० ॥  
प्राधान्यात् तु क्रिया पूर्वम्  $ अर्थस्य प्रविभज्यते  &  
साध्यप्रयुक्तान्य् अङ्गानि  % फलं तस्य प्रयोजकम्  ॥ ब्वक्य्_२।४३१ ॥  
प्रयोक्तैवाभिसन्धत्ते  $ साध्यसाधनरूपताम्  &  
अर्थस्य चाभिसम्बन्ध-  % कल्पनां प्रसमीहते  ॥ ब्वक्य्_२।४३२ ॥  
पचिक्रियां करोतीति  $ कर्मत्वेनाभिधीयते  &  
पक्तिः करणरूपं तु  % साध्यत्वेन प्रतीयते  ॥ ब्वक्य्_२।४३३ ॥  
यो ऽंशो येनोपकारेण  $ प्रयोक्तॄणां विवक्षितः  &  
अर्थस्य सर्वशक्तित्वात्  % स तथैव व्यवस्थितः  ॥ ब्वक्य्_२।४३४ ॥  
आराद्वृत्तिषु सम्बन्धः  $ कदा चिद् अभिधीयते  &  
आश्लिष्टो यो ऽनुपश्लिष्टः  % स कदा चित् प्रतीयते  ॥ ब्वक्य्_२।४३५ ॥  
संसृष्टानां विभक्तत्वं  $ संसर्गश् च विवेकिनाम्  &  
नानात्मकानाम् एकत्वं  % नानात्वं च विपर्यये  ॥ ब्वक्य्_२।४३६ ॥  
सर्वात्मकत्वाद् अर्थस्य  $ नैरात्म्याद् वा व्यवस्थितम्  &  
अत्यन्तयतशक्तित्वाच्  % छब्द एव निबन्धनम्  ॥ ब्वक्य्_२।४३७ ॥  
वस्तूपलक्षणः शब्दो  $ नोपकारस्य वाचकः  &  
न स्वशक्तिः पदार्थानां  % संस्प्रष्टुं तेन शक्यते  ॥ ब्वक्य्_२।४३८ ॥  
सम्बन्धिधर्मा संयोगः  $ स्वशब्देनाभिधीयते  &  
सम्बन्धः समवायस् तु  % सम्बन्धित्वेन गम्यते  ॥ ब्वक्य्_२।४३९ ॥  
लक्षणाद् व्यवतिष्ठन्ते  $ पदार्था न तु वस्तुतः  &  
उपकारात् स एवार्थः  % कथं चिद् अनुगम्यते  ॥ ब्वक्य्_२।४४० ॥  
वाक्यार्थो यो ऽभिसम्बन्धो  $ न तस्यात्मा क्व चित् स्थितः  &  
व्यवहारे पदार्थानां  % तम् आत्मानं प्रचक्षते  ॥ ब्वक्य्_२।४४१ ॥  
पदार्थे समुदाये वा  $ समाप्तो नैव वा क्व चित्  &  
पदार्थरूपभेदेन  % तस्यात्मा प्रविभज्यते  ॥ ब्वक्य्_२।४४२ ॥  
अन्वाख्यानाय यो भेदः  $ प्रतिपत्तिनिबन्धनम्  &  
साकाङ्क्षावयवं भेदे  % तेनान्यद् उपवर्ण्यते  ॥ ब्वक्य्_२।४४३ ॥  
अनेकशक्तेर् एकस्य  $ प्रविभागो ऽनुगम्यते  &  
एकार्थत्वं हि वाक्यस्य  % मात्रयापि प्रतीयते  ॥ ब्वक्य्_२।४४४ ॥  
सम्प्रत्ययार्थाद् बाह्यो ऽर्थः  $ सन्न् असन् वा विभज्यते  &  
बाह्यीकृत्य विभागस् तु  % शक्त्यपोद्धारलक्षणः  ॥ ब्वक्य्_२।४४५ ॥  
प्रत्ययार्थात्मनियताः  $ शक्तयो न व्यवस्थिताः  &  
अन्यत्र च ततो रूपं  % न तासाम् उपलभ्यते  ॥ ब्वक्य्_२।४४६ ॥  
बहुश्व् अपि तिङन्तेषु  $ साकाङ्क्षेष्व् एकवाक्यता  &  
तिङा तिङ्भ्यो निघातस्य  % पर्युदासस् तथार्थवान्  ॥ ब्वक्य्_२।४४७ ॥  
एकतिङ् यस्य वाक्यं तु  $ शास्त्रे नियतलक्षणम्  &  
तस्यातिङ्ग्रहणेनार्थो  % वाक्यभेदान् न विद्यते  ॥ ब्वक्य्_२।४४८ ॥  
तिङन्तान्तरयुक्तेषु  $ युक्तयुक्तेषु वा पुनः  &  
मृगः पश्यत यातीति  % भेदाभेदौ न तिष्ठतः  ॥ ब्वक्य्_२।४४९ ॥  
इतिकर्तव्यतार्थस्य  $ सामर्थ्याद् यत्र काङ्क्ष्यते  &  
अशब्दलक्षणाकाङ्क्षं  % समाप्तार्थं तद् उच्यते  ॥ ब्वक्य्_२।४५० ॥  
तत्त्वान्वाख्यानमात्रे तु  $ यावान् अर्थो ऽनुषज्यते  &  
विनापि तत्प्रयोगेण  % श्रुतेर् वाक्यं समाप्यते  ॥ ब्वक्य्_२।४५१ ॥  
चिङ्क्रम्यमाणो ऽधीष्वात्र  $ जपंश् चङ्क्रमणं कुरु  &  
तादर्थ्यस्याविशेषे ऽपि  % शब्दाद् भेदः प्रतीयते  ॥ ब्वक्य्_२।४५२ ॥  
फलवन्तः क्रियाभेदाः  $ क्रियान्तरनिबन्धनाः  &  
असङ्ख्याताः क्रमोद्देशैर्  % एकाख्यातनिदर्शिताः  ॥ ब्वक्य्_२।४५३ ॥  
निवृतभेदा सर्वैव  $ क्रियाख्याते ऽभिधीयते  &  
श्रुतेर् अशक्या भेदानां  % प्रविभागप्रकल्पना  ॥ ब्वक्य्_२।४५४ ॥  
अश्वमेधेन यक्ष्यन्ते  $ राजानः सत्त्रम् आसते  &  
ब्राह्मणा इति नाख्यात-  % रूपाद् भेदः प्रतीयते  ॥ ब्वक्य्_२।४५५ ॥  
सकृच् छ्रुता सप्तदशस्व्  $ अनावृत्तापि या क्रिया  &  
प्रजापत्येषु सामर्थ्यात्  % सा भेदं प्रतिपद्यते  ॥ ब्वक्य्_२।४५६ ॥  
देवदत्तादिषु भुजिः  $ प्रत्येकम् अवतिष्ठते  &  
प्रतिस्वतन्त्रं वाक्यं वा  % भेदेन प्रतिपद्यते  ॥ ब्वक्य्_२।४५७ ॥  
उच्चारणे तु वाक्यानाम्  $ अन्यद् रूपं न गृह्यते  &  
प्रतिपत्तौ तु भिन्नानाम्  % अन्यद् रूपं प्रतीयते  ॥ ब्वक्य्_२।४५८ ॥  
एकं ग्रहणवाक्यं च  $ सामान्येनाभिधीयते  &  
कर्तरीति यथा तच् च  % पश्वादिषु विभज्यते  ॥ ब्वक्य्_२।४५९ ॥  
यदि आकाङ्क्षा निवर्तेत  $ तद्भूतस्य सकृच् छ्रुतौ  &  
नैवान्येनाभिसम्बन्धं  % तद् उपेयात् कथं चन  ॥ ब्वक्य्_२।४६० ॥  
एकरूपम् अनेकार्थं  $ तस्माद् उपनिबन्धनम्  &  
योनिर् विभागवाक्यानां  % तेभ्यो ऽनन्यद् इव स्थितम्  ॥ ब्वक्य्_२।४६१ ॥  
क्व चित् क्रिया व्यक्तिभागैर्  $ उपकारे प्रवर्तते  &  
सामान्यभाग एवास्याः  % क्व चिद् अर्थस्य साधकः  ॥ ब्वक्य्_२।४६२ ॥  
कालभिन्नाश् च ये भेदा  $ ये चाप्य् उष्ट्रासिकादिषु  &  
प्रक्रमे जातिभागस्य  % शब्दात्मा तैर् न भिद्यते  ॥ ब्वक्य्_२।४६३ ॥  
एकसङ्ख्येषु भेदेषु  $ भिन्ना जात्यादिभिः क्रियाः  &  
भेदेन विनियुज्यन्ते  % तच्छब्दस्य सकृच् छ्रुतौ  ॥ ब्वक्य्_२।४६४ ॥  
अक्षादेषु यथा भिन्ना  $ भक्षिभञ्जिदिविक्रियाः  &  
प्रयोगकालाभेदे ऽपि  % प्रतिभेदं पृथक् स्थिताः  ॥ ब्वक्य्_२।४६५ ॥  
अक्षिणां तन्त्रिणां तन्त्रम्  $ उपायस् तुल्यरूपता  &  
एषां क्रमो विभक्तानां  % तन्निबद्धा सकृच् छ्रुतिः  ॥ ब्वक्य्_२।४६६ ॥  
द्वाव् अप्य् उपायौ शब्दानां  $ प्रयोगे समवस्थितौ  &  
क्रमो वा यौगपद्यं वा  % यौ लोको नातिवर्तते  ॥ ब्वक्य्_२।४६७ ॥  
क्रमे विभज्यते रूपं  $ यौगपद्ये न भिद्यते  &  
क्रिया तु यौगपद्ये ऽपि  % क्रमरूपानुपातिनी  ॥ ब्वक्य्_२।४६८ ॥  
भेदसंसर्गशक्ती द्वे  $ शब्दाद् भिन्ने इव स्थिते  &  
यौगपद्ये ऽप्य् अनेकेन  % प्रयोगे भिद्यते श्रुतिः  ॥ ब्वक्य्_२।४६९ ॥  
अभिन्नो रूपभेदेन  $ य एको ऽर्थो विवक्षितः  &  
तस्यावयवधर्मेण  % समुदायो ऽनुगम्यते  ॥ ब्वक्य्_२।४७० ॥  
भेदनिर्वचने त्व् अस्य  $ प्रत्येदं वा समाप्यते  &  
श्रुतिर् वचनभिन्ना वा  % वाक्यभेदे ऽवतिष्ठते  ॥ ब्वक्य्_२।४७१ ॥  
तत्रैकवचनान्तो वा  $ सो ऽक्षशब्दः प्रयुज्यते  &  
प्रत्येकं वा बहुत्वेन  % प्रविभागो यथाश्रुति  ॥ ब्वक्य्_२।४७२ ॥  
द्विष्ठानि यानि वाक्यानि  $ तेष्व् अप्य् एकत्वदर्शिनाम्  &  
अनेकशक्तेर् एकस्य  % स्वशक्तिः प्रविभज्यते  ॥ ब्वक्य्_२।४७३ ॥  
अत्यन्तभिन्नयोर् वा स्यात्  $ प्रयोगे तन्त्रलक्षणः  &  
उपायस् तत्र संसर्गः  % प्रतिपत्तृषु भिद्यते  ॥ ब्वक्य्_२।४७४ ॥  
भेदेनाधिगतौ पूर्वं  $ शब्दौ तुल्यश्रुती पुनः  &  
तन्त्रेण प्रतिपत्तारः  % प्रयोक्त्रा प्रतिपादिताः  ॥ ब्वक्य्_२।४७५ ॥  
एकस्यापि विवक्षायाम्  $ अनुनिष्पद्यते परः  &  
विनाभिसन्धिना शब्दः  % शक्तिरूपः प्रकाशते  ॥ ब्वक्य्_२।४७६ ॥  
अनेका शक्तिर् एकस्य  $ युगपच् छ्रूयते क्व चित्  &  
अग्निः प्रकाशदाहाभ्याम्  % एकत्रापि नियुज्यते  ॥ ब्वक्य्_२।४७७ ॥  
आवृत्तिशक्तिभिन्नार्थे  $ वाक्ये सकृद् अपि श्रुते  &  
लिङ्गाद् वा तन्त्रधर्माद् वा  % विभागो व्यवतिष्ठते  ॥ ब्वक्य्_२।४७८ ॥  
सम्प्रसारणसञ्ज्ञायां  $ लिङ्गाभ्यां वर्णवाक्ययोः  &  
प्रविभागस् तथा सूत्र  % एकस्मिन्न् एव जायते  ॥ ब्वक्य्_२।४७९ ॥  
तथा द्विर्वचने ऽचीति  $ तन्त्रोपायाद् अलक्षणः  &  
एकशेषेण निर्देशो  % भाष्य एव प्रदर्शितः  ॥ ब्वक्य्_२।४८० ॥  
प्रायेण सङ्क्षेपरुचीन्  $ अल्पविद्यापरिग्रहान्  &  
सम्प्राप्य वैयाकरणान्  % सङ्ग्रहे ऽस्तम् उपागते  ॥ ब्वक्य्_२।४८१ ॥  
कृते ऽथ पातञ्जलिना  $ गुरुणा तीर्थदर्शिना  &  
सर्वेसं न्यायबीजानां  % महाभाष्ये निबन्धने  ॥ ब्वक्य्_२।४८२ ॥  
अलब्धगाधे गाम्भीर्याद्  $ उत्तान इव सौष्ठवात्  &  
तस्मिन्न् अकृतबुद्धीनाम्  % नैवावास्थित निश्चयः  ॥ ब्वक्य्_२।४८३ ॥  
वैजिसौभवहर्यक्षैः  $ शुष्कतर्कानुसारिभिः  &  
आर्षे विप्लाविते ग्रन्थे  % सङ्ग्रहप्रतिकञ्चुके  ॥ ब्वक्य्_२।४८४ ॥  
यः पातञ्जलिशिष्येभ्यो  $ भ्रष्टो व्याकरणागमः  &  
कालेन दाक्षिणात्येषु  % ग्रन्थमात्रो व्यवस्थितः  ॥ ब्वक्य्_२।४८५ ॥  
पर्वताद् आगमं लब्ध्वा  $ भाष्यबीजानुसारिभिः  &  
स नीतो बहुशाखत्वं  % चान्द्राचार्यादिभिः पुनः  ॥ ब्वक्य्_२।४८६ ॥  
न्यायप्रस्थानमार्गांस् तान्  $ अभ्यस्य स्वम् च दर्शनम्  &  
प्रणीतो गुरुणास्माकम्  % अयम् आगमसङ्ग्रहः  ॥ ब्वक्य्_२।४८७ ॥  
वर्त्मनाम् अत्र केषाम् चिद्  $ वस्तुमात्रम् उदाहृतम्  &  
काण्डे तृतीये न्यक्षेन  % भविष्यति विचारणा  ॥ ब्वक्य्_२।४८८ ॥  
प्रज्ञा विवेकं लभते  $ भिन्नैर् आगमदर्शनैः  &  
कियद् वा शक्यम् उन्नेतुं  % स्वतर्कम् अनुधावता  ॥ ब्वक्य्_२।४८९ ॥  
तत् तद् उत्प्रेक्षमाणानां  $ पुराणैर् आगमैर् विना  &  
अनुपासितवृद्धानां  % विद्या नातिप्रसीदति  ॥ ब्वक्य्_२।४९० ॥  
  
  
३,१: जातिसमुद्देश  
द्विधा कैश् चित् पदं भिन्नं  $ चतुर्धा पञ्चधापि वा  &  
अपोद्धृत्यैव वाक्येभ्यः  % प्रकृतिप्रत्ययादिवत्  ॥ ब्वक्य्_३,१।१ ॥  
पदार्थानाम् अपोद्धारे  $ जातिर् वा द्रव्यम् एव वा  &  
पदार्थौ सर्वशब्दानां  % नित्याव् एवोपवर्णितौ  ॥ ब्वक्य्_३,१।२ ॥  
केषां चित् साहचर्येण  $ जातिः शक्त्युपलक्षणम्  &  
खदिरादिष्व् अशक्तेषु  % शक्तः प्रतिनिधीयते  ॥ ब्वक्य्_३,१।३ ॥  
अस्वातन्त्र्यफलो बन्धिः  $ प्रमाणादीव शिष्यते  &  
अतो जात्यभिधाने ऽपि  % शक्तिहीनं न गृह्यते  ॥ ब्वक्य्_३,१।४ ॥  
संश्लेषमात्रं बध्नातिर्  $ यदि स्यात् तु विवक्षितः  &  
शक्त्याश्रये ततो लिङ्गं  % प्रमाणाद्यनुशासनम्  ॥ ब्वक्य्_३,१।५ ॥  
स्वा जातिः प्रथमं शब्दैः  $ सर्वैर् एवाभिधीयते  &  
ततो ऽर्थजातिरूपेषु  % तदध्यारोपकल्पना  ॥ ब्वक्य्_३,१।६ ॥  
यथा रक्ते गुणे तत्त्वं  $ कषाये व्यपदिश्यते  &  
संयोगिसन्निकर्षाच् च  % वस्त्रादिष्व् अपि गृह्यते  ॥ ब्वक्य्_३,१।७ ॥  
तथा शब्दार्थसम्बन्धाच्  $ छब्दे जातिर् अवस्थिता  &  
व्यपदेशे ऽर्थजातीनां  % जातिकार्याय कल्पते  ॥ ब्वक्य्_३,१।८ ॥  
जातिशब्दैकशेषे सा  $ जातीनां जातिर् इष्यते  &  
शब्दजातय इत्य् अत्र  % तज्जातिः शब्दजातिषु  ॥ ब्वक्य्_३,१।९ ॥  
या शब्दजातिः शब्देषु  $ शब्देभ्यो भिन्नलक्षणा  &  
जातिः सा शब्दजातित्वम्  % अव्यतिक्रम्य वर्तते  ॥ ब्वक्य्_३,१।१० ॥  
अर्थजात्यभिधाने ऽपि  $ सर्वे जात्यभिधायिनः  &  
व्यापारलक्षणा यस्मात्  % पदार्थाः समवस्थिताः  ॥ ब्वक्य्_३,१।११ ॥  
जातौ पदार्थे जातिर् वा  $ विशेषो वापि जातिवत्  &  
शब्दैर् अपेक्ष्यते यस्माद्  % अतस् ते जातिवाचिनः  ॥ ब्वक्य्_३,१।१२ ॥  
द्रव्यधर्मा पदार्थे तु  $ द्रव्ये सर्वो ऽर्थ उच्यते  &  
द्रव्यधर्माश्रयाद् द्रव्यम्  % अतः सर्वो ऽर्थ इष्यते  ॥ ब्वक्य्_३,१।१३ ॥  
अनुप्रवृत्तिधर्मो वा  $ जातिः स्यात् सर्वजातिषु  &  
व्यावृत्तिधर्मसामान्यं  % विशेषे जातिर् इष्यते  ॥ ब्वक्य्_३,१।१४ ॥  
संयोगिधर्मभेदेन  $ देशे च परिकल्पिते  &  
तेषु देशेषु सामान्यम्  % आकाशस्यापि विद्यते  ॥ ब्वक्य्_३,१।१५ ॥  
अदेशानां घटादीनां  $ देशाः सम्बन्धिनो यथा  &  
आकाशस्याप्य् अदेशस्य  % देशाः सम्बन्धिनस् तथा  ॥ ब्वक्य्_३,१।१६ ॥  
भिन्नवस्त्वाश्रया बुद्धिः  $ संयोगिष्व् अनुवर्तते  &  
समवायिषु भेदस्य  % ग्रहणं विनिवर्तते  ॥ ब्वक्य्_३,१।१७ ॥  
अतः संयोगिदेशानां  $ गौणत्वं परिकल्प्यते  &  
अविवेकात् प्रदेशेभ्यो  % मुख्यत्वं समवायिनाम्  ॥ ब्वक्य्_३,१।१८ ॥  
अनुप्रवृत्तिरूपा या  $ प्रख्या ताम् आकृतिं विदुः  &  
के चिद् व्यावृत्तिरूपां तु  % द्रव्यत्वेन प्रचक्षते  ॥ ब्वक्य्_३,१।१९ ॥  
भिन्ना इति परोपाधिर्  $ अभिन्ना इति वा पुनः  &  
भावात्मसु प्रपञ्चो ऽयं  % संसृष्टेष्व् एव जायते  ॥ ब्वक्य्_३,१।२० ॥  
नैकत्वं नापि नानात्वं  $ न सत्त्वम् न च नास्तिता  &  
आत्मतत्त्वेषु भावानाम्  % असंसृष्टेषु विद्यते  ॥ ब्वक्य्_३,१।२१ ॥  
सर्वशक्त्यात्मभूतत्वं  $ एकस्यैवेति निर्णये  &  
भावानाम् आत्मभेदस्य  % कल्पना स्याद् अनर्थिका  ॥ ब्वक्य्_३,१।२२ ॥  
तस्माद् द्रव्यादयः सर्वाः  $ शक्तयो भिन्नलक्षणाः  &  
संसृष्टाः पुरुषार्थस्य  % साधिका न तु केवलाः  ॥ ब्वक्य्_३,१।२३ ॥  
यथैव चेन्द्रियादीनाम्  $ आत्मभूता समग्रता  &  
तथा सम्बन्धिसम्बन्ध-  % संसर्गे ऽपि प्रतीयते  ॥ ब्वक्य्_३,१।२४ ॥  
न तद् उत्पद्यते किं चिद्  $ यस्य जातिर् न विद्यते  &  
आत्माभिव्यक्तये जातिः  % कारणानां प्रयोजिका  ॥ ब्वक्य्_३,१।२५ ॥  
कारणेषु पदं कृत्वा  $ नित्यानित्येषु जातयः  &  
क्व चित् कार्येष्व् अभिव्यक्तिम्  % उपयान्ति पुनः पुनः  ॥ ब्वक्य्_३,१।२६ ॥  
निर्वर्त्त्यमानं यत् कर्म  $ जातिस् तत्रापि साधनम्  &  
स्वाश्रयस्याभिनिष्पत्त्यै  % सा क्रियाणां प्रयोजिका  ॥ ब्वक्य्_३,१।२७ ॥  
विधौ वा प्रतिषेधे वा  $ ब्राह्मणत्वादि साधनम्  &  
व्यक्त्याश्रितास्रिता जातेः  % सङ्ख्याजातिर् विशेषिका  ॥ ब्वक्य्_३,१।२८ ॥  
यथा जलादिभिर् व्यक्तं  $ मुखम् एवाभिधीयते  &  
तथा द्रव्यैर् अभिव्यक्ता  % जातिर् एवाभिधीयते  ॥ ब्वक्य्_३,१।२९ ॥  
यथेन्द्रियगतो भेद  $ इन्द्रियग्रहणाद् ऋते  &  
इन्द्रियार्थेष्व् अदृश्यो ऽपि  % ज्ञानभेदाय कल्पते  ॥ ब्वक्य्_३,१।३० ॥  
तथात्मरूपग्रहणात्  $ केषां चिद् व्यक्तयो विना  &  
सामान्यज्ञानभेदानाम्  % उपयान्ति निमित्तताम्  ॥ ब्वक्य्_३,१।३१ ॥  
सत्यासत्यौ तु यौ भागौ  $ प्रतिभावं व्यवस्थितौ  &  
सत्यं यत् तत्र सा जातिर्  % असत्या व्यक्तयः स्मृताः  ॥ ब्वक्य्_३,१।३२ ॥  
सम्बन्धिभेदात् सत्तैव  $ भिद्यमाना गवादिषु  &  
जातिर् इत्य् उच्यते तस्यां  % सर्वे शब्दा व्यवस्थिताः  ॥ ब्वक्य्_३,१।३३ ॥  
तां प्रातिपदिकार्थं च  $ धात्वर्थं च प्रचक्षते  &  
सा नित्या सा महान् आत्मा  % ताम् आहुस् त्वतलादयः  ॥ ब्वक्य्_३,१।३४ ॥  
प्राप्तक्रमा विशेषेषु  $ क्रिया सैवाभिधीयते  &  
क्रमरूपस्य संहारे  % तत् सत्त्वम् इति कथ्यते  ॥ ब्वक्य्_३,१।३५ ॥  
सैव भावविकारेषु  $ षड् अवस्थाः प्रपद्यते  &  
क्रमेण शक्तिभिः स्वाभिर्  % एवं प्रत्यवभासते  ॥ ब्वक्य्_३,१।३६ ॥  
आत्मभूतः क्रमो ऽप्य् अस्या  $ यत्रेदं कालदर्शनम्  &  
पौर्वापर्यादिरूपेण  % प्रविभक्तम् इव स्थितम्  ॥ ब्वक्य्_३,१।३७ ॥  
तिरोभावाभ्युपगमे  $ भावानां सैव नास्तिता  &  
लब्धक्रमे तिरोभावे  % नश्यतीति प्रतीयते  ॥ ब्वक्य्_३,१।३८ ॥  
पूर्वस्मात् प्रच्युता धर्माद्  $ अप्राप्ता चोत्तरं पदम्  &  
तदन्तराले भेदानाम्  % आश्रयाज् जन्म कथ्यते  ॥ ब्वक्य्_३,१।३९ ॥  
आश्रयः स्वात्ममात्रा वा  $ भावा वा व्यतिरेकिनः  &  
स्वशक्तयो वा सत्ताया  % भेददर्शनहेतवः  ॥ ब्वक्य्_३,१।४० ॥  
पृथिव्यादिष्व् अभिव्यक्तौ  $ न संस्थानम् अपेक्षते  &  
अनुच्छिन्नाश्रयाज् जातिर्  % अनित्ये ऽप्य् आश्रये स्थिता  ॥ ब्वक्य्_३,१।४१ ॥  
अनुच्छेद्याश्रयाम् एके  $ सर्वां जातिं प्रचक्षते  &  
न यौगपद्यं प्रलये  % सर्वस्येति व्यवस्थिताः  ॥ ब्वक्य्_३,१।४२ ॥  
प्रकृतौ प्रविलीनेषु  $ भेदेष्व् एकत्वदर्शिनाम्  &  
द्रव्यसत्त्वं प्रपद्यन्ते  % स्वाश्रया एव जातयः  ॥ ब्वक्य्_३,१।४३ ॥  
ब्राह्मणत्वादयो भावाः  $ सर्वप्राणिष्व् अवस्थिताः  &  
अभिव्यक्ताः स्वकार्याणां  % साधका इत्य् अपि स्मृतिः  ॥ ब्वक्य्_३,१।४४ ॥  
चित्रादिष्व् अप्य् अभिव्यक्तिर्  $ जातीनां कैश्चिद् इष्यते  &  
प्राण्याश्रितास् तु ताः प्राप्तौ  % निमित्तं पुण्यपापयोः  ॥ ब्वक्य्_३,१।४५ ॥  
ज्ञानं त्व् अस्मद् विशिष्टानां  $ तासु सर्वेन्द्रियम् विदुः  &  
आभ्यासान् मणिरूप्यादि-  % विशेषेष्व् इव तद्विदाम्  ॥ ब्वक्य्_३,१।४६ ॥  
जात्युत्पलादिगन्धादौ  $ भेदतत्त्वं यद् आश्रितम्  &  
तद् भावप्रत्ययैर् लोके  % ऽनित्यत्वान् नाभिधीयते  ॥ ब्वक्य्_३,१।४७ ॥  
अस्वशब्दाभिधानास् तु  $ नरसिंहादिजातयः  &  
सरूपावयवेवान्या  % तासु श्रुतिर् अवस्थिता  ॥ ब्वक्य्_३,१।४८ ॥  
जात्यवस्थापरिच्छेदे  $ सङ्ख्या सङ्ख्यात्वम् एव वा  &  
विप्रकर्षे ऽपि संसर्गाद्  % उपकाराय कल्पते  ॥ ब्वक्य्_३,१।४९ ॥  
लक्षणा शब्दसंस्कारे  $ व्यापारः कार्यसिद्धये  &  
सङ्ख्याकर्मादिशक्तीनां  % श्रुतिसाम्ये ऽपि दृश्यते  ॥ ब्वक्य्_३,१।५० ॥  
न विना सङ्ख्यया कश् चित्  $ सत्त्वभूतो ऽर्थ उच्यते  &  
अतः सर्वस्य निर्देशे  % सङ्ख्या स्याद् अविवक्षिता  ॥ ब्वक्य्_३,१।५१ ॥  
एकत्वं वा बहुत्वं वा  $ केषां चिद् अविवक्षितम्  &  
तद् धि जात्यभिधानाय  % द्वित्वं तु स्याद् विवक्षितम्  ॥ ब्वक्य्_३,१।५२ ॥  
यद्य् एतौ व्याधितौ स्यातां  $ देयं स्याद् इदम् औषधम्  &  
इत्य् एवं लक्षणे ऽर्थस्य  % द्वित्वं स्याद् अविवक्षितम्  ॥ ब्वक्य्_३,१।५३ ॥  
एकादिशब्दवाच्यायाः  $ कर्मस्व् अङ्गत्वम् इष्यते  &  
सङ्ख्यायाः खनति द्वाभ्याम्  % इति रूपाद् धि साश्रिता  ॥ ब्वक्य्_३,१।५४ ॥  
यजेत पशुनेत्य् अत्र  $ संस्कारस्यापि सम्भवे  &  
यथा जातिस् तथैकत्वं  % साधनत्वेन गम्यते  ॥ ब्वक्य्_३,१।५५ ॥  
लिङ्गात् तु स्यात् द्वितीयादेस्  $ तद् एकत्वं विवक्षितम्  &  
एकार्थविषयत्वे च  % तल् लिङ्गं जातिसङ्ख्ययोः  ॥ ब्वक्य्_३,१।५६ ॥  
अन्यत्राविहितस्यैव  $ स विधिः प्रथमं पशोः  &  
क्रियायाम् अङ्गभावश् च  % तत् त्व् एतस्माद् विवक्षितम्  ॥ ब्वक्य्_३,१।५७ ॥  
ग्रहास् त्व् अन्यत्र विहिता  $ भिन्नसङ्ख्याः पृथक् पृथक्  &  
प्राजापत्या नवेत्य् एवम्-  % आदिभेदसमन्विताः  ॥ ब्वक्य्_३,१।५८ ॥  
अङ्गत्वेन प्रतीतानां  $ सम्मार्गे त्व् अङ्गिनां पुनः  &  
निर्देशं प्रति या सङ्ख्या  % सा कथं स्याद् विवक्षिता  ॥ ब्वक्य्_३,१।५९ ॥  
नान्यत्र विधिर् अस्तीति  $ संस्कारो नापि चाङ्गिता  &  
हेतुः सङ्ख्याविवक्षाया  % यत्नात् सा हि विवक्षिता  ॥ ब्वक्य्_३,१।६० ॥  
सम्मार्जने विशेषश् च  $ न ग्रहे क्व चिद् आश्रितः  &  
विहितास् ते च संस्कार्याः  % सर्वेषाम् आश्रयस् ततः  ॥ ब्वक्य्_३,१।६१ ॥  
प्रत्याश्रयं समाप्तायां  $ जाताव् एकेन चेत् क्रिया  &  
पशुना न प्रकल्पेत  % तत् स्याद् एव प्रकल्पनम्  ॥ ब्वक्य्_३,१।६२ ॥  
एकेन च प्रसिद्धायां  $ क्रियायां यदि सम्भवात्  &  
पश्वन्तरम् उपादेयम्  % उपादानम् अनर्थकम्  ॥ ब्वक्य्_३,१।६३ ॥  
यथैवाहितगर्भायां  $ गर्भाधानाम् अनर्थकम्  &  
तथैकेन प्रसिद्धायां  % पश्वन्तरम् अनर्थकम्  ॥ ब्वक्य्_३,१।६४ ॥  
तावतार्थस्य सिद्धत्वाद्  $ एकत्वस्याव्यतिक्रमम्  &  
के चिद् इच्छन्ति न त्व् अत्र  % सङ्ख्याङ्गत्वेन गृह्यते  ॥ ब्वक्य्_३,१।६५ ॥  
द्वितीयादि तु यल् लिङ्गम्  $ उक्तन्यायानुवादि तत्  &  
न सङ्ख्या साधनत्वेन  % जातिवत् तेन गम्यते  ॥ ब्वक्य्_३,१।६६ ॥  
अन्वयव्यतिरेकाभ्यां  $ सङ्ख्याभ्युपगमे सति  &  
युक्तं यत् साधनत्वं स्यान्  % न त्व् अन्यार्थोपलक्षणं  ॥ ब्वक्य्_३,१।६७ ॥  
साधनत्वे पदार्थस्य  $ सामर्थ्यं न प्रहीयते  &  
सङ्ख्याव्यापारधर्मो ऽतस्  % तेन लिङ्गेन गम्यते  ॥ ब्वक्य्_३,१।६८ ॥  
अपूर्वस्य विधेयत्वात्  $ प्राधान्यम् अवसीयते  &  
विहितस्य परार्थत्वाच्  % छेशभावः प्रतीयते  ॥ ब्वक्य्_३,१।६९ ॥  
सम्मार्गस्य विधेयत्वात्  $ अन्यत्र विहिते ग्रहे  &  
विधिवाक्ये श्रुता सङ्ख्या  % लक्षणायां न बाध्यते  ॥ ब्वक्य्_३,१।७० ॥  
विधिवाक्यान्तरे सङ्ख्या  $ पशोर् नास्ति विरोधिनी  &  
तस्मात् सगुण एवासौ  % सहैकत्वेन गम्यते  ॥ ब्वक्य्_३,१।७१ ॥  
निर्ज्ञातद्रव्यसम्बन्धे  $ यः कर्मण्य् उपदिश्यते  &  
गुनस् तेनार्थिता तस्य  % द्रव्येणेव प्रतीयते  ॥ ब्वक्य्_३,१।७२ ॥  
कश्चिद् एव गुणो द्रव्ये  $ यथा सामर्थ्यलक्षणः  &  
आधारो ऽपि गुणस्यैवं  % प्राप्तः सामर्थ्यलक्षणः  ॥ ब्वक्य्_३,१।७३ ॥  
तयोस् तु पृथगर्थित्वे  $ सम्बन्धो यः प्रतीयते  &  
न तस्मिन्न् उपघातो ऽस्ति  % कल्प्यम् अन्यन् न चाश्रुतम्  ॥ ब्वक्य्_३,१।७४ ॥  
क्रियया यो ऽभिसम्बन्धः  $ स श्रुतिप्रापितस् तयोः  &  
आश्रयाश्रयिणोर् वाक्यान्  % नियमस् त्व् अवतिष्ठते  ॥ ब्वक्य्_३,१।७५ ॥  
तत्र द्रव्यगुणाभावे  $ प्रत्येकं स्याद् विकल्पनम्  &  
श्रुतिप्राप्तो हि सम्बन्धो  % बलवान् वाक्यलक्षणात्  ॥ ब्वक्य्_३,१।७६ ॥  
यदा तु जातिः शक्तिर् वा  $ क्रियां प्रत्य् उपदिश्यते  &  
सामर्थ्यात् सन्निधीयेते  % तत्र द्रव्यगुणौ तदा  ॥ ब्वक्य्_३,१।७७ ॥  
जातीनां च गुणानां च  $ तुल्ये ऽङ्गत्वे क्रियां प्रति  &  
गुणाः प्रतिनिधीयन्ते  % छागादीनां न जातयः  ॥ ब्वक्य्_३,१।७८ ॥  
व्यक्तिशक्तेः समासन्ना  $ जातयो न तथा गुणाः  &  
साक्षाद् द्रव्यं क्रियायोगि  % गुणस् तस्माद् विकल्पते  ॥ ब्वक्य्_३,१।७९ ॥  
साम्येनान्यतराभावे  $ विकल्पः कैश्चिद् इष्यते  &  
अतद्गुणो ऽतश् छागः स्यान्  % मेषो वा तद्गुणो भवेत्  ॥ ब्वक्य्_३,१।८० ॥  
जातेर् आश्रितसङ्ख्यायाः  $ प्रवृत्तिर् उपलभ्यते  &  
सङ्ख्याविशेषम् उत्सृज्य  % क्वचित् सैव प्रवर्तते  ॥ ब्वक्य्_३,१।८१ ॥  
पराङ्गभूतं सामान्यं  $ युज्यते द्रव्यसङ्ख्यया  &  
स्वार्थं प्रवर्तमानं तु  % न सङ्ख्याम् अवलम्बते  ॥ ब्वक्य्_३,१।८२ ॥  
यजेत पशुनेत्य् अत्र  $ यज्यर्थायां पशुश्रुतौ  &  
कृतार्थैकेन पशुना  % प्रधानं भवति क्रिया  ॥ ब्वक्य्_३,१।८३ ॥  
यावतां सम्भवो यस्य  $ स कुर्यात् तावतां यदि  &  
आलम्भनं गुणैस् तेन  % प्रधानं स्यात् प्रयोजितम्  ॥ ब्वक्य्_३,१।८४ ॥  
सम्मृज्यमानतन्त्रे तु  $ ग्रहे यत्र क्रियाश्रुतिः  &  
सङ्ख्याविशेषग्रहणं  % नैव तत्राद्रियामहे  ॥ ब्वक्य्_३,१।८५ ॥  
शिष्यमाणपरे वाक्ये  $ यद् एकग्रहणं कृतम्  &  
शेषे विशिष्टसङ्ख्ये ऽपि  % व्यक्तं तल् लिङ्गदर्शनम्  ॥ ब्वक्य्_३,१।८६ ॥  
समासप्रत्ययविधौ  $ यथा निपतिता श्रुतिः  &  
गुणानां परतन्त्राणां  % न्यायेनैवोपपद्यते  ॥ ब्वक्य्_३,१।८७ ॥  
गुणे ऽपि नाङ्गीक्रियते  $ प्रधानान्तरसिद्धये  &  
सङ्ख्या कर्ता तथा कर्मण्य्  % अविशिष्टः प्रतीयते  ॥ ब्वक्य्_३,१।८८ ॥  
यस्यान्यस्य प्रसक्तस्य  $ नियमार्था पुनः श्रुतिः  &  
निवृत्तौ चरितार्थत्वात्  % सङ्ख्या तत्राविवक्षिता  ॥ ब्वक्य्_३,१।८९ ॥  
सरूपसमुदायात् तु  $ विभक्तिर् या विधीयते  &  
एकस् तत्रार्थवान् सिद्धः  % समुदायस्य वाचकः  ॥ ब्वक्य्_३,१।९० ॥  
प्रत्ययस्य प्रधानस्य  $ समासस्यापि वा विधौ  &  
सिद्धः सङ्ख्याविवक्षायां  % सर्वथानुग्रहो गुणे  ॥ ब्वक्य्_३,१।९१ ॥  
अभेदरूपं सादृश्यम्  $ आत्मभूताश् च शक्तयः  &  
जातिपर्यायवाचित्वम्  % एषाम् अप्य् उपवर्ण्यते  ॥ ब्वक्य्_३,१।९२ ॥  
दण्डोपादित्सया दण्डं  $ यद्य् अपि प्रतिपद्यते  &  
न तस्माद् एव सामर्थ्यात्  % स दण्डीति प्रतीयते  ॥ ब्वक्य्_३,१।९३ ॥  
नेच्छानिमित्ताद् इच्छावान्  $ इति ज्ञानम् प्रवर्तते  &  
तस्मात् सत्य् अपि सामर्थ्ये  % बुद्धिर् अर्थान्तराश्रया  ॥ ब्वक्य्_३,१।९४ ॥  
स्वभावो व्यपदेश्यो वा  $ सामर्थ्यं वावतिष्ठते  &  
सर्वस्यान्ते यतस् तस्माद्  % व्यवहारो न कल्पते  ॥ ब्वक्य्_३,१।९५ ॥  
यदा भेदान् परित्यज्य  $ बुद्ध्यैक इव गृह्यते  &  
व्यक्त्यात्मैव तदा तत्र  % बुद्धिर् एका प्रवर्तते  ॥ ब्वक्य्_३,१।९६ ॥  
भेदरूपैर् अनुस्यूतं  $ यदैकम् इव मन्यते  &  
समूहावग्रहा बुद्धिर्  % बहुभ्यो जायते तदा  ॥ ब्वक्य्_३,१।९७ ॥  
*यदा सहविवक्षायाम्  $ एकबुद्धिनिबन्धनः  &  
बद्धावयवविच्छेदः  % समुदायो ऽभिधीयते  ॥ ब्वक्य्_३,१।९८ *॥  
*प्रतिक्रियं समाप्तत्वाद्  $ एको भेदसमन्वितः  &  
द्वन्द्वे द्वित्वादिभेदेन  % तदासाव् उपगम्यते  ॥ ब्वक्य्_३,१।९९ *॥  
सकृत्प्रवृत्ताव् एकत्वम्  $ आवृत्तौ सदृशात्मताम्  &  
भिन्नात्मकानां व्यक्तीनां  % भेदापोहात् प्रपद्यते  ॥ ब्वक्य्_३,१।१०० ॥  
अनुप्रवृत्तेति यथा-  $ भिन्ना बुद्धिः प्रतीयते  &  
अर्थो व्यावृत्तरूपो ऽपि  % तथा तत्त्वेन गृह्यते  ॥ ब्वक्य्_३,१।१०१ ॥  
सरूपाणां च सर्वेषां  $ न भेदोपनिपातिनः  &  
विद्यन्ते वाचकाः शब्दा  % नापि भेदो ऽवधार्यते  ॥ ब्वक्य्_३,१।१०२ ॥  
ज्ञानशब्दार्थविषया  $ विशेषा ये व्यवस्थिताः  &  
तेषां दुरवधारत्वाज्  % ज्ञानाद्येकत्वदर्शनम्  ॥ ब्वक्य्_३,१।१०३ ॥  
ज्ञानेष्व् अपि यथार्थेषु  $ तथा सर्वेषु जातयः  &  
संसर्गदर्शने सन्ति  % ताश् चार्थस्य प्रसाधिकाः  ॥ ब्वक्य्_३,१।१०४ ॥  
ज्ञेयस्थम् एव सामान्यं  $ ज्ञानानाम् उपकारकम्  &  
न जातु ज्ञेयवज् ज्ञानं  % पररूपेण रूप्यते  ॥ ब्वक्य्_३,१।१०५ ॥  
यथा ज्योतिः प्रकाशेन  $ नान्येनाभिप्रकाश्यते  &  
ज्ञानाकारस् तथान्येन  % न ज्ञानेनोपगृह्यते  ॥ ब्वक्य्_३,१।१०६ ॥  
*न चात्मसमवेतस्य  $ सामान्यस्यावधारणे  &  
ज्ञानशक्तिः समर्था स्याज्  % ज्ञातस्यान्यस्य वस्तुनः  ॥ ब्वक्य्_३,१।१०७ *॥  
*अयौगपद्ये ज्ञानानाम्  $ अस्येत्य् अग्रहणं न च  &  
यथोपलब्धि स्मरणम्  % उपलब्धे च जायते  ॥ ब्वक्य्_३,१।१०८ *॥  
घटज्ञानम् इति ज्ञानं  $ घटज्ञानविलक्षणम्  &  
घट इत्य् अपि यज् ज्ञानं  % विषयोपनिपाति तत्  ॥ ब्वक्य्_३,१।१०९ ॥  
यतो विषयरूपेण  $ ज्ञानरूपं न गृह्यते  &  
अर्थरूपविविक्तं च  % स्वरूपं नावधार्यते  ॥ ब्वक्य्_३,१।११० ॥  
  
  
३,२: द्रव्यसमुद्देशः  
आत्मा वस्तु स्वभावश् च  $ शरीरं तत्त्वम् इत्य् अपि  &  
द्रव्यम् इत्य् अस्य पर्यायास्  % तच् च नित्यम् इति स्मृतम्  ॥ ब्वक्य्_३,२।१ ॥  
सत्यं वस्तु तदाकारैर्  $ असत्यैर् अवधार्यते  &  
असत्योपाधिभिः शब्दैः  % सत्यम् एवाभिधीयते  ॥ ब्वक्य्_३,२।२ ॥  
अध्रुवेण निमित्तेन  $ देवदत्तगृहं यथा  &  
गृहीतं गृहशब्देन  % शुद्धम् एवाभिधीयते  ॥ ब्वक्य्_३,२।३ ॥  
सुवर्णादि यथा युक्तम्  $ स्वैर् आकारैर् अपायिभिः  &  
रुचकाद्यभिधानानां  % शुद्धम् एवैति वाच्यताम्  ॥ ब्वक्य्_३,२।४ ॥  
आकारैश् च व्यवच्छेदात्  $ सार्वार्थ्यम् अवरुध्यते  &  
यथैव चक्षुरादीनां  % सामर्थ्यं नालिकादिभिः  ॥ ब्वक्य्_३,२।५ ॥  
तेष्व् आकारेषु यः शब्दस्  $ तथाभूतेषु वर्तते  &  
तत्त्वात्मकत्वात् तेनापि  % नित्यम् एवाभिधीयते  ॥ ब्वक्य्_३,२।६ ॥  
न तत्त्वातत्त्वयोर् भेद  $ इति वृद्धेभ्य आगमः  &  
अतत्त्वम् इति मन्यन्ते  % तत्त्वम् एवाविचारितम्  ॥ ब्वक्य्_३,२।७ ॥  
विकल्परूपं भजते  $ तत्त्वम् एवाविकल्पितम्  &  
न चात्र कालभेदो ऽस्ति  % कालभेदश् चगृह्यते  ॥ ब्वक्य्_३,२।८ ॥  
यथा विषयधर्माणां  $ ज्ञाने ऽत्यन्तम् असम्भवः  &  
तदात्मेव च तत् सिद्धम्  % अत्यन्तम् अतदात्मकम्  ॥ ब्वक्य्_३,२।९ ॥  
तथा विकाररूपाणां  $ तत्त्वे ऽत्यन्तम् असम्भवः  &  
तदात्मेव च तत् तत्त्वम्  % अत्यम्न्तम् अतदात्मकम्  ॥ ब्वक्य्_३,२।१० ॥  
सत्यम् आकृतिसंहारे  $ यद् अन्ते व्यवतिष्ठते  &  
तन् नित्यं शब्दवाच्यं तच्  % छब्दात् तच् च न भिद्यते  ॥ ब्वक्य्_३,२।११ ॥  
न तद् अस्ति न तन् नास्ति  $ न तद् एकं न तत् पृथक्  &  
न संसृष्टं विभक्तं वा  % विकृतं न च नान्यथा  ॥ ब्वक्य्_३,२।१२ ॥  
तन् नास्ति विद्यते तच् च  $ तद् एकं तत् पृथक् पृथक्  &  
संसृष्टं च विभक्तं च  % विकृतं तत् तद् अन्यथा  ॥ ब्वक्य्_३,२।१३ ॥  
तस्य शब्दार्थसम्बन्ध-  $ रूपम् एकस्य दृश्यते  &  
तद् दृश्यं दर्शनं द्रष्टा  % दर्शने च प्रयोजनम्  ॥ ब्वक्य्_३,२।१४ ॥  
विकारापगमे सत्यं  $ सुवर्णं कुण्डले यथा  &  
विकारापगमे सत्यां  % तथाहुः प्रकृतिं पराम्  ॥ ब्वक्य्_३,२।१५ ॥  
वाच्या सा सर्वशब्दानां  $ शब्दाश् च न पृथक् ततः  &  
अपृथक्त्वे च सम्बन्धस्  % तयोर् नानात्मनोर् इव  ॥ ब्वक्य्_३,२।१६ ॥  
आत्मा परः प्रियो द्वेष्यो  $ वक्ता वाच्यं प्रयोजनम्  &  
विरुद्धानि यथैकस्य  % स्वप्ने रूपाणि चेतसः  ॥ ब्वक्य्_३,२।१७ ॥  
अजन्मनि तथा नित्ये  $ पौर्वापर्यविवर्जिते  &  
तत्त्वे जन्मादिरूपत्वं  % विरुद्धम् उपलभ्यते  ॥ ब्वक्य्_३,२।१८ ॥  
  
३।३: सम्बन्धसमुद्देश  
ज्ञानं प्रयोक्तुर् बाह्यो ऽर्थः  $ स्वरूपं च प्रतीयते  &  
शब्दैर् उच्चरितैस् तेषां  % सम्बन्धः समवस्थितः  ॥ ब्वक्य्_३,३।१ ॥  
प्रतिपत्तुर् भवत्य् अर्थे  $ ज्ञाने वा संशयः क्वचित्  &  
स्वरूपेषूपलभ्येषु  % व्यभिचारो न विद्यते  ॥ ब्वक्य्_३,३।२ ॥  
अस्यायं वाचको वाच्य  $ इति षष्ठ्या प्रतीयते  &  
योगः शब्दार्थयोस् तत्त्वम्  % अप्य् अतो व्यपदिश्यते  ॥ ब्वक्य्_३,३।३ ॥  
नाभिधानं स्वधर्मेण  $ सम्बन्धस्यास्ति वाचकम्  &  
अत्यन्तपरतन्त्रत्वाद्  % रूपं नास्यापदिश्यते  ॥ ब्वक्य्_३,३।४ ॥  
उपकारात् स यत्रास्ति  $ धर्मस् तत्रानुगम्यते  &  
शक्तीनाम् अपि सा शक्तिर्  % गुणानाम् अप्य् असौ गुणः  ॥ ब्वक्य्_३,३।५ ॥  
तद्धर्मणोस् तु ताच्छब्द्यं  $ संयोगसमवाययोः  &  
तयोर् अप्य् उपकारार्था  % नियतास् तदुपाधयः  ॥ ब्वक्य्_३,३।६ ॥  
का चिद् एव हि सावस्था  $ कार्यप्रसवसूचिता  &  
कस्य चित् केन चिद् यस्यां  % संयोग उपजायते  ॥ ब्वक्य्_३,३।७ ॥  
निरात्मकानाम् उत्पत्तौ  $ नियमः क्वचिद् एव यः  &  
तेनैवाव्यपवर्गश् च  % प्राप्तभेदे स यत्कृतः  ॥ ब्वक्य्_३,३।८ ॥  
आत्मान्तरस्य येनात्मा  $ तदात्मेवावधार्यते  &  
यतश् चैकत्वनानात्वं  % तत्त्वं नाध्यवसीयते  ॥ ब्वक्य्_३,३।९ ॥  
तां शक्तिं समवायाख्यां  $ शक्तीनाम् उपकारिणीम्  &  
हेदाभेदाव् अतिक्रान्ताम्  % अन्यथैव व्यवस्थिताम्  ॥ ब्वक्य्_३,३।१० ॥  
धर्मं सर्वपदार्थानाम्  $ अतीतः सर्वलक्षणः  &  
अनुगृह्णाति सम्बन्ध  % इति पूर्वेभ्य आगमः  ॥ ब्वक्य्_३,३।११ ॥  
पदार्थीकृत एवान्यैः  $ सर्वत्राभ्युपगम्यते  &  
सम्बन्धस् तेन शब्दार्थः  % प्रविभक्तुं न शक्यते  ॥ ब्वक्य्_३,३।१२ ॥  
समवायात् स्व आधारः  $ स्वा च जातिः प्रतीयते  &  
एकार्थसमवायात् तु  % गुणाः स्वाधार एव ये  ॥ ब्वक्य्_३,३।१३ ॥  
द्रव्यत्वसत्तासंयोगाः  $ स्वान्याधारोपबन्धनाः  &  
तत्प्रदेशविभागाश् च  % गुणा द्वित्वादयश् च ये  ॥ ब्वक्य्_३,३।१४ ॥  
के चित् स्वाश्रयसंयुक्ताः  $ के चित् तत्समवायिनः  &  
संयुक्तसमवेतेषु  % समवेतास् तथापरे  ॥ ब्वक्य्_३,३।१५ ॥  
स्वाश्रयेण तु संयुक्तैः  $ संयुक्तं विभु गम्यते  &  
समवायस्य सम्बन्धो  % नापरस् तत्र दृश्यते  ॥ ब्वक्य्_३,३।१६ ॥  
सम्बन्धस्याविशिष्टत्वान्  $ न चात्र नियमो भवेत्  &  
तस्माच्छब्दार्थयोर् नैवं  % सम्बन्धः परिकल्प्यते  ॥ ब्वक्य्_३,३।१७ ॥  
अदृष्टवृत्तिलाभेन  $ यथा संयोग आत्मनः  &  
क्व चित् स्वस्वामियोगाख्यो  % ऽभेदे ऽन्यत्रापि स क्रमः  ॥ ब्वक्य्_३,३।१८ ॥  
प्राप्तिं तु समवायाख्यां  $ वाच्यधर्मातिवर्तिनीम्  &  
प्रयोक्ता प्रतिपत्ता वा  % न शब्दैर् अनुगच्छति  ॥ ब्वक्य्_३,३।१९ ॥  
अवाच्यम् इति यद् वाच्यं  $ तद् अवाच्यतया यदा  &  
वाच्यम् इत्यवसीयेत  % वाच्यम् एव तदा भवेत्  ॥ ब्वक्य्_३,३।२० ॥  
अथाप्य् अवाच्यम् इत्य् एवं,  $ न तद् वाच्यं प्रतीयते  &  
विवक्षितास्य यावस्था  % सैव नाध्यवसीयते  ॥ ब्वक्य्_३,३।२१ ॥  
तथान्यथा सर्वथा च  $ यस्यावाच्यत्वम् उच्यते  &  
तत्रापि नैव सावस्था  % तैः शब्दैः प्रतिषिध्यते  ॥ ब्वक्य्_३,३।२२ ॥  
न हि संशयरूपे ऽर्थे  $ शेषत्वेन व्यवस्थिते  &  
अव्युदासे स्वरूपस्य  % संशयो ऽन्यः प्रवर्तते  ॥ ब्वक्य्_३,३।२३ ॥  
यदा च निर्णयज्ञाने  $ निर्णयत्वेन निर्णयः  &  
प्रक्रम्यते तदा ज्ञानं  % स्वधर्मे नावतिष्ठते  ॥ ब्वक्य्_३,३।२४ ॥  
सर्वं मिथ्या ब्रवीमीति  $ नैतद् वाक्यं विवक्ष्यते  &  
तस्य मिथ्याभिधाने हि  % प्रक्रान्तो ऽर्थो न गम्यते  ॥ ब्वक्य्_३,३।२५ ॥  
न च वाचकरूपेण  $ प्रवृत्तस्यास्ति वाच्यता  &  
प्रतिपाद्यं न तत् तत्र  % येनान्यत् प्रतिपाद्यते  ॥ ब्वक्य्_३,३।२६ ॥  
असाधिका प्रतिज्ञेति  $ नेयम् एवाभिधीयते  &  
यथा, तथास्य धर्मो ऽपि  % नात्र कश्चित् प्रतीयते  ॥ ब्वक्य्_३,३।२७ ॥  
व्यापारस्यापरो यस्मान्  $ न व्यापारो ऽस्ति कश्चन  &  
विरोधम् अनवस्थां वा  % तस्मात् सर्वत्र नाश्रयेत्  ॥ ब्वक्य्_३,३।२८ ॥  
इन्द्रियाणां स्वविषयेष्व्  $ अनादिर् योग्यता यथा  &  
अनादिर् अर्थैः शब्दानां  % सम्बन्धो योग्यता तथा  ॥ ब्वक्य्_३,३।२९ ॥  
असाधुर् अनुमानेन  $ वाचकः कैश्चिद् इष्यते  &  
वाचकत्वाविशेषे वा  % नियमः पुण्यपापयोः  ॥ ब्वक्य्_३,३।३० ॥  
सम्बन्धशब्दे सम्बन्धो  $ योग्यताञ्ं प्रति योग्यता  &  
समयाद् योग्यतासंविन्  % मातापुत्रादियोगवत्  ॥ ब्वक्य्_३,३।३१ ॥  
शब्दः कारणम् अर्थस्य  $ स हि तेनोपजन्यते  &  
तथा च बुद्धिविषयाद्  % अर्थाच् छब्दः प्रतीयते  ॥ ब्वक्य्_३,३।३२ ॥  
भोजनाद्य् अपि मन्यन्ते  $ बुद्ध्यर्थे यद् असम्भवि  &  
बुद्ध्यर्थाद् एव बुद्ध्यर्थे  % जाते तद् अपि दृश्यते  ॥ ब्वक्य्_३,३।३३ ॥  
अनित्येष्व् अपि नित्यत्वम्  $ अभिधेयात्मना स्थितम्  &  
अनित्यत्वं स्वशक्तिर् वा  % सा च नित्यान् न भिद्यते  ॥ ब्वक्य्_३,३।३४ ॥  
शब्देनार्थस्य संस्कारो  $ दृष्टादृष्टप्रयोजनः  &  
क्रियते सो ऽभिसम्बन्धम्  % अन्तरेण कथं भवेत्  ॥ ब्वक्य्_३,३।३५ ॥  
नावश्यम् अभिधेयेषु  $ संस्कारः स तथाविधः  &  
दृस्यते न च सम्बन्धस्  % तथाभूतो विवक्षितः  ॥ ब्वक्य्_३,३।३६ ॥  
सति प्रत्ययहेतुत्वं  $ सम्बन्ध उपपद्यते  &  
शब्दस्यार्थे यतस् तत्र  % सम्बन्धो ऽस्तीति गम्यते  ॥ ब्वक्य्_३,३।३७ ॥  
नित्ये ऽनित्ये ऽपि वाप्य् अर्थे  $ पुरुषेण कथञ्चन  &  
सम्बन्धो ऽकृतसम्बन्धैः  % शब्दैः कर्तुं न शक्यते  ॥ ब्वक्य्_३,३।३८ ॥  
व्यपदेशे पदार्थानाम्  $ अन्या सत्तौपचारिकी  &  
सर्वावस्थासु सर्वेषाम्  % आत्मरूपस्य दर्शिका  ॥ ब्वक्य्_३,३।३९ ॥  
स्फटिकादि यथा द्रव्यं  $ भिन्नरूपैर् उपाश्रयैः  &  
स्वशक्तियोगात् सम्बन्धं  % ताद्रूप्येणेव गच्छति  ॥ ब्वक्य्_३,३।४० ॥  
तद्वच् छब्दो ऽपि सत्तायाम्  $ अस्यां पूर्वं व्यवस्थितः  &  
धर्मैर् उपैति सम्बन्धम्  % अविरोधिविरोधिभिः  ॥ ब्वक्य्_३,३।४१ ॥  
एवं च प्रतिषेध्येषु  $ प्रतिषेधप्रकॢप्तये  &  
आश्रितेषूपचारेण  % प्रतिषेधः प्रवर्तते  ॥ ब्वक्य्_३,३।४२ ॥  
आत्मलाभस्य जन्माख्या  $ सता लभ्यं च लभ्यते  &  
यदि सज् जायते कस्माद्  % अथासज् जायते कथम्  ॥ ब्वक्य्_३,३।४३ ॥  
सतो हि गन्तुर् गमनं,  $ सति गम्ये प्रवर्तते  &  
गन्तृवच् चेन् न जन्मार्थो,  % न चेत् तद्वन् न जायते  ॥ ब्वक्य्_३,३।४४ ॥  
उपचर्य तु कर्तारम्  $ अभिधानप्रवृत्तये  &  
पुनश् च कर्मभावेन  % तां क्रियां च तदाश्रयाम्  ॥ ब्वक्य्_३,३।४५ ॥  
अथोपचारसत्तैवं  $ विधेयस् तत्र लादयः  &  
जन्मना तु विरोधित्वान्  % मुख्या सत्ता न विद्यते  ॥ ब्वक्य्_३,३।४६ ॥  
आत्मानम् आत्मना बिभ्रद्  $ अस्तीति व्यपदिश्यते  &  
अन्तर्भावाच् च तेनासौ  % कर्मणा न सकर्मकः  ॥ ब्वक्य्_३,३।४७ ॥  
प्राक् च सत्ताभिसम्बन्धान्  $ मुख्या सत्ता कथं भवेत्  &  
असंश् च नास्तेः कर्ता स्याद्  % उपचारस् तु पूर्ववत्  ॥ ब्वक्य्_३,३।४८ ॥  
तस्माद् भिन्नेषु धर्मेषु  $ विरोधिष्व् अविरोधिनीम्  &  
विरोधिख्यापनायैव  % शब्दैस् तैस् तैर् उपाश्रिताम्  ॥ ब्वक्य्_३,३।४९ ॥  
अभिन्नकालाम् अर्थेषु  $ भिन्नकालेष्व् अवस्थिताम्  &  
प्रवृत्तिहेतुं सर्वेषां  % शब्दानाम् औपचारिकीम्  ॥ ब्वक्य्_३,३।५० ॥  
एतां सत्तां पदार्थो हि  $ न कश् चिद् अतिवर्तते  &  
सा च सम्प्रतिसत्तायाः  % पृथग् भाश्ये निदर्शिता  ॥ ब्वक्य्_३,३।५१ ॥  
प्रदेशस्यैकदेशं वा  $ परतो वा निरूपणम्  &  
विपर्ययम् अभावं वा  % व्यवहारो ऽनुवर्तते  ॥ ब्वक्य्_३,३।५२ ॥  
यथेन्द्रियस्य वैगुण्यान्  $ मात्राध्यारोपवान् इव  &  
जायते प्रत्ययो ऽर्थेभ्यस्  % तथैवोद्देशजा मतिः  ॥ ब्वक्य्_३,३।५३ ॥  
अकृत्स्नविषयाभासं  $ शब्दः प्रत्ययम् आश्रितः  &  
अर्थम् आहान्यरूपेण  % स्वरूपेणानिरूपितम्  ॥ ब्वक्य्_३,३।५४ ॥  
रूपणव्यपदेशाभ्यां  $ लौकिके वर्त्मनि स्थितौ  &  
ज्ञानं प्रत्य् अभिलापं च  % सदृशौ बालपण्डितौ  ॥ ब्वक्य्_३,३।५५ ॥  
सर्वार्थरूपता शुद्धिर्  $ ज्ञानस्य निरुपाश्रया  &  
ततो ऽप्य् अस्य परां शुद्धिम्  % एके प्राहुर् अरूपिकाम्  ॥ ब्वक्य्_३,३।५६ ॥  
उपप्लवो हि ज्ञानस्य  $ बाह्याकारानुपातिता  &  
कालुष्यम् इव तत् तस्य  % संसर्गे व्यतिभेदजम्  ॥ ब्वक्य्_३,३।५७ ॥  
यथा च ज्ञानम् आलेखाद्  $ अशुद्धौ व्यवतिष्ठते  &  
तथोपाश्रयवान् अर्थः  % स्वरूपाद् विप्रकृष्यते  ॥ ब्वक्य्_३,३।५८ ॥  
एवम् अर्थस्य शब्दस्य  $ ज्ञानस्य च विपर्यये  &  
भावाभावाव् अभेदेन  % व्यवहारानुपातिनौ  ॥ ब्वक्य्_३,३।५९ ॥  
यथा भावम् उपाश्रित्य  $ तदभावो ऽनुगम्यते  &  
तथाभावम् उपाश्रित्य  % तद्भावो ऽप्य् अनुगम्यते  ॥ ब्वक्य्_३,३।६० ॥  
नाभावो जायते भावो  $ नैति भावो ऽनुपाख्यताम्  &  
एकस्माद् आत्मनो ऽनन्यौ  % भावाभावौ विकल्पितौ  ॥ ब्वक्य्_३,३।६१ ॥  
अभावस्यानुपाख्यत्वात्  $ कारणं न प्रसाधकम्  &  
सोपाख्यस्य तु भावस्य  % कारणं किं करिश्यति  ॥ ब्वक्य्_३,३।६२ ॥  
तस्मात् सर्वम् अभावो वा  $ भावो वा सर्वम् इष्यते  &  
न त्व् अवस्थान्तरं किं चिद्  % एकस्मात् सत्यतः स्थितम्  ॥ ब्वक्य्_३,३।६३ ॥  
तस्मान् नाभावम् इच्छन्ति  $ ये लोके भाववादिनः  &  
अभाववादिनो वापि  % न भावं तत्त्वलक्षणम्  ॥ ब्वक्य्_३,३।६४ ॥  
अद्वये चैव सर्वस्मिन्  $ स्वभावाद् एकलक्षणे  &  
परिकल्पेषु मर्यादा  % विचित्रैवोपलभ्यते  ॥ ब्वक्य्_३,३।६५ ॥  
चतस्रो हि यथावस्था  $ निरुपाख्ये प्रकल्पिताः  &  
एवं द्वैविध्यम् अप्य् एतद्  % भावाभावव्यपाश्रयम्  ॥ ब्वक्य्_३,३।६६ ॥  
अविरोधी विरोधी वा  $ सन्न् असन् वापि युक्तितः  &  
क्रमवान् अक्रमो वापि  % नाभाव उपपद्यते  ॥ ब्वक्य्_३,३।६७ ॥  
अविरोधी विरोधी वा  $ सन्न् असन् वापि तत्त्वतः  &  
क्रमवान् अक्रमो वापि  % तेन भावो न विद्यते  ॥ ब्वक्य्_३,३।६८ ॥  
अभावे त्रिषु कालेषु  $ न भेदस्यास्ति सम्भवः  &  
तस्मिन्न् असति भावे ऽपि  % त्रैकाल्यं नावतिष्ठते  ॥ ब्वक्य्_३,३।६९ ॥  
आत्मतत्त्वपरित्यागः  $ परतो नोपपद्यते  &  
आत्मतत्त्वं तु परतः  % स्वतो वा नोपकल्पते  ॥ ब्वक्य्_३,३।७० ॥  
तत्त्वे विरोधो नानात्व  $ उपकारो न कश् चन  &  
तत्त्वान्यत्वपरित्यागे  % व्यवहारो निवर्तते  ॥ ब्वक्य्_३,३।७१ ॥  
यत्र द्रष्टा च दृश्यं च  $ दर्शनं चाविकल्पितम्  &  
तस्यैवार्थस्य सत्यत्वं  % श्रितास् त्रय्यन्तवेदिनः  ॥ ब्वक्य्_३,३।७२ ॥  
सामान्यं वा विशेषं वा  $ यस्माद् आहुर् विशेषवत्  &  
शब्दास् तस्माद् असत्येषु  % भेदेष्व् एव व्यवस्थिताः  ॥ ब्वक्य्_३,३।७३ ॥  
न ह्य् अभावस्य सद्भावे  $ भावस्यात्मा प्रहीयते  &  
न चाभावस्य नास्तित्वे  % भावस्यात्मा प्रसूयते  ॥ ब्वक्य्_३,३।७४ ॥  
न शाबलेयस्यास्तित्वं  $ बाहुलेयस्य बाधकम्  &  
न शाबलेयो नास्तीति  % बाहुलेयः प्रकल्पते  ॥ ब्वक्य्_३,३।७५ ॥  
अभावो यदि वस्तु स्यात्  $ तत्रेयं स्यात् विचारणा  &  
ततश् च तदभावे ऽपि  % स्याद् विचार्यम् इदं पुनः  ॥ ब्वक्य्_३,३।७६ ॥  
अवस्तु स्याद् अतीतं यद्  $ व्यवहारस्य गोचरम्  &  
तत्र वस्तुगतो भेदो  % न निर्वचनम् अर्हति  ॥ ब्वक्य्_३,३।७७ ॥  
अपदे ऽर्थे पदन्यासः  $ कारणस्य न विद्यते  &  
अथ च प्रागसद्भावः  % कारणे सति दृष्यते  ॥ ब्वक्य्_३,३।७८ ॥  
का तस्य प्रागवस्थेति  $ वस्त्वाश्रितम् इदं पुनः  &  
प्राग् अवस्थेति न ह्य् एतद्  % द्वयम् अप्य् अस्त्य् अवस्तुनि  ॥ ब्वक्य्_३,३।७९ ॥  
न चोर्ध्वम् अस्ति नास्तीति  $ वचनायानिबन्धनम्  &  
अलं स्याद् अपदस्थानम्  % एतद् वाचः प्रचक्षते  ॥ ब्वक्य्_३,३।८० ॥  
अत्यद्भुता त्व् इयं वृत्तिर्  $ यद् अभागं यद् अक्रमम्  &  
भावानां प्राग् अभूतानाम्  % आत्मतत्त्वं प्रकाशते  ॥ ब्वक्य्_३,३।८१ ॥  
विकल्पोत्थापितेनैव  $ सर्वो भावेन लौकिकः  &  
मुख्येनेव पदार्थेन  % व्यवहारो विधीयते  ॥ ब्वक्य्_३,३।८२ ॥  
भावशक्तिम् अतश् चैनां  $ मन्यन्ते नित्यवादिनः  &  
भावम् एव क्रमम् प्राहुर्  % न भावाद् अपरः क्रमः  ॥ ब्वक्य्_३,३।८३ ॥  
क्रमान् न यौगपद्यस्य  $ कश् चिद् भेदो ऽस्ति तत्त्वतः  &  
यथैव भावान् नाभावः  % कश् चिद् अन्यो ऽवसीयते  ॥ ब्वक्य्_३,३।८४ ॥  
कालस्याप्य् अपरं कालं  $ निर्दिशन्त्य् एव लौकिकाः  &  
न च निर्देशमात्रेण  % व्यतिरेको ऽनुगम्यते  ॥ ब्वक्य्_३,३।८५ ॥  
आधारं कल्पयन् बुद्ध्या  $ नाभावे व्यवतिष्ठते  &  
अवस्तुष्व् अपि नोत्प्रेक्षा  % कस्य चित् प्रतिबध्यते  ॥ ब्वक्य्_३,३।८६ ॥  
तस्माच् छक्तिविभागेन  $ नित्यः सदसदात्मकः  &  
एको ऽर्थः शब्दवाच्यत्वे  % बहुरूपः प्रकाशते  ॥ ब्वक्य्_३,३।८७ ॥  
व्यवहारश् च लोकस्य  $ पदार्थैः परिकल्पितैः  &  
शास्त्रे पदार्थः कार्यार्थं  % लौकिकः प्रविभज्यते  ॥ ब्वक्य्_३,३।८८ ॥  
  
३,४: भूयोद्रव्यसमुद्देशः  
संसर्गरूपात् सम्भूताः  $ संविद्रूपाद् अपोद्धृताः  &  
शास्त्रे विभक्ता वाक्यार्थात्  % प्रकृतिप्रत्ययार्थवत्  ॥ ब्वक्य्_३,४।१ ॥  
निमित्तभूताः साधुत्वे  $ शास्त्राद् अनुमितात्मकाः  &  
के चित् पदार्था वक्ष्यन्ते  % सङ्क्शेपेण यथागमम्  ॥ ब्वक्य्_३,४।२ ॥  
वस्तूपलक्षणं यत्र  $ सर्वनाम प्रयुज्यते  &  
द्रव्यम् इत्य् उच्यते सो ऽर्तो  % भेद्यत्वेन विवक्शितः  ॥ ब्वक्य्_३,४।३ ॥  
  
३,५: गुणसमुदेश  
संसर्गि भेदकं यद् यत्  $ सव्यापारं प्रतीयते  &  
गुणत्वं परतन्त्रत्वात्  % तस्य शास्त्र उदाहृतम्  ॥ ब्वक्य्_३,५।१ ॥  
द्रव्यस्याव्यपदेशस्य  $ य उपादीयते गुणः  &  
भेदको व्यपदेशाय  % तत्प्रकर्षो ऽभिधीयते  ॥ ब्वक्य्_३,५।२ ॥  
सर्वस्यैव प्रधानस्य  $ न विना भेदहेतुना  &  
प्रकर्षो विद्यते नापि  % ऽशब्दस्योपैति वाच्यताम्  ॥ ब्वक्य्_३,५।३ ॥  
विद्यमानाः प्रधानेषु  $ न सर्वे भेदहेतवः  &  
विशेषशब्दैर् उच्यन्ते  % व्यावृत्तार्थाभिधायिभिः  ॥ ब्वक्य्_३,५।४ ॥  
वस्तूपलक्षणे तत्र  $ विशेषो व्यापृतो यदि  &  
प्रकर्षो नियमाभावात्  % स्याद् अविज्ञातहेतुकः  ॥ ब्वक्य्_३,५।५ ॥  
सर्वं च सर्वतो ऽवश्यं  $ नियमेन प्रकृष्यते  &  
संसर्गिणा निमित्तेन  % निकृष्टेनाधिकेन वा  ॥ ब्वक्य्_३,५।६ ॥  
नापेक्षते निमित्तं च  $ प्रकर्षे व्यापृतं यदि  &  
द्रव्यस्य स्याद् उपादानं  % प्रकर्षं प्रत्य् अनर्थकं  ॥ ब्वक्य्_३,५।७ ॥  
सव्यापारो गुणस् तस्मात्  $ स्वप्रकर्षनिबन्धनः  &  
द्रव्यात्मानं भिनत्त्य् एव  % स्वप्रकर्षं निवेशयन्  ॥ ब्वक्य्_३,५।८ ॥  
अरूपं पररूपेण  $ द्रव्यम् आख्यायते यथा  &  
अप्रकर्षं प्रकर्षेण  % गुणस्याविश्यते तथा  ॥ ब्वक्य्_३,५।९ ॥  
  
३,६: दिक्समुद्देश  
दिक् साधनम् क्रिया काल  $ इति वस्त्वभिधायिनः  &  
शक्तिरूपे पदार्थानाम्  % अत्यन्तम् अनवस्थिताः  ॥ ब्वक्य्_३,६।१ ॥  
व्यतिरेकस्य यो हेतुर्  $ अवधिप्रतिपाद्ययोः  &  
ऋज्व् इत्य् एवम् यतो ऽन्येन  % विना बुद्धिः प्रवर्तते  ॥ ब्वक्य्_३,६।२ ॥  
कर्मनो जातिभेदानाम्  $ अभिव्यक्तिर् यदाश्रया  &  
सा स्वैर् उपाधिभिर् भिन्ना  % शक्तिर् दिग् इति कथ्यते  ॥ ब्वक्य्_३,६।३ ॥  
परापरत्वे मूर्तिनां  $ देशभेदनिबन्धने  &  
तत एव प्रकल्पेते  % क्रमरूपे तु कालतः  ॥ ब्वक्य्_३,६।४ ॥  
आकाशस्य प्रदेशेन  $ भागैश् चान्यैः पृथक् पृथक्  &  
सा संयोगविभागानाम्  % उपाधित्वाय कल्पते  ॥ ब्वक्य्_३,६।५ ॥  
दिशो व्यवस्था देशानां  $ दिग्व्यवस्था न विद्यते  &  
शक्तयः खलु भावानाम्  % उपकारप्रभाविताः  ॥ ब्वक्य्_३,६।६ ॥  
प्रत्यस्तरूपा भावेषु  $ दिक् पूर्वेत्य् अभिधीयते  &  
पूर्वबुद्धिर् यतो दिक् सा  % समाख्यामात्रम् अन्यथा  ॥ ब्वक्य्_३,६।७ ॥  
स्वाङ्गाद् व्यवस्था या लोके  $ न तस्याम् नियता दिशः  &  
प्रत्यङ्मुखस्य यत् पश्चात्  % तत् पुरस्ताद् विपर्यये  ॥ ब्वक्य्_३,६।८ ॥  
देशव्यवस्थानियमो  $ दिक्षु न व्यवतिष्ठते  &  
रूढम् अप्य् अपरत्वेन  % पूर्वम् इत्य् अभिधीयते  ॥ ब्वक्य्_३,६।९ ॥  
अतो भाषितपुंस्कत्वात्  $ पुंवद्भावो न सिध्यति  &  
अस्मिन्न् अर्थे न शब्देन  % प्रसवः क्व चिद् उच्यते  ॥ ब्वक्य्_३,६।१० ॥  
दिक्शक्तेर् अभिधाने तु  $ नियतं दिशि दर्शनम्  &  
पूर्वादिनां यथा षष्टेर्  % जीवितस्यावधारणे  ॥ ब्वक्य्_३,६।११ ॥  
छायाभाभ्यां नगादीनाम्  $ भागभेदः प्रकल्पते  &  
अतद्धर्मसु भावेषु  % भागभेदो न कल्पते  ॥ ब्वक्य्_३,६।१२ ॥  
परमाणोर् अभागस्य  $ दिशा भागो विधीयते  &  
भागप्रकल्पनाशक्तिं  % प्रथमां तां प्रचक्षते  ॥ ब्वक्य्_३,६।१३ ॥  
अदेशाश् चाप्य् अभागाश् च  $ निष्क्रमा निरुपाश्रयाः  &  
भावाः संसर्गिरूपात् तु  % शक्तिभेदः प्रकल्पते  ॥ ब्वक्य्_३,६।१४ ॥  
निर्भागात्मकता तुल्या  $ परमाणोर् घटस्य च  &  
भागः शक्त्यन्तरं तत्र  % परिमाणं च यत् तयोः  ॥ ब्वक्य्_३,६।१५ ॥  
यतः प्रकल्पते भेदो  $ भेदस् तत्रापि दृश्यते  &  
अदृष्टोपरतिं भेदम्  % अतो ऽयुक्ततरं विदुः  ॥ ब्वक्य्_३,६।१६ ॥  
सर्वत्र तस्य कार्यस्य  $ दर्शनाद् विभुर् इष्यते  &  
विभुत्वम् एतद् एवाहुर्  % अन्यः कायवतां विधिः  ॥ ब्वक्य्_३,६।१७ ॥  
चैतन्यवत् स्थिता लोके  $ दिक्कालपरिकल्पना  &  
प्रकृतिं प्राणिनां तां हि  % को ऽन्यथा स्थापयिष्यति  ॥ ब्वक्य्_३,६।१८ ॥  
सङ्करो व्यवहाराणां  $ प्रकृतेः स्याद् विपर्यये  &  
तस्मात् त्यजन्न् इमान् भावान्  % पुनर् एवावलम्बते  ॥ ब्वक्य्_३,६।१९ ॥  
तस्यास् तु शक्तेः पूर्वादि-  $ भेदो भावान्तराश्रयः  &  
भिन्ना दिक् तेन भेदेन  % भेदायैवोपकल्पते  ॥ ब्वक्य्_३,६।२० ॥  
अवधित्वेन चापेक्षा-  $ योगे दिग्लक्षणो विधिः  &  
पूर्वम् अस्येति षष्ठ्य् एव  % दृष्टा धर्मान्तराश्रये  ॥ ब्वक्य्_३,६।२१ ॥  
पूर्वादिनां विपर्यासो  $ ऽदृष्टश् चावध्यसङ्करे  &  
ऋज्व् एतद् अस्येत्य् एतच् च  % लिङ्गं न व्यतिकीर्यते  ॥ ब्वक्य्_३,६।२२ ॥  
अन्तःकरणधर्मो वा  $ बहिर् एवं प्रकाशते  &  
अस्यां त्व् अन्तर्बहिर्भावः  % प्रक्रियायां न विद्यते  ॥ ब्वक्य्_३,६।२३ ॥  
एकत्वम् आसां शक्तीनां  $ नानात्वं वेति कल्पने  &  
अवस्तुपतिते ज्ञात्वा  % सत्यतो न परामृशेत्  ॥ ब्वक्य्_३,६।२४ ॥  
विकल्पातीततत्त्वेषु  $ सङ्केतोपनिबन्धनाः  &  
भावेषु व्यवहारा ये  % लोकस् तत्रानुगम्यते  ॥ ब्वक्य्_३,६।२५ ॥  
नैकत्वम् अस्त्य् अनानात्वं  $ विनैकत्वेन नेतरत्  &  
परमार्थे तयोर् एष  % भेदो ऽत्यन्तं न विद्यते  ॥ ब्वक्य्_३,६।२६ ॥  
न शक्तीनां तथा भेदो  $ यथा शक्तिमताम् स्थितिः  &  
न च लौकिकम् एकत्वं  % तासाम् आत्मसु विद्यते  ॥ ब्वक्य्_३,६।२७ ॥  
नैकत्वं व्यवतिष्ठेत  $ नानात्वं चेन् न कल्पयेत्  &  
नानात्वं चावहीयेत  % यद्य् एकत्वं न कल्पयेत्  ॥ ब्वक्य्_३,६।२८ ॥  
  
३,७: साधनसमुद्देश  
स्वाश्रये समवेतानां  $ तद्वद् एवाश्रयान्तरे  &  
क्रियाणाम् अभिनिष्पत्तौ  % सामर्थ्यं साधनं विदुः  ॥ ब्वक्य्_३,७।१ ॥  
शक्तिमात्रासमूहस्य  $ विश्वस्यानेकधर्मणः  &  
सर्वदा सर्वथा भावात्  % क्व चित् किं चिद् विवक्ष्यते  ॥ ब्वक्य्_३,७।२ ॥  
साधनव्यवहारश् च  $ बुद्ध्यवस्थानिबन्धनः  &  
सन्न् असन् वार्थरूपेषु  % भेदो बुद्ध्या प्रकल्प्यते  ॥ ब्वक्य्_३,७।३ ॥  
बुद्ध्या समीहितैकत्वान्  $ पञ्चालान् कुरुभिर् यदा  &  
पुनर् विभजते वक्ता  % तदापायः प्रतीयते  ॥ ब्वक्य्_३,७।४ ॥  
शब्दोपहितरूपांश् च  $ बुद्धेर् विषयतां गतान्  &  
प्रत्यक्षम् इव कंसादीन्  % साधनत्वेन मन्यते  ॥ ब्वक्य्_३,७।५ ॥  
बुद्धिप्रवृत्तिरूपं च  $ समारोप्याभिधातृभिः  &  
अर्थेषु शक्तिभेदानां  % क्रियते परिकल्पना  ॥ ब्वक्य्_३,७।६ ॥  
व्यक्तौ पदार्थे शब्दादेर्  $ जन्यमानस्य कर्मणः  &  
साधनत्वं तथा सिद्धं  % बुद्धिरूपप्रकल्पितम्  ॥ ब्वक्य्_३,७।७ ॥  
स्वतन्त्रपरतन्त्रत्वे  $ क्रमरूपं च दर्शितम्  &  
निरीहेष्व् अपि भावेषु  % कल्पनोपनिबन्धनम्  ॥ ब्वक्य्_३,७।८ ॥  
शक्तयः शक्तिमन्तश् च  $ सर्वे संसर्गवादिनाम्  &  
भावास् तेष्व् अस्वशब्देषु  % साधनत्वं निरूप्यते  ॥ ब्वक्य्_३,७।९ ॥  
घटस्य दृशिकर्मत्वे  $ महत्त्वादीनि साधनम्  &  
रूपस्य दृशिकर्मत्वे  % रूपत्वादीनि साधनम्  ॥ ब्वक्य्_३,७।१० ॥  
स्वैः सामान्यविशेषैश् च  $ शक्तिमन्तो रसादयः  &  
नियतग्रहणा लोके  % शक्तयस् तास् तथाश्रयैः  ॥ ब्वक्य्_३,७।११ ॥  
इन्द्रियार्थमनःकर्तृ-  $ सम्बन्धः साधनं क्व चित्  &  
यद् यदा यदनुग्राहि  % तत् तदा तत्र साधनम्  ॥ ब्वक्य्_३,७।१२ ॥  
स्वशब्दैर् अभिधाने तु  $ स धर्मो नाभिधीयते  &  
विभक्त्यादिभिर् एवासाव्  % उपकारः प्रतीयते  ॥ ब्वक्य्_३,७।१३ ॥  
निमित्तभावो भावानाम्  $ उपकारार्थम् आश्रितः  &  
नतिर् आवर्जनेत्य् एवं  % सिद्धः साधनम् इष्यते  ॥ ब्वक्य्_३,७।१४ ॥  
स तेभ्यो व्यतिरिक्तो वा  $ तेषाम् आत्मैव वा तथा  &  
व्यतिरेकम् उपाश्रित्य  % साधनत्वेन कल्प्यते  ॥ ब्वक्य्_३,७।१५ ॥  
सन्दर्शनं प्रार्थनायां  $ व्यवसाये त्व् अनन्तरा  &  
व्यवसायस् तथारम्भे  % साधनत्वाय कल्पते  ॥ ब्वक्य्_३,७।१६ ॥  
पूर्वस्मिन् या क्रिया सैव  $ परस्मिन् साधनं मता  &  
सन्दर्शने तु चैतन्यं  % विशिष्टं साधनं विदुः  ॥ ब्वक्य्_३,७।१७ ॥  
निष्पत्तिमात्रे कर्तृत्वं  $ सर्वत्रैवास्ति कारके  &  
व्यापारभेदापेक्षायां  % करणत्वादिसम्भवः  ॥ ब्वक्य्_३,७।१८ ॥  
पुत्रस्य जन्मनि यथा  $ पित्रोः कर्तृत्वम् उच्यते  &  
अयम् अस्याम् इयं त्व् अस्माद्  % इति भेदो विवक्षया  ॥ ब्वक्य्_३,७।१९ ॥  
गुणक्रियाणां कर्तारः  $ कर्त्रा न्यक्कृतशक्तयः  &  
न्यक्तायाम् अपि सम्पूर्णैः  % स्वैर् व्यापारैः समन्विताः  ॥ ब्वक्य्_३,७।२० ॥  
करणत्वादिभिर् ज्ञाताः  $ क्रियाभेदानुपातिभिः  &  
स्वातन्त्र्यम् उत्तरं लब्ध्वा  % प्रधाने यान्ति कर्तृताम्  ॥ ब्वक्य्_३,७।२१ ॥  
यथा राज्ञा नियुक्तेषु  $ योद्धृत्वं योद्धृषु स्थितम्  &  
तेषु वृत्तौ तु लभते  % राजा जयपराजयौ  ॥ ब्वक्य्_३,७।२२ ॥  
तथा कर्त्रा नियुक्तेषु  $ सर्वेष्व् एकार्थकारिषु  &  
कर्तृत्वं करणत्वादेर्  % उत्तरं न विरुध्यते  ॥ ब्वक्य्_३,७।२३ ॥  
अनाश्रिते तु व्यापारे  $ निमित्तं हेतुर् इष्यते  &  
आश्रितावधिभावं तु  % लक्षणे लक्षणं विदुः  ॥ ब्वक्य्_३,७।२४ ॥  
द्रव्यादिविषयो हेतुः  $ कारकं नियतक्रियम्  &  
कर्ता कर्त्रन्तरापेक्षः  % क्रियायां हेतुर् इष्यते  ॥ ब्वक्य्_३,७।२५ ॥  
क्रियायै करणं तस्य  $ दृष्टः प्रतिनिधिस् तथा  &  
हेत्वर्था तु क्रिया तस्मान्  % न स प्रतिनिधीयते  ॥ ब्वक्य्_३,७।२६ ॥  
प्रातिलोम्यानुलोम्याभ्यां  $ हेतुर् अर्थस्य साधकः  &  
तादर्थ्यम् आनुलोम्येन  % हेतुत्वानुगतं तु तत्  ॥ ब्वक्य्_३,७।२७ ॥  
सर्वत्र सहजा शक्तिर्  $ यावद्द्रव्यम् अवस्थिता  &  
क्रियाकाले त्व् अभिव्यक्तेर्  % आश्रयाद् उपकारिणी  ॥ ब्वक्य्_३,७।२८ ॥  
कुड्यस्यावरणे शक्तिर्  $ अस्यादीनां विदारणे  &  
सर्वदा स तु सन् धर्मः  % क्रियाकाले निरूप्यते  ॥ ब्वक्य्_३,७।२९ ॥  
स्वा"न्गसंयोगिनः पाशा  $ दैत्यानां वारुणा यथा  &  
व्यज्यन्ते विजिगीषूणां  % द्रव्याणां शक्तयस् तथा  ॥ ब्वक्य्_३,७।३० ॥  
तैक्ष्ण्यगौरवकाठिन्य-  $ संस्थानैः स्वैर् असिर् यदा  &  
छेद्यं प्रति व्याप्रियते  % शक्तिमान् गृह्यते तदा  ॥ ब्वक्य्_३,७।३१ ॥  
प्रा"न् निमित्तान्तरोद्भूतं  $ क्रियायाः कैश् चिद् इष्यते  &  
साधनं सहजं कैश् चित्  % क्रियान्यैः पूर्वम् इष्यते  ॥ ब्वक्य्_३,७।३२ ॥  
प्रवृत्तिर् एव प्रथमं  $ क्व चिद् अप्य् अनपाश्रिता  &  
शक्तीर् एकाधिकरणे  % स्रोतोवद् अपकर्षति  ॥ ब्वक्य्_३,७।३३ ॥  
अपूर्वं कालशक्तिं वा  $ क्रियां वा कालम् एव वा  &  
तम् एवम्लक्सनम् भावम्  % के चिद् आहुह् कथम् च न  ॥ ब्वक्य्_३,७।३४ ॥  
नित्याः षट् शक्तयो ऽअन्येषां  $ भेदाभेदसमन्विताः  &  
क्रियासंसिद्धये ऽर्थेषु  % जातिवत् समवस्थिताः  ॥ ब्वक्य्_३,७।३५ ॥  
द्रव्याकारादिभेदेन  $ ताश् चापरिमिता इव  &  
दृश्यन्ते तत्त्वम् आसां तु  % षट् शक्तीर् नातिवर्तते  ॥ ब्वक्य्_३,७।३६ ॥  
निमित्तभेदाद् एकैव  $ भिन्ना शक्तिः प्रतीयते  &  
षोढा कर्तृत्वम् एवाहुस्  % तत्प्रवृत्तेर् निबन्धनम्  ॥ ब्वक्य्_३,७।३७ ॥  
तत्त्वे वा व्यतिरेके वा  $ व्यतिरिक्तं तद् उच्यते  &  
शब्दप्रमाणको लोकः  % स शास्त्रेणानुगम्यते  ॥ ब्वक्य्_३,७।३८ ॥  
परमार्थे तु नैकत्वं  $ पृथक्त्वाद् भिन्नलक्षणम्  &  
पृथक्त्वैकत्वरूपेण  % तत्त्वम् एव प्रकाशते  ॥ ब्वक्य्_३,७।३९ ॥  
यत् पृथक्त्वम् असन्दिग्धं  $ तद् एकत्वान् न भिद्यते  &  
यद् एकत्वम् असन्दिग्धं  % तत् पृथक्त्वान् न भिद्यते  ॥ ब्वक्य्_३,७।४० ॥  
द्यौः क्षमा वायुर् आदित्यः  $ सागराः सरितो दिशः  &  
अन्तःकरणतत्त्वस्य  % भागा बहिर् अवस्थिताः  ॥ ब्वक्य्_३,७।४१ ॥  
कालविच्छेदरूपेण  $ तद् एवैकम् अवस्थितम्  &  
स ह्य् अपूर्वापरो भावः  % क्रमरूपेण लक्ष्यते  ॥ ब्वक्य्_३,७।४२ ॥  
दृष्टो ह्य् अव्यतिरेके ऽपि  $ व्यतिरेको ऽन्वये ऽसति  &  
वृक्षाद्यर्थान्वयस् तस्माद्  % विभक्त्यर्थो ऽन्य इष्यते  ॥ ब्वक्य्_३,७।४३ ॥  
सामान्यं कारकं तस्य  $ सप्ताद्या भेदयोनयः  &  
षट् कर्माख्यादिभेदेन  % शेषभेदस् तु सप्तमी  ॥ ब्वक्य्_३,७।४४ ॥  
[अथ कर्माधिकारः]  
निर्वर्त्यं च विकार्यं च  $ प्राप्यं चेति त्रिधा मतम्  &  
तत्रेप्सिततमं कर्म  % चतुर्धान्यत् तु कल्पितम्  ॥ ब्वक्य्_३,७।४५ ॥  
औदासीन्येन यत् प्राप्यं  $ यच् च कर्तुर् अनीप्सितम्  &  
सञ्ज्ञान्तरैर् अनाख्यातं  % यद् यच् चाप्य् अन्यपूर्वकम्  ॥ ब्वक्य्_३,७।४६ ॥  
सती वाविद्यमाना वा  $ प्रकृतिः परिणामिनी  &  
यस्य नाश्रियते तस्य  % निर्वर्त्यत्वं प्रचक्षते  ॥ ब्वक्य्_३,७।४७ ॥  
प्रकृतेस् तु विवक्षायां  $ विकार्यं कैश् चिद् अन्यथा  &  
निर्वर्त्यं च विकार्यं च  % कर्म शास्त्रे प्रदर्शितम्  ॥ ब्वक्य्_३,७।४८ ॥  
यद् असज् जायते सद् वा  $ जन्मना यत् प्रकाश्यते  &  
तन् निर्वर्त्यं विकार्यं च  % कर्म द्वेधा व्यवस्थितम्  ॥ ब्वक्य्_३,७।४९ ॥  
प्रकृत्युच्छेदसम्भूतं  $ किं चित् काष्ठादिभस्मवत्  &  
किं चिद् गुणान्तरोत्पत्त्या  % सुवर्णादिविकारवत्  ॥ ब्वक्य्_३,७।५० ॥  
क्रियाकृता विशेषाणां  $ सिद्धिर् यत्र न गम्यते  &  
दर्शनाद् अनुमानाद् वा  % तत् प्राप्यम् इति कथ्यते  ॥ ब्वक्य्_३,७।५१ ॥  
विशेषलाभः सर्वत्र  $ विद्यते दर्शनादिभिः  &  
केषां चित् तदभिव्यक्ति-  % सिद्धिर् दृष्टिविषादिषु  ॥ ब्वक्य्_३,७।५२ ॥  
आभासोपगमो व्यक्तिः  $ सोढत्वम् इति कर्मणः  &  
विशेषाः प्राप्यमाणस्य  % क्रियासिद्धौ व्यवस्थिताः  ॥ ब्वक्य्_३,७।५३ ॥  
निर्वर्त्यादिषु तत् पूर्वम्  $ अनुभूय स्वतन्त्रताम्  &  
कर्त्रन्तराणां व्यापारे  % कर्म सम्पद्यते ततः  ॥ ब्वक्य्_३,७।५४ ॥  
तद्व्यापारविवेके ऽपि  $ स्वव्यापारे व्यवस्थितम्  &  
कर्मापदिष्टांल्लभते  % क्व चिच् छास्त्राश्रयान् विधीन्  ॥ ब्वक्य्_३,७।५५ ॥  
निवृत्तप्रेषणं कर्म  $ स्वक्रियावयवे स्थितम्  &  
निवर्तमाने कर्मत्वे  % स्वे कर्तृत्वे ऽवतिष्ठते  ॥ ब्वक्य्_३,७।५६ ॥  
तानि धात्वन्तराण्य् एव  $ पचिसिध्यतिवद् विदुः  &  
भेदे ऽपि तुल्यरूपत्वाद्  % एकत्वपरिकल्पना  ॥ ब्वक्य्_३,७।५७ ॥  
एकदेशे समूहे च  $ व्यापाराणां पचादयः  &  
स्वभावतः प्रवर्तन्ते  % तुल्यरूपसमन्विताः  ॥ ब्वक्य्_३,७।५८ ॥  
न्यग्भावना न्यग्भवनं  $ रुहौ शुद्धे प्रतीयते  &  
न्यग्भावना न्यग्भवनं  % ण्यन्ते ऽपि प्रतिपद्यते  ॥ ब्वक्य्_३,७।५९ ॥  
अवस्थां पञ्चमीम् आहुर्  $ ण्यन्ते तां कर्मकर्तरि  &  
निवृत्तप्रेषणाद् धातोः  % प्राकृते ऽर्थे णिज् उच्यते  ॥ ब्वक्य्_३,७।६० ॥  
ब्रवीति पचतेर् अर्थं  $ सिध्यतिर् न विना णिचा  &  
स ण्यन्तः पचतेर् अर्थे  % प्राकृते व्यवतिष्ठते  ॥ ब्वक्य्_३,७।६१ ॥  
केषां चिद् देवदत्तादेर्  $ व्यापारो यः सकर्मके  &  
स विना देवदत्तादेः  % कटादिषु विवक्ष्यते  ॥ ब्वक्य्_३,७।६२ ॥  
निवृत्तप्रेषणं कर्म  $ स्वस्य कर्तुः प्रयोजकम्  &  
प्रेषणान्तरसम्बन्धे  % ण्यन्ते लेनाभिधीयते  ॥ ब्वक्य्_३,७।६३ ॥  
सदृशादिषु यत् कर्म-  $ कर्तृत्वं प्रतिपद्यते  &  
आपत्त्यापादने तत्र  % विषयत्वं प्रति क्रिये  ॥ ब्वक्य्_३,७।६४ ॥  
कुतश् चिद् आहृत्य पदम्  $ एवं च परिकल्पने  &  
कर्मस्थभावकत्वं स्याद्  % दर्शनाद्यभिधायिनाम्  ॥ ब्वक्य्_३,७।६५ ॥  
विशेषदर्शनं यत्र  $ क्रिया तत्र व्यवस्थिता  &  
क्रियाव्यवस्था त्व् अन्येषां  % शब्दैर् एव प्रकाश्यते  ॥ ब्वक्य्_३,७।६६ ॥  
कालभावाध्वदेशानाम्  $ अन्तर्भूतक्रियान्तरैः  &  
सर्वैर् अकर्मकैर् योगे  % कर्मत्वम् उपजायते  ॥ ब्वक्य्_३,७।६७ ॥  
आधारत्वम् इव प्राप्तास्  $ ते पुनर् द्रव्यकर्मसु  &  
कालादयो भिन्नकक्ष्यं  % यान्ति कर्मत्वम् उत्तरम्  ॥ ब्वक्य्_३,७।६८ ॥  
अतस् तैः कर्मभिर् धातुर्  $ युक्तो ऽद्रव्यैर् अकर्मकः  &  
लस्य कर्मणि भावे च  % निमित्तत्वाय कल्पते  ॥ ब्वक्य्_३,७।६९ ॥  
सर्वं चाकथितं कर्म  $ भिन्नकक्ष्यं प्रतीयते  &  
धात्वर्थोद्देशभेदेन  % तन् नेप्सिततमं किल  ॥ ब्वक्य्_३,७।७० ॥  
प्रधानकर्म कथितं  $ यत् क्रियायाः प्रयोजकम्  &  
तत्सिद्धये क्रियायुक्तम्  % अन्यत् त्व् अकथितं स्मृतम्  ॥ ब्वक्य्_३,७।७१ ॥  
दुह्यादिवन् नयत्यादौ  $ कर्मत्वम् अकथाश्रयम्  &  
आख्यातानुपयोगे तु  % नियमाच् छेष इष्यते  ॥ ब्वक्य्_३,७।७२ ॥  
अन्तर्भूतणिजर्थानां  $ दुह्यादीनां णिजन्तवत्  &  
सिद्धं पूर्वेण कर्मत्वं  % णिजन्तनियमस् तथा  ॥ ब्वक्य्_३,७।७३ ॥  
करणस्य स्वकक्ष्यायां  $ न प्रकर्षाश्रयो यथा  &  
कर्मणो ऽपि स्वकक्ष्यायां  % न स्याद् अतिशयस् तथा  ॥ ब्वक्य्_३,७।७४ ॥  
कर्मणस् त्व् आप्तुम् इष्टत्व  $ आश्रिते ऽतिशयो यतः  &  
आश्रीयते ततो ऽत्यन्तं  % भेदः पूर्वेण कर्मणा  ॥ ब्वक्य्_३,७।७५ ॥  
णिजन्ते च यथा कर्ता  $ सक्रियः सन् प्रयुज्यते  &  
न दुह्यादौ तथा कर्ता  % निष्क्रियो ऽपि प्रयुज्यते  ॥ ब्वक्य्_३,७।७६ ॥  
भेदवाक्यं तु यन् ण्यन्ते  $ नीदुहिप्रकृतौ च यत्  &  
शब्दान्तरत्वान् नैवास्ति  % संस्पर्शस् तस्य धातुना  ॥ ब्वक्य्_३,७।७७ ॥  
यथैवैकम् अपादानं  $ शास्त्रे भेदेन दर्शितम्  &  
तथैकम् एव कर्मापि  % भेदेन प्रतिपादितम्  ॥ ब्वक्य्_३,७।७८ ॥  
निर्वर्त्यो वा विकार्यो वा  $ प्राप्यो वा साधनाश्रयः  &  
क्रियाणाम् एव साध्यत्वात्  % सिद्धरूपो ऽभिधीयते  ॥ ब्वक्य्_३,७।७९ ॥  
अहितेषु यथा लौल्यात्  $ कर्तुर् इच्छोपजायते  &  
विषादिषु भयादिभ्यस्  % तथैवासौ प्रवर्तते  ॥ ब्वक्य्_३,७।८० ॥  
प्रधानेतरयोर् यत्र  $ द्रव्यस्य क्रिययोः पृथक्  &  
शक्तिर् गुणाश्रया तत्र  % प्रधानम् अनुरुध्यते  ॥ ब्वक्य्_३,७।८१ ॥  
प्रधानविषया शक्तिः  $ प्रत्ययेनाभिधीयते  &  
यदा गुणे तदा तद्वद्  % अनुक्तापि प्रकाशते  ॥ ब्वक्य्_३,७।८२ ॥  
पचाव् अनुक्तं यत् कर्म  $ क्त्वान्ते भावाभिधायिनि  &  
भुजौ शक्त्यन्तरे ऽप्य् उक्ते  % तत् तद्धर्म प्रकाशते  ॥ ब्वक्य्_३,७।८३ ॥  
इषेश् च गमिसंस्पर्शाद्  $ ग्रामे यो लो विधीयते  &  
तत्रेषिणैव निर्भोगः  % क्रियते गमिकर्मणः  ॥ ब्वक्य्_३,७।८४ ॥  
पक्त्वा भुज्यत इत्य् अत्र  $ केषां चिन् न व्यपेक्षते  &  
ओदनं पचतिः सो ऽसाव्  % अनुमानात् प्रतीयते  ॥ ब्वक्य्_३,७।८५ ॥  
तथाभिनिविशौ कर्म  $ यत् ति"नन्ते ऽभिधीयते  &  
क्त्वान्ते ऽधिकरणत्वे ऽपि  % न तत्रेच्छन्ति सप्तमीम्  ॥ ब्वक्य्_३,७।८६ ॥  
यन् निर्वृत्ताश्रयं कर्म  $ प्राप्तेर् अप्रचितं पुनः  &  
भक्ष्यादिविषयापत्त्या  % भिद्यमानं तद् ईप्सितम्  ॥ ब्वक्य्_३,७।८७ ॥  
धातोर् अर्थान्तरे वृत्तेर्  $ धात्वर्थेनोपसङ्ग्रहात्  &  
प्रसिद्धेर् अविवक्षातः  % कर्मणो ऽकर्मिका क्रिया  ॥ ब्वक्य्_३,७।८८ ॥  
भेदा य एते चत्वारः  $ सामान्येन प्रदर्शिताः  &  
ते निमित्तादिभेदेन  % भिद्यन्ते बहुधा पुनः  ॥ ब्वक्य्_३,७।८९ ॥  
[इति कर्माधिकारः]  
[अथ करणाधिकारः]  
क्रियायाः परिनिष्पत्तिर्  $ यद्व्यापाराद् अनन्तरम्  &  
विवक्ष्यते यदा तत्र  % करणत्वं तदा स्मृतम्  ॥ ब्वक्य्_३,७।९० ॥  
वस्तुतस् तद् अनिर्देश्यं  $ न हि वस्तु व्यवस्थितम्  &  
स्थाल्या पच्यत इत्य् एषा  % विवक्षा दृश्यते यतः  ॥ ब्वक्य्_३,७।९१ ॥  
करणेषु तु संस्कारम्  $ आरभन्ते पुनः पुनः  &  
विनियोगविशेषांश् च  % प्रधानस्य प्रसिद्धये  ॥ ब्वक्य्_३,७।९२ ॥  
स्वकक्ष्यासु प्रकर्षश् च  $ करणानां न विद्यते  &  
आश्रितातिशयत्वं तु  % परतस् तत्र लक्षणम्  ॥ ब्वक्य्_३,७।९३ ॥  
स्वातन्त्र्ये ऽपि प्रयोक्तार  $ आराद् एवोपकुर्वते  &  
करणेन हि सर्वेषां  % व्यापारो व्यवधीयते  ॥ ब्वक्य्_३,७।९४ ॥  
क्रियासिद्धौ प्रकर्षो ऽयं  $ न्यग्भावस् त्व् एव कर्तरि  &  
सिद्धौ सत्यां हि सामान्यं  % साधकत्वं प्रकृष्यते  ॥ ब्वक्य्_३,७।९५ ॥  
अस्यादीनां तु कर्तृत्वे  $ तैक्ष्ण्यादि करणं विदुः  &  
तैक्ष्ण्यादीनां स्वतन्त्रत्वे  % द्वेधात्मा व्यवतिष्ठते  ॥ ब्वक्य्_३,७।९६ ॥  
आत्मभेदे ऽपि सत्य् एवम्  $ एको ऽर्थः स तथा स्थितः  &  
तदाश्रयत्वाद् भेदे ऽपि  % कर्तृत्वं बाधकं ततः  ॥ ब्वक्य्_३,७।९७ ॥  
यथा च सन्निधानेन  $ करणत्वं प्रतीयते  &  
तथैवासन्निधाने ऽपि  % क्रियासिद्धेः प्रतीयते  ॥ ब्वक्य्_३,७।९८ ॥  
स्तोकस्य वाभिनिर्वृत्तेर्  $ अनिर्वृत्तेश् च तस्य वा  &  
प्रसिद्धिं करणत्वस्य  % स्तोकादीनां प्रचक्षते  ॥ ब्वक्य्_३,७।९९ ॥  
धर्माणां तद्वता भेदाद्  $ अभेदाच् च विशिष्यते  &  
क्रियावधेर् अवच्छेद-  % विशेषाद् भिद्यते यथा  ॥ ब्वक्य्_३,७।१०० ॥  
[इति करणाधिकारः]  
  
[अथ कर्त्रधिकारः]  
प्राग् अन्यतः शक्तिलाभान्  $ न्यग्भावापादनाद् अपि  &  
तदधीनप्रवृत्तित्वात्  % प्रवृत्तानां निवर्तनात्  ॥ ब्वक्य्_३,७।१०१ ॥  
अदृष्टत्वात् प्रतिनिधेः  $ प्रविवेके च दर्शनात्  &  
आराद् अप्य् उपकारित्वे  % स्वातन्त्र्यं कर्तुर् उच्यते  ॥ ब्वक्य्_३,७।१०२ ॥  
धर्मैर् अभ्युदितैः शब्दे  $ नियमो न तु वस्तुनि  &  
कर्तृधर्मविवक्षायां  % शब्दात् कर्ता प्रतीयते  ॥ ब्वक्य्_३,७।१०३ ॥  
एकस्य बुद्ध्यवस्थाभिर्  $ भेदे च परिकल्पिते  &  
कर्तृत्वं करणत्वं च  % कर्मत्वं चोपजायते  ॥ ब्वक्य्_३,७।१०४ ॥  
उत्पत्तेः प्राग् असद्भावो  $ बुद्ध्यवस्थानिबन्धनः  &  
अविशिष्टः सतान्येन  % कर्ता भवति जन्मनः  ॥ ब्वक्य्_३,७।१०@ ॥  
कारणं कार्यभावेन  $ यदा वाव्यवतिष्ठते  &  
कार्यशब्दं तदा लब्ध्वा  % कार्यत्वेनोपजायते  ॥ ब्वक्य्_३,७।१०६ ॥  
यथाहेः कुण्डलीभावो  $ व्यग्राणां वा समग्रता  &  
तथैव जन्मरूपत्वं  % सताम् एके प्रचक्षते  ॥ ब्वक्य्_३,७।१०७ ॥  
विभक्तयोनि यत् कार्यं  $ कारणेभ्यः प्रवर्तते  &  
स्वा जातिर् व्यक्तिरूपेण  % तस्यापि व्यवतिष्ठते  ॥ ब्वक्य्_३,७।१०८ ॥  
भावेष्व् एव पदन्यासः  $ प्रज्ञाया वाच एव वा  &  
नास्तीत्य् अप्य् अपदे नास्ति  % न च सद् भिद्यते ततः  ॥ ब्वक्य्_३,७।१०९ ॥  
बुद्धिशब्दौ प्रवर्तेते  $ यथाभूतेषु वस्तुषु  &  
तेषाम् अन्येन तत्त्वेन  % व्यवहारो न विद्यते  ॥ ब्वक्य्_३,७।११० ॥  
आकाशस्य यथा भेदश्  $ छायायाश् चलनं यथा  &  
जन्मनाशाव् अभेदे ऽपि  % तथा कैश् चित् प्रकल्पितौ  ॥ ब्वक्य्_३,७।१११ ॥  
यथैवाकाशनास्तित्वम्  $ असन् मूर्तिनिरूपितम्  &  
तथैव मूर्तिनास्तित्वम्  % असदाकाशनिश्रयम्  ॥ ब्वक्य्_३,७।११२ ॥  
यथा तदर्थैर् व्यापारैः  $ क्रियात्मा व्यपदिश्यते  &  
अभेदग्रहणाद् एष  % कार्यकारणयोः क्रमः  ॥ ब्वक्य्_३,७।११३ ॥  
विकारो जन्मनः कर्ता  $ प्रकृतिर् वेति संशये  &  
भिद्यते प्रतिपत्तृणां  % दर्शनं लि"न्गदर्शनैः  ॥ ब्वक्य्_३,७।११४ ॥  
कॢपि सम्पद्यमाने या  $ चतुर्थी सा विकारतः  &  
सुवर्णपिण्डे प्रकृतौ  % वचनं कुण्डलाश्रयम्  ॥ ब्वक्य्_३,७।११५ ॥  
वाक्ये सम्पद्यतेः कर्ता  $ स"न्घश् च्व्यन्तस्य कथ्यते  &  
वृत्तौ सङ्घीभवन्तीति  % ब्राह्मणानां स्वतन्त्रता  ॥ ब्वक्य्_३,७।११६ ॥  
अत्वं सम्पद्यते यस् त्वं  $ न तस्मिन् युष्मदाश्रया  &  
प्रवृत्तिः पुरुषस्यास्ति  % प्राकृतः स विधीयते  ॥ ब्वक्य्_३,७।११७ ॥  
पूर्वावस्थाम् अविजहत्  $ संस्पृशन् धर्मम् उत्तरम्  &  
सम्मूर्छित इवार्थात्मा  % जायमानो ऽभिधीयते  ॥ ब्वक्य्_३,७।११८ ॥  
सव्यापारतरः कश् चित्  $ क्व चिद् धर्मः प्रतीयते  &  
संसृज्यन्ते च भावानां  % भेदवत्यो ऽपि शक्तयः  ॥ ब्वक्य्_३,७।११९ ॥  
विपरीतार्थवृत्तित्वं  $ पुरुषस्य विपर्यये  &  
गम्येत साधनं ह्य् अत्र  % सव्यापारं प्रतीयते  ॥ ब्वक्य्_३,७।१२० ॥  
त्वम् अन्यो भवसीत्य् एषा  $ तत्र स्यात् परिकल्पना  &  
राज्ञि भृत्यत्वमापन्ने  % यथा तद्वद् गतिर् भवेत्  ॥ ब्वक्य्_३,७।१२१ ॥  
सम्भावनात् क्रियासिद्धौ  $ कर्तृत्वेन समाश्रितः  &  
क्रियायाम् आत्मसाध्यायां  % साधनानां प्रयोजकः  ॥ ब्वक्य्_३,७।१२२ ॥  
प्रयोगमात्रे न्यग्भावं  $ स्वातन्त्र्याद् एव निश्रितः  &  
अविशिष्टो भवत्य् अन्यैः  % स्वतन्त्रैर् मुक्तसंशयैः  ॥ ब्वक्य्_३,७।१२३ ॥  
निमित्तेभ्यः प्रवर्तन्ते  $ सर्व एव स्वभूतये  &  
अभिप्रायानुरोधो ऽपि  % स्वार्थस्यैव प्रसिद्धये  ॥ ब्वक्य्_३,७।१२४ ॥  
[इति कर्त्रधिकारः][अथ हेत्वधिकारः]  
प्रेषणाध्येषणे कुर्वंस्  $ तत्समर्थानि चाचरन्  &  
कर्तैव विहितां शास्त्रे  % हेतुसञ्ज्ञां प्रपद्यते  ॥ ब्वक्य्_३,७।१२५ ॥  
द्रव्यमात्रस्य तु प्रैषे  $ पृच्छ्यादेर् लोड् विधीयते  &  
सक्रियस्य प्रयोगस् तु  % यदा स विषयो णिचः  ॥ ब्वक्य्_३,७।१२६ ॥  
गुणक्रियायां स्वातन्त्र्यात्  $ प्रेषणे कर्मतां गतः  &  
नियमात् कर्मसञ्ज्ञायाः  % स्वधर्मेणाभिधीयते  ॥ ब्वक्य्_३,७।१२७ ॥  
क्रियायाः प्रेरकं कर्म  $ हेतुः कर्तुः प्रयोजकः  &  
कर्मार्था च क्रियोत्पत्ति-  % संस्कारप्रतिपत्तिभिः  ॥ ब्वक्य्_३,७।१२८ ॥  
[इति हेत्वधिकारः]  
[अथ सम्प्रदानाधिकारः]  
अनिराकरणात् कर्तुस्  $ त्यागा"न्गं कर्मणेप्सितम्  &  
प्रेरणानुमतिभ्यां च  % लभते सम्प्रदानताम्  ॥ ब्वक्य्_३,७।१२९ ॥  
हेतुत्वे कर्मसञ्ज्ञायां  $ शेषत्वे वापि कारकम्  &  
रुच्यर्थादिषु शास्त्रेण  % सम्प्रदानाख्यम् उच्यते  ॥ ब्वक्य्_३,७।१३० ॥  
भेदस्य च विवक्षायां  $ पूर्वां पूर्वां क्रियां प्रति  &  
परस्या"न्गस्य कर्मत्वान्  % न क्रियाग्रहणं कृतम्  ॥ ब्वक्य्_३,७।१३१ ॥  
क्रियाणां समुदाये तु  $ यदैकत्वं विवक्षितम्  &  
तदा कर्म क्रियायोगात्  % स्वाख्ययैवोपचर्यते  ॥ ब्वक्य्_३,७।१३२ ॥  
भेदाभेदविवक्षा च  $ स्वभावेन व्यवस्थिता  &  
तस्माद् गत्यर्थकर्मत्वे  % व्यभिचारो न दृश्यते  ॥ ब्वक्य्_३,७।१३३ ॥  
विकल्पेनैव सर्वत्र  $ सञ्ज्ञे स्याताम् उभे यदि  &  
आरम्भेण न योगस्य  % प्रत्याख्यानं समं भवेत्  ॥ ब्वक्य्_३,७।१३४ ॥  
त्यागरूपं प्रहातव्ये  $ प्राप्ये संसर्गदर्शनम्  &  
आस्थितं कर्म यत् तत्र  % द्वैरूप्यं भजते क्रिया  ॥ ब्वक्य्_३,७।१३५ ॥  
[इति सम्प्रदानाधिकारः]  
  
[अथापादानाधिकारः]  
निर्दिष्टविषयं किं चिद्  $ उपात्तविषयं तथा  &  
अपेक्षितक्रियं चेति  % त्रिधापादानम् उच्यते  ॥ ब्वक्य्_३,७।१३६ ॥  
संयोगभेदाद् भिन्नात्मा  $ गमिर् एव भ्रमिर् यथा  &  
ध्रुवावधिर् अपायो ऽपि  % समवेतस् तथाध्रुवे  ॥ ब्वक्य्_३,७।१३७ ॥  
द्रव्यस्वभावो न ध्रौव्यम्  $ इति सूत्रे प्रतीयते  &  
अपायविषयं ध्रौव्यं  % यत् तु तावद् विवक्षितम्  ॥ ब्वक्य्_३,७।१३८ ॥  
सरणे देवदत्तस्य  $ ध्रौव्यं पाते तु वाजिनः  &  
आविष्टं यद् अपायेन  % तस्याध्रौव्यं प्रचक्षते  ॥ ब्वक्य्_३,७।१३९ ॥  
उभाव् अप्य् अध्रुवौ मेषौ  $ यद्य् अप्य् उभयकर्मजे  &  
विभागे प्रविभक्ते तु  % क्रिये तत्र विवक्षिते  ॥ ब्वक्य्_३,७।१४० ॥  
मेषान्तरक्रियापेक्षम्  $ अवधित्वं पृथक् पृथक्  &  
मेषयोः स्वक्रियापेक्षं  % कर्तृत्वं च पृथक् पृथक्  ॥ ब्वक्य्_३,७।१४१ ॥  
अभेदेन क्रियैका तु  $ द्विसाध्या चेद् विवक्षिता  &  
मेषाव् अपाये कर्तारौ  % यद्य् अन्यो विद्यते ऽवधिः  ॥ ब्वक्य्_३,७।१४२ ॥  
गतिर् विना त्व् अवधिना  $ नापाय इति गम्यते  &  
वृक्षस्य पर्णं पततीत्य्  % एवं भाष्ये निदर्शितम्  ॥ ब्वक्य्_३,७।१४३ ॥  
भेदाभेदौ पृथग्भावः  $ स्थितिश् चेति विरोधिनः  &  
युगपन् न विवक्ष्यन्ते  % सर्वे धर्मा बलाहके  ॥ ब्वक्य्_३,७।१४४ ॥  
धनुषा विध्यतीत्य् अत्र  $ विनापायविवक्षया  &  
करणत्वं यतो नास्ति  % तस्मात् तद् उभयं सह  ॥ ब्वक्य्_३,७।१४५ ॥  
एकैव वा सती शक्तिर्  $ द्विरूपा व्यवतिष्ठते  &  
निमित्तं सञ्ज्ञयोस् तत्र  % परया बाध्यते ऽपरा  ॥ ब्वक्य्_३,७।१४६ ॥  
निर्धारणे विभक्ते यो  $ भीत्रादीनां च यो विधिः  &  
उपात्तापेक्षितापायः  % सो ऽबुधप्रतिपत्तये  ॥ ब्वक्य्_३,७।१४७ ॥  
[इत्य् अपादानाधिकारः]  
[अथाधिकरणाधिकारः]  
कर्तृकर्मव्यवहिताम्  $ असाक्षाद् धारयत् क्रियाम्  &  
उपकुर्वत् क्रियासिद्धौ  % शास्त्रे ऽधिकरणं स्मृतम्  ॥ ब्वक्य्_३,७।१४८ ॥  
उपश्लेषस्य चाभेदस्  $ तिलाकाशकटादिषु  &  
उपकारास् तु भिद्यन्ते  % संयोगिसमवायिनाम्  ॥ ब्वक्य्_३,७।१४९ ॥  
अविनाशो गुरुत्वस्य  $ प्रतिबन्धे स्वतन्त्रता  &  
दिग्विशेषाद् अवच्छेद  % इत्याद्या भेदहेतवः  ॥ ब्वक्य्_३,७।१५० ॥  
आकाशम् एव केषां चिद्  $ देशभेदप्रकल्पनात्  &  
आधारशक्तिः प्रथमा  % सर्वसंयोगिनां मता  ॥ ब्वक्य्_३,७।१५१ ॥  
इदम् अत्रेति भावानाम्  $ अभावान् न प्रकल्पते  &  
व्यपदेशस् तम् आकाश-  % निमित्तं सम्प्रचक्षते  ॥ ब्वक्य्_३,७।१५२ ॥  
कालात् क्रिया विभज्यन्त  $ आकाशात् सर्वमूर्तयः  &  
एतावांश् चैव भेदो ऽयम्  % अभेदोपनिबन्धनः  ॥ ब्वक्य्_३,७।१५३ ॥  
यद्य् अप्य् उपवसिर् देश-  $ विशेषम् अनुरुध्यते  &  
शब्दप्रवृत्तिधर्मात् तु  % कालम् एवावलम्बते  ॥ ब्वक्य्_३,७।१५४ ॥  
वसताव् अप्रयुक्ते ऽपि  $ देशो ऽधिकरणं ततः  &  
अप्रयुक्तं त्रिरात्रादि  % कर्म चोपवसौ स्मृतम्  ॥ ब्वक्य्_३,७।१५५ ॥  
[इत्य् अधिकरणाधिकारः]  
[अथ शेषाधिकारः]  
सम्बन्धः कारकेभ्यो ऽन्यः  $ क्रियाकारकपूर्वकः  &  
श्रुतायाम् अश्रुतायां वा  % क्रियायां सो ऽभिधीयते  ॥ ब्वक्य्_३,७।१५६ ॥  
द्विष्ठो ऽप्य् असौ परार्थत्वाद्  $ गुणेषु व्यतिरिच्यते  &  
तत्राभिधीयमानः सन्  % प्रधाने ऽप्य् उपयुज्यते  ॥ ब्वक्य्_३,७।१५७ ॥  
निमित्तनियमः शब्दात्  $ सम्बन्धस्य न गृह्यते  &  
कर्मप्रवचनीयैस् तु  % स विशेषो ऽवरुध्यते  ॥ ब्वक्य्_३,७।१५८ ॥  
साधनैर् व्यपदिष्टे च  $ श्रूयमाणक्रिये पुनः  &  
प्रोक्ता प्रतिपदं षष्ठी  % समासस्य निवृत्तये  ॥ ब्वक्य्_३,७।१५९ ॥  
निष्ठायां कर्मविषया  $ षष्थी च प्रतिषिध्यते  &  
शेषलक्षणया षष्ठ्या  % समासस्तत्र नेष्यते  ॥ ब्वक्य्_३,७।१६० ॥  
अन्येन व्यपदिष्टस्य  $ यस्यान्यत्रोपजायते  &  
व्यतिरेकः स धर्मौ द्वौ  % लभते विषयान्तरे  ॥ ब्वक्य्_३,७।१६१ ॥  
प्राधान्यं स्वगुणे लब्ध्वा  $ प्रधाने याति शेषताम्  &  
सहयोगे स्वयोगे ऽतः  % प्रधानत्वं न हीयते  ॥ ब्वक्य्_३,७।१६२ ॥  
[इति शेषाधिकारः]  
सिद्धस्याभिमुखीभाव-  $ मात्रं सम्बोधनं विदुः  &  
प्राप्ताभिमुख्यो ह्य् अर्थात्मा  % क्रियासु विनियुज्यते  ॥ ब्वक्य्_३,७।१६३ ॥  
सम्बोधनं न वाक्यार्थ  $ इति पूर्वेभ्य आगमः  &  
उद्देशेन विभक्त्यर्था  % वाक्यार्थात् समपोद्धृताः  ॥ ब्वक्य्_३,७।१६४ ॥  
विभक्त्यर्थे ऽव्ययीभाव-  $ वचनाद् अवसीयताम्  &  
अन्यो द्रव्याद् विभक्त्यर्थः  % सो ऽव्ययेनाभिधीयते  ॥ ब्वक्य्_३,७।१६५ ॥  
द्रव्यं तु यद् यथाभूतं  $ तद् अत्यन्तं तथा भवेत्  &  
क्रियायोगे ऽपि तस्यासौ  % द्रव्यात्मा नापहीयते  ॥ ब्वक्य्_३,७।१६६ ॥  
तस्माद् यत् करणं द्रव्यं  $ तत् कर्म न पुनर् भवेत्  &  
सर्वस्य वान्यथाभावस्  % तस्य द्रव्यात्मनो भवेत्  ॥ ब्वक्य्_३,७।१६७ ॥  
  
३,८: क्रियासमुद्देश  
यावत् सिद्धम् असिद्धं वा  $ साध्यत्वेनाभिधीयते  &  
आश्रितक्रमरूपत्वात्  % तत् क्रियेति प्रतियते  ॥ ब्वक्य्_३,८।१ ॥  
कार्यकारणभावेन  $ ध्वनतीत्य् आश्रितक्रमः  &  
ध्वनिः क्रमनिवृत्तौ तु  % ध्वनिर् इत्य् एव कथ्यते  ॥ ब्वक्य्_३,८।२ ॥  
श्वेते श्वेतत इत्य् एतच्  $ छ्वेतत्वेन प्रकाशते  &  
आश्रितक्रमरूपत्वाद्  % अभिधानं प्रवर्तते  ॥ ब्वक्य्_३,८।३ ॥  
गुणभूतैर् अवयवैः  $ समूहः क्रमजन्मनाम्  &  
बुद्ध्या प्रकल्पिताभेदः  % क्रियेति व्यपदिश्यते  ॥ ब्वक्य्_३,८।४ ॥  
समूहः स तत्बाभूतः  $ प्रतिभेदम् समूहिसु  &  
समाप्यते ततो भेदे  % कालभेदस्य सम्भवः  ॥ ब्वक्य्_३,८।५ ॥  
क्रमात् सदसतां तेषाम्  $ आत्मानो न समूहिनाम्  &  
सद्वस्तुविषयैर् यान्ति  % सम्बन्धं चक्षुरादिभिः  ॥ ब्वक्य्_३,८।६ ॥  
यथा गौर् इति सम्घातः  $ सर्वो नेन्द्रियगोचरः  &  
भागशस् तूपलब्धस्य  % बुद्धौ रूपं निरूप्यते  ॥ ब्वक्य्_३,८।७ ॥  
इन्द्रियैर् अन्यथाप्राप्तौ  $ भेदाम्शोपनिपातिभिः  &  
अलातचक्रवद् रूपं  % क्रियाणां परिकल्प्यते  ॥ ब्वक्य्_३,८।८ ॥  
यथा च भागाः पचतेर्  $ उदकासेचनादयः  &  
उदकासेचनादिनां  % ज्ञेया भागास् तथापरे  ॥ ब्वक्य्_३,८।९ ॥  
यश् चापकर्षपर्यन्तम्  $ अनुप्राप्तः प्रतीयते  &  
तत्रैकस्मिन् क्रियाशब्दः  % केवले न प्रयुज्यते  ॥ ब्वक्य्_३,८।१० ॥  
पूर्वोत्तरैस् तथा भागैः  $ समवस्थापितक्रमः  &  
एकः सो ऽप्य् असदध्यासाद्  % आख्यातैर् अभिधीयते  ॥ ब्वक्य्_३,८।११ ॥  
कालानुपाति यद् रूपं  $ तद् अस्तीत्य् अनुगम्यते  &  
परितस् तु परिच्छिन्नं  % भाव इत्य् एव कथ्यते  ॥ ब्वक्य्_३,८।१२ ॥  
व्यवहारस्य सिद्धत्वान्  $ न चेयं गुणकल्पना  &  
उपचारो हि मुख्यस्य  % सम्भवाद् अवतिष्ठते  ॥ ब्वक्य्_३,८।१३ ॥  
आहितोत्तरशक्तित्वात्  $ प्रत्येकं वा समूहिनः  &  
अनेकरूपा लक्ष्यन्ते  % क्रमवन्त इवाक्रमाः  ॥ ब्वक्य्_३,८।१४ ॥  
अनन्तरं फलं यस्याः  $ कल्पते ताम् क्रियाम् विदुः  &  
प्रधानभूतां तादर्थ्याद्  % अन्यासां तु तदाख्यता  ॥ ब्वक्य्_३,८।१५ ॥  
*क्रियाप्रवृत्तौ यो हेतुस्  $ तदर्थं यद् विचेष्टितम्  &  
अनपेक्ष्य प्रयुञ्जीत  % गच्छतीत्य् अवधारयन्  ॥ ब्वक्य्_३,८।१६ *॥  
सत्सु प्रत्ययरूपो ऽसौ  $ भावो यावन् न जायते  &  
तावत् परेषां रूपेण  % साध्यः सन्न् अभिधीयते  ॥ ब्वक्य्_३,८।१७ ॥  
सिद्धे तु साधनाकाङ्क्षा  $ कृतार्थत्वान् निवर्तते  &  
न क्रियावाचिनां तस्मात्  % प्रयोगस् तत्र विद्यते  ॥ ब्वक्य्_३,८।१८ ॥  
स चापूर्वापरिभूत  $ एकत्वाद् अक्रमात्मकः  &  
पूर्वापराणां धर्मेण  % तदर्थेनानुगम्यते  ॥ ब्वक्य्_३,८।१९ ॥  
असन् निवर्तते तस्माद्  $ यत् सत् तद् उपलभ्यते  &  
तयोः सदसतोश् चासाव्  % आत्मैक इव गृह्यते  ॥ ब्वक्य्_३,८।२० ॥  
जातिम् अन्ये क्रियाम् आहुर्  $ अनेकव्यक्तिवर्तिनीम्  &  
असाध्या व्यक्तिरूपेण  % सा साध्येवोपलभ्यते  ॥ ब्वक्य्_३,८।२१ ॥  
अन्ते या वा क्रियाभागे  $ जातिः सैव क्रिया स्मृता  &  
सा व्यक्तेर् अनुनिष्पादे  % जायमानेव गम्यते  ॥ ब्वक्य्_३,८।२२ ॥  
स्वव्यापारविशिष्टानाम्  $ सत्ता वा, कर्तृकर्मनाम्  &  
क्रिया व्यापारभेदेषु  % सत्ता वा समवायिनी  ॥ ब्वक्य्_३,८।२३ ॥  
अन्त्ये वात्मनि या सत्ता  $ सा क्रिया कैश् चिद् इष्यते  &  
भाव एव हि धात्वर्थ  % इत्य् अविच्छिन्न आगमः  ॥ ब्वक्य्_३,८।२४ ॥  
बुद्धिं तज्जातिम् अन्ये तु  $ बुद्धिसत्ताम् अथापरे  &  
प्रत्यस्तरूपां भावेषु  % क्रियेति प्रतिजानते  ॥ ब्वक्य्_३,८।२५ ॥  
आविर्भावतिरोभावौ  $ जन्मनाशौ तथापरैः  &  
षट्सु भावविकारेषु  % कल्पितौ व्यावहारिकौ  ॥ ब्वक्य्_३,८।२६ ॥  
ताभ्यां सर्वप्रवृत्तीनाम्  $ अभेदेनोपसम्ग्रहः  &  
जन्मैवाश्रितसारूप्यं  % स्थितिर् इत्य् अभिधीयते  ॥ ब्वक्य्_३,८।२७ ॥  
*जायमानान् न जन्र्नान्यद्  $ विनाशे ऽप्य् अपदार्थता  &  
अतो भावविकारेषु  % सत्तैका व्यवतिष्ठते  ॥ ब्वक्य्_३,८।२८ *॥  
*पूर्वभागस् तु यज् जातात्  $ तज् जन्मेत्य् अपदिश्यते  &  
आश्रितक्रमरूपेण  % निमित्तत्वे विवक्षिते  ॥ ब्वक्य्_३,८।२९ ॥  
आख्यातशब्दैर् अर्थो ऽसाव्  $ एवम्भूतो ऽभिधीयते  &  
नामशब्दाः प्रवर्तन्ते  % संहरन्त इव क्रमम्  ॥ ब्वक्य्_३,८।३० ॥  
फलं फलापदेशो वा  $ वस्तु वा तद्विरोधि यत्  &  
तद् अन्यद् एव पूर्वेषां  % नाग इत्य् अपदिश्यते  ॥ ब्वक्य्_३,८।३१ ॥  
नैवास्ति नैव नास्तीति  $ वस्तुनो ग्रहनाद् विना  &  
कल्पते पररूपेण  % वस्त्व् अन्यद् अनुगम्यते  ॥ ब्वक्य्_३,८।३२ ॥  
भावाभावौ घटादिनाम्  $ अस्पृशन्न् अपि पाणिना  &  
कश् चिद् वेदाप्रकाशे ऽपि  % प्रकाशे तत एव वा  ॥ ब्वक्य्_३,८।३३ ॥  
व्यापि सौक्ष्म्यं क्व चिद् याति  $ क्व चित् संहन्यते पुनः  &  
अकुर्वाणो ऽथ वा किं चित्  % स्वशक्त्यैवं प्रकाशते  ॥ ब्वक्य्_३,८।३४ ॥  
सर्वरूपस्य तत्त्वस्य  $ यत् क्रमेणेव दर्शनम्  &  
भागैर् इव प्रकॢप्तिश् च  % तां क्रियाम् अपरे विदुः  ॥ ब्वक्य्_३,८।३५ ॥  
सत्ता स्वशक्तियोगेन  $ सर्वरूपा व्यवस्थिता  &  
साध्या च साधनं चैव  % फलं भोक्ता फलस्य च  ॥ ब्वक्य्_३,८।३६ ॥  
क्रियाम् अन्ये तु मन्यन्ते  $ क्व चिद् अप्य् अनपाश्रिताम्  &  
साधनैकार्थकारित्वे  % प्रवृत्तिम् अनपायिनीम्  ॥ ब्वक्य्_३,८।३७ ॥  
सामान्यभूता सा पूर्वं  $ भागशः प्रविभज्यते  &  
ततो व्यापाररूपेण  % साध्येव व्यवतिष्ठते  ॥ ब्वक्य्_३,८।३८ ॥  
प्रकृतिः साधनानां सा  $ प्रथमं तच् च कारकम्  &  
व्यापाराणां ततो ऽन्यत्वम्  % अपरैर् उपवर्ण्यते  ॥ ब्वक्य्_३,८।३९ ॥  
बहूनां सम्भवे ऽर्थानां  $ के चिद् एवोपकारिनः  &  
संसर्गे कश् चिद् एसां तु  % प्राधान्येन प्रतीयते  ॥ ब्वक्य्_३,८।४० ॥  
साध्यत्वात् तत्र चाख्यातैर्  $ व्यापाराः सिद्धसाधनाः  &  
प्राधान्येनाभिधीयन्ते  % फलेनापि प्रवर्तिताः  ॥ ब्वक्य्_३,८।४१ ॥  
एकत्वावृत्तिभावाभ्यां  $ भेदाभेदसमन्वये  &  
सङ्ख्यास् तत्रोपलभ्यन्ते  % सङ्ख्येयावयवक्रियाः  ॥ ब्वक्य्_३,८।४२ ॥  
सिद्धस्यार्थस्य पाकादेः  $ कथं साधनयोगिता  &  
साध्यत्वे वा तिङन्तेन  % कृतां भेदो न कश् चन  ॥ ब्वक्य्_३,८।४३ ॥  
तत्र कारकयोगाया  $ यद्य् आख्यातं निबन्धनम्  &  
षष्ठ्वाः सा लेन सम्बन्धे  % व्युदस्ता कर्तृकर्मनोः  ॥ ब्वक्य्_३,८।४४ ॥  
एकाभिधान एको ऽर्थो  $ युगपच् च द्विधर्मभाक्  &  
न सम्भवति सिद्धत्वे  % स साध्यः स्यात् कथं पुनः  ॥ ब्वक्य्_३,८।४५ ॥  
एतावत् साधनं साध्यम्  $ एतावद् इति कल्पना  &  
शास्त्र एव न वाक्ये ऽस्ति  % विभागः परमार्थतः  ॥ ब्वक्य्_३,८।४६ ॥  
आख्यातशब्दे भागाभ्यां  $ साध्यसाधनवर्तिता  &  
प्रकल्पिता यथा शास्त्रे  % स घञादिस्व् अपि क्रमः  ॥ ब्वक्य्_३,८।४७ ॥  
साध्यत्वेन क्रिया तत्र  $ धातुरूपनिबन्धना  &  
सत्त्वभावस् तु यस् तस्याः  % स घञादिनिबन्धनः  ॥ ब्वक्य्_३,८।४८ ॥  
बन्धुताभेदरूपेण  $ बन्धुशब्दे व्यवस्थिता  &  
समूहो बन्ध्ववस्था तु  % प्रत्ययेनाभिधीयते  ॥ ब्वक्य्_३,८।४९ ॥  
तत्र यम् प्रति साध्यत्वम्  $ असिद्धा तं प्रति क्रिया  &  
सिद्धा तु यस्मिन् साध्यत्वं  % न तम् एव पुनः प्रति  ॥ ब्वक्य्_३,८।५० ॥  
राज्ञः पुत्रस्य नप्तेति  $ न राज्ञि व्यतिरिच्यते  &  
पुत्रस्यार्थः प्रधानत्वं  % न चास्य विनिवर्तते  ॥ ब्वक्य्_३,८।५१ ॥  
मृगो धावति पश्येति  $ साध्यसाधनरूपता  &  
तथा विषयभेदेन  % सरणस्योपपद्यते  ॥ ब्वक्य्_३,८।५२ ॥  
लकृत्यक्तखलर्थानां  $ तथाव्ययकृताम् अपि  &  
रूढिनिष्ठाघञादिनाम्  % धातुः साध्यस्य वाचकः  ॥ ब्वक्य्_३,८।५३ ॥  
साध्यस्यापरिनिष्पत्तेः  $ सो ऽयम् इत्य् अनुपग्रहः  &  
तिङन्तैर् अन्तरेणेवम्  % उपमानं ततो न तैः  ॥ ब्वक्य्_३,८।५४ ॥  
साधनत्वं प्रसिद्धं च  $ तिङ्क्षु सम्बन्धिनां यतः  &  
तेनाध्यारोप एव स्याद्  % उपमा तु न विद्यते  ॥ ब्वक्य्_३,८।५५ ॥  
न्यूनेषु च समाप्तार्थम्  $ उपमानं विधीयते  &  
क्रिया चैवाश्रये सर्वा  % तत्र तत्र समाप्यते  ॥ ब्वक्य्_३,८।५६ ॥  
येनैव हेतुना हंसः  $ पततीत्य् अभिधीयते  &  
आतौ तस्य समाप्तत्वाद्  % उपमार्थो न विद्यते  ॥ ब्वक्य्_३,८।५७ ॥  
क्रियाणां जातिभिन्नानां  $ सादृश्यं नावधार्यते  &  
सिद्धेश् च प्रक्रमे साध्यम्  % उपमातुम् न शक्यते  ॥ ब्वक्य्_३,८।५८ ॥  
वनम् वृक्षा इति यथा  $ भेदाभेदव्यपाश्रयात्  &  
अर्थात्मा भिद्यते भावे  % स बाह्याभ्यन्तरे क्रमः  ॥ ब्वक्य्_३,८।५९ ॥  
सामान्ये भाव इत्य् अत्र  $ यल् लिङ्गम् उपलभ्यते  &  
भेदानां अनुमेयत्वान्  % न तत् तेषु विवक्ष्यते  ॥ ब्वक्य्_३,८।६० ॥  
निर्देशे चरितार्थत्वाल्  $ लिङ्गं भावे ऽविवक्सितम्  &  
उपमानविधित्वाच् च  % भावाद् अन्यत् पचादिसु  ॥ ब्वक्य्_३,८।६१ ॥  
भवतौ यत् पचादिनां  $ तावद् अत्रोपदिश्यते  &  
न च लिङ्गम् पचादिनां  % भवतौ समवस्थितम्  ॥ ब्वक्य्_३,८।६२ ॥  
एकश् च सो ऽर्थः सत्ताख्यः  $ कथम् चित् कैश् चिद् उच्यते  &  
लिङ्गानि चास्य भिद्यन्ते  % पचिरूपादिभेदवत्  ॥ ब्वक्य्_३,८।६३ ॥  
आचार्यो मातुलश् चेति  $ यथैको व्यपदिश्यते  &  
सम्बन्धिभेदाद् अर्थात्मा  % स विधिः पक्तिभावयोः  ॥ ब्वक्य्_३,८।६४ ॥  
  
३,९: कालसमुद्देशः  
व्यापारव्यतिरेकेण  $ कालम् एके प्रचक्षते  &  
नित्यम् एकं विभु द्रव्यं  % परिमाणं क्रियावताम्  ॥ ब्वक्य्_३,९।१ ॥  
दिष्टिप्रस्थसुवर्णादि  $ मूर्तिभेदाय कल्पते  &  
क्रियाभेदाय कालस् तु  % सङ्ख्या सर्वस्य भेदिका  ॥ ब्वक्य्_३,९।२ ॥  
उत्पत्तौ च स्थितौ चैव  $ विनाशे चापि तद्वताम्  &  
निमित्तं कालम् एवाहुर्  % विभक्तेनात्मना स्थितम्  ॥ ब्वक्य्_३,९।३ ॥  
तम् अस्य लोकयन्त्रस्य  $ सूत्रधारं प्रचक्षते  &  
प्रतिबन्धाभ्यनुज्ञाभ्यां  % तेन विश्वं विभज्यते  ॥ ब्वक्य्_३,९।४ ॥  
यदि न प्रतिबध्नीयात्  $ प्रतिबन्धं च नोत्सृजेत्  &  
अवस्था व्यतिकीर्येरन्  % पौर्वापर्यविनाकृताः  ॥ ब्वक्य्_३,९।५ ॥  
तस्यात्मा बहुधा भिन्नो  $ भेदैर् धर्मान्तराश्रयैः  &  
न हि भिन्नम् अभिन्नं वा  % वस्तु किं चन विद्यते  ॥ ब्वक्य्_३,९।६ ॥  
नैको न चाप्य् अनेको ऽस्ति  $ न शुक्लो नापि चासितः  &  
द्रव्यात्मा स तु संसर्गाद्  % एवंरूपः प्रकाशते  ॥ ब्वक्य्_३,९।७ ॥  
संसर्गिनां तु ये भेदा  $ विशेषास् तस्य ते मताः  &  
स भिन्नस् तैर् व्यवस्थानां  % कालो भेदाय कल्पते  ॥ ब्वक्य्_३,९।८ ॥  
विशिष्टकालसम्बन्धाद्  $ वृत्तिलाभः प्रकल्पते  &  
शक्तीनां सम्प्रयोगस्य  % हेतुत्वेनावतिष्ठते  ॥ ब्वक्य्_३,९।९ ॥  
जन्माभिव्यक्तिनियमाः  $ प्रयोगोपनिबन्धनाः  &  
नित्याधीनस्थितित्वाच् च  % स्थितिर् नियमपूर्विका  ॥ ब्वक्य्_३,९।१० ॥  
स्थितस्यानुग्रहस् तैस् तैर्  $ धर्मैः संसर्गिभिस् ततः  &  
प्रतिबन्धस् तिरोभावः  % प्रहाणम् इति चात्मनः  ॥ ब्वक्य्_३,९।११ ॥  
प्रत्यवस्थं तु कालस्य  $ व्यापारो ऽत्र व्यवस्थितः  &  
काल एव हि विश्वात्मा  % व्यापार इति कथ्यते  ॥ ब्वक्य्_३,९।१२ ॥  
मूर्तीनां तेन भिन्नानाम्  $ आचयापचयाः पृथक्  &  
लक्ष्यन्ते परिणामेन  % सर्वासां भेदयोगिना  ॥ ब्वक्य्_३,९।१३ ॥  
जलयन्त्रभ्रमावेश-  $ सदृशीभिः प्रवृत्तिभिः  &  
स कलाः कलयन् सर्वाः  % कालाख्यां लभते विभुः  ॥ ब्वक्य्_३,९।१४ ॥  
प्रतिभद्धाश् च यास् तेन  $ चित्रा विश्वस्य वृत्तयः  &  
ताः स एवानुजानाति  % यथा तन्तुः शकुन्तिकाः  ॥ ब्वक्य्_३,९।१५ ॥  
विशिष्टकालसम्बन्धाल्  $ लब्धपाकासु शक्तिषु  &  
क्रियाभिव्यज्यते नित्या  % प्रयोगाख्येन कर्मणा  ॥ ब्वक्य्_३,९।१६ ॥  
जातिप्रयुक्ता तस्यां तु  $ फलव्यक्तिः प्रजायते  &  
कुतो ऽप्य् अद्भुतया वृत्त्या  % शक्तिभिः सा नियम्यते  ॥ ब्वक्य्_३,९।१७ ॥  
ततस् तु समवायाख्या  $ शक्तिर् भेदस्य बाधिका  &  
एकत्वम् इव ता व्यक्तीर्  % आपादयति कारणैः  ॥ ब्वक्य्_३,९।१८ ॥  
अथास्मान् नियमाद् ऊर्ध्वं  $ जातयो याः प्रयोजिकाः  &  
ताः सर्वा व्यक्तिम् आयान्ति  % स्वच्छे छाया इवाम्भसि  ॥ ब्वक्य्_३,९।१९ ॥  
कारणानुविधायित्वाद्  $ अथ कारण पूर्वकाः  &  
गुणास् तत्रोपजायन्ते  % स्वजातिव्यक्तिहेतवः  ॥ ब्वक्य्_३,९।२० ॥  
आश्रयाणां च नित्यत्वम्  $ आश्रितानां च नित्यता  &  
ता व्यक्तीर् अनुगृह्णाति  % स्थितिस् तेन प्रकल्पते  ॥ ब्वक्य्_३,९।२१ ॥  
अनित्यस्य यथोत्पादे  $ पारतन्त्र्यं तथा स्थितौ  &  
विनाशायैव तत् शृष्टम्  % अस्वाधीनस्थितिं विदुः  ॥ ब्वक्य्_३,९।२२ ॥  
स्थितः संसर्गिभिर् भावैः  $ स्वक्रियास्व् अनुगृह्यते  &  
नैषां सत्ताम् अनुद्गृह्य  % वृत्तिर् जन्मवतां स्मृता  ॥ ब्वक्य्_३,९।२३ ॥  
जराख्या कालशक्तिर् या  $ शक्त्यन्तरविरोधिनी  &  
सा शक्तीः प्रतिबध्नाति  % जायन्ते च विरोधिनः  ॥ ब्वक्य्_३,९।२४ ॥  
प्रयोजकास् तु ये भावाः  $ स्थितिभागस्य हेतवः  &  
तिरोभवन्ति ते सर्वे  % यत आत्मा प्रहीयते  ॥ ब्वक्य्_३,९।२५ ॥  
यथैवाद्बुतया वृत्त्या  $ निष्क्रमं निर्निबन्धनम्  &  
अपदं जायते सर्वं  % तथास्यात्मा प्रहीयते  ॥ ब्वक्य्_३,९।२६ ॥  
क्रिययोर् अपवर्गिण्योर्  $ नानार्थसमवेतयोः  &  
सम्बन्धिना विनैकेन  % परिच्छेदः कथं भवेत्  ॥ ब्वक्य्_३,९।२७ ॥  
यथा तुलायां हस्ते वा  $ नानाद्रव्यव्यवस्थितम्  &  
गुरुत्वं परिमीयेत  % कालाद् एवं क्रियागतिः  ॥ ब्वक्य्_३,९।२८ ॥  
जहाति सहवृत्ताश् च  $ क्रियाः स समवस्थिताः  &  
व्रीहिर् यथोदकं तेन  % हायनाख्यां प्रपद्यते  ॥ ब्वक्य्_३,९।२९ ॥  
प्रतिबन्धाभ्यनुज्ञाभ्यां  $ वृत्तिर् या तस्य शास्वती  &  
तया विभज्यमानो ऽसौ  % भजते क्रमरूपतां  ॥ ब्वक्य्_३,९।३० ॥  
कर्तृभेदात् तदर्थेषु  $ प्रचयापचयौ गतः  &  
समत्वं विषमत्वं वा  % स एकः प्रतिपद्यते  ॥ ब्वक्य्_३,९।३१ ॥  
क्रियाभेदाद् यथैकस्मिंस्  $ तक्षाद्याख्या प्रवर्तते  &  
क्रियाभेदात् तथैकस्मिन्न्  % ऋत्वाद्याख्योपजायते  ॥ ब्वक्य्_३,९।३२ ॥  
आरम्भश् च क्रिया चैव  $ निष्ठा चेत्य् अभिधीयते  &  
धर्मान्तराणाम् अध्यास-  % भेदात् सदसदात्मनः  ॥ ब्वक्य्_३,९।३३ ॥  
यावांश् च द्व्यणुकादीनां  $ तावान् हिमवतो ऽप्य् असौ  &  
न ह्य् आत्मा कस्य चिद् भेत्तुं  % प्रचेतुं वापि शक्यते  ॥ ब्वक्य्_३,९।३४ ॥  
अन्यैस् तु भावैर् अन्येषां  $ प्रचयः परिकल्प्यते  &  
शनैर् इदम् इदं क्षिप्रम्  % इति तेन प्रतीयते  ॥ ब्वक्य्_३,९।३५ ॥  
असतश् च क्रमो नास्ति  $ स हि भेत्तुं न शक्यते  &  
सतो ऽपि चात्मतत्त्वं यत्  % तत् तथैवावतिष्ठते  ॥ ब्वक्य्_३,९।३६ ॥  
क्रियोपाधिश् च सन् भूत-  $ भविष्यद्वर्तमानताः  &  
एकादशाभिर् आकारैर्  % विभक्ताः प्रतिपद्यते  ॥ ब्वक्य्_३,९।३७ ॥  
भूतः पञ्चविधस् तत्र  $ भविष्यंश् च चतुर्विधः  &  
वर्तमानो द्विधाख्यात  % इत्य् एकादश कल्पनाः  ॥ ब्वक्य्_३,९।३८ ॥  
काले निधाय स्वं रूपं  $ प्रज्ञया यन् निगृह्यते  &  
भावास् ततो निवर्तन्ते  % तत्र सङ्क्रान्तशक्तयः  ॥ ब्वक्य्_३,९।३९ ॥  
भाविनां चैव यद् रूपं  $ तस्य च प्रतिबिम्बकम्  &  
सुनिर्मृष्ट इवादर्शे  % काल एवोपपद्यते  ॥ ब्वक्य्_३,९।४० ॥  
तृणपर्णलतादीनि  $ यथा स्रोतो ऽनुकर्षति  &  
प्रवर्तयति कालो ऽपि  % मात्रा मात्रावतां तथा  ॥ ब्वक्य्_३,९।४१ ॥  
आविश्येवानुसन्धत्ते  $ यथा गतिमतां गतीः  &  
वायुस् तत्रैव कालात्मा  % विधत्ते क्रमरूपताम्  ॥ ब्वक्य्_३,९।४२ ॥  
अयनप्रविभागश् च  $ गतीश् च ज्योतिषां ध्रुवा  &  
निवृत्तिप्रभवाश् चैव  % भूतानां तन्निबन्धनाः  ॥ ब्वक्य्_३,९।४३ ॥  
मात्राणां परिणामा ये  $ कालवृत्त्यनुपातिनः  &  
नक्षत्राख्या पृथक् तेषु  % चिह्नमात्रं तु तारकाः  ॥ ब्वक्य्_३,९।४४ ॥  
रुतैर् मृगशकुन्तानां  $ स्थावराणां च वृत्तिभिः  &  
छायादिपरिणामैश् च  % ऋतुधामा निरूप्यते  ॥ ब्वक्य्_३,९।४५ ॥  
निर्भासोपगमो यो ऽयं  $ क्रमवान् इव दृश्यते  &  
अक्रमस्यापि विश्वस्य  % तत् कालस्य विचेष्टितम्  ॥ ब्वक्य्_३,९।४६ ॥  
दूरान्तिकव्यवस्थानम्  $ अध्वाधिकरणं यथा  &  
चिरक्षिप्रव्यवस्थानं  % कालाधिकरणं तथा  ॥ ब्वक्य्_३,९।४७ ॥  
तस्याभिन्नस्य कालस्य  $ व्यवहारे क्रियाकृताः  &  
भेदा इव त्रयः सिद्धा  % यांल् लोको नातिवर्तते  ॥ ब्वक्य्_३,९।४८ ॥  
एकस्य शक्तयस् तिस्रः  $ कालस्य समवस्थिताः  &  
यत्सम्बन्धेन भावानां  % दर्शनादर्शने सताम्  ॥ ब्वक्य्_३,९।४९ ॥  
द्वाभ्यां स किल शक्तिभ्यां  $ भावानां वरणात्मकः  &  
शक्तिस् तु वर्तमानाख्या  % भावरूपप्रकाशिनी  ॥ ब्वक्य्_३,९।५० ॥  
अनागता जन्मशक्तेः  $ शक्तिर् अप्रतिबन्धिका  &  
अतीताख्या तु या शक्तिस्  % तया जन्म विरुध्यते  ॥ ब्वक्य्_३,९।५१ ॥  
तमःप्रकाशवत् त्व् एते  $ त्रयो ऽध्वानो व्यवस्थिताः  &  
अक्रमास् तेषु भावानां  % क्रमः समुपलभ्यते  ॥ ब्वक्य्_३,९।५२ ॥  
द्वौ तु तत्र तमोरूपाव्  $ एकस्यालोकवत् स्थितिः  &  
अतीतम् अपि केषां चित्  % पुनर् विपरिवर्तते  ॥ ब्वक्य्_३,९।५३ ॥  
युगपद् वर्तमानत्वं  $ तद्धर्मा प्रतिपद्यते  &  
केषां चिद् वर्तमानत्वाच्  % चैति तद्वद् अतीतताम्  ॥ ब्वक्य्_३,९।५४ ॥  
हेतुपकाराद् आक्षिप्तो  $ वर्तमानत्वम् आगतः  &  
शान्तहेतूपकारः सन्  % पुनर् नोपैति दर्शनम्  ॥ ब्वक्य्_३,९।५५ ॥  
द्वे एव कालस्य विभोः  $ केषां चिच् छक्तिवर्त्मनी  &  
करोति याभ्यां भावानाम्  % उन्मीलननिमीलने  ॥ ब्वक्य्_३,९।५६ ॥  
कलाभिः पृथगर्थाभिः  $ प्रविभक्तं स्वभावतः  &  
के चिद् बुद्ध्यनुसंहार-  % लक्षणं तं प्रचक्षते  ॥ ब्वक्य्_३,९।५७ ॥  
ज्ञानानुगतशक्तिं वा  $ बाह्यं वा सत्यतः स्थितम्  &  
कालात्मानम् अनाश्रित्य  % व्यवहर्तुं न शक्यते  ॥ ब्वक्य्_३,९।५८ ॥  
तिस्रो भावस्य भावस्य  $ केषां चिद् भावशक्तयः  &  
ताभिः स्वशक्तिभिः सर्वं  % सदैवास्ति च नास्ति च  ॥ ब्वक्य्_३,९।५९ ॥  
सत्त्वाद् अव्यतिरेकेण  $ तास् तिस्रो ऽपि व्यवस्थिताः  &  
क्रमस् तास् तदभेदाच् च  % सदसत्त्वं न भिद्यते  ॥ ब्वक्य्_३,९।६० ॥  
दर्शनादर्शनेनैकं  $ दृष्टादृष्टं तद् एव तु  &  
अध्वनाम् एकता नास्ति  % न च किं चिन् निवर्तते  ॥ ब्वक्य्_३,९।६१ ॥  
शक्त्यात्मदेवतापक्षैर्  $ भिन्नं कालस्य दर्शनम्  &  
प्रथमं तद् अविद्यायां  % यद् विद्यायां न विद्यते  ॥ ब्वक्य्_३,९।६२ ॥  
अभेदे यदि कालस्य  $ ह्रस्वदीर्घप्लुतादिषु  &  
दृश्यते भेदनिर्भासः  % स चिरक्षिप्रबुद्धिवत्  ॥ ब्वक्य्_३,९।६३ ॥  
ह्रस्वदीर्घप्लुतावृत्त्या  $ नालिकासलिलादिषु  &  
कथं प्रचययोगः स्यात्  % कल्पनामात्रहेतुकः  ॥ ब्वक्य्_३,९।६४ ॥  
अभिव्यक्तिनिमित्तस्य  $ प्रचयेन प्रचीयते  &  
अभिन्नम् अपि शब्दस्य  % तत्त्वम् अप्रचयात्मकम्  ॥ ब्वक्य्_३,९।६५ ॥  
एवं मात्रातुरीयस्य  $ भेदो दाशतयस्य वा  &  
परिमाणविकल्पेन  % शब्दात्मनि न विद्यते  ॥ ब्वक्य्_३,९।६६ ॥  
अनुनिष्पादिकल्पेन  $ ये ऽन्तराल इव स्थिताः  &  
शब्दास् ते प्रतिपत्तॄणाम्  % उपायाः प्रतिपत्तये  ॥ ब्वक्य्_३,९।६७ ॥  
विशिष्टम् अवधिं तं तम्  $ उपादाय प्रकल्पते  &  
कालः कालवताम् एकः  % क्षणमासर्तुभेदभाक्  ॥ ब्वक्य्_३,९।६८ ॥  
बुद्ध्यवग्रहभेदाच् च  $ व्यवहारात्मनि स्थितः  &  
तावान् एव क्षणः कालो  % युगमन्वन्तराणि वा  ॥ ब्वक्य्_३,९।६९ ॥  
प्रतिबन्धाभ्यनुज्ञाभ्यां  $ नालिकाविवराश्रिते  &  
यद् अम्भसि प्रक्षरणं  % तत् कालस्यैव चेष्टितम्  ॥ ब्वक्य्_३,९।७० ॥  
अल्पे महति वा छिद्रे  $ तत्सम्बन्धे न भिद्यते  &  
कालस्य वृत्तिर् आत्मापि  % तम् एवास्यानुवर्तते  ॥ ब्वक्य्_३,९।७१ ॥  
आक्रीड इव कालस्य  $ दृश्यते यः स्वशक्तिभिः  &  
बहुरूपस्य भावेषु  % बहुधा तेन भिद्यते  ॥ ब्वक्य्_३,९।७२ ॥  
त्वचिसारस्य वा वृद्धिं  $ तृणराजस्य वा दधत्  &  
तावत् तद्वृद्धियोगेन  % कालतत्त्वं विकल्पते  ॥ ब्वक्य्_३,९।७३ ॥  
व्यतिक्रमे ऽपि मात्राणां  $ तस्य नास्ति व्यतिक्रमः  &  
न गन्तृगतिभेदेन  % मार्गभेदो ऽस्ति कश् चन  ॥ ब्वक्य्_३,९।७४ ॥  
उदयास्तमयावृत्त्या  $ ज्योतिषां लोकसिद्धया  &  
कालस्याव्यतिपाते ऽपि  % ताद्धर्म्यम् इव लक्ष्यते  ॥ ब्वक्य्_३,९।७५ ॥  
आदित्यग्रहनक्षत्र-  $ परिस्पन्दम् अथापरे  &  
भिन्नम् आवृत्तिभेदेन  % कालं कालविदो विदुः  ॥ ब्वक्य्_३,९।७६ ॥  
क्रियान्तरपरिच्छेद-  $ प्रवृत्ता या क्रियां प्रति  &  
निर्ज्ञातपरिमाणा सा  % काल इत्य् अभिधीयते  ॥ ब्वक्य्_३,९।७७ ॥  
ज्ञाने रूपस्य सङ्क्रान्तिर्  $ ज्ञानेनैवानुसंहृतिः  &  
अतः क्रियान्तराभावे  % सा क्रिया काल इष्यते  ॥ ब्वक्य्_३,९।७८ ॥  
भूतो घट इतीयं च  $ सत्ताया एव भूतता  &  
भूता सत्तेति सत्तायाः  % सत्ता भूताभिधीयते  ॥ ब्वक्य्_३,९।७९ ॥  
परतो भिद्यते सर्वम्  $ आत्मा तु न विकल्प्यते  &  
पर्वतादिस्थितिस् तस्मात्  % पररूपेण भिद्यते  ॥ ब्वक्य्_३,९।८० ॥  
प्रसिद्धभेदा व्यापारा  $ विरूपावयवक्रियाः  &  
साहचर्येण भिद्यन्ते  % सरूपावयवक्रियाः  ॥ ब्वक्य्_३,९।८१ ॥  
*व्यवधानम् इवोपैति  $ निवृत्त इव दृश्यते  &  
क्रियासमूहो भुज्यादिर्  % अन्तरालप्रवृत्तिभिः  ॥ ब्वक्य्_३,९।८२ *॥  
*न च विच्छिन्नरूपो ऽपि  $ सो ऽविरामान् निवर्तते  &  
सर्वैव हि क्रियान्येन  % सम्कीर्णेवोपलभ्यते  ॥ ब्वक्य्_३,९।८३ *॥  
*तदन्तरालदृष्टा वा  $ सर्वैवावयवक्रिया  *&  
सादृश्यात् सति भेदे तु  % तदङ्गत्वेन गृह्यते  ॥ ब्वक्य्_३,९।८४ ॥  
सद् असद् वापि वस्तु स्यात्  $ तृतीयं नास्ति किं चन  &  
तेन भूतभविष्यन्तौ  % मुक्त्वा मध्यं न विद्यते  ॥ ब्वक्य्_३,९।८५ ॥  
निर्वृत्तिरूपम् एकस्य  $ भेदाभावान् न कल्पते  &  
सद् असद् वापि तेनैकं  % क्रमरूपं कथं भवेत्  ॥ ब्वक्य्_३,९।८६ ॥  
बहूनां चानवस्थानाद्  $ एकम् एवोपलभ्यते  &  
यथोपलब्धि स्मरणं  % तत्र चाप्य् उपपद्यते  ॥ ब्वक्य्_३,९।८७ ॥  
सदसद्रूपम् एकं स्याद्  $ सर्वस्यैकत्वकल्पने  &  
निर्वृत्तिरूपं निर्वृत्तेः  % सामान्यम् अथ वा भवेत्  ॥ ब्वक्य्_३,९।८८ ॥  
कार्योत्पत्तौ समर्थं वा  $ स्वेन धर्मेण तत् तथा  &  
आत्मतत्त्वेन गृह्येत  % सा चास्मिन् वर्तमानता  ॥ ब्वक्य्_३,९।८९ ॥  
क्रियाप्रबन्धरूपं यद्  $ अध्यात्मं विनिगृह्यते  &  
सङ्क्रान्तरूपम् एकत्र  % ताम् आहुर् वर्तमानताम्  ॥ ब्वक्य्_३,९।९० ॥  
क्रियातिपत्तिर् अत्यन्तं  $ क्रियानुत्पत्तिलक्षणा  &  
न च भूतम् अनुत्पन्नं  % न भविष्यत् तथाविधम्  ॥ ब्वक्य्_३,९।९१ ॥  
प्राग् विरुद्धक्रियोत्पादान्  $ निर्वृत्ते वा विरोधिनि  &  
व्यापारे ऽवधिभेदेन  % विषयस् तत्र भिद्यते  ॥ ब्वक्य्_३,९।९२ ॥  
व्यभिचारे निमित्तस्य  $ साधुत्वं न प्रकल्पते  &  
भाव्य् आसीद् इति सूत्रेण  % तत् काले ऽन्यत्र शिष्यते  ॥ ब्वक्य्_३,९।९३ ॥  
स्वकाल एव साधुत्वे  $ कालभेदे गतिः कथम्  &  
वाक्यार्थाद् अतदर्थेषु  % विशिष्टत्वं न सिध्यति  ॥ ब्वक्य्_३,९।९४ ॥  
तदर्थश् चेद् अवयवो  $ भाविनो भूततागतिः  &  
न स्याद् अत्यन्तभूतत्वम्  % एवैकं तत्र सम्भवेत्  ॥ ब्वक्य्_३,९।९५ ॥  
विशिष्टकालता पूर्वं  $ तथापि तु विशेषणे  &  
आश्रयात् सो ऽन्तरङ्गत्वात्  % तत्र साधुर् भविष्यति  ॥ ब्वक्य्_३,९।९६ ॥  
आमिश्र एव प्रक्रान्तः  $ स पदार्थस् तथाविधः  &  
केवलस्य विमिश्रत्वं  % नित्ये ऽर्थे नोपपद्यते  ॥ ब्वक्य्_३,९।९७ ॥  
शुद्धे च काले व्याख्यातम्  $ आमिश्रे न प्रसिध्यति  &  
साधुत्वम् अयथाकालं  % तत् सूत्रेणोपदिश्यते  ॥ ब्वक्य्_३,९।९८ ॥  
आख्यातपदवाच्ये ऽर्थे  $ निर्वर्त्यत्वात् प्रधानता  &  
विशेषणं तदाक्षेपात्  % तत्काले व्यवतिष्ठते  ॥ ब्वक्य्_३,९।९९ ॥  
सम्प्रत्ययानुकारो वा  $ शब्दव्यापार एव वा  &  
अध्यस्यते विरुद्धे ऽर्थे  % न च तेन विरुध्यते  ॥ ब्वक्य्_३,९।१०० ॥  
भूतं भविष्यद् इत्य् एतौ  $ प्रत्ययौ वर्तमानताम्  &  
अत्यजन्तौ प्रपद्येते  % विरुद्धाश्रयरूपताम्  ॥ ब्वक्य्_३,९।१०१ ॥  
अध्वनो वर्तमानस्य  $ विषयेण भविष्यता  &  
भाष्ये भविष्यत्कालेति  % कार्यार्थं व्यपदिश्यते  ॥ ब्वक्य्_३,९।१०३ ॥  
इच्छा चिकीर्शतीत्य् अत्र  $ स्वकालम् अनुरुध्यते  &  
भविष्यति प्रकृत्यर्थे  % तत्कालं नानुरुध्यते  ॥ ब्वक्य्_३,९।१०४ ॥  
आशास्यमानतन्त्रत्वाद्  $ आशंसायां विपर्ययः  &  
प्रयोक्तृधर्मः शब्दार्थे  % शब्दैर् एवानुशज्यते  ॥ ब्वक्य्_३,९।१०५ ॥  
अप्छालिबीजसंयोगे  $ वर्तते निष्पदिर् यदा  &  
तत्रावयववृत्तित्वाद्  % भविष्यत्प्रतिषेधनम्  ॥ ब्वक्य्_३,९।१०६ ॥  
फलप्रसवरूपे तु  $ निष्पदौ भूतकालता  &  
धर्मान्तरेषु तद् रूपम्  % अध्यस्य परिकल्प्यते  ॥ ब्वक्य्_३,९।१०७ ॥  
उपयुक्ते निमित्तानां  $ व्यापारे फलसिद्धये  &  
तत्र रूपं यद् अध्यस्तं  % तत्कालं तत् प्रतीयते  ॥ ब्वक्य्_३,९।१०८ ॥  
निष्पत्ताव् अवधिः कश् चित्  $ कश् चित् प्रतिविवक्षितः  &  
हेतुजन्मव्यपेक्षातः  % फलजन्मेति चोच्यते  ॥ ब्वक्य्_३,९।१०९ ॥  
अबहिःसाधनाधीना  $ सिद्धिर् यत्र विवक्षिता  &  
तत् साधनान्तराभावात्  % सिद्धम् इत्य् अपदिश्यते  ॥ ब्वक्य्_३,९।११० ॥  
तस्माद् अवधिभेदेन  $ सिद्धा मुख्यैव भूतता  &  
अनागतत्वम् अस्तित्वं  % हेतुधर्मव्यपेक्षणे  ॥ ब्वक्य्_३,९।१११ ॥  
सताम् इन्द्रियसम्बन्धात्  $ सैव सत्ता विशिष्यते  &  
भेदेन व्यवहारो हि  % वस्त्वन्तरनिबन्धनः  ॥ ब्वक्य्_३,९।११२ ॥  
अस्तित्वं वस्तुमात्रस्य  $ बुद्ध्या तु परिगृह्यते  &  
यः समासादनाद् भेदः  % स तत्र न विवक्षितः  ॥ ब्वक्य्_३,९।११३ ॥  
योगाद् वा स्त्रीत्वपुंस्त्वाभ्यां  $ न किं चिद् अवतिष्ठते  &  
स्वस्मिन्न् आत्मनि तत्रान्यद्  % भूतं भावि च कथ्यते  ॥ ब्वक्य्_३,९।११४ ॥  
  
३,१०: पुरुषसमुद्देश  
प्रत्यक्ता परभावश् चाप्य्  $ उपाधी कर्तृकर्मनोः  &  
तयोः श्रुतिविशेषेण  % वाचकौ मध्यमोत्तमौ  ॥ ब्वक्य्_३,१०।१ ॥  
सद् असद् वापि चैतन्यम्  $ एताभ्याम् अवगम्यते  &  
चैतन्यभागे प्रथमः  % पुरुषो न तु वर्तते  ॥ ब्वक्य्_३,१०।२ ॥  
बुधिजानातिचितिभिः  $ प्रथमे पुरुषे सति  &  
सम्ज्ञानार्थैर् न चैतन्य-  % स्योपयोगः प्रकाश्यते  ॥ ब्वक्य्_३,१०।३ ॥  
सम्बोधनार्थः सर्वत्र  $ मध्यमे कैश् चिद् इष्यते  &  
तथा सम्बोधने सर्वां  % प्रथमां युष्मदो विदुः  ॥ ब्वक्य्_३,१०।४ ॥  
सम्बोधनं न लोके ऽस्ति  $ विधातव्येन वस्तुना  &  
स्वाहेन्द्रशत्रुर् वर्धस्व  % यथा राजा भवेति च  ॥ ब्वक्य्_३,१०।५ ॥  
युष्मदर्थस्य सिद्धत्वान्  $ नियता चाद्युदात्तता  &  
युष्मदः प्रथमान्तस्य  % परश् चेन् न पदाद् असौ  ॥ ब्वक्य्_३,१०।६ ॥  
गुणप्रधानताभेदः  $ पुरुशादिविपर्ययः  &  
निर्देशश् चान्यथा शास्त्रे  % नित्यत्वान् न विरुध्यते  ॥ ब्वक्य्_३,१०।७ ॥  
यथानिर्देशम् अर्थाः स्युर्  $ येसां शास्त्रं विधायकम्  &  
किम् चित् सामान्यम् आश्रित्य  % स्थिते तु प्रतिपादनम्  ॥ ब्वक्य्_३,१०।८ ॥  
यो ऽश्वे यः पीठ इत्य् अत्र  $ भूतयोर् अश्वपीठयोः  &  
यथोपलक्षणार्थत्वं  % तथार्थेष्व् अनुशासनम्  ॥ ब्वक्य्_३,१०।९ ॥  
  
३,११: सङ्ख्यासमुद्देश  
सङ्ख्यावान् सत्त्वभूतो ऽर्थः  $ सर्व एवाभिधीयते  &  
भेदाभेदविभागो हि  % लोके सङ्ख्यानिबन्धनः  ॥ ब्वक्य्_३,११।१ ॥  
स धर्मो व्यतिरिक्तो वा  $ तेषां आत्मैव वा तथा  &  
भेदहेतुत्वम् आश्रित्य  % सङ्ख्येति व्यपदिश्यते  ॥ ब्वक्य्_३,११।२ ॥  
समवेता परिच्छेद्ये  $ क्व चिद् अन्यत्र सा स्थिता  &  
प्रकल्पयति भावानां  % सङ्ख्या भेदं तथात्मनः  ॥ ब्वक्य्_३,११।३ ॥  
परत्वे चापरत्वे च  $ भेदे तुल्या श्रुतिर् यथा  &  
सङ्ख्याशब्दाभिधेयत्वं  % भेदहेतोस् तथा गुणे  ॥ ब्वक्य्_३,११।४ ॥  
अस्वतन्त्रे स्वतन्त्रत्वं  $ परधर्मो यथा गुणे  &  
अभेद्ये भेद्यभावो ऽपि  % द्रव्यधर्मस् तथा गुणे  ॥ ब्वक्य्_३,११।५ ॥  
स्वबुद्ध्या तम् अपोद्धृत्य  $ लोको ऽप्य् आगमम् आश्रितः  &  
स्वधर्माद् अन्यधर्मेण  % व्याचष्टे प्रतिपत्तये  ॥ ब्वक्य्_३,११।६ ॥  
परोपकारतत्त्वानां  $ स्वातन्त्र्येनाभिधायकः  &  
शब्दः सर्वपदार्थाना  % स्वधर्मद् विप्रकृष्यते  ॥ ब्वक्य्_३,११।७ ॥  
यथैवाविषयं ज्ञानं  $ न किं चिद् अवभासते  &  
तथा भावो ऽप्य् असंसृष्टो  % न कश् चिद् उपलभ्यते  ॥ ब्वक्य्_३,११।८ ॥  
भेदेन तु समाख्यातं  $ यल् लोको ऽप्य् अनुवर्तते  &  
आगमाच् छास्त्रसदृशो  % व्यवहारः स वर्ण्यते  ॥ ब्वक्य्_३,११।९ ॥  
बुद्धौ स्थितेषु तेष्व् एवम्  $ अध्यारोपो न दुर्लभः  &  
परधर्मस्य न ह्य् अत्र  % सदसत्त्वं प्रयोजकम्  ॥ ब्वक्य्_३,११।१० ॥  
सामान्येष्व् अपि सामान्यं  $ विशेषेषु विशिष्टता  &  
सङ्ख्यासु सङ्ख्या लिङ्गेषु  % लिङ्गम् एवं प्रकल्पते  ॥ ब्वक्य्_३,११।११ ॥  
अतो द्रव्याश्रितां सङ्ख्याम्  $ आहुः संसर्गवादिनः  &  
भेदाभेदव्यतीतेषु  % भेदाभेदविधायिनीम्  ॥ ब्वक्य्_३,११।१२ ॥  
आत्मान्तरानां येनात्मा  $ तद्रूप इव लक्ष्यते  &  
अतद्रूपेण संसर्गात्  % सा निमित्तसरूपता  ॥ ब्वक्य्_३,११।१३ ॥  
संसृष्टेष्व् अपि निर्भागे  $ भूतेष्व् अर्थक्रिया यथा  &  
सत्त्वादिषु च मात्रासु  % सर्वास्व् एवं प्रतीयते  ॥ ब्वक्य्_३,११।१४ ॥  
द्वित्वादियोनिर् एकत्वं  $ भेदास् तत्पूर्वका यतः  &  
विना तेन न सङ्ख्यानाम्  % अन्यासाम् अस्ति सम्भवः  ॥ ब्वक्य्_३,११।१५ ॥  
एकत्वे बुद्धिसहिते  $ निमित्तं द्वित्वजन्मनि  &  
एकत्वाभ्यां समुत्पन्नम्  % एवं वा तत् प्रतीयते  ॥ ब्वक्य्_३,११।१६ ॥  
एकत्वसमुदायो वा  $ सापेक्षे वा पृथक् पृथक्  &  
एकत्वे द्वित्वम् इत्य् एवं  % तयोर् द्विवचनं भवेत्  ॥ ब्वक्य्_३,११।१७ ॥  
एको ऽपि गुणभेदेन  $ सङ्घो भेदं प्रकल्पयेत्  &  
आश्रयाश्रयिभेदो हि  % तदाश्रयनिबन्धनः  ॥ ब्वक्य्_३,११।१८ ॥  
सङ्ख्येयसङ्घसङ्ख्यान-  $ सङ्घः सङ्ख्येति कथ्यते  &  
विम्शत्यादिसु सान्यस्व  % द्रव्यसङ्घस्य भेदिका  ॥ ब्वक्य्_३,११।१९ ॥  
एकविंशतिसङ्ख्वावां  $ सङ्ख्यान्तरसरूपयोः  &  
एकस्यां बुद्ध्यनावृत्त्या,  % भागयोर् इव कल्पना  ॥ ब्वक्य्_३,११।२० ॥  
असङ्ख्यासमुदायत्वात्  $ सङ्ख्याकार्यं विधीयते  &  
समूहत्वे तु तन् न स्यात्  % स्वाङ्गादिसमुदायवत्  ॥ ब्वक्य्_३,११।२१ ॥  
सङ्ख्येयान्तरतन्त्रासु  $ या सङ्ख्यासु प्रवर्तते  &  
आवृत्तिवर्गसङ्ख्येया  % तां सङ्ख्यां तादृशीं विदुः  ॥ ब्वक्य्_३,११।२२ ॥  
न सङ्ख्यायां न सङ्ख्येये  $ द्वौ दशेत्य् अस्ति सम्भवः  &  
भेदाभावान् न सङ्ख्यायां  % विरोधान् न तदाश्रये  ॥ ब्वक्य्_३,११।२३ ॥  
सङ्ख्यायेते दशद्वर्गौ  $ द्विदशा इति सङ्ख्यया  &  
तद्रूपे वापि सङ्ख्येय  % आवृत्तिः परिगण्यते  ॥ ब्वक्य्_३,११।२४ ॥  
सङ्ख्या नाम न सङ्ख्यास्ति  $ सञ्ज्ञैषेति यथोच्यते  &  
रूपं न रूपम् अप्य् एवं  % सम्ज्ञा सा हि सितादिषु  ॥ ब्वक्य्_३,११।२५ ॥  
सङ्ख्यानजातियोगात् तु  $ सङ्ख्या सङ्ख्येति कथ्यते  &  
रूपत्वजातियोगाच् च  % रूपे रूपम् इति स्मृतम्  ॥ ब्वक्य्_३,११।२६ ॥  
निमित्तम् एकम् इत्य् अत्र  $ विभक्त्या नाभिधीयते  &  
तद्वतस् तु यद् एकत्वं  % विभक्तिस् तत्र वर्तते  ॥ ब्वक्य्_३,११।२७ ॥  
एकस्य प्रचयो दृष्टः  $ समूहश् च द्वयोस् तथा  &  
निमित्तव्यतिरेकेण  % सङ्ख्यान्या भेदिका ततः  ॥ ब्वक्य्_३,११।२८ ॥  
तद् एकम् अपि चैकत्वं  $ विभक्तिश्रवणाद् ऋते  &  
नोच्यते तेन शब्देन  % विभक्त्या तु सहोच्यते  ॥ ब्वक्य्_३,११।२९ ॥  
अन्वयव्यतिरेकौ च  $ यदि स्याद् वचनान्तरम्  &  
स्याताम् असति तस्मिम्श् च  % प्रकृत्यर्थो न कल्प्यते  ॥ ब्वक्य्_३,११।३० ॥  
एकत्वम् एक इत्य् अत्र  $ शुद्धद्रव्यविशेषणम्  &  
सगुणस् तु प्रकृत्यर्थो  % विभक्त्यर्थेन भिद्यते  ॥ ब्वक्य्_३,११।३१ ॥  
द्व्येकयोर् इति निर्देशात्  $ सङ्ख्यामात्रे ऽपि सम्भवः  &  
एकादीनां प्रसिद्ध्या तु  % सङ्ख्येयार्थत्वम् उच्यते  ॥ ब्वक्य्_३,११।३२ ॥  
  
३,१२: उपग्रहसमुद्देश  
य आत्मनेपदाद् भेदः  $ क्व चिद् अर्थस्य गम्यते  &  
अन्यतश् चापि लादेशान्  % मन्यन्ते तम् उपग्रहम्  ॥ ब्वक्य्_३,१२।१ ॥  
क्व चित् साधनम् एवासौ  $ क्व चित् तस्य विशेषणम्  &  
साधनं तत्र कर्मादि  % व्यक्तवाचो विशेषणम्  ॥ ब्वक्य्_३,१२।२ ॥  
क्रिया विषयभेदेन  $ जीविकादिषु भिद्यते  &  
लादेशैः स क्रियाभेदो  % वाक्येष्व् अपि नियम्यते  ॥ ब्वक्य्_३,१२।३ ॥  
धात्वर्थस् तद्विशेषश् चाप्य्  $ उक्तः क्व चिद् उपग्रहः  &  
धात्वर्थो गन्धनादिः स्याद्  % व्यतिहारो विशेषणम्  ॥ ब्वक्य्_३,१२।४ ॥  
क्रियाप्रवृत्ताव् आख्याता  $ कैश् चित् स्वार्थपरार्थता  &  
असति वा सति वापि  % विवक्षितनिबन्धना  ॥ ब्वक्य्_३,१२।५ ॥  
केसां चित् कर्त्रभिप्राये  $ णिचा सह विकल्पते  &  
आत्मनेपदम् अन्येसां  % तदर्था प्रकृतिर् यथा  ॥ ब्वक्य्_३,१२।६ ॥  
क्रीणीष्व वपते धत्ते  $ चिनोति चिनुते ऽपि च  &  
आप्तप्रयोगा दृश्यन्ते  % येषु ण्यर्थो ऽभिधीयते  ॥ ब्वक्य्_३,१२।७ ॥  
संविधानं पचादिनां  $ क्व चिद् अर्थः प्रतीयते  &  
तन्निमित्ता यथान्यापि  % क्रियाधिश्रयणादिका  ॥ ब्वक्य्_३,१२।८ ॥  
कर्त्रभिप्रायता सूत्रे  $ क्रियाभेदोपलक्षणम्  &  
तथाभूता क्रिया या हि  % तत्कर्ता फलभाग् यतः  ॥ ब्वक्य्_३,१२।९ ॥  
यथोपलक्ष्यते कालस्  $ तारकादर्शनादिभिः  &  
तथा फलविशेषेण  % क्रियाभेदो निदर्श्यते  ॥ ब्वक्य्_३,१२।१० ॥  
क्रियाविशेषवचने  $ सामर्थ्यम् उपरुध्यते  &  
केसां चिद् अन्ये तु कृताः  % स्वरितेतो ञितस् तथा  ॥ ब्वक्य्_३,१२।११ ॥  
अनुबन्धश् च सिद्धे ऽर्थे  $ स्मृत्यर्थम् अनुषज्यते  &  
तुल्यार्थेष्व् अपि चावश्यं  % न सर्वेष्व् एकधर्मता  ॥ ब्वक्य्_३,१२।१२ ॥  
दृशीक्ष्योः सदृशे ऽप्य् अर्थे  $ नाभेदः प्रतिपूर्वयोः  &  
ण्यर्थोपादायिनस् तस्मान्  % न तुल्यार्थाः पचादिभिः  ॥ ब्वक्य्_३,१२।१३ ॥  
उम्भ्यर्थे वर्तमानस्य  $ करोतेर् भिन्नधर्मणः  &  
ण्यर्थोपादायिता तस्मान्  % नियताः शब्दशक्तयः  ॥ ब्वक्य्_३,१२।१४ ॥  
तथा ह्य् अनुप्रयोगस्य  $ करोतेर् आत्मनेपदे  &  
पूर्ववद्ग्रहणं प्राप्ते  % स्वरितं समुपस्थितम्  ॥ ब्वक्य्_३,१२।१५ ॥  
एकत्वे ऽपि क्रियाख्याते  $ साधनाश्रयसङ्ख्यया  &  
भिद्यते न तु लिङ्गाख्यो  % भेदस् तत्र तदाश्रितः  ॥ ब्वक्य्_३,१२।१६ ॥  
तस्माद् अवस्थिते ऽप्य् अर्थे  $ कस्य चित् प्रतिबध्यते  &  
शब्दस्य शक्तिः स त्व् एष  % शास्त्रे ऽन्वाख्यायते विधिः  ॥ ब्वक्य्_३,१२।१७ ॥  
यस्यार्थस्य प्रसिद्ध्यर्थम्  $ आरभ्यन्ते पचादयः  &  
तत् प्रधानं फलं तेषां  % न लाभादि प्रयोजनम्  ॥ ब्वक्य्_३,१२।१८ ॥  
यत्रोभौ स्वामिदासौ तु  $ प्रारभेते सह क्रियाम्  &  
युगपद् धर्मभेदेन  % धातुस् तत्र न वर्तते  ॥ ब्वक्य्_३,१२।१९ ॥  
यत्र प्रतिविधानार्थः  $ पचिस् तत्रात्मनेपदम्  &  
परस्मैपदम् अन्यत्र  % संस्काराद्यभिधायिनि  ॥ ब्वक्य्_३,१२।२० ॥  
संविधातुश् च सान्निध्याद्  $ दासे धर्मो ऽनुसज्यते  &  
प्लक्षशब्दस्य सान्निध्यान्  % न्यग्रोधे प्लक्षता यथा  ॥ ब्वक्य्_३,१२।२१ ॥  
पुरोडाशाभिधानं च  $ धानादिषु यथा स्थितम्  &  
छत्त्रिणा चाभिसम्बन्धाच्  % छत्त्रिशब्दाभिधेयता  ॥ ब्वक्य्_३,१२।२२ ॥  
अर्थात् प्रतीतम् अन्योन्यं  $ पारार्थ्यम् अविवक्षितम्  &  
इत्य् अयं शेषविषयः  % कैश् चिद् अत्रानुवर्ण्यते  ॥ ब्वक्य्_३,१२।२३ ॥  
अथ प्रतिविधाता यो  $ हलैः कृषति पञ्चभिः  &  
भाष्ये नोदाहृतं कस्मात्  % प्राप्तं तत्रात्मनेपदम्  ॥ ब्वक्य्_३,१२।२४ ॥  
प्रतीतत्वात् तदर्थस्य  $ शेषत्वं यदि कल्प्यते  &  
न स्यात् प्राप्तविभाषासौ  % स्वरितेतां निवर्तिका  ॥ ब्वक्य्_३,१२।२५ ॥  
शुद्धे तु संविधानार्थे  $ कैश् चिद् अत्रेष्यते कृषिः  &  
तद्धर्मा यजिर् इत्य् एवं  % न स्यात् तत्रात्मनेपदम्  ॥ ब्वक्य्_३,१२।२६ ॥  
अत्र तूपपदेनायम्  $ अर्थभेदः प्रतीयते  &  
प्राप्ते विभाषा क्रियते  % तस्मान् नात्रात्मनेपदम्  ॥ ब्वक्य्_३,१२।२७ ॥  
  
३,१३: लिङ्गसमुद्देश  
स्तनकेशादिसम्बन्धो  $ विशिष्टा वा स्तनादयः  &  
तदुपव्यञ्जना जातिर्  % गुणावस्था गुणास् तथा  ॥ ब्वक्य्_३,१३।१ ॥  
शब्दोपजनितो ऽर्थात्मा  $ शब्दसंस्कार इत्य् अपि  &  
लिङ्गानां लिङ्गतत्त्वज्ञैर्  % विकल्पाः सप्त दर्शिताः  ॥ ब्वक्य्_३,१३।२ ॥  
उपादानविकल्पाश् च  $ लिङ्गानां सप्त वर्णिताः  &  
विकल्पसन्नियोगाभ्यां  % ये शब्देषु व्यवस्थिताः  ॥ ब्वक्य्_३,१३।३ ॥  
तिस्रो जातय एवैताः  $ केसां चित् समवस्थिताः  &  
अविरुद्धा, विरुद्धाभिर्  % गोमहिष्यादिजातिभिः  ॥ ब्वक्य्_३,१३।४ ॥  
हस्तिन्यां वडवायां च  $ स्त्रीति बुद्धेः समन्वयः  &  
अतस् तां जातिम् इच्छन्ति  % द्रव्यादिसमवायिनीम्  ॥ ब्वक्य्_३,१३।५ ॥  
परतन्त्रस्य यल् लिङ्गम्  $ अपोद्धारे विवक्षिते  &  
तत्रासौ शब्दसंस्कारः  % शब्दैर् एव व्यपाश्रितः  ॥ ब्वक्य्_३,१३।६ ॥  
बुद्ध्या कल्पितरूपेषु  $ लिङ्गेष्व् अपि च सम्भवः  &  
स्त्रीत्वादीनां व्यवस्था हि  % सा लिङ्गैर् व्यपदिश्यते  ॥ ब्वक्य्_३,१३।७ ॥  
यथा सलिलनिर्भासा  $ मृगतृष्णासु जायते  &  
जलोपलब्ध्यनुगुणाद्  % बीजाद् बुद्धिर् जले ऽसति  ॥ ब्वक्य्_३,१३।८ ॥  
तथैवाव्यपदेश्येभ्यो  $ हेतुभ्यस् तारकादिषु  &  
मुख्येभ्य इव लिङ्गेभ्यो  % भेदा लोके व्यवस्थिताः  ॥ ब्वक्य्_३,१३।९ ॥  
व्यक्तेषु व्यक्तरूपाणां  $ स्तनादीनां तु दर्शनात्  &  
अव्यक्तव्यञ्जनाव्यक्तेर्  % जातिर् न परिकल्प्यते  ॥ ब्वक्य्_३,१३।१० ॥  
अस्तित्वं च प्रतिज्ञाय  $ सदादर्शनम् इच्छतः  &  
अत्यन्तादर्शने न स्याद्  % असत्त्वं प्रति निश्चयः  ॥ ब्वक्य्_३,१३।११ ॥  
न चालम् अनुमानाय  $ शब्दो ऽदर्शनपूर्वकः  &  
सिद्धे हि दर्शने किं स्याद्  % अनुमानप्रयोजनम्  ॥ ब्वक्य्_३,१३।१२ ॥  
आविर्भावस् तिरोभावः  $ स्थितिश् चेत्य् अनपायिनः  &  
धर्मा मूर्तिषु सर्वासु  % लिङ्गत्वेनानुदर्शिताः  ॥ ब्वक्य्_३,१३।१३ ॥  
सर्वमूर्त्यात्मभूतानां  $ शब्दादिनां गुणे गुणे  &  
त्रयः सत्त्वादिधर्मास् ते  % सर्वत्र समवस्थिताः  ॥ ब्वक्य्_३,१३।१४ ॥  
रूपस्य चात्ममात्रानां  $ शुक्लादिनां प्रतिक्षणम्  &  
का चित् प्रलीयते का चित्  % कथं चिद् अभिवर्धते  ॥ ब्वक्य्_३,१३।१५ ॥  
क्वथितोदकवच् चैषाम्  $ अनवस्थितवृत्तिता  &  
अजस्रं सर्वभावानां  % भाष्य एवोपवर्णिता  ॥ ब्वक्य्_३,१३।१६ ॥  
प्रवृत्तेर् एकरूपत्वं  $ साम्यं वा स्थितिर् उच्यते  &  
अविर्भावतिरोभाव-  % प्रवृत्त्या वावतिष्ठते  ॥ ब्वक्य्_३,१३।१७ ॥  
गुणा इत्य् एव बुद्धेर् वा  $ निमित्तत्वं स्थितिर् मता  &  
स्थितेश् च सर्वलिङ्गानां  % सर्वनामत्वम् उच्यते  ॥ ब्वक्य्_३,१३।१८ ॥  
स्थितेषु सर्वलिङ्गेषु  $ विवक्षानियमाश्रयः  &  
कस्य चिच् छब्दसंस्कारे  % व्यापारः क्व चिद् इष्यते  ॥ ब्वक्य्_३,१३।१९ ॥  
सन्निधाने निमित्तानां  $ किं चिद् एव प्रवर्तकम्  &  
यथा तक्षादिशब्दानां  % लिन्गेषु नियमस् तथा  ॥ ब्वक्य्_३,१३।२० ॥  
भावतत्त्वदृशः शिष्टाः  $ शब्दार्थेषु व्यवस्थिताः  &  
यद् यद् धर्मे ऽङ्गताम् एति  % लिङ्गं तत् तत् प्रचक्षते  ॥ ब्वक्य्_३,१३।२१ ॥  
स्वरभेदाद् यथा शब्दाः  $ साधवो विषयान्तरे  &  
लिङ्गभेदात् तथा सिद्धात्  % साधुत्वम् अनुगम्यते  ॥ ब्वक्य्_३,१३।२२ ॥  
प्रयोगो विप्रयोगश् च  $ लोके यत्रोपलभ्यते  &  
शास्त्रम् आरभ्यते तत्र  % न प्रयोगाविपर्यये  ॥ ब्वक्य्_३,१३।२३ ॥  
उपाधिभेदाद् अर्थेषु  $ गुणधर्मस्य कस्य चित्  &  
निमित्तभावः साधुत्वे  % विवक्षा च व्यवस्थिता  ॥ ब्वक्य्_३,१३।२४ ॥  
हिमारण्ये महत्त्वेन  $ युक्ते स्त्रीत्वम् अवस्थितम्  &  
ह्रस्वोपाधिविशिष्टायाः  % कुट्याः प्रसवयोगिता  ॥ ब्वक्य्_३,१३।२५ ॥  
शब्दान्तरानां भिन्ने ऽर्थ  $ उपायाः प्रतिपत्तये  &  
एकताम् इव निश्चित्य  % लघ्वर्थम् उपदर्शिताः  ॥ ब्वक्य्_३,१३।२६ ॥  
उत्पत्तिः प्रसवो ऽन्येषां  $ नाशः संस्त्यानम् इत्य् अपि  &  
आत्मरूपं तु भावानां  % स्थितिर् इत्य् अपदिश्यते  ॥ ब्वक्य्_३,१३।२७ ॥  
दृष्टं निमित्तं केसां चिज्  $ जात्यादिवद् अवस्थितम्  &  
दृष्टवच् छब्दसंस्कार-  % मात्रं तु परिकल्पितम्  ॥ ब्वक्य्_३,१३।२८ ॥  
यथा प्रसिद्धे ऽप्य् एकत्वे  $ नानात्वाभिनिवेशिनः  &  
नानात्वं जनयन्तीव  % शब्दा लिङ्गे ऽपि स क्रमः  ॥ ब्वक्य्_३,१३।२९ ॥  
इदं वेयम् अयं वेति  $ शब्दसंस्कारमात्रकम्  &  
निमित्तदर्शनाद् अर्थे  % कैश् चित् सर्वत्र वर्ण्यते  ॥ ब्वक्य्_३,१३।३० ॥  
नावश्यं विषयत्वेन  $ निमित्तं व्यवतिष्ठते  &  
इन्द्रियादि यथादृष्टं  % भेदहेतुस् तद् इष्यते  ॥ ब्वक्य्_३,१३।३१ ॥  
  
३,१४: वृत्तिसमुद्देश  
कुत्साप्रशंसातिशयैः  $ समाप्तार्थं तु युज्यते  &  
पदं स्वार्थादयः सर्वे  % यस्मात् कुत्सादिहेतवः  ॥ ब्वक्य्_३,१४।१ ॥  
देवदत्तादिकुत्सायां  $ वर्तते कुत्सितश्रुतिः  &  
कुत्सितस्था तु या कुत्सा  % तदर्थः को विधीयते  ॥ ब्वक्य्_३,१४।२ ॥  
प्रकृष्ट इति शुक्लादि-  $ प्रकर्षस्याभिधायकः  &  
प्रकृष्टस्य प्रकर्षे तु  % तरबादिर् विधीयते  ॥ ब्वक्य्_३,१४।३ ॥  
कुत्सितत्वेन कुत्स्यो वा  $ न सम्यग् वापि कुत्सितः  &  
स्वशब्दाभिहिते केन  % विशिष्टो ऽर्थः प्रतीयते  ॥ ब्वक्य्_३,१४।४ ॥  
न च साम्प्रतिकी कुत्सा  $ भेदाभावात् प्रतीयते  &  
पूज्यते कुत्सितत्वेन  % प्रशस्तत्वेन कुत्स्यते  ॥ ब्वक्य्_३,१४।५ ॥  
विशेषणविशेष्यत्वं  $ पदयोर् उपजायते  &  
न प्रातिपदिकार्थश् च  % तत्रैव व्यतिरिच्यते  ॥ ब्वक्य्_३,१४।६ ॥  
विशेष्यं स्याद् अनिर्ज्ञातं  $ निर्ज्ञातो ऽर्थो विशेषणम्  &  
परार्थत्वेन शेषत्वं  % सर्वेषाम् उपकारिणाम्  ॥ ब्वक्य्_३,१४।७ ॥  
विभक्तिभेदो नियमाद्  $ गुणगुण्यभिधायिनोः  &  
सामानाधिकरण्यस्य  % प्रसिद्धिर् द्रव्यशब्दयोः  ॥ ब्वक्य्_३,१४।८ ॥  
द्रव्ये ऽनिर्ज्ञातजातीये  $ कृष्णशब्दः प्रयुज्यते  &  
अनिर्ज्ञातगुणे चैवं  % तिलशब्दः प्रवर्तते  ॥ ब्वक्य्_३,१४।९ ॥  
सामान्यानाम् असम्बन्धात्  $ तौ विशेषे व्यवस्थितौ  &  
रूपाभेदाद् विशेषं तम्  % अभिव्यङ्क्तुं न शक्नुतः  ॥ ब्वक्य्_३,१४।१० ॥  
ताव् एव सन्निपतितौ  $ भेदेन प्रतिपादने  &  
अवच्छेदम् इवाधाय  % संशयं व्यपकर्षतः  ॥ ब्वक्य्_३,१४।११ ॥  
द्रव्यात्मा गुणसंसर्ग-  $ भेदाद् आश्रीयते पृथक्  &  
जातिसम्बन्धभेदाच् च  % द्वितीय इव गृह्यते  ॥ ब्वक्य्_३,१४।१२ ॥  
निमित्तैर् अभिसम्बन्धाद्  $ या निमित्तसरूपता  &  
तयैकस्यापि नानात्वं  % रूपभेदात् प्रकल्पते  ॥ ब्वक्य्_३,१४।१३ ॥  
द्रव्यावस्था तृतीया तु  $ यस्यां संसृज्यते द्वयम्  &  
तयोर् अवस्थयोर् भेदाद्  % आश्रयत्वे नियुज्यते  ॥ ब्वक्य्_३,१४।१४ ॥  
बुद्ध्यैकं भिद्यते भिन्नम्  $ एकत्वं चोपगच्छति  &  
बुद्ध्यावस्था विभज्यन्ते  % सा ह्य् अर्थस्य विधायिका  ॥ ब्वक्य्_३,१४।१५ ॥  
व्यपदेशिवद् एकस्मिन्  $ बुद्ध्या नानात्वकल्पना  &  
तया कल्पितभेदः सन्न्  % अर्थात्मा व्यपदिश्यते  ॥ ब्वक्य्_३,१४।१६ ॥  
क्रियाभेदेन दृष्टानाम्  $ अश्मादीनां पुनः पुनः  &  
किं चिद् दर्शनम् अन्येन  % दर्शनेनापदिश्यते  ॥ ब्वक्य्_३,१४।१७ ॥  
प्रयोगभेदाद् धातूनां  $ प्रकल्प्य बहुरूपताम्  &  
भेदाभेदाव् उपादाय  % क्व चिद् एकाच्त्वम् उच्यते  ॥ ब्वक्य्_३,१४।१८ ॥  
अन्वयव्यतिरेकाभ्याम्  $ अर्थवान् परिकल्पितः  &  
एको धात्वर्थविगमाद्  % वर्णत्वेनोपचर्यते  ॥ ब्वक्य्_३,१४।१९ ॥  
द्रव्यात्मानस् त्रयस् तस्माद्  $ बुद्धौ नाना व्यवस्थिताः  &  
आश्रयाश्रयिधर्मेणेत्य्  % अयं पूर्वेभ्य आगमः  ॥ ब्वक्य्_३,१४।२० ॥  
सामानाधिकरण्यं च  $ शब्दयोः कैश् चिद् इष्यते  &  
विशेषणविशेष्यत्वं  % सञ्ज्ञासञ्ज्ञित्वम् एव च  ॥ ब्वक्य्_३,१४।२१ ॥  
केषां चिज् जातिगुणयोर्  $ एकार्थसमवेतयोः  &  
वृत्तिः कृष्णतिलेष्व् इष्टा  % शब्दे द्रव्याभिधायिनि  ॥ ब्वक्य्_३,१४।२२ ॥  
संस् तु रूपरसादिनाम्  $ आश्रयो नाभिधीयते  &  
द्रव्याभिधानेन विना  % ततस् ते द्वन्द्वभाविनः  ॥ ब्वक्य्_३,१४।२३ ॥  
द्रव्याभिधायी कृष्णादिर्  $ आकाङ्क्षावान् प्रवर्तते  &  
निमित्तानुविधायित्वात्  % तत् तिलादौ न विद्यते  ॥ ब्वक्य्_३,१४।२४ ॥  
एवं जातिमति द्रव्ये  $ प्रत्यासन्ने क्रियां प्रति  &  
गुणधर्म गुणाविष्टं  % द्रव्यं भेदाय कल्पते  ॥ ब्वक्य्_३,१४।२५ ॥  
गुणमात्राभिधायित्वं  $ के चिद् इच्छन्ति वृत्तिषु  &  
अजाश्वादिषु सम्बन्धाद्  % रूढीनाम् इव रूढिभिः  ॥ ब्वक्य्_३,१४।२६ ॥  
तिले पूर्वम् उपात्ते वा  $ तत्रैव मतुब् इष्यते  &  
स च धर्मः समासेषु  % गुणस् तस्माद् विशेषणम्  ॥ ब्वक्य्_३,१४।२७ ॥  
[पट्वीमृद्व्योः समासे तु  $ यद्य् अप्य् एकार्थवृत्तिता  &  
भिन्नम् अत्राधिकरणं  % प्राग् वृत्तेस् तच् च गृह्यते  ॥ ब्वक्य्_३,१४।२८ *॥  
अनुस्यूतेव भेदाभ्याम्  $ एका प्रख्योपजायते  &  
यदा सहविवक्षां ताम्  % आहुर् द्वन्द्वैकशेषयोः  ॥ ब्वक्य्_३,१४।२९ ॥  
इतरेतरयोगस् तु  $ भिन्नसङ्घाभिधायिनाम्  &  
प्रत्येकं च समूहो ऽसौ  % समूहिषु समाप्यते  ॥ ब्वक्य्_३,१४।३० ॥  
व्यापारसमुदायस्य  $ यथाधिश्रयणादिषु  &  
प्रत्येकं जातिवद् वृत्तिस्  % तथा द्वन्द्वपदेष्व् अपि  ॥ ब्वक्य्_३,१४।३१ ॥  
शौण्डार्धर्चपुरोडाश-  $ च्छत्त्रिणो ऽत्र निदर्शनम्  &  
ते विष्णुमित्रा इति च  % भिन्नेषु सहचारिषु  ॥ ब्वक्य्_३,१४।३२ ॥  
अर्थान्तराभिधायित्वं  $ तथार्थान्तरवर्तिनाम्  &  
याभ्यां चैकम् अनेकार्थं  % ताभ्याम् एवापरं पदम्  ॥ ब्वक्य्_३,१४।३३ ॥  
समुदायान्तरत्वाच् च  $ तादृशो ऽर्थो न लौकिकः  &  
अन्वयव्यतिरेकाभ्यां  % शास्त्रार्थो ऽपि न दृश्यते  ॥ ब्वक्य्_३,१४।३४ ॥  
दुःखा दुरुपपादा च  $ तस्माद् भाष्ये ऽप्य् उदाहृता  &  
युगपद्वाचिता सा तु  % व्यवहारार्थम् आश्रिता  ॥ ब्वक्य्_३,१४।३५ ॥  
समुदायम् उपक्रम्य  $ पदं तस्यां प्रयुज्यते  &  
विभागेन समाख्याने  % ततस् तद् द्व्यर्थम् उच्यते  ॥ ब्वक्य्_३,१४।३६ ॥  
वाक्ये ऽपि नियता धर्माः  $ के चिद् वृत्तौ द्वयोस् तथा  &  
ते त्व् अभेदेन सामर्थ्य-  % मात्र एवोपवर्णिताः  ॥ ब्वक्य्_३,१४।३७ ॥  
वृत्तौ विशेषवृत्तित्वाद्  $ भेदे सामान्यवाचिता  &  
उपमानसमासादौ  % श्यामादीनाम् उदाहृता  ॥ ब्वक्य्_३,१४।३८ ॥  
वृत्तिर् अन्यपदार्थे या  $ तस्या वाक्येष्व् असम्भवः  &  
चार्थे द्वन्द्वपदानां च  % भेदे वृत्तिर् न विद्यते  ॥ ब्वक्य्_३,१४।३९ ॥  
भेदे सति निरादीनां  $ क्रान्ताद्यर्थेष्व् असम्भवः  &  
प्राग् वृत्तेर् जातिवाचित्वं  % न च गौरखरादिषु  ॥ ब्वक्य्_३,१४।४० ॥  
क्रीडाया, जीविकायाश् च  $ वाक्येनावचनात् तथा  &  
न नित्यग्रहणं युक्तं  % कौटिल्ये यङ्विधौ यथा  ॥ ब्वक्य्_३,१४।४१ ॥  
निर्धारणादिविषये  $ व्यपेक्षैव यतः स्थिता  &  
समासप्रतिषेधानां  % ततो नास्ति प्रयोजनम्  ॥ ब्वक्य्_३,१४।४२ ॥  
विधिभिः प्रतिषेधैश् च  $ भेदाभेदनिदर्शनम्  &  
कृतं द्वन्द्वैकवद्भावे  % सङ्घवृत्त्युपदेशवत्  ॥ ब्वक्य्_३,१४।४३ ॥  
सामर्थ्यम् अविशेषोक्तम्  $ अपि लोकव्यवस्थया  &  
वृत्त्यवृत्त्योः प्रयोगज्ञैर्  % विभक्तं प्रतिपत्तृभिः  ॥ ब्वक्य्_३,१४।४४ ॥  
अर्थस्य विनिवृत्तत्वाल्  $ लुगादि न विरुध्यते  &  
एकार्थीभाव एवातः  % समासाख्या विधीयते  ॥ ब्वक्य्_३,१४।४५ ॥  
व्यवस्थितविभाषा च  $ सामान्ये कैश् चिद् इष्यते  &  
तथा वाक्यं व्यपेक्षायां  % समासो ऽन्यत्र शिष्यते  ॥ ब्वक्य्_३,१४।४६ ॥  
तुल्यश्रुतित्वात् तत्त्वे ऽपि  $ राजादीनाम् उपाश्रिते  &  
वृत्तौ विशेषणाकाङ्क्षा-  % गमकत्वान् निवर्तते  ॥ ब्वक्य्_३,१४।४७ ॥  
सम्बन्धिशब्दः सापेक्षो  $ नित्यं सर्वः प्रयुज्यते  &  
स्वार्थवत् सा व्यपेक्षास्य  % वृत्ताव् अपि न हीयते  ॥ ब्वक्य्_३,१४।४८ ॥  
समुदायेन सम्बन्धो  $ येसां गुरुकुलादिना  &  
संस्पृश्यावयवांस् ते ऽपि  % युज्यन्ते तद्वता सह  ॥ ब्वक्य्_३,१४।४९ ॥  
अबुधान् प्रत्य् उपायाश् च  $ विचित्राः प्रतिपत्तये  &  
शब्दान्तरत्वाद् अत्यन्त-  % भेदो वाक्यसमासयोः  ॥ ब्वक्य्_३,१४।५० ॥  
असमासे समासे च  $ गोरथादिष्व् अदर्शनात्  &  
युक्तादिनां न शास्त्रेण  % निवृत्त्यनुगमः कृतः  ॥ ब्वक्य्_३,१४।५१ ॥  
शब्दान्तरत्वाद् युक्तादिः  $ क्व चिद् वाक्ये प्रयुज्यते  &  
प्रपर्णप्रपलाशादौ  % गतशब्दश् च वृत्तिषु  ॥ ब्वक्य्_३,१४।५२ ॥  
विशेषणविशेस्यत्वं  $ कैश् चिद् एकस् तथाश्रयः  &  
उपाये तत्त्वदर्शित्वाद्  % इष्यते वृत्तिवाक्ययोः  ॥ ब्वक्य्_३,१४।५३ ॥  
पदं यथैव वृक्षादि  $ विशिष्टे ऽर्थे व्यवस्थितम्  &  
नीलोत्पलाद्य् अपि तथा  % भागाभ्यां वर्तते विना  ॥ ब्वक्य्_३,१४।५४ ॥  
श्रोत्रियक्षेत्रियादिनां  $ न च वासिष्ठगार्ग्यवत्  &  
भेदेन प्रत्ययो लोके  % तुल्यरूपासमन्वयात्  ॥ ब्वक्य्_३,१४।५५ ॥  
सप्तपर्णादिवद् भेदो  $ न वृत्तौ विद्यते क्व चित्  &  
रूढ्यरूढिविभागो ऽपि  % क्रियते प्रतिपत्तये  ॥ ब्वक्य्_३,१४।५६ ॥  
या सामान्याश्रया सञ्ज्ञा  $ विशेषविषया च या  &  
बहुलग्रहणान् नास्ति  % प्रवृत्तिर् उभयोस् तयोः  ॥ ब्वक्य्_३,१४।५७ ॥  
सुसूक्ष्मजटकेशादौ  $ समासो ऽवयवे यदि  &  
स्यात् स्यात् तत्रान्तरङ्गत्वाद्  % बाधको ऽवयवस्वरः  ॥ ब्वक्य्_३,१४।५८ ॥  
समुदायस्य वृत्तौ च  $ नैकदेशो विभाष्यते  &  
भेद एव विभाषाया  % नियतो विषयो यतः  ॥ ब्वक्य्_३,१४।५९ ॥  
यतश् चाविषयः सो ऽस्यास्  $ तस्मान् नास्त्य् अकृतार्थता  &  
अभेदप्रक्रमे ऽत्यन्तं  % भेदानाम् अपसारणात्  ॥ ब्वक्य्_३,१४।६० ॥  
महाकष्टश्रितेत्य् एवं  $ न स्याद् भेदः पदत्रये  &  
वृत्ताव् अवयवस्यात्त्वं  % यस्मान् न प्रतिषिध्यते  ॥ ब्वक्य्_३,१४।६१ ॥  
महारण्यम् अतीते तु  $ त्रिपदाद् भिद्यते स्वरः  &  
यस्मात् तत्रान्तरङ्गत्वाद्  % बाधको ऽवयवस्वरः  ॥ ब्वक्य्_३,१४।६२ ॥  
सतिशिष्टबलियस्त्वात्  $ थाथादिस्वर एव तु  &  
द्विपदे तेन यगपत्  % त्रितयं न समस्यते  ॥ ब्वक्य्_३,१४।६३ ॥  
येषाम् अपूज्यमानत्वं  $ परार्थानुगमात्मके  &  
विशेषणविशेष्यत्वम्  % अपि तेषां न कल्पते  ॥ ब्वक्य्_३,१४।६४ ॥  
विशेषः श्रूयमाणो ऽपि  $ प्रधानेषु गुणेषु वा  &  
शब्दान्तरत्वाद् वाक्ये तु  % वृत्तौ नित्यं न विद्यते  ॥ ब्वक्य्_३,१४।६५ ॥  
विशेषकर्मसम्बन्धे  $ निर्भुक्ते ऽपि कृतादिभिः  &  
विशेषनिरपेक्षो ऽन्यः  % कृतशब्दः प्रवर्तते  ॥ ब्वक्य्_३,१४।६६ ॥  
अकर्मकत्वे सत्य् एवं  $ क्तान्तं भावाभिधायि तत्  &  
ततः क्रियावता कर्त्रा  % योगो भवति कर्मणाम्  ॥ ब्वक्य्_३,१४।६७ ॥  
अविग्रहा गतादिस्था  $ यथा ग्रामादिकर्मभिः  &  
सम्बध्यते क्रिया तद्वत्  % कृतपूर्व्यादिषु स्थिता  ॥ ब्वक्य्_३,१४।६८ ॥  
मुण्डिसूत्र्वादयो ऽसद्भिर्  $ भागैर् अनुगता इव  &  
विभक्ताः कल्पितात्मानो  % धातवः कुट्टिचर्चिवत्  ॥ ब्वक्य्_३,१४।६९ ॥  
पुत्रीयतौ न पुत्रो ऽस्ति  $ विशेषेच्छा तु तादृशी  &  
विनैव पुत्रानुगमाद्  % या पुत्रे व्यवतिष्ठते  ॥ ब्वक्य्_३,१४।७० ॥  
प्राणैर् विना यथा धारिर्  $ जीवतौ प्राणकर्मकः  &  
न चात्र धारिर् न प्राणा  % जीवतिस् तु क्रियान्तरम्  ॥ ब्वक्य्_३,१४।७१ ॥  
तथा विनेषिपुत्राभ्यां  $ पुत्रीयायां क्रियान्तरम्  &  
अन्वाख्यानाय भेदास् तु  % सदृशाः प्रतिपादकाः  ॥ ब्वक्य्_३,१४।७२ ॥  
आक्षेपाच् च प्रयोगे।न  $ विषयान्तरवर्तिना  &  
सद् अपीच्छाक्यचः कर्म  % वाक्य एव प्रयुज्यते  ॥ ब्वक्य्_३,१४।७३ ॥  
प्रसिद्धेन हृतः शब्दो  $ भावगर्हाभिधायिना  &  
अभ्यासे तुल्यरूपत्वान्  % न यङन्तः प्रयुज्यते  ॥ ब्वक्य्_३,१४।७४ ॥  
शब्दा यथा विभज्यन्ते  $ भागैर् इव विकल्पितैः  &  
अन्वाख्येयास् तथा शास्त्रम्  % अतिदूरे व्यवस्थितम्  ॥ ब्वक्य्_३,१४।७५ ॥  
अर्थस्यानुगमं कं चिद्  $ दृष्ट्वैव परिकल्पितम्  &  
पदं वाक्ये पदे धातुर्  % धातौ भागश् च मुण्डिवत्  ॥ ब्वक्य्_३,१४।७६ ॥  
अविप्रयोगः साधुत्वे  $ व्युत्पत्तिर् अनवस्थिता  &  
उपायान् प्रतिपत्तीनां  % नाभिमन्येत सत्यतः  ॥ ब्वक्य्_३,१४।७७ ॥  
यथैव डित्थे दवतिः  $ पाचके पचतिस् तथा  &  
डयतिश् च पचिश् चैव  % द्वाव् अप्य् एताव् अलौकिकौ  ॥ ब्वक्य्_३,१४।७८ ॥  
प्रकृतिप्रत्ययाव् ऊह्यौ  $ पदात् ताभ्यां पदं तथा  &  
अनुबन्धस्वरादिभ्यः  % शिष्टैः शास्त्रं न तान् प्रति  ॥ ब्वक्य्_३,१४।७९ ॥  
शास्त्रदृष्टिस् तु शास्त्रस्य  $ प्राप्तिमात्रे ऽप्य् अनिश्चिते  &  
युज्यते प्रत्यवायेन  % शास्त्रं चक्षुर् अपश्यताम्  ॥ ब्वक्य्_३,१४।८० ॥  
अर्थान्तराभिधानाच् च  $ पौर्वापर्यं न भिद्यते  &  
राजदन्ताहिताग्न्यादि-  % राजाश्वादिषु सर्वथा  ॥ ब्वक्य्_३,१४।८१ ॥  
विनैव प्रत्ययैर् वृत्तौ  $ ये भिन्नार्थाभिधायिनः  &  
गर्गादयो लुका तेषां  % साधुत्वम् अनुगम्यते  ॥ ब्वक्य्_३,१४।८२ ॥  
[सो ऽयम् इत्य् अभिसम्बन्धात्  $ प्रत्ययेन विना यदि  &  
भृग्वादयः प्रयुज्येरन्  % नापत्ये नियमो भवेत्  ॥ ब्वक्य्_३,१४।८३ *॥  
सो ऽयम् इत्य् अभिसम्बन्धे  $ लिङ्गोपव्यञ्जनाद् ऋते  &  
प्रष्ठादिषु न जायैव  % नियमेन प्रतीयते  ॥ ब्वक्य्_३,१४।८४ ॥  
मानमेयाभिसम्बन्ध-  $ विशेषे ऽङ्गीकृते तथा  &  
प्रस्थादीनाम् असाधुत्वं  % तद्धितेन विना भवेत्  ॥ ब्वक्य्_३,१४।८५ ॥  
तद्धितो योगभेदेन  $ वाक्यं वा स्याद् विभाषितम्  &  
परिमाणाधिके तत्र  % प्रथमा शिष्यते पुनः  ॥ ब्वक्य्_३,१४।८६ ॥  
व्यतिरिक्तस्य साधुत्वे  $ तद् एव च निदर्शनम्  &  
युज्यते ऽङ्गीकृताधिक्यं  % तत् सर्वाभिर् विभक्तिभिः  ॥ ब्वक्य्_३,१४।८७ ॥  
शुक्लादिषु मतुब्लोपो  $ व्यतिरेकस्य दर्शनात्  &  
असाधुत्वनिवृत्त्यर्थं  % साधवस् ते बिदादिवत्  ॥ ब्वक्य्_३,१४।८८ ॥  
विशेषणाद् विशेष्ये ऽर्थे  $ तद्भावाभ्युच्चये सति  &  
पुनश् च प्रतिसंहारे  % वृत्तिम् एके प्रचक्षते  ॥ ब्वक्य्_३,१४।८९ ॥  
निमित्ते प्रत्ययः पूर्वो  $ नानुप्राप्तो निमित्तिना  &  
निमित्तवति बुद्धेश् च  % न निमित्तसरूपता  ॥ ब्वक्य्_३,१४।९० ॥  
संस्कारसहिताज् ज्ञानान्  $ नोपश्लेसः स्मृतेर् अपि  &  
व्यापारे तन्निमित्तानां  % न ग्राह्यं स्यात् तथा स्थितम्  ॥ ब्वक्य्_३,१४।९१ ॥  
अन्तःकरणवृत्तौ च  $ व्यर्था बाह्यार्थकल्पना  &  
तस्माद् अनुपकारे वा  % ग्राह्यं वा न तथा स्थितम्  ॥ ब्वक्य्_३,१४।९२ ॥  
अनुस्यूतेव संसृष्टैर्  $ अर्थे बुद्धिः प्रवर्तते  &  
व्याख्यातारो विभज्यार्थांस्  % तान् भेदेन प्रचक्षते  ॥ ब्वक्य्_३,१४।९३ ॥  
तदात्मन्य् अविभक्ते च  $ बुद्ध्यन्तरम् उपाश्रिताः  &  
विभागम् इव मन्यन्ते  % विशेषणविशेष्ययोः  ॥ ब्वक्य्_३,१४।९४ ॥  
अबुधान् प्रति वृत्तिं च  $ वर्तयन्तः प्रकल्पिताम्  &  
आहुः परार्थवचने  % त्यागाभ्युच्चयधर्मताम्  ॥ ब्वक्य्_३,१४।९५ ॥  
अन्वयाद् गम्यते सो ऽर्थो  $ विरोधी वा निवर्तते  &  
द्व्यर्थम् अर्थान्तरे वापि  % तत्राहुर् उपसर्जनम्  ॥ ब्वक्य्_३,१४।९६ ॥  
उपायमात्रं नानात्वं  $ समूहस् त्व् एक एव सः  &  
विकल्पाभ्युच्चयाभ्यां वा  % भेदसंसर्गकल्पना  ॥ ब्वक्य्_३,१४।९७ ॥  
वृत्तिं वर्तयताम् एवम्  $ अबुधप्रतिपत्तये  &  
भिन्नाः सम्बोधनोपायाः  % पुरुषेष्व् अनवस्थिताः  ॥ ब्वक्य्_३,१४।९८ ॥  
वाचिका द्योतिका वापि  $ सङ्ख्यानां वा विभक्तयः  &  
तद्रूपे ऽवयवे वृत्तौ  % सङ्ख्याभेदो निवर्तते  ॥ ब्वक्य्_३,१४।९९ ॥  
अभेदैकत्वसङ्ख्या वा  $ तत्रान्यैवोपजायते  &  
संसर्गरुपं सैङ्ख्यानाम्  % अविभक्तं तद् उच्यते  ॥ ब्वक्य्_३,१४।१०० ॥  
यथौषधिरसाः सर्वे  $ मधुन्य् आहितशक्तयः  &  
अविभागेन वर्तन्ते  % तां सङ्ख्यां तादृशीं विदुः  ॥ ब्वक्य्_३,१४।१०१ ॥  
भेदानां वा परित्यागात्  $ सङ्ख्यात्मा स तथाविधः  &  
व्यापाराज् जातिभागस्य  % भेदापोहेन वर्तते  ॥ ब्वक्य्_३,१४।१०२ ॥  
अगृहीतविशेषेण  $ यथा रूपेण रूपवान्  &  
प्रख्यायते न शुक्लादि-  % भेदरूपस् तु गृह्यते  ॥ ब्वक्य्_३,१४।१०३ ॥  
भेदरूपसमावेशे  $ तथा सत्य् अविवक्षिते  &  
भागः प्रकाशितः कश् चिच्  % छास्त्रे ऽङ्गत्वेन गृह्यते  ॥ ब्वक्य्_३,१४।१०४ ॥  
सङ्क्ःयासामान्यरूपेण  $ तदा सो ऽम्शः प्रतीयते  &  
अर्थस्यानेकशक्तित्वे  % शब्दैर् नियतशक्तिभिः  ॥ ब्वक्य्_३,१४।१०५ ॥  
अव्ययानां च यो धर्मो  $ यश् च भेदवतां क्रमः  &  
अभिन्नव्यपदेशार्हम्  % अन्तरालं तद् एतयोः  ॥ ब्वक्य्_३,१४।१०६ ॥  
अलुकश् चैकवद्भावस्  $ तस्मिन् सति न शिष्यते  &  
स च गोषुचरादीनां  % धर्मो ऽस्ति वचनान्तरे  ॥ ब्वक्य्_३,१४।१०७ ॥  
जातौ द्विवचनाभावात्  $ तद् वृत्तिषु न विद्यते  &  
प्रत्याख्याने तु योगस्य  % द्रव्ये गोषुचरादयः  ॥ ब्वक्य्_३,१४।१०८ ॥  
आश्रयाद् भेदवत्तायाः  $ सर्वभेदसमन्वयः  &  
द्रव्याभिधानपक्षो ऽपि  % जात्याख्यायां न विद्यते  ॥ ब्वक्य्_३,१४।१०९ ॥  
सर्वद्रव्यगतिश् चैवम्  $ एकशेषश् च नोच्यते  &  
प्रत्याख्याते ऽन्यथा सूत्रे  % भिन्नद्रव्यगतिर् भवेत्  ॥ ब्वक्य्_३,१४।११० ॥  
वृत्तौ यो युक्तवद्भावो  $ वरणादिषु शिष्यते  &  
अभेदैकत्वसङ्ख्यायां  % गोदौ तत्र न सिध्यति  ॥ ब्वक्य्_३,१४।१११ ॥  
प्राग् वृत्तेर् युक्तवद्भावे  $ षष्ठी भेदाश्रया भवेत्  &  
वृत्तौ सङ्ख्याविशेषाणां  % त्यागाद् भेदो निवर्तते  ॥ ब्वक्य्_३,१४।११२ ॥  
विद्यमानासु सङ्ख्यासु  $ के चित् सङ्ख्यान्तरं विदुः  &  
अभेदाख्यम् उपग्राहि  % वृत्तौ तच् चोपजायते  ॥ ब्वक्य्_३,१४।११३ ॥  
व्यापारं याति भेदाख्यैस्  $ तत् स्वैर् अवयवैः क्व चित्  &  
आत्मा भेदानपेक्षो ऽस्य  % क्व चिद् एति निमित्तताम्  ॥ ब्वक्य्_३,१४।११४ ॥  
दास्याः पतिर् इति व्यक्तो  $ गोदाव् इति च दृश्यते  &  
व्यापारभेदः सङ्ख्यायास्  % तस्माद् एव व्यवस्थितः  ॥ ब्वक्य्_३,१४।११५ ॥  
द्व्यादिनां च द्विपुत्रादौ  $ बाह्यो भेदो निवर्तते  &  
विभक्तिवाच्यः स्वार्थत्वान्  % निमित्तं त्व् अवतिष्ठते  ॥ ब्वक्य्_३,१४।११६ ॥  
द्वित्वोपसर्जने सङ्घे  $ द्विशब्दस् तत्र वर्तते  &  
सो ऽयम् इत्य् अभिसम्बन्धाद्  % उभशब्दे न तत् तथा  ॥ ब्वक्य्_३,१४।११७ ॥  
उभयस् तत्र तुल्यार्थो  $ वृत्तौ नित्यं प्रयुज्यते  &  
सूत्रे ऽपि नित्यग्रहणं  % तदर्थम् अभिधीयते  ॥ ब्वक्य्_३,१४।११८ ॥  
आपि के चापरार्थत्वान्  $ नाभेद उपजायते  &  
उभे इति ततः स्वार्थे  % भेदे वृत्तिः प्रयुज्यते  ॥ ब्वक्य्_३,१४।११९ ॥  
स्त्रीत्वाभिधानपक्षे ऽपि  $ गुणभावविपर्ययः  &  
स्वभावाद् अपरार्थत्वात्  % तत्र भेदो न हीयते  ॥ ब्वक्य्_३,१४।१२० ॥  
तस्माद् द्विवचनाट् टापश्  $ चोभयो ऽन्यत्र दृश्यते  &  
प्रत्ययं तयपं हित्वा  % नास्त्य् उत्तरपदे पुनः  ॥ ब्वक्य्_३,१४।१२१ ॥  
प्राप्तिः प्रगृह्यसञ्ज्ञाया  $ न स्यात् प्रत्ययलक्षणात्  &  
कुमार्यगारे न ह्य् अस्ति  % समासो वचनान्तरे  ॥ ब्वक्य्_३,१४।१२२ ॥  
एकद्वयोर् यञादिनां  $ विभाषा लुङ् न कल्पते  &  
यौष्माकस् तावकश् चेति  % भेदाभावान् न सिध्यति  ॥ ब्वक्य्_३,१४।१२३ ॥  
दृष्टो गार्ग्यतरे भेदस्  $ तथा गर्गतरा इति  &  
युष्मत्पिता त्वत्पितेति  % तथादेशौ व्यवस्थितौ  ॥ ब्वक्य्_३,१४।१२४ ॥  
उपाधिभूता या सङ्ख्या  $ प्रकृतौ समवस्थिता  &  
आदेशैः सम्ज्नया वापि  % विभक्त्या व्यज्यते विना  ॥ ब्वक्य्_३,१४।१२५ ॥  
शौर्पिके मासजाते च  $ परिमाणं स्वभावतः  &  
उपाधिभूताम् आश्रित्य  % सङ्ख्यां भेदेन वर्तते  ॥ ब्वक्य्_३,१४।१।२६ ॥  
वयस्विनि परिच्छेदः  $ क्रीते चापि न गम्यते  &  
इष्टो ऽभेदाद् ऋते तत्र  % पतिमाणम् अनर्थकम्  ॥ ब्वक्य्_३,१४।१२७ ॥  
भिन्नस्याभेदवचनात्  $ प्रस्थादिभ्यः शसो विधिः  &  
तद्धर्मत्वाद् अभेदात् तु  % घटादिभ्यो न दृश्यते  ॥ ब्वक्य्_३,१४।१२८ ॥  
श्रूयते वचनं यत्र  $ भावस् तत्र विशिष्यते  &  
निवर्तते यद् वचनं  % तस्य भावो न विद्यते  ॥ ब्वक्य्_३,१४।१२९ ॥  
कार्यं सत्ताश्रयं शास्त्राद्  $ अप्रवृत्तिर् अदर्शनम्  &  
वाक्ये दृष्टं यद् अत्यन्तम्  % अभावस् तस्य वृत्तिषु  ॥ ब्वक्य्_३,१४।१३० ॥  
सम्ज्ञाविषयभेदार्थं  $ प्रसक्तादर्शनं स्मृतम्  &  
श्रूयमानं तु वचनं  % विशिष्टम् उपलभ्यते  ॥ ब्वक्य्_३,१४।१३१ ॥  
अभावो वा लुको यत्र  $ रूपवान् वा विधीयते  &  
व्यभिचारान् निमित्तस्य  % तत्रासाधुः प्रसज्यते  ॥ ब्वक्य्_३,१४।१३२ ॥  
भेदः सङ्ख्याविशेषो वा  $ व्याख्यातो वृत्तिवाक्ययोः  &  
सर्वत्रैव विशेषस् तु  % नावश्यं तादृशो भवेत्  ॥ ब्वक्य्_३,१४।१३३ ॥  
आतेश् च भेदहेतुत्वान्  $ न लिङ्गेन विशेष्यते  &  
प्रधानं मृगदुग्धादौ  % गार्गीपुत्रे न स क्रमः  ॥ ब्वक्य्_३,१४।१३४ ॥  
अभेदे लिङ्गसङ्ख्याभ्यां  $ योगाच् छुक्लं पटा इति  &  
प्रसक्ते शास्त्रम् आरब्धं  % सिद्धये लिङ्गसङ्ख्ययोः  ॥ ब्वक्य्_३,१४।१३५ ॥  
परार्थं शेषभावं यो  $ वृत्तिषु प्रतिपद्यते  &  
गुणो विशेषणत्वेन  % स सूत्रे व्यपदिश्यते  ॥ ब्वक्य्_३,१४।१३६ ॥  
शब्दान्तरत्वाद् वाक्येषु  $ विशेषा यद्य् अपि श्रुताः  &  
वृत्तेर् अभिन्नरूपत्वात्  % तेषु वृत्तिर् न विद्यते  ॥ ब्वक्य्_३,१४।१३७ ॥  
रूपाच् च शब्दसंस्कारः  $ सामान्यविषयो यतः  &  
तस्मात् तदाश्रयं लिङ्गं  % वचनं च प्रसज्यते  ॥ ब्वक्य्_३,१४।१३८ ॥  
सलिङ्गं च ससङ्ख्यं च  $ ततो द्रव्याभिधायिना  &  
सम्बध्यते पदं तत्र  % तयोर् भिन्ना श्रुतिर् भवेत्  ॥ ब्वक्य्_३,१४।१३९ ॥  
भाविनो बहिरङ्गस्य  $ वचनाद् आश्रयस्य ये  &  
लिङ्गसङ्ख्ये गुणानां ते  % सूत्रेण प्रतिपादिते  ॥ ब्वक्य्_३,१४।१४० ॥  
विशेषवृत्तेर् अपि च  $ रूपाभेदाद् अलक्षितः  &  
यस्माद् विशेषस् तेनात्र  % भेदकार्यं न कल्पते  ॥ ब्वक्य्_३,१४।१४१ ॥  
विशेष एव सामान्यं  $ विशेसाद् भिद्यते यतः  &  
अभेदो हि विशेषाणाम्  % आश्रितो विनिवर्तकः  ॥ ब्वक्य्_३,१४।१४२ ॥  
यद् यद् आश्रीयते तत् तद्  $ अन्यस्य विनिवर्तकम्  &  
भेदाभेदविभागस् तु  % सामान्ये न निरूप्यते  ॥ ब्वक्य्_३,१४।१४३ ॥  
अपोद्धारश् च सामान्यम्  $ इति तस्योपकारिनः  &  
निमित्तावस्थम् एवातस्  % तत् स्वधर्मेण गृह्यते  ॥ ब्वक्य्_३,१४।१४४ ॥  
अनिर्धारितधर्मत्वाद्  $ भेदा एव विकल्पिताः  &  
निमित्तैर् व्यपदिश्यन्ते  % सामान्याख्याविशेसिताः  ॥ ब्वक्य्_३,१४।१४५ ॥  
यदा तु व्यपदिश्येते  $ लिङ्गसङ्ख्ये स्वभावतः  &  
प्रयोगेष्व् एव साधुत्वं  % वाक्ये प्रक्रम्यते तदा  ॥ ब्वक्य्_३,१४।१४६ ॥  
तत्र प्रयोगो ऽनियतो  $ गुणानाम् आश्रयैः सह  &  
सामान्यं यत् तद् अत्यन्तं  % तत्रैव समवस्थितम्  ॥ ब्वक्य्_३,१४।१४७ ॥  
न गोत्वं शाबलेयस्य  $ गौर् इति व्यपदिश्यते  &  
शुक्लत्वं बाहुलेयस्य  % शुक्ल इत्य् अपदिश्यते  ॥ ब्वक्य्_३,१४।१४८ ॥  
व्यतिरेके च सत्य् एवं  $ मतुपः श्रवनं भवेत्  &  
लुग् अन्वाख्यायते तस्माद्  % रसादिभ्यश् च नास्ति सः  ॥ ब्वक्य्_३,१४।१४९ ॥  
यत् सो ऽयम् इति सम्बन्धाद्  $ रूपाभेदेन वर्तते  &  
शुक्लादिवत् ततो लोपस्  % तद् रसादौ न विद्यते  ॥ ब्वक्य्_३,१४।१५० ॥  
आवेशो लिङ्गसङ्ख्याभ्यां  $ क्व चिन् मञ्चादिवत् स्थितह्  &  
सो ऽयम् इत्य् अभिसम्बन्धे  % स प्रस्थादौ न विद्यते  ॥ ब्वक्य्_३,१४।१५१ ॥  
लिङ्गम् लिङ्गपरित्यागे  $ सूत्रं प्रत्ययशासनम्  &  
सो ऽयम् इत्य् अभिसम्बन्धात्  % पुंशब्दे स्त्र्यभिधायिनि  ॥ ब्वक्य्_३,१४।१५२ ॥  
आश्रये लिङ्गसङ्ख्याभ्याम्  $ आश्रितं व्यपदिश्यते  &  
विशेषणानां चाजातेर्  % इति शास्त्रव्यवस्थया  ॥ ब्वक्य्_३,१४।१५३ ॥  
निमित्तानुविधायित्वाद्  $ ये धर्मा भेदहेतुषु  &  
त आश्रये ऽपि विद्यन्त  % इति बुद्धिर् निवर्त्यते  ॥ ब्वक्य्_३,१४।१५४ ॥  
आख्यायते च शास्त्रेण  $ लोकरूढा स्वभावतः  &  
निमित्ततुल्या गोदादौ  % प्रवृत्तिर् लिङ्गसङ्ख्ययोः  ॥ ब्वक्य्_३,१४।१५५ ॥  
हरितक्यादिषु व्यक्तिः  $ सङ्ख्या खलतिकादिषु  &  
मनुष्यलुब्विशेषाणाम्  % अभिधेयाश्रयं द्वयम्  ॥ ब्वक्य्_३,१४।१५६ ॥  
जातिप्रयोगे जात्या चेत्  $ सम्बन्धम् उपगच्छति  &  
विशेषणं ततो धर्माञ्  % जातेस् तत् प्रतिपद्यते  ॥ ब्वक्य्_३,१४।१५७ ॥  
लुबन्ते सन्निपतितं  $ जातेर् अन्यद् विशेषणम्  &  
लुबन्तस्य प्रधानत्वात्  % तद्धर्मैर् व्यपदिश्यते  ॥ ब्वक्य्_३,१४।१५८ ॥  
नञ्समासबहुव्रीहि-  $ द्वन्द्वस्त्र्यतिशयेषु ये  &  
भेदा भाष्यानुसारेण  % वाच्यास् ते लिङ्गसङ्ख्ययोः  ॥ ब्वक्य्_३,१४।१५९ ॥  
यदि षष्ठीद्वितीयान्तान्  $ निकृष्टात् तमबादयः  &  
न्यक्कारिणि स्युर् उत्कृष्टे  % प्रकृतेः स्याद् विलिङ्गता  ॥ ब्वक्य्_३,१४।१६० ॥  
काल्यां कालाद् द्वितीयान्तात्  $ काले काल्यास् तरब् भवेत्  &  
न्यक्कारिणि तथा गार्ग्ये  % गर्गेभ्यः प्रत्ययो भवेत्  ॥ ब्वक्य्_३,१४।१६१ ॥  
न्यक्कर्तृषु च गर्गेषु  $ गार्ग्यात् स्यात् तच् च नेष्यते  &  
कुमार्याः स्वार्थिके ङीप् स्यात्  % प्रकृत्यर्थो हि नाधिकः  ॥ ब्वक्य्_३,१४।१६२ ॥  
षष्ठ्यन्ताद् अधिके तस्माद्  $ गुणे स्वाश्रयवर्तिनि  &  
उत्कृष्टसमवेतायां  % क्रियायां वा विधीयते  ॥ ब्वक्य्_३,१४।१६३ ॥  
उपात्तं च प्रकृत्यर्थो  $ द्रव्यम् एवाश्रयस् तयोः  &  
सो ऽयम् इत्य् अभिसम्बन्धाद्  % अभेदेन प्रतीयते  ॥ ब्वक्य्_३,१४।१६४ ॥  
रूपाभेदाच् च तद् द्रव्यम्  $ आकाङ्क्षावत् प्रतीयते  &  
विशेषैर् भिन्नरूपैस् तद्  % आश्रयैर् इव युज्यते  ॥ ब्वक्य्_३,१४।१६५ ॥  
भिन्नरूपेसु यल् लिङ्गं  $ विशेषेसु व्यवस्थितम्  &  
सङ्ख्या च ताभ्याम् द्रव्यात्मा  % सो ऽभिन्नो व्यपदिश्यते  ॥ ब्वक्य्_३,१४।१६६ ॥  
आश्रयः समवायि च  $ निमित्तं लिङ्गसङ्ख्ययोः  &  
कर्तृस्थभावकः शेतिर्  % अतो भाष्य उदाहृतः  ॥ ब्वक्य्_३,१४।१६७ ॥  
निमित्तम् आश्रयत्वेन  $ गृह्येत यदि साधनम्  &  
कर्मापदिष्टयोः प्राप्तिस्  % तत्र स्याल् लिङ्गसङ्ख्ययोः  ॥ ब्वक्य्_३,१४।१६८ ॥  
शास्त्रे निमित्तभावेन  $ समुदायाद् अपोद्धृतः  &  
स्त्र्यर्थस् तस्येच्छया योगः  % प्रकृत्या प्रत्ययेन वा  ॥ ब्वक्य्_३,१४।१६९ ॥  
स्त्रीशब्दो गुणशब्दत्वात्  $ तुल्यधर्मा सितादिभिः  &  
गुणमात्रे प्रयुज्येत  % संस्त्यानवति वाश्रये  ॥ ब्वक्य्_३,१४।१७० ॥  
स्त्र्यर्थः संस्त्यानवद् द्रव्यं  $ प्रकृत्यर्थश् च यद्य् असौ  &  
द्रव्योपलक्षणार्थत्वं  % संस्त्यानस्य तथा सति  ॥ ब्वक्य्_३,१४।१७१ ॥  
संस्त्यानेन क्व चिद् द्रव्यं  $ दृष्टं यद्य् उपलक्षितम्  &  
अनङ्गीकृतसंस्त्यानात्  % तद्वृत्तेः प्रत्ययो भवेत्  ॥ ब्वक्य्_३,१४।१७२ ॥  
भूतादयः षडाख्याश् च  $ संस्त्यानेनोपलक्षिते  &  
ब्राह्मण्यादौ यदा वृत्तास्  % तेभ्यः स्युः प्रत्ययास् तदा  ॥ ब्वक्य्_३,१४।१७३ ॥  
तद्वन्तो हि प्रधानत्वात्  $ प्रत्ययाणाम् प्रयोजकाः  &  
सामानाधिकरैण्ये ऽपि  % तस्माट् टाबादिसम्भवः  ॥ ब्वक्य्_३,१४।१७४ ॥  
गुणमात्राभिधायित्वं  $ स्त्रीशब्दे वर्ण्यते यदा  &  
प्रकृत्यर्थश् च संस्त्यानं  % स्वार्थिकाः प्रत्ययास् तदा  ॥ ब्वक्य्_३,१४।१७५ ॥  
संस्त्याने केवले वृत्तिः  $ प्रकृतीनाम् न विद्यते  &  
तदाविष्टे ततो द्रव्ये  % गृह्यन्ते समवस्थिताः  ॥ ब्वक्य्_३,१४।१७६ ॥  
उपकारि च संस्त्यानं  $ येषु शब्देष्व् अपेक्षितम्  &  
तेभ्यष् टाबादयस् तच् च  % भूतादिष्व् अविवक्षितम्  ॥ ब्वक्य्_३,१४।१७७ ॥  
संस्त्यानं प्रत्ययस्यार्थः  $ शुद्धम् आश्रीयते यदा  &  
तदा द्विवचनानेक-  % प्रत्ययत्वं न सिध्यति  ॥ ब्वक्य्_३,१४।१७८ ॥  
जातिश् चेत् स्त्रीत्वम् एवासौ  $ भेदो ऽन्यत्राविवक्षितः  &  
यस्माद् भिन्नैर् अपि द्रव्यैस्  % तद् एकं सद् विशिष्यते  ॥ ब्वक्य्_३,१४।१७९ ॥  
मात्राणाम् हि तिरोभावे  $ परिमाणम् न विद्यते  &  
कुमार्य इति तेन स्यात्  % कुमार्यां भेदसम्भवात्  ॥ ब्वक्य्_३,१४।१८० ॥  
जातिसङ्ख्यासमाहारैर्  $ यथैव सहचारिणि  &  
द्रव्ये क्रियाः प्रवर्तन्त  % एकात्मत्वे व्यपेक्षिते  ॥ ब्वक्य्_३,१४।१८१ ॥  
मूर्तिभ्यो मूर्तिधर्माणाम्  $ तथाभेदस्य दर्शनात्  &  
सामानाधिकरण्यं च  % क्रियायोगश् च कल्पते  ॥ ब्वक्य्_३,१४।१८२ ॥  
सामानाधिकरण्ये तु  $ मतुब्लोपाद् अपेक्षिते  &  
लुक् तद्धितलुकीति स्याल्  % लुक् तत्राप्य् उपलक्षणम्  ॥ ब्वक्य्_३,१४।१८३ ॥  
केसां चित् त्यक्तभेदेषु  $ द्रव्येष्व् एव विधीयते  &  
संस्त्यानवत्सु टाबादिर्  % अभेदेन समन्वयात्  ॥ ब्वक्य्_३,१४।१८४ ॥  
सामान्यभूतो द्रव्यात्मा  $ परिच्छिन्नपरिग्रहः  &  
क्रियाभिर् युज्यते भेदैर्  % भागशश् चावतिष्ठते  ॥ ब्वक्य्_३,१४।१८५ ॥  
शुक्लादिष्व् आश्रयद्रव्यं  $ प्राधान्येनाभिधीयते  &  
स्त्रीत्वं तु प्रत्ययार्थत्वाद्  % अभिधाविषयो यतः  ॥ ब्वक्य्_३,१४।१८६ ॥  
सो ऽयम् इत्य् अभिसम्बन्धाद्  $ आश्रयं प्रतिपद्यते  &  
स्त्रीत्वं स्वभावसिद्धो वा  % गुणभावविपर्ययः  ॥ ब्वक्य्_३,१४।१८७ ॥  
साकाङ्क्षत्वाद् गुणत्वेन  $ सामान्यं वोपदिश्यते  &  
व्यक्तीनाम् आत्मधर्मो ऽसाव्  % एकप्रख्यानिबन्धनः  ॥ ब्वक्य्_३,१४।१८८ ॥  
एवम्भूता च सावस्था  $ भागभेदपरिग्रहे  &  
कृते बुद्ध्यैव भेदानाम्  % आश्रयत्वे च कल्पिते  ॥ ब्वक्य्_३,१४।१८९ ॥  
निस्कृष्टेष्व् अपि भेदेषु  $ व्यक्तिरूपाश्रये ततः  &  
लिङ्गप्रत्यवमर्शेन  % लिङ्गसङ्ख्ये प्रपद्यते  ॥ ब्वक्य्_३,१४।१९० ॥  
अन्तरेन चशब्दस्य  $ प्रयोगं द्वन्द्वभाविनाम्  &  
अविशिष्टार्थवृत्तित्वं  % रूपाभेदात् प्रतीयते  ॥ ब्वक्य्_३,१४।१९१ ॥  
विकल्पवति वा वृत्तिर्  $ निवर्त्ये ऽथ समुच्चिते  &  
तेषाम् अज्ञातशक्तीनां  % द्योतकेन नियम्यते  ॥ ब्वक्य्_३,१४।१९२ ॥  
वृत्तौ विशिष्टरूपत्वाच्  $ चशब्दो विनिवर्तते  &  
अर्थभेदे ऽपि सारूप्यात्  % तच् चार्थेनापदिश्यते  ॥ ब्वक्य्_३,१४।१९३ ॥  
चस्य चासत्त्वभूतो ऽर्थः  $ स एवाश्रियते यदि  &  
तद्धर्मत्वं ततो द्वन्द्वे  % चादिष्व् अर्थकृतं हि तत्  ॥ ब्वक्य्_३,१४।१९४ ॥  
चार्थः शब्दे क्व चिद् भेदात्  $ कथं चित् समवस्थितः  &  
द्योतकाश् चादयस् तस्य  % वक्ता द्वन्द्वस् तु तद्वताम्  ॥ ब्वक्य्_३,१४।१९५ ॥  
विकल्पाद्यभिधेयस्य  $ चार्थस्यान्यपदार्थता  &  
द्योतकत्वान् न कल्पेत  % तस्मात् सद् उपलक्ष्यते  ॥ ब्वक्य्_३,१४।१९६ ॥  
तत्र स्वाभाविकं लिङ्गं  $ शब्दधर्मे व्यपेक्षिते  &  
शब्दः कश् चित् तम् एवार्थं  % कथं चित् प्रतिपद्यते  ॥ ब्वक्य्_३,१४।१९७ ॥  
शब्दाद् अर्थाः प्रतायन्ते  $ स भेदानां विधायकः  &  
अनुमानं विवक्षायाः  % शब्दाद् अन्यन् न विद्यते  ॥ ब्वक्य्_३,१४।१९८ ॥  
समुच्चितः स्याद् द्वन्द्वार्थो  $ गुणभूतसमुच्चयः  &  
समुच्चयो वापि भवेद्  % गुणभूतसमुच्चितः  ॥ ब्वक्य्_३,१४।१९९ ॥  
समुच्चितस्य प्राधान्ये  $ लिङ्गसङ्ख्ये स्वभावतः  &  
समुच्चयस्य प्राधान्ये  % शास्त्रं स्यात् प्रतिपादकम्  ॥ ब्वक्य्_३,१४।२०० ॥  
समुच्चयवतो ऽर्थस्य  $ प्राधान्ये ऽप्य् अपरे विदुः  &  
निमित्तानुविधायित्वाद्  % असिद्धिम् लिङ्गसङ्ख्ययोः  ॥ ब्वक्य्_३,१४।२०१ ॥  
समुच्चयो निमित्तं चेत्  $ स्यान् निमित्तानुवर्तनम्  &  
अन्वयव्यतिरेकाभ्यां  % चार्थो द्वन्द्वनिबन्धनः  ॥ ब्वक्य्_३,१४।२०२ ॥  
समुच्चितनिमित्तत्वे  $ चार्थस्यापगमे ऽपि वा  &  
स्वभावसिद्धे द्वन्द्वस्य  % लिङ्गसङ्ख्ये व्यवस्थिते  ॥ ब्वक्य्_३,१४।२०३ ॥  
पदान्तरस्थस्यार्थस्य  $ द्योतकत्वान् न युज्यते  &  
निपातो लिङ्गसङ्ख्याभ्यां  % द्वन्द्वस् त्व् अर्थस्य वाचकः  ॥ ब्वक्य्_३,१४।२०४ ॥  
निमित्तानुविधाने च  $ द्रव्यधर्मानपेक्षणात्  &  
गुणप्रधानभावेन  % क्रियायोगो न कल्पते  ॥ ब्वक्य्_३,१४।२०५ ॥  
यस्य नास्ति क्रियायोगः  $ स्वतन्त्रो ऽसौ न विद्यते  &  
अर्थो द्वन्द्वस्य तत्र स्याद्  % उपादानम् अनर्थकम्  ॥ ब्वक्य्_३,१४।२०६ ॥  
समुच्चयवतो ऽर्थस्य  $ वाचको नानुवर्तते  &  
निमित्तम् अपि चास्यार्थः  % स्वधर्मैर् युज्यते ततः  ॥ ब्वक्य्_३,१४।२०७ ॥  
बाह्यो नास्त्य् आश्रयो द्वन्द्वे  $ विशेषौ तत्र हि श्रुतौ  &  
समुच्चयस् तदाधारस्  % तद्धर्मैर् व्यपदिश्यते  ॥ ब्वक्य्_३,१४।२०८ ॥  
यो वावयवभेदाभ्यां  $ भेदवद्भ्याम् इवान्वितः  &  
एकः समूहो धर्मान् स  % भागयोः प्रतिपद्यते  ॥ ब्वक्य्_३,१४।२०९ ॥  
एकश् च द्व्यात्मको ऽर्थो ऽसौ  $ भेदाभेदसमन्वितः  &  
यौ भेदाव् आश्रितस् तत्स्थे  % लिङ्गसङ्ख्ये प्रपद्यते  ॥ ब्वक्य्_३,१४।२१० ॥  
यथा स्वशब्दाभिहिते  $ चैत्रार्थे न प्रयुज्यते  &  
चैत्रशब्दो बहुव्रिहाव्  % अप्रयोगस् तथा भवेत्  ॥ ब्वक्य्_३,१४।२११ ॥  
यथा गौर् इति शुक्लादेर्  $ अभिधानं न विद्यते  &  
एवं यस्याभिसम्बन्धो  % गोभिस् तावत् प्रतीयते  ॥ ब्वक्य्_३,१४।२१२ ॥  
सम्बन्धी नियतो रूढश्  $ चित्राणां न च विद्यते  &  
गवां यथा वज्रपाणिस्  % त्र्यक्षे वा ऽपि व्यवस्थितः  ॥ ब्वक्य्_३,१४।२१३ ॥  
शब्दान्तरत्वाद् वाक्येषु  $ विशेषा यद्य् अपि श्रुताः  &  
वृत्तिशब्दो ऽन्य एवायं  % सामान्यस्याभिधायकः  ॥ ब्वक्य्_३,१४।२१४ ॥  
अगोर् अचित्रगोश् चैव  $ रूपभेदान् निवर्तकः  &  
न चित्रगुर् विशेषाणां  % रूपाभेदात् तु वाचकः  ॥ ब्वक्य्_३,१४।२१५ ॥  
यथा चित्रगुर् इत्य् एतत्  $ प्रयुक्ते न प्रयुज्यते  &  
एवं यदि स्यात् सामान्यं  % तस्य न स्यात् प्रतिश्रुतिः  ॥ ब्वक्य्_३,१४।२१६ ॥  
सर्वादयो विशेषास् तु  $ प्रदेशानां निवर्तकाः  &  
यथा प्रदेशाः सामान्य-  % प्रदेशान्तरबाधकाः  ॥ ब्वक्य्_३,१४।२१७ ॥  
विभक्त्यर्थाभिधानाद् वा  $ षष्ठी नानुप्रयुज्यते  &  
द्रव्यस्यानभिधानात् तु  % तच्छब्दो ऽनुप्रयुज्यते  ॥ ब्वक्य्_३,१४।२१८ ॥  
सामानाधिकरण्यं चेन्  $ मतुब्लोपात् प्रकल्पते  &  
मतुपो ऽपि तदर्थत्वाद्  % अनवस्था प्रसज्यते  ॥ ब्वक्य्_३,१४।२१९ ॥  
सम्बन्धस्य च सम्बन्दी  $ सम्बन्धो ऽन्यः प्रसज्यते  &  
विभक्त्यर्थप्रधाने च  % क्रियायोगो न कल्पते  ॥ ब्वक्य्_३,१४।२२० ॥  
विभक्त्यर्थप्रधानत्वात्  $ ततस् तत्रेति न क्रिया  &  
दृश्यादिः कर्मकर्त्रादि-  % निमित्तत्वाय कल्पते  ॥ ब्वक्य्_३,१४।२२१ ॥  
अन्तर्भवेच् च सम्बन्धः  $ प्राधान्याभिहितः कथम्  &  
स प्रातिपदिकार्थश् च  % तथाभूतः कथं भत्वेत्  ॥ ब्वक्य्_३,१४।२२२ ॥  
असम्भवात् तु सम्बन्धे  $ सम्बन्धसहचारिणि  &  
जातिसङ्ख्यासमाहार-  % कार्याणाम् इव सम्भवः  ॥ ब्वक्य्_३,१४।२२३ ॥  
सो ऽयम् इत्य् अभिसम्बन्धाद्  $ विशिष्टाश्रयवाचिनाम्  &  
शुक्लादिवल् लिङ्गसङ्ख्ये  % शास्त्रारम्भाद् भविष्यतः  ॥ ब्वक्य्_३,१४।२२४ ॥  
भेदेन तु विवक्षायां  $ सामान्ये वा विवक्षिते  &  
सलिङ्गस्य ससङ्ख्यस्य  % पदार्थस्यागतिर् भवेत्  ॥ ब्वक्य्_३,१४।२२५ ॥  
साधुत्वं न विभक्त्यर्थ-  $ मात्रे वृत्तस्य दृश्यते  &  
कृत्स्नार्थवृत्तेः साधुत्वम्  % इत्य् अर्थग्रहणं कृतम्  ॥ ब्वक्य्_३,१४।२२६ ॥  
सो ऽयम् इत्य् अभिसम्बन्धाद्  $ द्रव्यवृत्तिर् अयं यदा  &  
सलिङ्गस्य ससङ्ख्यस्य  % तदा साधुत्वम् उच्यते  ॥ ब्वक्य्_३,१४।२२७ ॥  
अन्तर्भूतविभक्त्यर्थे  $ षष्ठी न श्रूयते यथा  &  
तथाश्रुतिः प्रसज्येत  % लिङ्गसङ्ख्याभिधायिनाम्  ॥ ब्वक्य्_३,१४।२२८ ॥  
साधर्म्यम् अव्ययेन स्याद्  $ बहुव्रीहेस् तथा सति  &  
लिङ्गसङ्ख्यानिमित्तस्य  % संस्कारस्यापवर्तनात्  ॥ ब्वक्य्_३,१४।२२९ ॥  
प्रयुक्तेन च सम्बन्धाच्  $ चैत्रादिश्रवनं भवेत्  &  
विना विभक्त्या सम्बन्धो  % विभक्त्या विद्यते विना  ॥ ब्वक्य्_३,१४।२३० ॥  
अभिधाने ऽपि सङ्ख्यायाः  $ सङ्ख्यात्वं न निवर्तते  &  
षष्ठ्यर्थस्याभिधाने तु  % स्यात् प्रातिपदिकार्थता  ॥ ब्वक्य्_३,१४।२३१ ॥  
अनुप्रयोगसिद्ध्यर्थं  $ न विभक्त्यर्थकल्पना  &  
वस्त्वन्तरम् उपक्षिप्तम्  % इति के चित् प्रचक्षते  ॥ ब्वक्य्_३,१४।२३२ ॥  
सम्बन्दिभिर् विशिष्टानाम्  $ सम्बन्धानां निमित्तता  &  
सम्बन्धैर् वा विशिष्टानां  % तद्वतां स्यान् निमित्तता  ॥ ब्वक्य्_३,१४।२३३ ॥  
के चित् संयोगिनो दण्डाद्  $ विषाणात् समवायिनः  &  
तद्वति प्रत्ययान् आहुर्  % बहुव्रीहिं तथैव च  ॥ ब्वक्य्_३,१४।२३४ ॥  
भिन्नं सम्बन्धिभेदेन  $ सम्बन्धम् अपरे विदुः  &  
निमित्तं स विभक्त्यर्थः  % समासेनाभिधीयते  ॥ ब्वक्य्_३,१४।२३५ ॥  
प्रधानम् अन्यार्थतया  $ भिन्नं स्वैर् उपसर्जनैः  &  
निमित्तम् अब्बिधेयं वा  % सर्वपश्चाद् अपेक्ष्यते  ॥ ब्वक्य्_३,१४।२३६ ॥  
स्वामिनि व्यतिरेकश् च  $ वाक्ये यद्य् अपि दृश्यते  &  
प्राधान्य एव तस्येष्टो  % बहुव्रीहिर् विवक्षिते  ॥ ब्वक्य्_३,१४।२३७ ॥  
गवां विशेषणत्वेन  $ यदा तद्वान् प्रवर्तते  &  
अस्यैता इति तत्रार्थे  % बहुव्रीहिर् न विद्यते  ॥ ब्वक्य्_३,१४।२३८ ॥  
यदा प्रत्यवमर्शस् तु  $ तासां स्वामी गवाम् इति  &  
गोभिस् तदाभिसम्बन्धो  % निमित्तत्वाय कल्पते  ॥ ब्वक्य्_३,१४।२३९ ॥  
अपेक्षमानः सम्बन्धं  $ रूढित्वस्य निवृत्तये  &  
निमित्तानुविधायित्वात्  % तद्धर्मार्थः प्रसज्यते  ॥ ब्वक्य्_३,१४।२४० ॥  
नाना चित्रा इति यथा  $ निमित्तम् अनुरुध्यते  &  
नानाभूते ऽपि वृत्तः सन्  % बहुव्रीहिस् तथा भवेत्  ॥ ब्वक्य्_३,१४।२४१ ॥  
सम्बन्धिनि निमित्ते तु  $ द्रव्यधर्मो न हीयते  &  
लिङ्गाभावो हि लिङ्गस्य  % विरोधित्वेन वर्तते  ॥ ब्वक्य्_३,१४।२४२ ॥  
सङ्ख्वावांल् लिङ्गवाम्श् चार्थो  $ ऽभिन्नधर्मा, निमित्ततः  &  
आसन्न एव द्रव्यत्वात्  % तद्धर्मैर् न विरुध्यते  ॥ ब्वक्य्_३,१४।२४३ ॥  
विभक्त्यर्थेन चाविष्टं  $ शुद्धं चेति द्विधा स्थितम्  &  
द्रव्यं शुद्धस्य यो धर्मः  % स न स्याद् अन्यधर्मणः  ॥ ब्वक्य्_३,१४।२४४ ॥  
द्रव्यमात्रस्य निर्देशे  $ भेदो ऽयम् अविवक्षितः  &  
ग्रन्थे पूर्वत्र भेदस् तु  % द्वितीये ऽनुप्रदर्शितः  ॥ ब्वक्य्_३,१४।२४५ ॥  
द्रव्यस्य ग्रहणं चात्र  $ लिङ्गसङ्ख्याविशेषणम्  &  
द्रव्याश्रितत्वं हि तयोस्  % ततो ऽन्यस्य न सिध्यतः  ॥ ब्वक्य्_३,१४।२४६ ॥  
सम्बन्धिभिन्नसम्बन्ध-  $ परिछिन्ने प्रवर्तते  &  
समासो द्रव्यसामान्ये  % विशिष्टार्थानुपातिनि  ॥ ब्वक्य्_३,१४।२४७ ॥  
द्रव्यधर्मानतिक्रान्तो  $ भेदधर्मेष्व् अवस्थितः  &  
भविष्यदाश्रयापेक्षे  % लिङ्गसङ्ख्ये प्रपद्यते  ॥ ब्वक्य्_३,१४।२४८ ॥  
शास्त्रप्रवृत्तिभेदे ऽपि  $ लौकिको ऽर्थो न भिद्यते  &  
नञ्समसे यतस् तत्र  % त्रयः पक्षा विचारिताः  ॥ ब्वक्य्_३,१४।२४९ ॥  
शब्दान्तरे ऽपि चैकत्वम्  $ आश्रित्यैवं विचारणा  &  
अब्रह्मणादिषु नञः  % प्रयोगो न हि विद्यते  ॥ ब्वक्य्_३,१४।२५० ॥  
प्राक् समासात् पदार्थानां  $ निवृत्तिर् द्योत्यते नञा  &  
स्वभावतो निवृत्तानां  % रूपाभेदाद् अलक्षिता  ॥ ब्वक्य्_३,१४।२५१ ॥  
ब्राह्मणादिस्थया वाक्येष्व्  $ आख्यातपदवाच्यया  &  
क्रियया यस्य सम्बन्धो  % वृत्तिस् तस्य न विद्यते  ॥ ब्वक्य्_३,१४।२५२ ॥  
पाचकादिपदस्था चेन्  $ नञा सम्बध्यते क्रिया  &  
तत्र सत्तानुपादानात्  % त्रिपक्षी नोपपद्यते  ॥ ब्वक्य्_३,१४।२५३ ॥  
सत्तयैवाभिसम्बन्धो  $ यदि सर्वत्र कल्प्यते  &  
असन्न् इति समासे ऽस्मिन्  % सत्तान्या परिकल्प्यताम्  ॥ ब्वक्य्_३,१४।२५४ ॥  
क्त्वान्ते च तुमुनन्ते च  $ नञ्समासे न दृश्यते  &  
विशेषणविशेष्यत्वं  % नञासत्ताभिधायिना  ॥ ब्वक्य्_३,१४।२५५ ॥  
क्रियायाः साधनाधार-  $ सामान्ये नञ् व्यवस्थितः  &  
ततो विशिष्टैर् आधारैर्  % युज्यते ब्राह्मणादिभिः  ॥ ब्वक्य्_३,१४।२५६ ॥  
वृत्तौ यथा गताद्यर्थम्  $ उपादाय निरादयः  &  
युज्यन्ते साधनाधारैर्  % नञ्समासे ऽपि स क्रमः  ॥ ब्वक्य्_३,१४।२५७ ॥  
तत्रासति नञो वृत्तेर्  $ ब्राह्मणक्षत्रियादिभिः  &  
विशेषणविशेष्यत्वं  % कल्प्यते कुब्जखञ्जवत्  ॥ ब्वक्य्_३,१४।२५८ ॥  
कामचारे च सत्य् एवम्  $ असतः स्यात् प्रधानता,  &  
गुणत्वम् इतरेषां च  % तेषां वा स्यात् प्रधानता  ॥ ब्वक्य्_३,१४।२५९ ॥  
प्राधान्येनाश्रिताः पूर्वं  $ श्रुतेः सामान्यवृत्तयः  &  
विशेष एव प्रक्रान्ता  % ब्राह्मणक्षत्रिवादवः  ॥ ब्वक्य्_३,१४।२६० ॥  
यथा गौरादिभिस् तेषाम्  $ अवच्छेदो विधीयते  &  
असताप्य् अनभिव्यक्तं  % तादात्म्यं व्यज्यते तथा  ॥ ब्वक्य्_३,१४।२६१ ॥  
यथा सत्ताभिधानाय  $ सन्न् अर्थः परिकल्प्यते  &  
तथासत्ताभिधानाय  % निरुपाख्यो ऽपि कल्पते  ॥ ब्वक्य्_३,१४।२६२ ॥  
क्षत्रियादौ पदं कृत्वा  $ बुद्धिः सत्तान्तराश्रया  &  
जात्या भिन्नां ततः सत्तां  % प्रसक्ताम् अपकर्षति  ॥ ब्वक्य्_३,१४।२६३ ॥  
अभाव इति भावस्य  $ प्रतिषेधे विवक्षिते  &  
सोपाख्यत्वम् अनाश्रित्य  % प्रतिषेधो न कल्पते  ॥ ब्वक्य्_३,१४।२६४ ॥  
अनेकधर्मवचनाः  $ शब्दाः सङ्घाभिधायिनः  &  
एकदेशेषु वर्तन्ते  % तुल्यरूपाः स्वभावतः  ॥ ब्वक्य्_३,१४।२६५ ॥  
यथैकदेशकरणात्  $ कृत इत्व् अभिधीयते  &  
अकृतश् चेति सङ्घातः  % स एवाब्राह्मणे क्रमः  ॥ ब्वक्य्_३,१४।२६६ ॥  
ब्राह्मणो ऽब्राह्मणस् तस्माद्  $ उपन्यासात् प्रसज्यते  &  
अकृते वा कृतासङ्गाद्  % अविशिष्टं कृताकृतात्  ॥ ब्वक्य्_३,१४।२६७ ॥  
अमुख्यसम्भवे तत्र  $ मुख्यस्य विनिवृत्तये  &  
शास्त्रान्वाख्यानसमये  % नञ् प्रयुक्तो विशेषकः  ॥ ब्वक्य्_३,१४।२६८ ॥  
पदार्थानुपघातेन  $ दृश्यते ऽन्यविशेषणम्  &  
अथ जातिमतो ऽर्थस्य  % कश् चिद् धर्मो निवर्तितः  ॥ ब्वक्य्_३,१४।२६९ ॥  
अवश्यं ब्राह्मणे कश् चित्  $ क्व चिद् धर्मो न विद्यते  &  
विशेषावचनात् तत्र  % नञः श्रुतिर् अनर्थिका  ॥ ब्वक्य्_३,१४।२७० ॥  
अविशिष्टस्य पर्यायो  $ नञ्विशिष्टः प्रसज्यते  &  
अन्वाख्यानाद् धि साधुत्वम्  % एवम्भूते प्रतीयते  ॥ ब्वक्य्_३,१४।२७१ ॥  
पदार्थानुपघातेन  $ यद्य् अप्य् अत्र विशेषणम्  &  
उपचारसतो ऽर्थस्य  % सावस्था द्योत्यते नञा  ॥ ब्वक्य्_३,१४।२७२ ॥  
विशेष्येषु यथाभूतः  $ पदार्थः समवस्थितः  &  
तथाभूते तथाभावो  % गम्यते भेदहेतुभिः  ॥ ब्वक्य्_३,१४।२७३ ॥  
निवृत्ते ऽवयवस् तस्मिन्  $ पदार्थे वर्तते कथम्  &  
नानिमित्ता हि शब्दस्य  % प्रवृत्तिर् उपपद्यते  ॥ ब्वक्य्_३,१४।२७४ ॥  
आराच् छब्दवद् एकस्य  $ विरुद्धे ऽर्थे स्वभावतः  &  
शब्दस्य वृत्तिर् यद्य् अस्ति  % नञः श्रुतिर् अनर्थिका  ॥ ब्वक्य्_३,१४।२७५ ॥  
अथ स्वभावो वचनाद्  $ अन्वाख्येयत्वम् अर्हति  &  
तद् वाच्यम् अप्रसिद्धत्वान्  % नञार्थो विनिवर्त्यते  ॥ ब्वक्य्_३,१४।२७६ ॥  
यद्य् अप्य् उभयवृत्तित्वं  $ प्रधानं तु प्रतीयते  &  
प्रस्थानं गम्यते शुद्धे  % तदर्थे ऽपि न तिष्ठतौ  ॥ ब्वक्य्_३,१४।२७७ ॥  
किमर्थम् अतथाभूते  $ ऽसति मुख्यार्थसम्भवे  &  
भेदे ब्राह्मणशब्दस्य  % वृत्तिर् अभ्युपगम्यते  ॥ ब्वक्य्_३,१४।२७८ ॥  
अयं पदार्थ एतस्मिन्  $ क्षत्रियादौ न विद्यते  &  
इति तद्वचनः शब्दः  % प्रत्ययाय प्रयुज्यते  ॥ ब्वक्य्_३,१४।२७९ ॥  
बुद्धेर् विषयतां प्राप्ते  $ शब्दाद् अर्थे प्रतीयते  &  
प्रवृत्तिर् वा निवृत्तिर् वा  % ग्रुत्या ह्य् अर्थो ऽनुसज्यते  ॥ ब्वक्य्_३,१४।२८० ॥  
असम्यगुपदेशाद् वा  $ निमित्तात् संशयस्य वा  &  
शब्दप्रवृत्तिर् न त्व् अस्ति  % लोष्टादिषु विपर्ययात्  ॥ ब्वक्य्_३,१४।२८१ ॥  
अनेकस्माद् अस इति  $ प्राधान्ये सति सिध्यति  &  
सापेक्षत्वं प्रधानानाम्  % एवं युक्तं त्वतल्विधौ  ॥ ब्वक्य्_३,१४।२८२ ॥  
एकस्य च प्रधानत्वात्  $ तद्विशेषणसन्निधौ  &  
प्रधानधर्माव्यावृत्तिर्  % अतो न वचनान्तरम्  ॥ ब्वक्य्_३,१४।२८३ ॥  
प्रधानम् अत्र भेद्यत्वाद्  $ एकार्थो विकृतो नञा  &  
हित्वा स्वधर्मान् वर्तन्ते  % द्व्यादयो ऽप्य् एकतां गताः  ॥ ब्वक्य्_३,१४।२८४ ॥  
ब्राह्मणत्वं यथापन्ना  $ नञ्युक्ताः क्षत्रियादयः  &  
द्वित्वादिषु तथैकत्वं  % नञ्योगाद् उपचर्यते  ॥ ब्वक्य्_३,१४।२८५ ॥  
एकत्वयोगम् आसाद्य  $ स धर्मः प्रतिषिध्यते  &  
द्व्यादिभ्यस् तेषु तच्छब्दो  % वर्तते ब्राह्मणादिवत्  ॥ ब्वक्य्_३,१४।२८६ ॥  
आविष्टसङ्ख्यो वाक्ये ऽसौ  $ यथा द्व्यादौ प्रयुज्यते  &  
वृत्तौ तस्य प्रधानत्वात्  % सा सङ्ख्या न निवर्तते  ॥ ब्वक्य्_३,१४।२८७ ॥  
प्रतिषेध्यो यथाभूतस्  $ तथाभूतो ऽनुषज्यते  &  
वचनान्तरयोगे हि  % न सो ऽर्थः प्रतिषिध्यते  ॥ ब्वक्य्_३,१४।२८८ ॥  
अशुक्ल इति कृष्णादिर्  $ यथार्थः सम्प्रतीयते  &  
सङ्ख्यान्तरं तथानेक  % इत्य् अत्राप्य् अभिधीयते  ॥ ब्वक्य्_३,१४।२८९ ॥  
क्रियाप्रसङ्गात् सर्वेषु  $ कर्मस्व् अङ्गीकृतेषु च  &  
एकस्मिन् प्रतिषिद्धे ऽपि  % प्राप्तम् अन्यत् प्रतीयते  ॥ ब्वक्य्_३,१४।२९० ॥  
क्रियाश्रुतिश् च प्रक्रान्ते  $ प्रसज्यप्रतिषेधने  &  
पर्युदासे तु नियतं  % सङ्ख्येयान्तरम् उच्यते  ॥ ब्वक्य्_३,१४।२९१ ॥  
धात्वर्थः कर्मविषयो  $ व्यपदिष्टः स्वसाधनैः  &  
अर्थात् सर्वाणि कर्माणि  % प्राग् आक्षिप्यावतिष्ठते  ॥ ब्वक्य्_३,१४।२९२ ॥  
निर्ज्ञातसाधनाधारे  $ यत्राख्याते प्रयुज्यते  &  
अनेक इति पश्चाच् च  % तिष्ठतीत्य् अनुषज्यते  ॥ ब्वक्य्_३,१४।२९३ ॥  
साध्यत्वात् तत्र सिद्धेन  $ क्रिया द्रव्येण लक्ष्यते  &  
प्राग् एवाङ्गीकृतं द्रव्यम्  % अतः पूर्वेण भिद्यते  ॥ ब्वक्य्_३,१४।२९४ ॥  
सङ्ख्यैव प्रतिषेधेन  $ सङ्ख्यान्तरम् अपेक्षते  &  
वाक्ये ऽपि तेन नैकत्व-  % मात्रम् एव निवर्त्यते  ॥ ब्वक्य्_३,१४।२९५ ॥  
स्नेहान्तराद् अवच्छेदस्  $ तथासत्तेः प्रतीयते  &  
तैलेन भोजने ऽप्राप्ते  % न त्व् अन्यद् उपसेचनम्  ॥ ब्वक्य्_३,१४।२९६ ॥  
एकार्थे वर्तमानाभ्याम्  $ असता ब्राह्मणेन च  &  
यदा जात्यन्तरं बाह्यं  % क्षत्रियाद्य् अपदिश्यते  ॥ ब्वक्य्_३,१४।२९७ ॥  
श्यामेव शस्त्री कन्येति  $ यथान्यद् व्यपदिश्यते  &  
असन् ब्राह्मण इत्य् आभ्यां  % तथान्ये क्षत्रियादयः  ॥ ब्वक्य्_३,१४।२९८ ॥  
असास्नो गौर् इति यथा,  $ गवयो व्यपदिश्यते  &  
जात्यन्तरं न गोर् एव  % सस्नाभावः प्रतीयते  ॥ ब्वक्य्_३,१४।२९९ ॥  
तुल्यरूपं यथाख्यातं  $ कण्टकैर् भेदहेतुभिः  &  
खदिरं जातिभेदेन  % खर्जूरात् प्रतिपद्यते  ॥ ब्वक्य्_३,१४।३०० ॥  
अविद्यमानब्राह्मण्यो  $ यादृशो ब्राह्मणो भवेत्  &  
अङ्गीकृतोपमानेन  % तथान्यो ऽर्थो ऽभिधीयते  ॥ ब्वक्य्_३,१४।३०१ ॥  
अवृष्टयो यथा वर्सा  $ नीहाराभ्रसमावृताः  &  
तद्रूपत्वात् स हेमन्त  % इत्य् अभिन्नः प्रतीयते  ॥ ब्वक्य्_३,१४।३०२ ॥  
अपरे ब्राह्मणादीनां  $ सर्वेषां जातिवाचिनाम्  &  
द्रव्यस्यान्यपदार्थत्वे  % नञा योगं प्रचक्षते  ॥ ब्वक्य्_३,१४।३०३ ॥  
न चैवंविषयः कश् चिद्  $ बहुव्रीहिः प्रकल्पते  &  
अगुर् अश्व इति व्याप्तिर्  % नञ्समासेन यस्य न  ॥ ब्वक्य्_३,१४।३०४ ॥  
द्वन्द्वैकदेशिनोर् उक्ता  $ परवल्लिङ्गता यतः  &  
अवर्षासु ततो ऽसिद्धिर्  % इष्टयोर् लिङ्गसङ्ख्ययोः  ॥ ब्वक्य्_३,१४।३०५ ॥  
विशेषणं ब्राह्मणादि  $ क्रियासम्बन्धिनो ऽसतः  &  
यदा विषयभिन्नं तत्  % तदासत्त्वम् प्रतीयते  ॥ ब्वक्य्_३,१४।३०६ ॥  
ब्राह्मणत्वेन चासत्त्वाद्  $ उच्यते सत् तद् अन्यथा  &  
असद् इत्य् अपि सत्त्वेन  % सतः सत्ता निवर्त्यते  ॥ ब्वक्य्_३,१४।३०७ ॥  
समन्यद्रव्यवृत्तित्वान्  $ निमित्तानुविधायिनः  &  
अयोगो लिङ्गसङ्ख्याभ्यां  % स्याद् वा सामान्यधर्मता  ॥ ब्वक्य्_३,१४।३०८ ॥  
प्राग् असत्त्वाभिधायित्वं  $ समासे द्रव्यवाचिता  &  
निमित्तानुविधानं च  % न सर्वत्र स्वभावतः  ॥ ब्वक्य्_३,१४।३०९ ॥  
निमित्तानुविधाने च  $ क्रियायोगो न कल्पते  &  
तथा चाव्यपदेश्यत्वाद्  % उपादानम् अनर्थकम्  ॥ ब्वक्य्_३,१४।३१० ॥  
असत्सामान्यवृत्तिर् वा  $ विशेषैः क्षत्रियादिभिः  &  
प्रयुक्तैर् आश्रयैर् भिन्नो  % याति तल्लिङ्गसङ्ख्यताम्  ॥ ब्वक्य्_३,१४।३११ ॥  
प्राग् आश्रयो हि भेदाय  $ प्रधाने ऽभ्यन्तरीकृतः  &  
पुनः प्रत्यवमर्शेन  % विभक्त इव दृश्यते  ॥ ब्वक्य्_३,१४।३१२ ॥  
समासे श्रूयते स्वार्थो  $ येन तद्वांस् तदाश्रयः  &  
द्रव्यं तु लिङ्गसङ्ख्यावद्  % असताभ्यन्तरीकृतम्  ॥ ब्वक्य्_३,१४।३१३ ॥  
एकार्थविषयौ शब्दौ  $ तस्मिन्न् अन्यार्थवर्तिनौ  &  
असतैव तु भेदानां  % सर्वेषाम् उपसङ्ग्रहः  ॥ ब्वक्य्_३,१४।३१४ ॥  
ते क्षत्रियादिभिर् वाच्या  $ वाच्या वा सर्वनामभिः  &  
यान्तीवान्यपदार्थत्वं  % नञो रूपाविकल्पनात्  ॥ ब्वक्य्_३,१४।३१५ ॥  
विशेषस्याप्रयोगे तु  $ लिङ्गसङ्ख्ये न सिध्यतः  &  
अवर्षादिषु दोसश् च  % हेमन्तो ऽन्याश्रयो यतः  ॥ ब्वक्य्_३,१४।३१६ ॥  
आकृतिः सर्वशब्दानां  $ यदा वाच्या प्रतीयते  &  
एकत्वाद् एकशब्दत्वं  % न्याय्यं तस्याश् च वर्ण्यते  ॥ ब्वक्य्_३,१४।३१७ ॥  
आविष्टलिङ्गता तस्यां  $ स्याद् ग्राम्यपगुसङ्घवत्  &  
द्रव्यभेदे ऽपि चैकत्वात्  % तत्रैकवचनं भवेत्  ॥ ब्वक्य्_३,१४।३१८ ॥  
आश्रयाणां हि लिङ्गैः सा  $ नियतैर् एव युज्यते  &  
तथा च युक्तवद्भावे  % प्रतिषेधो निरर्थकः  ॥ ब्वक्य्_३,१४।३१९ ॥  
सर्वत्राविष्टलिङ्गत्वं  $ लोकलिङ्गपरिग्रहे  &  
विरोधित्वात् प्रसज्येत  % नाश्रितं तच् च लौकिकम्  ॥ ब्वक्य्_३,१४।३२० ॥  
सामान्यम् आकृतिर् भावो  $ जातिर् इत्य् अत्र लौकिकम्  &  
लिङ्गं न सम्भवत्य् एव  % तेनान्यत् परिगृह्यते  ॥ ब्वक्य्_३,१४।३२१ ॥  
प्रवृत्तिर् इति सामान्यं  $ लक्षणं तस्य कथ्यते  &  
आविर्भावस् तिरोभावः  % स्थितिश् चेत्य् अथ भिद्यते  ॥ ब्वक्य्_३,१४।३२२ ॥  
प्रवृत्तिमन्तः सर्वे ऽर्थास्  $ तिसृभिश् च प्रवृत्तिभिः  &  
सततं न वियुज्यन्ते  % वाचश् चैवात्र सम्भवः  ॥ ब्वक्य्_३,१४।३२३ ॥  
यश् चाप्रवृत्तिधर्मार्थश्  $ चितिरूपेण गृह्यते  &  
अनुयातीव सो ऽन्येषां  % प्रवृत्तीर् विश्वगाश्रयाः  ॥ ब्वक्य्_३,१४।३२४ ॥  
तेनास्य चितिरूपं च  $ चितिकालश् च भिद्यते  &  
तस्य स्वरूपभेदस् तु  % न कश् चिद् अपि विद्यते  ॥ ब्वक्य्_३,१४।३२५ ॥  
अचेतनेषु चैतन्यं  $ सङ्क्रान्तम् इव दृश्यते  &  
प्रतिबिम्बकधर्मेण  % यत् तच् छब्दनिबन्धनम्  ॥ ब्वक्य्_३,१४।३२६ ॥  
अवस्था तादृशी नास्ति  $ या लिङ्गेन न युज्यते  &  
क्व चित् तु शब्दसंस्कारो  % लिङ्गस्यानाश्रये सति  ॥ ब्वक्य्_३,१४।३२७ ॥  
कृत्तद्धिताभिधेयानां  $ भावानां न विरुध्यते  &  
शास्त्रे लिङ्गं गुणावस्था  % तथा चाकृतिर् इष्यते  ॥ ब्वक्य्_३,१४।३२८ ॥  
लिङ्गं प्रति न भेदो ऽस्ति  $ द्रव्यपक्षे ऽपि कश् चन  &  
तस्मात् सप्त विकल्पा ये  % सैवात्राविष्टलिङ्गता  ॥ ब्वक्य्_३,१४।३२९ ॥  
वचने नियमः शास्त्राद्  $ द्रव्यस्याभ्युपगम्यते  &  
यतस् तद् आकृतौ शास्त्रम्  % अन्यथैव समर्थ्यते  ॥ ब्वक्य्_३,१४।३३० ॥  
वर्तते यो बहुष्व् अर्थो  $ ऽभेदे तस्य विवक्षिते  &  
स्वाश्रयैर् व्यपदिष्टस्य  % शास्त्रे वचनम् उच्यते  ॥ ब्वक्य्_३,१४।३३१ ॥  
यदा त्व् आश्रयभेदेन  $ भेद एव प्रतीयते  &  
आकृतेर् द्रव्यपक्षेन  % तदा भेदो न विद्यते  ॥ ब्वक्य्_३,१४।३३२ ॥  
अभेदे त्व् एकशब्दत्वाच्  $ छास्त्राच् च वचने सति  &  
एकशेषो न वक्तव्यो  % वचनानां च सम्भवः  ॥ ब्वक्य्_३,१४।३३३ ॥  
ननु चानभिधेयत्वे  $ द्रव्यस्य तदपाश्रयः  &  
आकृतेर् उपकारो ऽयं  % द्रव्याभावान् न कल्पते  ॥ ब्वक्य्_३,१४।३३४ ॥  
व्यपदेशो ऽभिधेयेन  $ न शास्त्रे कश् चिद् आश्रितः  &  
द्रव्यं नाम पदार्थो यो  % न च स प्रतिषिध्यते  ॥ ब्वक्य्_३,१४।३३५ ॥  
गुणभावो ऽभिधेयत्वं  $ प्रति द्रव्यस्य नाश्रितः  &  
उपकारि गुणः शेषः  % परार्थ इति कल्पना  ॥ ब्वक्य्_३,१४।३३६ ॥  
द्रव्ये न गुणभावो ऽस्ति  $ विनाद्रव्याभिधायिताम्  &  
आकृतौ वा प्रधानत्वम्  % अत एवं समर्थ्यते  ॥ ब्वक्य्_३,१४।३३७ ॥  
कैश् चिद् गुणप्रधानत्वं  $ नामाख्यातवद् इष्यते  &  
न वृत्तिवत् परार्थस्य  % गुणभावस् तु वर्ण्यते  ॥ ब्वक्य्_३,१४।३३८ ॥  
गुणभूतस्य नानात्वाद्  $ आकृतेर् एकशब्दता  &  
सिद्धो वचनभेदश् च  % द्रव्यभेदसमन्वयात्  ॥ ब्वक्य्_३,१४।३३९ ॥  
साधनं गुणभावेन  $ क्रियाया भेदकं यथा  &  
आख्यातेष्व् एकशब्दाया  % जातेर् द्रव्यं तथोच्यते  ॥ ब्वक्य्_३,१४।३४० ॥  
एकत्वे तुल्यरूपत्वाच्  $ छब्दानां प्रतिपादने  &  
निमित्तात् तद्वतो ऽर्थस्य  % विशिष्टग्रहणे सति  ॥ ब्वक्य्_३,१४।३४१ ॥  
सो ऽयम् इत्य् अभिसम्बन्धाद्  $ आश्रयैर् आकृतेः सह  &  
प्रवृत्तौ भिन्नशब्दायां  % लिङ्गसङ्ख्ये प्रसिध्यतः  ॥ ब्वक्य्_३,१४।३४२ ॥  
प्राक् च जात्यभिसम्बन्धात्  $ सर्वनामाभिधेयता  &  
वस्तूपलक्षणं सत्त्वे  % प्रयुज्यन्ते त्यदादयः  ॥ ब्वक्य्_३,१४।३४३ ॥  
पाकौ पाका इति यथा  $ भेदकः कैश् चिद् आश्रयः  &  
इष्यते चानुपादानो  % धर्मो ऽसौ गुणवाचिनाम्  ॥ ब्वक्य्_३,१४।३४४ ॥  
आश्रयस्यानुपादाने  $ केवलं लभते यदि  &  
आधारधर्मान् सामान्यं  % पुरस्तात् तद् विचारितम्  ॥ ब्वक्य्_३,१४।३४५ ॥  
जातौ पूर्वं प्रवृत्तानां  $ शब्दानां जातिवाचिनाम्  &  
अशब्दवाच्यात् सम्बन्धाद्  % व्यक्तिर् अप्य् उपजायते  ॥ ब्वक्य्_३,१४।३४६ ॥  
सो ऽयम् इत्य् अभिसम्बन्धाज्  $ जातिधर्मोपचर्यते  &  
द्रव्यं तदाश्रयो भेदो  % जातेश् चाभ्युपगम्यते  ॥ ब्वक्य्_३,१४।३४७ ॥  
मञ्चशब्दो यथाधेयं  $ मञ्चेष्व् एव व्यवस्थितः  &  
तत्त्वेनाह तथा जाति-  % शब्दो द्रव्येषु वर्तते  ॥ ब्वक्य्_३,१४।३४८ ॥  
तत्र जातिपदार्थत्वं  $ तथैवाभ्युपगम्यते  &  
जातिर् उत्सृष्टसङ्ख्या तु  % द्रव्यात्मन्य् अनुषज्यते  ॥ ब्वक्य्_३,१४।३४९ ॥  
अस्येदम् इति वा यत्र  $ सो ऽयम् इत्य् अपि वा श्रुतिः  &  
वर्तते परधर्मेण  % तद् अन्यद् अभिधीयते  ॥ ब्वक्य्_३,१४।३५० ॥  
यत् प्रधानं न तस्यास्ति  $ स्वरूपम् अनिरूपनात्  &  
गुणस्य चात्मना द्रव्यं  % तद्भावेनोपलक्ष्यते  ॥ ब्वक्य्_३,१४।३५१ ॥  
गुणस्य भेदकाले तु  $ प्राधान्यम् उपजायते  &  
संसर्गश्रुतिर् अर्थेषु  % साक्षाद् एव न वर्तते  ॥ ब्वक्य्_३,१४।३५२ ॥  
जातौ वृत्तो यदा द्रव्ये  $ स शब्दो वर्तते पुनः  &  
जातेर् एव पदार्थत्वं  % न तदाभ्युपगम्यते  ॥ ब्वक्य्_३,१४।३५३ ॥  
प्रवृत्तानां पुनर् वृत्तिर्  $ एकत्वेनोपवर्ण्यते  &  
प्रतिपत्तेर् उपायेषु  % न तत्त्वम् अनुगम्यते  ॥ ब्वक्य्_३,१४।३५४ ॥  
अपृथक्शब्दवाच्यस्य  $ जातिर् आश्रीयते यदा  &  
द्रव्यस्य सति संस्पर्शे  % तदा जातिपदार्थता  ॥ ब्वक्य्_३,१४।३५५ ॥  
द्रव्यस्य सति संस्पर्शे  $ द्रव्यम् आश्रीयते यदा  &  
वाच्यं तेनैव शब्देन  % तदा द्रव्यपदार्थता  ॥ ब्वक्य्_३,१४।३५६ ॥  
अपृथक्शब्दवाच्यापि  $ भेदमात्रे प्रवर्तते  &  
यदा सम्बन्धवज् जातिः  % सापि द्रव्यपदार्थता  ॥ ब्वक्य्_३,१४।३५७ ॥  
अत्यन्तभिन्नयोर् एव  $ जातिद्रव्याभिधायिनोः  &  
अवाच्यस्योपकारित्व  % आश्रिते तूभयार्थता  ॥ ब्वक्य्_३,१४।३५८ ॥  
आश्रिते त्व् आश्रयकृतं  $ भेदम् अभ्युपगच्छता  &  
पुनश् चाप्य् एकशब्दत्वं  % जातिशब्दे ऽनुवर्णितम्  ॥ ब्वक्य्_३,१४।३५९ ॥  
अनिर्जातस्य निर्ज्ञानं  $ येन तन् मानम् उच्यते  &  
प्रस्थादि तेन मेयात्मा  % साकल्येनावधार्यते  ॥ ब्वक्य्_३,१४।३६० ॥  
अनिर्ज्ञातं प्रसिद्धेन  $ येन तद्धर्म गम्यते  &  
साकल्येनापरिज्ञानाद्  % उपमानं तद् उच्यते  ॥ ब्वक्य्_३,१४।३६१ ॥  
द्वयोः समानयोर् धर्म  $ उपमानोपमेययोः  &  
समास उपमानानां  % शब्दैस् तदभिधायिभिः  ॥ ब्वक्य्_३,१४।३६२ ॥  
आधारभेदाद् भेदो यः  $ श्यामत्वे सो ऽविवक्षितः  &  
गुणो ऽसाव् आश्रितैकत्वो  % भिन्नाधारः प्रतीयते  ॥ ब्वक्य्_३,१४।३६३ ॥  
गुणयोर् नियतो भेदो  $ गुणजातेस् तथैकता  &  
एकत्वे ऽत्यन्तभेदे वा,  % नोपमानस्य सम्भवः  ॥ ब्वक्य्_३,१४।३६४ ॥  
जातिमात्रव्यपेक्षायाम्  $ उपमार्थो न कश् चन  &  
श्यामत्वम् एकं गुणयोर्  % उभयोर् अपि वर्तते  ॥ ब्वक्य्_३,१४।३६५ ॥  
येनैव हेतुना श्यामा  $ शस्त्री तत्र प्रतीयते  &  
स हेतुर् देवदत्तायाः  % प्रत्यये न विशिष्यते  ॥ ब्वक्य्_३,१४।३६६ ॥  
आश्रयाद् यो गुणे भेदो  $ जातेर् या चाविशिष्टता  &  
ताभ्याम् उभाभ्यां द्रव्यात्मा  % सव्यापारः प्रतीयते  ॥ ब्वक्य्_३,१४।३६७ ॥  
सो ऽयम् एकत्वनानात्वे  $ व्यवहारः समाश्रितः  &  
भेदाभेदविमर्शेन  % व्यतिकीर्णेन वर्तते  ॥ ब्वक्य्_३,१४।३६८ ॥  
श्यामेत्य् एवाभिधियेत  $ जातिमात्रे विवक्षिते  &  
शस्त्र्यादिनाम् उपादाने  % तत्र नास्ति प्रयोजनम्  ॥ ब्वक्य्_३,१४।३६९ ॥  
अशब्दवाच्यो यो भेदः  $ श्याममात्रे न वर्तते  &  
श्यामेषु केषु चिद् वृत्तिर्  % यस्य सो ऽत्र व्यपेक्ष्यते  ॥ ब्वक्य्_३,१४।३७० ॥  
श्यामेषु केषु चित् किं चित्  $ किं चित् सर्वत्र वर्तते  &  
सामान्यं कश् चिद् एकस्मिञ्  % छ्यामे भेदो व्यवस्थितः  ॥ ब्वक्य्_३,१४।३७१ ॥  
तथा हि सति सौरभ्ये  $ भेदो जात्युत्पलादिषु  &  
गन्धानां सति भेदे तु  % सादृश्यम् उपलभ्यते  ॥ ब्वक्य्_३,१४।३७२ ॥  
गुणानाम् आश्रयाद् भेदः  $ स्वतो वाप्य् अनुगम्यते  &  
अनिर्देश्याद् विशेषाद् वा  % सङ्कराद् वा गुणान्तरैः  ॥ ब्वक्य्_३,१४।३७३ ॥  
उपमानं प्रसिद्धत्वात्  $ सर्वत्र व्यतिरिच्यते  &  
उपमेयत्वम् आधिक्ये  % साम्ये वा न निवर्तते  ॥ ब्वक्य्_३,१४।३७४ ॥  
अन्यैस् तु मानं जात्यादि  $ भेद्यस्यार्थस्य वर्ण्यते  &  
अनिर्ज्ञातस्वरूपो हि  % ज्ञेयो ऽर्थस् तेन मीयते  ॥ ब्वक्य्_३,१४।३७५ ॥  
मितस् तु स्वेन मानेन  $ प्रसिद्धो यो गुणाश्रयः  &  
आश्रयान्तरमानाय  % स्वधर्मेण प्रवर्तते  ॥ ब्वक्य्_३,१४।३७६ ॥  
रूपान्तरेण संस्पर्शो  $ रूपान्तरवतां सताम्  &  
भिन्नेन यस्य भेद्यानाम्  % उपमानं तद् उच्यते  ॥ ब्वक्य्_३,१४।३७७ ॥  
धर्मः समानः श्यामादिर्  $ उपमानोपमेययोः  &  
आश्रियमानप्राधान्यो  % धर्मेणान्येन भिद्यते  ॥ ब्वक्य्_३,१४।३७८ ॥  
शस्त्रीकुमार्योः सदृशः  $ श्याम इत्य् एवम् आश्रिते  &  
व्यपदेश्यम् अनेनेति  % निमित्तं गुणयोः स्थितम्  ॥ ब्वक्य्_३,१४।३७९ ॥  
यदा निमित्तैस् तद्वन्तो  $ गच्छन्तीव तदात्मताम्  &  
भेदाश्रयं तदाख्यानम्  % उपमानोपमेययोः  ॥ ब्वक्य्_३,१४।३८० ॥  
तत्त्वासङ्गविवक्षायां  $ येषु भेदो निवर्तते  &  
लुप्तोपमानि तान्य् आहुस्  % तद्धर्मेण समाश्रयात्  ॥ ब्वक्य्_३,१४।३८१ ॥  
शस्त्र्यां प्रसिद्धं श्यामत्वं  $ मानं सा तेन मीयते  &  
अन्या श्यामा तु तद्रूपा  % तेनात्यन्तं न मीयते  ॥ ब्वक्य्_३,१४।३८२ ॥  
शस्त्रिं स्वेन गुणेनातो  $ मिमानाम् आश्रयान्तरम्  &  
असमाप्तगुणं सिद्धेर्  % उपमानं प्रचक्षते  ॥ ब्वक्य्_३,१४।३८३ ॥  
उपमेये स्थितो धर्मः  $ श्रुतो ऽन्यत्रानुमीयते  &  
श्रुतो ऽथ वोपमानस्थ  % उपमेये ऽनुमियते  ॥ ब्वक्य्_३,१४।३८४ ॥  
अधीयते ब्राह्मणवत्  $ क्षत्रिया इति दृश्यते  &  
उपमेयस्य भिन्नत्वाद्  % वचनं क्षत्रियाश्रयम्  ॥ ब्वक्य्_३,१४।३८५ ॥  
साधारणं ब्रुवन् धर्म  $ क्व चिद् एव व्यवस्थितम्  &  
सामान्यवचनः शब्द  % इति सूत्रे ऽपदिश्यते  ॥ ब्वक्य्_३,१४।३८६ ॥  
नाभेदेन न भेदेन  $ गुणो द्विष्ठो ऽभिधीयते  &  
भिन्नयोर् धर्मयोर् एकः  % श्रूयते ऽन्यः प्रतीयते  ॥ ब्वक्य्_३,१४।३८७ ॥  
नात्यन्ताय मिमीते यत्  $ सामान्ये समवस्थितम्  &  
सादृश्याद् उपमेयार्थ-  % समीपे परिकल्प्यते  ॥ ब्वक्य्_३,१४।३८८ ॥  
मानं प्रति समीपं वा  $ सादृश्येन प्रतीयते  &  
परिच्छेदाद् धि सादृश्यम्  % इह मानोपमानयोः  ॥ ब्वक्य्_३,१४।३८९ ॥  
एकजातिव्यपेक्षायां  $ तद् एवेत्य् अवसीयते  &  
भेदस्यैव व्यपेक्षायाम्  % अन्यद् एवेति गम्यते  ॥ ब्वक्य्_३,१४।३९० ॥  
कर्मत्वं करणत्वं च  $ भेदेनैवाश्रितं यतः  &  
अत्यन्तैकत्वविषयो  % न स्यात् तेनात्र सम्शयः  ॥ ब्वक्य्_३,१४।३९१ ॥  
भेदे ऽपि तुल्यरूपत्वाच्  $ छालीम्ं तान् इति दृश्यते  &  
जात्यभेदात् स एवायम्  % इति भिन्नो ऽभिधीयते  ॥ ब्वक्य्_३,१४।३९२ ॥  
कथं ह्य् अवयवो ऽन्यस्य  $ स्याद् अन्य इति चोच्यते  &  
अत्यन्तभेदे नानात्वं  % यत्र तत्त्वं न विद्यते  ॥ ब्वक्य्_३,१४।३९३ ॥  
अभेदस्य विवक्षायाम्  $ एकत्वं सङ्घसङ्घिनोः  &  
सङ्घिनोर् न त्व् अभेदो ऽस्ति  % तथान्यत्वम् उदाहृतम्  ॥ ब्वक्य्_३,१४।३९४ ॥  
तत्राभिन्नव्यपेक्षायाम्  $ उपमार्थो न विद्यते  &  
यो हि गौर् इति विज्ञाने  % हेतुः सो ऽस्ति गवान्तरे  ॥ ब्वक्य्_३,१४।३९५ ॥  
व्यावृत्तानां विशेषाणां  $ व्यापारे तु विवक्षिते  &  
न कश् चिद् उपकारो ऽस्ति  % बुद्धेर् बुद्ध्यन्तरं प्रति  ॥ ब्वक्य्_३,१४।३९६ ॥  
किं चिद् यत्रास्ति सामान्यं  $ यदि भेदाश् च के चन  &  
गोत्वं गोष्व् अस्ति सामान्यं  % भेदाश् च शबलादयः  ॥ ब्वक्य्_३,१४।३९७ ॥  
सामान्यं श्यामतान्यैव  $ तद् धि साधारणं द्वयोः  &  
तद् एव सिद्ध्यसिद्धिभ्यां  % भेद इत्य् अपदिश्यते  ॥ ब्वक्य्_३,१४।३९८ ॥  
श्यामत्वम् एव सामान्यम्  $ अन्येषाम् उभयोः स्थितम्  &  
सम्पूर्नत्वात् तद् अन्यस्माद्  % विशेष इति गम्यते  ॥ ब्वक्य्_३,१४।३९९ ॥  
आकृतौ वापि सामान्ये  $ क्व चिद् एव व्यवस्थिताः  &  
श्यामादौ ये ऽवसीयन्ते  % विशेषास् त इहाश्रिताः  ॥ ब्वक्य्_३,१४।४०० ॥  
जातेर् अभेदे भेदे वा  $ सादृश्यं तत् प्रचक्षते  &  
कश् चित् कदा चित् अर्थात्मा  % तथाभूतो ऽपदिश्यते  ॥ ब्वक्य्_३,१४।४०१ ॥  
यत्रार्थे प्रत्ययाभेदो  $ न कदा चिद् विकल्पते  &  
अविद्यमानभेदत्वात्  % स एक इति गम्यते  ॥ ब्वक्य्_३,१४।४०२ ॥  
यो ऽर्थ आश्रितनानात्वः  $ स एवेत्य् अपदिश्यते  &  
व्यापारं जातिभागस्य  % तत्रापि प्रतिजानते  ॥ ब्वक्य्_३,१४।४०३ ॥  
जातिभागाश्रया प्रख्या  $ तत्राभिन्ना प्रवर्तते  &  
व्यक्तिभागाश्रया बुद्धिस्  % तत्र भेदेन जायते  ॥ ब्वक्य्_३,१४।४०४ ॥  
अन्यत्र वर्तमानं सद्  $ भेदाभेदसमन्वितम्  &  
निमित्तं पुनर् अन्यत्र  % नानात्वेनेव गृह्यते  ॥ ब्वक्य्_३,१४।४०५ ॥  
आधारेषु पदन्यासं  $ कृत्वोपैति तदाश्रयम्  &  
स सादृश्यस्य विषय  % इत्य् अन्यैर् अपदिश्यते  ॥ ब्वक्य्_३,१४।४०६ ॥  
परापेक्षे यथा भावे  $ कारणाख्या प्रवर्तते  &  
तथान्याधिगमापेक्षम्  % उपमानं प्रचक्षते  ॥ ब्वक्य्_३,१४।४०७ ॥  
गुरुगिश्यपितापुत्र-  $ क्रियाकालादयो यथा  &  
व्यवहारास् तथौपम्यम्  % अप्य् अपेक्षानिबन्धनम्  ॥ ब्वक्य्_३,१४।४०८ ॥  
श्यामत्वम् उपमाने चेद्  $ वृत्तं वृत्तौ प्रयुज्यते  &  
उपमेयं समासेन  % बाह्यं तत्राभिधीयते  ॥ ब्वक्य्_३,१४।४०९ ॥  
टाबन्त एव चैत्रादौ  $ श्यामाशब्दस् तथा भवेत्  &  
सूत्रे च प्रथमाभावान्  % न श्यामाद्युपसर्जनम्  ॥ ब्वक्य्_३,१४।४१० ॥  
अथ त्व् एकविभक्तित्वाद्  $ गुणत्वाद् वोपसर्जनम्  &  
नैवं तित्तिरिकल्माष्याम्  % इष्टः स्त्रीप्रत्ययो भवेत्  ॥ ब्वक्य्_३,१४।४११ ॥  
सतिशिष्टबलीयस्त्वाद्  $ बाह्ये ङिषि च सत्य् अपि  &  
उपमानस्वरो न स्यात्  % तस्मात् स्त्र्यन्तः समस्यते  ॥ ब्वक्य्_३,१४।४१२ ॥  
गुणे न चोपमानस्थे  $ सापेक्षत्वं प्रकल्पते  &  
प्रधानस्य तथा न स्याद्  % व्याघ्रादौ लिङ्गदर्शनम्  ॥ ब्वक्य्_३,१४।४१३ ॥  
तस्मात् सति गुणत्वे ऽपि  $ प्राधान्यं विग्रहान्तरे  &  
नैवञ्जातीयकं शास्त्रे  % सम्भवत्य् उपसर्जनम्  ॥ ब्वक्य्_३,१४।४१४ ॥  
उपमेयात्मनि श्यामो  $ वर्तमानो ऽभिधीयते  &  
उपमानेष्व् अनिर्दिष्टः  % सामर्थ्यात् स प्रतीयते  ॥ ब्वक्य्_३,१४।४१५ ॥  
द्रव्यमात्रे ऽपि निर्दिष्टे  $ चन्द्रवक्त्रे ऽनुगम्यते  &  
विशिष्ट एव चन्द्रस्थो  % गुणो नोपप्लवादयः  ॥ ब्वक्य्_३,१४।४१६ ॥  
भेदभावनयैतच् च  $ समासे ऽप्य् उपवर्ण्यते  &  
विशिष्टगुणभिन्ने ऽर्थे  % पदम् अन्यत् प्रयुज्यते  ॥ ब्वक्य्_३,१४।४१७ ॥  
यदि भिन्नाधिकरणो  $ वचनाद् अनुगम्यते  &  
मृगीव चपलेत्य् अत्र  % पुंवद्भावो न सिध्यति  ॥ ब्वक्य्_३,१४।४१८ ॥  
अस्त्रीपूर्वपदत्वात् तु  $ पुंवद्भावो भविष्यति  &  
यथैव मृगदुग्धादौ  % न चेत् स्त्र्यर्थो विवक्ष्यते  ॥ ब्वक्य्_३,१४।४१९ ॥  
शस्त्रीव शस्त्रीश्यामेति  $ देवदत्तैव कथ्यते  &  
तस्याम् एवोभयं तस्माद्  % उच्यते शास्त्रविग्रहे  ॥ ब्वक्य्_३,१४।४२० ॥  
पुंवद्भावस्य सिद्ध्यर्थं  $ पक्षे स्त्रीप्रत्ययस्य च  &  
बह्व् अपेक्ष्यम् अतस् तस्याम्  % उभयप्रतिपादनम्  ॥ ब्वक्य्_३,१४।४२१ ॥  
श्यामा शस्त्री यथा श्यामा  $ शस्त्रीकल्पेति चोच्यते  &  
तत्रोपमानेतरयोः  % श्यामेत्य् एतद् अपेक्ष्यते  ॥ ब्वक्य्_३,१४।४२२ ॥  
अथ श्यामेव शस्त्रीयं  $ श्यामेत्य् एवं प्रयुज्यते  &  
शस्त्री यथेयम् श्यामेति  % तावद् एव प्रतीयते  ॥ ब्वक्य्_३,१४।४२३ ॥  
उपलक्षणमात्रार्था  $ गुणस्यास्य यदि श्रुतिः  &  
पृथग् द्वयोः श्रुतो ऽप्य् एष  % नेष्टस्वार्थस्य वाचकः  ॥ ब्वक्य्_३,१४।४२४ ॥  
उपमेयं तु यद् वाच्यं  $ तस्य चेत् प्रतिपादने  &  
सव्यापारा गुणास् तत्र  % सर्वस्योक्तिः सकृच्छ्रुतौ  ॥ ब्वक्य्_३,१४।४२५ ॥  
प्रकाराधारभेदेन  $ विशेषे समवस्थितः  &  
शब्दान्तराभिसम्बन्धे  % सामान्यवचनः कथम्  ॥ ब्वक्य्_३,१४।४२६ ॥  
सादृश्यमात्रं सामान्यं  $ द्विष्ठं कैश् चित् प्रतीयते  &  
गुणो भेदे ऽप्य् अभेदेन  % द्विवृत्तिर् वा विवक्षितः  ॥ ब्वक्य्_३,१४।४२७ ॥  
व्यापारो जातिभागस्य  $ द्रव्ययोर् वाभिधित्सितः  &  
रूपात् सामान्यवाचित्वं  % प्राग् वा वृत्तेर् उदाहृतम्  ॥ ब्वक्य्_३,१४।४२८ ॥  
व्याघ्रशब्दो यदा शौर्यात्  $ पुरुषार्थे ऽवतिष्ठते  &  
तदाधिकरणाभेदात्  % समासस्यास्ति सम्भवः  ॥ ब्वक्य्_३,१४।४२९ ॥  
शूरशब्दप्रयोगे तु  $ व्याघ्रशब्दो मृगे स्थितः  &  
भिन्ने ऽधिकरणे वृत्तेस्  % तत्र नैवास्ति सम्भवः  ॥ ब्वक्य्_३,१४।४३० ॥  
सामानाधिकरण्ये ऽपि  $ गुणभेदस्य सम्भवात्  &  
प्रयोगः शूरशब्दस्य  % समासे ऽप्य् अनुषज्यते  ॥ ब्वक्य्_३,१४।४३१ ॥  
पूजोपाधिश् च यो दृष्टः  $ कुत्सनोपाधयश् च ये  &  
तेषां भिन्ननिमित्तत्वान्  % नियमार्था पुनः श्रुतिः  ॥ ब्वक्य्_३,१४।४३२ ॥  
असम्भवे ऽपि वा वृत्तेः  $ स्याद् एतल् लिङ्गदर्शनम्  &  
अच्वेर् इति यथा लिङ्गम्  % अभावे ऽपि भृशादिषु  ॥ ब्वक्य्_३,१४।४३३ ॥  
वत्यन्तावयवे वाक्ये  $ यद् औपम्यं प्रतीयते  &  
तत्प्रत्ययविधौ सूत्रे  % निर्देशो ऽयं विचार्यते  ॥ ब्वक्य्_३,१४।४३४ ॥  
क्रियेत्य् उपाधिः प्राथम्यात्  $ प्रकृत्यर्थस्य यद्य् अपि  &  
न प्रातिपदिकं तत्र  % क्रियावाच्य् उपपद्यते  ॥ ब्वक्य्_३,१४।४३५ ॥  
सत्त्ववृत्तस्य शेषे वा  $ तृतीया साधने ऽपि वा  &  
तिङाम् असत्त्ववाचित्वाद्  % उभयं तन् न विद्यते  ॥ ब्वक्य्_३,१४।४३६ ॥  
पाकादयस् तृतीयान्ताः  $ सत्त्वधर्मसमन्वयात्  &  
न क्रियेत्य् अपदिश्यन्ते  % कृत्वो ऽर्थप्रत्यये यथा  ॥ ब्वक्य्_३,१४।४३७ ॥  
ये चाव्ययकृतः के चित्  $ क्रियाधर्मसमन्विताः  &  
तेषाम् असत्त्ववाचित्वं  % तिङन्तैर् न विशिष्यते  ॥ ब्वक्य्_३,१४।४३८ ॥  
कृत्वसुज्विषया यापि  $ शयितव्यादिषु क्रिया  &  
उपमानोपमेयत्वं  % तत्रात्यन्तम् असम्भवि  ॥ ब्वक्य्_३,१४।४३९ ॥  
न केवलौ द्रव्यगुणौ  $ तद्वान् वाप्य् उपमीयते  &  
शयितव्यादिभिस् तेषु  % नोपमार्थो ऽस्ति कश् चन  ॥ ब्वक्य्_३,१४।४४० ॥  
उपमानोपमेयत्वे  $ द्रव्ये चानुक्तधर्मिणि  &  
निमित्तत्वेन गम्यन्ते  % रूढयोगाः क्रियागुणाः  ॥ ब्वक्य्_३,१४।४४१ ॥  
होतव्यसदृशो होतेत्य्  $ अत्राप्य् अर्थो न विद्यते  &  
विरोधात् क्रियया तस्मात्  % क्रियावान् नोपमीयते  ॥ ब्वक्य्_३,१४।४४२ ॥  
क्रिया समानजातिया  $ तद्भावान् नोपमीयते  &  
जातिभेदे ऽपि पाकेन  % भिन्नाः पाकादयः क्रियाः  ॥ ब्वक्य्_३,१४।४४३ ॥  
आधारभेदाद् भिन्नायाम्  $ उपमानस्य सम्भवः  &  
अध्येतव्येन विप्राणां  % तुल्यम् अध्ययनं विशाम्  ॥ ब्वक्य्_३,१४।४४४ ॥  
अर्थात् प्रकरणाद् वापि  $ यत्रापेक्ष्यं प्रतीयते  &  
सामर्थ्याद् अनपेक्षस्य  % तस्य वृत्तिः प्रसज्यते  ॥ ब्वक्य्_३,१४।४४५ ॥  
तैलपाकेन तुल्ये च  $ घृतपाके विवक्षिते  &  
क्रियावद् अपि कार्याणां  % दर्शनात् प्रत्ययो भवेत्  ॥ ब्वक्य्_३,१४।४४६ ॥  
अतिङ्ग्रहणम् एवं तु  $ समासस्य निवर्तकम्  &  
गमनं कारकस्येति  % ण्वुल्य् अन्यस्मिन् न सम्भवेत्  ॥ ब्वक्य्_३,१४।४४७ ॥  
सर्वस्य परिहारार्थं  $ समुदायत्वम् आश्रितम्  &  
शुद्धायाः सम्भवान् न स्यात्  % क्रियाया ब्राह्मणादिषु  ॥ ब्वक्य्_३,१४।४४८ ॥  
उपमानविवक्षायां  $ स्वधर्मश् च निवर्तते  &  
क्रियाया न श्रुताद् यस्माद्  % उपमानं समाप्यते  ॥ ब्वक्य्_३,१४।४४९ ॥  
तृतीयो ऽप्य् आश्रितो भेदो  $ धर्मः साधारणो द्वयोः  &  
व्यापारवान् न कृत्स्नस्य  % साम्यं कृत्स्नेन विद्यते  ॥ ब्वक्य्_३,१४।४५० ॥  
द्रव्ये वापि क्रियायां वा  $ निमित्तात् तत् प्रकल्पते  &  
क्रियाणां विद्यमानत्वाद्  % वृत्तिर् न स्याद् गवादिषु  ॥ ब्वक्य्_३,१४।४५१ ॥  
अभावात् केवलायास् तु  $ तद्वान् अर्थः प्रतीयते  &  
प्रधानासम्भवे युक्ता  % लक्षणार्था क्रियाश्रुतिः  ॥ ब्वक्य्_३,१४।४५२ ॥  
क्रियान्तरेषु सापेक्षाः  $ क्रियाशब्दाः क्रियान्तरे  &  
उपकाराय गृह्यन्ते  % यथैव ब्राह्मणादयः  ॥ ब्वक्य्_३,१४।४५३ ॥  
यथा प्रकर्षः सर्वत्र  $ निमित्तान्तरहेतुकः  &  
द्रव्यवद् गुणशब्दे ऽपि  % स निमित्तम् अपेक्षते  ॥ ब्वक्य्_३,१४।४५४ ॥  
यो य उच्चार्यते शब्दः  $ स स्वरूपनिबन्धनः  &  
यथा तथोपमानेषु  % व्यपेक्ष न निवर्तते  ॥ ब्वक्य्_३,१४।४५५ ॥  
क्रियावृत्तेस् तृतीयान्तस्य्-  $ ऐवं चासम्भवे सति  &  
प्रसिद्धन्यायकरणो  % भाष्ये युजिर् उदाहृतः  ॥ ब्वक्य्_३,१४।४५६ ॥  
अन्तर्भूते तु करणे  $ प्रयोगो न पुनर् भवेत्  &  
न्यायेनायुक्तम् इत्य् अत्र  % जीवतौ प्राणकर्मवत्  ॥ ब्वक्य्_३,१४।४५७ ॥  
शास्त्राभ्यासाच् च भेदो ऽयम्  $ अयुक्तम् इति वर्ण्यते  &  
अशोभनम् असम्बद्धम्  % इति रूढिर् व्यवस्थिता  ॥ ब्वक्य्_३,१४।४५८ ॥  
विविभक्तिः प्रकृत्यर्थं  $ प्रत्य् उपाधिः कथं भवेत्  &  
विभक्तिपरिणामे च  % प्रकल्प्यं विषयान्तरम्  ॥ ब्वक्य्_३,१४।४५९ ॥  
विभक्त्यन्तरयोगो हि  $ यस्य तद् विषयान्तरे  &  
विभक्त्यन्तरसम्बन्धः  % सामर्थ्याद् अनुमीयते  ॥ ब्वक्य्_३,१४।४६० ॥  
सारूप्यात् तु तद् एवेदम्  $ इति तत्रोपचर्यते  &  
शब्दान्तरं विभक्त्या तु  % युक्तं शास्त्रे तद् अश्रुतम्  ॥ ब्वक्य्_३,१४।४६१ ॥  
प्रकृतिश् चेत् तृतीयान्ता  $ तेनेत्य् अस्मात् प्रतीयते  &  
क्रियेति प्रथमान्ता सा  % कथं भवितुम् अर्हति  ॥ ब्वक्य्_३,१४।४६२ ॥  
क्रिययेति तृतीया च  $ प्रयोगे कस्य कल्प्यताम्  &  
तेनेत्य् अस्य हि सम्बन्धः  % सूत्रस्थेन न विद्यते  ॥ ब्वक्य्_३,१४।४६३ ॥  
सोपस्कारेषु सूत्रेषु  $ वाक्यशेषः समर्थ्यते  &  
तेन यत् तत् तृतीयान्तं  % क्रिया चेत् सेति गम्यते  ॥ ब्वक्य्_३,१४।४६४ ॥  
उपाधेः कस्य चिद् वाक्ये  $ प्रयोग उपलभ्यते  &  
प्रतीयमानधर्मान्यो  % न कदा चित् प्रयुज्यते  ॥ ब्वक्य्_३,१४।४६५ ॥  
नीलम् उत्पलम् इत्य् अत्र  $ न विशेष्ये न भेदके  &  
कश् चित् तद्धर्मवचनो  % वाक्ये शब्दः प्रयुज्यते  ॥ ब्वक्य्_३,१४।४६६ ॥  
अत्यन्तानुगमात् तत्र  $ न सूत्रे न च विग्रहे  &  
विभक्तिपरिणामेन  % किं चिद् अस्ति प्रयोजनम्  ॥ ब्वक्य्_३,१४।४६७ ॥  
तृतीयान्तं क्रियेत्य् एतद्  $ विग्रहे न प्रयुज्यते  &  
यथा दण्डः प्रहरणं  % क्रीडायाम् इति दृश्यते  ॥ ब्वक्य्_३,१४।४६८ ॥  
घविधौ यच् च सञ्ज्ञायाम्  $ इति सूत्र उदाहृतम्  &  
उपादानं प्रयोगेषु  % तस्यात्यन्तं न विद्यते  ॥ ब्वक्य्_३,१४।४६९ ॥  
यैर् अप्रयुक्तैः संस्कारः  $ प्रधानेषु प्रतीयते  &  
ते भेदे ऽपि विभक्तीनां  % निर्दिश्यन्त उपाधयः  ॥ ब्वक्य्_३,१४।४७० ॥  
समुदायेषु वर्तन्ते  $ भावानां सहचारिणाम्  &  
शब्दास् तत् त्व् अविवक्षायां  % समुच्चयविकल्पयोः  ॥ ब्वक्य्_३,१४।४७१ ॥  
समुच्चयस् तु क्रियते  $ येषु प्रत्यर्थवृत्तिषु  &  
भेदाधिष्ठानया योगस्  % तेसां भवति सङ्ख्यया  ॥ ब्वक्य्_३,१४।४७२ ॥  
सर्वैर् विशिष्टास् तैर् अर्थैर्  $ जन्यन्ते सहचारिभिः  &  
बुद्धयः प्रतिपत्तॄणां  % शब्दार्थांस् तान् अतो विदुः  ॥ ब्वक्य्_३,१४।४७३ ॥  
संसृष्टाः प्रत्ययेष्व् अर्थाः  $ सर्व एवोपकारिनः  &  
तेषां प्रत्ययरूपेण  % सर्वेषां शब्दवाच्यता  ॥ ब्वक्य्_३,१४।४७४ ॥  
केवलानां तु भावानां  $ न रूपम् अवधार्यते  &  
अनिरूपितरूपेषु  % तेषु शब्दो न वर्तते  ॥ ब्वक्य्_३,१४।४७५ ॥  
पूर्वशब्दप्रयोगाच् च  $ समूहान् न निवर्तते  &  
वर्तते ऽवयवे नापि  % नोपात्तं त्यजते क्व चित्  ॥ ब्वक्य्_३,१४।४७६ ॥  
समुदायाभिधायि च  $ यदि भेदं विशेषयेत्  &  
तत्रातुल्यविभक्तित्वं  % पूर्वकायादिवद् भवेत्  ॥ ब्वक्य्_३,१४।४७७ ॥  
समूहे च प्रदेशे च  $ पञ्चाला इति दृश्यते  &  
तथा विशेषणं सर्व  % इत्य् एतद् उपपद्यते  ॥ ब्वक्य्_३,१४।४७८ ॥  
तथार्धपिप्पलीत्य् अत्र  $ जात्यन्तरनिवृत्तये  &  
अर्धं च पिप्पली चेति  % खन्दे शब्दः प्रतीयते  ॥ ब्वक्य्_३,१४।४७९ ॥  
पञ्चालानां प्रदेशो ऽपि  $ भिन्नो जनपदान्तरात्  &  
तत्रान्यस्य निवृत्त्यर्थे  % शब्दे भेदो न गम्यते  ॥ ब्वक्य्_३,१४।४८० ॥  
प्रसिद्धास् तु विशेषेण  $ समुदाये व्यवस्थिताः  &  
प्रदेशे दर्शनं तेषाम्  % अर्थप्रकरणादिभिः  ॥ ब्वक्य्_३,१४।४८१ ॥  
यद् उपव्यञ्जनं जातेः  $ सहचारि च कर्मसु  &  
तत्र वा रूढसम्बन्धं  % यत् प्रायेणोपलक्षितम्  ॥ ब्वक्य्_३,१४।४८२ ॥  
समुदायः प्रदेशो वेत्य्  $ एवं तस्मिन्न् अनाश्रिते  &  
अर्थात्मन्य् अविशेषेण  % वर्तन्ते ब्राह्मणादयः  ॥ ब्वक्य्_३,१४।४८३ ॥  
यश् च तुल्यश्रुतिर् दृष्टः  $ समुदाये व्यवस्थितः  &  
तेनोपचरितैकत्वं  % प्रदेशे ऽप्य् उपलभ्यते  ॥ ब्वक्य्_३,१४।४८४ ॥  
संस्काराद् उपघाताद् वा  $ वृत्तो ऽक्तपरिमाणके  &  
तैलादौ जातिशब्दो ऽत्र  % सामर्थ्याद् अवसीयते  ॥ ब्वक्य्_३,१४।४८५ ॥  
न जातिगुणशब्देषु  $ मूर्तिभेदो विवक्षितः  &  
ते जातिगुणसम्बन्ध-  % भेदमात्रनिबन्धनाः  ॥ ब्वक्य्_३,१४।४८६ ॥  
कृष्णादिव्यपदेशश् च  $ सर्वावयववृत्तिभिः  &  
गुणैस् ते ऽप्य् एकदेशस्थाः  % पटादीनां विशेषकाः  ॥ ब्वक्य्_३,१४।४८७ ॥  
पटावयववृत्तास् तु  $ यदा तत्र पटादयः  &  
तदा तैलादिवत् तेषां  % जातिशब्दत्वम् उच्यते  ॥ ब्वक्य्_३,१४।४८८ ॥  
निवृत्त्यर्था श्रुतिर् येषां  $ भेदस् तेष्व् अनपेक्षितः  &  
प्रदेशे समुदाये वा  % गुणो ऽन्येषां निवर्तकः  ॥ ब्वक्य्_३,१४।४८९ ॥  
ब्राह्मणाध्ययने तत्र  $ वर्तते ब्राह्मणश्रुतिः  &  
सादृश्यं तत्र दृष्टं हि  % क्षत्रियाध्ययनादिभिः  ॥ ब्वक्य्_३,१४।४९० ॥  
ब्राह्मणाध्ययने वृत्तिर्  $ यदि स्याद् ब्राह्मणश्रुतेः  &  
वक्तव्यं केन धर्मेण  % तुल्यत्वं क्रिययोर् इति  ॥ ब्वक्य्_३,१४।४९१ ॥  
अध्येतरि यदा वृत्तिर्  $ उच्यते ब्राह्मणश्रुतेः  &  
निमित्तत्वं तदोपैति  % क्रियैवाध्येतरि स्थिता  ॥ ब्वक्य्_३,१४।४९२ ॥  
सिम्हशब्देन सम्बन्धे  $ गौर्यमात्राभिधायिना  &  
चैत्रात् षष्ठी प्रसज्येत  % योगे शत्त्र्यादिभिर् यथा  ॥ ब्वक्य्_३,१४।४९३ ॥  
ब्राह्मणायेव दातव्यं  $ वैश्यायेत्य् एवमादिषु  &  
सम्प्रदानादियोगश् च  % क्रियामात्रे न कल्पते  ॥ ब्वक्य्_३,१४।४९४ ॥  
क्रियामात्राभिधायित्वाद्  $ अव्ययेषु वतेर् न च  &  
पाठः कदा चित् कर्तव्यस्  % तुल्यौ पक्षाव् उभौ यतः  ॥ ब्वक्य्_३,१४।४९५ ॥  
जहाति जातिं द्रव्यं वा  $ तस्मान् नावयवे स्थितः  &  
क्रियायास् तु श्रुतिर् यस्मात्  % तद्वत्य् अर्थे ऽवतिष्ठते  ॥ ब्वक्य्_३,१४।४९६ ॥  
अक्रियाणां निवृत्त्यर्था,  $ यतश् चात्र क्रियाश्रुतिः  &  
क्रियोपलक्षिते तस्मात्  % क्रियाशब्दः प्रतीयते  ॥ ब्वक्य्_३,१४।४९७ ॥  
होतव्यादिषु यस्माच् च  $ क्रियान्या ब्राह्मणादिवत्  &  
अपेक्षणीया शुद्धे ऽर्थे  % तस्माद् वृत्तिर् न कस्य चित्  ॥ ब्वक्य्_३,१४।४९८ ॥  
सर्वं वाप्य् एकदेशो वा  $ यस्मिन्न् आश्रियते क्व चित्  &  
विशेषवृत्तिं तं सर्वम्  % आहुर् भेदे व्यवस्थितम्  ॥ ब्वक्य्_३,१४।४९९ ॥  
समुच्चयो विकल्पो वा  $ प्रकाराः सर्व एव वा  &  
विशेषा इति वर्ण्यन्ते  % सामान्यं वाविकल्पितम्  ॥ ब्वक्य्_३,१४।५०० ॥  
न हि ब्राह्मण इत्य् अत्र  $ भेदः कश् चिद् अपाश्रितः  &  
अपाकृतो वा तेनायं  % समुदाये व्यवस्थितः  ॥ ब्वक्य्_३,१४।५०१ ॥  
क्रिया त्व् आश्रीयते यस्मिन्  $ स भेदो ऽध्यवसीयते  &  
तथान्यथा सर्वथा चेत्य्  % अप्रयोगे न विद्यते  ॥ ब्वक्य्_३,१४।५०२ ॥  
उपमाने क्रियावृत्तिम्  $ उपमेये क्रियाश्रुतिः  &  
प्रत्याययन्ती भेदस्य  % करोतीव पदार्थताम्  ॥ ब्वक्य्_३,१४।५०३ ॥  
व्यापारेणैव सादृश्ये  $ व्यापारस्य विवक्षिते  &  
क्रियावद्वचनाच् छब्दात्  % प्रत्ययः प्रतिपाद्यते  ॥ ब्वक्य्_३,१४।५०४ ॥  
क्रियावतो ऽपि सादृश्ये  $ वक्तुम् इष्टे क्रियावता  &  
अध्येता ब्राह्मण इव  % प्रत्ययो न निवर्तते  ॥ ब्वक्य्_३,१४।५०५ ॥  
अधीते तुल्य इत्य् एवं  $ पुंल्लिङ्गेन विशेषणम्  &  
क्रियावति क्रियायां तु  % तुल्यशब्दे नपुंसकम्  ॥ ब्वक्य्_३,१४।५०६ ॥  
प्रकृत्यर्थे विशिष्टे ऽपि  $ प्रत्ययार्थाविशेषणात्  &  
पुत्रेण तुल्यः कपिल  % इति वृत्तिः प्रसज्यते  ॥ ब्वक्य्_३,१४।५०७ ॥  
याः पुत्रे रूढसम्बन्धाः  $ क्रिया लोके विवक्षिताः  &  
ताभिः क्रियावतः पुत्राद्  % गुणतुल्ये वतिर् भवेत्  ॥ ब्वक्य्_३,१४।५०८ ॥  
अन्तर्भूतं निमित्तं च  $ रूढिशब्देषु यद्य् अपि  &  
क्रियास् तु सहचारिण्यो  % रूढाः सन्ति पदार्थवत्  ॥ ब्वक्य्_३,१४।५०९ ॥  
क्रमं तु यदि बाधित्वा  $ प्रत्ययार्थविशेषणम्  &  
प्रधानानुग्रहात् साम्याद्  % विभक्तेश् चावतिष्ठते  ॥ ब्वक्य्_३,१४।५१० ॥  
प्रकृतेर् अविशिष्टत्वात्  $ क्रियातुल्ये प्रसज्यते  &  
पुत्रादौ गुणशब्देभ्यः  % पूर्वोक्तस्य विपर्यये  ॥ ब्वक्य्_३,१४।५११ ॥  
स्थूलेन तुल्यो यातीति  $ बहिरङ्गा क्रियाश्रुतिः  &  
अनिमित्तं वतेस् तुल्यं  % यातीत्य् अत्रेष्यते वतिः  ॥ ब्वक्य्_३,१४।५१२ ॥  
द्वयं विशेष्यते तेन  $ यद् एकत्र विशेषणं  &  
तुल्यशब्दो हि तं धर्मम्  % उभयस्थम् अपेक्षते  ॥ ब्वक्य्_३,१४।५१३ ॥  
एकः समानो धर्मश् चेद्  $ उपमानोपमेययोः  &  
तुलया सम्मितं तुल्यम्  % इति तत्रोपपद्यते  ॥ ब्वक्य्_३,१४।५१४ ॥  
सूत्रे श्रुतश् च द्विष्ठो ऽसाव्  $ अभेदेन प्रतीयते  &  
न च सामान्यशब्दत्वाद्  % अश्रुता गम्यते क्रिया  ॥ ब्वक्य्_३,१४।५१५ ॥  
अश्रुताश् च प्रतीयन्ते  $ निदेशस्थायितादयः  &  
ये धर्मा नियतास् तेषां  % पुत्रादिषु न विद्यते  ॥ ब्वक्य्_३,१४।५१६ ॥  
अनाश्रितक्रियस् तस्मान्  $ न तुल्यो ऽस्ति क्रियावता  &  
क्रियायाः श्रवणे सापि  % क्रियावत्ता प्रतीयते  ॥ ब्वक्य्_३,१४।५१७ ॥  
द्वयोः प्रतिविधानाच् च  $ ज्यायस्त्वम् अभिधीयते  &  
नित्यासत्त्वाभिधायित्वात्  % प्रत्ययार्थविशेषणे  ॥ ब्वक्य्_३,१४।५१८ ॥  
असत्त्वभूतो व्यापारः  $ केवलः प्रत्यये यतः  &  
विद्यते लक्षणार्थत्वं  % नास्ति तेन क्रियाश्रुतेः  ॥ ब्वक्य्_३,१४।५१९ ॥  
क्रियावतस् तु ग्रहणात्  $ प्रकृत्यर्थविशेषणे  &  
क्रियामात्रेन तुल्यत्वे  % सिद्धासत्त्वाभिधायिता  ॥ ब्वक्य्_३,१४।५२० ॥  
यदा क्रियानिमित्तं तु  $ सादृश्यं स्यात् क्रियावतोः  &  
क्रियावतो ऽभिधेयत्वात्  % तदा द्रव्याभिधायिता  ॥ ब्वक्य्_३,१४।५२१ ॥  
अव्ययेषु वतेः पाठः  $ कार्यस् तत्र स्वरादिवत्  &  
ब्राह्मणेन समो ऽध्येतेत्य्  % अत्र च प्रत्ययो भवेत्  ॥ ब्वक्य्_३,१४।५२२ ॥  
सामानाधिकरण्यं च  $ वत्यर्थेनापदिश्यते  &  
तुल्यम् इत्य् अन्यथा कल्प्यो  % वाक्यशेषो ऽश्रुतो भवेत्  ॥ ब्वक्य्_३,१४।५२३ ॥  
क्रियावतोश् च सादृश्ये  $ प्रत्ययार्थविशेषणे  &  
अध्येत्रा सदृशो ऽध्येतेत्य्  % अत्र नास्ति वतेर् विधिः  ॥ ब्वक्य्_३,१४।५२४ ॥  
तुल्यार्थैर् इति या तस्यास्  $ तृतीयाया न भिद्यते  &  
अर्थो भेदे ऽपि सर्वाभिर्  % इतराभिर् विभक्तिभिः  ॥ ब्वक्य्_३,१४।५२५ ॥  
भोज्यते ब्राह्मण इव  $ तुल्यं भुक्तं द्विजातिना  &  
पश्यति ब्राह्मणम् इव  % तुल्यं विप्रेण पश्यति  ॥ ब्वक्य्_३,१४।५२६ ॥  
ब्राह्मणेनेव विज्ञातं  $ तुल्यं ज्ञातं द्विजातिना  &  
दीयतां ब्राह्मणायेव  % तुल्यं विप्रेण दीयताम्  ॥ ब्वक्य्_३,१४।५२७ ॥  
ब्राह्मणाद् इव वैश्यात् त्वम्  $ अधीष्वाध्ययनं बहु  &  
इत्य् एवमादिभिर् भेदस्  % तृतीयाया न कश् चन  ॥ ब्वक्य्_३,१४।५२८ ॥  
तुल्यं मधुरयाधीये  $ मात्रा तुल्यं स्मरामि ताम्  &  
मधुरायाश् च मातुश् च  % कथं सादृश्यकल्पना  ॥ ब्वक्य्_३,१४।५२९ ॥  
मधुराविषयः पाठः  $ स्मरणं मातृकर्मकम्  &  
मधुरामातृशब्दाभ्याम्  % अभेदेनाभिधीयते  ॥ ब्वक्य्_३,१४।५३० ॥  
उष्ट्रावयवतुल्येषु  $ मुखेषूष्ट्रश्रुतिर् यथा  &  
वर्तते गृहतुल्ये च  % प्रासादे मधुराश्रुतिः  ॥ ब्वक्य्_३,१४।५३१ ॥  
यथाध्ययनयोः साम्यम्  $ अध्येत्रोर् अपदिश्यते  &  
तथा क्रियागतैर् धर्मैर्  % उच्यन्ते साधनाश्रयाः  ॥ ब्वक्य्_३,१४।५३२ ॥  
इवार्थे यच् च वचनं  $ पूर्वसूत्रे च यो विधिः  &  
क्रियाशब्दश्रुतौ भेदो  % न कश् चिद् विद्यते तयोः  ॥ ब्वक्य्_३,१४।५३३ ॥  
यद्य् अप्य् उपाधिर् अन्यत्र  $ नियतो न प्रयुज्यते  &  
रूपाभेदात् त्व् अनिर्ज्ञाता  % क्रियात्र श्रूयते पुनः  ॥ ब्वक्य्_३,१४।५३४ ॥  
यथा व्युत्परयः पुच्छौ  $ क्यङन्ते सुदुरादयः  &  
सत्य् अपि प्रत्ययार्थत्वे  % भेदाभावाद् उदाहृताः  ॥ ब्वक्य्_३,१४।५३५ ॥  
एवं च सति पूर्वेण  $ सिद्धो ऽत्रापि वतेर् विधिः  &  
नियमे वाभिधाने वा  % भिद्यते न क्रियाश्रुतिः  ॥ ब्वक्य्_३,१४।५३६ ॥  
इवे द्रव्यादिविषयः  $ प्रत्ययः पुनर् उच्यते  &  
क्रियाणाम् एव सदृश्वे  % पूर्वसूत्रे विधीयते  ॥ ब्वक्य्_३,१४।५३७ ॥  
मधुरायाम् इव गृहा  $ ब्राह्मणस्येव पाण्डुराः  &  
इत्य् अत्र द्रव्यगुणयोः  % पूर्वेण न वतिर् भवेत्  ॥ ब्वक्य्_३,१४।५३८ ॥  
आरम्भस्याक्रियार्थत्वे  $ नार्थो योगेन विद्यते  &  
ऋते क्रियाया ग्रहणात्  % पूर्वयोगेन सिध्यति  ॥ ब्वक्य्_३,१४।५३९ ॥  
मधुरावयवे वृत्तिर्  $ व्वाख्याता मधुराश्रुतेः  &  
ब्राह्मणावयवान् दन्तान्  % वक्ष्यति ब्राह्मणश्रुतिः  ॥ ब्वक्य्_३,१४।५४० ॥  
न का चिद् इवयोगे  $ तु बाह्यात् सम्बन्धिनो  &  
षष्ठी विधीयते तत्र  % पूर्वेण प्रत्ययो भवेत्  ॥ ब्वक्य्_३,१४।५४१ ॥  
आधिक्यं तुल्यशब्देन  $ सम्बन्ध उपजायते  &  
षष्ठीतृतीये तत्र स्तस्  % तुल्यशब्दो हि वाचकः  ॥ ब्वक्य्_३,१४।५४२ ॥  
इवशब्दप्रयोगे तु  $ बाह्यात् सम्बन्धिनो विना  &  
नाधिक्यम् उपमाने ऽस्ति  % द्योतकः स प्रयुज्यते  ॥ ब्वक्य्_३,१४।५४३ ॥  
इवे यो व्यतिरेको ऽत्र  $ स प्रासादादिहेतुकः  &  
तुल्ये तद्विषयापेक्षम्  % आधिक्यम् उपजायते  ॥ ब्वक्य्_३,१४।५४४ ॥  
गवयेन समो ऽनद्वान्  $ इति वृत्तिस् तथा भवेत्  &  
न त्व् अस्ति गौर् इवेत्य् अत्र  % व्यतिरेक इवाश्रयः  ॥ ब्वक्य्_३,१४।५४५ ॥  
उपमेयेन सम्बन्धात्  $ प्राक् प्रासादादिहेतुके  &  
व्यतिरेके वतेर् भावो  % न तुल्यार्थत्वहेतुके  ॥ ब्वक्य्_३,१४।५४६ ॥  
इवशब्देन सम्बन्धे  $ न तृतीया विधीयते  &  
प्रकृतां ताम् अतस् त्यक्त्वा  % विभक्त्यन्तरं आश्रितम्  ॥ ब्वक्य्_३,१४।५४७ ॥  
सप्तम्य् अपि न तत्रास्ति  $ ज्ञापकार्था तु सा कृता  &  
इष्टा सा शेषविषये  % नियतासु विभक्तिषु  ॥ ब्वक्य्_३,१४।५४८ ॥  
यदि तु व्यतिरेकेण  $ विषये ऽस्मिन् विभक्तयः  &  
प्रवर्तेरंस् तृतीयैव  % व्यभिचारं प्रदर्शयेत्  ॥ ब्वक्य्_३,१४।५४९ ॥  
व्यभिचारे तथा सिद्धे  $ सप्तमीग्रहणाद् विना  &  
सप्तम्य् एवोच्यते सर्वा  % न सन्त्य् अन्या विभक्तयः  ॥ ब्वक्य्_३,१४।५५० ॥  
अत्यन्तम् अत्र विषये  $ सप्तम्या ज्ञापकार्थया  &  
बाधिता विनिवर्तेत  % षष्ठी सा गृह्यते पुनः  ॥ ब्वक्य्_३,१४।५५१ ॥  
पूर्वाभ्याम् एव योगाभ्यां  $ विग्रहान्तरकल्पनात्  &  
अर्हार्थे ऽपि वतिः सिद्धः  % स त्व् एकेन निदर्श्यते  ॥ ब्वक्य्_३,१४।५५२ ॥  
तेन तुल्यम् इति प्राप्ते  $ क्रियोपाधिः प्रसिध्यति  &  
राजवद् वर्तते राजेत्य्  % अत्र भेदे विवक्षिते  ॥ ब्वक्य्_३,१४।५५३ ॥  
राजत्वेन प्रसिद्धा ये  $ पृथुप्रभृतयो नृपाः  &  
युधिष्ठिरान्तास् ते ऽन्येषाम्  % उपमानं महीक्षिताम्  ॥ ब्वक्य्_३,१४।५५४ ॥  
सिद्ध्यसिद्धिकृतो भेद  $ उपमानोपमेययोः  &  
सर्वत्रैव यतो ऽसिद्धं  % प्रसिद्धेनोपमीयते  ॥ ब्वक्य्_३,१४।५५५ ॥  
राजवद् रूपम् अस्येति  $ राजन्य् एव विवक्षिते  &  
अक्रियार्थेन योगेन  % द्वितीयेन भविष्यति  ॥ ब्वक्य्_३,१४।५५६ ॥  
उपमानाविवक्षायां  $ नियमार्थो ऽयम् उच्यते  &  
धर्मो ऽर्हतिक्रियाकर्ता  % तदर्थं वचनं पुनः  ॥ ब्वक्य्_३,१४।५५७ ॥  
कृतहस्तवद् इत्य् एतत्  $ प्रसिद्धेष्व् एव दृश्यते  &  
राजत्वेन प्रसिद्धे च  % राज्ञि राजवद् इत्य् अपि  ॥ ब्वक्य्_३,१४।५५८ ॥  
अराज्ञि येषां धर्माणां  $ दृष्टो ऽत्यन्तम् असम्भवः  &  
ते राजनि नियम्यन्ते  % त्यज्यन्ते व्यभिचारिणः  ॥ ब्वक्य्_३,१४।५५९ ॥  
अर्हतेश् च क्रिया कर्त्री  $ या तस्यां वतिर् इष्यते  &  
राजानम् अर्हति च्छत्त्रम्  % इति न त्व् एवमादिषु  ॥ ब्वक्य्_३,१४।५६० ॥  
प्रयुक्तानां हि शब्दानां  $ शास्त्रेणानुगमः सताम्  &  
छत्त्राद्यर्थे तु वचने  % प्रत्याख्यानं न सम्भवेत्  ॥ ब्वक्य्_३,१४।५६१ ॥  
तदर्हम् इति नारब्धं  $ सूत्रं व्याकरणान्तरे  &  
सम्भवत्य् उपमात्रापि  % भेदस्य परिकल्पनात्  ॥ ब्वक्य्_३,१४।५६२ ॥  
एकस्य कार्यनिर्ज्ञानात्  $ सिद्धस्य विषयान्तरे  &  
तद्धर्मत्वविवक्षायां  % बुद्ध्या भेदः प्रकल्प्यते  ॥ ब्वक्य्_३,१४।५६३ ॥  
सूत्रारम्भान् न चैतस्माद्  $ इवशब्दस्य विद्यते  &  
प्रयोगः सो ऽपि चैतस्य  % विषये विद्यते वतेः  ॥ ब्वक्य्_३,१४।५६४ ॥  
दस्युहेन्द्र इवेत्य् एतद्  $ ऐन्द्रमन्त्रे प्रयुज्यते  &  
अन्यत्र दृष्टकर्मेन्द्रो  % यथेत्य् अस्मिन् विवक्षिते  ॥ ब्वक्य्_३,१४।५६५ ॥  
पूर्वाम् अवस्थाम् आश्रित्य  $ यावस्था व्यपदिश्यते  &  
सदृशस् त्वं तवैवेति  % तत्रैवम् अभिधीयते  ॥ ब्वक्य्_३,१४।५६६ ॥  
प्रसिद्धभेदं यत्रान्यद्  $ उपमानं न विद्यते  &  
उपमेयस्य तत्रात्मा  % स्वबुद्ध्या प्रविभज्यते  ॥ ब्वक्य्_३,१४।५६७ ॥  
यो ऽपि स्वाभाविको भेदः  $ सो ऽपि बुद्धिनिबन्धनः  &  
तेनास्मिन् विषये भिन्नम्  % अभिन्नं वा न विद्यते  ॥ ब्वक्य्_३,१४।५६८ ॥  
अङ्गदी कुण्डली चेति  $ दर्शयन् भेदहेतुभिः  &  
चैत्रम् ईदृशम् इत्य् आह  % बुद्ध्यवस्थापरिग्रहात्  ॥ ब्वक्य्_३,१४।५६९ ॥  
एतैः शब्दैर् यथाभूतः  $ प्रत्ययात्मोपजायते  &  
तत्प्रत्ययानुकारेण  % विषयो ऽप्य् उपपद्यते  ॥ ब्वक्य्_३,१४।५७० ॥  
बुद्ध्यवस्थाविभागेन  $ भेदकार्यं प्रतीयते  &  
जन्यन्त इव शब्दानाम्  % अर्थाः सर्वे विवक्षया  ॥ ब्वक्य्_३,१४।५७१ ॥  
तथाविधे ऽपि बाह्ये ऽर्थे  $ भिद्यन्ते यत्र बुद्धयः  &  
न तत्र कश् चित् सादृश्यं  % सद् अपि प्रतिपद्यते  ॥ ब्वक्य्_३,१४।५७२ ॥  
अत्यन्तं विषये भिन्ने  $ यावत् प्रख्या न भिद्यते  &  
न तावत् प्रत्यभिज्ञानं  % कस्य चिद् विनिवर्तते  ॥ ब्वक्य्_३,१४।५७३ ॥  
अयम् एव तु सूत्रेण  $ भेदो भेदेन दर्शितः  &  
प्रसिद्धम् अपि दुर्ज्ञानम्  % अबुधः प्रतिपद्यते  ॥ ब्वक्य्_३,१४।५७४ ॥  
वैयाकरणवद् ब्रूते  $ न वैयाकरणः सदा  &  
वैयाकरणवद् ब्रूष्वेत्य्  % अतः सो ऽप्य् अभिधीयते  ॥ ब्वक्य्_३,१४।५७५ ॥  
के चित् पुमांसो भाषन्ते  $ स्त्रीवत् पुंवच् च योषितः  &  
व्यभिचारे स्वधर्मो ऽपि  % पुनस् तेनोपदिश्यते  ॥ ब्वक्य्_३,१४।५७६ ॥  
सदृशस् त्वं तवैवेति  $ लोके यद् अभिधीयते  &  
उपमानान्तरं तत्र  % प्रसक्तं विनिवर्तते  ॥ ब्वक्य्_३,१४।५७७ ॥  
युक्तम् औपयिकं राज्ञ  $ इत्य् अर्थस्य निदर्शने  &  
उपमानाविवक्षायां  % तदर्हम् इति पठ्यते  ॥ ब्वक्य्_३,१४।५७८ ॥  
प्रसक्तानुप्रसक्तस् तु  $ वतिशेषो ऽभिधीयते  &  
उपमानाभिसम्बन्धाद्  % अस्मिन् वतिर् उदाहृतः  ॥ ब्वक्य्_३,१४।५७९ ॥  
प्रधानकल्पनाभावे  $ गुणशब्दस्य दर्शनात्  &  
उपसर्गाद् वतौ सिद्धा  % धातौ धात्वर्थकल्पना  ॥ ब्वक्य्_३,१४।५८० ॥  
स्वं रूपम् इति चैतस्मिन्न्  $ अर्थस्यापि परिग्रहः  &  
रूपवज् ज्ञापितस् तस्माद्  % आसन्नो ऽर्थो ग्रहीष्यते  ॥ ब्वक्य्_३,१४।५८१ ॥  
धात्वर्थेनोपजनितं  $ साधनत्वेन साधनम्  &  
धातुना कृतम् इत्य् एवम्  % अस्मिन् सूत्रे प्रतीयते  ॥ ब्वक्य्_३,१४।५८२ ॥  
यः शब्दश् चरितार्थत्वाद्  $ अत्यन्तं न प्रयुज्यते  &  
विषये ऽदर्शनात् तत्र  % लोपस् तस्याभिधीयते  ॥ ब्वक्य्_३,१४।५८३ ॥  
क्रियायां साधने द्रव्ये  $ प्रादयो ये व्यवस्थिताः  &  
तेभ्यः सत्त्वाभिधायिभ्यो  % वतिः स्वार्थे विधीयते  ॥ ब्वक्य्_३,१४।५८४ ॥  
प्रत्ययेन विना प्रादिस्  $ तत्रार्थे न प्रयुज्यते  &  
भेदेन तु समाख्याने  % विभागः परिकल्पितः  ॥ ब्वक्य्_३,१४।५८५ ॥  
अनङ्गीकृतसत्त्वं तु  $ यदि गृह्येत साधनम्  &  
विभक्तिभिर् नियोगः स्याद्  % यथैव तसिलादिषु  ॥ ब्वक्य्_३,१४।५८६ ॥  
पाठाद् यैर् अविभक्तित्वं  $ वत्यन्तेष्व् अनुगम्यते  &  
तेषाम् उद्वत इत्य् अत्र  % वक्तव्या सविभक्तिता  ॥ ब्वक्य्_३,१४।५८७ ॥  
वत्यर्थं नावगाहेते  $ पुंवद् इत्य् अस्य दर्शनात्  &  
नञ्स्नञाव् अपवादस्य  % बाधकं तन् निपातनम्  ॥ ब्वक्य्_३,१४।५८८ ॥  
एतम् उत्क्रामतो नूनं  $ वत्यर्थं नञ्स्नञाव् इति  &  
तयोः प्रवृत्ताव् उत्सर्गो  % बाधनान् नोपपद्यते  ॥ ब्वक्य्_३,१४।५८९ ॥  
नञ्स्नञौ विहितौ येन  $ स योगो नावगाहते  &  
वतिप्रकरणं तद् धि  % लिङ्गम् एवं समर्थ्यते  ॥ ब्वक्य्_३,१४।५९० ॥  
अभेदेनोपमानस्य  $ भिन्नार्थोपनिपातिता  &  
ऊहस् तथोपमानानाम्  % अङ्गवन् नोपलभ्यते  ॥ ब्वक्य्_३,१४।५९१ ॥  
गावेधुके चरौ दृष्टा  $ गोविकर्ताक्षवापयोः  &  
पशू रुद्र इव ह्य् एताव्  % इत्य् एकवचनश्रुतिः  ॥ ब्वक्य्_३,१४।५९२ ॥  
उपमानस्य भेदाच् च  $ बहुषु स्याद् अञो विधिः  &  
काश्यपा इति लोपः स्यात्  % तथा प्रतिकृतिष्व् अपि  ॥ ब्वक्य्_३,१४।५९३ ॥  
एवं तु युक्तवद्भावाद्  $ अत्रैकवचनं भवेत्  &  
लुम् मनुष्ये तथोक्तं स्याल्  % लिङ्गस्यैकस्य सिद्धये  ॥ ब्वक्य्_३,१४।५९४ ॥  
उपमेयेषु भिन्नेषु  $ किं चिद् एकं प्रवर्तते  &  
प्रत्ययस्य विधौ तत्र  % नित्यं युक्तवद् इष्यते  ॥ ब्वक्य्_३,१४।५९५ ॥  
यदा प्रत्युपमेयं तु  $ तद् एकैकम् अवस्थितम्  &  
तदा बाह्यार्थभेदेन  % तद्धितान्तं प्रचीयते  ॥ ब्वक्य्_३,१४।५९६ ॥  
यथा समूहप्रचये  $ द्विगूनां भिन्नसङ्ख्यता  &  
पञ्चपूल्यादिषु तथा  % लुबन्तप्रचयो भवेत्  ॥ ब्वक्य्_३,१४।५९७ ॥  
प्रचये भिद्यमाने तु  $ सङ्ख्या पूलेषु भिद्यते  &  
अर्थभेदो लुबन्तेषु  % नैवं कश् चन दृश्यते  ॥ ब्वक्य्_३,१४।५९८ ॥  
येषूपमेयवचनः  $ शब्दो ऽन्यो न प्रयुज्यते  &  
उपमानस्य तत्रान्यैः  % सङ्ख्याया भेद इष्यते  ॥ ब्वक्य्_३,१४।५९९ ॥  
यथा गुडतिलादीनां  $ प्रयोगाद् एकसङ्ख्यता  &  
पाकादेर् अप्रयोगे तु  % भिन्ना सङ्ख्याभिधीयते  ॥ ब्वक्य्_३,१४।६०० ॥  
यः सम्बन्धिगतो भेदः  $ स प्रयोगे प्रतीयते  &  
सम्बन्धिनाम् अतो भेद  % उपमेये न गम्यते  ॥ ब्वक्य्_३,१४।६०१ ॥  
तस्मात् सामान्यशब्दत्व-  $ प्रसङ्गविनिवृत्तये  &  
उपमेयगतो भेद  % उपमानेषु दृश्यते  ॥ ब्वक्य्_३,१४।६०२ ॥  
उपमानं समस्तानाम्  $ अभिन्नम् श्रूयते क्व चित्  &  
भिन्नानाम् उपमेयनाम्  % एकैकम् वोपमीयते  ॥ ब्वक्य्_३,१४।६०३ ॥  
यथा गरुड इत्य् एतद्  $ व्यूहापेक्षं प्रयुज्यते  &  
एकेन यत्र सादृश्यं  % वैनतेयेन हस्तिनाम्  ॥ ब्वक्य्_३,१४।६०४ ॥  
एकस्यापि प्रतीयेत  $ भिन्ना प्रतिकृतिः सह  &  
काश्यपस्येति तेनायं  % प्रत्येकम् अवतिष्ठते  ॥ ब्वक्य्_३,१४।६०५ ॥  
मेघाः शैल इवेत्य् उक्ते  $ समस्तानां प्रतीयते  &  
सादृश्यम् गिरिणैकेन  % प्रत्येकं तेन भिद्यते  ॥ ब्वक्य्_३,१४।६०६ ॥  
छापेक्षा तद्विषयता  $ विधेयत्वान् न गम्यते  &  
काकतालीयम् इत्य् अत्र  % प्रसिद्धम् ह्य् उपलक्षणम्  ॥ ब्वक्य्_३,१४।६०७ ॥  
राजाश्वादिश् च विषयः  $ स्याद् अन्यो वेत्य् अनिश्चितम्  &  
तेन च्छस्य विधानात् प्राग्  % व्यपदेशो न विद्यते  ॥ ब्वक्य्_३,१४।६०८ ॥  
द्वयोर् इवार्थयोर् अत्र  $ निमित्तत्वं प्रतीयते  &  
एकेनावयवो युक्तः  % प्रत्ययो ऽन्येन युज्यते  ॥ ब्वक्य्_३,१४।६०९ ॥  
चैत्रस्य तत्रागमनं  $ काकस्यागमनं यथा  &  
दस्योर् अभिनिपातस् तु  % तालस्य पतनं यथा  ॥ ब्वक्य्_३,१४।६१० ॥  
सन्निपाते तयोर् यान्या  $ क्रिया तत्रोपजायते  &  
वधादिर् उपमेये ऽर्थे  % तया छविधिर् इष्यते  ॥ ब्वक्य्_३,१४।६११ ॥  
क्रियायां समवेतायां  $ द्रव्यशब्दो ऽवतिष्ठते  &  
पातागमनयोः काक-  % तालशब्दौ तथा स्थितौ  ॥ ब्वक्य्_३,१४।६१२ ॥  
यद् अन्वाख्यायकं वाक्यं  $ तद् एवं परिकल्प्यते  &  
प्रयोगवाक्वं यल् लोके  % तद् एवं न प्रयुज्यते  ॥ ब्वक्य्_३,१४।६१३ ॥  
ययोर् अतर्किता प्राप्तिर्  $ दृश्यते काकतालवत्  &  
तयोः समासप्रकृतेर्  % वृत्तिर् अभ्युपगम्यते  ॥ ब्वक्य्_३,१४।६१४ ॥  
काकस्य तालेन यथा  $ वधो यस्य तु दस्युना  &  
तत्र चित्रीकृते ऽन्यस्मिन्न्  % उपमेये छ इष्यते  ॥ ब्वक्य्_३,१४।६१५ ॥  
चञ्चत्प्रकारश् चञ्चत्को  $ बृहत्क इति चापरे  &  
मणिमड्डूकखद्योतान्  % सादृश्वेन प्रचक्षते  ॥ ब्वक्य्_३,१४।६१६ ॥  
तत्रोन्मेषनिमेषाभ्यां  $ खद्योत उपमीयते  &  
श्वासप्रबन्धैर् मण्डूकः  % स्पन्दमानप्रभो मणिः  ॥ ब्वक्य्_३,१४।६१७ ॥  
प्रविकासिप्रभो ऽल्पो ऽपि  $ महान् य उपलभ्यते  &  
बृहत्क इति तत्रैष  % मणौ शब्दः प्रयुज्यते  ॥ ब्वक्य्_३,१४।६१८ ॥  
सादृश्यम् एव सर्वत्र  $ प्रकारः कैश् चिद् इष्यते  &  
भेदे ऽपि तु प्रकाराख्या  % कैश् चिद् अभ्युपगम्यते  ॥ ब्वक्य्_३,१४।६१९ ॥  
प्रकारवचनः कश् चित्  $ प्रकारवति संस्थितः  &  
प्रकारमात्रे वर्तित्वा  % कश् चित् तद्वति वर्तते  ॥ ब्वक्य्_३,१४।६२० ॥  
सादृश्यग्रहणं सूत्रे  $ सदृशस्योपलक्षणम्  &  
तुल्ययोर् अव्ययीभावे  % सहशब्दो ऽभिधायकः  ॥ ब्वक्य्_३,१४।६२१ ॥  
विप्सासादृश्ययोर् वृत्तिर्  $ या यथार्थाभिधायिनः  &  
स चायम् अव्ययीभावे  % भेदो भेदेन दर्शितः  ॥ ब्वक्य्_३,१४।६२२ ॥  
सादृश्यं योग्यता कैश् चिद्  $ अनाव् अभ्युपगम्यते  &  
यत् तु मूर्तिगतं साम्यं  % तत् सहेनाभिधीयते  ॥ ब्वक्य्_३,१४।६२३ ॥  
इत्थम्भावे ऽपि सादृश्यं  $ बुद्ध्यवस्थानिबन्धनम्  &  
ग्रहणे भेदमात्रस्य  % तत्रान्यैवाभिधीयते  ॥ ब्वक्य्_३,१४।६२४ ॥  
गौर् वाहीक इति द्वित्वे  $ सादृश्यं प्रत्युदाहृतम्  &  
शुक्लादौ सति निष्पन्ने  % वाहीको न द्विर् उच्यते  ॥ ब्वक्य्_३,१४।६२५ ॥  
  
इति भर्तृहरिकृतं वाक्यपदीयम् समाप्तम्   
  
  
  
  
