---
title: 'Utpaladeva: Isvarapratyabhijnakarika, TEXT WITH PADA MARKERS'

---
## Intro

Utpaladeva: Isvarapratyabhijnakarika, TEXT WITH PADA MARKERS  

Utpaladeva: Isvarapratyabhijnakarika with vrtti.  
  
Based on the edition by Madhusudan Kaul Shastri, Srinagar 1921.  
(Kashmir Series of Texts and Studies ; 34)  
  
Revised according to the edition by Raffaele Torella, Roma 1994  
(Serie Orientale Roma ; 71)  

Input by Somadeva Vasudeva  

TEXT WITH PADA MARKERS  

## पाठः

रेड़ेरेन्चे स्य्स्तेम्:  
इप्क् = इस्वरप्रत्यभिज्नकरिक: इप्क्_न्,न्।न्  
इप्व् = इस्वरप्रत्यभिज्नकरिक-व्र्त्ति: नो नुम्बेरिन्ग्  

पद मर्केर्स्  
  
ड़ोर् अ ड़ोउर्-पद वेर्से:  
॥॥॥॥  $ ॥॥॥॥  &  
॥॥॥॥  % ॥॥॥॥  ॥  
  
ड़ोर् अ सिx-पद वेर्से:  
॥॥॥॥  $ ॥॥॥॥  &  
॥॥॥॥  % ॥॥॥॥  \  
॥॥॥॥  # ॥॥॥॥  ॥  

**************************************************************************  
  
१। ज्ञानाधिकारः ॥  
  
कथं चिद् आसाद्य महेश्वरस्य  $ दास्यं जनस्याप्य् उपकारम् इच्छन्  &  
समस्तसम्पत्समवाप्तिहेतुं  % तत्प्रत्यभिज्ञाम् उपपादयामि  ॥ इप्क्_१,१।१ ॥  
  
       इप्व्: परमेश्वरप्रसादाद् एव लब्धात्यन्तदुर्लभतद्दास्यलक्ष्मीर् अहम् एकाकिसम्पदा लज्जमानो जनम् अपीमम् अखिलं स्वस्वामिनं वक्ष्यमाणोपायेन प्रत्यभिज्ञापयामि येन परमार्थलाभेन परितुष्येयम् ॥  
  
कर्तरि ज्ञातरि स्वात्मन्य्  $ आदिसिद्धे महेश्वरे   &  
अजडात्मा निषेधं वा  % सिद्धिं वा विदधीत कः  ॥ इप्क्_१,१।२ ॥  
  
       इप्व्: सर्वेषां स्वात्मनः सर्वार्थसिद्धिसमाश्रयस्य तत्तत्सर्वार्थसाधनान्यथानुपपत्त्या क्रोडीकृतसिद्धेः स्वप्रकाशस्य प्रमात्रेकवपुषः पूर्वसिद्धस्य पुराणस्य ज्ञानं क्रिया च । स्वसंवेदनसिद्धम् ऐश्वर्यं, तेनेश्वरस्य सिद्धौ निराकरणे च जडानाम् एवोद्यमः ॥  
  
किं तु मोहवशाद् अस्मिन्  $ दृष्टे ऽप्य् अनुपलक्षिते  &  
शक्त्याविष्करणेनेयं  % प्रत्यभिज्ञोपदर्श्यते  ॥ इप्क्_१,१।३ ॥  
  
       इप्व्: केवलम् अस्य स्वसंवेदनसिद्धस्यापीश्वरस्य मायाव्यामोहाद् अहृदयङ्गमत्वाद् असाधारणप्रभावाभिज्ञानख्यापनेन दृढनिश्चयरूपं प्रत्यभिज्ञानमात्रम् उपदर्श्यते ॥  
  
तथा हि जडभूतानां  $ प्रतिष्ठा जीवदाश्रया  &  
ज्ञानं क्रिया च भूतानां  % जीवतां जीवनं मतम्  ॥ इप्क्_१,१।४ ॥  
  
       इप्व्: वस्तूनां जडाजडभेदेन द्वैविध्यम् । तत्र जडस्वरूपस्य जीवन्निष्ठा सिद्धिः, जीवतां पुनो जीवत्वं जीवनं ज्ञानक्रिये एव ॥  
  
तत्र ज्ञानं स्वतःसिद्धं  $ क्रिया कायाश्रिता सती   &  
परैर् अप्य् उपलक्ष्येत  % तयान्यज्ञानम् ऊह्यते  ॥ इप्क्_१,१।५ ॥  
  
       इप्व्: जीवतां क्रिया कायपरिस्पन्दपर्यन्तीभूतान्यत्रापि प्रत्यक्षा, ज्ञानम् आत्मवेद्यं परत्रापि क्रिययैव प्रसिध्यतीति सिद्ध एव स्वसंवेदनसंवेद्यतया स्वपरयोर् ईश्वरो ऽहम्प्रत्येय आत्मा, तस्य मायाशक्त्या निसर्गतिरोधानाद् एवं विमतिः ॥  
  
इत्य् उपोद्घातः ॥  
  
इति ज्ञानाधिकारे प्रथमम् आह्निकम् ॥  

ननु स्वलक्षणाभासं  $ ज्ञानम् एकं परं पुनः  &  
साभिलापं विकल्पाख्यं  % बहुधा नापि तद् द्वयम्  ॥ इप्क्_१,२।१ ॥  
  
नित्यस्य कस्य चिद् द्रष्टुस्  $ तस्यात्रानवभासतः  &  
अहम्प्रतीतिर् अप्य् एषा  % शरीराद्यवसायिनी  ॥ इप्क्_१,२।२ ॥  
  
       इप्व्: ज्ञानम् एकं स्फुटावभासस्वलक्षणानुभवस्वरूपं निर्विकल्पकं ते कथयन्ति । अपरं तु शब्दारुषणया स्मृतिसंशयोत्प्रेक्षादिबहुभेदं विकल्पसञ्ज्ञम् । उभयम् अप्य् एतन् न युज्यते बोधरूपज्ञानातिरिक्तस्यान्यस्य सम्बन्धितया तस्यानुपलब्धेः । को ऽसौ स्थिररूप आत्मा ? साभिलापाहम्प्रत्ययेनापि शरीरादिकवेद्यवस्तूत्तीर्णो वेदयिता न कश् चिद् लोकैर् अवधार्यते ॥  
  
अथानुभवविध्वंसे  $ स्मृतिस् तदनुरोधिनी  &  
कथं भवेन् न नित्यः स्याद्  % आत्मा यद्य् अनुभावकः  ॥ इप्क्_१,२।३ ॥  
  
       इप्व्: स्मृतिकाले पूर्वानुभवनाशात् कथं पूर्वार्थानुभवावष्टम्भधर्मा स्मृतिर् जायेत यदि तदापि तदनुभवबोधो नानुवर्तेत, यश् चानेककालस्थायी बोधः स एवात्मानुभाविता ॥  
  
सत्याप्य् आत्मनि दृङ्नाशात्  $ तद्द्वारा दृष्टवस्तुषु  &  
स्मृतिः केनाथ यत्रैवा-  % -नुभवस् तत्पदैव सा  ॥ इप्क्_१,२।४ ॥  
  
       इप्व्: अर्थाभासनाशात् तन्मुखावलम्बनीयो विषयो ऽप्य् अत्र नास्ति स्मृतेर् इत्य् एकबोधात्मनि सत्य् अपि आत्मनि सा निर्विषयैवेतिव्यवहारोच्छेदः । असतो ऽप्य् अर्थानुभवस्य विषयेण सा विषयवती यदि ॥  
  
यतो हि पूर्वानुभव-  $ संस्कारात् स्मृतिसम्भवः  &  
यद्य् एवम् अन्तर्गडुना  % को ऽर्थः स्यात् स्थायिनात्मना  ॥ इप्क्_१,२।५ ॥  
  
       इप्व्: अनुभवात् संस्कारः संस्काराच् च स्मृतिर् जायमाना तं पूर्वानुभवम् अनुकुर्वत्य् एवावगाहितविषयं तम् अनुभवम् आभासयति । एवम् आत्मस्थैर्येण किम् अनुपयोगिना संस्कारस्यात्मवादे ऽप्य् अङ्गीकरणात् तेनैव च सिद्धेः ॥  
  
ततो भिन्नेषु धर्मेषु  $ तत्स्वरूपाविशेषतह्  &  
संस्कारात् स्मृइतिसिद्धौ स्यात्  % स्मर्ता द्रष्टेव कल्पितः  ॥ इप्क्_१,२।६ ॥  
  
       इप्व्: सुखदुःखज्ञानादिभिन्नधर्माश्रयत्वेनाप्य् आत्मनो ऽनुपयोगो भिन्नैर् धर्मैर् असम्भिन्नस्यानुपजातविशेषस्य स्मृतव् अव्यापृतेः । तद् द्रष्टृवत् कल्पनामात्रम् एतद् आत्मा स्मृतेति ॥  
  
ज्ञानं च चित्स्वरूपं चेत्  $ तद् अनित्यं किम् आत्मवत्  &  
अथापि जडम् एतस्य  % कथम् अर्थप्रकाशता  ॥ इप्क्_१,२।७ ॥  
  
       इप्व्: चित्स्वाभाव्ये ज्ञानस्य चेत्य् अधर्मदेशकालावेशयोगाद् आत्मन इव नित्यतादिप्रसङ्गः । जडत्वे कथम् अर्थस्यासौ प्रकाशः ॥  
  
अथार्थस्य यथा रूपं  $ धत्ते बुद्धिस् तथात्मनः  &  
चैतन्यम् अजडा सैवं  % जाड्ये नार्थप्रकासता  ॥ इप्क्_१,२।८ ॥  
  
       इप्व्: ज्ञानं बुद्धिः । सा जडापि यथा विषयरूपछायां धत्ते तथात्मनो ऽपि चैतन्यछायाम्, अतो ऽसव् अर्थप्रकाशस् तथा च तस्याश् चित्स्वरूपता स्यात् । एवं ज्ञानं सद् अपि नान्यस्य सम्बन्धि, अनुपपत्तेः । क्रिया तु न स्वरूपेणास्ति नान्यसम्बन्धितया ॥  
  
क्रियाप्य् अर्थस्य कायादेस्  $ तत्तद्देशादिजातता  &  
नान्यादृष्टेर् न साप्य् एका  % क्रमिकैकस्य चोचिता  ॥ इप्क्_१,२।९ ॥  
  
       इप्व्: क्रियापि पूर्वापरीभूतवयवैका कारकव्यापाररूपा न युक्ता क्रमिकस्यानेककालस्पृशह् स्वात्माइक्यायोगात्, नापि कालक्रमव्यापी चैकस्वभावश् च तस्या आश्रयो युक्तः, केवलं गमनपरिणामादिरूपा सा क्रिया । कायादीनां तु तत्तद्भिन्नदेशकालगतपूर्वसत्तामात्रम् एतद् अतिरिक्तस्यान्यस्यानुपलम्भात् ॥  
  
तत्र तत्र स्थिते तत् तद्  $ भवतीत्य् एव दृश्यते  &  
नान्यन् नान्यो ऽस्ति सम्बन्धः  % कार्यकारणभावतः  ॥ इप्क्_१,२।१० ॥  
  
       इप्व्: पूर्वस्मिन् सति परस्य सत्तेत्य् एतावन्मात्रे ऽनुभवः । क्रियावच् च न क्रियाकारकसम्बन्धः कश् चिद् भिन्नस्यास्यानुपलम्भात् । कार्यकारणभावाद् ऋते नान्यद् वस्तूनां ज्ञातेयम् ॥  
  
द्विष्ठस्यानेकरूपत्वात्  $ सिद्धस्यान्यानपेक्षणात्  &  
पारतन्त्र्याद्ययोगाच् च  % तेन कर्तापि कल्पितः  ॥ इप्क्_१,२।११ ॥  
  
       इप्व्: सम्बन्धो द्विष्ठो न चैकेनात्मनोभयत्रावस्थितिर् युक्ता न च द्वयोः सिद्धयोर् अन्योन्यापेक्षात्मा नापि स्वात्ममात्रनिष्ठयोः पारतन्त्र्यरूपः सम्बन्धः । ततो यथा ज्ञातृत्वं कल्पितं तथा कर्तृत्वम् अपीति कथम् आत्मा सर्वेशर इति ? ॥  

सत्यं किं तु स्मृतिज्ञानं  $ पूर्वानुभवसंस्कृतेः  &  
जातम् अप्य् आत्मनिष्ठं तन्  % नाद्यानुभववेदकम्  ॥ इप्क्_१,३।१ ॥  
  
       इप्व्: पूर्वानुभवसंस्कारप्रबोधजन्मापि स्मृतिर् आत्ममात्रनिष्ठत्वात् स्वरूपसंवेदिकैव न तु पूर्वानुभवावेशाभावात् पूर्वानुभूतार्थव्यवस्थापिका घटते ॥  
  
दृक्स्वाभासैव नान्येन  $ वेद्या रूपदृशेव दृक्  &  
रसे संस्कारजत्वं तु  % तत्तुल्यत्वं न तद्गतिः  ॥ इप्क्_१,३।२ ॥  
  
       इप्व्: सर्वा हि ज्ञप्तिः स्वसंवेदनैकरूपानन्यसंविद् द्वेधा, रूपरसज्ञानयोर् अन्योन्यवेदने ऽन्योन्यविषयवेदनम् अपि स्यात् ततश् चेन्द्रियनियमाभावः । पूर्वानुभवसंस्कारजत्वेन तत्सादृश्यमात्रं न तु पूर्वानुभवावगतिः, तत्सादृश्यम् अपि नावसेयम् ॥  
  
अथातद्विषयत्वे ऽपि  $ स्मृतेस् तदवसायतः  &  
दृष्टालम्बनता भ्रान्त्या  % तद् एतद् असमञ्जसम्  ॥ इप्क्_१,३।३ ॥  
  
       इप्व्: न चापि भ्रान्त्या पूर्वानुभवं तद्विषयं च शुक्तौ रजतम् इवासंवेद्यमानम् अध्यवस्यतीति स्मृतिस् तद्विषया ॥  
  
स्मृतितैव कथं तावद्  $ भ्रान्तेश् चार्थस्थितिः कथम्  &  
पूर्वानुभवसङ्कारा-  % -पेक्षा च किम् इतीष्यते  ॥ इप्क्_१,३।४ ॥  
  
       इप्व्: पूर्वानुभवाप्रकाशात् तद्विषयसम्प्रमोषे ऽध्यवसायमात्रात् स्मृतित्वं न युक्तम् । न च भ्रान्त्या पूर्वानुभूतार्थव्यवस्थापनम्, पूर्वानुभवास्पर्शे च तद्भिन्नयोगक्षेमाया भ्रान्तेः संस्कारजत्वे को ग्रहः ॥  
  
भ्रान्तित्वे चावसायस्य  $ न जडाद् विषयस्थितिः  &  
ततो ऽजाड्ये निजोल्लेख-  % निष्ठान् नार्थस्थितिस् ततः  ॥ इप्क्_१,३।५ ॥  
  
       इप्व्: अध्यवसाय एव भ्रान्त्या विषयव्यवस्थापको न तु स्वसंवित्, स च जडः कथम् अर्थव्यवस्थाया हेतुः ? चिद्रूपो ऽप्य् अतीतार्थमात्रम् आभासयेद् अबाह्यस्वात्मोल्लेखमात्रप्रकाशो वा न तद्धेतुः ॥  
  
एवम् अन्योन्यभिन्नानाम्  $ अपरस्परवेदिनाम्  &  
ज्ञानानाम् अनुसन्धान-  % जन्मा नश्येज् जनस्थितिः  ॥ इप्क्_१,३।६ ॥  
  
       इप्व्: ज्ञानानि स्वात्ममात्रपरिनिष्ठितानि स्वसंविद्रूपतया अपरसंवेद्यानि । तेषाम् अन्योन्यसङ्घट्टनामयः परमार्थोपदेशपर्यन्तो लोकव्यवहारः कथम् ॥  
  
न चेद् अन्तःकृतानन्त-  $ विश्वरूपो महेश्वरः  &  
स्याद् एकश् चिद्वपुर् ज्ञान-  % स्मृत्यपोहनशक्तिमान्  ॥ इप्क्_१,३।७ ॥  
  
       इप्व्: चित्तत्वम् एव विश्वरूपमतो ऽतिरिक्तस्यानुपपत्तेः, अशेषपदार्थज्ञानानाम् अन्योन्यानुसन्धानम् । अस्यैव ज्ञानादिकाः शक्तयः । मत्तः स्मृतिर् ज्ञानम् अपोहनं चेति ह्य् उक्तम् ॥  
  
इति ज्ञानाधिकारे तृतीयम् आह्निकम् ॥  

स हि पूर्वानुभूतार्थो-  $ -पलब्धा परतो ऽपि सन्  &  
विमृशन् स इति स्वैरी  % स्मरतीत्य् अपदिश्यते  ॥ इप्क्_१,४।१ ॥  
  
       इप्व्: पश्चाद् अपि पूर्वानुभूतार्थानुभवितृत्वात् पूर्वानुभूतार्थप्रकाशासम्प्रमोषणम्, तस्यैकस्य विभोः कर्तुः स इत्य् अत्र पूर्वानुभूतत्वेन प्रत्यवमर्शः स्मृतिर् नाम व्यापरः ॥  
  
भासयेच् च स्वकाले ऽर्थात्  $ पूर्वाभासितम् आमृशन्  &  
स्वलक्षणं घटाभास-  % मात्रेणाथाखिलात्मना  ॥ इप्क्_१,४।२ ॥  
  
       इप्व्: स्मृतिशक्त्या स इति पूर्वानुभूतं स्वलक्षणं परामृशन्न् आभासयत्य् एवान्यथा प्रकाशितस्य परामर्शो न कृतः स्यात् स्वसत्ताकाल एव च, तेन स्मरणकाले नष्टस्याप्य् आभासो न दुष्यति । कदा चित् त्व् अर्थितावशाद् घटकाञ्चनद्रव्यसत्ताद्यन्यतमैकाभासरूपेणैवास्य स्फुटावभासः, अन्यदा तु सर्वात्मनार्थित्वेन तथैव । अतिशयनिरन्तरावहितचेतसस् तु दृष्टार्थप्रत्यक्षीकार एव ॥  
  
न च युक्तं स्मृतेर् भेदे  $ स्मर्यमाणस्य भासनम्  &  
तेनैक्यं भिन्नकालानां  % संविदां वेदितैष सः  ॥ इप्क्_१,४।३ ॥  
  
       इप्व्: पूर्वानुभूतश् चार्थो ऽनुभवेन सह तात्कालिकस्मृतिप्रकाशे ऽवभासमानः स्मृत्यभिन्न एव प्रकाशाद् भिन्नस्य प्रकाशमानतानुपपत्तेः । एवं चानुभवस्मृत्यादिसंविदाम् ऐक्यं स एव चात्मा वेदकः । तथा हि ॥  
  
नैव ह्य् अनुभवो भाति  $ स्मृतौ पूर्वो ऽर्थवत् पृथक्  &  
प्राग् अन्वभूवम् अहम् इत्य्  % आत्मारोहणभासनात्  ॥ इप्क्_१,४।४ ॥  
  
       इप्व्: स्मृतौ स्मर्यमाणो ऽनुभूतार्थो यथा पृथग्भूतो भाति न तथानुभवः स्वात्मन एवाहन्ताप्रत्येयस्यानुभवमयत्वेन प्रथनात्, यश् चानेककालो ऽहंवेद्यो ऽर्थः स एवात्मा ॥  
  
योगिनाम् अपि भासन्ते  $ न दृशो दर्शनान्तरे  &  
स्वसंविदेकमानास् ता  % भान्ति मेयपदे ऽपि वा  ॥ इप्क्_१,४।५ ॥  
  
       इप्व्: सर्वज्ञानाम् अपि प्रमात्रान्तरगतोपलम्भाः स्वसंविन्मात्रवेद्यस्वभावाः स्वात्मारूढा एव भासेरन्, अतश् च तेषां योगिनां परात्मतापत्तिर् एव तत्त्वम् । प्रमेयकक्ष्यायाम् अपि घटादिवत् प्रातिस्विकेन शुद्धबोधात्मना रूपेणावभासेरन् यदि तथा सम्भवेत् ।  
  
स्मर्यते यद् दृग् आसीन् मे  $ सैवम् इत्य् अपि भेदतः  &  
तद् व्याकरणम् एवास्या  % मया दृष्टम् इति स्मृतेः  ॥ इप्क्_१,४।६ ॥  
  
       इप्व्: मया दृष्टम् इति प्रमात्रान्तर्गतदर्शनपरामर्शात्मिकाया एव स्मृतेर् विभज्य कथनम्, एतद् एवम् अनुभवो ऽसौ ममाभूद् इति भेदेनापि निर्देशः ।  
  
या च पश्याम्य् अहम् इमं  $ घटो ऽयम् इति वावसा  &  
मन्यते समवेतं साप्य्  % अवसातरि दर्शनम्  ॥ इप्क्_१,४।७ ॥  
  
       इप्व्: परःस्थितार्थविकल्पने ऽपि घटम् इमं पश्यामि घटो ऽयम् इति वा प्रमातृमयम् एव दर्शनं प्रत्यवमृश्यते ॥  
  
तन् मया दृश्यते दृष्टो  $ ऽयं स इत्य् आमृशत्य् अपि  &  
ग्राह्यग्राहकताभिन्नाव्  % अर्थौ भातः पमातरि  ॥ इप्क्_१,४।८ ॥  
  
       इप्व्: तस्माद् दृक्परामर्शपुरःसारायां स्मृतौ विकल्पमात्रे वा दृक्षब्दानुवेधं विनापि स इत्य् अयम् इति वार्थमात्रनिर्देशेन सर्वत्रैकप्रमातृलीनव् एवानुभाव्यानुभावकौ मायाकृतविच्छिन्नावभासव् अपि प्रकाशेते ॥  
  
इति ज्ञानाधिकारे चतुर्थम् आह्निकम् ॥  

वर्तमानावभासानां  $ भावानाम् अवभासनम्  &  
अन्तःस्थितवताम् एव  % घटते बहिर् आत्मना  ॥ इप्क्_१,५।१ ॥  
  
       इप्व्: प्रत्यक्षे ऽपि यावद् अर्थानां भेदेनावभासः प्रमात्रन्तर्लीनानाम् एव सतां युक्तः ॥  
  
प्रागिवार्थो ऽप्रकाशः स्यात्  $ प्रकाशात्मतया विना  &  
न च प्रकाशो भिन्नः स्याद्  % आत्मार्थस्य प्रकाशता  ॥ इप्क्_१,५।२ ॥  
  
       इप्व्: प्रमातृसञ्ज्ञप्रकाशस्वरूपतां विना यथादौ घटो ऽस्य नावभासस् तथा ज्ञानकाले ऽपि स्यात्, प्रकाशमानता चार्थस्य प्रकाशः स्वरूपतो न तु भिन्नः ॥  
  
भिन्ने प्रकाशे चाभिन्ने  $ सङ्करो विषयस्य तत्  &  
प्रकाशात्मा प्रकाश्यो ऽर्थो  % नाप्रकाशश् च सिद्ध्यति  ॥ इप्क्_१,५।३ ॥  
  
       इप्व्: प्रकाशमात्रं चार्थाद् भिन्नं सर्वार्थसाधारणं तस्य घटस्य प्रकाशो ऽयम् अयं पटस्यैवेति विषयनियमो निर्निबन्धनः । तस्माद् अर्थस्य सिद्धिः प्रकाशात्मतायत्ता ॥  
  
तत्तदाकस्मिकाभासो  $ बाह्यं चेद् अनुमापयेत्  &  
न ह्य् अभिन्नस्य बोधस्य  % विचित्राभासहेतुता  ॥ इप्क्_१,५।४ ॥  
  
       इप्व्: जडानाम् आभासमानतैव सत्तासिद्धिः सा च आभासात्मतैव । ततश् च बोधमात्रम् एकम् एवात्र तत्त्वम् । तस्याविशेषे ऽपि क्रमेण विशिष्यमाणो ऽर्थावभासस् ततो ऽन्यम् अप्रकाशमानं हेतुतया बाह्यम् अर्थम् ऊहयेद् इन्दियवत् ॥  
  
न वासनाप्रबोधो ऽत्र  $ विचित्रो हेतुताम् इयात्  &  
तस्यापि तत्प्रबोधस्य  % वैचित्र्ये किम् निबन्धनम्  ॥ इप्क्_१,५।५ ॥  
  
       इप्व्: विचित्रवासनाप्रबोधो न बोधाद् भिन्नः, तस्यापि वैचित्र्ये को हेतुः । ततो बाह्य एवार्थो भिन्नाभासहेतुः ॥  
  
स्याद् एतद् अवभासेषु  $ तेष्व् एवावसिते सति  &  
व्यवहारे किम् अन्येन  % बाह्येनानुपपत्तिना  ॥ इप्क्_१,५।६ ॥  
  
       इप्व्: आभासमानैर् एव अर्थैर् व्यवहारः, ते चाभासात्मकाः सन्तु का क्षतिः । तत् किं बाह्येन कार्यं तावता लोकयात्रासमाप्तेः । बाह्यश् चार्थः प्रमाणबाधितः सावयवो विरुद्धधर्माध्यासादेर् निरवयवश् च दिक्षट्कयोगादेर् बहुशः ॥  
  
चिदात्मैव हि देवो ऽन्तः-  $ स्थितम् इच्छावशाद् बहिः  &  
योगीव निरुपादानम्  % अर्थजातं प्रकाशयेत्  ॥ इप्क्_१,५।७ ॥  
  
       इप्व्: चित्तत्त्वम् एव ईश्वरत्वात् स्वात्मरूपतया उपपन्नाभासनम् अनन्तशक्तित्वाद् इच्छावशान् मृदादिकारणं विनैव बाह्यत्वेन घटपटादिकम् अर्थराशिं प्रकाशयेत् ॥  
  
अनुमानम् अनाभात-  $ पूर्वे नैवेष्टम् इन्द्रियम्  &  
आभातम् एव बीजादेर्  % आभासाद् धेतुवस्तुनः   ॥ इप्क्_१,५।८ ॥  
  
       इप्व्: पूर्वावभातान्तःस्थित एवार्थे नान्तरीयकार्थदर्शनवशात् तत्तद्देशकालादियोजनया विमर्शनम् अनुमानम् । इन्द्रियम् अप्य् अनुमीयते किञ्चिन्मात्रं निमित्तं तच् च बीजाद्याभासाद् आभासितम् एव ॥  
  
आभासः पुनराभासद्  $ बाह्यस्यासीत् कथं चन  &  
अर्थस्य नैव तेनास्य  % सिद्धिर् नाप्य् अनुमानतः  ॥ इप्क्_१,५।९ ॥  
  
       इप्व्: घटाद्याभासाद् बाह्यस्यानुपपत्तेर् नासीद् आभासः, ततस् तत्र नानुमानाद् अपि सिद्धिः ॥  
  
स्वामिनश् चात्मसंस्थस्य  $ भावजातस्य भासनम्  &  
अस्त्य् एव न विना तस्माद्  % इच्छामर्शः प्रवर्तते  ॥ इप्क्_१,५।१० ॥  
  
       इप्व्: चिदात्मनश् चेश्वरस्य आत्मनीवाभेदेनार्थेष्व् अपि प्रकाशे ऽस्त्य् अन्यथा प्रतिभासमानार्थैकविषयो निर्मातृतामयो विमर्श इच्छारूपो न स्यात् ॥  
  
स्वभावम् अवभासस्य  $ विमर्शं विदुर् अन्यथा  &  
प्रकाशो ऽर्थोपरक्तो ऽपि  % स्फटिकादिजडोपमः  ॥ इप्क्_१,५।११ ॥  
  
       इप्व्: प्रकाशस्य मुख्य आत्मा प्रत्यवमर्शः, तं विना अर्थभेदिताकारस्याप्य् अस्य स्वच्छतामात्रं न त्व् अजाड्यं चमत्कृतेर् अभावात् ॥  
  
आत्मात एव चैतन्यं  $ चित्क्रिया चितिकर्तृता  &  
तात्पर्येणोदितस् तेन  % जडात् स हि विलक्षणः  ॥ इप्क्_१,५।१२ ॥  
  
       इप्व्: आत्मद्रव्यस्य भावात्मकम् अप्य् एतज् जडाद् भेदकतया विमर्शाख्यं मुख्यं रूपम् उक्तं चैतन्यं दृशिशक्तिश् चितिर् इति [अदोप्त् वर्: चितिशक्तिर् दृशिर् इति] । सा चेतनक्रिया चितिकर्तृतैव ॥   
  
चितिः प्रत्यवमर्शात्मा  $ परा वाक् स्वरसोदिता  &  
स्वातन्त्र्यम् एतन् मुख्यं  % तद् ऐश्वर्यं परमात्मनः  ॥ इप्क्_१,५।१३ ॥  
  
       इप्व्: अभिन्नवाच्याद्या वाग् एषा नित्यचित्स्वरूपत्वेनानाद्यन्तापरतन्त्रा, भावान्तरानपेक्षं शुद्धम् एतत् स्वातन्त्र्यम् ऐश्वर्यसञ्ज्ञम् ॥  
  
सा स्फुरत्ता महासत्ता  $ देशकालाविशेषिनी  &  
सैषा सारतया प्रोक्ता  % हृदयं परमेष्ठिनः  ॥ इप्क्_१,५।१४ ॥  
  
       इप्व्: स्फुरद्रूपता स्फुरणकर्तृता अभावाप्रतियोगिन्य् अभावव्यापिनी सत्ता भवत्ता भवनकर्तृता नित्या देशकालास्पर्शात् सैव प्रत्यवमर्शात्मा चितिक्रियाशाक्तिः । सा विश्वात्मनः परमेश्वरस्य स्वात्मप्रतिष्ठारूपा हृदयम् इति तत्र तत्रागमे निगद्यते ॥  
  
आत्मानम् अत एवायं  $ ज्ञेयीकुर्यात् पृथक्स्थिति  &  
ज्ञेयं न तु तदौन्मुख्यात्  % खण्ड्येतास्य स्वतन्त्रता   ॥ इप्क्_१,५।१५ ॥  
  
       इप्व्: एतादृशशुद्धस्वातन्त्र्यवशान् नैष पृथग् एव लब्धप्रतिष्ठं वस्त्व् अवैति, अपि त्व् अज्ञेयम् आत्मानम् अनियन्त्रितप्रभावतया ज्ञेयीकरोति । भिन्नज्ञेयसापेक्षत्वे ज्ञानकर्तृता म्लायेत् ॥  
  
स्वातन्त्र्यामुक्तात्मानं  $ स्वातन्त्र्याद् अद्वयात्मनः  &  
प्रभुर् ईशादिसङ्कल्पैर्  % निर्माय व्यवहारयेत्  ॥ इप्क्_१,५।१६ ॥  
  
       इप्व्: अत एव वेद्यैकीभावलक्षणपूर्णतामयात् स्वातन्त्र्यात् तदानीन्तनम् एव वेदकम् आत्मानम् ईश्वरः शिवो वेदितेत्य् एवमादिविकल्पैर् आभासयति भावनादिव्यवहारार्थम् ॥  
  
नाहन्तादिपरामर्श-  $ भेदाद् अस्यानयतात्मनः  &  
अहम्मृश्यतयाइवास्य  % सृष्तेस् तिङ्वाच्यकर्मवत्  ॥ इप्क्_१,५।१७ ॥  
  
       इप्व्: वर्तमानप्रमातृभावे नाहम्प्रत्यवमर्शस्य प्रमेयत्वेनेदन्ता । विमर्शभेदे चाभासभेदे च प्रमातैवेश्वरशब्देन सृष्टो ऽहं परामर्शव्यवधानेन केवलम्, यथा क्रियादिशब्देन पचत्यादिवाच्यो ऽर्थः । यथाहुः क्रियागुणजातिसम्बन्धादिशाब्दैर् न क्रियादय उच्यन्ते पचत्यादिमुखेनाभिधानात् । ईश्वरशब्दाद् आत्मशब्दाच् चाहम् इति परामृशन् न एवात्मानम् अवैति न साक्षात्, प्रतीतिस् त्व् अस्त्य् एव स्मृत्येवानुभवमुखेनानुभूतस्य ॥  
  
मायाशक्त्या विभोः सैव  $ भिन्नसंवेद्यगोचरा  &  
कथिता ज्ञानसङ्कल्पा-  % -ध्यवसायादिनामभिः  ॥ इप्क्_१,५।१८ ॥  
  
       इप्व्: प्रकाशात्मनः परमेश्वरस्य मायाशक्त्या स्वात्मरूपं विश्वं भेदे आभास्यते । ततः सैव चितिर् ज्ञानम् अध्यक्षम् । तस्यैव भिन्नस्याभातस्य स्मृतिः सङ्कल्पो ऽध्यवसायो मनोबुद्धिरूपत्वे ऽपि चितिर् एव ॥   
  
साक्षात्कारक्षणे ऽप्य् अस्ति  $ विमर्शः कथम् अन्यथा   &  
धावनाद्य् उपपद्येत  % प्रतिसन्धानवर्जितम्  ॥ इप्क्_१,५।१९ ॥  
  
       इप्व्: साक्षात्कारलक्षणे ज्ञाने ऽपि चितो ऽर्थप्रत्यवमर्शो ऽस्ति सूक्ष्मः, वाचनधावनादौ शीघ्रक्रिया तत्तद्दृश्यमानदेशाद्युपादित्साजिहासानुसन्धानेन हि भवेत् ॥  
  
घटो ऽयम् इत्य् अध्यवसा  $ नामरूपातिरेकिणी   &  
परेशशक्तिर् आत्मेव  % भासते न त्व् इदन्तया  ॥ इप्क्_१,५।२० ॥  
  
       इप्व्: अयम् इति घट इति वाध्यवसायो भिन्नप्रकाशमाननामरूपातिरिक्तश् चितिशक्तिमय एवात्मेवाभेदेन अवभासते ॥  
  
केवलं भिन्नसम्वेद्य-  $ देशकालानुरोधतः  &  
ज्ञानस्मृत्यवसायादि  % सक्रमं प्रतिभासते  ॥ इप्क्_१,५।२१ ॥  
  
       इप्व्: चित्तत्त्वस्य मायाशक्त्या भिन्नं घटादि संवेद्यं तत्तद्देशकालभिन्नं प्रकाश्यते यस्याभेदेनावष्टम्भाद् विभिन्नदेशकालादिना ज्ञानस्मृत्याद्याभासते ॥  
  
इति ज्ञानाधिकारे पञ्चमम् आह्निकम् ॥  

अहम्प्रत्यवमर्शो यः  $ प्रकाशात्मापि वाग्वपुः  &  
नासौ विकल्पः स ह्य् उक्तो  % द्वयाक्षेपी विनिश्चयः  ॥ इप्क्_१,६।१ ॥  
  
       इप्व्: प्रकाशस्यात्मन्य् अहमिति परावाग्रूपत्वात् साभिलापो ऽपि स्वभावभूतः प्रत्यवमर्शो न विकल्प इत्य् उच्यते, स हि प्रतियोगिनिषेधपूर्वो निश्चयो न चात्र प्रतियोगिसम्भवः ॥  
  
भिन्नयोर् अवभासो हि  $ स्याद् घटाघटयोर् द्वयोः  &  
प्रकाशस्येव नान्यस्य  % भेदिनस् त्व् अवभासनम्  ॥ इप्क्_१,६।२ ॥  
  
       इप्व्: प्रकाशाद् द्वितीयस्य भिन्नस्य प्रतियोगिनो ऽप्रकाशसञ्ज्ञस्यानवभासने प्रकाशेतरत्वं न स्यात् । तस्यानाभासे व्यपोहनायोगाद् विकल्पताहानिः ॥  
  
तथा च  
  
तदतत्प्रतिभाभाजा  $ मात्रैवातद्व्यपोहनात्  &  
तन्निश्चयनमुक्तो हि  % विकल्पो घट इत्य् अयम्  ॥ इप्क्_१,६।३ ॥  
  
       इप्व्: प्रमातुर् एव स्वतन्त्रस्यान्तर्लीनतदतदर्थाभासस्य अतदपोहनेन घट इति निश्चयो विकल्पो नाम व्यापारः ॥  
  
चित्तत्त्वं मायया हित्वा  $ भिन्न एवावभाति यः  &  
देहे बुद्धाव् अथ प्राणे  % कल्पिते नभसीव वा  ॥ इप्क्_१,६।४ ॥  
  
प्रमातृत्वेनाहम् इति  $ विमर्शो ऽन्यव्यपोहनात्  &  
विकल्प एव स पर-  % प्रतियोग्य् अवभासजः  ॥ इप्क्_१,६।५ ॥  
  
       इप्व्: चिदचित्तत्त्वस्यैवेश्वरस्य मायाशक्त्या भेदावभासिनि शरीरे बुद्धव् आन्तरे वा स्पर्शे तदुत्तीर्णे वाकाश इव शून्य एव विकल्पिते ऽहमिति प्रमातृभावेन विमर्शः, तत्तदाभासमानशरीरादिप्रतियोग्यपोहनकरणाद् घटो ऽयम् इतिवद् विकल्प एव ॥  
  
कादाचित्कावभासे या  $ पूर्वाभासादियोजना  &  
संस्कारात् कल्पना प्रोक्ता  % सापि भिन्नावभासिनि  ॥ इप्क्_१,६।६ ॥  
  
       इप्व्: विछिन्नविच्छिन्नेषु शून्यदेहाद्याभासभेदेषु पूर्वाभासाहङ्काराख्यानाम् ऐक्ययोजनान्तःपूर्वाभासस्थितिलक्षणसंस्काराश्रिता प्रमातृव्यापाररूपा कल्पनैव प्रत्यभिज्ञाख्या ॥  
  
तद् एवं व्यवहारे ऽपि  $ प्रभुर् देहादिम् आविशन्  &  
भान्तम् एवान्त अर्थौघम्  % इच्छया भासयेद् बहिः  ॥ इप्क्_१,६।७ ॥  
  
       इप्व्: आदिसर्गे वा व्यवहारे ऽपि वा महेश्वरो मायाशक्त्या देहादिम् आत्मत्वेन अभिनिविश्य प्रमातारं कुर्वन्न् अन्तःस्थितं विभान्तम् एव तं तम् अर्थं क्रमेण बहीरूपं कर्तृशक्त्या भासयति । तथाभासनम् एवोत्पादनम् । अस्य देहाद्यनाविष्टस्य तु स्वतो युगपद् अहमिदम् इति सर्वार्थप्रकाशः ॥  
  
एवं स्मृतौ विकल्पे वाप्य्  $ अपोहनपरायणे  &  
ज्ञाने वाप्य् अन्तराभासः  % स्थित एवेति निश्चितम्  ॥ इप्क्_१,६।८ ॥  
  
       इप्व्: सर्वसंवित्सु सर्वार्थावभासः प्रमातृसंलीनश् चित्तत्त्ववद् आनुरूप्येण प्रकाशमानः सदा स्थित एव ॥  
  
किं तु नैसर्गिको ज्ञाने  $ बहिराभासनात्मनि  &  
पूर्वानुभवरूपस् तु  % स्थितः स स्मरणादिषु   ॥ इप्क्_१,६।९ ॥  
  
       इप्व्: ज्ञाने बहिराभासनरूपे सहज एव चित्तत्त्वस्यान्तरर्थावभासः, स्मृत्यादौ तु पूर्वानुभवात्मा । अत एव स्मृतिः संस्कारजोच्यते ॥  
  
स नैसर्गिक एवास्ति  $ विकल्पे स्वैरचारिणि  &  
यथाभिमतसंस्थाना-  % -भासनाद् बुद्धिगोचरे  ॥ इप्क्_१,६।१० ॥  
  
       इप्व्: अवतन्त्रस् तु विकल्पश् चक्षुराद्यगोचरम् अपि बुद्धविषयतापादनेन यथारुचि पूर्वानुभूतत्वाविमर्शनेन नवम् एव तं तम् अर्थम् आभासयति सन्निवेशविशेषं च । तत्रासव् अर्थः सहज एवास्ति ॥   
  
अत एव यथाभीष्ट-  $ समुल्लेखावभासनात्  &  
ज्ञानक्रिये स्फुटे एव  % सिद्धे सर्वस्य जीवतः  ॥ इप्क्_१,६।११ ॥  
  
       इप्व्: अपूर्वार्थनिर्माणज्ञानसामार्थ्याच् च विकल्प एव सर्वस्य सर्वज्ञत्वं सर्वकर्तृत्वं च स्फुटम्  
  
इति ज्ञानाधिकारे षष्ठम् आह्निकम्  

सप्तमम् आह्निकम्  
  
या चैषा प्रतिभा तत्तत्-  $ पदार्थक्रमरूषिता  &  
अक्रमानन्तचिद्रूपः  % प्रमाता स महेश्वरः  ॥ इप्क्_१,७।१ ॥  
  
       इप्व्: तत्तत्पदार्थक्रमाच्छुरितश् चैषो ऽन्तःस्थित एव आभासः सर्वसंवित्कालव्याप्यक्रमानन्तचिन्मय आत्मसञ्ज्ञः प्रमाता स्वाङ्गभूते प्रमेये निर्मातृतया महेश्वरश् च ॥  
  
तत्तद्विभिन्नसंवित्ति-  $ मुखैर् एकप्रमातरि  &  
प्रतितिष्ठत्सु भावेषु  % ज्ञातेयम् उपपद्यते  ॥ इप्क्_१,७।२ ॥  
  
       इप्व्: अनेकसंवित्स्रोतोमुखैर् एकप्रमातृसिन्धुम् उपलीय भावभेदाः कार्यकारणतादिव्यवहारसमन्वयं भजन्ते ॥  
  
देशकालक्रमजुषाम्  $ अर्थानां स्वसमापिनाम्  &  
सकृदाभाससाध्यो ऽसाव्  % अन्यथा कः समन्वयः  ॥ इप्क्_१,७।३ ॥  
  
       इप्व्: स्वरूपम् अवभासनं च भावानां स्वात्मपरिनिष्ठितम् एव । युगपदेकाभासनिबन्धनश् चैषां समन्वयः । स अभिन्नः प्रमातृलीनतया कल्पते ।   
  
प्रत्यक्षानुपलम्भानां  $ तत्तद्भिन्नांशपातिनाम्  &  
कार्यकारणतासिद्धि-  % हेतुतैकप्रमातृजा  ॥ इप्क्_१,७।४ ॥  
  
       इप्व्: कार्यकारणभाव इव तत्सिद्धिर् अपि प्रत्यक्षानुपलम्भैर् एकप्रमातृमुखेन समन्वयम् आगत्य क्रियते, असमन्विताः प्रत्यक्षानुपलम्भाः क्रमिकस्वविषयमात्रज्ञापनक्षीणा नान्योन्यापेक्षोपलक्षणक्षमाः ॥  
  
स्मृतौ यैव स्वसंवित्तिः  $ प्रमाणं स्वात्मसम्भवे  &  
पूर्वानुभवसद्भावे  % साधनं सैव नापरम्  ॥ इप्क्_१,७।५ ॥  
  
       इप्व्: पूर्वानुभस्वसंवेदनस्य अभावात् स्मृतिस्वसंवेदनम् एव अत्रैकार्थाभासमयप्रमातृरूपं स्मृतिस्वरूप इव प्रमाणम् । स्मृतेः पूर्वानुभवाभासाभावे कार्यकारणभावासिद्धेर् न कार्यलिङ्गता ॥  
  
बाध्यबाधकभावो ऽपि  $ स्वात्मनिष्ठाविरोधिनाम्  &  
ज्ञानानाम् उदियाद् एक-  % प्रमातृपरिनिष्ठितेः  ॥ इप्क्_१,७।६ ॥  
  
       इप्व्: भिन्नस्वाभासमात्रनिष्ठानां ज्ञानानां को विरोधः, तत् कथं बाध्यबाध्कत्वम् । एकप्रामातृविश्रान्तौ तु युक्तम् ॥  
  
विविक्तभूतलज्ञानं  $ घटाभावमतिर् यथा  &  
तथा चेच्छुक्तिकाज्ञानं  % रूप्यज्ञानाप्रमात्ववित्  ॥ इप्क्_१,७।७ ॥  
  
       इप्व्: इह भूतले घटो नास्तीति घटाभावज्ञानं केवलभूतलज्ञानम् एव शून्यभूतलस्य घटाभावरूपत्वात् । तथैव यदि शुक्तिकारजतयोर् अपरस्परात्मत्वाच् छुक्तिकाज्ञानं रजताज्ञानम् इति प्रत्यक्षं बाधकम् ॥  
  
नैवं शुद्धस्थलज्ञानात्  $ सिद्ध्येत् तस्याघटात्मना  &  
न तूपलब्धियोग्यस्याप्य्  % अत्राभावो घटात्मनः  ॥ इप्क्_१,७।८ ॥  
  
       इप्व्: केवलभूतलज्नानाद् भूतलस्याघटात्मता सिध्यति, न तु तत्राधारे भिन्नो दर्शनयोग्यो ऽपि घटो नास्ति ॥  
  
विविक्तं भूतलं शश्वद्  $ भावानां स्वात्मनिष्ठितेः  &  
तत् कथं जातु तज्ज्ञानं  % भिन्नस्याभावसाधनम्  ॥ इप्क्_१,७।९ ॥  
  
       इप्व्: भूतलम् अभूतलविविक्तं सदैव तत् कथं तज्ज्ञानं कदाचिद् एव तत्र भिन्नघटाभावं साधयेत् । भिन्नघटविविक्तता च भूतलस्य कदाचित् कं रूपं स्याद् यदि घटसहिततापि कदाचित् स्वरूपं भवेत्, न त्व् एवम् । पदार्तौ द्वव् एव स्वात्मपरिनिष्ठितौ, साहित्यं न तदतिरिक्तम् उभयात्मकम् एकरूपम् । ज्ञानम् एकं तूभयाभाससंसर्गात्मकम् अप्य् एकाभासज्ञानान्तराभावरूपम् । वस्तु पुनः स्वात्मनिष्ठम् एव परिच्छिनत्तीति न वस्तुबलेन प्रदेशदर्शनात् प्रदेशसिद्धिवद् घटाभावसिद्धिः । उभयाभासैकज्ञानात्मककार्याभावात् तु स्यात् । न चैवं व्यवधानेन प्रतीतिः प्रदेशदर्शनाद् एव तत्सिद्धेः ॥  
  
किम् त्व् आलोकचयो ऽन्धस्य  $ स्पर्शो वोष्णादिको मृदुः  &  
तत्रास्ति साधयेत् तस्य  % स्वज्ञानम् अघटात्मताम्  ॥ इप्क्_१,७।१० ॥  
  
       इप्व्: प्रदेशेष्व् आलोकपुरं सन्तमसे मृदुम् उष्णादिकं स्पर्शं वा घटरूपस्पर्शाभावात्मकम् अनुभूयालोकादि घटाभावो ऽत्रास्ति, घटो नास्तीति व्यवहर्तुं युक्तम् ॥  
  
पिशाचः स्याद् अनालोको ऽप्य्  $ आलोकाभ्यन्तरे यथा  &  
अदृश्यो भूतलस्यान्त  % न निषेध्यः स सर्वथा  ॥ इप्क्_१,७।११ ॥  
  
       इप्व्: न चैवम् आलोकस्य पिशाचान्यत्वात् तत्र पिशाचनिषेधप्रसङ्गः, स ह्य् अदृश्यो ऽन्यत्वे ऽपि यथा मृद्गोलकस्याप्य् अन्तरनिवार्यस् तथालोकस्यान्तरे । ततस् तस्य अन्यमत इवास्मन्मते ऽपि नादृश्यत्वाद् अभावसिद्धिः ॥  
  
एवं रूप्यविदाभाव-  $ रूपा शुक्तिमतिर् भवेत्  &  
न त्व् आद्यरजतज्ञप्तेः  % स्याद् अप्रामाण्यवेदिका  ॥ इप्क्_१,७।१२ ॥  
  
       इप्व्: शुक्तिज्ञानम् एव रजतज्ञानाभावरूपं सिध्यति, तदानीन्तनशुक्तिज्ञानानुभवेन न भिन्नस्यातीतस्य रूप्यज्ञानस्याप्रामाण्यम् ॥  
  
धर्म्यसिद्धेर् अपि भवेद्  $ बाधा नैवानुमानतः   &  
स्वसंवेदनसिद्धा तु  % युक्ता सैकप्रमातृजा  ॥ इप्क्_१,७।१३ ॥  
  
       इप्व्: शुक्तिकाज्ञानकाले च न पूर्वं रजतज्ञानम् अस्ति । ततः स धर्मी न सिद्ध इति नानुमानेन बाधा, एकप्रमातृमयस्वसंवेदने त्व् एकदेशावष्टम्भ्युभयज्ञानमयसम्बन्धभासनात् सिध्यति । पश्चात्संवादः प्रत्यक्षस्वसंवेदने पूर्वस्यापि तस्य भासनाद् एकं प्रमाणम् इतरद् अन्यथेति भवति । संवादो ऽप्य् एकप्रमातृकृतः ॥  
  
इत्थम् अत्यर्थभिन्नार्था-  $ -वभासखचिते विभौ  &  
समलो विमलो वापि  % व्यवहारो ऽनुभूयते  ॥ इप्क्_१,७।१४ ॥  
  
       इप्व्: मायाशक्त्या भेदविषयो ऽयं सर्वो व्यवहारस् तथाज्ञानैनां शुद्धो ऽज्ञानान्धानां तु मलिनस् तत्तद्भिन्नार्थावभासभाजि भगवति सम्भाव्यते ऽनुभवेन ॥  
  
इति ज्ञानाधिकारे सप्तमम् आह्निकम् ॥  

तात्कालिकाक्षसामक्ष्य-  $ सापेक्षाः केवलं क्व चित्  &  
आभासा अन्यथान्यत्र त्व्  % अन्धान्धतमसादिषु  ॥ इप्क्_१,८।१ ॥  
  
       इप्व्: आभासाः कदाचित् सन्निहितप्रत्यक्षाक्षिप्ता घटो ऽयम् इति व्यवहारहेतवः, अन्धतमसादौ तु पूर्वानुभवोत्थिताः ॥  
  
विशेषो ऽर्थावभासस्य  $ सत्तायां न पुनः क्व चित्  &  
विकल्पेषु भवेद् भावि-  % भवद्भूतार्थगामिषु  ॥ इप्क्_१,८।२ ॥  
  
       इप्व्: स्मृत्युत्प्रेक्षारूपेषु प्रत्यक्षपृष्ठपातिषु स्वतन्त्रेषु वान्येषु विकल्पेषु कालत्रयविषयेष्व् अर्थावभासो ऽन्तस् तुल्य एवावस्थितः ॥  
  
सुखादिषु च सौख्यादि-  $ हेतुष्व् अपि च वस्तुषु  &  
अवभासस्य सद्भावे ऽप्य्  % अतीतत्वात् तथा स्थितिः  ॥ इप्क्_१,८।३ ॥  
  
       इप्व्: सुखदुःखाद्याभासास् तत्साधनाभासाश् च सदैवान्तः सन्तो ऽपि न तदाह्लादादिमयीं स्थितिं कुर्वन्त्य् अतीतत्वाद् बहिस् तदानीम् अभावात् तदात्वविशिष्टानां च तथाकारित्वात् ॥  
  
गाढम् उल्लिख्यमाने तु  $ विकल्पेन सुखादिके  &  
तथा स्थितिस् तथैव स्यात्  % स्फुटम् अस्योपलक्षणात्  ॥ इप्क्_१,८।४ ॥  
  
       इप्व्: कुतश् चित् प्रयत्ननिवेशात् स्वतन्त्रविकल्पोल्लिखितं स्फुटम् एव सुखादि जातं विकासादिहेतुः ॥  
  
भावाभावावभासानां  $ बाह्यतोपाधिर् इष्यते  &  
नात्मा सत्ता ततस् तेषाम्  % आन्तराणां सतां सदा  ॥ इप्क्_१,८।५ ॥  
  
       इप्व्: सर्वेषाम् आभासानां भावाभावविषयानाम् अबहीरूपत्वे ऽपि सत्तास्त्य् एव स्मृत्यादौ, बाह्यत्वम् हि तेषाम् उपाधिर् न स्वरूपम् । अभावाभासस्यान्तःसत्तायाम् अपि बहिरभावात् तथात्वम् ॥  
  
आन्तरत्वात् प्रमात्रैक्ये  $ नैषां भेदनिबन्धना  &  
अर्थक्रियापि बाह्यत्वे  % सा भिन्नाभासभेदतः  ॥ इप्क्_१,८।६ ॥  
  
       इप्व्: अन्तश् च सर्वेषाम् एव नीलसुखाद्या भासानाम् सदा सत्त्वे ऽपि प्रमातृमात्ररूपत्वात् कार्यकारणादिभेदाश्रया नार्थक्रिया, प्रमातुर् भेदे ऽपि बौद्धचाक्षुषत्वादिभेदेनाभासभेदाद् आभासाश्रितार्थकारितापि भिद्यते रूपादीनाम् ॥  
  
चिन्मयत्वे ऽवभासानाम्  $ अन्त एव स्थितिः सदा   &  
मायया भासमानानां  % बाह्यत्वाद् बहिर् अप्य् असौ  ॥ इप्क्_१,८।७ ॥  
  
       इप्व्: चित्स्वरूपत्वेनाभासानां सदान्तस्तत्त्व एव स्थितिः । मायाशक्त्या बहिः प्रत्यक्षत्वेन प्रकाश्यमानेषु भावेषु प्रकाशाव्यतिरिक्तेषु बहिराभास इत्य् उच्यते, तद् अपि तेषाम् आन्तरत्वम् एव सिसृक्षादौ तु भावानाम् अपि ॥   
  
विकल्पे यो ऽयम् उल्लेखः  $ सो ऽपि बाह्यः पृथक्प्रथः  &  
प्रमात्रैकात्म्यम् आन्तर्यं  % ततो भेदो हि बाह्यता  ॥ इप्क्_१,८।८ ॥  
  
       इप्व्: विकल्पे घटाद्युल्लेखश् चक्षुराद्यगोचरे ऽपि पृथगाभासाद् बाह्य एव । अहंविमर्शो ह्य् आन्तरत्वं, इदम् इति तु बाह्यता । एवं च घटादीनाम् उभयी बाह्यता बाह्यान्तःकरणद्वयीवेद्यता, सुखादेस् त्व् एकान्तःकरणवेद्यतैव ॥  
  
उल्लेखस्य सुखादेश् च  $ प्रकाशो बहिर् आत्मना   &  
इच्छातो भर्तुर् अध्यक्ष-  % रूपो ऽक्षादिभुवां यथा  ॥ इप्क्_१,८।९ ॥  
  
       इप्व्: उल्लेखसुखदुःखलज्जादीनां चाक्षुषानां रूपादीनाम् इवेश्वरस्य शक्त्या साक्षात्करणरूपो बौद्धः प्रकाशः ॥  
तदैक्येन विना न स्यात्  $ संविदां लोकपद्धतिः  &  
प्रकाशैक्यात् तद् एकत्वं  % मातैकः स इति स्थितम्  ॥ इप्क्_१,८।१० ॥  
  
       इप्व्: तत्तद्विभिन्नसंविदनुसन्धानेन हि व्यवहारः । एकश् च प्रकाशात्मा तदनुसन्धानरूपः स एव चैकः प्रमाता परमात्मसञ्ज्ञः ॥  
  
स एव विमृशत्त्वेन  $ नियतेन महेश्वरः   &  
विमर्श एव देवस्य  % शुद्धे ज्ञानक्रिये यतः  ॥ इप्क्_१,८।११ ॥  
  
       इप्व्: स परमात्मा चिद्रूपोविमर्शाख्येनैव मुख्यस्वभावेनाव्यबिचारिणा महेश्वरः । चित्तत्त्वस्य विश्वात्मनः शिवसञ्ज्ञस्याहंविमर्शनम् एव शुद्धे ज्ञानक्रिये, भिन्नाभिन्नज्ञेयकार्यगते त्व् ईश्वरस्य शुद्धाशुद्धे, भिन्नार्थविषये तु पुंसः सत्त्वरजोवृत्तिरूपे प्रकाशप्रवृत्तिसञ्ज्ञे तमसा सङ्कुचिते ऽशुद्धे एव॥  
  
इति ज्ञानाधिकारे ऽष्टमाह्निकम् ॥  
  
इति ज्ञानाधिकारः ॥  
  
**************************************************************************  
  
क्रियाधिकारः ॥   
  
प्रथमम् आह्निकम्॥  
  
अत एव यद् अप्य् उक्तं  $ क्रिया नैकस्य सक्रमा  &  
एकेत्यादि प्रतिक्षिप्तं  % तद् एकस्य समर्थनात्  ॥ इप्क्_२,१।१ ॥  
  
       इप्व्: एकचित्तत्त्वसमर्थनाद् एकसम्बन्धी व्यापार एक एवेति क्रियाप्य् अपकृतदूषणा ॥  
  
सक्रमत्वं च लौकिक्याः  $ क्रियायाः कालशक्तितः  &  
घटते न तु शाश्वत्याः  % प्राभव्याः स्यात् प्रभोर् इव  ॥ इप्क्_२,१।२ ॥  
  
       इप्व्: मायाशक्तेर् भिन्नभावावभासानां क्रिया च कालशक्तिवशात् सक्रमा न त्व् आत्मविमर्शरूपानादिनिधना प्रभोः स्वभावभूता ॥  
  
कालः सूर्यादिसञ्चारस्  $ तत्तत्पुष्पादिजन्म वा  &  
शीतोष्णे वाथ तल्लक्ष्यः  % क्रम एव स तत्त्वतः  ॥ इप्क्_२,१।३ ॥  
  
       इप्व्: सा सा प्रसिद्धा क्रिया कालः शीतादि वा तदुपलक्षितः सर्वभिन्नावभासमानभावोपाधिभूतः क्रम एव वासौ तस्यैवोपयोगात् ॥   
  
क्रमो भेदाश्रयो भेदो ऽप्य्  $ आभाससदसत्त्वतः  &  
आभाससदसत्त्वे तु  % चित्राभासकृतः प्रभोः  ॥ इप्क्_२,१।४ ॥  
  
       इप्व्: अन्योन्याभासशून्यभिन्नभावावभासवैचित्र्यक्रियैव प्रभोर् भावेषु क्रमहेतुः ॥  
  
मूर्तिवैचित्र्यतो देश-  $ क्रमम् आभासयत्य् असौ  &  
क्रियावैचित्र्यनिर्भासात्  % कालक्रमम् अपीश्वरः  ॥ इप्क्_२,१।५ ॥  
  
       इप्व्: अनेकस्यान्योन्यभेदाभासाद् देशक्रमः क्रियामुखेन कालक्रमो ऽपि । एकस्य तु भावस्य तत्तज्जन्मसत्ताविपरिणामादिक्रियाभेदात् कालक्रम एव ॥  
  
सर्वत्राभासभेदो ऽपि  $ भवेत् कालक्रमाकरः   &  
विच्छिन्नभासः शून्यादेर्  % मातुर् भातस्य नो सकृत्  ॥ इप्क्_२,१।६ ॥  
  
       इप्व्: सर्वत्रार्थे विचित्रो ऽवभासः शून्यदेहादेर् एव प्रमातुः कालक्रमाभासहेतुर्, स हि प्राक्कालो न तथा तदानीं भासते स्मृतिं विहाय स्ववर्तमानापेक्षया चासौ भूतभविष्यत्ते व्यवहरति । सकृद्विभातस्य तु भासनक्रियाविच्छेदाद् आवृत्तिगणनाभावान् नात्मनीवार्थेष्व् अपि कालभेदः ।   
  
देशक्रमो ऽपि भावेषु  $ भाति मातुर् मितात्मनः  &  
स्वात्मेव स्वात्मना पूर्णा  % भावा भान्त्य् अमितस्य तु   ॥ इप्क्_२,१।७ ॥  
  
       इप्व्: परिमितं प्रमातरम् अपेक्ष्य भावस् ततो ऽन्योन्यं च भिन्ना दूरादिव्यपदेशभाजश् च, प्रकाशैकरूपत्वेन त्व् ईश्वरस्य न क्वाप्य् \वर्{क्वाप्य्\लेम् \एम् क्वप्य् \एद्} अप्रकाशसम्भवात् परमाणव् अपि । प्रकाशघनस्य नात्मनो भिन्नं दूरं वान्यान्यतो वा किञ्चिद् आभाति ॥  
  
किं तु निर्माणशक्तिः साप्य्  $ एवं विदुष ईशितुः  &  
तथा विज्ञातृविज्ञेय-  % भेदो यद् अवभास्यते  ॥ इप्क्_२,१।८ ॥  
  
       इप्व्: एवं पूर्णतया प्रकाशमानस्यापि परमेश्वरस्य सैषा सृष्टिशक्तिर् यज् ज्ञातृज्ञेयस्वभावा भावाः स्वतो ऽन्योन्यं च विभागेनावसीयन्ते, न च तथावसायेन तस्य स्वरूपस्थितिस् तिरोधीयते ॥  
  
इति क्रियाधिकारे प्रथमम् आह्निकम् ॥  

द्वितीयम् आह्निकम् ॥  
  
क्रियासम्बन्धसामान्य-  $ द्रव्यदिक्कालबुद्धयः  &  
सत्याः स्थैर्योपयोगाभ्याम्  % एकानेकाश्रया मताः  ॥ इप्क्_२,२।१ ॥  
  
       इप्व्: क्रियावद् अन्ये ऽपि सम्बन्धादय एकानेकविषया अपि सत्याभासाः, सर्वदोपयोगिनाम् एषाम् अर्थवत्त्वेनापरिहरणीयत्वात् ॥  
  
तत्रैकम् आन्तरं तत्त्वं  $ तद् एवेन्द्रियवेद्यताम्  &  
सम्प्राप्यानेकतां याति  % देशकालस्वभावतः  ॥ इप्क्_२,२।२ ॥  
  
       इप्व्: अभिन्नम् एव तत्त्वम् अन्तो बहिर् आभासभेदाद् एकानेकम्, बहिर्देशकालस्वभावभेदाभाससम्भेदमयैकैकः स्वलक्षणाभासानाम् अनेकत्वात् ॥  
  
तद्द्वयालम्बना एता  $ मनो ऽनुव्यवसायि सत्  &  
करोति मातृव्यापार-  % मयीः कर्मादिकल्पनाः  ॥ इप्क्_२,२।३ ॥  
  
       इप्व्: मध्यस्थतयान्तर्बहिस्तत्त्वविषया मानस्यः क्रियादिकल्पनाः प्रमातृव्यापाररूपाः ॥  
  
स्वात्मनिष्ठा विविक्ताभा  $ भावा एकप्रमातरि   &  
अन्योन्यान्वयरूपैक्य-  % युजः सम्बन्धधीपदम्  ॥ इप्क्_२,२।४ ॥  
  
       इप्व्: राज्ञः पुरुष इत्यादिसम्बन्धधियो ऽन्तःसमन्वयाद् ऐक्यं बहिः सम्बन्धिभेदं चालम्बन्ते ॥  
  
जातिद्रव्यावभासानाम्  $ बहिर् अप्य् एकरूपताम्  &  
व्यक्त्येकदेशभेदं चाप्य्  % आलम्बन्ते विकल्पनाः  ॥ इप्क्_२,२।५ ॥  
  
       इप्व्: गवश् चैत्र इति च मतयो बहिर् अपि गोमात्रैकघनपुरुषविशेषाकाराभासैक्यं स्वलक्षणावयवाभासबहुत्वं च परामृशन्ति ॥  
  
क्रियाविमर्शविषयः  $ कारकाणां समन्वयः  &  
अवध्यवधिमद्भावा-  % -न्वयालम्बा दिगादिधीः  ॥ इप्क्_२,२।६ ॥  

वृ: काष्ठस्थलीदेवदत्तौदनानां पचतीत्य् अन्तःसमन्वयाद् बहिर्भेदाच् चैकानेकविषया क्रियामतिः । देशकालक्रमो ऽपि भावानाम् अवध्यवधिमद्रूपाणाम् अन्योन्यापेक्षः सम्बन्धभेद एव तथैवैकानेकमयः । जातिद्रव्यक्रियासङ्ख्यादिमतयः सर्वा एव सम्बन्धविशेषसमवायविषया एव ॥  
  
एवम् एवर्थसिद्धिः स्यान्  $ मातुर् अर्थक्रियार्थिनः  &  
भेदाभेदवतार्थेन  % तेन न भ्रान्तिर् ईदृशी   ॥ इप्क्_२,२।७ ॥  
  
       इप्व्: एकानेकरूपैर् एव क्रियादिभिर् एवम् आभासानुगुण्यरूपः प्रमातुस् तदर्थिनो ऽर्थक्रियासंवादः । ततो न तद्बुद्धयो भ्रान्ताः ॥  
  
इति क्रियाधिकारे द्वितीयम् आह्निकम् ॥  

तृतीयम् आह्निकम् ॥  
  
इदम् एतादृगित्येवं  $ यद् वशाद् व्यवतिष्ठते  &  
वस्तु प्रमाणं तत् सो ऽपि  % स्वाभासो ऽभिनवोदयः  ॥ इप्क्_२,३।१ ॥  
  
सो ऽन्तस् तथाविमर्शात्मा  $ देशकालाद्यभेदिनि  &  
एकाभिधानविषये  % मितिर् वस्तुन्य् अबाधिता  ॥ इप्क्_२,३।२ ॥  
  
       इप्व्: यदायत्ता हि वस्तुनः स्वरूपेण नित्यताविशेषणैर् वा व्यवस्थाप्यमानता स प्रमातुः स्वत्वेनापूर्ववस्त्वाभासैव स्थितः प्रमाणम् । स एव चाभासो ऽयम् इति नित्य इति वा तथैव पृथक्तयाभिनवत्वेन च प्रमातर्य् उपरूढो विमर्शरूपताम् आपन्नो विमर्शभेदानुसार्यैकैकशब्दवाच्ये पृथक्पृथग् एव तिरस्कृतदेशादिभेदे तस्मिन्न् आभात एव सामान्यरूपे वस्तुनि स्वकार्थक्रियाप्राप्ते प्रमाणान्तरेणाबाधितस्थैर्या प्रमितिः प्रमातृव्यापारः ॥  
  
यथारुचि यथार्थित्वं  $ यथाव्युत्पत्ति भिद्यते  &  
आभासो ऽप्य् अर्थ एकस्मिन्न्  % अनुसन्धानसाधिते   ॥ इप्क्_२,३।३ ॥  
  
       इप्व्: एकस्मिन्न् एव चैकप्रत्यवमर्शसामर्थ्योपपादिते वस्तुनि स्वेच्छावशाद् अर्थित्वानुरोधाद् वा नैपुण्यवशाद् वावभासभेदः ॥  
  
तथा हि  
  
दीर्घवृत्तोर्ध्वपुरुष-  $ धूमचान्दनतादिभिः   &  
यथाभासा विभिद्यन्ते  % देशकालाविभेदिनः   ॥ इप्क्_२,३।४ ॥  
  
तथैव सद्घटद्रव्य-  $ काञ्चनोज्ज्वलतादयः   &  
आभासभेदा भिन्नार्थ-  % कारिणस् ते पदं ध्वनेः  ॥ इप्क्_२,३।५ ॥  
  
       इप्व्: एकस्मिन्न् एव घटादव् अर्थे ऽवधित्सावशाद् दीर्घता त्र्यश्रतापारिमाण्डल्यादि वाभाति, चिह्नव्यवधानछायामात्रार्थितायां पुरुष एवोर्ध्वतामात्रं प्रतिभाति, तत्कार्यार्थितायां तु न्यक्षेणेक्षमाणस्य पुरुषः । धूममात्रम् एव कस्य चिद् आभासते, तद्विदस् तु तार्णतादि मणिरूप्यादिविशेष इव । स च तथा भिद्यमानो ऽपि देशकालभेदं न स्पृशति । तथैव घट एव सन् नित्याभासो ऽन्यादृग् एव पटाद्यनन्ताशेषार्थसाधार~अः सत्तामात्रसाध्यसत्परामर्शाद्यर्थक्रियाकारी, तत्रैव घट इति चाभासो ऽन्तर्बहिष्करणज्ञेयः पृथुबुध्नोदराकारार्थसामान्यो ऽन्य एव यः पटादिषु नास्ति, काञ्चन इति चापरो यो मृण्मयादिषु नास्ति स च तथार्थितादिवशाद् ऐन्द्रियक एव जायते । एकैकश् चासव् आभास एकैकेन शब्देन व्यवहारार्थं  
तत्तन्नियतार्थक्रियार्थिभिर् अभिधीयते, घट इति न सत्ताभिधीयते न च काञ्चन इति घटाभासः । चैत्र इति बाल्यादिसाधारणो देशादिरहितस् तथैव च । ततो ऽर्थक्रिया भिन्ना ॥  
  
आभासभेदाद् वस्तूनां  $ नियतार्थक्रिया पुनः  &  
सामानाधिकरण्येन  % प्रतिभासाद् अभेदिनाम्  ॥ इप्क्_२,३।६ ॥  
  
       इप्व्: एकस्मिन्न् एव स्वलक्षणे प्रत्याभासं नियतिशक्त्या कार्यं नियमितं तथाभूतानेककार्यकृदाभासभेदाधिकरणम् एकं च । सामानाधिकरण्याभासवशाद् वस्तु । अनेकस्यैकता हि सामानाधिकरण्यम् ॥  
  
पृथग्दीपप्रकाशानां  $ स्रोतसां सागरे यथा   &  
अविरुद्धावभासानाम्  % एककार्या तथैक्यधीः  ॥ इप्क्_२,३।७ ॥  
  
       इप्व्: भिन्नाः प्रदीपप्रभा अविभागेनावभासन्ते नदीप्रवाहाश् च सिन्धुबुद्धौ पानके च ते ते रसास्, तथा शौक्ल्यमहत्त्वपटत्वाद्यवभासाः परस्परानुप्रवेशक्षमाः, न तु नीलपीताद्यवभासास् तत्तदेककार्यैकद्रव्याभासभावेन कल्पन्ते प्रत्यक्ष एव । तद् एतत् सामानाधिकरण्यम् ॥  
  
तत्राविशिष्टे वह्न्यादौ  $ कार्यकारणतोष्णता  &  
तत्तच्छब्दार्थताद्यात्मा  % प्रमाणाद् एकतो मतः  ॥ इप्क्_२,३।८ ॥  
  
       इप्व्: कदा चिद् देशादिसहभावावछिन्नस्वलक्षणरूपविशेषत्यागेनैकसामान्यरूपाग्न्याभासमात्र एव त्रैलोक्यत्रैकाल्यगामित्वेन निजप्रमाणाद् एकस्माद् एव विशिष्टकार्यकारणतोष्णोर्ध्वभाग् अग्निशब्दवाच्यतादिस्वभावसिद्धिः ॥  
  
सा तु देशादिकाध्यक्ष-  $ -न्तरभिन्ने स्वलक्षणे   &  
तात्कालिकी प्रवृत्तिः स्याद्  % अर्थिनो ऽप्य् अनुमानतः  ॥ इप्क्_२,३।९ ॥  
  
       इप्व्: कायप्रवृत्तिः पुनो देशकालादिप्रत्यक्षभेदसाहित्येन स्वलक्षण एव तदर्थितया प्रमाणसमूहाद् एव । अनुमानाद् अपि धर्मिप्रत्यक्षविशिष्टाद् एव प्रवृत्तिः ॥  
  
दूरान्तिकतयार्थानां  $ परोक्षाध्यक्षतात्मना  &  
बाह्यान्तरतया दोषैर्  % व्यञ्जकस्यान्यथापि वा  ॥ इप्क्_२,३।१० ॥  
  
भिन्नावभासच्छायानाम्  $ अपि मुख्यावभासतः  &  
एकप्रत्यवमर्शाख्याद्  % एकत्वम् अनिवारितम्  ॥ इप्क्_२,३।११ ॥  
  
       इप्व्: दूरान्तिकादिस्फुटास्फुटत्वादिना बहिरन्तश्चरत्वेन वाभासस्य च्छायामात्रभेदे ऽपि तन्मुख्यस्वभावरूपप्रत्यवमर्शैक्याद् अर्थानाम् ऐक्यम् अबाधितम् ॥  
  
अर्थक्रियापि सहजा  $ नार्थानाम् ईश्वरेच्छया  &  
नियता सा हि तेनास्या  % नाक्रियातो ऽन्यता भवेत्  ॥ इप्क्_२,३।१२ ॥  
  
       इप्व्: उल्लेखघटादीनां बाह्यार्थक्रियाविरहे ऽपि घटादितयैव, अस्वभाविकत्वात् तस्या ईश्वरेण प्रत्याभासं नियमितायाः ॥  
  
रजतैकविमर्शे ऽपि  $ शुक्तौ न रजतस्थितिः   &  
उपाधिदेशासंवादाद्  % द्विचन्द्रे ऽपि नभो ऽन्यथा  ॥ इप्क्_२,३।१३ ॥  
  
       इप्व्: रजते शुक्तौ च रजतावमर्शैक्येन रजतत्वे ऽपि पुनः शुक्तिदेशसङ्गतिबाधेनोपाधिसंवादाभावात् तद्बुद्धिर् अस्थैर्याद् भ्रान्ता । द्विचन्द्रे ऽपि नभोदेशासंवादान् मिथ्या ॥  
  
गुणैः शब्दादिभिर् भेदो  $ जात्यादिभिर् अभिन्नता  &  
भावानाम् इत्थम् एकत्र  % प्रमातर्य् उपपद्यते   ॥ इप्क्_२,३।१४ ॥  
  
       इप्व्: भावानां शब्दरूपसंस्थानादिना भेदाक्षेपो जात्यादिना चैकताक्षेपो ऽनुभूयमानः प्रमात्रैक्ये घटते । अन्योन्यभेदव्यवस्थाप्य् अनुसन्धानायत्ता ॥  
  
विश्ववैचित्र्यचित्रस्य  $ समभित्तितलोपमे   &  
विरुद्धाभावसंस्पर्शे  % परमार्थसतीश्वरे   ॥ इप्क्_२,३।१५ ॥  
  
प्रमातरि पुराणे तु  $ सर्वदा भातविग्रहे   &  
किं प्रमाणं नवाभासः  % सर्वप्रमितिभागिनि  ॥ इप्क्_२,३।१६ ॥  
  
       इप्व्: अपूर्वाभासस्यासिद्धवस्तुसाधनान् नित्यावभासिनः प्रमातुर् न प्रमाणोपयोगः । तत्तन्नवाभासानां तत्तत्प्रमाणत्वात् कामं स प्रमाणम् अन्यस्य स्यान् न तु स्वात्मनः सदा सिद्धस्य, केवलं विभुः प्रमितौ स्वातन्त्र्यात् प्रमातैव । ते ते विचित्रा विश्वाभासास् तस्मिन् स्थायिनि वैचित्र्येणोपपद्यन्ते । तद् इच्छातो ऽपरावभासमानार्थानां तत्सारस्वरूपभ्रंशे मायाशक्तिवशाद् उन्मज्जननिमज्जने, तत्त्वतस् तस्यैवापराधीना सत्ता सदातनी विरुद्धप्राक्प्रध्वंसाभावादिप्रयोगात्, स अपि यावद् उपदिश्यते भावाभावाभ्यां तावत् स एव प्रमातृतां भजत उपदिदिक्षोर् अभावाद् उपदेशानुपपत्तेः ॥  
  
अप्रवर्तितपूर्वो ऽत्र  $ केवलं मूढतावशात्   &  
शक्तिप्रकाशेनेशादि-  % व्यवहारः प्रवर्त्यते   ॥ इप्क्_२,३।१७ ॥  
  
       इप्व्: मायाव्यामोहवशात् केवलम् अस्मिन्न् आत्मनि प्रमातृरूपे शिवेश्वरादिव्यवहारो यो न प्रवर्तितः स शुद्धस्वातन्त्र्यादिहेतुप्रदर्शनेन भावनाद्युपदेशाय साध्यते ॥   
  
इति क्रियाधिकारे तृतीयम् आह्निकम् ॥   

एष चानन्तशक्तित्वाद्  $ एवम् आभासयत्य् अमून्  &  
भावान् इच्छावशाद् एषा  % क्रिया निर्मातृतास्य सा  ॥ इप्क्_२,४।१ ॥  
  
       इप्व्: प्रमाता चिद्रूपो ऽनन्तशक्तिर् ईश्वरः स्वेच्छावशात् तथा तान् भावान् आभासयेत् । सैव चेच्छाशक्तिर् निर्मातृताख्या क्रिया तस्य ॥  
  
जडस्य तु न सा शक्तिः  $ सत्ता यद् असतः सतः   &  
कर्तृकर्मत्वतत्त्वैव  % कार्यकारणता ततः  ॥ इप्क्_२,४।२ ॥  
  
       इप्व्: जडं प्रधानपरमाणुबीजादि तु न शक्तम् असतो निर्माणे, कर्तृत्वम् एव हि कारणत्वं कर्मतैव च कार्यत्वं न त्व् अन्यत् ॥  
  
यद् असत् तद् असद्युक्ता  $ नासतः सत्स्वरूपता  &  
सतो ऽपि न पुनः सत्ता-  % -लाभेनार्थो ऽथ चोच्यते  ॥ इप्क्_२,४।३ ॥  
  
कार्यकारणता लोके  $ सान्तर्विपरिवर्तिनः  &  
उभयेन्द्रियवेद्यत्वं  % तस्य कस्यापि शक्तितः  ॥ इप्क्_२,४।४ ॥  
  
       इप्व्: असतः सत्स्वभावता विरुद्धा सतश् च सिद्धा । सिद्धस्यैवान्तर्बाह्यान्तःकरणद्वयीवेद्यतापादनम् ईश्वरेणोत्पादनम् ॥  
  
एवम् एका क्रिया सैषा  $ सक्रमान्तर्बहिःस्थितिः  &  
एकस्यैवोभयाकार-  % सहिष्णोर् अपपादिता  ॥ इप्क्_२,४।५ ॥  
  
       इप्व्: सैषा क्रियान्तर्बहिःस्थितिरूपतया सक्रमाप्य् एकस्य स्वसंवित्सिद्धस्य कर्तुर् आभासछायाभेदे ऽप्य् ऐक्येन प्रत्यवमृश्यस्य कर्मणश् चैकस्य सन्नन्धिनी तदभिन्नाश्रयत्वाद् एकत्वेन साधिता ॥  
  
बहिस् तस्यैव तत्कार्यं  $ यद् अन्त यद् अपेक्षया  &  
प्रमात्रपेक्षया चोक्ता  % द्वयी बाह्यान्तरस्थितिः   ॥ इप्क्_२,४।६ ॥  
  
       इप्व्: अर्थस्य बाह्यतापादनं कार्यत्वं, ततो बाह्यता कार्यता चैकापेक्षया प्रमातरम् अपेक्ष्य चान्तर्बहिर्व्यवहारः । ततस् तस्यैव कार्यम् ॥  
  
मातैव कारणं तेन  $ स चाभासद्वयस्थितौ  &  
कार्यस्य स्थित एवैकस्  % तद् एकस्य क्रियोदिता  ॥ इप्क्_२,४।७ ॥  
  
       इप्व्: एवं प्रमातैव कारणं स च बाह्यान्तरकार्याभासक्रमे ऽप्य् एक एवेत्य् एवम् अप्य् एकस्य कर्तुः सिद्धा क्रिया ॥  
  
अत एवाङ्कुरे ऽपीष्टो  $ निमित्तं परमेश्वरः  &  
तद् अन्यस्यापि बीजादेर्  % हेतुता नोपपद्यते   ॥ इप्क्_२,४।८ ॥  
  
       इप्व्: बाह्याभासतापादनम् उत्पादनम् इति चिद्रूपस्यैव कारणता ततो ऽङ्कुरादौ निमित्तकारणत्वेश्वरः कैश् चिद् इष्टो, न चापि बीजादेर् जडस्य कारणता निरनुसन्धानस्य युक्ता ॥  
  
तथा हि कुम्भकारो ऽसाव्  $ ऐश्वर्यैव व्यवस्थया   &  
तत्तन्मृदादिसंस्कार-  % क्रमेण जनयेद् घटम्   ॥ इप्क्_२,४।९ ॥  
  
       इप्व्: कुम्भकाररूपे प्रमातरि कारणे स्थिते ऽपि मृदादिसंस्कारापेक्षा घटस्येश्वरकृतनियतिसञ्ज्ञमर्यादया न स्वभावेन ॥  
  
योगिनाम् अपि मृद्बीजे  $ विनैवेच्छावशेन तत्  &  
घटादि जायते तत्तत्-  % स्थिरस्वार्थक्रियाकरम्  ॥ इप्क्_२,४।१० ॥  
  
       इप्व्: मृदाद्यनपेक्षस्य योगिनाम् इच्छामात्रेण घटादेः स्थिरस्य घटाद्यर्थक्रियाकारिणश् च निर्वृत्तिः ॥  
योगिनिर्माणताभावे  $ प्रमाणान्तरनिश्चिते   &  
कार्यं हेतुः स्वभावो वा-  % -त एवोत्पत्तिमूलजः  ॥ इप्क्_२,४।११ ॥  
  
       इप्व्: अत एव कार्यं स्वभावो वा तदुत्पत्तिगर्भो योगिनिर्मितत्वाभावनिश्चयाभावे हेत्वाभासः । तन्निश्चये पुन ईश्वरनियत्यपेक्षया हेतुता स्यात् ॥  
  
भूयस् तत्तत्प्रमात्रेक-  $ वह्न्याभासादितो भवेत्  &  
परोक्षाद् अप्य् अधिपतेर्  % धूमाभासादि नूतनम्  ॥ इप्क्_२,४।१२ ॥  
  
कार्यम् अव्यभिचार्यस्य  $ लिङ्गम् अन्यप्रमातृगात्  &  
तदाभासस् तदाभासाद्  % एव त्व् अधिपतेः परः  ॥ इप्क्_२,४।१३ ॥  
  
       इप्व्: अवह्न्याभासस्फुरणपूर्वको ऽपि जायमानो धूमाभासो दूरादौ नियतिशक्त्या कृतसामर्थ्याद् अग्न्याभासाद् एव तद्देशगततत्तत्प्रमात्रन्तरसाधारणात् तस्यैव स अव्यभिचारेण गमको, जातरूढस् तु धूमाभासस् तद्वह्न्याभासस्यात्यन्तपरिक्षयात् तत्तत्प्रमात्रन्तरगाद् धूमाभासाद् एव परोक्षाद् अपि पूर्ववत् कृताधिपत्यात् ॥  
  
अस्मिन् सतीदम् अस्तीति  $ कार्यकारणतापि या   &  
साप्य् अपेक्षाविहीनानां  % जाडानां नोपपद्यते  ॥ इप्क्_२,४।१४ ॥  
  
       इप्व्: अस्मिन् सतीदं भवतीति नियतं पौर्वापर्यं कृत्तिकारोहिन्युदययोर् अकार्यकारणयोर् अप्य् अस्तीति पूर्वस्य सामर्थ्ये परस्य सत्तेति स्यात् कार्यकारणभावस्, तच् चापेक्षारहितानां जाडानां न युक्तम् । एतावद् एतत् स्यात् पूर्वस्य सामर्थ्यं परस्य सत्ता न चैवं किञ्चिद् उक्तं स्यान् न च पूर्वस्य सामर्थ्यलक्षणः स्वभावः परसत्तारूपः ॥  
  
न हि स्वात्मैकनिष्ठानाम्  $ अनुसन्धानवर्जिनाम्  &  
सदसत्तापदे ऽप्य् एष  % सप्तम्यर्थः प्रकल्प्यते  ॥ इप्क्_२,४।१५ ॥  
  
       इप्व्: सद् असद् वा कार्यं कारणम् अप्य् आत्मपर्यवसितं जडम् अनुसन्धानशून्यं नान्यापेक्षस्वभावं ततश् च नात्र प्रधानापेक्षामयो गुणविभक्त्यर्थो घटते ॥  
  
अत एव विभक्त्यर्थः  $ प्रमात्रेकसमाश्रयः  &  
क्रियाकारकभावाख्यो  % युक्तो भावसमन्वयः  ॥ इप्क्_२,४।१६ ॥  
  
       इप्व्: एकप्रमातृसंलग्नस् तु क्रियाकारकभावाख्यो विभक्त्यर्थो भूमिबीजोदकादीनां समन्वयो युक्तो न तु शुष्को ऽन्यः कार्यकारणभावः ॥  
  
परस्परस्वभावत्वे  $ कार्यकारणयोर् अपि   &  
एकत्वम् एव भेदे हि  % नैवान्योन्यस्वरूपता  ॥ इप्क्_२,४।१७ ॥  
  
       इप्व्: कार्यकारणयोर् अन्योन्यरूपत्वे ऽप्य् एकतैव स्यान् न तद्भावः ॥  
  
एकात्मनो विभेदश् च  $ क्रिया कालक्रमानुगा  &  
तथा स्यात् कर्तृतैवैवं  % तथापरिणमत् तया  ॥ इप्क्_२,४।१८ ॥  
  
       इप्व्: एकस्वभावस्य भेदेन स्थितिः परिणामः कालकलितः क्रियैव, ततः परिणामे स्वतन्त्रस्य शाक्तिमतः कर्तृतैव हेतुना ॥  
  
न च युक्तं जडस्यैवं  $ भेदाभेदविरोधतः   &  
आभासभेदाद् एकत्र  % चिदात्मनि तु युज्यते   ॥ इप्क्_२,४।१९ ॥  
  
       इप्व्: जडस्याभिन्नात्मनो भेदेनावस्थितेर् विरोधाद् अयुक्तं, स्वच्छे चिदात्मन्य् एकस्मिन्न् एवम् अनेकप्रतिबिम्बधारणेनाविरोधाद् युज्यते ॥  
  
वास्तवे ऽपि चिदेकत्वे  $ न स्याद् आभासभिन्नयोः  &  
चिकीर्षालक्षणैकत्व-  % परामर्शं विना क्रिया  ॥ इप्क्_२,४।२० ॥  
  
       इप्व्: एकस्मिञ् चित्तत्त्वे ऽप्य् अकस्माद् आभासभेदो न घटते, न च तत्र क्रियात्वम् । यदा तु स चिदात्मा तथाचिकीर्षया परामृशन् बहिर् आभासयति तदा तद् उपपद्यते । जडस्याप्य् अस्ति भवतीत्य् अस्याम् अपि सत्ताक्रियायां बुभूषायोगेन स्वातन्त्र्याभावाद् अकर्तृत्वं, तेन प्रमातैव तं भावयति तेन तेन वा हिमाचलादिना रूपेण स भवतीत्य् अत्र परमार्थः ॥  
  
इत्थं तथा घटपटा-  $ -द्याभासजगदात्मना  &  
तिष्ठासोर् एवम् इच्छैव  % हेतुता कर्तृता क्रिया  ॥ इप्क्_२,४।२१ ॥  
  
       इप्व्: चिद्वपुषः स्वतन्त्रस्य विश्वात्मना स्थातुम् इच्छैव जगत् प्रति कारणता कर्तृतारूपा सैव क्रियाशक्तिः । एवं चिद्रूपस्यैकस्य कर्तुर् एव चिकीर्षाख्या क्रिया मुख्या, नाकर्तृकं कर्मास्ति कर्मादीनां कर्तृमुखेनोपचारतः ॥  
  
इति क्रियाधिकारे चतुर्थम् आह्निकम् ॥  
  
इति क्रियाधिकारः ॥  

**************************************************************************  

३। आगमाधिकारः ॥  
  
३।१ प्रथमम् आह्निकम् ॥  
  
एवम् अन्तर्बहिर्वृत्तिः  $ क्रिया कालक्रमानुगा  &  
मातुर् एव तदन्योन्या-  % -वियुक्ते ज्ञानकर्मणी  ॥ इप्क्_३,१।१ ॥  
  
       इप्व्: प्रमातुर् अन्तःस्थितस्यात्मनो बहिष्कार एव क्रमानुगता क्रियेति परस्पराविरहिते तस्य ज्ञानक्रिये ॥  
  
किं त्व् आन्तरदशोद्रेकात्  $ सादाख्यं तत्त्वम् आदितः  &  
बहिर्भावपरत्वे तु  % परतः पारमेश्वरम्  ॥ इप्क्_३,१।२ ॥  
  
       इप्व्: ईशितुर् अन्तर्बहिःस्थितव् अन्तर्भावप्राधान्ये पुनः सादाख्यं तत्त्वम्, अपरं बहिर्भावोद्रेकाद् ऐश्वरम् ॥  
  
ईश्वरो बहिर् उन्मेषो  $ निमेषो ऽन्तः सदाशिवः  &  
सामानाधिकरण्यं च  % सद्विद्याहमिदन्धियोः  ॥ इप्क्_३,१।३ ॥  
  
       इप्व्: उन्मेषनिमेषौ बहिरन्तःस्थिती एवेश्वरसदाशिवौ, बाह्यान्तरयोर् वेद्यवेदकयोर् एकचिन्मात्रविश्रान्तेर् अभेदात् सामानाधिकरण्येनेदं विश्वम् अहम् इति विश्वात्मनो मतिः शुद्धविद्या ॥  
  
इदम्भावोपपन्नानां  $ वेद्यभूमिम् उपेयुषाम्  &  
भावानां बोधसारत्वाद्  % यथावस्त्ववलोकनात्  ॥ इप्क्_३,१।४ ॥  
  
       इप्व्: बिन्नवेद्यभूमव् इदन्तया दृश्यताम् आपादितानाम् अपि भावानां चिन्मात्रसारत्वाद् अहम् इदम् इति तत्त्वप्रतिपत्तिः शुद्धताज्ञाप्तिः ॥  
  
अत्रापरत्वम् भावानाम्  $ अनात्मत्वेन भासनात्  &  
परताहन्तयाच्छादात्  % परापरदशा हि सा  ॥ इप्क्_३,१।५ ॥  
  
       इप्व्: अत्रेदन्तामतेर् अपरत्वम् अहन्तया सर्वस्य वेद्यस्याच्छादनात् परतेति परापरावस्थैषा ॥  
  
भेदधीर् एव भावेषु  $ कर्तुर् बोधात्मनो ऽपि या  &  
मायाशक्त्य् एव सा विद्येत्य्  % अन्ये विद्येश्वरा यथा  ॥ इप्क्_३,१।६ ॥  
  
       इप्व्: बोधकर्तृतामयस्यापि भेदेन विश्वेक्षणं विद्येति के चित् । मायाशक्तिर् अप्य् एषा विद्यैव । संसारोत्तीर्णत्वात् तत्रस्था मन्त्रेश्वरविद्येश्वराः ॥  
  
तस्यैश्वर्यस्वभावस्य  $ पशुभावे प्रकाशिका   &  
विद्याशक्तिः तिरोधान-  % करी मायाभिधा पुनः  ॥ इप्क्_३,१।७ ॥  
  
       इप्व्: संसारिणाम् ऐश्वर्यस्य स्वात्मनस्प्रत्यभिज्ञानं विद्यया, पशुभावो मायया ॥  
  
भेदे त्व् एकरसे भाते  $ ऽहन्तयानात्मनीक्षिते  &  
शून्ये बुद्धे शरीरे वा  % मायाशक्तिर् विजृम्भते  ॥ इप्क्_३,१।८ ॥  
  
       इप्व्: यदा भावा भेदेनेदन्तयैव भासन्ते ऽहम् इति प्रमातृत्वेन च देहादिस्, तदा विपर्यद्वयहेतुर् मायाशक्तिर् विमोहिनी नाम विभोर् विजृम्भते ॥  
  
यश् च प्रमाता शून्यादिः  $ प्रमेये व्यतिरेकिणि   &  
माता स मेयः सन् काला-  % -दिकपञ्चकवेष्टितः  ॥ इप्क्_३,१।९ ॥  
  
       इप्व्: यश् च व्यतिरिक्तप्रमेयजाते प्रमाता शून्यादिः स इदम् इति वेद्य एव वस्तुतः कालाद्यैः पञ्चभिश् च परतन्त्रीकृतः । तत्र कालाद् वर्तमानाभासेन तस्य भूतबह्विष्यत्सम्भवो, नियतेः कार्यकर्मफलनियमो, रागाद् भोगाभिष्वङ्गो, विद्याकलाभ्याम्, अचिदात्मनो ऽस्वतन्त्रस्यापीषज्ज्ञानक्रिये चित्स्वातन्त्र्यरूपे ॥  
  
त्रयोविंशतिधा मेयं  $ यत् कार्यकरणात्मकम्  &  
तस्याविभागरूप्य् एकं  % प्रधानं मूलकारणम्  ॥ इप्क्_३,१।१० ॥  
  
त्रयोदशविधा चात्र  $ बाह्यान्तःकरणावली   &  
कार्यवर्गश् च दशधा  % स्थूलसूक्ष्मत्वभेदतः  ॥ इप्क्_३,१।११ ॥  
  
       इप्व्: कार्याणि द्विधा । शब्दस्पर्शरूपरसगन्धानि सूक्ष्मत्वेन तन्मात्रसञ्ज्ञानि पञ्च, अन्योन्यव्यूहेन स्थूलानि पृथिव्यादिबुद्धीन्द्रियाणि, वाक्पाणिपादपायूपस्थाख्यानि पञ्च कर्मेन्द्रियाणि, मनोबुद्ध्यहङ्कारा इति त्रिधान्तह्करणम् इति त्रयोविंशतिभेदस्य कार्यकारणात्मनः प्रमेयस्य मूलभूतैकाविभागदशा प्राधानाख्या ॥  
  
इत्य् आगमाधिकारे प्रथमम् आह्निकम् ॥  

द्वितीयम् आह्निकम् ॥  
  
तत्रैतन् मातृतामात्र-  $ स्थितौ रुद्रो ऽधिदैवतम्  &  
भिन्नप्रमेयप्रसरे  % ब्रह्मविष्णू व्यवस्थितौ  ॥ इप्क्_३,२।१ ॥  
  
       इप्व्: शून्ये पुर्यष्टकात्मके ऽत्यन्तसूक्ष्मदेह एव वा प्रमातृमात्रे स्थितव् अन्यप्रमेयोपसंहारे रुद्रो ऽधिष्ठाता, भिन्नप्रमेयाभासे सर्गस्थितिहेतू ब्रह्मविष्णू ॥  
  
एष प्रमाता मायान्धः  $ संसारी कर्मबन्धनः   &  
विद्याभिज्ञापितैश्वर्यश्  % चिद्घनो मुक्त उच्यते   ॥ इप्क्_३,२।२ ॥  
  
       इप्व्: मायीयशून्यासिप्रमाता नियत्य कर्माधीनः संसारी, विद्यावशाद् आत्मतत्त्वाभिज्ञया मुक्तः ॥  
  
स्वाङ्गरूपेषु भावेषु  $ प्रमाता कथ्यते पतिः   &  
मायातो भेदिषु क्लेश-  % कर्मादिकलुषः पशुः   ॥ इप्क्_३,२।३ ॥  
  
       इप्व्: ऐश्वर्यदशायां प्रमाता विश्वं शारीरतया पश्यन् पतिः पुंस्त्वावस्थायां तु रागादिक्लेशकर्मविपाकाशयैः परीतः पशुः ॥  
  
स्वातन्त्र्यहानिर् बोधस्य  $ स्वातन्त्र्यस्याप्य् अबोधता   &  
द्विधाणवं मलम् इदं  % स्वस्वरूपापहानितः  ॥ इप्क्_३,२।४ ॥  
  
       इप्व्: स्वतन्त्रो बोधः परमार्थस्, तथारूपत्वाद् एव पूर्णः । तस्य स्वातन्त्र्याद् एव तथेच्छया स्वातन्त्र्यं विना बोधमात्रनिर्माणे बोधितां विना स्वातन्त्र्यमात्रनिर्माणे वा पूर्णत्वाभावेन परिमितत्वाद् द्विधाणुत्वं तात्त्विकस्वरूपविपर्यासान् मलत्वम् ॥  
  
भिन्नवेद्यप्रथात्रैव  $ मायाख्यं जन्मभोगदम्  &  
कर्तर्य् अबोधे कार्मं तु  % मायाशक्त्यैव तत् त्रयम्  ॥ इप्क्_३,२।५ ॥  
  
       इप्व्: अत्रैव द्विधाणवे वेद्यम् अभिन्नम् अपि भेदेन यदा भाति तदातो ऽपि विपर्यासान् नाम्ना मायीयं मलम् । अहेतूनाम् अपि कर्मणां जन्मादिहेतुभावविषयविपर्यासाद् अबोधात्मककर्तृगतं कार्मम् । तन्मलत्रयनिर्माणे प्रभोर् इच्छा मायाशक्तिर् उच्यते ॥  
  
शुद्धबोधात्मकत्वे ऽपि  $ येषां नोत्तमकर्तृता  &  
निर्मिताः स्वात्मनो भिन्ना  % भर्त्रा ते कर्तृतात्ययात्  ॥ इप्क्_३,२।६ ॥  
  
       इप्व्: वेद्यानुपरक्तबोधानाम् अपि पूर्णकर्तृत्वशून्यत्वात् स्वरूपान्यत्वेन प्रभुणा निर्माणम् ॥  
  
बोधैकलक्षणैक्ये ऽपि  $ तेषाम् अन्योन्यभिन्नता   &  
तथेश्वरेच्छाभेदेन  % ते च विज्ञानकेवलाः  ॥ इप्क्_३,२।७ ॥  
  
       इप्व्: शुद्धबोधानां बोधत्वनित्यत्वाद्\वर्{#नित्यत्वाद्\लेम् \चोर्र्; #नित्यत्वाध्# \एद्} भेदे ऽप्य् अन्योन्यभेदस् तथैवेश्वरेण निर्माणान् नान्यथा । ते च साङ्ख्यपुरुषप्राया विज्ञानकेवला इत्य् उच्यते ॥  
  
शून्याद्यबोधरूपास् तु  $ कर्तारः प्रलयाकलाः  &  
तेषां कार्मो मलो ऽप्य् अस्ति  % मायीयस् तु विकल्पितः  ॥ इप्क्_३,२।८ ॥  
  
       इप्व्: शून्यप्राणादौ बोधरूपतातिक्रमेणाहन्तया स्थिताः प्रलयकेवलिनः । तेषाम् अणूनां कर्मसंस्कारो ऽप्य् अस्ति, मायामलस् तु वेद्ययोगायोगाभ्यां विकल्पितः ॥  
  
बोधानाम् अपि कर्तृत्व-  $ जुषां कार्ममलक्षतौ  &  
भिन्नवेद्यजुषां माया-  % मलो विद्येश्वराश् च ते   ॥ इप्क्_३,२।९ ॥  
  
       इप्व्: कर्तृतायोगे ऽपि बोधानां कर्मोत्तीर्णानां विद्येश्वरत्वे ऽपि भिन्नवेद्ययोगान् मायामलम् अस्त्य् एव । पूर्णकर्तृत्वाभावाद् ईश्वराद् भिन्ना अन्योन्यं च पूर्ववद् अत एवैषाम् अणुत्वम् अपि स्यात् ॥  
  
देवादीनां च सर्वेषां  $ भविनां त्रिविधं मलम्  &  
तत्रापि कार्मम् एवैकम्  % मुख्यं संसारकारणम्  ॥ इप्क्_३,२।१० ॥  
  
       इप्व्: देवादीनां स्थावरान्तानां संसारिणां त्रयो ऽपि मलाः, कार्म एव संसारप्रयोजकः ॥   
  
कलोद्बलितम् एतच् च  $ चित्तत्त्वं कर्तृतामयम्  &  
अचिद्रूपस्य शून्यादेर्  % मितं गुणतया स्थितम्  ॥ इप्क्_३,२।११ ॥  
  
       इप्व्: संसारिणाम् एतच् च चित्तत्त्वं कर्तृतारूपं शून्यप्राणादौ जडे देवस्य कलाशक्त्योपोद्बल्यमानम् उपसर्जनत्वेनावस्थानात् परिमितम् । अतश् चात्रैव मुख्यम् अणुत्वम् ॥  
  
मुख्यत्वं कर्तृतायाश् च  $ बोधस्य च चिदात्मनः  &  
शून्यादौ तद्गुणे ज्ञानं  % तत्समावेशलक्षणम्  ॥ इप्क्_३,२।१२ ॥  
  
       इप्व्: एतद् एव पुनः शून्यादि कर्तृतात्मनो बोधस्य यदोपसर्जनत्वेनास्ते तदास्य प्रमातुर् एतद् बोधमयताम् आपन्नस्य ज्ञानं तच्छक्तिसमावेशलक्षणम् उच्यते ॥  
शून्ये बुद्ध्याद्यभावात्मन्य्  $ अहन्ताकर्तृतापदे  &  
अस्फुटारूपसंस्कार-  % मात्रिणि ज्ञेयशून्यता  ॥ इप्क्_३,२।१३ ॥  
  
       इप्व्: बुद्धिप्राणादिनिषेधमात्रे यदाहन्ताभिमानेन प्रमातृता तदा सौषुप्ते तावन्मात्रावस्थितौ वेद्याभावः संस्कारस्य सम्भवे ऽप्य् अरूपत्वेनानुपलक्ष्यत्वात् । तावतैव साङ्ख्यपुरुषाद् विशेषः ॥  
  
साक्षाणाम् आन्तरी वृत्तिः  $ प्राणादिप्रेरिका मता   &  
जीवनाख्याथवा प्राणे  % ऽहन्ता पुर्यष्टकात्मिका  ॥ इप्क्_३,२।१४ ॥  
  
       इप्व्: एष एव शून्यप्रमाता सर्वेन्द्रियशक्तिसाधारणजीवनाख्यप्राणादिप्रेरणान्तर्वृत्तिर् जीवाख्यस्, तासाम् इन्द्रियशक्तीनाम् अहन्तया सह पुर्यष्टकत्वम् अथवा प्राणाहन्तया प्रमातृत्वेन पुर्यष्टकता ॥  
  
तावन् मात्रस्थितौ प्रोक्तं  $ सौषुप्त[ं] प्रलयोपमम्  &  
सवेद्यम् अपवेद्यं च  % मायामलयुतायुतम्  ॥ इप्क्_३,२।१५ ॥  
  
       इप्व्: शून्यतायां स्थितौ वेद्याभावान् मायामलाभावः, प्राणादौ सुखस्पर्शादिवेद्ययोगान् मायामलवत् प्रलय इव सौषुप्तं पदम् ॥  
  
मनोमात्रपथे ऽप्य् अक्ष-  $ विषयत्वेन विभ्रमात्  &  
स्पष्टावभासा भावानां  % सृष्टिः स्वप्नपदं मतम्  ॥ इप्क्_३,२।१६ ॥  
  
       इप्व्: चक्षुरादीन्द्रियशक्त्यप्रवृत्तव् अपि मनःशक्त्यैव दृष्टरूपाद्याभासेश्वरसृष्टिर् अणोः स्वप्नपदम् । अन्यप्रमातृसाधारणरूपाद्याभासानुवृत्तितः कालान्तराननुवृत्तेर् भ्रान्तिर् एषा ॥  
  
सर्वाक्षगोचरत्वेन  $ या तु बाह्यतया स्थिरा   &  
सृष्टिः साधारणी सर्व-  % प्रमातॄणां स जागरः  ॥ इप्क्_३,२।१७ ॥  
  
       इप्व्: सर्वान्तर्बहिःकरणशक्त्या सृष्टिर् जागरा, तत्रापि पूर्ववद् द्विचन्द्रादिभ्रान्तिः ॥  
  
हेया त्रयीयं प्राणादेः  $ प्राधान्यात् कर्तृतागुणे   &  
तद्धानोपचयप्राय-  % सुखदुःखादियोगतः  ॥ इप्क्_३,२।१८ ॥  
  
       इप्व्: एतानि जागरस्वप्नसुषुप्तानि प्राणादेर् आत्मत्वेनाभिमन्यमानस्योद्रेकात् स्वातन्त्र्यस्यापह्रासाद् धेयानि, स्वातन्त्र्यस्य मात्रयोपचयः सुखहर्षादयस् तथैव न्यूनता दुःखद्वेषादयः । सर्वभोगात्मा संसारो बन्धः ॥  
  
प्राणापानमयः प्राणः  $ प्रत्येकं सुप्तजाग्रतोः  &  
तच्छेदात्मा समानाख्यः  % सौषुप्ते विषुवत्स्व् इव  ॥ इप्क्_३,२।१९ ॥  
  
       इप्व्: स च प्राणात्मा [स्वप्ने] प्राणापानरूपश्वासप्रश्वासरूपो जागरे ऽथ सुप्ते [अत्र] तयोर् अपि विषुवतीव रात्रिदिनयोः साम्ये तन्न्यूनताधिक्यरोधात् समानसञ्ज्ञः ॥  
  
मध्योर्ध्वगाम्युदानाख्यस्  $ तुर्यगो हुतभुङ्मयः  &  
विज्ञानाकलमन्त्रेशो  % व्यानो विश्वात्मकः परः   ॥ इप्क्_३,२।२० ॥  
  
       इप्व्: प्राणापानयोः पार्श्वद्वयतिर्यक्प्रवाहविच्छेदेनैकताम् आपाद्योर्ध्वरूपमध्यमार्गप्रवाहेणोद्गमनाद् उदानः । मध्यनेत्रम् इवोर्ध्वभाक्त्वाद् अग्निधर्मा तुर्यदशायाम् । तुर्यातीते दिक्कालानवच्छेदे पूर्णे प्रवाहतां हित्वातिनिर्भरावस्थो व्यानसञ्ज्ञः । एतच् च दशाद्वयम् उपादेयं प्राणशक्तेः परमेश्वरकल्पत्वेनावस्थानात् ॥  
  
इत्य् आगमाधिकारे द्वितीयम् आह्निकम् ॥  
  
इत्य् आगमाधिकारः ॥  

**************************************************************************  

४। तत्त्वसङ्ग्रहाधिकारः ॥  
  
स्वात्मैव सर्वजन्तूनाम्  $ एक एव महेश्वरः  &  
विश्वरूपो ऽहम् इदम् इत्य्  % अखण्डामर्शबृंहितः  ॥ इप्क्_४।१ ॥  
  
       इप्व्: एकः प्रथमोपादेयतुर्यदशायाम् अखण्डितग्राहकाखण्डितग्राह्यतन्मेलनाचमत्कारोपबृंहितः साधारण एव सर्वप्राणिनाम् आत्मा विश्वरूपो महेश्वरः ॥  
  
तत्र स्वसृष्टेदम्भागे  $ बुद्ध्यादिग्राहकात्मना   &  
अहङ्कारपरामर्श-  % पदम् नीतम् अनेन तत्  ॥ इप्क्_४।२ ॥  
       इप्व्: महेश्वरस्य जृम्भामये ऽस्मिन् निर्गते तस्मिन्न् इदन्तापरामर्शे ग्राह्यं यन् निर्मितं बुद्धिः प्राणो ऽथ शून्यं तद् वेद्यैकदेशरूपम् अहङ्कारावमृश्यतापादनेन परिच्छिन्नग्राहकीकृतम् ॥  
  
स्वस्वरूपापरिज्ञान-  $ मयो ऽनेकः पुमान् मतः  &  
तत्र सृष्टौ क्रियानन्दौ  % भोगो दुःखसुखात्मकः  ॥ इप्क्_४।३ ॥  
  
       इप्व्: एतद् एव विश्वात्मनः परिमितत्वकरणम् अप्रत्यभिज्ञानम् उच्यते । एवं चानेकबुद्धिप्राणादिखण्डगतापराहङ्कारपरामर्शः परापरिज्ञानसञ्ज्ञः । प्रत्यकात्मनो बहवस्, तेषु प्रमातृरूपेषु महेश्वरेण स्वानन्दः स्वक्रियैककर्तृतानुसारिणी निर्मिता । स एव भोग आनन्दलेशाख्यः सुखसञ्ज्ञितः क्रियालवात्मा दुःखरूपः क्रिया दुःखं च वक्ष्यते ॥  
  
स्वाङ्गरूपेषु भावेषु  $ पत्युर् ज्ञानं क्रिया च या   &  
मायातृतीये ते एव  % पशोः सत्त्वं रजस् तमः   ॥ इप्क्_४।४ ॥  
  
       इप्व्: ईश्वरस्य ज्ञानक्रिये ते मायया सहिते पशोः सत्त्वरजस्तमांसि ॥  
  
भेदस्थितः शाक्तिमतः  $ शक्तित्वं नापदिश्यते   &  
एषां गुणानां करण-  % कार्यत्वपरिणामिनाम्  ॥ इप्क्_४।५ ॥  
  
       इप्व्: सत्त्वरजस्तमसां च भेदेनावभासान् न शक्तिव्यपदेशः शक्तिशक्तिमतोर् अभेदात् । वस्तुतः शक्तिविकासो विश्वम् ॥  
  
सत्तानन्दः क्रिया पत्युस्  $ तदभावो ऽपि सा पशोह्  &  
द्वयात्मा तद् रजो दुःखं  % श्लेषि सत्त्वतमोमयम्  ॥ इप्क्_४।६ ॥  
  
       इप्व्: ईश्वरस्यानन्तकर्तृता चमत्काररूपा क्रियोक्ता परमप्रकाशानन्दमयी, प्रत्यगात्मनस् तु तौ प्रकाशानन्दौ ग्राह्यभूतौ सत्त्वम् उच्यते । तदभावश् च तमः, सत्त्वतमसी प्रकाशानन्दतदभावरूपे द्वे अपि श्लेषात्मनी [रजः] । पशोः रजःसञ्ज्ञया क्रिया च दुःखं चोच्यते ॥  
  
ये ऽप्य् असामयिकेदन्ता-  $ -परामर्शभुवः प्रभोः  &  
ते विमिश्रा विभिन्नाश् च  % तथा चित्रावभासिनः   ॥ इप्क्_४।७ ॥  
  
       इप्व्: ये चैते महेश्वरस्येदंशब्दसङ्केतानुसन्धानं विनापि प्रकाशस्य परामर्शसारत्वाद् बालदशायाम् इवेदमर्थनिर्देश्या भावास्, ते ऽनेकाभाससामानाधिकरण्येन स्वलक्षणात्मनः पृथक्सामान्यरूपतया नानाकाराश् च तथा तन्निर्माणात् प्रथन्ते ॥  
  
ते तु भिन्नावभासार्थाः  $ प्रकल्प्याः प्रत्यगात्मनः  &  
तत्तद्विभिन्नसञ्ज्ञाभिः  % स्मृत्युत्प्रेक्षादिगोचरे  ॥ इप्क्_४।८ ॥  
  
       इप्व्: ते विभिन्नावभासाः सामान्यात्मनो ऽर्थास् तदनुभवसंस्कृतैः कृशो ऽहं दुःखी सुखी वाहम् इति विचित्रव्यपदेशविषयीक्रियमाणात्मभिः क्षेत्रज्ञैर् विकल्पनशक्त्या तत्तद्घटरजतशुक्लपटशकटादिनाम्नान्तस्प्रत्यवमर्शनीयत्वेन प्रदर्श्यन्ते स्मृतौ पूर्वानुभवाप्रमोषे, विचित्रोत्प्रेक्षादिषु तु स्वातन्त्र्येण । अयम् एव ग्राह्यग्राहकभेदावभासः शब्दमयः पशुभावे संसारबन्धः ॥  
  
तस्यासाधारणी सृष्टिर्  $ ईशसृष्ट्युपजीविनी   &  
सैषाप्य् अज्ञतया सत्यै-  % -वेशशाक्त्या तदात्मनः  ॥ इप्क्_४।९ ॥  
  
स्वविश्रान्त्युपरोधाया-  $ -चलया प्राणरूपया   &  
विकल्पक्रियया तत्तद्-  % वर्णवैचित्र्यरूपया  ॥ इप्क्_४।१० ॥  
  
       इप्व्: क्षेत्रश् चेश्वररूप एव तत्तत्सामान्यरूपानर्थान् ईशशक्त्यैवापरिज्ञातया सर्वसाधारणार्थदर्शनसंस्कृतानन्यवेद्यान् निर्मिमीते । सा चेश्वरशाक्तिः स्वात्ममात्रविश्रान्तिविरोधाय मायाव्यपदेश्या तत्तत्ककारादिवर्णभेदशतानन्तगणना प्राणरूपेण चञ्चलताम् आपन्ना विकल्पाख्यव्यापारा तथान्तः सृजत्य् अर्थान् ॥  
  
साधारणो ऽन्यथा चैशः  $ सर्गः स्पष्टावभासनात्  &  
विकल्पहानैकाग्र्यात्  % क्रमेणेश्वरतापदम्  ॥ इप्क्_४।११ ॥  
  
       इप्व्: ईश्वरस्य तु सृष्टिः सर्वप्रमातॄणां साधारणी तेषां तन्मध्य एवोत्पादाद्, एकप्रमातृनियता चैकप्रमात्रावेशेन स्वप्नभ्रान्त्यादौ सृष्टिः । सा चाहम् इदम् इत्य् एतावत् परामर्शमयी भेदानुदयाद् विकल्पोज्झिता स्पष्टावभासा च । तत्रान्तरान्तरोद्यत्क्षेत्रज्ञव्यापारविकल्पननिर्ह्रासपरिशीलनेन संसारिणां क्रमेणैकरसैश्वर्योद्गमात् क्षेत्रज्ञताविमुक्तिः ॥  
  
सर्वो ममायं विभव  $ इत्येवं परिजानतः  &  
विश्वात्मनो विकल्पानां  % प्रसरे ऽपि महेशता  ॥ इप्क्_४।१२ ॥  
  
       इप्व्: क्षेत्रज्ञस्यापीश्वरशाक्त्यैव विकल्पारम्भ इति तद्दशायाम् अपि परिज्ञातेश्वरभावस्य ममायं संसारमयो विभव इत्य् अभेदेन विश्वम् आविशतः परामर्शमात्रान् अशेषान् विकल्पान् सम्पादयतो महेश्वरतैव ॥  
  
मेयं साधारणं मुक्तः  $ स्वात्माभेदेन मन्यते  &  
महेश्वरो यथा बद्धः  % पुन अत्यन्तभेदवत्  ॥ इप्क्_४।१३ ॥  
  
       इप्व्: बद्धमुक्तयोर् वेद्यम् एकं, किं तु बद्धो ऽत्यन्तविभेदेन तद् वेत्ति विमुक्तः स्वात्मदेहत्वेन ॥  
  
सर्वथा त्व् अन्तरालीना-  $ -नन्ततत्त्वौघनिर्भरः   &  
शिवः चिदानन्दघनः  % परमाक्षरविग्रहः  ॥ इप्क्_४।१४ ॥  
  
       इप्व्: सर्वथा त्व् अन्तर्लीने प्रमेये ऽहम्मतौ पूर्णायां शिवतैव ॥  
  
एवम् आत्मानम् एतस्य  $ सम्यग्ज्ञानक्रिये तथा  &  
जानन् यथेप्सितान् पश्यञ्  % जानाति च करोति च  ॥ इप्क्_४।१५ ॥  
  
       इप्व्: इत्थम् आविष्कृतशक्त्यभिज्ञानम् आत्मानम् अनन्तज्ञानक्रियाशक्तिनिभृतम् ईश्वरं प्रत्यभिज्ञाय यथेच्छं सर्वं पश्यति निर्मिमीते ॥  
  
इति प्रकटितो मया सुघट एष मार्गो नवो  $ महागुरुभिर् उच्यते स्म शिवदृष्टिशास्त्रे यथा  &  
तद् अत्र निदधत् पदं भुवनकर्तृताम् आत्मनो  % विभाव्य शिवतामयीम् अनिशम् आविशन् सिद्ध्यति  ॥ इप्क्_४।१६ ॥  
  
       इप्व्: यत्र यथावस्थित एव व्यवहारे प्रत्यभिज्ञामात्राच् छिवतालाभः । स अयम् अवक्र एवाभिनवो मार्गः साक्षात्कृतपरमेश्वरभट्टारकाकारैर् भट्टश्रीसोमानन्दपादैः शिवदृष्टिनाम्नि प्रकरणे निर्दिष्टो मया युक्तिनिबन्धनेन हृदयङ्गमीकृतः । एतत् परिशीलनेन शिवतावेशाज् जीवन्न् एव मुक्तो भवति ॥  
  
तैस् तैर् अप्य् उपयाचितैर् उपनतस् तन्व्याः स्थितो ऽप्य् अन्तिके  $ कान्तो लोकसमान एवम् अपरिज्ञातो न रन्तुं यथा  &  
लोकस्यैष तथानवेक्षितगुणः स्वात्मापि विश्वेश्वरो  % नैवालं निजवैभवाय तद् इयं तत्प्रत्यभिज्ञोदिता  ॥ इप्क्_४।१७ ॥  
  
       इप्व्: कान्तदृष्टान्तेनेश्वरप्रत्यभिज्ञोपपादनीया चापूर्वफला च ॥  
  
जनस्यायत्नसिद्ध्यर्थम्  $ उदयाकरसूनुना  &  
ईश्वरप्रत्यभिज्ञेयम्  % उत्पलेनोपपादिता  ॥ इप्क्_४।१८ ॥  
  
       इप्व्: सुलभो ऽयं सिद्धिमार्गः प्रदर्शितः ॥  
  
इति तत्त्वसङ्ग्रहाधिकारः ॥  
  
॥समाप्तेयम् ईश्वरप्रत्यभिज्ञावृत्तिः ॥  

