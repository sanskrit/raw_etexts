---
title: 'Abhinavagupta: Tantraloka'

---
## Intro

Abhinavagupta: Tantraloka  

Abhinavagupta: Tantraloka   
  
% database copyright (C) Jun TAKASHIMA 1996-2000  
% Original text :   
% The Tantraloka of Abhinavagupta With commentary of Rajanaka Jayaratha,   
% Kashmir Series of Texts and Studies, No. 23,28,30,36,35,29,41,47,59,52,57,58(1918-1938)  
% Read ``license.txt'' for terms of permission of use.  

## पाठः

:त् अथ श्री तन्त्रालोकः  
  
:च्१ प्रथममाह्निकम्   
  
अभ्त्_१।१अ।। विमलकलाश्रयाभिनवसृष्टिमहा जननी भरिततनुश्च पञ्चमुखगुप्तरुचिर्जनकः ।  
अभ्त्_१।१ब्।। तदुभययामलस्फुरितभावविसर्गमयं हृदयमनुत्तरामृतकुलं मम सस्फुरतात् ॥ १  
अभ्त्_१।२अ।। नौमि चित्प्रतिभां देवीं परां भैरवयोगिनीम् ।  
अभ्त्_१।२ब्।। मातृमानप्रमेयांशशूलाम्बुजकृतास्पदाम् ॥ २  
अभ्त्_१।३अ।। नौमि देवीं शरीरस्थां नृत्यतो भैरवाकृते ।  
अभ्त्_१।३ब्।। प्रावृण्मेघघनव्योमविद्युल्लेखाविलासिनीम् ॥ ३  
अभ्त्_१।४अ।। दीप्तज्योतिश्छटाप्लुष्टभेदबन्धत्रयं स्फुरत् ।  
अभ्त्_१।४ब्।। स्ताज्ज्ञानशूलं सत्पक्षविपक्षोत्कर्तनक्षमम् ॥ ४  
अभ्त्_१।५अ।। स्वातन्त्र्यशक्तिः क्रमसंसिसृक्षा क्रमात्मता चेति विभोर्विभूतिः ।  
अभ्त्_१।५ब्।। तदेव देवीत्रयमन्तरास्तामनुत्तरं मे प्रथयत्स्वरूपम् ॥ ५  
अभ्त्_१।६अ।। तद्देवताविभवभाविमहामरीचिचक्रेश्वरायितनिजस्थितिरेक एव ।  
अभ्त्_१।६ब्।। देवीसुतो गणपतिः स्फुरदिन्दुकान्तिः सम्यक्समुच्छलयतान्मम संविदब्धिम् ॥ ६  
अभ्त्_१।७अ।। रागारुणां ग्रन्थिबिलावकीर्ण यो जालमातानवितानवृत्ति ।  
अभ्त्_१।७ब्।। कलोम्भितं बाह्यपथे चकार स्तान्मे स मच्छन्दविभुः प्रसन्नः ॥ ७  
अभ्त्_१।८अ।। त्रैयम्बकाभिहितसन्ततिताम्रपर्णीसन्मौक्तिकप्रकरकान्तिविशेषभाजः ।  
अभ्त्_१।८ब्।। पूर्वे जयन्ति गुरवो गुरुशास्त्रसिन्धुकल्लोलकेलिकलनामलकर्णधाराः ॥ ८  
अभ्त्_१।९अ।। जयति गुरुरेक एव श्रीश्रीकण्ठो भुवि प्रथितः ।  
अभ्त्_१।९ब्।। तदपरमूर्तिर्भगवान् महेश्वरो भूतिराजश्च ॥ ९  
अभ्त्_१।१०अ।। श्रीसोमानन्दबोधश्रीमदुत्पलविनिःसृताः ।  
अभ्त्_१।१०ब्।। जयन्ति संविदामोदसन्दर्भा दिक्प्रसर्पिणः ॥ १०  
अभ्त्_१।११अ।। तदास्वादभरावेशबृंहितां मतिषट्पदीम् ।  
अभ्त्_१।११ब्।। गुरोर्लक्ष्मणगुप्तस्य नादसम्मोहिनीं नुमः ॥ ११  
अभ्त्_१।१२अ।। यः पूर्णानन्दविश्रान्तसर्वशास्त्रार्थपारगः ।  
अभ्त्_१।१२ब्।। स श्रीचुखुलको दिश्यादिष्टं मे गुरुरुत्तमः ॥ १२  
अभ्त्_१।१३अ।। जयताज्जगदुद्धृतिक्षमो@सौ भगवत्या सह शम्भुनाथ एकः ।  
अभ्त्_१।१३ब्।। यदुदीरितशासनांशुभिर्मे प्रकटो@यं गहनो@पि शास्त्रमार्गः ॥ १३  
अभ्त्_१।१४अ।। सन्ति पद्धतयश्चित्राः स्रोतोभेदेषु भूयसा ।  
अभ्त्_१।१४ब्।। अनुत्तरषडर्धार्थक्रमे त्वेकापि नेक्ष्यते ॥ १४  
अभ्त्_१।१५अ।। इत्यहं बहुशः सद्भिः शिष्यसब्रह्मचारिभिः ।  
अभ्त्_१।१५ब्।। अर्थितो रचये स्पष्टां पूर्णार्था प्रक्रियामिमाम् ॥ १५  
अभ्त्_१।१६अ।। श्रीभट्टनाथचरणाब्जयुगात्तथा श्रीभट्टारिकाङ्घ्रियुगलाद्गुरुसन्ततिर्या ।  
अभ्त्_१।१६ब्।। बोधान्यपाशविषनुत्तदुपासनोत्थबोधोज्ज्वलो@भिनवगुप्त इदं करोति ॥ १६  
अभ्त्_१।१७अ।। न तदस्तीह यन्न श्री-मालिनीविजयोत्तरे ।  
अभ्त्_१।१७ब्।। देवदेवेन निर्दिष्टं स्वशब्देनाथ लिङ्गतः ॥ १७  
अभ्त्_१।१८अ।। दशाष्टादशवस्वष्टभिन्नं यच्छासनं विभोः ।  
अभ्त्_१।१८ब्।। तत्सारं त्रिकशास्त्रं हि तत्सारं मालिनीमतम् ॥ १८  
अभ्त्_१।१९अ।। अतो@त्रान्तर्गतं सर्व सम्प्रदायोज्झितैर्बुधैः ।  
अभ्त्_१।१९ब्।। अदृष्ट प्रकटीकुर्मो गुरुनाथाज्ञया वयम् ॥ १९  
अभ्त्_१।२०अ।। अभिनवगुप्तस्य कृतिः सेयं यस्योदिता गुरुभिराख्या ।  
अभ्त्_१।२०ब्।। त्रिनयनचरणसरोरुहचिन्तनलब्धप्रसिद्धिरिति ॥ २०  
अभ्त्_१।२१अ।। श्रीशम्भुनाथभास्करचरणनिपातप्रभापगतसङ्कोचम् ।  
अभ्त्_१।२१ब्।। अभिनवगुप्तहृदम्बुजमेतद्विचिनुत महेशपूजनहेतोः ॥ २१  
  
आदिवाक्यं  
  
अभ्त्_१।२२अ।। इह तावत्समस्तेषु शास्त्रेषु परिगीयते ।  
अभ्त्_१।२२ब्।। अज्ञानं संसृतेर्हेतुर्ज्ञानं मोक्षैककारणम् ॥ २२  
अभ्त्_१।२३अ।। मलमज्ञानमिच्छन्ति संसाराङ्कुरकारणम् ।  
अभ्त्_१।२३ब्।। इति प्रोक्तं तथा व श्रीमलिनीविजयोत्तरे ॥ २३  
अभ्त्_१।२४अ।। विशेषणेन बुद्धिस्थे संसारोत्तरकालिके ।  
अभ्त्_१।२४ब्।। सम्भावनां निरस्यैतदभावे मोक्षमब्रवीत् ॥ २४  
अभ्त्_१।२५अ।। अज्ञानमिति न ज्ञानाभावश्चातिप्रसङ्गतः ।  
अभ्त्_१।२५ब्।। स हि लोष्टादिके@प्यस्ति न च तस्यास्ति संसृतिः ॥ २५  
अभ्त्_१।२६अ।। अतो ज्ञेयस्य तत्त्वस्य सामस्त्येनाप्रथात्मकम् ।  
अभ्त्_१।२६ब्।। ज्ञानमेव तदज्ञानं शिवसूत्रेषु भाषितम् ॥ २६  
अभ्त्_१।२७अ।। चैतन्यमात्मा ज्ञानं च बन्ध इत्यत्र सूत्रयोः ।  
अभ्त्_१।२७ब्।। संश्लेषेतरयोगाश्यामयमर्थः प्रदर्शितः ॥ २७  
अभ्त्_१।२८अ।। चैतन्यमिति भावान्तः शब्दः स्वातन्त्र्यमात्रकम् ।  
अभ्त्_१।२८ब्।। अनाक्षिप्रविशेषं सदाह सूत्रे पुरातने ॥ २८  
अभ्त्_१।२९अ।। द्वितीयेन तु सूत्रेण क्रियां वा करणं च वा ।  
अभ्त्_१।२९ब्।। ब्रुवता तस्य चिन्मात्ररूपस्य द्वैतमुच्यते ॥ २९  
अभ्त्_१।३०अ।। द्वैतप्रथा तदज्ञानं तुच्छत्वाद्बन्ध उच्यते ।  
अभ्त्_१।३०ब्।। तत एव समुच्छेद्यमित्यावृत्त्यानिरूपितम् ॥ ३०  
अभ्त्_१।३१अ।। स्वतन्त्रात्मातिरिक्तस्तु तुच्छो@ तुच्छो@पि कश्चन ।  
अभ्त्_१।३१ब्।। न मोक्षो नाम तन्नास्य पृथङ्नामापि गृह्यते ॥ ३१  
अभ्त्_१।३२अ।। यत्तु ज्ञेयसतत्त्वस्य पूर्णपूर्णप्रथात्मकम् ।  
अभ्त्_१।३२ब्।। तदुत्तरोत्तरं ज्ञानं तत्तत्संसारशान्तिदम् ॥ ३२  
अभ्त्_१।३३अ।। रागाद्यकलुषो@स्म्यन्तःशून्यो@हं कर्तृतोज्झितः ।  
अभ्त्_१।३३ब्।। इत्थं समासव्यासाभ्यां ज्ञानं मुञ्चति तावतः ॥ ३३  
अभ्त्_१।३४अ।। तस्मान्मुक्तो@प्यवच्छेदादवच्छेदान्तरस्थितेः ।  
अभ्त्_१।३४ब्।। अमुक्त एव मुक्तस्तु सर्वावच्छेदवर्जितः ॥ ३४  
अभ्त्_१।३५अ।। यत्तु ज्ञेयसतत्त्वस्य ज्ञानं सर्वात्मनोज्झितम् ।  
अभ्त्_१।३५ब्।। अवच्छेदैर्न तत्कुत्राप्यज्ञानं सत्यमुक्तिदम् ॥ ३५  
अभ्त्_१।३६अ।। ज्ञानाज्ञानस्वरूपं यदुक्तं प्रत्येकमप्यदः ।  
अभ्त्_१।३६ब्।। द्विधा पौरुषबौद्धत्वभिदोक्तं शिवशासने ॥ ३६  
अभ्त्_१।३७अ।। तत्र पुंसो यदज्ञानं मलाख्यं तज्जमप्यय ।  
अभ्त्_१।३७ब्।। स्वपूर्णचित्क्रियारूपशिवतावरणात्मकम् ॥ ३७  
अभ्त्_१।३८अ।। सङ्कोचिदृक्क्रियारूपं तत्पशोरविकल्पितम् ।  
अभ्त्_१।३८ब्।। तदज्ञानं न बुद्घ्यंशो@ध्यवसायाद्यभावतः ॥ ३८  
अभ्त्_१।३९अ।। अहमित्थमिदं वेद्मीत्येवमध्यवसायिनी ।  
अभ्त्_१।३९ब्।। षट्कञ्चुकाबिलाणूत्थप्रतिबिम्बनतो यदा ॥ ३९  
अभ्त्_१।४०अ।। धीर्जायते तदा तादृग्ज्ञानमज्ञानशब्दितम् ।  
अभ्त्_१।४०ब्।। बौद्धं तस्य च तत्पौंस्नं पोषणीयं च पोष्टृच ॥ ४०  
अभ्त्_१।४१अ।। क्षीणे तु पशुसंस्कारे पुंसः प्राप्तपरस्थितेः ।  
अभ्त्_१।४१ब्।। विकस्वरं तद्विज्ञानं पौरुषं निर्विकल्पकम् ॥ ४१  
अभ्त्_१।४२अ।। विकस्वराविकल्पात्मज्ञानौचित्येन यावसा ।  
अभ्त्_१।४२ब्।। तद्बौद्धं यस्य तत्पौंस्नं प्राग्वत्पोष्यं च पोष्टृ च ॥ ४२  
अभ्त्_१।४३अ।। तत्र दीक्षादिना पौंस्नमज्ञानं ध्वंसि यद्यपि ।  
अभ्त्_१।४३ब्।। तथापि तच्छरीरान्ते तज्ज्ञानं व्यज्यते स्फुटम् ॥ ४३  
अभ्त्_१।४४अ।। बौद्धज्ञानेन तु यदा बौद्धमज्ञानजृम्भितम् ।  
अभ्त्_१।४४ब्।। विलीयते तदा जीवन्मुक्तिः करतले स्थिता ॥ ४४  
अभ्त्_१।४५अ।। दीक्षापि बौद्धविज्ञानपूर्वा सत्यं विमोचिका ।  
अभ्त्_१।४५ब्।। तेन तत्रापि बौद्धस्य ज्ञानस्यास्ति प्रधानता ॥ ४५  
अभ्त्_१।४६अ।। ज्ञानाज्ञानागतं चैतद्द्वित्वं स्वायम्भुवे रुरौ ।  
अभ्त्_१।४६ब्।। मतङ्गादौ कृतं श्रीमत्खेटपालादिदैशिकैः ॥ ४६  
अभ्त्_१।४७अ।। तथाविधावसायात्मबौद्धविज्ञानसम्पदे ।  
अभ्त्_१।४७ब्।। शास्त्रमेव प्रधानं यज्ज्ञेयतत्त्वप्रदर्शकम् ॥ ४७  
अभ्त्_१।४८अ।। दीक्षया गलिते@प्यन्तरज्ञाने पौरुषात्मनि ।  
अभ्त्_१।४८ब्।। धीगतस्यानिवृत्तत्वाद्विकल्पो@पि हि सम्भवेत ॥ ४८  
अभ्त्_१।४९अ।। देहसद्भावपर्यन्तमात्मभावो यतो धियि ।  
अभ्त्_१।४९ब्।। देहान्ते@पि न मोक्षः स्यात्पौरुषाज्ञानहानितः ॥ ४९  
अभ्त्_१।५०अ।। बौद्धाज्ञाननिवृत्तौ तु विकल्पोन्मूलनाद्ध्रुवम् ।  
अभ्त्_१।५०ब्।। तदैव मोक्ष इत्युक्तं धात्रा श्रीमन्निशाटने ॥ ५०  
अभ्त्_१।५१अ।। विकल्पयुक्तचितस्तु पिण्डपाताच्छिवं ब्रजेत् ।  
अभ्त्_१।५१ब्।। इतरस्तु तदैवेति शास्त्रस्यात्र प्रधानतः ॥ ५१  
अभ्त्_१।५२अ।। ज्ञेयस्य हि परं तत्त्वं यः प्रकाशात्मकः शिवः ।  
अभ्त्_१।५२ब्।। नह्यप्रकाशरूपस्य प्राकाश्यं वस्तुतापि वा ॥ ५२  
अभ्त्_१।५३अ।। अवस्तुतापि भावानां चमत्कारैकगोचरा ।  
अभ्त्_१।५३ब्।। यत्कुड्यसदृशी नेयं धीरवस्त्वेतदित्यपि ॥ ५३  
अभ्त्_१।५४अ।। प्रकाशो नाम यश्चायं सर्वत्रैव प्रकाशते ।  
अभ्त्_१।५४ब्।। अनपह्नवनीयत्वात् किं तस्मिन्मानकल्पनैः ॥ ५४  
अभ्त्_१।५५अ।। प्रमाणान्यपि वस्तूनां जीवितं यानि तन्वते ।  
अभ्त्_१।५५ब्।। तेषामपि परो जीवः स एव परमेश्वरः ॥ ५५  
अभ्त्_१।५६अ।। सर्वापह्नवहेवाकधर्माप्येवं हि वर्तते ।  
अभ्त्_१।५६ब्।। ज्ञानमात्मार्थमित्येतन्नेति मां प्रति भासते ॥ ५६  
अभ्त्_१।५७अ।। अपह्नुतौ साधने वा वस्तूनामाद्यमीदृशम् ।  
अभ्त्_१।५७ब्।। यत्तत्र के प्रमाणानामुपपत्त्युपयोगिते ॥ ५७  
अभ्त्_१।५८अ।। [५८ मिस्सिन्ग्]॥  
अभ्त्_१।५९अ।। कामिके तत एवोक्तं हेतुवादविवर्जितम् ।  
अभ्त्_१।५९ब्।। तस्य देवातिदेवस्य परापेक्षा न विद्यते ॥ ५९  
अभ्त्_१।६०अ।। परस्य तदपेक्षत्वात्स्वतन्त्रो@यमतः स्थितः ।  
अभ्त्_१।६०ब्।। अनपेक्षस्य वशिनो देशकालाकृतिक्रमाः ॥ ६०  
अभ्त्_१।६१अ।। नियता नेति स विभुर्नित्यो विश्वाकृतिः शिवः ।  
अभ्त्_१।६१ब्।। विभुत्वात्सर्वगो नित्यभावादाद्यन्तवर्जितः ॥ ६१  
अभ्त्_१।६२अ।। विश्वाकृतित्वाच्चिदचित्तद्वैचित्र्यावभासकः ।  
अभ्त्_१।६२ब्।। ततो@स्य बहुरूपत्वमुक्तं दीक्षोत्तरादिके ॥ ६२  
अभ्त्_१।६३अ।। भुवनं विग्रहो ज्योतिः खं शब्दो मन्त्र एव च ।  
अभ्त्_१।६३ब्।। बिन्दुनादादिसम्भिन्नः षड्विधः शिव उच्यते ॥ ६३  
अभ्त्_१।६४अ।। यो यदात्मकतानिष्ठस्तद्भावं स प्रपद्यते ।  
अभ्त्_१।६४ब्।। व्योमादिशब्दविज्ञानात्परो मोक्षो न संशयः ॥ ६४  
अभ्त्_१।६५अ।। विश्वाकृतित्वे देवस्य तदेतच्चोपलक्षणम् ।  
अभ्त्_१।६५ब्।। अनवच्छिन्नतारूढाववच्छेदलये@स्य च ॥ ६५  
अभ्त्_१।६६अ।। उक्तं च कामिके देवः सर्वाकृतिर्निराकृतिः ।  
अभ्त्_१।६६ब्।। जलदर्पणवत्तेन सर्वं व्याप्तं चराचरम् ॥ ६६  
अभ्त्_१।६७अ।। न चास्य विमुताद्यो@यं धर्मो@न्योन्यं विभिद्यते ।  
अभ्त्_१।६७ब्।। एक एवास्य धर्मो@सौ सर्वाक्षेपेण वर्तते ॥ ६७  
अभ्त्_१।६८अ।। तेन स्वातन्त्र्यशक्त्यैव युक्त इत्याञ्जसो विधिः ।  
अभ्त्_१।६८ब्।। बहुशक्तित्वमप्यस्य तच्छक्त्यैवावियुक्तता ॥ ६८  
अभ्त्_१।६९अ।। शक्तिश्च नाम भावस्य स्वं रूपं मातृकल्पितम् ।  
अभ्त्_१।६९ब्।। तेनाद्वयः स एवापि शक्तिमत्परिकल्पने ॥ ६९  
अभ्त्_१।७०अ।। मातृक्लृप्ते हि देवस्य तत्र तत्र वपुष्यलम् ।  
अभ्त्_१।७०ब्।। को भेदो वस्तुतो वह्नेर्दग्धृपक्तृत्वयोरिव ॥ ७०  
अभ्त्_१।७१अ।। न वासौ परमार्थेन न किञ्चिद्भासनादृते ।  
अभ्त्_१।७१ब्।। नह्यस्ति किञ्चित्तच्छक्तितद्वद्भेदो@पि वास्तवः ॥ ७१  
अभ्त्_१।७२अ।। स्वशक्त्युद्रेकजनकं तादात्म्याद्वस्तुनो हि यत् ।  
अभ्त्_१।७२ब्।। शक्तिस्तदपि देव्येवं भान्त्यप्यन्यस्वरूपिणी ॥ ७२  
अभ्त्_१।७३अ।। शिवश्चालुप्तविभवस्तथा सृष्टो@वभासते ।  
अभ्त्_१।७३ब्।। स्वसंविन्मातृमकुरे स्वातन्त्र्याद्भावनादिषु ॥ ७३  
अभ्त्_१।७४अ।। तस्माद्येन मुखेनैष भात्यनंशो@पि तत्तथा ।  
अभ्त्_१।७४ब्।। शक्तिरित्येष वस्त्वेव शक्तितद्वत्क्रमः स्फुटः ॥ ७४  
अभ्त्_१।७५अ।। श्रीमत्किरणशास्त्रे च तत्प्रश्नोत्तरपूर्वकम् ।  
अभ्त्_१।७५ब्।। अनुभावो विकल्पो@पि मानसो न मनः शिवे ॥ ७५  
अभ्त्_१।७६अ।। अविज्ञाय शिवं दीक्षा कथमित्यत्र चोत्तरम् ।  
अभ्त्_१।७६ब्।। क्षुधाद्यनुभवो नैव विकल्पो नहि मानसः ॥ ७६  
अभ्त्_१।७७अ।। रसाद्यनध्यक्षत्वे@पि रूपादेव यथा तरुम् ।  
अभ्त्_१।७७ब्।। विकल्पो वेत्ति तद्वत्तु नादबिन्द्वादिना शिवम् ॥ ७७  
अभ्त्_१।७८अ।। बहुशक्तित्वमस्योक्तं शिवस्य यदतो महान् ।  
अभ्त्_१।७८ब्।। कलातत्त्वपुरार्णाणुपदादिर्भेदविस्तरः ॥ ७८  
अभ्त्_१।७९अ।। सृष्टिस्थितितिरोधानसंहारानुग्रहादि च ।  
अभ्त्_१।७९ब्।। तुर्यमित्यपि देवस्य बहुशक्तित्वजृम्भितम् ॥ ७९  
अभ्त्_१।८०अ।। जाग्रत्स्वप्नसुषुप्तान्यतदतीतानि यान्यपि ।  
अभ्त्_१।८०ब्।। तान्यप्यमुष्य नाथस्य स्वातन्त्र्यलहरीभरः ॥ ८०  
अभ्त्_१।८१अ।। महामन्त्रेशमन्त्रेशमन्त्राः शिवपुरोगमाः ।  
अभ्त्_१।८१ब्।। अकलौ सकलश्चेति शिवस्यैव विभूतयः ॥ ८१  
अभ्त्_१।८२अ।। तत्त्वग्रामस्य सर्वस्य धर्मः स्यादनपायवान् ।  
अभ्त्_१।८२ब्।। आत्मैव हि स्वभावात्मेत्युक्तं श्रीत्रिशिरोमते ॥ ८२  
अभ्त्_१।८३अ।। हृदिस्थं सर्वदेहस्थं स्वभावस्थं सुसूक्ष्मकम् ।  
अभ्त्_१।८३ब्।। सामूह्यं चैव तत्त्वानां ग्रामशब्देन कीर्तितम् ॥ ८३  
अभ्त्_१।८४अ।। आत्मैव धर्म इत्युक्तः शिवामृतपरिप्लुतः ।  
अभ्त्_१।८४ब्।। प्रकाशावस्थितं ज्ञानं भावाभावादिमध्यतः ॥ ८४  
अभ्त्_१।८५अ।। स्वस्थाने वर्तनं ज्ञेयं द्रष्टृत्वं विगतावृति ।  
अभ्त्_१।८५ब्।। विविक्तवस्तुकथितशुद्धविज्ञाननिर्मलः ॥ ८५  
अभ्त्_१।८६अ।। ग्रामधर्मवृत्तिरुक्तस्तस्य सर्वं प्रसिद्ध्यति ।  
अभ्त्_१।८६ब्।। ऊर्ध्व त्यक्त्वाधो विशेत्स रामस्थो मध्यदेशगः ॥ ८६  
अभ्त्_१।८७अ।। गतिः स्थानं स्वप्नजाग्रदुन्मेषणनिमेषणे ।  
अभ्त्_१।८७ब्।। धावनं प्लवनं चैव आयासः शक्तिवेदनम् ॥ ८७  
अभ्त्_१।८८अ।। बुद्धिभेदास्तथा भावाः सञ्ज्ञाः कर्माण्यनेकशः ।  
अभ्त्_१।८८ब्।। एष रामो व्यापको@त्र शिवः परमकारणम् ॥ ८८  
अभ्त्_१।८९अ।। कल्मषक्षीणमनसा स्मृतिमात्रनिरोधनात् ।  
अभ्त्_१।८९ब्।। ध्यायते परमं ध्येयं गमागमपदे स्थितम् ॥ ८९  
अभ्त्_१।९०अ।। परं शिवं तु व्रजति भैरवाख्यं जपादपि ।  
अभ्त्_१।९०ब्।। तत्स्वरूपं जपः प्रोक्तो भावाभावपदच्युतः ॥ ९०  
अभ्त्_१।९१अ।। तदत्रापि तदीयेन स्वातन्त्र्येणोपकल्पितः ।  
अभ्त्_१।९१ब्।। दूरासन्नादिको भेदश्चित्स्वातन्त्र्यव्यपेक्षया ॥ ९१  
अभ्त्_१।९२अ।। एवं स्वातन्त्र्यपूर्णत्वादतिदुर्घटकार्ययम् ।  
अभ्त्_१।९२ब्।। केन नाम न रूपेण भासते परमेश्वरः ॥ ९२  
अभ्त्_१।९३अ।। निरावरणमाभाति भात्याबृतनिजात्मकः ।  
अभ्त्_१।९३ब्।। आवृतानावृतो भाति बहुधा भेदसङ्गमात् ॥ ९३  
अभ्त्_१।९४अ।। इति शक्तित्रयं नाथे स्वातन्त्र्यापरनामकम् ।  
अभ्त्_१।९४ब्।। इच्छादिभिरभिख्याभिर्गुरुभिः प्रकटीकृतम् ॥ ९४  
अभ्त्_१।९५अ।। देवो ह्यन्वर्थशास्त्रोक्तैः शब्दैः समुपदिश्यते ।  
अभ्त्_१।९५ब्।। महाभैरवदेवो@यं पतिर्यः परमः शिवः ॥ ९५  
अभ्त्_१।९६अ।। विश्वं बिभर्ति पूरणधारणयोगेन तेन च श्रियते ।  
अभ्त्_१।९६ब्।। सविमर्शतया रव रूपतश्च संसारभीरुहितकृच्च ॥ ९६  
अभ्त्_१।९७अ।। संसारभीतिजनिताद्रवात्परामर्शतो@पि हृदि जातः ।  
अभ्त्_१।९७ब्।। प्रकटीभूतं भवभयविमर्शनं शक्तिपाततो येन ॥ ९७  
अभ्त्_१।९८अ।। नक्षत्रप्रेरककालतत्त्वसंशोषकारिणो ये च ।  
अभ्त्_१।९८ब्।। कालग्राससमाधानरसिकमनःसु तेषु च प्रकटः ॥ ९८  
अभ्त्_१।९९अ।। सङ्कोचिपशुजनभिये यासां रवणं स्वकरणदेवीनाम् ।  
अभ्त्_१।९९ब्।। अन्तर्बहिश्चतुर्विधखेचर्यादिकगणस्यापि ॥ ९९  
अभ्त्_१।१००अ।। तस्य स्वामी संसारवृत्तिविघटनमहाभीमः ।  
अभ्त्_१।१००ब्।। भैरव इति गुरुभिरिमैरन्वर्थैः संस्तुतः शास्त्रे ॥ १००  
अभ्त्_१।१०१अ।। हेयोपादेयकथाविरहे स्वानन्दघनतयोच्छलनम् ।  
अभ्त्_१।१०१ब्।। क्रीडा सर्वोत्कर्षेणवर्तनेच्छा तथा स्वतन्त्रत्वम् ॥ १०१  
अभ्त्_१।१०२अ।। व्यवहरणमभिन्ने@पि स्वात्मनि भेदेन सञ्जल्पः ।  
अभ्त्_१।१०२ब्।। निखिलावभासनाच्च द्योतनमस्य स्तुतिर्यतः सकलम् ॥ १०२  
अभ्त्_१।१०३अ।। तत्प्रवणमात्मलाभात्प्रभृति समस्ते@पि कर्तव्ये ।  
अभ्त्_१।१०३ब्।। बोधात्मकः समस्तक्रियामयो दृक्क्रियागुणश्च गतिः ॥ १०३  
अभ्त्_१।१०४अ।। इति निर्वचनैः शिवतनुशास्त्रे गुरुभिः स्मृतो देवः ।  
अभ्त्_१।१०४ब्।। शासनरोधनपालनपाचनयोगात्स सर्वमुपकुरुते ।  
अभ्त्_१।१०४च्।। तेन पतिः श्रेयोमय एव शिवो नाशिवं किमपि तत्र ॥ १०४  
अभ्त्_१।१०५अ।। ईदृग्रूपं कियदपि रुद्रोपेन्द्रादिषु स्फुरेद्येन ।  
अभ्त्_१।१०५ब्।। तेनावच्छेदनुदे परममहत्पदविशेषणमुपात्तम् ॥ १०५  
अभ्त्_१।१०६अ।। इति यज्ज्ञेयसतत्त्वं दर्श्यते तच्छिवाज्ञया ।  
अभ्त्_१।१०६ब्।। मया स्वसंवित्सत्तर्कपतिशास्त्रत्रिकक्रमात् ॥ १०६  
अभ्त्_१।१०७अ।। तस्य शक्तय एवैतास्तिस्रो भान्ति परादिकाः ।  
अभ्त्_१।१०७ब्।। सृष्टौ स्थितौ लये तुर्ये तेनैता द्वादशोदिताः ॥ १०७  
अभ्त्_१।१०८अ।। तावान्पूर्णस्वभावो@सौ परमः शिव उच्यते ।  
अभ्त्_१।१०८ब्।। तेनात्रोपासकाः साक्षात्तत्रैव परिनिष्ठिताः ॥ १०८  
अभ्त्_१।१०९अ।। तासामपि च भेदांशन्यूनाधिक्यादियोजनम् ।  
अभ्त्_१।१०९ब्।। तत्स्वातन्त्र्यबलादेव शास्त्रेषु परिभाषितम् ॥ १०९  
अभ्त्_१।११०अ।। एकवीरो यामलो@थ त्रिशक्तिश्चतुरात्मकः ।  
अभ्त्_१।११०ब्।। पञ्चमूर्तिः षडात्मायं सप्तको@ष्टकभूषितः ॥ ११०  
अभ्त्_१।१११अ।। नवात्मा दशदिक्छक्तिरेकादशकलात्मकः ।  
अभ्त्_१।१११ब्।। द्वादशारमहाचक्रनायको भैरवस्त्विति ॥ १११  
अभ्त्_१।११२अ।। एवं यावत्सहस्रारे निःसङ्ख्यारे@पि वा प्रभुः ।  
अभ्त्_१।११२ब्।। विश्वचक्रे महेशानो विश्वशक्तिर्विजृम्भते ॥ ११२  
अभ्त्_१।११३अ।। तेषामपि च चक्राणा स्ववर्गानुगमात्मना ।  
अभ्त्_१।११३ब्।। ऐक्येन चक्रगो भेदस्तत्र तत्र निरूपितः ॥ ११३  
अभ्त्_१।११४अ।। चतुष्षड्द्विर्द्विगणनायोगात्त्रैशिरसे मते ।  
अभ्त्_१।११४ब्।। षट्चक्रेश्वरता नाथस्योक्ता चित्रनिजाकृतेः ॥ ११४  
अभ्त्_१।११५अ।। नामानि चक्रदेवीनां तत्र कृत्यविभेदतः ।  
अभ्त्_१।११५ब्।। सौम्यरौद्राकृतिध्यानयोगीन्यन्वर्थकल्पनात् ॥ ११५  
अभ्त्_१।११६अ।। एकस्य संविन्नाथस्य ह्यान्तरी प्रतिभा तनुः ।  
अभ्त्_१।११६ब्।। सौम्यं वान्यन्मितं संविदूर्मिचक्रमुपास्यते ॥ ११६  
अभ्त्_१।११७अ।। अस्य स्यात्पुष्टिरित्येषा संविद्देवी तथोदितात् ।  
अभ्त्_१।११७ब्।। ध्यानात्सञ्जल्पसम्मिश्राद् व्यापाराच्चापि बाह्यतः ॥ ११७  
अभ्त्_१।११८अ।। स्फुटीभूता सती भाति तस्य तादृक्फलप्रदा ।  
अभ्त्_१।११८ब्।। पुष्टिः शुष्कस्य सरसीभावो जलमतः सितम् ॥ ११८  
अभ्त्_१।११९अ।। अनुगम्य ततो ध्यानं तत्प्रधानं प्रतन्यते ।  
अभ्त्_१।११९ब्।। ये च स्वभावतो वर्णा रसनिःष्यन्दिनो यथा ॥ ११९  
अभ्त्_१।१२०अ।। दन्त्यौष्ठ्यदन्त्यप्रायास्ते कैश्चिद्वर्णैः कृताः सह ।  
अभ्त्_१।१२०ब्।। तं बीजभावमागत्य संविदं स्फुटयन्ति ताम् ॥ १२०  
अभ्त्_१।१२१अ।। पुष्टिं कुरु रसेनैनमाप्यायय तरामिति ।  
अभ्त्_१।१२१ब्।। सञ्जल्पो@पि विकल्पात्मा किं तामेव न पूरयेत् ॥ १२१  
अभ्त्_१।१२२अ।। अमृतेयमिदं क्षीरमिदं सर्पिर्बलावहम् ।  
अभ्त्_१।१२२ब्।। तेनास्य बीजं पुष्णीयामित्येनां पूरयेत्क्रियाम् ॥ १२२  
अभ्त्_१।१२३अ।। तस्माद्विश्वेश्वरो बोधभैरवः समुपास्यते ।  
अभ्त्_१।१२३ब्।। अवच्छेदानवच्छिद्भ्यां भोगमोक्षार्थिभिर्जनैः ॥ १२३  
अभ्त्_१।१२४अ।। ये@प्यन्यदेवताभक्ता इत्यतो गुरुरादिशत् ।  
अभ्त्_१।१२४ब्।। ये बोधाद्व्यतिरिक्तं हि किञ्चिद्याज्यतया विदुः ॥ १२४  
अभ्त्_१।१२५अ।। ते@पि वेद्यं विविञ्चाना बोधाभेदेन मन्वते ।  
अभ्त्_१।१२५ब्।। तेनाविच्छिन्नतामर्शरूपाहन्ताप्रथात्मनः ॥ १२५  
अभ्त्_१।१२६अ।। स्वयं-प्रथस्य न विधिः सृष्ट्यात्मास्य च पूर्वगः ।  
अभ्त्_१।१२६ब्।। वेद्या हि देवतासृष्टिः शक्तेर्हेतोः समुत्थिता ॥ १२६  
अभ्त्_१।१२७अ।। अहंरूपा तु संवित्तिर्नित्या स्वप्रथनात्मिका ।  
अभ्त्_१।१२७ब्।। विधिर्नियोगस्त्र्यंशा च भावना चोदनात्मिका ॥ १२७  
अभ्त्_१।१२८अ।। तदेकसिद्धा इन्द्राद्या विधिपूर्वा हि देवताः ।  
अभ्त्_१।१२८ब्।। अहम्बोधस्तु न तथा ते तु संवेद्यरूपताम् ॥ १२८  
अभ्त्_१।१२९अ।। उन्मग्नामेव पश्यन्तस्तं विदन्तो@पि नो विदुः ।  
अभ्त्_१।१२९ब्।। तदुक्तं न विदुर्मां तु तत्त्वेनातश्चलन्ति ते ॥ १२९  
अभ्त्_१।१३०अ।। चलनं तु व्यवच्छिन्नरूपतापत्तिरेव या ।  
अभ्त्_१।१३०ब्।। देवान्देवयजो यान्तीत्यादि तेन न्यरूप्यत ॥ १३०  
अभ्त्_१।१३१अ।। निमज्ज्य वेद्यतां ये तु तत्र संविन्मयीं स्थितिम् ।  
अभ्त्_१।१३१ब्।। विदुस्ते ह्यनवच्छिन्नं तद्भक्ता अपि यान्ति माम् ॥ १३१  
अभ्त्_१।१३२अ।। सर्वत्रात्र ह्यहंशब्दो बोधमात्रैकवाचकः ।  
अभ्त्_१।१३२ब्।। स भोक्तृप्रभुशब्दाभ्यां याज्ययष्ट्टतयोदितः ॥ १३२  
अभ्त्_१।१३३अ।। याजमानी संविदेव याज्या नान्येति चोदितम् ।  
अभ्त्_१।१३३ब्।। न त्वाकृतिः कुतो@प्यन्या देवता न हि सोचिता ॥ १३३  
अभ्त्_१।१३४अ।। विधिश्च नोक्तः को@प्यत्र मन्त्रादि वृत्तिधाम वा ।  
अभ्त्_१।१३४ब्।। सो@यमात्मानमावृत्य स्थितो जडपदं गतः ॥ १३४  
अभ्त्_१।१३५अ।। आवृतानावृतात्मा तु देवादिस्थावरान्तगः ।  
अभ्त्_१।१३५ब्।। जडाजडस्याप्येतस्य द्वैरूप्यस्यास्ति चित्रता ॥ १३५  
अभ्त्_१।१३६अ।। तस्य स्वतन्त्रभावो हि किं किं यन्न विचिन्तयेत् ।  
अभ्त्_१।१३६ब्।। तदुक्तं त्रिशिरःशास्त्रे सम्बुद्ध इति वेत्ति यः ॥ १३६  
अभ्त्_१।१३६च्।। ज्ञेयभावो हि चिद्धर्मस्तच्छायाच्छादयेन्न ताम् ॥ १३६च् ।  
अभ्त्_१।१३७अ।। तेनाजडस्य भागस्य पुद्गलाण्वादिसञ्ज्ञिनः ।  
अभ्त्_१।१३७ब्।। अनावरणभागांशे वैचित्र्यं बहुधा स्थितम् ॥ १३७  
अभ्त्_१।१३८अ।। संविद्रूपे न भेदो@स्ति वास्तवो यद्यपि ध्रुवे ।  
अभ्त्_१।१३८ब्।। तथाप्यावृतिनिर्हासतारतम्यात्स लक्ष्यते ॥ १३८  
अभ्त्_१।१३९अ।। तद्विस्तरेण वक्ष्यामः शक्तिपातविनिर्णये ।  
अभ्त्_१।१३९ब्।। समाप्य परतां स्थौल्यप्रसङ्गे चर्चयिष्यते ॥ १३९  
अभ्त्_१।१४०अ।। अतः कञ्चित्प्रमातारं प्रति प्रथयते विभुः ।  
अभ्त्_१।१४०ब्।। पूर्णमेव निजं रूपं कञ्चिदंशांशिकाक्रमात् ॥ १४०  
अभ्त्_१।१४१अ।। विश्वभावैकभावात्मस्वरूपप्रथनं हि यत् ।  
अभ्त्_१।१४१ब्।। अणूनां तत्परं ज्ञानं तदन्यदपरं बहु ॥ १४१  
अभ्त्_१।१४२अ।। तच्च साक्षादुपायेन तदुपायादिनापि च ।  
अभ्त्_१।१४२ब्।। प्रथमानं विचित्राभिर्भङ्गीभिरिह भिद्यते ॥ १४२  
अभ्त्_१।१४३अ।। तत्रापि स्वपरद्वारद्वारित्वात्सर्वश्ॐशशः ।  
अभ्त्_१।१४३ब्।। व्यवधानाव्यवधिना भूयान्भेदः प्रवर्तते ॥ १४३  
अभ्त्_१।१४४अ।। ज्ञानस्य चाभ्युपायो यो न तदज्ञानमुच्यते ।  
अभ्त्_१।१४४ब्।। ज्ञानमेव तु तत्सूक्ष्मं परं त्विच्छात्मकं मतम् ॥ १४४  
अभ्त्_१।१४५अ।। उपायोपेयभावस्तु ज्ञानस्य स्थौल्यविश्रमः ।  
अभ्त्_१।१४५ब्।। एषैव च क्रियाशक्तिर्बन्धमोक्षैककारणम् ॥ १४५  
अभ्त्_१।१४६अ।। तत्राद्ये स्वपरामर्शे निर्विकल्पैकधामनि ।  
अभ्त्_१।१४६ब्।। यत्स्फुरेत्प्रकटं साक्षात्तदिच्छाख्यं प्रकीर्तितम् ॥ १४६  
अभ्त्_१।१४७अ।। यथा विस्फुरितदृशामनुसन्धिं विनाप्यलम् ।  
अभ्त्_१।१४७ब्।। भाति भावः स्फुटस्तद्वत्केषामपि शिवात्मता ॥ १४७  
अभ्त्_१।१४८अ।। भूयो भूयो विकल्पांशनिश्चयक्रमचर्चनात् ।  
अभ्त्_१।१४८ब्।। यत्परामर्शमभ्येति ज्ञानोपायं तु तद्विदुः ॥ १४८  
अभ्त्_१।१४९अ।। यत्तु तत्कल्पनाक्लृप्तबहिर्भूतार्थसाधनम् ।  
अभ्त्_१।१४९ब्।। क्रियोपायं तदाम्नातं भेदो नात्रापवर्गगः ॥ १४९  
अभ्त्_१।१५०अ।। यतो नान्या क्रिया नाम ज्ञानमेव हि तत्तथा ।  
अभ्त्_१।१५०ब्।। रूढेर्योगान्ततां प्राप्तमिति श्रीगमशासने ॥ १५०  
अभ्त्_१।१५१अ।। योगो नान्यः क्रिया नान्या तत्त्वारूढा हि या मतिः ।  
अभ्त्_१।१५१ब्।। स्वचित्तवासनाशान्तौ सा क्रियेत्यभिधीयते ॥ १५१  
अभ्त्_१।१५२अ।। स्वचित्ते वासनाः कर्ममलमायाप्रसूतयः ।  
अभ्त्_१।१५२ब्।। तासां शान्तिनिमित्तं या मतिः संवित्स्वभाविका ॥ १५२  
अभ्त्_१।१५३अ।। सा देहारम्भिबाह्यस्थतत्त्वब्राताधिशायिनी ।  
अभ्त्_१।१५३ब्।। क्रिया सैव च योगः स्यात्तत्त्वानां चिल्लयीकृतौ ॥ १५३  
अभ्त्_१।१५४अ।। लोके@पि किल गच्छामीत्येवमन्तः स्फुरैव या ।  
अभ्त्_१।१५४ब्।। सा देहं देशमक्षांश्चाप्याविशन्ती गतिक्रिया ॥ १५४  
अभ्त्_१।१५५अ।। तस्मात्क्रियापि या नाम ज्ञानमेव हि सा ततः ।  
अभ्त्_१।१५५ब्।। ज्ञानमेव विमोक्षाय युक्तं चैतदुदाहृतम् ॥ १५५  
अभ्त्_१।१५६अ।। मोक्षो हि नाम नैवान्यः स्वरूपप्रथनं हि सः ।  
अभ्त्_१।१५६ब्।। स्वरूपं चात्मनः संविन्नान्यत्तत्र तु याः पुनः ॥ १५६  
अभ्त्_१।१५७अ।। क्रियादिकाः शक्तयस्ताः संविद्रूपाधिका नहि ।  
अभ्त्_१।१५७ब्।। असंविद्रूपतायोगाद्धर्मिणश्चानिरूपणात् ॥ १५७  
अभ्त्_१।१५८अ।। परमेश्वरशास्त्रे हि न च काणाददृष्टिवत् ।  
अभ्त्_१।१५८ब्।। शक्तीनां धर्मरूपाणामाश्रयः को@पि कथ्यते ॥ १५८  
अभ्त्_१।१५९अ।। ततश्च दृक्क्रियेच्छाद्या भिन्नाश्चेच्छक्तयस्तथा ।  
अभ्त्_१।१५९ब्।। एकः शिव इतीयं वाग्वस्तुशून्यैव जायते ॥ १५९  
अभ्त्_१।१६०अ।। तस्मात्संवित्त्वमेवैतत्स्वातन्त्र्यं यत्तदप्यलम् ।  
अभ्त्_१।१६०ब्।। विविच्यमानं बह्वीषु पर्यवस्यति शक्तिषु ॥ १६०  
अभ्त्_१।१६१अ।। यतश्चात्मप्रथा मोक्षस्तन्नेहाशङ्क्यमीदृशम् ।  
अभ्त्_१।१६१ब्।। नावश्यं कारणात्कार्य तज्ज्ञान्यपि न मुच्यते ॥ १६१  
अभ्त्_१।१६२अ।। यतो ज्ञानेन मोक्षस्य या हेतुफलतोदिता ।  
अभ्त्_१।१६२ब्।। न सा मुख्या ततो नायं प्रसङ्ग इति निश्चितम् ॥ १६२  
अभ्त्_१।१६३अ।। एवं ज्ञानस्वभावैव क्रिया स्थूलत्वमात्मनि ।  
अभ्त्_१।१६३ब्।। यतो वहति तेनास्यां चित्रता दृश्यतां किल ॥ १६३  
अभ्त्_१।१६४अ।। क्रियोपाये@भ्युपायानां ग्राह्यबाह्यविभेदिनाम् ।  
अभ्त्_१।१६४ब्।। भेदोपभेदवैविध्यान्निःसङ्ख्यत्वमवान्तरात् ॥ १६४  
अभ्त्_१।१६५अ।। अनेन चैतत्प्रध्वस्तं यत्केचन शशङ्किरे ।  
अभ्त्_१।१६५ब्।। उपायभेदान्मोक्षे@पि भेदः स्यादिति सूरयः ॥ १६५  
अभ्त्_१।१६६अ।। मलतच्छक्तिविध्वंसतिरोभूच्युतिमध्यतः ।  
अभ्त्_१।१६६ब्।। हेतुभेदे@पि नो भिन्ना घटध्वंसादिवृत्तिवत् ॥ १६६  
अभ्त्_१।१६७अ।। तदेतत्त्रिविधत्वं हि शास्त्रे श्रीपूर्वनामनि ।  
अभ्त्_१।१६७ब्।। आदेशि परमेशित्रा समावेशविनिर्णये ॥ १६७  
अभ्त्_१।१६८अ।। अकिञ्चिच्चिन्तकस्यैव गुरुणा प्रतिबोधतः ।  
अभ्त्_१।१६८ब्।। उत्पद्यते य आवेशः शाम्भवो@साविदीरितः ॥ १६८  
अभ्त्_१।१६९अ।। उच्चाररहितं वस्तु चेतसैव विचिन्तयन् ।  
अभ्त्_१।१६९ब्।। यं समावेशमाप्नोति शाक्तः सो@त्राभिधीयते ॥ १६९  
अभ्त्_१।१७०अ।। उच्चारकरणध्यानवर्णस्थानप्रकल्पनैः ।  
अभ्त्_१।१७०ब्।। यो भवेत्स समावेशः सम्यगाणव उच्यते ॥ १७०  
अभ्त्_१।१७१अ।। अकिञ्चिच्चिन्तकस्येति विकल्पानुपयोगिता ।  
अभ्त्_१।१७१ब्।। तया च झटिति ज्ञेयसमापत्तिर्निरूप्यते ॥ १७१  
अभ्त्_१।१७२अ।। सा कथं भवतीत्याह गुरुणातिगरीयसा ।  
अभ्त्_१।१७२ब्।। ज्ञेयाभिमुखबोधेन द्राक्प्ररूढत्वशालिना ॥ १७२  
अभ्त्_१।१७३अ।। तृतीयार्थे तसि व्याख्या वा वैयधिकरण्यतः ।  
अभ्त्_१।१७३ब्।। आवेशश्चास्वतन्त्रस्य स्वतद्रूपनिमज्जनात् ॥ १७३  
अभ्त्_१।१७४अ।। परतद्रूपता शम्भोराद्याच्छक्त्यविभागिनः ।  
अभ्त्_१।१७४ब्।। तेनायमत्र वाक्यार्थो विज्ञेयं प्रोन्मिषत्स्वयम् ॥ १७४  
अभ्त्_१।१७५अ।। विनापि निश्चयेन द्राक् मातृदर्पणबिम्बितम् ।  
अभ्त्_१।१७५ब्।। मातारमधरीकुर्वत् स्वां विभूतिं प्रदर्शयत् ॥ १७५  
अभ्त्_१।१७६अ।। आस्ते हृदयनैर्मल्यातिशये तारतम्यतः ।  
अभ्त्_१।१७६ब्।। ज्ञेयं द्विधा च चिन्मात्रं जडं चाद्यं च कल्पितम् ॥ १७६  
अभ्त्_१।१७७अ।। इतरत्तु तथा सत्यं तद्विभागो@यमीदृशः ।  
अभ्त्_१।१७७ब्।। जडेन यः समावेशः सप्रतिच्छन्दकाकृतिः ॥ १७७  
अभ्त्_१।१७८अ।। चैतन्येन समावेशस्तादात्म्यं नापरं किल ।  
अभ्त्_१।१७८ब्।। तेनाविकल्पा संवित्तिर्भावनाद्यनपेक्षिणी ॥ १७८  
अभ्त्_१।१७९अ।। शिवतादात्म्यमापन्ना समावेशो@त्र शाम्भवः ।  
अभ्त्_१।१७९ब्।। तत्प्रसादात्पुनः पश्चाद्भाविनो@त्र विनिश्चयाः ॥ १७९  
अभ्त्_१।१८०अ।। सन्तु तादात्म्यमापन्ना न तु तेषामुपायता ।  
अभ्त्_१।१८०ब्।। विकल्पापेक्षया मानमविकल्पमिति ब्रुवन् ॥ १८०  
अभ्त्_१।१८१अ।। प्रत्युक्त एव सिद्धं हि विकल्पेनानुगम्यते ।  
अभ्त्_१।१८१ब्।। गृहीतमिति सुस्पष्टा निश्चयस्य यतः प्रथा ॥ १८१  
अभ्त्_१।१८२अ।। गृह्णामीत्यविकल्पैक्यबलात्तु प्रतिपद्यते ।  
अभ्त्_१।१८२ब्।। अविकल्पात्मसंवित्तौ या स्फुरत्तैव वस्तुनः ॥ १८२  
अभ्त्_१।१८३अ।। सा सिद्धिर्न विकल्पात्तु वस्त्वपेक्षाविवर्जितात् ।  
अभ्त्_१।१८३ब्।। केवलं संविदः सो@यं नैर्मल्येतरविश्रमः ॥ १८३  
अभ्त्_१।१८४अ।। यद्विकल्पानपेक्षत्वसापेक्षत्वे निजात्मनि ।  
अभ्त्_१।१८४ब्।। निशीथे@पि मणिज्ञानी विद्युत्कालप्रदर्शितान् ॥ १८४  
अभ्त्_१।१८५अ।। तांस्तान्विशेषांश्चिनुते रत्नानां भूयसामपि ।  
अभ्त्_१।१८५ब्।। नैर्मल्यं संविदश्चेदं पूर्वाभ्यासवशादथो ॥ १८५  
अभ्त्_१।१८६अ।। अनियन्त्रेश्वरेच्छात इत्येतच्चर्चयिष्यते ।  
अभ्त्_१।१८६ब्।। पञ्चाशद्विधता चास्य समावेशस्य वर्णिता ॥ १८६  
अभ्त्_१।१८७अ।। तत्त्वषट्त्रिंशकैतत्स्थस्फुटभेदाभिसन्धितः ।  
अभ्त्_१।१८७ब्।। एतत्तत्त्वान्तरे यत्पुंविद्याशक्त्यात्मकं त्रयम् ॥ १८७  
अभ्त्_१।१८८अ।। अम्भोधिकाष्ठाज्वलनसङ्ख्यैर्भेदैर्यतः क्रमात् ।  
अभ्त्_१।१८८ब्।। पुंविद्याशक्तिसञ्ज्ञं यत्तत्सर्वव्यापकं यतः ॥ १८८  
अभ्त्_१।१८९अ।। अव्यापकेभ्यस्तेनेदं भेदेन गणितं किल ।  
अभ्त्_१।१८९ब्।। अशुद्धिशुद्ध्यमानत्वशुद्धितस्तु मिथो@पि तत् ॥ १८९  
अभ्त्_१।१९०अ।। भूतान्यध्यक्षसिद्धानि कार्यहेत्वनुमेयतः ।  
अभ्त्_१।१९०ब्।। तत्त्ववर्गात्पृथग्भूतसमाख्यान्यत एव हि ॥ १९०  
अभ्त्_१।१९१अ।। सर्वप्रतीतिसद्भावगोचरं भूतमेव हि ।  
अभ्त्_१।१९१ब्।। विदुश्चतुष्टये चात्र सावकाशे तदास्थितिम् ॥ १९१  
अभ्त्_१।१९२अ।। रुद्रशक्तिसमावेशः पञ्चधा ननु चर्च्यते ।  
अभ्त्_१।१९२ब्।। को@वकाशो भवेत्तत्र भौतावेशादिवर्णने ॥ १९२  
अभ्त्_१।१९३अ।। प्रसङ्गादेतदितिचेत्समाधिः सम्भवन्नयम् ।  
अभ्त्_१।१९३ब्।। नास्माकं मानसावर्जी लोको भिन्नरुचिर्यतः ॥ १९३  
अभ्त्_१।१९४अ।। उच्यते द्वैतशास्त्रेषु परमेशाद्विभेदिता ।  
अभ्त्_१।१९४ब्।। भूतादीनां यथा सात्र न तथा द्वयवर्जिते ॥ १९४  
अभ्त्_१।१९५अ।। यावान्षट्त्रिंशकः सो@यं यदन्यदपि किञ्चन ।  
अभ्त्_१।१९५ब्।। एतावती महादेवी रुद्रशक्तिरनर्गला ॥ १९५  
अभ्त्_१।१९६अ।। तत एव द्वितीये@स्मिन्नधिकारे न्यरूप्यत ।  
अभ्त्_१।१९६ब्।। धरादेर्विश्वरूपत्वं पाञ्चदश्यादिभेदतः ॥ १९६  
अभ्त्_१।१९७अ।। तस्माद्यथा पुरस्थे@र्थे गुणाद्यंशांशिकामुखात् ।  
अभ्त्_१।१९७ब्।। निरंशभावसम्बोधस्तथैवात्रापि बुध्यताम् ॥ १९७  
अभ्त्_१।१९८अ।। अत एवाविकल्पत्वध्रौव्यप्राभववैभवैः ।  
अभ्त्_१।१९८ब्।। अन्यैर्वा शक्तिरूपत्वाद्धर्मैः स्वसमवायिभिः ॥ १९८  
अभ्त्_१।१९९अ।। सर्वशो@प्यथ वांशेन तं विभुं परमेश्वरम् ।  
अभ्त्_१।१९९ब्।। उपासते विकल्पौघसंस्काराद्ये श्रुतोत्थितात् ॥ १९९  
अभ्त्_१।२००अ।। ते तत्तत्स्वविकल्पान्तःस्फुरत्तद्धर्मपाटवात् ।  
अभ्त्_१।२००ब्।। धर्मिणं पूर्णधर्मौघमभेदेनाधिशेरते ॥ २००  
अभ्त्_१।२०१अ।। ऊचिवानत एव श्रीविद्याधिपतिरादरात् ।  
अभ्त्_१।२०१ब्।। त्वत्स्वरूपमविकल्पमक्षजा कल्पने न विषयीकरोति चेत् ।  
अभ्त्_१।२०१च्।। अन्तरुल्लिखितचित्रसंविदो नो भवेयुरनुभूतयः स्फुटाः ॥ २०१  
अभ्त्_१।२०२अ।। तदुक्तं श्रीमतङ्गादौ स्वशक्तिकिरणात्मकम् ।  
अभ्त्_१।२०२ब्।। अथ पत्युरधिष्ठानमित्याद्युक्तं विशेषणैः ॥ २०२  
अभ्त्_१।२०३अ।। तस्यां दिवि सुदीप्तात्मा निष्कम्पो@चलमूर्तिमान् ।  
अभ्त्_१।२०३ब्।। काष्ठा सैव परा सूक्ष्मा सर्वदिक्कामृतात्मिका ॥ २०३  
अभ्त्_१।२०४अ।। प्रध्वस्तावरणा शान्ता वस्तुमात्रातिलालसा ।  
अभ्त्_१।२०४ब्।। आद्यन्तोपरता साध्वी मूर्तित्वेनोपचर्यते ॥ २०४  
अभ्त्_१।२०५अ।। तथोपचारस्यात्रैतन्निमितं सप्रयोजनम् ।  
अभ्त्_१।२०५ब्।। तन्मुखा स्फुटता धर्मिण्याशु तन्मयतास्थितिः ॥ २०५  
अभ्त्_१।२०६अ।। त एव धर्माः शक्त्याख्यास्तैस्तैरुचितरूपकैः ।  
अभ्त्_१।२०६ब्।। आकारैः पर्युपास्यन्ते तन्मयीभावसिद्धये ॥ २०६  
अभ्त्_१।२०७अ।। तत्र काचित्पुनः शक्तिरनन्ता वा मिताश्च वा ।  
अभ्त्_१।२०७ब्।। आक्षिपेद्धवतासत्त्वन्यायाद्दूरान्तिकत्वतः ॥ २०७  
अभ्त्_१।२०८अ।। तेन पूर्णस्वभावत्वं प्रकाशत्वं चिदात्मता ।  
अभ्त्_१।२०८ब्।। भैरवत्वं विश्वशक्तीराक्षिपेद्व्यापकत्वतः ॥ २०८  
अभ्त्_१।२०९अ।। सदाशिवादयस्तूर्ध्वव्याप्त्यभावादधोजुषः ।  
अभ्त्_१।२०९ब्।। शक्तीः समाक्षिपेयुस्तदुपासान्तिकदूरतः ॥ २०९  
अभ्त्_१।२१०अ।। इत्थं-भावे च शाक्ताख्यो वैकल्पिकपथक्रमः ।  
अभ्त्_१।२१०ब्।। इह तूक्तो यतस्तस्मात् प्रतियोग्यविकल्पकम् ॥ २१०  
अभ्त्_१।२११अ।। अविकल्पपथारूढो येन येन पथा विशेत् ।  
अभ्त्_१।२११ब्।। धरासदाशिवान्तेन तेन तेन शिवीभवेत् ॥ २११  
अभ्त्_१।२१२अ।। निर्मले हृदये प्राग्र्यस्फुरद्भूम्यंशभासिनि ।  
अभ्त्_१।२१२ब्।। प्रकाशे तन्मुखेनैव संवित्परशिवात्मता ॥ २१२  
अभ्त्_१।२१३अ।। एवं परेच्छाशक्त्यंशसदुपायमिमं विदुः ।  
अभ्त्_१।२१३ब्।। शाम्भवाख्यं समावेशं सुमत्यन्तेनिवासिनः ॥ २१३  
अभ्त्_१।२१४अ।। शाक्तो@थ भण्यते चेतोधी-मनोहङ्कृति स्फुटम् ।  
अभ्त्_१।२१४ब्।। सविकल्पतया मायामयमिच्छादि वस्तुतः ॥ २१४  
अभ्त्_१।२१५अ।। अभिमानेन सङ्कल्पाध्यवसायक्रमेण यः ।  
अभ्त्_१।२१५ब्।। शाक्तः स मायोपायो@पि तदन्ते निर्विकल्पकः ॥ २१५  
अभ्त्_१।२१६अ।। पशोर्वै याविकल्पा भूर्दशा सा शाम्भवी परम् ।  
अभ्त्_१।२१६ब्।। अपूर्णा मातृदौरात्म्यात्तदपाये विकस्वरा ॥ २१६  
अभ्त्_१।२१७अ।। एवं वैकल्पिकी भूमिः शाक्ते कर्तृत्ववेदने ।  
अभ्त्_१।२१७ब्।। यस्यां स्फुटे परं त्वस्यां सङ्कोचः पूर्वनीतितः ॥ २१७  
अभ्त्_१।२१८अ।। तथा सङ्कोचसम्भारविलायनपरस्य तु ।  
अभ्त्_१।२१८ब्।। सा यथेष्टान्तराभासकारिणी शक्तिरुज्ज्वला ॥ २१८  
अभ्त्_१।२१९अ।। ननु वैकल्पिकी किं धीराणवे नास्ति तत्र सा ।  
अभ्त्_१।२१९ब्।। अन्योपायात्र तूच्चाररहितत्वं न्यरूपयत् ॥ २१९  
अभ्त्_१।२२०अ।। उच्चारशब्देनात्रोक्ता बह्वन्तेन तदादयः ।  
अभ्त्_१।२२०ब्।। शक्त्युपाये न सन्त्येते भेदाभेदौ हि शक्तिता ॥ २२०  
अभ्त्_१।२२१अ।। अणुर्नाम स्फुटो भेदस्तदुपाय इहाणवः ।  
अभ्त्_१।२२१ब्।। विकल्पनिश्चयात्मैव पर्यन्ते निर्विकल्पकः ॥ २२१  
अभ्त्_१।२२२अ।। ननु धी-मानसाहङ्कृत्पुमांसो व्याप्नुयुः शिवम् ।  
अभ्त्_१।२२२ब्।। नाधोवर्तितया तेन कथितं कथमीदृशम् ॥ २२२  
अभ्त्_१।२२३अ।। उच्यते वस्तुतो@स्माकं शिव एव तथाविधः ।  
अभ्त्_१।२२३ब्।। स्वरूपगोपनं कृत्वा स्वप्रकाशः पुनस्तथा ॥ २२३  
अभ्त्_१।२२४अ।। द्वैतशास्त्रे मतङ्गादौ चाप्येतत्सुनिरूपितम् ।  
अभ्त्_१।२२४ब्।। अधोव्याप्तुः शिवस्यैव स प्रकाशो व्यवस्थितः ॥ २२४  
अभ्त्_१।२२५अ।। येन बुद्धि-मनोभूमावपि भाति परं पदम् ॥ २२५  
अभ्त्_१।२२६अ।। द्वावप्येतौ समावेशौ निर्विकल्पार्णवं प्रति ।  
अभ्त्_१।२२६ब्।। प्रयात एव तद्रूढिं विना नैव हि किञ्चन ॥ २२६  
अभ्त्_१।२२७अ।। संवित्तिफलभिच्चात्र न प्रकल्प्येत्यतो@ब्रवीत् ।  
अभ्त्_१।२२७ब्।। कल्पनायाश्च मुख्यत्वमत्रैव किल सूचितम् ॥ २२७  
अभ्त्_१।२२८अ।। विकल्पापेक्षया यो@पि प्रामाण्यं प्राह तन्मते ।  
अभ्त्_१।२२८ब्।। तद्विकल्पक्रमोपात्तनिर्विकल्पप्रमाणता ॥ २२८  
अभ्त्_१।२२९अ।। रत्नतत्त्वमविद्वान्प्राङ्निश्चयोपायचर्चनात् ।  
अभ्त्_१।२२९ब्।। अनुपायाविकल्पाप्तौ रत्नज्ञ इति भण्यते ॥ २२९  
अभ्त्_१।२३०अ।। अभेदोपायमत्रोक्तं शाम्भवं शाक्तमुच्यते ।  
अभ्त्_१।२३०ब्।। भेदाभेदात्मकोपायं भेदोपायं तदाणवम् ॥ २३०  
अभ्त्_१।२३१अ।। अन्ते ज्ञाने@त्र सोपाये समस्तः कर्मविस्तरः ।  
अभ्त्_१।२३१ब्।। प्रस्फुटेनैव रूपेण भावी सो@न्तर्भविष्यति ॥ २३१  
अभ्त्_१।२३२अ।। क्रिया हि नाम विज्ञानान्नान्यद्वस्तु क्रमात्मताम् ।  
अभ्त्_१।२३२ब्।। उपायवशतः प्राप्तं तत्क्रियेति पुरोदितम् ॥ २३२  
अभ्त्_१।२३३अ।। सम्यग्ज्ञानं च मुक्त्येककारणं स्वपरस्थितम् ।  
अभ्त्_१।२३३ब्।। यतो हि कल्पनामात्रं स्वपरादिविभूतयः ॥ २३३  
अभ्त्_१।२३४अ।। तुल्ये काल्पनिकत्वे च यदैक्यस्फुरणात्मकः ।  
अभ्त्_१।२३४ब्।। गुरुः स तावदेकात्मा सिद्धो मुक्तश्च भण्यते ॥ २३४  
अभ्त्_१।२३५अ।। यावानस्य हि सन्तानो गुरुस्तावत्स कीर्तितः ।  
अभ्त्_१।२३५ब्।। सम्यग्ज्ञानमयश्चेति स्वात्मना मुच्यते ततः ॥ २३५  
अभ्त्_१।२३६अ।। तत एव स्वसन्तानं ज्ञानी तारयतीत्यदः ।  
अभ्त्_१।२३६ब्।। युक्त्यागमाभ्यां संसिद्धं तावानेको यतो मुनिः ॥ २३६  
अभ्त्_१।२३७अ।। तेनात्र ये चोदयन्ति ननु ज्ञानाद्विमुक्तता ।  
अभ्त्_१।२३७ब्।। दीक्षादिका क्रिया चेयं सा कथं मुक्तये भवेत् ॥ २३७  
अभ्त्_१।२३८अ।। ज्ञानात्मा सेति चेज्ज्ञानं यत्रस्थं तं विमोचयेत् ।  
अभ्त्_१।२३८ब्।। अन्यस्य मोचने वापि भवेत्किं नासमञ्जसम् ।  
अभ्त्_१।२३८च्।। इति ते मूलतः क्षिप्ता यत्त्वत्रान्यैः समर्थितम् ॥ २३८  
अभ्त्_१।२३९अ।। मलो नाम किल द्रव्यं चक्षुःस्थपटलादिवत् ।  
अभ्त्_१।२३९ब्।। तद्विहन्त्री क्रिया दीक्षा त्वञ्जनादिककर्मवत् ॥ २३९  
अभ्त्_१।२४०अ।। तत्पुरस्तान्निषेत्स्यामो युक्त्यागमविगर्हितम् ।  
अभ्त्_१।२४०ब्।। मलमायाकर्मणां च दर्शयिष्यामहे स्थितिम् ॥ २४०  
अभ्त्_१।२४१अ।। एवं शक्तित्रयोपायं यज्ज्ञानं तत्र पश्चिमम् ।  
अभ्त्_१।२४१ब्।। मूलं तदुत्तरं मध्यमुत्तरोत्तरमादिमम् ॥ २४१  
अभ्त्_१।२४२अ।। ततो@पि परमं ज्ञानमुपायादिविवर्जितम् ।  
अभ्त्_१।२४२ब्।। आनन्दशक्तिविश्रान्तमनुत्तरमिहोच्यते ॥ २४२  
अभ्त्_१।२४३अ।। तत्स्वप्रकाशं विज्ञानं विद्याविद्येश्वरादिभिः ।  
अभ्त्_१।२४३ब्।। अपि दुर्लभसद्भावं श्रीसिद्धातन्त्र उच्यते ॥ २४३  
अभ्त्_१।२४४अ।। मालिन्यां सूचितं चैतत्पटले@ष्टादशे स्फुटम् ।  
अभ्त्_१।२४४ब्।। न चैतदप्रसन्नेन शङ्करेणेति वाक्यतः ॥ २४४  
अभ्त्_१।२४५अ।। इत्यनेनैव पाठेन मालिनीविजयोत्तरे ।  
अभ्त्_१।२४५ब्।। इति ज्ञानचतुष्कं यत्सिद्धिमुक्तिमहोदयम् ।  
अभ्त्_१।२४५च्।। तन्मया तन्त्र्यते तन्त्रालोकनाम्न्यत्र शासने ॥ २४५  
अभ्त्_१।२४६अ।। तत्रेह यद्यदन्तर्वा बहिर्वा परिमृश्यते ।  
अभ्त्_१।२४६ब्।। अनुद्घाटितरूपं तत्पूर्वमेव प्रकाशते ॥ २४६  
अभ्त्_१।२४७अ।। तथानुद्घाटिताकारा निर्वाच्येनात्मना प्रथा ।  
अभ्त्_१।२४७ब्।। संशयः कुत्रचिद्रूपे निश्चिते सति नान्यथा ॥ २४७  
अभ्त्_१।२४८अ।। एतत्किमिति मुख्ये@स्मिन्नेतदंशः सुनिश्चितः ।  
अभ्त्_१।२४८ब्।। संशयो@स्तित्वनास्त्यादिधर्मानुद्घाटितात्मकः ॥ २४८  
अभ्त्_१।२४९अ।। किमित्येतस्य शब्दस्य नाधिको@र्थः प्रकाशते ।  
अभ्त्_१।२४९ब्।। किं त्वनुन्मुद्रिताकारं वस्त्वेवाभिदधात्ययम् ॥ २४९  
अभ्त्_१।२५०अ।। स्थाणुर्वा पुरुषो वेति न मुख्यो@स्त्येष संशयः ।  
अभ्त्_१।२५०ब्।। भूयःस्थधर्मजातेषु निश्चयोत्पाद एव हि ॥ २५०  
अभ्त्_१।२५१अ।। आमर्शनीयद्वैरूप्यानुद्घाटनवशात्पुनः ।  
अभ्त्_१।२५१ब्।। संशयः स किमित्यंशे विकल्पस्त्वन्यथा स्फुटः ॥ २५१  
अभ्त्_१।२५२अ।। तेनानुद्घाटितात्मत्वभावप्रथनमेव यत् ।  
अभ्त्_१।२५२ब्।। प्रथमं स इहोद्देशः प्रश्नः संशय एव च ॥ २५२  
अभ्त्_१।२५३अ।। तथानुद्घाटिताकारभावप्रसरवर्त्मना ।  
अभ्त्_१।२५३ब्।। प्रसरन्ती स्वसंवित्तिः प्रष्ट्री शिष्यात्मतां गता ॥ २५३  
अभ्त्_१।२५४अ।। तथान्तरपरामर्शनिश्चयात्मतिरोहितेः ।  
अभ्त्_१।२५४ब्।। प्रसरानन्तरोद्भूतसंहारोदयभागपि ॥ २५४  
अभ्त्_१।२५५अ।। यावत्येव भवेद्बाह्यप्रसरे प्रस्फुटात्मनि ।  
अभ्त्_१।२५५ब्।। अनुन्मीलितरूपा सा प्रष्ट्री तावति भण्यते ॥ २५५  
अभ्त्_१।२५६अ।। स्वयमेवं विबोधश्च तथा प्रश्नोत्तरात्मकः ।  
अभ्त्_१।२५६ब्।। गुरुशिष्यपदे@प्येष देहभेदो ह्यतात्त्विकः ॥ २५६  
अभ्त्_१।२५७अ।। बोधो हि बोधरूपत्वादन्तर्नानाकृतीः स्थिताः ।  
अभ्त्_१।२५७ब्।। बहिराभासयत्येव द्राक्सामान्यविशेषतः ॥ २५७  
अभ्त्_१।२५८अ।। स्रक्ष्यमाणविशेषांशाकाङ्क्षायोग्यस्य कस्यचित् ।  
अभ्त्_१।२५८ब्।। धर्मस्य सृष्टिः सामान्यसृष्टिः सा संशयात्मिका ॥ २५८  
अभ्त्_१।२५९अ।। स्रक्ष्यमाणो विशेषांशो यदा तूपरमेत्तदा ।  
अभ्त्_१।२५९ब्।। निर्णयो मातृरुचितो नान्यथा कल्पकोटिभिः ॥ २५९  
अभ्त्_१।२६०अ।। तस्याथ वस्तुनः स्वात्मवीर्याक्रमणपाटवात् ।  
अभ्त्_१।२६०ब्।। उन्मुद्रणं तयाकृत्या लक्षणोत्तरनिर्णयाः ॥ २६०  
अभ्त्_१।२६१अ।। निर्णीततावद्धर्मांशपृष्ठपातितया पुनः ।  
अभ्त्_१।२६१ब्।। भूयो भूयः समुद्देशलक्षणात्मपरीक्षणम् ॥ २६१  
अभ्त्_१।२६२अ।। दृष्टानुमानौपम्याप्तवचनादिषु सर्वतः ।  
अभ्त्_१।२६२ब्।। उद्देशलक्षणावेक्षात्रितयं प्राणिनां स्फुरेत् ॥ २६२  
अभ्त्_१।२६३अ।। निर्विकल्पितमुद्देशो विकल्पो लक्षणं पुनः ।  
अभ्त्_१।२६३ब्।। परीक्षणं तथाध्यक्षे विकल्पानां परम्परा ॥ २६३  
अभ्त्_१।२६४अ।। नगो@यमिति चोद्देशो धूमित्वादग्निमानिति ।  
अभ्त्_१।२६४ब्।। लक्ष्यं व्याप्त्यादिविज्ञानजालं त्वत्र परीक्षणम् ॥ २६४  
अभ्त्_१।२६५अ।। उद्देशो@यमिति प्राच्यो गोतुल्यो गवयाभिधः ।  
अभ्त्_१।२६५ब्।। इति वा लक्षणं शेषः परीक्षोपमितौ भवेत् ॥ २६५  
अभ्त्_१।२६६अ।। स्वःकाम ईदृगुद्देशो यजेतेत्यस्य लक्षणम् ।  
अभ्त्_१।२६६ब्।। अग्निष्टोमादिनेत्येषा परीक्षा शेषवर्तिनी ॥ २६६  
अभ्त्_१।२६७अ।। विकल्पस्रक्ष्यमाणान्यरुचितांशसहिष्णुनः ।  
अभ्त्_१।२६७ब्।। वस्तुनो या तथात्वेन सृष्टिः सोद्देशसञ्ज्ञिता ॥ २६७  
अभ्त्_१।२६८अ।। तदैव संविच्चिनुते यावतः स्रक्ष्यमाणता ।  
अभ्त्_१।२६८ब्।। यतो ह्यकालकलिता सन्धत्ते सार्वकालिकम् ॥ २६८  
अभ्त्_१।२६९अ।। स्रक्ष्यमाणस्य या सृष्टिः प्राक्सृष्टांशस्य संहृतिः ।  
अभ्त्_१।२६९ब्।। अनूद्यमाने धर्मे सा संविल्लक्षणमुच्यते ॥ २६९  
अभ्त्_१।२७०अ।। तत्पृष्ठपातिभूय्ॐशसृष्टिसंहारविश्रमाः ।  
अभ्त्_१।२७०ब्।। परीक्षा कथ्यते मातृरुचिता कल्पितावधिः ॥ २७०  
अभ्त्_१।२७१अ।। प्राक्पश्यन्त्यथ मध्यान्या वैखरी चेति ता इमाः ।  
अभ्त्_१।२७१ब्।। परा परापरा देवी चरमा त्वपरात्मिका ॥ २७१  
अभ्त्_१।२७२अ।। इच्छादि शक्तित्रितयमिदमेव निगद्यते ।  
अभ्त्_१।२७२ब्।। एतत्प्राणित एवायं व्यवहारः प्रतायते ॥ २७२  
अभ्त्_१।२७३अ।। एतत्प्रश्नोत्तरात्मत्वे पारमेश्वरशासने ।  
अभ्त्_१।२७३ब्।। परसम्बन्धरूपत्वमभिसम्बन्धपञ्चके ॥ २७३  
अभ्त्_१।२७४अ।। यथोक्तं रत्नमालायां सर्वः परकलात्मकः ।  
अभ्त्_१।२७४ब्।। महानवान्तरो दिव्यो मिश्रो@न्यो@न्यस्तु पञ्चमः ॥ २७४  
अभ्त्_१।२७५अ।। भिन्नयोः प्रष्टृतद्वक्त्रोश्चैकात्म्यं यत्स उच्यते ।  
अभ्त्_१।२७५ब्।। सम्बन्धः परता चास्य पूर्णैकात्म्यप्रथामयी ॥ २७५  
अभ्त्_१।२७६अ।। अनेनैव नयेन स्यात्सम्बन्धान्तरमप्यलम् ।  
अभ्त्_१।२७६ब्।। शास्त्रवाच्यं फलादीनां परिपूर्णत्वयोगतः ॥ २७६  
अभ्त्_१।२७७अ।। इत्थं संविदियं देवी स्वभावादेव सर्वदा ।  
अभ्त्_१।२७७ब्।। उद्देशादित्रयप्राणा सर्वशास्त्रस्वरूपिणी ॥ २७७  
अभ्त्_१।२७८अ।। तत्रोच्यते पुरोद्देशः पूर्वजानुजभेदवान् ।  
अभ्त्_१।२७८ब्।। विज्ञानभिद्गतोपायः परोपायस्तृतीयकः ॥ २७८  
अभ्त्_१।२७९अ।। शाक्तोपायो नरोपायः कालोपायो@थ सप्तमः ।  
अभ्त्_१।२७९ब्।। चक्रोदयो@थ देशाध्वा तत्त्वाध्वा तत्त्वभेदनम् ॥ २७९  
अभ्त्_१।२८०अ।। कलाद्यध्वाध्वोपयोगः शक्तिपाततिरोहिती ।  
अभ्त्_१।२८०ब्।। दीक्षोपक्रमणं दीक्षा सामयी पौत्रिके विधौ ॥ २८०  
अभ्त्_१।२८१अ।। प्रमेयप्रक्रिया सूक्ष्मा दीक्षा सद्यःसमुत्क्रमः ।  
अभ्त्_१।२८१ब्।। तुलादीक्षाथ पारोक्षी लिङ्गोद्धारो@भिषेचनम् ॥ २८१  
अभ्त्_१।२८२अ।। अन्त्येष्टिः श्राद्धक्लृप्तिश्च शेषवृत्तिनिरूपणम् ।  
अभ्त्_१।२८२ब्।। लिङ्गार्चा बहुभित्पर्वपवित्रादि निमित्तजम् ॥ २८२  
अभ्त्_१।२८३अ।। रहस्यचर्या मन्त्रौघो मण्डलं मुद्रिकाविधिः ।  
अभ्त्_१।२८३ब्।। एकीकारः स्वस्वरूपे प्रवेशः शास्त्रमेलनम् ॥ २८३  
अभ्त्_१।२८४अ।। आयातिकथनं शास्त्रोपादेयत्वनिरूपणम् ।  
अभ्त्_१।२८४ब्।। इति सप्ताधिकामेनां त्रिंशतं यः सदा बुधः ॥ २८४  
अभ्त्_१।२८५अ।। आह्निकानां समभ्यस्येत् स साक्षाद्भैरवो भवेत् ।  
अभ्त्_१।२८५ब्।। सप्तत्रिंशत्सु सम्पूर्णबोधो यद्भैरवो भवेत् ॥ २८५  
अभ्त्_१।२८६अ।। किं चित्रमणवो@प्यस्य दृशा भैरवतामियुः ।  
अभ्त्_१।२८६ब्।। इत्येष पूर्वजोद्देशः कथ्यते त्वनुजो@धुना ॥ २८६  
अभ्त्_१।२८७अ।। विज्ञानभित्प्रकरणे भर्वस्योद्देशनं क्रमात् ।  
अभ्त्_१।२८७ब्।। द्वितीयस्मिन्प्रकरणे गतोपायत्वभेदिता ॥ २८७  
अभ्त्_१।२८८अ।। विश्वचित्प्रतिबिन्बत्वं परामर्शोदयक्रमः ।  
अभ्त्_१।२८८ब्।। मन्त्राद्यभिन्नरूपत्वं परोपाये विविच्यते ॥ २८८  
अभ्त्_१।२८९अ।। विकल्पसंस्क्रिया तर्कतत्त्वं गुरुसतत्त्वकम् ।  
अभ्त्_१।२८९ब्।। योगाङ्गानुपयोगित्वं कल्पितार्चाद्यनादरः ॥ २८९  
अभ्त्_१।२९०अ।। संविच्चक्रोदयो मन्त्रवीर्य जप्यादि वास्तवम् ।  
अभ्त्_१।२९०ब्।। निषेधविधितुल्यत्वं शाक्तोपाये@त्र चर्च्यते ॥ २९०  
अभ्त्_१।२९१अ।। बुद्धिध्यानं प्राणतत्त्वसमुच्चारश्चिदात्मता ।  
अभ्त्_१।२९१ब्।। उच्चारः परतत्त्वान्तःप्रवेशपथलक्षणम् ॥ २९१  
अभ्त्_१।२९२अ।। करणं वर्णतत्त्वं चेत्याणवे तु निरूप्यते ।  
अभ्त्_१।२९२ब्।। चारमानमहोरात्रसङ्क्रान्त्यादिविकल्पनम् ॥ २९२  
अभ्त्_१।२९३अ।। संहारचित्रता वर्णोदयः कालाध्वकल्पने ।  
अभ्त्_१।२९३ब्।। चक्रभिन्मन्त्रविद्याभिदेतच्चक्रोदये भवेत् ॥ २९३  
अभ्त्_१।२९४अ।। परिमाणं पुराणां च सङ्ग्रहस्तत्त्वयोजनम् ।  
अभ्त्_१।२९४ब्।। एतद्देशाध्वनिर्देशे द्वयं तत्त्वाध्वनिर्णये ॥ २९४  
अभ्त्_१।२९५अ।। कार्यकारणभावश्च तत्त्वक्रमनिरूपणम् ।  
अभ्त्_१।२९५ब्।। वस्तुधर्मस्तत्त्वविधिर्जाग्रदादिनिरूपणम् ॥ २९५  
अभ्त्_१।२९६अ।। प्रमातृभेद इत्येतत् तत्त्वभेदे विचार्यते ।  
अभ्त्_१।२९६ब्।। कलास्वरूपमेकत्रिपञ्चाद्यैस्तत्त्वकल्पनम् ॥ २९६  
अभ्त्_१।२९७अ।। वर्णभेदक्रमः सर्वाधारशक्तिनिरूपणम् ।  
अभ्त्_१।२९७ब्।। कलाद्यध्वविचारान्तरेतावत्प्रविविच्यते ॥ २९७  
अभ्त्_१।२९८अ।। अभेदभावनाकम्पहासौ त्वध्वोपयोजने ।  
अभ्त्_१।२९८ब्।। सङ्ख्याधिक्यं मलादीनां तत्त्वं शक्तिविचित्रता ॥ २९८  
अभ्त्_१।२९९अ।। अनपेक्षित्वसिद्धिश्च तिरोभावविचित्रता ।  
अभ्त्_१।२९९ब्।। शक्तिपातपरीक्षायामेतावान्वाच्यसङ्ग्रहः ॥ २९९  
अभ्त्_१।३००अ।। तिरोभावव्यपगमो ज्ञानेन परिपूर्णता ।  
अभ्त्_१।३००ब्।। उत्क्रान्त्यनुपयोगित्वं दीक्षोपक्रमणे स्थितम् ॥ ३००  
अभ्त्_१।३०१अ।। शिष्यौचित्यपरीक्षादौ स्थानभित्स्थानकल्पनम् ।  
अभ्त्_१।३०१ब्।। सामान्यन्यासभेदो@र्घपात्रं चैतत्प्रयोजनम् ॥ ३०१  
अभ्त्_१।३०२अ।। द्रव्ययोग्यत्वमर्चा च बहिर्द्वारार्चनं क्रमात् ।  
अभ्त्_१।३०२ब्।। प्रवेशो दिक्स्वरूपं च देहप्राणादिशोधनम् ॥ ३०२  
अभ्त्_१।३०३अ।। विशेषन्यासवैचित्र्यं सविशेषार्घभाजनम् ।  
अभ्त्_१।३०३ब्।। देहपूजा प्राणबुद्धिचित्स्वध्वन्यासपूजने ॥ ३०३  
अभ्त्_१।३०४अ।। अन्यशास्त्रगणोत्कर्षः पूजा चक्रस्य सर्वतः ।  
अभ्त्_१।३०४ब्।। क्षेत्रग्रहः पञ्चगव्यं पूजनं भूगणेशयोः ॥ ३०४  
अभ्त्_१।३०५अ।। अस्त्रार्चा वह्निकार्यं चाप्यधिवासनमग्निगम् ।  
अभ्त्_१।३०५ब्।। तर्पणं चरुसंसिद्धिर्दन्तकाष्ठान्तसंस्क्रिया ॥ ३०५  
अभ्त्_१।३०६अ।। शिवहस्तविधिश्चापि शय्याक्लृप्तिविचारणम् ।  
अभ्त्_१।३०६ब्।। स्वप्नस्य सामयं कर्म समयाश्चेति सङ्ग्रहः ॥ ३०६  
अभ्त्_१।३०७अ।। समयित्वविधावस्मिन्स्यात्पञ्चदश आह्निके ।  
अभ्त्_१।३०७ब्।। मण्डलात्मानुसन्धानं निवेद्यपशुविस्तरः ॥ ३०७  
अभ्त्_१।३०८अ।। अग्नितृप्तिः स्वस्वभावदीपनं शिष्यदेहगः ।  
अभ्त्_१।३०८ब्।। अध्वन्यासविधिः शोध्यशोधकादिविचित्रता ॥ ३०८  
अभ्त्_१।३०९अ।। दीक्षाभेदः परो न्यासो मन्त्रसत्ताप्रयोजनम् ।  
अभ्त्_१।३०९ब्।। भेदो योजनिकादेश्च षोडशे स्यादिहाह्निके ॥ ३०९  
अभ्त्_१।३१०अ।। सूत्रक्लृप्तिस्तत्त्वशुद्धिः पाशदाहो@थ योजनम् ।  
अभ्त्_१।३१०ब्।। अध्वभेदस्तथेत्येवं कथितं पौत्रिके विधौ ॥ ३१०  
अभ्त्_१।३११अ।। जननादिविहीनत्वं मन्त्रभेदो@थ सुस्फुटः ।  
अभ्त्_१।३११ब्।। इति सङ्क्षिप्तदीक्षाख्ये स्यादष्टादश आह्निके ॥ ३११  
अभ्त्_१।३१२अ।। कलावेक्षा कृपाण्यादिन्यासश्चारः शरीरगः ।  
अभ्त्_१।३१२ब्।। ब्रह्मविद्याविधिश्चैवमुक्तं सद्यःसमुत्क्रमे ॥ ३१२  
अभ्त्_१।३१३अ।। अधिकारपरीक्षान्तःसंस्कारो@थ तुलाविधिः ।  
अभ्त्_१।३१३ब्।। इत्येतद्वाच्यसर्वस्वं स्याद्विंशतितमाह्निके ॥ ३१३  
अभ्त्_१।३१४अ।। मृतजीवद्विधिर्जालो पदेशः संस्क्रियागणः ।  
अभ्त्_१।३१४ब्।। बलाबलविचारश्चेत्येकविंशाह्निके विधिः ॥ ३१४  
अभ्त्_१।३१५अ।। श्रवणं चाभ्यनुज्ञानं शोधनं पातकच्युतिः ।  
अभ्त्_१।३१५ब्।। शङ्काच्छेद इति स्पष्टं वाच्यं लिङ्गोद्धृतिक्रमे ॥ ३१५  
अभ्त्_१।३१६अ।। परीक्षाचार्यकरणं तद्व्रतं हरणं मतेः ।  
अभ्त्_१।३१६ब्।। तद्विभागः साधकत्वमभिषेकविधौ त्वियत् ॥ ३१६  
अभ्त्_१।३१७अ।। अधिकार्यथ संस्कारस्तत्प्रयोजनमित्यदः ।  
अभ्त्_१।३१७ब्।। चतुर्विंशे@न्त्ययागाख्ये वक्तव्यं परिचर्च्यते ॥ ३१७  
अभ्त्_१।३१८अ।। प्रयोजनं भोगमोक्षदानेनात्र विधिः स्फुटः ।  
अभ्त्_१।३१८ब्।। पञ्चविंशाह्निके श्राद्धप्रकाशे वस्तुसङ्ग्रहः ॥ ३१८  
अभ्त्_१।३१९अ।। प्रयोजनं शेषवृत्तेर्नित्यार्चा स्थण्डिले परा ।  
अभ्त्_१।३१९ब्।। लिङ्गस्वरूपं बहुधा चाक्षसूत्रनिरूपणम् ॥ ३१९  
अभ्त्_१।३२०अ।। पूजाभेद इति वाच्यं लिङ्गार्चासम्प्रकाशने ।  
अभ्त्_१।३२०ब्।। नैमित्तिकविभागस्तत्प्रयोजनविधिस्ततः ॥ ३२०  
अभ्त्_१।३२१अ।। पर्वभेदास्तद्विशेषश्चक्रचर्चा तदर्चनम् ।  
अभ्त्_१।३२१ब्।। गुर्वाद्यन्तदिनाद्यर्चाप्रयोजननिरूपणम् ॥ ३२१  
अभ्त्_१।३२२अ।। मृतेः परीक्षा योगीशीमेलकादिविधिस्तथा ।  
अभ्त्_१।३२२ब्।। व्याख्याविधिः श्रुतविधिर्गुरुपूजाविधिस्त्वियत् ॥ ३२२  
अभ्त्_१।३२३अ।। नैमित्तिकप्रकाशाख्ये @प्यष्टाविंशाह्निके स्थितम् ।  
अभ्त्_१।३२३ब्।। अधिकार्यात्मनो भेदः सिद्धपत्नीकुलक्रमः ॥ ३२३  
अभ्त्_१।३२४अ।। अर्चाविधिर्दौतविधी रहस्योपनिषत्क्रमः ।  
अभ्त्_१।३२४ब्।। दीक्षाभिषेकौ बोधश्चेत्येकोनत्रिंश आह्निके ॥ ३२४  
अभ्त्_१।३२५अ।। मन्त्रस्वरूपं तद्वीर्यमिति त्रिंशे निरूपितम् ।  
अभ्त्_१।३२५ब्।। शूलाब्जभेदो व्योमशस्वस्तिकादिनिरूपणम् ॥ ३२५  
अभ्त्_१।३२६अ।। विस्तरेणाभिधातव्यमित्येकत्रिंश आह्निके ।  
अभ्त्_१।३२६ब्।। गुणप्रधानताभेदाः स्वरूपं वीर्यचर्चनम् ॥ ३२६  
अभ्त्_१।३२७अ।। कलाभेद इति प्रोक्तं मुद्राणां सम्प्रकाशने ।  
अभ्त्_१।३२७ब्।। द्वात्रिंशतत्त्वादीशाख्यात्प्रभृति प्रस्फुटो यतः ॥ ३२७  
अभ्त्_१।३२८अ।। न भेदो@स्ति ततो नोक्तमुद्देशान्तरमत्र तत् ।  
अभ्त्_१।३२८ब्।। मुख्यत्वेन च वेद्यत्वादधिकारान्तरक्रमः ॥ ३२८  
अभ्त्_१।३२९अ।। इत्युद्देशविधिः प्रोक्तः सुखसङ्ग्रहहेतवे ।  
अभ्त्_१।३२९ब्।। अथास्य लक्षणावेक्षे निरूप्येते यथाक्रमम् ॥ ३२९  
अभ्त्_१।३३०अ।। आत्मा संवित्प्रकाशस्थितिरनवयवा संविदित्यात्तशक्तिव्रातं तस्य स्वरूपं स च निज महसश्छादनाद्बद्धरूपः ।  
अभ्त्_१।३३०ब्।। आत्मज्योतिःस्वभावप्रकटनविधिना तस्य मोक्षः स चायं चित्राकारस्य चित्रः प्रकटित इह यत्सङ्ग्रहेणार्थ एषः ॥ ३३०  
अभ्त्_१।३३१अ।। मिथ्याज्ञानं तिमिरमसमान् दृष्टिदोषान्प्रसूते तत्सद्भावाद्विमलमपि तद्भाति मालिन्यधाम ।  
अभ्त्_१।३३१ब्।। यत्तु प्रेक्ष्यं दृशि परिगतं तैमिरीं दोषमुद्रां दूरं रुन्द्धेत्प्रभवतु कथं तत्र मालिन्यशङ्का ॥ ३३१  
अभ्त्_१।३३२अ।। भावव्रात? हठाज्जनस्य हृदयान्याक्रम्य यन्नर्तयन् भङ्गीभिर्विविधाभिरात्महृदयं प्रच्छाद्य सङ्क्रीडसे ।  
अभ्त्_१।३३२ब्।। यस्त्वामाह जडं जडः सहृदयम्मन्यत्वदुःशिक्षितो मन्ये@मुष्य जडात्मता स्तुतिपदं त्वत्साम्यसम्भावनात् ॥ ३३२  
अभ्त्_१।३३३अ।। इह गलितमलाः परावरज्ञाः शिवसद्भावमया अधिक्रियन्ते ।  
अभ्त्_१।३३३ब्।। गुरवः प्रविचारणे यतस्तद्विफला द्वेषकलङ्कहानियाच्ञा ॥ ३३३  
:ए तन्त्रालोके@भिनवरचिते@मुत्र विज्ञानसत्ताभेदोद्गारप्रकटनपटावाह्निके@स्मिन्समाप्तिः ।  
  
:च्२ अथ श्रीतन्त्रालोकस्य द्वितीयमाह्निकम्  
  
अभ्त्_२।१अ।। यत्तत्राद्यं पदमविरतानुत्तरज्ञप्तिरूपं ।  
अभ्त्_२।१ब्।। तन्निर्णेतुं प्रकरणमिदमारभे@हं द्वितीयम् ॥ १  
अभ्त्_२।२अ।। अनुपायं हि यद्रूपं को@र्थो देशनयात्र वै ।  
अभ्त्_२।२ब्।। सकृत्स्याद्देशना पश्चादनुपायत्वमुच्ययते ॥ २  
अभ्त्_२।३अ।। अनुपायमिदं तत्त्वमित्युपायं विना कुतः ।  
अभ्त्_२।३ब्।। स्वयं तु तेषां तत्तादृक् किं ब्रूमः किल तान्प्रति ॥ ३  
अभ्त्_२।४अ।। यच्चतुर्धोदितं रूपं विज्ञानस्य विभोरसौ ।  
अभ्त्_२।४ब्।। स्वभाव एव मन्तव्यः स हि नित्योदितो विभुः ॥ ४  
अभ्त्_२।५अ।। एतावद्भिरसङ्ख्यातैः स्वभावैर्यत्प्रकाशते ।  
अभ्त्_२।५ब्।। के@प्यंशांशिकया तेन विशन्त्यन्ये निरंशतः ॥ ५  
अभ्त्_२।६अ।। तत्रापि चाभ्युपायादिसापेक्षान्यत्वयोगतः ।  
अभ्त्_२।६ब्।। उपायस्यापि नो वार्या तदन्यत्वाद्विचित्रता ॥ ६  
अभ्त्_२।७अ।। तत्र ये निर्मलात्मानो भैरवीयां स्वसंविदम् ।  
अभ्त्_२।७ब्।। निरुपायामुपासीनास्तद्विधिः प्रणिगद्यते ॥ ७  
अभ्त्_२।८अ।। तत्र तावत्क्रियायोगो नाभ्युपायत्वमर्हति ।  
अभ्त्_२।८ब्।। स हि तस्मात्समुद्भूतः प्रत्युत प्रविभाव्यते ॥ ८  
अभ्त्_२।९अ।। ज्ञप्तावुपाय एव स्यादिति चेज्ज्ञप्तिरुच्यते ।  
अभ्त्_२।९ब्।। प्रकाशत्वं स्वप्रकाशे तच्च तत्रान्यतः कथम् ॥ ९  
अभ्त्_२।१०अ।। संवित्तत्त्वं स्वप्रकाशमित्यस्मिन्कं नु युक्तिभिः ।  
अभ्त्_२।१०ब्।। तदभावे भवेद्विश्वं जडत्वादप्रकाशकम् ॥ १०  
अभ्त्_२।११अ।। यावानुपायो बाह्यः स्यादान्तरो वापि कश्चन ।  
अभ्त्_२।११ब्।। स सर्वस्तन्मुखप्रेक्षी तत्रोपायत्वभाक्कथम् ॥ ११  
अभ्त्_२।१२अ।। त्यजावधानानि ननु क्व नाम धत्से@वधानं विचिनु स्वयं तत् ।  
अभ्त्_२।१२ब्।। पूर्णे@वधानं न हि नाम युक्तं नापूर्णमभ्येति च सत्यभावम् ॥ १२  
अभ्त्_२।१३अ।। तेनावधानप्राणस्य भावनादेः परे पथि ।  
अभ्त्_२।१३ब्।। भैरवीये कथङ्कारं भवेत्साक्षादुपायता ॥ १३  
अभ्त्_२।१४अ।। ये@पि साक्षादुपायेन तद्रूपं प्रविविञ्चते ।  
अभ्त्_२।१४ब्।। नूनं ते सूर्यसंवित्त्यै खद्योताधित्सवो जडाः ॥ १४  
अभ्त्_२।१५अ।। किं च यावदिदं बाह्यमान्तरोपायसम्मतम् ।  
अभ्त्_२।१५ब्।। तत्प्रकाशात्मतामात्रं शिवस्यैव निजं वपुः ॥ १५  
अभ्त्_२।१६अ।। नीलं पीतं सुखमिति प्रकाशः केवलः शिवः ।  
अभ्त्_२।१६ब्।। अमुष्मिन्परमाद्वैते प्रकाशात्मनि को@परः ॥ १६  
अभ्त्_२।१७अ।। उपायोपेयभावः स्यात्प्रकाशः केवलं हि सः ॥ १७  
अभ्त्_२।१८अ।। इदं द्वैतम@यं भेद इदमद्वैतमित्यपि ।  
अभ्त्_२।१८ब्।। प्रकाशवपुरेवायं भासते परमेश्वरः ॥ १८  
अभ्त्_२।१९अ।। अस्यां भूमौ सुखं दुःखं बन्धो मोक्षश्चितर्जडः ।  
अभ्त्_२।१९ब्।। घटकुम्भवदेकार्थाः शब्दास्ते@प्येकमेव च ॥ १९  
अभ्त्_२।२०अ।। प्रशाशे ह्यप्रकाशांशः कथं नाम प्रकाशताम् ।  
अभ्त्_२।२०ब्।। प्रकाशमाने तस्मिन्वा तद्द्वैतास्तस्य लोपिताः ॥ २०  
अभ्त्_२।२१अ।। अप्रकाशे@थ तस्मिन्वा वस्तुता कथमुच्यते ।  
अभ्त्_२।२१ब्।। न प्रकाशविशेषत्वमत एवोपपद्यते ॥ २१  
अभ्त्_२।२२अ।। अत एकप्रकाशो@यमिति वादे@त्र सुस्थिते ।  
अभ्त्_२।२२ब्।। दूरादावारिताः सत्यं विभिन्नज्ञानवादिनः ॥ २२  
अभ्त्_२।२३अ।। प्रकाशमात्रमुदितमप्रकाशनिषेधनात् ।  
अभ्त्_२।२३ब्।। एकशब्दस्य न त्वर्थः सङ्ख्या चिद्व्यक्तिभेदभाक् ॥ २३  
अभ्त्_२।२४अ।। नैष शक्तिर्महादेवी न परत्राश्रितो यतः ।  
अभ्त्_२।२४ब्।। न चैष शक्तिमान्देवो न कस्याप्याश्रयो यतः ॥ २४  
अभ्त्_२।२५अ।। नैष ध्येयो ध्यात्रभावान्न ध्याता ध्येयवर्जनात् ।  
अभ्त्_२।२५ब्।। न पूज्यः पूजकाभावात्पूज्याभावान्न पूजकः ॥ २५  
अभ्त्_२।२६अ।। न मन्त्रो न च मन्त्र्यो@सौ न च मन्त्रयिता प्रभुः ।  
अभ्त्_२।२६ब्।। न दीक्षा दीक्षको वापि न दीक्षावान्महेश्वरः ॥ २६  
अभ्त्_२।२७अ।। स्थानासननिरोधार्घसङ्घानावाहनादिकम् ।  
अभ्त्_२।२७ब्।। विसर्जनान्तं नास्त्यत्र कर्तृकर्मक्रियोज्झिते ॥ २७  
अभ्त्_२।२८अ।। न सन्न चासत्सदसन्न च तन्नोभयोज्झितम् ।  
अभ्त्_२।२८ब्।। दुर्विज्ञेया हि सावस्था किमप्येतदनुत्तरम् ॥ २८  
अभ्त्_२।२९अ।। अयमित्यवभासो हि यो भावो@वच्छिदात्मकः ।  
अभ्त्_२।२९ब्।। स एव घटवल्लोके संस्तथा नैष भैरवः ॥ २९  
अभ्त्_२।३०अ।। असत्त्वं चाप्रकाशत्वं न कुत्राप्युपयोगिता ।  
अभ्त्_२।३०ब्।। विश्वस्य जीवितं सत्यं प्रकाशैकात्मकश्च सः ॥ ३०  
अभ्त्_२।३१अ।। आभ्यामेव तु हेतुभ्यां न द्व्यात्मा न द्वयोज्झितः ।  
अभ्त्_२।३१ब्।। सर्वात्मना हि भात्येष केन रूपेण मन्त्र्यताम् ॥ ३१  
अभ्त्_२।३२अ।। श्रीमत्त्रिशिरसि प्रोक्तं परज्ञानस्वरूपकम् ।  
अभ्त्_२।३२ब्।। शक्त्या गर्भान्तर्वर्तिन्या शक्तिगर्भ परं पदम् ॥ ३२  
अभ्त्_२।३३अ।। न भावो नाप्यभावो न द्वयं वाचामगोचरात् ।  
अभ्त्_२।३३ब्।। अकथ्यपदवीरूढं शक्तिस्थं शक्तिवर्जितम् ॥ ३३  
अभ्त्_२।३४अ।। इति ये रूढसंवित्तिपरमार्थपवित्रिताः ।  
अभ्त्_२।३४ब्।। अनुत्तरपथे रूढास्ते@भ्युपायानियन्त्रिताः ॥ ३४  
अभ्त्_२।३५अ।। तेषामिदं समाभाति सर्वतो भावमण्डलम् ।  
अभ्त्_२।३५ब्।। पुरःस्थमेव संवित्तिभैरवाग्निविलापितम् ॥ ३५  
अभ्त्_२।३६अ।। एतेषां सुखदुःखांशशङ्कातङ्कविकल्पनाः ।  
अभ्त्_२।३६ब्।। निर्विकल्पपरावेशमात्रशेषत्वमागताः ॥ ३६  
अभ्त्_२।३७अ।। एषां न मन्त्रो न ध्यानं न पूजा नापि कल्पना ।  
अभ्त्_२।३७ब्।। न समय्यादिकाचार्यपर्यन्तः को@पि विश्रमः ॥ ३७  
अभ्त्_२।३८अ।। समस्तयन्त्रणातन्त्रत्रोटनाटङ्कधर्मिणः ।  
अभ्त्_२।३८ब्।। नानुग्रहात्परं किञ्चिच्छेषवृत्तौ प्रयोजनम् ॥ ३८  
अभ्त्_२।३९अ।। स्वं कर्तव्यं किमपि कलयंल्लोक एष प्रयत्नान्नो पारार्थ्यं प्रति घटयते काञ्चन स्वप्रवृत्तिम् ।  
अभ्त्_२।३९ब्।। यस्तु ध्वस्ताखिलभवमलो भैरवीभावपूर्णः कृत्यं तस्य स्फुटमिदमियल्लोककर्तव्यमात्रम् ॥ ३९  
अभ्त्_२।४०अ।। तं ये पश्यन्ति ताद्रूप्यक्रमेणामलसंविदः ।  
अभ्त्_२।४०ब्।। ते@पि तद्रूपिणस्तावत्येवास्यानुग्रहात्मता ॥ ४०  
अभ्त्_२।४१अ।। एतत्तत्त्वपरिज्ञानं मुख्यं यागादि कथ्यते ।  
अभ्त्_२।४१ब्।। दीक्षान्तं विभुना श्रीमत्सिद्धयोगीश्वरीमते ॥ ४१  
अभ्त्_२।४२अ।। स्थण्डिलादुत्तरं तूरं तूरादुत्तरतः पटः ।  
अभ्त्_२।४२ब्।। पटाद्ध्यानं ततो ध्येयं ततः स्याद्धारणोत्तरा ॥ ४२  
अभ्त्_२।४३अ।। ततो@पि योगजं रूपं ततो@पि ज्ञानमुत्तरम् ।  
अभ्त्_२।४३ब्।। ज्ञानेन हि महासिद्धो भवेद्योगीश्वरस्त्विति ॥ ४३  
अभ्त्_२।४४अ।। सो@पि स्वातन्त्र्यधाम्ना चेदप्यनिर्मलसंविदाम् ।  
अभ्त्_२।४४ब्।। अनुग्रहं चिकीर्षुस्तद्भाविनं विधिमाश्रयेत् ॥ ४४  
अभ्त्_२।४५अ।। अनुग्राह्यानुसारेण विचित्रः स च कथ्यते ।  
अभ्त्_२।४५ब्।। परापराद्युपायौघसङ्कीर्णत्वविभेदतः ॥ ४५  
अभ्त्_२।४६अ।। तदर्थमेव चास्यापि परमेश्वररूपिणः ।  
अभ्त्_२।४६ब्।। तदभ्युपायशास्त्रादिश्रवणाध्ययनादरः ॥ ४६  
अभ्त्_२।४७अ।। नहि तस्य स्वतन्त्रस्य कापि कुत्रापि खण्डना ।  
अभ्त्_२।४७ब्।। नानिर्मलचितः पुंसो@नुग्रहस्त्वनुपायकः ॥ ४७  
अभ्त्_२।४८अ।। श्रीमदूर्मिमहाशास्त्रे सिद्धसन्तानरूपके ।  
अभ्त्_२।४८ब्।। इदमुक्तं तथा श्रीमत्सोमानन्दादिदैशिकैः ॥ ४८  
अभ्त्_२।४९अ।। गुरोर्वाक्याद्युक्तिप्रचयरचनोन्मार्जनवशात् समाश्वासाच्छास्त्रं प्रति समुदिताद्वापि कथितात् ।  
अभ्त्_२।४९ब्।। विलीने शङ्काभ्रे त्दृदयगगनोद्भासिमहसः प्रभोः सूर्यस्येव स्पृशत चरणान्ध्वान्तजयिनः ॥ ४९  
अभ्त्_२।५०अ।। इदमनुत्तरधामविवेचकं विगलितौपयिकं कृतमाह्निकम् ॥ ५०  

:च्३ श्रीतन्त्रालोकस्य तृतीयमाह्निकम्  
  
अभ्त्_३।०ब्।। अथ परौपयिकं प्रणिगद्यते पदमनुत्तरमेव महेशितुः ॥ ०ब्  
अभ्त्_३।१अ।। प्रकाशमात्रं यत्प्रोक्तं भैरवीयं परं महः ।  
अभ्त्_३।१ब्।। तत्र स्वतन्त्रतामात्रमधिकं प्रविविच्यते ॥ १  
अभ्त्_३।२अ।। यः प्रकाशः स सर्वस्य प्रकाशत्वं प्रयच्छति ।  
अभ्त्_३।२ब्।। न च तद्व्यतिरेक्यस्ति विश्वं सद्वावभासते ॥ २  
अभ्त्_३।३अ।। अतो@सौ परमेशानः स्वात्मव्योमन्यनर्गलः ।  
अभ्त्_३।३ब्।। इयतः सृष्टिसंहाराडम्बरस्य प्रदर्शकः ॥ ३  
अभ्त्_३।४अ।। निर्मले मकुरे यद्वद्भान्ति भूमिजलादयः ।  
अभ्त्_३।४ब्।। अमिश्रास्तद्वदेकस्मिंश्चिन्नाथे विश्ववृत्तयः ॥ ४  
अभ्त्_३।५अ।। सदृशं भाति नयनदर्पणाम्बरवारिषु ।  
अभ्त्_३।५ब्।। तथा हि निर्मले रूपे रूपमेवावभासते ॥ ५  
अभ्त्_३।६अ।। प्रच्छन्नरागिणी कान्तप्रतिबिम्बितसुन्दरम् ।  
अभ्त्_३।६ब्।। दर्पणं कुचकुम्भाभ्यां स्पृशन्त्यपि न तृप्यति ॥ ६  
अभ्त्_३।७अ।। न हि स्पर्शो@स्य विमलो रूपमेव तथा यतः ।  
अभ्त्_३।७ब्।। नैर्मल्यं चातिनिविडसजातीयैकसङ्गतिः ॥ ७  
अभ्त्_३।८अ।। स्वस्मिन्नभेदाद्भिन्नस्य दर्शनक्षमतैव या ।  
अभ्त्_३।८ब्।। अत्यक्तस्वप्रकाशस्य नैर्मल्यं तद्गुरूदितम् ॥ ८  
अभ्त्_३।९अ।। नैर्मल्यं मुख्यमेकस्य संविन्नाथस्य सर्वतः ।  
अभ्त्_३।९ब्।। अंशांशिकातः क्वाप्यन्यद्विमलं तत्तदिच्छया ॥ ९  
अभ्त्_३।१०अ।। भावानां यत्प्रतीघाति वपुर्मायात्मकं हि तत् ।  
अभ्त्_३।१०ब्।। तेषामेवास्ति सद्विद्यामयं त्वप्रतिघातकम् ॥ १०  
अभ्त्_३।११अ।। तदेवमुभयाकारमवभासं प्रकाशयन् ।  
अभ्त्_३।११ब्।। विभाति वरदो बिम्बप्रतिबिम्बदृशाखिले ॥ ११  
अभ्त्_३।१२अ।। यस्त्वाह नेत्रतेजांसि स्वच्छात्प्रतिफलन्त्यलम् ।  
अभ्त्_३।१२ब्।। विपर्यस्य स्वकं वक्त्रं गृह्णन्तीति स पृच्छ्यते ॥ १२  
अभ्त्_३।१३अ।। देहादन्यत्र यत्तेजस्तदधिष्ठातुरात्मनः ।  
अभ्त्_३।१३ब्।। तेनैव तेजसा ज्ञत्वे को@र्थः स्याद्दर्पणेन तु ॥ १३  
अभ्त्_३।१४अ।। विपर्यस्तैस्तु तेजोभिर्ग्राहकात्मत्वमागतैः ।  
अभ्त्_३।१४ब्।। रूपं दृश्येत वदने निजे न मकुरान्तरे ॥ १४  
अभ्त्_३।१५अ।। स्वमुखे स्पर्शवच्चैतद्रूपं भायान्ममेत्यलम् ।  
अभ्त्_३।१५ब्।। न त्वस्य स्पृश्यभिन्नस्य वेद्यैकान्तस्वरूपिणः ॥ १५  
अभ्त्_३।१६अ।। रूपसंस्थानमात्रं तत्स्पर्शगन्धरसादिभिः ।  
अभ्त्_३।१६ब्।। न्यग्भूतैरेव तद्युक्तं वस्तु तत्प्रतिबिम्बितम् ॥ १६  
अभ्त्_३।१७अ।। न्यग्भावो ग्राह्यताभावात्तदभावो@प्रमाणतः ।  
अभ्त्_३।१७ब्।। स चार्थसङ्गमाभावात्सो@प्यादर्शे@नवस्थितेः ॥ १७  
अभ्त्_३।१८अ।। अत एव गुरुत्वादिर्धर्मो नैतस्य लक्ष्यते ।  
अभ्त्_३।१८ब्।। नह्यादर्शे संस्थितो@सौ तद्दृष्टौ स उपायकः ॥ १८  
अभ्त्_३।१९अ।। तस्मात्तु नैष भेदेन यद्भाति तत उच्यते ।  
अभ्त्_३।१९ब्।। आधारस्तत्र तूपाया दीपदृक्संविदः क्रमात् ॥ १९  
अभ्त्_३।२०अ।। दीपचक्षुर्विबोधानां काठिन्याभावतः परम् ।  
अभ्त्_३।२०ब्।। सर्वतश्चापि नैर्मल्यान्न विभादर्शवत्पृथक् ॥ २०  
अभ्त्_३।२१अ।। एतच्च देवदेवेन दर्शितं बोधवृद्धये ।  
अभ्त्_३।२१ब्।। मूढानां वस्तु भवति ततो@प्यन्यत्र नाप्यलम् ॥ २१  
अभ्त्_३।२२अ।। प्रतीघाति स्वतन्त्रं नो न स्थाय्यस्थायि चापि न ।  
अभ्त्_३।२२ब्।। स्वच्छस्यैवैष कस्यापि महिमेति कृपालुना ॥ २२  
अभ्त्_३।२३अ।। न देश्ॐ नो रूपं न च समययोगो न परिमा न चान्योन्यासङ्गो न च तदपहानिर्न घनता ।  
अभ्त्_३।२३ब्।। न चावस्तुत्वं स्यान्न च किमपि सारं निजमिति ध्रुवं मोहः शाम्येदिति निरदिशद्दर्पणविधिः ॥ २३  
अभ्त्_३।२४अ।। इत्थं प्रदर्शिते@मुत्र प्रतिबिम्बनवर्त्मनि ।  
अभ्त्_३।२४ब्।। शब्दस्य प्रतिबिम्बं यत् प्रतिश्रुत्केति भण्यते ॥ २४  
अभ्त्_३।२५अ।। न चासौ शब्दजः शब्द आगच्छत्त्वेन संश्रवात् ।  
अभ्त्_३।२५ब्।। तेनैव वक्त्रा दूरस्थैः शब्दस्याश्रवणादपि ॥ २५  
अभ्त्_३।२६अ।। पिठिरादिपिधानांशविशिष्टछिद्रसङ्गतौ ।  
अभ्त्_३।२६ब्।। चित्रत्वाच्चास्य शब्दस्य प्रतिबिम्बं मुखादिवत् ॥ २६  
अभ्त्_३।२७अ।। इदमन्यस्य वेद्यस्य रूपमित्यवभासते ।  
अभ्त्_३।२७ब्।। यथादर्शे तथा केनाप्युक्तमाकर्णये त्विति ॥ २७  
अभ्त्_३।२८अ।। नियमाद्बिम्बसाम्मुख्यं प्रतिबिम्बस्य यत्ततः ।  
अभ्त्_३।२८ब्।। तन्मध्यगाः प्रमातारः शृण्वन्ति प्रतिशब्दकम् ॥ २८  
अभ्त्_३।२९अ।। मुख्यग्रहं त्वपि विना प्रतिबिम्बग्रहो भवेत् ।  
अभ्त्_३।२९ब्।। स्वपश्चात्स्थं प्रियं पश्येट्टङ्कितं मुकुरे वपुः ॥ २९  
अभ्त्_३।३०अ।। साम्मुख्यं चोच्यते तादृग्दर्पणाभेदसंस्थितेः ॥ ३०  
अभ्त्_३।३१अ।। अतः कूपादिपिठिराकाशे तत्प्रतिबिम्बितम् ।  
अभ्त्_३।३१ब्।। वक्त्राकाशं सशब्दं सद्भाति तत्परवक्तवत् ॥ ३१  
अभ्त्_३।३२अ।। यथा चादर्शपाश्चात्यभागस्थो वेत्ति नो मुखम् ।  
अभ्त्_३।३२ब्।। तथा तथाविधाकाशपश्चात्स्थो वेत्ति न ध्वनिम् ॥ ३२  
अभ्त्_३।३३अ।। शब्दो न चानभिव्यक्तः प्रतिबिम्बति तद्ध्रुवम् ।  
अभ्त्_३।३३ब्।। अभिव्यक्तिश्रुती तस्य समकालं द्वितीयके ॥ ३३  
अभ्त्_३।३४अ।। क्षणे तु प्रतिबिम्बत्वं श्रुतिश्च समकालिका ।  
अभ्त्_३।३४ब्।। तुल्यकालं हि नो हस्ततच्छायारूपनिश्चयः ॥ ३४  
अभ्त्_३।३५अ।। इत्थं प्रदर्शिते@मुत्र प्रतिबिम्बसतत्त्वके ।  
अभ्त्_३।३५ब्।। प्रकृतं ब्रूमहे तत्र प्रतिबिम्बनमर्हति ॥ ३५  
अभ्त्_३।३६अ।। शब्दो नभसि सानन्दे स्पर्शधामनि सुन्दरः ।  
अभ्त्_३।३६ब्।। स्पर्शो@न्यो@पि दृढाघातशूलशीतादिकोद्भवः ।  
अभ्त्_३।३६च्।। परस्थः प्रतिबिम्बत्वात्स्वदेहोद्धूलनाकरः ॥ ३६  
अभ्त्_३।३७अ।। न चैष मुख्यस्तत्कार्यपारम्पर्याप्रकाशनात् ॥ ३७  
अभ्त्_३।३८अ।। एवं घ्राणान्तरे गन्धो रसो दन्तोदके स्फुटः ॥ ३८  
अभ्त्_३।३९अ।। यथा च रूपं प्रतिबिम्बितं दृशोर्न चक्षुषान्येन विना हि लक्ष्यते ।  
अभ्त्_३।३९ब्।। तथा रसस्पर्शनसौरभादिकं न लक्ष्यते@क्षेण विना स्थितं त्वपि ॥ ३९  
अभ्त्_३।४०अ।। न चान्तरे स्पर्शनधामनि स्थितं बहिःस्पृशोन्याक्षधियः स गोचरः ॥ ४०  
अभ्त्_३।४१अ।। अतो@न्तिकस्थस्वकतादृगिन्द्रियप्रयोजनान्तःकरणैर्यदा कृता ।  
अभ्त्_३।४१ब्।। तदा तदात्तं प्रतिबिम्बमिन्द्रिये स्वकां क्रियां सूयत एव तादृशीम् ॥ ४१  
अभ्त्_३।४२अ।। न तु स्मृतान्मानसगोचरादृता भवेत्क्रिया सा किल वर्तमानतः ।  
अभ्त्_३।४२ब्।। अतः स्थितः स्पर्शवरस्तदिन्द्रिये समागतः सन्विदितस्तथाक्रियः ॥ ४२  
अभ्त्_३।४३अ।। असम्भवे बाह्यगतस्य तादृशः स्व एव तस्मिन्प्रतिबिम्बितस्तथा ।  
अभ्त्_३।४३ब्।। करोति तां स्पर्शवरः सुखात्मिकां स चापि कस्यामपि नाडिसन्ततौ ॥ ४३  
अभ्त्_३।४४अ।। तेन संवित्तिमकुरे विश्वमात्मानमर्पयत् ।  
अभ्त्_३।४४ब्।। नाथस्य वदते@मुष्य विमलां विश्वरूपताम् ॥ ४४  
अभ्त्_३।४५अ।। यथा च गन्धरूपस्पृग्रसाद्याः प्रतिबिम्बिताः ।  
अभ्त्_३।४५ब्।। तदाधारोपरागेण भान्ति खङ्गे मुखादिवत् ॥ ४५  
अभ्त्_३।४६अ।। तथा विश्वमिदं बोधे प्रतिबिम्बितमाश्रयेत् ।  
अभ्त्_३।४६ब्।। प्रकाशत्वस्वतन्त्रत्वप्रभृतिं धर्मविस्तरम् ॥ ४६  
अभ्त्_३।४७अ।। यथा च सर्वतः स्वच्छे स्फटिके सर्वतो भवेत् ।  
अभ्त्_३।४७ब्।। प्रतिबिम्बं तथा बोधे सर्वतः स्वच्छताजुषि ॥ ४७  
अभ्त्_३।४८अ।। अत्यन्तस्वच्छता सा यत्स्वाकृत्यनवभासनम् ।  
अभ्त्_३।४८ब्।। अतः स्वच्छतमो बोधो न रत्नं त्वाकृतिग्रहात् ॥ ४८  
अभ्त्_३।४९अ।। प्रतिबिम्बं च बिम्बेन बाह्यस्थेन समर्प्यते ।  
अभ्त्_३।४९ब्।। तस्यैव प्रतिबिम्बत्वे किं बिम्बमवशिष्यताम् ॥ ४९  
अभ्त्_३।५०अ।। यद्वापि कारणं किञ्चिद्बिम्बत्वेनाभिषिच्यते ।  
अभ्त्_३।५०ब्।। तदपि प्रतिबिम्बत्वमेति बोधे@न्यथा त्वसत् ॥ ५०  
अभ्त्_३।५१अ।। इत्थमेतत्स्वसंवित्तिदृढन्यायास्त्ररक्षितम् ।  
अभ्त्_३।५१ब्।। साम्राज्यमेव विश्वत्र प्रतिबिम्बस्य जृम्भते ॥ ५१  
अभ्त्_३।५२अ।। ननु बिम्बस्य विरहे प्रतिबिम्बं कथं भवेत् ।  
अभ्त्_३।५२ब्।। किं कुर्मो दृश्यते तद्धि ननु तद्बिम्बमुच्यताम् ॥ ५२  
अभ्त्_३।५३अ।। नैवं तल्लक्षणाभावाद्बिम्बं किल किमुच्यते ।  
अभ्त्_३।५३ब्।। अन्यामिश्रं स्वतन्त्रं सद्भासमानं मुखं यथा ॥ ५३  
अभ्त्_३।५४अ।। स्वरूपानपहानेन पररूपसदृक्षताम् ।  
अभ्त्_३।५४ब्।। प्रतिबिम्बात्मतामाहुः खड्गादर्शतलादिवत् ॥ ५४  
अभ्त्_३।५५अ।। उक्तं च सति बाह्ये@पि धीरेकानेकवेदनात् ।  
अभ्त्_३।५५ब्।। अनेकसदृशाकारा न त्वनेकेति सौगतैः ॥ ५५  
अभ्त्_३।५६अ।। नन्वित्थं प्रतिबिम्बस्य लक्षणं किं तदुच्यते ।  
अभ्त्_३।५६ब्।। अन्यव्यामिश्रणायोगात्तद्भेदाशक्यभासनम् ।  
अभ्त्_३।५६च्।। प्रतिबिम्बमिति प्राहुर्दर्पणे वदनं यथा ॥ ५६  
अभ्त्_३।५७अ।। बोधमिश्रमिदं बोधाद्भेदेनाशक्यभासनम् ।  
अभ्त्_३।५७ब्।। परतत्त्वादि बोधे किं प्रतिबिम्बं न भण्यते ॥ ५७  
अभ्त्_३।५८अ।। लक्षणस्य व्यवस्थैषाकस्माच्चेद्बिम्बमुच्यताम् ।  
अभ्त्_३।५८ब्।। प्राज्ञा वस्तुनि युज्यन्ते न तु सामयिके ध्वनौ ॥ ५८  
अभ्त्_३।५९अ।। ननु न प्रतिबिम्बस्य विना बिम्बं भवेत्स्थितिः ।  
अभ्त्_३।५९ब्।। किं ततः प्रतिबिम्बे हि बिम्बं तादात्म्यवृत्ति न ॥ ५९  
अभ्त्_३।६०अ।। अतश्च लक्षणस्यास्य प्रोक्तस्य तदसम्भवे ।  
अभ्त्_३।६०ब्।। न हानिर्हेतुमात्रे तु प्रश्नो@यं पर्यवस्यति ॥ ६०  
अभ्त्_३।६१अ।। तत्रापि च निमित्ताख्ये नोपादाने कथञ्चन ।  
अभ्त्_३।६१ब्।। निमित्तकारणानां च कदाचित्क्वापि सम्भवः ॥ ६१  
अभ्त्_३।६२अ।। अत एव पुरोवर्तिन्यालोके स्मरणादिना ।  
अभ्त्_३।६२ब्।। निमित्तेन घनेनास्तु सङ्क्रान्तदयिताकृतिः ॥ ६२  
अभ्त्_३।६३अ।। अन्यथा संविदारूढा कान्ता विच्छेदयोगिनी ।  
अभ्त्_३।६३ब्।। कस्माद्भाति न वै संविद् विच्छेदं पुरतो गता ॥ ६३  
अभ्त्_३।६४अ।। अत एवान्तरं किञ्चिद्धीसञ्ज्ञं भवतु स्फुटम् ।  
अभ्त्_३।६४ब्।। यत्रास्य विच्छिदा भानं सङ्कल्पस्वप्नदर्शने ॥ ६४  
अभ्त्_३।६५अ।। अतो निमित्तं देवस्य शक्तयः सन्तु तादृशे ।  
अभ्त्_३।६५ब्।। इत्थं विश्वमिदं नाथे भैरवीयचिदम्बरे ।  
अभ्त्_३।६५च्।। प्रतिबिम्बमलं स्वच्छे न खल्वन्यप्रसादतः ॥ ६५  
अभ्त्_३।६६अ।। अनन्यापेक्षिता यास्य विश्वात्मत्वं प्रति प्रभोः ।  
अभ्त्_३।६६ब्।। तां परां प्रतिभां देवीं सङ्गिरन्ते ह्यनुत्तराम् ॥ ६६  
अभ्त्_३।६७अ।। अकुलस्यास्य देवस्य कुलप्रथनशालिनी ।  
अभ्त्_३।६७ब्।। कौलिकी सा परा शक्तिरवियुक्तो यया प्रभुः ॥ ६७  
अभ्त्_३।६८अ।। तयोर्यद्यामलं रूपं स सङ्घट्ट इति स्मृतः ।  
अभ्त्_३।६८ब्।। आनन्दशक्तिः सैवोक्ता यतो विश्वं विसृज्यते ॥ ६८  
अभ्त्_३।६९अ।। परापरात्परं तत्त्वं सैषा देवी निगद्यते ।  
अभ्त्_३।६९ब्।। तत्सारं तच्च हृदयं स विसर्गः परः प्रभुः ॥ ६९  
अभ्त्_३।७०अ।। देवीयामलशास्त्रे सा कथिता कालकर्षिणी ।  
अभ्त्_३।७०ब्।। महाडामरके यागे श्रीपरा मस्तके तथा ॥ ७०  
अभ्त्_३।७१अ।। श्रीपूर्वशास्त्रे सा मातृसद्भावत्वेन वर्णिता ।  
अभ्त्_३।७१ब्।। सङ्घट्टे@स्मिंश्चिदात्मत्वाद्यत्तत्प्रत्यवमर्शनम् ॥ ७१  
अभ्त्_३।७२अ।। इच्छाशक्तिरघोराणां शक्तीनां सा परा प्रभुः ।  
अभ्त्_३।७२ब्।। सैव प्रक्षुब्धरूपा चेदीशित्री सम्प्रजायते ॥ ७२  
अभ्त्_३।७३अ।। तदा घोराः परा देव्यो जाताः शैवाध्वदैशिकाः ।  
अभ्त्_३।७३ब्।। स्वात्मप्रत्यवमर्शो यः प्रागभूदेकवीरकः ॥ ७३  
अभ्त्_३।७४अ।। ज्ञातव्यविश्वोन्मेषात्मा ज्ञानशक्तितया स्थितः ।  
अभ्त्_३।७४ब्।। इयं परापरा देवी घोरां या मातृमण्डलीम् ॥ ७४  
अभ्त्_३।७५अ।। सृजत्यविरतं शुद्धाशुद्धमार्गैकदीपिकाम् ।  
अभ्त्_३।७५ब्।। ज्ञेयांशः प्रोन्मिषन्क्षोभं यदैति बलवत्त्वतः ॥ ७५  
अभ्त्_३।७६अ।। ऊनताभासनं संविन्मात्रत्वे जायते तदा ।  
अभ्त्_३।७६ब्।। रूढं तज्ज्ञेयवर्गस्य स्थितिप्रारम्भ उच्यते ॥ ७६  
अभ्त्_३।७७अ।। रूढिरेषा विबोधाब्धेश्चित्राकारपरिग्रहः ।  
अभ्त्_३।७७ब्।। इदं तद्बीजसन्दर्भबीजं चिन्वन्ति योगिनः ॥ ७७  
अभ्त्_३।७८अ।। इच्छाशक्तिर्द्विरूपोक्ता क्षुभिताक्षुभिता च या ।  
अभ्त्_३।७८ब्।। इष्यमाणं हि सा वस्तुद्वैरूप्येणात्मनि श्रयेत् ॥ ७८  
अभ्त्_३।७९अ।। अचिरद्युतिभासिन्या शक्त्या ज्वलनरूपया ।  
अभ्त्_३।७९ब्।। इष्यमाणसमापत्तिः स्थैर्येणाथ धरात्मना ॥ ७९  
अभ्त्_३।८०अ।। उन्मेषशक्तावस्त्येतज्ज्ञेयं यद्यपि भूयसा ।  
अभ्त्_३।८०ब्।। तथापि विभवस्थानं सा न तु प्राच्यजन्मभूः ॥ ८०  
अभ्त्_३।८१अ।। इच्छाशक्तेरतः प्राहुश्चातूरूप्यं परामृतम् ।  
अभ्त्_३।८१ब्।। क्षोभान्तरस्यासद्भावान्नेदं बीजं च कस्यचित् ॥ ८१  
अभ्त्_३।८२अ।। प्रक्षोभकत्वं बीजत्वं क्षोभाधारश्च योनिता ।  
अभ्त्_३।८२ब्।। क्षोभकं संविदो रूपं क्षुभ्यति क्षोभयत्यपि ॥ ८२  
अभ्त्_३।८३अ।। क्षोभः स्याज्ज्ञेयधर्मत्वं क्षोभणा तद्बहिष्कृतिः ।  
अभ्त्_३।८३ब्।। अन्तःस्थविश्वाभिन्नैकबीजांशविसिसृक्षुता ॥ ८३  
अभ्त्_३।८४अ।। क्षोभो@तदिच्छे तत्त्वेच्छाभासनं क्षोभणां विदुः ।  
अभ्त्_३।८४ब्।। यदैक्यापत्तिमासाद्य तदिच्छा कृतिनी भवेत् ॥ ८४  
अभ्त्_३।८५अ।। क्षोभाधारमिमं प्राहुः श्रीसोमानन्दपुत्रकाः ।  
अभ्त्_३।८५ब्।। संविदामीषणादीनामनुद्भिन्नविशेषकम् ॥ ८५  
अभ्त्_३।८६अ।। यज्ज्ञेयमात्रं तद्बीजं यद्योगाद्बीजता स्वरे ।  
अभ्त्_३।८६ब्।। तस्य बीजस्य सैवोक्ता विसिसृक्षा य उद्भवः ।  
अभ्त्_३।८६च्।। यतो ग्राह्यमिदं भास्यद्भिन्नकल्पं चिदात्मनः ॥ ८६  
अभ्त्_३।८७अ।। एष क्षोभः क्षोभणा तु तूष्णीम्भूतान्यमातृगम् ।  
अभ्त्_३।८७ब्।। हठाद्यदौदासीन्यांशच्यावनं संविदो बलात् ॥ ८७  
अभ्त्_३।८८अ।। जातापि विसिसृक्षासौ यद्विमर्शान्तरैक्यतः ।  
अभ्त्_३।८८ब्।। कृतार्था जायते क्षोभाधारो@त्रैतत्प्रकीर्तितम् ॥ ८८  
अभ्त्_३।८९अ।। ततस्तदान्तरं ज्ञेयं भिन्नकल्पत्वमिच्छति ।  
अभ्त्_३।८९ब्।। विश्वबीजादतः सर्व बाह्यं बिम्बं विवर्त्स्यति ॥ ८९  
अभ्त्_३।९०अ।। क्षोभ्यक्षोभकभावस्य सतत्त्वं दर्शितं मया ।  
अभ्त्_३।९०ब्।। श्रीमन्महेश्वरेणोक्तं गुरुणा यत्प्रसादतः ॥ ९०  
अभ्त्_३।९१अ।। प्रकृतं ब्रूमहे नेदं बीजं वर्णचतुष्टयम् ।  
अभ्त्_३।९१ब्।। नापि योनिर्यतो नैतत्क्षोभाधारत्वमृच्छति ॥ ९१  
अभ्त्_३।९२अ।। आत्मन्येव च विश्रान्त्या तत्प्रोक्तममृतात्मकम् ।  
अभ्त्_३।९२ब्।। इत्थं प्रागुदितं यत्तत्पञ्चकं तत्परस्परम् ॥ ९२  
अभ्त्_३।९३अ।। उच्छलद्विविधाकारमन्योन्यव्यतिमिश्रणात् ।  
अभ्त्_३।९३ब्।। यो@नुत्तरः परः स्पन्दो यश्चानन्दः समुच्छलन् ॥ ९३  
अभ्त्_३।९४अ।। ताविच्छोन्मेषसङ्घट्टाद्गच्छतो@तिविचित्रताम् ।  
अभ्त्_३।९४ब्।। अनुत्तरानन्दचिती इच्छाशक्तौ नियोजिते ॥ ९४  
अभ्त्_३।९५अ।। त्रिकोणमिति तत्प्राहुर्विसर्गामोदसुन्दरम् ।  
अभ्त्_३।९५ब्।। अनुत्तरानन्दशक्ती तत्र रूढिमुपागते ॥ ९५  
अभ्त्_३।९६अ।। त्रिकोणद्वित्वयोगेन व्रजतः षडरस्थितिम् ।  
अभ्त्_३।९६ब्।। त एवोन्मेषयोगे@पि पुनस्तन्मयतां गते ॥ ९६  
अभ्त्_३।९७अ।। क्रियाशक्तेः स्फुटं रूपमभिव्यङ्क्तः परस्परम् ।  
अभ्त्_३।९७ब्।। इच्छोन्मेषगतः क्षोभो यः प्रोक्तस्तद्गतेरपि ॥ ९७  
अभ्त्_३।९८अ।। ते एव शक्ती ताद्रूप्यभागिन्यौ नान्यथास्थिते ।  
अभ्त्_३।९८ब्।। नन्वनुत्तरतानन्दौ स्वात्मना भेदवर्जितौ ॥ ९८  
अभ्त्_३।९९अ।। कथमेतावतीमेनां वैचित्रीं स्वात्मनि श्रितौ ।  
अभ्त्_३।९९ब्।। शृणु तावदयं संविन्नाथो@परिमितात्मकः ॥ ९९  
अभ्त्_३।१००अ।। अनन्तशक्तिवैचित्र्यलयोदयकलेश्वरः ।  
अभ्त्_३।१००ब्।। अस्थास्यदेकरूपेण वपुषा चेन्महेश्वरः ॥ १००  
अभ्त्_३।१०१अ।। महेश्वरत्वं संवित्त्वं तदत्यक्ष्यद्धटादिवत् ।  
अभ्त्_३।१०१ब्।। परिच्छिन्नप्रकाशत्वं जडस्य किल लक्षणम् ॥ १०१  
अभ्त्_३।१०२अ।। जडाद्विलक्षणो बोधो यतो न परिमीयते ।  
अभ्त्_३।१०२ब्।। तेन बोधमहसिन्धोरुल्लासिन्यः स्वशक्तयः ॥ १०२  
अभ्त्_३।१०३अ।। आश्रयन्त्यूर्मय इव स्वात्मसङ्घट्टचित्रताम् ।  
अभ्त्_३।१०३ब्।। स्वात्मसङ्घट्टवैचित्र्यं शक्तीनां यत्परस्परम् ॥ १०३  
अभ्त्_३।१०४अ।। एतदेव परं प्राहुः क्रियाशक्तेः स्फुटं वपुः ।  
अभ्त्_३।१०४ब्।। अस्मिंश्चतुर्दशे धाम्नि स्फुटीभूतत्रिशक्तिके ॥ १०४  
अभ्त्_३।१०५अ।। त्रिशूलत्वमतः प्राह शास्ता श्रीपूर्वशासने ।  
अभ्त्_३।१०५ब्।। निरञ्जनमिदं चोक्तं गुरुभिस्तत्त्वदर्शिभिः ॥ १०५  
अभ्त्_३।१०६अ।। शक्तिमानञ्ज्यते यस्मान्न शक्तिर्जातु केनचित् ।  
अभ्त्_३।१०६ब्।। इच्छा ज्ञानं क्रिया चेति यत्पृथक्पृथगञ्ज्यते ॥ १०६  
अभ्त्_३।१०७अ।। तदेव शक्तिमत्स्वैः स्वैरिष्यमाणादिकैः स्फुटम् ।  
अभ्त्_३।१०७ब्।। एतत्त्रितयमैक्येन यदा तु प्रस्फुरेत्तदा ॥ १०७  
अभ्त्_३।१०८अ।। न केनचिदुपाधेयं स्वस्वविप्रतिषेधतः ।  
अभ्त्_३।१०८ब्।। लोलीभूतमतः शक्तित्रितयं तत्त्रिशूलकम् ।  
अभ्त्_३।१०८च्।। यस्मिन्नाशु समावेशाद्भवेद्योगी निरञ्जनः ॥ १०८  
अभ्त्_३।१०९अ।। इत्थं परामृतपदादारभ्याष्टकमीदृशम् ।  
अभ्त्_३।१०९ब्।। ब्राह्म्यादिरूपसम्भेदाद्यात्यष्टाष्टकतां स्फुटम् ॥ १०९  
अभ्त्_३।११०अ।। अत्रानुत्तरशक्तिः सा स्वं वपुः प्रकटस्थितम् ।  
अभ्त्_३।११०ब्।। कुर्वन्त्यपि ज्ञेयकलाकालुष्याद्विन्दुरूपिणी ॥ ११०  
अभ्त्_३।१११अ।। उदितायां क्रियाशक्तौ सोमसूर्याग्निधामनि ।  
अभ्त्_३।१११ब्।। अविभागः प्रकाशो यः स बिन्दुः परमो हि नः ॥ १११  
अभ्त्_३।११२अ।। तत्त्वरक्षाविधाने च तदुक्तं परमेशिना ।  
अभ्त्_३।११२ब्।। हृत्पद्ममण्डलान्तःस्थो नरशक्तिशिवात्मकः ॥ ११२  
अभ्त्_३।११३अ।। बोद्धव्यो लयभेदेन विन्दुर्विमलतारकः ।  
अभ्त्_३।११३ब्।। यो@सौ नादात्मकः शब्दः सर्वप्राणिष्ववस्थितः ॥ ११३  
अभ्त्_३।११४अ।। अध+ऊर्ध्वविभागेन निष्क्रियेणावतिष्ठते ।  
अभ्त्_३।११४ब्।। ह्लादतैक्ष्ण्यादि वैचित्र्यं सितरक्तादिकं च यत् ॥ ११४  
अभ्त्_३।११५अ।। स्वयं तन्निरपेक्षो@सौ प्रकाशो गुरुराह च ।  
अभ्त्_३।११५ब्।। यन्न सूर्यो न वा सोमो नाग्निर्भासयते@पि च ॥ ११५  
अभ्त्_३।११६अ।। न चार्कसोमवह्नीनां तत्प्रकाशाद्विना महः ।  
अभ्त्_३।११६ब्।। किमप्यस्ति निजं किं तु संविदित्थं प्रकाशते ॥ ११६  
अभ्त्_३।११७अ।। स्वस्वातन्त्र्यप्रभावोद्यद्विचित्रोपाधिसङ्गतः ।  
अभ्त्_३।११७ब्।। प्रकाशो याति तैक्ष्ण्यादिमवान्तरविचित्रताम् ॥ ११७  
अभ्त्_३।११८अ।। दुर्दर्शनो@पि घर्मांशुः पतितः पाथसां पथि ।  
अभ्त्_३।११८ब्।। नेत्रानन्दत्वमभ्येति पश्योपाधेः प्रभाविताम् ॥ ११८  
अभ्त्_३।११९अ।। सूर्यादिषु प्रकाशो@सावुपाधिकलुषीकृतः ।  
अभ्त्_३।११९ब्।। संवित्प्रकाशं माहेशमत एव ह्यपेक्षते ॥ ११९  
अभ्त्_३।१२०अ।। प्रकाशमात्रं सुव्यक्तं सूर्य इत्युच्यते स्फुटम् ।  
अभ्त्_३।१२०ब्।। प्रकाश्यवस्तुसारांशवर्षि तत्सोम उच्यते ॥ १२०  
अभ्त्_३।१२१अ।। सूर्य प्रमाणमित्याहुः सोमं मेयं प्रचक्षते ।  
अभ्त्_३।१२१ब्।। अन्योन्यमवियुक्तौ तौ स्वतन्त्रावप्युभौ स्थितौ ॥ १२१  
अभ्त्_३।१२२अ।। भोक्तृभोग्योभयात्मैतदन्योन्योन्मुखतां गतम् ।  
अभ्त्_३।१२२ब्।। ततो ज्वलनचिद्रूपं चित्रभानुः प्रकीर्तितः ॥ १२२  
अभ्त्_३।१२३अ।। यो@यं वह्नेः परं तत्त्वं प्रमातुरिदमेव तत् ।  
अभ्त्_३।१२३ब्।। संविदेव तु विज्ञेयतादात्म्यादनपेक्षिणी ॥ १२३  
अभ्त्_३।१२४अ।। स्वतन्त्रत्वात्प्रमातोक्ता विचित्रो ज्ञेयभेदतः ।  
अभ्त्_३।१२४ब्।। सोमांशदाह्यवस्तूत्थवैचित्र्याभासबृंहितः ॥ १२४  
अभ्त्_३।१२५अ।। तत एवाग्निरुदितश्चित्रभानुर्महेशिना ।  
अभ्त्_३।१२५ब्।। ज्ञेयाद्युपायसङ्घातनिरपेक्षैव संविदः ॥ १२५  
अभ्त्_३।१२६अ।। स्थितिर्माताहमस्मीति ज्ञाता शास्त्रज्ञवद्यतः ।  
अभ्त्_३।१२६ब्।। अज्ञ एव यतो ज्ञातानुभवात्मा न रूपतः ॥ १२६  
अभ्त्_३।१२७अ।। न तु सा ज्ञातृता यस्यां शुद्धज्ञेयाद्यपेक्षते ।  
अभ्त्_३।१२७ब्।। तस्यां दशायां ज्ञातृत्वमुच्यते योग्यतावशात् ॥ १२७  
अभ्त्_३।१२८अ।। मानतैव तु सा प्राच्यप्रमातृपरिकल्पिता ।  
अभ्त्_३।१२८ब्।। उच्छलन्त्यपि संवित्तिः कालक्रमविवर्जनात् ॥ १२८  
अभ्त्_३।१२९अ।। उदितैव सती पूर्णा मातृमेयादिरूपिणी ।  
अभ्त्_३।१२९ब्।। पाकादिस्तु क्रिया कालपरिच्छेदात्क्रमोचिता ॥ १२९  
अभ्त्_३।१३०अ।। मतान्त्यक्षणवन्ध्यापि न पाकत्वं प्रपद्यते ।  
अभ्त्_३।१३०ब्।। इत्थं प्रकाशतत्त्वस्य सोमसूर्याग्निता स्थिता ॥ १३०  
अभ्त्_३।१३१अ।। अपि मुख्यं तत्प्रकाशमात्रत्वं न व्यपोह्यते ।  
अभ्त्_३।१३१ब्।। एषां यत्प्रथमं रूपं ह्रस्वं तत्सूर्य उच्यते ॥ १३१  
अभ्त्_३।१३२अ।। क्षोभानन्दवशाद्दीर्घविश्रान्त्या सोम उच्यते ।  
अभ्त्_३।१३२ब्।। यत्तत्परं प्लुतं नाम सोमानन्दात्परं स्थितम् ॥ १३२  
अभ्त्_३।१३३अ।। प्रकाशरूपं तत्प्राहुराग्नेयं शास्त्रकोविदाः ।  
अभ्त्_३।१३३ब्।। अत्र प्रकाशमात्रं यत्स्थिते धामत्रये सति ॥ १३३  
अभ्त्_३।१३४अ।। उक्तं विन्दुतया शास्त्रे शिवविन्दुरसौ मतः ।  
अभ्त्_३।१३४ब्।। मकारादन्य एवायं तच्छायामात्रधृद्यथा ॥ १३४  
अभ्त्_३।१३५अ।। रलहाः षण्ठवैसर्गवर्णरूपत्वसंस्थिताः ।  
अभ्त्_३।१३५ब्।। इकार एव रेफांशच्छाययान्यो यथा स्वरः ॥ १३५  
अभ्त्_३।१३६अ।। तथैव महलेशादः सो@न्यो द्वेधास्वरो@पि सन् ।  
अभ्त्_३।१३६ब्।। अस्यान्तर्विसिसृक्षासौ या प्रोक्ता कौलिकी परा ॥ १३६  
अभ्त्_३।१३७अ।। सैव क्षोभवशादेति विसर्गात्मकतां ध्रुवम् ।  
अभ्त्_३।१३७ब्।। उक्तं च त्रिशिरःशास्त्रे कलाव्याप्त्यन्तचर्चने ॥ १३७  
अभ्त्_३।१३८अ।। कला सप्तदशी तस्मादमृताकाररूपिणी ।  
अभ्त्_३।१३८ब्।। परापरस्वस्वरूपबिन्दुगत्या विसर्पिता ॥ १३८  
अभ्त्_३।१३९अ।। प्रकाश्यं सर्ववस्तूनां विसर्गरहिता तु सा ।  
अभ्त्_३।१३९ब्।। शक्तिकुण्डलिका चैव प्राणकुण्डलिका तथा ॥ १३९  
अभ्त्_३।१४०अ।। विसर्गप्रान्तदेशे तु परा कुण्डलिनीति च ।  
अभ्त्_३।१४०ब्।। शिवव्योमेति परमं ब्रह्मात्मस्थानमुच्यते ॥ १४०  
अभ्त्_३।१४१अ।। विसर्गमात्रं नाथस्य सृष्टिसंहारविभ्रमाः ।  
अभ्त्_३।१४१ब्।। स्वात्मनः स्वात्मनि स्वात्मक्षेपो वैसर्गिकी स्थितिः ॥ १४१  
अभ्त्_३।१४२अ।। विसर्ग एवमुत्सृष्ट आश्यानत्वमुपागतः ।  
अभ्त्_३।१४२ब्।। हंसः प्राणो व्यञ्जनं च स्पर्शश्च परिभाष्यते ॥ १४२  
अभ्त्_३।१४३अ।। अनुत्तरं परं धाम तदेवाकुलमुच्यते ।  
अभ्त्_३।१४३ब्।। विसर्गस्तस्य नाथस्य कौलिकी शक्तिरुच्यते ॥ १४३  
अभ्त्_३।१४४अ।। विसर्गता च सैवास्या यदानन्दोदयक्रमात् ।  
अभ्त्_३।१४४ब्।। स्पष्टीभूतक्रियाशक्तिपर्यन्ता प्रोच्छलत्स्थितिः ॥ १४४  
अभ्त्_३।१४५अ।। विसर्ग एव तावान्यदाक्षिप्तैतावदात्मकः ।  
अभ्त्_३।१४५ब्।। इयद्रूपं सागरस्य यदनन्तोर्मिसन्ततिः ॥ १४५  
अभ्त्_३।१४६अ।। अत एव विसर्गो@यमव्यक्तहकलात्मकः ।  
अभ्त्_३।१४६ब्।। कामतत्त्वमिति श्रीमत्कुलगुह्वर उच्यते ॥ १४६  
अभ्त्_३।१४७अ।। यत्तदक्षरमव्यक्त कान्ताकण्ठे व्यवस्थितम् ।  
अभ्त्_३।१४७ब्।। ध्वनिरूपमनिच्छं तु ध्यानधारणवर्जितम् ॥ १४७  
अभ्त्_३।१४८अ।। तत्र चित्तं समाधाय वशयेद्युगपज्जगत् ।  
अभ्त्_३।१४८ब्।। अत एव विसर्गस्य हंसे यद्वत्स्फुटा स्थितिः ॥ १४८  
अभ्त्_३।१४९अ।। तद्वत्सानुत्तरादीनां कादिसान्ततया स्थितिः ।  
अभ्त्_३।१४९ब्।। अनुत्तरात्कवर्गस्य सूतिः पञ्चात्मनः स्फुटम् ॥ १४९  
अभ्त्_३।१५०अ।। पञ्चशक्त्यात्मतोवश एकैकत्र यथा स्फुटः ।  
अभ्त्_३।१५०ब्।। इच्छाशक्तेः स्वस्वरूपसंस्थाया एकरूपतः ॥ १५०  
अभ्त्_३।१५१अ।। चवर्गः पञ्चशक्त्यात्मा क्रमप्रस्फुटतात्मकः ।  
अभ्त्_३।१५१ब्।। या तूक्ता ज्ञेयकालुष्यभाक्क्षिप्रचरयोगतः ॥ १५१  
अभ्त्_३।१५२अ।। द्विरूपायास्ततो जातं ट-ताद्यं वर्गयुग्मकम् ।  
अभ्त्_३।१५२ब्।। उन्मेषात्पादिवर्गस्तु यतो विश्वं समाप्यते ॥ १५२  
अभ्त्_३।१५३अ।। ज्ञेयरूपमिदं पञ्चविंशत्यन्तं यतः स्फुटम् ।  
अभ्त्_३।१५३ब्।। ज्ञेयत्वात्स्फुटतः प्रोक्तमेतावत्स्पर्शरूपकम् ॥ १५३  
अभ्त्_३।१५४अ।। इच्छाशक्तिश्च या द्वेधा क्षुभिताक्षुभितत्वतः ।  
अभ्त्_३।१५४ब्।। सा विजातीयशक्त्यंशप्रोन्मुखी याति यात्मताम् ॥ १५४  
अभ्त्_३।१५५अ।। सैव शीघ्रतरोपात्तज्ञेयकालुष्यरूषिता ।  
अभ्त्_३।१५५ब्।। विजातीयोन्मुखत्वेन रत्वं लत्वं च गच्छति ॥ १५५  
अभ्त्_३।१५६अ।। तद्वदुन्मेषशक्तिर्द्विरूपा वैजात्यशक्तिगा ।  
अभ्त्_३।१५६ब्।। वकारत्वं प्रपद्येत सृष्टिसारप्रवर्षकम् ॥ १५६  
अभ्त्_३।१५७अ।। इच्छैवानुत्तरानन्दयाता शीघ्रत्वयोगतः ।  
अभ्त्_३।१५७ब्।। वायुरित्युच्यते वह्निर्भासनात्स्थैर्यतो धरा ॥ १५७  
अभ्त्_३।१५८अ।। इदं चतुष्कमन्तःस्थमत एव निगद्यते ।  
अभ्त्_३।१५८ब्।। इच्छाद्यन्तर्गतत्वेन स्वसमाप्तौ च संस्थितेः ॥ १५८  
अभ्त्_३।१५९अ।। सजातीयकशक्तीनामिच्छाद्यानां च योजनम् ।  
अभ्त्_३।१५९ब्।। क्षोभात्मकमिदं प्राहुः क्षोभाक्षोभात्मनामपि ॥ १५९  
अभ्त्_३।१६०अ।। अनुत्तरस्य साजात्ये भवेत्तु द्वितयी गतिः ।  
अभ्त्_३।१६०ब्।। अनुत्तरं यत्तत्रैकं तच्चेदानन्दसूतये ॥ १६०  
अभ्त्_३।१६१अ।। प्रभविष्यति तद्योगे योगः क्षोभात्मकः स्फुटः ।  
अभ्त्_३।१६१ब्।। अत्राप्यनुत्तरं धाम द्वितीयमपि सूतये ॥ १६१  
अभ्त्_३।१६२अ।। न पर्याप्तं तदा क्षोभं विनैवानुत्तरात्मता ।  
अभ्त्_३।१६२ब्।। इच्छा या कर्मणा हीना या चैष्टव्येन रूषिता ॥ १६२  
अभ्त्_३।१६३अ।। शीघ्रस्थैर्यप्रभिन्नेन त्रिधा भावमुपागता ।  
अभ्त्_३।१६३ब्।। अनुन्मिषितमुन्मीलत्प्रोन्मीलितमिति स्थितम् ॥ १६३  
अभ्त्_३।१६४अ।। इष्यमाणं त्रिधैतस्यां ताद्रूप्यस्यापरिच्युतेः ।  
अभ्त्_३।१६४ब्।। तदेव स्वोष्मणा स्वात्मस्वातन्त्र्यप्रेरणात्मना ॥ १६४  
अभ्त्_३।१६५अ।। बहिर्भाव्य स्फुटं क्षिप्तं श-ष-सत्रितयं स्थितम् ।  
अभ्त्_३।१६५ब्।। तत एव सकारे@स्मिन्स्फुटं विश्वं प्रकाशते ॥ १६५  
अभ्त्_३।१६६अ।। अमृतं च परं धाम योगिनस्तत्प्रचक्षते ।  
अभ्त्_३।१६६ब्।। क्षोभाद्यन्तविरामेषु तदेव च परामृतम् ॥ १६६  
अभ्त्_३।१६७अ।। सीत्कारसुखसद्भावसमावेशसमाधिषु ।  
अभ्त्_३।१६७ब्।। तदेव ब्रह्म परममविभक्तं प्रचक्षते ॥ १६७  
अभ्त्_३।१६८अ।। उवाच भगवानेव तच्छ्रीमत्कुलगुह्करे ।  
अभ्त्_३।१६८ब्।। शक्तिशक्तिमदैकात्म्यलब्धान्वर्थाभिधानके ॥ १६८  
अभ्त्_३।१६९अ।। काकचञ्चुपुटाकारं ध्यानधारणवर्जितम् ।  
अभ्त्_३।१६९ब्।। विषतत्त्वमनच्काख्यं तव स्नेहात्प्रकाशितम् ॥ १६९  
अभ्त्_३।१७०अ।। कामस्य पूर्णता तत्त्वं सङ्घट्टे प्रविभाव्यते ।  
अभ्त्_३।१७०ब्।। विषस्य चामृतं तत्त्वं छाद्यत्वे@णोश्च्युते सति ॥ १७०  
अभ्त्_३।१७१अ।। व्याप्त्री शक्तिर्विषं यस्मादव्याप्तुश्छादयेन्महः ।  
अभ्त्_३।१७१ब्।। निरञ्जनं परं धाम तत्त्वं तस्य तु साञ्जनम् ॥ १७१  
अभ्त्_३।१७२अ।। क्रियाशक्त्यात्मकं विश्वमयं तस्मात्स्फुरेद्यतः ।  
अभ्त्_३।१७२ब्।। इच्छा कामो विषं ज्ञानं क्रिया देवी निरञ्जनम् ॥ १७२  
अभ्त्_३।१७३अ।। एतत्त्रयसमावेशः शिवो भैरव उच्यते ।  
अभ्त्_३।१७३ब्।। अत्र रूढिं सदा कुर्यादिति नो गुरवो जगुः ॥ १७३  
अभ्त्_३।१७४अ।। विषतत्त्वे सम्प्रविश्य न भूतं न विषं न च ।  
अभ्त्_३।१७४ब्।। ग्रहः केवल एवाहमिति भावनया स्फुरेत् ॥ १७४  
अभ्त्_३।१७५अ।। नन्वत्र षण्ठवर्णेभ्यो जन्मोक्तं तेन षण्ठता ।  
अभ्त्_३।१७५ब्।। कथं स्यादिति चेद्ब्रूमो नात्र षण्ठस्य सोतृता ॥ १७५  
अभ्त्_३।१७६अ।। तथाहि तत्रगा यासाविच्छाशक्तिरुदीरिता ।  
अभ्त्_३।१७६ब्।। सैव सूते स्वकर्तव्यमन्तःस्थं स्वेष्टरूपकम् ॥ १७६  
अभ्त्_३।१७७अ।। यत्त्वत्र रूषणाहेतुरेषितव्यं स्थितं ततः ।  
अभ्त्_३।१७७ब्।। भागान्न प्रसवस्तज्जं कालुष्यं तद्वपुश्च तत् ॥ १७७  
अभ्त्_३।१७८अ।। ज्ञेयारूषणया युक्तं समुदायात्मकं विदुः ।  
अभ्त्_३।१७८ब्।। षण्ठं क्षोभकताक्षोभधामत्वाभावयोगतः ॥ १७८  
अभ्त्_३।१७९अ।। एतद्वर्णचतुष्कस्य स्वोष्मणाभासनावशात् ।  
अभ्त्_३।१७९ब्।। ऊष्मेति कथितं नाम भैरवेणामलात्मना ॥ १७९  
अभ्त्_३।१८०अ।। कादि-हान्तमिदं प्रहुः क्षोभाधारतया बुधाः ।  
अभ्त्_३।१८०ब्।। योनिरूपेण तस्यापि योगे क्षोभान्तरं व्रजेत् ॥ १८०  
अभ्त्_३।१८१अ।। तन्निदर्शनयोगेन पञ्चाशत्तमवर्णता ।  
अभ्त्_३।१८१ब्।। पञ्चविंशकसञ्ज्ञेयप्राग्वद्भूमिसुसंस्थितम् ॥ १८१  
अभ्त्_३।१८२अ।। चतुष्कं च चतुष्कं च भेदाभेदगतं क्रमात् ।  
अभ्त्_३।१८२ब्।। आद्यं चतुष्कं संवित्तेर्भेदसन्धानकोविदम् ॥ १८२  
अभ्त्_३।१८३अ।। भेदस्याभेदरूढ्येकहेतुरन्यच्चतुष्टयम् ।  
अभ्त्_३।१८३ब्।। इत्थं यद्वर्णजातं तत्सर्व स्वरमयं पुरा ॥ १८३  
अभ्त्_३।१८४अ।। व्यक्तियोगाद्व्यञ्जनं तत्स्वरप्राणं यतः किल ।  
अभ्त्_३।१८४ब्।। स्वराणां षट्कमेवेह मूलं स्याद्वर्णसन्ततौ ॥ १८४  
अभ्त्_३।१८५अ।। षड्देवतास्तु ता एव ये मुख्याः सूर्यरश्मयः ।  
अभ्त्_३।१८५ब्।। सौराणामेव रश्मीनामन्तश्चान्द्रकला यतः ॥ १८५  
अभ्त्_३।१८६अ।। अतो@त्र दीर्घत्रितयं स्फुटं चान्द्रमसं वपुः ।  
अभ्त्_३।१८६ब्।। चन्द्रश्च नाम नैवान्यो भोग्यं भोक्तुश्च नापरम् ॥ १८६  
अभ्त्_३।१८७अ।। भोक्तैव भोग्यभावेन द्वैविध्यात्संव्यवस्थितः ।  
अभ्त्_३।१८७ब्।। घटस्य न हि भोग्यत्वं स्वं वपुर्मातृगं हि तत् ॥ १८७  
अभ्त्_३।१८८अ।। अतो मातरि या रूढिः सास्य भोग्यत्वमुच्यते ।  
अभ्त्_३।१८८ब्।। अनुत्तरं परामृश्यपरामर्शकभावतः ॥ १८८  
अभ्त्_३।१८९अ।। सङ्घट्टरूपतां प्राप्तं भोग्यमिच्छादिकं तथा ।  
अभ्त्_३।१८९ब्।। अनुत्तरानन्दभुवामिच्छाद्ये भोग्यतां गते ॥ १८९  
अभ्त्_३।१९०अ।। सन्ध्यक्षराणामुदयो भोक्तृरूपं च कथ्यते ।  
अभ्त्_३।१९०ब्।। अनुत्तरानन्दमयो देवो भोक्तैव कथ्यते ॥ १९०  
अभ्त्_३।१९१अ।। इच्छादिकं भोग्यमेव तत एवास्य शक्तिता ।  
अभ्त्_३।१९१ब्।। भोग्यं भोक्तरि लीनं चेद् भोक्ता तद्वस्तुतः स्फुटः ॥ १९१  
अभ्त्_३।१९२अ।। अतः षण्णां त्रिकं सारं चिदिष्युन्मेषणात्मकम् ।  
अभ्त्_३।१९२ब्।। तदेव त्रितयं प्राहुर्भैरवस्य परं महः ॥ १९२  
अभ्त्_३।१९३अ।। तत्त्रिकं परमेशस्य पूर्णा शक्तिः प्रगीयते ।  
अभ्त्_३।१९३ब्।। तेनाक्षिप्तं यतो विश्वमतो@स्मिन्समुपासिते ॥ १९३  
अभ्त्_३।१९४अ।। विश्वशक्ताववच्छेदवन्ध्ये जातमुपासनम् ।  
अभ्त्_३।१९४ब्।। इत्येष महिमैतावानिति तावन्न शक्यते ॥ १९४  
अभ्त्_३।१९५अ।। अपरिच्छिन्नशक्तेः कः कुर्याच्छक्तिपरिच्छिदाम् ।  
अभ्त्_३।१९५ब्।। तस्मादनुत्तरो देवः स्वाच्छन्द्यानुत्तरत्वतः ॥ १९५  
अभ्त्_३।१९६अ।। विसर्गशक्तियुक्तत्वात्सम्पन्नो विश्वरूपकः ।  
अभ्त्_३।१९६ब्।। एवं पञ्चाशदामर्शपूर्णशक्तिर्महेश्वरः ॥ १९६  
अभ्त्_३।१९७अ।। विमर्शात्मैक एवान्याः शक्तयो@त्रैव निष्ठिताः ।  
अभ्त्_३।१९७ब्।। एकाशीतिपदा देवी ह्यत्रान्तर्भावयिष्यते ॥ १९७  
अभ्त्_३।१९८अ।। एकामर्शस्वभावत्वे शब्दराशिः स भैरवः ।  
अभ्त्_३।१९८ब्।। आमृश्यच्छायया योगात्सैव शक्तिश्च मातृका ॥ १९८  
अभ्त्_३।१९९अ।। सा शब्दराशिसङ्घट्टाद्भिन्नयोनिस्तु मालिनी ।  
अभ्त्_३।१९९ब्।। प्राग्वन्नवतयामर्शात्पृथग्वर्गस्वरूपिणी ॥ १९९  
अभ्त्_३।२००अ।। एकैकामर्शरूढौ तु सैव पञ्चाशदात्मिका ।  
अभ्त्_३।२००ब्।। इत्थं नादानुवेधेन परामर्शस्वभावकः ॥ २००  
अभ्त्_३।२०१अ।। शिवो मातापितृत्वेन कर्ता विश्वत्र संस्थितः ।  
अभ्त्_३।२०१ब्।। विसर्ग एव शाक्तो@यं शिवबिन्दुतया पुनः ॥ २०१  
अभ्त्_३।२०२अ।। गर्भीकृतानन्तविश्वः श्रयते@नुत्तरात्मताम् ।  
अभ्त्_३।२०२ब्।। अपरिच्छिन्नविश्वान्तःसारे स्वात्मनि यः प्रभोः ॥ २०२  
अभ्त्_३।२०३अ।। परामर्शः स एवोक्तो द्वयसम्पत्तिलक्षणः ।  
अभ्त्_३।२०३ब्।। अनुत्तरविसर्गात्मशिवशक्त्यद्वयात्मनि ॥ २०३  
अभ्त्_३।२०४अ।। परामर्शो निर्भरत्वादहमित्युच्यते विभोः ।  
अभ्त्_३।२०४ब्।। अनुत्तराद्या प्रसृतिर्हान्ता शक्तिस्वरूपिणी ॥ २०४  
अभ्त्_३।२०५अ।। प्रत्याहृताशेषविश्वानुत्तरे सा निलीयते ।  
अभ्त्_३।२०५ब्।। तदिदं विश्वमन्तःस्थं शक्तौ सानुत्तरे परे ॥ २०५  
अभ्त्_३।२०६अ।। तत्तस्यामिति यत्सत्यं विभुना सम्पुटीकृतिः ।  
अभ्त्_३।२०६ब्।। तेन श्रीत्रीशिकाशास्त्रे शक्तेः सम्पुटिताकृतिः ॥ २०६  
अभ्त्_३।२०७अ।। संवित्तौ भाति यद्विश्वं तत्रापि खलु संविदा ।  
अभ्त्_३।२०७ब्।। तदेतत्त्रितयं द्वन्द्वयोगात्सङ्घाततां गतम् ॥ २०७  
अभ्त्_३।२०८अ।। एकमेव परं रूपं भैरवस्याहमात्मकम् ।  
अभ्त्_३।२०८ब्।। विसर्गशक्तिर्या शम्भोः सेत्थं सर्वत्र वर्तते ॥ २०८  
अभ्त्_३।२०९अ।। तत एवसमस्तो@यमानन्दरसविभ्रमः ।  
अभ्त्_३।२०९ब्।। तथाहि मधुरे गीते स्पर्शे वा चन्दनादिके ॥ २०९  
अभ्त्_३।२१०अ।। माध्यस्थ्यविगमे यासौ हृदये स्पन्दमानता ।  
अभ्त्_३।२१०ब्।। आनन्दशक्तिः सैवोक्ता यतः सहृदयो जनः ॥ २१०  
अभ्त्_३।२११अ।। पूर्व विसृज्यसकलं कर्तव्यं शून्यतानले ।  
अभ्त्_३।२११ब्।। चित्तविश्रान्तिसञ्ज्ञो@यमाणवस्तदनन्तरम् ॥ २११  
अभ्त्_३।२१२अ।। दृष्टश्रुतादितद्वस्तुप्रोन्मुखत्वं स्वसंविदि ।  
अभ्त्_३।२१२ब्।। चित्तसम्बोधनामोक्तः शाक्तोल्लासभरात्मकः ॥ २१२  
अभ्त्_३।२१३अ।। तत्रोन्मुखत्वतद्वस्तुसङ्घट्टाद्वस्तुनो हृदि ।  
अभ्त्_३।२१३ब्।। रूढेः पूर्णतयावेशान्मितचित्तलयाच्छिवे ॥ २१३  
अभ्त्_३।२१४अ।। प्राग्वद्भविष्यदौन्मुख्यसम्भाव्यमिततालयात् ।  
अभ्त्_३।२१४ब्।। चित्तप्रलयनामासौ विसर्गः शाम्भवः परः ॥ २१४  
अभ्त्_३।२१५अ।। तत्त्वरक्षाविधाने@तो विसर्गत्रैधमुच्यते ।  
अभ्त्_३।२१५ब्।। हृत्पद्मकोशमध्यस्थस्तयोः सङ्घट्ट इष्यते ॥ २१५  
अभ्त्_३।२१६अ।। विसर्गो@न्तः स च प्रोक्तश्चित्तविश्रान्तिलक्षणः ।  
अभ्त्_३।२१६ब्।। द्वितीयः स विसर्गस्तु चित्तसम्बोधलक्षणः ॥ २१६  
अभ्त्_३।२१७अ।। एकीभूतं विभात्यत्र जगदेतच्चराचरम् ।  
अभ्त्_३।२१७ब्।। ग्राह्यग्राहकभेदो वै किञ्चिदत्रेष्यते यदा ॥ २१७  
अभ्त्_३।२१८अ।। तदासौ सकलः प्रोक्तो निष्कलः शिवयोगतः ।  
अभ्त्_३।२१८ब्।। ग्राह्यग्राहकविच्छित्तिसम्पूर्णग्रहणात्मकः ॥ २१८  
अभ्त्_३।२१९अ।। तृतीयः स विसर्गस्तु चित्तप्रलयलक्षणः ।  
अभ्त्_३।२१९ब्।। एकीभावात्मकः सूक्ष्मो विज्ञानात्मात्मनिर्वृतः ॥ २१९  
अभ्त्_३।२२०अ।। निरूपितो@यमर्थः श्रीसिद्धयोगीश्वरीमते ।  
अभ्त्_३।२२०ब्।। सात्र कुण्डलिनी बीजं जीवभूता चिदात्मिका ॥ २२०  
अभ्त्_३।२२१अ।। तज्जं ध्रुवेच्छोन्मेषाख्यं त्रिकं वर्णास्ततः पुनः ।  
अभ्त्_३।२२१ब्।। आ इत्यवर्णादित्यादियावद्वैसर्गिकी कला ॥ २२१  
अभ्त्_३।२२२अ।। ककारादिसकारान्ता विसर्गात्पञ्चधा स च ।  
अभ्त्_३।२२२ब्।। बहिश्चान्तश्च हृदये नादे@थ परमे पदे ॥ २२२  
अभ्त्_३।२२३अ।। बिन्दुरात्मनि मूर्धान्तं हृदयाद्व्यापको हि सः ।  
अभ्त्_३।२२३ब्।। आदिमान्त्यविहीनास्तु मन्त्राः स्युः शरदभ्रवत् ॥ २२३  
अभ्त्_३।२२४अ।। गुरोर्लक्षणमेतावदादिमान्त्यं च वेदयेत् ।  
अभ्त्_३।२२४ब्।। पूज्यः सो@हमिव ज्ञानी भैरवो देवतात्मकः ॥ २२४  
अभ्त्_३।२२५अ।। श्लोकगाथादि यत्किञ्चिदादिमान्त्ययुतं ततः ।  
अभ्त्_३।२२५ब्।। तस्माद्विदंस्तथा सर्वं मन्त्रत्वेनैव पश्यति ॥ २२५  
अभ्त्_३।२२६अ।। विसर्गशक्तिर्विश्वस्य कारणं च निरूपिता ।  
अभ्त्_३।२२६ब्।। ऐतरेयाख्यवेदान्ते परमेशेन विस्तरात् ॥ २२६  
अभ्त्_३।२२७अ।। यल्लोहितं तदग्निर्यद्वीर्यं सूर्येन्दुविग्रहम् ।  
अभ्त्_३।२२७ब्।। अ इति ब्रह्म परमं तत्सङ्घट्टोदयात्मकम् ॥ २२७  
अभ्त्_३।२२८अ।। तस्यापि च परं वीर्य पञ्चभूतकलात्मकम् ।  
अभ्त्_३।२२८ब्।। भोग्यत्वेनान्नरूपं च शब्दस्पर्शरसात्मकम् ॥ २२८  
अभ्त्_३।२२९अ।। शब्दो@पि मधुरो यस्माद्वीर्योपचयकारकः ।  
अभ्त्_३।२२९ब्।। तद्धि वीर्यं परं शुद्धं विसिसृक्षात्मकं मतम् ॥ २२९  
अभ्त्_३।२३०अ।। तद्बलं च तदोजश्च ते प्राणाः सा च कान्तता ।  
अभ्त्_३।२३०ब्।। तस्माद्वीर्यात्प्रजास्ताश्च वीर्य कर्मसु कथ्यते ॥ २३०  
अभ्त्_३।२३१अ।। यज्ञादिकेषु तद्वृष्टौ सौषधीष्वथ ताः पुनः ।  
अभ्त्_३।२३१ब्।। वीर्ये तच्च प्रजास्वेवं विसर्गे विश्वरूपता ॥ २३१  
अभ्त्_३।२३२अ।। शब्दराशिः स एवोक्तो मातृका साच कीर्तिता ।  
अभ्त्_३।२३२ब्।। क्षोभ्यक्षोभकतावेशान्मालिनीं तां प्रचक्षते ॥ २३२  
अभ्त्_३।२३३अ।। बीजयोनिसमापत्तिविसर्गोदयसुन्दरा ।  
अभ्त्_३।२३३ब्।। मालिनी हि परा शक्तिर्निर्णीता विश्वरूपिणी ॥ २३३  
अभ्त्_३।२३४अ।। एषा वस्तुत एकैव परा कालस्य कर्षिणी ।  
अभ्त्_३।२३४ब्।। शक्तिमद्भेदयोगेन यामलत्वं प्रपद्यते ॥ २३४  
अभ्त्_३।२३५अ।। तस्य प्रत्यवमर्शो यः परिपूर्णो@हमात्मकः ।  
अभ्त्_३।२३५ब्।। स स्वात्मनि स्वतन्त्रत्वाद्विभागमवभासयेत् ॥ २३५  
अभ्त्_३।२३६अ।। विभागाभासने चास्य त्रिधा वपुरुदाहृतम् ।  
अभ्त्_३।२३६ब्।। पश्यन्ती मध्यमा स्थूला वैखरीत्यभिशब्दितम् ॥ २३६  
अभ्त्_३।२३७अ।। तासामपि त्रिधा रूपं स्थूलसूक्ष्मपरत्वतः ।  
अभ्त्_३।२३७ब्।। तत्र या स्वरसन्दर्भसुभगा नादरूपिणी ॥ २३७  
अभ्त्_३।२३८अ।। सा स्थूला खलु पश्यन्ती वर्णाद्यप्रविभागतः ।  
अभ्त्_३।२३८ब्।। अविभागैकरूपत्वं माधुर्यं शक्तिरुच्यते ॥ २३८  
अभ्त्_३।२३९अ।। स्थानवाय्वादिघर्षोत्था स्फुटतैव च पारुषी ।  
अभ्त्_३।२३९ब्।। तदस्यां नादरूपायां संवित्सविधवृत्तितः ॥ २३९  
अभ्त्_३।२४०अ।। साजात्यान्तर्म[त्तम] यीभूतिर्झगित्येवोपलभ्यते ।  
अभ्त्_३।२४०ब्।। येषां न तन्मयीभूतिस्ते देहादिनिमज्जनम् ॥ २४०  
अभ्त्_३।२४१अ।। अविदन्तो मग्नसंविन्मानास्त्वहृदया इति ।  
अभ्त्_३।२४१ब्।। यत्तुचर्मावनद्धादि किञ्चित्तत्रैष यो ध्वनिः ॥ २४१  
अभ्त्_३।२४२अ।। स स्फुटास्फुटरूपत्वान्मध्यमा स्थूलरूपिणी ।  
अभ्त्_३।२४२ब्।। मध्यायाश्चाविभागांशसद्भाव इति रक्तता ॥ २४२  
अभ्त्_३।२४३अ।। अविभागस्वरमयी यत्र स्यात्तत्सुरञ्जकम् ।  
अभ्त्_३।२४३ब्।। अविभागो हि निर्वृत्यै दृश्यतां तालपाठतः ॥ २४३  
अभ्त्_३।२४४अ।। किलाव्यक्तध्वनौ तस्मिन्वादने परितुष्यति ।  
अभ्त्_३।२४४ब्।। या तु स्फुटानां वर्णानामुत्पत्तौ कारणं भवेत् ॥ २४४  
अभ्त्_३।२४५अ।। सा स्थूला वैखरी यस्याः कार्यं वाक्यादि भूयसा ।  
अभ्त्_३।२४५ब्।। अस्मिन्स्थूलत्रये यत्तदनुसन्धानमादिवत् ॥ २४५  
अभ्त्_३।२४६अ।। पृथक्पृथक्तत्त्रितयं सूक्ष्ममित्यभिशब्द्यते ।  
अभ्त्_३।२४६ब्।। षड्जं करोमि मधुरं वादयामि ब्रुवे वचः ॥ २४६  
अभ्त्_३।२४७अ।। पृथगेवानुसन्धानत्रयं संवेद्यते किल ।  
अभ्त्_३।२४७ब्।। एतस्यापि त्रयस्याद्यं यद्रुपमनुपाधिमत् ॥ २४७  
अभ्त्_३।२४८अ।। तत्परं त्रितयं तत्र शिवः परचिदात्मकः ।  
अभ्त्_३।२४८ब्।। विभागाभासनायां च मुख्यास्तिस्रो@त्र शक्तयः ॥ २४८  
अभ्त्_३।२४९अ।। अनुत्तरा परेच्छा च परापरतया स्थिता ।  
अभ्त्_३।२४९ब्।। उन्मेषशक्तिर्ज्ञानाख्या त्वपरेति निगद्यते ॥ २४९  
अभ्त्_३।२५०अ।। क्षोभरूपात्पुनस्तासामुक्ताः षट् संविदो@मलाः ।  
अभ्त्_३।२५०ब्।। आसामेव समावेशात्क्रियाशक्तितयोदितात् ॥ २५०  
अभ्त्_३।२५१अ।। संविदो द्वादश प्रोक्ता यासु सर्वं समाप्यते ।  
अभ्त्_३।२५१ब्।। एतावद्देवदेवस्य मुख्यं तच्छक्तिचक्रकम् ॥ २५१  
अभ्त्_३।२५२अ।। एतावता देवदेवः पूर्णशक्तिः स भैरवः ।  
अभ्त्_३।२५२ब्।। परामर्शात्मकत्वेन विसर्गाक्षेपयोगतः ॥ २५२  
अभ्त्_३।२५३अ।। इयत्ताकलनाज्ज्ञानात्ताः प्रोक्ताः कालिकाः क्वचित् ।  
अभ्त्_३।२५३ब्।। श्रीसारशास्त्रे चाप्युक्तं मध्य एकाक्षरां पराम् ॥ २५३  
अभ्त्_३।२५४अ।। पूजयेद्भैरवात्माख्यां योगिनीद्वादशावृताम् ।  
अभ्त्_३।२५४ब्।। ताभ्य एव चतुःषष्टिपर्यन्तं शक्तिचक्रकम् ॥ २५४  
अभ्त्_३।२५५अ।। एकारतः समारभ्य सहस्रारं प्रवर्तते ।  
अभ्त्_३।२५५ब्।। तासां च कृत्यभेदेन नामानि बहुधागमे ॥ २५५  
अभ्त्_३।२५६अ।। उपासाश्च द्वयाद्वैतव्यामिश्राकारयोगतः ।  
अभ्त्_३।२५६ब्।। श्रीमत्त्रैशिरमे तच्च कथितं विस्तराद्बहु ॥ २५६  
अभ्त्_३।२५७अ।। इह नो लिखितं व्यासभयाच्चानुपयोगतः ।  
अभ्त्_३।२५७ब्।। ता एव निर्मलाः शुद्धा अघोराः परिकीर्तिताः ॥ २५७  
अभ्त्_३।२५८अ।। घोरघोरतराणां तु सोतृत्वाच्च तदात्मिकाः ।  
अभ्त्_३।२५८ब्।। सृष्टौ स्थितौ च संहारे तदुपाधित्रयात्यये ॥ २५८  
अभ्त्_३।२५९अ।। तासामेव स्थितं रूपं बहुधा प्रविभज्यते ।  
अभ्त्_३।२५९ब्।। उपाध्यतीतं यद्रूपं तद्द्विधा गुरवो जगुः ॥ २५९  
अभ्त्_३।२६०अ।। अनुल्लासादुपाधीनां यद्वा प्रशमयोगतः ।  
अभ्त्_३।२६०ब्।। प्रशमश्च द्विधा शान्त्या हठपाकक्रमेण तु ॥ २६०  
अभ्त्_३।२६१अ।। अलं ग्रासरसाख्येन सततं ज्वलनात्मना ।  
अभ्त्_३।२६१ब्।। हठपाकप्रशमनं यत्तृतीयं तदेव च ।  
अभ्त्_३।२६१च्।। उपदेशाय युज्येत भेदेन्धनविदाहकम् ॥ २६१  
अभ्त्_३।२६२अ।। निजबोधजठरहुतभुजि भावाः सर्वे समर्पिता हठतः ।  
अभ्त्_३।२६२ब्।। विजहति भेदविभागं निजशक्त्या तं समिन्धानाः ॥ २६२  
अभ्त्_३।२६३अ।। हठपाकेन भावानां रूपे भिन्ने विलापिते ।  
अभ्त्_३।२६३ब्।। अश्नन्त्यमृतसाद्भूतं विश्वं संवित्तिदेवताः ॥ २६३  
अभ्त्_३।२६४अ।। तास्तृप्ताः स्वात्मनः पूर्ण हृदयैकान्तशायिनम् ।  
अभ्त्_३।२६४ब्।। चिद्व्योमभैरवं देवमभेदेनाधिशेरते ॥ २६४  
अभ्त्_३।२६५अ।। एवं कृत्यक्रियावेशान्नामोपासाबहुत्वतः ।  
अभ्त्_३।२६५ब्।। आसां बहुविधं रूपमभेदे@प्यवभासते ॥ २६५  
अभ्त्_३।२६६अ।। आसामेव च देवीनामावापोद्वापयोगतः ।  
अभ्त्_३।२६६ब्।। एकद्वित्रिचतुष्पञ्चषट्सप्ताष्टनवोत्तरैः ॥ २६६  
अभ्त्_३।२६७अ।। रुद्रार्कान्यकलासेनाप्रभृतिर्भेदविस्तरः ।  
अभ्त्_३।२६७ब्।। अलमन्येन बहुना प्रकृते@थ नियुज्यते ॥ २६७  
अभ्त्_३।२६८अ।। संविदात्मनि विश्वो@यं भाववर्गः प्रपञ्चवान् ।  
अभ्त्_३।२६८ब्।। प्रतिबिम्बतया भाति यस्य विश्वेश्वरो हि सः ॥ २६८  
अभ्त्_३।२६९अ।। एवमात्मनि यस्येदृगविकल्पः सदोदयः ।  
अभ्त्_३।२६९ब्।। परामर्शः स एवासौ शाम्भवोपायमुद्रितः ॥ २६९  
अभ्त्_३।२७०अ।। पूर्णाहन्तापरामर्शो यो@स्यायं प्रविवेचितः ।  
अभ्त्_३।२७०ब्।। मन्त्रमुद्राक्रियोपासास्तदन्या नात्र काश्चन ॥ २७०  
अभ्त्_३।२७१अ।। भूयोभूयः समावेशं निर्विकल्पमिमं श्रितः ।  
अभ्त्_३।२७१ब्।। अभ्येति भैरवीभावं जीवन्मुक्त्यपराभिधम् ॥ २७१  
अभ्त्_३।२७२अ।। इत एव प्रभृत्येषा जीवन्मुक्तिर्विचार्यते ।  
अभ्त्_३।२७२ब्।। यत्र सूत्रणयापीयमुपायोपेयकल्पना ॥ २७२  
अभ्त्_३।२७३अ।। प्राक्तने त्वाह्निके काचिद्भेदस्य कलनापि नो ।  
अभ्त्_३।२७३ब्।। तेनानुपाये तस्मिन्को मुच्यते वा कथं कुतः ॥ २७३  
अभ्त्_३।२७४अ।। निर्विकल्पे परामर्शे शाम्भवोपायनामनि ।  
अभ्त्_३।२७४ब्।। पञ्चाशद्भेदतां पूर्वसूत्रितां योजयेद्बुधः ॥ २७४  
अभ्त्_३।२७५अ।। धरामेवाविकल्पेन स्वात्मनि प्रतिबिम्बिताम् ।  
अभ्त्_३।२७५ब्।। पश्यन्भैरवतां याति जलादिष्वप्ययं विधिः ॥ २७५  
अभ्त्_३।२७६अ।। यावदन्ते परं तत्त्वं समस्तावरणोर्ध्वगम् ।  
अभ्त्_३।२७६ब्।। व्यापि स्वतन्त्रं सर्वज्ञं यच्छिवं परिकल्पितम् ॥ २७६  
अभ्त्_३।२७७अ।। तदप्यकल्पितोदारसंविद्दर्पणबिम्बितम् ।  
अभ्त्_३।२७७ब्।। पश्यन्विकल्पविकलो भैरवीभवति स्वयम् ॥ २७७  
अभ्त्_३।२७८अ।। यथा रक्तं पुरः पश्यन्निर्विकल्पकसंविदा ।  
अभ्त्_३।२७८ब्।। तत्तद्द्वारनिरंशैकघटसंवित्तिसुस्थितः ॥ २७८  
अभ्त्_३।२७९अ।। तद्वद्धरादिकैकैकसङ्घातसमुदायतः ।  
अभ्त्_३।२७९ब्।। परामृशन्स्वमात्मानं पूर्ण एवावभासते ॥ २७९  
अभ्त्_३।२८०अ।। मत्त एवोदितमिदं मय्येव प्रतिबिम्बितम् ।  
अभ्त्_३।२८०ब्।। मदभिन्नमिदं चेति त्रिधोपायः स शाम्भवः ॥ २८०  
अभ्त्_३।२८१अ।। सृष्टेः स्थितेः संहृतेश्च तदेतत्सूत्रणं कृतम् ।  
अभ्त्_३।२८१ब्।। यत्र स्थितं यतश्चेति तदाह स्पन्दशासने ॥ २८१  
अभ्त्_३।२८२अ।। एतावतैव ह्यैश्वर्य संविदः ख्यापितं परम् ।  
अभ्त्_३।२८२ब्।। विश्वात्मकत्वं चेत्यन्यल्लक्षणं किं नु कथ्यताम् ॥ २८२  
अभ्त्_३।२८३अ।। स्वात्मन्येव चिदाकाशे विश्वमस्म्यवभासयन् ।  
अभ्त्_३।२८३ब्।। स्रष्टा विश्वात्मक इति प्रथया भैरवात्मता ॥ २८३  
अभ्त्_३।२८४अ।। षडध्वजातं निखिलं मय्येव प्रतिबिम्बितम् ।  
अभ्त्_३।२८४ब्।। स्थितिकर्ताहमस्मीति स्फुटेयं विश्वरूपता ॥ २८४  
अभ्त्_३।२८५अ।। सदोदितमहाबोधज्वालाजटिलतात्मनि ।  
अभ्त्_३।२८५ब्।। विश्वं द्रवति मय्येतदिति पश्यन्प्रशाम्यति ॥ २८५  
अभ्त्_३।२८६अ।। अनन्तचित्रसद्गर्भसंसारस्वप्नसद्मनः ।  
अभ्त्_३।२८६ब्।। प्लोषकः शिव एवाहमित्युल्लासी हुताशनः ॥ २८६  
अभ्त्_३।२८७अ।। जगत्सर्वं मत्तः प्रभवति विभेदेन बहुधा तथाप्येतद्रूढं मयि विगलिते त्वत्र न परः ।  
अभ्त्_३।२८७ब्।। तदित्थं यः सृष्टिस्थितिविलयभेकीकृतिवशादनंशं पश्येत्स स्फुरति हि तुरीयं पदभितः ॥ २८७  
अभ्त्_३।२८८अ।। तदस्मिन्परमोपाये शाम्भवाद्वैतशालिनि ।  
अभ्त्_३।२८८ब्।। के@प्येव यान्ति विश्वासं पस्मेशेन भाविताः ॥ २८८  
अभ्त्_३।२८९अ।। स्नानं व्रतं देहशुद्धिर्धारणा मन्त्रयोजना ।  
अभ्त्_३।२८९ब्।। अध्वक्लृप्तिर्यागविधिर्होमजप्यसमाधयः ॥ २८९  
अभ्त्_३।२९०अ।। इत्यादिकल्पना कापि नात्र भेदेन युज्यते ।  
अभ्त्_३।२९०ब्।। परानुग्रहकारित्वमत्रस्थस्य स्फुटं स्थितम् ॥ २९०  
अभ्त्_३।२९१अ।। यदि तादृगनुग्राह्यो दैशिकस्योपसर्पति ।  
अभ्त्_३।२९१ब्।। अथासौ तादृशो न स्याद्भवभक्त्या च भावितः ॥ २९१  
अभ्त्_३।२९२अ।। तं चाराधयते भावितादृशानुग्रहेरितः ।  
अभ्त्_३।२९२ब्।। तदा विचित्रं दीक्षादिविधिं शिक्षेत कोविन्दः ॥ २९२  
अभ्त्_३।२९३अ।। भाविन्यो@पि ह्युपासास्ता स्त्रैवायान्ति निष्ठितिम् ।  
अभ्त्_३।२९३ब्।। एतन्मयत्वं परमं प्राप्यं निर्वर्ण्यतेशिवम् ॥ २९३  
अभ्त्_३।२९४अ।। इति कथितमिदं सुविस्तरं परमं शाम्भवमात्मवेदनम् ॥ २९४अ  
  
:च्४ अथ श्रीतन्त्रालोके चतुर्थमाह्निकम्  
  
अभ्त्_४।१ब्।। अथ शाक्तमुपायमण्डलं कथयामः परमात्मसंविदे ॥ १ब्  
अभ्त्_४।२अ।। अनन्तराह्निकोक्ते@स्मिन्स्वभावे पारमेश्वरे ।  
अभ्त्_४।२ब्।। प्रविविक्षुर्विकल्पस्य कुर्यात्संस्कारमञ्जसा ॥ २  
अभ्त्_४।३अ।। विकल्पः संस्कृतः सूते विकल्पं स्वात्मसंस्कृतम् ।  
अभ्त्_४।३ब्।। स्वतुल्यं सो@पि सो@प्यन्यं सो@प्यन्यं सदृशात्मकम् ॥ ३  
अभ्त्_४।४अ।। चतुर्ष्वेव विकल्पेषु यः संस्कारः क्रमादसौ ।  
अभ्त्_४।४ब्।। अस्फुटः स्फुटताभावी प्रस्फुटन्स्फुटितात्मकः ॥ ४  
अभ्त्_४।५अ।। ततः स्फुटतरो यावदन्ते स्फुटतमो भवेत् ।  
अभ्त्_४।५ब्।। अस्फुटादौ विकल्पे च भेदो@प्यस्त्यान्तरालिकः ॥ ५  
अभ्त्_४।६अ।। ततः स्फुटतमोदारताद्रूप्यपरिवृंहिता ।  
अभ्त्_४।६ब्।। संविदभ्येति विमलामविकल्पस्वरूपताम् ॥ ६  
अभ्त्_४।७अ।। अतश्च भैरवीयं यत्तेजः संवित्स्वभावकम् ।  
अभ्त्_४।७ब्।। भूयो भूयो विमृशतां जायते तत्स्फुटात्मता ॥ ७  
अभ्त्_४।८अ।। ननु संवित्पराम्रष्ट्री परामर्शमयी स्वतः ।  
अभ्त्_४।८ब्।। परामृश्या कथं ताथारूप्यसृष्टौ तु सा जडा ॥ ८  
अभ्त्_४।९अ।। उच्यते स्वात्मसंवित्तिः स्वभावादेव निर्भरा ।  
अभ्त्_४।९ब्।। नास्यामपास्यं नाधेयं किञ्चिदित्युदितं पुरा ॥ ९  
अभ्त्_४।१०अ।। किं तु दुर्घटकारित्वात्स्वाच्छन्द्यान्निर्मलादसौ ।  
अभ्त्_४।१०ब्।। स्वात्मप्रच्छादनक्रीडापण्डितः परमेश्वरः ॥ १०  
अभ्त्_४।११अ।। अनावृत्ते स्वरूपे@पि यदात्माच्छादनं विभोः ।  
अभ्त्_४।११ब्।। सैव माया यतो भेद एतावान्विश्ववृत्तिकः ॥ ११  
अभ्त्_४।१२अ।। तथाभासनमेवास्य द्वैतमुक्तं महेशितुः ।  
अभ्त्_४।१२ब्।। तद्द्वयापासनेनायं परामर्शो@भिधीयते ॥ १२  
अभ्त्_४।१३अ।। दुर्भेदपादपस्यास्य मूलं कृन्तन्ति कोविदाः ।  
अभ्त्_४।१३ब्।। धारारूढेन सत्तर्ककुठारेणेति निश्चयः ॥ १३  
अभ्त्_४।१४अ।। तामेनां भावनामाहुः सर्वकामदुघां बुधाः ।  
अभ्त्_४।१४ब्।। स्फुटयेद्वस्तु यापेतं मनोस्थपदादपि ॥ १४  
अभ्त्_४।१५अ।। श्रीपूर्वशास्त्रे तत्प्रोक्तं तर्को योगाङ्गमुत्तमम् ।  
अभ्त्_४।१५ब्।। हेयाद्यालोचनात्तस्मात्तत्र यत्नः प्रशस्यते ॥ १५  
अभ्त्_४।१६अ।। मार्गे चेतः स्थिरीभूतं हेये@पि विषयेच्छया ।  
अभ्त्_४।१६ब्।। प्रेर्य तेन नयेत्तावद्यावत्पदमनामयम् ॥ १६  
अभ्त्_४।१७अ।। मार्गो@त्र मोक्षोपायः स हेयः शास्त्रान्तरोदितः ।  
अभ्त्_४।१७ब्।। विषिणोति निबध्नाति येच्छा नियतिसङ्गतम् ॥ १७  
अभ्त्_४।१८अ।। रागतत्त्वं तयोक्तं यत् तेन तत्रानुरज्यते ।  
अभ्त्_४।१८ब्।। यथा साम्राज्यसम्भोगं दृष्ट्वादृष्ट्वाथबाधमे ॥ १८  
अभ्त्_४।१९अ।। भोगे रज्येत दुर्बुद्धिस्तद्वन्मोक्षे@पि रागतः ।  
अभ्त्_४।१९ब्।। स एवांशक इत्युक्तः स्वभावाख्यः स तु स्फुटम् ॥ १९  
अभ्त्_४।२०अ।। सिद्ध्यङ्गमिति मोक्षाय प्रत्यूह इति कोविदाः ।  
अभ्त्_४।२०ब्।। शिवशासनमाहात्म्यं विदन्नप्यत एव हि ॥ २०  
अभ्त्_४।२१अ।। वैष्णवाध्येषु रज्येत मूढो रागेण रञ्जितः ।  
अभ्त्_४।२१ब्।। यतस्तावति सा तस्य वामाख्या शक्तिरैश्वरी ॥ २१  
अभ्त्_४।२२अ।। पाञ्चरात्रिकवैरिञ्चसौगतादेर्विजृम्भते ।  
अभ्त्_४।२२ब्।। दृष्टाः साम्राज्यसम्भोगं निन्दन्तः के@पि वालिशाः ॥ २२  
अभ्त्_४।२३अ।। न तु सन्तोषतः स्वेषु भोगेष्वाशीःप्रवर्तनात् ।  
अभ्त्_४।२३ब्।। एवञ्चिद्भैरवावेशनिन्दातत्परमानसाः ॥ २३  
अभ्त्_४।२४अ।। भवन्त्यतिसुघोराभिः शक्तिभिः पातिता यतः ।  
अभ्त्_४।२४ब्।। तेन शाम्भवमाहात्म्यं जानन्यः शासनान्तरे ॥ २४  
अभ्त्_४।२५अ।। आश्वस्तो नोत्तरीतव्यं तेन भेदमहार्णवात् ।  
अभ्त्_४।२५ब्।। श्रीकामिकायां प्रोक्तं च पाशप्रकरणे स्फुटम् ॥ २५  
अभ्त्_४।२६अ।। वेदसाङ्ख्यपुराणज्ञाः पाञ्चरात्रपरायणाः ।  
अभ्त्_४।२६ब्।। ये केचिदृषयो धीराः शास्त्रान्तरपरायणाः ॥ २६  
अभ्त्_४।२७अ।। बौद्धार्हताद्याः सर्वे ते विद्यारागेण रञ्जिताः ।  
अभ्त्_४।२७ब्।। मायापाशेन बद्धत्वाच्छिवदीक्षां न विन्दते ॥ २७  
अभ्त्_४।२८अ।। रागशब्देन च प्रोक्तं रागतत्त्वं नियामकम् ।  
अभ्त्_४।२८ब्।। मायीये तच्च तं तस्मिञ्छास्त्रे नियमयेदिति ॥ २८  
अभ्त्_४।२९अ।। मोक्षो@पि वैष्णवादेर्यः स्वसङ्कल्पेन भावितः ।  
अभ्त्_४।२९ब्।। परप्रकृतिसायुज्यं यद्वाप्यानन्दरूपता ॥ २९  
अभ्त्_४।३०अ।। विशुद्धचित्तमात्रं वा दीपवत्सन्ततिक्षयः ।  
अभ्त्_४।३०ब्।। स सवेद्यापवेद्यात्मप्रलयाकलतामयः ॥ ३०  
अभ्त्_४।३१अ।। तं प्राप्यापि चिरं कालं तद्गोगाभोगभुक्ततः ।  
अभ्त्_४।३१ब्।। तत्तत्त्वप्रलयान्ते तु तदूर्ध्वां सृष्टिमागतः ॥ ३१  
अभ्त्_४।३२अ।। मन्त्रत्वमेति सम्बोधादनन्तेशेन कल्पितात् ।  
अभ्त्_४।३२ब्।। एतच्चाग्रे तनिष्याम इत्यास्तां तावदत्र तत् ॥ ३२  
अभ्त्_४।३३अ।। तेनाज्ञजनताक्लृप्तप्रवादैर्यो विडम्बितः ।  
अभ्त्_४।३३ब्।। असद्गुरौ रूढचित्स मायापाशेन रञ्जितः ॥ ३३  
अभ्त्_४।३४अ।। सो@पि सत्तर्कयोगेन नीयते सद्गुरुं प्रति ।  
अभ्त्_४।३४ब्।। सत्तर्कः शुद्धविद्यैव सा चेच्छा परमेशितुः ॥ ३४  
अभ्त्_४।३५अ।। श्रीपूर्वशास्त्रे तेनोक्तं स यियासुः शिवेच्छया ।  
अभ्त्_४।३५ब्।। भुक्तिमुक्तिप्रसिद्ध्यर्थं नीयते सद्गुरुं प्रति ॥ ३५  
अभ्त्_४।३६अ।। शक्तिपातस्तु तत्रैष क्रमिकः सम्प्रवर्तते ।  
अभ्त्_४।३६ब्।। स्थित्वा यो@सद्गुरौ शास्त्रान्तरे वा सत्पथं श्रितः ॥ ३६  
अभ्त्_४।३७अ।। गुरुशास्त्रगते सत्त्वे@सत्त्वे चात्र विभेदकम् ।  
अभ्त्_४।३७ब्।। शक्तिपातस्य वैचित्र्यं पुरस्तात्प्रविविच्यते ॥ ३७  
अभ्त्_४।३८अ।। उक्तं स्वच्छन्दशास्त्रे तत् वैष्णवाद्यान्प्रवादिनः ।  
अभ्त्_४।३८ब्।। सर्वान्भ्रमयते माया सामोक्षे मोक्षलिप्सया ॥ ३८  
अभ्त्_४।३९अ।। यस्तु रूढो@पि तत्रोद्यत्परामर्शविशारदः ।  
अभ्त्_४।३९ब्।। स शुद्धविद्यामाहात्म्याच्छक्तिपातपवित्रितः ॥ ३९  
अभ्त्_४।४०अ।। आरोहत्येव सन्मार्गं प्रत्यूहपरिवर्जितः ।  
अभ्त्_४।४०ब्।। स तावत्कस्यचित्तर्कः स्वत एव प्रवर्तते ॥ ४०  
अभ्त्_४।४१अ।। स च सांसिद्धिकः शास्त्रे प्रोक्तः स्वप्रत्ययात्मकः ।  
अभ्त्_४।४१ब्।। किरणायां यदप्युक्तं गुरुतः शास्त्रतः स्वतः ॥ ४१  
अभ्त्_४।४२अ।। तत्रोत्तरोत्तरं मुख्यं पूर्वपूर्व उपायकः ।  
अभ्त्_४।४२ब्।। यस्य स्वतो@यं सत्तर्कः सर्वत्रैवाधिकारवान् ॥ ४२  
अभ्त्_४।४३अ।। अभिषिक्तः स्वसंवित्तिदेवीभिर्दीक्षितश्च सः ।  
अभ्त्_४।४३ब्।। स एव सर्वाचार्याणां मध्ये मुख्यः प्रकीर्तितः ॥ ४३  
अभ्त्_४।४४अ।। तत्सन्निधाने नान्येषु कल्पितेष्वधिकारिता ।  
अभ्त्_४।४४ब्।। स समस्तं च शास्त्रार्थं सत्तर्कादेव मन्यते ॥ ४४  
अभ्त्_४।४५अ।। शुद्धविद्या हि तन्नास्ति सत्यं यद्यन्न भासयेत् ।  
अभ्त्_४।४५ब्।। सर्वशास्त्रार्थवेत्तृत्वमकस्माच्चास्य जायते ॥ ४५  
अभ्त्_४।४६अ।। इति श्रीपूववाक्ये तद्+अकस्मादिति-शब्दतः ।  
अभ्त्_४।४६ब्।। लोकाप्रसिद्धो यो हेतुः सो@कस्मादिति कथ्यते ॥ ४६  
अभ्त्_४।४७अ।। स चैष परमेशानशुद्धविद्याविजृम्भतम् ।  
अभ्त्_४।४७ब्।। अस्य भोदाश्च बहवो निर्भित्तिः सहभित्तिकः ॥ ४७  
अभ्त्_४।४८अ।। सर्वगो@ंशगतः सो@पि मुख्यामुख्यांशनिष्ठितः ।  
अभ्त्_४।४८ब्।। भित्तिः परोपजीवित्वं परा प्रज्ञाथ तत्कृतिः ॥ ४८  
अभ्त्_४।४९अ।। अदृष्टमण्डलो@प्येवं यः कश्चिद्वेत्ति तत्त्वतः ।  
अभ्त्_४।४९ब्।। स सिद्धिभाग्भवेन्नित्यं स योगी स च दीक्षितः ॥ ४९  
अभ्त्_४।५०अ।। एवं यो वेत्ति तत्त्वेन तस्य निर्वाणगामिनी ।  
अभ्त्_४।५०ब्।। दीक्षा भवेदिति प्रोक्तं तच्छ्रीत्रिंशकशासने ॥ ५०  
अभ्त्_४।५१अ।। अकल्पितो गुरुर्ज्ञयः सांसिद्धिक इति स्मृतः ।  
अभ्त्_४।५१ब्।। यस्तु तद्रूपभागात्मभावनातः परं विना ॥ ५१  
अभ्त्_४।५२अ।। शास्त्रवित्स गुरुः शास्त्रे प्रोक्तो@कल्पितकल्पकः ।  
अभ्त्_४।५२ब्।। तस्यापि भेदा उत्कृष्टमध्यमन्दाद्युपायतः ॥ ५२  
अभ्त्_४।५३अ।। भावनातो@थ वा ध्यानाज्जपात्स्वप्नाद्व्रताद्धुतेः ।  
अभ्त्_४।५३ब्।। प्राप्नोत्यकल्पितोदारमभिषेकं महामतिः ॥ ५३  
अभ्त्_४।५४अ।। श्रीमद्वाजसनीये श्रीवीरे श्रीब्रह्मयामले ।  
अभ्त्_४।५४ब्।। श्रीसिद्धायामिदं धात्रा प्रोक्तमन्यत्र च स्फुटम् ॥ ५४  
अभ्त्_४।५५अ।। तस्य स्वेच्छाप्रवृत्तत्वात्कारणानन्ततेष्यते ।  
अभ्त्_४।५५ब्।। कदाचिद्भक्तियोगेन कर्मणा विद्ययापि वा ॥ ५५  
अभ्त्_४।५६अ।। ज्ञानधर्मोपदेशेन मन्त्रैर्वा दीक्षयापि वा ।  
अभ्त्_४।५६ब्।। एवमाद्यैरनेकैश्च प्रकारैः परमेश्वरः ॥ ५६  
अभ्त्_४।५७अ।। संसारिणो@नुगृह्णाति विश्वस्य जगतः पतिः ।  
अभ्त्_४।५७ब्।। मातृमण्डलसम्बोधात्संस्कारात्तपसः प्रिये ॥ ५७  
अभ्त्_४।५८अ।। ध्यानाद्योगाज्जपाज्ज्ञानान्मन्त्राराधनातो व्रतात् ।  
अभ्त्_४।५८ब्।। सम्प्राप्यं कुलसामान्यं ज्ञानं कौलिकसिद्धिदम् ॥ ५८  
अभ्त्_४।५९अ।। तत्त्वज्ञानात्मकं साध्यं यत्र यत्रैव दृश्यते ।  
अभ्त्_४।५९ब्।। स एव हि गुरुस्तत्र हेतुजालं प्रकल्प्यताम् ॥ ५९  
अभ्त्_४।६०अ।। तत्त्वज्ञानादृते नान्यल्लक्षणं ब्रह्मयामले ।  
अभ्त्_४।६०ब्।। तत्रैव चोक्तं सेवायां कृतायामविकल्पतः ॥ ६०  
अभ्त्_४।६१अ।। साधकस्य न चेत्सिद्धिः किं कार्यमिति चोदिते ।  
अभ्त्_४।६१ब्।। आत्मीयमस्य सञ्ज्ञानक्रमेण स्वात्मदीक्षणम् ॥ ६१  
अभ्त्_४।६२अ।। सस्फुरत्वप्रसिद्ध्यर्थं ततः साध्यं प्रसिद्ध्यति ।  
अभ्त्_४।६२ब्।। अनेन स्वात्मविज्ञानं सस्फुरत्वप्रसाधकम् ॥ ६२  
अभ्त्_४।६३अ।। उक्तं मुख्यतयाचार्यो भवेद्यदि न सस्फुरः ।  
अभ्त्_४।६३ब्।। तत्रैव च पुनः श्रीमद्रक्ताराधनकर्मणि ॥ ६३  
अभ्त्_४।६४अ।। विधिं प्रोक्तं सदा कुर्वन्मासेनाचार्य उच्यते ।  
अभ्त्_४।६४ब्।। पक्षेण साधको@र्धार्धात्पुत्रकः समयी तथा ॥ ६४  
अभ्त्_४।६५अ।। दीक्षयेज्जपयोगेन रक्तादेवी क्रमाद्यतः ।  
अभ्त्_४।६५ब्।। गुरोरलाभे प्रोक्तस्य विधिमेतं समाचरेत् ॥ ६५  
अभ्त्_४।६६अ।। मते च पुस्तकाद्विद्याध्ययने दोष ईदृशः ।  
अभ्त्_४।६६ब्।। उक्तो यस्तेन तद्दोषाभावे@सौ न निषिद्धता ॥ ६६  
अभ्त्_४।६७अ।। मन्त्रद्रव्यादिगुप्तत्वे फलं किमिति चोदिते ।  
अभ्त्_४।६७ब्।। पुस्तकाधीतविद्या ये दीक्षासमयवर्जिताः ॥ ६७  
अभ्त्_४।६८अ।। तामसाः परहिंसादि वश्यादि च चरन्त्यलम् ।  
अभ्त्_४।६८ब्।। न च तत्त्वं विदुस्तेन दोषभाज इति स्फुटम् ॥ ६८  
अभ्त्_४।६९अ।। पूर्वं पदयुगं वाच्यमन्योन्यं हेतुहेतुमत् ।  
अभ्त्_४।६९ब्।। यस्तु शास्त्रं विना नैति शुद्धविद्याख्यसंविदम् ॥ ६९  
अभ्त्_४।७०अ।। गुरोः स शास्त्रमन्विच्छुस्तदुक्तं क्रममाचरेत् ।  
अभ्त्_४।७०ब्।। येन केनाप्युपायेन गुरुमाराध्य भक्तितः ॥ ७०  
अभ्त्_४।७१अ।। तद्दीक्षाक्रमयोगेन शास्त्रार्थं वेत्त्यसौ ततः ।  
अभ्त्_४।७१ब्।। अभिषेकं समासाद्य यो भवेत्स तु कल्पितः ॥ ७१  
अभ्त्_४।७२अ।। सन्नप्यशेषपाशौघविनिवर्तनकोविदः ।  
अभ्त्_४।७२ब्।। यो यथाक्रमयोगेन कस्मिंश्चिच्छास्त्रवस्तुनि ॥ ७२  
अभ्त्_४।७३अ।। आकस्मिकं ब्रजेद्बोधं कल्पिताकल्पितो हि सः ।  
अभ्त्_४।७३ब्।। तस्य यो@कल्पितो भागः स तु श्रेष्ठमः स्मृतः ॥ ७३  
अभ्त्_४।७४अ।। उत्कर्षः शुद्धविद्यांशतारतम्यकृतो यतः ।  
अभ्त्_४।७४ब्।। यथा भेदेनादिसिद्धाच्छिवान्मुक्तशिवा ह्यधः ॥ ७४  
अभ्त्_४।७५अ।। तथा सांसिद्धिकज्ञानादाहृतज्ञानिनो@धमाः ।  
अभ्त्_४।७५ब्।। तत्सन्निधौ नाधिकारस्तेषां मुक्तशिवात्मवत् ॥ ७५  
अभ्त्_४।७६अ।। किं तु तूष्णीं-स्थितिर्यद्वा कृत्यं तदनुवर्तनम् ।  
अभ्त्_४।७६ब्।। यस्त्वकल्पितरूपो@पि संवाददृढताकृते ॥ ७६  
अभ्त्_४।७७अ।। अन्यतो लब्धसंस्कारः स साक्षाद्भैरवो गुरुः ।  
अभ्त्_४।७७ब्।। यतः शास्त्रक्रमात्तज्ज्ञगुरुप्रज्ञानुशीलनात् ॥ ७७  
अभ्त्_४।७८अ।। आत्मप्रत्ययितं ज्ञानं पूर्णत्वाद्भैरवायते ।  
अभ्त्_४।७८ब्।। तेन श्रीकिरणोक्तं यद्गुरुतः शास्त्रतः स्वतः ॥ ७८  
अभ्त्_४।७९अ।। त्रिप्रत्ययमिदं ज्ञानमिति यच्च निशाटने ।  
अभ्त्_४।७९ब्।। तत्सङ्घातविपर्यासविग्रहैर्भासते तथा ॥ ७९  
अभ्त्_४।८०अ।। करणस्य विचित्रत्वाद्विचित्रामेव तां छिदम् ।  
अभ्त्_४।८०ब्।। कर्तुं वासीं च टङ्कं च क्रकचं चापि गृह्णते ॥ ८०  
अभ्त्_४।८१अ।। तावच्च छेदनं ह्येकं तथैवाद्याभिसन्धितः ।  
अभ्त्_४।८१ब्।। इत्थमेव मितौ वाच्यं करणस्य स्वकं वपुः ॥ ८१  
अभ्त्_४।८२अ।। न स्वतन्त्रं स्वतो मानं कुर्यादधिगमं हठात् ।  
अभ्त्_४।८२ब्।। प्रमात्राश्वासपर्यन्तो यतो@धिगम उच्यते ॥ ८२  
अभ्त्_४।८३अ।। आश्वासश्च विचित्रो@सौ शक्तिपातवशात्तथा ।  
अभ्त्_४।८३ब्।। प्रमिते@पि प्रमाणानामवकाशो@स्त्यतः स्फुटः ॥ ८३  
अभ्त्_४।८४अ।। दृष्ट्वा दृष्ट्वा समाश्लिष्य चिरं सञ्चर्व्य चेतसा ।  
अभ्त्_४।८४ब्।। प्रिया यैः परितुष्येत किं ब्रूमः किल तान्प्रति ॥ ८४  
अभ्त्_४।८५अ।। इत्थं च मानसम्प्लुत्यामपि नाधिगते गतिः ।  
अभ्त्_४।८५ब्।। न व्यर्थता नानवस्था नान्योन्याश्रयतापि च ॥ ८५  
अभ्त्_४।८६अ।। एवं योगाङ्गमियति तर्क एव न चापरम् ।  
अभ्त्_४।८६ब्।। अन्तरन्तः परामर्शपाटवातिशयाय सः ॥ ८६  
अभ्त्_४।८७अ।। अहिंसा सत्यमस्तेयब्रह्मचर्यापरिग्रहाः ।  
अभ्त्_४।८७ब्।। इति पञ्च यमाः साक्षात्संवित्तौ नोपयोगिनः ॥ ८७  
अभ्त्_४।८८अ।। तपःप्रभृतयो ये च नियमा यत्तथासनम् ।  
अभ्त्_४।८८ब्।। प्राणायामाश्च ये सर्वमेतद्बाह्यविजृम्भितम् ॥ ८८  
अभ्त्_४।८९अ।। श्रीमद्वीरावलौ चोक्तं बोधमात्रे शिवात्मके ।  
अभ्त्_४।८९ब्।। चित्तप्रलयबन्धेन प्रलीने शशिभास्करे ॥ ८९  
अभ्त्_४।९०अ।। प्राप्ते च द्वादशे भागे जीवादित्ये स्वबोधके ।  
अभ्त्_४।९०ब्।। मोक्षः स एव कथितः प्राणायामो निरर्थकः ॥ ९०  
अभ्त्_४।९१अ।। प्राणायामो न कर्तव्यः शरीरं येन पीड्यते ।  
अभ्त्_४।९१ब्।। रहस्यं वेत्ति यो यत्र स मुक्तः स च मोचकः ॥ ९१  
अभ्त्_४।९२अ।। प्रत्याहारश्च नामायमर्थेभ्यो@क्षधियां हि यः ।  
अभ्त्_४।९२ब्।। अनिबद्धस्य बन्धस्य तदन्तः किल कीलनम् ॥ ९२  
अभ्त्_४।९३अ।। चित्तस्य विषये क्वापि बन्धनं धारणात्मकम् ।  
अभ्त्_४।९३ब्।। तत्सदृग्ज्ञानसन्तानो ध्यानमस्तमिता परम् ॥ ९३  
अभ्त्_४।९४अ।। यदा तु ज्ञेयतादात्म्यमेव संविदि जायते ।  
अभ्त्_४।९४ब्।। ग्राह्यग्रहणताद्वैतशून्यतेयं समाहितिः ॥ ९४  
अभ्त्_४।९५अ।। तदेषा धारणाध्यानसमाधित्रितयी पराम् ।  
अभ्त्_४।९५ब्।। संविदं प्रति नो कञ्चिदुपयोगं समश्नुते ॥ ९५  
अभ्त्_४।९६अ।। योगाङ्गता यमादेस्तु समाध्यन्तस्य वर्ण्यते ।  
अभ्त्_४।९६ब्।। स्वपूर्वपूर्वोपायत्वादन्त्यतर्कोपयोगतः ॥ ९६  
अभ्त्_४।९७अ।। अन्तः संविदि रूढं हि तद्द्वारा प्राणदेहयोः ।  
अभ्त्_४।९७ब्।। बुद्धौ वार्प्यं तदभ्यासान्नैष न्यायस्तु संविदि ॥ ९७  
अभ्त्_४।९८अ।। अथ वास्मद्दृशि प्राणधीदेहादेरपि स्फुटम् ।  
अभ्त्_४।९८ब्।। सर्वात्मकत्वात्तत्रस्थो@प्यभ्यासो@न्यव्यपोहनम् ॥ ९८  
अभ्त्_४।९९अ।। देह उत्प्लुतिसम्पातधर्मोज्जिगमिषारसात् ।  
अभ्त्_४।९९ब्।। उत्प्लाव्यते तद्विपक्षपाताशङ्काव्यपोहनात् ॥ ९९  
अभ्त्_४।१००अ।। गुरुवाक्यपरामर्शसदृशे स्वविमर्शने ।  
अभ्त्_४।१००ब्।। प्रबुद्धे तद्विपक्षाणां व्युदासः पाठचिन्तने ॥ १००  
अभ्त्_४।१०१अ।। नह्यस्य गुरुणा शक्यं स्वं ज्ञानं शब्द एव वा ।  
अभ्त्_४।१०१ब्।। धियि रोपयितुं तेन स्वप्रबोधक्रमो ध्रुवम् ॥ १०१  
अभ्त्_४।१०२अ।। अत एव स्वप्नकाले श्रुते तत्रापि वस्तुनि ।  
अभ्त्_४।१०२ब्।। तादात्म्यभावनायोगो न फलाय न भण्यते ॥ १०२  
अभ्त्_४।१०३अ।। सङ्केतानादरे शब्दनिष्ठमामर्शनं पठिः ।  
अभ्त्_४।१०३ब्।। तदादरे तदर्थस्तु चिन्तेति परिचर्च्यताम् ॥ १०३  
अभ्त्_४।१०४अ।। तदद्वयायां संवित्तावभ्यासो@नुपयोगवान् ।  
अभ्त्_४।१०४ब्।। केवलं द्वैतमालिन्यशङ्कानिर्मूलनाय सः ॥ १०४  
अभ्त्_४।१०५अ।। द्वैतशङ्काश्च तर्केण तर्क्यन्त इति वर्णितम् ।  
अभ्त्_४।१०५ब्।। तत्तर्कसाधनायास्तु यमादेरप्युपायता ॥ १०५  
अभ्त्_४।१०६अ।। उक्तं श्रीपूर्वशस्त्रे च न द्वैतं नापि चाद्वयम् ।  
अभ्त्_४।१०६ब्।। लिङ्गपूजादिकं सर्वमित्युपक्रम्य शम्भुना ॥ १०६  
अभ्त्_४।१०७अ।। विहितं सर्वमेवात्र प्रतिषिद्धमथापि वा ।  
अभ्त्_४।१०७ब्।। प्राणायामादिकैरङ्गैर्योगाः स्युः कृत्त्रिमा यतः ॥ १०७  
अभ्त्_४।१०८अ।। तत्तेनाकृतकस्यास्य कलां नार्घन्ति षोडशीम् ।  
अभ्त्_४।१०८ब्।। किं त्वेतदत्र देवेशि नियमेन विधीयते ॥ १०८  
अभ्त्_४।१०९अ।। तत्त्वे चेतः स्थिरं कार्यं तच्च यस्य यथास्त्विति ।  
अभ्त्_४।१०९ब्।। एवं द्वैतपरामर्शनाशाय परमेश्वरः ॥ १०९  
अभ्त्_४।११०अ।। क्वचित्स्वभावममलमामृशन्ननिशं स्थितः ।  
अभ्त्_४।११०ब्।। यः स्वभावपरामर्श इन्द्रियार्थाद्युपायतः ॥ ११०  
अभ्त्_४।१११अ।। विनैव तन्मुखो@न्यो वा स्वातन्त्र्यात्तद्विकल्पनम् ।  
अभ्त्_४।१११ब्।। तच्च स्वच्छस्वतन्त्रात्मरत्ननिर्भासिनि स्फुटम् ॥ १११  
अभ्त्_४।११२अ।। भावौघे भेदसन्धातृ स्वात्मनो नैशमुच्यते ।  
अभ्त्_४।११२ब्।। तदेव तु समस्तार्थनिर्भरात्मैकगोचरम् ॥ ११२  
अभ्त्_४।११३अ।। शुद्धविद्यात्मकं सर्वमेवेदमहमित्यलम् ।  
अभ्त्_४।११३ब्।। इदं विकल्पनं शुद्धविद्यारूपं स्फुटात्मकम् ॥ ११३  
अभ्त्_४।११४अ।। प्रतिहन्तीह मायीयं विकल्पं भेदभावकम् ।  
अभ्त्_४।११४ब्।। शुद्धविद्यापरामर्शो यः स एव त्वनेकधा ॥ ११४  
अभ्त्_४।११५अ।। स्नानशुद्ध्यर्चनाहोमध्यानजप्यादियोगतः ।  
अभ्त्_४।११५ब्।। विश्वमेतत्स्वसंवित्तिरसनिर्भरितं रसात् ॥ ११५  
अभ्त्_४।११६अ।। आविश्य शुद्धो निखिलं तर्पयेदध्वमण्लम् ।  
अभ्त्_४।११६ब्।। उल्लासिबोधहुतभुग्दग्धविश्वेन्धनोदिते ॥ ११६  
अभ्त्_४।११७अ।। सितभस्मनि देहस्य मज्जनं स्नानमुच्यते ।  
अभ्त्_४।११७ब्।। इत्थं च विहितस्नानस्तर्पितानन्तदेवतः ॥ ११७  
अभ्त्_४।११८अ।। ततो@पि देहारम्भीणि तत्त्वानि परिशोधयेत् ।  
अभ्त्_४।११८ब्।। शिवात्मकेष्वप्येतेषु बुद्धिर्या व्यतिरेकिणी ॥ ११८  
अभ्त्_४।११९अ।। सैवाशुद्धिः पराख्याता शुद्धिस्तद्धीविमर्दनम् ।  
अभ्त्_४।११९ब्।। एवं स्वदेहं बोधैकपात्रं गलितभेदकम् ॥ ११९  
अभ्त्_४।१२०अ।। पश्यन्संवित्तिमात्रत्वे स्वतन्त्रे तिष्ठति प्रभुः ।  
अभ्त्_४।१२०ब्।। यत्किञ्चिन्मानसाह्लादि यत्र क्वापीन्द्रियस्थितौ ॥ १२०  
अभ्त्_४।१२१अ।। योज्यते ब्रह्मसद्धाम्नि पूजोपकरणं हि तत् ।  
अभ्त्_४।१२१ब्।। पूजा नाम विभिन्नस्य भावौघस्यापि सङ्गतिः ॥ १२१  
अभ्त्_४।१२२अ।। स्वतन्त्रविमलानन्तभैरवीयचिदात्मना ।  
अभ्त्_४।१२२ब्।। तथाहि संविदेवेयमन्तर्बाह्योभयात्मना ॥ १२२  
अभ्त्_४।१२३अ।। स्वातन्त्र्याद्वर्तमानैव परामर्शस्वरूपिणी ।  
अभ्त्_४।१२३ब्।। स च द्वादशधा तत्र सर्वमन्तर्भवेद्यतः ॥ १२३  
अभ्त्_४।१२४अ।। सूर्य एव हि सोमात्मा स च विश्वमयः स्थितः ।  
अभ्त्_४।१२४ब्।। कलाद्वादशकात्मैव तत्संवित्परमार्थतः ॥ १२४  
अभ्त्_४।१२५अ।। सा च मातरि विज्ञाने माने करणगोचरे ।  
अभ्त्_४।१२५ब्।। मेये चतुर्विधं भाति रूपमाश्रित्य सर्वदा ॥ १२५  
अभ्त्_४।१२६अ।। शुद्धसंविन्मयी प्राच्ये ज्ञाने शब्दनरूपिणी ।  
अभ्त्_४।१२६ब्।। करणे ग्रहणाकारा यतः श्रीयोगसञ्चरे ॥ १२६  
अभ्त्_४।१२७अ।। ये चक्षुर्मण्डले श्वेते प्रत्यक्षे परमेश्वरि ।  
अभ्त्_४।१२७ब्।। षोडशारं द्वादशारं तत्रस्थं चक्रमुत्तमम् ॥ १२७  
अभ्त्_४।१२८अ।। प्रतिवारणवद्रक्ते तद्बहिर्ये तदुच्यते ।  
अभ्त्_४।१२८ब्।। द्वितीयं मध्यगे ये ते कृष्णश्वेते च मण्डले ॥ १२८  
अभ्त्_४।१२९अ।। तदन्तर्ये स्थिते शुद्धे भिन्नाञ्जनसमप्रभे ।  
अभ्त्_४।१२९ब्।। चतुर्दले तु ते ज्ञेये अग्नीषोमात्मके प्रिये ॥ १२९  
अभ्त्_४।१३०अ।। मिथुनत्वे स्थिते ये च चक्रे द्वे परमेश्वरि ।  
अभ्त्_४।१३०ब्।। सम्मीलनोन्मीलनं ते अन्योन्यं विदधातके ॥ १३०  
अभ्त्_४।१३१अ।। यथा योनिश्च लिङ्गं च संयोगात्स्रवतो@मृतम् ।  
अभ्त्_४।१३१ब्।। तथामृताग्निसंयोगाद्द्रवतस्ते न संशयः ॥ १३१  
अभ्त्_४।१३२अ।। तच्चक्रपीडनाद्रात्रौ ज्योतिर्भात्यर्कसोमगम् ।  
अभ्त्_४।१३२ब्।। तां दृष्ट्वा परमां ज्योत्स्नां कालज्ञानं प्रवर्तते ॥ १३२  
अभ्त्_४।१३३अ।। सहस्रारं भवेच्चक्रं ताभ्यामुपरि संस्थितम् ।  
अभ्त्_४।१३३ब्।। ततश्चक्रात्समुद्भूतं ब्रह्माण्डं तदुदाहृतम् ॥ १३३  
अभ्त्_४।१३४अ।। तत्रस्थां मुञ्चते धारां सोमो ह्यग्निप्रदीपितः ।  
अभ्त्_४।१३४ब्।। सृजतीत्थं जगत्सर्वमात्मन्यात्मन्यनन्तकम् ॥ १३४  
अभ्त्_४।१३५अ।। षोडशद्वादशाराभ्यामष्टारेष्वथ सर्वशः ।  
अभ्त्_४।१३५ब्।। एवं क्रमेण सर्वत्र चक्रेष्वमृतमुत्तमम् ॥ १३५  
अभ्त्_४।१३६अ।। सोमः स्रवति यावच्च पञ्चानां चक्रपद्धतिः ।  
अभ्त्_४।१३६ब्।। तत्पुनः पिबति प्रीत्या हंसो हंस इति स्फुरन् ॥ १३६  
अभ्त्_४।१३७अ।। सकृद्यस्य तु संश्रुत्या पुण्यपापैर्न लिप्यते ।  
अभ्त्_४।१३७ब्।। पञ्चारे सविकारो@थ भूत्वा सोमस्रुतामृतात् ॥ १३७  
अभ्त्_४।१३८अ।। धावति त्रिरसाराणि गुह्यचक्राण्यसौ विभुः ।  
अभ्त्_४।१३८ब्।। यतो जातं जगल्लीनं यत्र च स्वकलीलया ॥ १३८  
अभ्त्_४।१३९अ।। तत्रानन्दश्च सर्वस्य ब्रह्मचारी च तत्परः ।  
अभ्त्_४।१३९ब्।। तत्र सिद्धिश्च मुक्तिश्च समं सम्प्राप्यते द्वयम् ॥ १३९  
अभ्त्_४।१४०अ।। अत ऊर्ध्वं पुनर्याति यावद्ब्रह्मात्मकं पदम् ।  
अभ्त्_४।१४०ब्।। अग्नीषोमौ समौ तत्र सृज्येते चात्मनात्मनि ॥ १४०  
अभ्त्_४।१४१अ।। तत्रस्थस्तापितः सोमो द्वेधा जङ्घे व्यवस्थितः ।  
अभ्त्_४।१४१ब्।। अधस्तं पातयेदग्निरमृतं स्रवति क्षणात् ॥ १४१  
अभ्त्_४।१४२अ।। गुल्फजान्वादिषु व्यक्तं कुटिलार्कप्रदीपिता ।  
अभ्त्_४।१४२ब्।। सा शक्तिस्तापिता भूयः पञ्चारादिक्रमं सृजेत् ॥ १४२  
अभ्त्_४।१४३अ।। एवं श्रोत्रे@पि विज्ञेयं यावत्पादान्तगोचरम् ।  
अभ्त्_४।१४३ब्।। पादाङ्गुष्ठात्समारभ्य यावद्ब्रह्माण्डदर्शनम् ॥ १४३  
अभ्त्_४।१४४अ।। इत्यजानन्नैव योगी जानन्विश्वप्रभुर्भवेत् ।  
अभ्त्_४।१४४ब्।। ज्वलन्निवासौ ब्रह्माद्यैर्दृश्यते परमेश्वरः ॥ १४४  
अभ्त्_४।१४५अ।। अत्र तात्पर्यतः प्रोक्तमक्षे क्रमचतुष्टयम् ।  
अभ्त्_४।१४५ब्।। एकैकत्र यतस्तेन द्वादशात्मकतोदिता ॥ १४५  
अभ्त्_४।१४६अ।। न व्याख्यातं तु निर्भज्य यतो@तिसरहस्यकम् ।  
अभ्त्_४।१४६ब्।। मेये@पि देवी तिष्ठन्ती मासराश्यादिरूपिणी ॥ १४६  
अभ्त्_४।१४७अ।। अत एषा स्थिता संविदन्तर्बाह्योभयात्मना ।  
अभ्त्_४।१४७ब्।। स्वयं निर्भास्य तत्रान्यद्भासयन्तीव भासते ॥ १४७  
अभ्त्_४।१४८अ।। ततश्च प्रागियं शुद्धा तथाभासनसोत्सुका ।  
अभ्त्_४।१४८ब्।। सृष्टिं कलयते देवी तन्नाम्नागम उच्यते ॥ १४८  
अभ्त्_४।१४९अ।। तथा भासितवस्त्वंशरञ्जनां सा बहिर्मुखी ।  
अभ्त्_४।१४९ब्।। स्ववृत्तिचक्रेण समं ततो@पि कलयन्त्यलम् ॥ १४९  
अभ्त्_४।१५०अ।। स्थितिरेषैव भावस्य तामन्तर्मुखतारसात् ।  
अभ्त्_४।१५०ब्।। सञ्जिहीर्षुः स्थितेर्नाशं कलयन्ती निरुच्यते ॥ १५०  
अभ्त्_४।१५१अ।। ततो@पि संहाररसे पूर्णे विघ्नकरीं स्वयम् ।  
अभ्त्_४।१५१ब्।। शङ्कां यमात्मिकां भागे सूते संहरते@पि च ॥ १५१  
अभ्त्_४।१५२अ।। संहृत्य शङ्कां शङ्क्यार्थवर्जं वा भावमण्डले ।  
अभ्त्_४।१५२ब्।। संहृतिं कलयत्येव स्वात्मवह्नौ विलापनात् ॥ १५२  
अभ्त्_४।१५३अ।। विलापनात्मिकां तां च भावसंहृतिमात्मनि ।  
अभ्त्_४।१५३ब्।। आमृशत्येव येनैषा मया ग्रस्तमिति स्फुरेत् ॥ १५३  
अभ्त्_४।१५४अ।। संहार्योपाधिरेतस्याः स्वस्वभावो हि संविदः ।  
अभ्त्_४।१५४ब्।। निरुपाधिनि संशुद्धे संविद्रूपेषस्तमीयते ॥ १५४  
अभ्त्_४।१५५अ।। विलापिते@पि भावौघे कञ्चिद्भावं तदैव सा ।  
अभ्त्_४।१५५ब्।। आश्यानयेद्य एवास्ते शङ्का संस्काररूपकः ॥ १५५  
अभ्त्_४।१५६अ।। शुभाशुभतया सो@यं सोष्यते फलसम्पदम् ।  
अभ्त्_४।१५६ब्।। पूर्वं हि भोगात्पश्चाद्वा शङ्केयं व्यवतिष्ठते ॥ १५६  
अभ्त्_४।१५७अ।। अन्यदाश्यानितमपि तदैव द्रावयेदियम् ।  
अभ्त्_४।१५७ब्।। प्रायश्चित्तादिकर्मभ्यो ब्रह्महत्यादिकर्मवत् ॥ १५७  
अभ्त्_४।१५८अ।। रोधनाद्द्रावणाद्रूपमित्थं कलयते चितिः ।  
अभ्त्_४।१५८ब्।। तदपि द्रावयेदेव तदप्याश्यानयेदथ ॥ १५८  
अभ्त्_४।१५९अ।। इत्थं भोग्ये@पि सम्भुक्ते सति तत्करणान्यपि ।  
अभ्त्_४।१५९ब्।। संहरन्ती कलयते द्वादशैवाहमात्मनि ॥ १५९  
अभ्त्_४।१६०अ।। कर्मबुद्ध्यक्षवर्गो हि बुद्ध्यन्तो द्वादशात्मकः ।  
अभ्त्_४।१६०ब्।। प्रकाशकत्वात्सूर्यात्मा भिन्ने वस्तुनि जृम्भते ॥ १६०  
अभ्त्_४।१६१अ।। अहङ्कारस्तु करणमभिमानैकसाधनम् ।  
अभ्त्_४।१६१ब्।। अविच्छिन्नपरामर्शी लीयते तेन तत्र सः ॥ १६१  
अभ्त्_४।१६२अ।। यथाहि खङ्गपाशादेः करणस्य विभेदिनः ।  
अभ्त्_४।१६२ब्।। अभेदिनि स्वहस्तादौ लयस्तद्वदयं विधिः ॥ १६२  
अभ्त्_४।१६३अ।। तेनेन्द्रियौघमार्तण्डमण्डलं कलयेत्स्वयम् ।  
अभ्त्_४।१६३ब्।। संविद्देवी स्वतन्त्रत्वात्कल्पिते@हङ्कृतात्मनि ॥ १६३  
अभ्त्_४।१६४अ।। स एव परमादित्यः पूर्णकल्पस्त्रयोदशः ।  
अभ्त्_४।१६४ब्।। करणत्वात्प्रयात्येव कर्तरि प्रलयं स्फुटम् ॥ १६४  
अभ्त्_४।१६५अ।। कर्ता च द्विविधः प्रोक्तः कल्पिताकल्पितात्मकः ।  
अभ्त्_४।१६५ब्।। कल्पितो देहबुद्ध्यादिव्यवच्छेदेन चर्चितः ॥ १६५  
अभ्त्_४।१६६अ।। कालाग्निरुद्रसञ्ज्ञास्य शास्त्रेषु परिभाषिता ।  
अभ्त्_४।१६६ब्।। कालो व्यवच्छित्तद्युक्तो वह्निर्भोक्ता यतः स्मृतः ॥ १६६  
अभ्त्_४।१६७अ।। संसाराक्लृप्तिक्लृप्तिभ्यां रोधनाद्द्रावणात्प्रभुः ।  
अभ्त्_४।१६७ब्।। अनिवृत्तपशूभावस्तत्राहङ्कृत्प्रलीयते ॥ १६७  
अभ्त्_४।१६८अ।। सो@पि कल्पितवृत्तित्वाद्विश्वाभेदैकशालिनि ।  
अभ्त्_४।१६८ब्।। विकासिनि महाकाले लीयते@हमिदम्मये ॥ १६८  
अभ्त्_४।१६९अ।। एतस्यां स्वात्मसंवित्ताविदं सर्वमहं विभुः ।  
अभ्त्_४।१६९ब्।। इति प्रविकसद्रूपा संवित्तिरवभासते ॥ १६९  
अभ्त्_४।१७०अ।। ततो@न्तःस्थितसर्वात्मभावभोगोपरागिणी ।  
अभ्त्_४।१७०ब्।। परिपूर्णापि संवित्तिरकुले धाम्नि लीयते ॥ १७०  
अभ्त्_४।१७१अ।। प्रमातृवर्गो मानौघः प्रमाश्च बहुधा स्थिताः ।  
अभ्त्_४।१७१ब्।। मेयौघ इति यत्सर्वमत्र चिन्मात्रमेव तत् ॥ १७१  
अभ्त्_४।१७२अ।। इयतीं रूपवैचित्रीमाश्रयन्त्याः स्वसंविदः ।  
अभ्त्_४।१७२ब्।। स्वाच्छन्द्यमनपेक्षं यत्सा परा परमेश्वरी ॥ १७२  
अभ्त्_४।१७३अ।। इमाः प्रागुक्तकलनास्तद्विजृम्भोच्यते यतः ।  
अभ्त्_४।१७३ब्।। क्षेपो ज्ञानं च सङ्ख्यानं गतिर्नाद इति क्रमात् ॥ १७३  
अभ्त्_४।१७४अ।। स्वात्मनो भेदनं क्षेपो भेदितस्याविकल्पनम् ।  
अभ्त्_४।१७४ब्।। ज्ञानं विकल्पः सङ्ख्यानमन्यतो व्यतिभेदनात् ॥ १७४  
अभ्त्_४।१७५अ।। गतिः स्वरूपारोहित्वं प्रतिबिम्बवदेव यत् ।  
अभ्त्_४।१७५ब्।। नादः स्वात्मपरामर्शशेषता तद्विलोपनात् ॥ १७५  
अभ्त्_४।१७६अ।। इति पञ्चविधामेनां कलनां कुर्वती परा ।  
अभ्त्_४।१७६ब्।। देवी काली तथा कालकर्षिणी चेति कथ्यते ॥ १७६  
अभ्त्_४।१७७अ।। मातृसद्भावसञ्ज्ञास्यास्तेनोक्ता यत्प्रमातृषु ।  
अभ्त्_४।१७७ब्।। एतावदन्तसंवित्तौ प्रमातृत्वं स्फुटीभवेत् ॥ १७७  
अभ्त्_४।१७८अ।। वामेश्वरीति-शब्देन प्रोक्ता श्रीनिशिसञ्चरे ।  
अभ्त्_४।१७८ब्।। इत्थं द्वादशधा संवित्तिष्ठन्ती विश्वमातृषु ॥ १७८  
अभ्त्_४।१७९अ।। एकैवेति न को@प्यस्याः क्रमस्य नियमः क्वचित् ।  
अभ्त्_४।१७९ब्।। क्रमाभावान्न युगपत्तदभावात्क्रमो@पि न ॥ १७९  
अभ्त्_४।१८०अ।। क्रमाक्रमकथातीतं संवित्तत्त्वं सुनिर्मलम् ।  
अभ्त्_४।१८०ब्।। तदस्याः संविदो देव्या यत्र क्वापि प्रवर्तनम् ॥ १८०  
अभ्त्_४।१८१अ।। तत्र तादात्म्ययोगेन पूजा पूर्णैव वर्तते ।  
अभ्त्_४।१८१ब्।। परामर्शस्वभावत्वादेतस्या यः स्वयं ध्वनिः ॥ १८१  
अभ्त्_४।१८२अ।। सदोदितः स एवोक्तः परमं हृदयं महत् ।  
अभ्त्_४।१८२ब्।। हृदये स्वविमर्शो@सौ द्राविताशेषविश्वकः ॥ १८२  
अभ्त्_४।१८३अ।। भावग्रहादिपर्यन्तभावी सामान्यसञ्ज्ञकः ।  
अभ्त्_४।१८३ब्।। स्पन्दः स कथ्यते शास्त्रे स्वात्मन्युच्छलनात्मकः ॥ १८३  
अभ्त्_४।१८४अ।। किञ्चिच्चलनमेतावदनन्यस्फुरणं हि यत् ।  
अभ्त्_४।१८४ब्।। ऊर्मिरेषा विबोधाब्धेर्न संविदनया विना ॥ १८४  
अभ्त्_४।१८५अ।। निस्तरङ्गतरङ्गादिवृत्तिरेव हि सिन्धुता ।  
अभ्त्_४।१८५ब्।। सारमेतत्समस्तस्य यच्चित्सारं जडं जगत् ॥ १८५  
अभ्त्_४।१८६अ।। तदधीनप्रतिष्ठत्वात्तत्सारं हृदयं महत् ।  
अभ्त्_४।१८६ब्।। तथा हि सदिदं ब्रह्ममूलं मायाण्डसञ्ज्ञितम् ॥ १८६  
अभ्त्_४।१८७अ।। इच्छाज्ञानक्रियारोहं विना नैव सदुच्यते ।  
अभ्त्_४।१८७ब्।। तच्छक्तित्रितयारोहाद्भैरवीये चिदात्मनि ॥ १८७  
अभ्त्_४।१८८अ।। विसृज्यते हि तत्तस्माद्बहिर्वाथ विसृज्यते ।  
अभ्त्_४।१८८ब्।। एवं सद्रूपतैवैषां सतां शक्तित्रयात्मताम् ॥ १८८  
अभ्त्_४।१८९अ।। विसर्गं परबोधेन समाक्षिप्यैव वर्तते ।  
अभ्त्_४।१८९ब्।। तत्सदेव बहीरूपं प्राग्बोधाग्निविलापितम् ॥ १८९  
अभ्त्_४।१९०अ।। अन्तर्नदत्परामर्शशेषीभूतं ततो@प्यलम् ।  
अभ्त्_४।१९०ब्।। खात्मत्वमेव सम्प्राप्तं शक्तित्रितयगोचरात् ॥ १९०  
अभ्त्_४।१९१अ।। वेदनात्मकतामेत्य संहारात्मनि लीयते ।  
अभ्त्_४।१९१ब्।। इदं संहारहृदयं प्राच्यं सृष्टौ च हृन्मतम् ॥ १९१  
अभ्त्_४।१९२अ।। एतद्रूपपरामर्शमकृत्रिममनाबिलम् ।  
अभ्त्_४।१९२ब्।। अहमित्याहुरेषैव प्रकाशस्य प्रकाशता ॥ १९२  
अभ्त्_४।१९३अ।। एतद्वीर्यं हि सर्वेषां मन्त्राणां हृदयात्मकम् ।  
अभ्त्_४।१९३ब्।। विनानेन जडास्ते स्युर्जीवा इव विना हृदा ॥ १९३  
अभ्त्_४।१९४अ।। अकृत्रिमैतद्धृदयारूढो यत्किञ्चिदाचरेत् ।  
अभ्त्_४।१९४ब्।। प्राण्याद्वा मृशते वापि स सर्वो@स्य जपो मतः ॥ १९४  
अभ्त्_४।१९५अ।। यदेव स्वेच्छया सृष्टिस्वाभाव्याद्बहिरन्तरा ।  
अभ्त्_४।१९५ब्।। निर्मीयते तदेवास्य ध्यानं स्यात्पारमार्थिकम् ॥ १९५  
अभ्त्_४।१९६अ।। निराकारे हि चिद्धाम्नि विश्वाकृतिमये सति ।  
अभ्त्_४।१९६ब्।। फलार्थिनां काचिदेव ध्येयत्वेनाकृतिः स्थिता ॥ १९६  
अभ्त्_४।१९७अ।। यथा ह्यभेदात्पूर्णे@पि भावे जलमुपाहरन् ।  
अभ्त्_४।१९७ब्।। अन्याकृत्यपहानेन घटमर्थयते रसात् ॥ १९७  
अभ्त्_४।१९८अ।। तथैव परमेशाननियतिप्रविजृम्भणात् ।  
अभ्त्_४।१९८ब्।। काचिदेवाकृतिः काञ्चित् सूते फलविकल्पनाम् ॥ १९८  
अभ्त्_४।१९९अ।। यस्तु सम्पूर्णहृदयो न फलं नाम वाञ्छति ।  
अभ्त्_४।१९९ब्।। तस्य विश्वाकृतिर्देवी सा चावच्छेदवर्जनात् ॥ १९९  
अभ्त्_४।२००अ।। कुले योगिन उद्रिक्तभैरवीयपरासवात् ।  
अभ्त्_४।२००ब्।। घूर्णितस्य स्थितिर्देहे मुद्रा या काचिदेव सा ॥ २००  
अभ्त्_४।२०१अ।। अन्तरिन्धनसम्भारमनपेक्ष्यैव नित्यशः ।  
अभ्त्_४।२०१ब्।। जाज्वलीत्यखिलाक्षौघप्रसृतोग्रशिखः शिखी ॥ २०१  
अभ्त्_४।२०२अ।। बोधाग्नौ तादृशे भावा विशन्तस्तस्य सन्महः ।  
अभ्त्_४।२०२ब्।। उद्रेचयन्तो गच्छन्ति होमकर्मनिमित्तताम् ॥ २०२  
अभ्त्_४।२०३अ।। यं कञ्चित्परमेशानशक्तिपातपवित्रितम् ।  
अभ्त्_४।२०३ब्।। पुरोभाव्य स्वयं तिष्ठेदुक्तवद्दीक्षितस्तु सः ॥ २०३  
अभ्त्_४।२०४अ।। जप्यादौ होमपर्यन्ते यद्यप्येकैककर्मणि ।  
अभ्त्_४।२०४ब्।। उदेति रूढिः परमा तथापीत्थं निरूपितम् ॥ २०४  
अभ्त्_४।२०५अ।। यथाहि तत्र तत्राश्वः समनिम्नोन्नतादिषु ।  
अभ्त्_४।२०५ब्।। चित्रे देशे वाह्यमानो यातीच्छामात्रकल्पिताम् ॥ २०५  
अभ्त्_४।२०६अ।। तथा संविद्विचित्राभिः शान्तघोरतरादिभिः ।  
अभ्त्_४।२०६ब्।। भङ्गीभिरभितो द्वैतं त्याजिता भैरवायते ॥ २०६  
अभ्त्_४।२०७अ।। यथा पुरःस्थे मुकुरे निजं वक्त्रं विभावयन् ।  
अभ्त्_४।२०७ब्।। भूयो भूयस्तदेकात्म वक्त्रं वेत्ति निजात्मनः ॥ २०७  
अभ्त्_४।२०८अ।। तथा विकल्पमुकुरे ध्यानपूजार्चनात्मनि ।  
अभ्त्_४।२०८ब्।। आत्मानं भैरवं पश्यन्नचिरात्तन्मयीभवेत् ॥ २०८  
अभ्त्_४।२०९अ।। तन्मयीभवनं नाम प्राप्तिः सानुत्तरात्मनि ।  
अभ्त्_४।२०९ब्।। पूर्णत्वस्य परा काष्ठा सेत्यत्र न फलान्तरम् ॥ २०९  
अभ्त्_४।२१०अ।। फलं सर्वमपूर्णत्वे तत्र तत्र प्रकल्पितम् ।  
अभ्त्_४।२१०ब्।। अकल्पिते हि पूर्णत्वे फलमन्यत्किमुच्यताम् ॥ २१०  
अभ्त्_४।२११अ।। एष यागविधिः को@पि कस्यापि हृदि वर्तते ।  
अभ्त्_४।२११ब्।। यस्य प्रसीदेच्चिच्चक्रं द्रागपश्चिमजन्मनः ॥ २११  
अभ्त्_४।२१२अ।। अत्र यागे गतो रूढिं कैवल्यमधिगच्छति ।  
अभ्त्_४।२१२ब्।। लोकैरालोक्यमानो हि देहबन्धविधौ स्थितः ॥ २१२  
अभ्त्_४।२१३अ।। अत्र नाथः समाचारं पटले@ष्टादशे@भ्यधात् ।  
अभ्त्_४।२१३ब्।। नात्र शुद्धिर्न चाशुद्धिर्न भक्ष्यादिविचारणम् ॥ २१३  
अभ्त्_४।२१४अ।। न द्वैतं नापि चाद्वैतं लिङ्गपूजादिकं न च ।  
अभ्त्_४।२१४ब्।। न चापि तत्परित्यागो निष्परिग्रहतापि वा ॥ २१४  
अभ्त्_४।२१५अ।। सपरिग्रहता वापि जटाभस्मादिसङ्ग्रहः ।  
अभ्त्_४।२१५ब्।। तत्त्यागो न व्रतादीनां चरणाचरणं च यत् ॥ २१५  
अभ्त्_४।२१६अ।। क्षेत्रादिसम्प्रवेशश्च समयादिप्रपालनम् ।  
अभ्त्_४।२१६ब्।। परस्वरूपलिङ्गादि नामगोत्रादिकं च यत् ॥ २१६  
अभ्त्_४।२१७अ।। नास्मिन्विधीयते किञ्चिन्न चापि प्रतिषिध्यते ।  
अभ्त्_४।२१७ब्।। विहितं सर्वमेवात्र प्रतिषिद्धमथापि च ॥ २१७  
अभ्त्_४।२१८अ।। किं त्वेतदत्र देवेशि नियमेन विधीयते ।  
अभ्त्_४।२१८ब्।। तत्त्वे चेतः स्थिरीकार्यं सुप्रसन्नेन योगिना ॥ २१८  
अभ्त्_४।२१९अ।। तच्च यस्य यथैव स्यात्स तथैव समाचरेत् ।  
अभ्त्_४।२१९ब्।। तत्त्वे निश्चलचित्तस्तु भुञ्जानो विषयानपि ॥ २१९  
अभ्त्_४।२२०अ।। न संस्पृश्येत दोषैः स पद्मपत्रमिवाम्भसा ।  
अभ्त्_४।२२०ब्।। विषापहारिमन्त्रादिसन्नद्धो भक्षयन्नपि ॥ २२०  
अभ्त्_४।२२१अ।। विषं न मुह्यते तेन तद्वद्योगी महामतिः ।  
अभ्त्_४।२२१ब्।। अशुद्धं हि कथं नाम देहाद्यं पाञ्चभौतिकम् ॥ २२१  
अभ्त्_४।२२२अ।। प्रकाशतातिरिक्ते किं शुद्ध्यशुद्धी हि वस्तुनः ।  
अभ्त्_४।२२२ब्।। अशुद्धस्य च भावस्य शुद्धिः स्यात्तादृशैव किम् ॥ २२२  
अभ्त्_४।२२३अ।। अन्योन्याश्रयवैयर्थ्यानवस्था इत्थमत्र हि ।  
अभ्त्_४।२२३ब्।। पृथिवी जलतः शुद्ध्येज्जलं धरणितस्तथा ॥ २२३  
अभ्त्_४।२२४अ।। अन्योन्याश्रयता सेयमशुद्धत्वे@प्ययं क्रमः ।  
अभ्त्_४।२२४ब्।। अशुद्धाज्जलतः शुद्ध्येद्धरेति व्यर्थता भवेत् ॥ २२४  
अभ्त्_४।२२५अ।। वायुतो वारिणो वायोस्तेजसस्तस्य वान्यतः ।  
अभ्त्_४।२२५ब्।। बहुरूपादिका मन्त्राः पावनात्तेषु शुद्धता ॥ २२५  
अभ्त्_४।२२६अ।। मन्त्राः स्वभावतः शुद्धा यदि ते@पि न किं तथा ।  
अभ्त्_४।२२६ब्।। शिवात्मता तेषु शुद्धिर्यदि तत्रापि सा न किम् ॥ २२६  
अभ्त्_४।२२७अ।। शिवात्मत्वापरिज्ञानं न मन्त्रेषु धरादिवत् ।  
अभ्त्_४।२२७ब्।। ते तेन शुद्धा इति चेत्तज्ज्ञप्तिस्तर्हि शुद्धता ॥ २२७  
अभ्त्_४।२२८अ।। योगिनं प्रति सा चास्ति भावेष्विति विशुद्धता ।  
अभ्त्_४।२२८ब्।। ननु चोदनया शुद्ध्यशुद्ध्यादिकविनिश्चयः ॥ २२८  
अभ्त्_४।२२९अ।। इत्थमस्तु तथाप्येषा चोदनैव शिवोदिता ।  
अभ्त्_४।२२९ब्।। का स्यात्सतीति चेदेतदन्यत्र प्रवितानितम् ॥ २२९  
अभ्त्_४।२३०अ।। वैदिक्या बाधितेयं चेद्विपरीतं न किं भवेत् ।  
अभ्त्_४।२३०ब्।। सम्यक्चेन्मन्यसे बाधो विशिष्टविषयत्वतः ॥ २३०  
अभ्त्_४।२३१अ।। अपवादेन कर्तव्यः सामान्यविहिते विधौ ।  
अभ्त्_४।२३१ब्।। शुद्ध्यशुद्धी च सामान्यविहिते तत्त्वबोधिनि ॥ २३१  
अभ्त्_४।२३२अ।। पुंसि ते बाधिते एव तथा चात्रेति वर्णितम् ।  
अभ्त्_४।२३२ब्।। नार्थवादादिशङ्का च वाक्ये माहेश्वरे भवेत् ॥ २३२  
अभ्त्_४।२३३अ।। अबुद्धिपूर्वं हि तथा संस्थिते सततं भवेत् ।  
अभ्त्_४।२३३ब्।। व्योमादिरूपे निगमे शङ्का मिथ्यार्थतां प्रति ॥ २३३  
अभ्त्_४।२३४अ।। अनवच्छिन्नविज्ञानवैश्वरूप्यसुनिर्भरः ।  
अभ्त्_४।२३४ब्।। शास्त्रात्मना स्थितो देवो मिथ्यात्वं क्वापि नार्हति ॥ २३४  
अभ्त्_४।२३५अ।। इच्छावान्भावरूपेण यथा तिष्ठासुरीश्वरः ।  
अभ्त्_४।२३५ब्।। तत्स्वरूपाभिधानेन तिष्ठासुः स तथा स्थितः ॥ २३५  
अभ्त्_४।२३६अ।। अर्थवादो@पि यत्रान्यविध्यादिमुखमीक्षते ।  
अभ्त्_४।२३६ब्।। तत्रास्त्वसत्यः स्वातन्त्र्ये स एव तु विधायकः ॥ २३६  
अभ्त्_४।२३७अ।। विधिवाक्यान्तरे गच्छन्नङ्गभावमथापि वा ।  
अभ्त्_४।२३७ब्।। न निरर्थकं एवायं सन्निधेर्गजडादिवत् ॥ २३७  
अभ्त्_४।२३८अ।। स्वार्थप्रत्यायनं चास्य स्वसंवित्त्यैव भासते ।  
अभ्त्_४।२३८ब्।। तदपह्नवनं कर्तुं शक्यं विधिनिषेधयोः ॥ २३८  
अभ्त्_४।२३९अ।। युक्तिश्चात्रास्ति वाक्येषु स्वसंविच्चाप्यबाधिता ।  
अभ्त्_४।२३९ब्।। या समग्रार्थमाणिक्यतत्त्वनिश्चयकारिणी ॥ २३९  
अभ्त्_४।२४०अ।। मृतदेहे@थ देहोत्थे या चाशुद्धिः प्रकीर्तिता ।  
अभ्त्_४।२४०ब्।। अन्यत्र नेति बुद्ध्यन्तामशुद्धं संविदश्च्युतम् ॥ २४०  
अभ्त्_४।२४१अ।। संवित्तादात्म्यमापन्नं सर्वं शुद्धमतः स्थितम् ।  
अभ्त्_४।२४१ब्।। श्रीमद्वीरावलौ चोक्तं शुद्ध्यशुद्धिनिरूपणे ॥ २४१  
अभ्त्_४।२४२अ।। सर्वेषां वाहको जीवो नास्ति किञ्चिदजीवकम् ।  
अभ्त्_४।२४२ब्।। यत्किञ्चिज्जीवरहितमशुद्धं तद्विजानत ॥ २४२  
अभ्त्_४।२४३अ।। तस्माद्यत्संविदो नातिदूरे तच्छुद्विमावहेत् ।  
अभ्त्_४।२४३ब्।। अविकल्पेन भावेन मुनयो@पि तथाभवन् ॥ २४३  
अभ्त्_४।२४४अ।। लोकसंरक्षणार्थं तु तत्तत्त्वं तैः प्रगोपितम् ।  
अभ्त्_४।२४४ब्।। बहिः सत्स्वपि भावेषु शुद्ध्यशुद्धी न नीलवत् ॥ २४४  
अभ्त्_४।२४५अ।। प्रमातृधर्म एवायं चिदैक्यानैक्यवेदनात् ।  
अभ्त्_४।२४५ब्।। यदि वा वस्तुधर्मो@पि मात्रपेक्षानिबन्धनः ॥ २४५  
अभ्त्_४।२४६अ।। सौत्रामण्यां सुरा होतुः शुद्धान्यस्य विपर्ययः ।  
अभ्त्_४।२४६ब्।। अनेन चोदनानां च स्ववाक्यैरपि बाधनम् ॥ २४६  
अभ्त्_४।२४७अ।। क्वचित्सन्दर्शितं ब्रह्महत्याविधिनिषेधवत् ।  
अभ्त्_४।२४७ब्।। भक्ष्यादिविधयो@प्येनं न्यायमाश्रित्य चर्चिताः ॥ २४७  
अभ्त्_४।२४८अ।। सर्वज्ञानोत्तरादौ च भाषते स्म महेश्वरः ।  
अभ्त्_४।२४८ब्।। नरर्षिदेवद्रुहिणविष्णुरुद्राद्युदीरितम् ॥ २४८  
अभ्त्_४।२४९अ।। उत्तरोत्तरवैशिष्ट्यात् पूर्वपूर्वप्रबाधकम् ।  
अभ्त्_४।२४९ब्।। न शैवं वैष्णवैर्वाक्यैर्बाधनीयं कदाचन ॥ २४९  
अभ्त्_४।२५०अ।। वैष्णवं ब्रह्मसम्भूतैर्नेत्यादि परिचर्चयेत् ।  
अभ्त्_४।२५०ब्।। बाधते यो वैपरीत्यात्समूढः पापभाग्भवेत् ॥ २५०  
अभ्त्_४।२५१अ।। तस्मान्मुख्यतया स्कन्द लोकधर्मान्न चाचरेत् ।  
अभ्त्_४।२५१ब्।। नान्यशास्त्रसमुद्दिष्टं स्रोतस्युक्तं निजे चरेत् ॥ २५१  
अभ्त्_४।२५२अ।। यतो यद्यपि देवेन वेदाद्यपि निरूपितम् ।  
अभ्त्_४।२५२ब्।। तथापि किल सङ्कोचभावाभावविकल्पतः ॥ २५२  
अभ्त्_४।२५३अ।। सङ्कोचतारतम्येन पाशवं ज्ञानमीरितम् ।  
अभ्त्_४।२५३ब्।। विकासतारतम्येन पतिज्ञानं तु बाधकम् ॥ २५३  
अभ्त्_४।२५४अ।। इदं द्वैतमिदं नेति परस्परनिषेधतः ।  
अभ्त्_४।२५४ब्।। मायीयभेदक्लृप्तं तत्स्यादकाल्पनिके कथम् ॥ २५४  
अभ्त्_४।२५५अ।। उक्तं भर्गशिखायां च मृत्युकालकलादिकम् ।  
अभ्त्_४।२५५ब्।। द्वैताद्वैतविकल्पोत्थं ग्रसते कृतधीरिति ॥ २५५  
अभ्त्_४।२५६अ।। सिद्धान्ते लिङ्गपूजोक्ता विश्वाध्वमयताविदे ।  
अभ्त्_४।२५६ब्।। कुलादिषु निषिद्धासौ देहे विश्वात्मताविदे ॥ २५६  
अभ्त्_४।२५७अ।। इह सर्वात्मके कस्मात्तद्विधिप्रतिषेधने ।  
अभ्त्_४।२५७ब्।। नियमानुप्रवेशेन तादात्म्यप्रतिपत्तये ॥ २५७  
अभ्त्_४।२५८अ।। जटादि कौले त्यागो@स्य सुखोपायोपदेशतः ।  
अभ्त्_४।२५८ब्।। व्रतचर्या च मन्त्रार्थतादात्म्यप्रतिपत्तये ॥ २५८  
अभ्त्_४।२५९अ।। तन्निषेधस्तु मन्त्रार्थसार्वात्म्यप्रतिपत्तये ।  
अभ्त्_४।२५९ब्।। क्षेत्रपीठोपपीठेषु प्रवेशो विघ्नशान्तये ॥ २५९  
अभ्त्_४।२६०अ।। मन्त्राद्याराधकस्याथ तल्लाभायोपदिश्यते ।  
अभ्त्_४।२६०ब्।। क्षेत्रादिगमनाभावविधिस्तु स्वात्मनस्तथा ॥ २६०  
अभ्त्_४।२६१अ।। वैश्वरूप्येण पूर्णत्वं ज्ञातुमित्यपि वर्णितम् ।  
अभ्त्_४।२६१ब्।। समयाचारसद्भावः पाल्यत्वेनोपदिश्यते ॥ २६१  
अभ्त्_४।२६२अ।। भेदप्राणतया तत्तत्त्यागात्तत्त्वविशुद्धये ।  
अभ्त्_४।२६२ब्।। समयादिनिषेधस्तु मतशास्त्रेषु कथ्यते ॥ २६२  
अभ्त्_४।२६३अ।। निर्मर्यादं स्वसम्बोधं सम्पूर्णं बुद्ध्यतामिति ।  
अभ्त्_४।२६३ब्।। परकीयमिदं रूपं ध्येयमेतत्तु मे निजम् ॥ २६३  
अभ्त्_४।२६४अ।। ज्वालादिलिङ्गं चान्यस्य कपालादि तु मे निजम् ।  
अभ्त्_४।२६४ब्।। आदिशब्दात्तपश्चर्यावेलातिथ्यादि कथ्यते ॥ २६४  
अभ्त्_४।२६५अ।। नाम शक्तिशिवाद्यन्तमेतस्य मम नान्यथा ।  
अभ्त्_४।२६५ब्।। गोत्रं च गुरुसन्तानो मठिकाकुलशब्दितः ॥ २६५  
अभ्त्_४।२६६अ।। श्रीसन्ततिस्त्र्यम्बकाख्या तदर्धामर्दसञ्ज्ञिता ।  
अभ्त्_४।२६६ब्।। इत्थमर्धचतस्रो@त्र मठिकाः शाङ्करे क्रमे ॥ २६६  
अभ्त्_४।२६७अ।। युगक्रमेण कूर्माद्या मीनान्ता सिद्धसन्ततिः ।  
अभ्त्_४।२६७ब्।। आदिशब्देन च घरं पल्ली पीठोपपीठकम् ॥ २६७  
अभ्त्_४।२६८अ।। मुद्रा छुम्मेति तेषां च विधानं स्वपरस्थितम् ।  
अभ्त्_४।२६८ब्।। तादात्म्यप्रतिपत्त्यै हि स्वं सन्तानं समाश्रयेत् ॥ २६८  
अभ्त्_४।२६९अ।। भुञ्जीत पूजयेच्चक्रं परसन्तानिना नहि ।  
अभ्त्_४।२६९ब्।। एतच्च मतशास्त्रेषु निषिद्धं खण्डना यतः ॥ २६९  
अभ्त्_४।२७०अ।। अखण्डे@पि परे तत्त्वे भेदेनानेन जायते ।  
अभ्त्_४।२७०ब्।। एवं क्षेत्रप्रवेशादि सन्ताननियमान्ततः ॥ २७०  
अभ्त्_४।२७१अ।। नास्मिन्विधीयते तद्धि साक्षान्नौपयिकं शिवे ।  
अभ्त्_४।२७१ब्।। न तस्य च निषोधो य न्न तत्तत्त्वस्य खण्डनम् ॥ २७१  
अभ्त्_४।२७२अ।। विश्वात्मनो हि नाथस्य स्वस्मिन्रूपे विकल्पितौ ।  
अभ्त्_४।२७२ब्।। विधिर्निषेधो वा शक्तौ न स्वरूपस्य खण्डने ॥ २७२  
अभ्त्_४।२७३अ।। परतत्त्वप्रवेशे तु यमेव निकटं यदा ।  
अभ्त्_४।२७३ब्।। उपायं वेत्ति स ग्राह्यस्तदा त्याज्यो@थ वा क्वचित् ॥ २७३  
अभ्त्_४।२७४अ।। न यन्त्रणात्र कार्येति प्रोक्तं श्रीत्रिकशासने ।  
अभ्त्_४।२७४ब्।। समता सर्वदेवानामोवल्लीमन्त्रवर्णयोः ॥ २७४  
अभ्त्_४।२७५अ।। आगमनां गतीनां च सर्वं शिवमयं यतः ।  
अभ्त्_४।२७५ब्।। स ह्यखण्डितसद्भावं शिवतत्त्वं प्रपश्यति ॥ २७५  
अभ्त्_४।२७६अ।। यो ह्यखण्डितसद्भावमात्मतत्त्वं प्रपद्यते ।  
अभ्त्_४।२७६ब्।। केतकीकुसुमसौरभे भृशं भृङ्ग एव रसिको न मक्षिका ।  
अभ्त्_४।२७६च्।। भैरवीयपरमाद्वयार्चने को@पि रज्यति महेशचोदितः ॥ २७६  
अभ्त्_४।२७७अ।। अस्मिंश्च योगे विश्रान्तिं कुर्वतां भवडम्बरः ।  
अभ्त्_४।२७७ब्।। हिमानीव महाग्रीष्मे स्वयमेव विलीयते ॥ २७७  
अभ्त्_४।२७८अ।। अलं वातिप्रसङ्गेन भूयसातिप्रपञ्चिते ।  
अभ्त्_४।२७८ब्।। योग्यो@भिनवगुप्तो@स्मिन्को@पि यागविधौ बुधः ॥ २७८  
अभ्त्_४।२७९अ।। इत्यनुत्तरपदप्रविकासे शाक्तमौपयिकमद्य विविक्तम् ॥ २७९अ  

:च्५ अथ श्रीतन्त्रालोके पञ्चममाह्निकम्  
  
अभ्त्_५।१ब्।। आणवेन विधिना परधाम प्रेप्सतामथ निरूप्यत एतत् ॥ १ब्  
अभ्त्_५।२अ।। विकल्पस्यैव संस्कारे जाते निष्प्रतियोगिनि ।  
अभ्त्_५।२ब्।। अभीष्टे वस्तुनि प्राप्तिर्निश्चिता भोगमोक्षयोः ॥ २  
अभ्त्_५।३अ।। विकल्पः कस्यचित्स्वात्मस्वातन्त्र्यादेव सुस्थिरः ।  
अभ्त्_५।३ब्।। उपायान्तरसापेक्ष्यवियोगेनैव जायते ॥ ३  
अभ्त्_५।४अ।। कस्यचित्तु विकल्पो@सौ स्वात्मसंस्करणं प्रति ।  
अभ्त्_५।४ब्।। उपायान्तरसापेक्षस्तत्रोक्तः पूर्वको विधिः ॥ ४  
अभ्त्_५।५अ।। विकल्पो नाम चिन्मात्रस्वभावो यद्यपि स्थितः ।  
अभ्त्_५।५ब्।। तथापि निश्चयात्मासावणोः स्वातन्त्र्ययोजकः ॥ ५  
अभ्त्_५।६अ।। निश्चयो बहुधा चैष तत्रोपायाश्च भेदिनः ।  
अभ्त्_५।६ब्।। अणुशब्देन ते चोक्ता दूरान्तिकविभेदतः ॥ ६  
अभ्त्_५।७अ।। तत्र बुद्धौ तथा प्राणे देहे चापि प्रमातरि ।  
अभ्त्_५।७ब्।। अपारमार्थिके@प्यस्मिन् परमार्थः प्रकाशते ॥ ७  
अभ्त्_५।८अ।। यतः प्रकाशाच्चिन्मात्रात् प्राणाद्यव्यतिरेकवत् ।  
अभ्त्_५।८ब्।। तस्यैव तु स्वतन्त्रत्वाद्द्विगुणं जडचिद्वपुः ॥ ८  
अभ्त्_५।९अ।। उक्तं त्रैशिरसे चैतद्देव्यै चन्द्रार्धमौलिना ।  
अभ्त्_५।९ब्।। जीवः शक्तिः शिवस्यैव सर्वत्रैव स्थितापि सा ॥ ९  
अभ्त्_५।१०अ।। स्वरूपप्रत्यये रूढा ज्ञानस्योन्मीलनात्परा ।  
अभ्त्_५।१०ब्।। तस्य चिद्रूपतां सत्यां स्वातन्त्र्योल्लासकल्पनात् ॥ १०  
अभ्त्_५।११अ।। पश्यञ्जडात्मताभागं तिरोधायाद्वयो भवेत् ।  
अभ्त्_५।११ब्।। तत्र स्वातन्त्र्यदृष्ट्या वा दर्पणे मुखबिम्बवत् ॥ ११  
अभ्त्_५।१२अ।। विशुद्धं निजचैतन्यं निश्चिनोत्यतदात्मकम् ।  
अभ्त्_५।१२ब्।। बुद्धिप्राणादितो भिन्नं चैतन्यं निश्चितं बलात् ॥ १२  
अभ्त्_५।१३अ।। सत्यतस्तदभिन्नं स्यात्तस्यान्योन्यविभेदतः ।  
अभ्त्_५।१३ब्।। विश्वरूपाविभेदित्वं शुद्धत्वादेव जायते ॥ १३  
अभ्त्_५।१४अ।। निष्ठितैकस्फुरन्मूर्तेर्मूर्त्यन्तरविरोधतः ।  
अभ्त्_५।१४ब्।। अन्तः संविदि सत्सर्वं यद्यप्यपरथा धियि ॥ १४  
अभ्त्_५।१५अ।। प्राणे देहे@थवा कस्मात्सङ्क्रामेत्केन वा कथम् ।  
अभ्त्_५।१५ब्।। तथापि निर्विकल्पे@स्मिन्विकल्पो नास्ति तं विना ॥ १५  
अभ्त्_५।१६अ।। दृष्टे@प्यदृष्टकल्पत्वं विकल्पेन तु निश्चयः ।  
अभ्त्_५।१६ब्।। बुद्धिप्राणशरीरेषु पारमेश्वर्यमञ्जसा ॥ १६  
अभ्त्_५।१७अ।। विकल्प्यं शून्यरूपे न प्रमातरि विकल्पनम् ।  
अभ्त्_५।१७ब्।। बुद्धिर्ध्यानमयी तत्र प्राण उच्चारणात्मकः ॥ १७  
अभ्त्_५।१८अ।। उच्चारणं च प्राणाद्या व्यानान्ताः पञ्च वृत्तयः ।  
अभ्त्_५।१८ब्।। आद्या तु प्राणनाभिख्यापरोच्चारात्मिका भवेत् ॥ १८  
अभ्त्_५।१९अ।। शरीरस्याक्षविषयैतत्पिण्डत्वेन संस्थितिः ।  
अभ्त्_५।१९ब्।। तत्र ध्यानमयं तावदनुत्तरमिहोच्यते ॥ १९  
अभ्त्_५।२०अ।। यः प्रकाशः स्वतन्त्रो@यं चित्स्वभावो हृदि स्थितः ।  
अभ्त्_५।२०ब्।। सर्वतत्त्वमयः प्रोक्तमेतच्च त्रिशिरोमते ॥ २०  
अभ्त्_५।२१अ।। कदलीसम्पुटाकारं सबाह्याभ्यन्तरान्तरम् ।  
अभ्त्_५।२१ब्।। ईक्षते हृदयान्तःस्थं तत्पुष्पमिव तत्त्ववित् ॥ २१  
अभ्त्_५।२२अ।। सोमसूर्याग्निसङ्घट्टं तत्र ध्यायेदनन्यधीः ।  
अभ्त्_५।२२ब्।। तद्ध्यानारणिसङ्क्षोभान्महाभैरवहव्यभुक् ॥ २२  
अभ्त्_५।२३अ।। हृदयाख्ये महाकुण्डे जाज्वलन् स्फीततां व्रजेत् ।  
अभ्त्_५।२३ब्।। तस्य शक्तिमतः स्फीतशक्तेर्भैरवतेजसः ॥ २३  
अभ्त्_५।२४अ।। मातृमानप्रमेयाख्यं धामाभेदेन भावयेत् ।  
अभ्त्_५।२४ब्।। वह्न्यर्कसोमशक्तीनां तदेव त्रितयं भवेत् ॥ २४  
अभ्त्_५।२५अ।। परा परापरा चेयमपरा च सदोदिता ।  
अभ्त्_५।२५ब्।। सृष्टिसंस्थितिसंहारैस्तासां प्रत्येकतस्त्रिधा ॥ २५  
अभ्त्_५।२६अ।। चतुर्थं चानवच्छिन्नं रूपमासामकल्पितम् ।  
अभ्त्_५।२६ब्।। एवं द्वादश ता देव्यः सूर्यबिम्बवदास्थिताः ॥ २६  
अभ्त्_५।२७अ।। एकैकमासां वह्न्यर्कसोमतच्छान्तिभासनम् ।  
अभ्त्_५।२७ब्।। एतदानुत्तरं चक्रं हृदयाच्चक्षुरादिभिः ॥ २७  
अभ्त्_५।२८अ।। व्योमभिर्निःसरत्येव तत्तद्विषयगोचरे ।  
अभ्त्_५।२८ब्।। तच्चक्रभाभिस्तत्रार्थे सृष्टिस्थितिलयक्रमात् ॥ २८  
अभ्त्_५।२९अ।। सोमसूर्याग्निभासात्म रूपं समवतिष्ठते ।  
अभ्त्_५।२९ब्।। एवं शब्दादिविषये श्रोत्रादिव्योमवर्त्मना ॥ २९  
अभ्त्_५।३०अ।। चक्रेणानेन पतता तादात्म्यं परिभावयेत् ।  
अभ्त्_५।३०ब्।। अनेन क्रमयोगेन यत्र यत्र पतत्यदः ॥ ३०  
अभ्त्_५।३१अ।। चक्रं सर्वात्मकं तत्तत्सार्वभौममहीशवत् ।  
अभ्त्_५।३१ब्।। इत्थं विश्वाध्वपटलमयत्नेनैव लीयते ॥ ३१  
अभ्त्_५।३२अ।। भैरवीयमहाचक्रे संवित्तिपरिवारिते ।  
अभ्त्_५।३२ब्।। ततः संस्कारमात्रेण विश्वस्यापि परिक्षये ॥ ३२  
अभ्त्_५।३३अ।। स्वात्मोच्छलत्तया भ्राम्यच्चक्रं सञ्चिन्तयेन्महत् ।  
अभ्त्_५।३३ब्।। ततस्तद्दाह्यविलयात् तत्संस्कारपरिक्षयात् ॥ ३३  
अभ्त्_५।३४अ।। प्रशाम्यद्भावयेच्चक्रं ततः शान्तं ततः शमम् ।  
अभ्त्_५।३४ब्।। अनेन ध्यानयोगेन विश्वं चक्रे विलीयते ॥ ३४  
अभ्त्_५।३५अ।। तत्संविदि ततः संविद्विलीनार्थैव भासते ।  
अभ्त्_५।३५ब्।। चित्स्वाभाव्यात् ततो भूयः सृष्टिर्यच्चिन्महेश्वरी ॥ ३५  
अभ्त्_५।३६अ।। एवं प्रतिक्षणं विश्वं स्वसंविदि विलापयन् ।  
अभ्त्_५।३६ब्।। विसृजंश्च ततो भूयः शश्वद्भैरवतां व्रजेत् ॥ ३६  
अभ्त्_५।३७अ।। एवं त्रिशूलात् प्रभृति चतुष्पञ्चारकक्रमात् ।  
अभ्त्_५।३७ब्।। पञ्चाशदरपर्यन्तं चक्रं योगी विभावयेत् ॥ ३७  
अभ्त्_५।३८अ।। चतुष्षष्टिशतारं वा सहस्रारमथापि वा ।  
अभ्त्_५।३८ब्।। असङ्ख्यारसहस्रं वा चक्रं ध्यायेदनन्यधीः ॥ ३८  
अभ्त्_५।३९अ।। संविन्नाथस्य महतो देवस्योल्लासिसंविदः ।  
अभ्त्_५।३९ब्।। नैवास्ति काचित्कलना विश्वशक्तेर्महेशितुः ॥ ३९  
अभ्त्_५।४०अ।। शक्तयो@स्य जगत् कृत्स्नं शक्तिमांस्तु महेश्वरः ।  
अभ्त्_५।४०ब्।। इति माङ्गलशास्त्रे तु श्रीश्रीकण्ठो न्यरूपयत् ॥ ४०  
अभ्त्_५।४१अ।। इत्येतत् प्रथमोपायरूपं ध्यानं न्यरूपयत् ।  
अभ्त्_५।४१ब्।। श्रीशम्भुनाथो मे तुष्टस्तस्मै श्रीसुमतिप्रभुः ॥ ४१  
अभ्त्_५।४२अ।। अनयैव दिशान्यानि ध्यानान्यपि समाश्रयेत् ।  
अभ्त्_५।४२ब्।। अनुत्तरोपायधुरां यान्यायान्ति क्रमं विना ॥ ४२  
अभ्त्_५।४३अ।। अथ प्राणस्य या वृत्तिः प्राणनाद्या निरूपिता ।  
अभ्त्_५।४३ब्।। तदुपायतया ब्रूमो@नुत्तरप्रविकासनम् ॥ ४३  
अभ्त्_५।४४अ।। निजानन्दे प्रमात्रंशमात्रे हृदि पुरा स्थितः ।  
अभ्त्_५।४४ब्।। शून्यतामात्रविश्रान्तेर्निरानन्दं विभावयेत् ॥ ४४  
अभ्त्_५।४५अ।। प्राणोदये प्रमेये तु परानन्दं विभावयेत् ।  
अभ्त्_५।४५ब्।। तत्रानन्तप्रमेयांशपूरणापाननिर्वृतः ॥ ४५  
अभ्त्_५।४६अ।। परानन्दगतस्तिष्ठेदपानशशिशोभितः ।  
अभ्त्_५।४६ब्।। ततो@नन्तस्फुरन्मेयसङ्घट्टैकान्तनिर्वृतः ॥ ४६  
अभ्त्_५।४७अ।। समानभूमिमागत्य ब्रह्मानन्दमयो भवेत् ।  
अभ्त्_५।४७ब्।। ततो@पि मानमेयौघकलनाग्रासतत्परः ॥ ४७  
अभ्त्_५।४८अ।। उदानवह्नौ विश्रान्तो महानन्दं विभावयत् ।  
अभ्त्_५।४८ब्।। तत्र विश्रान्तिमभ्येत्य शाम्यत्यस्मिन्महार्चिषि ॥ ४८  
अभ्त्_५।४९अ।। निरुपाधिर्महाव्याप्तिर्व्यानाख्योपाधिवर्जिता ।  
अभ्त्_५।४९ब्।। तदा खलु चिदानन्दो यो जडानुपबृंहितः ॥ ४९  
अभ्त्_५।५०अ।। नह्यत्र संस्थितिः कापि विभक्ता जडरूपिणः ।  
अभ्त्_५।५०ब्।। यत्र को@पि व्यवच्छेदो नास्ति यद्विश्वतः स्फुरत् ॥ ५०  
अभ्त्_५।५१अ।। यदनाहतसंवित्ति परमामृतबृंहितम् ।  
अभ्त्_५।५१ब्।। यत्रास्ति भावनादीनां न मुख्या कापि सङ्गतिः ॥ ५१  
अभ्त्_५।५२अ।। तदेव जगदानन्दमस्मभ्यं शम्भुरूचिवान् ।  
अभ्त्_५।५२ब्।। तत्र विश्रान्तिराधेया हृदयोच्चारयोगतः ॥ ५२  
अभ्त्_५।५३अ।। या तत्र सम्यग्विश्रान्तिः सानुत्तरमयी स्थितिः ।  
अभ्त्_५।५३ब्।। इत्येतद्धृदयाद्येकस्वभावे@पि स्वधामनि ॥ ५३  
अभ्त्_५।५४अ।। षट्प्राणोच्चारजं रूपमथ व्याप्त्या तदुच्यते ।  
अभ्त्_५।५४ब्।। प्राणदण्डप्रयोगेन पूर्वापरसमीकृतेः ॥ ५४  
अभ्त्_५।५५अ।। चतुष्किकाम्बुजालम्बिलम्बिकासौधमाश्रयेत् ।  
अभ्त्_५।५५ब्।। त्रिशूलभूमिं क्रान्त्वातो नाडित्रितयसङ्गताम् ॥ ५५  
अभ्त्_५।५६अ।। इच्छाज्ञानक्रियाशक्तिसमत्वे प्रविशेत् सुधीः ।  
अभ्त्_५।५६ब्।। एकां विकासिनीं भूयस्त्वसङ्कोचां विकस्वराम् ॥ ५६  
अभ्त्_५।५७अ।। श्रयेद्भ्रूबिन्दुनादान्तशक्तिसोपानमालिकाम् ।  
अभ्त्_५।५७ब्।। तत्रोर्ध्वकुण्डलीभूमौ स्पन्दनोदरसुन्दरः ॥ ५७  
अभ्त्_५।५८अ।। विसर्गस्तत्र विश्राम्येन्मत्स्योदरदशाजुषि ।  
अभ्त्_५।५८ब्।। रासभी वडवा यद्वत्स्वधामानन्दमन्दिरम् ॥ ५८  
अभ्त्_५।५९अ।। विकाससङ्कोचमयं प्रविश्य हृदि हृष्यति ।  
अभ्त्_५।५९ब्।। तद्वन्मुहुर्लीनसृष्टभावव्रातसुनिर्भराम् ॥ ५९  
अभ्त्_५।६०अ।। श्रयेद्विकाससङ्कोचरूढभैरवयामलाम् ।  
अभ्त्_५।६०ब्।। एकीकृतमहामूलशूलवैसर्गिके हृदि ॥ ६०  
अभ्त्_५।६१अ।। परस्मिन्नेति विश्रान्तिं सर्वापूरणयोगतः ।  
अभ्त्_५।६१ब्।। अत्र तत्पूर्णवृत्त्यैव विश्वावेशमयं स्थितम् ॥ ६१  
अभ्त्_५।६२अ।। प्रकाशस्यात्मविश्रान्तावहमित्येव दृश्यताम् ।  
अभ्त्_५।६२ब्।। अनुत्तरविमर्शे प्राग्व्यापारादिविवर्जिते ॥ ६२  
अभ्त्_५।६३अ।। चिद्विमर्शपराहङ्कृत् प्रथमोल्लासिनी स्फुरेत् ।  
अभ्त्_५।६३ब्।। तत उद्योगसक्तेन स द्वादशकलात्मना ॥ ६३  
अभ्त्_५।६४अ।। सूर्येणाभासयेद्भावं पूरयेदथ चर्चयेत् ।  
अभ्त्_५।६४ब्।। अथेन्दुः षोडशकलो विसर्गग्रासमन्थरः ॥ ६४  
अभ्त्_५।६५अ।। सञ्जीवन्यमृतं बोधवह्नौ विसृजति स्फुरन् ।  
अभ्त्_५।६५ब्।। इच्छाज्ञानक्रियाशक्तिसूक्ष्मरन्ध्रस्रुगग्रगम् ॥ ६५  
अभ्त्_५।६६अ।। तदेवम[तद]मृतं दिव्यं संविद्देवीषु तर्पकम् ।  
अभ्त्_५।६६ब्।। विसर्गामृतमेतावद् बोधाख्ये हुतभोजिनि ॥ ६६  
अभ्त्_५।६७अ।। विसृष्टं चेद्भवेत्सर्वं हुतं षोढाध्वमण्डलम् ।  
अभ्त्_५।६७ब्।। यतो@नुत्तरनाथस्य विसर्गः कुलनायिका ।  
अभ्त्_५।६७च्।। तत्क्षोभः कादिहान्तं तत्प्रसरस्तत्त्वपद्धतिः ॥ ६७  
अभ्त्_५।६८अ।। अंअ इति कुलेश्वर्या सहितो हि कुलेशिता ।  
अभ्त्_५।६८ब्।। परो विसर्गविश्लेषस्तन्मयं विश्वमुच्यते ॥ ६८  
अभ्त्_५।६९अ।। वित्प्राणगुणदेहान्तर्बहिर्द्रव्यमयीमिमाम् ।  
अभ्त्_५।६९ब्।। अर्चयेज्जुहुयाद्ध्यायेदित्थं सञ्जीवनीं कलाम् ॥ ६९  
अभ्त्_५।७०अ।। आनन्दनाडीयुगलस्पन्दनावहितौ स्थितः ।  
अभ्त्_५।७०ब्।। एनां विसर्गनिःष्यन्दसौधभूमिं प्रपद्यते ॥ ७०  
अभ्त्_५।७१अ।। शाक्ते क्षोभे कुलावेशे सर्वनाड्यग्रगोचरे ।  
अभ्त्_५।७१ब्।। व्याप्तौ सर्वात्मसङ्कोचे हृदयं प्रविशेत्सुधीः ॥ ७१  
अभ्त्_५।७२अ।। सोमसूर्यकलाजालपरस्परनिघर्षतः ।  
अभ्त्_५।७२ब्।। अग्नीषोमात्मके धाम्नि विसर्गानन्द उन्मिषेत् ॥ ७२  
अभ्त्_५।७३अ।। अलं रहस्यकथया गुप्तमेतत्स्वभावतः ।  
अभ्त्_५।७३ब्।। योगिनीहृदयं तत्र विश्रान्तः स्यात्कृती बुधः ॥ ७३  
अभ्त्_५।७४अ।। हानादानतिरस्कारवृत्तौ रूढिमुपागतः ।  
अभ्त्_५।७४ब्।। अभेदवृत्तितः पश्येद्विश्वं चितिचमत्कृतेः ॥ ७४  
अभ्त्_५।७५अ।। अर्थक्रियार्थितादैन्यं त्यक्त्वा बाह्यान्तरात्मनि ।  
अभ्त्_५।७५ब्।। खरूपे निर्वृतिं प्राप्य फुल्लां नाददशां श्रयेत् ॥ ७५  
अभ्त्_५।७६अ।। वक्त्रमन्तस्तया सम्यक् संविदः प्रविकासयेत् ।  
अभ्त्_५।७६ब्।। संविदक्षमरुच्चक्रं ज्ञेयाभिन्नं ततो भवेत् ॥ ७६  
अभ्त्_५।७७अ।। तज्ज्ञेयं संविदाख्येन वह्निना प्रविलीयते ।  
अभ्त्_५।७७ब्।। विलीनं तत् त्रिकोणे@स्मिञ्शक्तिवह्नौ विलीयते ॥ ७७  
अभ्त्_५।७८अ।। तत्र संवेदनोदारबिन्दुसत्तासुनिर्वृतः ।  
अभ्त्_५।७८ब्।। संहारबीजविश्रान्तो योगी परमयो भवेत् ॥ ७८  
अभ्त्_५।७९अ।। अन्तर्बाह्ये द्वये वापि सामान्येतरसुन्दरः ।  
अभ्त्_५।७९ब्।। संवित्स्पन्दस्त्रिशक्त्यात्मा सङ्कोचप्रविकासवान् ॥ ७९  
अभ्त्_५।८०अ।। असङ्कोचविकासो@पि तदाभासनतस्तथा ।  
अभ्त्_५।८०ब्।। अन्तर्लक्ष्यो बहिर्दृष्टिः परमं पदमश्नुते ॥ ८०  
अभ्त्_५।८१अ।। ततः स्वातन्त्र्यनिर्मेये विचित्रार्थक्रियाकृति ।  
अभ्त्_५।८१ब्।। विमर्शनं विशेषाख्यः स्पन्द औन्मुख्यसञ्ज्ञितः ॥ ८१  
अभ्त्_५।८२अ।। तत्र विश्रान्तिमागच्छेद्यद्वीर्यं मन्त्रमण्डले ।  
अभ्त्_५।८२ब्।। शान्त्यादिसिद्धयस्तत्तद्रूपतादात्म्यतो यतः ॥ ८२  
अभ्त्_५।८३अ।। दिव्यो यश्चाक्षसङ्घो@यं बोधस्वातन्त्र्यसञ्ज्ञकः ।  
अभ्त्_५।८३ब्।। सो@निमीलित एवैतत् कुर्यात्स्वात्ममयं जगत् ॥ ८३  
अभ्त्_५।८४अ।। महासाहससंयोगविलीनाखिलवृत्तिकः ।  
अभ्त्_५।८४ब्।। पुञ्जीभूते स्वरश्म्योघे निर्भरीभूय तिष्ठति ॥ ८४  
अभ्त्_५।८५अ।। अकिचिच्चिन्तकस्तत्र स्पष्टदृग्याति संविदम् ।  
अभ्त्_५।८५ब्।। यद्विस्फुलिङ्गाः संसारभस्मदाहैकहेतवः ॥ ८५  
अभ्त्_५।८६अ।। तदुक्तं परमेशेन त्रिशिरोभैरवागमे ।  
अभ्त्_५।८६ब्।। शृणु देवि प्रवक्ष्यामि मन्त्रभूम्यां प्रवेशनम् ॥ ८६  
अभ्त्_५।८७अ।। मध्यनाड्योर्ध्वगमनं तद्धर्मप्राप्तिलक्षणम् ।  
अभ्त्_५।८७ब्।। विसर्गान्तपदातीतं प्रान्तकोटिनिरूपितम् ॥ ८७  
अभ्त्_५।८८अ।। अधःप्रवाहसंरोधादूर्ध्वक्षेपविवर्जनात् ।  
अभ्त्_५।८८ब्।। महाप्रकाशमुदयज्ञानव्यक्तिप्रदायकम् ॥ ८८  
अभ्त्_५।८९अ।। अनुभूय परे धाम्नि मात्रावृत्त्या पुरं विशेत् ।  
अभ्त्_५।८९ब्।। निस्तरङ्गावतीर्णा सा वृत्तिरेका शिवात्मिका ॥ ८९  
अभ्त्_५।९०अ।। चतुष्षड्द्विर्द्विगुणितचक्रषट्कसमुज्ज्वला ।  
अभ्त्_५।९०ब्।। तत्स्थं [त्स्थो] विचारयेत् खं खं खस्थं खस्थेन संविशेत् ॥ ९०  
अभ्त्_५।९१अ।। खं खं त्यक्त्वा खमारुह्य खस्थं खं चोच्चरेदिति ।  
अभ्त्_५।९१ब्।। खमध्यास्याधिकारेण पदस्थाश्चिन्मरीचयः ॥ ९१  
अभ्त्_५।९२अ।। भावयेद्भावमन्तःस्थं भावस्थो भावनिःस्पृहः ।  
अभ्त्_५।९२ब्।। भावाभावगती रुद्ध्वा भावाभावावरोधदृक् ॥ ९२  
अभ्त्_५।९३अ।। आत्माणुकुलमूलानि शक्तिर्भूतिश्चिती रतिः ।  
अभ्त्_५।९३ब्।। शक्तित्रयं द्रष्टृदृश्योपरक्तं तद्विवर्जितम् ॥ ९३  
अभ्त्_५।९४अ।। एतत्खं दशधा प्रोक्तमुच्चारोच्चारलक्षणम् ।  
अभ्त्_५।९४ब्।। धामस्थं धाममध्यस्थं धामोदरपुटीकृतम् ॥ ९४  
अभ्त्_५।९५अ।। धाम्ना तु बोधयेद्धाम धाम धामान्तगं कुरु ।  
अभ्त्_५।९५ब्।। तद्धाम धामगत्या तु भेद्यं धामान्तमान्तरम् ॥ ९५  
अभ्त्_५।९६अ।। भेदोपभेदभेदेन भेदः कार्यस्तु मध्यतः ।  
अभ्त्_५।९६ब्।। इति प्रवेशोपायो@यमाणवः परिकीर्तितः ॥ ९६  
अभ्त्_५।९७अ।। श्रीमहेश्वरनाथेन यो हृत्स्थेन ममोदितः ।  
अभ्त्_५।९७ब्।। श्रीब्रह्मयामले चोक्तं श्रीमान् रावो दशात्मकः ॥ ९७  
अभ्त्_५।९८अ।। स्थूलः सूक्ष्मः परो हृद्यः कण्ठ्यस्तालव्य एव च ।  
अभ्त्_५।९८ब्।। सर्वतश्च विभुर्यो@सौ विभुत्वपददायकः ॥ ९८  
अभ्त्_५।९९अ।। जितरावो महायोगी सङ्क्रामेत्परदेहगः ।  
अभ्त्_५।९९ब्।। परां च विन्दति व्याप्तिं प्रत्यहं ह्यभ्यसेत तम् ॥ ९९  
अभ्त्_५।१००अ।। तावद्यावदरावे सा रावाल्लीयेत राविणी ।  
अभ्त्_५।१००ब्।। अत्र भावनया देहगतोपायैः परे पथि ॥ १००  
अभ्त्_५।१०१अ।। विविक्षोः पूर्णतास्पर्शात्प्रागानन्दः प्रजायते ।  
अभ्त्_५।१०१ब्।। ततो@पि विद्युदापातसदृशे देहवर्जिते ॥ १०१  
अभ्त्_५।१०२अ।। धाम्नि क्षणं समावेशादुद्भवः प्रस्फुटं प्लुतिः ।  
अभ्त्_५।१०२ब्।। जलपांसुवदभ्यस्तसंविद्देहैक्यहानितः ॥ १०२  
अभ्त्_५।१०३अ।। स्वबलाक्रमणाद्देहशैथिल्यात् कम्पमाप्नुयात् ।  
अभ्त्_५।१०३ब्।। गलिते देहतादात्म्यनिश्चये@न्तर्भुखत्वतः ॥ १०३  
अभ्त्_५।१०४अ।। निद्रायते पुरा यावन्न रूढः संविदात्मनि ।  
अभ्त्_५।१०४ब्।। ततः सत्यपदे रूढो विश्वात्मत्वेन संविदम् ॥ १०४  
अभ्त्_५।१०५अ।। संविदन् घूर्णते घूर्णिर्महाव्याप्तिर्यतः स्मृता ।  
अभ्त्_५।१०५ब्।। आत्मन्यनात्माभिमतौ सत्यामेव ह्यनात्मनि ॥ १०५  
अभ्त्_५।१०६अ।। आत्माभिमानो देहादौ बन्धो मुक्तिस्तु तल्लयः ।  
अभ्त्_५।१०६ब्।। आदावनात्मन्यात्मत्वे लीने लब्धे निजात्मनि ॥ १०६  
अभ्त्_५।१०७अ।। आत्मन्यनात्मतानाशे महाव्याप्तिः प्रवर्तते ।  
अभ्त्_५।१०७ब्।। आनन्द उद्भवः कम्पो निन्द्रा घूर्णिश्च पञ्चकम् ॥ १०७  
अभ्त्_५।१०८अ।। इत्युक्तमत एव श्रीमालिनीविजयोत्तरे ।  
अभ्त्_५।१०८ब्।। प्रदर्शिते@स्मिन्नानन्दप्रभृतौ पञ्चके यदा ॥ १०८  
अभ्त्_५।१०९अ।। योगी विशेत्तदा तत्तच्चक्रेशत्वं हठाद्व्रजेत् ।  
अभ्त्_५।१०९ब्।। यथा सर्वेशिना बोधेनाक्रान्तापि तनुः क्वचित् ॥ १०९  
अभ्त्_५।११०अ।। किञ्चित्कर्तुं प्रभवति चक्षुषा रूपसंविदम् ।  
अभ्त्_५।११०ब्।। तथैव चक्रे कुत्रापि प्रवेशात्को@पि सम्भवेत् ॥ ११०  
अभ्त्_५।१११अ।। आनन्दचक्रं वह्न्यश्रि कन्द उद्भव उच्यते ।  
अभ्त्_५।१११ब्।। कम्पो हृत्तालु निद्रा च घूर्णिः स्यादूर्ध्वकुण्डली ॥ १११  
अभ्त्_५।११२अ।। एतच्च स्फुटमेवोक्तं श्रीमन्त्रैशिरसे मते ।  
अभ्त्_५।११२ब्।। एवं प्रदर्शितोच्चारविश्रान्तिहृदयं परम् ॥ ११२  
अभ्त्_५।११३अ।। यत्तदव्यक्तलिङ्गं नृशिवशक्त्यविभागवत् ।  
अभ्त्_५।११३ब्।। अत्र विश्वमिदं लीनमत्रान्तःस्थं च गम्यते ॥ ११३  
अभ्त्_५।११४अ।। इदं तल्लक्षणं पूर्णशक्तिभैरवसंविदः ।  
अभ्त्_५।११४ब्।। देहगाध्वसमुन्मेषे समावेशस्तु यः स्फुटः ॥ ११४  
अभ्त्_५।११५अ।। अहन्ताच्छादितोन्मेषिभावेदम्भावयुक् स च ।  
अभ्त्_५।११५ब्।। व्यक्ताव्यक्तमिदं लिङ्गं मन्त्रवीर्यं परापरम् ॥ ११५  
अभ्त्_५।११६अ।। नरशक्तिसमुन्मेषि शिवरूपाद्विभेदितम् ।  
अभ्त्_५।११६ब्।। यन्न्यक्कृतशिवाहन्तासमावेशं विभेदवत् ॥ ११६  
अभ्त्_५।११७अ।। विशेषस्पन्दरूपं तद् व्यक्तं लिङ्गं चिदात्मकम् ।  
अभ्त्_५।११७ब्।। व्यक्तात्सिद्धिप्रसवो व्यक्ताव्यक्ताद्द्वयं विमोक्षश्च ।  
अभ्त्_५।११७च्।। अव्यक्ताद्बलमाद्यं परस्य नानुत्तरे त्वियं चर्चा ॥ ११७  
अभ्त्_५।११८अ।। आत्माख्यं यद्व्यक्तं नरलिङ्गं तत्र विश्वमर्पयतः ।  
अभ्त्_५।११८ब्।। व्यक्ताव्यक्तं तस्माद्गलिते तस्मिंस्तदव्यक्तम् ॥ ११८  
अभ्त्_५।११९अ।। तेनात्मलिङ्गमेतत् परमे शिवशक्त्यणुस्वभावमये ।  
अभ्त्_५।११९ब्।। अव्यक्ते विश्राम्यति नानुत्तरधामगा त्वियं चर्चा ॥ ११९  
अभ्त्_५।१२०अ।। एकस्य स्पन्दनस्यैषा त्रैधं भेदव्यवस्थितिः ।  
अभ्त्_५।१२०ब्।। अत्र लिङ्गे सदा तिष्ठेत् पूजाविश्रान्तितत्परः ॥ १२०  
अभ्त्_५।१२१अ।। योगिनीहृदयं लिङ्गमिदमानन्दसुन्दरम् ।  
अभ्त्_५।१२१ब्।। बीजयोनिसमापत्त्या सूते कामपि संविदम् ॥ १२१  
अभ्त्_५।१२२अ।। अत्र प्रयासविरहात्सर्वो@सौ देवतागणः ।  
अभ्त्_५।१२२ब्।। आनन्दपूर्णे धाम्न्यास्ते नित्योदितचिदात्मकः ॥ १२२  
अभ्त्_५।१२३अ।। अत्र भैरवनाथस्य ससङ्कोचविकासिका ।  
अभ्त्_५।१२३ब्।। भासते दुर्घटा शक्तिरसङ्कोचविकासिनः ॥ १२३  
अभ्त्_५।१२४अ।। एतल्लिङ्गसमापत्तिविसर्गानन्दधारया ।  
अभ्त्_५।१२४ब्।। सिक्तं तदेव सद्विश्वं शश्वन्नवनवायते ॥ १२४  
अभ्त्_५।१२५अ।। अनुत्तरे@भ्युपायो@त्र ताद्रूप्यादेव वर्णितः ।  
अभ्त्_५।१२५ब्।। ज्वलितेष्वपि दीपेषु घर्मांशुः किं न भासते ॥ १२५  
अभ्त्_५।१२६अ।। अर्थेषु तद्भोगविधौ तदुत्थे दुःखे सुखे वा गलिताभिशङ्कम् ।  
अभ्त्_५।१२६ब्।। अनाविशन्तो@पि निमग्नचित्ता जानन्ति वृत्तिक्षयसौख्यमन्तः ॥ १२६  
अभ्त्_५।१२७अ।। सत्येवात्मनि चित्स्वभावमहसि स्वान्ते तथोपक्तियां तस्मै कुर्वति तत्प्रचारविवशे सत्यक्षवर्गे@पि च ।  
अभ्त्_५।१२७ब्।। सत्स्वर्थेषु सुखादिषु स्फुटतरं यद्भेदवन्ध्योदयं योगी तिष्ठति पूर्णरश्मिविभवस्तत्तत्त्वमाचीयताम् ॥ १२७  
अभ्त्_५।१२८अ।। इत्युच्चारविधिः प्रोक्तः करणं प्रविविच्यते ।  
अभ्त्_५।१२८ब्।। तच्चेत्थं त्रिशिरःशास्त्रे परमेशेन भाषितम् ॥ १२८  
अभ्त्_५।१२९अ।। ग्राह्यग्राहकचिद्व्याप्तित्यागाक्षेपनिवेशनैः ।  
अभ्त्_५।१२९ब्।। करणं सप्तधा प्राहुरभ्यासं बोधपूर्वकम् ॥ १२९  
अभ्त्_५।१३०अ।। तद्व्याप्तिपूर्वमाक्षेपे करणं स्वप्रतिष्ठता ।  
अभ्त्_५।१३०ब्।। गुरुवक्त्राच्च बोद्धव्यं करणं यद्यपि स्फुटम् ॥ १३०  
अभ्त्_५।१३१अ।। तथाप्यागमरक्षार्थं तदग्रे वर्णयिष्यते ।  
अभ्त्_५।१३१ब्।। उक्तो य एष उच्चारस्तत्र यो@सौ स्फुरन् स्थितः ॥ १३१  
अभ्त्_५।१३२अ।। अव्यक्तानुकृतिप्रायो ध्वनिर्वर्णः स कथ्यते ।  
अभ्त्_५।१३२ब्।। सृष्टिसंहारबीजं च तस्य मुख्यं वपुर्विदुः ॥ १३२  
अभ्त्_५।१३३अ।। तदभ्यासवशाद्याति क्रमाद्योगी चिदात्मताम् ।  
अभ्त्_५।१३३ब्।। तथा ह्यनच्के साच्के वा कादौ सान्ते पुनःपुनः ॥ १३३  
अभ्त्_५।१३४अ।। स्मृते प्रोच्चारिते वापि सा सा संवित्प्रसूयाते ।  
अभ्त्_५।१३४ब्।। बाह्यार्थसमयापेक्षा घटाद्या ध्वनयो@पि ये ॥ १३४  
अभ्त्_५।१३५अ।। ते@प्यर्थभावनां कुर्युर्मनोराज्यवदात्मनि ।  
अभ्त्_५।१३५ब्।। तदुक्तं परमेशेन भैरवो व्यापको@खिले ॥ १३५  
अभ्त्_५।१३६अ।। इति भैरवशब्दस्य सन्ततोच्चारणाच्छिवः ।  
अभ्त्_५।१३६ब्।। श्रीमत्त्रैशिरसे@प्युक्तं मन्त्रोद्धारस्य पूर्वतः ॥ १३६  
अभ्त्_५।१३७अ।। स्मृतिश्च स्मरणं पूर्वं सर्वभावेषु वस्तुतः ।  
अभ्त्_५।१३७ब्।। मन्त्रस्वरूपं तद्भाव्यस्वरूपापत्तियोजकम् ॥ १३७  
अभ्त्_५।१३८अ।। स्मृतिः स्वरूपजनिका सर्वभावेषु रञ्जिका ।  
अभ्त्_५।१३८ब्।। अनेकाकाररूपेण सर्वत्रावस्थितेन तु ॥ १३८  
अभ्त्_५।१३९अ।। स्वस्वभावस्य सम्प्राप्तिः संवित्तिः परमार्थतः ।  
अभ्त्_५।१३९ब्।। व्यक्तिनिष्ठा ततो विद्धि सत्ता सा कीर्तिता परा ॥ १३९  
अभ्त्_५।१४०अ।। किं पुनः समयापेक्षां विना ये बीजपिण्डकाः ।  
अभ्त्_५।१४०ब्।। संविदं स्पन्दपन्त्येते नेयुः संविदुपायताम् ॥ १४०  
अभ्त्_५।१४१अ।। वाच्याभावादुदासीनसंवित्स्पन्दात्स्वधामतः ।  
अभ्त्_५।१४१ब्।। प्राणोल्लासनिरोधाभ्यां बीजपिण्डेषु पूर्णता ॥ १४१  
अभ्त्_५।१४२अ।। सुखसीत्कारसत्सम्यक्साम्यप्रथमसंविदः ।  
अभ्त्_५।१४२ब्।। संवेदनं हि प्रथमं स्पर्शो@नुत्तरसंविदः ॥ १४२  
अभ्त्_५।१४३अ।। हृत्कण्ठ्योष्ठ्यत्रिधामान्तर्नितरां प्रविकासिनि ।  
अभ्त्_५।१४३ब्।। चतुर्दशः प्रवेशो य एकीकृततदात्मकः ॥ १४३  
अभ्त्_५।१४४अ।। ततो विसर्गोच्चारांशे द्वादशान्तपथावुभौ ।  
अभ्त्_५।१४४ब्।। हृदयेन सहैकध्यं नयते जपतत्परः ॥ १४४  
अभ्त्_५।१४५अ।। कन्दहृत्कण्ठताल्वग्रकौण्डिलीप्रक्रियान्ततः ।  
अभ्त्_५।१४५ब्।। आनन्दमध्यनाड्यन्तः स्पन्दनं बीजमावहेत् ॥ १४५  
अभ्त्_५।१४६अ।। संहारबीजं खं हृत्स्थमोष्ठ्यं फुल्लं स्वमूर्धनि ।  
अभ्त्_५।१४६ब्।। तेजस्त्र्यश्रं तालुकण्ठे बिन्दुरूर्ध्वपदे स्थितः ॥ १४६  
अभ्त्_५।१४७अ।। इत्येनया बुधो युक्त्या वर्णजप्यपरायणः ।  
अभ्त्_५।१४७ब्।। अनुत्तरं परं धाम प्रविशेदचिरात् सुधीः ॥ १४७  
अभ्त्_५।१४८अ।। वर्णशब्देन नीलादि यद्वा दीक्षोत्तरे यथा ।  
अभ्त्_५।१४८ब्।। संहारन्रग्निमरुतो रुद्रबिन्दुयुतान्स्मरेत् ॥ १४८  
अभ्त्_५।१४९अ।। हृदये तन्मयो लक्ष्यं पश्येत्सप्तदिनादथ ।  
अभ्त्_५।१४९ब्।। विस्फुलिङ्गाग्निवन्नीलपीतरक्तादिचित्रितम् ॥ १४९  
अभ्त्_५।१५०अ।। जाज्वलीति हृदम्भोजे बीजदीपप्रबोधितम् ।  
अभ्त्_५।१५०ब्।। दीपवज्ज्वलितो बिन्दुर्भासते विघनार्कवत् ॥ १५०  
अभ्त्_५।१५१अ।। स्वयम्भासात्मनानेन तादात्म्यं यात्यनन्यधीः ।  
अभ्त्_५।१५१ब्।। शिवेन हेमतां यद्वत्ताम्रं सूतेन वेधितम् ॥ १५१  
अभ्त्_५।१५२अ।। उपलक्षणमेतच्च सर्वमन्त्रेषु लक्षयेत् ।  
अभ्त्_५।१५२ब्।। यद्यत्सङ्कल्पसम्भूतं वर्णजालं हि भौतिकम् ॥ १५२  
अभ्त्_५।१५३अ।। तत् संविदाधिक्यवशादभौतिकमिव स्थितम् ।  
अभ्त्_५।१५३ब्।। अतस्तथाविधे रूपे रूढो रोहति संविदि ॥ १५३  
अभ्त्_५।१५४अ।। अनाच्छादितरूपायामनुपाधौ प्रसन्नधीः ।  
अभ्त्_५।१५४ब्।। नीले पीते सुखे दुःखे संविद्रूपमखण्डितम् ॥ १५४  
अभ्त्_५।१५५अ।। गुरुभिर्भाषितं तस्मादुपायेषु विचित्रता ।  
अभ्त्_५।१५५ब्।। उच्चारकरणध्यानवर्णैरेभिः प्रदर्शितः ॥ १५५  
अभ्त्_५।१५६अ।। अनुत्तरपदप्राप्तावभ्युपायविधिक्रमः ।  
अभ्त्_५।१५६ब्।। अकिञ्चिच्चिन्तनं वीर्यं भावनायां च सा पुनः ॥ १५६  
अभ्त्_५।१५७अ।। ध्याने तदपि चोच्चारे करणे सो@पि तद्ध्वनौ ।  
अभ्त्_५।१५७ब्।। स स्थानकल्पने बाह्यमिति क्रममुपाश्रयेत् ॥ १५७  
अभ्त्_५।१५८अ।। लङ्घनेन परो योगी मन्दबुद्धिः क्रमेण तु ।  
अभ्त्_५।१५८ब्।। वीर्यं विना यथा षण्ठस्तस्याप्यस्त्यथ वा बलम् ।  
अभ्त्_५।१५८च्।। मृतदेह इवेयं स्याद्बाह्यान्तःपरिकल्पना ॥ १५८  
अभ्त्_५।१५९अ।। इत्याणवे@नुत्तरताभ्युपायः प्रोक्तो नयः स्पष्टपथेन बाह्यः ॥ १५९अ  
  
:च्६ अथ श्रीतन्त्रालोके  
  
अभ्त्_६।१ब्।। स्थानप्रकल्पाख्यतया स्फुटस्तु बाह्यो@भ्युपायः प्रविविच्यते@थ ॥ १ब्  
अभ्त्_६।२अ।। स्थानभेदस्त्रिधा प्रोक्तः प्राणे देहे बहिस्तथा ।  
अभ्त्_६।२ब्।। प्राणश्च पञ्चधा देहे द्विधा बाह्यान्तरत्वतः ॥ २  
अभ्त्_६।३अ।। मण्डलं स्थण्डिलं पात्रमक्षसूत्रं सपुस्तकम् ।  
अभ्त्_६।३ब्।। लिङ्गं तूरं पटः पुस्तं प्रतिमा मूर्तिरेव च ॥ ३  
अभ्त्_६।४अ।। इत्येकादशधा बाह्यं पुनस्तद्बहुधा भवेत् ।  
अभ्त्_६।४ब्।। तत्र प्राणाश्रयं तावद्विधानमुपदिश्यते ॥ ४  
अभ्त्_६।५अ।। अध्वा समस्त एवायं षड्विधो@प्यतिविस्तृतः ।  
अभ्त्_६।५ब्।। यो वक्ष्यते स एकत्र प्राणे तावत्प्रतिष्ठितः ॥ ५  
अभ्त्_६।६अ।। अध्वनः कलनं यत्तत्क्रमाक्रमतया स्थितम् ।  
अभ्त्_६।६ब्।। क्रमाक्रमौ हि चित्रैककलना भावगोचरे ॥ ६  
अभ्त्_६।७अ।। क्रमाक्रमात्मा कालश्च परः संविदि वर्तते ।  
अभ्त्_६।७ब्।। काली नाम परा शक्तिः सैव देवस्य गीयते ॥ ७  
अभ्त्_६।८अ।। सैव संविद्बहिः स्वात्मगर्भीभूतौ क्रमाक्रमौ ।  
अभ्त्_६।८ब्।। स्फुटयन्ती प्ररोहण प्राणवृत्तिरिति स्थिता ॥ ८  
अभ्त्_६।९अ।। संविन्मात्रं हि यच्छुद्धं प्रकाशपरमार्थकम् ।  
अभ्त्_६।९ब्।। तन्मेयमात्मनः प्रोज्झ्य विविक्तं भासते नभः ॥ ९  
अभ्त्_६।१०अ।। तदेव शून्यरूपत्वं संविदः परिगीयते ।  
अभ्त्_६।१०ब्।। नेति नेति विमर्शेन योगिनां सा परा दशा ॥ १०  
अभ्त्_६।११अ।। स एव खात्मा मेये@स्मिन्भेदिते स्वीक्रियोन्मुखः ।  
अभ्त्_६।११ब्।। पतन्समुच्छलत्त्वेन प्राणस्पन्दोर्मिसञ्ज्ञितः ॥ ११  
अभ्त्_६।१२अ।। तेनाहुः किल संवित्प्राक्प्राणे परिणता तथा ।  
अभ्त्_६।१२ब्।। अन्तःकरणतत्त्वस्य वायुराश्रयतां गतः ॥ १२  
अभ्त्_६।१३अ।। इयं सा प्राणनाशक्तिरान्तरोद्योगदोहदा ।  
अभ्त्_६।१३ब्।। स्पन्दः स्फुरत्ता विश्रान्तिर्जीवो हृत्प्रतिभा मता ॥ १३  
अभ्त्_६।१४अ।। सा प्राणवृत्तिः प्राणाद्यै रूपैः पञ्चभिरात्मसात् ।  
अभ्त्_६।१४ब्।। देहं यत्कुरुते संवित्पूर्णस्तेनैष भासते ॥ १४  
अभ्त्_६।१५अ।। प्राणनावृत्तितादात्म्यसंवित्खचितदेहजाम् ।  
अभ्त्_६।१५ब्।। चेष्टां पश्यन्त्यतो मुग्धा नास्त्यन्यदिति मन्वते ॥ १५  
अभ्त्_६।१६अ।। तामेव बालमूर्खस्त्रीप्रायवेदितृसंश्रिताम् ।  
अभ्त्_६।१६ब्।। मतिं प्रमाणीकुर्वन्तश्चार्वाकास्तत्त्वदर्शिनः ॥ १६  
अभ्त्_६।१७अ।। तेषां तथा भावना चद्दार्ढ्यमेति निरन्तरम् ।  
अभ्त्_६।१७ब्।। तद्देहभङ्गे सुप्ताः स्युरातादृग्वासनाक्षयात् ॥ १७  
अभ्त्_६।१८अ।। तद्वासनाक्षये त्वेषामक्षीणं वासनान्तरम् ।  
अभ्त्_६।१८ब्।। बुद्धं कुतश्चित्संसूते विचित्रां फलसम्पदम् ॥ १८  
अभ्त्_६।१९अ।। अदार्ढ्यशङ्कनात्प्राच्यवासनातादवस्थ्यतः ।  
अभ्त्_६।१९ब्।। अन्यकर्तव्यशैथिल्यात्सम्भाव्यानुशयत्वतः ॥ १९  
अभ्त्_६।२०अ।। अतद्रूढान्यजनताकर्तव्यपरिलोपनात् ।  
अभ्त्_६।२०ब्।। नास्तिक्यवासनामाहुः पापात्पापीयसीमिमाम् ॥ २०  
अभ्त्_६।२१अ।। अलमप्रस्तुतेनाथ प्रकृतं प्रविविच्यते ।  
अभ्त्_६।२१ब्।। यावान्समस्त एवायमध्वा प्राणे प्रतिष्ठितः ॥ २१  
अभ्त्_६।२२अ।। द्विधा च सो@ध्वा क्रियया मूर्त्या च प्रविभज्यते ।  
अभ्त्_६।२२ब्।। प्राण एव शिखा श्रीमत्त्रिशिरस्युदिता हि सा ॥ २२  
अभ्त्_६।२३अ।। बद्धा यागादिकाले तुं निष्कलत्वाच्छिवात्मिका ।  
अभ्त्_६।२३ब्।। यतो@होरात्रमध्ये@स्याश्चतुर्विंशतिधा गतिः ॥ २३  
अभ्त्_६।२४अ।। प्राणविक्षेपरन्ध्राख्यशतैश्चित्रफलप्रदा ।  
अभ्त्_६।२४ब्।। क्षपा शशी तथापानो नाद एकत्र तिष्ठति ॥ २४  
अभ्त्_६।२५अ।। जीवादित्यो न चोद्गच्छेत्तुट्यर्धं सान्ध्यमीदृशम् ।  
अभ्त्_६।२५ब्।। ऊर्ध्ववक्त्रो रविश्चन्द्रो@धोमुखो वह्निरन्तरे ॥ २५  
अभ्त्_६।२६अ।। माध्याह्निकी मोक्षदा स्याद्व्योममध्यस्थितो रविः ।  
अभ्त्_६।२६ब्।। अनस्तमितसारो हि जन्तुचक्रप्रबोधकः ॥ २६  
अभ्त्_६।२७अ।। बिन्दुः प्राणो ह्यहश्चैव रविरेकत्र तिष्ठति ।  
अभ्त्_६।२७ब्।। महासन्ध्या तृतीया तु सुप्रशान्तात्मिका स्थिता ॥ २७  
अभ्त्_६।२८अ।। एवं बद्धा शिखा यत्र तत्तत्फलनियोजिका ।  
अभ्त्_६।२८ब्।। अतः संविदि सर्वो@यमध्वा विश्रम्य तिष्ठति ॥ २८  
अभ्त्_६।२९अ।। अमूर्तायाः सर्वगत्वान्निष्क्रियायाश्च संविदः ।  
अभ्त्_६।२९ब्।। मूर्तिक्रियाभासनं यत्स एवाध्वा महेशितुः ॥ २९  
अभ्त्_६।३०अ।। अध्वा क्रमेण यातव्ये पदे सम्प्राप्तिकारणम् ।  
अभ्त्_६।३०ब्।। द्वैतिनां भोग्यभावात्तु प्रबुद्धानां यतो@द्यते ॥ ३०  
अभ्त्_६।३१अ।। इह सर्वत्र शब्दानामन्वर्थं चर्चयेद्यतः ।  
अभ्त्_६।३१ब्।। उक्तं श्रीमन्निशाचारे सञ्ज्ञात्र त्रिविधा मता ॥ ३१  
अभ्त्_६।३२अ।। नैमित्तिकी प्रसिद्धा च तथान्या पारिभाषिकी ।  
अभ्त्_६।३२ब्।। पूर्वत्वे वा प्रधानं स्यात्तत्रान्तर्भावयेत्ततः ॥ ३२  
अभ्त्_६।३३अ।। अतो@ध्वशब्दस्योक्तेयं निरुक्तिर्नोदितापि चेत् ।  
अभ्त्_६।३३ब्।। क्वचित्स्वबुद्ध्या साप्यूह्या कियल्लेख्यं हि पुस्तके ॥ ३३  
अभ्त्_६।३४अ।। तत्र क्रियाभासनं यत्सो@ध्वा कालाह्व उच्यते ।  
अभ्त्_६।३४ब्।। वर्णमन्त्रपदाभिख्यमत्रास्ते@ध्वत्रयं स्फुटम् ॥ ३४  
अभ्त्_६।३५अ।। यस्तु मूर्त्यवभासांशः स देशाध्वा निगद्यते ।  
अभ्त्_६।३५ब्।। कलातत्त्वपुराभिख्यमन्तर्भूतमिह त्रयम् ॥ ३५  
अभ्त्_६।३६अ।। त्रिकद्वये@त्र प्रत्येकं स्थूलं सूक्ष्मं परं वपुः ।  
अभ्त्_६।३६ब्।। यतो@स्ति तेन सर्वो@यमध्वा षड्विध उच्यते ॥ ३६  
अभ्त्_६।३७अ।। षड्विधादध्वनः प्राच्यं यदेतत्त्रितयं पुनः ।  
अभ्त्_६।३७ब्।। एष एव स कालाध्वा प्राणे स्पष्टं प्रतिष्ठितः ॥ ३७  
अभ्त्_६।३८अ।। तत्तवमध्यस्थितात्कालादन्यो@यं काल उच्यते ।  
अभ्त्_६।३८ब्।। एष कालो हि देवस्य विश्वाभासनकारिणी ॥ ३८  
अभ्त्_६।३९अ।। क्रियाशक्तिः समस्तानां तत्त्वानां च परं वपुः ।  
अभ्त्_६।३९ब्।। एतदीश्वरतत्त्वं तच्छिवस्य वपुरुच्यते ॥ ३९  
अभ्त्_६।४०अ।। उद्रिक्ताभोगकार्यात्मविश्वैकात्म्यमिदं यतः ।  
अभ्त्_६।४०ब्।। एतदीश्वररूपत्वं परमात्मनि यत्किल ॥ ४०  
अभ्त्_६।४१अ।। तत्प्रमातरि मायीये कालतत्त्वं निगद्यते ।  
अभ्त्_६।४१ब्।। शिवादिशुद्धविद्यान्तं यच्छिवस्य स्वकं वपुः ॥ ४१  
अभ्त्_६।४२अ।। तदेव पुंसो मायादिरागान्तं कञ्चुकीभवेत् ।  
अभ्त्_६।४२ब्।। अनाश्रितं यतो माया कलाविद्ये सदाशिवः ॥ ४२  
अभ्त्_६।४३अ।। ईश्वरः कालनियती सद्विद्या राग उच्यते ।  
अभ्त्_६।४३ब्।। अनाश्रितः शून्यमाता बुद्धिमाता सदाशिवः ॥ ४३  
अभ्त्_६।४४अ।। ईश्वरः प्राणमाता च विद्या देहप्रमातृता ।  
अभ्त्_६।४४ब्।। अनाश्रयो हि शून्यत्वं ज्ञानमेव हि बुद्धिता ॥ ४४  
अभ्त्_६।४५अ।। विश्वात्मता च प्राणत्वं देहे वेद्यैकतानता ।  
अभ्त्_६।४५ब्।। तेन प्राणपथे विश्वाकलनेयं विराजते ॥ ४५  
अभ्त्_६।४६अ।। येन रूपेण तद्वच्मः सद्भिस्तदवधीयताम् ।  
अभ्त्_६।४६ब्।। द्वादशान्तावधावस्मिन्देहे यद्यपि सर्वतः ॥ ४६  
अभ्त्_६।४७अ।। ओतप्रोतात्मकः प्राणस्तथापीत्थं न सुस्फुटः ।  
अभ्त्_६।४७ब्।। यत्नो जीवनमात्रात्मा तत्परश्च द्विधा मतः ॥ ४७  
अभ्त्_६।४८अ।। संवेद्यश्चाप्यसंवेद्यो द्विधेत्थं भिद्यते पुनः ।  
अभ्त्_६।४८ब्।। स्फुटास्फुटत्वाद्द्वैविध्यं प्रत्येकं परिभावयेत् ॥ ४८  
अभ्त्_६।४९अ।। संवेद्यजीवनाभिख्यप्रयत्नस्पन्दसुन्दरः ।  
अभ्त्_६।४९ब्।। प्राणः कन्दात्प्रभृत्येव तथाप्यत्र न सुस्फुटः ॥ ४९  
अभ्त्_६।५०अ।। कन्दाधारात्प्रभृत्येव व्यवस्था तेन कथ्यते ।  
अभ्त्_६।५०ब्।। स्वच्छन्दशास्त्रे नाडीनां वाय्वाधारतया स्फुटम् ॥ ५०  
अभ्त्_६।५१अ।। तत्रापि तु प्रयत्नो@सौ न संवेद्यतया स्थितः ।  
अभ्त्_६।५१ब्।। वेद्ययत्नात्तु हृदयात्प्राणचारो विभज्यते ॥ ५१  
अभ्त्_६।५२अ।। प्रभोः शिवस्य या शक्तिर्वामा ज्येष्ठा च रौद्रिका ।  
अभ्त्_६।५२ब्।। सतदन्यतमावात्मप्राणौ यत्नविधायिनौ ॥ ५२  
अभ्त्_६।५३अ।। प्रभुशक्तिः क्वचिन्मुख्या यथाङ्गमरुदीरणे ।  
अभ्त्_६।५३ब्।। आत्मशक्तिः क्वचित्कन्दसङ्कोचस्पन्दने यथा ॥ ५३  
अभ्त्_६।५४अ।। प्राणशक्तिः क्वचित्प्राणचारे हार्दे यथा स्फुटम् ।  
अभ्त्_६।५४ब्।। त्रयं द्वयं वा मुख्यं स्याद्योगिनामवधानिनाम् ॥ ५४  
अभ्त्_६।५५अ।। अवधानाददृष्टांशाद्बलवत्त्वादथेरणात् ।  
अभ्त्_६।५५ब्।। विपर्ययो@पि प्राणात्मशक्तीनां मुख्यतां प्रति ॥ ५५  
अभ्त्_६।५६अ।। वामा संसारिणामीशा प्रभुशक्तिर्विधायिनी ।  
अभ्त्_६।५६ब्।। ज्येष्ठा तु सुप्रबुद्धानां बुभुत्सूनां च रौद्रिका ॥ ५६  
अभ्त्_६।५७अ।। वामा संसारवमना ज्येष्ठा शिवमयी यतः ।  
अभ्त्_६।५७ब्।। द्रावयित्री रुजां रौद्री रोद्ध्री चाखिलकर्मणाम् ॥ ५७  
अभ्त्_६।५८अ।। सृष्ट्यादितत्त्वमज्ञात्वा न मुक्तो नापि मोचयेत् ।  
अभ्त्_६।५८ब्।। उक्तं च श्रीयोगचारे मोक्षः सर्वप्रकाशनात् ॥ ५८  
अभ्त्_६।५९अ।। उत्पत्तिस्थितिसंहारान् ये न जानन्ति योगिनः ।  
अभ्त्_६।५९ब्।। न मुक्तास्ते तदज्ञानबन्धनैकाधिवासिताः ॥ ५९  
अभ्त्_६।६०अ।। सृष्ट्यादयश्च ते सर्वे कालाधीना न संशयः ।  
अभ्त्_६।६०ब्।। स च प्राणात्मकस्तस्मादुच्चारः कथ्यते स्फुटः ॥ ६०  
अभ्त्_६।६१अ।। हृदयात्प्राणचारश्च नासिक्यद्वादशान्ततः ।  
अभ्त्_६।६१ब्।। षट्त्रिंशदङ्गुलो जन्तोः सर्वस्य स्वाङ्गुलक्रमात् ॥ ६१  
अभ्त्_६।६२अ।। क्षोदिष्ठे वा महिष्ठे वा देहे तादृश एव हि ।  
अभ्त्_६।६२ब्।। वीर्यमोजो बलं स्पन्दः प्राणचारः समं ततः ॥ ६२  
अभ्त्_६।६३अ।। षट्त्रिंशदङ्गुले चारे यद्गमागमयुग्मकम् ।  
अभ्त्_६।६३ब्।। नालिकातिथिमासाब्दतत्सङ्घ्रो@त्र स्फुटं स्थितः ॥ ६३  
अभ्त्_६।६४अ।। तुटिः सपादाङ्गुलयुक्प्राणस्ताः षोडशोच्छ्वसन् ।  
अभ्त्_६।६४ब्।। निःश्वसंश्चात्र चषकः सपञ्चांशे@ङ्गुले@ङ्गुले ॥ ६४  
अभ्त्_६।६५अ।। श्वासप्रश्वासयोर्नाली प्रोक्ताहोरात्र उच्यते ।  
अभ्त्_६।६५ब्।। नवाङ्गुलाम्बुधितुटौ प्रहरास्ते@ब्धयो दिनम् ॥ ६५  
अभ्त्_६।६६अ।। निर्गमे@न्तर्निशेनेन्दू तयोः सन्ध्ये तुटेर्दले ।  
अभ्त्_६।६६ब्।। केतुः सूर्ये विधौ राहुर्भौमादेर्वारभागिनः ॥ ६६  
अभ्त्_६।६७अ।। प्रहरद्वयमन्येषां ग्रहाणामुदयो@न्तरा ।  
अभ्त्_६।६७ब्।। सिद्धिर्दवीयसी मोक्षो@भिचारः पारलौकिकी ॥ ६७  
अभ्त्_६।६८अ।। ऐहिकी दूरनैकट्यातिशया प्रहराष्टके ।  
अभ्त्_६।६८ब्।। मध्याह्नमध्यनिशयोरभिजिन्मोक्षभोगदा ॥ ६८  
अभ्त्_६।६९अ।। नक्षत्राणां तदन्येषामुदयो मध्यतः क्रमात् ।  
अभ्त्_६।६९ब्।। नागा लोकेशमूर्तीशा गणेशा जलतत्त्वतः ॥ ६९  
अभ्त्_६।७०अ।। प्रधानान्तं नायकाश्च विद्यातत्त्वाधिनायकाः ।  
अभ्त्_६।७०ब्।। सकलाद्याश्च कण्ठ्योष्ठ्यपर्यन्ता भैरवास्तथा ॥ ७०  
अभ्त्_६।७१अ।। शक्तयः पारमेश्वर्यो वामशा वीरनायकाः ।  
अभ्त्_६।७१ब्।। अष्टावष्टौ ये य इत्थं व्याप्यव्यापकताजुषः ॥ ७१  
अभ्त्_६।७२अ।। स्थूलसूक्ष्माः क्रमात्तेषामुदयः प्रहराष्टके ।  
अभ्त्_६।७२ब्।। दिने क्रूराणि सौम्यानि रात्रौ कर्माण्यसंशयम् ॥ ७२  
अभ्त्_६।७३अ।। क्रूरता सौम्यता वाभिसन्धेरपि निरूपिता ।  
अभ्त्_६।७३ब्।। दिनरात्रिक्षये मुक्तिः सा व्याप्तिध्यानयोगतः ॥ ७३  
अभ्त्_६।७४अ।। ते चोक्ताः परमेशेन श्रीमद्वीरावलीकुले ।  
अभ्त्_६।७४ब्।। सितासितौ दीर्घह्रस्वौ धर्माधर्मौ दिनक्षपे ॥ ७४  
अभ्त्_६।७५अ।। क्षीयेते यदि तद्दीक्षा व्याप्त्या ध्यानेन योगतः ।  
अभ्त्_६।७५ब्।। अहोरात्रः प्राणचारे कथितो मास उच्यते ॥ ७५  
अभ्त्_६।७६अ।। दिनं कृष्णो निशा शुक्लः पक्षौ कर्मसु पूर्ववत् ।  
अभ्त्_६।७६ब्।। याः षोडशोक्तास्तिथयस्तासु ये पूर्वपश्चिमे ॥ ७६  
अभ्त्_६।७७अ।। तयोस्तु विश्रमो@र्धे@र्धे तिथ्यः पञ्चदशेतराः ।  
अभ्त्_६।७७ब्।। सपादे द्व्यङ्गुले तिथ्या अहोरात्रो विभज्यते ॥ ७७  
अभ्त्_६।७८अ।। प्रकाशविश्रमवशात्तावेव हि दिनक्षपे ।  
अभ्त्_६।७८ब्।। संवित्प्रतिक्षणं यस्मात्प्रकाशानन्दयोगिनी ॥ ७८  
अभ्त्_६।७९अ।। तौ क्लृप्तौ यावति तया तावत्येव दिनक्षपे ।  
अभ्त्_६।७९ब्।। यावत्येव हि संवित्तिरुदितोदितसुस्फुटा ॥ ७९  
अभ्त्_६।८०अ।। तावानेव क्षणः कल्पो निमेषो वा तदस्त्वपि ।  
अभ्त्_६।८०ब्।। यावानेवोदयो वित्तेर्वेद्यैकग्रहतत्परः ॥ ८०  
अभ्त्_६।८१अ।। तावदेवास्तमयनं वेदितृस्वात्मचर्वणम् ।  
अभ्त्_६।८१ब्।। वेद्ये च बहिरन्तर्वा द्वये वाथ द्वयोज्झिते ॥ ८१  
अभ्त्_६।८२अ।। सर्वथा तन्मयीभूतिर्दिनं वेत्तृस्थता निशा ।  
अभ्त्_६।८२ब्।। वेदिता वेद्यविश्रान्तो वेत्ता त्वन्तर्मुखस्थितिः ॥ ८२  
अभ्त्_६।८३अ।। पुरा विचारयन्पश्चात्सत्तामात्रस्वरूपकः ।  
अभ्त्_६।८३ब्।। जाग्रद्वेदितृता स्वप्नो वेत्तृभावः पुरातनः ॥ ८३  
अभ्त्_६।८४अ।। परः सुप्तं क्षये रात्रिदिनयोस्तुर्यमद्वयम् ।  
अभ्त्_६।८४ब्।। कदाचिद्वस्तुविश्रान्तिसाम्येनात्मनि चर्वणम् ॥ ८४  
अभ्त्_६।८५अ।। वेद्यवेदकसाम्यं तत् सा रात्रिदिनतुल्यता ।  
अभ्त्_६।८५ब्।। वेद्ये विश्रान्तिरधिका दिनदैर्घ्याय तत्र तु ॥ ८५  
अभ्त्_६।८६अ।। न्यूना स्यात्स्वात्मविश्रान्तिर्विपरीते विपर्ययः ।  
अभ्त्_६।८६ब्।। स्वात्मौत्सुक्ये प्रबुद्धे हि वेद्यविश्रान्तिरल्पिका ॥ ८६  
अभ्त्_६।८७अ।। इत्थमेव दिवारात्रिन्यूनाधिक्यक्रमं वदेत् ।  
अभ्त्_६।८७ब्।। यथा देहेष्वहोरात्रन्यूनाधिक्यादि नो समम् ॥ ८७  
अभ्त्_६।८८अ।। तथा पुरेष्वपीत्येवं तद्विशेषेण नोदितम् ।  
अभ्त्_६।८८ब्।। श्रीत्रैयम्बकसन्तानवितताम्बरभास्करः ॥ ८८  
अभ्त्_६।८९अ।। दिनरात्रिक्रमं मे श्रीशम्भुरित्थमपप्रथत् ।  
अभ्त्_६।८९ब्।। श्रीसन्तानगुरुस्त्वाह स्थानं बुद्धाप्रबुद्धयोः ॥ ८९  
अभ्त्_६।९०अ।। हृद आरभ्य यत्तेन रात्रिन्दिवविभाजनम् ।  
अभ्त्_६।९०ब्।। तदसत्सितपक्षे@न्तः प्रवेशोल्लासभागिनि ॥ ९०  
अभ्त्_६।९१अ।। अबुद्धस्थानमेवैतद्दिनत्वेन कथं भवेत् ।  
अभ्त्_६।९१ब्।। अलं वानेन नेदं वा मम प्राङ्मतमत्सरः ॥ ९१  
अभ्त्_६।९२अ।। हेये तु दर्शिते शिष्याः सत्पथैकान्तदर्शिनः ।  
अभ्त्_६।९२ब्।। व्याख्यातः कृष्णपक्षो य स्तत्र प्राणगतः शशी ॥ ९२  
अभ्त्_६।९३अ।। आप्यायनात्मनैकैकां कलां प्रतितिथि त्यजेत् ।  
अभ्त्_६।९३ब्।। द्वादशान्तसमीपे तु यासौ पञ्चदशी तुटिः ॥ ९३  
अभ्त्_६।९४अ।। सामावस्यात्र स क्षीणश्चन्द्रः प्राणार्कमाविशेत् ।  
अभ्त्_६।९४ब्।। उक्तं श्रीकामिकायां च नोर्ध्वे@धः प्रकृतिः परा ।  
अभ्त्_६।९४च्।। अर्धार्धे क्रमते माया द्विखण्डा शिवरूपिणी ॥ ९४  
अभ्त्_६।९५अ।। चन्द्रसूर्यात्मना देहं पूरयेत्प्रविलापयेत् ।  
अभ्त्_६।९५ब्।। अमृतं चन्द्ररूपेण द्विधा षोडशधा पुनः ॥ ९५  
अभ्त्_६।९६अ।। पिवन्ति च सुराः सर्वे दशपञ्च पराः कलाः ।  
अभ्त्_६।९६ब्।। अमा शेषगुहान्तःस्थामावास्या विश्वतर्पिणी ॥ ९६  
अभ्त्_६।९७अ।। एवं कलाः पञ्चदश क्षीयन्ते शशिनः क्रमात् ।  
अभ्त्_६।९७ब्।। आप्यायिन्यमृताब्रूपतादात्म्यात्षोडशी न तु ॥ ९७  
अभ्त्_६।९८अ।। तत्र पञ्चदशी यासौ तुटिः प्रक्षीणचन्द्रमाः ।  
अभ्त्_६।९८ब्।। तदूर्ध्वगं यत्तुट्यर्धं पक्षसन्धिः स कीर्तितः ॥ ९८  
अभ्त्_६।९९अ।। तस्माद्विश्रमतुट्यर्धादामावस्यं पुरादलम् ।  
अभ्त्_६।९९ब्।। परं प्रातिपदं चार्धमिति सन्धिः स कल्प्यते ॥ ९९  
अभ्त्_६।१००अ।। तत्र प्रातिपदे तस्मिंस्तुट्यर्धार्धे पुरादलम् ।  
अभ्त्_६।१००ब्।। आमावस्यं तिथिच्छेदात्कुर्यात्सूर्यग्रहं विशत् ॥ १००  
अभ्त्_६।१०१अ।। तत्रार्कमण्डले लीनः शशी स्रवति यन्मधु ।  
अभ्त्_६।१०१ब्।। तप्तत्वात्तत्पिबेदिन्दुसहभूः सिंहिकासुतः ॥ १०१  
अभ्त्_६।१०२अ।। अर्कः प्रमाणं सोमस्तु मेयं ज्ञानक्रियात्मकौ ।  
अभ्त्_६।१०२ब्।। राहुर्मायाप्रमाता स्यात्तदाच्छादनकोविदः ॥ १०२  
अभ्त्_६।१०३अ।। तत एव तमोरूपो विलापयितुमक्षमः ।  
अभ्त्_६।१०३ब्।। तत्सङ्घट्टाद्वयोल्लासो मुख्यो माता विलापकः ॥ १०३  
अभ्त्_६।१०४अ।। अर्केन्दुराहुसङ्घट्टात् प्रमाणं वेद्यवेदकौ ।  
अभ्त्_६।१०४ब्।। अद्वयेन ततस्तेन पुण्य एष महाग्रहः ॥ १०४  
अभ्त्_६।१०५अ।। अमावस्यां विनाप्येष सङ्घट्टश्चेन्महाग्रहः ।  
अभ्त्_६।१०५ब्।। यथार्के मेषगे राहावश्विनीस्थे@श्विनीदिने ॥ १०५  
अभ्त्_६।१०६अ।। आमावास्यं यदा त्वर्धं लीनं प्रातिपदे दले ।  
अभ्त्_६।१०६ब्।। प्रतिपच्च विशुद्धा स्यात्तन्मोक्षो दूरगे विधौ ॥ १०६  
अभ्त्_६।१०७अ।। ग्रासमोक्षान्तरे स्नानध्यानहोमजपादिकम् ।  
अभ्त्_६।१०७ब्।। लौकिकालौकिकं भूयःफलं स्यात्पारलौकिकम् ॥ १०७  
अभ्त्_६।१०८अ।। ग्रास्यग्रासकताक्षोभप्रक्षये क्षणमाविशन् ।  
अभ्त्_६।१०८ब्।। मोक्षभाग्ध्यानपूजादि कुर्वंश्चन्द्रार्कयोर्ग्रहे ॥ १०८  
अभ्त्_६।१०९अ।। तिथिच्छेद ऋणं कासो वृद्धिर्निःश्वसनं धनम् ।  
अभ्त्_६।१०९ब्।। अयत्नजं यत्नजं तु रेचनादथ रोधनात् ॥ १०९  
अभ्त्_६।११०अ।। एवं प्राणे विशति चित्सूर्य इन्दुं सुधामयम् ।  
अभ्त्_६।११०ब्।। एकैकध्येन बोधांशु कलया परिपूरयेत् ॥ ११०  
अभ्त्_६।१११अ।। क्रमसम्पूरणाशालिशशाङ्कामृतसुन्दराः ।  
अभ्त्_६।१११ब्।। तुट्यः पञ्चदशैताः स्युस्तिथयः सितपक्षगाः ॥ १११  
अभ्त्_६।११२अ।। अन्त्यायां पूर्णमस्तुट्यां पूर्ववत्पक्षसन्धिता ।  
अभ्त्_६।११२ब्।। इन्दुग्रहश्च प्रतिपत्सन्धौ पूर्वप्रवेशतः ॥ ११२  
अभ्त्_६।११३अ।। ऐहिकं ग्रहणे चात्र साधकानां महाफलम् ।  
अभ्त्_६।११३ब्।। प्राग्वदन्यदयं मासः प्राणचारे@ब्द उच्यते ॥ ११३  
अभ्त्_६।११४अ।। षट्सु षट्स्वङ्गुलेष्वर्को हृदयान्मकरादिषु ।  
अभ्त्_६।११४ब्।। तिष्ठन्माघाढिकं षट्कं कुर्यात्तच्चोत्तरायणम् ॥ ११४  
अभ्त्_६।११५अ।। सङ्क्रान्तित्रितये वृत्ते भुक्ते चाष्टादशाङ्गुले ।  
अभ्त्_६।११५ब्।। मेषं प्राप्ते रवौ पुण्यं विषुवत्पारलौकिकम् ॥ ११५  
अभ्त्_६।११६अ।। प्रवेशे तु तुलास्थे@र्के तदेव विषुवद्भवेत् ।  
अभ्त्_६।११६ब्।। इह सिद्धिप्रदं चैतद्दक्षिणायनगं ततः ॥ ११६  
अभ्त्_६।११७अ।। गर्भता प्रोद्बुभूषिष्यद्भावश्चाथोद्बुभूषुता ।  
अभ्त्_६।११७ब्।। उद्भविष्यत्त्वमुद्भूतिप्रारम्भो@प्युद्भवस्थितिः ॥ ११७  
अभ्त्_६।११८अ।। जन्म सत्ता परिणतिर्वृद्धिर्ह्रासः क्षयः क्रमात् ।  
अभ्त्_६।११८ब्।। मकरादीनि तेनात्र क्रिया सूते सदृक्फलम् ॥ ११८  
अभ्त्_६।११९अ।। आमुत्रिके झषः कुम्भो मन्त्रादेः पूर्वसेवने ।  
अभ्त्_६।११९ब्।। चतुष्कं किल मीनाद्यमन्तिकं चोत्तरोत्तरम् ॥ ११९  
अभ्त्_६।१२०अ।। प्रवेशे खलु तत्रैव शान्तिपुष्ट्यादिसुन्दरम् ।  
अभ्त्_६।१२०ब्।। कर्म स्यादैहिकं तच्च दूरदूरफलं क्रमात् ॥ १२०  
अभ्त्_६।१२१अ।। निर्गमे दिनवृद्धिः स्याद्विपरीते विपर्ययः ।  
अभ्त्_६।१२१ब्।। वर्षे@स्मिंस्तिथयः पञ्च प्रत्यङ्गुलमिति क्रमः ॥ १२१  
अभ्त्_६।१२२अ।। तत्राप्यहोरात्रविधिरिति सर्वं हि पूर्ववत् ।  
अभ्त्_६।१२२ब्।। प्राणीये वर्ष एतस्मिन्कार्तिकादिषु दक्षतः ॥ १२२  
अभ्त्_६।१२३अ।। पितामहान्तं रुद्राः स्युर्द्वादशाग्रे@त्र भाविनः ।  
अभ्त्_६।१२३ब्।। प्राणे वर्षोदयः प्रोक्तो द्वादशाब्दोदयो@धुना ॥ १२३  
अभ्त्_६।१२४अ।। खरसास्तिथ्य एकस्मिन्नेकस्मिन्नङ्गुले क्रमात् ।  
अभ्त्_६।१२४ब्।। द्वादशाब्दोदये ते च चैत्राद्या द्वादशोदिताः ॥ १२४  
अभ्त्_६।१२५अ।। चैत्रे मन्त्रोदितिः सो@पि तालुन्युक्तो@धुना पुनः ।  
अभ्त्_६।१२५ब्।। हृदि चैत्रोदितिस्तेन तत्र मन्त्रोदयो@पि हि ॥ १२५  
अभ्त्_६।१२६अ।। प्रत्यङ्गुलं तिथीनां तु त्रिशते परिकल्पिते ।  
अभ्त्_६।१२६ब्।। सपञ्चांशाङ्गुले@ब्दः स्यात्प्राणे षष्ट्यब्दता पुनः ॥ १२६  
अभ्त्_६।१२७अ।। शतानि षट् सहस्राणि चैकविंशतिरित्ययम् ।  
अभ्त्_६।१२७ब्।। विभागः प्राणगः षष्टिवर्षाहोरात्र उच्यते ॥ १२७  
अभ्त्_६।१२८अ।। प्रहराहर्निशामासऋत्वब्दरविषष्टिगः ।  
अभ्त्_६।१२८ब्।। यश्छेदस्तत्र यः सन्धिः स पुण्यो ध्यानपूजने ॥ १२८  
अभ्त्_६।१२९अ।। इति प्राणोदये यो@यं कालः शक्त्येकविग्रहः ।  
अभ्त्_६।१२९ब्।। विश्वात्मान्तःस्थितस्तस्य बाह्ये रूपं निरूप्यते ॥ १२९  
अभ्त्_६।१३०अ।। षट् प्राणाश्चषकस्तेषां षष्टिर्नाली च तास्तथा ।  
अभ्त्_६।१३०ब्।। तिथिस्तत्त्रिंशता मासस्ते द्वादश तु वत्सरः ॥ १३०  
अभ्त्_६।१३१अ।। अब्दं पित्र्यस्त्वहोरात्र उदग्दक्षिणतो@यनात् ।  
अभ्त्_६।१३१ब्।। पितॄणां यत्स्वमानेन वर्षं तद्दिव्यमुच्यते ॥ १३१  
अभ्त्_६।१३२अ।। षष्ट्यधिकं च त्रिशतं वर्षाणामत्र मानुषम् ।  
अभ्त्_६।१३२ब्।। तच्च द्वादशभिर्हत्वा माससङ्ख्यात्र लभ्यते ॥ १३२  
अभ्त्_६।१३३अ।। तां पुनस्त्रिंशता हत्वाहोरात्रकल्पना वदेत् ।  
अभ्त्_६।१३३ब्।। हत्वा तां चैकविंशत्या सहस्रैः षट्शतेन च ॥ १३३  
अभ्त्_६।१३४अ।। प्राणसङ्ख्यां वदेत्तत्र षष्ट्याद्यब्दोदयं पुनः ।  
अभ्त्_६।१३४ब्।। उक्तं च गुरुभिः श्रीमद्रौरवादिस्ववृत्तिषु ॥ १३४  
अभ्त्_६।१३५अ।। देवानां यदहोरात्रं मानुषाणां स हायनः ।  
अभ्त्_६।१३५ब्।। शतत्रयेण षष्ट्या च नॄणां विबुधवत्सरः ॥ १३५  
अभ्त्_६।१३६अ।। श्रीमत्स्वच्छन्दशास्त्रे च तदेव मतमीक्ष्यते ।  
अभ्त्_६।१३६ब्।। पितॄणां तदहोरात्रमित्युपक्रम्य पृष्ठतः ॥ १३६  
अभ्त्_६।१३७अ।। एवं दैवस्त्वहोरात्र इति ह्यैक्योपसंहृतिः ।  
अभ्त्_६।१३७ब्।। तेन ये गुरवः श्रीमत्स्वच्छन्दोक्तिद्वयादितः ॥ १३७  
अभ्त्_६।१३८अ।। पित्र्यं वर्षं दिव्यदिनमूचुर्भ्रान्ता हि ते मुधा ।  
अभ्त्_६।१३८ब्।। दिव्यार्काब्दसहस्राणि युगेषु चतुरादितः ॥ १३८  
अभ्त्_६।१३९अ।। एकैकहान्या तावद्भिः शतैस्तेष्वष्ट सन्धयः ।  
अभ्त्_६।१३९ब्।। चतुर्युगैकसप्तत्या मन्वन्तस्ते चतुर्दश ॥ १३९  
अभ्त्_६।१४०अ।। ब्रह्मणो@हस्तत्र चेन्द्राः क्रमाद्यान्ति चतुर्दश ।  
अभ्त्_६।१४०ब्।। ब्रह्माहो@न्ते कालवह्नेर्ज्वाला योजनलक्षिणी ॥ १४०  
अभ्त्_६।१४१अ।। दग्ध्वा लोकत्रयं धूमात्त्वन्यत्प्रस्वापयेत्त्रयम् ।  
अभ्त्_६।१४१ब्।। निरयेभ्यः पुरा कालवह्नेर्व्यक्तिर्यतस्ततः ॥ १४१  
अभ्त्_६।१४२अ।। विभुरधःस्थितो@पीश इति श्रीरौरवं मतम् ।  
अभ्त्_६।१४२ब्।। ब्रह्मनिःश्वासनिर्धूते भस्मनि स्वेदवारिणा ॥ १४२  
अभ्त्_६।१४३अ।। तदीयेनाप्लुतं विश्वं तिष्ठेत्तावन्निशागमे ।  
अभ्त्_६।१४३ब्।। तस्मिन्निशावधौ सर्वे पुद्गलाः सूक्ष्मदेहगाः ॥ १४३  
अभ्त्_६।१४४अ।। अग्निवेगेरिता लोके जने स्युर्लयकेवलाः ।  
अभ्त्_६।१४४ब्।। कूष्माण्डहाटकाद्यास्तु क्रीडन्ति महदालये ॥ १४४  
अभ्त्_६।१४५अ।। निशाक्षये पुनः सृष्टिं कुरुते तामसादितः ।  
अभ्त्_६।१४५ब्।। स्वकवर्षशतान्ते@स्य क्षयस्तद्वैष्णवं दिनम् ॥ १४५  
अभ्त्_६।१४६अ।। रात्रिश्च तावतीत्येवं विष्णुरुद्रशताभिधाः ।  
अभ्त्_६।१४६ब्।। क्रमात्स्वस्वशतान्तेषु नश्यन्त्यत्राण्डलोपतः ॥ १४६  
अभ्त्_६।१४७अ।। अबाद्यव्यक्ततत्त्वान्तेष्वित्थं वर्षशतं क्रमात् ।  
अभ्त्_६।१४७ब्।। दिनरात्रिविभागः स्यात् स्वस्वायुःशतमानतः ॥ १४७  
अभ्त्_६।१४८अ।। ब्रह्मणः प्रलयोल्लाससहस्रैस्तु रसाग्निभिः ।  
अभ्त्_६।१४८ब्।। अव्यक्तस्थेषु रुद्रेषु दिनं रात्रिश्च तावती ॥ १४८  
अभ्त्_६।१४९अ।। तदा श्रीकण्ठ एव स्यात्साक्षात्संहारकृत्प्रभुः ।  
अभ्त्_६।१४९ब्।। सर्वे रुद्रास्तथा मूले मायागर्भाधिकारिणः ॥ १४९  
अभ्त्_६।१५०अ।। अव्यक्ताख्ये ह्याविरिञ्चाच्छ्रीकण्ठेन सहासते ।  
अभ्त्_६।१५०ब्।। निवृत्ताधःस्थकर्मा हि ब्रह्मा तत्राधरे धियः ॥ १५०  
अभ्त्_६।१५१अ।। न भोक्ता ज्ञो@धिकारे तु वृत्त एव शिवीभवेत् ।  
अभ्त्_६।१५१ब्।। स एषो@वान्तरलयस्तत्क्षये सृष्टिरुच्यते ॥ १५१  
अभ्त्_६।१५२अ।। साङ्ख्यवेदादिसंसिद्धाञ्छ्रीकण्ठस्तदहर्मुखे ।  
अभ्त्_६।१५२ब्।। सृजत्येव पुनस्तेन न सम्यङ्मुक्तिरीदृशी ॥ १५२  
अभ्त्_६।१५३अ।। प्रधाने यदहोरात्रं तज्जं वर्षशतं विभोः ।  
अभ्त्_६।१५३ब्।। श्रीकण्ठस्यायुरेतच्च दिनं कञ्चुकवासिनाम् ॥ १५३  
अभ्त्_६।१५४अ।। तत्क्रमान्नियतिः कालो रागो विद्या कलेत्यमी ।  
अभ्त्_६।१५४ब्।। यान्त्यन्योन्यं लयं तेषामायुर्गाहनिकं दिनम् ॥ १५४  
अभ्त्_६।१५५अ।। तद्दिनप्रक्षये विश्वं मायायां प्रविलीयते ।  
अभ्त्_६।१५५ब्।। क्षीणायां निशि तावत्यां गहनेशः सृजेत्पुनः ॥ १५५  
अभ्त्_६।१५६अ।। एवमव्यक्तकालं तु परार्धैर्दशभिर्जहि ।  
अभ्त्_६।१५६ब्।। मायाहस्तावती रात्रिर्भवेत्प्रलय एष सः ॥ १५६  
अभ्त्_६।१५७अ।। मायाकालं परार्धानां गुणयित्वा शतेन तु ।  
अभ्त्_६।१५७ब्।। ऐश्वरो दिवसो नादः प्राणात्मात्र सृजेज्जगत् ॥ १५७  
अभ्त्_६।१५८अ।। तावती चैश्वरी रात्रिर्यत्र प्राणः प्रशाम्यति ।  
अभ्त्_६।१५८ब्।। प्राणगर्भस्थमप्यत्र विश्वं सौषुम्नवर्त्मना ॥ १५८  
अभ्त्_६।१५९अ।। प्राणे ब्रह्मविले शान्ते संविद्याप्यवशिष्यते ।  
अभ्त्_६।१५९ब्।। अंशांशिकातो@प्येतस्याः सूक्ष्मसूक्ष्मतरो लयः ॥ १५९  
अभ्त्_६।१६०अ।। गुणयित्वैश्वरं कालं परार्धानां शतेन तु ।  
अभ्त्_६।१६०ब्।। सादाशिवं दिनं रात्रिर्महाप्रलय एव च ॥ १६०  
अभ्त्_६।१६१अ।। सदाशिवः स्वकालान्ते बिन्द्वर्धेन्दुनिरोधिकाः ।  
अभ्त्_६।१६१ब्।। आक्रम्य नादे लीयेत गृहीत्वा सचराचरम् ॥ १६१  
अभ्त्_६।१६२अ।। नादो नादान्तवृत्त्या तु भित्त्वा ब्रह्मबिलं हठात् ।  
अभ्त्_६।१६२ब्।। शक्तितत्त्वे लयं याति निजकालपरिक्षये ॥ १६२  
अभ्त्_६।१६३अ।। एतावच्छक्तितत्त्वे तु विज्ञेयं खल्वहर्निशम् ।  
अभ्त्_६।१६३ब्।। शक्तिः स्वकालविलये व्यापिन्यां लीयते पुनः ॥ १६३  
अभ्त्_६।१६४अ।। व्यापिन्या तद्दिवारात्रं लीयते साप्यनाश्रिते ।  
अभ्त्_६।१६४ब्।। परार्धकोट्या हत्वापि शक्तिकालमनाश्रिते ॥ १६४  
अभ्त्_६।१६५अ।। दिनं रात्रिश्च तत्काले परार्धगुणिते@पि च ।  
अभ्त्_६।१६५ब्।। सो@पि याति लयं साम्यसञ्ज्ञे सामनसे पदे ॥ १६५  
अभ्त्_६।१६६अ।। स कालः साम्यसञ्ज्ञः स्यान्नित्यो@कल्यः कलात्मकः ।  
अभ्त्_६।१६६ब्।। यत्तत्सामनसं रूपं तत्साम्यं ब्रह्म विश्वगम् ॥ १६६  
अभ्त्_६।१६७अ।। अतः सामनसात्कालान्निमेषोन्मेषमात्रतः ।  
अभ्त्_६।१६७ब्।। तुट्यादिकं परार्धान्तं सूते सैवात्र निष्ठितम् ॥ १६७  
अभ्त्_६।१६८अ।। दशशतसहस्रमयुतं लक्षनियुतकोटि सार्बुदं वृन्दम् ।  
अभ्त्_६।१६८ब्।। खर्वनिखर्वे शङ्खाब्जजलधिमध्यान्तमथ परार्धं च ॥ १६८  
अभ्त्_६।१६९अ।। इत्येकस्मात्प्रभृति हि दशधा दशधा क्रमेण कलयित्वा ।  
अभ्त्_६।१६९ब्।। एकादिपरार्धान्तेष्वष्टादशसु स्थितिं ब्रूयात् ॥ १६९  
अभ्त्_६।१७०अ।। चत्वार एते प्रलया मुख्याः सर्गाश्च तत्कलाः ।  
अभ्त्_६।१७०ब्।। भूमूलनैशशक्तिस्थास्तदेवाण्डचतुष्टयम् ॥ १७०  
अभ्त्_६।१७१अ।। कालाग्निर्भुवि संहर्ता मायान्ते कालतत्त्वराट् ।  
अभ्त्_६।१७१ब्।। श्रीकण्ठो मूल एकत्र सृष्टिसंहारकारकः ॥ १७१  
अभ्त्_६।१७२अ।। तल्लयो वान्तरस्तस्मादेकः सृष्टिलयेशिता ।  
अभ्त्_६।१७२ब्।। श्रीमानघोरः शक्त्यन्ते संहर्ता सृष्टिकृच्च सः ॥ १७२  
अभ्त्_६।१७३अ।। तत्सृष्टौ सृष्टिसंहारा निःसङ्ख्या जगतां यतः ।  
अभ्त्_६।१७३ब्।। अन्तर्भूतास्ततः शाक्ती महासृष्टिरुदाहृता ॥ १७३  
अभ्त्_६।१७४अ।। लये ब्रह्मा हरी रुद्रशतान्यष्टकपञ्चकम् ।  
अभ्त्_६।१७४ब्।। इत्यन्योन्यं क्रमाद्यान्ति लयं मायान्तके@ध्वनि ॥ १७४  
अभ्त्_६।१७५अ।। मायातत्त्वलये त्वेते प्रयान्ति परमं पदम् ।  
अभ्त्_६।१७५ब्।। मायोर्ध्वे ये सिताध्वस्थास्तेषां परशिवे लयः ॥ १७५  
अभ्त्_६।१७६अ।। तत्राप्यौपाधिकाद्भेदाल्लये भेदं परे विदुः ।  
अभ्त्_६।१७६ब्।। एवं तात्त्वेश्वरे वर्गे लीने सृष्टौ पुनः परे ॥ १७६  
अभ्त्_६।१७७अ।। तत्साधकाः शिवेष्टा वा तत्स्थानमधिशेरते ।  
अभ्त्_६।१७७ब्।। ब्राह्मी नाम परस्यैव शक्तिस्तां यत्र पातयेत् ॥ १७७  
अभ्त्_६।१७८अ।। स ब्रह्मा विष्णुरुद्राद्या वैष्णव्यादेरतः क्रमात् ।  
अभ्त्_६।१७८ब्।। शक्तिमन्तं विहायान्यं शक्तिः किं याति नेदृशम् ॥ १७८  
अभ्त्_६।१७९अ।। छादितप्रथिताशेष शक्तिरेकः शिवस्तथा ।  
अभ्त्_६।१७९ब्।। एवं विसृष्टिप्रलयाः प्राण एकत्र निष्ठिताः ॥ १७९  
अभ्त्_६।१८०अ।। सो@पि संविदि संविच्च चिन्मात्रे ज्ञेयवर्जिते ।  
अभ्त्_६।१८०ब्।। चिन्मात्रमेव देवी च सा परा परमेश्वरी ॥ १८०  
अभ्त्_६।१८१अ।। अष्टात्रिंशं च तत्तत्त्वं हृदयं तत्परापरम् ।  
अभ्त्_६।१८१ब्।। तेन संवित्त्वमेवैतत्स्पन्दमानं स्वभावतः ॥ १८१  
अभ्त्_६।१८२अ।। लयोदया इति प्राणे षष्ट्यब्दोदयकीर्तनम् ।  
अभ्त्_६।१८२ब्।। इच्छामात्रप्रतिष्ठेयं क्रियावैचित्र्यचर्चना ॥ १८२  
अभ्त्_६।१८३अ।। कालशक्तिस्ततो बाह्ये नैतस्या नियतं वपुः ।  
अभ्त्_६।१८३ब्।। स्वप्नस्वप्ने तथा स्वप्ने सुप्ते सङ्कल्पगोचरे ॥ १८३  
अभ्त्_६।१८४अ।। समाधौ विश्वसंहारसृष्टिक्रमविवेचने ।  
अभ्त्_६।१८४ब्।। मितो@पि किल कालांशो विततत्वेन भासते ॥ १८४  
अभ्त्_६।१८५अ।। प्रमात्रभेदे भेदे@थ चित्रो विततिमाप्यसौ ।  
अभ्त्_६।१८५ब्।। एवं प्राणे यथा कालः क्रियावैचित्र्यशक्तिजः ॥ १८५  
अभ्त्_६।१८६अ।। तथापाने@पि हृदयान्मूलपीठविसर्पिणि ।  
अभ्त्_६।१८६ब्।। मूलाभिधमहापीठसङ्कोचप्रविकासयोः ॥ १८६  
अभ्त्_६।१८७अ।। ब्रह्माद्यनाश्रितान्तानां चिनुते सृष्टिसंहृती ।  
अभ्त्_६।१८७ब्।। शश्वद्यद्यप्यपानो@य मित्थं वहति किन्त्वसौ ॥ १८७  
अभ्त्_६।१८८अ।। अवेद्ययत्नो यत्नेन योगिभिः समुपास्यते ।  
अभ्त्_६।१८८ब्।। हृत्कन्दानन्दसङ्कोचविकासद्वादशान्तगाः ॥ १८८  
अभ्त्_६।१८९अ।। ब्रह्मादयो@नाश्रितान्ताः सेव्यन्ते@त्र सुयोगिभिः ।  
अभ्त्_६।१८९ब्।। एते च परमेशानशक्तित्वाद्विश्ववर्तिनः ॥ १८९  
अभ्त्_६।१९०अ।। देहमप्यश्नुवानास्तत्कारणानीति कामिके ।  
अभ्त्_६।१९०ब्।। बाल्ययौवनवृद्धत्वनिधनेषु पुनर्भवे ॥ १९०  
अभ्त्_६।१९१अ।। मुक्तौ च देहे ब्रह्माद्याः षडधिष्ठानकारिणः ।  
अभ्त्_६।१९१ब्।। तस्यान्ते तु परा देवी यत्र युक्तो न जायते ॥ १९१  
अभ्त्_६।१९२अ।। अनेन ज्ञातमात्रेण दीक्षानुग्रहकृद्भवेत् ।  
अभ्त्_६।१९२ब्।। समस्तकारणोल्लासपदे सुविदिते यतः ॥ १९२  
अभ्त्_६।१९३अ।। अकारणं शिवं विन्देद्यत्तद्विश्वस्य कारणम् ।  
अभ्त्_६।१९३ब्।। अधोवक्त्रं त्विदं द्वैतकलङ्कैकान्तशातनम् ॥ १९३  
अभ्त्_६।१९४अ।। क्षीयते तदुपासायां येनोर्ध्वाधरडम्बरः ।  
अभ्त्_६।१९४ब्।। अत्रापानोदये प्राग्वत्षष्ट्यब्दोदययोजनाम् ॥ १९४  
अभ्त्_६।१९५अ।। यावत्कुर्वीत तुट्यादेर्युक्ताङ्गुलविभागतः ।  
अभ्त्_६।१९५ब्।। एवं समाने@पि विधिः स हि हार्दीषु नाडिषु ॥ १९५  
अभ्त्_६।१९६अ।। सञ्चरन्सर्वतोदिक्कं दशधैव विभाव्यते ।  
अभ्त्_६।१९६ब्।। दश मुख्या महानाडीः पूरयन्नेष तद्गताः ॥ १९६  
अभ्त्_६।१९७अ।। नाड्यन्तरश्रिता नाडीः क्रामन्देहे समस्थितिः ।  
अभ्त्_६।१९७ब्।। अष्टासु दिग्दलेष्वेष क्रामंस्तद्दिक्पतेः क्रमात् ॥ १९७  
अभ्त्_६।१९८अ।। चेष्टितान्यनुकुर्वाणो रौद्रः सौम्यश्च भासते ।  
अभ्त्_६।१९८ब्।। स एव नाडीत्रितये वामदक्षिणमध्यगे ॥ १९८  
अभ्त्_६।१९९अ।। इन्द्वर्काग्निमये मुख्ये चरंस्तिष्ठत्यहर्निशम् ।  
अभ्त्_६।१९९ब्।। सार्धनालीद्वयं प्राणशतानि नव यत्स्थितम् ॥ १९९  
अभ्त्_६।२००अ।। तावद्वहन्नहोरात्रं चतुर्विंशतिधा चरेत् ।  
अभ्त्_६।२००ब्।। विषुवद्वासरे प्रातः सांशां नालीं स मध्यगः ॥ २००  
अभ्त्_६।२०१अ।। वामेतरोदक्सव्यान्यैर्यावत्सङ्क्रान्तिपञ्चकम् ।  
अभ्त्_६।२०१ब्।। एवं क्षीणासु पादोनचतुर्दशसु नालिषु ॥ २०१  
अभ्त्_६।२०२अ।। मध्याह्ने दक्षविषुवन्नवप्राणशतीं वहेत् ।  
अभ्त्_६।२०२ब्।। दक्षोदगन्योदग्दक्षैः पुनः सङ्क्रान्तिपञ्चकम् ॥ २०२  
अभ्त्_६।२०३अ।। नवासुशतमेकैकं ततो विषुवदुत्तरम् ।  
अभ्त्_६।२०३ब्।। पञ्चके पञ्चके@तीते सङ्क्रान्तेर्विषुवद्बहिः ॥ २०३  
अभ्त्_६।२०४अ।। यद्वत्तथान्तः सङ्क्रान्तिर्नवप्राणशतानि सा ।  
अभ्त्_६।२०४ब्।। एवं रात्रावपीत्येवं विषुवद्दिवसात्समात् ॥ २०४  
अभ्त्_६।२०५अ।। आरभ्याहर्निशावृद्धिह्राससङ्क्रान्तिगो@प्यसौ ।  
अभ्त्_६।२०५ब्।। रात्र्यन्तदिनपूर्वांशौ मध्याह्नो दिवसक्षयः ॥ २०५  
अभ्त्_६।२०६अ।। स शर्वर्युदयो मध्यमुदक्तो विषुतेदृशी ।  
अभ्त्_६।२०६ब्।। व्याप्तौ विषेर्यतो वृत्तिः साम्यं च व्याप्तिरुच्यते ॥ २०६  
अभ्त्_६।२०७अ।। तदर्हति च यः कालो विषुवत्तदिहोदितः ।  
अभ्त्_६।२०७ब्।। विषुवत्प्रभृति ह्रासवृद्धी ये दिनरात्रिगे ॥ २०७  
अभ्त्_६।२०८अ।। तत्क्रमेणैव सङ्क्रान्तिह्रासवृद्धी दिवानिशोः ।  
अभ्त्_६।२०८ब्।। इत्थं समानमरुतो वर्षद्वयविकल्पनम् ॥ २०८  
अभ्त्_६।२०९अ।। चार एकत्र नह्यत्र श्वासप्रश्वासचर्चनम् ।  
अभ्त्_६।२०९ब्।। समाने@पि तुटेः पूर्वं यावत्षष्ट्यब्दगोचरम् ॥ २०९  
अभ्त्_६।२१०अ।। कालसङ्ख्या सुसूक्ष्मैकचारगा गण्यते बुधैः ।  
अभ्त्_६।२१०ब्।। सन्ध्यापूर्वाह्णमध्याह्नमध्यरात्रादि यत्किल ॥ २१०  
अभ्त्_६।२११अ।। अन्तःसङ्क्रान्तिगं ग्राह्यं तन्मुख्यं तत्फलोदितेः ।  
अभ्त्_६।२११ब्।। उक्तः समानगः काल उदाने तु निरूप्यते ॥ २११  
अभ्त्_६।२१२अ।। प्राणव्याप्तौ यदुक्तं तदुदाने@प्यत्र केवलम् ।  
अभ्त्_६।२१२ब्।। नासाशक्त्यन्तयोः स्थाने ब्रह्मरन्ध्रोर्ध्वधामनी ॥ २१२  
अभ्त्_६।२१३अ।। तेनोदाने@त्र हृदयान्मूर्धन्यद्वादशान्तगम् ।  
अभ्त्_६।२१३ब्।। तुट्यादिषष्टिवर्षान्तं विश्वं कालं विचारयेत् ॥ २१३  
अभ्त्_६।२१४अ।। व्याने तु विश्वात्ममये व्यापके क्रमवर्जिते ।  
अभ्त्_६।२१४ब्।। सूक्ष्मसूक्ष्मोच्छलद्रूपमात्रः कालो व्यवस्थितः ॥ २१४  
अभ्त्_६।२१५अ।। सृष्टिः प्रविलयः स्थेमा संहारो@नुग्रहो यतः ।  
अभ्त्_६।२१५ब्।। क्रमात्प्राणादिके काले तं तं तत्राश्रयेत्ततः ॥ २१५  
अभ्त्_६।२१६अ।। प्राणचारे@त्र यो वर्णपदमन्त्रोदयः स्थितः ।  
अभ्त्_६।२१६ब्।। यत्नजो@यत्नजः सूक्ष्मः परः स्थूलः स कथ्यते ॥ २१६  
अभ्त्_६।२१७अ।। एको नादात्मको वर्णः सर्ववर्णाविभागवान् ।  
अभ्त्_६।२१७ब्।। सो@नस्तमितरूपत्वादनाहत इहोदितः ॥ २१७  
अभ्त्_६।२१८अ।। स तु भैरवसद्भावो मातृसद्भाव एष सः ।  
अभ्त्_६।२१८ब्।। परा सैकाक्षरा देवी यत्र लीनं चराचरम् ॥ २१८  
अभ्त्_६।२१९अ।। ह्रस्वार्णत्रयमेकैकं रव्यङ्गुलमथेतरत् ।  
अभ्त्_६।२१९ब्।। प्रवेश इति षड्वर्णाः सूर्येन्दुपथगाः क्रमात् ॥ २१९  
अभ्त्_६।२२०अ।। इकारोकारयोरादिसन्धौ सन्ध्यक्षरद्वयम् ।  
अभ्त्_६।२२०ब्।। ए+ओ इति प्रवेशे तु ऐ+औ इति द्वयं विदुः ॥ २२०  
अभ्त्_६।२२१अ।। षण्ठार्णानि प्रवेशे तु द्वादशान्तललाटयोः ।  
अभ्त्_६।२२१ब्।। गले हृदि च बिन्द्वर्णविसर्गौ परितःस्थितौ ॥ २२१  
अभ्त्_६।२२२अ।। कादिपञ्चकमाद्यस्य वर्णस्यान्तः सदोदितम् ।  
अभ्त्_६।२२२ब्।। एवं सस्थानवर्णानामन्तः सा सार्णसन्ततिः ॥ २२२  
अभ्त्_६।२२३अ।। हृद्येष प्राणरूपस्तु सकारो जीवनात्मकः ।  
अभ्त्_६।२२३ब्।। बिन्दुः प्रकाशो हार्णश्च पूरणात्मतया स्थितः ॥ २२३  
अभ्त्_६।२२४अ।। उक्तः परो@यमुदयो वर्णानां सूक्ष्म उच्यते ।  
अभ्त्_६।२२४ब्।। प्रवेशे षोडशौन्मुख्ये रवयः षण्ठवर्जिताः ॥ २२४  
अभ्त्_६।२२५अ।। तदेवेन्द्वर्कमत्रान्ये वर्णाः सूक्ष्मोदयस्त्वयम् ।  
अभ्त्_६।२२५ब्।। कालो@र्धमात्रः कादीनां त्रयस्त्रिंशत उच्यते ॥ २२५  
अभ्त्_६।२२६अ।। मात्रा ह्रस्वाः पञ्च दीर्घाष्टकं द्विस्त्रिः प्लुतं तु लॄ ।  
अभ्त्_६।२२६ब्।। एकाशीतिमिमामर्धमात्राणामाह नो गुरुः ॥ २२६  
अभ्त्_६।२२७अ।। यद्वशाद्भगवानेकाशीतिकं मन्त्रमभ्यधात् ।  
अभ्त्_६।२२७ब्।। एकाशीतिपदा देवी शक्तिः प्रोक्ता शिवात्मिका ॥ २२७  
अभ्त्_६।२२८अ।। श्रीमातङ्गे तथा धर्मसङ्घातात्मा शिवो यतः ।  
अभ्त्_६।२२८ब्।। तथा तथा परामर्शशक्तिचक्रेश्वरः प्रभुः ॥ २२८  
अभ्त्_६।२२९अ।। स्थूलैकाशीतिपदजपरामर्शैर्विभाव्यते ।  
अभ्त्_६।२२९ब्।। तत एव परामर्शो यावत्येकः समाप्यते ॥ २२९  
अभ्त्_६।२३०अ।। तावत्तत्पदमुक्तं नो सुप्तिङ्नियमयान्त्रितम् ।  
अभ्त्_६।२३०ब्।। एकाशीतिपदोदारविमर्शक्तमबृंहितः ॥ २३०  
अभ्त्_६।२३१अ।। स्थूलोपायः परोपायस्त्वेष मात्राकृतो लयः ।  
अभ्त्_६।२३१ब्।। अर्धमात्रा नव नव स्युश्चतुर्षु चतुर्षु यत् ॥ २३१  
अभ्त्_६।२३२अ।। अङ्गुलेष्विति षट्त्रिंशत्येकाशीतिपदोदयः ।  
अभ्त्_६।२३२ब्।। अङ्गुले नवभागेन विभक्ते नवमाशकाः ॥ २३२  
अभ्त्_६।२३३अ।। वेदा मात्रार्धमन्यत्तु द्विचतुःषङ्गुणं त्रयम् ।  
अभ्त्_६।२३३ब्।। एवमङ्गुलरन्ध्रांशचतुष्कद्वयगं लघु ॥ २३३  
अभ्त्_६।२३४अ।। दीर्घं प्लुतं क्रमाद्द्वित्रिगुणमर्धं ततो@पि हल् ।  
अभ्त्_६।२३४ब्।। क्षकारस्त्र्यर्धमात्रात्मा मात्रिकः सतथान्तरा ॥ २३४  
अभ्त्_६।२३५अ।। विश्रान्तावर्धमात्रास्य तस्मिंस्तु कलिते सति ।  
अभ्त्_६।२३५ब्।। अङ्गुलार्धे@द्रिभागेन त्वर्धमात्रा पुरा पुनः ॥ २३५  
अभ्त्_६।२३६अ।। क्षकारः सर्वसंयोगग्रहणात्मा तु सर्वगः ।  
अभ्त्_६।२३६ब्।। सर्ववर्णोदयाद्यन्तसन्धिषूदयभाग्विभुः ॥ २३६  
अभ्त्_६।२३७अ।। इत्थं षट्त्रिंशके चारे वर्णानामुदयः फले ।  
अभ्त्_६।२३७ब्।। क्रूरे सौम्ये विलोमेन हादि यावदपश्चिमम् ॥ २३७  
अभ्त्_६।२३८अ।। हृद्यकारो द्वादशान्ते हकारस्तदिदं विदुः ।  
अभ्त्_६।२३८ब्।। अहमात्मकमद्वैतं यः प्रकाशात्मविश्रमः ॥ २३८  
अभ्त्_६।२३९अ।। शिवशक्त्यविभागेन मात्रैकाशीतिका त्वियम् ।  
अभ्त्_६।२३९ब्।। द्वासप्ततावङ्गुलेषु द्विगुणत्वेन संसरेत् ॥ २३९  
अभ्त्_६।२४०अ।। उक्तः सूक्ष्मोदयस्त्रैधं द्विधोक्तस्तु परोदयः ।  
अभ्त्_६।२४०ब्।। अथ स्थूलोदयो@र्णानां भण्यते गुरुणोदितः ॥ २४०  
अभ्त्_६।२४१अ।। एकैकमर्धप्रहरं दिने वर्गाष्टकोदयः ।  
अभ्त्_६।२४१ब्।। रात्रौ च ह्रासवृद्ध्यत्र केचिदाहुर्न के@पि तु ॥ २४१  
अभ्त्_६।२४२अ।। एष वर्गोदयो रात्रौ दिवा चाप्यर्धयामगः ।  
अभ्त्_६।२४२ब्।। प्राणत्रयोदशशती पञ्चाशदधिका च सा ॥ २४२  
अभ्त्_६।२४३अ।। अध्यर्धा किल सङ्क्रान्तिर्वर्गे वर्गे दिवानिशोः ।  
अभ्त्_६।२४३ब्।। तदैक्ये तूदयश्चारशतानां सप्तविंशतिः ॥ २४३  
अभ्त्_६।२४४अ।। नव वर्गांस्तु ये प्राहुस्तेषां प्राणशती स्वीन्[विः] ।  
अभ्त्_६।२४४ब्।। सत्रिभागैव सङ्क्रान्तिर्वर्गे प्रत्येकमुच्यते ॥ २४४  
अभ्त्_६।२४५अ।। अहर्निशं तदैक्ये तु शतानां श्रुतिचक्षुषी ।  
अभ्त्_६।२४५ब्।। स्थूलो वर्गोदयः सो@यमथार्णोदय उच्यते ॥ २४५  
अभ्त्_६।२४६अ।। एकैकवर्णे प्राणानां द्विशतं षोडशाधिकम् ।  
अभ्त्_६।२४६ब्।। बहिश्चषकषट्त्रिंशद्दिन इत्थं तथानिशि ॥ २४६  
अभ्त्_६।२४७अ।। शतमष्टोत्तरं तत्र रौद्रं शाक्तमथोत्तरम् ।  
अभ्त्_६।२४७ब्।। यामलस्थितियोगे तु रुद्रशक्त्यविभागिता ॥ २४७  
अभ्त्_६।२४८अ।। दिनरात्र्यविभागे तु दृग्वह्न्यब्ध्यसुचारणाः ।  
अभ्त्_६।२४८ब्।। सपञ्चमांशा नाडी च बहिर्वर्णोदयः स्मृतः ॥ २४८  
अभ्त्_६।२४९अ।। इति पञ्चाशिका सेयं वर्णानां परिचर्चिता ।  
अभ्त्_६।२४९ब्।। एकोनां ये तु तामाहुस्तन्मतं सम्प्रचक्ष्महे ॥ २४९  
अभ्त्_६।२५०अ।। वेदाश्चाराः पञ्चमांशन्यूनं चारार्धमेकशः ।  
अभ्त्_६।२५०ब्।। वर्णे@धिकं तद्द्विगुणमविभागे दिवानिशोः ॥ २५०  
अभ्त्_६।२५१अ।। स्थूलो वर्णोदयः सो@यं पुरा सूक्ष्मो निगद्यते ॥ २५१  
अभ्त्_६।२५२अ।। इति कालतत्त्वमुदितं शास्त्रमुखागमनिजानुभवसिद्धम् ॥ २५२अ  
  
:च्७ अथ श्रीतन्त्रालोके  
  
अभ्त्_७।१ब्।। अथ परमरहस्यो@यं चक्राणां भण्यते@भ्युदयः ॥ १ब्  
अभ्त्_७।२अ।। इत्ययत्नजमाख्यातं यत्नजं तु निगद्यते ।  
अभ्त्_७।२ब्।। बीजपिण्डात्मकं सर्वं संविदः स्पन्दनात्मताम् ॥ २  
अभ्त्_७।३अ।। विदधत्परसंवित्तावुपाय इति वर्णितम् ।  
अभ्त्_७।३ब्।। यथारघट्टचक्राग्रघटीयन्त्रौघवाहनम् ॥ ३  
अभ्त्_७।४अ।। एकानुसन्धियत्नेन चित्रं यन्त्रोदयं भजेत् ।  
अभ्त्_७।४ब्।। एकानुसन्धानबलाज्जाते मन्त्रोदये@निशम् ॥ ४  
अभ्त्_७।५अ।। तन्मन्त्रदेवता यत्नात्तादात्म्येन प्रसीदति ।  
अभ्त्_७।५ब्।। खे रसैकाक्षि नित्योत्थे तदर्धं द्विकपिण्डके ॥ ५  
अभ्त्_७।६अ।। त्रिके सप्त सहस्राणि द्विशतीत्युदयो मतः ।  
अभ्त्_७।६ब्।। चतुष्के तु सहस्राणि पञ्च चैव चतुःशती ॥ ६  
अभ्त्_७।७अ।। पञ्चार्णे@ब्धिसहस्राणि त्रिशती विंशतिस्तथा ।  
अभ्त्_७।७ब्।। षट्के सहस्रत्रितयं षट्शती चोदयो भवेत् ॥ ७  
अभ्त्_७।८अ।। सप्तके त्रिसहस्रं तु षडशीत्यधिकं स्मृतम् ।  
अभ्त्_७।८ब्।। शतैस्तु सप्तविंशत्या वर्णाष्टकविकल्पिते ॥ ८  
अभ्त्_७।९अ।। चतुर्विंशतिशत्या तु नवार्णेषूदयो भवेत् ।  
अभ्त्_७।९ब्।। अधिषष्ट्येकविंशत्या शतानां दशवर्णके ॥ ९  
अभ्त्_७।१०अ।। एकान्नविंशतिशतं चतुःषष्टिः शिवार्णके ।  
अभ्त्_७।१०ब्।। अष्टादश शतानि स्युरुदयो द्वादशार्णके ॥ १०  
अभ्त्_७।११अ।। त्रयोदशार्णे द्वाषष्ट्या शतानि किल षोडश ।  
अभ्त्_७।११ब्।। त्रिचत्वारिंशता पञ्चदशेति भुवनार्णके ॥ ११  
अभ्त्_७।१२अ।। चतुर्दशशती खाब्धिः स्यात्पञ्चदशवर्णके ।  
अभ्त्_७।१२ब्।। त्रयोदशशती सार्धा षोडशार्णे तु कथ्यते ॥ १२  
अभ्त्_७।१३अ।। शतद्वादशिका सप्तदशार्णे सैकसप्ततिः ।  
अभ्त्_७।१३ब्।। अष्टादशार्णे विज्ञेया शतद्वादशिका बुधैः ॥ १३  
अभ्त्_७।१४अ।। चतुर्विंशतिसङ्ख्याके चक्रे नवशती भवेत् ।  
अभ्त्_७।१४ब्।। सप्तविंशतिसङ्ख्याते तूदयो@ष्टशतात्मकः ॥ १४  
अभ्त्_७।१५अ।। द्वात्रिंशके महाचक्रे षट्शती पञ्चसप्ततिः ।  
अभ्त्_७।१५ब्।। द्विचतुर्विंशके चक्रे सार्धां शतचतुष्टयीम् ॥ १५  
अभ्त्_७।१६अ।। उदयं पिण्डयोगज्ञः पिण्डमन्त्रेषु लक्षयेत् ।  
अभ्त्_७।१६ब्।। चतुष्पञ्चाशके चक्रे शतानां तु चतुष्टयम् ॥ १६  
अभ्त्_७।१७अ।। सप्तत्रिंशत्सहार्धेन त्रिशत्यष्टाष्टके भवेत् ।  
अभ्त्_७।१७ब्।। अर्धमर्धत्रिभागश्च षट्षष्टिर्द्विशती भवेत् ॥ १७  
अभ्त्_७।१८अ।। एकाशीतिपदे चक्रे उदयः प्राणचारगः ।  
अभ्त्_७।१८ब्।। चक्रे तु षण्णवत्याख्ये सपादा द्विशती भवेत् ॥ १८  
अभ्त्_७।१९अ।। अष्टोत्तरशते चक्रे द्विशतस्तूदयो भवेत् ।  
अभ्त्_७।१९ब्।। क्रमेणेत्थमिदं चक्रं षट्कृत्वो द्विगुणं यदा ॥ १९  
अभ्त्_७।२०अ।। ततो@पि द्विगुणे@ष्टांशस्यार्धमध्यर्धमेककम् ।  
अभ्त्_७।२०ब्।। ततो@पि सूक्ष्मकुशलैरर्धार्धादिप्रकल्पने ॥ २०  
अभ्त्_७।२१अ।। भागषोडशकस्थित्या सूक्ष्मश्चारो@भिलक्ष्यते ।  
अभ्त्_७।२१ब्।। एवं प्रयत्नसंरुद्धप्राणचारस्य योगिनः ॥ २१  
अभ्त्_७।२२अ।। क्रमेण प्राणचारस्य ग्रास एवोपजायते ।  
अभ्त्_७।२२ब्।। प्राणग्रासक्रमावाप्तकालसङ्कर्षणस्थितिः ॥ २२  
अभ्त्_७।२३अ।। संविदेकैव पूर्णा स्याज्ज्ञानभेदव्यपोहनात् ।  
अभ्त्_७।२३ब्।। तथा हि प्राणचारस्य नवस्यानुदये सति ॥ २३  
अभ्त्_७।२४अ।। न कालभेदजनितो ज्ञानभेदः प्रकल्पते ।  
अभ्त्_७।२४ब्।। संवेद्यभेदान्न ज्ञानं भिन्नं शिखरिवृत्तवत् ॥ २४  
अभ्त्_७।२५अ।। कालस्तु भेदकस्तस्य स तु सूक्ष्मः क्षणो मतः ।  
अभ्त्_७।२५ब्।। सौक्ष्म्यस्य चावधिर्ज्ञानं यावत्तिष्ठति स क्षणः ॥ २५  
अभ्त्_७।२६अ।। अन्यथा न स निर्वक्तुं निपुणैरपि पार्यते ।  
अभ्त्_७।२६ब्।। ज्ञानं कियद्भवेत्तावत्तदभावो न भासते ॥ २६  
अभ्त्_७।२७अ।। तदभावश्च नो तावद्यावत्तत्राक्षवर्त्मनि ।  
अभ्त्_७।२७ब्।। अर्थे वात्मप्रदेशे वा न संयोगविभागिता ॥ २७  
अभ्त्_७।२८अ।। सा चेदुदयते स्पन्दमयी तत्प्राणगा ध्रुवम् ।  
अभ्त्_७।२८ब्।। भवेदेव ततः प्राणस्पन्दाभावे न सा भवेत् ॥ २८  
अभ्त्_७।२९अ।। तदभावान्न विज्ञानाभावः सैवं तु सैव धीः ।  
अभ्त्_७।२९ब्।। न चासौ वस्तुतो दीर्घा कालभेदव्यपोहनात् ॥ २९  
अभ्त्_७।३०अ।। वस्तुतो ह्यत एवेयं कालं संविन्न संस्पृशेत् ।  
अभ्त्_७।३०ब्।। अत एकैव संवित्तिर्नानारूपे तथातथा ॥ ३०  
अभ्त्_७।३१अ।। विन्दाना निर्विकल्पापि विकल्पो भावगोचरे ।  
अभ्त्_७।३१ब्।। स्पन्दान्तरं न यावत्तदुदितं तावदेव सः ॥ ३१  
अभ्त्_७।३२अ।। तावानेको विकल्पः स्याद्विविधं वस्तु कल्पयन् ।  
अभ्त्_७।३२ब्।। ये त्वित्थं न विदुस्तेषां विकल्पो नोपपद्यते ॥ ३२  
अभ्त्_७।३३अ।। स ह्येको न भवेत्कश्चित् त्रिजगत्यापि जातुचित् ।  
अभ्त्_७।३३ब्।। शब्दारूषणया ज्ञानं विकल्पः किल कथ्यते ॥ ३३  
अभ्त्_७।३४अ।। सा च स्यात्क्रमिकैवेत्थं किं कथं को विकल्पयेत् ।  
अभ्त्_७।३४ब्।। घट इत्यपि नेयान्स्याद्विकल्पः का कथा स्थितौ ॥ ३४  
अभ्त्_७।३५अ।। न विकल्पश्च को@प्यस्ति यो मात्रामात्रनिष्ठितः ।  
अभ्त्_७।३५ब्।। न च ज्ञानसमूहो@स्ति तेषामयुगपत्स्थितेः ॥ ३५  
अभ्त्_७।३६अ।। तेनास्तङ्गत एवैष व्यवहारो विकल्पजः ।  
अभ्त्_७।३६ब्।। तस्मात्स्पन्दान्तरं यावन्नोदियात्तावदेककम् ॥ ३६  
अभ्त्_७।३७अ।। विज्ञानं तद्विकल्पात्मधर्मकोटीरपि स्पृशेत् ।  
अभ्त्_७।३७ब्।। एकाशीतिपदोदारशक्त्यामर्शात्मकस्ततः ॥ ३७  
अभ्त्_७।३८अ।। विकल्पः शिवतादायी पूर्वमेव निरूपितः ।  
अभ्त्_७।३८ब्।। यथा कर्णौ नर्तयामीत्येवं यत्नात्तथा भवेत् ॥ ३८  
अभ्त्_७।३९अ।। चक्रचारगताद्यत्नात्तद्वत्तच्चक्रगैव धीः ।  
अभ्त्_७।३९ब्।। जपहोमार्चनादीनां प्राणसाम्यमतो विधिः ॥ ३९  
अभ्त्_७।४०अ।। सिद्धामते कुण्डलिनीशक्तिः प्राणसमोन्मना ।  
अभ्त्_७।४०ब्।। उक्तं च योगिनीकौले तदेतत्परमेशिना ॥ ४०  
अभ्त्_७।४१अ।। पदमन्त्राक्षरे चक्रे विभागं शक्तितत्त्वगम् ।  
अभ्त्_७।४१ब्।। पदेषु कृत्वा मन्त्रज्ञो जपादौ फलभाग्भवेत् ॥ ४१  
अभ्त्_७।४२अ।। द्वित्रिसप्ताष्टसङ्ख्यातं लोपयेच्छतिकोदयम् ।  
अभ्त्_७।४२ब्।। इति शक्तिस्थिता मन्त्रा विद्या वा चक्रनायकाः ॥ ४२  
अभ्त्_७।४३अ।। पदपिण्डस्वरूपेण ज्ञात्वा योज्याः सदा प्रिये ।  
अभ्त्_७।४३ब्।। नित्योदये महातत्त्वे उदयस्थे सदाशिवे ॥ ४३  
अभ्त्_७।४४अ।। अयुक्ताः शक्तिमार्गे तु न जप्ताश्चोदयेन ये ।  
अभ्त्_७।४४ब्।। ते न सिद्ध्यन्ति यत्नेन जप्ताः कोटिशतैरपि ॥ ४४  
अभ्त्_७।४५अ।। मालामन्त्रेषु सर्वेषु मानसो जप उच्यते ।  
अभ्त्_७।४५ब्।। उपांशुर्वा शक्त्युदयं तेषां न परिकल्पयेत् ॥ ४५  
अभ्त्_७।४६अ।। पदमन्त्रेषु सर्वेषु यावत्तत्पदशक्तिगम् ।  
अभ्त्_७।४६ब्।। शक्यते सततं युक्तैस्तावज्जप्यं तु साधकैः ॥ ४६  
अभ्त्_७।४७अ।। तावती तेषु वै सङ्ख्या पदेषु पदसञ्ज्ञिता ।  
अभ्त्_७।४७ब्।। तावन्तमुदयं कृत्वा त्रिपदोक्त्यादितः क्रमात् ॥ ४७  
अभ्त्_७।४८अ।। द्वादशाख्ये द्वादशिते चक्रे सार्धं शतं भवेत् ।  
अभ्त्_७।४८ब्।। उदयस्तद्धि सचतुश्चत्वारिंशच्छतं भवेत् ॥ ४८  
अभ्त्_७।४९अ।। षोडशाख्ये द्वादशिते द्वानवत्यधिके शते ।  
अभ्त्_७।४९ब्।। चारार्धेन समं प्रोक्तं शतं द्वादशकाधिकम् ॥ ४९  
अभ्त्_७।५०अ।। षोडशाख्ये षोडशिते भवेच्चतुरशीतिगः ।  
अभ्त्_७।५०ब्।। उदयो द्विशतं तद्धि षट्पञ्चाशत्समुत्तरम् ॥ ५०  
अभ्त्_७।५१अ।। चाराष्टभागांस्त्रीनत्र कथयन्त्यधिकान्बुधाः ।  
अभ्त्_७।५१ब्।। अष्टाष्टके द्वादशिते पादार्धं विंशतिं वसून् ॥ ५१  
अभ्त्_७।५२अ।। उदयः सप्तशतिका साष्टा षष्टिर्यतो हि सः ।  
अभ्त्_७।५२ब्।। एष चक्रोदयः प्रोक्तः साधकानां हितावहः ॥ ५२  
अभ्त्_७।५३अ।। निरुद्ध्य मानसीर्वृत्तीश्चक्रे विश्रान्तिमागतः ।  
अभ्त्_७।५३ब्।। व्युत्थाय यावद्विश्राम्येत्तावच्चारोदयो ह्ययम् ॥ ५३  
अभ्त्_७।५४अ।। पूर्णे समुदये त्वत्र प्रवेशैकात्म्यनिर्गमाः ।  
अभ्त्_७।५४ब्।। त्रय इत्यत एवोक्तः सिद्धौ मध्योदयो वरः ॥ ५४  
अभ्त्_७।५५अ।। आद्यन्तोदयनिर्मुक्ता मध्यमोदयसंयुताः ।  
अभ्त्_७।५५ब्।। मन्त्रविद्याचक्रगणाः सिद्धिभाजो भवन्ति हि ॥ ५५  
अभ्त्_७।५६अ।। मन्त्रचक्रोदयज्ञस्तु विद्याचक्रोदयार्थवित् ।  
अभ्त्_७।५६ब्।। क्षिप्रं सिद्ध्येदिति प्रोक्तं श्रीमद्द्विंशतिके त्रिके ॥ ५६  
अभ्त्_७।५७अ।। द्विस्त्रिश्चतुर्वा मात्राभिर्विद्यां वा चक्रमेव वा ।  
अभ्त्_७।५७ब्।। तत्त्वोदययुतं नित्यं पृथग्भूतं जपेत्सदा ॥ ५७  
अभ्त्_७।५८अ।। पिण्डाक्षरपदैर्मन्त्रमेकैकं शक्तितत्त्वगम् ।  
अभ्त्_७।५८ब्।। बह्वक्षरस्तु यो मन्त्रो विद्या वा चक्रमेव वा ॥ ५८  
अभ्त्_७।५९अ।। शक्तिस्थं नैव तं तत्र विभागस्त्व्ॐनमोन्तगः ।  
अभ्त्_७।५९ब्।। अस्मिंस्तत्त्वोदये तस्मादहोरात्रस्त्रिशस्त्रिशः ॥ ५९  
अभ्त्_७।६०अ।। विभज्यते विभागश्च पुनरेव त्रिशस्त्रिशः ।  
अभ्त्_७।६०ब्।। पूर्वोदये तु विश्रम्य द्वितीयेनोल्लसेद्यदा ॥ ६०  
अभ्त्_७।६१अ।। विशेच्चार्धर्धिकायोगात्तदोक्तार्धोदयो भवेत् ।  
अभ्त्_७।६१ब्।। यदा पूर्णोदयात्मा तु समः कालस्त्रिके स्फुरेत् ॥ ६१  
अभ्त्_७।६२अ।। प्रवेशविश्रान्त्युल्लासे स्यात्स्वत्र्यंशोदयस्तदा ।  
अभ्त्_७।६२ब्।। एत्येष कालविभवः प्राण एव प्रतिष्ठितः ॥ ६२  
अभ्त्_७।६३अ।। स स्पदे खे स तच्चित्यां तेनास्यां विश्वनिष्ठिअतिः ।  
अभ्त्_७।६३ब्।। अतः संवित्प्रतिष्ठानौ यतो विश्वलयोदयौ ॥ ६३  
अभ्त्_७।६४अ।। शक्त्यन्ते@ध्वनि तत्स्पन्दासङ्ख्याता वास्तवी ततः ।  
अभ्त्_७।६४ब्।। उक्तं श्रीमालिनीतन्त्रे गात्रे यत्रैव कुत्रचित् ॥ ६४  
अभ्त्_७।६५अ।। विकार उपजायेत तत्तत्त्वं तत्त्वमुत्तमम् ।  
अभ्त्_७।६५ब्।। प्राणे प्रतिष्ठितः कालस्तदाविष्टा च यत्तनुः ॥ ६५  
अभ्त्_७।६६अ।। देहे प्रतिष्ठितस्यास्य ततो रूपं निरूप्यते ।  
अभ्त्_७।६६ब्।। चित्स्पन्दप्राणवृत्तीनामन्त्या या स्थूलता सुषिः ॥ ६६  
अभ्त्_७।६७अ।। सा नाडीरूपतामेत्य देहं सन्तानयेदिमम् ।  
अभ्त्_७।६७ब्।। श्रीस्वच्छन्दे@त एवोक्तं यथा पर्णं स्वतन्तुभिः ॥ ६७  
अभ्त्_७।६८अ।। व्याप्तं तद्वत्तनुर्द्वारद्वारिभावेन नाडिभिः ।  
अभ्त्_७।६८ब्।। पादाङ्गुष्ठादिकोर्ध्वस्थब्रह्मकुण्डलिकान्तगः ॥ ६८  
अभ्त्_७।६९अ।। कालः समस्तश्चतुरशीतावेवाङ्गुलेष्वितः ।  
अभ्त्_७।६९ब्।। द्वादशान्तावधिं किञ्चित्सूक्ष्मकालस्थितिं विदुः ॥ ६९  
अभ्त्_७।७०अ।। षण्णवत्यामधः षड्द्विक्रमाच्चाष्टोत्तरं शतम् ।  
अभ्त्_७।७०ब्।। अत्र मध्यमसञ्चारिप्राणोदयलयान्तरे ॥ ७०  
अभ्त्_७।७१अ।। विश्वे सृष्टिलयास्ते तु चित्रा वाय्वन्तरक्रमात् ।  
अभ्त्_७।७१ब्।। इत्येष सूक्ष्मपरिमर्शनशीलनीयश्चक्रोदयो@नुभवशास्त्रदृशा मयोक्तः ॥ ७१  

:च्८ अथ शीतन्त्रालोके अष्टममाह्निकं  
  
अभ्त्_८।१ब्।। देशाध्वनो@प्यथ समासविकासयोगात्सङ्गीयते विधिरयं शिवशास्त्रदृष्टः ॥ १ब्  
अभ्त्_८।२अ।। विचारितो@यं कालाध्वा क्रियाशक्तिमयः प्रभोः ।  
अभ्त्_८।२ब्।। मूर्तिवैचित्र्यजस्तज्जो देशाध्वाथ निरूप्यते ॥ २  
अभ्त्_८।३अ।। अध्वा समस्त एवायं चिन्मात्रे सम्प्रतिष्ठितः ।  
अभ्त्_८।३ब्।। यत्तत्र नहि विश्रान्तं तन्नभःकुसुमायते ॥ ३  
अभ्त्_८।४अ।। संविद्द्वारेण तत्सृष्टे शून्ये धियि मरुत्सु च ।  
अभ्त्_८।४ब्।। नाडीचक्रानुचक्रेषु बर्हिर्देहे@ध्वसंस्थितिः ॥ ४  
अभ्त्_८।५अ।। तत्राध्वैवं निरूप्यो@यं यतस्तत्प्रक्रियाक्रमम् ।  
अभ्त्_८।५ब्।। अनुसन्दधदेव द्राग् योगी भैरवतां व्रजेत् ॥ ५  
अभ्त्_८।६अ।। दिदृक्षयैव सर्वार्थान् यदा व्याप्यावतिष्ठते ।  
अभ्त्_८।६ब्।। तदा किं बहुनोक्तेन इत्युक्तं स्पन्दशासने ॥ ६  
अभ्त्_८।७अ।। ज्ञात्वा समस्तमध्वानं तदीशेषु विलापयेत् ।  
अभ्त्_८।७ब्।। तान् देहप्राणधीचक्रे पूर्ववद् गालयेत्क्रमात् ॥ ७  
अभ्त्_८।८अ।। तत्समस्तं स्वसंवित्तौ सा संविद्भरितात्मिका ।  
अभ्त्_८।८ब्।। उपास्यमाना संसारसागरप्रलयानलः ॥ ८  
अभ्त्_८।९अ।। श्रीमहीक्षोत्तरे चैतानध्वेशान् गुरुरब्रवीत् ।  
अभ्त्_८।९ब्।। ब्रह्मानन्तात्प्रधानान्तं विष्णुः पुंसः कलान्तगम् ॥ ९  
अभ्त्_८।१०अ।। रुद्रो ग्रन्थौ च मायायामीशः सादाख्यगोचरे ।  
अभ्त्_८।१०ब्।। अनाश्रितः शिवस्तस्माद्व्याप्ता तद्व्यापकः परः ॥ १०  
अभ्त्_८।११अ।। एवं शिवत्वमापन्नमिति मत्वा न्यरूप्यत ।  
अभ्त्_८।११ब्।। न प्रक्रियापरं ज्ञानमिति स्वच्छन्दशासने ॥ ११  
अभ्त्_८।१२अ।। त्रिशिरःशासने बोधो मूलमध्याग्रकल्पितः ।  
अभ्त्_८।१२ब्।। षट्त्रिंशत्तत्त्वसंरम्भः स्मृतिर्भेदविकल्पना ॥ १२  
अभ्त्_८।१३अ।। अव्याहतविभागो@स्मिभावो मूलं तु बोधगम् ।  
अभ्त्_८।१३ब्।। समस्ततत्त्वभावो@यं स्वात्मन्येवाविभागकः ॥ १३  
अभ्त्_८।१४अ।। बोधमध्यं भवेत्किञ्चिदाधाराधेयलक्षणम् ।  
अभ्त्_८।१४ब्।। तत्त्वभेदविभागेन स्वभावस्थितिलक्षणम् ॥ १४  
अभ्त्_८।१५अ।। बोधाग्रं तत्तु विद्बोधं निस्तरङ्गं बृहत्सुखम् ।  
अभ्त्_८।१५ब्।। संविदेकात्मतानीतभूतभावपुरादिकः ॥ १५  
अभ्त्_८।१६अ।। अव्यवच्छिन्नसंवित्तिर्भैरवः परमेश्वरः ।  
अभ्त्_८।१६ब्।। श्रीदेव्यायामले चोक्तं षट्त्रिंशत्तत्त्वसुन्दरम् ॥ १६  
अभ्त्_८।१७अ।। अध्वानं षड्विधं ध्यायन्सद्यः शिवमयो भवेत् ।  
अभ्त्_८।१७ब्।। यद्यप्यमुष्य नाथस्य संवित्त्यनतिरेकिणः ॥ १७  
अभ्त्_८।१८अ।। पूर्णस्योर्ध्वादिमध्यान्तव्यवस्था नास्ति वास्तवी ।  
अभ्त्_८।१८ब्।। तथापि प्रतिपत्तॄणां प्रतिपादयितुस्तथा ॥ १८  
अभ्त्_८।१९अ।। स्वस्वरूपानुसारेण मध्यादित्वादिकल्पनाः ।  
अभ्त्_८।१९ब्।। ततः प्रमातृसङ्कल्पनियमात् पार्थिवं विदुः ॥ १९  
अभ्त्_८।२०अ।। तत्त्वं सर्वान्तरालस्थं यत्सर्वावरणैर्वृतम् ।  
अभ्त्_८।२०ब्।। तदत्र पार्थिवे तत्त्वे कथ्यते भुवनस्थितिः ॥ २०  
अभ्त्_८।२१अ।। नेता कटाहरुद्राणामनन्तः कामसेविनाम् ।  
अभ्त्_८।२१ब्।। पोतारूढो जलस्यान्तर्मद्यपानविघूर्णितः ॥ २१  
अभ्त्_८।२२अ।। स देवं भैरवं ध्यायन् नागैश्च परिवारितः ।  
अभ्त्_८।२२ब्।। कालाग्रेर्भुवनं चोर्ध्वे कोटियोजनमुच्छ्रितम् ॥ २२  
अभ्त्_८।२३अ।। लोकानां भस्मसाद्भावभयान्नोर्ध्व स वीक्षते ।  
अभ्त्_८।२३ब्।। स च व्याप्तापि विश्वस्य यस्मात्प्लुष्यन्निमां भुवम् ॥ २३  
अभ्त्_८।२४अ।। नरकेभ्यः पुरा व्यक्तस्तेनासौ तदधो मतः ।  
अभ्त्_८।२४ब्।। दश कोट्यो विभोर्ज्वाला तदर्ध शून्यमूर्ध्वतः ॥ २४  
अभ्त्_८।२५अ।। तदूर्ध्वे नरकाधीशाः क्रमाद्दुःखैकवेदनाः ।  
अभ्त्_८।२५ब्।। श्धो मध्ये तदूर्ध्वे च स्थिता भेदान्तरैर्वृताः ॥ २५  
अभ्त्_८।२६अ।। अवीचिकुम्भीपाकाख्यरौरवास्तेष्वनुक्रमात् ।  
अभ्त्_८।२६ब्।। एकादशैकादश च दशेत्यन्तः शराग्नि तत् ॥ २६  
अभ्त्_८।२७अ।। प्रत्येकमेषामेकोना कोटिरुच्छ्रितिरन्तरम् ।  
अभ्त्_८।२७ब्।। लक्षमत्र खवेदास्यसङ्ख्यानामन्तरा स्थितिः ॥ २७  
अभ्त्_८।२८अ।। कूष्माण्ड ऊर्ध्वे लक्षोनकोटिस्थानस्तदीशिता ।  
अभ्त्_८।२८ब्।। शास्त्रविरुद्धाचरणात् कृष्णं ये कर्म विदधते ॥ २८  
अभ्त्_८।२९अ।। तत्र भीमैर्लोकपुरुषैः पीड्यन्ते भोगपर्यन्तम् ।  
अभ्त्_८।२९ब्।। ये सकृदपि परमेशं शिवमेकाग्रेण चेतसा शरणम् ॥ २९  
अभ्त्_८।३०अ।। यान्ति न ते नरकयुजः कृष्णं तेषां सुखाल्पतादायि ।  
अभ्त्_८।३०ब्।। सहस्रनवकोत्सेधमेकान्तरमथ क्रमात् ॥ ३०  
अभ्त्_८।३१अ।। पातालाष्टकमेकैकमष्टमे हाटकः प्रभुः ।  
अभ्त्_८।३१ब्।। प्रतिलोकं नियुक्तात्मा श्रीकण्ठो हठतो बहूः ॥ ३१  
अभ्त्_८।३२अ।। सिद्धीर्ददात्यसावेवं श्रीमद्रौरवशासने ।  
अभ्त्_८।३२ब्।। व्रतिनो ये चिकर्मस्था निषिद्धाचारकारिणः ॥ ३२  
अभ्त्_८।३३अ।। दीक्षिता अपि ये लुप्तसमया नच कुर्वते ।  
अभ्त्_८।३३ब्।। प्रायश्चित्तांस्तथा तत्स्था वामाचारस्य दूषकाः ॥ ३३  
अभ्त्_८।३४अ।। देवाग्निद्रव्यवृत्त्यंशजीविनश्चोत्तमस्थिताः ।  
अभ्त्_८।३४ब्।। अधःस्थगारुडाद्यन्यमन्त्रसेवापरायणाः ॥ ३४  
अभ्त्_८।३५अ।। ते हाटकविभोरग्रे किङ्करा विविधात्मकाः ।  
अभ्त्_८।३५ब्।। ते तु तत्रापि देवेशं भक्त्या चेत्पर्युपासते ॥ ३५  
अभ्त्_८।३६अ।। तदीशतत्त्वे लीयन्ते क्रमाच्च परमे शिवे ।  
अभ्त्_८।३६ब्।। अन्यथा ये तु वर्तन्ते तद्भोगनिरतात्मकाः ॥ ३६  
अभ्त्_८।३७अ।। ते कालवह्निसन्तापदीनाक्रन्दपरायणाः ।  
अभ्त्_८।३७ब्।। गुणतत्त्वे निलीयन्ते ततः सृष्टिमुखे पुनः ॥ ३७  
अभ्त्_८।३८अ।। पात्यन्ते मातृभिर्घोरयातनौघपुरस्सरम् ।  
अभ्त्_८।३८ब्।। अधमाधमदेहेषु निजकर्मानुरूपतः ॥ ३८  
अभ्त्_८।३९अ।। मानुषान्तेषु तत्रापि केचिन्मन्त्रविदः क्रमात् ।  
अभ्त्_८।३९ब्।। मुच्यन्ते@न्ये तु बध्यन्ते पूर्वकृत्यानुसारतः ॥ ३९  
अभ्त्_८।४०अ।। इत्येष गणवृत्तान्तो नाम्ना हुलहुलादिना ।  
अभ्त्_८।४०ब्।। प्रोक्तं भगवता श्रीमदानन्दाधिकशासने ॥ ४०  
अभ्त्_८।४१अ।। पातालोर्ध्वे सहस्राणि विंशतिर्भूकटाहकः ।  
अभ्त्_८।४१ब्।। सिद्धातन्त्रे तु पातालपृष्ठे यक्षीसमावृतम् ॥ ४१  
अभ्त्_८।४२अ।। भद्रकाल्याः पुरं यत्र ताभिः क्रीडन्ति साधकाः ।  
अभ्त्_८।४२ब्।। ततस्तमस्तप्तभूमिस्ततःशून्यं ततो@हयः ॥ ४२  
अभ्त्_८।४३अ।। एतानि यातनास्थानं गुरुमन्त्रादिदूषिणाम् ।  
अभ्त्_८।४३ब्।। ततो भूम्यूर्ध्व [मध्य] तो मेरुः सहस्राणि स षोडश ॥ ४३  
अभ्त्_८।४४अ।। मग्नस्तन्मूलविस्तारस्तद्द्वयेनोर्ध्वविस्तृतिः ।  
अभ्त्_८।४४ब्।। सहस्राब्धिवसूच्छ्रायो हैमः सर्वामरालयः ॥ ४४  
अभ्त्_८।४५अ।। मध्योर्ध्वाधः समुद्वृत्तशरावचतुरश्रकः ।  
अभ्त्_८।४५ब्।। भैरवीयं च तल्लिङ्गं धरणी चास्य पीठिका ॥ ४५  
अभ्त्_८।४६अ।। सर्वे देवा निलीना हि तत्र तत्पूजितं सदा ।  
अभ्त्_८।४६ब्।। मध्ये मेरुसभा धातुस्तदीशदिशि केतनम् ॥ ४६  
अभ्त्_८।४७अ।। ज्योतिष्कशिखरं शम्भोः श्रीकण्ठांशश्च स प्रभुः ।  
अभ्त्_८।४७ब्।। अवरुह्य सहस्राणि मनोवत्याश्चतुर्दश ॥ ४७  
अभ्त्_८।४८अ।। चक्रवाटश्चतुर्दिक्को मेरुरत्र तु लोकपाः ।  
अभ्त्_८।४८ब्।। अमरावतिकेन्द्रस्य पूर्वस्यां दक्षिणेन ताम् ॥ ४८  
अभ्त्_८।४९अ।। अत्सरःसिद्धसाध्यास्तामुत्तरेण विनायकाः ।  
अभ्त्_८।४९ब्।। तेजोवती स्वदिश्यग्नेः पुरी तां पश्चिमेन तु ॥ ४९  
अभ्त्_८।५०अ।। विश्वेदेवा विश्वकर्मा क्रमात्तदनुगाश्च ये ।  
अभ्त्_८।५०ब्।। याम्यां संयमनी तां तु पश्चिमेन क्रमात् स्थिताः ॥ ५०  
अभ्त्_८।५१अ।। मातृनन्दा स्वसङ्ख्याता रुद्रास्तत्साधकास्तथा ।  
अभ्त्_८।५१ब्।। कृष्णाङ्गारा निरृतिश्च तां पूर्वेण पिशाचकाः ॥ ५१  
अभ्त्_८।५२अ।। रक्षांसि सिद्धगन्धर्वास्तूत्तरेणोत्तरेण ताम् ।  
अभ्त्_८।५२ब्।। वारुणी शुद्धवत्याख्या भूतौघो दक्षिणेन ताम् ॥ ५२  
अभ्त्_८।५३अ।। उत्तरेणोत्तरेणैनां वसुविद्याधराः क्रमात् ।  
अभ्त्_८।५३ब्।। वायोर्गन्धवती तस्या दक्षिणे किन्नराः पुनः ॥ ५३  
अभ्त्_८।५४अ।। वीणासरस्वती देवी नारदस्तुम्बुरुस्तथा ।  
अभ्त्_८।५४ब्।। महोदयेन्दोर्गुह्याः स्युः पश्चिमे@स्याः पुनः पुनः ॥ ५४  
अभ्त्_८।५५अ।। कुबेरः कर्मदेवाश्च तथा तत्साधका अपि ।  
अभ्त्_८।५५ब्।। यशस्विनी महेशस्य तस्याः पश्चिमतो हरिः ॥ ५५  
अभ्त्_८।५६अ।। दक्षिणे दक्षिणे ब्रह्माश्विनौ धन्वन्तरिः क्रमात् ।  
अभ्त्_८।५६ब्।। मैरवे चक्रवाटे@स्मिन्नेवं मुख्याः पुरो@ष्टधा ॥ ५६  
अभ्त्_८।५७अ।। अन्तरालगतास्त्वन्याः पुनः षड्विंशतिः स्मृताः ।  
अभ्त्_८।५७ब्।। इष्टापूर्तरताः पुण्ये वर्षेये भारते नराः ॥ ५७  
अभ्त्_८।५८अ।। ते मेरुगाः सकृच्छम्भुं ये वार्चन्ति यथोचितम् ।  
अभ्त्_८।५८ब्।। मेरोः प्रदक्षिणाप्योदग्दिक्षु विष्कम्भपर्वताः ॥ ५८  
अभ्त्_८।५९अ।। मन्दरो गन्धमादश्च विपुलो@थ सुपार्श्वकः ।  
अभ्त्_८।५९ब्।। सितपीतनीलरक्तास्ते क्रमात्पादपर्वताः ॥ ५९  
अभ्त्_८।६०अ।। एतैर्भुवमवष्टभ्य मेरुस्तिष्ठति निश्चलः ।  
अभ्त्_८।६०ब्।। चैत्ररथनन्दनाख्ये वैश्राजं पितृवनं वनान्याहुः ॥ ६०  
अभ्त्_८।६१अ।। रक्तोदमानससितं भद्रं चैतच्चतुष्टयं सरसाम् ।  
अभ्त्_८।६१ब्।। वृक्षाः कदम्बजम्ब्वश्वत्थन्यग्रोधकाः क्रमशः ॥ ६१  
अभ्त्_८।६२अ।। एषु च चतुर्ष्वचलेषु त्रयं त्रयं क्रमश एतदाम्नातम् ।  
अभ्त्_८।६२ब्।। मेर्वधो लवणाब्ध्यन्तं जम्बुद्वीपः समन्ततः ॥ ६२  
अभ्त्_८।६३अ।। लक्षमात्रः स नवधा जातो मर्यादपर्वतैः ।  
अभ्त्_८।६३ब्।। निषधो हेमकूटश्च हिमवान्दक्षिणे त्रयः ॥ ६३  
अभ्त्_८।६४अ।। लक्षं सहस्रनवतिस्तदशीतिरिति क्रमात् ।  
अभ्त्_८।६४ब्।। नीलः श्वेतस्त्रिशृङ्गश्च तावन्तः सव्यतः पुनः ॥ ६४  
अभ्त्_८।६५अ।। मेरोः षडेते मर्यादाचलाः पूर्वापरायताः ।  
अभ्त्_८।६५ब्।। पूर्वतो माल्यवान्पश्चाद्गन्धमादनसञ्ज्ञितः ॥ ६५  
अभ्त्_८।६६अ।। सव्योत्तरायतौ तौ तु चतुस्त्रिंशत्सहस्रकौ ।  
अभ्त्_८।६६ब्।। अष्टावेते ततो@प्यन्यौ द्वौ द्वौ पूर्वादिषु क्रमात् ॥ ६६  
अभ्त्_८।६७अ।। जाठरः कूटहिमवद्यात्रजारुधिशृङ्गिणः ।  
अभ्त्_८।६७ब्।। एवं स्थितो विभागो@त्र वर्षसिद्ध्यै निरूप्यते ॥ ६७  
अभ्त्_८।६८अ।। समन्ताच्चक्रवाटाधो@नर्केन्दु चतुरश्रकम् ।  
अभ्त्_८।६८ब्।। सहस्रनवविस्तीर्णमिलाख्यं त्रिमुखायुषम् ॥ ६८  
अभ्त्_८।६९अ।। मेरोः पश्चिमतो गन्धमादो यस्तस्य पश्चिमे ।  
अभ्त्_८।६९ब्।। केतुमालं कुलाद्रीणां सप्तकेन विभूषितम् ॥ ६९  
अभ्त्_८।७०अ।। मेरोः पूर्व माल्यवान्यो भद्राश्वस्तस्य पूर्वतः ।  
अभ्त्_८।७०ब्।। सहस्रदशकायुस्तत्सपञ्चकुलपर्वतम् ॥ ७०  
अभ्त्_८।७१अ।। पूर्वपश्चिमतः सव्योत्तरतश्च क्रमादिमे ।  
अभ्त्_८।७१ब्।। द्वात्रिंशच्च चतुस्त्रिंशत्सहस्राणि निरूपिते ॥ ७१  
अभ्त्_८।७२अ।। मेरोरुदक् शृङ्गवान्यस्तद्बहिः कुरुवर्षकम् ।  
अभ्त्_८।७२ब्।। चापवन्नवसाहस्रमायुस्तत्र त्रयोदश ॥ ७२  
अभ्त्_८।७३अ।। कुरुवर्षस्योत्तरे@थ वायव्ये@ब्धौ क्रमाच्छराः ।  
अभ्त्_८।७३ब्।। दश चेति सहस्राणि द्वीपौ चन्द्रो@थ भद्रकः ॥ ७३  
अभ्त्_८।७४अ।। यौ श्वेतशृङ्गिणौ मेरोर्वामे मध्ये हिरण्मयम् ।  
अभ्त्_८।७४ब्।। तयोर्नवकविस्तीर्णमायुश्चार्धत्रयोदश ॥ ७४  
अभ्त्_८।७५अ।। तत्र वै वामतः श्वेतनीलयो रम्यको@न्तरे ।  
अभ्त्_८।७५ब्।। सहस्रनवविस्तीर्णमायुर्द्वादश तानि च ॥ ७५  
अभ्त्_८।७६अ।। मेरोर्दक्षिणतो हेमनिषधौ यौ तदन्तरे ।  
अभ्त्_८।७६ब्।। हर्याख्यं नवसाहस्रं तत्सहस्राधिकायुषम् ॥ ७६  
अभ्त्_८।७७अ।। तत्रैव दक्षिणे हेमहिमवद्द्वितयान्तरे ।  
अभ्त्_८।७७ब्।। कैन्नरं नवसाहस्रं तत्सहस्राधिकायुषम् ॥ ७७  
अभ्त्_८।७८अ।। तत्रैव दक्षिणे मेरोर्हिमवान्यस्य दक्षिणे ।  
अभ्त्_८।७८ब्।। भारतं नवसाहस्रं चापवत्कर्मभोगभूः ॥ ७८  
अभ्त्_८।७९अ।। इलावृतं केतुभद्रं कुरुहैरण्यरम्यकम् ।  
अभ्त्_८।७९ब्।। हरिकिन्नरवर्षे च भोगभूर्न तु कर्मभूः ॥ ७९  
अभ्त्_८।८०अ।। अत्र बाहुल्यतः कर्मभूभावो@त्राप्यकर्मणाम् ।  
अभ्त्_८।८०ब्।। पशूनां कर्मसंस्कारः स्यात्तादृग्दृढसंस्कृतेः ॥ ८०  
अभ्त्_८।८१अ।। सम्भवन्त्यप्यसंस्कारा भारते@न्यत्र चापि हि ।  
अभ्त्_८।८१ब्।। दृढप्राक्तनसंस्कारादीशेच्छातः शुभाशुभम् ॥ ८१  
अभ्त्_८।८२अ।। स्थानान्तरे@पि कर्मास्ति दृष्टं तच्च पुरातने ।  
अभ्त्_८।८२ब्।। तत्र त्रेता सदा कालो भारते तु चतुर्युगम् ॥ ८२  
अभ्त्_८।८३अ।। भारते नवखण्डं च सामुद्रेणाम्भसात्र च ।  
अभ्त्_८।८३ब्।। स्थलं पञ्चशती तद्वज्जलं चेति विभज्यते ॥ ८३  
अभ्त्_८।८४अ।। इन्द्रः कशेरुस्ताम्राभो नागीयः प्राग्गभस्तिमान् ।  
अभ्त्_८।८४ब्।। सौम्यगान्धर्ववाराहाः कन्याख्यं चासमुद्रतः ॥ ८४  
अभ्त्_८।८५अ।। कन्याद्वीपे च नवमे दक्षिणेनाब्धिमध्यगाः ।  
अभ्त्_८।८५ब्।। उपद्वीपाः षट् कुलाद्रिसप्तकेन विभूषिते ॥ ८५  
अभ्त्_८।८६अ।। अङ्गयवमलयशङ्कुः कुमुदवराहौ च मलयगो@गस्त्य ।  
अभ्त्_८।८६ब्।। तत्रैव च त्रिकूटे लङ्का षडमी ह्युपद्वीपाः ॥ ८६  
अभ्त्_८।८७अ।। द्वीपोपद्वीपगाः प्रायो म्लेच्छा नानाविधा जनाः ।  
अभ्त्_८।८७ब्।। मुक्ताकाञ्चनरत्नाढ्या इति श्रीरुरुशासने ॥ ८७  
अभ्त्_८।८८अ।। भारते यत्कृतं कर्म क्षपितं वाप्यवीचितः ।  
अभ्त्_८।८८ब्।। शिवान्तं तेन मुक्तिर्वा कन्याख्ये तु विशेषतः ॥ ८८  
अभ्त्_८।८९अ।। महाकालादिका रुद्रकोटिरत्रैव भारते ।  
अभ्त्_८।८९ब्।। गङ्गादिपञ्चशतिका जन्म तेनात्र दुर्लभम् ॥ ८९  
अभ्त्_८।९०अ।। अन्यवर्षेषु पशुवद् भोगात्कर्मातिवाहनम् ।  
अभ्त्_८।९०ब्।। प्राप्यं मनोरथातीतमपि भारतजन्मनाम् ॥ ९०  
अभ्त्_८।९१अ।। नानावर्णाश्रमाचारसुखदुःखविचित्रता ।  
अभ्त्_८।९१ब्।। कन्याद्वीपे यतस्तेन कर्मभूः सेयमुत्तमा ॥ ९१  
अभ्त्_८।९२अ।। पुंसा सितासितान्यत्र कुर्वतां किल सिद्ध्यतः ।  
अभ्त्_८।९२ब्।। परापरौ स्वर्निरयाविति रौरववार्तिके ॥ ९२  
अभ्त्_८।९३अ।। एवं मेरोरधो जम्बूरभितो यः स विस्तरात् ।  
अभ्त्_८।९३ब्।। स्यात् सप्तदशधा खण्डैर्नवभिस्तु समासतः ॥ ९३  
अभ्त्_८।९४अ।। मनोः स्वायम्भुवस्यासन् सुता दश ततस्त्रयः ।  
अभ्त्_८।९४ब्।। प्राव्रजन्नथ जम्ब्वाख्ये राजा यो@ग्नीध्रनामकः ॥ ९४  
अभ्त्_८।९५अ।। तस्याभवन्नव सुतास्ततो@यं नवखण्डकः ।  
अभ्त्_८।९५ब्।। नाभिर्यो नवमस्तस्य नप्ता भरत आर्षभिः ॥ ९५  
अभ्त्_८।९६अ।। तस्याष्टौ तनयाः साकं कन्यया नवम्ॐ@शकः ।  
अभ्त्_८।९६ब्।। भुक्तैस्तैर्नवधा तस्माल्लक्षयोजनमात्रकात् ॥ ९६  
अभ्त्_८।९७अ।। लक्षैकमात्रो लवणस्तद्बाह्ये@स्य पुरो@द्रयः ।  
अभ्त्_८।९७ब्।। ऋषभो दुन्दुभिर्धूम्रः कङ्कद्रोणेन्दवो ह्युदक् ॥ ९७  
अभ्त्_८।९८अ।। वराहनन्दनाशोकाः पश्चात् सहबलाहकौ ।  
अभ्त्_८।९८ब्।। दक्षिण चक्रमैनाकौ वाडवो@न्तस्तयोः स्थितः ॥ ९८  
अभ्त्_८।९९अ।। अब्धेर्दक्षिणतः खाक्षिसहस्रातिक्रमाद् गिरिः ।  
अभ्त्_८।९९ब्।। विद्युत्वांस्त्रिसहस्रोच्छ्रिदायामो@त्र फलाशिनः ॥ ९९  
अभ्त्_८।१००अ।। मलदिग्धा दीर्घकेशश्मश्रवो गोसधर्मकाः ।  
अभ्त्_८।१००ब्।। नग्नाः संवत्सराशीतिजीविनस्तृणभोजिनः ॥ १००  
अभ्त्_८।१०१अ।। निर्यन्त्राणि सदा तत्र द्वाराणि बिलसिद्धये ।  
अभ्त्_८।१०१ब्।। इत्येतद् गुरुभिर्गीतं श्रीमद्रौरवशासने ॥ १०१  
अभ्त्_८।१०२अ।। इत्थं य एष लवणसमुद्रः प्रतिपादितः ।  
अभ्त्_८।१०२ब्।। तद्बहिः षडमी द्वीपाः प्रत्येकं स्वार्णवैर्वृताः ॥ १०२  
अभ्त्_८।१०३अ।। क्रमद्विगुणिताः षड्भिर्मनुपुत्रैरधिष्ठिताः ।  
अभ्त्_८।१०३ब्।। शाककुशक्रौञ्चाः शल्मलिगोमेधाब्जमिति षड्द्वीपाः ।  
अभ्त्_८।१०३च्।। क्षीरदधिसर्पिरैक्षवमदिरामधुराम्बुकाः षडम्बुधयः ॥ १०३  
अभ्त्_८।१०४अ।। मेधातिथिर्वपुष्माञ्ज्योतिष्मान्द्युतिमता हवी राजा ।  
अभ्त्_८।१०४ब्।। संवर इति शाकादिषु जम्बुद्वीपे न्यरूपि चाग्नीध्रः ॥ १०४  
अभ्त्_८।१०५अ।। गिरिसप्तकपरिकल्पिततावत्खण्डास्तु पञ्च शाकाद्याः ।  
अभ्त्_८।१०५ब्।। पुष्करसञ्ज्ञो द्विदलो हरियमवरुणेन्दवो@त्र पूर्वादौ ॥ १०५  
अभ्त्_८।१०६अ।। त्रिपञ्चाशच्च लक्षाणि द्विकोट्ययुतपञ्चकम् ।  
अभ्त्_८।१०६ब्।। स्वाद्वर्णवान्तं मेर्वर्धाद्योजननामियं प्रमा ॥ १०६  
अभ्त्_८।१०७अ।। सप्तमजलधेर्बाह्ये हैमी भूः कोटिदशकमथ लक्षम् ।  
अभ्त्_८।१०७ब्।। उच्छ्रित्या विस्तारादयुतं लोकेतराचलः कथितः ॥ १०७  
अभ्त्_८।१०८अ।। लोकालोकदिगष्टक संस्थं रुद्राष्टकं सलोकेशम् ।  
अभ्त्_८।१०८ब्।। केवलमित्यपि केचिल्लोकालोकान्तरे रविर्न बहिः ॥ १०८  
अभ्त्_८।१०९अ।। पितृदेवपथावस्योदग्दक्षिणगौ स्वजात्परे वीथ्यौ ।  
अभ्त्_८।१०९ब्।। भानोरुत्तरदक्षिणमयनद्वयमेतदेव कथयन्ति ॥ १०९  
ऽसर्वेषामुत्तरो मेरुर्लोकालोकश्च दक्षिणः।ऽ  
अभ्त्_८।११०अ।। उदयास्तमयावित्थं सूर्यस्य परिभावयेत् ॥ ११०  
अभ्त्_८।१११अ।। अर्धरात्रो@मरावत्यां याम्यायामस्तमेव च ।  
अभ्त्_८।१११ब्।। मध्यन्दिनं तद्वारुण्यां सौम्ये सूर्योदयः स्मृतः ॥ १११  
अभ्त्_८।११२अ।। उदयो यो@मरावत्यां सो@र्धरात्रो यमालये ।  
अभ्त्_८।११२ब्।। के@स्तं सौम्ये च मध्याह्न इत्थं सूर्यगतागते ॥ ११२  
अभ्त्_८।११३अ।। पञ्चत्रिं शत्कोटिसङ्ख्या लक्षाण्येकोनविंशतिः ।  
अभ्त्_८।११३ब्।। चत्वारिंशत्सहस्राणि ध्वान्तं लोकाचलाद्बहिः ॥ ११३  
अभ्त्_८।११४अ।। सप्तसागरमानस्तु गर्भोदाख्यः समुद्रराट् ।  
अभ्त्_८।११४ब्।। लोकालोकस्य परतो यद्गर्भे निखिलैव भूः ॥ ११४  
अभ्त्_८।११५अ।। सिद्धातन्त्रे@त्र गर्भाब्धेस्तीरे कौशेयसञ्ज्ञितम् ।  
अभ्त्_८।११५ब्।। मण्डलं गरुडस्तत्र सिद्धपक्षसमावृतः ॥ ११५  
अभ्त्_८।११६अ।। क्रीडन्तिं पर्वताग्रे ते नव चात्र कुलाद्रयः ।  
अभ्त्_८।११६ब्।। तत उष्णोदकास्त्रिंशन्नद्यःपातालगास्ततः ॥ ११६  
अभ्त्_८।११७अ।। चतुर्दिङ्नैमिरोद्यानं योगिनीसेवितं सदा ।  
अभ्त्_८।११७ब्।। ततो मेरुस्ततो नागा मेघा हेमाण्डकं ततः ॥ ११७  
अभ्त्_८।११८अ।। ब्रह्मणो@ण्डकटाहेन मेरोरर्धेन कोटयः ।  
अभ्त्_८।११८ब्।। पञ्चाशदेवं दशसु दिचु भूर्लोकसञ्ज्ञितम् ॥ ११८  
अभ्त्_८।११९अ।। पशुखगमृगतरुमानुषसरीसृपैः षड्भिरेष भूर्लोकः ।  
अभ्त्_८।११९ब्।। व्याप्तः पिशाचरक्षोगन्धर्वाणां सयक्षाणाम् ॥ ११९  
अभ्त्_८।१२०अ।। विद्याभृतां च किं वा बहुना सर्वस्य भूतसर्गस्य ।  
अभ्त्_८।१२०ब्।। अभिमानतो यथेष्टं भोगस्थानं निवासश्च ॥ १२०  
अभ्त्_८।१२१अ।। भुवर्लोकस्तथा त्वार्काल्लक्षमेकं तदन्तरे ।  
अभ्त्_८।१२१ब्।। दश वायुपथास्ते च प्रत्येकमयुतान्तराः ॥ १२१  
अभ्त्_८।१२२अ।। आद्यो वायुपथस्तत्र विततः परिचर्च्यते ।  
अभ्त्_८।१२२ब्।। पञ्चाशद्योजनोर्ध्वे स्यादृतर्द्धिर्नाम मारुतः ॥ १२२  
अभ्त्_८।१२३अ।। आप्यायकः स जन्तूनां ततः प्राचेतसो भवेत् ।  
अभ्त्_८।१२३ब्।। पञ्चाशद्योजनादूर्ध्व तस्मादूर्ध्व शतेन तु ॥ १२३  
अभ्त्_८।१२४अ।। सेनानीवायुरत्रैते मूकमेघास्तडिन्मुचः ।  
अभ्त्_८।१२४ब्।। ये मह्याः क्रोशमात्रेण तिष्ठन्ति जलवर्षिणः ॥ १२४  
अभ्त्_८।१२५अ।। तेभ्य ऊर्ध्व शतान्मेघा भेकादिप्राणिवर्षिणः ।  
अभ्त्_८।१२५ब्।। पञ्चाशदूर्ध्वमोघो@त्र विषवारिप्रवर्षिणः ॥ १२५  
अभ्त्_८।१२६अ।। मेघाः स्कन्दोद्भवाश्चान्ये पिशाचा ओघमारुते ।  
अभ्त्_८।१२६ब्।। ततः पञ्चाशदूर्ध्वं स्युर्मेघा मारकसञ्ज्ञकाः ॥ १२६  
अभ्त्_८।१२७अ।। तत्र स्थाने महादेवजन्मानस्ते विनायकाः ।  
अभ्त्_८।१२७ब्।। ये हरन्ति कृतं कर्म नराणामकृतात्मनाम् ॥ १२७  
अभ्त्_८।१२८अ।। पञ्चाशदूर्ध्वं वज्राङ्को वायुरत्रोपलाम्बुदाः ।  
अभ्त्_८।१२८ब्।। विद्याधराधमाश्चात्र वज्राङ्के सम्प्रतिष्ठिताः ॥ १२८  
अभ्त्_८।१२९अ।। ये विद्यापौरुषे ये च श्मशानादिप्रसाधने ।  
अभ्त्_८।१२९ब्।। मृतास्तत्सिद्धिसिद्धास्ते वज्राङ्के मरुति स्थिताः ॥ १२९  
अभ्त्_८।१३०अ।। पञ्चाशदूर्ध्वं वज्राङ्काद्वैद्युतो@शनिवर्षिणः ।  
अभ्त्_८।१३०ब्।। अब्दा अप्सरसश्चात्र ये च पुण्यकृतो नराः ॥ १३०  
अभ्त्_८।१३१अ।। भृगौ वह्नौ जले ये च सङ्ग्रामे चानिवर्तिनः ।  
अभ्त्_८।१३१ब्।। गोग्रहे वध्यमोक्षे वा मृतास्ते वैद्युते स्थिताः ॥ १३१  
अभ्त्_८।१३२अ।। वैद्युताद्रैवतस्तावांस्तत्र पुष्टिवहाम्बुदाः ।  
अभ्त्_८।१३२ब्।। ऊर्ध्वं च रोगाम्बुमुचः संवर्तास्तदनन्तरे ॥ १३२  
अभ्त्_८।१३३अ।। रोचनाञ्जनभस्मादिसिद्धास्तत्रैव रैवते ।  
अभ्त्_८।१३३ब्।। क्रोधोदकमुचां स्थानं विषावर्तः स मारुतः ॥ १३३  
अभ्त्_८।१३४अ।। पञ्चाशदूर्ध्वं तत्रैव दुर्दिनाब्दा हुताशजाः ।  
अभ्त्_८।१३४ब्।। विद्याधरविशेषाश्च तथा ये परमेश्वरम् ॥ १३४  
अभ्त्_८।१३५अ।। गान्धर्वेण सदार्चन्ति विषावर्ते@थ ते स्थिताः ।  
अभ्त्_८।१३५ब्।। विषावर्ताच्छतादूर्ध्व दुर्जयः श्वाससम्भवः ॥ १३५  
अभ्त्_८।१३६अ।। ब्रह्मणो@त्र स्थिता मेघाः प्रलये वातकारिणः ।  
अभ्त्_८।१३६ब्।। पुष्कराब्दा वायुगमा गन्धर्वाश्च परावहे ॥ १३६  
अभ्त्_८।१३७अ।। जीमूतमेघास्तत्सञ्ज्ञास्तथा विद्याधरोत्तमाः ।  
अभ्त्_८।१३७ब्।। ये च रूपव्रता लोका आवहे ते प्रतिष्ठिताः ॥ १३७  
अभ्त्_८।१३८अ।। महावहे त्वीशकृताः प्रजाहितकराम्बुदाः ।  
अभ्त्_८।१३८ब्।। महापरिवहे मेघाः कपालोत्था महेशितुः ॥ १३८  
अभ्त्_८।१३९अ।। महापरिवहान्तो@यमृतर्द्धेः प्राङ्मरुत्पथः ।  
अभ्त्_८।१३९ब्।। अग्निकन्या मातरश्च रुद्रशक्त्या त्वधिष्ठिताः ॥ १३९  
अभ्त्_८।१४०अ।। द्वितीये तत्परे सिद्धचारणा निजकर्मजाः ।  
अभ्त्_८।१४०ब्।। तुर्ये देवायुधान्यष्टौ दिग्गजाः पञ्चमे पुनः ॥ १४०  
अभ्त्_८।१४१अ।। षष्ठे गरुत्मानन्यस्मिङ्गङ्गान्यत्र वृषो विभुः ।  
अभ्त्_८।१४१ब्।। दक्षस्तु नवमे ब्रह्मशक्त्या समधिति[नि]ष्ठितः ॥ १४१  
अभ्त्_८।१४२अ।। दशमे वसवो रुद्रा आदित्याश्च मरुत्पथे ।  
अभ्त्_८।१४२ब्।। नवयोजनसाहस्रो विग्रहो@र्कस्य मण्डलम् ॥ १४२  
अभ्त्_८।१४३अ।। त्रिगुणं ज्ञानशक्तिः सा तपत्यर्कतया प्रभोः ।  
अभ्त्_८।१४३ब्।। स्वर्लोकस्तु भुवर्लोकाद्ध्रुवान्तं परिभाष्यते ॥ १४३  
अभ्त्_८।१४४अ।। सूर्याल्लक्षेण शीतांशुः क्रियाशक्तिः शिवस्य सा ।  
अभ्त्_८।१४४ब्।। चन्द्राल्लक्षेण नाक्षत्रं ततो लक्षद्वयेन तु ॥ १४४  
अभ्त्_८।१४५अ।। प्रत्येकं भौमतः सूर्यसुतान्ते पञ्चकं विदुः ।  
अभ्त्_८।१४५ब्।। सौराल्लक्षेण सप्तर्षिवर्गस्तस्माद्ध्रुवस्तथा ॥ १४५  
अभ्त्_८।१४६अ।। ब्रह्मैवापररूपेण ब्रह्मस्थाने ध्रुवो@चलः ।  
अभ्त्_८।१४६ब्।। मेधीभूतो विमानानां सर्वेषामुपरि ध्रुवः ॥ १४६  
अभ्त्_८।१४७अ।। अत्र बद्धानि सर्वाण्यप्यूह्यन्ते@निलमण्डले ।  
अभ्त्_८।१४७ब्।। स्वस्सप्त मारुतस्कन्धा आमेघाद्याः प्रधानतः ॥ १४७  
अभ्त्_८।१४८अ।। इतश्च क्रतुहोत्रादि कृत्वा ज्ञानविवर्जिताः ।  
अभ्त्_८।१४८ब्।। स्वर्यान्ति तत्क्षये लोकं मानुष्यं पुण्यशेषतः ॥ १४८  
अभ्त्_८।१४९अ।। एवं भूमेर्ध्रुवान्तं स्याल्लक्षाणि दश पञ्च च ।  
अभ्त्_८।१४९ब्।। द्वे कोटी पञ्च चाशीतिर्लक्षाणि स्वर्गतो महान् ॥ १४९  
अभ्त्_८।१५०अ।। मार्कण्डाद्या ऋषिमुनिसिद्धास्तत्र प्रतिष्ठिताः ।  
अभ्त्_८।१५०ब्।। निवर्तिताधिकाराश्च देवा महति संस्थिताः ॥ १५०  
अभ्त्_८।१५१अ।। महान्तराले तत्रान्ये त्वधिकारभुजो जनाः ।  
अभ्त्_८।१५१ब्।। अष्टौ कोट्यो महल्लोकाज्जनो@त्र कपिलादयः ॥ १५१  
अभ्त्_८।१५२अ।। तिष्ठन्ति साध्यास्तत्रैव बहवः सुखभागिनः ।  
अभ्त्_८।१५२ब्।। जनात्तपोर्ककोट्यो@त्र सनकाद्या महाधियः ॥ १५२  
अभ्त्_८।१५३अ।। प्रजापतीनां तत्राधिकारो ब्रह्मात्मजन्मनाम् ।  
अभ्त्_८।१५३ब्।। ब्रह्मालयस्तु तपसः सत्यः षोडश कोटयः ॥ १५३  
अभ्त्_८।१५४अ।। तत्र स्थितः स स्वयम्भूर्विश्वमाविष्करोत्यदः ।  
अभ्त्_८।१५४ब्।। सत्ये वेदास्तथा चान्ये कर्मध्यानेन भाविताः ॥ १५४  
अभ्त्_८।१५५अ।। आनन्दनिष्ठास्तत्रोर्ध्वेकोटिर्वैरिञ्चमासनम् ।  
अभ्त्_८।१५५ब्।। ब्रह्मासनात्कोटियुग्मं पुरं विष्णोर्निरूपितम् ॥ १५५  
अभ्त्_८।१५६अ।। ध्यानपूजाजपैर्विष्णोर्भक्ता गच्छन्ति तत्पदम् ।  
अभ्त्_८।१५६ब्।। वैष्णवात्सप्तकोटीभिर्भुवनं परमेशितुः ॥ १५६  
अभ्त्_८।१५७अ।। रुद्रस्य सृष्टिसंहारकर्तुर्ब्रह्माण्डवर्त्मनि ।  
अभ्त्_८।१५७ब्।। दीक्षाज्ञानविहीना ये लिङ्गाराधनतत्पराः ॥ १५७  
अभ्त्_८।१५८अ।। ते यान्त्यण्डान्तरे रौद्रं पुरं नाधः कदाचन ।  
अभ्त्_८।१५८ब्।। तत्स्थाः सर्वे शिवं यान्ति रुद्राः श्रीकण्ठदीक्षिताः ॥ १५८  
अभ्त्_८।१५९अ।। अधिकारक्षये साकं रुद्रकन्यागणेन ते ।  
अभ्त्_८।१५९ब्।। पुरं पुरं च रुद्रोर्ध्वमुत्तरोत्तरवृद्धितः ॥ १५९  
अभ्त्_८।१६०अ।। ब्रह्माण्डाधश्च रुद्रोर्ध्व दण्डपाणेः पुरं स च ।  
अभ्त्_८।१६०ब्।। शिवेच्छया दृणात्यण्डं मोक्षमार्ग करोति च ॥ १६०  
अभ्त्_८।१६१अ।। शर्वरुद्रौ भीमभवावुग्रो देवो महानथ ।  
अभ्त्_८।१६१ब्।। ईशान इति भूर्लोकात् सप्त लोकेश्वराः शिवाः ॥ १६१  
अभ्त्_८।१६२अ।। स्थूलैर्विशेषैरारब्धाः सप्त लोकाः परे पुनः ।  
अभ्त्_८।१६२ब्।। सूक्ष्मैरिति गुरुश्चैव रुरौ सम्यङ्न्यरूपयत् ॥ १६२  
अभ्त्_८।१६३अ।। ये ब्रह्मणादिसर्गे स्वशरीरान्निर्मिताः प्रभूताख्याः ।  
अभ्त्_८।१६३ब्।। स्थूलाः पञ्च विशेषाः सप्तामी तन्मया लोकाः ॥ १६३  
अभ्त्_८।१६४अ।। परतो लिङ्गाधारैः सूक्ष्मैस्तन्मात्रजैर्महाभूतैः ।  
अभ्त्_८।१६४ब्।। लोकानामावरणैर्विष्टभ्य परस्पेरण गन्धाद्यैः ॥ १६४  
अभ्त्_८।१६५अ।। कालाग्नेर्दण्डपाण्यन्तमष्टानवतिकोटयः ।  
अभ्त्_८।१६५ब्।। अत ऊर्ध्वं कटाहो@ण्डे स घनः कोटियोजनम् ॥ १६५  
अभ्त्_८।१६६अ।। पञ्चाशत्कोटयश्चोर्ध्वं भूपृष्ठादधरं तथा ।  
अभ्त्_८।१६६ब्।। एवं कोटिशतं भूः स्यात् सौवर्णस्तण्डुलस्ततः ॥ १६६  
अभ्त्_८।१६७अ।। शतरुद्रावधिर्हुफट् भेदयेत्तत्तु दुःशमम् ।  
अभ्त्_८।१६७ब्।। प्रतिदिक्कं दश दशेत्येवं रुद्रशतं बहिः ॥ १६७  
अभ्त्_८।१६८अ।। ब्रह्माण्डाधारकं तच्च स्वप्रभावेण सर्वतः ।  
अभ्त्_८।१६८ब्।। अण्डस्वरूपं गुरुभिश्चोक्तं श्रीरौरवादिषु ॥ १६८  
अभ्त्_८।१६९अ।। व्यक्तेरभिमुखीभूतः प्रच्युतः शक्तिरूपतः ।  
अभ्त्_८।१६९ब्।। आवापवाननिर्भक्तो वस्तुपिण्डो@ण्ड उच्यते ॥ १६९  
अभ्त्_८।१७०अ।। तमोलेशानुविद्धस्य कपालं सत्त्वमुत्तरम् ।  
अभ्त्_८।१७०ब्।। रजो@नुविद्धं निर्मृष्टं सत्त्वमस्याधरं तमः ॥ १७०  
अभ्त्_८।१७१अ।। वस्तुपिण्ड इति प्रोक्तं शिवशक्तिसमूहभाक् ।  
अभ्त्_८।१७१ब्।। अण्डः स्यादिति तद्व्यक्तौ सम्मुखीभाव उच्यते ॥ १७१  
अभ्त्_८।१७२अ।। तथापि शिवमग्नानां शक्तीनामण्डता भवेत् ।  
अभ्त्_८।१७२ब्।। तदर्थ वाक्यमपरं ता हि न च्युतशक्तितः ॥ १७२  
अभ्त्_८।१७३अ।। तन्वक्षादौ मा प्रसाङ्क्षीदण्डतेति पदान्तरम् ।  
अभ्त्_८।१७३ब्।। तन्वक्षादिषु नैवास्ते कस्याप्यावापनं यतः ॥ १७३  
अभ्त्_८।१७४अ।। तन्वक्षसमुदायत्वे कथमेकत्वमित्यतः ।  
अभ्त्_८।१७४ब्।। अनिर्भक्त इति प्रोक्तं साजात्यपरिदर्शकम् ॥ १७४  
अभ्त्_८।१७५अ।। विनापि वस्तुपिण्डाख्यपदेनैकैकशो भवेत् ।  
अभ्त्_८।१७५ब्।। तत्त्वेष्वण्डस्वभावत्वं नन्वेवमपि किं न तत् ॥ १७५  
अभ्त्_८।१७६अ।। गुणतन्मात्रभूतौघमये तत्त्वे प्रसज्यते ।  
अभ्त्_८।१७६ब्।। उच्यते वस्तुशब्देन तन्वक्षभुवनात्मकम् ॥ १७६  
अभ्त्_८।१७७अ।। रूपमुक्तं यतस्तेन तत्समूहो@ण्ड उच्यते ।  
अभ्त्_८।१७७ब्।। भवेच्च तत्समूहत्वं पत्युर्विश्ववपुर्भृतः ॥ १७७  
अभ्त्_८।१७८अ।। तदर्थ भेदकान्यन्यान्युपात्तानीति दर्शितम् ।  
अभ्त्_८।१७८ब्।। तावन्मात्रास्ववस्थासु मायाधीने@ध्वमण्डले ॥ १७८  
अभ्त्_८।१७९अ।। मा भूदण्डत्वमित्याहुरन्ये भेदकयोजनम् ।  
अभ्त्_८।१७९ब्।। इत्थमुक्तविरिञ्चाण्डमृतो रुद्राः शतं हि यत् ॥ १७९  
अभ्त्_८।१८०अ।। तेषां स्वे पतयो रुद्रा एकादश महार्चिषः ।  
अभ्त्_८।१८०ब्।। अनन्तो@थ कपाल्याग्निर्यमनैरृतकौ बलः ॥ १८०  
अभ्त्_८।१८१अ।। शीघ्रो निधीशो विद्येशः शम्भुः सवीरभद्रकः ।  
अभ्त्_८।१८१ब्।। मधु मधुकृतः कदम्बं केसरजालानि यद्वदावृणते ॥ १८१  
अभ्त्_८।१८२अ।। तद्वत्ते शिवरुद्रा ब्रह्माण्डमसङ्ख्यपरिवाराः ।  
अभ्त्_८।१८२ब्।। शराष्टनियुतं कोटिरित्येषां सन्निवेशनम् ॥ १८२  
अभ्त्_८।१८३अ।। श्रीकण्ठाधिष्ठितास्ते च सृजन्ति संहरन्ति च ।  
अभ्त्_८।१८३ब्।। ईश्वरत्वं दिविषदामिति रौरववार्तिके ॥ १८३  
अभ्त्_८।१८४अ।। सिद्धातन्त्रे तु हेमाण्डाच्छतकोटेर्बहिः शतम् ।  
अभ्त्_८।१८४ब्।। अण्डानां क्रमशो द्विद्विगुणं रूप्यादियोजितम् ॥ १८४  
अभ्त्_८।१८५अ।। तेषु क्रमेण ब्रह्माणः संस्युर्द्विगुणजीविताः ।  
अभ्त्_८।१८५ब्।। क्षीयन्ते क्रमशस्ते च तदन्ते तत्त्वमम्मयम् ॥ १८५  
अभ्त्_८।१८६अ।। धरातो@त्र जलादि स्यादुत्तरोत्तरतः क्रमात् ।  
अभ्त्_८।१८६ब्।। दशधाहङ्कृतान्तं धीस्तस्याः स्याच्छतधा ततः ॥ १८६  
अभ्त्_८।१८७अ।। सहस्रधा व्यक्तमतः पौंस्नं दशसहस्रधा ।  
अभ्त्_८।१८७ब्।। नियतिर्लक्षधा तस्मात्तस्यास्तु दशलक्षधा ॥ १८७  
अभ्त्_८।१८८अ।। कलान्तं कोटिधा तस्मान्माया विद्दशकोटिधा ।  
अभ्त्_८।१८८ब्।। ईश्वरः शतकोटिः स्यात्तस्मात्कोटिसहस्रधा ॥ १८८  
अभ्त्_८।१८९अ।। सादाख्यं व्यश्नुते तच्च शक्तिर्वृन्देन सङ्ख्यया ।  
अभ्त्_८।१८९ब्।। व्यापिनी सर्वमध्वानं व्याप्यदेवी व्यवस्थिता ॥ १८९  
अभ्त्_८।१९०अ।। अप्रमेयं ततः शुद्धं शिवतत्त्वं परं विदुः ।  
अभ्त्_८।१९०ब्।। जलादेः शिवतत्त्वान्तं न दृष्टं केनचिच्छिवात् ॥ १९०  
अभ्त्_८।१९१अ।। ऋते ततः शिवज्ञानं परमं मोक्षकारणम् ।  
अभ्त्_८।१९१ब्।। तथा चाह महादेवः श्रीमत्स्वच्छन्दशासने ॥ १९१  
अभ्त्_८।१९२अ।। नान्यथा मोक्षमायाति पशुर्ज्ञानशतैरपि ।  
अभ्त्_८।१९२ब्।। शिवज्ञानं न भवति दीक्षामप्राप्य शाङ्करीम् ॥ १९२  
अभ्त्_८।१९३अ।। प्राक्तनी पारमेशी सा पौरुषेयी च सा पुनः ।  
अभ्त्_८।१९३ब्।। शतरुद्रोर्ध्वतो भद्रकाल्या नीलप्रभं जयम् ॥ १९३  
अभ्त्_८।१९४अ।। न यज्ञदानतपसा प्राप्यं काल्याः पुरं जयम् ।  
अभ्त्_८।१९४ब्।। तद्भक्तास्तत्र गच्छन्ति तन्मण्डलसुदीक्षिताः ॥ १९४  
अभ्त्_८।१९५अ।। निर्बीजदीक्षया मोक्षं ददाति परमेश्वरी ।  
अभ्त्_८।१९५ब्।। विद्येशावरणे दीक्षां यावतीं कुरुते नृणाम् ॥ १९५  
अभ्त्_८।१९६अ।। तावतीं गतिमायान्ति भुवने@त्र निवेशिताः ।  
अभ्त्_८।१९६ब्।। ततः कोट्या वीरभद्रो युगान्ताग्निसमप्रभः ॥ १९६  
अभ्त्_८।१९७अ।। विजयाख्यं पुरं चास्य ये स्मरन्तो महेश्वरम् ।  
अभ्त्_८।१९७ब्।। जलेषु मरुषु चाग्नौ शिरश्छेदेन वा मृताः ॥ १९७  
अभ्त्_८।१९८अ।। ते यान्ति बोधमैशानं वीरभद्रं महाद्युतिम् ।  
अभ्त्_८।१९८ब्।। वैरभद्रोर्ध्वतः कोटिर्विष्कम्भाद्विस्तृतं त्रिधा ॥ १९८  
अभ्त्_८।१९९अ।। रुद्राण्डं सालिलं त्वण्डं शक्रचापाकृति स्थितम् ।  
अभ्त्_८।१९९ब्।। आ वीरभद्रभुवनाद्भद्रकाल्यालयात्तथा ॥ १९९  
अभ्त्_८।२००अ।। त्रयोदशभिरन्यैश्च भुवनैरुपशोभितम् ।  
अभ्त्_८।२००ब्।। ततो भुवः सहाद्रेः पूर्गन्धतन्मात्रधारणात् ॥ २००  
अभ्त्_८।२०१अ।। मृता गच्छन्ति तां भूमिं धरित्र्याः परमां बुधाः ।  
अभ्त्_८।२०१ब्।। अब्धेः पुरं ततस्त्वाप्यं रसतन्मात्रधारणात् ॥ २०१  
अभ्त्_८।२०२अ।। ततः श्रियः पुरं रुद्रक्रीडावतरणेष्वथ ।  
अभ्त्_८।२०२ब्।। प्रयागादौ श्रीगिरौ च विशेषान्मरणेन तत् ॥ २०२  
अभ्त्_८।२०३अ।। सारस्वतं पुरं तस्माच्छब्दब्रह्मविदां पदम् ।  
अभ्त्_८।२०३ब्।। रुद्रोचितास्ता मुख्यत्वाद्रुद्रेभ्यो@न्यास्तथा स्थिताः ॥ २०३  
अभ्त्_८।२०४अ।। पुरेषु बहुधा गङ्गा देवादौ श्रीः सरस्वती ।  
अभ्त्_८।२०४ब्।। लकुलाद्यमरेशान्ता अष्टावप्सु सुराधिपाः ॥ २०४  
अभ्त्_८।२०५अ।। ततस्तु तैजसं तत्त्वं शिवाग्नेरत्र संस्थितिः ।  
अभ्त्_८।२०५ब्।। ते चैनं वह्निमायान्ति वाह्नीं ये धारणां श्रिताः ॥ २०५  
अभ्त्_८।२०६अ।। भैरवादिहरीन्द्वन्तं तैजसे नायकाष्टकम् ।  
अभ्त्_८।२०६ब्।। प्राणस्य भुवनं वायोर्दशधा दशधा तु तत् ॥ २०६  
अभ्त्_८।२०७अ।। ध्यात्वा त्यक्त्वाथ वा प्राणान् कृत्वा तत्रैव धारणाम् ।  
अभ्त्_८।२०७ब्।। तं विशन्ति महात्मानो वायुभूताः खमूर्तयः ॥ २०७  
अभ्त्_८।२०८अ।। भीमादिगयपर्यन्तमष्टकं वायुतत्त्वगम् ।  
अभ्त्_८।२०८ब्।। खतत्त्वे भुवनं व्योम्नः प्राप्यं तद्व्योमधारणात् ॥ २०८  
अभ्त्_८।२०९अ।। वस्त्रापदान्तं स्थाण्वादि व्योमतत्त्वे सुराष्टकम् ।  
अभ्त्_८।२०९ब्।। अदीक्षिता ये भूतेषु शिवतत्त्वाभिमानिनः ॥ २०९  
अभ्त्_८।२१०अ।। ज्ञानहीना अपि प्रौढधारणास्ते@ण्डतो बहिः ।  
अभ्त्_८।२१०ब्।। धराब्धितेजो@निलखपुरगा दीक्षिताश्च वा ॥ २१०  
अभ्त्_८।२११अ।। तावत्संस्कारयोगार्थं न परं पदमीहितुम् ।  
अभ्त्_८।२११ब्।। तथाविधावतारेषु मृताश्चायतनेषु ये ॥ २११  
अभ्त्_८।२१२अ।। तत्पदं ते समासाद्य क्रमाद्यान्ति शिवात्मताम् ।  
अभ्त्_८।२१२ब्।। पुनः पुनरिदं चोक्तं श्रीमद्देव्याख्ययामले ॥ २१२  
अभ्त्_८।२१३अ।। श्रीकामिकायां कश्मीरवर्णने चोक्तवान्विभुः ।  
अभ्त्_८।२१३ब्।। सुरेश्वरीमहाधाम्नि ये म्रियन्ते च तत्पुरे ॥ २१३  
अभ्त्_८।२१४अ।। ब्राह्मणाद्याः सङ्करान्ताः पशवः स्थावरान्तगाः ।  
अभ्त्_८।२१४ब्।। रुद्रजातय एवैते इत्याह भगवाञ्छिवः ॥ २१४  
अभ्त्_८।२१५अ।। आकाशावरणादूर्ध्वमहङ्कारादधः प्रिये ।  
अभ्त्_८।२१५ब्।। तन्मात्रादिमनो@न्तानां पुराणि शिवशासने ॥ २१५  
अभ्त्_८।२१६अ।। पञ्चवर्णयुतं गन्धतन्मात्रमण्डलं महत् ।  
अभ्त्_८।२१६ब्।। आच्छाद्य योजनानेककोटिभिः स्थितमन्तरा ॥ २१६  
अभ्त्_८।२१७अ।। एवं रसादिमात्राणां मण्डलानि स्ववर्णत ।  
अभ्त्_८।२१७ब्।। शर्वो भवः पशुपतिरीशो भीम इति क्रमात् ॥ २१७  
अभ्त्_८।२१८अ।। तन्मात्रेशा यदिच्छातः शब्दाद्याः खादिकारिणः ।  
अभ्त्_८।२१८ब्।। ततः सूर्येन्दुवेदानां मण्डलानि विभुर्महान् ॥ २१८  
अभ्त्_८।२१९अ।। उग्रश्चेत्येषु पतयस्तेभ्यो@र्केन्दू सयाजकौ ।  
अभ्त्_८।२१९ब्।। इत्यष्टौ तनवः शम्भोर्याः पराः परिकीर्तिताः ॥ २१९  
अभ्त्_८।२२०अ।। अपरा ब्रह्मणो@ण्डे ता व्याप्य सर्वं व्यवस्थिताः ।  
अभ्त्_८।२२०ब्।। कल्पे कल्पे प्रसूयन्ते धराद्यास्ताभ्य एव तु ॥ २२०  
अभ्त्_८।२२१अ।। ततो वागादिकर्माक्षयुक्तं करणमण्डलम् ।  
अभ्त्_८।२२१ब्।। अग्नीन्द्रविष्णुमित्राः सब्रह्माणस्तेषु नायकाः ॥ २२१  
अभ्त्_८।२२२अ।। प्रकाशमण्डलं तस्माच्छ्रुतं बुद्ध्यक्षपञ्चकम् ।  
अभ्त्_८।२२२ब्।। दिग्विद्युदर्कवरुणभुवः श्रोत्रादिदेवताः ॥ २२२  
अभ्त्_८।२२३अ।। प्रकाशमण्डलादूर्ध्वं स्थितं पञ्चार्थमण्डलम् ।  
अभ्त्_८।२२३ब्।। मनोमण्डलमेतस्मात् सोमेनाधिष्ठितं यतः ॥ २२३  
अभ्त्_८।२२४अ।। बाह्यदेवेष्वधिष्ठाता साम्यैश्वर्यसुखात्मकः ।  
अभ्त्_८।२२४ब्।। मनोदेवस्ततो दिव्यः सोमो विभुरुदीरितः ॥ २२४  
अभ्त्_८।२२५अ।। ततो@पि सकलाक्षाणां योनेर्बुद्ध्यक्षजन्मनः ।  
अभ्त्_८।२२५ब्।। स्थूलादिच्छगलान्ताष्टयुक्तं चाहङ्कृतेः पुरम् ॥ २२५  
अभ्त्_८।२२६अ।। बुद्धितत्त्वं ततो देवयोन्यष्टकपुराधिपम् ।  
अभ्त्_८।२२६ब्।। पैशाचप्रभृतिब्राह्मपर्यन्तं तच्च कीर्तितम् ॥ २२६  
अभ्त्_८।२२७अ।। एतानि देवयोनीनां स्थानान्येव पुराण्यतः ।  
अभ्त्_८।२२७ब्।। अवतीर्यात्मजन्मानं ध्यायन्तः सम्भवन्ति ते ॥ २२७  
अभ्त्_८।२२८अ।। परमेशनियोगाच्च चोद्यमानाश्च मायया ।  
अभ्त्_८।२२८ब्।। नियामिता नियत्या च ब्रह्मणो@व्यक्तजन्मनः ॥ २२८  
अभ्त्_८।२२९अ।। व्यज्यन्ते तेन सर्गादौ नामरूपैरनेकधा ।  
अभ्त्_८।२२९ब्।। स्वांशनैव महात्मानो न त्यजन्ति स्वकेतनम् ॥ २२९  
अभ्त्_८।२३०अ।। उक्तं च शिवतनाविदमधिकारपदस्थितेन गुरुणा नः ।  
अभ्त्_८।२३०ब्।। अष्टानां देवानां शक्त्याविर्भावयोनयो ह्येताः ॥ २३०  
अभ्त्_८।२३१अ।। तनुभोगाः पुनरेषामधः प्रभूतात्मकाः प्रोक्ताः ।  
अभ्त्_८।२३१ब्।। चत्वारिंशत्तुल्योपभोगदेशाधिकानि भुवनानि ॥ २३१  
अभ्त्_८।२३२अ।। साधनभेदात्केवलमष्टकपञ्चकतयोक्तानि ।  
अभ्त्_८।२३२ब्।। एतानि भक्तियोगप्राणत्यागादिगम्यानि ॥ २३२  
अभ्त्_८।२३३अ।। तेषूमापतिरेव प्रभुः स्वतन्त्रेन्द्रियो विकरणात्मा ।  
अभ्त्_८।२३३ब्।। तरतमयोगेन ततो@पि देवयोन्यष्टकं लक्ष्यं तु ॥ २३३  
अभ्त्_८।२३४अ।। लोकानामक्षाणि च विषयपरिच्छित्तिकरणानि ।  
अभ्त्_८।२३४ब्।। गन्धादेर्महदन्तादेकाधिक्येन जातमैश्वर्यम् ॥ २३४  
अभ्त्_८।२३५अ।। अणिमाद्यात्मकमस्मिन्पैशाचाद्ये विरिञ्चान्ते ।  
अभ्त्_८।२३५ब्।। ज्ञात्वैवं शोधयेद्बुद्धिं सार्धं पुर्यष्टकेन्द्रियैः ॥ २३५  
अभ्त्_८।२३६अ।। क्रोधेशाष्टकमानीलं संवर्ताद्यं ततो विदुः ।  
अभ्त्_८।२३६ब्।। तेजोष्टकं बलाध्यक्षप्रभृतिक्रोधनाष्तकात् ॥ २३६  
अभ्त्_८।२३७अ।। अकृतादि ततो बुद्धौ योगाष्टकमुदाहृतम् ।  
अभ्त्_८।२३७ब्।। स्वच्छन्दशासने तत्तु मूले श्रीपूर्वशासने ॥ २३७  
अभ्त्_८।२३८अ।। योगाष्टकपदे यत्तु सोमे श्रैकण्ठमेव च ।  
अभ्त्_८।२३८ब्।। ततो मायापुरं भूयः श्रीकण्ठस्य च कथ्यते ॥ २३८  
अभ्त्_८।२३९अ।। तेन द्वितीयं भुवनं तयोः प्रत्येकमुच्यते ।  
अभ्त्_८।२३९ब्।। तत्र मायापुरं देव्या यया विश्वमधिष्ठितम् ॥ २३९  
अभ्त्_८।२४०अ।। प्रतिकल्पं नामभेदैर्भण्यते सा महेश्वरी ।  
अभ्त्_८।२४०ब्।। उमापतेः पुरं पश्चान्मातृभिः परिवारितम् ॥ २४०  
अभ्त्_८।२४१अ।। श्रीकण्ठ एव परया मूर्त्योमापतिरुच्यते ।  
अभ्त्_८।२४१ब्।। ब्राह्म्यैशी स्कन्दजा हारी वाराह्यैन्द्री सविच्चिका [चर्चिका] ॥ २४१  
अभ्त्_८।२४२अ।। पीता शुक्ला पीतनीले नीला शुक्लारुणा क्रमात् ।  
अभ्त्_८।२४२ब्।। अग्नीशसौम्ययाम्याप्यपूर्वनैरृतगास्तु ताः ॥ २४२  
अभ्त्_८।२४३अ।। अंशेन मानुषे लोके धात्रा ता ह्यवतारिताः ।  
अभ्त्_८।२४३ब्।। स्वच्छन्दास्ताः पराश्चान्याः परे व्योम्नि व्यवस्थिताः ॥ २४३  
अभ्त्_८।२४४अ।। स्वच्छन्दं ता निषेवन्ते सप्तधेयमुमा यतः ।  
अभ्त्_८।२४४ब्।। उमापतिपुरस्योर्ध्व स्थितं मूर्त्यष्टकं परम् ॥ २४४  
अभ्त्_८।२४५अ।। शर्वादिकं यस्य सृष्टिर्धराद्या याजकान्ततः ।  
अभ्त्_८।२४५ब्।। ताभ्य ईशानमूर्तिर्या सा मेरौ सम्प्रतिष्ठिता ॥ २४५  
अभ्त्_८।२४६अ।। श्रीकण्ठः स्फटिकाद्रौ सा व्याप्ता तन्वष्टकैर्जगत् ।  
अभ्त्_८।२४६ब्।। ये योगं सगुणं शम्भोः संयताः पर्युपासते ॥ २४६  
अभ्त्_८।२४७अ।। तन्मण्डलं वा दृष्ट्वैव मुक्तद्वैता हृतत्रयाः ।  
अभ्त्_८।२४७ब्।। गुणानामाधरौत्तर्याच्छुद्धाशुद्धत्वसंस्थितेः ॥ २४७  
अभ्त्_८।२४८अ।। तारतम्याच्च योगस्य भेदात्फलविचित्रता ।  
अभ्त्_८।२४८ब्।। ततो भोगफलावाप्तिभेदाद्भेदो@यमुच्यते ॥ २४८  
अभ्त्_८।२४९अ।। मूर्त्यष्टकोपरिष्टात्तु सुशिवा द्वादशोदिताः ।  
अभ्त्_८।२४९ब्।। वामाद्येकशिवान्तास्ते कुङ्कुमाभाः सुतेजसः ॥ २४९  
अभ्त्_८।२५०अ।। तदूर्ध्व वीरभद्राख्यो मण्डलाधिपतिः स्थितः ।  
अभ्त्_८।२५०ब्।। यत्त [स्त] त्सायुज्यमापन्नः स तेन सह मोदते ॥ २५०  
अभ्त्_८।२५१अ।। ततो@प्यङ्गुष्ठमात्रान्तं महादेवाष्टकं भवेत् ।  
अभ्त्_८।२५१ब्।। बुद्धितत्त्वमिदं प्रोक्तं देवयोन्यष्टकादितः ॥ २५१  
अभ्त्_८।२५२अ।। महादेवाष्टकान्ते तद् योगाष्टकमिहोदितम् ।  
अभ्त्_८।२५२ब्।। तत्र श्रैकण्ठमुक्तं यत् तस्यैवोमापतिस्तथा ॥ २५२  
अभ्त्_८।२५३अ।। मूर्तयः सुशिवा वीरो महादेवाष्टकं वपुः ।  
अभ्त्_८।२५३ब्।। उपरिष्टाद्धियो@धश्च प्रकृतेर्गुणसञ्ज्ञितम् ॥ २५३  
अभ्त्_८।२५४अ।। तत्त्वं तत्र तु सङ्क्षुब्धा गुणाः प्रसुवते धियम् ।  
अभ्त्_८।२५४ब्।। न वैषम्यमनापन्नं कारणं कार्यसूतये ॥ २५४  
अभ्त्_८।२५५अ।। गुणसाम्यत्मिका तेन प्रकृतिः कारणं भवेत् ।  
अभ्त्_८।२५५ब्।। नन्वेवं सापि सङ्क्षोभं विना तान्विषमान्गुणान् ॥ २५५  
अभ्त्_८।२५६अ।। कथं सुवीत तत्राद्ये क्षोभे स्यादनवस्थितिः ।  
अभ्त्_८।२५६ब्।। साङ्ख्यस्य दोष एवायं यदि वा तेन ते गुणाः ॥ २५६  
अभ्त्_८।२५७अ।। अव्यक्तमिष्टाः साम्यं तु सङ्गमात्रं न चेतरत् ।  
अभ्त्_८।२५७ब्।। अस्माकं तु स्वतन्त्रेशतथेच्छाक्षोभसङ्गतम् ॥ २५७  
अभ्त्_८।२५८अ।। अव्यक्तं बुद्धितत्त्वस्य कारणं क्षोभिता गुणाः ।  
अभ्त्_८।२५८ब्।। ननु तत्त्वेश्वरेच्छातो यः क्षोभः प्रकृतेः पुरा ॥ २५८  
अभ्त्_८।२५९अ।। तदेव बुद्धितत्त्वं स्यात् किमन्यैः कल्पितैर्गुणैः ।  
अभ्त्_८।२५९ब्।। नैतत्कारणतारूपपरामर्शावरोधि यत् ॥ २५९  
अभ्त्_८।२६०अ।। क्षोभान्तरं ततः कार्य बीजोच्छूनाङ्कुरादिवत् ।  
अभ्त्_८।२६०ब्।। क्रमात्तमोरजःसत्त्वे गुरूणां पङ्क्तयः स्थिताः ॥ २६०  
अभ्त्_८।२६१अ।। तिस्रो द्वात्रिंशदेकातस्त्रिंशदप्येकविंशतिः ।  
अभ्त्_८।२६१ब्।। स्वज्ञनयोगबलतः क्रीडन्तो दैशिकोत्तमाः ॥ २६१  
अभ्त्_८।२६२अ।। त्रिनेत्राः पाशनिर्मुक्तास्ते@त्रानुग्रहकारिणः ।  
अभ्त्_८।२६२ब्।। बुद्धेश्च गुणपर्यन्तमुभे सप्ताधिके शते ॥ २६२  
अभ्त्_८।२६३अ।। रुद्राणां भुवनानां च मुख्यतो@न्ये तदन्तरे ।  
अभ्त्_८।२६३ब्।। योगाष्टकं गुणस्कन्धे प्रोक्तं शिवतनौ पुनः ॥ २६३  
अभ्त्_८।२६४अ।। योनीरतीत्य गौणे स्कन्धे स्युर्योगदातारः ।  
अभ्त्_८।२६४ब्।। अकृतकृतविभुविरिञ्चा हरिर्गुहः क्रमवशात्ततो देवी ॥ २६४  
अभ्त्_८।२६५अ।। करणान्यणिमादिगुणाः कार्याणि प्रत्ययप्रपञ्चश्च ।  
अभ्त्_८।२६५ब्।। अव्यक्तादुत्पन्ना गुणाश्च सत्त्वादयो@मीषाम् ॥ २६५  
अभ्त्_८।२६६अ।। धर्मज्ञानविरागानैश्वर्यं तत्फलानि विविधानि ।  
अभ्त्_८।२६६ब्।। यच्छन्ति गुणेभ्यो@मी पुरुषेभ्यो योगदातारः ॥ २६६  
अभ्त्_८।२६७अ।। तेभ्यः परतो भुवनं सत्त्वादिगुणासनस्य देवस्य ।  
अभ्त्_८।२६७ब्।। सकलजगदेकमातुर्भर्तुः श्रीकण्ठनाथस्य ॥ २६७  
अभ्त्_८।२६८अ।। येनोमागुहनीलब्रह्मऋभुक्षकृताकृतादिभुवनेषु ।  
अभ्त्_८।२६८ब्।। ग्रहरूपिण्या शक्त्या प्राभ्व्याधिष्ठानि भूतानि ॥ २६८  
अभ्त्_८।२६९अ।। उपसञ्जिहीर्षुरिह यश्चतुराननपङ्कजं समाविश्य ।  
अभ्त्_८।२६९ब्।। दग्ध्वा चतुरो लोकाञ्जनलोकान्निर्मिणोति पुनः ॥ २६९  
अभ्त्_८।२७०अ।। यस्येच्छातः सत्त्वादिगुणशरीरा विसृजति रुद्राणी ।  
अभ्त्_८।२७०ब्।। अनुकल्पो रुद्राण्या वेदी तत्रेज्यते@नुकल्पेन ॥ २७०  
अभ्त्_८।२७१अ।। पशुपतिरिन्द्रोपेन्द्रविरिञ्चैरथ तदुपलम्भतो देवैः ।  
अभ्त्_८।२७१ब्।। गन्धर्वयक्षराक्षसपितृमुनिभिश्चित्रितास्तथा यागाः ॥ २७१  
अभ्त्_८।२७२अ।। गुणानां यत्परं साम्यं तदव्यक्तं गुणोर्ध्वतः ।  
अभ्त्_८।२७२ब्।। क्रोधेशचण्डसंवर्ता ज्योतिःपिङ्गलसूरकौ ॥ २७२  
अभ्त्_८।२७३अ।। पञ्चान्तकैकवीरौ च शिखोदश्चाष्ट तत्र ते ।  
अभ्त्_८।२७३ब्।। गहनं पुरुषनिधानं प्रकृतिर्मूलं प्रधानमव्यक्तम् ॥ २७३  
अभ्त्_८।२७४अ।। गुणकारणमित्येते मायाप्रभवस्य पर्यायाः ।  
अभ्त्_८।२७४ब्।। यावन्तः क्षेत्रज्ञाः सहजागन्तुकमलोपदिग्धचितः ॥ २७४  
अभ्त्_८।२७५अ।। ते सर्वे@त्र विनिहिता रुद्राश्च तदुत्थभोगभुजः ।  
अभ्त्_८।२७५ब्।। मूढविवृत्तविलीनैः करणैः केचित्तु विकरणकाः ॥ २७५  
अभ्त्_८।२७६अ।। अकृताधिष्ठानतया कृत्याशक्तानि मूढानि ।  
अभ्त्_८।२७६ब्।। प्रतिनियतविषयभाञ्जि स्फुटानि शास्त्रे विवृत्तानि ॥ २७६  
अभ्त्_८।२७७अ।। भग्नानि महाप्रलये सृष्टौ नोत्पादितानि लीनानि ।  
अभ्त्_८।२७७ब्।। इच्छाधीनानि पुनर्विकरणसञ्ज्ञानि कार्यमप्येवम् ॥ २७७  
अभ्त्_८।२७८अ।। पुंस्तत्त्वे तुष्टिनवकं सिद्धयो@ष्टौ च तत्पुरः ।  
अभ्त्_८।२७८ब्।। तावत्य एवाणिमादिभुवनाष्टकमेव च ॥ २७८  
अभ्त्_८।२७९अ।। अतत्त्वे तत्त्वबुद्ध्या यः सन्तोषस्तुष्टिरत्र सा ।  
अभ्त्_८।२७९ब्।। हेये@प्यादेयधीः सिद्धिः तथा चोक्तं हि कापिलैः ॥ २७९  
अभ्त्_८।२८०अ।। आध्यात्मिकाश्चतस्रः प्रकृत्युपादानकालभाग्याख्याः ।  
अभ्त्_८।२८०ब्।। पञ्च विषयोपरमतो@र्जनरक्षासङ्गसङ्क्षयविघातैः ॥ २८०  
अभ्त्_८।२८१अ।। ऊहः शब्दो@ध्ययनं दुःखविघातास्त्रयः सुहृत्प्राप्तिः ।  
अभ्त्_८।२८१ब्।। दानं च सिद्धयो@ष्टौ सिद्धेः पूर्वो@ङ्कुशस्त्रिविधः ॥ २८१  
अभ्त्_८।२८२अ।। अणिमाद्यूर्ध्वतस्तिस्रः पङ्क्तयो गुरुशिष्यगाः ।  
अभ्त्_८।२८२ब्।। तत्रापि त्रिगुणच्छायायोगात् त्रित्वमुदाहृतम् ॥ २८२  
अभ्त्_८।२८३अ।। नाडीविद्याष्टकं चोर्ध्वं पङ्क्तीनां स्यादिडादिकम् ।  
अभ्त्_८।२८३ब्।। पुंसि नादमयी शक्तिः प्रसराख्या च यत्स्थिता ॥ २८३  
अभ्त्_८।२८४अ।। न ह्यकर्ता पुमान्कर्तुः कारणत्वं च संस्थितम् ।  
अभ्त्_८।२८४ब्।। अकर्तर्यपि वा पुंसि सहकारितया स्थिते ॥ २८४  
अभ्त्_८।२८५अ।। शेषकार्यात्मतैष्टव्यान्यथा सत्कार्यहानितः ।  
अभ्त्_८।२८५ब्।। तस्मात्तथाविधे कार्ये या शक्तिः पुरुषस्य सा ॥ २८५  
अभ्त्_८।२८६अ।। तावन्ति रूपाण्यादाय पूर्णतामधिगच्छति ।  
अभ्त्_८।२८६ब्।। नाड्यष्टकोर्ध्वे कथितं विग्रहाष्टकमुच्यते ॥ २८६  
अभ्त्_८।२८७अ।। कार्यं हेतुर्दुःखं सुखं च विज्ञानसाध्यकरणानि ।  
अभ्त्_८।२८७ब्।। साधनमिति विग्रहतायुगष्टकं भवति पुंस्तत्त्वे ॥ २८७  
अभ्त्_८।२८८अ।। भुवनं देहधर्माणां दशानां विग्रहाष्टकात् ।  
अभ्त्_८।२८८ब्।। अहिंसा सत्यमस्तेयं ब्रह्माकल्काक्रुधो गुरोः ॥ २८८  
अभ्त्_८।२८९अ।। शुश्रूषाशौचसन्तोषा ऋजुतेति दशोदिताः ।  
अभ्त्_८।२८९ब्।। पुंस्तत्त्व एव गन्धान्तं स्थितं षोडशकं पुनः ॥ २८९  
अभ्त्_८।२९०अ।। आरभ्य देहपाशाख्यं पुरं बुद्धिगुणास्ततः ।  
अभ्त्_८।२९०ब्।। तत्रैवाष्टावहङ्कारस्त्रिधा कामादिकास्तथा ॥ २९०  
अभ्त्_८।२९१अ।। पाशा आगन्तुकगाणेशवैद्येश्वरभेदिताः ।  
अभ्त्_८।२९१ब्।। त्रिविधास्ते स्थिताः पुंसि मोक्षमार्गोपरोधकाः ॥ २९१  
अभ्त्_८।२९२अ।। यत्किञ्चित्परमाद्वैतसंवित्स्वातन्त्र्यसुन्दरात् ।  
अभ्त्_८।२९२ब्।। पराच्छिवादुक्तरूपादन्यत्तत्पाश उच्यते ॥ २९२  
अभ्त्_८।२९३अ।। तदेवं पुंस्त्वमापन्ने पूर्णे@पि परमेश्वरे ।  
अभ्त्_८।२९३ब्।। तत्स्वरूपापरिज्ञानं चित्रं हि पुरुषास्ततः ॥ २९३  
अभ्त्_८।२९४अ।। उक्तानुक्तास्तु ये पाशाः परतन्त्रोक्तलक्षणाः ।  
अभ्त्_८।२९४ब्।। ते पुंसि सर्वे तांस्तत्र शोधयन्मुच्यते भवात् ॥ २९४  
अभ्त्_८।२९५अ।। पुंस ऊर्ध्व तु नियतिस्तत्रस्थाः शङ्करा दश ।  
अभ्त्_८।२९५ब्।। हेमाभाः सुसिताः कालतत्त्वे तु दश ते शिवाः ॥ २९५  
अभ्त्_८।२९६अ।। कोटिः षोडशसाहस्रं प्रत्येकं परिवारिणः ।  
अभ्त्_८।२९६ब्।। रागे वीरेशभुवनं गुर्वन्तेवासिनां पुरम् ॥ २९६  
अभ्त्_८।२९७अ।। पुरं चाशुद्धविद्यायां स्याच्छक्तिनवकोज्ज्वलम् ।  
अभ्त्_८।२९७ब्।। मनोन्मन्यन्तगास्ताश्च वामाद्याः परिकीर्तिताः ॥ २९७  
अभ्त्_८।२९८अ।। कलायां स्यान्महादेवत्रयस्य पुरमुत्तमम् ।  
अभ्त्_८।२९८ब्।। ततो माया त्रिपुटिका मुख्यतो@नन्तकोटिभिः ॥ २९८  
अभ्त्_८।२९९अ।। आक्रान्ता सा भगबिलैः प्रोक्तं शैव्यां तनौ पुनः ।  
अभ्त्_८।२९९ब्।। अङ्गुष्ठमात्रपर्यन्तं महादेवाष्टकं निशि ॥ २९९  
अभ्त्_८।३००अ।। चक्राष्टकाधिपत्येन तथा श्रीमालिनीमते ।  
अभ्त्_८।३००ब्।। वामाद्याः पुरुषादौ ये प्रोक्ताः श्रीपूर्वशासने ॥ ३००  
अभ्त्_८।३०१अ।। ते मायातत्त्व एवोक्तास्तनौ शैव्यामनन्ततः ।  
अभ्त्_८।३०१ब्।। कपालव्रतिनः स्वाङ्गहोतारः कष्टतापसाः ॥ ३०१  
अभ्त्_८।३०२अ।। सर्वाभयाः खड्गधाराव्रतास्तत्तत्त्ववेदिनः ।  
अभ्त्_८।३०२ब्।। क्रमात्तत्तत्त्वमायान्ति यत्रेशो@नन्त उच्यते ॥ ३०२  
अभ्त्_८।३०३अ।। उक्तं च तस्य परतः स्थानमनन्ताधिपस्य देवस्य ।  
अभ्त्_८।३०३ब्।। स्थितिविलयसर्गकर्तुर्गुहाभगद्वारपालस्य ॥ ३०३  
अभ्त्_८।३०४अ।। धर्मानणिमादिगुणाञ्ज्ञानानि तपःसुखानि योगांश्च ।  
अभ्त्_८।३०४ब्।। मायाबिलात्प्रदत्ते पुंसां निष्कृष्य निष्कृष्य ॥ ३०४  
अभ्त्_८।३०५अ।। तच्छक्तीद्धस्वबला गुहाधिकारान्धकारगुणदीपाः ।  
अभ्त्_८।३०५ब्।। सर्वे@नन्तप्रमुखा दीप्यन्ते शतभवप्रमुखान्ताः ॥ ३०५  
अभ्त्_८।३०६अ।। सो@व्यक्तमधिष्ठाय प्रकरोति जगन्नियोगतः शम्भोः ।  
अभ्त्_८।३०६ब्।। शुद्धाशुद्धस्रोतो@धिकारहेतुः शिवो यस्मात् ॥ ३०६  
अभ्त्_८।३०७अ।। शिवगुणयोगे तस्मिन् महति पदे ये प्रतिष्ठिताः प्रथमम् ।  
अभ्त्_८।३०७ब्।। ते@नन्तादेर्जगतः सर्गस्थितिविलयकर्तारः ॥ ३०७  
अभ्त्_८।३०८अ।। मायाबिलमिदमुक्तं परतस्तु गुहा जगद्योनिः ।  
अभ्त्_८।३०८ब्।। उत्पत्त्या तेष्वस्याः पतिशक्तिक्षोभमनुविधीयमानेषु ॥ ३०८  
अभ्त्_८।३०९अ।। योनिविवरेषु नानाकामसमृद्धेषु भगसञ्ज्ञा ।  
अभ्त्_८।३०९ब्।। कामयते पतिरेनामिच्छानुविधायिनीं यदा देवीम् ॥ ३०९  
अभ्त्_८।३१०अ।। प्रतिभगमव्यक्ताद्याः प्रजास्तदास्याः प्रजायन्ते ।  
अभ्त्_८।३१०ब्।। तेषामतिसूक्ष्माणामेतावत्त्वं न वर्ण्यते विधिषु ॥ ३१०  
अभ्त्_८।३११अ।। अववरकाण्येकस्मिन्यद्वत्साले बहूनि बद्धानि ।  
अभ्त्_८।३११ब्।। योनिबिलान्येकस्मिंस्तद्वन्मायाशिरःसाले ॥ ३११  
अभ्त्_८।३१२अ।। मायापटलैः सूक्ष्मैः कुड्यैः पिहिताः परस्परमदृश्याः ।  
अभ्त्_८।३१२ब्।। निवसन्ति तत्र रुद्राः सुखिनः प्रतिबिलमसङ्ख्याताः ॥ ३१२  
अभ्त्_८।३१३अ।। स्थाने सायुज्यगताः सामीप्यगताः परे सलोकस्थाः ।  
अभ्त्_८।३१३ब्।। प्रतिभुवनमेवमयं निवासिनां गुरुभिरुद्दिष्टः ॥ ३१३  
अभ्त्_८।३१४अ।। अपि सर्वसिद्धवाचः क्षीयेरन्दीर्घकालमुद्गीर्णाः ।  
अभ्त्_८।३१४ब्।। न पुनर्योन्यानन्त्यादुच्यन्ते स्रोतसां सङ्ख्याः ॥ ३१४  
अभ्त्_८।३१५अ।। तस्मान्निरयाद्येकं यत्प्रोक्तं द्वारपालपर्यन्तम् ।  
अभ्त्_८।३१५ब्।। स्रोतस्तेनान्यान्यपि तुल्यविधानानि वेद्यानि ॥ ३१५  
अभ्त्_८।३१६अ।। अव्यक्तकले गुहया प्रकृतिकलाभ्यां विकार आत्मीयः ।  
अभ्त्_८।३१६ब्।। ओतः प्रोतो व्याप्तः कलितः पूर्णः परिक्षिप्तः ॥ ३१६  
अभ्त्_८।३१७अ।। मध्ये पुटत्रयं तस्या रुद्राः षडधरे@न्तरे ।  
अभ्त्_८।३१७ब्।। एक ऊर्ध्वे च पञ्चेति द्वादशैते निरूपिताः ॥ ३१७  
अभ्त्_८।३१८अ।। गहनासाध्यौ हरिहरदशेश्वरौ त्रिकलगोपती षडिमे ।  
अभ्त्_८।३१८ब्।। मध्ये@नन्तः क्षेमो द्विजेशविद्येशविश्वशिवाः ॥ ३१८  
अभ्त्_८।३१९अ।। इति पञ्च तेषु पञ्चसु षट्सु च पुटगेषु तत्परावृत्त्या ।  
अभ्त्_८।३१९ब्।। परिवर्त्तते स्थितिः किल देवो@नन्तस्तु सर्वथा मध्ये ॥ ३१९  
अभ्त्_८।३२०अ।। ऊर्ध्वाधरगकपालकपुटषट्कयुगेन तत्परावृत्त्या ।  
अभ्त्_८।३२०ब्।। मध्यतो@ष्टाभिर्दिक्स्थैर्व्याप्तो ग्रन्थिर्मतङ्गशास्त्रोक्तः ॥ ३२०  
अभ्त्_८।३२१अ।। श्रीसारशासने पुनरेषा षट्पुटतया विनिर्दिष्टा ।  
अभ्त्_८।३२१ब्।। ग्रन्थ्याख्यमिदं तत्त्वं मायाकार्यं ततो माया ॥ ३२१  
अभ्त्_८।३२२अ।। मायातत्त्वं विभु किल गहनमरूपं समस्तविलयपदम् ।  
अभ्त्_८।३२२ब्।। तत्र न भुवनविभागो युक्तो ग्रन्थावसौ तस्मात् ॥ ३२२  
अभ्त्_८।३२३अ।। मायातत्त्वाधिपतिः सो@नन्तः समुदितान्विचार्याणून् ।  
अभ्त्_८।३२३ब्।। युगपत्क्षोभयति निशां सा सूते सम्पुटैरनन्तैः स्वैः ॥ ३२३  
अभ्त्_८।३२४अ।। तेन कलादिधरान्तं यदुक्तमावरणजालमखिलं तत् ।  
अभ्त्_८।३२४ब्।। निःसङ्ख्यं च विचित्रं मायैवैका त्वभिन्नेयम् ॥ ३२४  
अभ्त्_८।३२५अ।। उक्तं श्रीपूर्वशास्त्रे च धराव्यक्तात्मकं द्वयम् ।  
अभ्त्_८।३२५ब्।। असङ्ख्यातं निशाशक्तिसञ्ज्ञं त्वेकस्वरूपकम् ॥ ३२५  
अभ्त्_८।३२६अ।। पाशाः पुरोक्ताः प्रणवाः पञ्चमानाष्टकं मुनेः ।  
अभ्त्_८।३२६ब्।। कुलं योनिश्च वागीशी यस्यां जातो न जायते ॥ ३२६  
अभ्त्_८।३२७अ।। दीक्षाकाले@धराध्वस्थशुद्धौ यच्चाधराध्वगम् ।  
अभ्त्_८।३२७ब्।। अनन्तस्य समीपे तु तत्सर्वं परिनिष्ठितम् ॥ ३२७  
अभ्त्_८।३२८अ।। साध्यो दाता दमनो ध्यानो भस्मेति बिन्दवः पञ्च ।  
अभ्त्_८।३२८ब्।। पञ्चार्थगुह्यरुद्राङ्कुशहृदयलक्षणं च सव्यूहम् ॥ ३२८  
अभ्त्_८।३२९अ।। आकर्षादर्शौ चेत्यष्टकमेतत्प्रमाणानाम् ।  
अभ्त्_८।३२९ब्।। अलुप्तविभवाः सर्वे मायातत्त्वाधिकारिणः ॥ ३२९  
अभ्त्_८।३३०अ।। मायामयशरीरास्ते भोगं स्वं परिभुञ्जते ।  
अभ्त्_८।३३०ब्।। प्रलयान्ते ह्यनन्तेन संहृतास्ते त्वहर्मुखे ॥ ३३०  
अभ्त्_८।३३१अ।। अन्यानन्तप्रसादेन विबुधा अपि तं परम् ।  
अभ्त्_८।३३१ब्।। सुप्तबुद्धं मन्यमानाः स्वतन्त्रम्मन्यताजडाः ॥ ३३१  
अभ्त्_८।३३२अ।। स्वात्मानमेव जानन्ति हेतुं मायान्तरालगाः ।  
अभ्त्_८।३३२ब्।। अतः परं स्थिता माया देवी जन्तुविमोहिनी ॥ ३३२  
अभ्त्_८।३३३अ।। देवदेवस्य सा शक्तिरतिदुर्घटकारिता ।  
अभ्त्_८।३३३ब्।। निर्वैरपरिपन्थिन्या तया भ्रमितबुद्धयः ॥ ३३३  
अभ्त्_८।३३४अ।। इदं तत्त्वमिदं नेति विवदन्तीह वादिनः ।  
अभ्त्_८।३३४ब्।। गुरुदेवाग्निशास्त्रेषु ये न भक्ता नराधमाः ॥ ३३४  
अभ्त्_८।३३५अ।। सत्पथं तान्परित्याज्य सोत्पथं नयति ध्रुवम् ।  
अभ्त्_८।३३५ब्।। असद्युक्तिविचारज्ञाञ्छुष्कतर्कावलम्बिनः ॥ ३३५  
अभ्त्_८।३३६अ।। भ्रमयत्येव तान्माया ह्यमोक्षे मोक्षलिप्सया ।  
अभ्त्_८।३३६ब्।। शिवदीक्षासिना च्छिन्ना शिवज्ञानासिना तथा ॥ ३३६  
अभ्त्_८।३३७अ।। न प्ररोहेत्पुनर्नान्यो हेतुस्तच्छेदनं प्रति ।  
अभ्त्_८।३३७ब्।। महामायोर्ध्वतः शुद्धा महाविद्याथ मातृका ॥ ३३७  
अभ्त्_८।३३८अ।। वागीश्वरी च तत्रस्थं वामादिनवसत्पुरम् ।  
अभ्त्_८।३३८ब्।। वामा ज्येष्ठा रौद्री काली कलविकरणीबलविकारिके तथा ॥ ३३८  
अभ्त्_८।३३९अ।। मथनी दमनी मनोन्मनी च त्रिदृशः पीताः समस्तास्ताः ।  
अभ्त्_८।३३९ब्।। सप्तकोट्यो मुख्यमन्त्रा विद्यातत्त्वे@त्र संस्थिताः ॥ ३३९  
अभ्त्_८।३४०अ।। एकैकार्बुदलक्षांशाः पद्माकारपुरा इह ।  
अभ्त्_८।३४०ब्।। विद्याराज्ञ्यस्त्रिगुण्याद्याः सप्त सप्तार्बुदेश्वराः ॥ ३४०  
अभ्त्_८।३४१अ।। विद्यातत्त्वोर्ध्वमैशं तु तत्त्वं तत्र क्रमोर्ध्वगम् ।  
अभ्त्_८।३४१ब्।। शिखण्ड्याद्यमनन्तान्तं पुराष्टकयुतं पुरम् ॥ ३४१  
अभ्त्_८।३४२अ।। शिखण्डी श्रीगलो मूर्तिरेकनेत्रैकरुद्रकौ ।  
अभ्त्_८।३४२ब्।। शिवोत्तमः सूक्ष्मरुद्रो@नन्तो विद्येश्वराष्टकम् ॥ ३४२  
अभ्त्_८।३४३अ।। क्रमादूर्ध्वोर्ध्वसंस्थानं सप्तानां नायको विभुः ।  
अभ्त्_८।३४३ब्।। अनन्त एव ध्येयश्च पूज्यश्चाप्युत्तरोत्तरः ॥ ३४३  
अभ्त्_८।३४४अ।। मुख्यमन्त्रेश्वराणां यत् सार्धं कोटित्रयं स्थितम् ।  
अभ्त्_८।३४४ब्।। तन्नायका इमे तेन विद्येशाश्चक्रवर्तिनः ॥ ३४४  
अभ्त्_८।३४५अ।। उक्तं च गुरुभिरित्थं शिवतन्वाद्येषु शासनेष्वेतत् ।  
अभ्त्_८।३४५ब्।। भगबिलशतकलितगुहामूर्धासनगो@ष्टशक्तियुग्देवः ॥ ३४५  
अभ्त्_८।३४६अ।। गहनाद्यं निरयान्तं सृजति च रुद्रांश्च विनियुङ्क्ते ।  
अभ्त्_८।३४६ब्।। उद्धरति मनोन्मन्या पुंसस्तेष्वेव भवति मध्यस्थः ॥ ३४६  
अभ्त्_८।३४७अ।। ते तेनोदस्तचितः परतत्त्वालोचने@भिनिविशन्ते ।  
अभ्त्_८।३४७ब्।। स पुनरधः पथवर्तिष्वधिकृत एवाणुषु शिवेन ॥ ३४७  
अभ्त्_८।३४८अ।। अवसितपतिविनियोगः सार्धमनेकात्ममन्त्रकोटीभिः ।  
अभ्त्_८।३४८ब्।। निर्वात्यनन्तनाथस्तद्धामाविशति सूक्ष्मरुद्रस्तु ॥ ३४८  
अभ्त्_८।३४९अ।। अनुगृह्याणुमपूर्वं स्थापयति पतिः शिखण्डिनः स्थाने ।  
अभ्त्_८।३४९ब्।। इत्यष्टौ परिपाट्या यावद्धामानि याति गुरुरेकः ॥ ३४९  
अभ्त्_८।३५०अ।। तावदसङ्ख्यातानां जन्तूनां निर्वृतिं कुरुते ।  
अभ्त्_८।३५०ब्।। ते@ष्टावपि शक्त्यष्टकयोगामलजलरुहासनासीनाः ॥ ३५०  
अभ्त्_८।३५१अ।। आलोकयन्ति देवं हृदयस्थं कारणं परमम् ।  
अभ्त्_८।३५१ब्।। तं भगवन्तमनन्तं ध्यायन्तः स्वहृदि कारणं शान्तम् ॥ ३५१  
अभ्त्_८।३५२अ।। सप्तानुध्यायन्त्यपि मन्त्राणां कोटयः शुद्धाः ।  
अभ्त्_८।३५२ब्।। मायादिरवीच्यन्तो भवस्त्वनन्तादिरुच्यते@प्यभवः ॥ ३५२  
अभ्त्_८।३५३अ।। शिवशुद्धगुणाधीकारान्तः सो@प्येष हेयश्च ।  
अभ्त्_८।३५३ब्।। अत्रापि यतो दृष्टानुग्राह्याणां नियोज्यता शैवी ॥ ३५३  
अभ्त्_८।३५४अ।। इष्टा च तन्निवृत्तिर्ह्यभवस्त्वधरे न भूयते यस्मात् ।  
अभ्त्_८।३५४ब्।। पत्युरपसर्पति यतः कारणता कार्यता च सिद्धेभ्यः ॥ ३५४  
अभ्त्_८।३५५अ।। कञ्चुकवच्छिवसिद्धौ तावतिभवसञ्ज्ञयातिमध्यस्थौ ।  
अभ्त्_८।३५५ब्।। धर्मज्ञानविरागैश्यचतुष्टयपुरं तु यत् ॥ ३५५  
अभ्त्_८।३५६अ।। रूपावरणसञ्ज्ञं तत्तत्त्वे@स्मिन्नैश्वरे विदुः ।  
अभ्त्_८।३५६ब्।। वामा ज्येष्ठा च रौद्रीति भुवनत्रयशोभितम् ॥ ३५६  
अभ्त्_८।३५७अ।। सूक्ष्मावरणमाख्यातमीशतत्त्वे गुरूत्तमैः ।  
अभ्त्_८।३५७ब्।। ऐशात्सादाशिवं ज्ञानक्रियायुगलमण्डितम् ॥ ३५७  
अभ्त्_८।३५८अ।। शुद्धावरणमित्याहुरुक्ता शुद्धावृतेः परम् ।  
अभ्त्_८।३५८ब्।। विद्यावृतिस्ततो भावाभावशक्तिद्वयोज्ज्वला ॥ ३५८  
अभ्त्_८।३५९अ।। शक्त्यावृतिः प्रमाणाख्या ततः शास्त्रे निरूपिता ।  
अभ्त्_८।३५९ब्।। शक्त्यावृतेस्तु तेजस्विध्रुवेशाभ्यामलङ्कृतम् ॥ ३५९  
अभ्त्_८।३६०अ।। तेजस्व्यावरणं वेदपुरा मानावृतिस्ततः ।  
अभ्त्_८।३६०ब्।। मानावृतेः सुशुद्धावृत्पुरत्रितयशोभिता ॥ ३६०  
अभ्त्_८।३६१अ।। सुशुद्धावरणादूर्ध्व शैवमेकपुरं भवेत् ।  
अभ्त्_८।३६१ब्।। शिवावृतेरूर्ध्वमाहुर्मोक्षावरणसञ्ज्ञितम् ॥ ३६१  
अभ्त्_८।३६२अ।। अस्यां मोक्षावृतौ रुद्रा एकादश निरूपिताः ।  
अभ्त्_८।३६२ब्।। मोक्षावरणतस्त्वेकपुरमावरणं ध्रुवम् ॥ ३६२  
अभ्त्_८।३६३अ।। ऊर्ध्वे ध्रुवावृतेरिच्छावरणं तत्र ते शिवाः ।  
अभ्त्_८।३६३ब्।। ईश्वरेच्छागृहान्तस्थास्तत्पुरं चैकमुच्यते ॥ ३६३  
अभ्त्_८।३६४अ।। इच्छावृतेः प्रबुद्धाख्यं दिग्रुद्राष्टकचर्चितम् ।  
अभ्त्_८।३६४ब्।। प्रबुद्धावरणादूर्ध्व समयावरणं महत् ॥ ३६४  
अभ्त्_८।३६५अ।। भुवनैः पञ्चभिर्गर्भीकृतानन्तसमावृति ।  
अभ्त्_८।३६५ब्।। सामयात्सौशिवं तत्र सादाख्यं भुवनं महत् ॥ ३६५  
अभ्त्_८।३६६अ।। तस्मिन्सदाशिवो देवस्तस्य सव्यापसव्ययोः ।  
अभ्त्_८।३६६ब्।। ज्ञानक्रिये परेच्छा तु शक्तिरुत्सङ्गगामिनी ॥ ३६६  
अभ्त्_८।३६७अ।। सृष्ट्यादिपञ्चकृत्यानि कुरुते स तयेच्छया ।  
अभ्त्_८।३६७ब्।। पञ्च ब्रह्माण्यङ्गषट्कं सकलाद्यष्टकं शिवाः ॥ ३६७  
अभ्त्_८।३६८अ।। दशाष्टादश रुद्राश्च तैरेव सुशिवो वृतः ।  
अभ्त्_८।३६८ब्।। सद्यो वामाघोरौ पुरुषेशौ ब्रह्मपञ्चकं हृदयम् ॥ ३६८  
अभ्त्_८।३६९अ।। मूर्धशिखावर्मदृगस्त्रमङ्गानि षट् प्राहुः ।  
अभ्त्_८।३६९ब्।। सकलाकलशून्यैः सह कलाढ्यखमलङ्कृते क्षपणमन्त्यम् ॥ ३६९  
अभ्त्_८।३७०अ।। कण्ठ्यौष्ठ्यमष्टमं किल सकलाष्टकमेतदाम्नातम् ।  
अभ्त्_८।३७०ब्।। ॐ कारशिवौ दीप्तो हेत्वीशदशेशकौ सुशिवकालौ ॥ ३७०  
अभ्त्_८।३७१अ।। सूक्ष्मसुतेजःशर्वाः शिवाः दशैते@त्र पूर्वादेः ।  
अभ्त्_८।३७१ब्।। विजयो निःश्वासश्च स्वायम्भुवो वह्निवीररौरवकाः ॥ ३७१  
अभ्त्_८।३७२अ।। मुकुटविसरेन्दुविन्दुप्रोद्गीता ललितसिद्धरुद्रौ च ।  
अभ्त्_८।३७२ब्।। सन्तानशिवौ परकिरणपारमेशा इति स्मृता रुद्राः ॥ ३७२  
अभ्त्_८।३७३अ।। सर्वेषामेतेषां ज्ञानानि विदुः स्वतुल्यनामानि ।  
अभ्त्_८।३७३ब्।। मन्त्रमुनिकोटिपरिवृत मथ विभुवामादिरुद्रतच्छक्तियुतम् ॥ ३७३  
अभ्त्_८।३७४अ।। तारादिशक्तिजुष्टं सुशिवासनमतिसितकजमसङ्ख्यदलम् ।  
अभ्त्_८।३७४ब्।। यः शक्तिरुद्रवर्गः परिवारे विष्टरे च सुशिवस्य ॥ ३७४  
अभ्त्_८।३७५अ।। प्रत्येकमस्य निजनिजपरिवारे परार्धकोटयो@सङ्ख्याः ।  
अभ्त्_८।३७५ब्।। मायामलनिर्मुक्ताः केवलमधिकारमात्रसंरूढाः ॥ ३७५  
अभ्त्_८।३७६अ।। सुशिवावरणे रुद्राः सर्वज्ञाः सर्वशक्तिसम्पूर्णाः ।  
अभ्त्_८।३७६ब्।। अधिकारबन्धविलये शान्ताः शिवरूपिणो पुनर्भविनः ॥ ३७६  
अभ्त्_८।३७७अ।। ऊर्ध्वे बिन्द्वावृतिर्दीप्ता तत्र तत्र पद्मं शशिप्रभम् ।  
अभ्त्_८।३७७ब्।। शान्त्यतीतः शिवस्तत्र तच्छक्त्युत्सङ्गभूषितः ॥ ३७७  
अभ्त्_८।३७८अ।। निवृत्त्यादिकलावर्गपरिवारसमावृतः ।  
अभ्त्_८।३७८ब्।। असङ्ख्यरुद्रतच्छक्तिपुरकोटिभिरावृतः ॥ ३७८  
अभ्त्_८।३७९अ।। श्रीमन्मतङ्गशास्त्रे च लयाख्यं तत्त्वमुत्तमम् ।  
अभ्त्_८।३७९ब्।। पारिभाषिकमित्येतन्नाम्ना बिन्दुरिहोच्यते ॥ ३७९  
अभ्त्_८।३८०अ।। चतुर्मूर्तिमयं शुभ्रं यत्तत्सकलनिष्कलम् ।  
अभ्त्_८।३८०ब्।। तस्मिन्भोगः समुद्दिष्ट इत्यत्रेदं च वर्णितम् ॥ ३८०  
अभ्त्_८।३८१अ।। निवृत्त्यादेः सुसूक्ष्मत्वाद्धराद्यारब्धदेहता ।  
अभ्त्_८।३८१ब्।। मातुः स्फूर्जन्महाज्ञानलीनत्वान्न विभाव्यते ॥ ३८१  
अभ्त्_८।३८२अ।। उद्रिक्त तैजसत्वेन हेम्नो भूपरमाणवः ।  
अभ्त्_८।३८२ब्।। यथा पृथङ्न भान्त्येवमूर्ध्वाधोरुद्रदेहगाः ॥ ३८२  
अभ्त्_८।३८३अ।। बिन्दूर्ध्वे@र्धेन्दुरेतस्य कला ज्योत्स्ना च तद्वती ।  
अभ्त्_८।३८३ब्।। कान्तिः प्रभा च विमला पञ्चैता रोधिकास्ततः ॥ ३८३  
अभ्त्_८।३८४अ।। रुन्धनी रोधनी रोद्ध्री ज्ञानबोधा तमोपहा ।  
अभ्त्_८।३८४ब्।। एताः पञ्च कलाः प्राहुर्निरोधिन्यां गुरूत्तमाह् ॥ ३८४  
अभ्त्_८।३८५अ।। अर्धमात्रः स्मृतो बिन्दुर्व्योमरूपी चतुष्कलः ।  
अभ्त्_८।३८५ब्।। तदर्धमर्धचन्द्रस्तदष्टांशेन निरोधिका ॥ ३८५  
अभ्त्_८।३८६अ।। हेतून्ब्रह्मादिकान् रुन्द्धे रोधिकां तां त्यजेत्ततः ।  
अभ्त्_८।३८६ब्।। निरोधिकामिमां भित्त्वा सादाख्यं भुवनं परम् ॥ ३८६  
अभ्त्_८।३८७अ।। पररूपेण यत्रास्ते पञ्चमन्त्रमहातनुः ।  
अभ्त्_८।३८७ब्।। इत्यर्धेन्दुनिरोध्यन्तबिन्द्वावृत्यूर्ध्वतो महान् ॥ ३८७  
अभ्त्_८।३८८अ।। नादः किञ्जल्कसदृशो महद्भिः पुरुषैर्वृतः ।  
अभ्त्_८।३८८ब्।। चत्वारि भुवनान्यत्र दिक्षु मध्ये च पञ्चमम् ॥ ३८८  
अभ्त्_८।३८९अ।। इन्धिका दीपिका चैव रोधिका मोचिकोर्ध्वगा ।  
अभ्त्_८।३८९ब्।। मध्ये@त्र पद्मं तत्रोर्ध्वगामी तच्छक्तिभिर्वृतः ॥ ३८९  
अभ्त्_८।३९०अ।। नादोर्ध्वतस्तु सौषुम्नं तत्र तच्छक्तिभृत्प्रभुः ।  
अभ्त्_८।३९०ब्।। तदीशः पिङ्गलेलाभ्यां वृतः सव्यापसव्ययोः ॥ ३९०  
अभ्त्_८।३९१अ।। या प्रभोरङ्कगा देवी सुषुम्ना शशिसप्रभा ।  
अभ्त्_८।३९१ब्।। ग्रथितो@ध्वा तया सर्व ऊर्ध्वश्चाधस्तनस्तथा ॥ ३९१  
अभ्त्_८।३९२अ।। नादःसुषुम्नाधारस्तु भित्त्वा विश्वमिदं जगत् ।  
अभ्त्_८।३९२ब्।। अधःशक्त्या विनिर्गच्छेदूर्ध्वशक्त्या च मूर्धतः ॥ ३९२  
अभ्त्_८।३९३अ।। नाड्या ब्रह्मबिले लीनः सो@व्यक्तध्वनिरक्षरः ।  
अभ्त्_८।३९३ब्।। नदन्सर्वेषु भूतेषु शिवशक्त्या ह्यधिष्ठितः ॥ ३९३  
अभ्त्_८।३९४अ।। सुषुम्नोर्ध्वे ब्रह्मबिलसञ्ज्ञयावरणं त्रिदृक् ।  
अभ्त्_८।३९४ब्।। तत्र ब्रह्मा सितः शूली पञ्चास्यः शशिशेखरः ॥ ३९४  
अभ्त्_८।३९५अ।। तस्योत्सङ्गे परा देवी ब्रह्माणी मोक्षमार्गगा ।  
अभ्त्_८।३९५ब्।। रोद्ध्री दात्री च मोक्षस्य तां भित्त्वा चोर्ध्वकुण्डली ॥ ३९५  
अभ्त्_८।३९६अ।। शक्तिः सुप्ताहिसदृशी सा विश्वाधार उच्यते ।  
अभ्त्_८।३९६ब्।। तस्यां सूक्ष्मा सुसूक्ष्मा च तथान्ये अमृतामिते ॥ ३९६  
अभ्त्_८।३९७अ।। मध्यतो व्यापिनी तस्यां व्यापीशो व्यापिनीधरः ।  
अभ्त्_८।३९७ब्।। शक्तितत्त्वमिदं यस्य प्रपञ्चो@यं धरान्तकः ॥ ३९७  
अभ्त्_८।३९८अ।। शिवतत्त्वं ततस्तत्र चतुर्दिक्कं व्यवस्थिताः ।  
अभ्त्_८।३९८ब्।। व्यापी व्योमात्मको@नन्तो@नाथस्तच्छक्तिभागिनः ॥ ३९८  
अभ्त्_८।३९९अ।। मध्ये त्वनाश्रितं तत्र देवदेवो ह्यनाश्रितः ।  
अभ्त्_८।३९९ब्।। तच्छक्त्युत्सङ्गभृत्सूर्यशतकोटिसमप्रभः ॥ ३९९  
अभ्त्_८।४००अ।। शिवतत्त्वोर्ध्वतः शक्तिः परा सा समनाह्वया ।  
अभ्त्_८।४००ब्।। सर्वेषां कारणानां सा कर्तृभूता व्यवस्थिता ॥ ४००  
अभ्त्_८।४०१अ।। बिभर्त्यण्डान्यनेकानि शिवेन समधिष्ठिता ।  
अभ्त्_८।४०१ब्।। तदारूढः शिवः कृत्यपञ्चकं कुरुते प्रभुः ॥ ४०१  
अभ्त्_८।४०२अ।। समना करणं तस्य हेतुकर्तुर्महोशितुः ।  
अभ्त्_८।४०२ब्।। अनाश्रितं तु व्यापारे निमित्तं हेतुरुच्यते ॥ ४०२  
अभ्त्_८।४०३अ।। तयाधितिष्ठति विभुः कारणानां तु पञ्चकम् ।  
अभ्त्_८।४०३ब्।। अनाश्रितो@नाथमयमनन्तं खवपुः सदा ॥ ४०३  
अभ्त्_८।४०४अ।। स व्यापिनं प्रेरयति स्वशक्त्या करणेन तु ।  
अभ्त्_८।४०४ब्।। कर्मरूपा स्थिता माया यदधः शक्तिकुण्डली ॥ ४०४  
अभ्त्_८।४०५अ।। नादबिन्द्वादिकं कार्यमित्यादिजगदुद्भवः ।  
अभ्त्_८।४०५ब्।। यत्सदाशिवपर्यन्तं पार्थिवाद्यं च शासने ॥ ४०५  
अभ्त्_८।४०६अ।। तत्सर्व प्राकृतं प्रोक्तं विनाशोत्पत्तिसंयुतम् ।  
अभ्त्_८।४०६ब्।। अथ सकलभुवनमानं यन्मह्यं निगदितं निजैर्गुरुभिः ॥ ४०६  
अभ्त्_८।४०७अ।। तद्वक्ष्यते समासाद्बुद्धौ येनाशु सङ्क्रामेत् ।  
अभ्त्_८।४०७ब्।। अण्डस्यान्तरनन्तः कालः कूष्माण्डहाटकौ ब्रह्महरी ॥ ४०७  
अभ्त्_८।४०८अ।। रुद्राः शतं सवीरं बहिर्निवृत्तिस्तु साष्टशतभुवना स्यात् ।  
अभ्त्_८।४०८ब्।। जलतेजःसमीरनभो@हङ्कृद्धीमूलसप्तके प्रत्येकम् ॥ ४०८  
अभ्त्_८।४०९अ।। अष्टौ षट्पञ्चाशद्भुवना तेन प्रतिष्ठेति कला कथिता ।  
अभ्त्_८।४०९ब्।। अत्र प्राहुः शोध्यानष्टौ केचिन्निजाष्टकाधिपतीन् ॥ ४०९  
अभ्त्_८।४१०अ।। अन्ये तु समस्तानां शोध्यत्वं वर्णयन्ति भुवनानाम् ।  
अभ्त्_८।४१०ब्।। श्रीभूतिराजमिश्रा गुरवः प्राहुः पुनर्बही रुद्रशतम् ॥ ४१०  
अभ्त्_८।४११अ।। अष्टावन्तः साकं शर्वेणेतीदृशी निवृत्तिरियं स्यात् ।  
अभ्त्_८।४११ब्।। रुद्राः काली वीरो धराब्धिलक्ष्म्यः सरस्वती गुह्यम् ॥ ४११  
अभ्त्_८।४१२अ।। इत्यष्टकं जले@नौ वह्न्यतिगुह्यद्वयं मरुति वायोः ।  
अभ्त्_८।४१२ब्।। स्वपुरं गयादि खे च व्योम पवित्राष्टकं च भुवनयुगम् ॥ ४१२  
अभ्त्_८।४१३अ।। अभिमाने@हङ्कारच्छगलाद्यष्टकमथान्तरा नभो@हङ्कृत् ।  
अभ्त्_८।४१३ब्।। तन्मात्रार्केन्दुश्रतिपुराष्टकं बुद्धिकर्मदेवानाम् ॥ ४१३  
अभ्त्_८।४१४अ।। दश तन्मात्रसमूहे भुवनं पुनरक्षवर्गविनिपतिते ।  
अभ्त्_८।४१४ब्।। मनसश्चेत्यभिमाने द्वाविंशतिरेव भुवनानाम् ॥ ४१४  
अभ्त्_८।४१५अ।। धियि दैवीनामष्टौ क्रुत्तेजोयोगसञ्ज्ञकं त्रयं तदुमा ।  
अभ्त्_८।४१५ब्।। तत्पतिरथ मूर्त्यष्टकसुशिवद्वादशकवीरभद्राः स्युः ॥ ४१५  
अभ्त्_८।४१६अ।। तदथ महादेवाष्टकमिति बुद्धौ सप्तदश सङ्ख्या ।  
अभ्त्_८।४१६ब्।। गुणतत्त्वे पङ्क्तित्रयमिति षट्पञ्चाशतं पुराणि विदुः ॥ ४१६  
अभ्त्_८।४१७अ।। यद्यपि गुणसाम्यात्मनि मूले क्रोधेश्वराष्टकं तथापि धियि ।  
अभ्त्_८।४१७ब्।। तच्छोधितमिति गणनां न पुनः प्राप्तं प्रतिष्ठायाम् ॥ ४१७  
अभ्त्_८।४१८अ।। इति जलतत्त्वान्मूलं तत्त्वचतुर्विंशतिः प्रतिष्ठायाम् ।  
अभ्त्_८।४१८ब्।। अम्बादितुष्टिवर्गस्ताराद्याः सिद्धयो@णिमादिगणः ॥ ४१८  
अभ्त्_८।४१९अ।। गुरवो गुरुशिष्या ऋषिवर्ग इडादिश्च विग्रहाष्टकयुक् ।  
अभ्त्_८।४१९ब्।। गन्धादिविकारपुरं बुद्धिगुणाष्टकमहङ्क्रिया विषयगुणाः ॥ ४१९  
अभ्त्_८।४२०अ।। कामादिसप्तविंशकमागन्तु तथा गणेशविद्येशमयौ ।  
अभ्त्_८।४२०ब्।। इति पाशेषु पुरत्रयमित्थं पुरुषे@त्र भुवनषोडशकम् ॥ ४२०  
अभ्त्_८।४२१अ।। नियतौ शङ्करदशकं काले शिवदशकमिति पुरद्वितयम् ।  
अभ्त्_८।४२१ब्।। रागे सुहृष्टभुवनं गुरुशिष्यपुरं च वित्कलायुगले ॥ ४२१  
अभ्त्_८।४२२अ।। भुवनं भुवनं निशि पुटपुरत्रयं वाक्पुरं प्रमाणपुरम् ।  
अभ्त्_८।४२२ब्।। इति सप्तविंशतिपुरा विद्या पुरुषादितत्त्वसप्तकयुक् ॥ ४२२  
अभ्त्_८।४२३अ।। वामेशरूपसूक्ष्मं शुद्धं विद्याथ शक्तितेजस्विमितिः ।  
अभ्त्_८।४२३ब्।। सुविशुद्धिशिवौ मोक्ष धुवेषिसम्बुद्धसमयसौशिवसञ्ज्ञाः ॥ ४२३  
अभ्त्_८।४२४अ।। सप्तदशपुरा शान्ता विद्येशसदाशिवपुरत्रितययुक्ता ।  
अभ्त्_८।४२४ब्।। बिन्द्वर्धेन्दुनिरोध्यः परसौशिवमिन्धिकादिपुरसौषुम्ने ॥ ४२४  
अभ्त्_८।४२५अ।। परनादो ब्रह्मबिलं सूक्ष्मादियुतोर्ध्वकुण्डली शक्तिः ।  
अभ्त्_८।४२५ब्।। व्यापिव्योमानन्तानाथानाश्रितपुराणि पञ्च ततः ॥ ४२५  
अभ्त्_८।४२६अ।। षष्ठं च परममनाश्रितमथ समनाभुवनषोडशी यदि वा ।  
अभ्त्_८।४२६ब्।। बिन्द्वावरणं परसौशिवं च पञ्चेन्धिकादिभुवनानि ॥ ४२६  
अभ्त्_८।४२७अ।। सौषुम्नं ब्रह्मबिलं कुण्डलिनी व्यापिपञ्चकं समना ।  
अभ्त्_८।४२७ब्।। इति षोडशभुवनेयं तत्त्वयुगं शान्त्यतीता स्यात् ॥ ४२७  
अभ्त्_८।४२८अ।। श्रीमन्मतङ्गशास्त्रे च क्रमो@यं पुरपूगगः ।  
अभ्त्_८।४२८ब्।। कालाग्निर्नरकाः खाब्धियुतं मुख्यतया शतम् ॥ ४२८  
अभ्त्_८।४२९अ।। कूष्माण्डः सप्तपाताली सप्तलोकी महेश्वरः ।  
अभ्त्_८।४२९ब्।। इत्यण्डमध्यं तद्बाह्ये शतं रुद्रा इति स्थिताः ॥ ४२९  
अभ्त्_८।४३०अ।। स्थानानां द्विशती भूमिः सप्तपञ्चाशता युता ।  
अभ्त्_८।४३०ब्।। पञ्चाष्टकस्य मध्याद्द्वात्रिंशद्भूतचतुष्टये ॥ ४३०  
अभ्त्_८।४३१अ।। तन्मात्रेषु च पञ्च स्युर्विश्वेदेवास्ततो@ष्टकम् ।  
अभ्त्_८।४३१ब्।। पञ्चमं सेन्द्रिये गर्वे बुद्धौ देवाष्टकं गुणे ॥ ४३१  
अभ्त्_८।४३२अ।। योगाष्टकं क्रोधसञ्ज्ञं मूले काले सनैयते ।  
अभ्त्_८।४३२ब्।। पतद्रुगाद्याश्चाङ्गुष्ठमात्राद्या रागतत्त्वगाः ॥ ४३२  
अभ्त्_८।४३३अ।। द्वादशैकशिवाद्याः स्युर्विद्यायां कलने दश ।  
अभ्त्_८।४३३ब्।। वामाद्यास्त्रिशती सेयं त्रिपर्वण्यब्धिरस्ययुक् ॥ ४३३  
अभ्त्_८।४३४अ।। शैवाः केचिदिहानन्ताः श्रैकण्ठा इति सङ्ग्रहः ।  
अभ्त्_८।४३४ब्।। यत्र यदा परभोगान् बुभुक्षते तत्र योजनं कार्यम् ॥ ४३४  
अभ्त्_८।४३५अ।। शोधनमथ तद्धानौ शेषं त्वन्तर्गतं कार्यम् ।  
अभ्त्_८।४३५ब्।। इत्यागमं प्रथयितुं दर्शितमेतद्विकल्पितं तेन ॥ ४३५  
अभ्त्_८।४३६अ।। अन्ये@पि बहुविकल्पाः स्वधियाचार्यैः समभ्यूह्याः ।  
अभ्त्_८।४३६ब्।। श्रीपूर्वशासने पुनरष्टादशाधिकं शतं कथितम् ॥ ४३६  
अभ्त्_८।४३७अ।। तदिह प्रधानमधिकं सङ्क्षेपेणोच्यते शोध्यम् ।  
अभ्त्_८।४३७ब्।। कालाग्निः कूष्माण्डो नरकेशो हाटको@थ भूतलपः ॥ ४३७  
अभ्त्_८।४३८अ।। ब्रह्मा मुनिलोकेशो रुद्राः पञ्चान्तरालस्थाः ।  
अभ्त्_८।४३८ब्।। अधरे@नन्तः प्राच्याः कपालिवह्न्यन्तनिरृतिबलाख्याः ॥ ४३८  
अभ्त्_८।४३९अ।। लघुनिधिपतिविद्याधिपशम्भूर्ध्वान्तं सवीरभद्रपति ।  
अभ्त्_८।४३९ब्।। एकादशभिर्बाह्ये ब्रह्माण्डं पञ्चभिस्तथान्तरिकैः ॥ ४३९  
अभ्त्_८।४४०अ।। इति षोडशपुरमेतन्निवृत्तिकलयेह कलनीयम् ।  
अभ्त्_८।४४०ब्।। लकुलीशभारभूती दिण्ड्याषाढी च पुष्करनिमेषौ ॥ ४४०  
अभ्त्_८।४४१अ।। प्रभाससुरेशाविति सलिले प्रत्यात्मकं सपरिवारे ।  
अभ्त्_८।४४१ब्।। भैरवकेदारमहाकाला मध्याम्रजल्पाख्याः ॥ ४४१  
अभ्त्_८।४४२अ।। श्रीशैलहरिश्चन्द्राविति गुह्याष्टकमिदं महसि ।  
अभ्त्_८।४४२ब्।। भीमेन्द्राट्टहासविमलकनखलनाखलकुरुस्थितिगयाख्याः ॥ ४४२  
अभ्त्_८।४४३अ।। अतिगुह्याष्टकमेतन्मरुति च सतन्मात्रके च साक्षे च ।  
अभ्त्_८।४४३ब्।। स्थाणुसुवर्णाख्यौ किल भद्रो गोकर्णको महालयकः ॥ ४४३  
अभ्त्_८।४४४अ।। अविमुक्तरुद्रकोटी वस्त्रापद इत्यदः पवित्रं खे ।  
अभ्त्_८।४४४ब्।। स्थूलस्थूलेशशङ्कुश्रुतिकालञ्जराश्च मण्डलभृत् ॥ ४४४  
अभ्त्_८।४४५अ।। माकोटाण्डद्वितयच्छगलाण्डा अष्टकं ह्यहङ्कारे ।  
अभ्त्_८।४४५ब्।। अन्ये@हङ्कारान्तस्तन्मात्राणीन्द्रियाणि चाप्याहुः ॥ ४४५  
अभ्त्_८।४४६अ।। धियि योन्यष्टकमुक्तं प्रकृतौ योगाष्टकं किलाकृतप्रभृति ।  
अभ्त्_८।४४६ब्।। इति सप्ताष्टकभुवना प्रतिष्ठितिः सलिलतो हि मूलान्ता ॥ ४४६  
अभ्त्_८।४४७अ।। नरि वामो भीमोग्रौ भवेशवीराः प्रचण्डगौरीशौ ।  
अभ्त्_८।४४७ब्।। अजसानन्तैकशिवौ विद्यायां क्रोधचण्डयुग्मं स्यात् ॥ ४४७  
अभ्त्_८।४४८अ।। संवर्तो ज्योतिरथो कलानियत्यां च सूरपञ्चान्तौ ।  
अभ्त्_८।४४८ब्।। वीरशिखीशश्रीकण्ठसञ्ज्ञमेतत्त्रयं च काले स्यात् ॥ ४४८  
अभ्त्_८।४४९अ।। समहातेजा वामो भवोद्भवश्चैकपिङ्गलेशानौ ।  
अभ्त्_८।४४९ब्।। भुवनेशपुरःसरकावङ्गुष्ठ इमे निशि स्थिता ह्यष्टौ ॥ ४४९  
अभ्त्_८।४५०अ।। अष्टाविंशतिभुवना विद्या पुरुषान्निशान्तमियम् ।  
अभ्त्_८।४५०ब्।। हालाहलरुद्रक्रुदम्बिकाघोरिकाः सवामाः स्युः ॥ ४५०  
अभ्त्_८।४५१अ।। विद्यायां विद्येशास्त्वष्टावीशे सदाशिवे पञ्च ।  
अभ्त्_८।४५१ब्।। वामा ज्येष्ठा रौद्री शक्तिः सकला च शोन्तयम् ॥ ४५१  
अभ्त्_८।४५२अ।। अष्टादश भुवना स्यात् शान्त्यतीता त्वभुवनैव ।  
अभ्त्_८।४५२ब्।। इति देशाध्वविभागः कथितः श्रीशम्भुना समादिष्टः ॥ ४५२  

:च्९ श्रीतन्त्रालोकस्य नवममाह्निकम्  
  
अभ्त्_९।१ब्।। अथ तत्त्वप्रविभागो विस्तरतः कथ्यते क्रमप्राप्तः ॥ १ब्  
अभ्त्_९।२अ।। यान्युक्तानि पुराण्यमूनि विविधैभदैर्यदेष्वन्वितं रूपं भाति परं प्रकाशनिविडं देवः स एकः शिवः ।  
अभ्त्_९।२ब्।। तत्स्वातन्त्र्यरसात्पुनः शिवपदाद्भेदे विभाते परं यद्रूपं बहुधानुगामि तदिदं तत्त्वं विभोः शासने ॥ २  
अभ्त्_९।३अ।। तथाहि कालसदनाद्वीरभद्रपुरान्तगम् ।  
अभ्त्_९।३ब्।। धृतिकाठिन्यगरिमाद्यवभासाद्धरात्मता ॥ ३  
अभ्त्_९।४अ।। एवं जलादितत्त्वेषु वाच्यं यावत्सदाशिवे ।  
अभ्त्_९।४ब्।। स्वस्मिन्कार्ये@थ धर्मौघे यद्वापि स्वसदृग्गुणे ॥ ४  
अभ्त्_९।५अ।। आस्ते सामान्यकल्पेन तननाद्व्याप्तृभावतः ।  
अभ्त्_९।५ब्।। तत्तत्त्वं क्रमशः पृथ्वीप्रधानं पुंशिवादयः ॥ ५  
अभ्त्_९।६अ।। देहानां भुवनानां च न प्रसङ्गस्ततो भवेत् ।  
अभ्त्_९।६ब्।। श्रीमन्मतङ्गशास्त्रादौ तदुक्तं परमेशिना ॥ ६  
अभ्त्_९।७अ।। तत्रैषां दर्श्यते दृष्टः सिद्धयोगीश्वरीमते ।  
अभ्त्_९।७ब्।। कार्यकारणभावो यः शिवेच्छापरिकल्पितः ॥ ७  
अभ्त्_९।८अ।। वस्तुतः सर्वभावानां कर्तेशानः परः शिवः ।  
अभ्त्_९।८ब्।। अस्वतन्त्रस्य कर्तृत्वं नहि जातूपपद्यते ॥ ८  
अभ्त्_९।९अ।। स्वतन्त्रता च चिन्मात्रवपुषः परमेशितुः ।  
अभ्त्_९।९ब्।। स्वतन्त्रं च जडं चेति तदन्योन्यं विरुध्यते ॥ ९  
अभ्त्_९।१०अ।। जाड्यं प्रमातृतन्त्रत्वं स्वात्मसिद्धिमपि प्रति ।  
अभ्त्_९।१०ब्।। न कर्तृत्वादृते चान्यत् कारणत्वं हि लभ्यते ॥ १०  
अभ्त्_९।११अ।। तस्मिन्सति हि तद्भाव इत्यपेक्षैकजीवितम् ।  
अभ्त्_९।११ब्।। निरपेक्षेषु भावेषु स्वात्मनिष्ठतया कथम् ॥ ११  
अभ्त्_९।१२अ।। स पूर्वमथ पश्चात्स इति चेत्पूर्वपश्चिमौ ।  
अभ्त्_९।१२ब्।। स्वभावे@नतिरिक्तौ चेत्सम इत्यवशिष्यते ॥ १२  
अभ्त्_९।१३अ।। बीजमङ्कुर इत्यस्मिन् सतत्त्वे हेतुतद्वतोः ।  
अभ्त्_९।१३ब्।। घटः पटश्चेति भवेत् कार्यकारणता न किम् ॥ १३  
अभ्त्_९।१४अ।। बीजमङ्कुरपत्रादितया परिणमेत चेत् ।  
अभ्त्_९।१४ब्।। अतत्स्वभाववपुषः स स्वभावो न युज्यते ॥ १४  
अभ्त्_९।१५अ।। स तत्स्वभाव इति चेत् तर्हि बीजाङ्कुरा निजे ।  
अभ्त्_९।१५ब्।। तावत्येव न विश्रान्तौ तदन्यात्यन्तसम्भवात् ॥ १५  
अभ्त्_९।१६अ।। ततश्च चित्राकारो@सौ तावान्कश्चित्प्रसज्यते ।  
अभ्त्_९।१६ब्।। अस्तु चेत् न जडे@न्योन्यविरुद्धाकारसम्भवः ॥ १६  
अभ्त्_९।१७अ।। क्रमेण चित्राकारो@स्तु जडः किं नु विरुद्ध्यते ।  
अभ्त्_९।१७ब्।। क्रमो@क्रमो वा भावस्य न स्वरूपाधिको भवेत् ॥ १७  
अभ्त्_९।१८अ।। तथोपलम्भमात्रं तौ उपलम्भश्च किं तथा ।  
अभ्त्_९।१८ब्।। उपलब्धापि विज्ञानस्वभावो यो@स्य सो@पि हि ॥ १८  
अभ्त्_९।१९अ।। क्रमोपलम्भरूपत्वात् क्रमेणोपलभेत चेत् ।  
अभ्त्_९।१९ब्।। तस्य तर्हि क्रमः को@सौ तदन्यानुपलम्भतः ॥ १९  
अभ्त्_९।२०अ।। स्वभाव इति चेन्नासौ स्वरूपादधिको भवेत् ।  
अभ्त्_९।२०ब्।। स्वरूपानधिकस्यापि क्रमस्य स्वस्वभावतः ॥ २०  
अभ्त्_९।२१अ।। स्वातन्त्र्याद्भासनं स्याच्चेत् किमन्यद्ब्रूमहे वयम् ।  
अभ्त्_९।२१ब्।। इत्थं श्रीशिव एवैकः कर्तेति परिभाष्यते ॥ २१  
अभ्त्_९।२२अ।। कर्तृत्वं चैतदेतस्य तथामात्रावभासनम् ।  
अभ्त्_९।२२ब्।। तथावभासनं चास्ति कार्यकारणभावगम् ॥ २२  
अभ्त्_९।२३अ।। यथा हि घटसाहित्यं पटस्याप्यवभासते ।  
अभ्त्_९।२३ब्।। तथा घटानन्तरता किं तु सा नियमोज्झिता ॥ २३  
अभ्त्_९।२४अ।। अतो यन्नियमेनैव यस्मादाभात्यनन्तरम् ।  
अभ्त्_९।२४ब्।। तत्तस्य कारणं ब्रूमः सति रूपान्वये@धिके ॥ २४  
अभ्त्_९।२५अ।। नियमश्च तथारूपभासनामात्रसारकः ।  
अभ्त्_९।२५ब्।। बीजादङ्कुर इत्येवं भासनं नहि सर्वदा ॥ २५  
अभ्त्_९।२६अ।। योगीच्छानन्तरोद्भूततथाभूताङ्कुरो यतः ।  
अभ्त्_९।२६ब्।। इष्टे तथाविधाकारे नियमो भासते यतः ॥ २६  
अभ्त्_९।२७अ।। स्वप्ने घटपटादीनां हेतुतद्वत्स्वभावता ।  
अभ्त्_९।२७ब्।। भासते नियमेनैव बाधाशून्येन तावति ॥ २७  
अभ्त्_९।२८अ।। ततो यावति याद्रूप्यान्नियमो बाधवर्जितः ।  
अभ्त्_९।२८ब्।। भाति तावति ताद्रूप्याद्दृढहेतुफलात्मता ॥ २८  
अभ्त्_९।२९अ।। तथाभूते च नियमे हेतुतद्वत्त्वकारिणि ।  
अभ्त्_९।२९ब्।। वस्तुतश्चिन्मयस्यैव हेतुता तद्धि सर्वगम् ॥ २९  
अभ्त्_९।३०अ।। अत एव घटोद्भूतौ सामग्री हेतुरुच्यते ।  
अभ्त्_९।३०ब्।। सामग्री च समग्राणां यद्येकं नेष्यते वपुः ॥ ३०  
अभ्त्_९।३१अ।। हेतुभेदान्न भेदः स्यात् फले तच्चासमञ्जसम् ।  
अभ्त्_९।३१ब्।। यद्यस्यानुविधत्ते तामन्वयव्यतिरेकिताम् ॥ ३१  
अभ्त्_९।३२अ।। तत्तस्य हेतु चेत्सो@यं कुण्ठतर्को न नः प्रियः ।  
अभ्त्_९।३२ब्।। समग्राश्च यथा दण्डसूत्रचक्रकरादयः ॥ ३२  
अभ्त्_९।३३अ।। दूराश्च भाविनश्चेत्थं हेतुत्वेनेति मन्महे ।  
अभ्त्_९।३३ब्।। यदि तत्र भवेन्मेरुर्भविष्यन्वापि कश्चन ॥ ३३  
अभ्त्_९।३४अ।। न जायेत घटो नूनं तत्प्रत्यूहव्यपोहितः ।  
अभ्त्_९।३४ब्।। यथा च चक्रं नियते देशे काले च हेतुताम् ॥ ३४  
अभ्त्_९।३५अ।। याति कर्किसुमेर्वाद्यास्तद्वत्स्वस्थावधि स्थिताः ।  
अभ्त्_९।३५ब्।। तथा च तेषां हेतुनां संयोजनवियोजने ॥ ३५  
अभ्त्_९।३६अ।। नियते शिव एवैकः स्वतन्त्रः कर्तृतामियात् ।  
अभ्त्_९।३६ब्।। कुम्भकारस्य या संवित् चक्रदण्डादियोजने ॥ ३६  
अभ्त्_९।३७अ।। शिव एव हि सा यस्मात् संविदः का विशिष्टता ।  
अभ्त्_९।३७ब्।। कौम्भकारी तु संवित्तिरवच्छेदावभासनात् ॥ ३७  
अभ्त्_९।३८अ।। भिन्नकल्पा यदि क्षेप्या दण्डचक्रादिमध्यतः ।  
अभ्त्_९।३८ब्।। तस्मादेकैकनिर्माणे शिवो विश्वैकविग्रहः ॥ ३८  
अभ्त्_९।३९अ।। कर्तेति पुंसः कर्तृत्वाभिमानो@पि विभोः कृतिः ।  
अभ्त्_९।३९ब्।। अत एव तथाभानपरमार्थतया स्थितेः ॥ ३९  
अभ्त्_९।४०अ।। कार्यकारणभावस्य लोके शास्त्रे च चित्रता ।  
अभ्त्_९।४०ब्।। मायातो@व्यक्तकलयोरिति रौरवसङ्ग्रहे ॥ ४०  
अभ्त्_९।४१अ।। श्रीपूर्वे तु कलातत्त्वादव्यक्तमिति कथ्यते ।  
अभ्त्_९।४१ब्।। तत एव निशाख्यानात्कलीभूतादलिङ्गकम् ॥ ४१  
अभ्त्_९।४२अ।। इति व्याख्यास्मदुक्ते@स्मिन्सति न्याये@तिनिष्फला ।  
अभ्त्_९।४२ब्।। लोके च गोमयात्कीटात् सङ्कल्पात्स्वप्नतः स्मृतेः ॥ ४२  
अभ्त्_९।४३अ।। योगीच्छातो द्रव्यमन्त्रप्रभावादेश्च वृश्चिकः ।  
अभ्त्_९।४३ब्।। अन्य एव स चेत् कामं कुतश्चित्स्वविशेषतः ॥ ४३  
अभ्त्_९।४४अ।। स तु सर्वत्र तुल्यस्तत्परामर्शैक्यमस्ति तु ।  
अभ्त्_९।४४ब्।। तत एव स्वरूपे@पि क्रमे@प्यन्यादृशी स्थितिः ॥ ४४  
अभ्त्_९।४५अ।। शास्त्रेषु युज्यते चित्रात् तथाभावस्वभावतः ।  
अभ्त्_९।४५ब्।। पुंरागवित्कलाकालमाया ज्ञानोत्तरे क्रमात् ॥ ४५  
अभ्त्_९।४६अ।। नियतिर्नास्ति वैरिञ्चे कलोर्ध्वे नियतिः श्रता ।  
अभ्त्_९।४६ब्।। पुंरागवित्त्रयादूर्ध्वं कलानियतिसम्पुटम् ॥ ४६  
अभ्त्_९।४७अ।। कालो मायेति कथितः क्रमः किरणशास्त्रगः ।  
अभ्त्_९।४७ब्।। पुमान्नियत्या कालश्च रागविद्याकलान्वितः ॥ ४७  
अभ्त्_९।४८अ।। इत्येष क्रम उद्दिष्टो मातङ्गे पारमेश्वरे ।  
अभ्त्_९।४८ब्।। कार्यकारणभावीये तत्त्वे इत्थं व्यवस्थिते ॥ ४८  
अभ्त्_९।४९अ।। श्रीपूर्वशास्त्रे कथितां वच्मः कारणकल्पनाम् ।  
अभ्त्_९।४९ब्।। शिवः स्वतन्त्रदृग्रूपः पञ्चशक्तिसुनिर्भरः ॥ ४९  
अभ्त्_९।५०अ।। स्वातन्त्र्यभासितभिदा पञ्चधा प्रविभज्यते ।  
अभ्त्_९।५०ब्।। चिदानन्देषणाज्ञानक्रियाणां सुस्फुटत्वतः ॥ ५०  
अभ्त्_९।५१अ।। शिवशक्तिसदेशानविद्याख्यं तत्त्वपञ्चकम् ।  
अभ्त्_९।५१ब्।। एकैकत्रापि तत्त्वे@स्मिन् सर्वशक्तिसुनिर्भरे ॥ ५१  
अभ्त्_९।५२अ।। तत्तत्प्राधान्ययोगेन स स भेदो निरूप्यते ।  
अभ्त्_९।५२ब्।। तथाहि स्वस्वतन्त्रत्वपरिपूर्णतया विभुः ॥ ५२  
अभ्त्_९।५३अ।। निःसङ्ख्यैर्बहुभी रूपैर्भात्यवच्छेदवर्जनात् ।  
अभ्त्_९।५३ब्।। शाम्भवाः शक्तिजा मन्त्रमहेशा मन्त्रनायकाह् ॥ ५३  
अभ्त्_९।५४अ।। मन्त्रा इति विशुद्धाः स्युरमी पञ्च गणाः क्रमात् ।  
अभ्त्_९।५४ब्।। स्वस्मिन्स्वस्मिन् गणे भाति यद्यद्रूपं समन्वयि ॥ ५४  
अभ्त्_९।५५अ।। तदेषु तत्त्वमित्युक्तं कालाग्न्यादेर्धरादिवत् ।  
अभ्त्_९।५५ब्।। तेन यत्प्राहुराख्यानसादृश्येन विडम्बिताः ॥ ५५  
अभ्त्_९।५६अ।। गुरूपासां विनैवात्तपुस्तकाभीष्टदृष्टयः ।  
अभ्त्_९।५६ब्।। ब्रह्मा निवृत्त्यधिपतिः पृथक्तत्त्वं न गण्यते ॥ ५६  
अभ्त्_९।५७अ।। सदाशिवाद्यास्तु पृथग् गण्यन्त इति को नयः ।  
अभ्त्_९।५७ब्।। ब्रह्मविष्णुहरेशानसुशिवानाश्रितात्मनि ॥ ५७  
अभ्त्_९।५८अ।। षट्के कारणसञ्ज्ञे@र्धजरतीयमियं कुतः ।  
अभ्त्_९।५८ब्।। इति तन्मूलतो ध्वस्तं गणितं नहि कारणम् ॥ ५८  
अभ्त्_९।५९अ।। यथा पृथिव्यधिपतिर्नृपस्तत्त्वान्तरं नहि ।  
अभ्त्_९।५९ब्।। तथा तत्तत्कलेशानः पृथक् तत्त्वान्तरं कथम् ॥ ५९  
अभ्त्_९।६०अ।। तदेवं पञ्चकमिदं शुद्धो@ध्वा परिभाष्यते ।  
अभ्त्_९।६०ब्।। तत्र साक्षाच्छिवेच्छैव कर्त्र्याभासितभेदिका ॥ ६०  
अभ्त्_९।६१अ।। ईश्वरेच्छावशक्षुब्धभोगलोलिकचिद्गणान् ।  
अभ्त्_९।६१ब्।। संविभक्तुमघोरेशः सृजतीह सितेतरम् ॥ ६१  
अभ्त्_९।६२अ।। अणूनां लोलिका नाम निष्कर्मा याभिलाषिता ।  
अभ्त्_९।६२ब्।। अपूर्णम्मन्यताज्ञानं मलं सावच्छिदोज्झिता ॥ ६२  
अभ्त्_९।६३अ।। योग्यतामात्रमेवैतद्भाव्यवच्छेदसङ्ग्रहे ।  
अभ्त्_९।६३ब्।। मलस्तेनास्य न पृथक्तत्त्वभावो@स्ति रागवत् ॥ ६३  
अभ्त्_९।६४अ।। निरवच्छेदकर्मांशमात्रावच्छेदतस्तु सा ।  
अभ्त्_९।६४ब्।। रागः पुंसि धियो धर्मः कर्मभेदविचित्रता ॥ ६४  
अभ्त्_९।६५अ।। अपूर्णमन्यता चेयं तथारूपावभासनम् ।  
अभ्त्_९।६५ब्।। स्वतन्त्रस्य शिवस्येच्छा घटरूपो यथा घटः ॥ ६५  
अभ्त्_९।६६अ।। स्वात्मप्रच्छादनेच्छैव वस्तुभूतस्तथा मलः ।  
अभ्त्_९।६६ब्।। यथैवाव्यतिरिक्तस्य धरादेर्भावितात्मता ॥ ६६  
अभ्त्_९।६७अ।। तथैवास्येति शास्त्रेषु व्यतिरिक्तः स्थितो मलः ।  
अभ्त्_९।६७ब्।। व्यतिरिक्तः स्वतन्त्रस्तु न को@पि शकटादिवत् ॥ ६७  
अभ्त्_९।६८अ।। तत्सद्वितीया साशुद्धिः शिवमुक्ताणुगा न किम् ।  
अभ्त्_९।६८ब्।। मलस्य रोद्ध्री काप्यस्ति शक्तिः स चाप्यमुक्तगा ॥ ६८  
अभ्त्_९।६९अ।। इति न्यायोज्झितो वादः श्रद्धामात्रैककल्पितः ।  
अभ्त्_९।६९ब्।। रोद्ध्री शक्तिर्जडस्यासौ स्वयं नैव प्रवर्तते ॥ ६९  
अभ्त्_९।७०अ।। स्वयं प्रवृत्तौ विश्वं स्यात्तथा चेशनिका प्रमा ।  
अभ्त्_९।७०ब्।। मलस्य रोद्ध्रीं तां शक्तिमीशश्चेत्संयुनक्ति तत् ॥ ७०  
अभ्त्_९।७१अ।। कीदृशं प्रत्यणुमिति प्रश्ने नास्त्युत्तरं वचः ।  
अभ्त्_९।७१ब्।। मलश्चावरणं तच्च नावार्यस्य विशेषकम् ॥ ७१  
अभ्त्_९।७२अ।। उपलम्भं विहन्त्येतद्घटस्येव पटावृतिः ।  
अभ्त्_९।७२ब्।। मलेनावृतरूपाणामणूनां यत्सतत्त्वकम् ॥ ७२  
अभ्त्_९।७३अ।। शिव एव च तत्पश्येत्तस्यैवासौ मलो भवेत् ।  
अभ्त्_९।७३ब्।। विभोर्ज्ञानक्रियामात्रसारस्याणुगणस्य च ॥ ७३  
अभ्त्_९।७४अ।। तदभावो मलो रूपध्वंसायैव प्रकल्पते ।  
अभ्त्_९।७४ब्।। धर्माद्धर्मिणि यो भेदः समवायेन चैकता ॥ ७४  
अभ्त्_९।७५अ।। न तद्भवद्भिरुदितं कणभोजनशिष्यवत् ।  
अभ्त्_९।७५ब्।। नामूर्तेन न मूर्तेन प्रावरीतुं च शक्यते ॥ ७५  
अभ्त्_९।७६अ।। ज्ञानं चाक्षुषरश्मीनां तथाभावे सरत्यपि ।  
अभ्त्_९।७६ब्।। स एव च मलो मूर्तः किं ज्ञानेन न वेद्यते ॥ ७६  
अभ्त्_९।७७अ।। सर्वगेण ततः सर्वः सर्वज्ञत्वं न किं भजेत् ।  
अभ्त्_९।७७ब्।। यश्च ध्वान्तात्प्रकाशस्यावृतिस्तत्प्रतिघातिभिः ॥ ७७  
अभ्त्_९।७८अ।। मूर्तानां प्रतिघस्तेजो@णूनां नामूर्त ईदृशम् ।  
अभ्त्_९।७८ब्।। न च चेतनमात्मानमस्वतन्त्रो मलः क्षमः ॥ ७८  
अभ्त्_९।७९अ।। आवरीतुं न चाच्यं च मद्यावृतिनिदर्शनम् ।  
अभ्त्_९।७९ब्।। उक्तं भवद्भिरेवेत्थं जडः कर्ता नहि स्वयम् ॥ ७९  
अभ्त्_९।८०अ।। स्वतन्त्रस्येश्वरस्यैताः शक्तयः प्रेरिकाः किल ।  
अभ्त्_९।८०ब्।। अतः कर्मविपाकज्ञप्रभुशक्तिबलेरितम् ॥ ८०  
अभ्त्_९।८१अ।। मद्यं सूते मदं दुःखसुखमोहफलात्मकम् ।  
अभ्त्_९।८१ब्।। न चेशप्रेरितः पुंसो मल आवृणुयाद्यतः ॥ ८१  
अभ्त्_९।८२अ।। निर्मले पुंसि नेशस्य प्रेरकत्वं तथोचितम् ।  
अभ्त्_९।८२ब्।। तुल्ये निर्मलभावे च प्रेरयेयुर्न ते कथम् ॥ ८२  
अभ्त्_९।८३अ।। तमीशं प्रति युक्तं यद् भूयसां स्यात्सधर्मता ।  
अभ्त्_९।८३ब्।। तेन स्वरूपस्वातन्त्र्यमात्रं मलविजृम्भितम् ॥ ८३  
अभ्त्_९।८४अ।। निर्णीतं विततं चैतन्मयान्यत्रेत्यलं पुनः ।  
अभ्त्_९।८४ब्।। मलो@भिलाषश्चाज्ञानमविद्या लोलिकाप्रथा ॥ ८४  
अभ्त्_९।८५अ।। भवदोषो@नुप्लवश्च ग्लानिः शोषो विमूढता ।  
अभ्त्_९।८५ब्।। अहम्ममात्मतातङ्को मायाशक्तिरथावृतिः ॥ ८५  
अभ्त्_९।८६अ।। दोषबीजं पशुत्वं च संसाराङ्कुरकारणम् ।  
अभ्त्_९।८६ब्।। इत्याद्यन्वर्थसञ्ज्ञाभिस्तत्र तत्रैष भण्यते ॥ ८६  
अभ्त्_९।८७अ।। अस्मिन् सति भवति भवो दुष्टो भेदात्मनेति भवदोषः ।  
अभ्त्_९।८७ब्।। मञ्चवदस्मिन् दुःखस्रोतो@णून् वहति यत्प्लवस्तेन ॥ ८७  
अभ्त्_९।८८अ।। शेषास्तु सुगमरूपाः शब्दास्तत्रार्थमूहयेदुचितम् ।  
अभ्त्_९।८८ब्।। संसारकारणं कर्म संसाराङ्कुर उच्यते ॥ ८८  
अभ्त्_९।८९अ।। चतुर्दशविधं भूतवैचिअत्र्यं कर्मजं यतः ।  
अभ्त्_९।८९ब्।। अत एव साङ्ख्ययोगपाञ्चरात्रादिशासने ॥ ८९  
अभ्त्_९।९०अ।। अहम्ममेति सन्त्यागो नैष्कर्म्यायोपदिश्यते ।  
अभ्त्_९।९०ब्।। निष्कर्मा हि स्थिते मूलमले@प्यज्ञाननामनि ॥ ९०  
अभ्त्_९।९१अ।। वैचित्र्यकारणाभावान्नोर्ध्व सरति नाप्यधः ।  
अभ्त्_९।९१ब्।। केवलं पारिमित्येन शिवाभेदमसंस्पृशन् ॥ ९१  
अभ्त्_९।९२अ।। विज्ञानकेवली प्रोक्तः शुद्धचिन्मात्रसंस्थितः ।  
अभ्त्_९।९२ब्।। स पुनः शाम्भवेच्छातः शिवाभेदं परामृशन् ॥ ९२  
अभ्त्_९।९३अ।। क्रमान्मन्त्रेशतन्नेतृरूपो याति शिवात्मताम् ।  
अभ्त्_९।९३ब्।। ननु कारणमेतस्य कर्मणश्चेन्मलः कथम् ॥ ९३  
अभ्त्_९।९४अ।। स विज्ञानाकलस्यापि न सूते कर्मसन्ततिम् ।  
अभ्त्_९।९४ब्।। मैवं स हि मलो ज्ञानाकले दिध्वंसिषुः कथम् ॥ ९४  
अभ्त्_९।९५अ।। हेतुः स्याद्ध्वंसमानत्वं स्वातन्त्र्यादेव चोद्भवेत् ।  
अभ्त्_९।९५ब्।। दिध्वंसिषुध्वंसमानध्वस्ताख्यासु तिसृष्वथ ॥ ९५  
अभ्त्_९।९६अ।। दशास्वन्तः कृतावस्थान्तरासु स्वक्रमस्थितेः ।  
अभ्त्_९।९६ब्।। विज्ञानाकलमन्त्रेशतदीशादित्वकल्पना ॥ ९६  
अभ्त्_९।९७अ।। ततश्च सुप्ते तुर्ये च वक्ष्यते बहुभेदता ।  
अभ्त्_९।९७ब्।। अतः प्रध्वंसनौन्मुख्यखिलीभूतस्वशक्तिकः ॥ ९७  
अभ्त्_९।९८अ।। कर्मणो हेतुतामेतु मलः कथमिवोच्यताम् ।  
अभ्त्_९।९८ब्।। किं च कर्मापि न मलाद्यतः कर्म क्रियात्मकम् ॥ ९८  
अभ्त्_९।९९अ।। क्रिया च कर्तृतारूपात् स्वातन्त्र्यान्न पुनर्मलात् ।  
अभ्त्_९।९९ब्।। या त्वस्य कर्मणश्चित्रफलदत्वेन कर्मता ॥ ९९  
अभ्त्_९।१००अ।। प्रसिद्धा सा न सङ्कोचं विनात्मनि मलश्च सः ।  
अभ्त्_९।१००ब्।। विचित्रं हि फलं भिन्नं भोग्यत्वेनाभिमन्यते ॥ १००  
अभ्त्_९।१०१अ।। भोक्तर्यात्मनि तेनेयं भेदरूपा व्यवस्थितिः ।  
अभ्त्_९।१०१ब्।। इति स्वकार्यप्रसवे सहकारित्वमाश्रयन् ॥ १०१  
अभ्त्_९।१०२अ।। सामर्थ्यव्यञ्जकत्वेन कर्मणः कारणं मलः ।  
अभ्त्_९।१०२ब्।। नन्वेवं कर्मसद्भावान्मलस्यापि स्थितेः कथम् ॥ १०२  
अभ्त्_९।१०३अ।। विज्ञानाकलता तस्य सङ्कोचो ह्यस्ति तादृशः ।  
अभ्त्_९।१०३ब्।। मैवमध्वस्तसङ्कोचो@प्यसौ भावनया दृढम् ॥ १०३  
अभ्त्_९।१०४अ।। नाहं कर्तेति मन्वानः कर्मसंस्कारमुज्झति ।  
अभ्त्_९।१०४ब्।। फलिष्यतीदं कर्मेति या दृढा वृत्तिरात्मनि ॥ १०४  
अभ्त्_९।१०५अ।। स संस्कारः फलायेह न तु स्मरणकारणम् ।  
अभ्त्_९।१०५ब्।। अप्रध्वस्ते@पि सङ्कोचे नाहं कर्तेति भावनात् ॥ १०५  
अभ्त्_९।१०६अ।। न फलं क्षीवमूढादेः प्रायश्चित्ते@थ वा कृते ।  
अभ्त्_९।१०६ब्।। यन्मयाद्य तपस्तप्तं तदस्मै स्यादिति स्फुटम् ॥ १०६  
अभ्त्_९।१०७अ।। अभिसन्धिमतः कर्म न फलेदभिसन्धितः ।  
अभ्त्_९।१०७ब्।। तथाभिसन्धानाख्यां तु मानसे कर्म संस्क्रियाम् ॥ १०७  
अभ्त्_९।१०८अ।। फलोपरक्तां विदधत्कल्पते फलसम्पदे ।  
अभ्त्_९।१०८ब्।। यस्तु तत्रापि दार्ढ्येन फलसंस्कारमुज्झति ॥ १०८  
अभ्त्_९।१०९अ।। स तत्फलत्यागकृतं विशिष्टं फलमश्नुते ।  
अभ्त्_९।१०९ब्।। अनया परिपाट्या यः समस्तां कर्मसन्ततिम् ॥ १०९  
अभ्त्_९।११०अ।। अनहंयुतया प्रोज्झेत् ससङ्कोचो@पि सो@कलः ।  
अभ्त्_९।११०ब्।। नन्वित्थं दुष्कृतं किञ्चिदात्मीयमभिसन्धितः ॥ ११०  
अभ्त्_९।१११अ।। परस्मै स्यान्न विज्ञातं भवता तात्त्विकं वचः ।  
अभ्त्_९।१११ब्।। तस्य भोक्तुस्तथा चेत्स्यादभिसन्धिर्यथात्मनि ॥ १११  
अभ्त्_९।११२अ।। तदवश्यं परस्यापि सतस्तद्दुष्कृतं भवेत् ।  
अभ्त्_९।११२ब्।। पराभिसन्धिसंवित्तौ स्वाभिसन्धिर्दृढीभवेत् ॥ ११२  
अभ्त्_९।११३अ।। अभिसन्धानविरहे त्वस्य नो फलयोगिता ।  
अभ्त्_९।११३ब्।। न मे दुष्कृतमित्येषा रूढिस्तस्याफलाय सा ॥ ११३  
अभ्त्_९।११४अ।। पराभिसन्धिविच्छेदे स्वात्मनानभिसंहितौ ।  
अभ्त्_९।११४ब्।। द्वयोरपि फलं न स्यान्नाशहेतुव्यवस्थितेः ॥ ११४  
अभ्त्_९।११५अ।। सुखहेतौ सुखे चास्य सामान्यादभिसन्धितः ।  
अभ्त्_९।११५ब्।। निर्विशेषादपि न्याय्या धर्मादिफलभोक्तृता ॥ ११५  
अभ्त्_९।११६अ।। दुःखं मे दुःखहेतुर्वा स्तादित्येष पुनर्न तु ।  
अभ्त्_९।११६ब्।। सामान्यो@प्यभिसन्धिः स्यात्तदधर्मस्य नागमः ॥ ११६  
अभ्त्_९।११७अ।। प्रकृतं ब्रूमहे ज्ञानाकलस्योक्तचरस्य यत् ।  
अभ्त्_९।११७ब्।। अनहंयुतया सर्वा विलीनाः कर्मसंस्क्रियाः ॥ ११७  
अभ्त्_९।११८अ।। तस्मादस्य न कर्मास्ति कस्यापि सहकारिताम् ।  
अभ्त्_९।११८ब्।। मलः करोतु तेनायं ध्वंसमानत्वमश्नुते ॥ ११८  
अभ्त्_९।११९अ।। अपध्वस्तमलस्त्वन्तःशिवावेशवशीकृतः ।  
अभ्त्_९।११९ब्।। अहम्भावपरो@प्येति न कर्माधीनवृत्तिताम् ॥ ११९  
अभ्त्_९।१२०अ।। उक्तं श्रीपूर्वशास्त्रे च तदेतत्परमेशिना ।  
अभ्त्_९।१२०ब्।। मलमज्ञानमिच्छन्ति संसाराङ्कुरकारणम् ॥ १२०  
अभ्त्_९।१२१अ।। धर्माधर्मात्मकं कर्म सुखदुःखादिलक्षणम् ।  
अभ्त्_९।१२१ब्।। लक्षयेत्सुखदुःखादि स्वं कार्य हेतुभावतः ॥ १२१  
अभ्त्_९।१२२अ।। नहि हेतुः कदाप्यास्ते विना कार्य निजं क्वचित् ।  
अभ्त्_९।१२२ब्।। हेतुता योग्यतैवासौ फलानन्तर्यभाविता ॥ १२२  
अभ्त्_९।१२३अ।। पूर्वकस्य तु हेतुत्वं पारम्पर्येण किं च तत् ।  
अभ्त्_९।१२३ब्।। लक्ष्यते सुखदुःखाद्यैः समाने दृष्टकारणे ॥ १२३  
अभ्त्_९।१२४अ।। चित्रैर्हेत्वन्तरं किञ्चित्तच्च कर्मेह दर्शनात् ।  
अभ्त्_९।१२४ब्।। स्वाङ्गे प्रसादरौक्ष्यादि जायमानं स्वकर्मणा ॥ १२४  
अभ्त्_९।१२५अ।। दृष्टमित्यन्यदेहस्थं कारणं कर्म कल्प्याते ।  
अभ्त्_९।१२५ब्।। इहाप्यन्यान्यदेहस्थे स्फुटं कर्मफले यतः ॥ १२५  
अभ्त्_९।१२६अ।। कृषिकर्म मधौ भोगः शरद्यन्या च सा तनुः ।  
अभ्त्_९।१२६ब्।। अनुसन्धातुरेकस्य सम्भवस्तु यतस्ततः ॥ १२६  
अभ्त्_९।१२७अ।। तस्यैव तत्फलं चित्रं कर्म यस्य पुरातनम् ।  
अभ्त्_९।१२७ब्।। क्षीवो@पि राजा सूदं चेदादिशेत्प्रातरीदृशम् ॥ १२७  
अभ्त्_९।१२८अ।। भोजयेत्यनुसन्धानाद्विना प्राप्नोति तत्फलम् ।  
अभ्त्_९।१२८ब्।। इत्थं जन्मान्तरोपात्तकर्माप्यद्यानुसन्धिना ॥ १२८  
अभ्त्_९।१२९अ।। विना भुङ्क्ते फलं हेतुस्तत्र प्राच्या ह्यकम्पता ।  
अभ्त्_९।१२९ब्।। अत एव कृतं कर्म कर्मणा तपसापि वा ॥ १२९  
अभ्त्_९।१३०अ।। ज्ञानेन वा निरुध्येत फलपाकेष्वनुन्मुखम् ।  
अभ्त्_९।१३०ब्।। आरब्धकार्यं देहे@स्मिन् यत्पुनः कर्म तत्कथम् ॥ १३०  
अभ्त्_९।१३१अ।। उच्छिद्यतामन्त्यदशं निरोद्धुं नहि शक्यते ।  
अभ्त्_९।१३१ब्।। तत्रैव देहे यत्त्वन्यदद्यगं वा पुरातनम् ॥ १३१  
अभ्त्_९।१३२अ।। कर्म तज्ज्ञानदीक्षाद्यैः शण्ढीकर्तुं प्रसह्यते ।  
अभ्त्_९।१३२ब्।। तथा संस्कारदार्ढ्य हि फलाय दृढता पुनः ॥ १३२  
अभ्त्_९।१३३अ।। यदा यदा विनश्येत कर्मध्वस्तं तदा तदा ।  
अभ्त्_९।१३३ब्।। अतो मोहपराधीनो यद्यप्यकृत किञ्चन ॥ १३३  
अभ्त्_९।१३४अ।। तथापि ज्ञानकाले तत्सर्वमेव प्रदह्यते ।  
अभ्त्_९।१३४ब्।। उक्तं च श्रीपरे@हानादानः सर्वदृगुल्वणः ॥ १३४  
अभ्त्_९।१३५अ।। मुहूर्तान्निर्दहेत्सर्व देहस्थमकृतं कृतम् ।  
अभ्त्_९।१३५ब्।। देहस्थमिति देहेन सह तादात्म्यमाश्रिता ॥ १३५  
अभ्त्_९।१३६अ।। स्वाच्छन्द्यात्संविदेवोक्ता तत्रस्थं कर्म दह्यते ।  
अभ्त्_९।१३६ब्।। देहैक्यवासनात्यागात् स च विश्वात्मतास्थितेः ॥ १३६  
अभ्त्_९।१३७अ।। अकालकलिते व्यापिन्यभिन्ने या हि संस्क्रिया ।  
अभ्त्_९।१३७ब्।। सङ्कोच एव सानेन सो@पि देहैकतामयः ॥ १३७  
अभ्त्_९।१३८अ।। एतत्कार्ममलं प्रोक्तं येन साकं लयाकलाः ।  
अभ्त्_९।१३८ब्।। स्युर्गुहागहनान्तःस्थाः सुप्ता इव सरीसृपाः ॥ १३८  
अभ्त्_९।१३९अ।। ततः प्रबुद्धसंस्कारास्ते यथोचितभागिनः ।  
अभ्त्_९।१३९ब्।। ब्रह्मादिस्थावरान्ते@स्मिन् संस्रन्ति पुनः पुनः ॥ १३९  
अभ्त्_९।१४०अ।। ये पुनः कर्मसंस्कारहान्यै प्रारब्धभावनाः ।  
अभ्त्_९।१४०ब्।। भावनापरिनिष्पत्तिमप्राप्य प्रलयं गताः ॥ १४०  
अभ्त्_९।१४१अ।। महान्तं ते तथान्तःस्थभावनापाकसौष्ठवात् ।  
अभ्त्_९।१४१ब्।। मन्त्रत्वं प्रतिपद्यन्ते चित्राच्चित्रं च कर्मतः ॥ १४१  
अभ्त्_९।१४२अ।। अस्य कार्ममलस्येयन्मायान्ताध्वविसारिणः ।  
अभ्त्_९।१४२ब्।। प्रधानं कारणं प्रोक्तमज्ञानात्माणवो मलः ॥ १४२  
अभ्त्_९।१४३अ।। क्षोभो@स्य लोलिकाख्यस्य सहकारितया स्फुटम् ।  
अभ्त्_९।१४३ब्।। तिष्ठासायोग्यतौन्मुख्यमीश्वरेच्छावशाच्च तत् ॥ १४३  
अभ्त्_९।१४४अ।। न जडश्चिदधिष्ठानं विना क्वापि क्षमो यतः ।  
अभ्त्_९।१४४ब्।। अणवो नाम नैवान्यत्प्रकाशात्मा महेश्वरः ॥ १४४  
अभ्त्_९।१४५अ।। चिदचिद्रूपताभासी पुद्गलः क्षेत्रवित्पशुः ।  
अभ्त्_९।१४५ब्।। चिद्रूपत्वाच्च स व्यापी निर्गुणो निष्क्रियस्ततः ॥ १४५  
अभ्त्_९।१४६अ।। योगोपायेप्सको नित्यो मूर्तिवन्ध्यः प्रभाष्यते ।  
अभ्त्_९।१४६ब्।। अचित्त्वादज्ञता भेदो भोग्याद्भोक्त्रन्तरादथ ॥ १४६  
अभ्त्_९।१४७अ।। तेषामणूनां स मल ईश्वरेच्छावशाद्भृशम् ।  
अभ्त्_९।१४७ब्।। प्रबुध्यते तथा चोक्तं शास्त्रे श्रीपूर्वनामनि ॥ १४७  
अभ्त्_९।१४८अ।। ईश्वरेच्छावशादस्य भोगेच्छा सम्प्रजायते ।  
अभ्त्_९।१४८ब्।। भोगेच्छोरुपकारार्थमाद्यो मन्त्रमहेश्वरः ॥ १४८  
अभ्त्_९।१४९अ।। मायां विक्षोभ्य संसारं निर्मिमीते विचित्रकम् ।  
अभ्त्_९।१४९ब्।। माया च नाम देवस्य शक्तिरव्यतिरेकिणी ॥ १४९  
अभ्त्_९।१५०अ।। भेदावभासस्वातन्त्र्यं तथाहि स तया कृतः ।  
अभ्त्_९।१५०ब्।। आद्यो भेदावभासो यो विभागमनुपेयिवान् ॥ १५०  
अभ्त्_९।१५१अ।। गर्भीकृतानन्तभाविविभासा सा परा निशा ।  
अभ्त्_९।१५१ब्।। सा जडा भेदरूपत्वात् कार्यं चास्या जडं यतः ॥ १५१  
अभ्त्_९।१५२अ।। व्यापिनी विश्वहेतुत्वात् सूक्ष्मा कार्यैककल्पनात् ।  
अभ्त्_९।१५२ब्।। शिवशक्त्यविनाभावान्नित्यैका मूलकारणम् ॥ १५२  
अभ्त्_९।१५३अ।। अचेतनमनेकात्म सर्व कार्य यथा घटः ।  
अभ्त्_९।१५३ब्।। प्रधानं च तथा तस्मात् कार्य नात्मा तु चेतनः ॥ १५३  
अभ्त्_९।१५४अ।। अत एवाध्वनि प्रोक्ता पूर्वं माया द्विधा स्थिता ।  
अभ्त्_९।१५४ब्।। यथा च माया देवस्य शक्तिरभ्येति भेदिनम् ॥ १५४  
अभ्त्_९।१५५अ।। तत्त्वभावं तथान्यो@पि कलादिस्तत्त्वविस्तरः ।  
अभ्त्_९।१५५ब्।। निरुद्धशक्तेर्या किञ्चित्कर्तृतोद्वलनात्मिका ॥ १५५  
अभ्त्_९।१५६अ।। नाथस्य शक्तिः साधस्तात्पुंसः क्षेप्त्री कलोच्यते ।  
अभ्त्_९।१५६ब्।। एवं विद्यादयो@प्येते धरान्ताः परमार्थतः ॥ १५६  
अभ्त्_९।१५७अ।। शिवशक्तिमया एव प्रोक्तन्यायानुसारतः ।  
अभ्त्_९।१५७ब्।। तथापि यत्पृथग्भानं कलादेरीश्वरेच्छया ॥ १५७  
अभ्त्_९।१५८अ।। ततो जडत्वे कार्यत्वे पृथक्तत्त्वस्थितौ ध्रुवम् ।  
अभ्त्_९।१५८ब्।। उपादानं स्मृता माया क्वचित्तत्कार्यमेव च ॥ १५८  
अभ्त्_९।१५९अ।। तथावभासचित्रं च रूपमन्योन्यवर्जितम् ।  
अभ्त्_९।१५९ब्।। यद्भाति किल सङ्कल्पे तदस्ति घटवद्वहिः ॥ १५९  
अभ्त्_९।१६०अ।। खपुष्पाद्यस्तितां ब्रूमस्ततो न व्यभिचारिता ।  
अभ्त्_९।१६०ब्।। खपुष्पं कालदिङ्मातृसापेक्षं नास्तिशब्दतः ॥ १६०  
अभ्त्_९।१६१अ।। धरादिवत् तथात्यन्ताभावो@प्येवं विविच्यताम् ।  
अभ्त्_९।१६१ब्।। यत्सङ्कल्प्यं तथा तस्य बहिर्देहो@स्ति चेतनः ॥ १६१  
अभ्त्_९।१६२अ।। चैत्रवत्सौशिवान्तं तत् सर्व तादृशदेहवत् ।  
अभ्त्_९।१६२ब्।। यस्य देहो यथा तस्य तज्जातीयं पुरं बहिः ॥ १६२  
अभ्त्_९।१६३अ।। अतः सुशिवपर्यन्ता सिद्धा भुवनपद्धतिः ।  
अभ्त्_९।१६३ब्।। आत्मनाम् तत्पुरं प्राप्यं देशत्वादन्यदेशवत् ॥ १६३  
अभ्त्_९।१६४अ।। आत्मनामध्वभोक्तृत्वं ततो@यत्नेन सिद्ध्यति ।  
अभ्त्_९।१६४ब्।। सा माया क्षोभमापन्ना विश्वं सूते समन्ततः ॥ १६४  
अभ्त्_९।१६५अ।। दण्डाहतेवामलकी फलानि किल यद्यपि ।  
अभ्त्_९।१६५ब्।। तथापि तु तथा चित्रपौर्वापर्यावभासनात् ॥ १६५  
अभ्त्_९।१६६अ।। मायाकार्ये@पि तत्त्वौघे कार्यकारणता मिथः ।  
अभ्त्_९।१६६ब्।। सा यद्यप्यन्यशास्त्रेषु बहुधा दृश्यते स्फुटम् ॥ १६६  
अभ्त्_९।१६७अ।। तथापि मालिनीशास्त्रदृशा तां सम्प्रचक्ष्महे ।  
अभ्त्_९।१६७ब्।। कलादिवसुधान्तं यन्मायान्तः सम्प्रचक्षते ॥ १६७  
अभ्त्_९।१६८अ।। प्रत्यात्मभिन्नमेवैतत् सुखदुःखादिभेदतः ।  
अभ्त्_९।१६८ब्।। एकस्यामेव जगति भोगसाधनसंहतौ ॥ १६८  
अभ्त्_९।१६९अ।। सुखादीनां समं व्यक्तेर्भोगभेदः कुतो भवेत् ।  
अभ्त्_९।१६९ब्।। न चासौ कर्मभेदेन तस्यैवानुपपत्तितः ॥ १६९  
अभ्त्_९।१७०अ।। तस्मात् कलादिको वर्गो भिन्न एव कदाचन ।  
अभ्त्_९।१७०ब्।। ऐक्यमेतीश्वरेच्छातो नृत्तगीतादिवादने ॥ १७०  
अभ्त्_९।१७१अ।। एषां कलादितत्त्वानां सर्वेषामपि भाविनाम् ।  
अभ्त्_९।१७१ब्।। शुद्धत्वमस्ति तेषां ये शक्तिपातपवित्रिताः ॥ १७१  
अभ्त्_९।१७२अ।। कला हि शुद्धा तत्तादृक् कर्मत्वं सम्प्रसूयते ।  
अभ्त्_९।१७२ब्।। मितमप्याशु येनास्मात् संसारादेष मुच्यते ॥ १७२  
अभ्त्_९।१७३अ।। रागविद्याकालयतिप्रकृत्यक्षार्थसञ्चयः ।  
अभ्त्_९।१७३ब्।। इत्थं शुद्ध इति प्रोच्य गुरुर्मानस्तुतौ विभुः ॥ १७३  
अभ्त्_९।१७४अ।। एवमेषा कलादीनामुत्पत्तिः प्रविविच्यते ।  
अभ्त्_९।१७४ब्।। मायातत्त्वात् कला जाता किञ्चित्कर्तृत्वलक्षणा ॥ १७४  
अभ्त्_९।१७५अ।। माया हि चिन्मयाद्भेदं शिवाद्विदधती पशोः ।  
अभ्त्_९।१७५ब्।। सुषुप्ततामिवाधत्ते तत एव ह्यदृक्क्रियः ॥ १७५  
अभ्त्_९।१७६अ।। कला हि किञ्चित्कर्तृत्वं सूते स्वालिङ्गनादणोः ।  
अभ्त्_९।१७६ब्।। तस्याश्चाप्यणुनान्योन्यं ह्यञ्जने सा प्रसूयते ॥ १७६  
अभ्त्_९।१७७अ।। सद्योनिर्वाणदीक्षोत्थपुंविश्लेषे हि सा सती ।  
अभ्त्_९।१७७ब्।। श्लिष्यन्त्यपि च नो सूते तथापि स्वफलं क्वचित् ॥ १७७  
अभ्त्_९।१७८अ।। उच्छूनतेव प्रथमा सूक्ष्माङ्कुरकलेव च ।  
अभ्त्_९।१७८ब्।। बीजस्याम्ब्वग्निमृत्कम्बुतुषयोगात् प्रसूतिकृत् ॥ १७८  
अभ्त्_९।१७९अ।। कला मायाणुसंयोगजाप्येषा निर्विकारकम् ।  
अभ्त्_९।१७९ब्।। नाणुं कुर्यादुपादानं किन्तु मायां विकारिणीम् ॥ १७९  
अभ्त्_९।१८०अ।। मलश्चावारको माया भावोपादानकारणम् ।  
अभ्त्_९।१८०ब्।। कर्म स्यात् सहकार्येव सुखदुःखोद्भवं प्रति ॥ १८०  
अभ्त्_९।१८१अ।। अतः सञ्च्छन्नचैतन्यसमुद्बलनकार्यकृत् ।  
अभ्त्_९।१८१ब्।। कलैवानन्तनाथस्य शक्त्या सम्प्रेरिता जडा ॥ १८१  
अभ्त्_९।१८२अ।। न चेशशक्तिरेवास्य चैतन्यं बलयिष्यति ।  
अभ्त्_९।१८२ब्।। तदुपोद्बलितं तद्धि न किञ्चित्कर्तृतां व्रजेत् ॥ १८२  
अभ्त्_९।१८३अ।। सेयं कला न करणं मुख्यं विद्यादिकं यथा ।  
अभ्त्_९।१८३ब्।। पुंसि कर्तरि सा कर्त्री प्रयोजकतया यतः ॥ १८३  
अभ्त्_९।१८४अ।। अलक्ष्यान्तरयोरित्थं यदा पुंस्कलयोर्भवेत् ।  
अभ्त्_९।१८४ब्।। मायागर्भेशशक्त्यादेरन्तरज्ञानमान्तरम् ॥ १८४  
अभ्त्_९।१८५अ।। तदा मायापुंविवेकः सर्वकर्मक्षयाद्भवेत् ।  
अभ्त्_९।१८५ब्।। विज्ञानाकलता मायाधस्तान्नो यात्यधः पुमान् ॥ १८५  
अभ्त्_९।१८६अ।। धीपुंविवेके विज्ञाते प्रधानपुरुषान्तरे ।  
अभ्त्_९।१८६ब्।। अपि न क्षीणकर्मा स्यात् कलायां तद्धि सम्भवेत् ॥ १८६  
अभ्त्_९।१८७अ।। अतः साङ्ख्यदृशा सिद्धः प्रधानाधो न संसरेत् ।  
अभ्त्_९।१८७ब्।। कलापुंसोर्विवेके तु मायाधो नैव गच्छति ॥ १८७  
अभ्त्_९।१८८अ।। मलाद्विविक्तमात्मानं पश्यंस्तु शिवतां व्रजेत् ।  
अभ्त्_९।१८८ब्।। सर्वत्र चैश्वरः शक्तिपातो@त्र सहकारणम् ॥ १८८  
अभ्त्_९।१८९अ।। मायागर्भाधिकारीयो द्वयोरन्त्ये तु निर्मलः ।  
अभ्त्_९।१८९ब्।। सेयं कला कार्यभेदादन्यैव ह्यनुमीयते ॥ १८९  
अभ्त्_९।१९०अ।। अन्यथैकं भवेद्विश्वं कार्यायेत्यन्यनिह्नवः ।  
अभ्त्_९।१९०ब्।। इति मतङ्गशास्त्रादौ या प्रोक्ता सा कला स्वयम् ॥ १९०  
अभ्त्_९।१९१अ।। किञ्चिद्रूपतयाक्षिप्य कर्तृत्वमिति भङ्गितः ।  
अभ्त्_९।१९१ब्।। किञ्चिद्रूपविशिष्टं यत् कर्तृत्वं तत्कथं भवेत् ॥ १९१  
अभ्त्_९।१९२अ।। अज्ञस्येति ततः सूते किञ्चिज्ज्ञत्वात्मिकां विदम् ।  
अभ्त्_९।१९२ब्।। बुद्धिं पश्यति सा विद्या बुद्धिदर्पणचारिणः ॥ १९२  
अभ्त्_९।१९३अ।। सुखादीन् प्रत्ययान् मोहप्रभृतीन् कार्यकारणे ।  
अभ्त्_९।१९३ब्।। कर्मजालं च तत्रस्थं विविनक्ति निजात्मना ॥ १९३  
अभ्त्_९।१९४अ।। बुद्धिस्तु गुणसङ्कीर्णा विवेकेन कथं सुखम् ।  
अभ्त्_९।१९४ब्।। दुःखं मोहात्मकं वापि विषयं दर्शयेदपि ॥ १९४  
अभ्त्_९।१९५अ।। स्वच्छायां धियि सङ्क्रामन्भावः संवेद्यतां कथम् ।  
अभ्त्_९।१९५ब्।। तया विनैति साप्यन्यत्करणं पुंसि कर्तरि ॥ १९५  
अभ्त्_९।१९६अ।। ननु चोभयतः शुभ्रादर्शदशीयधीगतात् ।  
अभ्त्_९।१९६ब्।। पुंस्प्रकाशाद्भाति भावः मैवं तत्प्रतिबिम्बनम् ॥ १९६  
अभ्त्_९।१९७अ।। जडमेव हि मुख्यो@थ पुंस्प्रकाशो@स्य भासनम् ।  
अभ्त्_९।१९७ब्।। बहिःस्थस्यैव तस्यास्तु बुद्धेः किङ्कल्पना कृता ॥ १९७  
अभ्त्_९।१९८अ।। अभेदभूमिरेषा च भेदश्चेह विचार्यते ।  
अभ्त्_९।१९८ब्।। तस्माद्बुद्धिगतो भावो विद्याकरणगोचरः ॥ १९८  
अभ्त्_९।१९९अ।। भावानां प्रतिबिम्बं च वेद्यं धीकल्पना ततः ।  
अभ्त्_९।१९९ब्।। किञ्चित्तु कुरुते तस्मान्नूनमस्त्यपरं तु तत् ॥ १९९  
अभ्त्_९।२००अ।। रागतत्त्वमिति प्रोक्तं यत्तत्रैवोपरञ्जकम् ।  
अभ्त्_९।२००ब्।। न चावैराग्यमात्रं तत्तत्राप्यासक्तिवृत्तितः ॥ २००  
अभ्त्_९।२०१अ।। विरक्तावपि तृप्तस्य सूक्ष्मरागव्यवस्थितेः ।  
अभ्त्_९।२०१ब्।। कालस्तुट्यादिभिश्चैतत् कर्तृत्वं कलयत्यतः ॥ २०१  
अभ्त्_९।२०२अ।। कार्यावच्छेदि कर्तृत्वं कालो@वश्यं कलिष्यति ।  
अभ्त्_९।२०२ब्।। नियतिर्योजनां धत्ते विशिष्टे कार्यमण्डले ॥ २०२  
अभ्त्_९।२०३अ।। विद्या रागो@थ नियतिः कालश्चैतच्चतुष्टयम् ।  
अभ्त्_९।२०३ब्।। कलाकार्यं भोक्तृभावे तिष्ठद्भोक्तृत्वपूरितम् ॥ २०३  
अभ्त्_९।२०४अ।। माया कला रागविद्ये कालो नियतिरेव च ।  
अभ्त्_९।२०४ब्।। कञ्चुकानि षडुक्तानि संविदस्तत्स्थितौ पशुः ॥ २०४  
अभ्त्_९।२०५अ।। देहपुर्यष्टकाद्येषु वेद्येषु किल वेदनम् ।  
अभ्त्_९।२०५ब्।। एतत्षट्कससङ्कोचं यदवेद्यमसावणुः ॥ २०५  
अभ्त्_९।२०६अ।। उक्तं शिवतनुशास्त्रे तदिदं भङ्ग्यन्तरेण पुनः ।  
अभ्त्_९।२०६ब्।। आवरणं सर्वात्मगमशुद्धिरन्याप्यनन्यरूपेव ॥ २०६  
अभ्त्_९।२०७अ।। शिवदहनकिरणजालैर्दाह्यत्वात् सा यतो@न्यरूपैव ।  
अभ्त्_९।२०७ब्।। अनिदम्पूर्वतया यद्रञ्जयति निजात्मना ततो@नन्या ॥ २०७  
अभ्त्_९।२०८अ।। सहजाशुद्धिमतो@णोरीशगुहाभ्यां हि कञ्चुकस्त्रिविधः ।  
अभ्त्_९।२०८ब्।। तस्य द्वितीयचितिरिव स्वच्छस्य नियुज्यते कला श्लक्ष्णा ॥ २०८  
अभ्त्_९।२०९अ।। अनया विद्वस्य पशोरुपभोगसमर्थता भवति ।  
अभ्त्_९।२०९ब्।। विद्या चास्य कलातः शरणान्तर्दीपकप्रभेवाभूत् ॥ २०९  
अभ्त्_९।२१०अ।। सुखदुःखसंविदं या विविनक्ति पशोर्विभागेन ।  
अभ्त्_९।२१०ब्।। रागश्च कलातत्त्वाच्छुचिवस्त्रकषायवत् समुत्पन्नः ॥ २१०  
अभ्त्_९।२११अ।। त्यक्तुं वाञ्छति न यतः संसृतिसुखसंविदानन्दम् ।  
अभ्त्_९।२११ब्।। एवमविद्यामलिनःसमर्थितस्त्रिगुणकञ्चुकबलेन ॥ २११  
अभ्त्_९।२१२अ।। गहनोपभोगगर्भे पशुरवशमधोमुखः पतति ।  
अभ्त्_९।२१२ब्।। एतेन मलः कथितः कम्बुकवदणोः कलादिकं तुषवत् ॥ २१२  
अभ्त्_९।२१३अ।। एवं कलाख्यतत्त्वस्य किञ्चित्कर्तृत्वलक्षणे ।  
अभ्त्_९।२१३ब्।। विशेषभागे कर्तृत्वं चर्चितं भोक्तृपूर्वकम् ॥ २१३  
अभ्त्_९।२१४अ।। विशेषणतया यो@त्र किञ्चिद्भागस्तदोत्थितम् ।  
अभ्त्_९।२१४ब्।। वेद्यमात्रं स्फुटं भिन्नं प्रधानं सूयते कला ॥ २१४  
अभ्त्_९।२१५अ।। सममेव हि भोग्यं च भोक्तारं च प्रसूयते ।  
अभ्त्_९।२१५ब्।। कला भेदाभिसन्धानादवियुक्तं परस्परम् ॥ २१५  
अभ्त्_९।२१६अ।। भोक्तृभोग्यात्मता न स्याद्वियोगाच्च परस्परम् ।  
अभ्त्_९।२१६ब्।। विलीनायां च तस्यां स्यान्मायास्यापि न किञ्चन ॥ २१६  
अभ्त्_९।२१७अ।। ननु श्रीमद्रौरवादौ रागविद्यात्मकं द्वयम् ।  
अभ्त्_९।२१७ब्।। सूते कला हि युगपत्ततो@व्यक्तमिति स्थितिः ॥ २१७  
अभ्त्_९।२१८अ।। उक्तमत्र विभात्येष क्रमः सत्यं तथा ह्यलम् ।  
अभ्त्_९।२१८ब्।। रज्यमानो वेद सर्व विदंश्चाप्यत्र रज्यते ॥ २१८  
अभ्त्_९।२१९अ।। तथापि वस्तुसत्तेयमिहास्माभिर्निरूपिता ।  
अभ्त्_९।२१९ब्।। तस्यां च न क्रमः को@पि स्याद्वा सो@पि विपर्ययात् ॥ २१९  
अभ्त्_९।२२०अ।। तस्माद्विप्रतिपत्तिं नो कुर्याच्छास्त्रोदिते विधौ ।  
अभ्त्_९।२२०ब्।। एवं संवेद्यमात्रं यत् सुखदुःखविमोहतः ॥ २२०  
अभ्त्_९।२२१अ।। भोत्स्यते यत्ततः प्रोक्तं तत्साम्यात्मकमादितः ।  
अभ्त्_९।२२१ब्।। सुखं सत्त्वं प्रकाशत्वात् प्रकाशो ह्लाद उच्यते ॥ २२१  
अभ्त्_९।२२२अ।। दुःखं रजः क्रियात्मत्वाद् क्रिया हि तदतत्क्रमः ।  
अभ्त्_९।२२२ब्।। मोहस्तमो वरणकः प्रकाशाभावयोगतः ॥ २२२  
अभ्त्_९।२२३अ।। त एते क्षोभमापन्ना गुणाः कार्य प्रतन्वते ।  
अभ्त्_९।२२३ब्।। अक्षुब्धस्य विजातीयं न स्यात् कार्यमदः पुरा ॥ २२३  
अभ्त्_९।२२४अ।। उक्तमेवेति शास्त्रे@स्मिन् गुणांस्तत्त्वान्तरं विदुः ।  
अभ्त्_९।२२४ब्।। भुवनं पृथगेवात्र दर्शितं गुणभेदतः ॥ २२४  
अभ्त्_९।२२५अ।। ईश्वरेच्छावशक्षुब्धलोलिकं पुरुषं प्रति ।  
अभ्त्_९।२२५ब्।। भोक्तृत्वाय स्वतन्त्रेशः प्रकृतिं क्षोभयेद् भृशम् ॥ २२५  
अभ्त्_९।२२६अ।। तेन यच्चोद्यते साङ्ख्यं मुक्ताणुं प्रति किं न सा ।  
अभ्त्_९।२२६ब्।। सूते पुंसो विकारित्वादिति तन्नात्र बाधकम् ॥ २२६  
अभ्त्_९।२२७अ।। गुणेभ्यो बुद्धितत्त्वं तत् सर्वतो निर्मलं ततः ।  
अभ्त्_९।२२७ब्।। पुंस्प्रकाशः स वेद्यो@त्र प्रतिबिम्बत्वमार्छति ॥ २२७  
अभ्त्_९।२२८अ।। विषयप्रतिबिम्बं च तस्यामक्षकृतं बहिः ।  
अभ्त्_९।२२८ब्।। अतद्द्वारं समुत्प्रेक्षाप्रतिभादिषु तादृशी ॥ २२८  
अभ्त्_९।२२९अ।। वृत्तिर्बोधो भवेद्बुद्धेः सा चाप्यालम्बनं ध्रुवम् ।  
अभ्त्_९।२२९ब्।। आत्मसंवित्प्रकाशस्य बोधो@सौ तज्जडो@प्यलम् ॥ २२९  
अभ्त्_९।२३०अ।। बुद्धेरहङ्कृत् तादृक्षे प्रतिबिम्बितपुंस्कृतेः ।  
अभ्त्_९।२३०ब्।। प्रकाशे वेद्यकलुषे यदहम्मननात्मता ॥ २३०  
अभ्त्_९।२३१अ।। तया पञ्चविधश्चैष वायुः संरम्भरूपया ।  
अभ्त्_९।२३१ब्।। प्रेरितो जीवनाय स्यादन्यथा मरणं पुनः ॥ २३१  
अभ्त्_९।२३२अ।। अत एव विशुद्धात्मस्वातन्त्र्याहंस्वभावतः ।  
अभ्त्_९।२३२ब्।। अकृत्रिमादिदं त्वन्यदित्युक्तं कृतिशब्दतः ॥ २३२  
अभ्त्_९।२३३अ।। इत्ययं करणस्कन्धो@हङ्कारस्य निरूपितः ।  
अभ्त्_९।२३३ब्।। त्रिधास्य प्रकृतिस्कन्धः सात्त्वराजसतामसः ॥ २३३  
अभ्त्_९।२३४अ।। सत्त्वप्रधानाहङ्काराद्भोक्त्रंशस्पर्शिनः स्फुटम् ।  
अभ्त्_९।२३४ब्।। मनोबुद्ध्यक्षषट्कं तु जातं भेदस्तु कथ्यते ॥ २३४  
अभ्त्_९।२३५अ।। मनो यत्सर्वविषयं तेनात्र प्रविवक्षितम् ।  
अभ्त्_९।२३५ब्।। सर्वतन्मात्रकर्तृत्वं विशेषणमहङ्कृतेः ॥ २३५  
अभ्त्_९।२३६अ।। बुद्ध्यहङ्कृन्मनः प्राहुर्बोधसंरभणैषणे ।  
अभ्त्_९।२३६ब्।। करणं बाह्यदेवैर्यन्नैवाप्यन्तर्मुखैः कृतम् ॥ २३६  
अभ्त्_९।२३७अ।। प्राणश्च नान्तःकरणं जडत्वात् प्रेरणात्मनः ।  
अभ्त्_९।२३७ब्।। प्रयत्नेच्छाविबोधांशहेतुत्वादिति निश्चितम् ॥ २३७  
अभ्त्_९।२३८अ।। अवसायो@भिमानश्च कल्पना चेति न क्रिया ।  
अभ्त्_९।२३८ब्।। एकरूपा ततस्त्रित्वं युक्तमन्तःकृतौ स्फुटम् ॥ २३८  
अभ्त्_९।२३९अ।। न च बुद्धिरसंवेद्या करणत्वान्मनो यथा ।  
अभ्त्_९।२३९ब्।। प्रधानवदसंवेद्यबुद्धिवादस्तदुज्झितः ॥ २३९  
अभ्त्_९।२४०अ।। शब्दतन्मात्रहेतुत्वविशिष्टा या त्वहङ्कृतिः ।  
अभ्त्_९।२४०ब्।। सा श्रोत्रे करणं यावद्घ्राणे गन्धत्वभोदिता ॥ २४०  
अभ्त्_९।२४१अ।। भौतिकत्वमतो@प्यस्तु नियमाद्विषयेष्वलम् ।  
अभ्त्_९।२४१ब्।। अहं शृणोमि पश्यामि जिघ्रामीत्यादिसंविदि ॥ २४१  
अभ्त्_९।२४२अ।। अहन्तानुगमादाहङ्कारिकत्वं स्फुटं स्थितम् ।  
अभ्त्_९।२४२ब्।। करणत्वमतो युक्तं कर्त्रशस्पृक्त्वयोगतः ॥ २४२  
अभ्त्_९।२४३अ।। कर्तुर्विभिन्नं करणं प्रेर्यत्वात् करणं कुतः ।  
अभ्त्_९।२४३ब्।। करणान्तरवाञ्छायां भवेत्तत्रानवस्थितिः ॥ २४३  
अभ्त्_९।२४४अ।। तस्मात् स्वातन्त्र्ययोगेन कर्ता स्वं भेदयन् वपुः ।  
अभ्त्_९।२४४ब्।। कर्माशस्पर्शिनं स्वांशं करणीकुरुते स्वयम् ॥ २४४  
अभ्त्_९।२४५अ।। करणीकृततत्स्वांशतन्मयीभावनावशात् ।  
अभ्त्_९।२४५ब्।। करणीकुरुते@त्यन्तव्यतिरिक्तं कुठारवत् ॥ २४५  
अभ्त्_९।२४६अ।। तेनाशुद्धैव विद्यास्य सामान्यं करणं पुरा ।  
अभ्त्_९।२४६ब्।। ज्ञप्तौ कृतौ तु सामान्यं कला करणमुच्यते ॥ २४६  
अभ्त्_९।२४७अ।। ननु श्रीमन्मतङ्गादौ कलायाः कर्तृतोदिता ।  
अभ्त्_९।२४७ब्।। तस्यां सत्यां हि विद्याद्याः करणत्वार्हताजुषः ॥ २४७  
अभ्त्_९।२४८अ।। उच्यते कर्तृतैवोक्ता करणत्वे प्रयोजिका ।  
अभ्त्_९।२४८ब्।। तया विना तु नान्येषां करणानां स्थितिर्यतः ॥ २४८  
अभ्त्_९।२४९अ।। अतो@सामान्यकरणवर्गात् तत्र पृथक् कृता ।  
अभ्त्_९।२४९ब्।। विद्यां विना हि नान्येषां करणानां निजा स्थितिः ॥ २४९  
अभ्त्_९।२५०अ।। कलां विना न तस्याश्च कर्तृत्वे ज्ञातृता यतः ।  
अभ्त्_९।२५०ब्।। कलाविद्ये ततः पुंसो मुख्यं तत्करणं विदुः ॥ २५०  
अभ्त्_९।२५१अ।। अत एव विहीने@पि बुद्धिकर्मेन्द्रियैः क्वचित् ।  
अभ्त्_९।२५१ब्।। अन्धे पङ्गौ रूपगतिप्रकाशो न न भासते ॥ २५१  
अभ्त्_९।२५२अ।। किन्तु सामान्यकरणबलाद्वेद्ये@पि तादृशि ।  
अभ्त्_९।२५२ब्।। रूपसामान्य एवान्धः प्रतिपत्तिं प्रपद्यते ॥ २५२  
अभ्त्_९।२५३अ।। तत एव त्वहङ्कारात् तन्मात्रस्पर्शिनो@धिकम् ।  
अभ्त्_९।२५३ब्।। कर्मेन्द्रियाणि वाक्पाणिपायूपस्थाङ्घ्रि जज्ञिरे ॥ २५३  
अभ्त्_९।२५४अ।। वच्म्याददे त्यजाम्याशु विसृजामि व्रजामि च ।  
अभ्त्_९।२५४ब्।। इति याहङ्क्रिया कार्यक्षमा कर्मेन्द्रियं तु तत् ॥ २५४  
अभ्त्_९।२५५अ।। तेन च्छिन्नकरस्यास्ति हस्तः कर्मेन्द्रियात्मकः ।  
अभ्त्_९।२५५ब्।। तस्य प्रधानाधिष्ठानं परं पञ्चाङ्गुलिः करः ॥ २५५  
अभ्त्_९।२५६अ।। मुखेनापि यदादानं तत्र यत् करणं स्थितम् ।  
अभ्त्_९।२५६ब्।। स पाणिरेव करणं विना किं सम्भवेत् क्रिया ॥ २५६  
अभ्त्_९।२५७अ।। तथाभावे तु बुद्ध्यक्षैरपि किं स्यात्प्रयोजनम् ।  
अभ्त्_९।२५७ब्।। दर्शनं करणापेक्षं क्रियात्वादिति चोच्यते ॥ २५७  
अभ्त्_९।२५८अ।। परैर्गमौ तु करणं नेष्यते चेति विस्मयः ।  
अभ्त्_९।२५८ब्।। गमनोत्क्षेपणादीनि मुख्यं कर्मोपलम्भनम् ॥ २५८  
अभ्त्_९।२५९अ।। पुनर्गुणः क्रिया त्वेषा वैयाकरणदर्शने ।  
अभ्त्_९।२५९ब्।। क्रिया करणपूर्वेति व्याप्त्या करणपूर्वकम् ॥ २५९  
अभ्त्_९।२६०अ।। ज्ञानं नादानमित्येतत् स्फुटमान्ध्यविजृम्भितम् ।  
अभ्त्_९।२६०ब्।। तस्मात् कर्मेन्द्रियाण्याहुस्त्वग्वद्व्याप्तॄणि मुख्यतः ॥ २६०  
अभ्त्_९।२६१अ।। तत्स्थाने वृत्तिमन्तीति मतङ्गे गुरवो मम ।  
अभ्त्_९।२६१ब्।। नन्वन्यान्यपि कर्माणि सन्ति भूयांसि तत्कृते ॥ २६१  
अभ्त्_९।२६२अ।। करणान्यपि वाच्यानि तथा चाक्षेष्वनिष्ठितिः ।  
अभ्त्_९।२६२ब्।। नन्वेतत् खेटपालाद्यैर्निराकारि न कर्मणाम् ॥ २६२  
अभ्त्_९।२६३अ।। यत्साधनं तदक्षं स्यात् किन्तु कस्यापि कर्मणः ।  
अभ्त्_९।२६३ब्।। एतन्नास्मत्कृतप्रश्नतृष्णासन्तापशान्तये ॥ २६३  
अभ्त्_९।२६४अ।। नह्यस्वच्छमितप्रायैर्जलैस्तृप्यन्ति बर्हिणः ।  
अभ्त्_९।२६४ब्।। उच्यते श्रीमतादिष्टं शम्भुनात्र ममोत्तरम् ॥ २६४  
अभ्त्_९।२६५अ।। स्वच्छसंवेदनोदारविकलाप्रबलीकृतम् ।  
अभ्त्_९।२६५ब्।। इह कर्मानुसन्धानभेदादेकं विभिद्यते ॥ २६५  
अभ्त्_९।२६६अ।। तत्रानुसन्धिः पञ्चात्मा पञ्च कर्मेन्द्रियाण्यतः ।  
अभ्त्_९।२६६ब्।। त्यागायादानसम्पत्त्यै द्वयाय द्वितयं विना ॥ २६६  
अभ्त्_९।२६७अ।। स्वरूपविश्रान्तिकृते चतुर्धा कर्म यद्बहिः ।  
अभ्त्_९।२६७ब्।। पायुपाण्यङ्घ्रिजननं करणं तच्चतुर्विधम् ॥ २६७  
अभ्त्_९।२६८अ।। अन्तं प्राणाश्रयं यत्तु कर्मात्र करणं हि वाक् ।  
अभ्त्_९।२६८ब्।। उक्ताः समासतश्चैषां चित्राः कार्येषु वृत्तयः ॥ २६८  
अभ्त्_९।२६९अ।। तदेतद्व्यतिरिक्तं हि न कर्म क्वापि दृश्यते ।  
अभ्त्_९।२६९ब्।। तत्कस्यार्थे प्रकल्प्येयमिन्द्रियाणामनिष्ठितिः ॥ २६९  
अभ्त्_९।२७०अ।। एतत्कर्तव्यचक्रं तदसाङ्कर्येण कुर्वते ।  
अभ्त्_९।२७०ब्।। अक्षाणि सहवृत्त्या तु बुद्ध्यन्ते सङ्करं जडाः ॥ २७०  
अभ्त्_९।२७१अ।। उक्त इन्द्रियवर्गो@यमहङ्कारात् तु राजसात् ।  
अभ्त्_९।२७१ब्।। तमःप्रधानाहङ्काराद् भोक्त्रंशच्छादनात्मनः ॥ २७१  
अभ्त्_९।२७२अ।। भूतादिनाम्नस्तन्मात्रपञ्चकं भूतकारणम् ।  
अभ्त्_९।२७२ब्।। मनोबुद्ध्यक्षकर्माक्षवर्गस्तन्मात्रवर्गकः ॥ २७२  
अभ्त्_९।२७३अ।। इत्यत्र राजसाहङ्कृद्योगः संश्लेषको द्वये ।  
अभ्त्_९।२७३ब्।। अन्ये त्वाहुर्मनो जातं राजसाहङ्कृतेर्यतः ॥ २७३  
अभ्त्_९।२७४अ।। समस्तेन्द्रियसञ्चारचतुरं लघु वेगवत् ।  
अभ्त्_९।२७४ब्।। अन्ये तु सात्त्विकात् स्वान्तं बुद्धिकर्मेन्द्रियाणि तु ॥ २७४  
अभ्त्_९।२७५अ।। राजसाद्ग्राहकग्राह्यभागस्पर्शीनि मन्वते ।  
अभ्त्_९।२७५ब्।। खेटपालास्तु मन्यन्ते कर्मेन्द्रियगणः स्फुटम् ॥ २७५  
अभ्त्_९।२७६अ।। राजसाहङ्कृतेर्जातो रजसः कर्मता यतः ।  
अभ्त्_९।२७६ब्।। श्रीपूर्वशास्त्रे तु मनो राजसात् सात्त्विकात्पुनः ॥ २७६  
अभ्त्_९।२७७अ।। इन्द्रियाणि समस्तानि युक्तं चैतद्विभाति नः ।  
अभ्त्_९।२७७ब्।। तथाहि बाह्यवृत्तीनामक्षाणां वृत्तिभासने ॥ २७७  
अभ्त्_९।२७८अ।। आलोचने शक्तिरन्तर्योजने मनसः पुनः ।  
अभ्त्_९।२७८ब्।। उक्तं च गुरुणा कुर्यान्मनो@नुव्यवसायि सत् ॥ २७८  
अभ्त्_९।२७९अ।। तद्द्वयालम्बना मातृव्यापारात्मक्रिया इति ।  
अभ्त्_९।२७९ब्।। तान्मात्रस्तु गणो ध्वान्तप्रधानाया अहङ्कृतेः ॥ २७९  
अभ्त्_९।२८०अ।। अत्राविवादः सर्वस्य ग्राह्योपक्रम एव हि ।  
अभ्त्_९।२८०ब्।। पृथिव्यां सौरभान्यादिविचित्रे गन्धमण्डले ॥ २८०  
अभ्त्_९।२८१अ।। यत्सामान्यं हि गन्धत्वं गन्धतन्मात्रनाम तत् ।  
अभ्त्_९।२८१ब्।। व्यापकं तत एवोक्तं सहेतुत्वात्तु न ध्रुवम् ॥ २८१  
अभ्त्_९।२८२अ।। स्वकारणे तिरोभूतिर्ध्वसो यत्तेन नाध्रुवम् ।  
अभ्त्_९।२८२ब्।। एवं रसादिशब्दान्ततन्मात्रेष्वपि योजना ॥ २८२  
अभ्त्_९।२८३अ।। विशेषाणां यतो@वश्यं दशा प्रागविशेषिणी ।  
अभ्त्_९।२८३ब्।। क्षुभितं शब्दतन्मात्रं चित्राकाराः श्रतीर्दधत् ॥ २८३  
अभ्त्_९।२८४अ।। नभः शब्दो@वकाशात्मा वाच्याध्याससहो यतः ।  
अभ्त्_९।२८४ब्।। तदेतत्स्पर्शतन्मात्रयोगात् प्रक्षोभमागतम् ॥ २८४  
अभ्त्_९।२८५अ।। वायुतामेति तेनात्र शब्दस्पर्शोभयात्मता ।  
अभ्त्_९।२८५ब्।। अन्ये त्वाहुर्ध्वनिः खैकगुणस्तदपि युज्यते ॥ २८५  
अभ्त्_९।२८६अ।। यतो वायुर्निजं रूपं लभते न विनाम्बरात् ।  
अभ्त्_९।२८६ब्।। उत्तरोत्तरभूतेषु पूर्वपूर्वस्थितिर्यतः ॥ २८६  
अभ्त्_९।२८७अ।। तत एव मरुद्व्योम्नोरवियोगो मिथः स्मृतः ।  
अभ्त्_९।२८७ब्।। शब्दस्पर्शौ तु रूपेण समं प्रक्षोभमागतौ ॥ २८७  
अभ्त्_९।२८८अ।। तेजस्तत्त्वं त्रिभिर्धर्मैः प्राहुः पूर्ववदेव तत् ।  
अभ्त्_९।२८८ब्।। तैस्त्रिभिः सरसैरापः सगन्धैर्भूरिति क्रमः ॥ २८८  
अभ्त्_९।२८९अ।। तत्र प्रत्यक्षतः सिद्धो धरादिगुणसञ्चयः ।  
अभ्त्_९।२८९ब्।। नहि गन्धादिधर्मौघव्यतिरिक्ता विभाति भूः ॥ २८९  
अभ्त्_९।२९०अ।। यथा गुणगुणिद्वैतवादिनामेकमप्यदः ।  
अभ्त्_९।२९०ब्।। चित्रं रूपं पटे भाति क्रमाद्धर्मास्तथा भुवि ॥ २९०  
अभ्त्_९।२९१अ।। यथा च विस्तृते वस्त्रे युगपद्भाति चित्रता ।  
अभ्त्_९।२९१ब्।। तथैव योगिनां धर्मसामस्त्येनावभाति भूः ॥ २९१  
अभ्त्_९।२९२अ।। गन्धादिशब्दपर्यन्तचित्ररूपा धरा ततः ।  
अभ्त्_९।२९२ब्।। उपायभेदाद्भात्येषा क्रमाक्रमविभागतः ॥ २९२  
अभ्त्_९।२९३अ।। तत एव क्रमव्यक्तिकृतो धीभेद उच्यते ।  
अभ्त्_९।२९३ब्।। षष्ठीप्रयोगो धीभेदाद्भेद्यभेदकता तथा ॥ २९३  
अभ्त्_९।२९४अ।। तेन धर्मातिरिक्तो@त्र धर्मी नाम न कश्चन ।  
अभ्त्_९।२९४ब्।। तत्रानेकप्रकाराः स्युर्गन्धरूपरसाः क्षितौ ॥ २९४  
अभ्त्_९।२९५अ।। संस्पर्शः पाकजो@नुष्णाशीतः शब्दो विचित्रकः ।  
अभ्त्_९।२९५ब्।। शौक्ल्यं माधुर्यशीतत्वे चित्राः शब्दाश्च वारिणि ॥ २९५  
अभ्त्_९।२९६अ।। शुक्लभास्वरतोष्णत्वं चित्राः शब्दाश्च पावके ।  
अभ्त्_९।२९६ब्।। अपाकजश्चाशीतोष्णो ध्वनिश्चित्रश्च मारुते ॥ २९६  
अभ्त्_९।२९७अ।। वर्णात्मको ध्वनिः शब्दप्रतिबिम्बान्यथाम्बरे ।  
अभ्त्_९।२९७ब्।। यत्तु न स्पर्शवद्धर्मः शब्द इत्यादि भण्यते ॥ २९७  
अभ्त्_९।२९८अ।। काणादैस्तत्स्वप्रतीतिविरुद्धं केन गृह्यताम् ।  
अभ्त्_९।२९८ब्।। पटहे ध्वनिरित्येव भात्यबाधितमेव यत् ॥ २९८  
अभ्त्_९।२९९अ।। न च हेतुत्वमात्रेण तदादानत्ववेदनात् ।  
अभ्त्_९।२९९ब्।। श्रोत्रं चास्मन्मते@हङ्कृत्कारणं तत्र तत्र तत् ॥ २९९  
अभ्त्_९।३००अ।। वृत्तिभागीति तद्देशं शब्दं गृह्णात्यलं तथा ।  
अभ्त्_९।३००ब्।। यस्त्वाह श्रोत्रमाकाशं कर्णसंयोगभेदितम् ॥ ३००  
अभ्त्_९।३०१अ।। शब्दजः शब्द आगत्य शब्दबुद्धिं प्रसूयते ।  
अभ्त्_९।३०१ब्।। तस्य मन्दे@पि मुरजध्वनावाकर्णके सति ॥ ३०१  
अभ्त्_९।३०२अ।। अमुत्र श्रुतिरेषेति दूरे संवेदनं कथम् ।  
अभ्त्_९।३०२ब्।। नहि शब्दजशब्दस्य दूरादूररवोदितेः ॥ ३०२  
अभ्त्_९।३०३अ।। श्रोत्राकाशगतस्यास्ति दूरादूरस्वभावता ।  
अभ्त्_९।३०३ब्।। न चासौ प्रथमः शब्दस्तावद्व्यापीति युज्यते ॥ ३०३  
अभ्त्_९।३०४अ।। तत्रस्थैः सह तीव्रात्मा श्रूयमाणस्त्वनेन तु ।  
अभ्त्_९।३०४ब्।। कथं श्रूयेत मन्दःसन्नहि धर्मान्तराश्रयः ॥ ३०४  
अभ्त्_९।३०५अ।। एतच्चान्यैरपाकारि बहुधेति वृथा पुनः ।  
अभ्त्_९।३०५ब्।। नायस्तं पतिताघातदाने को हि न पण्डितः ॥ ३०५  
अभ्त्_९।३०६अ।। अमीषां तु धरादीनां यावांस्तत्त्वगणः पुरा ।  
अभ्त्_९।३०६ब्।। गुणाधिकतया तिष्ठन् व्याप्ता तावान् प्रकाशते ॥ ३०६  
अभ्त्_९।३०७अ।। व्याप्यव्यापकता यैषा तत्त्वानां दर्शिता किल ।  
अभ्त्_९।३०७ब्।। सा गुणाधिक्यतः सिद्धा न हेतुत्वान्न लाघवात् ॥ ३०७  
अभ्त्_९।३०८अ।। अहेतुनापि रागो हि व्याप्तो विद्यादिना स्फुटम् ।  
अभ्त्_९।३०८ब्।। तद्विना न भवेद्यत्तद्व्याप्तमित्युच्यते यतः ॥ ३०८  
अभ्त्_९।३०९अ।। न लाघवं च नामास्ति किञ्चिदत्र स्वदर्शने ।  
अभ्त्_९।३०९ब्।। गुणाधिक्यादतो ज्ञेया व्याप्यव्यापकता स्फुटा ॥ ३०९  
अभ्त्_९।३१०अ।। यो हि यस्माद्गुणोत्कृष्टः स तस्मादूर्ध्व उच्यते ।  
अभ्त्_९।३१०ब्।। ऊर्ध्वता व्याप्तृता श्रीमन्मालिनीविजये स्फुटा ॥ ३१०  
अभ्त्_९।३११अ।। अतः शिवत्वात्प्रभृति प्रकाशतास्वरूपमादाय निजात्मनि ध्रुवम् ।  
अभ्त्_९।३११ब्।। समस्ततत्त्वावलिधर्मसञ्चयैर्विभाति भूर्व्याप्तृतया स्थितैरलम् ॥ ३११  
अभ्त्_९।३१२अ।। एवं जलादेरपि शक्तितत्त्वपर्यन्तधाम्नो वपुरस्ति तादृक् ।  
अभ्त्_९।३१२ब्।। किं तूत्तरं शक्तितयैव तत्त्वं पूर्व तु तद्धर्मतयेति भेदः ॥ ३१२  
अभ्त्_९।३१३अ।। अनुत्तरप्रक्रियायां वैतत्येन प्रदर्शितम् ।  
अभ्त्_९।३१३ब्।। एतत् तस्मात् ततः पश्येद्विस्तरार्थी विवेचकः ॥ ३१३  
अभ्त्_९।३१४अ।। इति तत्त्वस्यरूपस्य कृतं सम्यक् प्रकाशनम्  ॥ ३१४  
  
:च्१० अथ श्रीतन्त्रालोके दशममाह्निकम्  
  
अभ्त्_१०।१ब्।। उच्यते त्रिकशास्त्रेकरहस्यं तत्त्वभेदनम् ॥ १ब्  
अभ्त्_१०।२अ।। तेषाममीषां तत्त्वानां स्ववर्गेष्वनुगामिनाम् ।  
अभ्त्_१०।२ब्।। भेदान्तरमपि प्रोक्तं शास्त्रे@त्र श्रीत्रिकाभिधे ॥ २  
अभ्त्_१०।३अ।। शक्तिमच्छक्तिभेदेन धराद्यं मूलपश्चिमम् ।  
अभ्त्_१०।३ब्।। भिद्यते पञ्चदशधा स्वरूपेण सहानरात् ॥ ३  
अभ्त्_१०।४अ।। कलान्तं भेदयुग्घीनं रुद्रवत्प्रलयाकलः ।  
अभ्त्_१०।४ब्।। तद्वन्माया च नवधा ज्ञाकलाः सप्तधा पुनः ॥ ४  
अभ्त्_१०।५अ।। मन्त्रास्तदीशाः पाञ्चध्ये मन्त्रेशपतयस्त्रिधा ।  
अभ्त्_१०।५ब्।। शिवो न भिद्यते स्वैकप्रकाशघनचिन्मयः ॥ ५  
अभ्त्_१०।६अ।। शिवो मन्त्रमहेशेशमन्त्रा अकलयुक्कली ।  
अभ्त्_१०।६ब्।। शक्तिमन्तः सप्त तथा शक्तयस्तच्चतुर्दश ॥ ६  
अभ्त्_१०।७अ।। स्वं स्वरूपं पञ्चदशं तद्भूः पञ्चदशात्मिका ।  
अभ्त्_१०।७ब्।। तथाहि तिस्रो देवस्य शक्तयो वर्णिताः पुरा ॥ ७  
अभ्त्_१०।८अ।। ता एव मातृमामेयत्रैरूप्येण व्यवस्थिताः ।  
अभ्त्_१०।८ब्।। परांशो मातृरूपो@त्र प्रमाणांशः परापरः ॥ ८  
अभ्त्_१०।९अ।। मेयो@परः शक्तिमांश्च शक्तिः स्वं रूपमित्यदः ।  
अभ्त्_१०।९ब्।। तत्र स्वरूपं भूमेर्यत्पृथग्जडमवस्थितम् ॥ ९  
अभ्त्_१०।१०अ।। मातृमानाद्युपधिभिरसञ्जातोपरागकम् ।  
अभ्त्_१०।१०ब्।। सकलादिशिवान्तैस्तु मातृभिर्वेद्यतास्य या ॥ १०  
अभ्त्_१०।११अ।। शक्तिमद्भिरनुद्भूतशक्तिभिः सप्त तद्भिदः ।  
अभ्त्_१०।११ब्।। सकलादिशिवान्तानां शक्तिषूद्रेचितात्मसु ॥ ११  
अभ्त्_१०।१२अ।। वेद्यताजनिताः सप्त भेदा इति चतुर्दश ।  
अभ्त्_१०।१२ब्।। सकलस्य प्रमाणांशो यो@सौ विद्याकलात्मकः ॥ १२  
अभ्त्_१०।१३अ।। सामान्यात्मा स शक्तित्वे गणितो नतु तद्भिदः ।  
अभ्त्_१०।१३ब्।। लयाकलस्य मानांशः स एव परमस्फुटः ॥ १३  
अभ्त्_१०।१४अ।। ज्ञानाकलस्य मानं तु गलद्विद्याकलावृति ।  
अभ्त्_१०।१४ब्।। अशुद्धविद्याकलनाध्वंससंस्कारसङ्गता ॥ १४  
अभ्त्_१०।१५अ।। प्रबुभुत्सुः शुद्धविद्या सन्त्राणां करणं भवेत् ।  
अभ्त्_१०।१५ब्।। प्रबुद्धा शुद्धविद्या तु तत्संस्कारेण सङ्गता ॥ १५  
अभ्त्_१०।१६अ।। मानं मन्त्रेश्वराणां स्यात्तत्संस्कारविवर्जिता ।  
अभ्त्_१०।१६ब्।। मानं मन्त्रमहेशानां करणं शक्तिरुच्यते ॥ १६  
अभ्त्_१०।१७अ।। स्वातन्त्र्यमात्रसद्भावा या त्विच्छा शक्तिरैश्वरी ।  
अभ्त्_१०।१७ब्।। शिवस्य सैव करणं तया वेत्ति करोति च ॥ १७  
अभ्त्_१०।१८अ।। आ शिवात्सकलान्तं ये मातारः सप्त ते द्विधा ।  
अभ्त्_१०।१८ब्।। न्यग्भूतोद्रिक्तशक्तित्वात्तद्भेदो वेद्यभेदकः ॥ १८  
अभ्त्_१०।१९अ।। तथाहि वेद्यता नाम भावस्यैव निजं वपुः ।  
अभ्त्_१०।१९ब्।। चैत्रेण वेद्यं वेद्मीति किंह्यत्र प्रतिभासताम् ॥ १९  
अभ्त्_१०।२०अ।। ननु चैत्रीयविज्ञानमात्रमत्र प्रकाशते ।  
अभ्त्_१०।२०ब्।। वेद्यताख्यस्तु नो धर्मो भाति भावस्य नीलवत् ॥ २०  
अभ्त्_१०।२१अ।। वेद्यता च स्वभावेन धर्मो भावस्य चेत्ततः ।  
अभ्त्_१०।२१ब्।। सर्वान्प्रत्येव वेद्यः स्याद्धटनीलादिधर्मवत् ॥ २१  
अभ्त्_१०।२२अ।। अथ वेदकसंवित्तिबलाद्वेद्यत्वधर्मभाक् ।  
अभ्त्_१०।२२ब्।। भावस्तथापि दोषो@सौ कुविन्दकृतवस्त्रवत् ॥ २२  
अभ्त्_१०।२३अ।। वेद्यताख्यस्तु यो धर्मः सो@वेद्यश्चेत्खपुष्पवत् ।  
अभ्त्_१०।२३ब्।। वेद्यश्चेदस्ति तत्रापि वेद्येतत्यनवस्थितिः ॥ २३  
अभ्त्_१०।२४अ।। ततो न किञ्चिद्वेद्यं स्यान्मूर्छितं तु जगद्भवेत् ।  
अभ्त्_१०।२४ब्।। ननु विज्ञात्रुपाध्यं शो पस्कृतं वपुरुच्यताम् ॥ २४  
अभ्त्_१०।२५अ।। भावस्यार्थप्रकाशात्म यथा ज्ञानमिदं त्वसत् ।  
अभ्त्_१०।२५ब्।। एकविज्ञातृवेद्यत्वे न ज्ञात्रन्तरवेद्यता ॥ २५  
अभ्त्_१०।२६अ।। समस्तज्ञातृवेद्यत्वे नैकविज्ञातृवेद्यता ।  
अभ्त्_१०।२६ब्।। तस्मान्न वेद्यता नाम भावधर्मो@स्ति कश्चन ॥ २६  
अभ्त्_१०।२७अ।। भावस्य वेद्यता सैव संविदो यः समुद्भवः ।  
अभ्त्_१०।२७ब्।। अर्थग्रहणरूपं हि यत्र विज्ञानमात्मनि ॥ २७  
अभ्त्_१०।२८अ।। समवैति प्रकाश्यो@र्थस्तं प्रत्येषैव वेद्यता ।  
अभ्त्_१०।२८ब्।। अत्र ब्रूमः पदार्थानां न धर्मो यदि वेद्यता ॥ २८  
अभ्त्_१०।२९अ।। अवेद्या एव ते संस्युर्ज्ञाने सत्यपि वर्णिते ।  
अभ्त्_१०।२९ब्।। यथाहि पृथुबुध्नादिरूपे कुम्भस्य सत्यपि ॥ २९  
अभ्त्_१०।३०अ।। अतदात्मा पटो नैति पृथुबुध्नादिरूपताम् ।  
अभ्त्_१०।३०ब्।। तथा सत्यपि विज्ञाने विज्ञातृसमवायिनि ॥ ३०  
अभ्त्_१०।३१अ।। अवेद्यधर्मका भावाः कथं वेद्यत्वमाप्नुयुः ।  
अभ्त्_१०।३१ब्।। अनर्थः सुमहांश्चैष दृश्यतां वस्तु यत्स्वयम् ॥ ३१  
अभ्त्_१०।३२अ।। प्रकाशात्म न तत्संविच्चाप्रकाशा तदाश्रयः ।  
अभ्त्_१०।३२ब्।। अप्रकाशो मनोदीपचक्षुरादि तथैव तत् ॥ ३२  
अभ्त्_१०।३३अ।। किं तत्प्रकाशतां नाम सुप्ते जगति सर्वतः ।  
अभ्त्_१०।३३ब्।। ज्ञानस्यार्थप्रकाशत्वं ननु रूपं प्रदीपवत् ॥ ३३  
अभ्त्_१०।३४अ।। अपूर्वमत्र विदितं नरीनृत्यामहे ततः ।  
अभ्त्_१०।३४ब्।। अर्थप्रकाशो ज्ञानस्य यद्रूपं तन्निरूप्यताम् ॥ ३४  
अभ्त्_१०।३५अ।। अर्थः प्रकाशश्चेद्रूपमर्थो वा ज्ञानमेव वा ।  
अभ्त्_१०।३५ब्।। अथार्थस्य प्रकाशो यस्तद्रूपमिति भण्यते ॥ ३५  
अभ्त्_१०।३६अ।। षष्ठी कर्तरि चेदुक्तो दोष एव दुरुद्धरः ।  
अभ्त्_१०।३६ब्।। अथ कर्मणि षष्ठ्येषा ण्यर्थस्तत्र हृदि स्थितः ॥ ३६  
अभ्त्_१०।३७अ।। तथा चेदं दर्शयामः किं प्रकाशः प्रकाशते ।  
अभ्त्_१०।३७ब्।। अप्रकाशो@पि नैवासौ तथापि च न किञ्चन ॥ ३७  
अभ्त्_१०।३८अ।। तर्हि लोके कथं ण्यर्थः उच्यते चेतनस्थितौ ।  
अभ्त्_१०।३८ब्।। मुख्यो ण्यर्थस्य विषयो जडेषु त्वौपचारिकः ॥ ३८  
अभ्त्_१०।३९अ।। तथाहि गन्तुं शक्तो@पि चैत्रो@न्यायत्ततां गतेः ।  
अभ्त्_१०।३९ब्।। मन्वान एव वक्त्यस्मि गमितः स्वामिनेति हि ॥ ३९  
अभ्त्_१०।४०अ।। स्वाम्यप्यस्य गतौ शक्तिं बुद्ध्वा स्वाधीनतां स्फुटम् ।  
अभ्त्_१०।४०ब्।। पश्यन्निवृत्तिमाशङ्क्य गमयामीति भाषते ॥ ४०  
अभ्त्_१०।४१अ।। प्रेर्यप्रेरकयोरेवं मौलिकी ण्यर्थसङ्गतिः ।  
अभ्त्_१०।४१ब्।। तदभिप्रायतो@न्यो@पि लोके व्यवहरेत्तथा ॥ ४१  
अभ्त्_१०।४२अ।। शरं गमयतीत्यत्र पुनर्वेगाख्यसंस्क्रियाम् ।  
अभ्त्_१०।४२ब्।। विदधत्प्रेरकम्मन्य उपचारेण जायते ॥ ४२  
अभ्त्_१०।४३अ।। वायुरद्रिं पातयतीत्यत्र द्वावपि तौ जडौ ।  
अभ्त्_१०।४३ब्।। द्रष्टृभिः प्रेरकप्रेर्यवपुषा परिकल्पितौ ॥ ४३  
अभ्त्_१०।४४अ।। इत्थं जडेन सम्बन्धे न मुख्या ण्यर्थसङ्गतिः ।  
अभ्त्_१०।४४ब्।। आस्तामन्यत्र विततमेतद्विस्तरतो मया ॥ ४४  
अभ्त्_१०।४५अ।। अर्थे प्रकाशना सेयमुपचारस्ततो भवेत् ।  
अभ्त्_१०।४५ब्।। अस्तु चेद्भासते तर्हि स एव पतदद्रिवत् ॥ ४५  
अभ्त्_१०।४६अ।। उपचारे निमित्तेन केनापि किल भूयते ।  
अभ्त्_१०।४६ब्।। वायुः पातयतीत्यत्र निमित्तं तत्कृता क्रिया ॥ ४६  
अभ्त्_१०।४७अ।। गिरौ येनैष संयोगनाशाद्भ्रंशं प्रपद्यते ।  
अभ्त्_१०।४७ब्।। इह तु ज्ञानमर्थस्य न किञ्चित्करमेव तत् ॥ ४७  
अभ्त्_१०।४८अ।। उपचारः कथं नाम भवेत्सो@पि ह्यवस्तुसन् ।  
अभ्त्_१०।४८ब्।। अप्रकाशित एवार्थः प्रकाशत्वोपचारतः ॥ ४८  
अभ्त्_१०।४९अ।। तादृगेव शिशुः किं हि दहत्यग्न्युपचारतः ।  
अभ्त्_१०।४९ब्।। शिशौ वह्न्युपचारे यद्बीजं तैक्ष्ण्यादि तच्च सत् ॥ ४९  
अभ्त्_१०।५०अ।। प्रकाशत्वोपचारे तु किं बीजं यत्र सत्यता ।  
अभ्त्_१०।५०ब्।। सिद्धे हि चेतने युक्त उपचारः स हि स्फुटम् ॥ ५०  
अभ्त्_१०।५१अ।। अध्यारोपात्मकः सो@पि प्रतिसन्धानजीवितः ।  
अभ्त्_१०।५१ब्।। न चाद्यापि किमप्यस्ति चेतनं ज्ञानमप्यदः ॥ ५१  
अभ्त्_१०।५२अ।। अप्रकाशं तदन्येन तत्प्रकाशे@प्ययं विधिः ।  
अभ्त्_१०।५२ब्।। ननु प्रदीपो रूपस्य प्रकाशः कथमीदृशम् ॥ ५२  
अभ्त्_१०।५३अ।। अत्रापि न वहन्त्येताः किं नु युक्तिविकल्पनाः ।  
अभ्त्_१०।५३ब्।। यादृशा स्वेन रूपेण दीपो रूपं प्रकाशयेत् ॥ ५३  
अभ्त्_१०।५४अ।। तादृशा स्वयमप्येष भाति ज्ञानं तु नो तथा ।  
अभ्त्_१०।५४ब्।। प्रदीपश्चैष भावानां प्रकाशत्वं ददा[धा]त्यलम् ॥ ५४  
अभ्त्_१०।५५अ।। अन्यथा न प्रकाशेरन्नभेदे चेदृशो विधिः ।  
अभ्त्_१०।५५ब्।। तस्मात्प्रकाश एवायं पूर्वोक्तः परमः शिवः ॥ ५५  
अभ्त्_१०।५६अ।। यथा यथा प्रकाशेत तत्तद्भाववपुः स्फुटम् ।  
अभ्त्_१०।५६ब्।। एवं च नीलता नाम यथा काचित्प्रकाशते ॥ ५६  
अभ्त्_१०।५७अ।। तद्वच्चकास्ति वेद्यत्वं तच्च भावांशपृष्ठगम् ।  
अभ्त्_१०।५७ब्।। फलं प्रकटतार्थस्य संविद्वेति द्वयं ततः ॥ ५७  
अभ्त्_१०।५८अ।। विपक्षतो रक्षितं च सन्धानं चापि तन्मिथः ।  
अभ्त्_१०।५८ब्।। तथाहि निभृतश्चौरश्चैत्रवेद्यमिति स्फुटम् ॥ ५८  
अभ्त्_१०।५९अ।। बुद्ध्वा नादत्त एवाशु परीप्साविवशो@पि सन् ।  
अभ्त्_१०।५९ब्।। सेयं पश्यति मां नेत्रत्रिभागेनेति सादरम् ॥ ५९  
अभ्त्_१०।६०अ।। स्वं देहममृतेनेव सिक्तं पश्यति कामुकः ।  
अभ्त्_१०।६०ब्।। न चैतज्ज्ञानसंवित्तिमात्रं भावांशपृष्ठगम् ॥ ६०  
अभ्त्_१०।६१अ।। अर्थक्रियाकरं तच्चेन्न धर्मः कोन्वसौ भवेत् ।  
अभ्त्_१०।६१ब्।। यच्चोक्तं वेद्यताधर्मा भावः सर्वानपि प्रति ॥ ६१  
अभ्त्_१०।६२अ।। स्यादित्येतत्स्वपक्षघ्नं दुष्प्रयोगास्त्रवत्तव ।  
अभ्त्_१०।६२ब्।। अस्माकं तु स्वप्रकाशशिवतामात्रवादिनाम् ॥ ६२  
अभ्त्_१०।६३अ।। अन्यं प्रति चकास्तीति वच एव न विद्यते ।  
अभ्त्_१०।६३ब्।। सर्वान्प्रति च तन्नीलं स घटश्चेति यद्वचः ॥ ६३  
अभ्त्_१०।६४अ।। तदप्यविदितप्रायं गृहीतं मुग्धबुद्धिभिः ।  
अभ्त्_१०।६४ब्।। नहि कालाग्निरुद्रीयकायावगतनीलिमा ॥ ६४  
अभ्त्_१०।६५अ।। तव नीलः किं नु पीतो मैवं भून्नतु नीलकः ।  
अभ्त्_१०।६५ब्।। न कञ्चित्प्रति नीलो@सौ नीलो वा यं प्रति स्थितः ॥ ६५  
अभ्त्_१०।६६अ।। तं प्रत्येव स वेद्यः स्यात्सङ्कल्पद्वारको@न्ततः ।  
अभ्त्_१०।६६ब्।। यथा चार्थप्रकाशात्म ज्ञानं सङ्गीर्यते त्वया ॥ ६६  
अभ्त्_१०।६७अ।। तथा तज्ज्ञातृवेद्यत्वं भावीयं रूपमुच्यताम् ।  
अभ्त्_१०।६७ब्।। न च ज्ञातात्र नियतः कश्चिज्ज्ञाने यथा तव ॥ ६७  
अभ्त्_१०।६८अ।। अर्थे ज्ञाता यदा यो यस्तद्वेद्यं वपुरुच्यताम् ।  
अभ्त्_१०।६८ब्।। तत्तद्विज्ञातृवेद्यत्वं सर्वान्प्रत्येव भासताम् ॥ ६८  
अभ्त्_१०।६९अ।। इत्येवं चोदयन्मन्ये व्रजेद्बधिरधुर्यताम् ।  
अभ्त्_१०।६९ब्।। नह्यन्यं प्रति वै कञ्चिद्भाति सा वेद्यता तथा ॥ ६९  
अभ्त्_१०।७०अ।। भावस्य रूपमित्युक्ते केयमस्थानवैधुरी ।  
अभ्त्_१०।७०ब्।। अनेन नीतिमार्गेण निर्मूलमपसारिता ॥ ७०  
अभ्त्_१०।७१अ।। अनवस्था तथा ह्यन्यैर्नीलाद्यैः सदृशी न सा ।  
अभ्त्_१०।७१ब्।। वेद्यता किन्तु धर्मो@सौ यद्योगात्सर्वधर्मवान् ॥ ७१  
अभ्त्_१०।७२अ।। धर्मी वेद्यत्वमभ्येति स सत्तासमवायवत् ।  
अभ्त्_१०।७२ब्।। ब्रूषे यथा हि कुरुते सत्ता सत्यसतः सतः ॥ ७२  
अभ्त्_१०।७३अ।। समवायो@पि संश्लिष्टः श्लिष्टानश्लिष्टताजुषः ।  
अभ्त्_१०।७३ब्।। अन्त्यो विशेषो व्यावृत्तिरूपो व्यावृत्तिवर्जितान् ॥ ७३  
अभ्त्_१०।७४अ।। व्यावृत्तान् श्वेतिमा शुक्लमशुक्लं गमनं तथा ।  
अभ्त्_१०।७४ब्।। तद्वन्नीलादिधर्मांशयुक्तो धर्मी स्वयं स्थितः ॥ ७४  
अभ्त्_१०।७५अ।। अवेद्यो वेद्यतारूपाद्धर्माद्वेद्यत्वमागतः ।  
अभ्त्_१०।७५ब्।। वेद्यता भासमाना च स्वयं नीलादिधर्मवत् ॥ ७५  
अभ्त्_१०।७६अ।। अप्रकाशा स्वप्रकाशाद्धर्मादेति प्रकाशताम् ।  
अभ्त्_१०।७६ब्।। प्रकाशे खलु विश्रान्तिं विश्वं श्रयति चेत्ततः ॥ ७६  
अभ्त्_१०।७७अ।। नान्या काचिदपेक्षास्य कृतकृत्यस्य सर्वतः ।  
अभ्त्_१०।७७ब्।। यथा च शिवनाथेन स्वातन्त्र्याद्भास्यते भिदा ॥ ७७  
अभ्त्_१०।७८अ।। नीलादिवत्तथैवायं वेद्यता धर्म उच्यते ।  
अभ्त्_१०।७८ब्।। एवं सिद्धं हि वेद्यत्वं भावधर्मो@स्तु का घृणा ॥ ७८  
अभ्त्_१०।७९अ।। इदं तु चिन्त्यं सकलपर्यन्तोक्तप्रमातृभिः ।  
अभ्त्_१०।७९ब्।। वेद्यत्वमेकरूपं स्याच्चातुर्दश्यमतः कुतः ॥ ७९  
अभ्त्_१०।८०अ।। उच्यते परिपूर्णं चेद्भावीयं रूपमुच्यते ।  
अभ्त्_१०।८०ब्।। तद्विभुर्भैरवो देवो भगवानेव भण्यते ॥ ८०  
अभ्त्_१०।८१अ।। अथ तन्निजमाहात्म्यकल्पित्ॐ@शांशिकाक्रमः ।  
अभ्त्_१०।८१ब्।। सह्यते किं कृतं तर्हि प्रोक्तकल्पनयानया ॥ ८१  
अभ्त्_१०।८२अ।। अत एव यदा येन वपुषा भाति यद्यथा ।  
अभ्त्_१०।८२ब्।। तदा तथा तत्तद्रूपमित्येषोपनिषत्परा ॥ ८२  
अभ्त्_१०।८३अ।। चैत्रेण वेद्यं जानामि द्वाभ्यां बहुभिरप्यथ ।  
अभ्त्_१०।८३ब्।। मन्त्रेण तन्महेशेन शिवेनोद्रिक्तशक्तिना ॥ ८३  
अभ्त्_१०।८४अ।। अन्यादृशेन वेत्येवं भावो भाति यथा तथा ।  
अभ्त्_१०।८४ब्।। अर्थक्रियादिवैचित्र्यमभ्येत्यपरिसङ्ख्यया ॥ ८४  
अभ्त्_१०।८५अ।। तथा ह्येकाग्रसकलसामाजिकजनः खलु ।  
अभ्त्_१०।८५ब्।। नृत्तं गीतं सुधासारसागरत्वेन मन्यते ॥ ८५  
अभ्त्_१०।८६अ।। तत एवोच्यते मल्लनटप्रेक्षोपदेशने ।  
अभ्त्_१०।८६ब्।। सर्वप्रमातृतादात्म्यं पूर्णरूपानुभावकम् ॥ ८६  
अभ्त्_१०।८७अ।। तावन्मात्रार्थसंवित्तितुष्टाः प्रत्येकशो यदि ।  
अभ्त्_१०।८७ब्।। कः सम्भूय गुणस्तेषां प्रमात्रैक्यं भवेच्च किम् ॥ ८७  
अभ्त्_१०।८८अ।। यदा तु तत्तद्वेद्यत्वधर्मसन्दर्भगर्भितम् ।  
अभ्त्_१०।८८ब्।। तद्वस्तु शुष्कात्प्राग्रूपादन्यद्युक्तमिदं तदा ॥ ८८  
अभ्त्_१०।८९अ।। शास्त्रे@पि तत्तद्वेद्यत्वं विशिष्टार्थक्रियाकरम् ।  
अभ्त्_१०।८९ब्।। भूयसैव तथाच श्रीमालिनीविजयोत्तरे ॥ ८९  
अभ्त्_१०।९०अ।। तथा षड्विधमध्वानमनेनाधिष्ठितं स्मरेत् ।  
अभ्त्_१०।९०ब्।। अधिष्ठानं हि देवेन यद्विश्वस्य प्रवेदनम् ॥ ९०  
अभ्त्_१०।९१अ।। तदीशवेद्यत्वेनेत्थं ज्ञातं प्रकृतकार्यकृत् ।  
अभ्त्_१०।९१ब्।। एवं सिद्धं वेद्यताख्यो धर्मो भावस्य भासते ॥ ९१  
अभ्त्_१०।९२अ।। तदनाभासयोगे तु स्वरूपमिति भण्यते ।  
अभ्त्_१०।९२ब्।। उपाधियोगिताशङ्कामपहस्तयतो@स्फुटम् ॥ ९२  
अभ्त्_१०।९३अ।। स्वात्मनो येन वपुषा भात्यर्थस्तत्स्वकं वपुः ।  
अभ्त्_१०।९३ब्।। जानामि घटमित्यत्र वेद्यतानुपरागवान् ॥ ९३  
अभ्त्_१०।९४अ।। घट एव स्वरूपेण भात इत्यपदिश्यते ।  
अभ्त्_१०।९४ब्।। ननु तत्र स्वयंवेद्यभावो मन्त्राद्यपेक्षया ॥ ९४  
अभ्त्_१०।९५अ।। अपि चास्त्येव नन्वस्तु नतु सन्प्रतिभासते ।  
अभ्त्_१०।९५ब्।। अवेद्यमेव कालाग्निवपुर्मेरोः परा दिशः ॥ ९५  
अभ्त्_१०।९६अ।। ममेति संविदि परं शुद्धं वस्तु प्रकाशते ।  
अभ्त्_१०।९६ब्।। भातत्वाद्वेद्यमपि तन्न वेद्यत्वेन भासनात् ॥ ९६  
अभ्त्_१०।९७अ।। अवेद्यमेव भानं हि तथा कमनुयुञ्ज्महे ।  
अभ्त्_१०।९७ब्।। एवं पञ्चदशात्मेयं धरा तद्वज्जलादयः ॥ ९७  
अभ्त्_१०।९८अ।। अव्यक्तान्ता यतो@स्त्येषां सकलं प्रति वेद्यता ।  
अभ्त्_१०।९८ब्।। यत्तूच्यते कलाद्येन धरान्तेन समन्विताः ॥ ९८  
अभ्त्_१०।९९अ।। सकला इति तत्कोशषट्कोद्रेकोपलक्षणम् ।  
अभ्त्_१०।९९ब्।। उद्भूताशुद्धचिद्रागकलादिरसकञ्चुकाः ॥ ९९  
अभ्त्_१०।१००अ।। सकलालयसञ्ज्ञास्तु न्यग्भूताखिलकञ्चुकाः ।  
अभ्त्_१०।१००ब्।। ज्ञानाकलास्तु ध्वस्तैतत्कञ्चुका इति निर्णयः ॥ १००  
अभ्त्_१०।१०१अ।। तेन प्रधाने वेद्ये@पि पुमानुद्भूतकञ्चुकः ।  
अभ्त्_१०।१०१ब्।। प्रमातास्त्येव सकलः पाञ्चदश्यमतः स्थितम् ॥ १०१  
अभ्त्_१०।१०२अ।। पाञ्चदश्यं धराधन्तर्निविष्टे सकले@पि च ।  
अभ्त्_१०।१०२ब्।। सकलान्तरमस्त्येव प्रमेये@त्रापि मातृ हि ॥ १०२  
अभ्त्_१०।१०३अ।। स्थूलावृतादिसङ्कोचतदन्यव्याप्तृताजुषः ।  
अभ्त्_१०।१०३ब्।। पीताद्याः स्थिरकम्प्रत्वाच्चतुर्दश धरादिषु ॥ १०३  
अभ्त्_१०।१०४अ।। स्वरूपीभूतजडताः प्राणदेहपथे ततः ।  
अभ्त्_१०।१०४ब्।। प्रमातृताजुषः प्रोक्ता धारणा विजयोत्तरे ॥ १०४  
अभ्त्_१०।१०५अ।। यदा तु मेयता पुंसः कलान्तस्य प्रकल्प्यते ।  
अभ्त्_१०।१०५ब्।। तदुद्भूतः कञ्चुकांशो मेयो नास्य प्रमातृता ॥ १०५  
अभ्त्_१०।१०६अ।। अतः सकलसञ्ज्ञस्य प्रमातृत्वं न विद्यते ।  
अभ्त्_१०।१०६ब्।। त्रयोदशत्वं तच्छक्तिशक्तिमद्द्वयवर्जनात् ॥ १०६  
अभ्त्_१०।१०७अ।। न्यग्भूतकञ्चुको माता युक्त[यत]स्तत्र लयाकलः ।  
अभ्त्_१०।१०७ब्।। मायानिविष्टो विज्ञानाकलाद्याः प्राग्वदेव तु ॥ १०७  
अभ्त्_१०।१०८अ।। मायातत्त्वे ज्ञेयरूपे कञ्चुकन्यग्भवो@पि यः ।  
अभ्त्_१०।१०८ब्।। सो@पि मेयः कञ्चुकैक्यं यतो माया सुसूक्ष्मिका ॥ १०८  
अभ्त्_१०।१०९अ।। विज्ञानाकल एवात्र ततो मातापकञ्चुकः ।  
अभ्त्_१०।१०९ब्।। मायानिविष्टे@प्यकले तथेत्येकादशात्मता ॥ १०९  
अभ्त्_१०।११०अ।। विज्ञानकेवले वेद्ये कञ्चुकध्वंससुस्थिते ।  
अभ्त्_१०।११०ब्।। उद्बुभूषुप्रबोधानां मन्त्राणामेव मातृता ॥ ११०  
अभ्त्_१०।१११अ।। ते@पि मन्त्रा यदा मेयास्तदा माता तदीश्वरः ।  
अभ्त्_१०।१११ब्।। स ह्युद्भवात्पूर्णबोधस्तस्मिन्प्राप्ते तु मेयताम् ॥ १११  
अभ्त्_१०।११२अ।। उद्भूतपूर्णरूपो@सौ माता मन्त्रमहेश्वरः ।  
अभ्त्_१०।११२ब्।। तस्मिन्विज्ञेयतां प्राप्ते स्वप्रकाशः परः शिवः ॥ ११२  
अभ्त्_१०।११३अ।। प्रमाता स्वकतादात्म्यभासिताखिलवेद्यकः ।  
अभ्त्_१०।११३ब्।। शिवः प्रमाता नो मेयो ह्यन्याधीनप्रकाशता ॥ ११३  
अभ्त्_१०।११४अ।। मेयता सा न तत्रास्ति स्वप्रकाशो ह्यसौ प्रभुः ।  
अभ्त्_१०।११४ब्।। स्वप्रकाशे@त्र कस्मिंश्चिदनभ्युपगते सति ॥ ११४  
अभ्त्_१०।११५अ।। अप्रकाशात्प्रकाशत्वे ह्यनवस्था दुरुत्तरा ।  
अभ्त्_१०।११५ब्।। ततश्च सुप्तं विश्वं स्यान्न चैवं भासते हि तत् ॥ ११५  
अभ्त्_१०।११६अ।। अन्याधीनप्रकाशं हि तद्भात्यन्यस्त्वसौ शिवः ।  
अभ्त्_१०।११६ब्।। इत्यस्य स्वप्रकाशत्वे किमन्यैर्युक्तिडम्बरैः ॥ ११६  
अभ्त्_१०।११७अ।। मानानां हि परो जीवः स एवेत्युक्तमादितः ।  
अभ्त्_१०।११७ब्।। नन्वस्ति स्वप्रकाशे@पि शिवे वेद्यत्वमीदृशः ॥ ११७  
अभ्त्_१०।११८अ।। उपदेशो[श्यो]पदेष्टृत्वव्यवहारो@न्यथा कथम् ।  
अभ्त्_१०।११८ब्।। सत्यं स तु तथा सृष्टः परमेशेन वेद्यताम् ॥ ११८  
अभ्त्_१०।११९अ।। नीतो मन्त्रमहेशादिकक्ष्यां समधिशाय्यते ।  
अभ्त्_१०।११९ब्।। तथाभूतश्च वेद्यो@सौ नानवच्छिन्नसंविदः ॥ ११९  
अभ्त्_१०।१२०अ।। पूर्णस्य वेद्यता युक्ता परस्परविरोधतः ।  
अभ्त्_१०।१२०ब्।। तथा वेद्यस्वभावे@पि वस्तुतो न शिवात्मताम् ॥ १२०  
अभ्त्_१०।१२१अ।। को@पि भावः प्रोज्झतीति सत्यं तद्भावना फलेत् ।  
अभ्त्_१०।१२१ब्।। श्रीपूर्वशास्त्रे तेनोक्तं शिवः साक्षान्न भिद्यते ॥ १२१  
अभ्त्_१०।१२२अ।। साक्षात्पदेनायमर्थः समस्तः प्रस्फुटीकृतः ।  
अभ्त्_१०।१२२ब्।। नन्वेकरूपतायुक्तः शिवस्तद्वशतो भवेत् ॥ १२२  
अभ्त्_१०।१२३अ।। त्रिवेदतामन्त्रमहानाथे कात्र विवादिता ।  
अभ्त्_१०।१२३ब्।। महेश्वरेशमन्त्राणां तथा केवलिनोर्द्वयोः ॥ १२३  
अभ्त्_१०।१२४अ।। अनन्तभेदतैकैकं स्थिता सकलवत्किल ।  
अभ्त्_१०।१२४ब्।। ततो लयाकले मेये प्रमातास्ति लयाकलः ॥ १२४  
अभ्त्_१०।१२५अ।। अतस्त्रयोदशत्वं स्यादित्थं नैकादशात्मता ।  
अभ्त्_१०।१२५ब्।। विज्ञानाकलवेद्यत्वे@प्यन्यो ज्ञानाकलो भवेत् ॥ १२५  
अभ्त्_१०।१२६अ।। माता तदेकादशता स्यान्नैव तु नवात्मता ।  
अभ्त्_१०।१२६ब्।। एवं मन्त्रतदीशानां मन्त्रेशान्तरसम्भवे ॥ १२६  
अभ्त्_१०।१२७अ।। वेद्यत्वान्नव सप्त स्युः सप्त पञ्च तु ते कथम् ।  
अभ्त्_१०।१२७ब्।। उच्यते सत्यमस्त्येषा कलना किन्तु सुस्फुटः ॥ १२७  
अभ्त्_१०।१२८अ।। यथात्र सकले भेदो न तथा त्वकलादिके ।  
अभ्त्_१०।१२८ब्।। अनन्तावान्तरेदृक्षयोनिभेदवतः स्फुटम् ॥ १२८  
अभ्त्_१०।१२९अ।। चतुर्दशविधस्यास्य सकलस्यास्ति भेदिता ।  
अभ्त्_१०।१२९ब्।। लयाकले तु संस्कारमात्रात्सत्यप्यसौ भिदा ॥ १२९  
अभ्त्_१०।१३०अ।। अकलेन विशेषाय सकलस्यैव युज्यते ।  
अभ्त्_१०।१३०ब्।। विज्ञानकेवलादीनां तावत्यपि न वै भिदा ॥ १३०  
अभ्त्_१०।१३१अ।। शिवस्वाच्छन्द्यमात्रं तु भेदायैषां विजृम्भते ।  
अभ्त्_१०।१३१ब्।। इत्याशयेन सम्पश्यन्विशेषं सकलादिह ॥ १३१  
अभ्त्_१०।१३२अ।। लयाकलादौ नोवाच त्रायोदश्यादिकं विभुः ।  
अभ्त्_१०।१३२ब्।। नन्वस्तु वेद्यता भावधर्मः किन्तु लयाकलौ ॥ १३२  
अभ्त्_१०।१३३अ।। मन्वाते नेह वै किञ्चित्तदपेक्षा त्वसौ कथम् ।  
अभ्त्_१०।१३३ब्।। श्रूयतां संविदैकात्म्यतत्त्वे@स्मिन्संव्यवस्थिते ॥ १३३  
अभ्त्_१०।१३४अ।। जडे@पि चितिरस्त्येव भोत्स्यमाने तु का कथा ।  
अभ्त्_१०।१३४ब्।। स्वबोधावसरे तावद्भोत्स्यते लयकेवली ॥ १३४  
अभ्त्_१०।१३५अ।। द्विविधश्च प्रबोधो@स्य मन्त्रत्वाय भवाय च ।  
अभ्त्_१०।१३५ब्।। भावनादिबलादन्यवैष्णवादिनयोदितात् ॥ १३५  
अभ्त्_१०।१३६अ।। यथास्वमाधरौत्तर्यविचित्रात्संस्कृतस्तथा ।  
अभ्त्_१०।१३६ब्।। लीनः प्रबुद्धो मन्त्रत्वं तदीशत्वमथैति वा ॥ १३६  
अभ्त्_१०।१३७अ।। स्वातन्त्र्यवर्जिता ये तु बलान्मोहवशीकृताः ।  
अभ्त्_१०।१३७ब्।। लयाकलात्स्वसंस्कारात्प्रबुद्ध्यन्ते भवाय ते ॥ १३७  
अभ्त्_१०।१३८अ।। ज्ञानाकलो@पि मन्त्रेशमहेशत्वाय बुध्यते ।  
अभ्त्_१०।१३८ब्।। मन्त्रादित्वाय वा जातु जातु संसृतये@पि वा ॥ १३८  
अभ्त्_१०।१३९अ।। अवतारो हि विज्ञानियोगिभावे@स्य भिद्यते ।  
अभ्त्_१०।१३९ब्।। उक्तं च बोधयामास स सिसृक्षुर्जगत्प्रभुः ॥ १३९  
अभ्त्_१०।१४०अ।। विज्ञानकेवलानष्टाविति श्रीपूर्वशासने ।  
अभ्त्_१०।१४०ब्।। अतः प्रभोत्स्यमानत्वे यानयोर्बोधयोग्यता ॥ १४०  
अभ्त्_१०।१४१अ।। तद्बलाद्वेद्यतायोग्यभावेनैवात्र वेद्यता ।  
अभ्त्_१०।१४१ब्।। तथाहि गाढनिद्रे@पि प्रिये@नाशङ्कितागताम् ॥ १४१  
अभ्त्_१०।१४२अ।। मां द्रक्ष्यतीति नाङ्गेषु स्वेषु मात्यभिसारिका ।  
अभ्त्_१०।१४२ब्।। एवं शिवो@पि मनुते एतस्यैतत्प्रवेद्यताम् ॥ १४२  
अभ्त्_१०।१४३अ।। यास्यतीति सृजामीति तदानीं योग्यतैव सा ।  
अभ्त्_१०।१४३ब्।। वेद्यता तस्य भावस्य भोक्तृता तावती च सा ॥ १४३  
अभ्त्_१०।१४४अ।। लयाकलस्य चित्रो हि भोगः केन विकल्प्यते ।  
अभ्त्_१०।१४४ब्।। यथा यथा हि सम्वित्तिः स हि भोगः स्फुटो@स्फुटः ॥ १४४  
अभ्त्_१०।१४५अ।। स्मृतियोग्यो@प्यन्यथा वा भोग्यभावं न तूज्झति ।  
अभ्त्_१०।१४५ब्।। गाढनिद्राविमूढो@पि कान्तालिङ्गितविग्रहः ॥ १४५  
अभ्त्_१०।१४६अ।। भोक्तैव भण्यते सो@पि मनुते भोक्तृतां पुरा ।  
अभ्त्_१०।१४६ब्।। उत्प्रेक्षामात्रहीनो@पि काञ्चित्कुलवधूं पुरः ॥ १४६  
अभ्त्_१०।१४७अ।। सम्भोक्ष्यमाणां दृष्ट्वैव रभसाद्याति सम्मदम् ।  
अभ्त्_१०।१४७ब्।। तामेव दृष्ट्वा च तदा समानाशयभागपि ॥ १४७  
अभ्त्_१०।१४८अ।। अन्यस्तथा न संवित्ते कमत्रोपलभामहे ।  
अभ्त्_१०।१४८ब्।। लोके रूढमिदं दृष्टिरस्मिन्कारणमन्तरा ॥ १४८  
अभ्त्_१०।१४९अ।। प्रसीदतीव मग्नेव निर्वातीवेतिवादिनि ।  
अभ्त्_१०।१४९ब्।। इत्थं विस्तरतस्तत्त्वभेदो@यं समुदाहृतः ॥ १४९  
अभ्त्_१०।१५०अ।। शक्तिशक्तिमतां भेदादन्योन्यं तत्कृतेष्वपि ।  
अभ्त्_१०।१५०ब्।। भेदेष्वन्योन्यतो भेदात्तथा तत्त्वान्तरैः सह ॥ १५०  
अभ्त्_१०।१५१अ।। भेदोपभेदगणनां कर्वतो नावधिः क्वचित् ।  
अभ्त्_१०।१५१ब्।। तत एव विचित्रो@यं भुवनादिविधिः स्थितः ॥ १५१  
अभ्त्_१०।१५२अ।। पार्थिवत्वे@पि नो साम्यं रुद्रवैष्णवलोकयोः ।  
अभ्त्_१०।१५२ब्।। का कथान्यत्र तु भवेद्भोगे वापि स्वरूपके ॥ १५२  
अभ्त्_१०।१५३अ।। स च नो विस्तरः साक्षाच्छक्यो यद्यपि भाषितुम् ।  
अभ्त्_१०।१५३ब्।। तथापि मार्गमात्रेण कथ्यमानो विविच्यताम् ॥ १५३  
अभ्त्_१०।१५४अ।। सप्तानां मातृशक्तीनामन्योन्यं भेदने सति ।  
अभ्त्_१०।१५४ब्।। रूपमेकान्नपञ्चाशत्स्वरूपं चाधिकं ततः ॥ १५४  
अभ्त्_१०।१५५अ।। सर्वं सर्वात्मकं यस्मात्तस्मात्सकलमातरि ।  
अभ्त्_१०।१५५ब्।। लयाकलादिशक्तीनां सम्भवो@स्त्येव तत्त्वतः ॥ १५५  
अभ्त्_१०।१५६अ।। स त्वस्फुटो@स्तु भेदांशं दातुं तावत्प्रभुर्भवेत् ।  
अभ्त्_१०।१५६ब्।। तेषामपि च भेदानामन्योन्यं बहुभेदता ॥ १५६  
अभ्त्_१०।१५७अ।। मुख्यानां भेदभेदानां जलाद्यैर्भेदने सति ।  
अभ्त्_१०।१५७ब्।। मुख्यभेदप्रकारेण विधेरानन्त्यमुच्यते ॥ १५७  
अभ्त्_१०।१५८अ।। सकलस्य समुद्भूताश्चक्षुरादिस्वशक्तयः ।  
अभ्त्_१०।१५८ब्।। न्यग्भूताश्च प्रतन्वन्ति भेदान्तरमपि स्फुटम् ॥ १५८  
अभ्त्_१०।१५९अ।। एवं लयाकलादीनां तत्संस्कारपदोदितात् ।  
अभ्त्_१०।१५९ब्।। पाटवात्प्रक्षयाद्वापि भेदान्तरमुदीयते ॥ १५९  
अभ्त्_१०।१६०अ।। न्यक्कृतां शक्तिमास्थायाप्युदासीनतया स्थितिम् ।  
अभ्त्_१०।१६०ब्।। अनाविश्येव यद्वेत्ति तत्रान्या वेद्यता खलु ॥ १६०  
अभ्त्_१०।१६१अ।। आविश्येव निमज्ज्येव विकास्येव विघूर्ण्य च ।  
अभ्त्_१०।१६१ब्।। विदतो वेद्यतान्यैव भेदो@त्रार्थक्रियोचितः ॥ १६१  
अभ्त्_१०।१६२अ।। अन्यशक्तितिरोभावे कस्याश्चित्सुस्फुटोदये ।  
अभ्त्_१०।१६२ब्।। भेदान्तरमपि ज्ञेयं वीणावादकदृष्टिवत् ॥ १६२  
अभ्त्_१०।१६३अ।। तिरोभावोद्भवौ शक्तेः स्वशक्त्यन्तरतो@न्यतः ।  
अभ्त्_१०।१६३ब्।। चेत्यमानादचेत्याद्वा तन्वाते बहुभेदताम् ॥ १६३  
अभ्त्_१०।१६४अ।। एवमेतद्धरादीनां तत्त्वानां यावती दशा ।  
अभ्त्_१०।१६४ब्।। काचिदस्ति घटाख्यापि तत्र सन्दर्शिता भिदः ॥ १६४  
अभ्त्_१०।१६५अ।। अत्रापि वेद्यता नाम तादात्म्यं वेदकैः सह ।  
अभ्त्_१०।१६५ब्।। ततः सकलवेद्यो@सौ घटः सकल एव हि ॥ १६५  
अभ्त्_१०।१६६अ।। यावच्छिवैकवेद्यो@सौ शिव एवावभासते ।  
अभ्त्_१०।१६६ब्।। तावदेकशरीरो हि बोधो भात्येव यावता ॥ १६६  
अभ्त्_१०।१६७अ।। अधुनात्र समस्तस्य धरातत्त्वस्य दर्श्यते ।  
अभ्त्_१०।१६७ब्।। सामस्त्य एवाभिहितं पाञ्चदश्यं पुरोदितम् ॥ १६७  
अभ्त्_१०।१६८अ।। धरातत्त्वाविभेदेन यः प्रकाशः प्रकाशते ।  
अभ्त्_१०।१६८ब्।। स एव शिवनाथो@त्र पृथिवी ब्रह्म तन्मतम् ॥ १६८  
अभ्त्_१०।१६९अ।। धरातत्त्वगताः सिद्धीर्वितरीतुं समुद्यतान् ।  
अभ्त्_१०।१६९ब्।। प्रेरयन्ति शिवेच्छातो ये ते मन्त्रमहेश्वराः ॥ १६९  
अभ्त्_१०।१७०अ।। प्रेर्यमाणास्तु मन्त्रेशा मन्त्रास्तद्वाचकाः स्फुटम् ।  
अभ्त्_१०।१७०ब्।। धरातत्त्वगतं योगमभ्यस्य शिवविद्यया ॥ १७०  
अभ्त्_१०।१७१अ।। न तु पाशवसाङ्ख्यीयवैष्णवादिद्वितादृशा ।  
अभ्त्_१०।१७१ब्।। अप्राप्तध्रुवधामानो विज्ञानाकलताजुषः ॥ १७१  
अभ्त्_१०।१७२अ।। तावत्तत्त्वोपभोगेन ये कल्पान्ते लयं गताः ।  
अभ्त्_१०।१७२ब्।। सौषुप्तावस्थयोपेतास्ते@त्र प्रलयकेवलाः ॥ १७२  
अभ्त्_१०।१७३अ।। सौषुप्ते तत्त्वलीनत्वं स्फुटमेव हि लक्ष्यते ।  
अभ्त्_१०।१७३ब्।। अन्यथा नियतस्वप्नसन्दृष्टिर्जायते कुतः ॥ १७३  
अभ्त्_१०।१७४अ।। सौषुप्तमपि चित्रं च स्वच्छास्वच्छादि भासते ।  
अभ्त्_१०।१७४ब्।। अस्वाप्सं सुखमित्यादिस्मृतिवैचित्र्यदर्शनात् ॥ १७४  
अभ्त्_१०।१७५अ।। यदैव स क्षणं सूक्ष्मं निद्रायैव प्रबुद्ध्यते ।  
अभ्त्_१०।१७५ब्।। तदैव स्मृतिरेषेति नार्थजज्ञानजा स्मृतिः ॥ १७५  
अभ्त्_१०।१७६अ।। तेन मूढैर्यदुच्येत प्रबुद्धस्यान्तरान्तरा ।  
अभ्त्_१०।१७६ब्।। तूलिकादिसुखस्पर्शस्मृतिरेषेति तत्कुतः ॥ १७६  
अभ्त्_१०।१७७अ।। माहाकर्मसमुल्लाससम्मिश्रितमलाबिलाः ।  
अभ्त्_१०।१७७ब्।। धराधिरोहिणो ज्ञेयाः सकला इह पुद्गलाः ॥ १७७  
अभ्त्_१०।१७८अ।। अस्यैव सप्तकस्य स्वस्वव्यापारप्रकल्पने ।  
अभ्त्_१०।१७८ब्।। प्रक्षोभो यस्तदेवोक्तं शक्तीनां सप्तकं स्फुटम् ॥ १७८  
अभ्त्_१०।१७९अ।। शिवो ह्यच्युतचिद्रूपस्तिस्रस्तच्छक्तयस्तु याः ।  
अभ्त्_१०।१७९ब्।। ताः स्वातन्त्र्यवशोपात्तग्रहीत्राकारतावशात् ॥ १७९  
अभ्त्_१०।१८०अ।। त्रिधा मन्त्रावसानाः स्युरुदासीना इव स्थिताः ।  
अभ्त्_१०।१८०ब्।। ग्राह्याकारोपरागात्तु ग्रहीत्राकारतावशात् ॥ १८०  
अभ्त्_१०।१८१अ।। सकलान्तास्तु तास्तिस्र इच्छाज्ञानक्रिया मताः ।  
अभ्त्_१०।१८१ब्।। सप्तधेत्थं प्रमातृत्वं तत्क्षोभो मानता तथा ॥ १८१  
अभ्त्_१०।१८२अ।। यत्तु ग्रहीतृतारूपसंवित्संस्पर्शवर्जितम् ।  
अभ्त्_१०।१८२ब्।। शुद्धं जडं तत्स्वरूपमित्थं विश्वं त्रिकात्मकम् ॥ १८२  
अभ्त्_१०।१८३अ।। एवं जलाद्यपि वदेद्भेदैर्भिन्नं महामतिः ।  
अभ्त्_१०।१८३ब्।। अनया तु दिशा प्रायः सर्वभेदेषु विद्यते ॥ १८३  
अभ्त्_१०।१८४अ।। भेदो मन्त्रमहेशान्तेष्वेष पञ्चदशात्मकः ।  
अभ्त्_१०।१८४ब्।। तथापि स्फुटताभावात्सन्नप्येष न चर्चितः ॥ १८४  
अभ्त्_१०।१८५अ।। एतच्च सूत्रितं धात्रा श्रीपूर्वे यद्ब्रवीति हि ।  
अभ्त्_१०।१८५ब्।। सव्यापाराधिपत्वेनेत्यादिना जाग्रदादिताम् ॥ १८५  
अभ्त्_१०।१८६अ।। अभिन्ने@पि शिवे@न्तःस्थसूक्ष्मबोधानुसारतः ।  
अभ्त्_१०।१८६ब्।। अधुना प्राणशक्तिस्थे तत्त्वजाले विविच्यते ॥ १८६  
अभ्त्_१०।१८७अ।। भेदो@यं पाञ्चदश्यादिर्यथा श्रीशम्भुरादिशत् ।  
अभ्त्_१०।१८७ब्।। समस्ते@र्थे@त्र निर्ग्राह्ये तुटयः षोडश क्षणाः ॥ १८७  
अभ्त्_१०।१८८अ।। षट्त्रिंशदङ्गुले चारे सांशद्व्यङ्गुलकल्पिताः ।  
अभ्त्_१०।१८८ब्।। तत्राद्यः परमाद्वैतो निर्विभागरसात्मकः ॥ १८८  
अभ्त्_१०।१८९अ।। द्वितीयो ग्राहकोल्लासरूपः प्रतिविभाव्यते ।  
अभ्त्_१०।१८९ब्।। अन्त्यस्तु ग्राह्यतादात्म्यात्स्वरूपीभावमागतः ॥ १८९  
अभ्त्_१०।१९०अ।। प्रविभाव्यो न हि पृथगुपान्त्यो ग्राहकः क्षणः ।  
अभ्त्_१०।१९०ब्।। तृतीयं क्षणमारभ्य क्षणषट्कं तु यत्स्थितम् ॥ १९०  
अभ्त्_१०।१९१अ।। तन्निर्विकल्पं प्रोद्गच्छद्विकल्पाच्छादनात्मकम् ।  
अभ्त्_१०।१९१ब्।। तदेव शिवरूपं हि परशक्त्यात्मकं विदुः ॥ १९१  
अभ्त्_१०।१९२अ।। द्वितीयं मध्यमं षट्कं परापरपदात्मकम् ।  
अभ्त्_१०।१९२ब्।। विकल्परूढिरप्येषा क्रमात्प्रस्फुटतां गता ॥ १९२  
अभ्त्_१०।१९३अ।। षट्के@त्र प्रथमे देव्यस्तिस्रः प्रोन्मेषवृत्तिताम् ।  
अभ्त्_१०।१९३ब्।। निमेषवृत्तितां चाशु स्पृशन्त्यः षट्कतां गताः ॥ १९३  
अभ्त्_१०।१९४अ।। एवं द्वितीयषट्के@पि किं त्वत्र ग्राह्यवर्त्मना ।  
अभ्त्_१०।१९४ब्।। उपरागपदं प्राप्य परापरतया स्थिताः ॥ १९४  
अभ्त्_१०।१९५अ।। आद्ये@त्र षट्के ता देव्यः स्वातन्त्र्योल्लासमात्रतः ।  
अभ्त्_१०।१९५ब्।। जिघृक्षिते@प्युपाधौ स्युः पररूपादविच्युताः ॥ १९५  
अभ्त्_१०।१९६अ।। अस्ति चातिशयः कश्चित्तासामप्युत्तरोत्तरम् ।  
अभ्त्_१०।१९६ब्।। यो विवेकधनैर्धीरैः स्फुटीकृत्यापि दर्श्यते ॥ १९६  
अभ्त्_१०।१९७अ।। केचित्त्वेकां तुटिं ग्राह्ये चैकामपि ग्रहीतरि ।  
अभ्त्_१०।१९७ब्।। तादात्म्येन विनिक्षिप्य सप्तकं सप्तकं विदुः ॥ १९७  
अभ्त्_१०।१९८अ।। तदस्यां सूक्ष्मसंवित्तौ कलनाय समुद्यताः ।  
अभ्त्_१०।१९८ब्।। संवेदयन्ते यद्रूपं तत्र किं वाग्विकत्थनैः ॥ १९८  
अभ्त्_१०।१९९अ।। एवं धरादिमूलान्तं प्रक्रिया प्राणगामिनी ।  
अभ्त्_१०।१९९ब्।। गुरुपर्वक्रमात्प्रोक्ता भेदे पञ्चदशात्मके ॥ १९९  
अभ्त्_१०।२००अ।। क्रमात्तु भेदन्यूनत्वे न्यूनता स्यात्तुटिष्वपि ।  
अभ्त्_१०।२००ब्।। तस्यां ह्रासो विकल्पस्य स्फुटता चाविकल्पिनः ॥ २००  
अभ्त्_१०।२०१अ।। यथा हि चिरदुःखार्तः पश्चादात्तसुखस्थितिः ।  
अभ्त्_१०।२०१ब्।। विस्मरत्येव तद्दुःखं सुखविश्रान्तिवर्त्मना ॥ २०१  
अभ्त्_१०।२०२अ।। तथा गतविकल्पे@पि रूढाः संवेदने जनाः ।  
अभ्त्_१०।२०२ब्।। विकल्पविश्रान्तिबलात्तां सत्तां नाभिमन्वते ॥ २०२  
अभ्त्_१०।२०३अ।। विकल्पनिर्ह्रासवशेन याति विकल्पवन्ध्या परमार्थसत्या ।  
अभ्त्_१०।२०३ब्।। संवित्स्वरूपप्रकटत्वमित्थं तत्रावधाने यततां सुबुद्धिः ॥ २०३  
अभ्त्_१०।२०४अ।। ग्राह्यग्राहकसंवित्तौ सम्बन्धे सावधानता ।  
अभ्त्_१०।२०४ब्।। इयं सा तत्र तत्रोक्ता सर्वकामदुघा यतः ॥ २०४  
अभ्त्_१०।२०५अ।। एवं द्वयं द्वयं यावन्न्यूनीभवति भेदगम् ।  
अभ्त्_१०।२०५ब्।। तावत्तुटिद्वयं याति न्यूनतां क्रमशः स्फुटम् ॥ २०५  
अभ्त्_१०।२०६अ।। अत एव शिवावेशे द्वितुटिः परिगीयते ।  
अभ्त्_१०।२०६ब्।। एका तु सा तुटिस्तत्र पूर्णा शुद्धैव केवलम् ॥ २०६  
अभ्त्_१०।२०७अ।। द्वितीया शिव(शक्ति)रूपैव सर्वज्ञानक्रियात्मिका ।  
अभ्त्_१०।२०७ब्।। तस्यामवहितो योगी किं न वेत्ति करोति वा ॥ २०७  
अभ्त्_१०।२०८अ।। तथा चोक्तं कल्लटेन श्रीमता तुटिपातगः ।  
अभ्त्_१०।२०८ब्।। लाभः सर्वज्ञकर्तृत्वे तुटेः पातो@परा तुटिः ॥ २०८  
अभ्त्_१०।२०९अ।। आद्यायां तु तुटौ सर्वं सर्वतः पूर्णमेकताम् ।  
अभ्त्_१०।२०९ब्।। गतं किं तत्र वेद्यं वा कार्यं वा व्यपदेशभाक् ॥ २०९  
अभ्त्_१०।२१०अ।। अतो भेदसमुल्लासकलां प्राथमिकीं बुधाः ।  
अभ्त्_१०।२१०ब्।। चिन्वन्ति प्रतिभां देवीं सर्वज्ञत्वादिसिद्धये ॥ २१०  
अभ्त्_१०।२११अ।। सैव शक्तिः शिवस्योक्ता तृतीयादितुटिष्वथ ।  
अभ्त्_१०।२११ब्।। मन्त्रादि(धि)नाथतच्छक्तिमन्त्रेशाद्याः क्रमोदिताः ॥ २११  
अभ्त्_१०।२१२अ।। तासु सन्दधतश्चित्तमवधानैकधर्मकम् ।  
अभ्त्_१०।२१२ब्।। तत्तत्सिद्धिसमावेशः स्वयमेवोपजायते ॥ २१२  
अभ्त्_१०।२१३अ।। अत एव यथा भेदबहुत्वं दूरता तथा ।  
अभ्त्_१०।२१३ब्।। संवित्तौ तुटिबाहुल्यादक्षार्थासन्निकर्षवत् ॥ २१३  
अभ्त्_१०।२१४अ।। यथा यथा हि न्यूनत्वं तुटीनां ह्रासतो भिदः ।  
अभ्त्_१०।२१४ब्।। तथा तथातिनैकट्यं संविदः स्याच्छिवावधि ॥ २१४  
अभ्त्_१०।२१५अ।। शिवतत्त्वमतः प्रोक्तमन्तिकं सर्वतो@मुतः ।  
अभ्त्_१०।२१५ब्।। अत एव प्रयत्नो@यं तत्प्रवेशे न विद्यते ॥ २१५  
अभ्त्_१०।२१६अ।। यथा यथा हि दूरत्वं यत्नयोगस्तथा तथा ।  
अभ्त्_१०।२१६ब्।। भावनाकरणादीनां शिवे निरवकाशताम् ॥ २१६  
अभ्त्_१०।२१७अ।। अत एव हि मन्यन्ते सम्प्रदायधना जनाः ।  
अभ्त्_१०।२१७ब्।। तथा हि दृश्यतां लोको घटादेर्वेदने यथा ॥ २१७  
अभ्त्_१०।२१८अ।। प्रयत्नवानिवाभाति तथा किं सुखवेदने ।  
अभ्त्_१०।२१८ब्।। आन्तरत्वमिदं प्राहुः संविन्नैकट्यशालिताम् ॥ २१८  
अभ्त्_१०।२१९अ।। तां च चिद्रूपतोन्मेषं बाह्यत्वं तन्निमेषताम् ।  
अभ्त्_१०।२१९ब्।। भविनां त्वन्तिको@प्येवं न भातीत्यतिदूरता ॥ २१९  
अभ्त्_१०।२२०अ।। दूरे@पि ह्यन्तिकीभूते भानं स्यात्त्वत्र तत्कथम् ।  
अभ्त्_१०।२२०ब्।। न च बीजाङ्कुरलतादलपुष्पफलादिवत् ॥ २२०  
अभ्त्_१०।२२१अ।। क्रमिकेयं भवेत्संवित्सूतस्तत्र किलाङ्कुरः ।  
अभ्त्_१०।२२१ब्।। बीजाल्लता त्वङ्कुरान्नो बीजादिह सर्वतः ॥ २२१  
अभ्त्_१०।२२२अ।। संवित्तत्त्वं भासमानं परिपूर्णं हि सर्वतः ।  
अभ्त्_१०।२२२ब्।। सर्वस्य कारणं प्रोक्तं सर्वत्रैवोदितं यतः ॥ २२२  
अभ्त्_१०।२२३अ।। तत एव घटे@प्येषा प्राणवृत्तिर्यदि स्फुरेत् ।  
अभ्त्_१०।२२३ब्।। विश्राम्येच्चाशु तत्रैव शिवबीजे लयं व्रजेत् ॥ २२३  
अभ्त्_१०।२२४अ।। न तु क्रमिकता काचिच्छिवात्मत्वे कदाचन ।  
अभ्त्_१०।२२४ब्।। अन्यन्मन्त्रादि(धि)नाथादि कारणं तत्तु सन्निधेः ॥ २२४  
अभ्त्_१०।२२५अ।। शिवाभेदाच्च किं चाथ द्वैते नैकट्यवेदनात् ।  
अभ्त्_१०।२२५ब्।। अनया च दिशा सर्व सर्वदा प्रविवेचयन् ॥ २२५  
अभ्त्_१०।२२६अ।। भैरवायत एव द्राक् चिच्चक्रेश्वरतां गतः ।  
अभ्त्_१०।२२६ब्।। स इत्थं प्राणगो भेदः खेचरीचक्रगोपितः ॥ २२६  
अभ्त्_१०।२२७अ।। मया प्रकटितः श्रीमच्छाम्भवाज्ञानुवर्तिना ।  
अभ्त्_१०।२२७ब्।। अत्रैवाध्वनि वेद्यत्वं प्राप्ते या संविदुद्भवेत् ॥ २२७  
अभ्त्_१०।२२८अ।। तस्याः स्वकं यद्वैचित्र्यं तदवस्थापदाभिधम् ।  
अभ्त्_१०।२२८ब्।। जाग्रत्स्वप्नः सुषुप्तं च तुर्यं च तदतीतकम् ॥ २२८  
अभ्त्_१०।२२९अ।। इति पञ्च पदान्याहुरेकस्मिन्वेदके सति ।  
अभ्त्_१०।२२९ब्।। तत्र यैषा धरातत्त्वाच्छिवान्ता तत्त्वपद्धतिः ॥ २२९  
अभ्त्_१०।२३०अ।। तस्यामेकः प्रमाता चेदवश्यं जाग्रदादिकम् ।  
अभ्त्_१०।२३०ब्।। तद्दर्श्यते शम्भुनाथप्रसादाद्विदितं मया ॥ २३०  
अभ्त्_१०।२३१अ।। यदधिष्ठेयमेवेह नाधिष्ठातृ कदाचन ।  
अभ्त्_१०।२३१ब्।। संवेदनगतं वेद्यं तज्जाग्रत्समुदाहृतम् ॥ २३१  
अभ्त्_१०।२३२अ।। चैत्रमैत्रादिभूतानि तत्त्वानि च धरादितः ।  
अभ्त्_१०।२३२ब्।। अभिधाकरणीभूताः शब्दाः किं चाभिधा प्रमा ॥ २३२  
अभ्त्_१०।२३३अ।। प्रमातृमेयतन्मानप्रमारूपं चतुष्टयम् ।  
अभ्त्_१०।२३३ब्।। विश्वमेतदधिष्ठेयं यदा जाग्रत्तदा स्मृतम् ॥ २३३  
अभ्त्_१०।२३४अ।। तथा हि भासते यत्तन्नीलमन्तः प्रवेदने ।  
अभ्त्_१०।२३४ब्।। सङ्कल्परूपे बाह्यस्य तदधिष्ठातृ बोधकम् ॥ २३४  
अभ्त्_१०।२३५अ।। यत्तु बाह्यतया नीलं चकास्त्यस्य न विद्यते ।  
अभ्त्_१०।२३५ब्।। कथञ्चिदप्यधिष्ठातृभावस्तज्जाग्रदुच्यते ॥ २३५  
अभ्त्_१०।२३६अ।। तत्र चैत्रे भासमाने यो देहांशः स कथ्यते ।  
अभ्त्_१०।२३६ब्।। अबुद्धो यस्तु मानांशः स बुद्धो मितिकारकः ॥ २३६  
अभ्त्_१०।२३७अ।। प्रबुद्धः सुप्रबुद्धश्च प्रमामात्रेति च क्रमः ।  
अभ्त्_१०।२३७ब्।। चातुर्विध्यं हि पिण्डस्थनाम्नि जाग्रति कीर्तितम् ॥ २३७  
अभ्त्_१०।२३८अ।। जाग्रदादि चतुष्कं हि प्रत्येकमिह विद्यते ।  
अभ्त्_१०।२३८ब्।। जाग्रज्जाग्रदबुद्धं तज्जाग्रत्स्वप्नस्तु बुद्धता ॥ २३८  
अभ्त्_१०।२३९अ।। इत्यादि तुर्यातीतं तु सर्वगत्वात्पृथक्कुतः ।  
अभ्त्_१०।२३९ब्।। उक्तं च पिण्डगं जाग्रदबुद्धं बुद्धमेव च ॥ २३९  
अभ्त्_१०।२४०अ।। प्रबुद्धं सुप्रबुद्धं च चतुर्विधमिदं स्मृतम् ।  
अभ्त्_१०।२४०ब्।। मेयभूमिरियं मुख्या जाग्रदाख्यान्यदन्तरा ॥ २४०  
अभ्त्_१०।२४१अ।। भूततत्त्वाभिधानानां य्ॐ@शो@धिष्ठेय उच्यते ।  
अभ्त्_१०।२४१ब्।। पिण्डस्थमिति तं प्राहुरिति श्रीमालिनीमते ॥ २४१  
अभ्त्_१०।२४२अ।। लौकिकी जाग्रदित्येषा सञ्ज्ञा पिण्डस्थमित्यपि ।  
अभ्त्_१०।२४२ब्।। योगिनां योगसिद्ध्यर्थं सञ्ज्ञेयं परिभाष्यते ॥ २४२  
अभ्त्_१०।२४३अ।। अधिष्ठेयसमापत्तिमध्यासीनस्य योगिनः ।  
अभ्त्_१०।२४३ब्।। तादात्म्यं किल पिण्डस्थं मितं पिण्डं हि पिण्डितम् ॥ २४३  
अभ्त्_१०।२४४अ।। प्रसङ्ख्यानैकरूढानां ज्ञानिनां तु तदुच्यते ।  
अभ्त्_१०।२४४ब्।। सर्वतोभद्रमापूर्णं सर्वतो वेद्यसत्तया ॥ २४४  
अभ्त्_१०।२४५अ।। सर्वसत्तासमापूर्ण विश्वं पश्येद्यतो यतः ।  
अभ्त्_१०।२४५ब्।। ज्ञानी ततस्ततः संवित्तत्वमस्य प्रकाशते ॥ २४५  
अभ्त्_१०।२४६अ।। लोकयोगप्रसङ्ख्यानत्रैरूप्यवशतः किल ।  
अभ्त्_१०।२४६ब्।। नामानि त्रीणि भण्यन्ते स्वप्नादिष्वप्ययं विधिः ॥ २४६  
अभ्त्_१०।२४७अ।। यत्त्वधिष्ठानकरणभावमध्यास्य वर्तते ।  
अभ्त्_१०।२४७ब्।। वेद्यं सत्पूर्वकथितं भूततत्त्वाभिधामयम् ॥ २४७  
अभ्त्_१०।२४८अ।। तत्स्वप्नो मुख्यतो ज्ञेयं तच्च वैकल्पिके पथि ।  
अभ्त्_१०।२४८ब्।। वैकल्पिकपथारूढवेद्यसाम्यावभासनात् ॥ २४८  
अभ्त्_१०।२४९अ।। लोकरूढो@प्यसौ स्वप्नः साम्यं चाबाह्यरूपता ।  
अभ्त्_१०।२४९ब्।। उत्प्रेक्षास्वप्नसङ्कल्पस्मृत्युन्मादादिदृष्टिषु ॥ २४९  
अभ्त्_१०।२५०अ।। विस्पष्टं यद्वेद्यजातं जाग्रन्मुख्यतयैव तत् ।  
अभ्त्_१०।२५०ब्।। यत्तु तत्राप्यविस्पष्टं स्पष्टाधिष्ठातृ भासते ॥ २५०  
अभ्त्_१०।२५१अ।। विकल्पान्तरगं वेद्यं तत्स्वप्नपदमुच्यते ।  
अभ्त्_१०।२५१ब्।। तदैव तस्य वेत्त्येव स्वयमेव ह्यबाह्यताम् ॥ २५१  
अभ्त्_१०।२५२अ।। प्रमात्रन्तरसाधारभावहान्यस्थिरात्मते ।  
अभ्त्_१०।२५२ब्।। तत्रापि चातुर्विध्यं तत् प्राग्दिशैव प्रकल्पयेत् ॥ २५२  
अभ्त्_१०।२५३अ।। गतागतं सुविक्षिप्तं सङ्गतं सुसमाहितम् ।  
अभ्त्_१०।२५३ब्।। अत्रापि पूर्ववन्नाम लौकिकं स्वप्न इत्यदः ॥ २५३  
अभ्त्_१०।२५४अ।। बाह्याभिमतभावानां स्वापो ह्यग्रहणं मतम् ।  
अभ्त्_१०।२५४ब्।। सर्वाध्वनः पदं प्राणः सङ्कल्पो@वगमात्मकः ॥ २५४  
अभ्त्_१०।२५५अ।। पदं च तत्समापत्ति पदस्थं योगिनो विदुः ।  
अभ्त्_१०।२५५ब्।। वेद्यसत्तां बहिर्भूतामनपेक्ष्यैव सर्वतः ॥ २५५  
अभ्त्_१०।२५६अ।। वेद्ये स्वातन्त्र्यभाग् ज्ञानं स्वप्नं व्याप्तितया भजेत् ।  
अभ्त्_१०।२५६ब्।। मानभूमिरियं मुख्या स्वप्नो ह्यामर्शनात्मकः ॥ २५६  
अभ्त्_१०।२५७अ।। वेद्यच्छायो@वभासो हि मेये@धिष्ठानमुच्यते ।  
अभ्त्_१०।२५७ब्।। यत्त्वधिष्ठातृभूतादेः पूर्वोक्तस्य वपुर्ध्रुवम् ॥ २५७  
अभ्त्_१०।२५८अ।। बीजं विश्वस्य तत्तूष्णीम्भूतं सौषुप्तमुच्यते ।  
अभ्त्_१०।२५८ब्।। अनुभूतौ विकल्पे च यो@सौ द्रष्टा स एव हि ॥ २५८  
अभ्त्_१०।२५९अ।। न भावग्रहणं तेन सुष्ठु सुप्तत्वमुच्यते ।  
अभ्त्_१०।२५९ब्।। तत्साम्याल्लौकिकीं निद्रां सुषुप्तं मन्वते बुधाः ॥ २५९  
अभ्त्_१०।२६०अ।। बीजभावो@थाग्रहणं साम्यं तूष्णींस्वभावता ।  
अभ्त्_१०।२६०ब्।। मुख्या मातृदशा सेयं सुषुप्ताख्या निगद्यते ॥ २६०  
अभ्त्_१०।२६१अ।। रूपकत्वाच्च रूपं तत्तादात्म्यं योगिनः पुनः ।  
अभ्त्_१०।२६१ब्।। रूपस्थं तत्समापत्त्यौदासीन्यं रूपिणां विदुः ॥ २६१  
अभ्त्_१०।२६२अ।। प्रसङ्ख्यानवतः कापि वेद्यसङ्कोचनात्र यत् ।  
अभ्त्_१०।२६२ब्।। नास्ति तेन महाव्याप्तिरियं तदनुसारतः ॥ २६२  
अभ्त्_१०।२६३अ।। उदासीनस्य तस्यापि वेद्यं येन चतुर्विधम् ।  
अभ्त्_१०।२६३ब्।। भूतादि तदुपाध्युत्थमत्र भेदचतुष्टयम् ॥ २६३  
अभ्त्_१०।२६४अ।। उदितं विपुलं शान्तं सुप्रसन्नमथापरम् ।  
अभ्त्_१०।२६४ब्।। यत्तु प्रमात्मकं रूपं प्रमातुरुपरि स्थितम् ॥ २६४  
अभ्त्_१०।२६५अ।। पूर्णतागमनौन्मुख्यमौदासीन्यात्परिच्युतिः ।  
अभ्त्_१०।२६५ब्।। तत्तुर्यमुच्यते शक्तिसमावेशो ह्यसौ मतः ॥ २६५  
अभ्त्_१०।२६६अ।। सा संवित्स्वप्रकाशा तु कैश्चिदुक्ता प्रमेयतः ।  
अभ्त्_१०।२६६ब्।। मानान्मातुश्च भिन्नैव तदर्थं त्रितयं यतः ॥ २६६  
अभ्त्_१०।२६७अ।। मेयं माने मातरि तत् सो@पि तस्यां मितौ स्फुटम् ।  
अभ्त्_१०।२६७ब्।। विश्राम्यतीति सैवैषा देवी विश्वैकजीवितम् ॥ २६७  
अभ्त्_१०।२६८अ।। रूपं दृशाहमित्यंशत्रयमुत्तीर्य वर्तते ।  
अभ्त्_१०।२६८ब्।। द्वारमात्राश्रितोपाया पश्यामीत्यनुपायिका ॥ २६८  
अभ्त्_१०।२६९अ।। प्रमातृता स्वतन्त्रत्वरूपा सेयं प्रकाशते ।  
अभ्त्_१०।२६९ब्।। संवित्तुरीयरूपैवं प्रकाशात्मा स्वयं च सा ॥ २६९  
अभ्त्_१०।२७०अ।। तत्समावेशतादात्म्ये मातृत्वं भवति स्फुटम् ।  
अभ्त्_१०।२७०ब्।। तत्समावेशोपरागान्मानत्वं मेयता पुनः ॥ २७०  
अभ्त्_१०।२७१अ।। तत्समावेशनैकट्यात्त्रयं तत्तदनुग्रहात् ।  
अभ्त्_१०।२७१ब्।। वेद्यादिभेदगलनादुक्ता सेयमनामया ॥ २७१  
अभ्त्_१०।२७२अ।। मात्राद्यनुग्रहादा(धा)नात्सव्यापारेति भण्यते ।  
अभ्त्_१०।२७२ब्।। जाग्रदाद्यपि देवस्य शक्तित्वेन व्यवस्थितम् ॥ २७२  
अभ्त्_१०।२७३अ।। अपरं परापरं च द्विधा तत्सा परा त्वियम् ।  
अभ्त्_१०।२७३ब्।। रूपकत्वादुदासीनाच्च्युतेयं पूर्णतोन्मुखी ॥ २७३  
अभ्त्_१०।२७४अ।। दशा तस्यां समापत्ती रूपातीतं तु योगिनः ।  
अभ्त्_१०।२७४ब्।। पूर्णतौन्मुख्ययोगित्वाद्विश्वं पश्यति तन्मयः ॥ २७४  
अभ्त्_१०।२७५अ।। प्रसङ्ख्याता प्रचयतस्तेनेयं प्रचयो मता ।  
अभ्त्_१०।२७५ब्।। नैतस्यामपरा तुर्यदशा सम्भाव्यते किल ॥ २७५  
अभ्त्_१०।२७६अ।। संविन्न किल वेद्या सा वित्त्वेनैव हि भासते ।  
अभ्त्_१०।२७६ब्।। जाग्रदाद्यास्तु सम्भाव्यास्तिस्रो@स्याः प्राग्दशा यतः ॥ २७६  
अभ्त्_१०।२७७अ।। त्रितयानुग्रहात्सेयं तेनोक्ता त्रिकशासने ।  
अभ्त्_१०।२७७ब्।। मनोन्मनमनन्तं च सर्वार्थमिति भेदतः ॥ २७७  
अभ्त्_१०।२७८अ।। यत्तु पूर्णानवच्छिन्नवपुरानन्दनिर्भरम् ।  
अभ्त्_१०।२७८ब्।। तुर्यातीतं तु तत्प्राहुस्तदेव परमं पदम् ॥ २७८  
अभ्त्_१०।२७९अ।। नात्र योगस्य सद्भावो भावनादेरभावतः ।  
अभ्त्_१०।२७९ब्।। अप्रमेये@परिच्छिन्ने स्वतन्त्रे भाव्यता कुतः ॥ २७९  
अभ्त्_१०।२८०अ।। योगाद्यभावतस्तेन नामास्मिन्नादिशद्विभुः ।  
अभ्त्_१०।२८०ब्।। प्रसङ्ख्यानबलात्त्वेतद्रूपं पूर्णत्वयोगतः ॥ २८०  
अभ्त्_१०।२८१अ।। अनुत्तरादिह प्रोक्तं महाप्रचयसञ्ज्ञितम् ।  
अभ्त्_१०।२८१ब्।। पूर्णत्वादेव भेदानामस्यां सम्भावना न हि ॥ २८१  
अभ्त्_१०।२८२अ।। तन्निरासाय नैतस्यां भेद उक्तो विशेषणम् ।  
अभ्त्_१०।२८२ब्।। सततोदितमित्येतत्सर्वव्यापित्वसूचकम् ॥ २८२  
अभ्त्_१०।२८३अ।। न ह्येक एव भवति भेदः क्वचन कश्चन ।  
अभ्त्_१०।२८३ब्।। तुर्यातीते भेद एकः सततोदित इत्ययम् ॥ २८३  
अभ्त्_१०।२८४अ।। मूढवादस्तेन सिद्धमविभेदित्वमस्य तु ।  
अभ्त्_१०।२८४ब्।। श्रीपूर्वशास्त्रे तेनोक्तं पदस्थमपरं विदुः ॥ २८४  
अभ्त्_१०।२८५अ।। मन्त्रास्तत्पतयः सेशा रूपस्थमिति कीर्त्यते ।  
अभ्त्_१०।२८५ब्।। रूपातीतं परा शक्तिः सव्यापाराप्यनामया ॥ २८५  
अभ्त्_१०।२८६अ।। निष्प्रपञ्चो निराभासः शुद्धः स्वात्मन्यवस्थितः ।  
अभ्त्_१०।२८६ब्।। सर्वातीतः शिवो ज्ञेयो यं विदित्वा विमुच्यते ॥ २८६  
अभ्त्_१०।२८७अ।। इति श्रीसुमतिप्रज्ञाचन्द्रिकाशान्ततामसः ।  
अभ्त्_१०।२८७ब्।। श्रीशम्भुनाथः सद्भावं जाग्रदादौ न्यरूपयत् ॥ २८७  
अभ्त्_१०।२८८अ।। अन्ये तु कथयन्त्येषां भङ्गीमन्यादृशीं श्रिताः ।  
अभ्त्_१०।२८८ब्।। यद्रूपं जाग्रदादीनां तदिदानीं निरूप्यते ॥ २८८  
अभ्त्_१०।२८९अ।। तत्राक्षवृत्तिमाश्रित्य बाह्याकारग्रहो हि यः ।  
अभ्त्_१०।२८९ब्।। तज्जाग्रत्स्फुटमासीनमनुबन्धि पुनः पुनः ॥ २८९  
अभ्त्_१०।२९०अ।। आत्मसङ्कल्पनिर्माणं स्वप्नो जाग्रद्विपर्ययः ।  
अभ्त्_१०।२९०ब्।। लयाकलस्य भोगो@सौ मलकर्मवशान्नतु ॥ २९०  
अभ्त्_१०।२९१अ।। स्थिरीभवेन्निशाभावात्सुप्तं सौख्याद्यवेदने ।  
अभ्त्_१०।२९१ब्।। ज्ञानाकलस्य मलतः केवलाद्भोगमात्रतः ॥ २९१  
अभ्त्_१०।२९२अ।। भेदवन्तः स्वतो@भिन्नाश्चिकीर्ष्यन्ते जडाजडाः ।  
अभ्त्_१०।२९२ब्।। तुर्ये तत्र स्थिता मन्त्रतन्नाथाधीश्वरास्त्रयः ॥ २९२  
अभ्त्_१०।२९३अ।। यावद्भैरवबोधान्तःप्रवेशनसहिष्णवः ।  
अभ्त्_१०।२९३ब्।। भावा विगलदात्मीयसाराः स्वयमभेदिनः ॥ २९३  
अभ्त्_१०।२९४अ।। तुर्यातीतपदे संस्युरिति पञ्चदशात्मके ।  
अभ्त्_१०।२९४ब्।। यस्य यद्यत्स्फुटं रूपं तज्जाग्रदिति मन्यताम् ॥ २९४  
अभ्त्_१०।२९५अ।। यदेवास्थिरमाभाति सपूर्वं स्वप्न ईदृशः ।  
अभ्त्_१०।२९५ब्।। अस्फुटं तु यदाभाति सुप्तं तत्तत्पुरो@पि यत् ॥ २९५  
अभ्त्_१०।२९६अ।। त्रयस्यास्यानुसन्धिस्तु यद्वशादुपजायते ।  
अभ्त्_१०।२९६ब्।। स्रक्सूत्रकल्पं तत्तुर्यं सर्वभेदेषु गृह्यताम् ॥ २९६  
अभ्त्_१०।२९७अ।। यत्त्वद्वैतभरोल्लासद्राविताशेषभेदकम् ।  
अभ्त्_१०।२९७ब्।। तुर्यातीतं तु तत्प्राहुरित्थं सर्वत्र योजयेत् ॥ २९७  
अभ्त्_१०।२९८अ।। लयाकले तु स्वं रूपं जाग्रत्तत्पूर्ववृत्ति तु ।  
अभ्त्_१०।२९८ब्।। स्वप्नादीति क्रमं सर्वं सर्वत्रानुसरेद्बुधः ॥ २९८  
अभ्त्_१०।२९९अ।। एकत्रापि प्रभौ पूर्णे चित्तुर्यातीतमुच्यते ।  
अभ्त्_१०।२९९ब्।। आनन्दस्तुर्यमिच्छैव बीजभूमिः सुषुप्तता ॥ २९९  
अभ्त्_१०।३००अ।। ज्ञानशक्तिः स्वप्न उक्तः क्रियाशक्तिस्तु जागृतिः ।  
अभ्त्_१०।३००ब्।। न चैवमुपचारः स्यात्सर्वं तत्रैव वस्तुतः ॥ ३००  
अभ्त्_१०।३०१अ।। न चेन्न क्वापि मुख्यत्वं नोपचारो@पि तत्क्वचित् ।  
अभ्त्_१०।३०१ब्।। एतच्छ्रीपूर्वशास्त्रे च स्फुटमुक्तं महेशिना ॥ ३०१  
अभ्त्_१०।३०२अ।। तत्र स्वरूपं शक्तिश्च सकलश्चेति तत्त्रयम् ।  
अभ्त्_१०।३०२ब्।। इति जाग्रदवस्थेयं भेदे पञ्चदशात्मके ॥ ३०२  
अभ्त्_१०।३०३अ।। अकलौ स्वप्नसौषुप्ते तुर्यं मन्त्रादिवर्गभाक् ।  
अभ्त्_१०।३०३ब्।। तुर्यातीतं शक्तिशम्भू त्रयोदशाभिधे पुनः ॥ ३०३  
अभ्त्_१०।३०४अ।। स्वरूपं जाग्रदन्यत्तु प्राग्वत्प्रलयकेवले ।  
अभ्त्_१०।३०४ब्।। स्वं जाग्रत्स्वप्नसुप्ते द्वे तुर्याद्यत्र च पूर्ववत् ॥ ३०४  
अभ्त्_१०।३०५अ।। विज्ञानाकलभेदे@पि स्वं मन्त्रा मन्त्रनायकाः ।  
अभ्त्_१०।३०५ब्।। तदीशाः शक्तिशम्भ्वित्थं पञ्च स्युर्जाग्रदादयः ॥ ३०५  
अभ्त्_१०।३०६अ।। सप्तभेदे तु मन्त्राख्ये स्वं मन्त्रेशा महेश्वराः ।  
अभ्त्_१०।३०६ब्।। शक्तिः शम्भुश्च पञ्चोक्ता अवस्था जाग्रदादयः ॥ ३०६  
अभ्त्_१०।३०७अ।। स्वरूपं मन्त्रमाहेशी शक्तिर्मन्त्रमहेश्वरः ।  
अभ्त्_१०।३०७ब्।। शक्तिः शम्भुरिमाः पञ्च मन्त्रेशे पञ्चभेदके ॥ ३०७  
अभ्त्_१०।३०८अ।। स्वं क्रिया ज्ञानमिच्छा च शम्भुरत्र च पञ्चमी ।  
अभ्त्_१०।३०८ब्।। महेशभेदे त्रिविधे जाग्रदादि निरूपितम् ॥ ३०८  
अभ्त्_१०।३०९अ।। व्यापारादाधिपत्याच्च तद्धान्या प्रेरकत्वतः ।  
अभ्त्_१०।३०९ब्।। इच्छानिवृत्तेः स्वस्थत्वाच्छिव एको@पि पञ्चधा ॥ ३०९  
अभ्त्_१०।३१०अ।। इत्येष दर्शितो@स्माभिस्तत्त्वाध्वा विस्तरादथ ।  

:च्११ अथ श्रीतन्त्रालोके एकादशमाह्निकम्  
  
अभ्त्_११।१ब्।। कलाध्वा वक्ष्यते श्रीमच्छाम्भवाज्ञानुसारतः ॥ १ब्  
अभ्त्_११।२अ।। यथा पूर्वोक्तभुवनमध्ये निजनिजं गणम् ।  
अभ्त्_११।२ब्।। अनुयत्परतो भिन्नं तत्त्वं नामेति भण्यते ॥ २  
अभ्त्_११।३अ।। तथा तेष्वपि तत्त्वेषु स्ववर्गे@नुगमात्मकम् ।  
अभ्त्_११।३ब्।। व्यावृत्तं परवर्गाच्च कलेति शिवशासने ॥ ३  
अभ्त्_११।४अ।। केचिदाहुः पुनर्यासौ शक्तिरन्तः सुसूक्ष्मिका ।  
अभ्त्_११।४ब्।। तत्त्वानां सा कलेत्युक्ता धरण्यां धारिका यथा ॥ ४  
अभ्त्_११।५अ।। अत्र पक्षद्वये वस्तु न भिन्नं भासते यतः ।  
अभ्त्_११।५ब्।। अनुगामि न सामान्यमिष्टं नैयायिकादिवत् ॥ ५  
अभ्त्_११।६अ।। अन्ये वदन्ति दीक्षादौ सुखसङ्ग्रहणार्थतः ।  
अभ्त्_११।६ब्।। शिवेन कल्पितो वर्गः कलेति समयाश्रयः ॥ ६  
अभ्त्_११।७अ।। कृतश्च देवदेवेन समयो@परमार्थताम् ।  
अभ्त्_११।७ब्।। न गच्छतीति नासत्यो न चान्यसमयोदयः ॥ ७  
अभ्त्_११।८अ।। निवृत्तिः पृथिवीतत्त्वे प्रतिष्ठाव्यक्तगोचरे ।  
अभ्त्_११।८ब्।। विद्या निशान्ते शान्ता च शक्त्यन्ते@ण्डमिदं चतुः ॥ ८  
अभ्त्_११।९अ।। शान्तातीता शिवे तत्त्वे कलातीतः परः शिवः ।  
अभ्त्_११।९ब्।। नह्यत्र वर्गीकरणं समयः कलनापि वा ॥ ९  
अभ्त्_११।१०अ।। युज्यते सर्वतोदिक्कं स्वातन्त्र्योल्लासधामनि ।  
अभ्त्_११।१०ब्।। स्वातन्त्र्यात्तु निजं रूपं बोद्धृधर्मादविच्युतम् ॥ १०  
अभ्त्_११।११अ।। उपदेशतदावेशपरमार्थत्वसिद्धये ।  
अभ्त्_११।११ब्।। बोध्यतामानयन्देवः स्फुटमेव विभाव्यते ॥ ११  
अभ्त्_११।१२अ।। यतो@तः शिवतत्त्वे@पि कलासङ्गतिरुच्यते ।  
अभ्त्_११।१२ब्।। अण्डं च नाम भुवनविभागस्थितिकारणम् ॥ १२  
अभ्त्_११।१३अ।। प्राहुरावरणं तच्च शक्त्यन्तं यावदस्ति हि ।  
अभ्त्_११।१३ब्।। यद्यपि प्राक् शिवाख्ये@पि तत्त्वे भुवनपद्धतिः ॥ १३  
अभ्त्_११।१४अ।। उक्ता तथाप्यप्रतिघे नास्मिन्नावृतिसम्भवः ।  
अभ्त्_११।१४ब्।। नन्वेवं धरणीं मुक्त्वा शक्तौ प्रकृतिमाययोः ॥ १४  
अभ्त्_११।१५अ।। अपि चाप्रतिघत्वे@पि कथमण्डस्य सम्भवः ।  
अभ्त्_११।१५ब्।। अत्रास्मद्गुरवः प्राहुर्यत्पृथिव्यादिपञ्चकम् ॥ १५  
अभ्त्_११।१६अ।। प्रत्यक्षमिदमाभाति ततो@न्यन्नास्ति किञ्चन ।  
अभ्त्_११।१६ब्।। मेयत्वे स्थूलसूक्ष्मत्वान्मानत्वे करणत्वतः ॥ १६  
अभ्त्_११।१७अ।। कर्तृतोल्लासतः कर्तृभावे स्फुटतयोदितम् ।  
अभ्त्_११।१७ब्।। त्रिंशत्तत्त्वं विभेदात्म तदभेदो निशा मता ॥ १७  
अभ्त्_११।१८अ।। कार्यत्वकरणत्वादिविभागगलने सति ।  
अभ्त्_११।१८ब्।। विकासोत्कस्वतन्त्रत्वे शिवान्तं पञ्चकं जगुः ॥ १८  
अभ्त्_११।१९अ।। श्रीमत्कालोत्तरादौ च कथितं भूयसा तथा ।  
अभ्त्_११।१९ब्।। पञ्चैतानि तु तत्त्वानि यैर्व्याप्तमखिलं जगत् ॥ १९  
अभ्त्_११।२०अ।। पञ्चमन्त्रतनौ तेन सद्योजातादि भण्यते ।  
अभ्त्_११।२०ब्।। ईशानान्तं तत्र तत्र धरादिगगनान्तकम् ॥ २०  
अभ्त्_११।२१अ।। शिवतत्त्वमतः शून्यातिशून्यं स्यादनाश्रि[वृ]तम् ।  
अभ्त्_११।२१ब्।। यत्तु सर्वाविभागात्म स्वतन्त्रं बोधसुन्दरम् ॥ २१  
अभ्त्_११।२२अ।। सप्तत्रिंशं तु तत्प्राहुस्तत्त्वं परशिवाभिधम् ।  
अभ्त्_११।२२ब्।। तस्याप्युक्तनयाद्वेद्यभावे@त्र परिकल्पिते ॥ २२  
अभ्त्_११।२३अ।। यदास्ते ह्यनवच्छिन्नं तदष्टात्रिंशमुच्यते ।  
अभ्त्_११।२३ब्।। न चानवस्था ह्येवं स्याद्दृश्यतां हि महात्मभिः ॥ २३  
अभ्त्_११।२४अ।। यद्वेद्यं किञ्चिदाभाति तत्क्षये यत्प्रकाशते ।  
अभ्त्_११।२४ब्।। तत्तत्त्वमिति निर्णीतं षट्त्रिंशं हृदि भासते ॥ २४  
अभ्त्_११।२५अ।। तत्किं न किञ्चिद्वा किञ्चिदित्याकाङ्क्षावशे वपुः ।  
अभ्त्_११।२५ब्।। चिदानन्दस्वतन्त्रैकरूपं तदिति देशने ॥ २५  
अभ्त्_११।२६अ।। सप्तत्रिंशं समाभाति तत्राकाङ्क्षा च नापरा ।  
अभ्त्_११।२६ब्।। तच्चापि क्लृप्तवेद्यत्वं यत्र भाति स चिन्मयः ॥ २६  
अभ्त्_११।२७अ।। अष्टात्रिंशत्तमः सो@पि भावनायोपदिश्यते ।  
अभ्त्_११।२७ब्।। यदि नाम ततः सप्तत्रिंश एव पुनर्भवेत् ॥ २७  
अभ्त्_११।२८अ।। अविभागस्वतन्त्रत्वचिन्मयत्वादिधर्मता ।  
अभ्त्_११।२८ब्।। समैव वेद्यीकरणं केवलं त्वधिकं यतः ॥ २८  
अभ्त्_११।२९अ।। धरायां गुणतत्त्वान्ते मायान्ते क्रमशः स्थिताः ।  
अभ्त्_११।२९ब्।। गन्धो रसो रूपमन्तः सूक्ष्मभावक्रमेण तु ॥ २९  
अभ्त्_११।३०अ।। इति स्थिते नये शक्तितत्त्वान्ते@प्यस्ति सौक्ष्म्यभाक् ।  
अभ्त्_११।३०ब्।। स्पर्शः को@पि सदा यस्मै योगिनः स्पृहयालवः ॥ ३०  
अभ्त्_११।३१अ।। तत्स्पर्शान्ते तु संवित्तिः शुद्धचिद्व्योमरूपिणी ।  
अभ्त्_११।३१ब्।। यस्यां रूढः समभ्येति स्वप्रकाशात्मिकां पराम् ॥ ३१  
अभ्त्_११।३२अ।। अतो विन्दुरतो नादो रूपमस्मादतो रसः ।  
अभ्त्_११।३२ब्।। इत्युक्तं क्षोभकत्वेन स्पन्दे स्पर्शस्तु नो तथा ॥ ३२  
अभ्त्_११।३३अ।। मतं चैतन्महेशस्य श्रीपूर्वे यदभाषत ।  
अभ्त्_११।३३ब्।। धारिकाप्यायिनी बोद्ध्री पवित्री चावकाशदा ॥ ३३  
अभ्त्_११।३४अ।। एभिः शब्दैर्व्यवहरन् निवृत्त्यादेर्निजं वपुः ।  
अभ्त्_११।३४ब्।। पञ्चतत्त्वविधिः प्रोक्तस्त्रितत्त्वमधुनोच्यते ॥ ३४  
अभ्त्_११।३५अ।। विज्ञानाकलपर्यन्तमात्मा विद्येश्वरान्तकम् ।  
अभ्त्_११।३५ब्।। शेषे शिवस्त्रितत्त्वे स्यादेकतत्त्वे शिवः परम् ॥ ३५  
अभ्त्_११।३६अ।। इमौ भेदावुभौ तत्त्वभेदमात्रकृताविति ।  
अभ्त्_११।३६ब्।। तत्त्वाध्वैवायमित्थं च न षडध्वस्थितेः क्षतिः ॥ ३६  
अभ्त्_११।३७अ।। प्रकृत् पुमान्यतिः कालो माया विद्येशसौशिवौ ।  
अभ्त्_११।३७ब्।। शिवश्च नवतत्त्वे@पि विधौ तत्त्वाध्वरूपता ॥ ३७  
अभ्त्_११।३८अ।। एवमष्टादशाख्ये@पि विधौ न्यायं वदेत्सुधीः ।  
अभ्त्_११।३८ब्।। यत्र यत्र हि भोगेच्छा तत्प्राधान्योपयोगतः ॥ ३८  
अभ्त्_११।३९अ।। अन्यान्तर्भावनातश्च दीक्षानन्तविभेदभाक् ।  
अभ्त्_११।३९ब्।। तेन षट्त्रिंशतो यावदेकतत्त्वविधिर्भवेत् ॥ ३९  
अभ्त्_११।४०अ।। तत्त्वाध्वैव स देवेन प्रोक्तो व्याससमासतः ।  
अभ्त्_११।४०ब्।। एकतत्त्वविधिश्चैष सुप्रबुद्धं गुरुं प्रति ॥ ४०  
अभ्त्_११।४१अ।। शिष्यं च गतभोगाशमुदितः शम्भुना यतः ।  
अभ्त्_११।४१ब्।। भेदं विस्फार्य विस्फार्य शक्त्या स्वच्छन्दरूपया ॥ ४१  
अभ्त्_११।४२अ।। स्वात्मन्यभिन्ने भगवान्नित्यं विश्रमयन् स्थितः ।  
अभ्त्_११।४२ब्।। इत्थं त्र्यात्माध्वनो भेदः स्थूलसूक्ष्मपरत्वतः ॥ ४२  
अभ्त्_११।४३अ।। मेयभागगतः प्रोक्तः पुरतत्त्वकलात्मकः ।  
अभ्त्_११।४३ब्।। अधुना मातृभागस्थं रूपं त्रेधा निरूप्यते ॥ ४३  
अभ्त्_११।४४अ।। यत्प्रमाणात्मकं रूपमध्वनो मातृभागगम् ।  
अभ्त्_११।४४ब्।। पदं ह्यवगमात्मत्वसमावेशात्तदुच्यते ॥ ४४  
अभ्त्_११।४५अ।। तदेव च पदं मन्त्रः प्रक्षोभात्प्रच्युतं यदा ।  
अभ्त्_११।४५ब्।। गुप्तभाषी यतो माता तूष्णीम्भूतो व्यवस्थितः ॥ ४५  
अभ्त्_११।४६अ।। तथापि न विमर्शात्म रूपं त्यजति तेन सः ।  
अभ्त्_११।४६ब्।। प्रमाणात्मविमर्शात्मा मानवत्क्षोभभाङ्नतु ॥ ४६  
अभ्त्_११।४७अ।। मन्त्राणां च पदानां च तेनोक्तं त्रिकशासने ।  
अभ्त्_११।४७ब्।। अभिन्नमेव स्वं रूपं निःस्पन्दक्षोभिते परम् ॥ ४७  
अभ्त्_११।४८अ।। औदासीन्यपरित्यागे प्रक्षोभानवरोहणे ।  
अभ्त्_११।४८ब्।। वर्णाध्वा मातृभागे स्यात् पूर्वं या कथिता प्रमा ॥ ४८  
अभ्त्_११।४९अ।। सा तु पूर्णस्वरूपत्वादविभागमयी यतः ।  
अभ्त्_११।४९ब्।। तत एकैकवर्णत्वं तत्त्वे तत्त्वे क्षमादितः ॥ ४९  
अभ्त्_११।५०अ।। कृत्वा शैवे परे प्रोक्ताः षोडशार्णा विसर्गतः ।  
अभ्त्_११।५०ब्।। तत्र शक्तिपरिस्पन्दस्तावान् प्राक् च निरूपितः ॥ ५०  
अभ्त्_११।५१अ।। सङ्कलय्योच्यते सर्वमधुना सुखसंविदे ।  
अभ्त्_११।५१ब्।। पदमन्त्रवर्णमेकं पुरषोडशकं धरेति च निवृत्तिः ।  
अभ्त्_११।५१च्।। तत्त्वार्णमग्निनयनं रसशरपुरमस्त्रमन्त्रपदमन्या ॥ ५१  
अभ्त्_११।५२अ।। मुनितत्त्वार्णं द्विकपदमन्त्रं वस्वक्षिभुवनमपरकला ।  
अभ्त्_११।५२ब्।। अग्न्यर्णतत्त्वमेककपदमन्त्रं सैन्यभुवनमिति तुर्या ॥ ५२  
अभ्त्_११।५३अ।। षोडश वर्णाः पदमन्त्रतत्त्वमेकं च शान्त्यतीतेयम् ।  
अभ्त्_११।५३ब्।। अभिनवगुप्तेनार्यात्रयमुक्तं सङ्ग्रहाय शिष्येभ्यः ॥ ५३  
अभ्त्_११।५४अ।। सो@यं समस्त एवाध्वा भैरवाभेदवृत्तिमान् ।  
अभ्त्_११।५४ब्।। तत्स्वातन्त्र्यात्स्वतन्त्रत्वमश्नुवानो@वभासते ॥ ५४  
अभ्त्_११।५५अ।। तथाहि मातृरूपस्थो मन्त्राध्वेति निरूपितः ।  
अभ्त्_११।५५ब्।। तथाहि चिद्विमर्शेन ग्रस्ता वाच्यदशा यदा ॥ ५५  
अभ्त्_११।५६अ।। शिवज्ञानक्रियायत्तमननत्राणतत्परा ।  
अभ्त्_११।५६ब्।। अशेषशक्तिपटलीलीलालाम्पट्यपाटवात् ॥ ५६  
अभ्त्_११।५७अ।। च्युता मानमयाद्रूपात् संविन्मन्त्राध्वतां गता ।  
अभ्त्_११।५७ब्।। प्रमाणरूपतामेत्य प्रयात्यध्वा पदात्मताम् ॥ ५७  
अभ्त्_११।५८अ।। तथा हि मातुर्विश्रान्तिर्वर्णान्सङ्घट्य तान्बहून् ।  
अभ्त्_११।५८ब्।। सङ्घट्टनं च क्रमिकं सञ्जल्पात्मकमेव तत् ॥ ५८  
अभ्त्_११।५९अ।। विकल्पस्य स्वकं रूपं भोगावेशमयं स्फुटम् ।  
अभ्त्_११।५९ब्।। अतः प्रमाणतारूपं पदमस्मद्गुरुर्जगौ ॥ ५९  
अभ्त्_११।६०अ।। प्रमाणरूपतावेशमपरित्यज्य मेयताम् ॥ ६०  
अभ्त्_११।६१अ।। गच्छन्कलनया योगादध्वा प्रोक्तः कलात्मकः ।  
अभ्त्_११।६१ब्।। शुद्धे प्रमेयतायोगे सूक्ष्मस्थूलत्वभागिनि ॥ ६१  
अभ्त्_११।६२अ।। तत्त्वाध्वभुवनाध्वत्वे क्रमेणानुसरेद्गुरुः ।  
अभ्त्_११।६२ब्।। प्रमेयमानमातॄणां यद्रूपमुपरि स्थितम् ॥ ६२  
अभ्त्_११।६३अ।। प्रमात्मात्र स्थितो@ध्वायं वर्णात्मा दृश्यतां किल ।  
अभ्त्_११।६३ब्।। उच्छलत्संविदामात्रविश्रान्त्यास्वादयोगिनः ॥ ६३  
अभ्त्_११।६४अ।। सर्वाभिधानसामर्थ्यादनियन्त्रितशक्तयः ।  
अभ्त्_११।६४ब्।। सृष्टाः स्वात्मसहोत्थे@र्थे धरापर्यन्तभागिनि ॥ ६४  
अभ्त्_११।६५अ।। आमृशन्तः स्वचिद्भूमौ तावतो@र्थानभेदतः ।  
अभ्त्_११।६५ब्।। वर्णौघास्ते प्रमारूपां सत्यां बिभ्रति संविदम् ॥ ६५  
अभ्त्_११।६६अ।। बालास्तिर्यक्प्रमातारो ये@प्यसङ्केतभागिनः ।  
अभ्त्_११।६६ब्।। ते@प्यकृत्रिमसंस्कारसारामेनां स्वसंविदम् ॥ ६६  
अभ्त्_११।६७अ।। भिन्नभिन्नामुपाश्रित्य यान्ति चित्रां प्रमातृताम् ।  
अभ्त्_११।६७ब्।। अस्या चाकृत्रिमानन्तवर्णसंविदि रूढताम् ॥ ६७  
अभ्त्_११।६८अ।। सङ्केता यान्ति चेत्ते@पि यान्त्यसङ्केतवृत्तिताम् ।  
अभ्त्_११।६८ब्।। अनया तु विना सर्वे सङ्केता बहुशः कृताः ॥ ६८  
अभ्त्_११।६९अ।। अविश्रान्ततया कुर्युरनवस्थां दुरुत्तराम् ।  
अभ्त्_११।६९ब्।। बालो व्युत्पाद्यते येन तत्र सङ्केतमार्गणात् ॥ ६९  
अभ्त्_११।७०अ।। अङ्गुल्यादेशने@प्यस्य नाविकल्पा तथा मतिः ।  
अभ्त्_११।७०ब्।। विकल्पः शब्दमूलश्च शब्दः सङ्केतजीवितः ॥ ७०  
अभ्त्_११।७१अ।। तेनानन्तो ह्यमायीयो यो वर्णग्राम ईदृशः ।  
अभ्त्_११।७१ब्।। संविद्विमर्शसचिवः सदैव स हि जृम्भते ॥ ७१  
अभ्त्_११।७२अ।। यत एव च मायीया वर्णाः सूतिं वितेनिरे ।  
अभ्त्_११।७२ब्।। ये च मायीयवर्णेषु वीर्यत्वेन निरूपिताः ॥ ७२  
अभ्त्_११।७३अ।। सङ्केतनिरपेक्षास्ते प्रमेति परिगृह्यताम् ।  
अभ्त्_११।७३ब्।। तथा हि परवाक्येषु श्रुतेष्वाव्रियते निजा ॥ ७३  
अभ्त्_११।७४अ।। प्रमा यस्य जडो@सौ नो तत्रार्थे@भ्येति मातृताम् ।  
अभ्त्_११।७४ब्।। शुकवत्स पठत्येव परं तत्क्रमितैकभाक् ॥ ७४  
अभ्त्_११।७५अ।। स्वातन्त्र्यलाभतः स्वाक्यप्रमालाभे तु बोद्धृता ।  
अभ्त्_११।७५ब्।। यस्य हि स्वप्रमाबोधो विपक्षोद्भेदनिग्रहात् ॥ ७५  
अभ्त्_११।७६अ।। वाक्यादिवर्णपुञ्जे स्वे स प्रमाता वशीभवेत् ।  
अभ्त्_११।७६ब्।। यथा यथा चाकृतकं तद्रूपमतिरिच्यते ॥ ७६  
अभ्त्_११।७७अ।। तथा तथा चमत्कारतारतम्यं विभाव्यते ।  
अभ्त्_११।७७ब्।। आद्यामायीयवर्णान्तर्निमग्ने चोत्तरोत्तरे ॥ ७७  
अभ्त्_११।७८अ।। सकेते पूर्वपूर्वांशमज्जने प्रतिभाभिदः ।  
अभ्त्_११।७८ब्।। आद्योद्रेकमहत्त्वे@पि प्रतिभात्मनि निष्ठिताः ॥ ७८  
अभ्त्_११।७९अ।। ध्रुवं कवित्ववक्तृत्वशालितां यान्ति सर्वतः ।  
अभ्त्_११।७९ब्।। यावद्धामनि सङ्केतनिकारकलनोज्झिते ॥ ७९  
अभ्त्_११।८०अ।। विश्रान्तश्चिन्मये किं किं न वेत्ति कुरुते न वा ।  
अभ्त्_११।८०ब्।। अत एव हि वाक्सिद्धौ वर्णानां समुपास्यता ॥ ८०  
अभ्त्_११।८१अ।। सर्वज्ञत्वादिसिद्धौ वा का सिद्धिर्या न तन्मयी ।  
अभ्त्_११।८१ब्।। तदुक्तं वरदेन श्रीसिद्धयोगीश्वरीमते ॥ ८१  
अभ्त्_११।८२अ।। तेन गुप्तेन गुप्तास्ते शेषा वर्णास्त्विति स्फुटम् ।  
अभ्त्_११।८२ब्।। एवं मामातृमानत्वमेयत्वैर्यो@वभासते ॥ ८२  
अभ्त्_११।८३अ।। षड्विधः स्ववपुःशुद्धौ शुद्धिं सो@ध्वाधिगच्छति ।  
अभ्त्_११।८३ब्।। एकेन वपुषा शुद्धौ तत्रैवान्यप्रकारताम् ॥ ८३  
अभ्त्_११।८४अ।। अन्तर्भाव्याचरेच्छुद्धिमनुसन्धानवान् गुरुः ।  
अभ्त्_११।८४ब्।। अनन्तर्भावशक्तौ तु सूक्ष्मं सूक्ष्मं तु शोधयेत् ॥ ८४  
अभ्त्_११।८५अ।। तद्विशुद्धं बीजभावात् सूते नोत्तरसन्ततिम् ।  
अभ्त्_११।८५ब्।। शोधनं बहुधा तत्तद्भोगप्राप्त्येकतानता ॥ ८५  
अभ्त्_११।८६अ।। तदाधिपत्यं तत्त्यागस्तच्छिवात्मत्ववेदनम् ।  
अभ्त्_११।८६ब्।। तल्लीनता तन्निरासः सर्वं चैतत्क्रमाक्रमात् ॥ ८६  
अभ्त्_११।८७अ।। अत एव च ते मन्त्राः शोधकाश्चित्ररूपिणः ।  
अभ्त्_११।८७ब्।। सिद्धान्तवामदक्षादौ चित्रां शुद्धिं वितन्वते ॥ ८७  
अभ्त्_११।८८अ।। अनुत्तरत्रिकानामक्रममन्त्रास्तु ये किल ।  
अभ्त्_११।८८ब्।। ते सर्वे सर्वदाः किन्तु कस्याचित् क्वापि मुख्यता ॥ ८८  
अभ्त्_११।८९अ।। अतः शोधकभावेन शास्त्रे श्रीपूर्वसञ्ज्ञिते ।  
अभ्त्_११।८९ब्।। परापरादिमन्त्राणामध्वन्युक्ता व्यवस्थितिः ॥ ८९  
अभ्त्_११।९०अ।। शोधकत्वं च मालिन्या देवीनां त्रितयस्य च ।  
अभ्त्_११।९०ब्।। देवत्रयस्य वक्त्राणामङ्गानामष्टकस्य च ॥ ९०  
अभ्त्_११।९१अ।। किं वातिबहुना द्वारवास्त्वाधारगुरुक्रमे ।  
अभ्त्_११।९१ब्।। लोकपास्त्रविधौ मन्त्रान् मुक्त्वा सर्वं विशोधकम् ॥ ९१  
अभ्त्_११।९२अ।। यच्चैतदध्वनः प्रोक्तं शोध्यत्वं शोद्धृता च या ।  
अभ्त्_११।९२ब्।। सा स्वातन्त्र्याच्छिवाभेदे युक्तेत्युक्तं च शासने ॥ ९२  
अभ्त्_११।९३अ।। सर्वमेतद्विभात्येव परमेशितरि ध्रुवे ।  
अभ्त्_११।९३ब्।। प्रतिबिम्बस्वरूपेण न तु बाह्यतया यतः ॥ ९३  
अभ्त्_११।९४अ।। चिद्व्योम्न्येव शिवे तत्तद्देहादिमतिरीदृशी ।  
अभ्त्_११।९४ब्।। भिन्ना संसारिणां रज्जौ सर्पस्रग्वीचिबुद्धिवत् ॥ ९४  
अभ्त्_११।९५अ।। यतः प्राग्देहमरणसिद्धान्तः स्वप्नगोचरः ।  
अभ्त्_११।९५ब्।। देहान्तरादिर्मरणे कीदृग्वा देहसम्भवः ॥ ९५  
अभ्त्_११।९६अ।। स्वप्ने@पि प्रतिभामात्रसामान्यप्रथनाबलात् ।  
अभ्त्_११।९६ब्।। विशेषाः प्रतिभासन्ते न भाव्यन्ते@पि ते यथा ॥ ९६  
अभ्त्_११।९७अ।। शालग्रामोपलाः केचिच्चित्राकृतिभृतो यथा ।  
अभ्त्_११।९७ब्।। तथा मायादिभूम्यन्तलेखाचित्रहृदश्चितः ॥ ९७  
अभ्त्_११।९८अ।। नगरार्णवशैलाद्यास्तदिच्छानुविधायिनः ।  
अभ्त्_११।९८ब्।। न स्वयं सदसन्तो नो कारणाकारणात्मकाः ॥ ९८  
अभ्त्_११।९९अ।। नियतेश्चिररूढायाः समुच्छेदात्प्रवर्तनात् ।  
अभ्त्_११।९९ब्।। अरूढायाः स्वतन्त्रो@यं स्थितश्चिद्व्योमभैरवः ॥ ९९  
अभ्त्_११।१००अ।। एकचिन्मात्रसम्पूर्णभैरवाभेदभागिनि ।  
अभ्त्_११।१००ब्।। एवमस्मीत्यनामर्शो भेदको भावमण्डले ॥ १००  
अभ्त्_११।१०१अ।। सर्वप्रमाणैर्नो सिद्धं स्वप्ने कर्त्रन्तरं यथा ।  
अभ्त्_११।१०१ब्।। स्वसंविदः स्वसिद्धायास्तथा सर्वत्र बुद्ध्यताम् ॥ १०१  
अभ्त्_११।१०२अ।। चित्तचित्रपुरोद्याने क्रीडेदेवं हि वेत्ति यः ।  
अभ्त्_११।१०२ब्।। अहमेव स्थितो भूतभावतत्त्वपुरैरिति ॥ १०२  
अभ्त्_११।१०३अ।। एवं जातो मृतो@स्मीति जन्ममृत्युविचित्रताः ।  
अभ्त्_११।१०३ब्।। अजन्मन्यमृतौ भान्ति चित्तभित्तौ स्वनिर्मिताः ॥ १०३  
अभ्त्_११।१०४अ।। परेहसंविदामात्रं परलोकेहलोकते ।  
अभ्त्_११।१०४ब्।। वस्तुतः संविदो देशः कालो वा नैव किञ्चन ॥ १०४  
अभ्त्_११।१०५अ।। अभविष्यदयं सर्गो मूर्तश्चेन्न तु चिन्मयः ।  
अभ्त्_११।१०५ब्।। तदवेक्ष्यत तन्मध्यात् केनैको@पि धराधरः ॥ १०५  
अभ्त्_११।१०६अ।। भूततन्मात्रवर्गादेराधाराधेयताक्रमे ।  
अभ्त्_११।१०६ब्।। अन्ते संविन्मयी शक्तिः शिवरूपैव धारिणी ॥ १०६  
अभ्त्_११।१०७अ।। तस्मात्प्रतीतिरेवेत्थं कर्त्री धर्त्री च सा शिवः ।  
अभ्त्_११।१०७ब्।। ततो भावास्तत्र भावाः शक्तिराधारिका ततः ॥ १०७  
अभ्त्_११।१०८अ।। साङ्कल्पिकं निराधारमपि नैव पतत्यधः ।  
अभ्त्_११।१०८ब्।। स्वाधारशक्तौ विश्रान्तं विश्वमित्थं विमृश्यताम् ॥ १०८  
अभ्त्_११।१०९अ।। अस्या घनाहमित्यादिरूढिरेव धरादिता ।  
अभ्त्_११।१०९ब्।। यावदन्ते चिदस्मीति निर्वृत्ता भैरवात्मता ॥ १०९  
अभ्त्_११।११०अ।। मणाविन्द्रायुधे भास इव नीलादयः शिवे ।  
अभ्त्_११।११०ब्।। परमार्थत एषां तु नोदयो न व्ययः क्वचित् ॥ ११०  
अभ्त्_११।१११अ।। देशे काले@त्र वा सृष्टिरित्येतदसमञ्जसम् ।  
अभ्त्_११।१११ब्।। चिदात्मना हि देवेन सृष्टिर्दिक्कालयोरपि ॥ १११  
अभ्त्_११।११२अ।। जागराभिमते सार्धहस्तत्रितयगोचरे ।  
अभ्त्_११।११२ब्।। प्रहरे च पृथक् स्वप्नाश्चित्रदिक्कालमानिनः ॥ ११२  
अभ्त्_११।११३अ।। अत एव क्षणं नाम न किञ्चिदपि मन्महे ।  
अभ्त्_११।११३ब्।। क्रियाक्षणे वाप्येकस्मिन् बह्व्यः संस्युर्द्रुताः क्रियाः ॥ ११३  
अभ्त्_११।११४अ।। तेन ये भावसङ्कोचं क्षणान्तं प्रतिपेदिरे ।  
अभ्त्_११।११४ब्।। ते नूनमेनया नाड्या शून्यदृष्ट्यवलम्बिनः ॥ ११४  
अभ्त्_११।११५अ।। तद्य एष सतो भावाञ् शून्यीकर्तुं तथासतः ।  
अभ्त्_११।११५ब्।। स्फुटीकर्तुं स्वतन्त्रत्वादीशः सो@स्मत्प्रभुः शिवः ॥ ११५  
अभ्त्_११।११६अ।। तदित्थं परमेशानो विश्वरूपः प्रगीयते ।  
अभ्त्_११।११६ब्।। न तु भिन्नस्य कस्यापि धरादेरुपपन्नता ॥ ११६  
अभ्त्_११।११७अ।। उक्तं चैतत्पुरैवेति न भूयः प्रविविच्यते ।  
अभ्त्_११।११७ब्।। भूयोभिश्चापि बाह्यार्थदूषणैः प्रव्यरम्यत ॥ ११७  
अभ्त्_११।११८अ।। तदित्थमेष निर्णीतः कलादेर्विस्तरो@ध्वनः ॥ ११८  
  
:च्१२ अथ श्रीतन्त्रालोके द्वादशमाह्निकम्  
  
अभ्त्_१२।१ब्।। अथाध्वनो@स्य प्रकृत उपयोगः प्रकाश्यते ॥ १ब्  
अभ्त्_१२।२अ।। इत्थमध्वा समस्तो@यं यथा संविदि संस्थितः ।  
अभ्त्_१२।२ब्।। तद्द्वारा शून्यधीप्राणनाडीचक्रतनुष्वथो ॥ २  
अभ्त्_१२।३अ।। बहिश्च लिङ्गमूर्त्यग्निस्थण्डिलादिषु सर्वतः ।  
अभ्त्_१२।३ब्।। तथा स्थितः समस्तश्च व्यस्तश्चैष क्रमाक्रमात् ॥ ३  
अभ्त्_१२।४अ।। आसंवित्तत्त्वमाबाह्यं यो@यमध्वा व्यवस्थितः ।  
अभ्त्_१२।४ब्।। तत्र तत्रोचितं रूपं स्वं स्वातन्त्र्येण भासयेत् ॥ ४  
अभ्त्_१२।५अ।। सर्वं सर्वत्र रूपं च तस्यापि न न भासते ।  
अभ्त्_१२।५ब्।। नह्यवच्छेदितां क्वापि स्वप्ने@पि विषहामहे ॥ ५  
अभ्त्_१२।६अ।। एवं विश्वाध्वसम्पूर्णं कालव्यापारचित्रितम् ।  
अभ्त्_१२।६ब्।। देशकालमयस्पन्दसद्म देहं विलोकयेत् ॥ ६  
अभ्त्_१२।७अ।। तथा विलोक्यमानो@सौ विश्वान्तर्देवतामयः ।  
अभ्त्_१२।७ब्।। ध्येयः पूज्यश्च तर्प्यश्च तदाविष्टो विमुच्यते ॥ ७  
अभ्त्_१२।८अ।। इत्थं घटं पटं लिङ्गं स्थण्डिलं पुस्तकं जलम् ।  
अभ्त्_१२।८ब्।। यद्वा किञ्चित्क्वचित्पश्येत्तत्र तन्मयतां व्रजेत् ॥ ८  
अभ्त्_१२।९अ।। तत्रार्पणं हि वस्तूनामभेदेनार्चनं मतम् ।  
अभ्त्_१२।९ब्।। तथा सम्पूर्णरूपत्वानुसन्धिर्ध्यानमुच्यते ॥ ९  
अभ्त्_१२।१०अ।। सम्पूर्णत्वानुसन्धानमकम्पं दार्ढ्यमानयन् ।  
अभ्त्_१२।१०ब्।। तथान्तर्जल्पयोगेन विमृशञ्जपभाजनम् ॥ १०  
अभ्त्_१२।११अ।। तत्रार्पितानां भावानां स्वकभेदविलापनम् ।  
अभ्त्_१२।११ब्।। कुर्वंस्तद्रश्मिसद्भावं दद्याद्धोमक्रियापरः ॥ ११  
अभ्त्_१२।१२अ।। तथैवङ्कुर्वतः सर्वं समभावेन पश्यतः ।  
अभ्त्_१२।१२ब्।। निष्कम्पता व्रतं शुद्धं साम्यं नन्दिशिखोदितम् ॥ १२  
अभ्त्_१२।१३अ।। तथार्चनजपध्यानहोमव्रतविधिक्रमात् ।  
अभ्त्_१२।१३ब्।। परिपूर्णां स्थितिं प्राहुः समाधिं गुरवः पुरा ॥ १३  
अभ्त्_१२।१४अ।। अत्र पूजाजपाद्येषु बहिरन्तर्द्वयस्थितौ ।  
अभ्त्_१२।१४ब्।। द्रव्यौघे न विधिः को@पि न कापि प्रतिषिद्धता ॥ १४  
अभ्त्_१२।१५अ।। कल्पनाशुद्धिसन्ध्यादेर्नोपयोगो@त्र कश्चन ।  
अभ्त्_१२।१५ब्।। उक्तं श्रीत्रिकसूत्रे च जायते यजनं प्रति ॥ १५  
अभ्त्_१२।१६अ।। अविधिज्ञो विधिज्ञश्चेत्येवमादि सुविस्तरम् ।  
अभ्त्_१२।१६ब्।। यदा यथा येन यत्र स्वा सम्वित्तिः प्रसीदति ॥ १६  
अभ्त्_१२।१७अ।। तदा तथा तेन तत्र तत्तद्भोग्यं विधिश्च सः ।  
अभ्त्_१२।१७ब्।। लौकिकालौकिकं सर्वं तेनात्र विनियोजयेत् ॥ १७  
अभ्त्_१२।१८अ।। निष्कम्पत्वे सकम्पस्तु कम्पं निर्ह्रासयेद्बलात् ।  
अभ्त्_१२।१८ब्।। यथा येनाभ्युपायेन क्रमादक्रमतो@पि वा ॥ १८  
अभ्त्_१२।१९अ।। विचिकित्सा गलत्यन्तस्तथासौ यत्नवान्भवेत् ।  
अभ्त्_१२।१९ब्।। धीकर्माक्षगता देवीर्निषिद्धैरेव तर्पयेत् ॥ १९  
अभ्त्_१२।२०अ।। वीरव्रतं चाभिनन्देदिति भर्गशिखावचः ।  
अभ्त्_१२।२०ब्।। तथाहि शङ्का मालिन्यं ग्लानिः सङ्कोच इत्यदः ॥ २०  
अभ्त्_१२।२१अ।। संसारकारागारान्तः स्थूलस्थूणाघटायते ।  
अभ्त्_१२।२१ब्।। मन्त्रा वर्णस्वभावा ये द्रव्यं यत्पाञ्चभौतिकम् ॥ २१  
अभ्त्_१२।२२अ।। यच्चिदात्म प्राणिजातं तत्र कः सङ्करः कथम् ।  
अभ्त्_१२।२२ब्।। सङ्कराभावतः केयं शङ्का तस्यामपि स्फुटम् ॥ २२  
अभ्त्_१२।२३अ।। न शङ्केत तथा शङ्का विलीयेतावहेलया ।  
अभ्त्_१२।२३ब्।। श्रीसर्वाचारवीरालीनिशाचरक्रमादिषु ॥ २३  
अभ्त्_१२।२४अ।। शास्त्रेषु विततं चैतत्तत्र तत्रोच्यते यतः ।  
अभ्त्_१२।२४ब्।। शङ्कया जायते ग्लानिः शङ्कया विघ्नभाजनम् ॥ २४  
अभ्त्_१२।२५अ।। उवाचोत्पलदेवश्च श्रीमानस्मद्गुरोर्गुरुः ।  
अभ्त्_१२।२५ब्।। सर्वाशङ्काशनिं मार्गं नुमो माहेश्वरं त्विति ॥ २५  
अभ्त्_१२।२६अ।। अनुत्तरपदाप्तये तदिदमाणवं दर्शिताभ्युपायमतिविस्तरान्ननु विदाङ्कुरुध्वं बुधाः ।  
  
:च्१३ अथ श्रीतन्त्रालोके त्रयोदशमाह्निकम्  
  
अभ्त्_१३।१ब्।। अथाधिकृतिभाहनं क इह वा कथं वेत्यलं विवेचयितुमुच्यते विविधशक्तिपातक्रमः ॥ १ब्  
अभ्त्_१३।२अ।। तत्र केचिदिह प्राहुः शक्तिपात इमं विधिम् ।  
अभ्त्_१३।२ब्।। तं प्रदर्श्य निराकृत्य स्वमतं दर्शयिष्यते ॥ २  
अभ्त्_१३।३अ।। तत्रेदं दृश्यमानं सत्सुखदुःखविमोहभाक् ।  
अभ्त्_१३।३ब्।। विषमं सत्तथाभूतं समं हेतुं प्रकल्पयेत् ॥ ३  
अभ्त्_१३।४अ।। सो@व्यक्तं तच्च सत्त्वादिनानारूपमचेतनम् ।  
अभ्त्_१३।४ब्।। घटादिवत्कार्यमिति हेतुरेको@स्य सा निशा ॥ ४  
अभ्त्_१३।५अ।। सा जडा कार्यताद्रूप्यात्कार्यं चास्यां सदेव हि ।  
अभ्त्_१३।५ब्।। कलादिधरणीप्रान्तं जाड्यात्सा सूतये@क्षमा ॥ ५  
अभ्त्_१३।६अ।। तेनेशः क्षोभयेदेनां क्षोभो@स्याः सूतियोग्यता ।  
अभ्त्_१३।६ब्।। पुंसः प्रति च सा भोग्यं सूते@नादीन् पृथग्विधान् ॥ ६  
अभ्त्_१३।७अ।। पुंसश्च निर्विशेषत्वे मुक्ताणून् प्रति किं न तत् ।  
अभ्त्_१३।७ब्।। निमित्तं कर्मसंस्कारः स च तेषु न विद्यते ॥ ७  
अभ्त्_१३।८अ।। इति चेत्कर्मसंस्काराभावस्तेषां कुतः किल ।  
अभ्त्_१३।८ब्।। न भोगादन्यकर्मांशप्रसङ्गो हि दुरत्ययः ॥ ८  
अभ्त्_१३।९अ।। युगपत्कर्मणां भोगो नच युक्तः क्रमेण हि ।  
अभ्त्_१३।९ब्।। फलेद्यत्कर्म तत्कस्मात्स्वं रूपं सन्त्यजेत्क्वचित् ॥ ९  
अभ्त्_१३।१०अ।। ज्ञानात्कर्मक्षयश्चेत्तत्कुत ईश्वरचोदितात् ।  
अभ्त्_१३।१०ब्।। धर्माद्यदि कुतः सो@पि कर्मतश्चेत्तदुच्यताम् ॥ १०  
अभ्त्_१३।११अ।। नहि कर्मास्ति तादृक्षं येन ज्ञानं प्रवर्तते ।  
अभ्त्_१३।११ब्।। कर्मजत्वे च तज्ज्ञानं फलराशौ पतेद्ध्रुवम् ॥ ११  
अभ्त्_१३।१२अ।। अन्यकर्मफलं प्राच्यं कर्मराशिं च किं दहेत् ।  
अभ्त्_१३।१२ब्।। ईशस्य द्वेषरागादिशून्यस्यापि कथं क्वचित् ॥ १२  
अभ्त्_१३।१३अ।। तथाभिसन्धिर्नान्यत्र भेदहेतोरभावतः ।  
अभ्त्_१३।१३ब्।। नन्वित्थं प्रदहेज्ज्ञानं कर्मजालानि कर्म हि ॥ १३  
अभ्त्_१३।१४अ।। अज्ञानसहकारीदं सूते स्वर्गादिकं फलम् ।  
अभ्त्_१३।१४ब्।। अज्ञानं ज्ञानतो नश्येदन्यकर्मफलादपि ॥ १४  
अभ्त्_१३।१५अ।। उपवासादिकं चान्यद्दुष्टकर्मफलं भवेत् ।  
अभ्त्_१३।१५ब्।। निष्फलीकुरुते दुष्टं कर्मेत्यङ्गीकृतं किल ॥ १५  
अभ्त्_१३।१६अ।। अज्ञानमिति यत्प्रोक्तं ज्ञानाभावः स चेत्स किम् ।  
अभ्त्_१३।१६ब्।। प्रागभावो@थवा ध्वंस आद्ये किं सर्वसंविदाम् ॥ १६  
अभ्त्_१३।१७अ।। कस्यापि वाथ ज्ञानस्य प्राच्यः पक्षस्त्वसम्भवी ।  
अभ्त्_१३।१७ब्।। न किञ्चिद्यस्य विज्ञानमुदपादि तथाविधः ॥ १७  
अभ्त्_१३।१८अ।। नाणुरस्ति भवे ह्यस्मिन्ननादौ को@न्वयं क्रमः ।  
अभ्त्_१३।१८ब्।। भाविनः प्रागभावश्च ज्ञानस्येति स्थिते सति ॥ १८  
अभ्त्_१३।१९अ।। मुक्ताणोरपि सो@स्त्येव जन्मतः प्रागसौ नच ।  
अभ्त्_१३।१९ब्।। ज्ञानं भावि विमुक्ते@स्मिन्निति चेच्चर्च्यतामिदम् ॥ १९  
अभ्त्_१३।२०अ।। कस्माज्ज्ञानं न भाव्यत्र ननु देहाद्यजन्मतः ।  
अभ्त्_१३।२०ब्।। तत्कस्मात्कर्मणः क्षैण्यात्तत्कुतो@ज्ञानहानितः ॥ २०  
अभ्त्_१३।२१अ।। अज्ञानस्य कथं हानिः प्रागभावे हि संविदः ।  
अभ्त्_१३।२१ब्।। अज्ञानं प्रागभावो@सौ न भाव्युत्पत्त्यसम्भवात् ॥ २१  
अभ्त्_१३।२२अ।। कस्मान्न भावि तज्ज्ञानं ननु देहाद्यजन्मतः ।  
अभ्त्_१३।२२ब्।। इत्येष सर्वपक्षघ्नो निशितश्चक्रकभ्रमः ॥ २२  
अभ्त्_१३।२३अ।। अथ प्रध्वंस एवेदमज्ञानं तत्सदा स्थितम् ।  
अभ्त्_१३।२३ब्।। मुक्ताणुष्विति तेष्वस्तु मायाकार्यविजृम्भितम् ॥ २३  
अभ्त्_१३।२४अ।। अथाज्ञानं नह्यभावो मिथ्याज्ञानं तु तन्मतम् ।  
अभ्त्_१३।२४ब्।। तदेव कर्मणां स्वस्मिन्कर्तव्ये सहकारणम् ॥ २४  
अभ्त्_१३।२५अ।। वक्तव्यं तर्हि किं कर्म यदा सूते स्वकं फलम् ।  
अभ्त्_१३।२५ब्।। तदैव मिथ्याज्ञानेन सता हेतुत्वमाप्यते ॥ २५  
अभ्त्_१३।२६अ।। अथ यस्मिन्क्षणे कर्म कृतं तत्र स्वरूपसत् ।  
अभ्त्_१३।२६ब्।। मिथ्याज्ञानं यदि ततस्तादृशात्कमर्णः फलम् ॥ २६  
अभ्त्_१३।२७अ।। प्राक्पक्षे प्रलये वृत्ते प्राच्यसृष्टिप्रवर्तने ।  
अभ्त्_१३।२७ब्।। देहाद्यभावान्नो मिथ्याज्ञानस्य क्वापि सम्भवः ॥ २७  
अभ्त्_१३।२८अ।। उत्तरस्मिन्पुनः पक्षे यदा यद्येन यत्र वा ।  
अभ्त्_१३।२८ब्।। क्रियते कर्म तत्सर्वमज्ञानसचिवं तदा ॥ २८  
अभ्त्_१३।२९अ।। अवश्यमिति कस्यापि न कर्मप्रक्षयो भवेत् ।  
अभ्त्_१३।२९ब्।। यद्यपि ज्ञानवान्भूत्वा विधत्ते कर्म किञ्चन ॥ २९  
अभ्त्_१३।३०अ।। विफलं स्यात्तु तत्पूर्वकर्मराशौ तु का गतिः ।  
अभ्त्_१३।३०ब्।। अथ प्रलयकाले @पि चित्स्वभावत्वयोगतः ॥ ३०  
अभ्त्_१३।३१अ।। अणूना सम्भवत्येव ज्ञानं मिथ्येति तत्कुतः ।  
अभ्त्_१३।३१ब्।। स्वभावादिति चेन्मुक्ते शिवे वा किं तथा नहि ॥ ३१  
अभ्त्_१३।३२अ।। यच्चादर्शनमाख्यातं निमित्तं परिणामिनि ।  
अभ्त्_१३।३२ब्।। प्रधाने तद्धि सङ्कीर्णवैवित्तयोभययोगतः ॥ ३२  
अभ्त्_१३।३३अ।। दर्शनाय पुमर्थैकयोग्यतासचिवं धियः ।  
अभ्त्_१३।३३ब्।। आरभ्य सते धरणीपर्यन्तं तत्र यच्चितः ॥ ३३  
अभ्त्_१३।३४अ।। बुद्धिवृत्त्यविशिष्टत्वं पुंस्प्रयाशर्प्रसादतः ।  
अभ्त्_१३।३४ब्।। प्रकाशनाद्धियो@र्थेन सह भोगः स भण्यते ॥ ३४  
अभ्त्_१३।३५अ।। बुद्धिरेवास्मि विकृतिधर्मिकान्यस्तु को@प्यसौ ।  
अभ्त्_१३।३५ब्।। मद्विलक्षण एकात्मेत्येवं वैवि यसंविदि ॥ ३५  
अभ्त्_१३।३६अ।। पुमर्थस्य कृतत्वेन सहकारिवियोगतः ।  
अभ्त्_१३।३६ब्।। तं पुमांसं प्रति नैव सूते किन्त्वन्यमेव हि ॥ ३६  
अभ्त्_१३।३७अ।। अत्र पुंसो@थ मूलस्य धर्मो@दर्शनता द्वयोः ।  
अभ्त्_१३।३७ब्।। अथवेति विकल्पो@यमास्तामेतत्तु भण्यताम् ॥ ३७  
अभ्त्_१३।३८अ।। भोगो विवेकपर्यन्त इति यत्तत्र को@वधिः ।  
अभ्त्_१३।३८ब्।। विवेकलाभे निखिलसूतिदृग्यदि सापि किम् ॥ ३८  
अभ्त्_१३।३९अ।। सामान्येन विशेषैर्वा प्राच्ये स्यादेकजन्मतः ।  
अभ्त्_१३।३९ब्।। उत्तरे न कदाचित्स्याद्भाविकालस्य योगतः ॥ ३९  
अभ्त्_१३।४०अ।। कैश्चिदेव विशेषैश्चेत्सर्वेषां युगपद्भवेत् ।  
अभ्त्_१३।४०ब्।। विवेको@नादिसंयोगात्का ह्यन्योन्यं विचित्रता ॥ ४०  
अभ्त्_१३।४१अ।। तस्मात्साङ्ख्यदृशापीदमज्ञानं नैव युज्यते ।  
अभ्त्_१३।४१ब्।। अज्ञानेन विना बन्धमोक्षौ नैव व्यवस्थया ॥ ४१  
अभ्त्_१३।४२अ।। युज्येते तच्च कथितयुक्तिभिर्नोपपद्यते ।  
अभ्त्_१३।४२ब्।। भायाकर्माणुदेवेच्छासद्भावे@पि स्थिते ततः ॥ ४२  
अभ्त्_१३।४३अ।। न बन्धमोक्षयोर्योगो भेदहेतोरसम्भवात् ।  
अभ्त्_१३।४३ब्।। तस्मादज्ञानशब्देन ज्ञत्वकर्तृत्वधर्मणाम् ॥ ४३  
अभ्त्_१३।४४अ।। चिदणूनामावरणं किञ्चिद्वाच्यं विपश्चिता ।  
अभ्त्_१३।४४ब्।। आवारणात्मना सिद्धं तत्स्वरूपादभेदवत् ॥ ४४  
अभ्त्_१३।४५अ।। भेदे प्रमाणाभावाच्च तदेकं निखिलात्मसु ।  
अभ्त्_१३।४५ब्।। तच्च कस्मात्प्रसूतं स्यान्मायातश्चेत्कथं नु सा ॥ ४५  
अभ्त्_१३।४६अ।। क्वचिदेव सुवीतैतन्न तु मुक्तात्मनीत्ययम् ।  
अभ्त्_१३।४६ब्।। प्राच्यः पर्यनुयोगः स्यान्निमित्तं चेन्न लभ्यते ॥ ४६  
अभ्त्_१३।४७अ।। उत्पत्त्यभावतस्तेन नित्यं नच विनश्यति ।  
अभ्त्_१३।४७ब्।। तत एवैकतायां चान्यात्मसाधारणत्वतः ॥ ४७  
अभ्त्_१३।४८अ।। न वावस्त्वर्थकारित्वान्न चित्तत्संवृतित्वतः ।  
अभ्त्_१३।४८ब्।। न चैतेनात्मनां योगो हेतुमांस्तदसम्भवात् ॥ ४८  
अभ्त्_१३।४९अ।। तेनैकं वस्तु सन्नित्यं नित्यसम्बद्धमात्मभिः ।  
अभ्त्_१३।४९ब्।। जडं मलं तदज्ञानं संसाराङ्कुरकारणम् ॥ ४९  
अभ्त्_१३।५०अ।। तस्य रोद्ध्री यदा शक्तिरुदास्ते शिवरश्मिभिः ।  
अभ्त्_१३।५०ब्।। तदाणुः स्पृश्यते स्पृष्टः स्वके ज्ञानक्रिये स्फुटे ॥ ५०  
अभ्त्_१३।५१अ।। समाविशेदयं सूर्यकान्तो@र्केणेव चोदितः ।  
अभ्त्_१३।५१ब्।। रोद्ध्र्याश्च शक्तेर्माध्यस्थ्यतारतम्यवशक्रमाअत् ॥ ५१  
अभ्त्_१३।५२अ।। विचित्रत्वमतः प्राहुरभिव्यक्तौ स्वसंविदः ।  
अभ्त्_१३।५२ब्।। स एष शक्तिपाताख्यः शास्त्रेषु परिभाष्यते ॥ ५२  
अभ्त्_१३।५३अ।। अत्रोच्यते मलस्तावदित्थमेष न युज्यते ।  
अभ्त्_१३।५३ब्।। इति पूर्वाह्णिके प्रोक्तं पुनरुक्तौ तु किं फलम् ॥ ५३  
अभ्त्_१३।५४अ।। मलस्य पाकः को @यं स्यान्नाशश्चेदितरात्मनाम् ।  
अभ्त्_१३।५४ब्।। स एको मल इत्युक्तेर्नैर्मल्यमनुषज्यते ॥ ५४  
अभ्त्_१३।५५अ।। अथ प्रत्यात्मनियतो@नादिश्च प्रागभाववत् ।  
अभ्त्_१३।५५ब्।। मलो नश्येत्तथाप्येष नाशो यदि सहेतुकः ॥ ५५  
अभ्त्_१३।५६अ।। हेतुः कर्मेश्वरेच्छा वा कर्म तावन्न तादृशम् ।  
अभ्त्_१३।५६ब्।। ईश्वरेच्छा स्वतन्त्रा च क्वचिदेव तथैव किम् ॥ ५६  
अभ्त्_१३।५७अ।। अहेतुको@स्य नाशश्चेत्प्रागेवैष विनश्यतु ।  
अभ्त्_१३।५७ब्।। क्षणान्तरं सदृक् सूते इति चेत्स्थिरतैव सा ॥ ५७  
अभ्त्_१३।५८अ।। न च नित्यस्य भावस्य हेत्वनायत्तजन्मनः ।  
अभ्त्_१३।५८ब्।। नाशो दृष्टः प्रागभावस्त्ववस्त्विति तथास्तु सः ॥ ५८  
अभ्त्_१३।५९अ।। अथास्य पाको नामैष स्वशक्तिप्रतिबद्धता ।  
अभ्त्_१३।५९ब्।। सर्वान्प्रति तथैष स्याद्रुद्धशक्तिर्विषाग्निवत् ॥ ५९  
अभ्त्_१३।६०अ।। पुनरुद्भूतशक्तौ च स्वकार्यं स्याद्विषाग्निवत् ।  
अभ्त्_१३।६०ब्।। मुक्ता अपि न मुक्ताः स्युः शक्तिं चास्य न मन्महे ॥ ६०  
अभ्त्_१३।६१अ।। रोद्ध्रीति चेत्कस्य नृणां ज्ञत्वकर्तृत्वयोर्यदि ।  
अभ्त्_१३।६१ब्।। सद्भावमात्राद्रोद्धृत्वे शिवमुक्ताण्वसम्भवः ॥ ६१  
अभ्त्_१३।६२अ।। सन्निधानातिरिक्तं च न किञ्चित्कुरुते मलः ।  
अभ्त्_१३।६२ब्।। आत्मना परिणामित्वादनित्यत्वप्रसङ्गतः ॥ ६२  
अभ्त्_१३।६३अ।। ज्ञत्वकर्तृत्वमात्रं च पुद्गला न तदाश्रयाः ।  
अभ्त्_१३।६३ब्।। तच्चेदावारितं हन्त रूपनाशः प्रसज्यते ॥ ६३  
अभ्त्_१३।६४अ।। आवारणं चादृश्यत्वं न च तद्वस्तुनो@न्यताम् ।  
अभ्त्_१३।६४ब्।। करोति घटवज्ज्ञानं नावरीतुं च शक्यते ॥ ६४  
अभ्त्_१३।६५अ।। ज्ञानेनावरणीयेन तदेवावरणं कथम् ।  
अभ्त्_१३।६५ब्।। न ज्ञायते तथा च स्यादावृतिर्नाममात्रतः ॥ ६५  
अभ्त्_१३।६६अ।। रोद्ध्र्याश्च शक्तेः कस्तस्य प्रतिबन्धक ईश्वरः ।  
अभ्त्_१३।६६ब्।। यद्यपेक्षाविरहितस्तत्र प्राग्दत्तमुत्तरम् ॥ ६६  
अभ्त्_१३।६७अ।। कर्मसाम्यमपेक्ष्याथ तस्येच्छा सम्प्रवर्तते ।  
अभ्त्_१३।६७ब्।। तस्यापि रूपं वक्तव्यं समता कर्मणां हि का ॥ ६७  
अभ्त्_१३।६८अ।। भोगपर्यायमाहात्म्यात्काले क्वापि फलं प्रति ।  
अभ्त्_१३।६८ब्।। विरोधात्कर्मणी रुद्धे तिष्ठतः साम्यमीदृशम् ॥ ६८  
अभ्त्_१३।६९अ।। तं च कालांशकं देवः सर्वज्ञो वीक्ष्य तं मलम् ।  
अभ्त्_१३।६९ब्।। रुन्द्धे लक्ष्यः स कालश्च सुखदुःखादिवर्जनैः ॥ ६९  
अभ्त्_१३।७०अ।। नैतत्क्रमिकसंशुद्धव्यामिश्राकारकर्मभिः ।  
अभ्त्_१३।७०ब्।। तथैव देये स्वफले केयमन्योन्यरोद्धृता ॥ ७०  
अभ्त्_१३।७१अ।। रोधे तयोश्च जात्यायुरपि न स्यादतः पतेत् ।  
अभ्त्_१३।७१ब्।। देहो भोगदयोरेव निरोध इति चेन्ननु ॥ ७१  
अभ्त्_१३।७२अ।। जात्यायुष्प्रदकर्मांशसन्निधौ यदि शङ्करः ।  
अभ्त्_१३।७२ब्।। मलं रुन्द्धे भोगदातुः कर्मणः किं बिभेति सः ॥ ७२  
अभ्त्_१३।७३अ।। शतशो@पि ह्लादतापशून्यां सञ्चिन्वते दशाम् ।  
अभ्त्_१३।७३ब्।। न च भक्तिरसावेशमिति भूम्ना विलोकितम् ॥ ७३  
अभ्त्_१३।७४अ।। अथापि कालमाहात्म्यमपेक्ष्य परमेश्वरः ।  
अभ्त्_१३।७४ब्।। तथा करोति वक्तव्यं कालो@सौ कीदृशस्त्विति ॥ ७४  
अभ्त्_१३।७५अ।। किं चानादिरयं भोगः कर्मानादि सपुद्गलम् ।  
अभ्त्_१३।७५ब्।। ततश्च भोगपर्यायकालः सर्वस्य निःसमः ॥ ७५  
अभ्त्_१३।७६अ।। आदिमत्त्वे हि कस्यापि वर्गादस्माद्भवेदियम् ।  
अभ्त्_१३।७६ब्।। वैचित्री भुक्तमेतेन कल्पमेतेन तु द्वयम् ॥ ७६  
अभ्त्_१३।७७अ।। इयतो भोगपर्यायात्स्यात्साम्यं कर्मणामिति ।  
अभ्त्_१३।७७ब्।। अनेन नयबीजेन मन्ये वैचित्र्यकारणम् ॥ ७७  
अभ्त्_१३।७८अ।। जगतः कर्म यत्क्लप्तं तत्तथा नावकल्पते ।  
अभ्त्_१३।७८ब्।। अनादिमलसञ्च्छन्ना अणवो दृक्क्रियात्मना ॥ ७८  
अभ्त्_१३।७९अ।। सर्वे तुल्याः कथं चित्रां श्रिताः कर्मपरम्पराम् ।  
अभ्त्_१३।७९ब्।। भोगलोलिकया चेत्सा विचित्रेति कुतो ननु ॥ ७९  
अभ्त्_१३।८०अ।। अनादि कर्मसंस्कारवैचित्र्यादिति चेत्पुनः ।  
अभ्त्_१३।८०ब्।। वाच्यं तदेव वैचित्र्यं कुतो नियतिरागयोः ॥ ८०  
अभ्त्_१३।८१अ।। महिमा चेदयं तौ किं नासमञ्जस्यभागिनौ ।  
अभ्त्_१३।८१ब्।। ईश्वरेच्छानपेक्षा तु भेदहेतुर्न कल्पते ॥ ८१  
अभ्त्_१३।८२अ।। अथानादित्वमात्रेण युक्तिहीनेन साध्यते ।  
अभ्त्_१३।८२ब्।। व्यवस्थेयमलं तर्हि मलेनास्तु वृथामुना ॥ ८२  
अभ्त्_१३।८३अ।। तथाहि कर्म तावन्नो यावन्माया न पुद्गले ।  
अभ्त्_१३।८३ब्।। व्याप्रियेत न चाहेतुस्तद्वृत्तिस्तन्मितो मलः ॥ ८३  
अभ्त्_१३।८४अ।। इत्थं च कल्पिते मायाकार्ये कर्मणि हेतुताम् ।  
अभ्त्_१३।८४ब्।। अनादि कर्म चेद्गच्छेत्किं मलस्योपकल्पनम् ॥ ८४  
अभ्त्_१३।८५अ।। ननु माभून्मलस्तर्हि चित्राकारेषु कर्मसु ।  
अभ्त्_१३।८५ब्।। सन्तत्यावर्तमानेषु व्यवस्था न प्रकल्पते ॥ ८५  
अभ्त्_१३।८६अ।। आदौ मध्ये च चित्रत्वात्कर्मणां न यथा समः ।  
अभ्त्_१३।८६ब्।। आत्माकारो@पि को@प्येष भाविकाले तथा भवेत् ॥ ८६  
अभ्त्_१३।८७अ।। इत्थमुच्छिन्न एवायं बन्धमोक्षादिकः क्रमः ।  
अभ्त्_१३।८७ब्।। अज्ञानाद्बन्धनं मोक्षो ज्ञानादिति परीक्षितम् ॥ ८७  
अभ्त्_१३।८८अ।। विरोधे स्वफले चैते कर्मणी समये क्वचित् ।  
अभ्त्_१३।८८ब्।। उदासाते यदि ततः कर्मैतत्प्रतिबुध्यताम् ॥ ८८  
अभ्त्_१३।८९अ।। शिवशक्तिनिपातस्य को@वकाशस्तु तावता ।  
अभ्त्_१३।८९ब्।। क्वापि काले तयोरेतदौदासीन्यं यदा ततः ॥ ८९  
अभ्त्_१३।९०अ।। कालान्तरे तयोस्तद्वद्विरोधस्यानिवृत्तितः ।  
अभ्त्_१३।९०ब्।। अतश्च न फलेतान्ते ताभ्यां कर्मान्तरणि च ॥ ९०  
अभ्त्_१३।९१अ।। रुद्धानि प्राप्तकालत्वाद्गताभ्यामुपभोग्यताम् ।  
अभ्त्_१३।९१ब्।। एवं सदैव वार्तायां देहपाते तथैव च ॥ ९१  
अभ्त्_१३।९२अ।। जाते विमोक्ष इत्यास्तां शक्तिपातादिकल्पना ।  
अभ्त्_१३।९२ब्।। अथोदासीनतत्कर्मद्वययोगक्षणान्तरे ॥ ९२  
अभ्त्_१३।९३अ।। कर्मान्तरं फलं सूते तत्क्षणे@पि तथा न किम् ।  
अभ्त्_१३।९३ब्।। क्षणान्तरे@थ ते एव प्रतिबन्धविवर्जिते ॥ ९३  
अभ्त्_१३।९४अ।। फलतः प्रतिबन्धस्य वर्जनं किङ्कृतं तयोः ।  
अभ्त्_१३।९४ब्।। कर्मसाम्यं स्वरूपेण न च तत्तारतम्यभाक् ॥ ९४  
अभ्त्_१३।९५अ।। न शिवेच्छेति तत्कार्ये शक्तिपाते न तद्भवेत् ।  
अभ्त्_१३।९५ब्।। तिरोभावश्च नामायं स कस्मादुद्भवेत्पुनः ॥ ९५  
अभ्त्_१३।९६अ।। कर्मसाम्येन यत्कृत्यं प्रागेवैतत्कृतं किल ।  
अभ्त्_१३।९६ब्।। हेतुत्वे चेश्वरेच्छाया वाच्यं पूर्ववदेव तु ॥ ९६  
अभ्त्_१३।९७अ।। एतेनान्ये@पि ये@पेक्ष्या ईशेच्छायां प्रकल्पिताः ।  
अभ्त्_१३।९७ब्।। ध्वस्तास्ते@पि हि नित्यान्यहेत्वहेत्वादिदूषणात् ॥ ९७  
अभ्त्_१३।९८अ।। वैराग्यं भोगवैरस्यं धर्मः को@पि विवेकिता ।  
अभ्त्_१३।९८ब्।। सत्सङ्गः परमेशानपूजाद्यभ्यासनित्यता ॥ ९८  
अभ्त्_१३।९९अ।। आपत्प्राप्तिस्तन्निरीक्षा देहे किञ्चिच्च लक्षणम् ।  
अभ्त्_१३।९९ब्।। शास्त्रसेवा भोगसङ्घपूर्णता ज्ञानमैश्वरम् ॥ ९९  
अभ्त्_१३।१००अ।। इत्यपेक्ष्यं यदीशस्य दूष्यमेतच्च पूर्ववत् ।  
अभ्त्_१३।१००ब्।। व्यभिचारश्च सामस्त्यव्यस्तत्वाभ्यां स्वरूपतः ॥ १००  
अभ्त्_१३।१०१अ।। अन्योन्यानुप्रवेशश्चानुपपत्तिश्च भूयसी ।  
अभ्त्_१३।१०१ब्।। तस्मान्न मन्महे को@यं शक्तिपातविधेः क्रमः ॥ १०१  
अभ्त्_१३।१०२अ।। इत्थं भ्रान्तिविषावेशमूर्च्छानिर्मोकदायिनीम् ।  
अभ्त्_१३।१०२ब्।। श्रीशम्भुवदनोद्गीर्णां वच्म्यागममहौषधीम् ॥ १०२  
अभ्त्_१३।१०३अ।। देवः स्वतन्त्रश्चिद्रूपः प्रकाशात्मा स्वभावतः ।  
अभ्त्_१३।१०३ब्।। रूपप्रच्छादनक्रीडायोगादणुरनेककः ॥ १०३  
अभ्त्_१३।१०४अ।। स स्वयं कल्पिताकारविकल्पात्मककर्मभिः ।  
अभ्त्_१३।१०४ब्।। बध्नात्यात्मानमेवेह स्वातन्त्र्यादिति वर्णितम् ॥ १०४  
अभ्त्_१३।१०५अ।। स्वातन्त्र्यमहिमैवायं देवस्य यदसौ पुनः ।  
अभ्त्_१३।१०५ब्।। स्वं रूपं परिशुद्धं सत्स्पृशत्यप्यणुतामयः ॥ १०५  
अभ्त्_१३।१०६अ।। न वाच्यं तु कथं नाम कस्मिंश्चित्पुंस्यसौ तथा ।  
अभ्त्_१३।१०६ब्।। नहि नाम पुमान्कश्चिद्यस्मिन्पर्यनुयुज्यते ॥ १०६  
अभ्त्_१३।१०७अ।। देव एव तथासौ चेत् स्वरूपं चास्य तादृशम् ।  
अभ्त्_१३।१०७ब्।। तादृक्प्रथास्वभावस्य स्वभावे कानुयोज्यता ॥ १०७  
अभ्त्_१३।१०८अ।। आहास्मत्परमेष्ठी च शिवदृष्टौ गुरूत्तमः ।  
अभ्त्_१३।१०८ब्।। पञ्चप्रकारकृत्योक्तिशिवत्वान्निजकर्मणे ॥ १०८  
अभ्त्_१३।१०९अ।। प्रवृत्तस्य निमित्तानामपरेषां क्व मार्गणम् ।  
अभ्त्_१३।१०९ब्।। छन्नस्वरूपताभासे पुंसि यद्यादृशं फलम् ॥ १०९  
अभ्त्_१३।११०अ।। तत्राणोः सत एवास्ति स्वातन्त्र्यं कर्मतोहि तत् ।  
अभ्त्_१३।११०ब्।। ईश्वरस्य च या स्वात्मतिरोधित्सा निमित्तताम् ॥ ११०  
अभ्त्_१३।१११अ।। साभ्येति कर्ममलयोरतो@नादिव्यवस्थितिः ।  
अभ्त्_१३।१११ब्।। तिरोधिः पूर्णरूपस्यापूर्णत्वं तच्च पूरणम् ॥ १११  
अभ्त्_१३।११२अ।। प्रति भिन्नेन भावेन स्पृहातो लोलिका मलः ।  
अभ्त्_१३।११२ब्।। विशुद्धस्वप्रकाशात्मशिवरूपतया विना ॥ ११२  
अभ्त्_१३।११३अ।। न किञ्चिद्युज्यते तेन हेतुरत्र महेश्वरः ।  
अभ्त्_१३।११३ब्।। इत्थं सृष्टिस्थितिध्वंसत्रये मायामपेक्षते ॥ ११३  
अभ्त्_१३।११४अ।। कृत्यै मलं तथा कर्म शिवेच्छैवेति सुस्थितम् ।  
अभ्त्_१३।११४ब्।। यत्तु कस्मिंश्चन शिवः स्वेन रूपेण भासते ॥ ११४  
अभ्त्_१३।११५अ।। तत्रास्य नाणुगे तावदपेक्ष्ये मलकर्मणी ।  
अभ्त्_१३।११५ब्।। अणुस्वरूपताहानौ तद्गतं हेतुतां कथम् ॥ ११५  
अभ्त्_१३।११६अ।। व्रजेन्मायानपेक्षत्वमत एवोपपादयेत् ।  
अभ्त्_१३।११६ब्।। तेन शुद्धः स्वप्रकाशः शिव एवात्र कारणम् ॥ ११६  
अभ्त्_१३।११७अ।। स च स्वाच्छन्द्यमात्रेण तारतम्यप्रकाशकः ।  
अभ्त्_१३।११७ब्।। कुलजातिवपुष्कर्मवयोनुष्ठानसम्पदः ॥ ११७  
अभ्त्_१३।११८अ।। अनपेक्ष्य शिवे भक्तिः शक्तिपातो@फलार्थिनाम् ।  
अभ्त्_१३।११८ब्।। या फलार्थितया भक्तिः सा कर्माद्यमपेक्षते ॥ ११८  
अभ्त्_१३।११९अ।। ततो@त्र स्यात्फले भेदो नापवर्गे त्वसौ तथा ।  
अभ्त्_१३।११९ब्।। भोगापवर्गद्वितयाभिसन्धातुरपि स्फुटम् ॥ ११९  
अभ्त्_१३।१२०अ।। प्राग्भागे@पेक्षते कर्म चित्रत्वान्नोत्तरे पुनः ।  
अभ्त्_१३।१२०ब्।। अनाभासितरूपो@पि तदाभासितयेव यत् ॥ १२०  
अभ्त्_१३।१२१अ।। स्थित्वा मन्त्रादि सङ्गृह्य त्यजेत्सो@स्य तिरोभवः ।  
अभ्त्_१३।१२१ब्।। श्रीसारशास्त्रे भगवान्वस्त्वेतत्समभाषत ॥ १२१  
अभ्त्_१३।१२२अ।। धर्माधर्मात्मकैर्भावैरनेकैर्वेष्टयेत्स्वयम् ।  
अभ्त्_१३।१२२ब्।। असन्देहं स्वमात्मानमवीच्यादिशिवान्तके ॥ १२२  
अभ्त्_१३।१२३अ।। तद्वच्छक्तिसमूहेन स एव तु विवेष्टयेत् ।  
अभ्त्_१३।१२३ब्।। स्वयं बध्नाति देवेशः स्वयं चैव विमुञ्चति ॥ १२३  
अभ्त्_१३।१२४अ।। स्वयं भोक्ता स्वयं ज्ञाता स्वयं चैवोपलक्षयेत् ।  
अभ्त्_१३।१२४ब्।। स्वयं भुक्तिश्च मुक्तिश्च स्वयं देवी स्वयं प्रभुः ॥ १२४  
अभ्त्_१३।१२५अ।। स्वयमेकाक्षरा चैव यथोष्मा कृष्णवर्त्मनः ।  
अभ्त्_१३।१२५ब्।। वस्तूक्तमत्र स्वातन्त्र्यात्स्वात्मरूपप्रकाशनम् ॥ १२५  
अभ्त्_१३।१२६अ।। श्रीमन्निशाकुले@प्युक्तं मिथ्याभावितचेतसः ।  
अभ्त्_१३।१२६ब्।। मलमायाविचारेण क्लिश्यन्ते स्वल्पबुद्धयः ॥ १२६  
अभ्त्_१३।१२७अ।। स्फटिकोपलगो रेणुः किं तस्य कुरुतां प्रिये ।  
अभ्त्_१३।१२७ब्।। व्योम्नीव नीलं हि मलं मलशङ्कां ततस्त्यजेत् ॥ १२७  
अभ्त्_१३।१२८अ।। श्रीमान्विद्यागुरुश्चाह प्रमाणस्तुतिदर्शने ।  
अभ्त्_१३।१२८ब्।। धर्माधर्मव्याप्तिविनाशान्तरकाले शक्तेः पातो गाहनिकैर्यः प्रतिपन्नः ॥ १२८  
अभ्त्_१३।१२९अ।। तं स्वेच्छातः सङ्गिरमाणाः स्तवकाद्याः स्वातन्त्र्यं तत्त्वय्यनपेक्षं कथयेयुः ।  
अभ्त्_१३।१२९ब्।। तारतम्यप्रकाशो यस्तीव्रमध्यममन्दताः ॥ १२९  
अभ्त्_१३।१३०अ।। ता एव शक्तिपातस्य प्रत्येकं त्रैधमास्थिताः ।  
अभ्त्_१३।१३०ब्।। तीव्रतीव्रः शक्तिपातो देहपातवशात्स्वयम् ॥ १३०  
अभ्त्_१३।१३१अ।। मोक्षप्रदस्तदैवान्यकाले वा तारतम्यतः ।  
अभ्त्_१३।१३१ब्।। मध्यतीव्रात्पुनः सर्वमज्ञानं विनिवर्तते ॥ १३१  
अभ्त्_१३।१३२अ।। स्वयमेव यतो वेत्ति बन्धमोक्षतयात्मताम् ।  
अभ्त्_१३।१३२ब्।। तत्प्रातिभं महाज्ञानं शास्त्राचार्यानपेक्षि यत्। ॥ १३२  
अभ्त्_१३।१३३अ।। प्रतिभाचन्द्रिकाशान्तध्वान्तश्चाचार्यचन्द्रमाः ।  
अभ्त्_१३।१३३ब्।। तमस्तापौ हन्ति दृशं विस्फार्यानन्दनिर्भराम् ॥ १३३  
अभ्त्_१३।१३४अ।। स शिष्टः कर्मकर्तृत्वाच्छिष्यो@न्यः कर्मभावतः ।  
अभ्त्_१३।१३४ब्।। शिष्टः सर्वत्र च स्मार्तपदकालकुलादिषु ॥ १३४  
अभ्त्_१३।१३५अ।। उक्तः स्वयम्भूः शास्त्रार्थप्रतिभापरिनिष्ठितः ।  
अभ्त्_१३।१३५ब्।। यन्मूलं शासनं तेन न रिक्तः को@पि जन्तुकः ॥ १३५  
अभ्त्_१३।१३६अ।। तत्रापि तारतम्योत्थमानन्त्यं दार्ढ्यकम्प्रते ।  
अभ्त्_१३।१३६ब्।। युक्तिः शास्त्रं गुरुर्वादो@भ्यास इत्याद्यपेक्षते ॥ १३६  
अभ्त्_१३।१३७अ।। कम्पमानं हि विज्ञानं स्वयमेव पुनर्व्रजेत् ।  
अभ्त्_१३।१३७ब्।। कस्यापि दार्ढ्यमन्यस्य युक्त्याद्यैः केवलेतरैः ॥ १३७  
अभ्त्_१३।१३८अ।। यथा यथा परापेक्षातानवं प्रातिभे भवेत् ।  
अभ्त्_१३।१३८ब्।। तथा तथा गुरुरसौ श्रेष्ठो विज्ञानपारगः ॥ १३८  
अभ्त्_१३।१३९अ।। अन्यतः शिक्षितानन्तज्ञानो@पि प्रतिभाबलात् ।  
अभ्त्_१३।१३९ब्।। यद्वेत्ति तत्र तत्रास्य शिवता ज्यायसी च सा ॥ १३९  
अभ्त्_१३।१४०अ।। न चास्य समयित्वादिक्रमो नाप्यभिषेचनम् ।  
अभ्त्_१३।१४०ब्।। न सन्तानादि नो विद्याव्रतं प्रातिभवर्त्मनः ॥ १४०  
अभ्त्_१३।१४१अ।। आदिविद्वान्महादेवस्तेनैषो@धिष्ठितो यतः ।  
अभ्त्_१३।१४१ब्।। संस्कारास्तदधिष्ठानसिद्ध्यै तत्तस्य तु स्वतः ॥ १४१  
अभ्त्_१३।१४२अ।। देवीभिर्दीक्षितस्तेन सभक्तिः शिवशासने ।  
अभ्त्_१३।१४२ब्।। दृढताकम्प्रताभेदैः सो@पि स्वयमथ व्रतात् ॥ १४२  
अभ्त्_१३।१४३अ।। तपोजपादेर्गुरुतः स्वसंस्कारं प्रकल्पयेत् ।  
अभ्त्_१३।१४३ब्।। यतो वाजसिनेयाख्य उक्तं सिञ्चेत्स्वयं तनुम् ॥ १४३  
अभ्त्_१३।१४४अ।। इत्याद्युपक्रमं यावदन्ते तत्परिनिष्ठितम् ।  
अभ्त्_१३।१४४ब्।। अभिषिक्तो भवेदेवं न बाह्यकलशाम्बुभिः ॥ १४४  
अभ्त्_१३।१४५अ।। श्रीसर्ववीरश्रीब्रह्मयामलादौ च तत्तथा ।  
अभ्त्_१३।१४५ब्।। निरूपितं महेशेन कियद्वा लिख्यतामिदम् ॥ १४५  
अभ्त्_१३।१४६अ।। इत्थं प्रातिभविज्ञानं किं किं कस्य न साधयेत् ।  
अभ्त्_१३।१४६ब्।। यत्प्रातिभाद्वा सर्वं चेत्यूचे शेषमहामुनिः ॥ १४६  
अभ्त्_१३।१४७अ।। अन्ये त्वाहुरकामस्य प्रातिभो गुरुरीदृशः ।  
अभ्त्_१३।१४७ब्।। सामग्रीजन्यता काम्ये तेनारिमन्संस्कृतो गुरुः ॥ १४७  
अभ्त्_१३।१४८अ।। नियतेर्महिमा नैव फले साध्ये निवर्तते ।  
अभ्त्_१३।१४८ब्।। अभिषिक्तश्चीर्णविद्याव्रतस्तेन फलप्रदः ॥ १४८  
अभ्त्_१३।१४९अ।। असदेतदिति प्राहुर्गुरवस्तत्त्वदर्शिनः ।  
अभ्त्_१३।१४९ब्।। श्रीसोमानन्दकल्याणभवभूतिपुरोगमाः ॥ १४९  
अभ्त्_१३।१५०अ।। तथाहि त्रीशिकाशास्त्रविवृतौ ते@भ्यधुर्बुधाः ।  
अभ्त्_१३।१५०ब्।। सांसिद्धिकं यद्विज्ञानं तच्चिन्तारत्नमुच्यते ॥ १५०  
अभ्त्_१३।१५१अ।। तदभावे तदर्थं तदाहृतं ज्ञानमादृतम् ।  
अभ्त्_१३।१५१ब्।। एवं यो वेद तत्त्वेन तस्य निर्वाणगामिनी ॥ १५१  
अभ्त्_१३।१५२अ।। दीक्षा भवत्यसन्दिग्धा तिलाज्याहुतिवर्जिता ।  
अभ्त्_१३।१५२ब्।। अदृष्टमण्डलो@प्येवं यः कश्चिद्वेत्ति तत्त्वतः ॥ १५२  
अभ्त्_१३।१५३अ।। स सिद्धिभाग्भवेन्नित्यं स योगी स च दीक्षितः ।  
अभ्त्_१३।१५३ब्।। अविधिज्ञो विधानज्ञो जायते यजनं प्रति ॥ १५३  
अभ्त्_१३।१५४अ।। इत्यादिभिस्त्रीशिकोक्तैर्वाक्यैर्माहेश्वरैः स्फुटम् ।  
अभ्त्_१३।१५४ब्।। ज्ञानं दीक्षादिसंस्कारसतत्त्वमिति वर्णितम् ॥ १५४  
अभ्त्_१३।१५५अ।। ज्ञानोपायस्तु दीक्षादिक्रिया ज्ञानवियोगिनाम् ।  
अभ्त्_१३।१५५ब्।। इत्येतदधुनैवास्ता स्वप्रस्तावे भविष्यति ॥ १५५  
अभ्त्_१३।१५६अ।। गुरुशास्त्रप्रमाणादेरप्युपायत्वमञ्जसा ।  
अभ्त्_१३।१५६ब्।। प्रतिभा परमेवैषा सर्वकामदुघा यतः ॥ १५६  
अभ्त्_१३।१५७अ।। उपाययोगक्रमतो निरुपायमथाक्रमम् ।  
अभ्त्_१३।१५७ब्।। यद्रूपं तत्परं तत्त्वं तत्र तत्र सुनिश्चितम् ॥ १५७  
अभ्त्_१३।१५८अ।। यस्तु प्रातिभबाह्यात्मसंस्कारद्वयसुन्दरः ।  
अभ्त्_१३।१५८ब्।। उक्तो@नन्योपकार्यत्वात्स साक्षाद्वरदो गुरुः ॥ १५८  
अभ्त्_१३।१५९अ।। स्वमुक्तिमात्रे कस्यापि यावद्विश्वविमोचने ।  
अभ्त्_१३।१५९ब्।। प्रतिभोदेति खद्योतरत्नतारेन्दुसूर्यवत् ॥ १५९  
अभ्त्_१३।१६०अ।। ततः प्रातिभसंवित्त्यै शास्त्रमस्मत्कृतं त्विदम् ।  
अभ्त्_१३।१६०ब्।। यो@भ्यस्येत्स गुरुर्नैव वस्त्वर्था हि विडम्बकाः ॥ १६०  
अभ्त्_१३।१६१अ।। परोपजीविताबुद्ध्या सर्व इत्थं न भासते ।  
अभ्त्_१३।१६१ब्।। तदुक्त्या न विना वेत्ति शक्तिपातस्य मान्द्यतः ॥ १६१  
अभ्त्_१३।१६२अ।। स्फुटमेतच्च शास्त्रेषु तेषु तेषु निरूप्यते ।  
अभ्त्_१३।१६२ब्।। किरणायां तथोक्तं च गुरुतः शास्त्रतः स्वतः ॥ १६२  
अभ्त्_१३।१६३अ।। ज्ञानयोग्यास्तथा केचिच्चर्यायोग्यास्तथापरे ।  
अभ्त्_१३।१६३ब्।। श्रीमन्नन्दिशिखातन्त्रे वितत्यैतन्निरूपितम् ॥ १६३  
अभ्त्_१३।१६४अ।। प्रश्नोत्तरमुखेनेति तदभग्नं निरूप्यते ।  
अभ्त्_१३।१६४ब्।। अनिर्देश्यः शिवस्तत्र को@भ्युपायो निरूप्यताम् ॥ १६४  
अभ्त्_१३।१६५अ।। इति प्रश्ने कृते देव्या श्रीमाञ्छम्भुर्न्यरूपयम् ।  
अभ्त्_१३।१६५ब्।। उपायो@त्र विवेकैकः स हि हेयं विहापयन् ॥ १६५  
अभ्त्_१३।१६६अ।। ददात्यस्य च सुश्रोणि प्रातिभं ज्ञानमुत्तमम् ।  
अभ्त्_१३।१६६ब्।। यदा प्रतिभया युक्तस्तदा मुक्तश्च मोचयेत् ॥ १६६  
अभ्त्_१३।१६७अ।। परशक्तिनिपातेन ध्वस्तमायामलः पुमान् ।  
अभ्त्_१३।१६७ब्।। ननु प्राग्दीक्षया मोक्षो@धुना तु प्रातिभात्कथम् ॥ १६७  
अभ्त्_१३।१६८अ।। इति देव्या कृते प्रश्ने प्रावर्तत विभोर्वचः ।  
अभ्त्_१३।१६८ब्।। दीक्षया मुच्यते जन्तुः प्रातिभेन तथा प्रिये ॥ १६८  
अभ्त्_१३।१६९अ।। गुर्वायत्ता तु सा दीक्षा बध्यबन्धनमोक्षणे ।  
अभ्त्_१३।१६९ब्।। प्रातिभो@स्य स्वभावस्तु केवलीभावसिद्धिदः ॥ १६९  
अभ्त्_१३।१७०अ।। केवलस्य ध्रुवं मुक्तिः परतत्त्वेन सा ननु ।  
अभ्त्_१३।१७०ब्।। नृशक्तिशिवमुक्तं हि तत्त्वत्रयमिदं त्वया ॥ १७०  
अभ्त्_१३।१७१अ।। ना बध्यो बन्धने शक्तिः करणं कर्तृतां स्पृशत् ।  
अभ्त्_१३।१७१ब्।। शिवः कर्तेति तत्प्रोक्तं सर्वं गुर्वागमादणोः ॥ १७१  
अभ्त्_१३।१७२अ।। पुनर्विवेकादुक्तं तदुत्तरोत्तरमुच्यताम् ।  
अभ्त्_१३।१७२ब्।। कथं विवेकः किं वास्य देवदेव विविच्यते ॥ १७२  
अभ्त्_१३।१७३अ।। इत्युक्ते परमेशान्या जगादादिगुरुः शिवः ।  
अभ्त्_१३।१७३ब्।। शिवादितत्त्वत्रितयं तदागमवशाद्गुरोः ॥ १७३  
अभ्त्_१३।१७४अ।। अध्रोत्तरगैर्वाक्यैः सिद्धं प्रातिभतां व्रजेत् ।  
अभ्त्_१३।१७४ब्।। दीक्षासिच्छिन्नपाशत्वाद्भावनाभावितस्य हि ॥ १७४  
अभ्त्_१३।१७५अ।। विकासं तत्त्वमायाति प्रातिभं तदुदाहृतम् ।  
अभ्त्_१३।१७५ब्।। भस्मच्छन्नाग्निवत्स्फौट्यं प्रातिभे गौरवागमात् ॥ १७५  
अभ्त्_१३।१७६अ।। बीजं कालोप्तसंसिक्तं यथा वर्धेत तत्तथा ।  
अभ्त्_१३।१७६ब्।। योगयागजपैरुक्तैर्गुरुणा प्रातिभं स्फुटेत् ॥ १७६  
अभ्त्_१३।१७७अ।। विवेको@तीन्द्रियस्त्वेष यदायाति विवेचनम् ।  
अभ्त्_१३।१७७ब्।। पशुपाशपतिज्ञानं स्वयं निर्भासते तदा ॥ १७७  
अभ्त्_१३।१७८अ।। प्रातिभे तु समायाते ज्ञानमन्यत्तु सेन्द्रियम् ।  
अभ्त्_१३।१७८ब्।। वागक्षिश्रुतिगम्यं चाप्यन्यापेक्षं वरानने ॥ १७८  
अभ्त्_१३।१७९अ।। तत्त्यजेद्बुद्धिमास्थाय प्रदीपं तु यथा दिवा ।  
अभ्त्_१३।१७९ब्।। प्रादुर्भूतविवेकस्य स्याच्चिदिन्द्रियगोचरे ॥ १७९  
अभ्त्_१३।१८०अ।। दूराच्छ्रुत्यादिवेधादिवृद्धिक्रीडाविचित्रिता ।  
अभ्त्_१३।१८०ब्।। सर्वभावविवेकात्तु सर्वभावपराङ्मुखः ॥ १८०  
अभ्त्_१३।१८१अ।। क्रीडासु सुविरक्तात्मा शिवभावैकभावितः ।  
अभ्त्_१३।१८१ब्।। माहात्म्यमेतत्सुश्रोणि प्रातिभस्य विधीयते ॥ १८१  
अभ्त्_१३।१८२अ।। स्वच्छायादर्शवत्पश्येद्बहिरन्तर्गतं शिवम् ।  
अभ्त्_१३।१८२ब्।। हेयोपादेयतत्त्वज्ञस्तदा ध्यायेन्निजां चितिम् ॥ १८२  
अभ्त्_१३।१८३अ।। सिद्धिजालं हि कथितं परप्रत्ययकारणम् ।  
अभ्त्_१३।१८३ब्।। इहैव सिद्धाः कायान्ते मुच्येरन्निति भावनात् ॥ १८३  
अभ्त्_१३।१८४अ।। परभावनदार्ढ्यात्तु जीवन्मुक्तो निगद्यते ।  
अभ्त्_१३।१८४ब्।। एतत्ते प्रातिभे भेदे लक्षणं समुदाहृतम् ॥ १८४  
अभ्त्_१३।१८५अ।। शापानुग्रहकार्येषु तथाभ्यासेन शक्तया ।  
अभ्त्_१३।१८५ब्।। तेषूदासीनतायां तु मुच्यते मोचयेत्परान् ॥ १८५  
अभ्त्_१३।१८६अ।। भूतेन्द्रियादियोगेन बद्धो@णुः संसरेद्ध्रुवम् ।  
अभ्त्_१३।१८६ब्।। स एव प्रतिभायुक्तः शक्तितत्त्वं निगद्यते ॥ १८६  
अभ्त्_१३।१८७अ।। तत्पातावेशतो मुक्तः शिव एव भवार्णवात् ।  
अभ्त्_१३।१८७ब्।। नन्वाचार्यात्सेन्द्रियं तज्ज्ञानमुक्तमतीन्द्रियम् ॥ १८७  
अभ्त्_१३।१८८अ।। विवेकजं च तद्बुद्ध्या तत्कथं स्यान्निरिन्द्रियम् ।  
अभ्त्_१३।१८८ब्।। इति पृष्टो@भ्यधात्स्वान्तधियोर्जाड्यैकवासनात् ॥ १८८  
अभ्त्_१३।१८९अ।। अक्षत्वं प्रविवेकेन तच्छित्तौ भासकः शिवः ।  
अभ्त्_१३।१८९ब्।। संस्कारः सर्वभावानां परता परिकीर्तिता ॥ १८९  
अभ्त्_१३।१९०अ।। मनोबुद्धी न भिन्ने तु कस्मिंश्चित्कारणान्तरे ।  
अभ्त्_१३।१९०ब्।। विवेके कारणे ह्येते प्रभुशक्त्युपवृंहिते ॥ १९०  
अभ्त्_१३।१९१अ।। न मनोबुद्धिहीनस्तु ज्ञानस्याधिगमः प्रिये ।  
अभ्त्_१३।१९१ब्।। परभावात्तु तत्सूक्ष्मं शक्तितत्त्वं निगद्यते ॥ १९१  
अभ्त्_१३।१९२अ।। विवेकः सर्वभावानां शुद्धभावान्महाशयः ।  
अभ्त्_१३।१९२ब्।। बुद्धितत्त्वं तु त्रिगुणमुत्तमाधममध्यमम् ॥ १९२  
अभ्त्_१३।१९३अ।। अणिमादिगतं चापि बन्धकं जडमिन्द्रियम् ।  
अभ्त्_१३।१९३ब्।। ननु प्रातिभतो मुक्तौ दीक्षया किं शिवाध्वरे ॥ १९३  
अभ्त्_१३।१९४अ।। ऊचे@ज्ञाना हि दीक्षायां बालवालिशयोषितः ।  
अभ्त्_१३।१९४ब्।। पाशच्छेदाद्विमुच्यन्ते प्रबुद्ध्यन्ते शिवाध्वरे ॥ १९४  
अभ्त्_१३।१९५अ।। तस्माद्दीक्षा भवत्येषु कारणत्वेन सुन्दरि ।  
अभ्त्_१३।१९५ब्।। दीक्षया पाशमोक्षे तु शुद्धभावाद्विवेकजम् ॥ १९५  
अभ्त्_१३।१९६अ।। इत्येष पठितो ग्रन्थः स्वयं ये बोद्धुमक्षमाः ।  
अभ्त्_१३।१९६ब्।। तेषां शिवोक्तिसंवादाद्बोधो दार्ढ्यं व्रजेदिति ॥ १९६  
अभ्त्_१३।१९७अ।। श्रीमन्निशाटने चात्मगुरुशास्त्रवशात्त्रिधा ।  
अभ्त्_१३।१९७ब्।। ज्ञानं मुख्यं स्वोपलब्धि विकल्पार्णवतारणम् ॥ १९७  
अभ्त्_१३।१९८अ।। मन्त्रात्मभूतद्रव्याशदिव्यतत्त्वादिगोचरा ।  
अभ्त्_१३।१९८ब्।। शङ्का विकल्पमूला हि शाम्येत्स्वप्रत्ययादिति ॥ १९८  
अभ्त्_१३।१९९अ।। एनमेवार्थमन्तःस्थं गृहीत्वा मालिनीमते ।  
अभ्त्_१३।१९९ब्।। एवमस्यात्मनः काले कस्मिंश्चिद्योग्यतावशात् ॥ १९९  
अभ्त्_१३।२००अ।। शैवी सम्बध्यते शक्तिः शान्ता मुक्तिफलप्रदा ।  
अभ्त्_१३।२००ब्।। तत्सम्बन्धात्ततः कश्चित्तत्क्षणादपवृज्यते ॥ २००  
अभ्त्_१३।२०१अ।। इत्युक्त्वा तीव्रतीव्राख्यविषयं भाषते पुनः ।  
अभ्त्_१३।२०१ब्।। अज्ञानेन सहैकत्वं कस्यचिद्विनिवर्तते ॥ २०१  
अभ्त्_१३।२०२अ।। रुद्रशक्तिसमाविष्टः स यियासुः शिवेच्छया ।  
अभ्त्_१३।२०२ब्।। भुक्तिमुक्तिप्रसिद्ध्यर्थं नीयते सद्गुरुं प्रति ॥ २०२  
अभ्त्_१३।२०३अ।। तमाराध्य ततस्तुष्टाद्दीक्षामासाद्य शाङ्करीम् ।  
अभ्त्_१३।२०३ब्।। तत्क्षणाद्वोपभोगाद्वा देहपाताच्छिवं व्रजेत् ॥ २०३  
अभ्त्_१३।२०४अ।। अस्यार्था आत्मनः काचित्कलनामर्शनात्मिका ।  
अभ्त्_१३।२०४ब्।। स्वं रूपं प्रति या सैव को@पि काल इहोदितः ॥ २०४  
अभ्त्_१३।२०५अ।। योग्यता शिवतादात्म्ययोगार्हत्वमिहोच्यते ।  
अभ्त्_१३।२०५ब्।। पूर्वं किं न तथा कस्मात्तदैवेति न सङ्गतम् ॥ २०५  
अभ्त्_१३।२०६अ।। तथाभासनमुज्झित्वा न हि कालो@स्ति कश्चन ।  
अभ्त्_१३।२०६ब्।। स्वातन्त्र्यात्तु तथाभासे कालशक्तिर्विजृम्भताम् ॥ २०६  
अभ्त्_१३।२०७अ।। नतु पर्यनुयुक्त्यै सा शिवे तन्महिमोदिता ।  
अभ्त्_१३।२०७ब्।। ननु शैवी महाशक्तिः सम्बद्धैवात्मभिः स्थिता ।  
अभ्त्_१३।२०७च्।। सत्यं साच्छादनात्मा तु शान्ता त्वेषा स्वरूपदृक् ॥ २०७  
अभ्त्_१३।२०८अ।। क्षोभो हि भेद एवैक्यं प्रशमस्तन्मयी ततः ॥ २०८  
अभ्त्_१३।२०९अ।। तया शान्त्या तु सम्बद्धः स्थितः शक्तिस्वरूपभाक् ।  
अभ्त्_१३।२०९ब्।। त्यक्ताणुभावो भवति शिवस्तच्छक्तिदार्ढ्यतः ॥ २०९  
अभ्त्_१३।२१०अ।। तत्रापि तारतम्यादिवशाच्छीघ्रचिरादितः ।  
अभ्त्_१३।२१०ब्।। देहपातो भवेदस्य यद्वा काष्ठादितुल्यता ॥ २१०  
अभ्त्_१३।२११अ।। समस्तव्यवहारेषु पराचीनितचेतनः ।  
अभ्त्_१३।२११ब्।। तीव्रतीव्रमहाशक्तिसमाविष्टः स सिध्यति ॥ २११  
अभ्त्_१३।२१२अ।। एवं प्राग्विषयो ग्रन्थ इयानन्यत्र तु स्फुटम् ।  
अभ्त्_१३।२१२ब्।। ग्रन्थान्तरं मध्यतीव्रशक्तिपातांशसूचकम् ॥ २१२  
अभ्त्_१३।२१३अ।। अज्ञानरूपता पुंसि बोधः सङ्कोचिते हृदि ।  
अभ्त्_१३।२१३ब्।। सङ्कोचे विनिवृत्ते तु स्वस्वभावः प्रकाशते ॥ २१३  
अभ्त्_१३।२१४अ।। रुद्रशक्तिसमाविष्ट इत्यनेनास्य वर्ण्यते ।  
अभ्त्_१३।२१४ब्।। चिह्नवर्गो य उक्तो@त्र रुद्रे भक्तिः सुनिश्चला ॥ २१४  
अभ्त्_१३।२१५अ।। मन्त्रसिद्धिः सर्वतत्त्ववशित्वं कृत्यसम्पदः ।  
अभ्त्_१३।२१५ब्।। कवित्वं सर्वशास्त्रार्थबोद्धृत्वमिति तत्क्रमात् ॥ २१५  
अभ्त्_१३।२१६अ।। स्वतारतम्ययोगात्स्यादेषां व्यस्तसमस्तता ।  
अभ्त्_१३।२१६ब्।। तत्रापि भुक्तौ मुक्तौ च प्राधान्यं चर्चयेद्बुधः ॥ २१६  
अभ्त्_१३।२१७अ।। स इत्यन्तो ग्रन्थ एष द्वितीयविषयः स्फुटः ।  
अभ्त्_१३।२१७ब्।। अन्यस्तु मन्दतीव्राख्यशक्तिपातविधिं प्रति ॥ २१७  
अभ्त्_१३।२१८अ।। मन्दतीव्राच्छक्तिबलाद्यियासास्योपजायते ।  
अभ्त्_१३।२१८ब्।। शिवेच्छावशयोगेन सद्गुरुं प्रति सो@पि च ॥ २१८  
अभ्त्_१३।२१९अ।। अत्रैव लक्षितः शास्त्रे यदुक्तं परमेष्ठिना ।  
अभ्त्_१३।२१९ब्।। यः पुनः सर्वतत्त्वानि वेत्त्येतानि यथार्थतः ॥ २१९  
अभ्त्_१३।२२०अ।। स गुरुर्मत्समः प्रोक्तो मन्त्रवीर्यप्रकाशकः ।  
अभ्त्_१३।२२०ब्।। दृष्टाः सम्भावितास्तेन स्पृष्टाश्च प्रीतचेतसा ॥ २२०  
अभ्त्_१३।२२१अ।। नराः पापैः प्रमुच्यन्ते सप्तजन्मकृतैरपि ।  
अभ्त्_१३।२२१ब्।। ये पुनर्दीक्षितास्तेन प्राणिनः शिवचोदिताः ॥ २२१  
अभ्त्_१३।२२२अ।। ते यथेष्टं फलं प्राप्य पदं गच्छन्त्यनामयम् ।  
अभ्त्_१३।२२२ब्।। किं तत्त्वं तत्त्ववेदी क इत्यामर्शनयोगतः ॥ २२२  
अभ्त्_१३।२२३अ।। प्रतिभानात्सुःऋत्सङ्गाद्गुरौ जिगमिषुर्भवेत् ।  
अभ्त्_१३।२२३ब्।। एवं जिगमिषायोगादाचार्यः प्राप्यते स च ॥ २२३  
अभ्त्_१३।२२४अ।। तारतम्यादियोगेन संसिद्धः संस्कृतो@पि च ।  
अभ्त्_१३।२२४ब्।। प्राग्भेदभागी झटिति क्रमात्सामस्त्यत्ॐशतः ॥ २२४  
अभ्त्_१३।२२५अ।। इत्यादिभेदभिन्नो हि गुरोर्लाभ इहोदितः ।  
अभ्त्_१३।२२५ब्।। तस्माद्दीक्षां स लभते सद्य एव शिवप्रदाम् ॥ २२५  
अभ्त्_१३।२२६अ।। ज्ञानरूपां यथा वेत्ति सर्वमेव यथार्थतः ।  
अभ्त्_१३।२२६ब्।। जीवन्मुक्तः शिवीभूतस्तदैवासौ निगद्यते ॥ २२६  
अभ्त्_१३।२२७अ।। देहसम्बन्धिताप्यस्य शिवतायै यतः स्फुटा ।  
अभ्त्_१३।२२७ब्।। अस्यां भेदो हि कथनात्सङ्गमादवलोकनात् ॥ २२७  
अभ्त्_१३।२२८अ।। शास्त्रात्सङ्क्रमणात्साम्यचर्यासन्दर्शनाच्चरोः ।  
अभ्त्_१३।२२८ब्।। मन्त्रमुद्रादिमाहात्म्यात्समस्तव्यस्तभेदतः ॥ २२८  
अभ्त्_१३।२२९अ।। क्रियया वान्तराकाररूपप्राणप्रवेशतः ।  
अभ्त्_१३।२२९ब्।। तदा च देहसंस्थो@पि स मुक्त इति भण्यते ॥ २२९  
अभ्त्_१३।२३०अ।। उक्तं च शास्त्रयोः श्रीमद्रत्नमालागमाख्ययोः ।  
अभ्त्_१३।२३०ब्।। यस्मिन्काले तु गुरुणा निर्विकल्पं प्रकाशितम् ॥ २३०  
अभ्त्_१३।२३१अ।। तदैव किल मुक्तो@सौ यन्त्रं तिष्ठति केवलम् ।  
अभ्त्_१३।२३१ब्।। प्रारब्धृकर्मसम्बन्धाद्देहस्य सुखिदुःखिते ॥ २३१  
अभ्त्_१३।२३२अ।। न विशङ्केत तच्च श्रीगमशास्त्रे निरूपितम् ।  
अभ्त्_१३।२३२ब्।। अविद्योपासितो देहो ह्यन्यजन्मसमुद्भुवा ॥ २३२  
अभ्त्_१३।२३३अ।। कर्मणा तेन बाध्यन्ते ज्ञानिनो@पि कलेवरे ।  
अभ्त्_१३।२३३ब्।। जात्यायुर्भोगदस्यैकप्रघट्टकतया स्थितिः ॥ २३३  
अभ्त्_१३।२३४अ।। उक्तैकवचनाद्धिश्च यतस्तेनेतिसङ्गतिः ।  
अभ्त्_१३।२३४ब्।। अभ्यासयुक्तिसङ्क्रान्तिवेधघट्टनरोधतः ॥ २३४  
अभ्त्_१३।२३५अ।। हुतेर्वा मन्त्रसामर्थ्यात्पाशच्छेदप्रयोगतः ।  
अभ्त्_१३।२३५ब्।। सद्योनिर्वाणदां कुर्यात्सद्यःप्राणवियोजिकाम् ॥ २३५  
अभ्त्_१३।२३६अ।। तत्र त्वेषो@स्ति नियम आसन्ने मरणक्षणे ।  
अभ्त्_१३।२३६ब्।। तां कुर्यान्नान्यथारब्धृ कर्म यस्मान्न शुद्ध्यति ॥ २३६  
अभ्त्_१३।२३७अ।। उक्तं च पूर्वमेवैतन्मन्त्रसामर्थ्ययोगतः ।  
अभ्त्_१३।२३७ब्।। प्राणैर्वियोजितो@प्येष भुङ्क्ते शेषफलं यतः ॥ २३७  
अभ्त्_१३।२३८अ।। तज्जन्मशेषं विविधमतिवाह्य ततः स्फुटम् ।  
अभ्त्_१३।२३८ब्।। कर्मान्तरनिरोधेन शीघ्रमेवापवृज्यते ॥ २३८  
अभ्त्_१३।२३९अ।। तस्मात्प्राणहरीं दीक्षां नाज्ञात्वा मरणक्षणम् ।  
अभ्त्_१३।२३९ब्।। विदध्यात्परमेशाज्ञालङ्घनैकफला हि सा ॥ २३९  
अभ्त्_१३।२४०अ।। एकस्त्रिको@यं निर्णीतः शक्तिपाते@प्यथापरः ।  
अभ्त्_१३।२४०ब्।। तीव्रमध्ये तु दीक्षायां कृतायां न तथा दृढाम् ॥ २४०  
अभ्त्_१३।२४१अ।। स्वात्मनो वेत्ति शिवतां देहान्ते तु शिवो भवेत् ।  
अभ्त्_१३।२४१ब्।। उक्तं च निशिसञ्चारयोगसञ्चारशास्त्रयोः ॥ २४१  
अभ्त्_१३।२४२अ।। विकल्पात्तु तनौ स्थित्वा दहान्ते शिवतां व्रजेत् ।  
अभ्त्_१३।२४२ब्।। मध्यमध्ये शक्तिपाते शिवलाभोत्सुको@पि सन् ॥ २४२  
अभ्त्_१३।२४३अ।। बुभुक्षुर्यत्र युक्तस्तद्भुक्त्वा देहक्षये शिवः ।  
अभ्त्_१३।२४३ब्।। मन्दमध्ये तु तत्रैव तत्त्वे क्वापि नियोजितः ॥ २४३  
अभ्त्_१३।२४४अ।। देहान्ते तत्त्वगं भोगं भुक्त्वा पश्चाच्छिवं व्रजेत् ।  
अभ्त्_१३।२४४ब्।। तत्रापि तारतम्यस्य सम्भवाच्चिरशीघ्रता ॥ २४४  
अभ्त्_१३।२४५अ।। बह्वल्पभोगयोगश्च देहभूमाल्पताक्रमः ।  
अभ्त्_१३।२४५ब्।। तीव्रमन्दे मध्यमन्दे मन्दमन्दे बुभुक्षुता ॥ २४५  
अभ्त्_१३।२४६अ।। क्रमान्मुख्यातिमात्रेण विधिनैत्यन्ततः शिवम् ।  
अभ्त्_१३।२४६ब्।। अन्ये यियासुरित्यादिग्रन्थं प्राग्ग्रन्थसङ्गतम् ॥ २४६  
अभ्त्_१३।२४७अ।। कुर्वन्ति मध्यतीव्राख्यशक्तिसम्पातगोचरम् ।  
अभ्त्_१३।२४७ब्।। यदा प्रतिभयाविष्टो@प्येष संवादयोजनाम् ॥ २४७  
अभ्त्_१३।२४८अ।। इच्छन्यियासुर्भवति तदा नीयेत सद्गुरुम् ।  
अभ्त्_१३।२४८ब्।। न सर्वः प्रतिभाविष्टः शक्त्या नीयेत सद्गुरुम् ॥ २४८  
अभ्त्_१३।२४९अ।। इति ब्रूते यियासुत्वं वक्तव्यं नान्यथा ध्रुवम् ।  
अभ्त्_१३।२४९ब्।। रुद्रशक्तिसमाविष्टो नीयते सद्गुरुं प्रति ॥ २४९  
अभ्त्_१३।२५०अ।। तेन प्राप्तविवेकोत्थज्ञानसम्पूर्णमानसः ।  
अभ्त्_१३।२५०ब्।। दार्ढ्यसंवादरूढ्यादेर्यियासुर्भवति स्फुटम् ॥ २५०  
अभ्त्_१३।२५१अ।। उक्तं नन्दिशिखातन्त्रे प्राच्यषट्के महेशिना ।  
अभ्त्_१३।२५१ब्।। अभिलाषः शिवे देवे पशूनां भवते तदा ॥ २५१  
अभ्त्_१३।२५२अ।। यदा शैवाभिमानेन युक्ता वै परमाणवः ।  
अभ्त्_१३।२५२ब्।। तदैव ते विमुक्तास्तु दीक्षिता गुरुणा यतः ॥ २५२  
अभ्त्_१३।२५३अ।। प्राप्तिमात्राच्च ते सिद्धसाध्या इति हि गम्यते ।  
अभ्त्_१३।२५३ब्।। तमाराध्येति तु ग्रन्थो मन्दतीव्रैकगोचरः ॥ २५३  
अभ्त्_१३।२५४अ।। नवधा शक्तिपातो@यं शम्भुनाथेन वर्णितः ।  
अभ्त्_१३।२५४ब्।। इदं सारमिह ज्ञेयं परिपूर्णचिदात्मनः ॥ २५४  
अभ्त्_१३।२५५अ।। प्रकाशः परमः शक्तिपातो@वच्छेदवर्जितः ।  
अभ्त्_१३।२५५ब्।। तथाविधो@पि भोगांशावच्छेदेनोपलक्षितः ॥ २५५  
अभ्त्_१३।२५६अ।। अपरः शक्तिपातो@सौ पर्यन्ते शिवताप्रदः ।  
अभ्त्_१३।२५६ब्।। उभयत्रापि कर्मादेर्मायान्तर्वर्तिनो यतः ॥ २५६  
अभ्त्_१३।२५७अ।। नास्ति व्यापार इत्येवं निरपेक्षः स सर्वतः ।  
अभ्त्_१३।२५७ब्।। तेन मायान्तराले ये रुद्रा ये च तदूर्ध्वतः ॥ २५७  
अभ्त्_१३।२५८अ।। स्वाधिकारक्षये तैस्तैर्भैरवीभूयते हठात् ।  
अभ्त्_१३।२५८ब्।। ये मायया ह्यनाक्रान्तास्ते कर्माद्यनपेक्षिणः ॥ २५८  
अभ्त्_१३।२५९अ।। शक्तिपातवशादेव तां तां सिद्धिमुपाश्रिताः ।  
अभ्त्_१३।२५९ब्।। ननु पूजाजपध्यानशङ्करासेवनादिभिः ॥ २५९  
अभ्त्_१३।२६०अ।। ते मन्त्रादित्वमापन्नाः कथं कर्मानपेक्षिणः ।  
अभ्त्_१३।२६०ब्।। मैवं तथाविधोत्तीर्णशिवध्यानजपादिषु ॥ २६०  
अभ्त्_१३।२६१अ।। प्रवृत्तिरेव प्रथममेषां कस्माद्विविच्यताम् ।  
अभ्त्_१३।२६१ब्।। कर्मतत्साम्यवैराग्यमलपाकादि दूषितम् ॥ २६१  
अभ्त्_१३।२६२अ।। ईश्वरेच्छा निमित्तं चेच्छक्तिपातैकहेतुता ।  
अभ्त्_१३।२६२ब्।। जपादिका क्रियाशक्तिरेवेत्थं नतु कर्म तत् ॥ २६२  
अभ्त्_१३।२६३अ।। कर्म तल्लोकरूढं हि यद्भोगमवरं ददत् ।  
अभ्त्_१३।२६३ब्।। तिरोधत्ते भोक्तृरूपं सञ्ज्ञाया तु न नो भरः ॥ २६३  
अभ्त्_१३।२६४अ।। तेषां भोगोत्कता कस्मादिति चेद्दत्तमुत्तरम् ।  
अभ्त्_१३।२६४ब्।। चित्राकारप्रकाशो@यं स्वतन्त्रः परमेश्वरः ॥ २६४  
अभ्त्_१३।२६५अ।। स्वातन्त्र्यात्तु तिरोभावबन्धो भोगे@स्य भोक्तृताम् ।  
अभ्त्_१३।२६५ब्।। पुष्णन्स्वं रूपमेव स्यान्मलकर्मादिवर्जितम् ॥ २६५  
अभ्त्_१३।२६६अ।। उक्तं सेयं क्रियाशक्तिः शिवस्य पशुवर्तिनी ।  
अभ्त्_१३।२६६ब्।। बन्धयित्रीति तत्कर्म कथ्यते रूपलोपकृत् ॥ २६६  
अभ्त्_१३।२६७अ।। ज्ञाता सा च क्रियाशक्तिः सद्यः सिद्ध्युपपादिका ।  
अभ्त्_१३।२६७ब्।। अविच्छिन्नस्वात्मसंवित्प्रथा सिद्धिरिहोच्यते ॥ २६७  
अभ्त्_१३।२६८अ।। सा भोगमोक्षस्वातन्त्र्यमहालक्ष्मीरिहाक्षया ।  
अभ्त्_१३।२६८ब्।। विष्ण्वादिरूपता देवे या काचित्सा निजात्मना ॥ २६८  
अभ्त्_१३।२६९अ।। भेदयोगवशान्मायापदमध्यव्यवस्थिता ।  
अभ्त्_१३।२६९ब्।। तेन तद्रूपतायोगाच्छक्तिपातः स्थितो@पि सन् ॥ २६९  
अभ्त्_१३।२७०अ।। तावन्तं भोगमाधत्ते पर्यन्ते शिवतां नतु ।  
अभ्त्_१३।२७०ब्।। यथा स्वातन्त्र्यतो राजाप्यनुगृह्णाति कञ्चन ॥ २७०  
अभ्त्_१३।२७१अ।। ईशशक्तिसमावेशात्तथा विष्ण्वादयो@प्यलम् ।  
अभ्त्_१३।२७१ब्।। मायागर्भाधिकारीयशक्तिपातवशात्ततः ॥ २७१  
अभ्त्_१३।२७२अ।। को@पि प्रधानपुरुषविवेकी प्रकृतेर्गतः ।  
अभ्त्_१३।२७२ब्।। उत्कृष्टात्तत एवाशु को@पि बुद्धा विवेकिताम् ॥ २७२  
अभ्त्_१३।२७३अ।। क्षणात्पुंसः कलायाश्च पुम्मायान्तरवेदकः ।  
अभ्त्_१३।२७३ब्।। कलाश्रयस्याप्यत्यन्तं कर्मणो विनिवर्तनात् ॥ २७३  
अभ्त्_१३।२७४अ।। ज्ञानाकलः प्राक्तनस्तु कर्मी तस्याश्रयस्थितेः ।  
अभ्त्_१३।२७४ब्।। स परं प्रकृतेर्बुध्ने सृष्टिं नायाति जातुचित् ॥ २७४  
अभ्त्_१३।२७५अ।। मायाधरे तु सृज्येतानन्तेशेन प्रचोदनात् ।  
अभ्त्_१३।२७५ब्।। विज्ञानाकलतां प्राप्तः केवलादधिकारतः ॥ २७५  
अभ्त्_१३।२७६अ।। मलान्मन्त्रतदीशादिभावमेति सदा शिवात् ।  
अभ्त्_१३।२७६ब्।। पत्युः परस्माद्यस्त्वेष शक्तिपातः स वै मलात् ॥ २७६  
अभ्त्_१३।२७७अ।। अज्ञानाख्याद्वियोक्तेति शिवभावप्रकाशकः ।  
अभ्त्_१३।२७७ब्।। नान्येन शिवभावो हि केनचित्सम्प्रकाशते ॥ २७७  
अभ्त्_१३।२७८अ।। स्वच्छन्दशास्त्रे तेनोक्तं वादिनां तु शतत्रयम् ।  
अभ्त्_१३।२७८ब्।। त्रिषष्ट्यभ्यधिकं भ्रान्तं वैष्णवाद्यं निशान्तरे ॥ २७८  
अभ्त्_१३।२७९अ।। शिवज्ञानं केवलं च शिवतापत्तिदायकम् ।  
अभ्त्_१३।२७९ब्।। शिवतापत्तिपर्यन्तः शक्तिपातश्च चर्च्यते ॥ २७९  
अभ्त्_१३।२८०अ।। अन्यथा किं हि तत्स्याद्यच्छैव्या शक्त्यानधिष्ठितम् ।  
अभ्त्_१३।२८०ब्।। तेनेह वैष्णवादीनां नाधिकारः कथञ्चन ॥ २८०  
अभ्त्_१३।२८१अ।। ते हि भेदैकवृत्तित्वादभेदे दूरवर्जिताः ।  
अभ्त्_१३।२८१ब्।। स्वातन्त्र्यात्तु महेशस्य ते@पि चेच्छिवतोन्मुखाः ॥ २८१  
अभ्त्_१३।२८२अ।। द्विगुणा संस्क्रियास्त्येषां लिङ्गोद्धृत्याथ दीक्षया ।  
अभ्त्_१३।२८२ब्।। दुष्टाधिवासविगमे पुष्पैः कुम्भो@धिवास्यते ॥ २८२  
अभ्त्_१३।२८३अ।। द्विगुणो@स्य स संस्कारो नेत्थं शुद्धे घटे विधिः ।  
अभ्त्_१३।२८३ब्।। इत्थं श्रीशक्तिपातो@यं निरपेक्ष इहोदितः ॥ २८३  
अभ्त्_१३।२८४अ।। अनयैव दिशा नेयं मतङ्गकिरणादिकम् ।  
अभ्त्_१३।२८४ब्।। ग्रन्थगौरवभीत्या तु तल्लिखित्वा न योजितम् ॥ २८४  
अभ्त्_१३।२८५अ।। पुराणे@पि च तस्यैव प्रसादाद्भक्तिरिष्यते ।  
अभ्त्_१३।२८५ब्।। यया यान्ति परां सिद्धिं तद्भावगतमानसाः ॥ २८५  
अभ्त्_१३।२८६अ।। एवकारेण कर्मादिसापेक्षत्वं निषिध्यते ।  
अभ्त्_१३।२८६ब्।। प्रसादो निर्मलीभावस्तेन सम्पूर्णरूपता ॥ २८६  
अभ्त्_१३।२८७अ।। आत्मना तेन हि शिवः स्वयं पूर्णः प्रकाशते ।  
अभ्त्_१३।२८७ब्।। शिवीभावमहासिद्धिस्पर्शवन्ध्ये तु कुत्रचित् ॥ २८७  
अभ्त्_१३।२८८अ।। वैष्णवादौ हि या भक्तिर्नासौ केवलतः शिवात् ।  
अभ्त्_१३।२८८ब्।। शिवो भवति तत्रैष कारणं न तु केवलः ॥ २८८  
अभ्त्_१३।२८९अ।। निर्मलश्चापि तु प्राप्तावच्छित्कर्माद्यपेक्षकः ।  
अभ्त्_१३।२८९ब्।। यया यान्ति परां सिद्धिमित्यस्येदं तु जीवितम् ॥ २८९  
अभ्त्_१३।२९०अ।। श्रीमानुत्पलदेवश्चाप्यस्माकं परमो गुरुः ।  
अभ्त्_१३।२९०ब्।। शक्तिपातसमये विचारणं प्राप्तमीश न करोषि कर्हिचित् ॥ २९०  
अभ्त्_१३।२९१अ।। अद्य मां प्रति किमागतं यतः स्वप्रकाशनविधौ विलम्बसे ।  
अभ्त्_१३।२९१ब्।। कर्हिचित्प्राप्तशब्दाभ्यामनपेक्षित्वमूचिवान् ॥ २९१  
अभ्त्_१३।२९२अ।। दुर्लभत्वमरागित्वं शक्तिपातविधौ विभोः ।  
अभ्त्_१३।२९२ब्।। अपरार्धेन तस्यैव शक्तिपातस्य चित्रताम् ॥ २९२  
अभ्त्_१३।२९३अ।। व्यवधानचिरक्षिप्रभेदाद्यैरुपवर्णितैः ।  
अभ्त्_१३।२९३ब्।। श्रीमताप्यनिरुद्धेन शक्तिमुन्मीलिनीं विभोः ॥ २९३  
अभ्त्_१३।२९४अ।। व्याचक्षाणेन मातङ्गे वर्णिता निरपेक्षता ।  
अभ्त्_१३।२९४ब्।। स्थावरान्ते@पि देवस्य स्वरूपोन्मीलनात्मिका ॥ २९४  
अभ्त्_१३।२९५अ।। शक्तिः पतन्ती सापेक्षा न क्वापीति सुविस्तरात् ।  
अभ्त्_१३।२९५ब्।। एवं विचित्रे@प्येतस्मिञ्छक्तिपाते स्थिते सति ॥ २९५  
अभ्त्_१३।२९६अ।। तारतम्यादिभिर्भेदैः समय्यादिविचित्रता ।  
अभ्त्_१३।२९६ब्।। कश्चिद्रुद्राशतामात्रापादनात्तत्प्रसादतः ॥ २९६  
अभ्त्_१३।२९७अ।। शिवत्वं क्रमशो गच्छेत् समयी यो निरूप्यते ।  
अभ्त्_१३।२९७ब्।। कश्चिच्छुद्धाध्वबन्धः सन् पुत्रकः शीघ्रमक्रमात् ॥ २९७  
अभ्त्_१३।२९८अ।। भोगव्यवधिना को@पि साधकश्चिरशीघ्रतः ।  
अभ्त्_१३।२९८ब्।। कश्चित्सम्पूर्णकर्तव्यः कृत्यपञ्चकभागिनि ॥ २९८  
अभ्त्_१३।२९९अ।। रूपे स्थितो गुरुः सो@पि भोगमोक्षादिभेदभाक् ।  
अभ्त्_१३।२९९ब्।। समय्यादिचतुष्कस्य समासव्यासयोगतः ॥ २९९  
अभ्त्_१३।३००अ।। क्रमाक्रमादिभिर्भेदैः शक्तिपातस्य चित्रता ।  
अभ्त्_१३।३००ब्।। क्रमिकः शक्तिपातश्च सिद्धान्ते वामके ततः ॥ ३००  
अभ्त्_१३।३०१अ।। दक्षे मते कुले कौले षडर्धे हृदये ततः ।  
अभ्त्_१३।३०१ब्।। उल्लङ्घनवशाद्वापि झटित्यक्रममेव वा ॥ ३०१  
अभ्त्_१३।३०२अ।। उक्तं श्रीभैरवकुले पञ्चदीक्षासुसंस्कृतः ।  
अभ्त्_१३।३०२ब्।। गुरुरुल्लङ्घिताधःस्थस्रोता वै त्रिकशास्त्रगः ॥ ३०२  
अभ्त्_१३।३०३अ।। ज्ञानाचारादिभेदेन ह्युत्तराधरता विभुः ।  
अभ्त्_१३।३०३ब्।। शास्त्रेष्वदीदृशच्छ्रीमत्सर्वाचारहृदादिषु ॥ ३०३  
अभ्त्_१३।३०४अ।। वाममार्गाभिषिक्तस्तु दैशिकः परतत्त्ववित् ।  
अभ्त्_१३।३०४ब्।। तथापि भैरवे तन्त्रे पुनः संस्कारमर्हति ॥ ३०४  
अभ्त्_१३।३०५अ।। शैववैमलसिद्धान्ता आर्हताः कारुकाश्च ये ।  
अभ्त्_१३।३०५ब्।। सर्वे ते पशवो ज्ञेया भैरवे मातृमण्डले ॥ ३०५  
अभ्त्_१३।३०६अ।। कुलकालीविधौ चोक्तं वैष्णवाना विशेषतः ।  
अभ्त्_१३।३०६ब्।। भस्मनिष्ठाप्रपन्नानामित्यादौ नैव योग्यता ॥ ३०६  
अभ्त्_१३।३०७अ।। स्वच्छन्दशास्त्रे सङ्क्षेपादुक्तं च श्रीमहेशिना ।  
अभ्त्_१३।३०७ब्।। अन्यशास्त्ररतो यस्तु नासौ सिद्धिफलप्रदः ॥ ३०७  
अभ्त्_१३।३०८अ।। समय्यादिक्रमाल्लब्धाभिषेको हि गुरुर्मतः ।  
अभ्त्_१३।३०८ब्।। स च शक्तिवशादित्थं वैष्णवादिषु को@न्वयः ॥ ३०८  
अभ्त्_१३।३०९अ।। छद्मापश्रवणाद्यैस्तु तज्ज्ञानं गृह्णतो भवेत् ।  
अभ्त्_१३।३०९ब्।। प्रायश्चित्तमतस्तादृगधिकार्यत्र किं भवेत् ॥ ३०९  
अभ्त्_१३।३१०अ।। फलाकाङ्क्षायुतः शिष्यस्तदेकायत्तसिद्धिकः ।  
अभ्त्_१३।३१०ब्।। ध्रुवं पच्येत नरके प्रायश्चित्त्युपसेवनात् ॥ ३१०  
अभ्त्_१३।३११अ।। तिरोभावप्रकारो@यं यत्तादृशि नियोजितः ।  
अभ्त्_१३।३११ब्।। गुरौ शिवेन तद्भक्तिः शक्तिपातो@स्य नोच्यते ॥ ३११  
अभ्त्_१३।३१२अ।। यदातु वैचित्र्यवशाज्जानीयात्तस्य तादृशम् ।  
अभ्त्_१३।३१२ब्।। विपरीतप्रवृत्तत्वं ज्ञानं तस्मादुपाहरेत् ॥ ३१२  
अभ्त्_१३।३१३अ।। तं च त्यजेत्पापवृत्तिं भवेत्तु ज्ञानतत्परः ।  
अभ्त्_१३।३१३ब्।। यथा चौराद्गृहीत्वार्थं तं निगृह्णाति भूपतिः ॥ ३१३  
अभ्त्_१३।३१४अ।। वैष्णवादेस्तथा शैवं ज्ञानमाहृत्य सन्मतिः ।  
अभ्त्_१३।३१४ब्।। स हि भेदैकवृत्तित्वं शिवज्ञाने श्रुते@प्यलम् ॥ ३१४  
अभ्त्_१३।३१५अ।। नोज्झतीति दृढं वामाधिष्ठितस्तत्पशूत्तमः ।  
अभ्त्_१३।३१५ब्।। शिवेनैव तिरोभाव्य स्थापितो नियतेर्बलात् ॥ ३१५  
अभ्त्_१३।३१६अ।। कथङ्कारं पतिपदं प्रयातु परतन्त्रितः ।  
अभ्त्_१३।३१६ब्।। स्वच्छन्दशास्त्रे प्रोक्तं च वैष्णवादिषु ये रताः ॥ ३१६  
अभ्त्_१३।३१७अ।। भ्रमयत्येव तान्माया ह्यमोक्षे मोक्षलिप्सया ।  
अभ्त्_१३।३१७ब्।। वैष्णवादिः शैवशास्त्रं मेलयन्निजशासने ॥ ३१७  
अभ्त्_१३।३१८अ।। ध्रुवं संशयमापन्न उभयभ्रष्टतां व्रजेत् ।  
अभ्त्_१३।३१८ब्।। स्वदृष्टौ परदृष्टौ च समयोल्लङ्घनादसौ ॥ ३१८  
अभ्त्_१३।३१९अ।। प्रत्यवायं यतो@भ्येति चरेत्तन्नेदृशं क्रमम् ।  
अभ्त्_१३।३१९ब्।। उक्तं श्रीमद्गह्वरे च परमेशेन तादृशम् ॥ ३१९  
अभ्त्_१३।३२०अ।। नान्यशास्त्राभियुक्तषु शिवज्ञानं प्रकाशते ।  
अभ्त्_१३।३२०ब्।। तन्न सैद्धान्तिको वामे नासौ दक्षे स नो मते ॥ ३२०  
अभ्त्_१३।३२१अ।। कुलकौले त्रिके नासौ पूर्वः पूर्वः परत्र तु ।  
अभ्त्_१३।३२१ब्।। अवच्छिन्नो@नवच्छेदं नो वेत्त्यानन्त्यसंस्थितः ॥ ३२१  
अभ्त्_१३।३२२अ।। सर्वंसहस्ततो@धःस्थ ऊर्ध्वस्थो@धिकृतो गुरुः ।  
अभ्त्_१३।३२२ब्।। स्वात्मीयाधरसंस्पर्शात्प्राणयन्नधराः क्रियाः ॥ ३२२  
अभ्त्_१३।३२३अ।। सफलीकुरुते यत्तदूर्ध्वस्थो गुरुरुत्तमः ।  
अभ्त्_१३।३२३ब्।। अधःस्थदृक्स्थो@प्येतादृग्गुरुसेवी भवेत्स यः ॥ ३२३  
अभ्त्_१३।३२४अ।। तादृक्शक्तिनिपातेद्धो यो द्रागूर्ध्वमिमं नयेत् ।  
अभ्त्_१३।३२४ब्।। तत्तद्गिरिनदीप्रायावच्छिन्ने क्षेत्रपीठके ॥ ३२४  
अभ्त्_१३।३२५अ।। उत्तरोत्तरविज्ञाने नाधिकार्यधरो@धरः ।  
अभ्त्_१३।३२५ब्।। उत्तरोत्तरमाचार्यं विदन्नप्यधरो@धरः ॥ ३२५  
अभ्त्_१३।३२६अ।। कुर्वन्नधिक्रियां शास्त्रलङ्घी निग्रहभाजनम् ।  
अभ्त्_१३।३२६ब्।। शक्तिपातबलादेव ज्ञानयोग्यविचित्रता ॥ ३२६  
अभ्त्_१३।३२७अ।। श्रौतं चिन्तामयं द्व्यात्म भावनामयमेव च ।  
अभ्त्_१३।३२७ब्।। ज्ञानं तदुत्तरं ज्यायो यतो मोक्षैककारणम् ॥ ३२७  
अभ्त्_१३।३२८अ।। तत्त्वेभ्य उद्धृतिं क्वापि योजनं सकले@कले ।  
अभ्त्_१३।३२८ब्।। कथं कुर्याद्विना ज्ञानं भावनामयमुत्तमम् ॥ ३२८  
अभ्त्_१३।३२९अ।। योगी तु प्राप्ततत्तत्त्वसिद्धिरप्युत्तमे पदे ।  
अभ्त्_१३।३२९ब्।। सदाशिवाद्ये स्वभ्यस्तज्ञानित्वादेव योजकः ॥ ३२९  
अभ्त्_१३।३३०अ।। अधरेषु च तत्त्वेषु या सिद्धिर्योगजास्य सा ।  
अभ्त्_१३।३३०ब्।। विमोचनायां नोपायः स्थितापि धनदारवत् ॥ ३३०  
अभ्त्_१३।३३१अ।। यस्तूत्पन्नसमस्ताध्वसिद्धिः सहि सदाशिवः ।  
अभ्त्_१३।३३१ब्।। साक्षादेष कथं मर्त्यान्मोचयेद्गुरुतां व्रजन् ॥ ३३१  
अभ्त्_१३।३३२अ।। तेनोक्तं मालिनीतन्त्रे विचार्य ज्ञानयोगिते ।  
अभ्त्_१३।३३२ब्।। यतश्च मोक्षदः प्रोक्तः स्वभ्यस्तज्ञानवान्बुधैः ॥ ३३२  
अभ्त्_१३।३३३अ।। तस्मात्स्वभ्यस्तविज्ञानतैवैकं गुरुलक्षणम् ।  
अभ्त्_१३।३३३ब्।। विभागस्त्वेष मे प्रोक्तः शम्भुनाथेन दर्श्यते ॥ ३३३  
अभ्त्_१३।३३४अ।। मोक्षज्ञानपरः कुर्याद्गुरुं स्वभ्यस्तवेदनम् ।  
अभ्त्_१३।३३४ब्।। अन्यं त्यजेत्प्राप्तमपि तथाचोक्तं शिवेन तत् ॥ ३३४  
अभ्त्_१३।३३५अ।। आमोदार्थी यथा भृङ्गः पुष्पात्पुष्पान्तरं व्रजेत् ।  
अभ्त्_१३।३३५ब्।। विज्ञानार्थी तथा शिष्यो गुरोर्गुर्वन्तरं व्रजेत् ॥ ३३५  
अभ्त्_१३।३३६अ।। शक्तिहीनं गुरुं प्राप्य मोक्षज्ञाने कथं श्रयेत् ।  
अभ्त्_१३।३३६ब्।। नष्टमूले द्रुमे देवि कुतः पुष्पफलादिकम् ॥ ३३६  
अभ्त्_१३।३३७अ।। उत्तरोत्तरमुत्कर्षलक्ष्मीं पश्यन्नपि स्थितः ।  
अभ्त्_१३।३३७ब्।। अधमे यः पदे तस्मात्को@न्यः स्याद्दैवदग्धकः ॥ ३३७  
अभ्त्_१३।३३८अ।। यस्तु भोगं च मोक्षं च वाञ्छेद्विज्ञानमेव च ।  
अभ्त्_१३।३३८ब्।। स्वभ्यस्तज्ञानिनं योगसिद्धं स गुरुमाश्रयेत् ॥ ३३८  
अभ्त्_१३।३३९अ।। तदभावे तु विज्ञानमोक्षयोर्ज्ञानिनं श्रयेत् ।  
अभ्त्_१३।३३९ब्।। भुक्त्यंशे योगिनं यस्तत्फलं दातुं भवेत्क्षमः ॥ ३३९  
अभ्त्_१३।३४०अ।। फलदानाक्षमे योगिन्यपायैकोपदेशिनि ।  
अभ्त्_१३।३४०ब्।। वरं ज्ञानी यो@भ्युपायं दिशेदपिच मोचयेत् ॥ ३४०  
अभ्त्_१३।३४१अ।। ज्ञानी न पूर्ण एवैको यदि ह्यंशांशिकाक्रमात् ।  
अभ्त्_१३।३४१ब्।। ज्ञानान्यादाय विज्ञानं कुर्वीताखण्डमण्डलम् ॥ ३४१  
अभ्त्_१३।३४२अ।। तेनासङ्ख्यान्गुरून्कुर्यात्पूरणाय स्वसंविदः ।  
अभ्त्_१३।३४२ब्।। धन्यस्तु पूर्णविज्ञानं ज्ञानार्थी लभते गुरुम् ॥ ३४२  
अभ्त्_१३।३४३अ।। नानागुर्वागमस्रोतःप्रतिभामात्रमिश्रितम् ।  
अभ्त्_१३।३४३ब्।। कृत्वा ज्ञानार्णवं स्वाभिर्विप्रुङ्गिः प्लावयेन्न किम् ॥ ३४३  
अभ्त्_१३।३४४अ।। आ तपनान्मोटकान्तं यस्य मे@स्ति गुरुक्रमः ।  
अभ्त्_१३।३४४ब्।। तस्य मे सर्वशिष्यस्य नोपदेशदरिद्रता ॥ ३४४  
अभ्त्_१३।३४५अ।। श्रीमता कल्लटेनेत्थं गुरुणा तु न्यरूप्यत ।  
अभ्त्_१३।३४५ब्।। अहमप्यत एवाधःशास्त्रदृष्टिकुतूहलात् ॥ ३४५  
अभ्त्_१३।३४६अ।। तार्किकश्रौतबौद्धार्हद्वैष्णवादीन्नसेविषि ।  
अभ्त्_१३।३४६ब्।। लोकाध्यात्मातिमार्गादिकर्मयोगविधानतः ॥ ३४६  
अभ्त्_१३।३४७अ।। सम्बोधोत्कर्षबाहुल्यात्क्रमोत्कृष्टान्विभावयेत् ।  
अभ्त्_१३।३४७ब्।। श्रीपूर्वशास्त्रे प्रष्टारो मुनयो नारदादयः ॥ ३४७  
अभ्त्_१३।३४८अ।। प्राग्वैष्णवाः सौगताश्च सिद्धान्तादिविदस्ततः ।  
अभ्त्_१३।३४८ब्।। क्रमात्त्रिकार्थविज्ञानचन्द्रोत्सुकितदृष्टयः ॥ ३४८  
अभ्त्_१३।३४९अ।। तस्मान्न गुरुभूयस्त्वे विशङ्केत कदाचन ।  
अभ्त्_१३।३४९ब्।। गुर्वन्तररते मूढे आगमान्तरसेवके ॥ ३४९  
अभ्त्_१३।३५०अ।। प्रत्यवायो य आम्नातः स इत्थमिति गृह्यताम् ।  
अभ्त्_१३।३५०ब्।। यो यत्र शास्त्रे@धिकृतः स तत्र गुरुरुच्यते ॥ ३५०  
अभ्त्_१३।३५१अ।। तत्रानधिकृतो यस्तु तद्गुर्वन्तरमुच्यते ।  
अभ्त्_१३।३५१ब्।। यथा तन्मण्डलासीनो मण्डलान्तरभूपतिम् ॥ ३५१  
अभ्त्_१३।३५२अ।। स्वमण्डलजिगीषुः सन्सेवमानो विनश्यति ।  
अभ्त्_१३।३५२ब्।। तथोत्तरोत्तरज्ञानसिद्धिप्रेप्सुः समाश्रयन् ॥ ३५२  
अभ्त्_१३।३५३अ।। अधराधरमाचार्यं विनाशमधिगच्छति ।  
अभ्त्_१३।३५३ब्।। एवमेवोर्ध्ववर्तिष्णोरागमात्सिद्धिवाञ्छकः ॥ ३५३  
अभ्त्_१३।३५४अ।। मायीयशास्त्रनिरतो विनाशं प्रतिपद्यते ।  
अभ्त्_१३।३५४ब्।। उक्तं च श्रीमदानन्दे कर्म संश्रित्य भावतः ॥ ३५४  
अभ्त्_१३।३५५अ।। जुगुप्सते तत्तस्मिंश्च विफले@न्यत्समाश्रयेत् ।  
अभ्त्_१३।३५५ब्।। दिनाद्दिनं ह्रसंस्त्वेवं पच्यते रौरवादिषु ॥ ३५५  
अभ्त्_१३।३५६अ।। यस्तूर्ध्वोर्ध्वपथप्रेप्सुरधरं गुरुमागमम् ।  
अभ्त्_१३।३५६ब्।। जिहासेच्छक्तिपातेन स धन्यः प्रोन्मुखीकृतः ॥ ३५६  
अभ्त्_१३।३५७अ।। अत एवेह शास्त्रेषु शैवेष्वेव निरूप्यते ।  
अभ्त्_१३।३५७ब्।। शास्त्रान्तरार्थानाश्वस्तान्प्रति संस्कारको विधिः ॥ ३५७  
अभ्त्_१३।३५८अ।। अतश्चाप्युत्तमं शैवं यो@न्यत्र पतितः सहि ।  
अभ्त्_१३।३५८ब्।। इहानुग्राह्य ऊर्ध्वोर्ध्वं नेतस्तु पतितः क्वचित् ॥ ३५८  
अभ्त्_१३।३५९अ।। अत एव हि सर्वज्ञैर्ब्रह्मविष्ण्वादिभिर्निजे ।  
अभ्त्_१३।३५९ब्।। न शासने समाम्नातं लिङ्गोद्धारादि किञ्चन ॥ ३५९  
अभ्त्_१३।३६०अ।। इत्थं विष्ण्वादयः शैवपरमार्थैकवेदिनः ।  
अभ्त्_१३।३६०ब्।। कांश्चित्प्रति तथादिक्षुस्ते मोहाद्विमतिं श्रिताः ॥ ३६०  
अभ्त्_१३।३६१अ।। तथाविधामेव मतिं सत्यसंस्पर्शनाक्षमाम् ।  
अभ्त्_१३।३६१ब्।। दृष्ट्वैषां ब्रह्मविष्ण्वाद्यैर्बुद्धैरपि तथोदितम् ॥ ३६१  
अभ्त्_१३।३६२अ।। इत्येष युक्त्यागमतः शक्तिपातो विवेचितः ।  
  
:च्१४ अथ श्रीतन्त्रालोके चतुर्दशमाह्निकम्  
  
अभ्त्_१४।१अ।। तिरोभावस्वरूपं तु कथ्यमानं विविच्यताम् ।  
अभ्त्_१४।१ब्।। स्वभावात् परमेशानो नियत्यनियतिक्रमम् ॥ १  
अभ्त्_१४।२अ।। स्पृशन्प्रकाशते येन ततः स्वच्छन्द उच्यते ।  
अभ्त्_१४।२ब्।। नियतिं कर्मफलयोराश्रित्यैष महेश्वरः ॥ २  
अभ्त्_१४।३अ।। सृष्टिसंस्थितिसंहारान्विधत्ते@वान्तरस्थितीन् ।  
अभ्त्_१४।३ब्।। महासर्गे पुनः सृष्टिसंहारानन्त्यशालिनि ॥ ३  
अभ्त्_१४।४अ।। एकः स देवो विश्वात्मा नियतित्यागतः प्रभुः ।  
अभ्त्_१४।४ब्।। अवान्तरे या च सृष्टिः स्थितिश्चात्राप्ययन्त्रितम् ॥ ४  
अभ्त्_१४।५अ।। नोज्झत्येष वपुस्त्यक्तनियतिश्च स्थितो@त्र तत् ।  
अभ्त्_१४।५ब्।। नियत्यैव यदा चैष स्वरूपाच्छादनक्रमात् ॥ ५  
अभ्त्_१४।६अ।। भुङ्क्ते दुःखविमोहादि तदा कर्मफलक्रमः ।  
अभ्त्_१४।६ब्।। त्यक्त्वा तु नियमं कार्मं दुःखमोहपरीतताम् ॥ ६  
अभ्त्_१४।७अ।। बिभासयिषुरास्ते@यं तिरोधाने@नपेक्षकः ।  
अभ्त्_१४।७ब्।। यथा प्रकाशस्वातन्त्र्यात् प्रतिबुद्धो@प्यबुद्धवत् ॥ ७  
अभ्त्_१४।८अ।। आस्ते तद्वदनुत्तीर्णो@प्युत्तीर्ण इव चेष्टते ।  
अभ्त्_१४।८ब्।। यथा च बुद्धस्तां मूढचेष्टां कुर्वन्नपि द्विषन् ॥ ८  
अभ्त्_१४।९अ।। हृद्यास्ते मूढ एवं हि प्रबुद्धानां विचेष्टितम् ।  
अभ्त्_१४।९ब्।। श्रीविद्याधिपतिश्चाह मानस्तोत्रे तदीदृशम् ॥ ९  
अभ्त्_१४।१०अ।। ये यौष्माके शासनमार्गे कृतदीक्षाः सङ्गच्छन्तो मोहवशाद्विप्रतिपत्तिम् ।  
अभ्त्_१४।१०ब्।। नूनं तेषा नास्ति भवद्भानुनियोगः सङ्कोचः किं सूर्यकरैस्तामरसानाम् ॥ १०  
अभ्त्_१४।११अ।। ज्ञातज्ञेया धातृपदस्था अपि सन्तो ये त्वन्मार्गात्कापथगास्ते@पि न सम्यक ।  
अभ्त्_१४।११ब्।। प्रायस्तेषां लैङ्गिकबुद्ध्यादिसमुत्थो मिथ्याबोधः सर्पवसादीपजकल्पः ॥ ११  
अभ्त्_१४।१२अ।। यस्माद्विद्धं सूतकमुख्येन नु ताम्रं तद्यद्भूयः स्वां प्रकृतिं नो समुपेयात् ।  
अभ्त्_१४।१२ब्।। नो तैः पीतं भूतलसंस्थैरमृतं तद्येषां तृट्क्षुद्दुःखविबाधाः पुनरस्मिन् ॥ १२  
अभ्त्_१४।१३अ।। ततः प्रबुद्धचेष्टासौ मन्त्रचर्यार्चनादिका ।  
अभ्त्_१४।१३ब्।। द्वेषेद्धान्तर्दहत्येनं दाहः शङ्कैव सा यतः ॥ १३  
अभ्त्_१४।१४अ।। न चास्य कर्ममहिमा तादृग्येनेत्थमास्त सः ।  
अभ्त्_१४।१४ब्।। किं हि तत्कर्म कस्माद्वा पूर्वेणात्र समो विधिः ॥ १४  
अभ्त्_१४।१५अ।। तस्मात्सा परमेशेच्छा ययायं मोहितस्तथा ।  
अभ्त्_१४।१५ब्।। अनन्तकालसंवेद्यदुःखपात्रत्वमीहते ॥ १५  
अभ्त्_१४।१६अ।। तत्रापि चेच्छावैचित्र्यादिहामुत्रोभयात्मकः ।  
अभ्त्_१४।१६ब्।। दुःखस्यापि विभेदो@स्ति चिरशैघ्र्यकृतस्तथा ॥ १६  
अभ्त्_१४।१७अ।। कालकामान्धकादीनां पौलस्त्यपुरवासिनाम् ।  
अभ्त्_१४।१७ब्।। तथान्येषां तिरोभावस्तावद्दुःखो ह्यमुत्र च ॥ १७  
अभ्त्_१४।१८अ।। अन्यो@पि च तिरोभावः समयोल्लङ्घनात्मकः ।  
अभ्त्_१४।१८ब्।। यदुक्तं परमेशेन श्रीमदानन्दगह्वरे ॥ १८  
अभ्त्_१४।१९अ।। समयोल्लङ्घनाद्देवि क्रव्यादत्वं शतं समाः ।  
अभ्त्_१४।१९ब्।। तत्रापि मन्दतीव्रादिभेदाद्बहुविधः क्रमः ॥ १९  
अभ्त्_१४।२०अ।। स्वातन्त्र्याच्च महेशस्य तिरोभूतो@प्यसौ स्वयम् ।  
अभ्त्_१४।२०ब्।। परद्वारेण वाभ्येति भूयो@नुग्रहमप्यलम् ॥ २०  
अभ्त्_१४।२१अ।। भूयो@नुग्रहतः प्रायश्चित्ताद्याचरणे सति ।  
अभ्त्_१४।२१ब्।। अनुसारेण दीक्षादौ कृते स्याच्छिवतामयः ॥ २१  
अभ्त्_१४।२२अ।। तिरोभूतः परेतासुरपि बन्धुसुहृद्गुरून् ।  
अभ्त्_१४।२२ब्।। आलम्ब्य शक्तिपातेन दीक्षाद्यैरनुगृह्यते ॥ २२  
अभ्त्_१४।२३अ।। तत्रापि कालशीघ्रत्वचिरत्वादिविभेदताम् ।  
अभ्त्_१४।२३ब्।। तथैति शक्तिपातो@सौ येनायाति शिवात्मताम् ॥ २३  
अभ्त्_१४।२४अ।। इत्थं सृष्टिस्थितिध्वंसतिरोभावमनुग्रहः ।  
अभ्त्_१४।२४ब्।। इति पञ्चसु कर्तृत्वं शिवत्वं संविदात्मनः ॥ २४  
अभ्त्_१४।२५अ।। पञ्चकृत्यस्वतन्त्रत्वसम्पूर्णस्वात्ममानिनः ।  
अभ्त्_१४।२५ब्।। योगिनो@र्चाजपध्यानयोगाः संस्युः सदोदिताः ॥ २५  
अभ्त्_१४।२६अ।। ऐन्द्रजालिकवृत्तान्ते न रज्येत कदाचन ।  
अभ्त्_१४।२६ब्।। सादाशिवो@पि यो भोगो बन्धः सो@प्युचितात्मनाम् ॥ २६  
अभ्त्_१४।२७अ।। ज्ञातृत्वमेव शिवता स्वातन्त्र्यं तदिहोच्यते ।  
अभ्त्_१४।२७ब्।। कुलालवत्तु कर्तृत्वं न मुख्यं तदधिष्ठितेः ॥ २७  
अभ्त्_१४।२८अ।। इति ज्ञात्वा ग्रहीतव्या नैव जात्वपि खण्डना ।  
अभ्त्_१४।२८ब्।। शिवो@हं चेन्मदिच्छानुवर्ति किं न जगत्त्विति ॥ २८  
अभ्त्_१४।२९अ।। ममेच्छामनुवर्तन्तामित्यत्राहंविदि स्फुरेत् ।  
अभ्त्_१४।२९ब्।। शिवो वा परमेशानो देहादिरथ निर्मितः ॥ २९  
अभ्त्_१४।३०अ।। शिवस्य तावदस्त्येतद्देहस्त्वेष तथा त्वया ।  
अभ्त्_१४।३०ब्।। कृतः कान्या देहतास्य तत्किं स्याद्वाच्यतापदम् ॥ ३०  
अभ्त्_१४।३१अ।। उक्तं च सिद्धसन्तानश्रीमदूर्मिमहाकुले ।  
अभ्त्_१४।३१ब्।। पवनभ्रमणप्राणविक्षेपादिकृतश्रमाः ॥ ३१  
अभ्त्_१४।३२अ।। कुहकादिषु ये भ्रान्तास्ते भ्रान्ताः परमे पदे ।  
अभ्त्_१४।३२ब्।। सर्वत्र बहुमानेन याप्युत्क्रान्तिर्विमुक्तये ॥ ३२  
अभ्त्_१४।३३अ।। प्रोक्ता सा सारशास्त्रेषु भोगोपायतयोदिता ।  
अभ्त्_१४।३३ब्।। यदि सर्वगता देवो वदोत्क्रम्य क्व यास्यति ॥ ३३  
अभ्त्_१४।३४अ।। अथासर्वगतस्तर्हि घटतुल्यस्तदा भवेत् ।  
अभ्त्_१४।३४ब्।। उत्क्रान्तिविधियोगो@यमेकदेशेन कथ्यते ॥ ३४  
अभ्त्_१४।३५अ।। निरंशे शिवतत्त्वे तु कथमुत्क्रान्तिसङ्गतिः ।  
अभ्त्_१४।३५ब्।। यथा धरादौ वाय्वन्ते भृग्वम्ब्वग्न्युपवासकैः ॥ ३५  
अभ्त्_१४।३६अ।। आत्मनो योजनं व्योम्नि तद्वदुत्क्रान्तिवर्तना ।  
अभ्त्_१४।३६ब्।। तस्मान्नोत्क्रमयेज्जीवं परतत्त्वसमीहया ॥ ३६  
अभ्त्_१४।३७अ।। श्रीपूर्वशास्त्रे तूक्तं यदुत्क्रान्तेर्लक्षणं न तत् ।  
अभ्त्_१४।३७ब्।। मुक्त्युपायतया किन्तु भोगहान्यै तथैषणात् ॥ ३७  
अभ्त्_१४।३८अ।। जपध्यानादिसंसिद्धः स्वातन्त्र्याच्छक्तिपाततः ।  
अभ्त्_१४।३८ब्।। भोगं प्रति विरक्तश्चेदित्थं देहं त्यजेदिति ॥ ३८  
अभ्त्_१४।३९अ।। स्वच्छन्दमृत्योरपि यद् भीष्मादेः श्रूयते किल ।  
अभ्त्_१४।३९ब्।। भोगवैरस्यसम्प्राप्तौ जीवितान्तोपसर्पणम् ॥ ३९  
अभ्त्_१४।४०अ।। योगमन्त्रामृतद्रव्यवराद्यैः सिद्धिभाक्तनुः ।  
अभ्त्_१४।४०ब्।। हातुं नह्यन्यथा शक्या विनोक्तक्रमयोगतः ॥ ४०  
अभ्त्_१४।४१अ।। उक्तं च मालिनीतन्त्रे परमेशेन तादृशम् ।  
अभ्त्_१४।४१ब्।। सर्वमप्यथवा भोगं मन्यमानो विरूपकम् ॥ ४१  
अभ्त्_१४।४२अ।। इत्यादि वदता सर्वैरलक्ष्यान्तःसतत्त्वकम् ।  
अभ्त्_१४।४२ब्।। एवं सृष्ट्यादिकर्तव्यस्वस्वातन्त्र्योपदेशनम् ॥ ४२  
अभ्त्_१४।४३अ।। यत्सैव मुख्यदीक्षा स्याच्छिष्यस्य शिवदायिनी ।  
अभ्त्_१४।४३ब्।। उक्तं श्रीनिशिचारे च भैरवीयेण तेजसा ॥ ४३  
अभ्त्_१४।४४अ।। व्याप्तं विश्वं प्रपश्यन्ति विकल्पोज्झितचेतसः ।  
अभ्त्_१४।४४ब्।। विकल्पयुक्तचित्तस्तु पिण्डपाताच्छिवं व्रजेत् ॥ ४४  
अभ्त्_१४।४५अ।। बाह्यदीक्षादियोगेन चर्यासमयकल्पनैः ।  
अभ्त्_१४।४५ब्।। अविकल्पस्तथाद्यैव जीवन्मुक्तो न संशयः ॥ ४५  
अभ्त्_१४।४६अ।। संसारजीर्णतरुमूलकलापकल्पसङ्कल्पसान्तरतया परमार्थवह्नेः ।  
अभ्त्_१४।४६ब्।। स्युर्विस्फुलिङ्गकणिका अपि चेत्तदन्ते देदीप्यते विमलबोधहुताशराशिः ॥ ४६  
अभ्त्_१४।४७अ।। इत्थं दीक्षोपक्रमो@यं दर्शितः शास्त्रसम्मतः ।  

:च्१५ अथ श्रीतन्त्रालोके पञ्चदशमाह्निकम्  
  
अभ्त्_१५।१अ।। अथैतदुपयोगाय यागस्तावन्निरूप्यते ।  
अभ्त्_१५।१ब्।। तत्र दीक्षैव भोगे च मुक्तौ चायात्युपायताम् ॥ १  
अभ्त्_१५।२अ।। स्वयं संस्कारयोगाद्वा तदङ्गं तत्प्रदर्श्यते ।  
अभ्त्_१५।२ब्।। यो यत्राभिलषेद्भोगान् स तत्रैव नियोजितः ॥ २  
अभ्त्_१५।३अ।। सिद्धिभाङ्मन्त्रशक्त्येति श्रीमत्स्वायम्भुवे विभुः ।  
अभ्त्_१५।३ब्।। योग्यतावशतो यत्र वासना यस्य तत्र सः ॥ ३  
अभ्त्_१५।४अ।। योज्यो न च्यवते तस्मादिति श्रीमालिनीमते ।  
अभ्त्_१५।४ब्।। वदन्भोगाद्युपायत्वं दीक्षायाः प्राह नो गुरुः ॥ ४  
अभ्त्_१५।५अ।। न चाधिकारिता दीक्षां विना योगे@स्ति शाङ्करे ।  
अभ्त्_१५।५ब्।। न च योगाधिकारित्वमेकमेवानया भवेत् ॥ ५  
अभ्त्_१५।६अ।। अपि मन्त्राधिकारित्वं मुक्तिश्च शिवदीक्षया ।  
अभ्त्_१५।६ब्।। इत्यस्मिन्मालिनीवाक्ये साक्षान्मोक्षाभ्युपायता ॥ ६  
अभ्त्_१५।७अ।। दीक्षायाः कथिता प्राच्यग्रन्थेन पुनरुच्यते ।  
अभ्त्_१५।७ब्।। पारम्पर्येण संस्कृत्या मोक्षभोगाभ्युपायता ॥ ७  
अभ्त्_१५।८अ।। येषामध्यवसायो@स्ति न विद्यां प्रत्यशक्तितः ।  
अभ्त्_१५।८ब्।। सुखोपायमिदं तेषां विधानमुदितं गुरोः ॥ ८  
अभ्त्_१५।९अ।। इति श्रीमन्मतङ्गाख्ये ह्युक्ता मोक्षाभ्युपायता ।  
अभ्त्_१५।९ब्।। सम्यग्ज्ञानस्वभावा हि विद्या साक्षाद्विमोचिका ॥ ९  
अभ्त्_१५।१०अ।। उक्तं तत्रैव तत्त्वानां कार्यकारणभावतः ।  
अभ्त्_१५।१०ब्।। हेयादेयत्वकथने विद्यापाद इति स्फुटम् ॥ १०  
अभ्त्_१५।११अ।। तत्राशक्तास्तु ये तेषां दीक्षाचर्यासमाधयः ।  
अभ्त्_१५।११ब्।। ते विद्यापूर्वका यस्मात्तस्माज्ज्ञान्युत्तमोत्तमः ॥ ११  
अभ्त्_१५।१२अ।। ज्ञानं च शास्त्रात्तच्चापि श्राव्यो नादीक्षितो यतः ।  
अभ्त्_१५।१२ब्।। अतो@स्य संस्क्रियामात्रोपयोगो दीक्षया कृतः ॥ १२  
अभ्त्_१५।१३अ।। यत्र तत्रास्तु गुरुणा योजितो@सौ फलं पुनः ।  
अभ्त्_१५।१३ब्।। स्वविज्ञानोचितं याति ज्ञानीत्युक्तं पुरा किल ॥ १३  
अभ्त्_१५।१४अ।। यस्य त्वीशप्रसादेन दिव्या काचन योग्यता ।  
अभ्त्_१५।१४ब्।। गुरोः शिशोश्च तौ नैव प्रति दीक्षोपयोगिता ॥ १४  
अभ्त्_१५।१५अ।। ज्ञानमेव तदा दीक्षा श्रीत्रैशिकनिरूपणात् ।  
अभ्त्_१५।१५ब्।। सर्वशास्त्रार्थवेत्तृत्वमकस्माच्चास्य जायते ॥ १५  
अभ्त्_१५।१६अ।। इति श्रीमालिनीनीत्या यः सांसिद्धिकसंविदः ।  
अभ्त्_१५।१६ब्।। स उत्तमाधिकारी स्याज्ज्ञानवान्हि गुरुर्मतः ॥ १६  
अभ्त्_१५।१७अ।। आत्मने वा परेभ्यो वा हितार्थी चेतयेदिदम् ।  
अभ्त्_१५।१७ब्।। इत्युक्त्या मालिनीशास्त्रे तत्सर्वं प्रकटीकृतम् ॥ १७  
अभ्त्_१५।१८अ।। ज्ञानयोग्यास्तथा केचिच्चर्यायोग्यास्तथापरे ।  
अभ्त्_१५।१८ब्।। दीक्षायोग्या योगयोग्या इति श्रीकैरणे विधौ ॥ १८  
अभ्त्_१५।१९अ।। तत्रोक्तलक्षणः कर्मयोगज्ञानविशारदः ।  
अभ्त्_१५।१९ब्।। उत्तरोत्तरताभूम्युत्कृष्टो गुरुरुदीरितः ॥ १९  
अभ्त्_१५।२०अ।। स च प्रागुक्तशक्त्यन्यतमपातपवित्रितम् ।  
अभ्त्_१५।२०ब्।। परीक्ष्य पृष्ट्वा वा शिष्यं दीक्षाकर्म समाचरेत् ॥ २०  
अभ्त्_१५।२१अ।। उक्तं स्वच्छन्दशास्त्रे च शिष्यं पृच्छेद्गुरुः स्वयम् ।  
अभ्त्_१५।२१ब्।। फलं प्रार्थयसे यादृक्तादृक्साधनमारभे ॥ २१  
अभ्त्_१५।२२अ।। वासनाभेदतः साध्यप्राप्तिर्मन्त्रप्रचोदिता ।  
अभ्त्_१५।२२ब्।। मन्त्रमुद्राध्वद्रव्याणां होमे साधारणा स्थितिः ॥ २२  
अभ्त्_१५।२३अ।। वासनाभेदतो भिन्नं शिष्याणां च गुरोः फलम् ।  
अभ्त्_१५।२३ब्।। साधको द्विविधः शैवधर्मा लोकोज्झितस्थितिः ॥ २३  
अभ्त्_१५।२४अ।। लोकधर्मी फलाकाङ्क्षी शुभस्थश्चाशुभोज्झितः ।  
अभ्त्_१५।२४ब्।। द्विधा मुमुक्षुर्निर्बीजः समयादिविवर्जितः ॥ २४  
अभ्त्_१५।२५अ।। बालबालिशवृद्धस्त्रीभोगभुग्व्याधितादिकः ।  
अभ्त्_१५।२५ब्।। अन्यः सबीजो यस्येत्थं दीक्षोक्ता शिवशासने ॥ २५  
अभ्त्_१५।२६अ।। विद्वद्द्वन्द्वसहानां तु सबीजा समयात्मिका ।  
अभ्त्_१५।२६ब्।। दीक्षानुग्राहिका पाल्या विशेषसमयास्तु तैः ॥ २६  
अभ्त्_१५।२७अ।। अभावं भावयेत्सम्यक्कर्मणां प्राच्यभाविनाम् ।  
अभ्त्_१५।२७ब्।। मुमुक्षोर्निरपेक्षस्य प्रारब्ध्रेकं न शाधयेत् ॥ २७  
अभ्त्_१५।२८अ।। साधकस्य तु भूत्यर्थमित्थमेव विशोधयेत् ।  
अभ्त्_१५।२८ब्।। शिवधर्मिण्यसौ दीक्षा लोकधर्मापहारिणी ॥ २८  
अभ्त्_१५।२९अ।। अधर्मरूपिणामेव न शुभानां तु शोधनम् ।  
अभ्त्_१५।२९ब्।। लोकधर्मिण्यसौ दीक्षा मन्त्राराधनवर्जिता ॥ २९  
अभ्त्_१५।३०अ।। प्रारब्धदेहभेदे तु भुङ्क्ते@सावणिमादिकम् ।  
अभ्त्_१५।३०ब्।। भुक्त्वोर्ध्वं याति यत्रैष युक्तो@थ सकले@कले ॥ ३०  
अभ्त्_१५।३१अ।। समयाचारपाशं तु निर्बीजायां विशोधयेत् ।  
अभ्त्_१५।३१ब्।। दीक्षामात्रेण मुक्तिः स्याद्भक्त्या देवे गुरौ सदा ॥ ३१  
अभ्त्_१५।३२अ।। सद्योनिर्वाणदा सेयं निर्बीजा येति भण्यते ।  
अभ्त्_१५।३२ब्।। अतीतानागतारब्धपाशत्रयवियोजिका ॥ ३२  
अभ्त्_१५।३३अ।। दीक्षावसाने शुद्धस्य देहत्यागे परं पदम् ।  
अभ्त्_१५।३३ब्।। देहत्यागे सबीजायां कर्माभावाद्विपद्यते ॥ ३३  
अभ्त्_१५।३४अ।। समयाचारपाशं तु दीक्षितः पालयेत्सदा ।  
अभ्त्_१५।३४ब्।। एवं पृष्ट्वा परिज्ञाय विचार्य च गुरुः स्वयम् ॥ ३४  
अभ्त्_१५।३५अ।। उचितां संविधित्सुस्तां वासनां तादृशीं श्रयेत् ।  
अभ्त्_१५।३५ब्।। आयातशक्तिपातस्य दीक्षां प्रति न दैशिकः ॥ ३५  
अभ्त्_१५।३६अ।। अवज्ञां विदधीतेति शम्भुनाज्ञा निरूपिता ।  
अभ्त्_१५।३६ब्।। स्वधनेन दरिद्रस्य कुर्याद्दीक्षां गुरुः स्वयम् ॥ ३६  
अभ्त्_१५।३७अ।। अपि दूर्वाम्बुभिर्यद्वा दीक्षायै भिक्षते शिशुः ।  
अभ्त्_१५।३७ब्।। भिक्षोपात्तं निजं वाथ धनं प्राग्गुरवे शिशुः ॥ ३७  
अभ्त्_१५।३८अ।। दद्याद्येन विशुद्धं तद्यागयोग्यत्वमश्नुते ।  
अभ्त्_१५।३८ब्।। तत्रादौ शिवतापत्तिस्वातन्त्र्यावेश एव यः ॥ ३८  
अभ्त्_१५।३९अ।। स एव हि गुरुः कार्यस्ततो@सौ दीक्षणे क्षमः ।  
अभ्त्_१५।३९ब्।। शिवतावेशिता चास्य बहूपाया प्रदर्शिता ॥ ३९  
अभ्त्_१५।४०अ।। क्रमिका बाह्यरूपा तु स्नानन्यासार्चनादिभिः ।  
अभ्त्_१५।४०ब्।। बह्वीषु तासु तास्वेष क्रियासु शिवतां हृदि ॥ ४०  
अभ्त्_१५।४१अ।। सन्दधद्दृढमभ्येति शिवभावं प्रसन्नधीः ।  
अभ्त्_१५।४१ब्।। शिवीभूतो यद्यदिच्छेत्तत्तत्कर्तुं समीहते ॥ ४१  
अभ्त्_१५।४२अ।। शिवाभिमानितोपायो बाह्यो हेतुर्न मोक्षदः ।  
अभ्त्_१५।४२ब्।। शिवो@यं शिव एवास्मीत्येवमाचार्यशिष्ययोः ॥ ४२  
अभ्त्_१५।४३अ।। हेतुतद्वत्तया दार्ढ्याभिमानो मोचको ह्यणोः ।  
अभ्त्_१५।४३ब्।। नाध्यात्मेन विना बाह्यं नाध्यात्मं बाह्यवर्जितम् ॥ ४३  
अभ्त्_१५।४४अ।। सिद्ध्येज्ज्ञानक्रियाभ्यां तद्द्वितीयं सम्प्रकाशते ।  
अभ्त्_१५।४४ब्।। श्रीब्रह्मयामले देव इति तेन न्यरूपयत् ॥ ४४  
अभ्त्_१५।४५अ।। श्रीमदानन्दशास्त्रे च नाशुद्धिः स्याद्विपश्चितः ।  
अभ्त्_१५।४५ब्।। किन्तु स्नानं सुवस्त्रत्वं तुष्टिसञ्जननं भवेत् ॥ ४५  
अभ्त्_१५।४६अ।। तत्र प्रसिद्धदेहादिमातृनिर्मलताक्रमात् ।  
अभ्त्_१५।४६ब्।। अयत्नतो@न्तरन्तः स्यान्नैर्मल्य स्नायतां ततः ॥ ४६  
अभ्त्_१५।४७अ।। स्नानं च देवदेवस्य यन्मूर्त्यष्टकमुच्यते ।  
अभ्त्_१५।४७ब्।। तत्रैवं मन्त्रदीप्ते@न्तर्मलदाहे निमज्जनम् ॥ ४७  
अभ्त्_१५।४८अ।। तत्रेष्टमन्त्रहृदयो गोरजो@न्तः पदत्रयम् ।  
अभ्त्_१५।४८ब्।। गत्वागत्य भजेत्स्नानं पार्थिवं धृतिदायकम् ॥ ४८  
अभ्त्_१५।४९अ।। अस्त्रमन्त्रितमृद्धूतमलः पञ्चाङ्गमन्त्रितैः ।  
अभ्त्_१५।४९ब्।। जलैर्मूर्धादिपादान्तं क्रमादाक्षालयेत्ततः ॥ ४९  
अभ्त्_१५।५०अ।। निमज्जेत्साङ्गमूलाख्यं जपन्ना तन्मयत्वतः ।  
अभ्त्_१५।५०ब्।। उत्थायाशेषसज्ज्योतिर्देवतागर्भमम्बरे ॥ ५०  
अभ्त्_१५।५१अ।। सूर्यं जलेन मालिन्या तर्पयेद्विश्वतर्पकम् ।  
अभ्त्_१५।५१ब्।। देवान्पितॄन्मुनीन्यक्षान् रक्षांस्यन्यच्च भौतिकम् ॥ ५१  
अभ्त्_१५।५२अ।। सर्वं सन्तर्पयेत्प्राणो वीर्यात्मा स च भास्करः ।  
अभ्त्_१५।५२ब्।। ततो जपेत्परामेकां प्रागुक्तोच्चारयोगतः ॥ ५२  
अभ्त्_१५।५३अ।। आ तन्मयत्वसंवित्तेर्जलस्नानमिदं मतम् ।  
अभ्त्_१५।५३ब्।। अग्न्युत्थं भस्म शस्त्रेण जप्त्वा मलनिवर्हणम् ॥ ५३  
अभ्त्_१५।५४अ।। कवक्त्रहृद्गुह्यपदे पञ्चाङ्गैर्भस्म मन्त्रितम् ।  
अभ्त्_१५।५४ब्।। भस्ममुष्टिं साङ्गमूलजप्तां मूर्ध्नि क्षिपेत्ततः ॥ ५४  
अभ्त्_१५।५५अ।। हस्तपादौ जलेनैव प्रक्षाल्याचमनादिकम् ।  
अभ्त्_१५।५५ब्।। तर्पणं जप इत्येवं भस्मस्नानं हि तैजसम् ॥ ५५  
अभ्त्_१५।५६अ।। गोरजोवत्यनुद्रिक्ते वायौ ह्लादिनि मन्त्रवाक् ।  
अभ्त्_१५।५६ब्।। गत्यागतिप्रयोगे वा वायव्यं स्नानमाचरेत् ॥ ५६  
अभ्त्_१५।५७अ।। अमले गगने व्यापिन्येकाग्रीभूतदृष्टिकः ।  
अभ्त्_१५।५७ब्।। स्मरन्मन्त्रं यदासीत कान्या निर्मलता ततः ॥ ५७  
अभ्त्_१५।५८अ।। यदि वा निर्मलाद्व्योम्नः पतता वारिणा तनुम् ।  
अभ्त्_१५।५८ब्।। स्पर्शयेन्मन्त्रजपयुङ् नाभसं स्नानमीदृशम् ॥ ५८  
अभ्त्_१५।५९अ।। एवं सोमार्कतेजःसु शिवभावेन भावनात् ।  
अभ्त्_१५।५९ब्।। निमज्जन्धौतमालिन्यः क्व वा योग्यो न जायते ॥ ५९  
अभ्त्_१५।६०अ।। आत्मैव परमेशानो निराचारमहाह्रदः ।  
अभ्त्_१५।६०ब्।। विश्वं निमज्ज्य तत्रैव तिष्ठेच्छुद्धश्च शोधकः ॥ ६०  
अभ्त्_१५।६१अ।। इति स्नानाष्टकं शुद्धावुत्तरोत्तरमुत्तमम् ।  
अभ्त्_१५।६१ब्।। सर्वत्र पश्चात्तं मन्त्रमेकीभूतमुपाहरेत् ॥ ६१  
अभ्त्_१५।६२अ।। घृत्याप्यायमलप्लोषवीर्यव्याप्तिमृजिस्थितीः ।  
अभ्त्_१५।६२ब्।। अभेदं च क्रमादेति स्नानाष्टकपरो मुनिः ॥ ६२  
अभ्त्_१५।६३अ।। एता ह्यनुग्रहात्मानो मूर्तयो@ष्टौ शिवात्मिकाः ।  
अभ्त्_१५।६३ब्।। स्वरूपशिवरूपाभ्यां ध्यानात्तत्तत्फलप्रदाः ॥ ६३  
अभ्त्_१५।६४अ।। अनेन विधिनार्चायां कन्दाधारादियोजनाम् ।  
अभ्त्_१५।६४ब्।। कुर्वन्व्याससमासाभ्यां धरादेस्तत्फलं भजेत् ॥ ६४  
अभ्त्_१५।६५अ।। तथाहि योगसञ्चारे मन्त्राः स्युर्भुवि पार्थिवाः ।  
अभ्त्_१५।६५ब्।। आप्ये आप्या यावदमी शिवे शिवमया इति ॥ ६५  
अभ्त्_१५।६६अ।। श्रीनिर्मर्यादशास्त्रे@पि तदित्थं सुनिरूपितम् ।  
अभ्त्_१५।६६ब्।। धरादेश्च विशेषो@स्ति वीरसाधकसम्मतः ॥ ६६  
अभ्त्_१५।६७अ।। रणरेणुर्वीरजलं वीरभस्म महामरुत् ।  
अभ्त्_१५।६७ब्।। श्मशानारण्यगगनं चन्द्रार्कौ तदुपाहितौ ॥ ६७  
अभ्त्_१५।६८अ।। आत्मा निर्धूतनिःशेषविकल्पातङ्कसुस्थितः ।  
अभ्त्_१५।६८ब्।। स्नानार्चादावित्युपास्यं वीराणां विग्रहाष्टकम् ॥ ६८  
अभ्त्_१५।६९अ।। श्रीमन्त्रिशिरसि प्रोक्तं मद्यशीधुसुरादिना ।  
अभ्त्_१५।६९ब्।। सुस्वादुना प्रसन्नेन तनुना सुसुगन्धिना ॥ ६९  
अभ्त्_१५।७०अ।। कन्दलादिगतेनान्तर्बहिः संस्कारपञ्चकम् ।  
अभ्त्_१५।७०ब्।। कृत्वा निरीक्षणं प्रोक्ष्य ताडनाप्यायगुण्ठनम् ॥ ७०  
अभ्त्_१५।७१अ।। मन्त्रचक्रस्य तन्मध्ये पूजां विप्रुट्प्रतर्पणम् ।  
अभ्त्_१५।७१ब्।। तेनात्मसेकः कलशमुद्रया चाभिषेचनम् ॥ ७१  
अभ्त्_१५।७२अ।। देवतातर्पणं देहप्राणोभयपथाश्रितम् ।  
अभ्त्_१५।७२ब्।। सर्वतीर्थतपोयज्ञदानादि फलमश्नुते ॥ ७२  
अभ्त्_१५।७३अ।। मद्यस्नाने साधकेन्द्रो मुमुक्षुः केवलीभवेत् ।  
अभ्त्_१५।७३ब्।। यतः शिवमयं मद्यं सर्वे मन्त्राः शिवोद्भवाः ॥ ७३  
अभ्त्_१५।७४अ।। शिवशक्त्योर्न भेदो@स्ति शक्त्युत्थास्तु मरीचयः ।  
अभ्त्_१५।७४ब्।। तासामानन्दजनकं मद्यं शिवमयं ततः ॥ ७४  
अभ्त्_१५।७५अ।। प्रबुद्धे संविदः पूर्णे रूपे@धिकृतिभाजनम् ।  
अभ्त्_१५।७५ब्।। मन्त्रध्यानसमाधानभेदात्स्नानं तु यन्न तत् ॥ ७५  
अभ्त्_१५।७६अ।। युक्तं स्नानं यतो न्यासकर्मादौ योग्यतावहम् ।  
अभ्त्_१५।७६ब्।। अस्य स्नानाष्टकस्यास्ति बाह्यान्तरतया द्विता ॥ ७६  
अभ्त्_१५।७७अ।। आन्तरं तद्यथोर्ध्वेन्दुधारामृतपरिप्लवः ।  
अभ्त्_१५।७७ब्।। यतो रन्ध्रोर्ध्वगाः सार्धमङ्गुलं व्याप्य संस्थिताः ॥ ७७  
अभ्त्_१५।७८अ।। मूर्तयो@ष्टावपि प्रोक्ताः प्रत्येकं द्वादशान्ततः ।  
अभ्त्_१५।७८ब्।। एषामेकतमं स्नानं कुर्याद्द्वित्र्यादिशो@पिवा ॥ ७८  
अभ्त्_१५।७९अ।। इति स्नानविधिः प्रोक्तो भैरवेणामलीकृतौ ।  
अभ्त्_१५।७९ब्।। स्नानानन्तरकर्तव्यमथेदमुपदिश्यते ॥ ७९  
अभ्त्_१५।८०अ।। भावं प्रसन्नमालोच्य व्रजेद्यागगृहं ततः ।  
अभ्त्_१५।८०ब्।। पर्वताग्रनदीतीरैकलिङ्गादि यदुच्यते ॥ ८०  
अभ्त्_१५।८१अ।। तद्बाह्यमिह तत्सिद्धिविशेषाय न मुक्तये ।  
अभ्त्_१५।८१ब्।। आभ्यन्तरं नगाग्रादि देहान्तः प्राणयोजनम् ॥ ८१  
अभ्त्_१५।८२अ।। साधकानामुपायः स्यात्सिद्धये नतु मुक्तये ।  
अभ्त्_१५।८२ब्।। पीठस्थानं सदा यागयोग्यं शास्त्रेषु भण्यते ॥ ८२  
अभ्त्_१५।८३अ।। तच्च बाह्यान्तराद्रूपाद्बहिर्देहे च सुस्फुटम् ।  
अभ्त्_१५।८३ब्।। यतः श्रीनैशसञ्चारे परमेशो न्यरूपयत् ॥ ८३  
अभ्त्_१५।८४अ।। तस्येच्छा पीठमाधारो यत्रस्थं सचराचरम् ।  
अभ्त्_१५।८४ब्।। अग्र्यं तत्कामरूपं स्याद्बिन्दुनादद्वयं ततः ॥ ८४  
अभ्त्_१५।८५अ।। नादपीठं पूर्णगिरिर्दक्षिणे वामतः पुनः ।  
अभ्त्_१५।८५ब्।। पीठमुड्डयनं बिन्दुर्मुख्यं पीठत्रयं त्विदम् ॥ ८५  
अभ्त्_१५।८६अ।। ज्ञेयं सङ्कल्पनारूपमर्धपीठमतः परम् ।  
अभ्त्_१५।८६ब्।। शाक्तं कुण्डलिनी वेदकलं च त्र्युपपीठकम् ॥ ८६  
अभ्त्_१५।८७अ।। देवीकोट्टोज्जयिन्यौ द्वे तथा कुलगिरिः परः ।  
अभ्त्_१५।८७ब्।। लालनं बैन्दवं व्याप्तिरिति सन्दोहकत्रयम् ॥ ८७  
अभ्त्_१५।८८अ।। पुण्ड्रवर्धनवारेन्द्रे तथैकाम्रमिदं बहिः ।  
अभ्त्_१५।८८ब्।। नवधा कथितं पीठमन्तर्बाह्यक्रमेण तत् ॥ ८८  
अभ्त्_१५।८९अ।। क्षेत्राष्टकं क्षेत्रविदो हृदम्भोजदलाष्टकम् ।  
अभ्त्_१५।८९ब्।। प्रयागो वरणा पश्चादट्टहासो जयन्तिका ॥ ८९  
अभ्त्_१५।९०अ।। वाराणसी च कालिङ्गं कुलूता लाहुला तथा ।  
अभ्त्_१५।९०ब्।। उपक्षेत्राष्टकं प्राहुर्हृत्पद्माग्रदलाष्टकम् ॥ ९०  
अभ्त्_१५।९१अ।। विरजैरुडिका हाला एला पूः क्षीरिका पुरी ।  
अभ्त्_१५।९१ब्।। मायाख्या मरुदेशश्च बाह्याभ्यन्तररूपतः ॥ ९१  
अभ्त्_१५।९२अ।। हृत्पद्मदलसन्धीनामुपसन्दोहकाष्टता ।  
अभ्त्_१५।९२ब्।। जालन्धरं च नैपालं कश्मीरा गर्गिका हरः ॥ ९२  
अभ्त्_१५।९३अ।। म्लेच्छदिग्द्वारवृत्तिश्च कुरुक्षेत्रं च खेटकम् ।  
अभ्त्_१५।९३ब्।। द्विपथं द्वयसङ्घट्टात्त्रिपथं त्रयमेलकात् ॥ ९३  
अभ्त्_१५।९४अ।। चतुष्पथं शक्तिमतो लयात्तत्रैव मन्वते ।  
अभ्त्_१५।९४ब्।। नासान्ततालुरन्ध्रान्तमेतद्देहे व्यवस्थितम् ॥ ९४  
अभ्त्_१५।९५अ।। भ्रूमध्यकण्ठहृत्सञ्ज्ञं मध्यमं तदुदाहृतम् ।  
अभ्त्_१५।९५ब्।। नाभिकन्दमहानन्दधाम तत्कौलिकं त्रयम् ॥ ९५  
अभ्त्_१५।९६अ।। पर्वताग्रं नदीतीरमेकलिङ्गं तदेव च ।  
अभ्त्_१५।९६ब्।। किं वातिबहुना सर्वं संवित्तौ प्राणगं ततः ॥ ९६  
अभ्त्_१५।९७अ।। ततो देहस्थितं तस्माद्देहायतनगो भवेत् ।  
अभ्त्_१५।९७ब्।। बाह्ये तु तादृशान्तःस्थयोगमार्गविशारदाः ॥ ९७  
अभ्त्_१५।९८अ।। देव्यः स्वभावाज्जायन्ते पीठं तद्वाह्यमुच्यते ।  
अभ्त्_१५।९८ब्।। यथा स्वभावतो म्लेच्छा अधर्मपथवर्तिनः ॥ ९८  
अभ्त्_१५।९९अ।। तत्र देशे नियत्येत्थं ज्ञानयोगौ स्थितौ क्वचित् ।  
अभ्त्_१५।९९ब्।। यथाचातन्मयो@प्येति पापितां तैः समागमात् ॥ ९९  
अभ्त्_१५।१००अ।। तथा पीठस्थितो@प्येति ज्ञानयोगादिपात्रताम् ।  
अभ्त्_१५।१००ब्।। मुख्यत्वेन शरीरे@न्तः प्राणे संविदि पश्यतः ॥ १००  
अभ्त्_१५।१०१अ।। विश्वमेतत्किमन्यैः स्याद्बहिर्भ्रमणडम्बरैः ।  
अभ्त्_१५।१०१ब्।। इत्येवमन्तर्बाह्ये च तत्तच्चक्रफलार्थिनाम् ॥ १०१  
अभ्त्_१५।१०२अ।। स्थानभेदो विचित्रश्च स शास्त्रे सङ्ख्ययोज्झितः ।  
अभ्त्_१५।१०२ब्।। श्रीवीरावलिहृदये सप्त स्थानानि शक्तिकमलयुगम् ॥ १०२  
अभ्त्_१५।१०३अ।। सुरपथचतुष्पथाख्यश्मशानमेकान्तशून्यवृक्षौ च ।  
अभ्त्_१५।१०३ब्।। इति निर्वचनगुणस्थित्युपचारदृशा विबोध एवोक्तः ॥ १०३  
अभ्त्_१५।१०४अ।। तदधिष्ठिते च चक्रे शारीरे बहिरथो भवेद्यागः ।  
अभ्त्_१५।१०४ब्।। मुक्तये तन्न यागस्य स्थानभेदः प्रकल्प्यते ॥ १०४  
अभ्त्_१५।१०५अ।। देशोपाया न सा यस्मात्सा हि भावप्रसादतः ।  
अभ्त्_१५।१०५ब्।। उक्तं च श्रीनिशाचारे सिद्धिसाधनकाङ्क्षिणाम् ॥ १०५  
अभ्त्_१५।१०६अ।। स्थानं मुमुक्षुणा त्याज्यं सर्पकञ्चुकवत्त्विदम् ।  
अभ्त्_१५।१०६ब्।। मुक्तिर्न स्थानजनिता यदा श्रोत्रपथं गतम् ॥ १०६  
अभ्त्_१५।१०७अ।। गुरोस्तत्त्वं तदा मुक्तिस्तद्दार्ढ्याय तु पूजनम् ।  
अभ्त्_१५।१०७ब्।। यत्र यत्र हृदम्भोजं विकासं प्रतिपद्यते ॥ १०७  
अभ्त्_१५।१०८अ।। तत्रैव धाम्नि बाह्ये@न्तर्यागश्रीः प्रतितिष्ठति ।  
अभ्त्_१५।१०८ब्।। नान्यत्रगत्या मोक्षो@स्ति सो@ज्ञानग्रन्थिकर्तनात् ॥ १०८  
अभ्त्_१५।१०९अ।। तच्च संविद्विकासेन श्रीमद्वीरावलीपदे ।  
अभ्त्_१५।१०९ब्।। गुरवस्तु विमुक्तौ वा सिद्धौ वा विमला मतिः ॥ १०९  
अभ्त्_१५।११०अ।। हेतुरित्युभयत्रापि यागौको यन्मनोरमम् ।  
अभ्त्_१५।११०ब्।। नियतिप्राणतायोगात्सामग्रीतस्तु यद्यपि ॥ ११०  
अभ्त्_१५।१११अ।। सिद्धयो भाववैमल्यं तथापि निखिलोत्तमम् ।  
अभ्त्_१५।१११ब्।। विमलीभूतहृदयो यत्तत्र प्रतिबिम्बयेत् ॥ १११  
अभ्त्_१५।११२अ।। साध्यं तदस्य दार्ढ्येन सफलत्वाय कल्पते ।  
अभ्त्_१५।११२ब्।। उक्तं श्रीसारशास्त्रे च निर्विकल्पो हि सिध्यति ॥ ११२  
अभ्त्_१५।११३अ।। क्लिश्यन्ते सविकल्पास्तु कल्पोक्ते@पि कृते सति ।  
अभ्त्_१५।११३ब्।। तदाक्रम्य बलं मन्त्रा अयमेवोदयः स्फुटः ॥ ११३  
अभ्त्_१५।११४अ।। इत्यादिभिः स्पन्दवाक्यैरेतदेव निरूपितम् ।  
अभ्त्_१५।११४ब्।। तस्मात्सिद्ध्यै विमुक्त्यै वा पूजाजपसमाधिषु ॥ ११४  
अभ्त्_१५।११५अ।। तत्स्थानं यत्र विश्रान्तिसुन्दरं हृदयं भवेत् ।  
अभ्त्_१५।११५ब्।। यागौकः प्राप्य शुद्धात्मा बहिरेव व्यवस्थितः ॥ ११५  
अभ्त्_१५।११६अ।। न्यासं सामान्यतः कुर्याद्बहिर्यागप्रसिद्धये ।  
अभ्त्_१५।११६ब्।। मातृकां मालिनीं वाथ द्वितयं वा क्रमाक्रमात् ॥ ११६  
अभ्त्_१५।११७अ।। सृष्ट्यप्ययद्वयैः कुर्यादेकैकं सङ्घशो द्विशः ।  
अभ्त्_१५।११७ब्।। ललाटवक्त्रे दृक्कर्णनासागण्डरदौष्ठगे ॥ ११७  
अभ्त्_१५।११८अ।। द्वये द्वये शिखाजिह्वे विसर्गान्तास्तु षोडश ।  
अभ्त्_१५।११८ब्।। दक्षान्ययोः स्कन्धबाहुकराङ्गुलिनखे कचौ ॥ ११८  
अभ्त्_१५।११९अ।। वर्गौ टतौ क्रमात्कट्यामूर्वादिषु नियोजयेत् ।  
अभ्त्_१५।११९ब्।। पवर्गं पार्श्वयोः पृष्ठे जठरे हृद्यथो नव ॥ ११९  
अभ्त्_१५।१२०अ।। त्वग्रक्तमांससूत्रास्थिवसाशुक्रपुरोगमान् ।  
अभ्त्_१५।१२०ब्।। इत्येष मातृकान्यासो मालिन्यास्तु निरूप्यते ॥ १२०  
अभ्त्_१५।१२१अ।। न शिखा ऋ ॠ ऌ ऌऌ च शिरोमाला थ मस्तकम् ।  
अभ्त्_१५।१२१ब्।। नेत्राणि चोर्ध्वे धो@न्ये ई घ्राणं मुद्रे णु णू श्रुती ॥ १२१  
अभ्त्_१५।१२२अ।। बकवर्ग+इ+आ वक्त्रदन्तजिह्वागिरि क्रमात् ।  
अभ्त्_१५।१२२ब्।। वभयाः कण्ठदक्षादिस्कन्धयोर्भुजयोर्डढौ ॥ १२२  
अभ्त्_१५।१२३अ।। ठो हस्तयोर्झञौ शाखा ज्रटौ शूलकपालके ।  
अभ्त्_१५।१२३ब्।। प हृच्छलौ स्तनौ क्षीरमा स जीवो विसर्गयुक् ॥ १२३  
अभ्त्_१५।१२४अ।। प्राणो हवर्णः कथितः षक्षावुदरनाभिगौ ।  
अभ्त्_१५।१२४ब्।। मशान्ता कटिगुह्योरुयुग्मगा जानुनी तथा ॥ १२४  
अभ्त्_१५।१२५अ।। एऐकारौ तत्परौ तु जङ्घे चरणगौ दफौ ।  
अभ्त्_१५।१२५ब्।। इत्येषा मालिनी देवी शक्तिमत्क्षोभिता यतः ॥ १२५  
अभ्त्_१५।१२६अ।। कृत्यावेशात्ततः शाक्ती तनुः सा परमार्थतः ।  
अभ्त्_१५।१२६ब्।। अन्योन्यं बीजयोनीनां क्षोभाद्वैसर्गिकोदयात् ॥ १२६  
अभ्त्_१५।१२७अ।। कां कां सिद्धिं न वितरेत्किं वा न्यूनं न पूरयेत् ।  
अभ्त्_१५।१२७ब्।। योनिबीजार्णसाङ्कर्यं बहुधा यद्यपि स्थितम् ॥ १२७  
अभ्त्_१५।१२८अ।। तथापि नादिफान्तो@यं क्रमो मुख्यः प्रकीर्तितः ।  
अभ्त्_१५।१२८ब्।। फकारादिसमुच्चारान्नकारान्ते@ध्वमण्डलम् ॥ १२८  
अभ्त्_१५।१२९अ।। संहृत्य संविद्या पूर्णा सा शब्दैर्वर्ण्यते कथम् ।  
अभ्त्_१५।१२९ब्।। अतः शास्त्रेषु बहुधा कुलपुत्तलिकादिभिः ॥ १२९  
अभ्त्_१५।१३०अ।। भेदैर्गीता हि मुख्येयं नादिफान्तेति मालिनी ।  
अभ्त्_१५।१३०ब्।। शब्दराशेर्भैरवस्य यानुच्छूनतयान्तरी ॥ १३०  
अभ्त्_१५।१३१अ।। सा मातेव भविष्यत्त्वात्तेनासौ मातृकोदिता ।  
अभ्त्_१५।१३१ब्।। मालिनी मालिता रुद्रैर्धारिका सिद्धिमोक्षयोः ॥ १३१  
अभ्त्_१५।१३२अ।। फलेषु पुष्पिता पूज्या संहारध्वनिषट्पदी ।  
अभ्त्_१५।१३२ब्।। संहारदानादानादिशक्तियुक्ता यतो रलौ ॥ १३२  
अभ्त्_१५।१३३अ।। एकत्वेन स्मरन्तीति शम्भुनाथो निरूचिवान् ।  
अभ्त्_१५।१३३ब्।। शब्दराशिर्मालिनी च शिवशक्त्यात्मकं त्विदम् ॥ १३३  
अभ्त्_१५।१३४अ।। एकैकत्रापि पूर्णत्वाच्छिवशक्तिस्वभावता ।  
अभ्त्_१५।१३४ब्।। तेन भ्रष्टे विधौ वीर्ये स्वरूपे वानया परम् ॥ १३४  
अभ्त्_१५।१३५अ।। मन्त्रा न्यस्ताः पुनर्न्यासात्पूर्यन्ते तत्फलप्रदाः ।  
अभ्त्_१५।१३५ब्।। उक्तं श्रीपूर्वतन्त्रे च विशेषविधिहीनिते ॥ १३५  
अभ्त्_१५।१३६अ।। न्यस्येच्छाक्तशरीरार्थं भिन्नयोनि तु मालिनीम् ।  
अभ्त्_१५।१३६ब्।। विशेषणमिदं हेतौ हेत्वर्थश्च निरूपितः ॥ १३६  
अभ्त्_१५।१३७अ।। यथेष्टफलसिद्ध्यै चेत्यत्रैवेदमभाषत ।  
अभ्त्_१५।१३७ब्।। साञ्जना अपि ये मन्त्रा गारुडाद्या न ते परम् ॥ १३७  
अभ्त्_१५।१३८अ।। मालिन्या पूरिताः सिध्द्यै बलादेव तु मुक्तये ।  
अभ्त्_१५।१३८ब्।। तस्मात्फलेप्सुरप्यन्य मन्त्रं न्यस्यात्र मालिनीम् ॥ १३८  
अभ्त्_१५।१३९अ।। न्यस्येज्जप्त्वापिच जपेदयत्नादपवृक्तये ।  
अभ्त्_१५।१३९ब्।। इत्येवं मातृकां न्यस्येन्मालिनीं वा क्रमाद्द्वयम् ॥ १३९  
अभ्त्_१५।१४०अ।। सिद्धिमुक्त्यनुसाराद्वा वर्णान्वा युगपद्द्वयोः ।  
अभ्त्_१५।१४०ब्।। अक्षह्रीं नफह्रीमेतौ पिण्डौ सङ्घाविहानयोः ॥ १४०  
अभ्त्_१५।१४१अ।। वाचकौ न्यास एताभ्यां कृते न्यासे@थवैककः ।  
अभ्त्_१५।१४१ब्।। एष चाङ्गतनुब्रह्मयुक्तो वा तद्विपर्ययः ॥ १४१  
अभ्त्_१५।१४२अ।। सामुदायिकविन्यासे पृथक् पिण्डाविमौ क्रमात् ।  
अभ्त्_१५।१४२ब्।। अक्रमादथवा न्यस्येदेकमेवाथ योजयेत् ॥ १४२  
अभ्त्_१५।१४३अ।। क्रियया सिद्धिकामो यः स क्रियां भूयसीं चरेत् ।  
अभ्त्_१५।१४३ब्।। अनीप्सुरपि यस्तस्मै भूयसे स्वफलाय सा ॥ १४३  
अभ्त्_१५।१४४अ।। यस्तु ध्यानजपाभ्यासैः सिद्धीप्सुः स क्रियां परम् ।  
अभ्त्_१५।१४४ब्।। संस्कृत्यै स्वेच्छया कुर्यात् प्राङ्नयेनाथ भूयसीम् ॥ १४४  
अभ्त्_१५।१४५अ।। मुमुक्षुरथ तस्मै वा यथाभीष्टं समाचरेत् ।  
अभ्त्_१५।१४५ब्।। शिवतापत्तिरेवार्थो ह्येषां न्यासादिकर्मणाम् ॥ १४५  
अभ्त्_१५।१४६अ।। एवं न्यासं विधायार्घपात्रे विधिमुपाचरेत् ।  
अभ्त्_१५।१४६ब्।। उक्तनीत्यैव तत्पश्चात् पूजयेन्न्यस्तवाचकैः ॥ १४६  
अभ्त्_१५।१४७अ।। यतः समस्तभावानां शिवात्सिद्धिमयादथो ।  
अभ्त्_१५।१४७ब्।। पूर्णादव्यतिरेकित्वं कारकाणामिहार्चया ॥ १४७  
अभ्त्_१५।१४८अ।। समस्तं कारकव्रातं शिवाभिन्नं प्रदर्शितम् ।  
अभ्त्_१५।१४८ब्।। पूजोदाहरणे सर्वं व्यश्नुते गमनाद्यपि ॥ १४८  
अभ्त्_१५।१४९अ।। यथाहि वाहकटकभ्रमस्वातन्त्र्यमागतः ।  
अभ्त्_१५।१४९ब्।। अश्वः सङ्ग्रामरूढो@पि तां शिक्षां नातिवर्तते ॥ १४९  
अभ्त्_१५।१५०अ।। तथार्चनक्रियाभ्यासशिवीभावितकारकः ।  
अभ्त्_१५।१५०ब्।। गच्छंस्तिष्ठन्नपि द्वैतं कारकाणां व्यपोज्झति ॥ १५०  
अभ्त्_१५।१५१अ।। तथैक्याभ्यासनिष्ठस्याक्रमाद्विश्वमिदं हठात् ।  
अभ्त्_१५।१५१ब्।। सम्पूर्णशिवताक्षोभनरीनर्तदिव स्फुरेत् ॥ १५१  
अभ्त्_१५।१५२अ।। उवाच पूजनस्तोत्रे ह्यस्माकं परमो गुरुः ।  
अभ्त्_१५।१५२ब्।। अहो स्वादुरसः को@पि शिवपूजामयोत्सवः ॥ १५२  
अभ्त्_१५।१५३अ।। षट्त्रिंशतो@पि तत्त्वानां क्षोभो यत्रोल्लसत्यलम् ।  
अभ्त्_१५।१५३ब्।। तदेतादृक्पूर्णशिवविश्वावेशाय ये@र्चनम् ॥ १५३  
अभ्त्_१५।१५४अ।। कुर्वन्ति ते शिवा एव तान्पूर्णान्प्रति किं फलम् ।  
अभ्त्_१५।१५४ब्।। विनापि ज्ञानयोगाभ्यां क्रिया न्यासार्चनादिका ॥ १५४  
अभ्त्_१५।१५५अ।। इत्थमैक्यसमापत्तिदानात्परफलप्रदा ।  
अभ्त्_१५।१५५ब्।। साधकस्यापि तत्सद्विप्रदमन्त्रैकतां गतम् ॥ १५५  
अभ्त्_१५।१५६अ।। विश्वं व्रजदविघ्नत्वं स्वां सिद्धिं शीघ्रमावहेत् ।  
अभ्त्_१५।१५६ब्।। उक्तं च परमेशेन न विधिर्नार्चनक्रमः ॥ १५६  
अभ्त्_१५।१५७अ।। केवलं स्मरणात्सिद्धिर्वाञ्छितेति मतादिषु ।  
अभ्त्_१५।१५७ब्।। तदेवं तन्मयीभावदायिन्यर्चाक्रिया यतः ॥ १५७  
अभ्त्_१५।१५८अ।। समस्तकारकैकात्म्यं तेनास्याः परमं वपुः ।  
अभ्त्_१५।१५८ब्।। यष्ट्राधारस्य तादात्म्यं स्थानशुद्धिविधिक्रमात् ॥ १५८  
अभ्त्_१५।१५९अ।। यष्टृयाज्यतदाधारकरणादानसम्प्रदाः ।  
अभ्त्_१५।१५९ब्।। न्यासक्रमेण शिवतातादात्म्यमधिशेरते ॥ १५९  
अभ्त्_१५।१६०अ।। अर्घपात्रमपादानं तस्मादादीयते यतः ।  
अभ्त्_१५।१६०ब्।। यच्च तत्स्थं जलाद्येतत्करणं शोधने@र्चने ॥ १६०  
अभ्त्_१५।१६१अ।। अर्घपात्राम्बुविप्रुड्भिः स्पृष्टं सर्वं हि शुध्यति ।  
अभ्त्_१५।१६१ब्।। शिवार्ककरसंस्पर्शात्कान्या शुद्धिर्भविष्यति ॥ १६१  
अभ्त्_१५।१६२अ।। ऊचे श्रीपूर्वशास्त्रे तदर्घपात्रविधौ विभुः ।  
अभ्त्_१५।१६२ब्।। न चासंशोधितं वस्तु किञ्चिदप्युपकल्पयेत् ॥ १६२  
अभ्त्_१५।१६३अ।। तेन शुद्धं तु सर्वं यदशुद्धमपि तच्छुचि ।  
अभ्त्_१५।१६३ब्।। अशुद्धता च विज्ञेया पशुतच्छासनाशयात् ॥ १६३  
अभ्त्_१५।१६४अ।। स्वतादवस्थ्यात्पूर्वस्मादथवाप्युपकल्पितात् ।  
अभ्त्_१५।१६४ब्।। तेन यद्यदिहासन्नं संविदश्चिदनुग्रहात् ॥ १६४  
अभ्त्_१५।१६५अ।। कियतो@पि तदत्यन्तं योग्यं यागे@त्र जीववत् ।  
अभ्त्_१५।१६५ब्।। अनेन नययोगेन यदासत्तिविदूरते ॥ १६५  
अभ्त्_१५।१६६अ।। संविदेति तदा तत्र योग्यायोग्यत्वमादिशेत् ।  
अभ्त्_१५।१६६ब्।। वीराणामत एवेह मिथः स्वप्रतिमामृतम् ॥ १६६  
अभ्त्_१५।१६७अ।। तत्तद्यागविधाविष्टं गुरुभिर्भावितात्मभिः ।  
अभ्त्_१५।१६७ब्।। उन्मज्जयति निर्मग्नां संविदं यत्तु सुष्ठु तत् ॥ १६७  
अभ्त्_१५।१६८अ।। अर्चायै योग्यमानन्दो यस्मादुन्मग्नता चितः ।  
अभ्त्_१५।१६८ब्।। तेनाचिद्रूपदेहादिप्राधान्यविनिमज्जकम् ॥ १६८  
अभ्त्_१५।१६९अ।। आनन्दजननं पूजायोग्यं हृदयहारि यत् ।  
अभ्त्_१५।१६९ब्।। अतः कुलक्रमोत्तीर्णत्रिकसारमतादिषु ॥ १६९  
अभ्त्_१५।१७०अ।। मद्यकादम्बरीशीधुद्रव्यादेर्महिमा परम् ।  
अभ्त्_१५।१७०ब्।। लोकस्थितिं रचयितुं मद्यादेः पशुशासने ॥ १७०  
अभ्त्_१५।१७१अ।। प्रोक्ता ह्यशुद्धिस्तत्रैव तस्य क्वापि विशुद्धता ।  
अभ्त्_१५।१७१ब्।। पञ्चगव्ये पवित्रत्वं सोमचर्णनपात्रयोः ॥ १७१  
अभ्त्_१५।१७२अ।। विधिश्चावभृथस्नानं हस्ते कृष्णविषाणिता ।  
अभ्त्_१५।१७२ब्।। न पत्न्या च विना यागः सर्वदैवततुल्यता ॥ १७२  
अभ्त्_१५।१७३अ।। सुराहुतिर्ब्रह्मसत्रे वपान्त्रहृदयाहुतिः ।  
अभ्त्_१५।१७३ब्।। पाशवेष्वपि शास्त्रेषु तददर्शि महेशिना ॥ १७३  
अभ्त्_१५।१७४अ।। घोरान्ध्यहैमननिशामध्यगाचिरदीप्तिवत् ।  
अभ्त्_१५।१७४ब्।। भक्ष्यो हंसो न भक्ष्यो@साविति रिप्रतिपत्तिषु ॥ १७४  
अभ्त्_१५।१७५अ।। स्मार्तीषु विजयत्येको यः शिवाभेदशुद्धिकः ।  
अभ्त्_१५।१७५ब्।। अज्ञत्ववेदादर्शित्वरागद्वेषादयो ह्यमी ॥ १७५  
अभ्त्_१५।१७६अ।। मुनीनां वचसि स्वस्मिन्प्रामाण्योन्मूलनक्षमाः ।  
अभ्त्_१५।१७६ब्।। वेदे@पि यदभक्ष्यं तद्भक्ष्यमित्युपदिश्यते ॥ १७६  
अभ्त्_१५।१७७अ।। न विधिप्रतिषेधाख्यधर्मयोरेकमास्पदम् ।  
अभ्त्_१५।१७७ब्।। अथ तत्र न तद्भक्ष्यं तदा तेन तथा ततः ॥ १७७  
अभ्त्_१५।१७८अ।। एवं विषयभेदान्नो शिवोक्तेर्बाधिका श्रुतिः ।  
अभ्त्_१५।१७८ब्।। क्वचिद्विषयतुल्यत्वाद्बाध्यबाधकता यदि ॥ १७८  
अभ्त्_१५।१७९अ।। तद्बाध्या श्रुतिरेवेति प्रागेवैतन्निरूपितम् ।  
अभ्त्_१५।१७९ब्।। प्रकृतं ब्रूमहे कृत्वा न्यासं देहार्घपात्रयोः ॥ १७९  
अभ्त्_१५।१८०अ।। सामान्यमर्घपात्राम्भोविप्रुड्भिः प्रोक्ष्य चाखिलम् ।  
अभ्त्_१५।१८०ब्।। यागोपकरणं पश्चाद्बाह्ययागं समाचरेत् ॥ १८०  
अभ्त्_१५।१८१अ।। प्रभामण्डलके खे वा सुलिप्तायां च वा भुवि ।  
अभ्त्_१५।१८१ब्।। त्रिशूलार्कवृषान्दिकस्था मातरः क्षेत्रपं यजेत् ॥ १८१  
अभ्त्_१५।१८२अ।। योगिनीश्च पृथङ्मन्त्रैर्ॐनमोनामयोजितैः ।  
अभ्त्_१५।१८२ब्।। एकोच्चारेण वा बाह्यपरिवारेतिशब्दिताः ॥ १८२  
अभ्त्_१५।१८३अ।। तारो नाम चतुर्थ्यन्तं नमश्चेत्यर्चने मनुः ।  
अभ्त्_१५।१८३ब्।। एवं बहिः पूजयित्वा द्वारं प्रोक्ष्य प्रपूजयेत् ॥ १८३  
अभ्त्_१५।१८४अ।। त्रिशिरःशासनादौ च स दृष्टो विधिरुच्यते ।  
अभ्त्_१५।१८४ब्।। गणेशलक्ष्म्यौ द्वारोर्ध्वे दक्षे वामे तयोः पुनः ॥ १८४  
अभ्त्_१५।१८५अ।। मध्ये वागीश्वरीं दिण्डिमहोदरयुगं तथा ।  
अभ्त्_१५।१८५ब्।। क्रमात्स्वदक्षवामस्थं तथैतेन क्रमेण च ॥ १८५  
अभ्त्_१५।१८६अ।। एकैकं पूजयेत्सम्यङ् नन्दिकालौ त्रिमार्गगाम् ।  
अभ्त्_१५।१८६ब्।। कालिन्दीं छागमेषास्यौ स्वदक्षाद्द्वाःस्थशाखयोः ॥ १८६  
अभ्त्_१५।१८७अ।। अधोदेहल्यनन्तेशाधारशक्तीश्च पूजयेत् ।  
अभ्त्_१५।१८७ब्।। द्वारमध्ये सरस्वत्या महास्त्रं पूजयेदमी ॥ १८७  
अभ्त्_१५।१८८अ।। पद्माधारगताः सर्वे@प्युदिता विघ्ननाशकाः ।  
अभ्त्_१५।१८८ब्।। पूजने पूर्ववन्मन्त्रो दीपकद्वयकल्पितः ॥ १८८  
अभ्त्_१५।१८९अ।। अर्घपुष्पसमालम्भधूपनैवेद्यवन्दनैः ।  
अभ्त्_१५।१८९ब्।। पूजां कुर्यादिहार्घश्चाप्युत्तमद्रव्ययोजितः ॥ १८९  
अभ्त्_१५।१९०अ।। एकोच्चारेण वा कुर्याद्द्वाःस्थदैवतपूजनम् ।  
अभ्त्_१५।१९०ब्।। रहस्यपूजां चेत्कुर्यात्तद्बाह्यपरिवारकम् ॥ १९०  
अभ्त्_१५।१९१अ।। द्वाःस्थांश्च पूजयेदन्तर्देवाग्रे कल्पनाक्रमात् ।  
अभ्त्_१५।१९१ब्।। क्षिप्त्वास्त्रजप्तं कुसुमं ज्वलद्वेश्मनि व्घ्ननुत् ॥ १९१  
अभ्त्_१५।१९२अ।। प्रविश्य शिवरश्मीद्धदृशा वेश्मावलोकयेत् ।  
अभ्त्_१५।१९२ब्।। दिशो@स्त्रेण च बध्नीयाच्छादयेद्वर्मणाखिलाः ॥ १९२  
अभ्त्_१५।१९३अ।। तत्रोत्तराशाभिमुखो मुमुक्षुस्तादृशाय वा ।  
अभ्त्_१५।१९३ब्।। विशेत्तथा ह्यघोराग्निः पाशान्प्लुष्यति बन्धकान् ॥ १९३  
अभ्त्_१५।१९४अ।। यद्यप्यस्ति न दिङ्नाम काचित्पूर्वापरादिका ।  
अभ्त्_१५।१९४ब्।। प्रत्ययो हि न तस्याः स्यादेकस्या अनुपाहितेः ॥ १९४  
अभ्त्_१५।१९५अ।। उपाधिः पूर्वतादिष्ट इति चेत्तत्कृतं दिशा ।  
अभ्त्_१५।१९५ब्।। उपाधिमात्रं तु तथा वैचित्र्याय कथं भवेत् ॥ १९५  
अभ्त्_१५।१९६अ।। तस्मात्संवित्प्रकाशो@यं मूर्त्याभासनभागतः ।  
अभ्त्_१५।१९६ब्।। पूर्वादिदिग्विभागाख्यवैचित्र्योल्लेखदुर्मदः ॥ १९६  
अभ्त्_१५।१९७अ।। तत्र यद्यत्प्रकाशेन सदा स्वीकरणे क्षमम् ।  
अभ्त्_१५।१९७ब्।। तदेवोर्ध्वं प्रकाशात्म स्पर्शायोग्यमधः पुनः ॥ १९७  
अभ्त्_१५।१९८अ।। किञ्चित्प्रकाशता मध्यं ततो वै दिक्समुद्भवः ।  
अभ्त्_१५।१९८ब्।। किञ्चित्प्रकाशयोग्यस्य सम्मुखं प्रसरत्पुरः ॥ १९८  
अभ्त्_१५।१९९अ।। पराङ्मुखं तु तत्पश्चादिति दिग्द्वयमागतम् ।  
अभ्त्_१५।१९९ब्।। प्रकाशः सम्मुखं वस्तु गृहीत्वोद्रिक्तरश्मिकः ॥ १९९  
अभ्त्_१५।२००अ।। यत्र तिष्ठोद्दक्षिणं तत्प्रकाशस्यानुकूल्यतः ।  
अभ्त्_१५।२००ब्।। दक्षिणस्य पुरःसंस्थं वाममित्युपदिश्यते ॥ २००  
अभ्त्_१५।२०१अ।। तत्प्रकाशितमेयेन्दुस्पर्शसौम्यं तदेव हि ।  
अभ्त्_१५।२०१ब्।। एवमाशाचतुष्के@स्मिन्मध्यविश्रान्तियोगतः ॥ २०१  
अभ्त्_१५।२०२अ।। चतुष्कमन्यत्तेनाष्टौ दिशस्तत्तदधिष्ठिताः ।  
अभ्त्_१५।२०२ब्।। एवं प्रकाशमात्रे@स्मिन्वरदे परमे शिवे ॥ २०२  
अभ्त्_१५।२०३अ।। दिग्विभागः स्थितो लोके शास्त्रे@पिच तथोच्यते ।  
अभ्त्_१५।२०३ब्।। क्रमात्सदाशिवाधीशः पञ्चमन्त्रतनुर्यतः ॥ २०३  
अभ्त्_१५।२०४अ।। ईशन्रघोरवामाख्यसद्यो@धोभेदतो दिशः ।  
अभ्त्_१५।२०४ब्।। ईश ऊर्ध्वं प्रकाशत्वात्पूर्वं वक्त्रं प्रसारि यत् ॥ २०४  
अभ्त्_१५।२०५अ।। पुरुषो दक्षिणाचण्डो वामा वामस्तु सौम्यकः ।  
अभ्त्_१५।२०५ब्।। पराङ्मुखतया सद्यः पश्चिमा परिभाष्यते ॥ २०५  
अभ्त्_१५।२०६अ।। पातालवक्त्रमधरमप्रकाशतया स्थितेः ।  
अभ्त्_१५।२०६ब्।। खमरुद्वह्निजलभूखानि वक्त्राण्यमुष्य हि ॥ २०६  
अभ्त्_१५।२०७अ।। मुख्यत्वेन खमेवोर्ध्वं प्रकाशमयमुच्यते ।  
अभ्त्_१५।२०७ब्।। तदेव मुख्यतो@धस्तादप्रकाशं यतः स्फुटम् ॥ २०७  
अभ्त्_१५।२०८अ।। मध्ये तु यत्प्रकाशं तन्न प्रकाश्यं न चेतरत् ।  
अभ्त्_१५।२०८ब्।। प्रकाशत्वाद्दिश्यमानमतो@स्मिन्दिक्चतुष्टयम् ॥ २०८  
अभ्त्_१५।२०९अ।। पञ्चमन्त्रतनुर्नाथ इत्थं विश्वदिगीश्वरः ।  
अभ्त्_१५।२०९ब्।। ततो@पीशस्तथा रुद्रो विष्णुर्ब्रह्मा तथा स्थितः ॥ २०९  
अभ्त्_१५।२१०अ।। ऊर्ध्वाभिव्यक्त्ययोग्यत्वाद्विष्णोर्धातुश्च पञ्चमम् ।  
अभ्त्_१५।२१०ब्।। न वक्त्रं तौ भेदमयौ सृष्टिस्थितिप्रभू यतः ॥ २१०  
अभ्त्_१५।२११अ।। दिग्विभागस्तु तज्जो@स्ति वदनानां चतुष्टयात् ।  
अभ्त्_१५।२११ब्।। पञ्चमस्य युजित्वे तौ परित्यक्तनिजात्मकौ ॥ २११  
अभ्त्_१५।२१२अ।। ततो ब्रह्माण्डमध्ये@पि ज्ञानशक्तिर्विभो रविः ।  
अभ्त्_१५।२१२ब्।। दिशां विभागं कुरुते प्रकाशघनवृत्तिमान् ॥ २१२  
अभ्त्_१५।२१३अ।। तथाहि विषुवद्योगे यतः पूर्वं प्रदृश्यते ।  
अभ्त्_१५।२१३ब्।। तत्पूर्व यत्र तच्छाया तत्पश्चिममुदाहृतम् ॥ २१३  
अभ्त्_१५।२१४अ।। तस्मिञ्जिगमिषोरस्य यत्सव्यं तत्तु दक्षिणम् ।  
अभ्त्_१५।२१४ब्।। तत्रैष चण्डतेजोभिर्भाति जाज्वल्यमानवत् ॥ २१४  
अभ्त्_१५।२१५अ।। तत्पुरोवर्ति वामं तु तद्भासा खचितं मनाक् ।  
अभ्त्_१५।२१५ब्।। तत एव हि सोम्यं तन्नचापि ह्यप्रकाशकम् ॥ २१५  
अभ्त्_१५।२१६अ।। यत्रासावस्तमभ्येति तत्पश्चिममिति स्थितिः ।  
अभ्त्_१५।२१६ब्।। तत्रैव पश्चिमे येषां प्राक्प्रकाशावलोकनम् ॥ २१६  
अभ्त्_१५।२१७अ।। तदेव पूर्वमेतेषां यथाध्वनि निरूपितम् ।  
अभ्त्_१५।२१७ब्।। सा सा दिक्च तथा तस्य फलदापि विपर्यये ॥ २१७  
अभ्त्_१५।२१८अ।। विचित्रे फलसम्पत्तिः प्रकाशाधीनिका यतः ।  
अभ्त्_१५।२१८ब्।। इत्थं सूर्याश्रया दिक्स्यात्सा विचित्रापि तादृशी ॥ २१८  
अभ्त्_१५।२१९अ।। अधिष्ठिता महेशेन चित्रतद्रूपधारिणा ।  
अभ्त्_१५।२१९ब्।। किं वातिबहुना यो@सौ यष्टा तत्सम्मुखादितः ॥ २१९  
अभ्त्_१५।२२०अ।। दिशो@पि प्रविभज्यन्ते प्राक्सव्योत्तरपश्चिमाः ।  
अभ्त्_१५।२२०ब्।। स्वानुसारकृतं तं च दिग्विभागं सदा शिवः ॥ २२०  
अभ्त्_१५।२२१अ।। अधितिष्ठत्यर्कमिव स विचित्रवपुर्यतः ।  
अभ्त्_१५।२२१ब्।। स्वोत्था अपि दिशः स्वेशाः शक्राद्या ह्यधिशेरते ॥ २२१  
अभ्त्_१५।२२२अ।। ते हि प्रकाशशक्त्यंशाः प्रकाशानुविधायिनः ।  
अभ्त्_१५।२२२ब्।। प्रकाशस्य यदैश्वर्यं स इन्द्रो यत्तु तन्महः ॥ २२२  
अभ्त्_१५।२२३अ।। सो@ग्निर्यन्तृत्वभीमत्वे यमो रक्षस्तदूनिमा ।  
अभ्त्_१५।२२३ब्।। प्रकाश्यं वरुणस्तच्च चाञ्चल्याद्वायुरुच्यते ॥ २२३  
अभ्त्_१५।२२४अ।। भावसञ्चययोगेन वित्तेशस्तत्क्षये विभुः ।  
अभ्त्_१५।२२४ब्।। अदृष्टविग्रहो@नन्तो ब्रह्मोर्ध्वे वृंहको विभुः ॥ २२४  
अभ्त्_१५।२२५अ।। प्रकाशस्यैव शक्त्यंशा लोकपास्तेन कीर्तिताः ।  
अभ्त्_१५।२२५ब्।। इत्थं स्वाधीनरूपापि दिक्सौरी तूपदिश्यते ॥ २२५  
अभ्त्_१५।२२६अ।। तत्र सर्वो हि निष्कम्पं प्रकाशत्वं प्रपद्यते ।  
अभ्त्_१५।२२६ब्।। सर्वगो@प्यनिलो यद्वद्व्यजनेनोपवीजितः ॥ २२६  
अभ्त्_१५।२२७अ।। प्रबुद्धः स्वां क्रियां कुर्याद्धर्मनिर्णोदनादिकाम् ।  
अभ्त्_१५।२२७ब्।। तद्वत्सर्वगताः सर्वा ऐन्द्याद्याः शक्तयः स्फुटम् ॥ २२७  
अभ्त्_१५।२२८अ।। साधकाश्वाससम्बुद्धास्तत्तत्स्वेष्टफलप्रदाः ।  
अभ्त्_१५।२२८ब्।। एवं सौरी दिगीशानब्रह्मविष्ण्वीशसौशिवैः ॥ २२८  
अभ्त्_१५।२२९अ।। अधिष्ठिता समाश्वासदार्ढ्यात्तत्तत्फलप्रदा ।  
अभ्त्_१५।२२९ब्।। साधको यच्च वा क्षेत्रं मण्डलं वेश्म वा भजेत् ॥ २२९  
अभ्त्_१५।२३०अ।। स्थितस्तदनुसारेण मध्यीभवति शङ्करः ।  
अभ्त्_१५।२३०ब्।। स हि सर्वमधिष्ठाता माध्यस्थ्येनेति तस्य यः ॥ २३०  
अभ्त्_१५।२३१अ।। सौरः प्रकाशस्तत्पूर्वमित्थं स्याद्दिग्व्यवस्थितिः ।  
अभ्त्_१५।२३१ब्।। तन्मध्यस्थितनाथस्य ग्रहीतुं दक्षिणं महः ॥ २३१  
अभ्त्_१५।२३२अ।। उदङ्मुखः स्यात् पाश्चात्यं ग्रहीतुं पूर्वतोमुखः ।  
अभ्त्_१५।२३२ब्।। उपविश्य निजस्थाने देहशुद्धिं समाचरेत् ॥ २३२  
अभ्त्_१५।२३३अ।। अङ्गुष्ठाग्रात्कालवह्निज्वालाभास्वरमुत्थितम् ।  
अभ्त्_१५।२३३ब्।। अस्त्रं ध्यात्वा तच्छिखाभिर्बहिरन्तर्दहेत्तनुम् ॥ २३३  
अभ्त्_१५।२३४अ।। दाहश्च ध्वंस एवोक्तो ध्वंसकं मन्त्रसञ्ज्ञितम् ।  
अभ्त्_१५।२३४ब्।। तेजस्तथाभिलापाख्यस्वविकल्परसोम्भितम् ॥ २३४  
अभ्त्_१५।२३५अ।। तेन मन्त्राग्निना दाहो देहे पुर्यष्टके तथा ।  
अभ्त्_१५।२३५ब्।। देहपुर्यष्टकाहन्ताविध्वंसादेव जायते ॥ २३५  
अभ्त्_१५।२३६अ।। नहि सद्भावमात्रेण देहो@सावन्यदेहवत् ।  
अभ्त्_१५।२३६ब्।। अहन्तायां हि देहत्वं सा ध्वस्ता तद्दहेद्ध्रुवम् ॥ २३६  
अभ्त्_१५।२३७अ।। तद्देहसंस्कारभरो भस्मत्वेनाथ यः स्थितः ।  
अभ्त्_१५।२३७ब्।। तं वर्मवायुनाधूय तिष्ठेच्छुद्धचिदात्मनि ॥ २३७  
अभ्त्_१५।२३८अ।। तस्मिन्ध्रुवे निस्तरङ्गे समापत्तिमुपागतः ।  
अभ्त्_१५।२३८ब्।। संविदः सृष्टिधर्मित्वादाद्यामेति तरङ्गिताम् ॥ २३८  
अभ्त्_१५।२३९अ।। सैव मूर्तिरिति ख्याता तारसद्बिन्दुहात्मिका ।  
अभ्त्_१५।२३९ब्।। ततो नवात्मदेवेन न्यासस्तत्त्वोदयात्मकः ॥ २३९  
अभ्त्_१५।२४०अ।। अङ्गवक्त्राणि तस्यैव स्वस्थानेषु नियोजयेत् ।  
अभ्त्_१५।२४०ब्।। अथ मातृकया प्राग्वत्तत्तत्त्वस्फुटतात्मकः ॥ २४०  
अभ्त्_१५।२४१अ।। त्रितत्त्वन्यासता चास्य पृष्ठे कक्ष्यात्रयागते ।  
अभ्त्_१५।२४१ब्।। ततो@घोराष्टकन्यासः शिरस्तच्चरणात्मकम् ॥ २४१  
अभ्त्_१५।२४२अ।। ततो@पि शिवसद्भावन्यासः स्वाङ्गस्य संयुतः ।  
अभ्त्_१५।२४२ब्।। इत्थ कृते पञ्चके@स्मिन्यत्तन्मुख्यतया भवेत् ॥ २४२  
अभ्त्_१५।२४३अ।। उपास्यमर्च्यं तत्साङ्गं षष्ठे न्यासे नियोजयेत् ।  
अभ्त्_१५।२४३ब्।। तेनात्र न्यासयोग्यो@सौ भगवान्रतिशेखरः ॥ २४३  
अभ्त्_१५।२४४अ।। ऊर्ध्वे न्यास्यो नवाख्यस्य मुख्यत्वे@न्योन्यधामता ।  
अभ्त्_१५।२४४ब्।। एवं भैरवसद्भावनाथे मुख्यतया यदि ॥ २४४  
अभ्त्_१५।२४५अ।। उपास्यता तत्तत्स्थान प्राङ्न्यास्यो रतिशेखरः ।  
अभ्त्_१५।२४५ब्।। इत्थं श्रीपूर्वशास्त्रे मे सम्प्रदायं न्यरूपयत् ॥ २४५  
अभ्त्_१५।२४६अ।। शम्भुनाथो न्यासविधौ देवो हि कथमन्यथा ।  
अभ्त्_१५।२४६ब्।। न्यास विवर्ज्यते@मुष्मिन्नङ्गान्यप्यस्य सन्ति हि ॥ २४६  
अभ्त्_१५।२४७अ।। मूर्तिः सृष्टिस्त्रितत्त्वं चेत्यष्टौ मूर्त्यङ्गसंयुताः ।  
अभ्त्_१५।२४७ब्।। शिवः साङ्गश्च विज्ञेयो न्यासः षोढा प्रकीर्तितः ॥ २४७  
अभ्त्_१५।२४८अ।। अस्योपरि ततः शाक्तं न्यासं कुर्याच्च षड्विधम् ।  
अभ्त्_१५।२४८ब्।। परापरां सवक्त्रां प्राक्ततः प्रागिति मालिनीम् ॥ २४८  
अभ्त्_१५।२४९अ।। पश्चात्परादित्रितयं शिखाहृत्पादगं क्रमात् ।  
अभ्त्_१५।२४९ब्।। ततः कवक्त्रकण्ठेषु हृन्नाभीगुह्य+ऊरुतः ॥ २४९  
अभ्त्_१५।२५०अ।। जानुपादे@प्यघोर्याद्यं ततो विद्याङ्गपञ्चकम् ।  
अभ्त्_१५।२५०ब्।। ततस्त्वावाहयेच्छक्तिं मातृसद्भावरूपिणीम् ॥ २५०  
अभ्त्_१५।२५१अ।। योगेश्वरीं परां पूर्णां कालसङ्कर्षिणीं ध्रुवाम् ।  
अभ्त्_१५।२५१ब्।। अङ्गवक्त्रपरीवारशक्तिद्वादशकाधिकाम् ॥ २५१  
अभ्त्_१५।२५२अ।। साध्यानुष्ठानभेदेन न्यासकाले स्मरेद्गुरुः ।  
अभ्त्_१५।२५२ब्।। परैव देवीत्रितयमध्ये याभेदिनी स्थिता ॥ २५२  
अभ्त्_१५।२५३अ।। सानवच्छेदचिन्मात्रसद्भावेयं प्रकीर्तिता ।  
अभ्त्_१५।२५३ब्।। सारशास्त्रे यामले च देव्यास्तेन प्रकीर्तितः ॥ २५३  
अभ्त्_१५।२५४अ।। मूर्तिः सवक्त्रा शक्तिश्च शक्तित्रयमथाष्टकम् ।  
अभ्त्_१५।२५४ब्।। पञ्चाङ्गानि परा शक्तिर्न्यासः शाक्तो@पि षड्विधः ॥ २५४  
अभ्त्_१५।२५५अ।। यामलो@यं महान्यासः सिद्धिमुक्तिफलप्रदः ।  
अभ्त्_१५।२५५ब्।। मुक्त्येकार्थी पुनः पूर्वं शाक्तं न्यासं समाचरेत् ॥ २५५  
अभ्त्_१५।२५६अ।। गुरवस्त्वाहुरित्थं यन्न्यासद्वयमुदाहृतम् ।  
अभ्त्_१५।२५६ब्।। मुमुक्षुणा तु पादादि तत्कार्यं संहृतिक्रमात् ॥ २५६  
अभ्त्_१५।२५७अ।। यावन्तः कीर्तिता भेदाः शम्भुशक्त्यणुवाचकाः ।  
अभ्त्_१५।२५७ब्।। तावत्स्वप्येषु मन्त्रेषु न्यासः षोढैव कीर्तितः ॥ २५७  
अभ्त्_१५।२५८अ।। किन्त्वावाह्यस्तु यो मन्त्रः स तत्राङ्गसमन्वितः ।  
अभ्त्_१५।२५८ब्।। षष्ठः स्यादिति सर्वत्र षोढैवायमुदाहृतः ॥ २५८  
अभ्त्_१५।२५९अ।। मुद्राप्रदर्शनं पश्चात्कायेन मनसा गिरा ।  
अभ्त्_१५।२५९ब्।। पञ्चावस्था जाग्रदाद्याः षष्ठ्यनुत्तरनामिका ॥ २५९  
अभ्त्_१५।२६०अ।। षट्कारणषडात्मत्वात्षट्त्रिंशत्तत्त्वयोजनम् ।  
अभ्त्_१५।२६०ब्।। एवं षोढामहान्यासे कृते विश्वमिदं हठात् ॥ २६०  
अभ्त्_१५।२६१अ।। देहे तादात्म्यमापन्नं शुद्धां सृष्टिं प्रकाशयेत् ।  
अभ्त्_१५।२६१ब्।। मूर्तिन्यासात्समारभ्य या सृष्टिः प्रसृतात्र सा ॥ २६१  
अभ्त्_१५।२६२अ।। अभेदमानीय कृता शुद्धा न्यासबलक्रमात् ।  
अभ्त्_१५।२६२ब्।। तेन ये@चोदयन्मूढाः पाशदाहविधूनने ॥ २६२  
अभ्त्_१५।२६३अ।। कृते शान्ते शिवे रूढः पुनः किमवरोहति ।  
अभ्त्_१५।२६३ब्।। इति ते दूरतो ध्वस्ताः परमार्थं हि शाम्भवम् ॥ २६३  
अभ्त्_१५।२६४अ।। न विदुस्त स्वसंवित्तिस्फुरत्तासारवर्जिताः ।  
अभ्त्_१५।२६४ब्।। न खल्वेष शिवः शान्तो नाम कश्चिद्विभेदवान् ॥ २६४  
अभ्त्_१५।२६५अ।। सर्वेतराध्वव्यावृत्तो घटतुल्यो@स्ति कुत्रचित् ।  
अभ्त्_१५।२६५ब्।। महाप्रकाशरूपा हि येयं संविद्विजृम्भते ॥ २६५  
अभ्त्_१५।२६६अ।। स शिवः शिवतैवास्य वैश्वरूप्यावभासिता ।  
अभ्त्_१५।२६६ब्।। तथाभासनयोगो@तः स्वरसेनास्य जृम्भते ॥ २६६  
अभ्त्_१५।२६७अ।। भास्यमानो@त्र चाभेदः स्वात्मनो भेद एव च ।  
अभ्त्_१५।२६७ब्।। भेदे विजृम्भिते माया मायामातुर्विजृम्भते ॥ २६७  
अभ्त्_१५।२६८अ।। अभेदे जृम्भते@स्यैव मायामातुः शिवात्मता ।  
अभ्त्_१५।२६८ब्।। मायाप्रमाता तद्रूपविकल्पाभ्यासपाटवात् ॥ २६८  
अभ्त्_१५।२६९अ।। शिव एव तदभ्यासफलं न्यासादि कीर्तितम् ।  
अभ्त्_१५।२६९ब्।। यथाहि दुष्टकर्मास्मीत्येवं भावयतस्तथा ॥ २६९  
अभ्त्_१५।२७०अ।। तथा शिवो@हं नान्यो@स्मीत्येवं भावयतस्तथा ।  
अभ्त्_१५।२७०ब्।। एतदेवोच्यते दार्ढ्यं विमर्शहृदयङ्गमम् ॥ २७०  
अभ्त्_१५।२७१अ।। शिवैकात्म्यविकल्पौघद्वारिका निर्विकल्पता ।  
अभ्त्_१५।२७१ब्।। अन्यथा तस्य शुद्धस्य विमर्शप्राणवर्तिनः ॥ २७१  
अभ्त्_१५।२७२अ।। कथं नामाविमृष्टं स्याद्रूपं भासनधर्मणः ।  
अभ्त्_१५।२७२ब्।। तेनातिदुर्घटघटास्वतन्त्रेच्छावशादयम् ॥ २७२  
अभ्त्_१५।२७३अ।। भानपि प्राणबुद्ध्यादिः स्वं तथा न विकल्पयेत् ।  
अभ्त्_१५।२७३ब्।। प्रत्युतातिस्वतन्त्रात्मविपरीतस्वधर्मताम् ॥ २७३  
अभ्त्_१५।२७४अ।। विनाश्यनीशायत्तत्वरूपां निश्चित्य मज्जति ।  
अभ्त्_१५।२७४ब्।। ततः संसारभागीयतथानिश्चयशातिनीम् ॥ २७४  
अभ्त्_१५।२७५अ।। नित्यादिनिश्चयद्वारामविकल्पां स्थितिं श्रयेत् ।  
अभ्त्_१५।२७५ब्।। ये तु तीव्रतमोद्रिक्तशक्तिनिर्मलताजुषः ॥ २७५  
अभ्त्_१५।२७६अ।। न ते दीक्षामनुन्यासकारिणश्चेति वर्णितम् ।  
अभ्त्_१५।२७६ब्।। एवं विश्वशरीरः सन्विश्वात्मत्वं गतः स्फुटम् ॥ २७६  
अभ्त्_१५।२७७अ।। न्यासमात्रात् तथाभूतं देहं पुष्पादिनार्चयेत् ।  
अभ्त्_१५।२७७ब्।। पृथङ्मन्त्रैर्विस्तरेण सङ्क्षेपान्मूलमन्त्रतः ॥ २७७  
अभ्त्_१५।२७८अ।। धूपनैवेद्यतृप्त्याद्यैस्तथा व्याससमासतः ।  
अभ्त्_१५।२७८ब्।। संसारवामाचारत्वात्सर्वं वामकरेण तु ॥ २७८  
अभ्त्_१५।२७९अ।। कुर्यात्तर्पणयोगं च दैशिकस्तदनामया ।  
अभ्त्_१५।२७९ब्।। वामशब्देन गुह्यं श्रीमतङ्गादावपीरितम् ॥ २७९  
अभ्त्_१५।२८०अ।। वामाचारपरो मन्त्री यागं कुर्यादिति स्फुटम् ।  
अभ्त्_१५।२८०ब्।। श्रीमद्भर्गशिखाशास्त्रे तथा श्रीगमशासने ॥ २८०  
अभ्त्_१५।२८१अ।। सर्वतीर्थेषु यत्पुण्यं सर्वयज्ञेषु यत्फलम् ।  
अभ्त्_१५।२८१ब्।। तत्फलं कोटिगुणितमनामातर्पणात्प्रिये ॥ २८१  
अभ्त्_१५।२८२अ।। श्रीमन्नन्दिशिखायां च श्रीमदानन्दशासने ।  
अभ्त्_१५।२८२ब्।। तदुक्तं स्रुक्च पूर्णायां स्रुवश्वाज्याहुतौ भवेत् ॥ २८२  
अभ्त्_१५।२८३अ।। शेषं वामकरेणैव पूजाहोमजपादिकम् ।  
अभ्त्_१५।२८३ब्।। एवमानन्दसम्पूर्णं सर्वौन्मुख्यविवर्जितम् ॥ २८३  
अभ्त्_१५।२८४अ।। यागेन देहं मिष्पाद्य भावयेत शिवात्मकम् ।  
अभ्त्_१५।२८४ब्।। गलिते विषयौन्मुख्ये पारिमित्ये विलापिते ॥ २८४  
अभ्त्_१५।२८५अ।। देहे किमवशिष्येत शिवानन्दरसादृते ।  
अभ्त्_१५।२८५ब्।। शिवानन्दरसापूर्णं षट्त्रिंशत्तत्त्वनिर्भरम् ॥ २८५  
अभ्त्_१५।२८६अ।। देहं दिवानिशं पश्यन्नर्चयन्स्याच्छिवात्मकः ।  
अभ्त्_१५।२८६ब्।। विश्वात्मदेहविश्रान्तितृप्तस्तल्लिङ्गनिष्ठितः ॥ २८६  
अभ्त्_१५।२८७अ।। बाह्यं लिङ्गव्रतक्षेत्रचर्यादि नहि वाञ्छति ।  
अभ्त्_१५।२८७ब्।। तावन्मात्रात्त्वविश्रान्तेः संविदः कथिताः क्रियाः ॥ २८७  
अभ्त्_१५।२८८अ।। उत्तरा बाह्ययागान्ताः साध्या त्वत्र शिवात्मता ।  
अभ्त्_१५।२८८ब्।। ततो@र्घपात्रं कर्तव्यं शिवाभेदमयं परम् ॥ २८८  
अभ्त्_१५।२८९अ।। आनन्दरससम्पूर्णं विश्वदैवततर्पणम् ।  
अभ्त्_१५।२८९ब्।। यथैव देहे दाहादिपूजान्तं तद्वदेव हि ॥ २८९  
अभ्त्_१५।२९०अ।। अर्घपात्रे@पि कर्तव्यं समासव्यासयोगतः ।  
अभ्त्_१५।२९०ब्।। कानि द्रव्याणि यागाय को न्वर्घ इति नोदितम् ॥ २९०  
अभ्त्_१५।२९१अ।। सिद्धिकामस्य तत्सिद्धौ साधनैव हि कारणम् ।  
अभ्त्_१५।२९१ब्।। मुक्तिकामस्य नो किञ्चिन्निषिद्धं विहितं च नो ॥ २९१  
अभ्त्_१५।२९२अ।। यदेव हृद्यं तद्योग्यं शिवसंविदभेदने ।  
अभ्त्_१५।२९२ब्।। कृत्वार्घपात्रं तद्विप्रुट्प्रोक्षितं कुसुमादिकम् ॥ २९२  
अभ्त्_१५।२९३अ।। कृत्वा च तेन स्वात्मानं पूजयेत्परमं शिवम् ।  
अभ्त्_१५।२९३ब्।। अर्घपात्रार्चनादत्तपुष्पसङ्कीर्णताभयात् ॥ २९३  
अभ्त्_१५।२९४अ।। नार्घपात्रे@त्र कुसुमं कुर्याद्देवार्चनाकृते ।  
अभ्त्_१५।२९४ब्।। अर्घपात्रे तदमृतीभूतमम्ब्वेव पूजितम् ॥ २९४  
अभ्त्_१५।२९५अ।। मन्त्राणां तृप्तये यागद्रव्यशुद्ध्यै च केवलम् ।  
अभ्त्_१५।२९५ब्।। एवं देहं पूजयित्वा प्राणधीशून्यविग्रहान् ॥ २९५  
अभ्त्_१५।२९६अ।। अन्योन्यतन्मयीभूतान् पूजयेच्छिवतादृशे ।  
अभ्त्_१५।२९६ब्।। तत्र प्राणाश्रये नयासे बुद्ध्या विरचिते सति ॥ २९६  
अभ्त्_१५।२९७अ।। शून्याधिष्ठानतः सर्वमेकयत्नेन पूज्यते ।  
अभ्त्_१५।२९७ब्।। न्यस्येदाधारशक्तिं तु नाभ्यधश्चतुरङ्गुलाम् ॥ २९७  
अभ्त्_१५।२९८अ।। धरां सुरोदं तेजश्च मेयपारप्रतिष्ठितेः ।  
अभ्त्_१५।२९८ब्।। पोतरूपं मरुत्कन्दस्वभावं विश्वसूत्रणात् ॥ २९८  
अभ्त्_१५।२९९अ।। प्रत्येकमङ्गुलं न्यस्येच्चतुष्कं व्योमगर्भकम् ।  
अभ्त्_१५।२९९ब्।। ईषत्समन्तादमलमिदमामलसारकम् ॥ २९९  
अभ्त्_१५।३००अ।। ततो दण्डमनन्ताख्यं कल्पयेल्लम्बिकावधि ।  
अभ्त्_१५।३००ब्।। तन्मात्रादिकलान्तं तदूर्ध्वे ग्रन्थिर्निशात्मकः ॥ ३००  
अभ्त्_१५।३०१अ।। तत्र मायामये ग्रन्थौ धर्माधर्माद्यमष्टकम् ।  
अभ्त्_१५।३०१ब्।। वह्निप्रागादि माया हि तत्सूतिर्विभवस्तु धीः ॥ ३०१  
अभ्त्_१५।३०२अ।। मायाग्रन्थेरूर्ध्वभूमौ त्रिशूलाधश्चतुष्किकाम् ।  
अभ्त्_१५।३०२ब्।। शुद्धविद्यात्मिकां ध्यायेच्छदनद्वयसंयुताम् ॥ ३०२  
अभ्त्_१५।३०३अ।। तच्च तत्त्वं स्थितं भाव्यं लम्बिकाब्रह्मरन्ध्रयोः ।  
अभ्त्_१५।३०३ब्।। प्रकाशयोगो ह्यत्रैवं दृक्श्रोत्ररसनादिकः ॥ ३०३  
अभ्त्_१५।३०४अ।। दक्षान्यावर्ततो न्यस्येच्छक्तीनां नवकद्वयम् ।  
अभ्त्_१५।३०४ब्।। विद्यापद्मे@त्र तच्चोक्तमपि प्राग्दर्श्यते पुनः ॥ ३०४  
अभ्त्_१५।३०५अ।। वामा ज्येष्ठा रौद्री काली कलबलविकरिके बलमथनी ।  
अभ्त्_१५।३०५ब्।। भूतदमनी च मनोन्मनिका शान्ता शक्रचापरुचिरत्र स्यात् ॥ ३०५  
अभ्त्_१५।३०६अ।। विभ्वी ज्ञप्तिकृतीच्छा वागीशी ज्वालिनी तथा वामा ।  
अभ्त्_१५।३०६ब्।। ज्येष्ठा रौद्रीत्येताः प्राग्दलतः कालदहनवत्सर्वाः ॥ ३०६  
अभ्त्_१५।३०७अ।। दलकेसरमध्येषु सूर्येन्दुदहनत्रयम् ।  
अभ्त्_१५।३०७ब्।। निजाधिपैर्ब्रह्मविष्णुहरैश्चाधिष्ठितं स्मरेत् ॥ ३०७  
अभ्त्_१५।३०८अ।। मायोत्तीर्णं हि यद्रूपं ब्रह्मादीनां पुरोदितम् ।  
अभ्त्_१५।३०८ब्।। आसनं त्वेतदेव स्यान्नतु मायाञ्जनाञ्जितम् ॥ ३०८  
अभ्त्_१५।३०९अ।। रुद्रोर्ध्वे चेश्वरं देवं तदूर्ध्वे च सदाशिवम् ।  
अभ्त्_१५।३०९ब्।। न्यस्येत्स च महाप्रेत इति शास्त्रेषु भण्यते ॥ ३०९  
अभ्त्_१५।३१०अ।। समस्ततत्त्वव्याप्तृत्वान्महाप्रेतः प्रबोधतः ।  
अभ्त्_१५।३१०ब्।। प्रकर्षगमनाच्चैष लीनो यन्नाधरं व्रजेत् ॥ ३१०  
अभ्त्_१५।३११अ।। विद्याविद्येशिनः सर्वे ह्युत्तरोत्तरतां गताः ।  
अभ्त्_१५।३११ब्।। सदाशिवीभूय ततः परं शिवमुपाश्रिताः ॥ ३११  
अभ्त्_१५।३१२अ।। अतः सदाशिवो नित्यमूर्ध्वदृग्भास्वरात्मकः ।  
अभ्त्_१५।३१२ब्।। कृशो मेयत्वदौर्बल्यात्प्रेतो@ट्टहसनादितः ॥ ३१२  
अभ्त्_१५।३१३अ।। तस्य नाभ्युत्थितं मूर्धरन्ध्रत्रयविनिर्गतम् ।  
अभ्त्_१५।३१३ब्।। नादान्तात्म स्मरेच्छक्तिव्यापिनीसमनोज्ज्वलम् ॥ ३१३  
अभ्त्_१५।३१४अ।। अरात्रयं द्विषट्कान्तं तत्राप्यौन्मनसं त्रयम् ।  
अभ्त्_१५।३१४ब्।। पङ्कजानां सितं सप्तत्रिंशदात्मेदमासनम् ॥ ३१४  
अभ्त्_१५।३१५अ।। अत्र सर्वाणि तत्त्वानि भेदप्राणानि यत्ततः ।  
अभ्त्_१५।३१५ब्।। आसनत्वेन भिन्नं हि संविदो विषयः स्मृतः ॥ ३१५  
अभ्त्_१५।३१६अ।। एतान्येव तु तत्त्वानि लीनानि परभैरवे ।  
अभ्त्_१५।३१६ब्।। तादात्म्येनाथ सृष्टानि भिदेवार्च्यत्वयोजने ॥ ३१६  
अभ्त्_१५।३१७अ।। श्रीमद्भैरवबोधैक्यलाभस्वातन्त्र्यवन्ति तु ।  
अभ्त्_१५।३१७ब्।। एतान्येव तु तत्त्वानि पूजकत्वं प्रयान्त्यलम् ॥ ३१७  
अभ्त्_१५।३१८अ।। पूजकः परतत्त्वात्मा पूज्यं तत्त्वं परापरम् ।  
अभ्त्_१५।३१८ब्।। सृष्टत्वादपरं तत्त्वजालमासनतास्पदम् ॥ ३१८  
अभ्त्_१५।३१९अ।। विद्याकलान्तं सिद्धान्ते वामदक्षिणशास्त्रयोः ।  
अभ्त्_१५।३१९ब्।। सदाशिवान्तं समनापर्यन्तं मतयामले ॥ ३१९  
अभ्त्_१५।३२०अ।। उन्मनान्तमिहाख्यातमित्येतत्परमासनम् ।  
अभ्त्_१५।३२०ब्।। अर्चयित्वासनं पूज्या गुरुपङ्क्तिस्तु भाविवत् ॥ ३२०  
अभ्त्_१५।३२१अ।। तत्रासने पुरा मूर्तिभूतां सार्धाक्षरां द्वयीम् ।  
अभ्त्_१५।३२१ब्।। न्यस्येद्व्याप्तृतयेत्युक्तं सिद्धयोगीश्वरीमते ॥ ३२१  
अभ्त्_१५।३२२अ।। सदाशिवं महाप्रेतं मूर्तिं सार्धाक्षरां यजेत् ।  
अभ्त्_१५।३२२ब्।। परत्वेन परामूर्ध्वे गन्धपुष्पादिभिस्त्विति ॥ ३२२  
अभ्त्_१५।३२३अ।। विद्यामूर्तिमथात्माख्यां द्वितीयां परिकल्पयेत् ।  
अभ्त्_१५।३२३ब्।। मध्ये भैरवसद्भावं दक्षिणे रतिशेखरम् ॥ ३२३  
अभ्त्_१५।३२४अ।। नवात्मानं वामतस्तद्देवीवद्भैरवत्रयम् ।  
अभ्त्_१५।३२४ब्।। मध्ये परां पूर्णचन्द्रप्रतिमां दक्षिणे पुनः ॥ ३२४  
अभ्त्_१५।३२५अ।। परापरां रक्तवर्णां किञ्चिदग्रां न भीषणाम् ।  
अभ्त्_१५।३२५ब्।। अपरां वामशृङ्गे तु भीषणां कृष्णपिङ्गलाम् ॥ ३२५  
अभ्त्_१५।३२६अ।। प्राग्वद्द्विधात्र षोढैव न्यासो देहे यथा कृतः ।  
अभ्त्_१५।३२६ब्।। ततः साङ्कल्पिकं युक्तं वपुरासां विचिन्तयेत् ॥ ३२६  
अभ्त्_१५।३२७अ।। कृत्यभेदानुसारेण द्विचतुःषड्भुजादिकम् ।  
अभ्त्_१५।३२७ब्।। कपालशूलखट्वाङ्गवराभयघटादिकम् ॥ ३२७  
अभ्त्_१५।३२८अ।। वामदक्षिणसंस्थानचित्रत्वात्परिकल्पयेत् ।  
अभ्त्_१५।३२८ब्।। वस्तुतो विश्वरूपास्ता देव्यो बोधात्मिका यतः ॥ ३२८  
अभ्त्_१५।३२९अ।। अनवच्छिन्नचिन्मात्रसाराः स्युरपवृक्तये ।  
अभ्त्_१५।३२९ब्।। सर्वं ततो@ङ्गवक्त्रादि लोकपालास्त्रपश्चिमम् ॥ ३२९  
अभ्त्_१५।३३०अ।। मध्ये देव्यभिधा पूज्या त्रयं भवति पूजितम् ।  
अभ्त्_१५।३३०ब्।। ततो मध्यगतात्तस्माद्बोधराशेः सदैवतात् ॥ ३३०  
अभ्त्_१५।३३१अ।। अङ्गादि निःसृतं पूज्यं विस्फुलिङ्गात्मकं पृथक् ।  
अभ्त्_१५।३३१ब्।। मध्यगा किल या देवी सैव सद्भावरूपिणी ॥ ३३१  
अभ्त्_१५।३३२अ।। कालसङ्कर्षिणी घोरा शान्ता मिश्रा च सर्वतः ।  
अभ्त्_१५।३३२ब्।। सिद्धातन्त्रे च सैकार्णा परा देवीति कीर्तिता ॥ ३३२  
अभ्त्_१५।३३३अ।। परा तु मातृका देवी मालिनी मध्यगोदिता ।  
अभ्त्_१५।३३३ब्।। मध्ये न्यस्येत्सूर्यरुचिं सर्वाक्षरमयीं पराम् ॥ ३३३  
अभ्त्_१५।३३४अ।। तस्याः शिखाग्रे त्वैकार्णां तस्याश्चाङ्गादिकं त्विति ।  
अभ्त्_१५।३३४ब्।। ततो विश्वं विनिष्क्रान्तं पूजितं दक्षिणोत्तरे ॥ ३३४  
अभ्त्_१५।३३५अ।। स्यादेव पूजितं तेन सकृन्मध्ये प्रपूजयेत् ।  
अभ्त्_१५।३३५ब्।। श्रीदेव्यायामले चोक्तं यागे डामरसञ्ज्ञिते ॥ ३३५  
अभ्त्_१५।३३६अ।। नासाग्रे त्रिविधं कालं कालसङ्कर्षिणी सदा ।  
अभ्त्_१५।३३६ब्।। मुखस्था श्वासनिःश्वासकलनी हृदि कर्षति ॥ ३३६  
अभ्त्_१५।३३७अ।। पूरकैः कुम्भकैर्धत्ते ग्रसते रेचकेन तु ।  
अभ्त्_१५।३३७ब्।। कालं सङ्ग्रसते सर्वं रेचकेनोत्थिता क्षणात् ॥ ३३७  
अभ्त्_१५।३३८अ।। इच्छाशक्तिः परा नाम्ना शक्तित्रितयबोधिनी ।  
अभ्त्_१५।३३८ब्।। याज्या कर्षति यत्सर्वं कालाधारप्रभञ्जनम् ॥ ३३८  
अभ्त्_१५।३३९अ।। इह किल दृक्कर्मेच्छाः शिव उक्तास्तास्तु वेद्यखण्डनके ।  
अभ्त्_१५।३३९ब्।। स्थूले सूक्ष्मे क्रमशः सकलप्रलयाकलौ भवतः ॥ ३३९  
अभ्त्_१५।३४०अ।। शुद्धा एव तु सुप्ता ज्ञानाकलतां गताः प्रबुद्धास्तु ।  
अभ्त्_१५।३४०ब्।। प्रविभिन्नकतिपयात्मकवेद्यविदो मन्त्र उच्यन्ते ॥ ३४०  
अभ्त्_१५।३४१अ।। भिन्ने त्वखिले वेद्ये मन्त्रेशास्तन्महेशास्तु ।  
अभ्त्_१५।३४१ब्।। भिन्नाभिन्ने तदियान् सुशिवान्तो@ध्वोदितः प्रेते ॥ ३४१  
अभ्त्_१५।३४२अ।। ता एव गलति भेदप्रसरे क्रमशो विकासमायान्त्यः ।  
अभ्त्_१५।३४२ब्।। अन्योन्यासङ्कीर्णास्त्वरात्रयं गलितभेदिकास्तु ततः ॥ ३४२  
अभ्त्_१५।३४३अ।। पद्मत्रय्यौन्मनसी तदिदं स्यादासनत्वेन ।  
अभ्त्_१५।३४३ब्।। ता एवान्योन्यात्मकभेदावच्छेदनाजिहासुतया ॥ ३४३  
अभ्त्_१५।३४४अ।। किल शक्तितद्वदादिप्रभिदा पूज्यत्वमायाताः ।  
अभ्त्_१५।३४४ब्।। भेदगलनाद्यकोटेरारभ्य यतो निजं निजं रूपम् ॥ ३४४  
अभ्त्_१५।३४५अ।। बिभ्रति तास्तु त्रित्वं तासां स्फुटमेव लक्ष्येत ।  
अभ्त्_१५।३४५ब्।। सम्भाव्यवेद्यकालुष्ययोगतो@न्योन्यलब्धसङ्करतः ॥ ३४५  
अभ्त्_१५।३४६अ।। प्राक् प्रस्फुटं त्रिभावं नागच्छन्नत्र तु तथा न ।  
अभ्त्_१५।३४६ब्।। अन्योन्यात्मकभेदावच्छेदनकलनसङ्ग्रसिष्णुतया ।  
अभ्त्_१५।३४६च्।। स्वातन्त्र्यमात्रसारा संवित्सा कालकर्षिणी कथिता ॥ ३४६  
अभ्त्_१५।३४७अ।। सैव च भूयः स्वस्मात्सङ्कर्षति कालमिह बहिष्कुरुते ।  
अभ्त्_१५।३४७ब्।। सङ्कर्षिणीति कथिता मातृष्वेतेषु सद्भावः ॥ ३४७  
अभ्त्_१५।३४८अ।। तत्त्वं सत्ता प्राप्तिर्मातृषु मेयो@नया संश्च ।  
अभ्त्_१५।३४८ब्।। विश्वजननीषु शक्तिषु परमार्थो हि स्वतन्त्रतामात्रम् ॥ ३४८  
अभ्त्_१५।३४९अ।। एषणविदिक्रियात्मकमेतत्पूज्यं यतो@नवच्छिन्नम् ।  
अभ्त्_१५।३४९ब्।। यस्मिन्सर्वावच्छेददिशो@पि स्युः समाक्षिप्ताः ॥ ३४९  
अभ्त्_१५।३५०अ।। अविकल्पमिह न याति हि पूज्यत्वं नच विकल्प एकत्र ।  
अभ्त्_१५।३५०ब्।। बहवो धर्मास्तस्माद् यो धर्मस्तावतो धर्मान् ॥ ३५०  
अभ्त्_१५।३५१अ।। आक्षिपति तत्र रूढः सर्वोत्कृष्टो@धरस्थितास्त्वन्ये ।  
अभ्त्_१५।३५१ब्।। इति भैरवपरपूजातत्त्वं श्रीडामरे महायागे ॥ ३५१  
अभ्त्_१५।३५२अ।। स्वयमेव सुप्रसन्नः श्रीमान् शम्भुर्ममादिक्षत् ।  
अभ्त्_१५।३५२ब्।। बाह्ययागे तु पद्मानां त्रितये@पि प्रपूजयेत् ॥ ३५२  
अभ्त्_१५।३५३अ।। अस्त्रान्तं परिवारौघमिति नो दैशिकागमः ।  
अभ्त्_१५।३५३ब्।। अग्नीशरक्षोवाय्वन्तदिक्षु विद्याङ्गपञ्चकम् ॥ ३५३  
अभ्त्_१५।३५४अ।। शक्त्यङ्गानि शिवाङ्गानि तथैवात्र पुनर्द्वये ।  
अभ्त्_१५।३५४ब्।। अस्त्रं न्यस्येच्चतुर्दिक्कं मध्ये लोचनसञ्ज्ञकम् ॥ ३५४  
अभ्त्_१५।३५५अ।। पत्राष्टके@ष्टकयुगमघोरादेः स्वयामलम् ।  
अभ्त्_१५।३५५ब्।। तथा द्वादशकं षट्कं चतुष्कं मिश्रितं द्विशः ॥ ३५५  
अभ्त्_१५।३५६अ।। सर्वशो द्विगुणादीत्थमावृतित्वेन पूजयेत् ।  
अभ्त्_१५।३५६ब्।। लोकपालांस्ततः सास्त्रान्स्वदिक्षु दशसु क्रमात् ॥ ३५६  
अभ्त्_१५।३५७अ।। इत्थं त्रिशूलपर्यन्तदेवीतादात्म्यवृत्तितः ।  
अभ्त्_१५।३५७ब्।। तिष्ठन्नत्रार्पयन्विश्वं तर्पयेद्देवतागणम् ॥ ३५७  
अभ्त्_१५।३५८अ।। ततो जपं प्रकुर्वीत प्रतिमन्त्रं द्विपञ्चधा ।  
अभ्त्_१५।३५८ब्।। एकैकस्य त्र्यात्मकत्वादभेदाच्चापि सर्वशः ॥ ३५८  
अभ्त्_१५।३५९अ।। नाभिहृत्कण्ठतालूर्ध्वकुण्डे ज्वलनवत्स्मरन् ।  
अभ्त्_१५।३५९ब्।। मन्त्रचक्रं तत्र विश्वं ज्वह्वन्सम्पादयेद्धुतिम् ॥ ३५९  
अभ्त्_१५।३६०अ।। दीक्षाकर्मणि कर्तव्ये दीक्षां येनाध्वना गुरुः ।  
अभ्त्_१५।३६०ब्।। चिकीर्षुर्देह एवादौ भूयस्तं मुख्यतो@र्पयेत् ॥ ३६०  
अभ्त्_१५।३६१अ।। द्वादशान्तमिदं प्राग्रं त्रिशूलं मूलतः स्मरन् ।  
अभ्त्_१५।३६१ब्।। देवीचक्राग्रगं त्यक्तक्रमः खेचरतां व्रजेत् ॥ ३६१  
अभ्त्_१५।३६२अ।। मूलाधाराद्द्विषट्कान्तव्योमाग्रापूरणात्मिका ।  
अभ्त्_१५।३६२ब्।। खेचरीयं खसञ्चारस्थितिभ्यां खामृताशनात् ॥ ३६२  
अभ्त्_१५।३६३अ।। अमुष्माच्छाम्भवाच्छूलाद्ध्रासयेच्चतुरङ्गुलम् ।  
अभ्त्_१५।३६३ब्।। शाक्ते ततो@प्याणवे तत्त्रिशूलत्रितयं स्थितम् ॥ ३६३  
अभ्त्_१५।३६४अ।। तत्त्रिशूलत्रयोर्ध्वोर्ध्वदेवीचक्रार्पितात्मकः ।  
अभ्त्_१५।३६४ब्।। किं किं न जायते किं वा न वेत्ति न करोति वा ॥ ३६४  
अभ्त्_१५।३६५अ।। एकैकामथवा देवीं मन्त्रं वा पद्मगं यजेत् ।  
अभ्त्_१५।३६५ब्।। यामलैक्याङ्गवक्त्रादिसदसत्ताविकल्पतः ॥ ३६५  
अभ्त्_१५।३६६अ।। इत्थं प्राणाद्व्योमपदपर्यन्तं चेतनं निजम् ।  
अभ्त्_१५।३६६ब्।। शिवीभाव्यार्चनायोगात्ततो बाह्यं विधिं चरेत् ॥ ३६६  
अभ्त्_१५।३६७अ।। बहिर्यागस्य मुख्यत्वे सिद्ध्यादिपरिकल्पिते ।  
अभ्त्_१५।३६७ब्।। अन्तर्यागः संस्क्रियायै ह्यन्यथार्चयिता पशुः ॥ ३६७  
अभ्त्_१५।३६८अ।। यस्तु सिद्ध्यादिविमुखः स बहिर्यजति प्रभुम् ।  
अभ्त्_१५।३६८ब्।। अन्तर्महायागरूढ्यै तयैवासौ कृतार्थकः ॥ ३६८  
अभ्त्_१५।३६९अ।। कृत्वान्तर्यागमादाय धान्याद्यस्त्रेण मन्त्रितम् ।  
अभ्त्_१५।३६९ब्।। दिक्षु क्षिपेद्विघ्ननुदे संहृत्यैशीं दिशं नयेत् ॥ ३६९  
अभ्त्_१५।३७०अ।। निरीक्षणं प्रोक्षणं च ताडनाप्यायने तथा ।  
अभ्त्_१५।३७०ब्।। विगुण्ठनं च संस्काराः साधारास्त्रिशिरोमते ॥ ३७०  
अभ्त्_१५।३७१अ।। गोमूत्रगोमयदधिक्षीराज्यं मन्त्रयेन्मुखैः ।  
अभ्त्_१५।३७१ब्।। ऊर्ध्वान्तैरङ्गषट्केन कुशाम्ब्वेतेन चोक्षयेत् ॥ ३७१  
अभ्त्_१५।३७२अ।। भूमिं शेषं च शिष्यार्थं स्थापयेत्पञ्चगव्यकम् ।  
अभ्त्_१५।३७२ब्।। पञ्च गव्यानि यत्रास्मिन्कुशाम्बुनि तदुच्यते ॥ ३७२  
अभ्त्_१५।३७३अ।। पञ्चगव्यं जलं शास्त्रे बाह्याशुद्धिविमर्दकम् ।  
अभ्त्_१५।३७३ब्।। लौकिक्यामविशुद्धौ हि मृदितायामथान्तरीम् ॥ ३७३  
अभ्त्_१५।३७४अ।। अशुद्धिं दग्धुमास्थेयं मन्त्रादि यदलौकिकम् ।  
अभ्त्_१५।३७४ब्।। फादिनान्तां स्मरेद्देवीं पृथिव्यादिशिवान्तगाम् ॥ ३७४  
अभ्त्_१५।३७५अ।। पुष्पाञ्जलिं क्षिपेन्मध्ये धूपगन्धासवादि च ।  
अभ्त्_१५।३७५ब्।। तथैव दद्याद्यागौकोमध्ये तेनाशु विग्रहम् ॥ ३७५  
अभ्त्_१५।३७६अ।। समस्तं देवताचक्रमधिष्ठातृ प्रकल्प्यते ।  
अभ्त्_१५।३७६ब्।। अनन्तनाले धर्मादिपत्रे सद्वैद्यकर्णिके ॥ ३७६  
अभ्त्_१५।३७७अ।। षडुत्थे गन्धपुष्पाद्यैर्गणेशं ह्यैशगं यजेत् ।  
अभ्त्_१५।३७७ब्।। अत्थितं विघ्नसंशान्त्यै पूजयित्वा विसर्जयेत् ॥ ३७७  
अभ्त्_१५।३७८अ।। ॥॥॥॥॥॥॥॥॥॥॥॥॥॥॥॥॥॥॥॥॥॥॥॥। ।  
अभ्त्_१५।३७८ब्।। ॥॥॥॥॥॥॥॥॥॥॥॥॥॥॥॥॥॥॥॥॥॥॥॥। ।  
अभ्त्_१५।३७८च्।।                                                  ।  
अभ्त्_१५।३७८द्।। ततः कुम्भं परामोदिद्रवद्रव्यप्रपूरितम् ॥ ३७८  
अभ्त्_१५।३७९अ।। पूजितं चर्चितं मूलमनुना मन्त्रयेच्छतम् ।  
अभ्त्_१५।३७९ब्।। असिना कर्करीं पूर्वमस्त्रयागो न चेत्कृतः ॥ ३७९  
अभ्त्_१५।३८०अ।। तमैशान्यां यजेत्कुम्भं वामस्थकलशान्वितम् ।  
अभ्त्_१५।३८०ब्।। ततः सौरदिगाश्रित्या सास्त्रांल्लोकेश्वरान्यजेत् ॥ ३८०  
अभ्त्_१५।३८१अ।। गन्धपुष्पोपहाराद्यैर्विधिना मन्त्रपूर्वकम् ।  
अभ्त्_१५।३८१ब्।। ततः शिष्यो@सिकलशीहस्तो धारां प्रपातयन् ॥ ३८१  
अभ्त्_१५।३८२अ।। गुरुणा कुम्भहस्तेनानुव्रज्यो वदता त्विदम् ।  
अभ्त्_१५।३८२ब्।। भो भोः शक्र त्वया स्वस्यां दिशि विघ्नप्रशान्तये ॥ ३८२  
अभ्त्_१५।३८३अ।। सावधानेन कर्मान्तं भवितव्यं शिवाज्ञया ।  
अभ्त्_१५।३८३ब्।। त्र्यक्षरे निरृतिप्राये नाम्नि भोःशब्दमेककम् ॥ ३८३  
अभ्त्_१५।३८४अ।। अपासयेद्यतो मन्त्रश्छन्दोबद्धो@यमीरितः ।  
अभ्त्_१५।३८४ब्।। तत ऐश्यां दिशि स्थाप्यः स कुम्भो विकिरोपरि ॥ ३८४  
अभ्त्_१५।३८५अ।। दक्षिणे चास्त्रवार्धानी स्थाप्या कुम्भस्य साम्प्रतम् ।  
अभ्त्_१५।३८५ब्।। कुम्भस्थाम्बुसमापत्तिवृंहितं मन्त्रवृन्दकम् ॥ ३८५  
अभ्त्_१५।३८६अ।। तेजोमात्रात्मना ध्यातं सर्वमाप्याययेद्विधिम् ।  
अभ्त्_१५।३८६ब्।। अतः कुम्भे मन्त्रगणं सर्वं सम्पूजयेद्गुरुः ॥ ३८६  
अभ्त्_१५।३८७अ।। पूर्वेण विधिनास्त्रं च कर्कर्यां विघ्ननुद्यजेत् ।  
अभ्त्_१५।३८७ब्।। मध्येगृहं ततो गन्धमण्डले पूजयेद्गुरुः ॥ ३८७  
अभ्त्_१५।३८८अ।। त्रिकं यामलतैक्याभ्यामेकं वा मन्त्रदैवतम् ।  
अभ्त्_१५।३८८ब्।। अग्निकार्यविधानाय ततः कुण्डं प्रकल्पयेत् ॥ ३८८  
अभ्त्_१५।३८९अ।। शुद्धमन्त्रादिसञ्जल्पसङ्कल्पोत्थमपूर्वकम् ।  
अभ्त्_१५।३८९ब्।। शिवस्य या क्रियाशक्तिस्तत्कुण्डमिति भावनात् ॥ ३८९  
अभ्त्_१५।३९०अ।। परमः खलु संस्कारो विनाप्यन्यैः क्रियाक्रमैः ।  
अभ्त्_१५।३९०ब्।। एवं देहे स्थण्डिले वा लिङ्गे पात्रे जले@नले ॥ ३९०  
अभ्त्_१५।३९१अ।। पुष्पादिषु शिशौ मुख्यः संस्कारः शिवतादृशे ।  
अभ्त्_१५।३९१ब्।। उक्तं श्रीयोगसञ्चारे तथाहि परमेशिना ॥ ३९१  
अभ्त्_१५।३९२अ।। चतुर्दशविधे भूते पुष्पे धूपे निवेदने ।  
अभ्त्_१५।३९२ब्।। दीपे जपे तथा होमे सर्वत्रैवात्र चण्डिका ॥ ३९२  
अभ्त्_१५।३९३अ।। जुहोति जपति प्रेद्धे पूजयेद्विहसेद्व्रजेत् ।  
अभ्त्_१५।३९३ब्।। आहारे मैथुने सैव देहस्था कर्मकारिणी ॥ ३९३  
अभ्त्_१५।३९४अ।। तादृशीं ये तु नो रूढां संवित्तिमधिशेरते ।  
अभ्त्_१५।३९४ब्।। अक्रमात्तत्प्रसिद्ध्यर्थं क्रमिको विधिरुच्यते ॥ ३९४  
अभ्त्_१५।३९५अ।। अहं शिवो मन्त्रमयः सङ्कल्पा मे तदात्मकाः ।  
अभ्त्_१५।३९५ब्।। तज्जं च कुण्डवह्न्यादि शिवात्मेति स्फुटं स्मरेत् ॥ ३९५  
अभ्त्_१५।३९६अ।। अत एव हि तत्रापि दार्ढ्यादार्ढ्यावलोकनात् ।  
अभ्त्_१५।३९६ब्।। क्रियमाणे कृते वापि संस्क्रियाल्पेतरापिवा ॥ ३९६  
अभ्त्_१५।३९७अ।। यथाहि कश्चित्प्रतिभादरिद्रो@भ्यासपाटवात् ।  
अभ्त्_१५।३९७ब्।। वाक्यं गृह्णाति को@प्यादौ तथात्राप्यवबुध्यताम् ॥ ३९७  
अभ्त्_१५।३९८अ।। उल्लेखसेककुट्टनलेपचतुर्मार्गमक्षवृतिपरिकलनम् ।  
अभ्त्_१५।३९८ब्।। स्तरपरिधिविष्टरस्थितिसंस्कारा दशास्त्रतः कुण्डगताः ॥ ३९८  
अभ्त्_१५।३९९अ।। मध्यग्रहणं दर्भद्वयेन कुशसंवृतिश्च भित्तीनाम् ।  
अभ्त्_१५।३९९ब्।। प्राङ्मुखरेखात्रितयोर्ध्वरेखिकाः कुशसमावृतिश्च बहिः ॥ ३९९  
अभ्त्_१५।४००अ।। शस्तलताश्चतुरश्रं दशलोकेशार्चनासनविधिश्च ।  
अभ्त्_१५।४००ब्।। सद्मासादनमस्त्राग्नितेजसा रक्षणं च कुण्डस्य ॥ ४००  
अभ्त्_१५।४०१अ।। भूमेः शिवाग्निधृत्यै शक्तिर्विघ्नापसारणं चार्थाः ।  
अभ्त्_१५।४०१ब्।। ततस्तु पूजिते कुण्डे क्रियाशक्तितया स्फुटम् ॥ ४०१  
अभ्त्_१५।४०२अ।। मातृकां मालिनीं वापि न्यस्येत्सङ्कल्परूपिणीम् ।  
अभ्त्_१५।४०२ब्।। सङ्कल्पदेव्या यत्सृष्टिधाम त्र्यश्रं क्रियात्मकम् ॥ ४०२  
अभ्त्_१५।४०३अ।। ज्ञानशुक्रकणं तत्र त्रिः प्रक्षोभ्य विनिक्षिपेत् ।  
अभ्त्_१५।४०३ब्।। इच्छातः क्षुभितं ज्ञानं विमर्शात्मक्रियापदे ॥ ४०३  
अभ्त्_१५।४०४अ।। रूढं ज्ञत्वादिपञ्चाङ्गविस्पष्टं जाज्वलीत्यलम् ।  
अभ्त्_१५।४०४ब्।। तेनाङ्गपञ्चकैरेव हुतिं दद्यात्सकृत्सकृत् ॥ ४०४  
अभ्त्_१५।४०५अ।। जन्माद्यखिलसंस्कारशुद्धो@ग्निस्तावता भवेत् ।  
अभ्त्_१५।४०५ब्।। पञ्चाङ्गमेव पृथ्व्यादिरूपं कठिनतादिकाः ॥ ४०५  
अभ्त्_१५।४०६अ।। शक्तीर्दधद्वह्निगताः कुर्याद्गर्भादिकाः क्रियाः ।  
अभ्त्_१५।४०६ब्।। ततो@खिलाध्वसद्देवीचक्रगर्भां परापराम् ॥ ४०६  
अभ्त्_१५।४०७अ।। स्मरन्पूर्णाहुतिवशात्पूरयेदग्निसंस्क्रियाः ।  
अभ्त्_१५।४०७ब्।। तथा मन्त्रेशयुक्सत्यसङ्कल्पमहसा ज्वलन् ॥ ४०७  
अभ्त्_१५।४०८अ।। वह्निस्तच्छिवसङ्कल्पतादात्म्याच्छिवतात्मकः ।  
अभ्त्_१५।४०८ब्।। इत्येतत्संस्क्रियातत्त्वं श्रीशम्भुर्मे न्यरूपयत् ॥ ४०८  
अभ्त्_१५।४०९अ।। मयापि दर्शितं शुद्धबुद्धयः प्रविविञ्चताम् ।  
अभ्त्_१५।४०९ब्।। तेनात्र ये चोदयन्ति यथा बालस्य संस्क्रिया ॥ ४०९  
अभ्त्_१५।४१०अ।। बह्नौ वह्नेस्तथान्यत्रेत्यनवस्थैव संस्कृतेः ।  
अभ्त्_१५।४१०ब्।। ते निरुत्थानविहता नये@स्मिन्गुरुदर्शने ॥ ४१०  
अभ्त्_१५।४११अ।। जाते@ग्नौ संस्कृते शैवे शब्दराशिं च मालिनीम् ।  
अभ्त्_१५।४११ब्।। पितरौ पूजयित्वा स्वं शुद्धं धाम विसर्जयेत् ॥ ४११  
अभ्त्_१५।४१२अ।। शुद्धाग्नेर्भागमादाय चर्वर्थं स्थापयेत्पृथक् ।  
अभ्त्_१५।४१२ब्।। अथवाग्नेः शिखां वामप्राणेनादाय हृज्जुषा ॥ ४१२  
अभ्त्_१५।४१३अ।। चिदग्निनैक्यमानीय क्षिपेद्दक्षेण संस्कृताम् ।  
अभ्त्_१५।४१३ब्।। शिव इत्यभिमानेन दृढेन हि विलोकनम् ॥ ४१३  
अभ्त्_१५।४१४अ।। सर्वस्य संस्क्रिया तत्त्वं तत्तस्मै यद्यतो@मलम् ।  
अभ्त्_१५।४१४ब्।। नवाहुतीरथो दद्यान्नवात्मसहितेन तु ॥ ४१४  
अभ्त्_१५।४१५अ।। शिवाग्नये तारपूर्वं स्वाहान्तं संस्क्रिया भवेत् ।  
अभ्त्_१५।४१५ब्।। शिवचैतन्यसामान्यव्योपरूपे@नले ततः ॥ ४१५  
अभ्त्_१५।४१६अ।। प्राग्वदाधारमाधेयं देवीचक्रं च योजयेत् ।  
अभ्त्_१५।४१६ब्।। स्रुवं स्रुचं च सम्पश्येदधोवक्त्रौ क्रमाद्गुरुः ॥ ४१६  
अभ्त्_१५।४१७अ।। शिवशक्तितयाभ्यर्च्यौ तथेत्थं संस्क्रियानयोः ।  
अभ्त्_१५।४१७ब्।। तत्त्वसन्दर्शनान्नान्यत्संस्कारस्यास्ति जीवितम् ॥ ४१७  
अभ्त्_१५।४१८अ।। इति वक्तुं स्रुवादीशः श्रीपूर्वे न समस्करोत् ।  
अभ्त्_१५।४१८ब्।। ततस्तिलैर्मृगीं मध्यानामाङ्गुष्ठवशाद्गुरुः ॥ ४१८  
अभ्त्_१५।४१९अ।। कृत्वा मूलं तर्पयेत् शतेनाज्यस्रुवैस्तथा ।  
अभ्त्_१५।४१९ब्।। अङ्गवक्त्रं षडंशेन शेषांश्चापि दशांशतः ॥ ४१९  
अभ्त्_१५।४२०अ।। सहस्रादिकहोमो@पि तृप्त्यै वित्तानुसारतः ।  
अभ्त्_१५।४२०ब्।। सति वित्ते@पि लोभादिग्रस्तो बाह्यप्रधानताम् ॥ ४२०  
अभ्त्_१५।४२१अ।। प्रथयंश्चिद्गुणीभावाच्छक्तिपातं न विन्दति ।  
अभ्त्_१५।४२१ब्।। उक्तं स्वच्छन्दतन्त्रे तद्दीक्षितो@पि न मोक्षभाक् ॥ ४२१  
अभ्त्_१५।४२२अ।। ननु यत्तस्य दीक्षायां कृतं कर्मास्य किं फलम् ।  
अभ्त्_१५।४२२ब्।। तत्राहुर्गमशास्त्रज्ञा वामाशक्तिमयास्तदा ॥ ४२२  
अभ्त्_१५।४२३अ।। मन्त्रा बध्नन्ति तं सम्यग्भवकारामहागृहे ।  
अभ्त्_१५।४२३ब्।। या त्वनुग्राहिका शक्तिस्तेषां सा गुरुदीपिता ॥ ४२३  
अभ्त्_१५।४२४अ।। शोधयेत स्वशास्त्रस्थनिष्कामोल्लङ्घनक्रियाम् ।  
अभ्त्_१५।४२४ब्।। तत ऊर्ध्वाधरन्यासादन्योन्यौन्मुख्यसुन्दरम् ॥ ४२४  
अभ्त्_१५।४२५अ।। स्रुक्स्रुवं शिवशक्त्यात्मादायाज्यामृतपूरितम् ।  
अभ्त्_१५।४२५ब्।। समचित्तप्राणतनुरैकात्म्यविधियोगतः ॥ ४२५  
अभ्त्_१५।४२६अ।। वामं स्रुग्दण्डगं हस्तं दक्षिणं सोपयामकम् ।  
अभ्त्_१५।४२६ब्।। कण्ठाधोगं विनिक्षिप्य दृढमापीड्य यत्नवान् ॥ ४२६  
अभ्त्_१५।४२७अ।। अधः कुर्यात्स्रुचं प्राणमूर्ध्वोर्ध्वं सन्नियोजयन् ।  
अभ्त्_१५।४२७ब्।। यावद्द्विषट्कपर्यन्ते बोधाग्नौ चन्द्रचक्रतः ॥ ४२७  
अभ्त्_१५।४२८अ।। स्रुगग्रात्परमं ह्लादि पतेदमृतमुत्तमम् ।  
अभ्त्_१५।४२८ब्।। तावद्वह्नौ मन्त्रमुखे वौषडन्तां हुतिं क्षिपेत् ॥ ४२८  
अभ्त्_१५।४२९अ।। य ऊर्ध्वे किल सम्बोधः कुण्डे स प्रतिबिम्बितः ।  
अभ्त्_१५।४२९ब्।। वह्निः प्राणः स्रुक्स्रुवौ च स्नेहः सङ्कल्पचिद्रसः ॥ ४२९  
अभ्त्_१५।४३०अ।। इत्थं ज्ञात्वादितः कुण्डस्रुक्स्रुवाज्यमनून्भृशम् ।  
अभ्त्_१५।४३०ब्।। द्वादशान्तविबोधाग्नौ रुद्ध्वा पूर्णाहुतिं क्षिपेत् ॥ ४३०  
अभ्त्_१५।४३१अ।। यथा यथा हि गगनमुत्पतेत्कलहंसकः ।  
अभ्त्_१५।४३१ब्।। जले बिन्बं ब्रुडत्यस्य तथेत्यत्राप्ययं विधिः ॥ ४३१  
अभ्त्_१५।४३२अ।। स्वाभाविकं स्थिरं चैव द्रवं दीप्तं चलं नभः ।  
अभ्त्_१५।४३२ब्।। माया बिन्दुस्तथैवात्मा नादः शक्तिः शिवस्तथा ॥ ४३२  
अभ्त्_१५।४३३अ।। इत्थं व्याप्यव्यापकतो विभेद्याभ्यन्तरान्तम् ।  
अभ्त्_१५।४३३ब्।। तदधःस्थानि पृथ्व्यादिमूलान्तानि तथा पुमान् ॥ ४३३  
अभ्त्_१५।४३४अ।। अविद्यारागनियतिकालमायाकलास्तथा ।  
अभ्त्_१५।४३४ब्।। अणुर्विद्या तदीशेशौ सादाख्यं शक्तिकुण्डली ॥ ४३४  
अभ्त्_१५।४३५अ।। व्यापिनी समनौन्मन्यं ततो@नामनि योजयेत् ।  
अभ्त्_१५।४३५ब्।। रेचकस्थो मध्यनाडीसन्धिविद्गुरुरित्यदः ॥ ४३५  
अभ्त्_१५।४३६अ।। प्रोक्तं त्रैशिरसे तन्त्रे परयोजनवर्णने ।  
अभ्त्_१५।४३६ब्।। ततः प्राक्स्थापितान्यस्तमन्त्रसंस्कृतवह्निना ॥ ४३६  
अभ्त्_१५।४३७अ।। चरुः साध्यो@थवा शिष्यैर्होमेन समकालकः ।  
अभ्त्_१५।४३७ब्।। चरौ च वीरद्रव्याणि लौकिकान्यथवेच्छया ॥ ४३७  
अभ्त्_१५।४३८अ।। चरुसिद्धौ समस्ताश्च क्रिया हृन्मन्त्रयोगतः ।  
अभ्त्_१५।४३८ब्।। ततश्चरुं समादाय गुरुराज्येन पूरिताम् ॥ ४३८  
अभ्त्_१५।४३९अ।। स्रुचं स्रुवं वा कृत्वैव भुक्तिमुक्त्यनुसारतः ।  
अभ्त्_१५।४३९ब्।। देवानामथ शक्तीनां यन्त्राणां तु त्रयं त्रयम् ॥ ४३९  
अभ्त्_१५।४४०अ।। सप्तमं मातृसद्भावं क्रमादेकैकशः पठन् ।  
अभ्त्_१५।४४०ब्।। स्वा इत्यमृतवर्णेन वह्नौ हुत्वाज्यशेषकम् ॥ ४४०  
अभ्त्_१५।४४१अ।। चरौ हेत्यग्निरूपेण जुहुयात्तत्पुनः पुनः ।  
अभ्त्_१५।४४१ब्।। भोज्यभोजकचर्वग्न्योरित्थमेकानुसन्धितः ॥ ४४१  
अभ्त्_१५।४४२अ।। स्वाहाप्रत्यवमर्शात्स्यात्समन्त्रादद्वयं परम् ।  
अभ्त्_१५।४४२ब्।। एष सम्पातसंस्कारश्चरोर्भोक्ता ह्यधिष्ठितः ॥ ४४२  
अभ्त्_१५।४४३अ।। भोग्यस्य परमं सारं भोग्यं नर्नर्ति यत्नतः ।  
अभ्त्_१५।४४३ब्।। सममेकानुसन्धानात्पाततो भोक्तृभोग्ययोः ॥ ४४३  
अभ्त्_१५।४४४अ।। अन्यो@न्यत्र च सम्पातात्सङ्गमाच्चेत्थमुच्यते ।  
अभ्त्_१५।४४४ब्।। स्थण्डिले कुभ्भकर्कर्योर्भागं भागं निवेदयेत् ॥ ४४४  
अभ्त्_१५।४४५अ।। भागेनाग्नौ मन्त्रतृप्तिर्द्वयं शिष्यात्मनोरथ ।  
अभ्त्_१५।४४५ब्।। इत्थं विहितकर्तव्यो विज्ञाप्येशं तदीरितः ॥ ४४५  
अभ्त्_१५।४४६अ।। शक्तिपातक्रमाच्छिष्यान्संस्कर्तुं निःसरेद्बहिः ।  
अभ्त्_१५।४४६ब्।। तत्रैषां पञ्चगव्यं च चरुं दशनमार्जनम् ॥ ४४६  
अभ्त्_१५।४४७अ।। तस्य पातः शुभः प्राचीसौम्यैशाप्योर्ध्वदिग्गतः ।  
अभ्त्_१५।४४७ब्।। अशुभो@न्यत्र तत्रास्त्रहोमो@प्यष्टशतं भवेत् ॥ ४४७  
अभ्त्_१५।४४८अ।। नेत्रमन्त्रितसद्वस्त्रबद्धनेत्रानचञ्चलान् ।  
अभ्त्_१५।४४८ब्।। अनन्यहृदयीभूतान्बलादित्थं निरोधतः ॥ ४४८  
अभ्त्_१५।४४९अ।। मुक्तारत्नादिकुसुमसम्पूर्णाञ्जलिकान्गुरुः ।  
अभ्त्_१५।४४९ब्।। प्रवेश्य स्थण्डिलोपाग्र उपवेश्यैव जानुभिः ॥ ४४९  
अभ्त्_१५।४५०अ।। प्रक्षेपयेदञ्जलिं तं तैः शिष्यैर्भावितात्मभिः ।  
अभ्त्_१५।४५०ब्।। अञ्जलि पुनरापूर्य तेषां लाघवतः पटम् ॥ ४५०  
अभ्त्_१५।४५१अ।। दृशोर्निवारयेत्सो@पि शिष्यो झटिति पश्यति ।  
अभ्त्_१५।४५१ब्।। झटित्यालोकिते मान्त्रप्रभावोल्लासिते स्थले ॥ ४५१  
अभ्त्_१५।४५२अ।। तदावेशवशाच्छिष्यस्तन्मयत्वं प्रपद्यते ।  
अभ्त्_१५।४५२ब्।। यथा हि रक्तहृदयस्तांस्तान्कान्तागुणान्स्वयम् ॥ ४५२  
अभ्त्_१५।४५३अ।। पश्यत्येवं शक्तिपातसंस्कृतो मन्त्रसन्निधिम् ।  
अभ्त्_१५।४५३ब्।। चक्षुरादीन्द्रियाणां हि सहकारिणि तादृशे ॥ ४५३  
अभ्त्_१५।४५४अ।। सत्यत्यन्तमदृष्टे प्रागपि जायेत योग्यता ।  
अभ्त्_१५।४५४ब्।। कृतप्रज्ञा हि विन्यस्तमन्त्रं देहं जलं स्थलम् ॥ ४५४  
अभ्त्_१५।४५५अ।। प्रतिमादि च पश्यन्तो विदुः सन्निध्यसन्निधी ।  
अभ्त्_१५।४५५ब्।। न्यस्तमन्त्रांशुसुभगात्किञ्चिद्भूतादिमुद्रिताः ॥ ४५५  
अभ्त्_१५।४५६अ।। त्रस्यन्तीवेति तत्तच्चिदक्षैस्तत्सहकारिभिः ।  
अभ्त्_१५।४५६ब्।। ततः स दक्षिणे हस्ते दीप्तं सर्वाध्वपूरितम् ॥ ४५६  
अभ्त्_१५।४५७अ।। मन्त्रचक्रं यजेद्वामपाणिना पाशदाहकम् ।  
अभ्त्_१५।४५७ब्।। तं शिष्यस्य करं मूर्ध्नि देहन्यस्ताध्वसन्ततेः ॥ ४५७  
अभ्त्_१५।४५८अ।। न्यस्येत्क्रमेण सर्वाङ्ङ्गं तेनैवास्य च संस्पृशेत् ।  
अभ्त्_१५।४५८ब्।। उक्तं दीक्षोत्तरे चैतज्ज्वालासम्पातशोभिना ॥ ४५८  
अभ्त्_१५।४५९अ।। दत्तेन शिवहस्तेन समयी स विधीयते ।  
अभ्त्_१५।४५९ब्।। सायुज्यमीश्वरे तत्त्वे जीवतो@धीतियोग्यता ॥ ४५९  
अभ्त्_१५।४६०अ।। श्रीदेव्याथामले तूक्तमष्टारान्तस्त्रिशूलके ।  
अभ्त्_१५।४६०ब्।। चक्रे भैरवसन्नाभावघोराद्यष्टकारके ॥ ४६०  
अभ्त्_१५।४६१अ।। बाह्यापरे परानेमौ मध्यशूलपरापरे ।  
अभ्त्_१५।४६१ब्।। ज्वालाकुले@रुणे भ्राम्यन्मातृप्रणवभीषणे ॥ ४६१  
अभ्त्_१५।४६२अ।। चिन्तिते तु बहिर्हस्ते सन्दृष्टे समयी भवेत् ।  
अभ्त्_१५।४६२ब्।। पाशस्तोभाद्यस्तु सद्य उच्चिक्रमिषुरस्य तम् ॥ ४६२  
अभ्त्_१५।४६३अ।। प्राणैर्वियोजकं मूर्ध्नि क्षिपेत्सम्पूज्य तद्बहिः ।  
अभ्त्_१५।४६३ब्।। अनेन शिवहस्तेन समयी भवति स्फुटम् ॥ ४६३  
अभ्त्_१५।४६४अ।। तस्यैव भाविविधिवत्तत्त्वपाशवियोजने ।  
अभ्त्_१५।४६४ब्।। पुत्रकत्वं स च परे तत्त्वे योज्यस्तु दैशिकैः ॥ ४६४  
अभ्त्_१५।४६५अ।। स एव मन्त्रजातिज्ञो जपहोमादितत्त्ववित् ।  
अभ्त्_१५।४६५ब्।। निर्वाणकलशेनादौ तत ईश्वरसञ्ज्ञिना ॥ ४६५  
अभ्त्_१५।४६६अ।। अभिषिक्तः साधकः स्याद्भोगान्ते@स्य परे लयः ।  
अभ्त्_१५।४६६ब्।। एतैर्गुणैः समायुक्तो दीक्षितः शिवशासने ॥ ४६६  
अभ्त्_१५।४६७अ।। चतुष्पात्संहिताभिज्ञस्तन्त्राष्टादशतत्परः ।  
अभ्त्_१५।४६७ब्।। दशतन्त्रातिमार्गज्ञ आचार्यः स विधीयते ॥ ४६७  
अभ्त्_१५।४६८अ।। पृथिवीमादितः कृत्वा निर्वाणान्ते@स्य योजनाम् ।  
अभ्त्_१५।४६८ब्।। अभिषेकविधौ कुर्यादाचार्यस्य गुरूत्तमः ॥ ४६८  
अभ्त्_१५।४६९अ।। एतैर्वाक्यैरिदं चोक्तं समयी राजपुत्रवत् ।  
अभ्त्_१५।४६९ब्।। सर्वत्रैवाधिकारी स्यात्पुत्रकादिपदत्रये ॥ ४६९  
अभ्त्_१५।४७०अ।। पुत्रको दैशिकत्वे तु तुल्ययोजनिको भवेत् ।  
अभ्त्_१५।४७०ब्।। अधिकारी स न पुनः साधने भिन्नयोजने ॥ ४७०  
अभ्त्_१५।४७१अ।। एतत्तन्त्रे समय्यादिक्रमादाप्तोत्तरक्रियः ।  
अभ्त्_१५।४७१ब्।। आचार्यो न पुनर्बौद्धवैष्णवादिः कदाचन ॥ ४७१  
अभ्त्_१५।४७२अ।। एवं प्रसङ्गान्निर्णीतं प्रकृतं तु निरूप्यते ।  
अभ्त्_१५।४७२ब्।। शिवहस्तविधिं कृत्वा तेन सम्प्लुष्टपाशकम् ॥ ४७२  
अभ्त्_१५।४७३अ।। शिष्यं विधाय विश्रान्तिपर्यन्तं ध्यानयोगतः ।  
अभ्त्_१५।४७३ब्।। ततः कुम्भे@स्त्रकलशे वह्नौ स्वात्मनि तं शिशुम् ॥ ४७३  
अभ्त्_१५।४७४अ।। प्रणामं कारयेत्पश्चाद्भूतमातृबलिं क्षिपेत् ।  
अभ्त्_१५।४७४ब्।। ततः शङ्करमभ्यर्च्य शय्यामस्त्राभिमन्त्रिताम् ॥ ४७४  
अभ्त्_१५।४७५अ।। कृत्वास्यां शिष्यमारोप्य न्यस्तमन्त्रं विधाय च ।  
अभ्त्_१५।४७५ब्।। शिष्यहृच्चक्रविश्रान्तिं कृत्वा तद्द्वादशान्तगः ॥ ४७५  
अभ्त्_१५।४७६अ।। भवेत्क्षीणकलाजालः स्वरद्वादशकोदयात् ।  
अभ्त्_१५।४७६ब्।। ततः प्रवेशप्रचितकलाषोडशकोज्ज्वलः ॥ ४७६  
अभ्त्_१५।४७७अ।। सम्पूर्णस्वात्मचिच्चन्द्रो विश्राम्येद्धृदये शिशोः ।  
अभ्त्_१५।४७७ब्।। स्वयं व्युत्थानपर्यन्तं द्वादशान्तं ततो व्रजेत् ॥ ४७७  
अभ्त्_१५।४७८अ।। पुनर्विशेच्च हृच्चक्रमित्थं निद्राविधिक्रमः ।  
अभ्त्_१५।४७८ब्।। आयातनिद्रः शिष्यो@सौ निर्मलौ शशिभास्करौ ॥ ४७८  
अभ्त्_१५।४७९अ।। हृच्चक्रे प्रतिसन्धत्ते बलात्पूर्णकृशात्मकौ ।  
अभ्त्_१५।४७९ब्।। हठनिर्मलचन्द्रार्कप्रकाशः सत्यमीक्षते ॥ ४७९  
अभ्त्_१५।४८०अ।। स्वप्नं भाविशुभान्यत्वस्फुटीभावनकोविदम् ।  
अभ्त्_१५।४८०ब्।। उक्तं च पूर्णां च कृशां ध्यात्वा द्वादशगोचरे ॥ ४८०  
अभ्त्_१५।४८१अ।। प्रविश्य हृदये ध्याये त्सुप्तः स्वाच्छन्द्यमाप्नुयात् ।  
अभ्त्_१५।४८१ब्।। आयातनिद्रे च शिशौ गुरुरभ्यर्च्य शङ्करम् ॥ ४८१  
अभ्त्_१५।४८२अ।। चरुं भुञ्जीत ससखा ततो@द्याद्दन्तधावनम् ।  
अभ्त्_१५।४८२ब्।। स्वप्याच्च मन्त्ररश्मीद्धहृच्चक्रार्पितमानसः ॥ ४८२  
अभ्त्_१५।४८३अ।। प्रातर्गुरुः कृताशेषनित्यो@भ्यर्चितशङ्करः ।  
अभ्त्_१५।४८३ब्।। शिष्यात्मनोः स्वप्नदृष्टावर्थौ वित्ते बलाबलात् ॥ ४८३  
अभ्त्_१५।४८४अ।। स्वदृष्टं बलवन्नान्यत्सम्बोधोद्रेकयोगतः ।  
अभ्त्_१५।४८४ब्।। बोधसाम्ये पुनः स्वप्नसाम्यं स्याद्गुरुशिष्ययोः ॥ ४८४  
अभ्त्_१५।४८५अ।। देवाग्निगुरुतत्पूजाकारणोपस्करादिकम् ।  
अभ्त्_१५।४८५ब्।। हृद्या स्त्री मद्यपानं चाप्याममांसस्य भक्षणम् ॥ ४८५  
अभ्त्_१५।४८६अ।। रक्तपानं शिरश्छेदो रक्तविण्मूत्रलेपनम् ।  
अभ्त्_१५।४८६ब्।। पर्वताश्वगजप्रायहृद्ययुग्याधिरोहणम् ॥ ४८६  
अभ्त्_१५।४८७अ।। यत्प्रीत्यै स्यादपि प्रायस्तत्तच्छुभमुदाहृतम् ।  
अभ्त्_१५।४८७ब्।। तं ख्यापयेत्तुष्टिवृद्ध्यै ह्लादो हि परमं फलम् ॥ ४८७  
अभ्त्_१५।४८८अ।। अतो@न्यदशुभं तत्र होमो@ष्टशतको@स्त्रतः ।  
अभ्त्_१५।४८८ब्।। अशुभं नाशुभमिति शिष्येभ्यो कथयेद्गुरुः ॥ ४८८  
अभ्त्_१५।४८९अ।। रूढां हि शङ्कां विच्छेत्तुं यत्नः सङ्घटते महान् ।  
अभ्त्_१५।४८९ब्।। येषां तु शङ्काविलयस्तेषां स्वप्नवशोत्थितम् ॥ ४८९  
अभ्त्_१५।४९०अ।। शुभाशुभं न किञ्चित्स्यात् स्युश्चेत्थं चित्रतावशात् ।  
अभ्त्_१५।४९०ब्।। स्फुटं पश्यति सत्त्वात्मा राजसो लिङ्गमात्रतः ॥ ४९०  
अभ्त्_१५।४९१अ।। न किञ्चित्तामसस्तस्य सुखदुःखाच्छुभाशुभम् ।  
अभ्त्_१५।४९१ब्।। नन्वत्र तामसो नाम कथं योग्यो विधौ भवेत् ॥ ४९१  
अभ्त्_१५।४९२अ।। मैव मा विग्रहं कश्चित्क्वचित्कस्यापि वै गुणः ।  
अभ्त्_१५।४९२ब्।। सर्वसात्त्विकचेष्टो@पि भोजने यदि तामसः ॥ ४९२  
अभ्त्_१५।४९३अ।। किं ततः सो@धमः किवाप्युत्कृष्टस्तद्विपर्ययः ।  
अभ्त्_१५।४९३ब्।। आयातशक्तिपातो@पि दीक्षितो@पि गुणस्थितेः ॥ ४९३  
अभ्त्_१५।४९४अ।। विचित्रात्मा भवेदेव मुख्ये त्वर्थे समाहितः ।  
अभ्त्_१५।४९४ब्।। ततो गुरुः शिशोर्मन्त्रपूर्वकं देवतार्चनम् ॥ ४९४  
अभ्त्_१५।४९५अ।। देशयेत्स च तत्कुर्यात्संस्कुर्यात्तं ततो गुरुः ।  
अभ्त्_१५।४९५ब्।। हृदादिचक्रषट्कस्थान्ब्रह्मादीन् षट् समाहितः ॥ ४९५  
अभ्त्_१५।४९६अ।। स्पृशेच्छिशोः प्राणवृत्त्या प्रत्येकं चाष्ट संस्क्रियाः ।  
अभ्त्_१५।४९६ब्।। हृदयादिद्विषट्कान्तं बोधस्पर्शपवित्रितः ॥ ४९६  
अभ्त्_१५।४९७अ।। आहारबीजभावादिदोषध्वंसाद्भवेद्द्विजः ।  
अभ्त्_१५।४९७ब्।। वसुवेदाख्यसंस्कारपूर्ण इत्थं द्विजः स्थितः ॥ ४९७  
अभ्त्_१५।४९८अ।। गर्भाधानं पुंसवनं सीमन्तो जातकर्म च ।  
अभ्त्_१५।४९८ब्।। नाम निष्क्रामणं चान्नप्रशश्चूडा तथाष्टमी ॥ ४९८  
अभ्त्_१५।४९९अ।। व्रतबन्धैष्टिके मौज्जीभौतिके सौमिकं क्रमात् ।  
अभ्त्_१५।४९९ब्।। गोदानमिति वेदेन्दुसंस्क्रिया ब्रह्मचर्यतः ॥ ४९९  
अभ्त्_१५।५००अ।। प्रत्युद्वाहः पञ्चदशः सप्त पाकमखास्त्वतः ।  
अभ्त्_१५।५००ब्।। अष्टकाः पार्वणी श्राद्धं श्रावण्याग्रायणीद्वयम् ॥ ५००  
अभ्त्_१५।५०१अ।। चैत्री चाश्वयुजी पश्चात् सप्तैव तु हविर्मखाः ।  
अभ्त्_१५।५०१ब्।। आधेयमग्निहोत्रं च पौर्णमासः सदर्शकः ॥ ५०१  
अभ्त्_१५।५०२अ।। चातुर्मास्यं पशूद्बन्धः सौत्रामण्या सह त्वमी ।  
अभ्त्_१५।५०२ब्।। अग्निष्टोमो@तिपूर्वो@थ सोक्य्यः षोडशिवाजपौ ॥ ५०२  
अभ्त्_१५।५०३अ।। आप्तोर्यामातिरात्रौ च सप्तैताः सोमसंस्थिताः ।  
अभ्त्_१५।५०३ब्।। हिरण्यपादादिमखः सहस्रेण समावृतः ॥ ५०३  
अभ्त्_१५।५०४अ।। अष्टत्रिंशस्त्वश्वमेधो गार्हस्थ्यमियता भवेत् ।  
अभ्त्_१५।५०४ब्।। वानस्थ्यपारिव्राज्ये च चत्वारिंशदमी मताः ॥ ५०४  
अभ्त्_१५।५०५अ।। दया क्षमानसूया च शुद्धिः सत्कृतिमङ्गले ।  
अभ्त्_१५।५०५ब्।। अकार्पण्यास्पृहे चात्मगुणाष्टकमिदं स्मृतम् ॥ ५०५  
अभ्त्_१५।५०६अ।। मेखला दण्डमजिनत्र्यायुषे वह्न्युपासनम् ।  
अभ्त्_१५।५०६ब्।। सन्ध्या भिक्षेति संस्काराः सप्त सप्त व्रतानि च ॥ ५०६  
अभ्त्_१५।५०७अ।। भौतेशपाशुपत्ये द्वे गाणेशं गाणपत्यकम् ।  
अभ्त्_१५।५०७ब्।। उन्मत्तकासिधाराख्यघृतेशानि चतुर्दश ॥ ५०७  
अभ्त्_१५।५०८अ।। एते तु व्रतबन्धस्य संस्कारा अङ्गिनः स्मृताः ।  
अभ्त्_१५।५०८ब्।। पारिव्राज्यस्य गर्भे स्यादन्त्येष्टिरिति संस्कृतः ॥ ५०८  
अभ्त्_१५।५०९अ।। द्विजो भवेत्ततो योग्यो रुद्रांशापादनाय सः ।  
अभ्त्_१५।५०९ब्।। एतान्प्राणक्रमेणैव संस्कारान्योजयेद्गुरुः ॥ ५०९  
अभ्त्_१५।५१०अ।। अथवाहुतियोगेन तिलाद्यैर्मन्त्रपूर्वकैः ।  
अभ्त्_१५।५१०ब्।। प्रणवो हृदयं नाम शोधयाम्यग्निवल्लभा ॥ ५१०  
अभ्त्_१५।५११अ।। एवं क्रमेण मूर्धाद्यैरङ्गैरतत्पुनः पुनः ।  
अभ्त्_१५।५११ब्।। यतश्चिद्धर्म एवासौ शान्त्याद्यात्मा द्विजन्मता ॥ ५११  
अभ्त्_१५।५१२अ।। तेन रुद्रतया संवित्तत्क्रमेणैव जायते ।  
अभ्त्_१५।५१२ब्।। यथा हेमादिधातूनां पाके क्रमवशाद्भवेत् ॥ ५१२  
अभ्त्_१५।५१३अ।। रजतादि तथा संवित्संस्कारे द्विजतान्तरे ।  
अभ्त्_१५।५१३ब्।। योनिर्न कारणं तत्र शान्तात्मा द्विज उच्यते ॥ ५१३  
अभ्त्_१५।५१४अ।। मुनिना मोक्षधर्मादावेतच्च प्रविवेचितम् ।  
अभ्त्_१५।५१४ब्।। मुकुटादिषु शास्त्रेषु देवेनापि निरूपितम् ॥ ५१४  
अभ्त्_१५।५१५अ।। संविदो देहसम्भेदात्सदृशात्सदृशोदयात् ।  
अभ्त्_१५।५१५ब्।। भूमाभिप्रायतः स्मार्ते द्विजन्मा द्विजयोः सुतः ॥ ५१५  
अभ्त्_१५।५१६अ।। अन्त्यजातीयधीवादिजननीजन्मलाभतः ।  
अभ्त्_१५।५१६ब्।। उत्कृष्टचित्ता ऋषयः किं ब्राह्मण्येन भाजनम् ॥ ५१६  
अभ्त्_१५।५१७अ।। अत एवार्थसत्तत्त्वदेशिन्यस्मिन्न दिश्यते ।  
अभ्त्_१५।५१७ब्।। रहस्यशास्त्रे जात्यादिसमाचारो हि शाम्भवे ॥ ५१७  
अभ्त्_१५।५१८अ।। पाशवानि तु शास्त्राणि वामशक्त्यात्मकान्यलम् ।  
अभ्त्_१५।५१८ब्।। सृष्ट्याञ्चिसिद्धये शम्भोः शङ्कातत्फलकॢप्तये ॥ ५१८  
अभ्त्_१५।५१९अ।। आपादितद्विजत्वस्य द्वादशान्ते निजैक्यतः ।  
अभ्त्_१५।५१९ब्।। स्पर्शमात्रान्न विश्रान्त्या झटित्येवावरोहतः ॥ ५१९  
अभ्त्_१५।५२०अ।। रुद्रांशापादनं येन समयी संस्कृतो भवेत् ।  
अभ्त्_१५।५२०ब्।। अधीतौ श्रवणे नित्यं पूजायां गुरुसेवने ॥ ५२०  
अभ्त्_१५।५२१अ।। समय्यधिकृतो@न्यत्र गुरुणा विभुमर्चयेत् ।  
अभ्त्_१५।५२१ब्।। तमापादितरुद्रांशं समयान् श्रावयेद्गुरुः ॥ ५२१  
अभ्त्_१५।५२२अ।। अष्टाष्टकात्मकान्देव्यायामलादौ निरूपितान् ।  
अभ्त्_१५।५२२ब्।। अवादो@करणं गूढिः पूजा तर्पणभावने ॥ ५२२  
अभ्त्_१५।५२३अ।। हननं मोहनं चेति समयाष्टकमष्टधा ।  
अभ्त्_१५।५२३ब्।। स्वभावं मन्त्रतन्त्राणां समयाचारमेलकम् ॥ ५२३  
अभ्त्_१५।५२४अ।। असत्प्रलापं परुषमनृतं नाष्टधा वदेत् ।  
अभ्त्_१५।५२४ब्।। अफलं चेष्टितं हिंसां परदाराभिमर्शनम् ॥ ५२४  
अभ्त्_१५।५२५अ।। गर्वं दम्भं भूतविषव्याधितन्त्रं नचाचरेत् ।  
अभ्त्_१५।५२५ब्।। स्वं मन्त्रमक्षसूत्रं च विद्यां ज्ञानस्वरूपकम् ॥ ५२५  
अभ्त्_१५।५२६अ।। समाचारान्गुणान्क्लेशान्सिद्धिलिङ्गानि गूहयेत् ।  
अभ्त्_१५।५२६ब्।। गुरुं शास्त्रं देववह्नी ज्ञानवृद्धांस्त्रियो व्रतम् ॥ ५२६  
अभ्त्_१५।५२७अ।। गुरुवर्गं यथाशक्त्या पूजयेदष्टकं त्विदम् ।  
अभ्त्_१५।५२७ब्।। दीनान्क्लिष्टान्पितॄन्क्षेत्रपालान्प्राणिगणान् खगान् ॥ ५२७  
अभ्त्_१५।५२८अ।। श्माशानिकं भूतगणं देहदेवीश्च तर्पयेत् ।  
अभ्त्_१५।५२८ब्।। शिवं शक्तिं तथात्मानं मुद्रां मन्त्रस्वरूपकम् ॥ ५२८  
अभ्त्_१५।५२९अ।। संसारभुक्तिमुक्तीश्च गुरुवक्त्रात्तु भावयेत् ।  
अभ्त्_१५।५२९ब्।। रागं द्वेषमसूयां च सङ्कोचेर्ष्याभिमानिताः ॥ ५२९  
अभ्त्_१५।५३०अ।। समयप्रतिभेत्तॄंस्तदनाचारांश्च घातयेत् ।  
अभ्त्_१५।५३०ब्।। पशुमार्गस्थितान्क्रूरान्द्वेषिणः पिशुनाञ्जडान् ॥ ५३०  
अभ्त्_१५।५३१अ।। राज्ञश्चानुचरान्पापान्विघ्नकर्तॄंश्च मोहयेत् ।  
अभ्त्_१५।५३१ब्।। शाकिन्यः पूजनीयाश्च ताश्चेत्थं श्रीगमोदिताः ॥ ५३१  
अभ्त्_१५।५३२अ।। साहसं द्विगुणं यासां कामश्चैव चतुर्गुणः ।  
अभ्त्_१५।५३२ब्।। लोभश्चाष्टगुणस्तासां शङ्क्यं शाकिन्य इत्यलम् ॥ ५३२  
अभ्त्_१५।५३३अ।। कुलाम्नायस्थिता वीरद्रव्यबाह्यास्तु ये न तैः ।  
अभ्त्_१५।५३३ब्।। पशुभिः सह वस्तव्यमिति श्रीमाधवे कुले ॥ ५३३  
अभ्त्_१५।५३४अ।। देवताचक्रगुर्वग्निशास्त्रं साम्यात्सदार्चयेत् ।  
अभ्त्_१५।५३४ब्।। अनिवेदितमेतेभ्यो न किञ्चिदपि भक्षयेत् ॥ ५३४  
अभ्त्_१५।५३५अ।। एतद्द्रव्यं नापहरेद्गुरुवर्गं प्रपूजयेत् ।  
अभ्त्_१५।५३५ब्।। स च तद्भ्रातृभार्यातुक्प्रायो विद्याकृतो भवेत् ॥ ५३५  
अभ्त्_१५।५३६अ।। न योनिसम्बन्धकृतो लौकिकः स पशुर्यतः ।  
अभ्त्_१५।५३६ब्।। तस्याभिष्वङ्गभूमिस्तु गुर्वाराधनसिद्धये ॥ ५३६  
अभ्त्_१५।५३७अ।। अर्च्यो न स्वमहिम्ना तु तद्वर्गो गुरुवत्पुनः ।  
अभ्त्_१५।५३७ब्।। गुरोर्निन्दां न कुर्वीत तस्यै हेतुं नचाचरेत् ॥ ५३७  
अभ्त्_१५।५३८अ।। नच तां शृणुयान्नैनं कोपयेन्नाग्रतो@स्य च ।  
अभ्त्_१५।५३८ब्।। विनाज्ञया प्रकुर्वीत किञ्चित्तत्सेवनादृते ॥ ५३८  
अभ्त्_१५।५३९अ।। लौकिकालौकिकं कृत्यं क्रोधं क्रीडां तपो जपम् ।  
अभ्त्_१५।५३९ब्।। गुरूपभुक्तं यत्किञ्चिच्छय्यावस्त्रासनादिकम् ॥ ५३९  
अभ्त्_१५।५४०अ।। नोपभुञ्जीत तत्पद्भ्यां न स्पृशेत्किन्तु वन्दयेत् ।  
अभ्त्_१५।५४०ब्।। श्रीमत्त्रैशिरसे@प्युक्तं कृच्छ्रचान्द्रायणादिभिः ॥ ५४०  
अभ्त्_१५।५४१अ।। अरण्ये काष्ठवत्तिष्ठेदसिधाराव्रतो@पि सन् ।  
अभ्त्_१५।५४१ब्।। नियमस्थो यमस्थो@पि तत्पदं नाश्नुते परम् ॥ ५४१  
अभ्त्_१५।५४२अ।। गुर्वाराधनसक्तस्तु मनसा कर्मणा गिरा ।  
अभ्त्_१५।५४२ब्।। प्राप्नोति गुरुतस्तुष्टात् पूर्णं श्रेयो महाद्भुतम् ॥ ५४२  
अभ्त्_१५।५४३अ।। हिमपातैर्यथा भूमिश्छादिता सा समन्ततः ।  
अभ्त्_१५।५४३ब्।। मारुतश्लेषसंयोगादश्मवत्तिष्ठते सदा ॥ ५४३  
अभ्त्_१५।५४४अ।। यमादौ निश्चले तद्वद्भाव एकस्तु गृह्यते ।  
अभ्त्_१५।५४४ब्।। गुरोस्त्वाराधितात्पूर्णं प्रसरज्ज्ञानमाप्यते ॥ ५४४  
अभ्त्_१५।५४५अ।। सर्वतो@वस्थितं चित्त्वं ज्ञेयस्थं यस्य तत्कथा ।  
अभ्त्_१५।५४५ब्।। सद्य एव नयेदूर्ध्वं तस्मादाराधयेद्गुरुम् ॥ ५४५  
अभ्त्_१५।५४६अ।। श्रीसारे@प्यस्य सम्भाषात्पातकं नश्यति क्षणात् ।  
अभ्त्_१५।५४६ब्।। तस्मात्परीक्ष्य यत्नेन शास्त्रोक्त्या ज्ञानलक्षणैः ॥ ५४६  
अभ्त्_१५।५४७अ।। शास्त्राचारेण वर्तेत तेन सङ्गं तथा कुरु ।  
अभ्त्_१५।५४७ब्।। स्नेहाज्जातु वदेज्ज्ञानं लोभान्न ह्रियते हि सः ॥ ५४७  
अभ्त्_१५।५४८अ।। तेन तुष्टेन तृप्यन्ति देवाः पितर एवच ।  
अभ्त्_१५।५४८ब्।। उत्तीर्य नरकाद्यान्ति सद्यः शिवपुरं महत् ॥ ५४८  
अभ्त्_१५।५४९अ।। भुङ्क्ते तिष्ठेद्यत्र गृहे व्रजेच्छिवपुरं तु सः ।  
अभ्त्_१५।५४९ब्।। इति ज्ञात्वा सदा पित्र्ये श्राद्धे स्वं गुरुमर्चयेत् ॥ ५४९  
अभ्त्_१५।५५०अ।। भुञ्जीत स स्वयं चान्यानादिशेत्तत्कृते गुरुः ।  
अभ्त्_१५।५५०ब्।। यो दीक्षितस्तु श्राद्धादौ स्वतन्त्रं विधिमाचरेत् ॥ ५५०  
अभ्त्_१५।५५१अ।। तस्य तन्निष्फलं सर्वं समयेन च लङ्घ्यते ।  
अभ्त्_१५।५५१ब्।। सैद्धान्तिकार्पितं चण्डीयोग्यं द्रव्यं विवर्जयेत् ॥ ५५१  
अभ्त्_१५।५५२अ।। शाकिनीवाचकं शब्दं न कदाचित्समुच्चरेत् ।  
अभ्त्_१५।५५२ब्।। स्त्रियः पूज्या विरूपास्तु वृद्धाः शिल्पोपजीविकाः ॥ ५५२  
अभ्त्_१५।५५३अ।। अन्त्या विकारिताङ्ग्यश्च वेश्याः स्वच्छन्दचेष्टिताः ।  
अभ्त्_१५।५५३ब्।। तथाच श्रीगमे प्रोक्तं पूजनीयाः प्रयत्नतः ॥ ५५३  
अभ्त्_१५।५५४अ।। निराचाराः सर्वभक्ष्या धर्माधर्मविवर्जिताः ।  
अभ्त्_१५।५५४ब्।। स्वच्छन्दगाः पलाशिन्यो लम्पटा देवता इव ॥ ५५४  
अभ्त्_१५।५५५अ।। वेश्याः पूज्यास्तद्गृहं च प्रयागो@त्र यजेत्क्रमम् ।  
अभ्त्_१५।५५५ब्।। स्त्रीषु तन्नाचरेत्किचिद्येन ताभ्यो जुगुप्सते ॥ ५५५  
अभ्त्_१५।५५६अ।। अतो न नग्नास्ताः पश्येन्नचापि प्रकटस्तनीः ।  
अभ्त्_१५।५५६ब्।। वृद्धायाः संस्थिताया वा न जुगुप्सेत मुद्रिकाम् ॥ ५५६  
अभ्त्_१५।५५७अ।। वैकृत्यं तत्र सौरूप्यं मेलकं न प्रकाशयेत् ।  
अभ्त्_१५।५५७ब्।। देवमूर्तिं शून्यतनुं पूजयेत्त्रिपथादिषु ॥ ५५७  
अभ्त्_१५।५५८अ।। सर्वपर्वसु सामान्यविशेषेषु विशेषतः ।  
अभ्त्_१५।५५८ब्।। पूजा गुरोरनध्यायो मेलके लोभवर्जनम् ॥ ५५८  
अभ्त्_१५।५५९अ।। न जुगुप्सेत मद्यादि वीरद्रव्यं कदाचन ।  
अभ्त्_१५।५५९ब्।। न निन्देदथ वन्देत नित्यं तज्जोषिणस्तथा ॥ ५५९  
अभ्त्_१५।५६०अ।। उपदेशाय न दोषा हृदयं चेन्न विद्विषेत् ।  
अभ्त्_१५।५६०ब्।। विजातीयविकल्पांशोत्पुंसनाय यतेत च ॥ ५६०  
अभ्त्_१५।५६१अ।। गुरोः शास्त्रस्य देवीनां नाम मन्त्रे यतस्ततः ।  
अभ्त्_१५।५६१ब्।। अर्चातो@न्यत्र नोच्चार्यमाहूतं तर्पयेत्ततः ॥ ५६१  
अभ्त्_१५।५६२अ।। आगतस्य च मन्त्रस्य न कुर्यात्तर्पणं यदि ।  
अभ्त्_१५।५६२ब्।। हरत्यर्धशरीरं तदित्यूचे भगवान्यतः ॥ ५६२  
अभ्त्_१५।५६३अ।। श्रीमदूर्मौ च देवीनां वीराणां चेष्टितं न वै ।  
अभ्त्_१५।५६३ब्।। प्रथयेन्न जुगुप्सेत वदेन्नाद्रव्यपाणिकः ॥ ५६३  
अभ्त्_१५।५६४अ।। श्रीपूर्वं नाम वक्तव्यं गुरोर्द्रव्यकरेण च ।  
अभ्त्_१५।५६४ब्।। गुर्वादीनां न लङ्घ्या च छाया न तैर्थिकैः सह ॥ ५६४  
अभ्त्_१५।५६५अ।। जल्पं कुर्वन्स्वशास्त्रार्थं वदेन्नापिच सूचयेत् ।  
अभ्त्_१५।५६५ब्।। नित्याद्विशेषपूजां च कुर्यान्नैमित्तिके विधौ ॥ ५६५  
अभ्त्_१५।५६६अ।। ततो@पि मध्ये वर्षस्य ततो@पि हि पवित्रके ।  
अभ्त्_१५।५६६ब्।। अन्यस्तमन्त्रो नासीत सेव्यं शास्त्रान्तरं च नो ॥ ५६६  
अभ्त्_१५।५६७अ।। अप्ररूढं हि विज्ञानं कम्पेतेतरभावनात् ।  
अभ्त्_१५।५६७ब्।। गृहोपस्करणास्त्राणि दवतायागयोगतः ॥ ५६७  
अभ्त्_१५।५६८अ।। अर्च्यानीति न पद्भ्यां वै स्पृशेन्नापि विलङ्घ्येत् ।  
अभ्त्_१५।५६८ब्।। गुरुवर्गे गृहायाते विशेषं कञ्चिदाचरेत् ॥ ५६८  
अभ्त्_१५।५६९अ।। दीक्षितानां न निन्दादि कुर्याद्विद्वेषपूर्वकम् ।  
अभ्त्_१५।५६९ब्।। उपदेशाय नो दोषः स ह्यविद्वेषपूर्वकः ॥ ५६९  
अभ्त्_१५।५७०अ।। न वष्णवादिकाधःस्थदृष्टिभिः संवसेदलम् ।  
अभ्त्_१५।५७०ब्।। सहभोजनशय्याद्यर्नैषां प्रकटयेत्स्थितिम् ॥ ५७०  
अभ्त्_१५।५७१अ।। उक्तं श्रीम्माधवकुले शासनान्तरसंस्थितान् ।  
अभ्त्_१५।५७१ब्।। वेदोक्तिं वैष्णवोक्तिं च तैरुक्तं वर्जयेत्सदा ॥ ५७१  
अभ्त्_१५।५७२अ।। अकुलीनेषु सम्पर्कात्तत्कुलात्पतनाद्भयम् ।  
अभ्त्_१५।५७२ब्।। एकपात्रे कुलाम्नाये तस्मात्तान्परिवर्जयेत् ॥ ५७२  
अभ्त्_१५।५७३अ।। प्रमादाच्च कृते सख्ये गोष्ठ्यां चक्रं तु पूजयेत् ।  
अभ्त्_१५।५७३ब्।। श्रीमदूर्मौ च कथितमागमान्तरसेवके ॥ ५७३  
अभ्त्_१५।५७४अ।। गुर्वन्तररते मूढे देवद्रव्योपजीवके ।  
अभ्त्_१५।५७४ब्।। शक्तिहिंसाकरे दुष्टे सम्पर्कं नैव कारयेत् ॥ ५७४  
अभ्त्_१५।५७५अ।। न विकल्पेन दीक्षादौ व्रजेदायतनादिकम् ।  
अभ्त्_१५।५७५ब्।। उक्तास्थाशिथिलत्वे यन्निमित्तं नैव तच्चरेत् ॥ ५७५  
अभ्त्_१५।५७६अ।। शासनस्थान्पुराजात्या न पश्येन्नाप्युदीरयेत् ।  
अभ्त्_१५।५७६ब्।। नच व्यवहरेत्सर्वाञ्छिवाभेदेन केवलम् ॥ ५७६  
अभ्त्_१५।५७७अ।। सद्विद्यैः साकमासीत ज्ञानदीप्त्यै यतेत च ।  
अभ्त्_१५।५७७ब्।। नासंस्कृतां व्रजेत्तज्जं विफलत्वं नचानयेत् ॥ ५७७  
अभ्त्_१५।५७८अ।। मेलकार्धनिशाचर्या जनवर्जं च तन्नहि ।  
अभ्त्_१५।५७८ब्।। मांसादिदाहगन्धं च जिघ्रेद्देवीप्रियो ह्यसौ ॥ ५७८  
अभ्त्_१५।५७९अ।। गुर्वाज्ञां पालयन्सर्वं त्यजेन्मन्त्रमयो भवेत् ।  
अभ्त्_१५।५७९ब्।। शास्त्रपूजाजपध्यानविवेकतदुपक्रियाः ॥ ५७९  
अभ्त्_१५।५८०अ।। अकुर्वन्निष्फलां नैव चेष्टेत त्रिविधां क्रियाम् ।  
अभ्त्_१५।५८०ब्।। मन्त्रतन्त्रैर्न वादं च कुर्यान्नो भक्षयेद्विषम् ॥ ५८०  
अभ्त्_१५।५८१अ।। समयानां विलोपे च गुरुं पृच्छेदसन्निधौ ।  
अभ्त्_१५।५८१ब्।। तद्वर्गं निजसन्तानमन्यं तस्याप्यसन्निधौ ॥ ५८१  
अभ्त्_१५।५८२अ।। तेनोक्तमनुतिष्ठेच्च निर्विकल्पं प्रयत्नतः ।  
अभ्त्_१५।५८२ब्।। यतः शास्त्रादिसम्बोधतन्मयीकृतमानसः ॥ ५८२  
अभ्त्_१५।५८३अ।। शिव एव गुरुर्नास्य वागसत्या विनिःसरेत् ।  
अभ्त्_१५।५८३ब्।। शिवस्य स्वात्मसंस्कृत्यै प्रह्वीभावो गुरोः पुनः ॥ ५८३  
अभ्त्_१५।५८४अ।। ह्लादायेत्युभयार्थाय तत्तुष्टिः फलदा शिशोः ।  
अभ्त्_१५।५८४ब्।। गुर्वायत्तैकसिद्धिर्हिसमय्यपि विबोधभाक् ॥ ५८४  
अभ्त्_१५।५८५अ।। तद्बोधबहुमानेन विद्याद्गुरुतमं गुरुम् ।  
अभ्त्_१५।५८५ब्।। अतः सम्प्राप्य विज्ञानं यो गुरौ बाह्यमानवान् ॥ ५८५  
अभ्त्_१५।५८६अ।। नासौ विज्ञानविश्वस्तो नासत्यं भ्रष्ट एव सः ।  
अभ्त्_१५।५८६ब्।। ज्ञानानाश्वस्तचित्तं तं वचोमात्रेण शास्त्रितम् ॥ ५८६  
अभ्त्_१५।५८७अ।। भक्तं च नार्चयेज्जातु हृदा विज्ञानदूषकम् ।  
अभ्त्_१५।५८७ब्।। तादृक् च न गुरुः कार्यस्तं कृत्वापि परित्यजेत् ॥ ५८७  
अभ्त्_१५।५८८अ।। मुख्यबुद्ध्या न सम्पश्येद्वैष्णवादिगतान्गुरून् ।  
अभ्त्_१५।५८८ब्।। तथाच श्रीमदूर्म्याख्ये गुरोरुक्तं विशेषणम् ॥ ५८८  
अभ्त्_१५।५८९अ।। गुर्वाज्ञा प्राणसन्देहे नोपेक्ष्या नो विकल्प्यते ।  
अभ्त्_१५।५८९ब्।। कौलदीक्षा कौलशास्त्रं तत्त्वज्ञानं प्रकाशितम् ॥ ५८९  
अभ्त्_१५।५९०अ।। येनासौ गुरुरित्युक्तो ह्यन्ये वै नामधारिणः ।  
अभ्त्_१५।५९०ब्।। श्रीमदानन्दशास्त्रे च तथैवोक्तं विशेषणम् ॥ ५९०  
अभ्त्_१५।५९१अ।। यस्माद्दीक्षा मन्त्रशास्त्रं तत्त्वज्ञानं स वै गुरुः ।  
अभ्त्_१५।५९१ब्।। तिष्ठेदव्यक्तलिङ्गश्च न लिङ्गं धारयेत् क्वचित् ॥ ५९१  
अभ्त्_१५।५९२अ।। न लिङ्गिभिः समं कैश्चित्कुर्यादाचारमेलनम् ।  
अभ्त्_१५।५९२ब्।। केवलं लिङ्गिनः पाल्या न बीभत्स्या विरूपकाः ॥ ५९२  
अभ्त्_१५।५९३अ।। श्रीमद्रात्रिकुले चोक्तं मोक्षः शङ्कापहानितः ।  
अभ्त्_१५।५९३ब्।। अशुद्धवासस्नयैषा मोक्षवार्तापि दुर्लभा ॥ ५९३  
अभ्त्_१५।५९४अ।। न लिखेन्मन्त्रहृदयं श्रीमन्मालोदितं किल ।  
अभ्त्_१५।५९४ब्।। तदङ्गादुद्धरेन्मन्त्रं नतु लेखे विलेखयेत् ॥ ५९४  
अभ्त्_१५।५९५अ।। अतत्त्वे@भिनिवेशं च न कुर्यात्पक्षपाततः ।  
अभ्त्_१५।५९५ब्।। जातिविद्याकुलाचारदेहदेशगुणार्थजान् ॥ ५९५  
अभ्त्_१५।५९६अ।। ग्रहान्ग्रहानिवाष्टौ द्राक्त्यजेद्गह्वरर्शितान् ।  
अभ्त्_१५।५९६ब्।। तथा श्रीनिशिचारादौ हयत्वेनोपदर्शितान् ॥ ५९६  
अभ्त्_१५।५९७अ।। ब्राह्मणो@हं मया वेदशास्त्रोक्तादपरं कथम् ।  
अभ्त्_१५।५९७ब्।। अनुष्ठेयमयं जातिग्रहः परनिरोधकः ॥ ५९७  
अभ्त्_१५।५९८अ।। एवमन्ये@प्युदाहार्याः कुलगह्वरवर्त्मना ।  
अभ्त्_१५।५९८ब्।। अतत्स्वभावे ताद्रूप्यं दर्शयन्नवशे@पि यः ॥ ५९८  
अभ्त्_१५।५९९अ।। स्वरूपाच्छादकः सो@त्र ग्रहो ग्रह इवोदितः ।  
अभ्त्_१५।५९९ब्।। संवित्स्वभावे नो जातिप्रभृतिः कापि कल्पना ॥ ५९९  
अभ्त्_१५।६००अ।। रूपं सा त्वस्वरूपेण तद्रूपं छादयत्यलम् ।  
अभ्त्_१५।६००ब्।। या काचित्कल्पना संवित्तत्त्वस्याखण्डितात्मनः ॥ ६००  
अभ्त्_१५।६०१अ।। सङ्कोचकारिणी सर्वः स ग्रहस्तां परित्यजेत् ।  
अभ्त्_१५।६०१ब्।। श्रीमदानन्दशास्त्रे च कथितं परमेष्ठिना ॥ ६०१  
अभ्त्_१५।६०२अ।। निरपेक्षः प्रभुर्वामो न शुद्ध्या तत्र कारणम् ।  
अभ्त्_१५।६०२ब्।। देवीतृप्तिर्मखे रक्तमांसैर्नो शौचयोजनात् ॥ ६०२  
अभ्त्_१५।६०३अ।। द्विजान्त्यजैः समं कार्या चर्चान्ते@पि मरीचयः ।  
अभ्त्_१५।६०३ब्।। अविकारकृतस्तेन विकल्पान्निरयो भवेत् ॥ ६०३  
अभ्त्_१५।६०४अ।। सर्वदेवमयः कायः सर्वप्राणिष्विति स्फुटम् ।  
अभ्त्_१५।६०४ब्।। श्रीमद्भिर्नकुलेशाद्यैरप्येतत्सुनिरूपितम् ॥ ६०४  
अभ्त्_१५।६०५अ।। शरीरमेवायतनं नान्यदायतनं व्रजेत् ।  
अभ्त्_१५।६०५ब्।। तीर्थमेकं स्मरेन्मन्त्रमन्यतीर्थानि वर्जयेत् ॥ ६०५  
अभ्त्_१५।६०६अ।। विधिमेनं सुखं ज्ञात्वा विधिजालं परित्यजेत् ।  
अभ्त्_१५।६०६ब्।। समाधिर्निश्चयं मुक्त्वा न चान्येनोपलभ्यते ॥ ६०६  
अभ्त्_१५।६०७अ।। इति मत्वा विधानज्ञः सम्मोहं परिवर्जयेत् ।  
अभ्त्_१५।६०७ब्।। मन्त्रस्य हृदयं मुक्त्वा न चान्यत्परमं क्वचित् ॥ ६०७  
अभ्त्_१५।६०८अ।। इति मत्वा विधानज्ञो मन्त्रजालं परित्यजेत् ।  
अभ्त्_१५।६०८ब्।। नैवेद्यं प्राशयेन्नद्यास्तच्छेषं च जले क्षिपेत् ॥ ६०८  
अभ्त्_१५।६०९अ।। तैर्भुक्ते न भवेद्दोषो जलजैः पूर्वदीक्षितैः ।  
अभ्त्_१५।६०९ब्।। अवयश्पालनीयत्वात्परत्त्वेन सङ्गमात् ॥ ६०९  
अभ्त्_१५।६१०अ।। ज्ञानप्राप्त्यभ्युपायत्वात्समयास्ते प्रकीर्तिताः ।  
अभ्त्_१५।६१०ब्।। एवं संश्राव्य समयान्देवं सम्पूज्य दैशिकः ॥ ६१०  
अभ्त्_१५।६११अ।। विसर्जयेत्स्वचिद्व्योम्नि शान्ते मूर्तिविलापनात् ।  
अभ्त्_१५।६११ब्।। यदि पुत्रकदीक्षास्य न कार्या समनन्तरम् ॥ ६११  
अभ्त्_१५।६१२अ।। तदाभिषिञ्चेत्सास्त्रेण शिवकुम्भेन तं शिशुम् ।  
अभ्त्_१५।६१२ब्।। आत्मानं च ततो यस्माज्जलमूर्तिर्महेश्वरः ॥ ६१२  
अभ्त्_१५।६१३अ।। मन्त्रयुङ्निखिलाप्यायी कार्यं तदभिषेचनम् ।  
अभ्त्_१५।६१३ब्।। इति समयदीक्षणमिदं प्रकाशितं विस्तराच्च सङ्क्षेपात् ॥  

:च्१६ अथ श्रीतन्त्रालोके षोडशमाह्निकम्  
  
अभ्त्_१६।१अ।। अथ पुत्रकत्वसिद्ध्यै निरूप्यते शिवनिरूपितो @त्र विधिः ।  
अभ्त्_१६।१ब्।। यदा तु समयस्थस्य पुत्रकत्वे नियोजनम् ।  
अभ्त्_१६।१च्।। गुरुत्वे साधकत्वे वा कर्तुमिच्छति दैशिकः ॥ १  
अभ्त्_१६।२अ।। तदाधिवासं कृत्वाह्नि द्वितीये मण्डलं लिखेत् ।  
अभ्त्_१६।२ब्।। सामुदायिकयागे@थ तथान्यत्र यथोदितम् ॥ २  
अभ्त्_१६।३अ।। षडष्टतद्द्विगुणितचतुर्विंशतिसङ्ख्यया ।  
अभ्त्_१६।३ब्।। चक्रपञ्चकमाख्यातं शास्त्रे श्रीपूर्वसञ्ज्ञिते ॥ ३  
अभ्त्_१६।४अ।। द्वात्रिंशत्तद्द्विगुणितं श्रीमत्त्रैशिरसे मते ।  
अभ्त्_१६।४ब्।। असङ्ख्यचक्रसम्बन्धः श्रीसिद्धादौ निरूपितः ॥ ४  
अभ्त्_१६।५अ।। तस्माद्यथातथा यागं यावच्चक्रेण सम्मितम् ।  
अभ्त्_१६।५ब्।। पूजयेद्येन तेनात्र त्रिशूलत्रयमालिखेत् ॥ ५  
अभ्त्_१६।६अ।। त्रिशूलत्रितये देवीत्रयं पर्यायवृत्तितः ।  
अभ्त्_१६।६ब्।। मध्यसव्यान्यभेदेन पूर्णं सम्पूजितं भवेत् ॥ ६  
अभ्त्_१६।७अ।। वर्तना मण्डलस्याग्रे सङ्क्षेपादुपदेक्ष्यते ।  
अभ्त्_१६।७ब्।। आलिख्य मण्डलं गन्धवस्त्रेणैवास्य मार्जनम् ॥ ७  
अभ्त्_१६।८अ।। कृत्वा स्नातो गुरुः प्राग्वन्मण्डलाग्रे@त्र देवताः ।  
अभ्त्_१६।८ब्।। बाह्यगाः पूजयेद्द्वारदेशे च द्वारदेवताः ॥ ८  
अभ्त्_१६।९अ।। मण्डलस्य पुरोभागे तदैशानदिशः क्रमात् ।  
अभ्त्_१६।९ब्।। आग्नेय्यन्तं गणेशादीन् क्षेत्रपान्तान्प्रपूजयेत् ॥ ९  
अभ्त्_१६।१०अ।। गणपतिगुरुपरमाख्याः परमेष्ठी पूर्वसिद्धवाक्क्षेत्रपतिः ।  
अभ्त्_१६।१०ब्।। इति सप्तकमाख्यातं गुरुपङ्क्तिविधौ प्रपूज्यमस्मद्गुरुभिः ॥ १०  
अभ्त्_१६।११अ।। तत आज्ञां गृहीत्वा तु पुष्पधूपादिपूजितम् ।  
अभ्त्_१६।११ब्।। पूज्यमाधारशक्त्यादि शूलमूलात्प्रभृत्यलम् ॥ ११  
अभ्त्_१६।१२अ।। शिवान्तं सितपद्मान्ते त्रिशूलानां त्रये क्रमात् ।  
अभ्त्_१६।१२ब्।। मध्यशूले मध्यगः स्यात्सद्भावः परया सह ॥ १२  
अभ्त्_१६।१३अ।। वामे चापरया साकं नवात्मा दक्षगं परम् ।  
अभ्त्_१६।१३ब्।। त्रिशूले दक्षिणे मध्यशृङ्गस्थो रतिशेखरः ॥ १३  
अभ्त्_१६।१४अ।। स्यात्परापरया साकं दक्षे भैरवसत्परे ।  
अभ्त्_१६।१४ब्।। वामे त्रिशूले मध्यस्थो नवात्मापरया सह ॥ १४  
अभ्त्_१६।१५अ।। स्यात्परे परया साकं वामारे संश्च भैरवः ।  
अभ्त्_१६।१५ब्।। इत्थं सर्वगतत्वे श्रीपरादेव्याः स्थिते सति ॥ १५  
अभ्त्_१६।१६अ।। यागो भवेत्सुसम्पूर्णस्तदधिष्ठानमात्रतः ।  
अभ्त्_१६।१६ब्।। एकशूले@प्यतो यागे चिन्तयेत्तदधिष्ठितम् ॥ १६  
अभ्त्_१६।१७अ।। अविधिज्ञो विधानज्ञ इत्येवं त्रीशिकोदितम् ।  
अभ्त्_१६।१७ब्।। ततो मध्ये तथा दक्षे वामे शृङ्गे च सर्वतः ॥ १७  
अभ्त्_१६।१८अ।। लोकपालास्त्रपर्यन्तमेकात्मत्वेन पूजयेत् ।  
अभ्त्_१६।१८ब्।। परत्वेन च सर्वासां देवतानां प्रपूजयेत् ॥ १८  
अभ्त्_१६।१९अ।। श्रीमन्तं मातृसद्भावभट्टारकमनामयम् ।  
अभ्त्_१६।१९ब्।। ततो@पि भोगयागेन विद्याङ्गं भैरवाष्टकम् ॥ १९  
अभ्त्_१६।२०अ।। यामलं चक्रदेवीश्च स्वस्थाने पूजयेद्बहिः ।  
अभ्त्_१६।२०ब्।। लोकपालानस्त्रयुतान्गन्धपुष्पासवादिभिः ॥ २०  
अभ्त्_१६।२१अ।। पूजयेत्परया भक्त्या वित्तशाठ्यविवर्जितः ।  
अभ्त्_१६।२१ब्।। ततः कुम्भास्त्रकलशीमण्डलस्थानलात्मनाम् ॥ २१  
अभ्त्_१६।२२अ।। पञ्चानामनुसन्धानं कुर्यादद्वयभावनात् ।  
अभ्त्_१६।२२ब्।। ये तु तामद्वयव्याप्तिं न विन्दन्ति शिवात्मिकाम् ॥ २२  
अभ्त्_१६।२३अ।। मन्त्रनाडीप्रयोगेण ते विशन्त्यद्वये पथि ।  
अभ्त्_१६।२३ब्।। स्वदक्षिणेन निःसृत्य मण्डलस्थस्य वामतः ॥ २३  
अभ्त्_१६।२४अ।। प्रविश्यान्येन निःसृत्य कुम्भस्थे कर्करीगते ।  
अभ्त्_१६।२४ब्।। वह्निस्थे च क्रमेणेत्थं यावत्स्वस्मिन्स्ववामतः ॥ २४  
अभ्त्_१६।२५अ।। मूलानुसन्धानबलात्प्राणतन्तूम्भने सति ।  
अभ्त्_१६।२५ब्।। इत्थमैक्यस्फुरत्तात्मा व्याप्तिसंवित्प्रकाशते ॥ २५  
अभ्त्_१६।२६अ।। ततो विशेषपूजां च कुर्यादद्वयभाविताम् ।  
अभ्त्_१६।२६ब्।। यच्छिवाद्वयपीयूषसंसिक्तं परमं हि तत् ॥ २६  
अभ्त्_१६।२७अ।। तेनार्घपुष्पगन्धादेरासवस्य पशोरथ ।  
अभ्त्_१६।२७ब्।। या शिवाद्वयतादृष्टिः सा शुद्धिः परमीकृतिः ॥ २७  
अभ्त्_१६।२८अ।। निवेदयेद्विभोरग्रे जीवान्धातूंस्तदुत्थितान् ।  
अभ्त्_१६।२८ब्।। सिद्धानसिद्धान्व्यामिश्रान्यद्वा किञ्चिच्चराचरम् ॥ २८  
अभ्त्_१६।२९अ।। दृष्टप्रोक्षितसन्द्रष्टृप्रालब्धोपात्तयोजितः ।  
अभ्त्_१६।२९ब्।। निर्वापितो वीरपशुः सो@ष्टधोत्तरतोत्तमः ॥ २९  
अभ्त्_१६।३०अ।। यथोत्तरं न दातव्यमयोग्येभ्यः कदाचन ।  
अभ्त्_१६।३०ब्।। शिवोपयुक्तं हि हविर्न सर्वो भोक्तुमर्हति ॥ ३०  
अभ्त्_१६।३१अ।। यस्तु दीक्षाविहीनो@पि शिवेच्छाविधिचोदितः ।  
अभ्त्_१६।३१ब्।। भक्त्याश्नाति स सम्पूर्णः समयी स्यात्सुभावितः ॥ ३१  
अभ्त्_१६।३२अ।। दृष्टो@वलोकितश्चैव किरणेद्धदृगर्पणात् ।  
अभ्त्_१६।३२ब्।। प्रोक्षितः केवलं ह्यर्घपात्रविप्रुड्भिरुक्षितः ॥ ३२  
अभ्त्_१६।३३अ।। सन्द्रष्टा दर्शिताशेषसम्यक्पूजितमण्डलः ।  
अभ्त्_१६।३३ब्।। प्रालब्ध उक्तत्रितयसंस्कृतः सो@पि धूनयेत् ॥ ३३  
अभ्त्_१६।३४अ।। कम्पेत प्रस्रवेत्स्तब्धः प्रलीनो वा यथोत्तरम् ।  
अभ्त्_१६।३४ब्।। उपात्तो यागसान्निध्ये शमितः शस्त्रमारुतैः ॥ ३४  
अभ्त्_१६।३५अ।। योजितः कारणत्यागक्रमेण शिवयोजनात् ।  
अभ्त्_१६।३५ब्।। निर्वापितः कृताभ्यासगुरुप्राणमनोर्पणात् ॥ ३५  
अभ्त्_१६।३६अ।। दक्षिणेनाग्निना सौम्यकलाजालविलापनात् ।  
अभ्त्_१६।३६ब्।। तथाह्यादौ परं रूपमेकीभावेन संश्रयेत् ॥ ३६  
अभ्त्_१६।३७अ।। तस्मादाग्नेयचारेण ज्वालामालामुचाविशेत् ।  
अभ्त्_१६।३७ब्।। पशोर्वामेन चन्द्रांशुजालं तापेन गालयेत् ॥ ३७  
अभ्त्_१६।३८अ।। नाभिचक्रे@थ विश्राम्येत्प्राणरश्मिगणैः सह ।  
अभ्त्_१६।३८ब्।। परो भूत्वा स्वशक्त्यात्र जीवं जीवेन वेष्टयेत् ॥ ३८  
अभ्त्_१६।३९अ।। स्वचित्सूर्येण सन्ताप्य द्रावयेत् कलां कलाम् ।  
अभ्त्_१६।३९ब्।। ततो द्रुतं कलाजालं प्रापय्यैकत्वमात्मनि ॥ ३९  
अभ्त्_१६।४०अ।। समस्ततत्त्वसम्पूर्णमाप्यायनविधायिनम् ।  
अभ्त्_१६।४०ब्।। उन्मूलयेत संरम्भात्कर्मबद्धममुं रसात् ॥ ४०  
अभ्त्_१६।४१अ।। तत उन्मूलनोद्वेष्टयोगाद्वामं परिभ्रमन् ।  
अभ्त्_१६।४१ब्।। कुण्डल्यमृतसम्पूर्णस्वकप्राणप्रसेवकः ॥ ४१  
अभ्त्_१६।४२अ।। वामावर्तक्रमोपात्तहृत्पद्मामृतकेसरः ।  
अभ्त्_१६।४२ब्।। हृत्कर्णिकारूढिलाभादोजोधातुं विलापितम् ॥ ४२  
अभ्त्_१६।४३अ।। शुद्धसोमात्मकं सारमीषल्लोहितपीतलम् ।  
अभ्त्_१६।४३ब्।। आदाय करिहस्ताग्रसदृशे प्राणविग्रहे ॥ ४३  
अभ्त्_१६।४४अ।। निःसृत्य झटिति स्वात्मवाममार्गेण संविशेत् ।  
अभ्त्_१६।४४ब्।। आप्याययन्नपानाख्यचन्द्रचक्रहृदम्बुजे ॥ ४४  
अभ्त्_१६।४५अ।। स्थितं तद्देवताचक्रं तेन सारेण तर्पयेत् ।  
अभ्त्_१६।४५ब्।। अनेन विधिना सर्वान्रसरक्तादिकांस्तथा ॥ ४५  
अभ्त्_१६।४६अ।। धातून्समाहरेत्सङ्घक्रमादेकैकशो@थवा ।  
अभ्त्_१६।४६ब्।। केवलं त्वथवाग्नीन्दुरविसङ्घट्टमध्यगम् ॥ ४६  
अभ्त्_१६।४७अ।। ज्योतीरूपमथ प्राणशक्त्याख्यं जीवमाहरेत् ।  
अभ्त्_१६।४७ब्।। जीवं समरसीकुर्याद्देवीचक्रेण भावनात् ॥ ४७  
अभ्त्_१६।४८अ।। तदेव तर्पणं मुख्यं भोग्यभोक्त्रात्मतैव सा ।  
अभ्त्_१६।४८ब्।। अग्निसम्पुटफुल्लार्णत्र्यश्रकालात्मको महान् ॥ ४८  
अभ्त्_१६।४९अ।। पिण्डो रक्तादिसारौघचालनाकर्षणादिषु ।  
अभ्त्_१६।४९ब्।। इत्थं विश्रान्तियोगेन घटिकार्धक्रमे सति ॥ ४९  
अभ्त्_१६।५०अ।। आवृत्तिशतयोगेन पशोर्निर्वापणं भवेत् ।  
अभ्त्_१६।५०ब्।। कृत्वा कतिपयं कालं तत्राभ्यासमनन्यधीः ॥ ५०  
अभ्त्_१६।५१अ।। यथा चिन्तामणौ प्रोक्तं तेन रूपेण योगवित् ।  
अभ्त्_१६।५१ब्।। निःशङ्कः सिद्धिमाप्नोति गोप्यं तत्प्राणवत्स्फुटम् ॥ ५१  
अभ्त्_१६।५२अ।। परोक्षे@पि पशावेवं विधिः स्याद्योजनं प्रति ।  
अभ्त्_१६।५२ब्।। प्रवेशितो यागभुवि हतस्तत्रैव साधितः ॥ ५२  
अभ्त्_१६।५३अ।। चक्रजुष्टश्च तत्रैव स वीरपशुरुच्यते ।  
अभ्त्_१६।५३ब्।। यस्त्वन्यत्रापि निहतः सामस्त्येनांशतो@पिवा ॥ ५३  
अभ्त्_१६।५४अ।। देवाय विनिवेद्येत स वै बाह्यपशुर्मतः ।  
अभ्त्_१६।५४ब्।। राज्यं लाभो@थ तत्स्थैर्यं शिवे भक्तिस्तदात्मता ॥ ५४  
अभ्त्_१६।५५अ।। शिवज्ञानं मन्त्रलोकप्राप्तिस्तत्परिवारता ।  
अभ्त्_१६।५५ब्।। तत्सायुज्यं पशोः साम्याद्बाह्यादेर्वीरधर्मणः ॥ ५५  
अभ्त्_१६।५६अ।। पुष्पादयो@पि तल्लाभभागिनः शिवपूजया ।  
अभ्त्_१६।५६ब्।। एकोपायेन देवेशो विश्वानुग्रहणात्मकः ॥ ५६  
अभ्त्_१६।५७अ।। यागेनैवानुगृह्णाति किं किं यन्न चराचरम् ।  
अभ्त्_१६।५७ब्।। तेनावीरो@पि शङ्कादियुक्तः कारुणिको@पिच ॥ ५७  
अभ्त्_१६।५८अ।। न हिंसाबुद्धिमादध्यात्पशुकर्मणि जातुचित् ।  
अभ्त्_१६।५८ब्।। पशोर्महोपकारो@यं तदात्वे@प्यप्रियं भवेत् ॥ ५८  
अभ्त्_१६।५९अ।। व्याधिच्छेदौषधतपोयोजनात्र निदर्शनम् ।  
अभ्त्_१६।५९ब्।। श्रीमन्मृत्युञ्जये प्रोक्तं पाशच्छेदे कृते पशोः ॥ ५९  
अभ्त्_१६।६०अ।। मलत्रयवियोगेन शरीरं न प्ररोहति ।  
अभ्त्_१६।६०ब्।। धर्माधर्मौघविच्छेदाच्छरीरं च्यचते किल ॥ ६०  
अभ्त्_१६।६१अ।। तेनैतन्मारणं नोक्तं दीक्षेयं चित्ररूपिणी ।  
अभ्त्_१६।६१ब्।। रूढपाशस्य यः प्राणैर्वियोगो मारणं हि तत् ॥ ६१  
अभ्त्_१६।६२अ।। इयं तु योजनैव स्यात्पशोर्देवाय तर्पणे ।  
अभ्त्_१६।६२ब्।। तस्माद्देवोक्तिमाश्रित्य पशून्दद्याद्बहूनिति ॥ ६२  
अभ्त्_१६।६३अ।। निवेदितः पुनःप्राप्तदेहो भूयोनिवेदितः ।  
अभ्त्_१६।६३ब्।। षट्कृत्व इत्थं यः सो@त्र षड्जन्मा पशुरुत्तमः ॥ ६३  
अभ्त्_१६।६४अ।। यथा पाकक्रमाच्छुद्धं हेम तद्वत्स कीर्तितः ।  
अभ्त्_१६।६४ब्।। कां सिद्धिं नैव वितरेत्स्वयं किंवा न मुच्यते ॥ ६४  
अभ्त्_१६।६५अ।। उक्तं त्वानन्दशास्त्रे यो मन्त्रसंस्कारवांस्त्यजेत् ।  
अभ्त्_१६।६५ब्।। समयान्कुत्सयेद्देवीर्दद्यान्मन्त्रान्विना नयात् ॥ ६५  
अभ्त्_१६।६६अ।। दीक्षामन्त्रादिकं प्राप्य त्यजेत्पुत्रादिमोहितः ।  
अभ्त्_१६।६६ब्।। ततो मनुष्यतामेत्य पुनरेवं करोत्यपि ॥ ६६  
अभ्त्_१६।६७अ।। इत्थमेकादिसप्तान्तजन्मासौ द्विविधो द्विपात् ।  
अभ्त्_१६।६७ब्।। चतुष्पाद्वा पशुर्देवीचरुकार्थं प्रजायते ॥ ६७  
अभ्त्_१६।६८अ।। दात्रर्पितो@सौ तद्द्वारा याति सायुज्यतः शिवम् ।  
अभ्त्_१६।६८ब्।। इति सम्भाव्य चित्रं तत्पशूनां प्रविचेष्टितम् ॥ ६८  
अभ्त्_१६।६९अ।। भोग्यीचिकीर्षितं नैव कुर्यादन्यत्र तं पशुम् ।  
अभ्त्_१६।६९ब्।। नापि नैष भवेद्योग्य इति बुद्ध्वापसारयेत् ॥ ६९  
अभ्त्_१६।७०अ।। तं पशुं किन्तु काङ्क्षा चेद्विशेषे तं तु ढौकयेत् ।  
अभ्त्_१६।७०ब्।। तावतस्तान्पशून्दद्यात्तथाचोक्तं महेशिना ॥ ७०  
अभ्त्_१६।७१अ।। पशोर्वपामेदसी च गालिते वह्निमध्यतः ।  
अभ्त्_१६।७१ब्।। अर्पयेच्छक्तिचक्राय परमं तर्पणं मतम् ॥ ७१  
अभ्त्_१६।७२अ।। हृदन्त्रमुण्डांसयकृत्प्रधानं विनिवेदयेत् ।  
अभ्त्_१६।७२ब्।। कर्णिकाकुण्डलीमज्जपर्शु मुख्यतरं च वा ॥ ७२  
अभ्त्_१६।७३अ।। ततो@ग्नौ तर्पणं कुर्यान्मन्त्रचक्रस्य दैशिकः ।  
अभ्त्_१६।७३ब्।। तन्निवेद्य च देवाय ततो विज्ञापयेत्प्रभुम् ॥ ७३  
अभ्त्_१६।७४अ।। गुरुत्वेन त्वयैवाहमाज्ञातः परमेश्वर ।  
अभ्त्_१६।७४ब्।। साक्षात्स्वप्नोपदेशाद्यैर्जपैर्गुरुमुखेन वा ॥ ७४  
अभ्त्_१६।७५अ।। अनुग्राह्यास्त्वया शिष्याः शिवशक्तिप्रचोदिताः ।  
अभ्त्_१६।७५ब्।। तदेते तद्विधाः प्राप्तास्त्वमेभ्यः कुर्वनुग्रहम् ॥ ७५  
अभ्त्_१६।७६अ।। समावेशय मां स्वात्मरश्मिभिर्यदहं शिवः ।  
अभ्त्_१६।७६ब्।। एवं भवत्विति ततः शिवोक्तिमभिनन्दयेत् ॥ ७६  
अभ्त्_१६।७७अ।। शिवाभिन्नमथात्मानं पञ्चकृत्यकरं स्मरेत् ।  
अभ्त्_१६।७७ब्।। स्वात्मनः करणं मन्त्रान्मूर्तिं चानुजिघृक्षया ॥ ७७  
अभ्त्_१६।७८अ।। ततो बद्ध्वा सितोष्णीषं हस्तयोरर्चयेत्क्रमात् ।  
अभ्त्_१६।७८ब्।। अन्योन्यं पाशदाहाय शुद्धतत्त्वविसृष्टये ॥ ७८  
अभ्त्_१६।७९अ।। तेजोरूपेण मन्त्रांश्च शिवहस्ते समर्चयेत् ।  
अभ्त्_१६।७९ब्।। गर्भावरणगानङ्गपरिवारासनोज्झितान् ॥ ७९  
अभ्त्_१६।८०अ।। आत्मानं भावयेत्पश्चादेककं जलचन्द्रवत् ।  
अभ्त्_१६।८०ब्।। कृत्योपाधिवशाद्भिन्नं षोढाभिन्नं तु वस्तुतः ॥ ८०  
अभ्त्_१६।८१अ।। मण्डलस्थो@हमेवायं साक्षी चाखिलकर्मणाम् ।  
अभ्त्_१६।८१ब्।। शुद्धा हि द्रष्टृता शम्भोर्मण्डले कल्पिता मया ॥ ८१  
अभ्त्_१६।८२अ।। होमाधिकरणत्वेन वह्नावहमवस्थितः ।  
अभ्त्_१६।८२ब्।। यदात्मतेद्धा मन्त्राः स्युः पाशप्लोषविधावलम् ॥ ८२  
अभ्त्_१६।८३अ।। सामान्यतेजोरूपान्तराहूता भुवनेश्वराः ।  
अभ्त्_१६।८३ब्।। तर्पिताः श्राविताश्चाणोर्नाधिकारं प्रतन्वते ॥ ८३  
अभ्त्_१६।८४अ।। आ यागान्तमहं कुम्भे संस्थितो विघ्नशान्तये ।  
अभ्त्_१६।८४ब्।। सामान्यरूपता येन विशेषाप्यायकारिणी ॥ ८४  
अभ्त्_१६।८५अ।। शिष्यदेहे च तत्पाशशिथिलत्वप्रसिद्धये ।  
अभ्त्_१६।८५ब्।। स हि स्वेच्छावशात्पाशान्विधुन्वन्निव वर्तते ॥ ८५  
अभ्त्_१६।८६अ।। साक्षात्स्वदेहसंस्थो@हं कर्तानुग्रहकर्मणाम् ।  
अभ्त्_१६।८६ब्।। ज्ञानक्रियास्वतन्त्रत्वाद्दीक्षाकर्मणि पेशलः ॥ ८६  
अभ्त्_१६।८७अ।। भिन्नकार्याकृतिव्रातेन्द्रियचक्रानुसन्धिमान् ।  
अभ्त्_१६।८७ब्।। एको यथाहं वह्न्यादिषड्रूपो@स्मि तथा स्फुटम् ॥ ८७  
अभ्त्_१६।८८अ।। एवमालोच्य येनैषो@ध्वना दीक्षां चिकीर्षति ।  
अभ्त्_१६।८८ब्।। अनुसंहितये शिष्यवर्जं पञ्चसु तं यजेत् ॥ ८८  
अभ्त्_१६।८९अ।। अनुसन्धिबलान्ते च समासव्यासभेदतः ।  
अभ्त्_१६।८९ब्।। कुर्यादत्यन्तमभ्यस्तमन्यान्तर्भावपूरितम् ॥ ८९  
अभ्त्_१६।९०अ।। ततो@पि चिन्तया भूयो@नुसन्दध्याच्छिवात्मताम् ।  
अभ्त्_१६।९०ब्।। अहमेव परं तत्त्वं नच पद्धटवत् क्वचित् ॥ ९०  
अभ्त्_१६।९१अ।। महाप्रकाशस्तत्तेन मयि सर्वमिदं जगत् ।  
अभ्त्_१६।९१ब्।। नच तत्केनचिद्बाह्यप्रतिबिम्बवदर्पितम् ॥ ९१  
अभ्त्_१६।९२अ।। कर्ताहमस्य तन्नान्याधीनं च मदधिष्ठितम् ।  
अभ्त्_१६।९२ब्।। इत्थम्भूतमहाव्याप्तिसंवेदनपवित्रितः ॥ ९२  
अभ्त्_१६।९३अ।। मत्समत्वं गतो जन्तुर्मुक्त इत्यभिधीयते ।  
अभ्त्_१६।९३ब्।। तापनिर्घर्षसेकादिपारम्पर्येण वह्निताम् ॥ ९३  
अभ्त्_१६।९४अ।। यथायोगोलको याति गुरुरेवं शिवात्मताम् ।  
अभ्त्_१६।९४ब्।। ततः पुरःस्थितं यद्वा पुरोभावितविग्रहम् ॥ ९४  
अभ्त्_१६।९५अ।। परोक्षदीक्षणे यद्वा दर्भाद्यैः कल्पिते मृते ।  
अभ्त्_१६।९५ब्।। शिष्ये वीक्ष्यार्च्य पुष्पाद्यैर्न्यसेदध्वानमस्य तम् ॥ ९५  
अभ्त्_१६।९६अ।। येनाध्वना मुख्यतया दीक्षामिच्छति दैशिकः ।  
अभ्त्_१६।९६ब्।। तं देहे न्यस्य तत्रान्तर्भाव्यमन्यदिति स्थितिः ॥ ९६  
अभ्त्_१६।९७अ।। शोध्याध्वनि च विन्यस्ते तत्रैव परिशोधकम् ।  
अभ्त्_१६।९७ब्।। न्यसेद्यथेप्सितं मन्त्रं शोध्यौचित्यानुसारतः ॥ ९७  
अभ्त्_१६।९८अ।। क्वचिच्छोध्यं त्वविन्यस्य शोधकन्यासमात्रतः ।  
अभ्त्_१६।९८ब्।। स्वयं शुद्ध्यति संशोध्यं शोधकस्य प्रभावतः ॥ ९८  
अभ्त्_१६।९९अ।। अपरं परापरं च परं च विधिमिच्छया ।  
अभ्त्_१६।९९ब्।। तद्योजनानुसारेण श्रित्वा न्यासः षडध्वनः ॥ ९९  
अभ्त्_१६।१००अ।। ललाटान्तं वेदवसौ रन्ध्रान्तं रसरन्ध्रके ।  
अभ्त्_१६।१००ब्।। वसुखेन्दौ द्वादशान्तमित्येष त्रिविधो विधिः ॥ १००  
अभ्त्_१६।१०१अ।। क्रमेण कथ्यते दृष्टः शास्त्रे श्रीपूर्वसञ्ज्ञिते ।  
अभ्त्_१६।१०१ब्।। तत्र तत्त्वेषु विन्यासो गुल्फान्ते चतुरङ्गुले ॥ १०१  
अभ्त्_१६।१०२अ।। धरा जलादिमूलान्तं प्रत्येकं द्व्यङ्गुलं क्रमात् ।  
अभ्त्_१६।१०२ब्।। रसश्रुत्यङ्गुलं नाभेरूर्ध्वमित्थं षडङ्गुले ॥ १०२  
अभ्त्_१६।१०३अ।। पुंसः कलान्तं षट्तत्त्वीं प्रत्येकं त्र्यङ्गुले क्षिपेत् ।  
अभ्त्_१६।१०३ब्।। अष्टादशाङ्गुलं त्वेवं कण्ठकूपावसानकम् ॥ १०३  
अभ्त्_१६।१०४अ।। सदाशिवान्तं मायादिचतुष्कं चतुरङ्गुले ।  
अभ्त्_१६।१०४ब्।। प्रत्येकमित्यब्धिवसुसङ्ख्यमालिकदेशतः ॥ १०४  
अभ्त्_१६।१०५अ।। शिवतत्त्वं ततः पश्चात्तेजोरूपमनाकुलम् ।  
अभ्त्_१६।१०५ब्।। सर्वेषां व्यापकत्वेन सबाह्याभ्यन्तरं स्मरेत् ॥ १०५  
अभ्त्_१६।१०६अ।। जलाद्ध्यन्तं सार्धयुग्मं मूलं त्र्यङ्गुलमित्यतः ।  
अभ्त्_१६।१०६ब्।। द्वादशाङ्गुलताधिक्याद्विधिरेष परापरः ॥ १०६  
अभ्त्_१६।१०७अ।। जलाद्ध्यन्तं त्र्यङ्गुले चेदव्यक्तं तु चतुष्टये ।  
अभ्त्_१६।१०७ब्।। तच्चतुर्विंशत्याधिक्यात्परो@प्यष्टशते विधिः ॥ १०७  
अभ्त्_१६।१०८अ।। त्रिविधोन्मानकं व्यक्तं वसुदिग्भ्यो रविक्षयात् ।  
अभ्त्_१६।१०८ब्।। मयतन्त्रे तथाचोक्तं तत्तत्स्वफलवाञ्छया ॥ १०८  
अभ्त्_१६।१०९अ।। नवपञ्चचतुस्त्र्येकतत्त्वन्यासे स्वयं धिया ।  
अभ्त्_१६।१०९ब्।। न्यासं प्रकल्पयेत्तावत्तत्त्वान्तर्भावचिन्तनात् ॥ १०९  
अभ्त्_१६।११०अ।। कलापञ्चकवेदाण्डन्यासो@नेनैव लक्षितः ।  
अभ्त्_१६।११०ब्।। उक्तं च त्रिशिरस्तन्त्रे स्वाधारस्थं यथास्थितम् ॥ ११०  
अभ्त्_१६।१११अ।। द्वादशाङ्गुलमुत्थानं देहातीतं समं ततः ।  
अभ्त्_१६।१११ब्।। द्वासप्ततिर्दश द्वे च देहस्थं शिरसो@न्ततः ॥ १११  
अभ्त्_१६।११२अ।। पादादारभ्य सुश्रोणि अनाहतपदावधि ।  
अभ्त्_१६।११२ब्।। देहातीते@पि विश्रान्त्या संवित्तेः कल्पनावशात् ॥ ११२  
अभ्त्_१६।११३अ।। देहत्वमिति तस्मात्स्यादुत्थानं द्वादशाङ्गुलम् ।  
अभ्त्_१६।११३ब्।। इति निर्णेतुमत्रैतदुक्तमष्टोत्तरं शतम् ॥ ११३  
अभ्त्_१६।११४अ।। पुरन्यासो@थ गुल्फान्तं भूः पुराण्यत्र षोडश ।  
अभ्त्_१६।११४ब्।। तस्मादेकाङ्गुलव्याप्त्या प्रत्येकं लकुलादितः ॥ ११४  
अभ्त्_१६।११५अ।। द्विरण्डान्तं त्र्यङ्गुलं तु च्छगलाण्डमथाब्धिषु ।  
अभ्त्_१६।११५ब्।। देवयोगाष्टके द्वे हि प्रत्येकाङ्गुलपादतः ॥ ११५  
अभ्त्_१६।११६अ।। इति प्रधानपर्यन्तं षट्चत्वारिंशदङ्गुलम् ।  
अभ्त्_१६।११६ब्।। षट्पञ्चाशत्पुराणीत्थं प्राग्धरायां तु षोडश ॥ ११६  
अभ्त्_१६।११७अ।। ततो@प्यर्धाङ्गुलव्याप्त्या षट्पुराण्यङ्गुलत्रये ।  
अभ्त्_१६।११७ब्।। चत्वारि युग्म एकस्मिन्नेकं च पुरमङ्गुले ॥ ११७  
अभ्त्_१६।११८अ।। सरागे पुंस्पुराणीशसङ्ख्यानीत्थं षडङ्गुले ।  
अभ्त्_१६।११८ब्।। क्रोधेशपुरमेकस्मिन्द्वये चाण्डमियं च वित् ॥ ११८  
अभ्त्_१६।११९अ।। संवर्तज्योतिषोरेवं कलातत्त्वगयोः क्रमात् ।  
अभ्त्_१६।११९ब्।। शूरपञ्चान्तपुरयोर्नियतौ चैकयुग्मता ॥ ११९  
अभ्त्_१६।१२०अ।। श्रीपूर्वशास्त्रे तच्चोक्तं परमेशेन शम्भुना ।  
अभ्त्_१६।१२०ब्।। उत्तरादिक्रमादद्व्येकभेदो विद्यादिके त्रये ॥ १२०  
अभ्त्_१६।१२१अ।। असारत्वात्क्रमस्यादौ नियतिः परतः कला ।  
अभ्त्_१६।१२१ब्।। अथवान्योन्यसञ्ज्ञाभ्यां तत्त्वयोर्व्यपदेश्यता ॥ १२१  
अभ्त्_१६।१२२अ।। एकवीरशिखेशश्रीकण्ठाः काले त्रयस्त्रये ।  
अभ्त्_१६।१२२ब्।। कालस्य पूर्वं विन्यासो नियतेरभिधीयते ॥ १२२  
अभ्त्_१६।१२३अ।। अथवान्योन्यसञ्ज्ञाभिर्व्यपदेशो हि दृश्यते ।  
अभ्त्_१६।१२३ब्।। एवं पुमादिषट्तत्त्वी विन्यस्ताष्टादशाङ्गुले ॥ १२३  
अभ्त्_१६।१२४अ।। ततो@प्यङ्गुष्ठमात्रान्तं मायातत्त्वस्थमष्टकम् ।  
अभ्त्_१६।१२४ब्।। प्रत्येकमर्धाङ्गुलतः स्यादङ्गुलचतुष्टये ॥ १२४  
अभ्त्_१६।१२५अ।। इत्थं द्व्यक्ष्णि पुराण्यष्टाविंशतिः पुरुषान्निशि ।  
अभ्त्_१६।१२५ब्।। पुरत्रयं द्वयोस्त्र्यंशन्यूनाङ्गुलमिति क्रमात् ॥ १२५  
अभ्त्_१६।१२६अ।। द्वयोर्द्वयं पञ्चपुरी वैद्यीये चतुरङ्गुले ।  
अभ्त्_१६।१२६ब्।। तत ऐशपुराण्यष्टौ चतुष्के@र्धाङ्गुलक्रमात् ॥ १२६  
अभ्त्_१६।१२७अ।। ततस्त्रीणि द्वये द्वे च द्वयोरित्थं चतुष्टये ।  
अभ्त्_१६।१२७ब्।। सादाशिवं पञ्चकं स्यादित्थं वस्वेककं रवौ ॥ १२७  
अभ्त्_१६।१२८अ।। षोडशकं रसविशिखं वसुद्विकं वसुशशीति पुरवर्गाः ।  
अभ्त्_१६।१२८ब्।। वेदा रसाब्धि युग्माक्षि च रवयस्तत्र चाङ्गुलाः क्रमशः ॥ १२८  
अभ्त्_१६।१२९अ।। अष्टादशाधिकशतं पुराणि देहे@त्र चतुरशीतिमिते ।  
अभ्त्_१६।१२९ब्।। विन्यस्तानि तदित्थं शेषे तु व्यापकं शिवं तत्त्वम् ॥ १२९  
अभ्त्_१६।१३०अ।। इति विधिरपरः कथितः परापराख्यो रसश्रुतिस्थाने ।  
अभ्त्_१६।१३०ब्।। अष्टशरं सङ्ख्यानं खमुनिकृतं तत्परे विधौ ज्ञेयम् ॥ १३०  
अभ्त्_१६।१३१अ।। लकुलादेर्योगाष्टकपर्यन्तस्यात्र भुवनपूगस्य ।  
अभ्त्_१६।१३१ब्।। अधिकीकुर्याद्गणनावशेन भागं विधिद्वये क्रमशः ॥ १३१  
अभ्त्_१६।१३२अ।। अपरादिविधित्रैतादथ न्यासः पदाध्वनः ।  
अभ्त्_१६।१३२ब्।। पूर्वं दशपदी चोक्ता स्वतन्त्रा न्यस्यते यदा ॥ १३२  
अभ्त्_१६।१३३अ।। तयैव दीक्षा कार्या चेत्तदेयं न्यासकल्पना ।  
अभ्त्_१६।१३३ब्।। तत्त्वादिमुख्यतायोगाद्दीक्षायां तु पदावली ॥ १३३  
अभ्त्_१६।१३४अ।। तत्तत्त्वाद्यनुसारेण तत्रान्तर्भाव्यते तथा ।  
अभ्त्_१६।१३४ब्।। स्वप्रधानत्वयोगे तु दीक्षायां पदपद्धतिम् ॥ १३४  
अभ्त्_१६।१३५अ।। न्यस्येत्क्रमेण तत्त्वादिवदनानवलोकिनीम् ।  
अभ्त्_१६।१३५ब्।। चतुर्ष्वष्टासु चाष्टासु दशस्वथ दशस्वथ ॥ १३५  
अभ्त्_१६।१३६अ।। दशस्वथो पञ्चदशस्वथ वेदशरेन्दुषु ।  
अभ्त्_१६।१३६ब्।। धरापदान्नवपदीं मातृकामालिनीगताम् ॥ १३६  
अभ्त्_१६।१३७अ।। योजयेद्व्याप्तृ दशमं पदं तु शिवसञ्ज्ञितम् ।  
अभ्त्_१६।१३७ब्।। धरापदं वर्जयित्वा पञ्च यानि पदानि तु ॥ १३७  
अभ्त्_१६।१३८अ।। विधिद्वयं स्यान्निक्षिप्य द्वादश द्वादशाङ्गुलान् ।  
अभ्त्_१६।१३८ब्।। मन्त्राध्वनो@प्येष एव विधिर्विन्यासयोजने ॥ १३८  
अभ्त्_१६।१३९अ।। व्याप्तिमात्रं हि भिद्येतेत्युक्तं प्रागेव तत्तथा ।  
अभ्त्_१६।१३९ब्।। वर्णाध्वनो@थ विन्यासः कथ्यते@त्र विधित्रये ॥ १३९  
अभ्त्_१६।१४०अ।। एकं चतुर्षु प्रत्येकं द्वयोरङ्गुलयोः क्रमात् ।  
अभ्त्_१६।१४०ब्।। त्रयोविंशतिवर्णी स्यात् षड्वर्ण्येकैकशस्त्रिषु ॥ १४०  
अभ्त्_१६।१४१अ।। प्रत्येकमथ चत्वारश्चतुर्ष्विति विलोमतः ।  
अभ्त्_१६।१४१ब्।। मालिनीमातृकार्णाः स्युर्व्याप्तृ शैवं रसेन्दुतः ॥ १४१  
अभ्त्_१६।१४२अ।। वर्जयित्वाद्यवर्णं तु तत्त्ववत्स्याद्रवीन्नवीन् ।  
अभ्त्_१६।१४२ब्।। तां त्रयोविंशतौ वर्णेष्वप्यन्यत्स्याद्विधिद्वयम् ॥ १४२  
अभ्त्_१६।१४३अ।। श्रीपूर्वशास्त्रे तेनादौ तत्त्वेषूक्तं विधित्रयम् ।  
अभ्त्_१६।१४३ब्।। अतिदिष्टं तु तद्भिन्नाभिन्नवर्णद्वये समम् ॥ १४३  
अभ्त्_१६।१४४अ।। द्विविधो@पि हि वर्णानां षड्विधो भेद उच्यते ।  
अभ्त्_१६।१४४ब्।। तत्त्वमार्गविधानेन ज्ञातव्यः परमार्थतः ॥ १४४  
अभ्त्_१६।१४५अ।। उपदेशातिदेशाभ्यां यदुक्तं तत्पदादिषु ।  
अभ्त्_१६।१४५ब्।। भूयो@तिदिष्टं तत्रैव शास्त्रे@स्मद्धृदयेश्वरे ॥ १४५  
अभ्त्_१६।१४६अ।। पदमन्त्रकलादीनां पूर्वसूत्रानुसारतः ।  
अभ्त्_१६।१४६ब्।। त्रितयत्वं प्रकुर्वीत तत्त्ववर्णोक्तवर्त्मना ॥ १४६  
अभ्त्_१६।१४७अ।। उक्तं तत्पदमन्त्रेषु कलास्वथ निरूप्यते ।  
अभ्त्_१६।१४७ब्।। चतुर्षु रसवेदे द्वाविंशतौ द्वादशस्वथ ॥ १४७  
अभ्त्_१६।१४८अ।। निवृत्त्याद्याश्चतस्रः स्युर्व्याप्त्री स्याच्छान्त्यतीतिका ।  
अभ्त्_१६।१४८ब्।। द्वितीयस्यां कलायां तु द्वादश द्वादशाङ्गुलान् ॥ १४८  
अभ्त्_१६।१४९अ।। क्रमात्क्षिप्त्वा विधिद्वैतं परापरपरात्मकम् ।  
अभ्त्_१६।१४९ब्।। चतुरण्डविधिस्त्वादिशब्देनेह प्रगृह्यते ॥ १४९  
अभ्त्_१६।१५०अ।। कलाचतुष्कवत्तेन तस्मिन्वाच्यं विधित्रयम् ।  
अभ्त्_१६।१५०ब्।। एवं षड्विधमध्वानं शोध्यशिष्यतनौ पुरा ॥ १५०  
अभ्त्_१६।१५१अ।। न्यस्यैकतममुख्यत्वान्न्यस्येच्छोधकसम्मतम् ।  
अभ्त्_१६।१५१ब्।। अध्वन्यासनमन्त्रौघः शोधको ह्येक आदितः ॥ १५१  
अभ्त्_१६।१५२अ।। शब्दराशिर्मालिनी च समस्तव्यस्ततो द्विधा ।  
अभ्त्_१६।१५२ब्।। एकवीरतया यद्वा षट्कं यामलयोगतः ॥ १५२  
अभ्त्_१६।१५३अ।। पञ्चवक्त्री शक्तितद्वद्भेदात्षोढा पुनर्द्विधा ।  
अभ्त्_१६।१५३ब्।। एकाकियामलत्वेनेत्येवं सा द्वादशात्मिका ॥ १५३  
अभ्त्_१६।१५४अ।। षडङ्गी सकलान्यत्वाद्द्विविधा वक्त्रवत्पुनः ।  
अभ्त्_१६।१५४ब्।। द्वादशत्वेन गुणिता चतुर्विंशतिभेदिका ॥ १५४  
अभ्त्_१६।१५५अ।। अघोराद्यष्टके द्वे च तृतीयं यामलोदयात् ।  
अभ्त्_१६।१५५ब्।। मातृसद्भावमन्त्रश्च केवलः श्रुतिचक्रगः ॥ १५५  
अभ्त्_१६।१५६अ।। एकद्वित्रिचतुर्भेदात्त्रयोदशभिदात्मकः ।  
अभ्त्_१६।१५६ब्।। एकवीरतया सो@यं चतुर्दशतया स्थितः ॥ १५६  
अभ्त्_१६।१५७अ।। अनामसंहृतिस्थैर्यसृष्टिचक्रं चतुर्विधम् ।  
अभ्त्_१६।१५७ब्।। देवताभिर्निजाभिस्तन्मातृसद्भाववृंहितम् ॥ १५७  
अभ्त्_१६।१५८अ।। इत्थं शोधकवर्गो@यं मन्त्राणां सप्ततिः स्मृता ।  
अभ्त्_१६।१५८ब्।। षडर्धशास्त्रेषु श्रीमत्सारशास्त्रे च कथ्यते ॥ १५८  
अभ्त्_१६।१५९अ।। अघोराद्यष्टकेनेह शोधनीयं विपश्चिता ।  
अभ्त्_१६।१५९ब्।। अथवैकाक्षरामन्त्रैरथवा मातृकाक्रमात् ॥ १५९  
अभ्त्_१६।१६०अ।। भैरवीयहृदा वापि खेचरीहृदयेन वा ।  
अभ्त्_१६।१६०ब्।। भैरवेण महादेवि त्वथ वक्त्राङ्गपञ्चकैः ॥ १६०  
अभ्त्_१६।१६१अ।। येन येन हि मन्त्रेण तन्त्रे@स्मिन्नुद्भवः कृतः ।  
अभ्त्_१६।१६१ब्।। तेनैव दीक्षयेन्मन्त्री इत्याज्ञा पारमेश्वरी ॥ १६१  
अभ्त्_१६।१६२अ।। एवं शोधकभेदेन सप्ततिः कीर्तिता भिदः ।  
अभ्त्_१६।१६२ब्।। शोध्यन्यासं विना मन्त्रैरेतैर्दीक्षा यदा भवेत् ॥ १६२  
अभ्त्_१६।१६३अ।। तदा सप्ततिधा ज्ञेया जननादिविवर्जिता ।  
अभ्त्_१६।१६३ब्।। शोध्यभेदो@थ वक्तव्यः सङ्क्षेपात्सो@पि कथ्यते ॥ १६३  
अभ्त्_१६।१६४अ।। एकत्रिपञ्चषट्त्रिंशद्भेदात्तात्त्वश्चतुर्विधः ।  
अभ्त्_१६।१६४ब्।। पञ्चैकभेदाच्चाध्वानस्तथैवाण्डचतुष्टयम् ॥ १६४  
अभ्त्_१६।१६५अ।। एवं दशविधं शोध्यं त्रिंशद्धा तद्विधित्रयात् ।  
अभ्त्_१६।१६५ब्।। शोध्यशोधकभेदेन शतानि त्वेकविंशतिः ॥ १६५  
अभ्त्_१६।१६६अ।। अत्रापि न्यासयोगेन शोध्ये@ध्वनि तथाकृतेः ।  
अभ्त्_१६।१६६ब्।। शतैकविंशतिभिदा जननाद्युज्झिता भवेत् ॥ १६६  
अभ्त्_१६।१६७अ।। जननादिमयी तावत्येवं शतदृशि श्रुतिः ।  
अभ्त्_१६।१६७ब्।। स्यात्सप्तत्यधिका सापि द्रव्यविज्ञानभेदतः ॥ १६७  
अभ्त्_१६।१६८अ।। द्विधेति पञ्चाशीतिः स्याच्छतान्यधिकखाब्धिका ।  
अभ्त्_१६।१६८ब्।। भोगमोक्षानुसन्धानाद्द्विविधा सा प्रकीर्तिता ॥ १६८  
अभ्त्_१६।१६९अ।। अशुभस्यैव संशुद्ध्या शुभस्याप्यथ शोधनात् ।  
अभ्त्_१६।१६९ब्।। द्विधा भोगः शुभे शुद्धिः कालत्रयविभेदिनि ॥ १६९  
अभ्त्_१६।१७०अ।। एकद्विसामस्त्यवशात्सप्तधेत्यष्टधा भुजिः ।  
अभ्त्_१६।१७०ब्।। गुरुशिष्यक्रमात्सो@पि द्विधेत्येवं विभिद्यते ॥ १७०  
अभ्त्_१६।१७१अ।। प्रत्यक्षदीक्षणे यस्माद्द्वयोरेकानुसन्धितः ।  
अभ्त्_१६।१७१ब्।। तादृग्दीक्षाफलं पूर्णं विसंवादे तु विप्लवः ॥ १७१  
अभ्त्_१६।१७२अ।। परोक्षमृतदीक्षादौ गुरुरेवानुसन्धिमान् ।  
अभ्त्_१६।१७२ब्।। क्रियाज्ञानमहिम्ना तं शिष्यं धाम्नीप्सिते नयेत् ॥ १७२  
अभ्त्_१६।१७३अ।। अविभिन्ने क्रियाज्ञाने कर्मशुद्धौ तथैव ते ।  
अभ्त्_१६।१७३ब्।। अनुसन्धिः पुनर्भिन्नः कर्म यस्मात्तदात्मकम् ॥ १७३  
अभ्त्_१६।१७४अ।। श्रीमत्स्वच्छन्दशास्त्रे च वासनाभेदतः फलम् ।  
अभ्त्_१६।१७४ब्।। शिष्याणां च गुरोश्चोक्तमभिन्ने@पि क्रियादिके ॥ १७४  
अभ्त्_१६।१७५अ।। भोगस्य शोधकाच्छोध्यादनुसन्धेश्च तादृशात् ।  
अभ्त्_१६।१७५ब्।। वैचित्र्यमस्ति भेदस्य वैचित्र्यप्राणता यतः ॥ १७५  
अभ्त्_१६।१७६अ।। तथाहि वक्त्रैर्यस्याध्वा शुद्धस्तैरेव योजितः ।  
अभ्त्_१६।१७६ब्।। भोक्तुमिष्टे क्वचित्तत्त्वे स भोक्ता तद्बलान्वितः ॥ १७६  
अभ्त्_१६।१७७अ।। शुभानां कर्मणां चात्र सद्भावे भोगचित्रता ।  
अभ्त्_१६।१७७ब्।। तादृगेव भवेत्कर्मशुद्धौ त्वन्यैव चित्रता ॥ १७७  
अभ्त्_१६।१७८अ।। भोगश्च सद्य+उत्क्रान्त्या देहेनैवाथ सङ्गतः ।  
अभ्त्_१६।१७८ब्।। तदैवाभ्यासतो वापि देहान्ते वेत्यसौ चतुः ॥ १७८  
अभ्त्_१६।१७९अ।। प्राक्तनाष्टभिदा योगाद्द्वात्रिंशद्भेद उच्यते ।  
अभ्त्_१६।१७९ब्।। मोक्ष एको@पि बीजस्य समयाख्यस्य तादृशम् ॥ १७९  
अभ्त्_१६।१८०अ।। बालादिकं ज्ञातशीघ्रमरणं शक्तिवर्जितम् ।  
अभ्त्_१६।१८०ब्।। वृद्धं वोद्दिश्य शक्तं वा शोधनाशोधनाद्द्विधा ॥ १८०  
अभ्त्_१६।१८१अ।। सद्य+उत्क्रान्तितस्त्रैधं सा चासन्नमृतौ गुरोः ।  
अभ्त्_१६।१८१ब्।। कार्येत्याज्ञा महेशस्य श्रीमद्गह्वरभाषिता ॥ १८१  
अभ्त्_१६।१८२अ।। दृष्ट्वा शिष्यं जराग्रस्तं व्याधिना परिपीडितम् ।  
अभ्त्_१६।१८२ब्।। उत्क्रमय्य ततस्त्वेनं परतत्त्वे नियोजयेत् ॥ १८२  
अभ्त्_१६।१८३अ।। पञ्चत्रिंशदमी भेदा गुरोर्वा गुरुशिष्ययोः ।  
अभ्त्_१६।१८३ब्।। उक्तद्वैविध्यकलनात्सप्ततिः परिकीर्तिताः ॥ १८३  
अभ्त्_१६।१८४अ।। एतैर्भेदैः पुरोक्तांस्तान्भेदान्दीक्षागतान्गुरुः ।  
अभ्त्_१६।१८४ब्।। हत्वा वदेत्प्रसङ्ख्यानं स्वभ्यस्तज्ञानसिद्धये ॥ १८४  
अभ्त्_१६।१८५अ।। पञ्चाशीतिशती या चत्वारिंशत्समुत्तरा कथिता ।  
अभ्त्_१६।१८५ब्।। तां सप्तत्या भित्त्वा दीक्षाभेदान्स्वयं कलयेत् ॥ १८५  
अभ्त्_१६।१८६अ।। पञ्चकमिह लक्षाणां च सप्तनवतिः सहस्रपरिसङ्ख्या ।  
अभ्त्_१६।१८६ब्।। अष्टौ शतानि दीक्षाभेदो@यं मालिनीतन्त्रे ॥ १८६  
अभ्त्_१६।१८७अ।। सप्ततिधा शोद्धृगणस्त्रिंशद्धा शोध्य एकतत्त्वादिः ।  
अभ्त्_१६।१८७ब्।। साण्डः षडध्वरूपस्तथेतिकर्तव्यता चतुर्भेदा ॥ १८७  
अभ्त्_१६।१८८अ।। द्रव्यज्ञानमयी सा जननादिविवर्जिताथ तद्युक्ता ।  
अभ्त्_१६।१८८ब्।। पञ्चत्रिंशद्धा पुनरेषा भोगापवर्गसन्धानात् ॥ १८८  
अभ्त्_१६।१८९अ।। यस्माद्द्वात्रिंशद्धा भोगः शुभशुद्ध्यशुद्धिकालभिदा ।  
अभ्त्_१६।१८९ब्।। मोक्षस्त्रेधा द्विगुणा सप्ततिरितिकार्यताभेदाः ॥ १८९  
अभ्त्_१६।१९०अ।। शोधनशोध्यविभेदादितिकर्तव्यत्वभेदतश्चैषा ।  
अभ्त्_१६।१९०ब्।। दीक्षा बहुधा भिन्ना शोध्यविहीना तु सप्ततिधा ॥ १९०  
अभ्त्_१६।१९१अ।। मन्त्राणां सकलेतरसाङ्गनिरङ्गादिभेदसङ्कलनात् ।  
अभ्त्_१६।१९१ब्।। श्योध्यस्य च तत्त्वादेः पञ्चदशाद्युक्तभेदपरिगणनात् ॥ १९१  
अभ्त्_१६।१९२अ।। भेदानां परिगणना न शक्यते कर्तुमित्यसङ्कीर्णाः ।  
अभ्त्_१६।१९२ब्।। भेदाः सङ्कीर्णाः पुनरन्ये भूयस्त्वकारिणो बहुधा ॥ १९२  
अभ्त्_१६।१९३अ।। शोधकशोध्यादीनां द्वित्रादिविभेदसद्भावात् ।  
अभ्त्_१६।१९३ब्।। भोगे साध्ये यद्यद्बहु कर्तव्यं तदाश्रयेन्मतिमान् ॥ १९३  
अभ्त्_१६।१९४अ।। कारणभूयस्त्वं किल फलभूयस्त्वाय किं चित्रम् ।  
अभ्त्_१६।१९४ब्।। अपवर्गे नतु भेदस्तेनास्मिन्वासनादृढत्वजुषा ॥ १९४  
अभ्त्_१६।१९५अ।। अल्पाप्याश्रयणीया क्रियाथ विज्ञानमात्रे वा ।  
अभ्त्_१६।१९५ब्।। अभिनवगुप्तगुरुः पुनराह हि सति वित्तदेशकालादौ ॥ १९५  
अभ्त्_१६।१९६अ।। अपवर्गे@पि हि विस्तीर्णकर्मविज्ञानसङ्ग्रहः कार्यः ।  
अभ्त्_१६।१९६ब्।। चिद्वृत्तेर्वैचित्र्याच्चाञ्चल्ये@पि क्रमेण सन्धानात् ॥ १९६  
अभ्त्_१६।१९७अ।। तस्मिंस्तस्मिन्वस्तुनि रूढिरवश्यं शिवात्मिका भवति ।  
अभ्त्_१६।१९७ब्।। तत्त्वमिदमेतदात्मकमेतस्मात्प्रोद्धृतो मया शिष्यः ॥ १९७  
अभ्त्_१६।१९८अ।। इत्थं क्रमसंवित्तौ मूढो@पि शिवात्मको भवति ।  
अभ्त्_१६।१९८ब्।। क्रमिकतथाविधशिवतानुग्रहसुभगं च दैशिकं पश्यन् ॥ १९८  
अभ्त्_१६।१९९अ।। शिशुरपि तदभेददृशा भक्तिबलाच्चाभ्युपैति शिवभावम् ।  
अभ्त्_१६।१९९ब्।। यद्यपि विकल्पवृत्तेरपि मोक्षं दीक्षयैव देहान्ते ॥ १९९  
अभ्त्_१६।२००अ।। शास्त्रे प्रोवाच विभुस्तथापि दृढवासना युक्ता ।  
अभ्त्_१६।२००ब्।। मोक्षे@प्यस्ति विशेषः क्रियाल्पभूयस्त्वजः सलोकादिः ॥ २००  
अभ्त्_१६।२०१अ।। इति केचित्तदयुक्तं स विचित्रो भोग एव कथितः स्यात् ।  
अभ्त्_१६।२०१ब्।। संस्कारशेषवर्तनजीवितमध्ये@स्य समयलोपाद्यम् ॥ २०१  
अभ्त्_१६।२०२अ।। नायाति विघ्नजालं क्रियाबहुत्वं मुमुक्षोस्तत् ।  
अभ्त्_१६।२०२ब्।। यस्मात् सबीजदीक्षासंस्कृतपुरुषस्य समयलोपाद्ये ॥ २०२  
अभ्त्_१६।२०३अ।। भुक्ते भोगान्मोक्षो नैवं निर्बीजदीक्षायाम् ।  
अभ्त्_१६।२०३ब्।। इति केचिन्मन्यन्ते युक्तं तच्चापि यत्स्मृतं शास्त्रे ॥ २०३  
अभ्त्_१६।२०४अ।। समयोल्लङ्घनाद्देवि क्रव्यादत्वं शतं समाः ॥ २०४  
अभ्त्_१६।२०५अ।। तस्मादुरुशिष्यमतौ शिवभावनिरूढिवितरणसमर्थम् ।  
अभ्त्_१६।२०५ब्।। क्रमिकं तत्त्वोद्धरणादि कर्म मोक्षे@पि युक्तमतिविततम् ॥ २०५  
अभ्त्_१६।२०६अ।। यस्तु सदा भावनया स्वभ्यस्तज्ञानवान्गुरुः स शिशोः ।  
अभ्त्_१६।२०६ब्।। अपवर्गाय यथेच्छं यं कञ्चिदुपायमनुतिष्ठेत् ॥ २०६  
अभ्त्_१६।२०७अ।। एवं शिष्यतनौ शोध्यं न्यस्याध्वानं यथेप्सितम् ।  
अभ्त्_१६।२०७ब्।। शोधकं मन्त्रमुपरि न्यस्येत्तत्त्वानुसारतः ॥ २०७  
अभ्त्_१६।२०८अ।। द्वयोर्मातृकयोस्तत्त्वस्थित्या वर्णक्रमः पुरा ।  
अभ्त्_१६।२०८ब्।। कथितस्तं तथा न्यस्येत्तत्तत्तत्त्वविशुद्धये ॥ २०८  
अभ्त्_१६।२०९अ।। वर्णाध्वा यद्यपि प्रोक्तः शोध्यः पाशात्मकस्तु सः ।  
अभ्त्_१६।२०९ब्।। मायीयः शोधकस्त्वन्यः शिवात्मा परवाङ्मयः ॥ २०९  
अभ्त्_१६।२१०अ।। उवाच सद्योज्योतिश्च वृत्तौ स्वायम्भुवस्य तत् ।  
अभ्त्_१६।२१०ब्।। बाढमेको हि पाशात्मा शब्दो@न्यश्च शिवात्मकः ॥ २१०  
अभ्त्_१६।२११अ।। तस्मात्तस्यैव वर्णस्य युक्ता शोधकशोध्यता ।  
अभ्त्_१६।२११ब्।। श्रीपूर्वशास्त्रे चाप्युक्तं ते तैरालिङ्गिता इति ॥ २११  
अभ्त्_१६।२१२अ।। सद्योजातादिवक्त्राणि हृदाद्यङ्गानि पञ्च च ।  
अभ्त्_१६।२१२ब्।। षट्कृत्वो न्यस्य षट्त्रिंशन्न्यासं कुर्याद्धरादितः ॥ २१२  
अभ्त्_१६।२१३अ।। परापराया वैलोम्याद्धरायां स्यात्पदत्रयम् ।  
अभ्त्_१६।२१३ब्।। ततो जलादहङ्कारे पञ्चाष्टकसमाश्रयात् ॥ २१३  
अभ्त्_१६।२१४अ।। पदानि पञ्च धीमूलपुंरागाख्ये त्रये त्रयम् ।  
अभ्त्_१६।२१४ब्।। एकं त्वशुद्धवित्कालद्वये चैकं नियामके ॥ २१४  
अभ्त्_१६।२१५अ।। कलामायाद्वये चैकं पदमुक्तमिह क्रमात् ।  
अभ्त्_१६।२१५ब्।। विद्येश्वरसदाशक्तिशिवेषु पदपञ्चकम् ॥ २१५  
अभ्त्_१६।२१६अ।। एकोनविंशतिः सेयं पदानां स्यात्परापरा ।  
अभ्त्_१६।२१६ब्।। सार्धं चैकं चैकं सार्धं द्वे द्वे शशी दृगथ युग्मम् ॥ २१६  
अभ्त्_१६।२१७अ।। त्राणि दृगब्धिश्चन्द्रः श्रुतिः शशी पञ्च विधुमहश्चन्द्राः ।  
अभ्त्_१६।२१७ब्।। एकान्नविंशतौ स्यादक्षरसङ्ख्या पदेष्वियं देव्याः ॥ २१७  
अभ्त्_१६।२१८अ।। हल्द्वययुतवसुचित्रगुपरिसङ्ख्यातस्ववर्णायाः ।  
अभ्त्_१६।२१८ब्।। मूलान्तं सार्धवर्णं स्यान्मायान्तं वर्णमेककम् ॥ २१८  
अभ्त्_१६।२१९अ।। शक्त्यन्तमेकमपरान्यासे विधिरुदीरितः ।  
अभ्त्_१६।२१९ब्।। मायान्तं हल्ततः शक्तिपर्यन्ते स्वर उच्यते ॥ २१९  
अभ्त्_१६।२२०अ।। निष्कले शिवतत्त्वे वै परो न्यासः परोदितः ।  
अभ्त्_१६।२२०ब्।। परापरापदान्येव ह्यघोर्याद्यष्टकद्वये ॥ २२०  
अभ्त्_१६।२२१अ।। मन्त्रास्तदनुसारेण तत्त्वेष्वेतद्द्वयं क्षिपेत् ।  
अभ्त्_१६।२२१ब्।। पिण्डाक्षराणां सर्वेषां वर्णसङ्ख्या विभेदतः ॥ २२१  
अभ्त्_१६।२२२अ।। अव्यक्तान्तं स्वरे न्यस्या शेषं शेषेषु योजयेत् ।  
अभ्त्_१६।२२२ब्।। बीजानि सर्वतत्त्वेषु व्याप्तृत्वेन प्रकल्पयेत् ॥ २२२  
अभ्त्_१६।२२३अ।। पिण्डानां बीजवन्न्यासमन्ये तु प्रतिपेदिरे ।  
अभ्त्_१६।२२३ब्।। अकृते वाथ शोध्यस्य न्यासे वस्तुबलात् स्थितेः ॥ २२३  
अभ्त्_१६।२२४अ।। शोधकन्यासमात्रेण सर्वं शोध्यं विशुध्यति ।  
अभ्त्_१६।२२४ब्।। श्रीमन्मृत्युञ्जयादौ च कथितं परमेष्ठिना ॥ २२४  
अभ्त्_१६।२२५अ।। अधुना न्यासमात्रेण भूतशुद्धिः प्रजायते ।  
अभ्त्_१६।२२५ब्।। देहशुद्ध्यर्थमप्येतत्तुल्यमेतेन वस्तुतः ॥ २२५  
अभ्त्_१६।२२६अ।। अन्यप्रकरणोक्तं यद्युक्तं प्रकरणान्तरे ।  
अभ्त्_१६।२२६ब्।। ज्ञापकत्वेन साक्षाद्वा तत्किं नान्यत्र गृह्यते ॥ २२६  
अभ्त्_१६।२२७अ।। मालिनीमातृकाङ्गस्य न्यासो यो@र्चाविधौ पुरा ।  
अभ्त्_१६।२२७ब्।। प्रोक्तः केवलसंशोद्धृमन्त्रन्यासे स एव तु ॥ २२७  
अभ्त्_१६।२२८अ।। त्रिपदी द्वयोर्द्वयोः स्यात्प्रत्येकमथाष्टसु श्रुतिपदानि ।  
अभ्त्_१६।२२८ब्।। दिक्चन्द्रचन्द्ररसरविशरशरदृग्दृङ्मृगाङ्कशशिगणने ॥ २२८  
अभ्त्_१६।२२९अ।। अङ्गुलमाने देव्या अष्टादश वैभवेन पदमन्यत् ।  
अभ्त्_१६।२२९ब्।। अपरं मानमिदं स्यात् केवलशोधकमनुन्यासे ॥ २२९  
अभ्त्_१६।२३०अ।। तुर्यपदात्पदषट्के मानद्वितयं परापरपराख्यम् ।  
अभ्त्_१६।२३०ब्।। द्वादशकं द्वादशकं तत्त्वोपरि पूर्ववत्त्वन्यत् ॥ २३०  
अभ्त्_१६।२३१अ।। केवलशोधकमन्त्रन्यासाभिप्रायतो महादेवः ।  
अभ्त्_१६।२३१ब्।। तत्त्वक्रमोदितमपि न्यासं पुनराह तद्विरुद्धमपि ॥ २३१  
अभ्त्_१६।२३२अ।। निष्कले पदमेकार्णं यावत्त्रीणि तु पार्थिवे ।  
अभ्त्_१६।२३२ब्।। इत्यादिना तत्त्वगतक्रमन्यास उदीरितः ॥ २३२  
अभ्त्_१६।२३३अ।। पुनश्च मालिनीतन्त्रे वर्गविद्याविभेदतः ।  
अभ्त्_१६।२३३ब्।। द्विधा पदानीत्युक्त्वाख्यन्न्यासमन्यादृशं विभुः ॥ २३३  
अभ्त्_१६।२३४अ।। एकैकं द्व्यङ्गुलं ज्ञेयं तत्र पूर्वं पदत्रयम् ।  
अभ्त्_१६।२३४ब्।। अष्टाङ्गुलानि चत्वारि दशाङ्गुलमतः परम् ॥ २३४  
अभ्त्_१६।२३५अ।। द्व्यङ्गुले द्वे पदे चान्ये षडङ्गुलमतः परम् ।  
अभ्त्_१६।२३५ब्।। द्वादशाङ्गुलमन्यच्च द्वे@न्ये पञ्चाङ्गुले पृथक् ॥ २३५  
अभ्त्_१६।२३६अ।। पदद्वयं चतुष्पर्व तथान्ये द्वे द्विपर्वणी ।  
अभ्त्_१६।२३६ब्।। एवं परापरादेव्याः स्वतन्त्रो न्यास उच्यते ॥ २३६  
अभ्त्_१६।२३७अ।। विद्याद्वयं शिष्यतनौ व्याप्तृत्वेनैव योजयेत् ।  
अभ्त्_१६।२३७ब्।। इति दर्शयितुं नास्य पृथङ्न्यासं न्यरूपयत् ॥ २३७  
अभ्त्_१६।२३८अ।। एवं शोधकमन्त्रस्य न्यासे तद्रश्मियोगतः ।  
अभ्त्_१६।२३८ब्।। पाशजालं विलीयेत तद्ध्यानबलतो गुरोः ॥ २३८  
अभ्त्_१६।२३९अ।। शोध्यतत्त्वे समस्तानां योनीनां तुल्यकालतः ।  
अभ्त्_१६।२३९ब्।। जननाद्भोगतः कर्मक्षये स्यादपवृक्तता ॥ २३९  
अभ्त्_१६।२४०अ।। देहैस्तावद्भिरस्याणोश्चित्रं भोक्तुरपि स्फुटम् ।  
अभ्त्_१६।२४०ब्।। मनो@नुसन्धिर्नो विश्वसंयोगप्रविभागवत् ॥ २४०  
अभ्त्_१६।२४१अ।। नियत्या मनसो देहमात्रे वृत्तिस्ततः परम् ।  
अभ्त्_१६।२४१ब्।। नानुसन्धा यतः सैकस्वान्तयुक्ताक्षकल्पिता ॥ २४१  
अभ्त्_१६।२४२अ।। प्रदेशवृत्ति च ज्ञानमात्मनस्तत्र तत्र तत् ।  
अभ्त्_१६।२४२ब्।। भोग्यज्ञानं नान्यदेहेष्वनुसन्धानमर्हति ॥ २४२  
अभ्त्_१६।२४३अ।। यदा तु मनसस्तस्य देहवृत्तेरपि ध्रुवम् ।  
अभ्त्_१६।२४३ब्।। योगमन्त्रक्रियादेः स्याद्वैमल्यं तद्विदा तदा ॥ २४३  
अभ्त्_१६।२४४अ।। यथामलं मनो दूरस्थितमप्याशु पश्यति ।  
अभ्त्_१६।२४४ब्।। तथा प्रत्ययदीक्षायां तत्तद्भुवनदर्शनम् ॥ २४४  
अभ्त्_१६।२४५अ।। जननादिवियुक्तां तु यदा दीक्षां चिकीर्षति ।  
अभ्त्_१६।२४५ब्।। तदास्मादुद्धरामीति युक्तमूहप्रकल्पनम् ॥ २४५  
अभ्त्_१६।२४६अ।। यदा शोध्यं विना शोद्धृन्यासस्तत्रापि मन्त्रतः ।  
अभ्त्_१६।२४६ब्।। जननादिक्रमं कुर्यात्तत्त्वसंश्लेषवर्जितम् ॥ २४६  
अभ्त्_१६।२४७अ।। एकाकिशोद्धृन्यासे च जननादिविवर्जने ।  
अभ्त्_१६।२४७ब्।। तच्छोद्धृसम्पुटं नाम केवलं परिकल्पयेत् ॥ २४७  
अभ्त्_१६।२४८अ।। द्रव्ययोगेन दीक्षायां तिलाज्याक्षततण्डुलम् ।  
अभ्त्_१६।२४८ब्।। तत्तन्मन्त्रेण जुहुयाज्जन्मयोगवियोगयोः ॥ २४८  
अभ्त्_१६।२४९अ।। यदा विज्ञानदीक्षां तु कुर्याच्छिष्यं तदा भृशम् ।  
अभ्त्_१६।२४९ब्।। तन्मन्त्रसञ्जल्पबलात् पश्येदा चाविकल्पकात् ॥ २४९  
अभ्त्_१६।२५०अ।। विकल्पः किल सञ्जल्पमयो यत्स विमर्शकः ।  
अभ्त्_१६।२५०ब्।। मन्त्रात्मासौ विमर्शश्च शुद्धो@पाशवतात्मकः ॥ २५०  
अभ्त्_१६।२५१अ।। नित्यश्चानादिवरदशिवाभेदोपकल्पितः ।  
अभ्त्_१६।२५१ब्।। तद्योगाद्दैशिकस्यापि विकल्पः शिवतां व्रजेत् ॥ २५१  
अभ्त्_१६।२५२अ।। श्रीसारशास्त्रे तदिदं परमेशेन भाषितम् ।  
अभ्त्_१६।२५२ब्।। अर्थस्य प्रतिपत्तिर्या ग्राह्यग्राहकरूपिणी ॥ २५२  
अभ्त्_१६।२५३अ।। सा एव मन्त्रशक्तिस्तु वितता मन्त्रसन्ततौ ।  
अभ्त्_१६।२५३ब्।। परामर्शस्वभावेत्थं मन्त्रशक्तिरुदाहृता ॥ २५३  
अभ्त्_१६।२५४अ।। परामर्शो द्विधा शुद्धाशुद्धत्वान्मन्त्रभेदकः ।  
अभ्त्_१६।२५४ब्।। उक्तं श्रीपौष्करे@न्ये च ब्रह्मविष्ण्वादयो@ण्डगाः ॥ २५४  
अभ्त्_१६।२५५अ।। प्राधानिकाः साञ्जनास्ते सात्त्वराजसतामसाः ।  
अभ्त्_१६।२५५ब्।। तैरशुद्धपरामर्शात्तन्मयीभावितो गुरुः ॥ २५५  
अभ्त्_१६।२५६अ।। वैष्णवादिः पशुः प्रोक्तो न योग्यः पतिशासने ।  
अभ्त्_१६।२५६ब्।। ये मन्त्राः शुद्धमार्गस्थाः शिवभट्टारकादयः ॥ २५६  
अभ्त्_१६।२५७अ।। श्रीमन्मतङ्गादिदृशा तन्मयो हि गुरुः शिवः ।  
अभ्त्_१६।२५७ब्।। ननु स्वतन्त्रसञ्जल्पयोगादस्तु विमर्शिता ॥ २५७  
अभ्त्_१६।२५८अ।। प्राक्कुतः स विमर्शाच्चेत्कुतः सो@पि निरूपणे ।  
अभ्त्_१६।२५८ब्।। आद्यस्तथाविकल्पत्वप्रदः स्यादुपदेष्टृतः ॥ २५८  
अभ्त्_१६।२५९अ।। यः सङ्क्रान्तो@भिजल्पः स्यात्तस्याप्यन्योपदेष्टृतः ।  
अभ्त्_१६।२५९ब्।। पूर्वपूर्वक्रमादित्थं य एवादिगुरोः पुरा ॥ २५९  
अभ्त्_१६।२६०अ।। सञ्जल्पो ह्यभिसङ्क्रान्तः सो@द्याप्यस्तीति गृह्यताम् ।  
अभ्त्_१६।२६०ब्।। यस्तथाविधसञ्जल्पबलात्को@पि स्वतन्त्रकः ॥ २६०  
अभ्त्_१६।२६१अ।। विमर्शः कल्प्यते सो@पि तदात्मैव सुनिश्चितः ।  
अभ्त्_१६।२६१ब्।। घटकुम्भ इतीत्थं वा यदि भेदो निरूप्यते ॥ २६१  
अभ्त्_१६।२६२अ।। सो@प्यन्यकल्पनादायी ह्यनादृत्यः प्रयत्नतः ।  
अभ्त्_१६।२६२ब्।। पणायते करोतीति विकल्पस्योचितौ स्फुटम् ॥ २६२  
अभ्त्_१६।२६३अ।। करपाण्यभिजल्पौ तौ सङ्कीर्येतां कथं किल ।  
अभ्त्_१६।२६३ब्।। शब्दाच्छब्दान्तरे तेन व्युत्पत्तिर्व्यवधानतः ॥ २६३  
अभ्त्_१६।२६४अ।। व्यवहारात्तु सा साक्षाच्चित्रोपाख्याविमर्शिनी ।  
अभ्त्_१६।२६४ब्।। तद्विमर्शोदयः प्राच्यस्वविमर्शमयः स्फुरेत् ॥ २६४  
अभ्त्_१६।२६५अ।। यावद्बालस्य संवित्तिरकृत्रिमविमर्शने ।  
अभ्त्_१६।२६५ब्।। तेन तन्मन्त्रशब्दार्थविशेषोत्थं विकल्पनम् ॥ २६५  
अभ्त्_१६।२६६अ।। शब्दान्तरोत्थाद्भेदेन पश्यता मन्त्र आदृतः ।  
अभ्त्_१६।२६६ब्।। यच्चापि बीजपिण्डादेरुक्तं प्राग्बोधरूपकम् ॥ २६६  
अभ्त्_१६।२६७अ।। तत्तस्यैव कुतो@न्यस्य तत्कस्मादन्यकल्पना ।  
अभ्त्_१६।२६७ब्।। एतदर्थं गुरोर्यत्नाल्लक्षणे तत्र तत्र तत् ॥ २६७  
अभ्त्_१६।२६८अ।। लक्षणं कथितं ह्येष मन्त्रतन्त्रविशारदः ।  
अभ्त्_१६।२६८ब्।। तेन मन्त्रार्थसम्बोधे मन्त्रवार्तिकमादरात् ॥ २६८  
अभ्त्_१६।२६९अ।। ऊहापोहप्रयोगं वा सर्वथा गुरुराचरेत् ।  
अभ्त्_१६।२६९ब्।। मन्त्रार्थविदभावे तु सर्वथा मन्त्रतन्मयम् ॥ २६९  
अभ्त्_१६।२७०अ।। गुरुं कुर्यात् तदभ्यासात्तत्सङ्कल्पमयो ह्यसौ ।  
अभ्त्_१६।२७०ब्।। तत्समानाभिसञ्जल्पो यदा मन्त्रार्थभावनात् ॥ २७०  
अभ्त्_१६।२७१अ।। गुरोर्भवेत्तदा सर्वसाम्ये को भेद उच्यताम् ।  
अभ्त्_१६।२७१ब्।। अंशेनाप्यथ वैषम्ये न ततो@र्थक्रिया हि सा ॥ २७१  
अभ्त्_१६।२७२अ।। गोमयात्कीटतः कीट इत्येवं न्यायतो यदा ।  
अभ्त्_१६।२७२ब्।। सञ्जल्पान्तरतो@प्यर्थक्रियां तामेव पश्यति ॥ २७२  
अभ्त्_१६।२७३अ।। तदैष सत्यसञ्जल्पः शिव एवेति कथ्यते ।  
अभ्त्_१६।२७३ब्।। स यद्वक्ति तदेव स्यान्मन्त्रो भोगापवर्गदः ॥ २७३  
अभ्त्_१६।२७४अ।। नैषो@भिनवगुप्तस्य पक्षो मन्त्रार्पितात्मनः ।  
अभ्त्_१६।२७४ब्।। यो@र्थक्रियामाह भिन्नां कीटयोरपि तादृशोः ॥ २७४  
अभ्त्_१६।२७५अ।। मन्त्रार्पितमनाः किञ्चिद्वदन्यत्तु विषं हरेत् ।  
अभ्त्_१६।२७५ब्।। तन्मन्त्र एव शब्दः स परं तत्र घटादिवत् ॥ २७५  
अभ्त्_१६।२७६अ।। कान्तासम्भोगसञ्जल्पसुन्दरः कामुकः सदा ।  
अभ्त्_१६।२७६ब्।। तत्संस्कृतो@प्यन्यदेष कुर्वन्स्वात्मनि तृप्यति ॥ २७६  
अभ्त्_१६।२७७अ।। तथा तन्मन्त्रसञ्जल्पभावितो@न्यदपि ब्रुवन् ।  
अभ्त्_१६।२७७ब्।। अनिच्छुरपि तद्रूपस्तथा कार्यकरो ध्रुवम् ॥ २७७  
अभ्त्_१६।२७८अ।। विकल्पयन्नप्येकार्थं यतो@न्यदपि पश्यति ।  
अभ्त्_१६।२७८ब्।। विषापहारिमन्त्रादीत्युक्तं श्रीपूर्वशासने ॥ २७८  
अभ्त्_१६।२७९अ।। यदि वा विषनाशे@पि हेतुभेदाद्विचित्रता ।  
अभ्त्_१६।२७९ब्।। धात्वाप्यायादिकानन्तकार्यभेदाद्भविष्यति ॥ २७९  
अभ्त्_१६।२८०अ।। तदेवं मन्त्रसञ्जल्पविकल्पाभ्यासयोगतः ।  
अभ्त्_१६।२८०ब्।। भाव्यवस्तुस्फुटीभावः सञ्जल्पह्रासयोगतः ॥ २८०  
अभ्त्_१६।२८१अ।। वस्त्वेव भावयत्येष न सञ्जल्पमिमं पुनः ।  
अभ्त्_१६।२८१ब्।। गृह्णाति भासनोपायं भाते तत्र तु तेन किम् ॥ २८१  
अभ्त्_१६।२८२अ।। एवं सञ्जल्पनिर्ह्रासे सुपरिस्फुटतात्मकम् ।  
अभ्त्_१६।२८२ब्।। अकृत्त्रिमविमर्शात्म स्फुरेद्वस्त्वविकल्पकम् ॥ २८२  
अभ्त्_१६।२८३अ।। निर्विकल्पा च सा संविद्यद्यथा पश्यति स्फुटम् ।  
अभ्त्_१६।२८३ब्।। तत्तथैव तथात्मत्वाद्वस्तुनो@पि बहिःस्थितेः ॥ २८३  
अभ्त्_१६।२८४अ।। विशेषतस्त्वमायीयशिवताभेदशालिनः ।  
अभ्त्_१६।२८४ब्।। मोक्षे@भ्युपायः सञ्जल्पो बन्धमोक्षौ ततः किल ॥ २८४  
अभ्त्_१६।२८५अ।। विकल्पे@पि गुरोः सम्यगभिन्नशिवताजुषः ।  
अभ्त्_१६।२८५ब्।। अविकल्पकपर्यन्तप्रतीक्षा नोपयुज्यते ॥ २८५  
अभ्त्_१६।२८६अ।। तद्विमर्शस्वभावा हि सा वाच्या मन्त्रदेवता ।  
अभ्त्_१६।२८६ब्।। महासंवित्समासन्नेत्युक्तं श्रीगमशासने ॥ २८६  
अभ्त्_१६।२८७अ।। निकटस्था यथा राज्ञामन्येषां साधयन्त्यलम् ।  
अभ्त्_१६।२८७ब्।। सिद्धिं राजोपगां शीघ्रमेवं मन्त्रादयः पराम् ॥ २८७  
अभ्त्_१६।२८८अ।। उक्ताभिप्रायगर्भं तदुक्तं श्रीमालिनीमते ।  
अभ्त्_१६।२८८ब्।। मन्त्राणां लक्षणं कस्मादित्युक्ते मुनिभिः किल ॥ २८८  
अभ्त्_१६।२८९अ।। योगमेकत्वमिच्छन्ति वस्तुनो@न्येन वस्तुना ।  
अभ्त्_१६।२८९ब्।। तद्वस्तु ज्ञेयमित्युक्तं हेयत्वादिप्रसिद्धये ॥ २८९  
अभ्त्_१६।२९०अ।। तत्प्रसिद्ध्यै शिवेनोक्तं ज्ञानं यदुपवर्णितम् ।  
अभ्त्_१६।२९०ब्।। सबीजयोगसंसिद्ध्यै मन्त्रलक्षणमप्यलम् ॥ २९०  
अभ्त्_१६।२९१अ।। न चाधिकारिता दीक्षां विना योगे@स्ति शाङ्करे ।  
अभ्त्_१६।२९१ब्।। क्रियाज्ञानविभेदेन सा च द्वेधा निगद्यते ॥ २९१  
अभ्त्_१६।२९२अ।। द्विविधा सा प्रकर्तव्या तेन चैतदुदाहृतम् ।  
अभ्त्_१६।२९२ब्।। नच योगाधिकारित्वमेकमेवानया भवेत् ॥ २९२  
अभ्त्_१६।२९३अ।। अपि मन्त्राधिकारित्वं मुक्तिश्च शिवदीक्षया ।  
अभ्त्_१६।२९३ब्।। अनेनैतदपि प्रोक्तं योगी तत्त्वैक्यसिद्धये ॥ २९३  
अभ्त्_१६।२९४अ।। मन्त्रमेवाश्रयेन्मूलं निर्विकल्पान्तमादृतः ।  
अभ्त्_१६।२९४ब्।। मन्त्राभ्यासेन भोगं वा मोक्षं वापि प्रसाधयन् ॥ २९४  
अभ्त्_१६।२९५अ।। तत्राधिकारितालब्ध्यै दीक्षां गृह्णीत दैशिकात् ।  
अभ्त्_१६।२९५ब्।। तेन मन्त्रज्ञानयोगबलाद्यद्यत्प्रसाधयेत् ॥ २९५  
अभ्त्_१६।२९६अ।। तत्स्यादस्यान्यतत्त्वे@पि युक्तस्य गुरुणा शिशोः ।  
अभ्त्_१६।२९६ब्।। दीक्षा ह्यस्योपयुज्येत संस्क्रियायां स संस्कृतः ॥ २९६  
अभ्त्_१६।२९७अ।। स्वबलेनैव भोगं वा मोक्षं वा लभते बुधः ।  
अभ्त्_१६।२९७ब्।। तेन विज्ञानयोगादिबली प्राक् समयी भवन् ॥ २९७  
अभ्त्_१६।२९८अ।। पुत्रको वा न तावान्स्यादपितु स्वबलोचितः ।  
अभ्त्_१६।२९८ब्।। यस्तु विज्ञानयोगादिवन्ध्यः सो@न्धो यथा पथि ॥ २९८  
अभ्त्_१६।२९९अ।। दैशिकायत्त एव स्याद्भोगे मुक्तौ च सर्वथा ।  
अभ्त्_१६।२९९ब्।। दीक्षा च केवला ज्ञानं विनापि निजमान्तरम् ॥ २९९  
अभ्त्_१६।३००अ।। मोचिकैवेति कथितं युक्त्या चागमतः पुरा ।  
अभ्त्_१६।३००ब्।। यस्तु दीक्षाकृतामेवापेक्ष्य योजनिकां शिशुः ॥ ३००  
अभ्त्_१६।३०१अ।। स्फुटीभूत्यै तदुचितं ज्ञानं योगमथाश्रितः ।  
अभ्त्_१६।३०१ब्।। सो@पि यत्रैव युक्तः स्यात्तन्मयत्वं प्रपद्यते ॥ ३०१  
अभ्त्_१६।३०२अ।। गुरुदीक्षामन्त्रशास्त्राधीनसर्वस्थितिस्ततः ।  
अभ्त्_१६।३०२ब्।। दुष्टानामेव सर्वेषां भूतभव्यभविष्यताम् ॥ ३०२  
अभ्त्_१६।३०३अ।। कर्मणां शोधनं कार्यं बुभुक्षोर्न शुभात्मनाम् ।  
अभ्त्_१६।३०३ब्।। यः पुनर्लौकिकं भोगं राज्यस्वर्गादिकं शिशुः ॥ ३०३  
अभ्त्_१६।३०४अ।। त्यक्त्वा लोकोत्तरं भोगमीप्सुस्तस्य शुभेष्वपि ।  
अभ्त्_१६।३०४ब्।। तत्र द्रव्यमयीं दीक्षां कुर्वन्नाज्यतिलादिकैः ॥ ३०४  
अभ्त्_१६।३०५अ।। कर्मास्य शोधयामीति जुहुयाद्दैशिकोत्तमः ।  
अभ्त्_१६।३०५ब्।। ज्ञानमय्यां तु दीक्षायां तद्विशुद्ध्यति सन्धितः ॥ ३०५  
अभ्त्_१६।३०६अ।। गुरोः स्वसंविद्रूढस्य बलात्तत्प्रक्षयो भवेत् ।  
अभ्त्_१६।३०६ब्।। यदास्याशुभकर्माणि शुद्धानि स्युस्तदा शुभम् ॥ ३०६  
अभ्त्_१६।३०७अ।। स्वतारतम्याश्रयणादध्वमध्ये प्रसूतिदम् ।  
अभ्त्_१६।३०७ब्।। शुभपाकक्रमोपात्तफलभोगसमाप्तितः ॥ ३०७  
अभ्त्_१६।३०८अ।। यत्रैष योजितस्तत्स्थो भाविकर्मक्षये कृते ।  
अभ्त्_१६।३०८ब्।। भाविनां चाद्यदेहस्थदेहान्तरविभेदिनाम् ॥ ३०८  
अभ्त्_१६।३०९अ।। अशुभांशविशुद्धौ स्याद्भोगस्यैवानुपक्षयः ।  
अभ्त्_१६।३०९ब्।। भुञ्जानस्यास्य सततं भोगान्मायालयान्ततः ॥ ३०९  
अभ्त्_१६।३१०अ।। न दुःखफलदं देहाद्यध्वमध्ये@पि किञ्चन ।  
अभ्त्_१६।३१०ब्।। ततो मायालये भुक्तसमस्तसुखभोगकः ॥ ३१०  
अभ्त्_१६।३११अ।। निष्कले सकले वैति लयं योजनिकाबलात् ।  
अभ्त्_१६।३११ब्।। इति प्रमेयं कथितं दीक्षा काले गुरोर्यथा ॥ ३११  
  
:च्१७ अथ श्रीतन्त्रालोके सप्तदशमाह्निकम्  
  
अभ्त्_१७।१अ।। अथ भैरवतादात्म्यदायिनीं प्रक्रियां ब्रुवे ।  
अभ्त्_१७।१ब्।। एवं मण्डलकुम्भाग्निशिष्यस्वात्मसु पञ्चसु ॥ १  
अभ्त्_१७।२अ।। गृहीत्वा व्याप्तिमैक्येन न्यस्याध्वानं च शिष्यगम् ।  
अभ्त्_१७।२ब्।। कर्ममायाणुमलिनत्रयं बाहौ गले तथा ॥ २  
अभ्त्_१७।३अ।। शिखायां च क्षिपेत्सूत्रग्रन्थियोगेन दैशिकः ।  
अभ्त्_१७।३ब्।। तस्यातद्रूपताभानं मलो ग्रन्थिः स कीर्त्यते ॥ ३  
अभ्त्_१७।४अ।। इतिप्रतीतिदार्ढ्यार्थं बहिर्ग्रन्थ्युपकल्पनम् ।  
अभ्त्_१७।४ब्।। बाहू कर्मास्पदं विष्णुर्मायात्मा गलसंश्रितः ॥ ४  
अभ्त्_१७।५अ।। अधोवहा शिखाणुत्वं तेनेत्थं कल्पना कृता ।  
अभ्त्_१७।५ब्।। नरशक्तिशिवाख्यस्य त्रयस्य बहुभेदताम् ॥ ५  
अभ्त्_१७।६अ।। वक्तुं त्रिस्त्रिगुणं सूत्रं ग्रन्थये परिकल्पयेत् ।  
अभ्त्_१७।६ब्।। तेजोजलान्नत्रितयं त्रेधा प्रत्येकमप्यदः ॥ ६  
अभ्त्_१७।७अ।। श्रुत्यन्ते के@प्यतः शुक्लकृष्णरक्तं प्रपेदिरे ।  
अभ्त्_१७।७ब्।। ततो@ग्नौ तर्पिताशेषमन्त्रे चिद्व्योममात्रके ॥ ७  
अभ्त्_१७।८अ।। सामान्यरूपे तत्त्वानां क्रमाच्छुद्धिं समाचरेत् ।  
अभ्त्_१७।८ब्।। तत्र स्वमन्त्रयोगेन धरामावाहयेत्पुरा ॥ ८  
अभ्त्_१७।९अ।। इष्ट्वा पुष्पादिभिः सर्पिस्तिलाद्यैरथ तर्पयेत् ।  
अभ्त्_१७।९ब्।। तत्तत्त्वव्यापिकां पश्चान्मायातत्त्वाधिदेवताम् ॥ ९  
अभ्त्_१७।१०अ।। मायाशक्तिं स्वमन्त्रेणावाह्याभ्यर्च्य प्रतर्पयेत् ।  
अभ्त्_१७।१०ब्।। आवाहने मातृकार्णं मालिन्यर्णं च पूजने ॥ १०  
अभ्त्_१७।११अ।। कुर्यादिति गुरुः प्राह स्वरूपाप्यायनद्वयात् ।  
अभ्त्_१७।११ब्।। तारो वर्णो@थ सम्बुद्धिपदं त्वामित्यतः परम् ॥ ११  
अभ्त्_१७।१२अ।। उत्तमैकयुतं कर्मपदं दीपकमप्यतः ।  
अभ्त्_१७।१२ब्।। तभ्यं नाम चतुर्थ्यन्तं ततो@प्युचितदीपकम् ॥ १२  
अभ्त्_१७।१३अ।। इत्यूहमन्त्रयोगेन तत्तत्कर्म प्रवर्तयेत् ।  
अभ्त्_१७।१३ब्।। आवाहनानन्तरं हि कर्म सर्वं निगद्यते ॥ १३  
अभ्त्_१७।१४अ।। आवाहनं च सम्बोधः स्वस्वभावव्यवस्थितेः ।  
अभ्त्_१७।१४ब्।। भावस्याहम्मयस्वात्मतादात्म्यावेश्यमानता ॥ १४  
अभ्त्_१७।१५अ।। शाक्ती भूमिश्च सैवोक्ता यस्यां मुख्यास्ति पूज्यता ।  
अभ्त्_१७।१५ब्।। अभातत्वादभेदाच्च नह्यसौ नृशिवात्मनोः ॥ १५  
अभ्त्_१७।१६अ।। जडाभासेषु तत्त्वेषु संवित्स्थित्यै ततो गुरुः ।  
अभ्त्_१७।१६ब्।। आवाहनविभक्तिं प्राक् कृत्वा तुर्यविभक्तितः ॥ १६  
अभ्त्_१७।१७अ।। नमस्कारान्ततायोगात्पूर्णां सत्तां प्रकल्पयेत् ।  
अभ्त्_१७।१७ब्।। ततः पूर्णस्वभावत्वं तद्रूपोद्रेकयोगतः ॥ १७  
अभ्त्_१७।१८अ।। ध्येयोद्रेको भवेद्ध्यातृप्रह्वीभाववशाद्यतः ।  
अभ्त्_१७।१८ब्।। आवाह्येष्ट्वा प्रतर्प्येति श्रीस्वच्छन्दे निरूपितम् ॥ १८  
अभ्त्_१७।१९अ।। अनेनैव पथानेयमित्यस्मद्गुरवो जगुः ।  
अभ्त्_१७।१९ब्।। परत्वेन तु यत्पूज्यं तत्स्वतन्त्रचिदात्मकम् ॥ १९  
अभ्त्_१७।२०अ।। अनवच्छित्प्रकाशत्वान्न प्रकाश्यं तु कुत्रचित् ।  
अभ्त्_१७।२०ब्।। तस्य ह्येतत्प्रपूज्यत्वध्येयत्वादि यदुल्लसेत् ॥ २०  
अभ्त्_१७।२१अ।। तस्यैव तत्स्वतन्त्रत्वं यातिदुर्घटकारिता ।  
अभ्त्_१७।२१ब्।। सम्बोधरूपे तत्तस्मिन् कथं सम्बोधना भवेत् ॥ २१  
अभ्त्_१७।२२अ।। प्रकाशनायां न स्यात्प्रकाशस्य प्रकाशता ।  
अभ्त्_१७।२२ब्।। सम्बोधनविभक्त्यैव विना कर्मादिशक्तिताम् ॥ २२  
अभ्त्_१७।२३अ।। स्वातन्त्र्यात्तं दर्शयितुं तत्रोहमिममाचरेत् ।  
अभ्त्_१७।२३ब्।। देवमावाहयामीति ततो देवाय दीपकम् ॥ २३  
अभ्त्_१७।२४अ।। प्राग्युक्त्या पूर्णतादायि नमःस्वाहादिकं भवेत् ।  
अभ्त्_१७।२४ब्।। नुतिः पूर्णत्वमग्नीन्दुसङ्घट्टाप्यायता परम् ॥ २४  
अभ्त्_१७।२५अ।। आप्यायकं च प्रोच्छालं वौषडादि प्रदीपयेत् ।  
अभ्त्_१७।२५ब्।। तत्र बाह्ये@पि तादात्म्यप्रसिद्धं कर्म चोद्यते ॥ २५  
अभ्त्_१७।२६अ।। यदि कर्मपदं तन्नो गुरुरभ्यूहयेत्क्वचित् ।  
अभ्त्_१७।२६ब्।। अनाभासिततद्वस्तुभासनाय नियुज्यते ॥ २६  
अभ्त्_१७।२७अ।। मन्त्रः किं तेन तत्र स्यात्स्फुटं यत्रावभासि तत् ।  
अभ्त्_१७।२७ब्।। तेन प्रोक्षणसंसेकजपादिविधिषु ध्रुवम् ॥ २७  
अभ्त्_१७।२८अ।। तत्कर्माभ्यूहनं कुर्यात्प्रत्युत व्यवधातृताम् ।  
अभ्त्_१७।२८ब्।। बहिस्तथात्मताभावे कार्यं कर्मपदोहनम् ॥ २८  
अभ्त्_१७।२९अ।। तृप्तावाहुतिहुतभुक्पाशप्लोषच्छिदादिषु ।  
अभ्त्_१७।२९ब्।। यत्रोद्दिष्टे विधौ पश्चात्तदनन्तैः क्रियात्मकैः ॥ २९  
अभ्त्_१७।३०अ।। अंशैः साध्यं न तत्रोहो दीक्षणादिविधिष्विव ।  
अभ्त्_१७।३०ब्।। ततः शिष्यस्य तत्तत्त्वस्थाने@स्त्रेण प्रताडनम् ॥ ३०  
अभ्त्_१७।३१अ।। कृत्वाथ शिवहस्तेन हृदयं परिमर्शयेत् ।  
अभ्त्_१७।३१ब्।। ततः स्वनाडीमार्गेण हृदयं प्राप्य वै शिशोः ॥ ३१  
अभ्त्_१७।३२अ।। शिष्यात्मना सहैकत्वं गत्वादाय च तं हृदा ।  
अभ्त्_१७।३२ब्।। पुटितं हंसरूपाख्यं तत्र संहारमुद्रया ॥ ३२  
अभ्त्_१७।३३अ।। कुर्यादात्मीयहृदयस्थितमप्यवभासकम् ।  
अभ्त्_१७।३३ब्।। शिष्यदेहस्य तेजोभी रश्मिमात्रावियोगतः ॥ ३३  
अभ्त्_१७।३४अ।। स्वबन्धस्थानचलनात् स्वतन्त्रस्थानलाभतः ।  
अभ्त्_१७।३४ब्।। स्वकर्मापरतन्त्रत्वात्सर्वत्रोत्पत्तिमर्हति ॥ ३४  
अभ्त्_१७।३५अ।। तेनात्महृदयानीतं प्राक्कृत्वा पुद्गलं ततः ।  
अभ्त्_१७।३५ब्।। मायायां तद्धरातत्त्वशरीराण्यस्य संसृजेत् ॥ ३५  
अभ्त्_१७।३६अ।। तत्रास्य गर्भाधानं च युक्तं पुंसवनादिभिः ।  
अभ्त्_१७।३६ब्।। गर्भनिष्क्रामपर्यन्तैरेकां कुर्वीत संस्क्रियाम् ॥ ३६  
अभ्त्_१७।३७अ।। जननं भोगभोक्तृत्वं मिलित्वैकाथ संस्क्रिया ।  
अभ्त्_१७।३७ब्।। ततो@स्य तेषु भोगेषु कुर्यात्तन्मयतां लयम् ॥ ३७  
अभ्त्_१७।३८अ।। ततस्तत्तत्त्वपाशानां विच्छेदं समुपाचरेत् ।  
अभ्त्_१७।३८ब्।। संस्काराणां चतुष्के@स्मिन्नपरां च परापराम् ॥ ३८  
अभ्त्_१७।३९अ।। मन्त्राणां पञ्चदशकं परां वा योजयेत्क्रमात् ।  
अभ्त्_१७।३९ब्।। पिवन्याद्यष्टकं शस्त्रादिकं षट्कं परा तथा ॥ ३९  
अभ्त्_१७।४०अ।। इति पञ्चदशैते स्युः क्रमाल्लीनत्वसंस्कृतौ ।  
अभ्त्_१७।४०ब्।। अपरामन्त्रमुक्त्वा प्रागमुकात्मन इत्यथ ॥ ४०  
अभ्त्_१७।४१अ।। गर्भाधानं करोमीति पुनर्मन्त्रं तमेव च ।  
अभ्त्_१७।४१ब्।। स्वाहान्तमुच्चरन्दद्यादाहुतित्रितयं गुरुः ॥ ४१  
अभ्त्_१७।४२अ।। परं परापरामन्त्रममुकात्मन इत्यथ ।  
अभ्त्_१७।४२ब्।। जातस्य भोगभोक्तृत्वं करोम्यथ परापराम् ॥ ४२  
अभ्त्_१७।४३अ।। अन्ते स्वाहेति प्रोच्चार्य वितरेत्तिस्र आहुतीः ।  
अभ्त्_१७।४३ब्।। उच्चार्य पिवनीमन्त्रममुकात्मन इत्यथ ॥ ४३  
अभ्त्_१७।४४अ।। भोगे लयं करोमीति पुनर्मन्त्रं तमेव च ।  
अभ्त्_१७।४४ब्।। स्वाहान्तमाहुतीस्तिस्रो दद्यादाज्यतिलादिभिः ॥ ४४  
अभ्त्_१७।४५अ।। एष एव वमन्यादौ विधिः पञ्चदशान्तके ।  
अभ्त्_१७।४५ब्।। पूर्वं परात्मकं मन्त्रममुकात्मन इत्यथ ॥ ४५  
अभ्त्_१७।४६अ।। पाशाच्छेदं करोमीति परामन्त्रः पुनस्ततः ।  
अभ्त्_१७।४६ब्।। हुं स्वाहा फट् समुच्चार्य दद्यात्तिस्रो@प्यथाहुतीः ॥ ४६  
अभ्त्_१७।४७अ।। संस्काराणां चतुष्के@स्मिन्ये मन्त्राः कथिता मया ।  
अभ्त्_१७।४७ब्।। तेषु कर्मपदात्पूर्वं धरातत्त्वपदं वदेत् ॥ ४७  
अभ्त्_१७।४८अ।। ततो धरातत्त्वपतिमामन्त्र्येष्ट्वा प्रतर्प्य च ।  
अभ्त्_१७।४८ब्।। शिवाभिमानसंरब्धो गुरुरेवं समादिशेत् ॥ ४८  
अभ्त्_१७।४९अ।। तत्त्वेश्वर त्वया नास्य पुत्रकस्य शिवाज्ञया ।  
अभ्त्_१७।४९ब्।। प्रतिबन्धः प्रकर्तव्यो यातुः पदमनामयम् ॥ ४९  
अभ्त्_१७।५०अ।। ततो यदि समीहेत धरातत्त्वान्तरालगम् ।  
अभ्त्_१७।५०ब्।। पृथक् शोधयितुं मन्त्री भुवनाद्यध्वपञ्चकम् ॥ ५०  
अभ्त्_१७।५१अ।। अपरामन्त्रतः प्राग्वत्तिस्रस्तिस्रस्तदाहुतीः ।  
अभ्त्_१७।५१ब्।। दद्यात्पुरं शोधयामीत्यूहयुक्तं प्रसन्नधीः ॥ ५१  
अभ्त्_१७।५२अ।। एवं कलामन्त्रपदवर्णेष्वपि विचक्षणः ।  
अभ्त्_१७।५२ब्।। तिस्रस्तिस्रो हुतीर्दद्यात् पृथक् सामस्त्यतो@पिवा ॥ ५२  
अभ्त्_१७।५३अ।। ततः पूर्णाहुतिं दत्त्वा परया वौषडन्तया ।  
अभ्त्_१७।५३ब्।। अपरामन्त्रतः शिष्यमुद्धृत्यात्महृदं नयेत् ॥ ५३  
अभ्त्_१७।५४अ।। यदा त्वेकेन शुद्धेन तदन्तर्भावचिन्तनात् ।  
अभ्त्_१७।५४ब्।। न पृथक् शोधयेत्तत्त्वनाथसंश्रवणात्परम् ॥ ५४  
अभ्त्_१७।५५अ।। तदा पूर्णां वितीर्याणुमुत्क्षिप्यात्मनि योजयेत् ।  
अभ्त्_१७।५५ब्।। तात्स्थ्यात्मसंस्थ्ययोगाय तयैवापरयाहुतीः ॥ ५५  
अभ्त्_१७।५६अ।। सकर्मपदया दद्यादिति केचित्तु मन्वते ।  
अभ्त्_१७।५६ब्।। अन्ये तु गुरवः प्राहुर्भावनामयमीदृशम् ॥ ५६  
अभ्त्_१७।५७अ।। नात्र बाह्याहुतिर्देया दैशिकस्य पृथक् पुनः ।  
अभ्त्_१७।५७ब्।। दद्याद्वा यदि नो दोषः स्यादुपायः स भावने ॥ ५७  
अभ्त्_१७।५८अ।। एवं प्राक्तनतात्स्थ्यात्मसंस्थत्वे योजयेद्गुरुः ।  
अभ्त्_१७।५८ब्।। ततः शिष्यहृदं नेयः स आत्मा तावतो@ध्वनः ॥ ५८  
अभ्त्_१७।५९अ।। शुद्धस्तद्दार्ढ्यसिद्ध्यै च पूर्णा स्यात्परया पुनः ।  
अभ्त्_१७।५९ब्।। महापाशुपतं पूर्वं विलोमस्य विशुद्धये ॥ ५९  
अभ्त्_१७।६०अ।। जुहोमि पुनरस्त्रेण वौषडन्त इति क्षिपेत् ।  
अभ्त्_१७।६०ब्।। पुनः पूर्णां ततो मायामभ्यर्च्याथ विसर्जयेत् ॥ ६०  
अभ्त्_१७।६१अ।। धरातत्त्वं विशुद्धं सज्जलेन शुद्धरूपिणा ।  
अभ्त्_१७।६१ब्।। भावयेन्मिश्रितं वारि शुद्धियोग्यं ततो भवेत् ॥ ६१  
अभ्त्_१७।६२अ।। तथा तत्तत्पुरातत्त्वमिश्रणादुत्तरोत्तरम् ।  
अभ्त्_१७।६२ब्।। सर्वा शिवीभवेत्तत्त्वावली शुद्धान्यथा पृथक् ॥ ६२  
अभ्त्_१७।६३अ।। पृथक्त्वं च मलो मायाभिधानस्तस्य सम्भवे ।  
अभ्त्_१७।६३ब्।। कर्मक्षये@पि नो मुक्तिर्भवेद्विद्येश्वरादिवत् ॥ ६३  
अभ्त्_१७।६४अ।। ततो@पि जलतत्त्वस्य वह्नौ व्योम्नि चिदात्मके ।  
अभ्त्_१७।६४ब्।। आह्वानाद्यखिलं यावत्तेजस्यस्य विमश्रणम् ॥ ६४  
अभ्त्_१७।६५अ।। एवं क्रमात्कलातत्त्वे शुद्धे पाशं भुजाश्रितम् ।  
अभ्त्_१७।६५ब्।। छिन्द्यात्कला हि सा किञ्चित्कर्तृत्वोन्मीलनात्मिका ॥ ६५  
अभ्त्_१७।६६अ।। कर्माख्यमलजृम्भात्मा तं च ग्रन्थिं स्रुगग्रगम् ।  
अभ्त्_१७।६६ब्।। पूर्णाहुत्या समं वह्निमन्त्रतेजसि निर्दहेत् ॥ ६६  
अभ्त्_१७।६७अ।। मन्त्रो हि विश्वरूपः सन्नुपाश्रयवशात्तथा ।  
अभ्त्_१७।६७ब्।। व्यक्तरूपस्ततो वह्नौ पाशप्लोषविधायकः ॥ ६७  
अभ्त्_१७।६८अ।। प्लुष्टो लीनस्वभावो@सौ पाशस्तं प्रति शम्भुवत् ।  
अभ्त्_१७।६८ब्।। परमेशमहातेजःशेषमात्रत्वमश्नुते ॥ ६८  
अभ्त्_१७।६९अ।। कर्मपाशे@त्र होतव्ये पूर्णयास्य शुभाशुभम् ।  
अभ्त्_१७।६९ब्।। अशुभं वा भवद्भूतं भावि वाथ समस्तकम् ॥ ६९  
अभ्त्_१७।७०अ।। दहामि फट्त्रयं वौषडिति पूर्णां विनिक्षिपेत् ।  
अभ्त्_१७।७०ब्।। एवं मायान्तसंशुद्धौ कण्ठपाशं च होमयेत् ॥ ७०  
अभ्त्_१७।७१अ।। पूर्णस्य तस्य मायाख्यं पाशभेदप्रथात्मकम् ।  
अभ्त्_१७।७१ब्।। दहामि फट्त्रयं वौषडिति पूर्णां क्षिपेद्गुरुः ॥ ७१  
अभ्त्_१७।७२अ।। निर्बीजा यदि कार्या तु तदात्रैवापरां क्षिपेत् ।  
अभ्त्_१७।७२ब्।। पूर्णां समयपाशाख्यबीजदाहपदान्विताम् ॥ ७२  
अभ्त्_१७।७३अ।। गुरौ देवे तथा शास्त्रे भक्तिः कार्यास्य नह्यसौ ।  
अभ्त्_१७।७३ब्।। समयः शक्तिपातस्य स्वभावो ह्येष नो पृथक् ॥ ७३  
अभ्त्_१७।७४अ।। मायान्ते शुद्धिमायाते वागीशी या पुराभवत् ।  
अभ्त्_१७।७४ब्।। माया शक्तिमयी सैव विद्याशक्तित्वमश्नुते ॥ ७४  
अभ्त्_१७।७५अ।। तच्छुद्धविद्यामाहूय विद्याशक्तिं नियोजयेत् ।  
अभ्त्_१७।७५ब्।। एवं क्रमेण संशुद्धे सदाशिवपदे@प्यलम् ॥ ७५  
अभ्त्_१७।७६अ।। शिखां ग्रन्थियुतां छित्त्वा मलमाणवकं दहेत् ।  
अभ्त्_१७।७६ब्।। यतो@धिकारभोगाख्यौ द्वौ पाशौ तु सदाशिवे ॥ ७६  
अभ्त्_१७।७७अ।। इत्युक्त्याणवपाशो@त्र मायीयस्तु निशावधिः ।  
अभ्त्_१७।७७ब्।। शिष्यो यथोचितं स्नायादाचामेद्दैशिकः स्वयम् ॥ ७७  
अभ्त्_१७।७८अ।। आणवाख्ये विनिर्दग्धे ह्यधोवाहिशिखामले ।  
अभ्त्_१७।७८ब्।। ततः प्रागुक्तसकलप्रमेयं परिचिन्तयन् ॥ ७८  
अभ्त्_१७।७९अ।। शिष्यदेहादिमात्मीयदेहप्राणादियोजितम् ।  
अभ्त्_१७।७९ब्।। कृत्वात्मदेहप्राणादेर्विश्वमन्तरनुस्मरेत् ॥ ७९  
अभ्त्_१७।८०अ।। उक्तप्रक्रियया चैवं दृढबुद्धिरनन्यधीः ।  
अभ्त्_१७।८०ब्।। प्राणस्थं देशकालाध्वयुगं प्राणं च शक्तिगम् ॥ ८०  
अभ्त्_१७।८१अ।। तां च संविद्गतां शुद्धां संविदं शिवरूपिणीम् ।  
अभ्त्_१७।८१ब्।। शिष्यसंविदभिन्नां च मन्त्रवह्न्याद्यभेदिनीम् ॥ ८१  
अभ्त्_१७।८२अ।। ध्यायन् प्राग्वत्प्रयोगेण शिवं सकलनिष्कलम् ।  
अभ्त्_१७।८२ब्।। द्व्यात्मकं वा क्षिपेत्पूर्णां प्रशान्तकरणेन तु ॥ ८२  
अभ्त्_१७।८३अ।। उक्तं त्रैशिरसे तन्त्रे सर्वसम्पूरणात्मकम् ।  
अभ्त्_१७।८३ब्।। मूलादुदयगत्या तु शिवेन्दुपरिसम्प्लुतम् ॥ ८३  
अभ्त्_१७।८४अ।। जन्मान्तमध्यकुहरमूलस्रोतःसमुत्थितम् ।  
अभ्त्_१७।८४ब्।। शिवार्करश्मिभिस्तीव्रैः क्षुब्धं ज्ञानामृतं तु यत् ॥ ८४  
अभ्त्_१७।८५अ।। तेन सन्तर्पयेत्सम्यक् प्रशान्तकरणेन तु ।  
अभ्त्_१७।८५ब्।। शून्यधामाब्जमध्यस्थप्रभाकिरणभास्वरः ॥ ८५  
अभ्त्_१७।८६अ।। आधेयाधारनिःस्पन्दबोधशास्त्रपरिग्रहः ।  
अभ्त्_१७।८६ब्।। जन्माधेयप्रपञ्चैकस्फोटसङ्घट्टघट्टनः ॥ ८६  
अभ्त्_१७।८७अ।। मूलस्थानात्समारभ्य कृत्वा सोमेशमन्तगम् ।  
अभ्त्_१७।८७ब्।। खमिवातिष्ठते यावत्प्रशान्तं तावदुच्यते ॥ ८७  
अभ्त्_१७।८८अ।। उक्तं श्रीपूर्वशास्त्रे च स्रुचमापूर्य सर्पिषा ।  
अभ्त्_१७।८८ब्।। कृत्वा शिष्यं तथात्मस्थं मूलमन्त्रमनुस्मरन् ॥ ८८  
अभ्त्_१७।८९अ।। शिवं शक्तिं तथात्मानं शिष्यं सर्पिस्तथानलम् ।  
अभ्त्_१७।८९ब्।। एकीकुर्वञ्छनैर्गच्छेद्द्वादशान्तमनन्यधीः ॥ ८९  
अभ्त्_१७।९०अ।। तत्र कुम्भकमास्थाय ध्यायन्सकलनिष्कलम् ।  
अभ्त्_१७।९०ब्।। तिष्ठेत्तावदनुद्विग्नो यावदाज्यक्षयो भ्वेत् ॥ ९०  
अभ्त्_१७।९१अ।। एवं युक्तः परे तत्त्वे गुरुणा शिवमूर्तिना ।  
अभ्त्_१७।९१ब्।। न भूयः पशुतामेति दग्धमायानिबन्धनः ॥ ९१  
अभ्त्_१७।९२अ।। देहपाते पुनः प्रेप्सेद्यदि तत्त्वेषु कुत्रचित् ।  
अभ्त्_१७।९२ब्।। भोगान् समस्तव्यस्तत्वभेदैरन्ते परं पदम् ॥ ९२  
अभ्त्_१७।९३अ।। तदा तत्तत्त्वभूमौ तु तत्सङ्ख्यायामनन्यधीः ।  
अभ्त्_१७।९३ब्।। पुनर्योजनिकां कुर्यात्पूर्णाहुत्यन्तरेण तु ॥ ९३  
अभ्त्_१७।९४अ।। मुक्तिप्रदा भोगमोक्षप्रदा वा या प्रकीर्तिता ।  
अभ्त्_१७।९४ब्।। दीक्षा सा स्यात्सबीजत्वनिर्बीजात्मतया द्विधा ॥ ९४  
अभ्त्_१७।९५अ।। बाले निर्ज्ञातमरणे त्वशक्ते वा जरादिभिः ।  
अभ्त्_१७।९५ब्।। कार्या निर्बीजिका दीक्षा शक्तिपातबलोदये ॥ ९५  
अभ्त्_१७।९६अ।। निर्बीजायां सामयांस्तु पाशानपि विशोधयेत् ।  
अभ्त्_१७।९६ब्।। कृतनिर्बीजदीक्षस्तु देवाग्निगुरुभक्तिभाक् ॥ ९६  
अभ्त्_१७।९७अ।। इयतैव शिवं यायात् सद्यो भोगान् विभुज्य वा ।  
अभ्त्_१७।९७ब्।। श्रीमद्दीक्षोत्तरे चोक्तं चारे षट्त्रिंशदङ्गुले ॥ ९७  
अभ्त्_१७।९८अ।। तत्त्वान्यापादमूर्धान्तं भुवनानि त्यजेत्क्रमात् ।  
अभ्त्_१७।९८ब्।। तुटिमात्रं निष्कलं तददेहं तदहम्परम् ॥ ९८  
अभ्त्_१७।९९अ।। शक्त्या तत्र क्षिपाम्येनमिति ध्यायंस्तु दीक्षयेत् ।  
अभ्त्_१७।९९ब्।। सबीजायां तु दीक्षायां समयान्न विशोधयेत् ॥ ९९  
अभ्त्_१७।१००अ।। विशेषस्त्वयमेतस्यां यावज्जीवं शिशोर्गुरुः ।  
अभ्त्_१७।१००ब्।। शेषवृत्त्यै शुद्धतत्त्वसृष्टिं कुर्वीत पूर्णया ॥ १००  
अभ्त्_१७।१०१अ।। अभिन्नाच्छिवसम्बोधजलधेर्युगपत्स्फुरत् ।  
अभ्त्_१७।१०१ब्।। पूर्णां क्षिपंस्तत्त्वजालं ध्यायेद्भारूपकं सृतम् ॥ १०१  
अभ्त्_१७।१०२अ।। विशुद्धतत्त्वसृष्टिं वा कुर्यात्कुम्भाभिषेचनात् ।  
अभ्त्_१७।१०२ब्।। तथा ध्यानबलादेव यद्वा पूर्णाभिषेचनैः ॥ १०२  
अभ्त्_१७।१०३अ।। पृथिवी स्थिररूपास्य शिवरूपेण भाविता ।  
अभ्त्_१७।१०३ब्।। स्थिरीकरोति तामेव भावनामिति शुद्ध्यति ॥ १०३  
अभ्त्_१७।१०४अ।। जलमाप्याययत्येनां तेजो भास्वरतां नयेत् ।  
अभ्त्_१७।१०४ब्।। मरुदानन्दसंस्पर्शं व्योम वैतत्यमावहेत् ॥ १०४  
अभ्त्_१७।१०५अ।। एवं तन्मात्रवर्गो@पि शिवतामय इष्यते ।  
अभ्त्_१७।१०५ब्।। परानन्दमहाव्याप्तिरशेषमलविच्युतिः ॥ १०५  
अभ्त्_१७।१०६अ।। शिवे गन्तृत्वमादानमुपादेयशिवस्तुतिः ।  
अभ्त्_१७।१०६ब्।। शिवामोदभरास्वाददर्शनस्पर्शनान्यलम् ॥ १०६  
अभ्त्_१७।१०७अ।। तदाकर्णनमित्येवमिन्द्रियाणां विशुद्धता ।  
अभ्त्_१७।१०७ब्।। सङ्कल्पाध्यवसामानाः प्रकाशो रक्तिसंस्थिती ॥ १०७  
अभ्त्_१७।१०८अ।। शिवात्मत्वेन यत्सेयं शुद्धता मानसादिके ।  
अभ्त्_१७।१०८ब्।। नियमो रञ्जनं कर्तृभावः कलनया सह ॥ १०८  
अभ्त्_१७।१०९अ।। वेदनं हेयवस्त्वंशविषये सुप्तकल्पता ।  
अभ्त्_१७।१०९ब्।। इत्थं शिवैक्यरूढस्य षट्कञ्चुकगणो@प्ययम् ॥ १०९  
अभ्त्_१७।११०अ।। शुद्ध एव पुमान् प्राप्तशिवभावो विशुद्ध्यति ।  
अभ्त्_१७।११०ब्।। विद्येशादिषु तत्त्वेषु नैव काचिदशुद्धता ॥ ११०  
अभ्त्_१७।१११अ।। इत्येवं शुद्धतत्त्वानां सृष्ट्या शिष्यो@पि तन्मयः ।  
अभ्त्_१७।१११ब्।। भवेद्ध्येतत्सूचितं श्रीमालिनीविजयोत्तरे ॥ १११  
अभ्त्_१७।११२अ।। बन्धमोक्षावुभावेताविन्द्रियाणि जगुर्बुधाः ।  
अभ्त्_१७।११२ब्।। निगृहीतानि बन्धाय विमुक्तानि विमुक्तये ॥ ११२  
अभ्त्_१७।११३अ।। एतानि व्यापके भावे यदा स्युर्मनसा सह ।  
अभ्त्_१७।११३ब्।। मुक्तानि क्वापि विषये रोधाद्बन्धाय तानि तु ॥ ११३  
अभ्त्_१७।११४अ।। इत्येवं द्विविधो भावः शुद्धाशुद्धप्रभेदतः ।  
अभ्त्_१७।११४ब्।। इन्द्रियाणां समाख्यातः सिद्धयोगीश्वरे मते ॥ ११४  
अभ्त्_१७।११५अ।। श्रीमान् विद्यागुरुस्त्वाह प्रमाणस्तुतिदर्शने ।  
अभ्त्_१७।११५ब्।। समस्तमन्त्रैर्दीक्षायां नियमस्त्वेष कथ्यते ॥ ११५  
अभ्त्_१७।११६अ।। मायान्तशुद्धौ सर्वाः स्युः क्रिया ह्यपरया सदा ।  
अभ्त्_१७।११६ब्।। द्व्यात्मया सकलान्ते तु निष्कले परयैव तु ॥ ११६  
अभ्त्_१७।११७अ।। ईशान्ते च पिवन्यादि सकलान्ते@ङ्गपञ्चकम् ।  
अभ्त्_१७।११७ब्।। इत्येवंविधिमालोच्य कर्म कुर्याद्गुरूत्तमः ॥ ११७  
अभ्त्_१७।११८अ।। पुराध्वनि हुतीनां या सङ्ख्येयं तत्त्ववर्णयोः ।  
अभ्त्_१७।११८ब्।। तामेव द्विगुणीकुर्यात्पदाध्वनि चतुर्गुणाम् ॥ ११८  
अभ्त्_१७।११९अ।। क्रमान्मन्त्रकलामार्गे द्विगुणा द्विगुणा क्रमात् ।  
अभ्त्_१७।११९ब्।। यावत्त्रितत्त्वसंशुद्धौ स्याद्विंशतिगुणा ततः ॥ ११९  
अभ्त्_१७।१२०अ।। प्रतिकर्म भवेत्षष्टिराहुतीनां त्रितत्त्वके ।  
अभ्त्_१७।१२०ब्।। एकतत्त्वे शतं प्राहुराहुतीनां तु साष्टकम् ॥ १२०  
अभ्त्_१७।१२१अ।। विलोमकर्मणा साकं याः पूर्णाहुतयः स्मृताः ।  
अभ्त्_१७।१२१ब्।। तासां सर्वाध्वसंशुद्धौ सङ्ख्यान्यत्वं न किञ्चन ॥ १२१  
अभ्त्_१७।१२२अ।। इत्येषा कथिता दीक्षा जननादिसमन्विता ॥ १२२  
  
:च्१८ अथ श्रीतन्त्रालोके अष्टादशमाह्निकम्  
  
अभ्त्_१८।१अ।। अथ सङ्क्षिप्तदीक्षेयं शिवतापत्तिदोच्यते ।  
अभ्त्_१८।१ब्।। न रजो नाधिवासो@त्र न भूक्षेत्रपरिग्रहः ।  
अभ्त्_१८।१च्।। यत्र तत्र प्रदेशे तु पूजयित्वा गुरुः शिवम् ॥ १  
अभ्त्_१८।२अ।। अध्वानं मनसा ध्यात्वा दीक्षयेत्तत्त्वपारगः ।  
अभ्त्_१८।२ब्।। जननादिविहीनां तु येन येनाध्वना गुरुः ॥ २  
अभ्त्_१८।३अ।। कुर्यात्स एकतत्त्वान्तां शिवभावैकभावितः ।  
अभ्त्_१८।३ब्।। परामन्त्रस्ततो@स्येति तत्त्वं संशोधयाम्यथ ॥ ३  
अभ्त्_१८।४अ।। स्वाहेति प्रतितत्त्वं स्याच्छुद्धे पूर्णाहुतिं क्षिपेत् ।  
अभ्त्_१८।४ब्।। एवं मन्त्रान्तरैः कुर्यात्समस्तैरथवोक्तवत् ॥ ४  
अभ्त्_१८।५अ।। परासम्पुटितं नाम स्वाहान्तं प्रथमान्तकम् ।  
अभ्त्_१८।५ब्।। शतं सहस्रं साष्टं वा तेन शक्त्यैव होमयेत् ॥ ५  
अभ्त्_१८।६अ।। ततः पूर्णेति संशोध्यहीनमुत्तममीदृशम् ।  
अभ्त्_१८।६ब्।। दीक्षाकर्मोदितं तत्र तत्र शास्त्रे महेशिना ॥ ६  
अभ्त्_१८।७अ।। प्रत्येकं मातृकायुग्मवर्णैस्तत्त्वानि शोधयेत् ।  
अभ्त्_१८।७ब्।। यदि वा पिण्डमन्त्रेण सर्वमन्त्रेष्वयं विधिः ॥ ७  
अभ्त्_१८।८अ।। यथा यथा च स्वभ्यस्तज्ञानस्तन्मयतात्मकः ।  
अभ्त्_१८।८ब्।। गुरुस्तथा तथा कुर्यात् सङ्क्षिप्तं कर्म नान्यथा ॥ ८  
अभ्त्_१८।९अ।। श्रीब्रह्मयामले चोक्तं सङ्क्षिप्ते@पि हि भावयेत् ।  
अभ्त्_१८।९ब्।। व्याप्तिं सर्वाध्वसामान्यां किन्तु यागे न विस्तरः ॥ ९  
अभ्त्_१८।१०अ।। अतन्मयीभूतमिति विक्षिप्तं कर्म सन्दधत् ।  
अभ्त्_१८।१०ब्।। क्रमात्तादात्म्यमेतीति विक्षिप्तं विधिमाचरेत् ॥ १०  
अभ्त्_१८।११अ।। सङ्क्षिप्तो विधिरुक्तो@यं कृपया यः शिवोदितः ।  
अभ्त्_१८।११ब्।। दीक्षोत्तरे कैरणे च तत्र तत्रापि शासने ॥ ११  
  
:च्१९ अथ श्रीतन्त्रालोके एकान्नविंशमाह्निकम्  
  
अभ्त्_१९।१अ।। अथ सद्यःसमुत्क्रान्तिप्रदा दीक्षा निरूप्यते ।  
अभ्त्_१९।१ब्।। तत्क्षणाच्चोपभोगाद्वा देहपाते शिवं व्रजेत् ।  
अभ्त्_१९।१च्।। इत्युक्त्या मालिनीशास्त्रे सूचितासौ महेशिना ॥ १  
अभ्त्_१९।२अ।। देहपाते समीपस्थे शक्तिपातस्फुटत्वतः ।  
अभ्त्_१९।२ब्।। आसाद्य शाङ्करीं दीक्षां तस्माद्दीक्षाक्षणात्परम् ॥ २  
अभ्त्_१९।३अ।। शिवं व्रजेदित्यर्थो@त्र पूर्वापरविवेचनात् ।  
अभ्त्_१९।३ब्।। व्याख्यातः श्रीमतास्माकं गुरुणा शम्भुमूर्तिना ॥ ३  
अभ्त्_१९।४अ।। यदा ह्यासन्नमरणे शक्तिपातः प्रजायते ।  
अभ्त्_१९।४ब्।। तत्र मन्दे@थ गुर्वादिसेवयायुः क्षयं व्रजेत् ॥ ४  
अभ्त्_१९।५अ।। अथवा बन्धुमित्रादिद्वारा सास्य विभोः पतेत् ।  
अभ्त्_१९।५ब्।। पूर्वं वा समयी नैव परां दीक्षामवाप्तवान् ॥ ५  
अभ्त्_१९।६अ।। आप्तदीक्षो@पि वा प्राणाञ्जिहासुः क्लेशवर्जितम् ।  
अभ्त्_१९।६ब्।। अन्त्यान्गुरुस्तदा कुर्यात्सद्य+उत्क्रान्तिदीक्षणम् ॥ ६  
अभ्त्_१९।७अ।। नत्वपक्वमले नापि शेषकार्मिकविग्रहे ।  
अभ्त्_१९।७ब्।। कुर्यादुत्क्रमणं श्रीमद्गह्वरे च निरूपितम् ॥ ७  
अभ्त्_१९।८अ।। दृष्ट्वा शिष्यं जराग्रस्तं व्याधिना परिपीडितम् ।  
अभ्त्_१९।८ब्।। उत्क्रमय्य ततस्त्वेनं परतत्त्वे नियोजयेत् ॥ ८  
अभ्त्_१९।९अ।। विशेषणविशेष्यत्वे कामचारविधानतः ।  
अभ्त्_१९।९ब्।। पूर्वोक्तमर्थजातं श्रीशम्भुनात्र निरूपितम् ॥ ९  
अभ्त्_१९।१०अ।। विधिं पूर्वोदितं सर्वं कृत्वा समयशुद्धितः ।  
अभ्त्_१९।१०ब्।। क्षुरिकामस्य विन्यस्येज्ज्वलन्तीं मर्मकर्तरीम् ॥ १०  
अभ्त्_१९।११अ।। कृत्वा पूर्वोदितं न्यासं कालानलसमप्रभम् ।  
अभ्त्_१९।११ब्।। संहृतिक्रमतः सार्धं सृक्छिन्दियुगलेन तु ॥ ११  
अभ्त्_१९।१२अ।। आग्नेयीं धारणां कृत्वा सर्वमर्मप्रतापनीम् ।  
अभ्त्_१९।१२ब्।। पूरयेद्वायुना देहमङ्गुष्ठान्मस्तकान्तकम् ॥ १२  
अभ्त्_१९।१३अ।। तमुत्कृष्य ततो@ङ्गुष्ठादूर्ध्वान्तं वक्ष्यमाणया ।  
अभ्त्_१९।१३ब्।। कृन्तेन्मर्माणि रन्ध्रान्तात् कालरात्र्या विसर्जयेत् ॥ १३  
अभ्त्_१९।१४अ।। अनेन क्रमयोगेन योजितो हुतिवर्जितः ।  
अभ्त्_१९।१४ब्।। समय्यप्येति तां दीक्षामिति श्रीमालिनीमते ॥ १४  
अभ्त्_१९।१५अ।। षोडशाधारषट्चक्रलक्ष्यत्रयखपञ्चकात् ।  
अभ्त्_१९।१५ब्।। क्वचिदन्यतरत्राथ प्रागुक्तपशुकर्मवत् ॥ १५  
अभ्त्_१९।१६अ।। प्रविश्य मूलं कन्दादेश्छिन्दन्नैक्यविभावनात् ।  
अभ्त्_१९।१६ब्।। पूर्णाहुतिप्रयोगेण स्वेष्टे धाम्नि नियोजयेत् ॥ १६  
अभ्त्_१९।१७अ।। ज्ञानत्रिशूलं सन्दीप्तं दीप्तचक्रत्रयोज्ज्वलम् ।  
अभ्त्_१९।१७ब्।। चिन्तयित्वामुना तस्य वेदनं बोधनं भ्रमम् ॥ १७  
अभ्त्_१९।१८अ।। दीपनं ताडनं तोदं चलनं च पुनः पुनः ।  
अभ्त्_१९।१८ब्।। कन्दादिचक्रगं कुर्याद्विशेषेण हृदम्बुजे ॥ १८  
अभ्त्_१९।१९अ।। द्वादशान्ते ततः कृत्वा बिन्दुयुग्मगते क्षिपेत् ।  
अभ्त्_१९।१९ब्।। निर्लक्ष्ये वा परे धाम्नि संयुक्तः परमेश्वरः ॥ १९  
अभ्त्_१९।२०अ।। न तस्य कुर्यात्संस्कारं कञ्चिदित्याह गह्वरे ।  
अभ्त्_१९।२०ब्।। देवः किमस्य पूर्णस्य श्राद्धाद्यैरिति भावितः ॥ २०  
अभ्त्_१९।२१अ।। श्रीमद्दीक्षोत्तरे त्वेष विधिर्वह्निपुटीकृतः ।  
अभ्त्_१९।२१ब्।। हंसः पुमानधस्तस्य रुद्रबिन्दुसमन्वितः ॥ २१  
अभ्त्_१९।२२अ।। शिष्यदेहे नियोज्यैतदनुद्वग्नः शतं जपेत् ।  
अभ्त्_१९।२२ब्।। उत्क्रम्योर्ध्वनिमेषेण शिष्य इत्थं परं व्रजेत् ॥ २२  
अभ्त्_१९।२३अ।। एष एव विधिः श्रीमत्सिद्धयोगीश्वरीमते ।  
अभ्त्_१९।२३ब्।। इयमुत्क्रामणी दीक्षा कर्तव्या योगिनो गुरोः ॥ २३  
अभ्त्_१९।२४अ।। अनभ्यस्तप्राणचारः कथमेनां करिष्यति ।  
अभ्त्_१९।२४ब्।। वक्ष्यमाणां ब्रह्मविद्यां सकलां निष्कलोम्भिताम् ॥ २४  
अभ्त्_१९।२५अ।। कर्णे@स्य वा पठेद्भूयो भूयो वाप्यथ पाठयेत् ।  
अभ्त्_१९।२५ब्।। स्वयं च कर्म कुर्वीत तत्त्वशुद्ध्यादिकं गुरुः ॥ २५  
अभ्त्_१९।२६अ।। मन्त्रक्रियाबलात्पूर्णाहुत्येत्थं योजयेत्परे ।  
अभ्त्_१९।२६ब्।। योगाभ्यासमकृत्वापि सद्य+उत्क्रान्तिदां गुरुः ॥ २६  
अभ्त्_१९।२७अ।। ज्ञानमन्त्रक्रियाध्यानबलात्कर्तुं भवेत्प्रभुः ।  
अभ्त्_१९।२७ब्।। अनयोत्क्रम्यते शिष्यो बलादेवैककं क्षणम् ॥ २७  
अभ्त्_१९।२८अ।। कालस्योल्लङ्घ्य भोगो हि क्षणिको@स्यास्तु किं ततः ।  
अभ्त्_१९।२८ब्।। सद्य+उत्क्रान्तिदा चान्या यस्यां पूर्णाहुतिं तदा ॥ २८  
अभ्त्_१९।२९अ।। दद्याद्यदास्य प्राणाः स्युर्ध्रुवं निष्क्रमणेच्छवः ।  
अभ्त्_१९।२९ब्।। विनापि क्रियया भाविब्रह्मविद्याबलाद्गुरुः ॥ २९  
अभ्त्_१९।३०अ।। कर्णजापप्रयोगेण तत्त्वकञ्चुकजालतः ।  
अभ्त्_१९।३०ब्।। निःसारयन्यथाभीष्टे सकले निष्कले द्वये ॥ ३०  
अभ्त्_१९।३१अ।। तत्त्वे वा यत्र कुत्रापि योजयेत्पुद्गलं क्रमात् ।  
अभ्त्_१९।३१ब्।। समयी पुत्रको वापि पठेद्विद्यामिमां तथा ॥ ३१  
अभ्त्_१९।३२अ।। तत्पाठात्तु समय्युक्तां रुद्रांशापत्तिमश्नुते ।  
अभ्त्_१९।३२ब्।। एतौ जपे चाध्ययने यस्मादधिकृतावुभौ ॥ ३२  
अभ्त्_१९।३३अ।। नाध्यापनोपदेशे वा स एषो@ध्ययनादृते ।  
अभ्त्_१९।३३ब्।। पठतोस्त्वनयोर्वस्तुस्वभावात्तस्य सा गतिः ॥ ३३  
अभ्त्_१९।३४अ।। यथा निषिद्धभूतादिकर्मा मन्त्रं स्मरन्स्वयम् ।  
अभ्त्_१९।३४ब्।। आविष्टे@पि क्वचिन्नैति लोपं कर्तृत्ववर्जनात् ॥ ३४  
अभ्त्_१९।३५अ।। यथा च वाचयञ्शास्त्रं समयी शून्यवेश्मनि ।  
अभ्त्_१९।३५ब्।। न लुप्यते तदन्तःस्थप्राणिवर्गोपकारतः ॥ ३५  
अभ्त्_१९।३६अ।। तथा स्वयं पठन्नेष विद्यां वस्तुस्वभावतः ।  
अभ्त्_१९।३६ब्।। तस्मिन्मुक्ते न लुप्येत यतो किञ्चित्करो@त्र सः ॥ ३६  
अभ्त्_१९।३७अ।। ननु चादीक्षिताग्रे स नोच्चरेच्छास्त्रपद्धतिम् ॥ ३७  
अभ्त्_१९।३८अ।। हन्त कुड्याग्रतो@प्यस्य निषेधस्त्वथ कथ्यते ।  
अभ्त्_१९।३८ब्।। पर्युदासेन यः श्रोतुमवधारयितुं क्षमः ॥ ३८  
अभ्त्_१९।३९अ।। स एवात्र निषिद्धो नो कुड्यकीटपतत्रिणः ।  
अभ्त्_१९।३९ब्।। तर्हि पाषाणतुल्यो@सौ विलीनेन्द्रियवृत्तिकः ॥ ३९  
अभ्त्_१९।४०अ।। तस्याग्रे पठतस्तस्य निषेधोल्लङ्घना कथम् ।  
अभ्त्_१९।४०ब्।। स तु वस्तुस्वभावेन गलिताक्षो@पि बुध्यते ॥ ४०  
अभ्त्_१९।४१अ।। अक्षानपेक्षयैवान्तश्चिच्छक्त्या स्वप्रकाशया ।  
अभ्त्_१९।४१ब्।। प्राग्देहं किल तित्यक्षुर्नोत्तरं चाधितष्ठिवान् ॥ ४१  
अभ्त्_१९।४२अ।। मध्ये प्रबोधकबलात् प्रतिबुध्येत् पुद्गलः ।  
अभ्त्_१९।४२ब्।। मन्त्राः शब्दमयाः शुद्धविमर्शात्मतया स्वयम् ॥ ४२  
अभ्त्_१९।४३अ।। अर्थात्मना चावभान्तस्तदर्थप्रतिबोधकाः ।  
अभ्त्_१९।४३ब्।। तेनास्य गलिताक्षस्य प्रबोधो जायते स्वयम् ॥ ४३  
अभ्त्_१९।४४अ।। स्वचित्समानजातीयमन्त्रामर्शनसन्निधेः ।  
अभ्त्_१९।४४ब्।। यथा ह्यल्पजवो वायुः सजातीयविमिश्रितः ॥ ४४  
अभ्त्_१९।४५अ।। जवी तथात्मा संसुप्तामर्शो@प्येवं प्रबुध्यते ।  
अभ्त्_१९।४५ब्।। प्रबुद्धः स च सञ्जातो न चादीक्षित उच्यते ॥ ४५  
अभ्त्_१९।४६अ।। दीक्षा हि नाम संस्कारो न त्वन्यत्सो@स्ति चास्य हि ।  
अभ्त्_१९।४६ब्।। अत एव निजं शास्त्रं पठति क्वापि सामये ॥ ४६  
अभ्त्_१९।४७अ।। तच्छ्रुत्वा को@पि धन्यश्चेन्मुच्यते नास्य सा क्षतिः ।  
अभ्त्_१९।४७ब्।। शास्त्रनिन्दां मैष कार्षीद्द्वयोः पातित्यदायिनीम् ॥ ४७  
अभ्त्_१९।४८अ।। इत्येवम्परमेतन्नादीक्षिताग्रे पठेदिति ।  
अभ्त्_१९।४८ब्।। यथा च समयी काष्ठे लोष्टे वा मन्त्रयोजनाम् ॥ ४८  
अभ्त्_१९।४९अ।। कुर्वंस्तस्मिंश्चलत्येति न लोपं तद्वदत्र हि ।  
अभ्त्_१९।४९ब्।। यतो@स्य प्रत्ययप्राप्तिप्रेप्सोः समयिनस्तथा ॥ ४९  
अभ्त्_१९।५०अ।। प्रवृत्तस्य स्वभावेन तस्मिन्मुक्ते न वै क्षतिः ।  
अभ्त्_१९।५०ब्।। साधकस्तु सदा साध्ये फले नियतियन्त्रणात् ॥ ५०  
अभ्त्_१९।५१अ।। मक्षिकाश्रुतमन्त्रो@पि प्रायश्चित्तौचितीं चरेत् ।  
अभ्त्_१९।५१ब्।। इत्थं सद्यःसमुत्क्रान्तिर्योक्ता तामाज्ञया गुरोः ॥ ५१  
अभ्त्_१९।५२अ।। समय्यादिरपि प्रोक्तकाले प्रोक्तार्थसिद्धये ।  
अभ्त्_१९।५२ब्।। स्वयं कुर्यात्समभ्यस्तप्राणचारगमागमः ॥ ५२  
अभ्त्_१९।५३अ।। अकृताधिकृतिर्वापि गुरुः समयशुद्धये ।  
अभ्त्_१९।५३ब्।। अधस्तनपदावस्थो नतु ज्ञानेद्धचेतनः ॥ ५३  
अभ्त्_१९।५४अ।। इतीयं सद्य+उत्क्रान्तिः सूचिता मालिनीमते ।  
अभ्त्_१९।५४ब्।। स्वयं वा गुरुणा वाथ कार्यत्वेन महेशिना ॥ ५४  
अभ्त्_१९।५५अ।। सर्वं भोगं विरूपं तु मत्वा देहं त्यजेद्यदि ।  
अभ्त्_१९।५५ब्।। तदा तेन क्रमेणाशु योजितः समयी शिवः ॥ ५५  
अभ्त्_१९।५६अ।। उक्तेयं सद्य+उत्क्रान्तिर्या गोप्या प्राणवद्बुधैः ॥ ५६  
  
:च्२० अथ श्रीतन्त्रालोके विंशतितममाह्निकम्  
  
अभ्त्_२०।१ब्।। अथ दीक्षां ब्रुवे मूढजनाश्वासप्रदायिनीम् ॥ १  
अभ्त्_२०।२अ।। त्रिकोणे वह्निसदने वह्निवर्णोज्ज्वले@भितः ।  
अभ्त्_२०।२ब्।। वायव्यपुरनिर्धूते करे सव्ये सुजाज्वले ॥ २  
अभ्त्_२०।३अ।। बीजं किञ्चिद्गृहीत्वैतत्तथैव हृदयान्तरे ।  
अभ्त्_२०।३ब्।। करे च दह्यमानं सच्चिन्तयेत्तज्जपैकयुक् ॥ ३  
अभ्त्_२०।४अ।। वह्निदीपितफट्कारधोरणीदाहपीडितम् ।  
अभ्त्_२०।४ब्।। बीजं निर्बीजतामेति स्वसूतिकरणाक्षमम् ॥ ४  
अभ्त्_२०।५अ।। तप्तं नैतत्प्ररोहाय तेनैव प्रत्ययेन तु ।  
अभ्त्_२०।५ब्।। मलमायाख्यकर्माणि मन्त्रध्यानक्रियाबलात् ॥ ५  
अभ्त्_२०।६अ।। दग्धानि न स्वकार्याय निर्बीजप्रत्ययं त्विमम् ।  
अभ्त्_२०।६ब्।। स श्रीमान्सुप्रसन्नो मे शम्भुनाथो न्यरूपयत् ॥ ६  
अभ्त्_२०।७अ।। बीजस्याप्यत्र कार्या च योजना कृपया गुरोः ।  
अभ्त्_२०।७ब्।। यतो दीक्षा सुदीप्तत्वात्स्थावराण्यपि मोचयेत् ॥ ७  
अभ्त्_२०।८अ।। यो गुरुर्जपहोमार्चाध्यानसिद्धत्वमात्मनि ।  
अभ्त्_२०।८ब्।। ज्ञात्वा दीक्षां चरेत्तस्य दीक्षा सप्रत्यया स्मृता ॥ ८  
अभ्त्_२०।९अ।। अवधूते निराचारे तत्त्वज्ञे नत्वयं विधिः ।  
अभ्त्_२०।९ब्।। साचारैः क्रियते दीक्षा या दृष्टप्रत्ययान्विता ॥ ९  
अभ्त्_२०।१०अ।। निराचारेण दीक्षायां प्रत्ययस्तु न गद्यते ।  
अभ्त्_२०।१०ब्।। ज्ञानं स्वप्रत्ययं यस्मान्न फलान्तरमर्हति ॥ १०  
अभ्त्_२०।११अ।। ध्यानादि तु फलात्साध्यमिति सिद्धामतोदितम् ।  
अभ्त्_२०।११ब्।। तुलाशुद्धिपरीक्षां वा कुर्यात्प्रत्यययोगिनीम् ॥ ११  
अभ्त्_२०।१२अ।। यथा श्रीतन्त्रसद्भावे कथिता परमेशिना ।  
अभ्त्_२०।१२ब्।। श्रीपूर्वशास्त्रे@प्येषा च सूचिता परमेशिना ॥ १२  
अभ्त्_२०।१३अ।। आनन्द उद्भवः कम्पो निद्रा घूर्णिश्च पञ्चमी ।  
अभ्त्_२०।१३ब्।। इत्येवंवदता शक्तितारतम्याभिधायिना ॥ १३  
अभ्त्_२०।१४अ।। उद्भवो लघुभावेन देहग्रहतिरोहितेः ।  
अभ्त्_२०।१४ब्।। देहो हि पार्थिवो मुख्यस्तदा मुख्यत्वमुज्झति ॥ १४  
अभ्त्_२०।१५अ।। भाविलाघवमन्त्रेण शिष्यं ध्यात्वा समुत्प्लुतम् ।  
अभ्त्_२०।१५ब्।। कर्माणि तत्राशेषाणि पूर्वोक्तान्याचरेद्गुरुः ॥ १५  
अभ्त्_२०।१६अ।। उक्ता सेयं तुलाशुद्धिदीक्षा प्रत्ययदायिनी ।  

:च्२१ अथ श्रीतन्त्रालोके एकविंशतितममाह्निकम्  
  
अभ्त्_२१।१ब्।। परोक्षसंस्थितस्याथ दीक्षाकर्म निगद्यते ॥ १  
अभ्त्_२१।२अ।। भुक्तिमुक्तिप्रसिद्ध्यर्थं नीयते सद्गुरुं प्रति ।  
अभ्त्_२१।२ब्।। इत्यस्मिन्मालिनीवाक्ये प्रतिः साम्मुख्यावाचकः ॥ २  
अभ्त्_२१।३अ।। साम्मुख्यं चास्य शिष्यस्य तत्कृपास्पदतात्मकम् ।  
अभ्त्_२१।३ब्।। तमाराध्येति वचनं कृपाहेतूपलक्षणम् ॥ ३  
अभ्त्_२१।४अ।। तत्सम्बन्धात्ततः कश्चित्तत्क्षणादपवृज्यते ।  
अभ्त्_२१।४ब्।। इत्यस्यायमपि ह्यर्थो मालिनीवाक्यसन्मणेः ॥ ४  
अभ्त्_२१।५अ।। तत्क्षणादिति नास्यास्ति यियासादिक्षणान्तरम् ।  
अभ्त्_२१।५ब्।। किन्त्वेवमेव करुणानिघ्नस्तं गुरुरुद्धरेत् ॥ ५  
अभ्त्_२१।६अ।। गुरुसेवाक्षीणतनोर्दीक्षामप्राप्य पञ्चताम् ।  
अभ्त्_२१।६ब्।। गतस्याथ स्वयं मृत्युक्षणोदिततथारुचेः ॥ ६  
अभ्त्_२१।७अ।। अथवाधरतन्त्रादिदीक्षासंस्कारभागिनः ।  
अभ्त्_२१।७ब्।। प्राप्तसामयिकस्याथ परां दीक्षामविन्दतः ॥ ७  
अभ्त्_२१।८अ।। डिम्बाहतस्य योगेशीभक्षितस्याभिचारतः ।  
अभ्त्_२१।८ब्।। मृतस्य गुरुणा यन्त्रतन्त्रादिनिहतस्य वा ॥ ८  
अभ्त्_२१।९अ।। भ्रष्टस्वसमयस्याथ दीक्षां प्राप्तवतो@प्यलम् ।  
अभ्त्_२१।९ब्।। बन्धुभार्यासुहृत्पुत्रगाढाभ्यर्थनयोगतः ॥ ९  
अभ्त्_२१।१०अ।। स्वयं तद्विषयोत्पन्नकरुणाबलतो@पि वा ।  
अभ्त्_२१।१०ब्।। विज्ञाततन्मुखायातशक्तिपातांशधर्मणः ॥ १०  
अभ्त्_२१।११अ।। गुरुर्दीक्षां मृतोद्धारीं कुर्वीत शिवदायिनीम् ।  
अभ्त्_२१।११ब्।। श्रीमृत्युञ्जयसिद्धादौ तदुक्तं परमेशिना ॥ ११  
अभ्त्_२१।१२अ।। अदीक्षिते नृपत्यादावलसे पतिते मृते ।  
अभ्त्_२१।१२ब्।। बालातुरस्त्रीवृद्धे च मृतोद्धारं प्रकल्पयेत् ॥ १२  
अभ्त्_२१।१३अ।। विधिः सर्वः पूर्वमुक्तः स तु सङ्क्षिप्त इष्यते ।  
अभ्त्_२१।१३ब्।। गुर्वादिपूजारहितो बाह्ये भोगाय सा यतः ॥ १३  
अभ्त्_२१।१४अ।। अधिवासचरुक्षेत्रं शय्यामण्डलकल्पने ।  
अभ्त्_२१।१४ब्।। नोपयोग्यत्र तच्छिष्यसंस्क्रियास्वप्नदृष्टये ॥ १४  
अभ्त्_२१।१५अ।। मन्त्रसन्निधिसन्तृप्तियोगायात्र तु मण्डलम् ।  
अभ्त्_२१।१५ब्।। भूयोदिने च देवार्चा साक्षान्नास्योपकारि तत् ॥ १५  
अभ्त्_२१।१६अ।। क्रियोपकरणस्थानमण्डलाकृतिमन्त्रतः ।  
अभ्त्_२१।१६ब्।। ध्यानयोगैकतद्भक्तिज्ञानतन्मयभावतः ॥ १६  
अभ्त्_२१।१७अ।। तत्प्रविष्टस्य कस्यापि शिष्याणां च गुरोस्तथा ।  
अभ्त्_२१।१७ब्।। एकादशैते कथिताः सन्निधानाय हेतवः ॥ १७  
अभ्त्_२१।१८अ।। उत्तरोत्तरमुत्कृष्टास्तथा व्यामिश्रणावशात् ।  
अभ्त्_२१।१८ब्।। क्रियातिभूयसी पुष्पाद्युत्तमं लक्षणान्वितम् ॥ १८  
अभ्त्_२१।१९अ।। एकलिङ्गादि च स्थानं यत्रात्मा सम्प्रसीदति ।  
अभ्त्_२१।१९ब्।। मण्डलं त्रित्रिशूलाब्जचक्रं यन्मन्त्रमण्डले ॥ १९  
अभ्त्_२१।२०अ।। अनाहूते@पि दृष्टं सत्समयित्वप्रसाधनम् ।  
अभ्त्_२१।२०ब्।। तदुक्तं मालिनीतन्त्रे सिद्धं समयमण्डलम् ॥ २०  
अभ्त्_२१।२१अ।। येन सन्दृष्टमात्रेति सिद्धमात्रपदद्वयात् ।  
अभ्त्_२१।२१ब्।। आकृतिर्दीप्तरूपा या मन्त्रस्तद्वत्सुदीप्तिकः ॥ २१  
अभ्त्_२१।२२अ।। शिष्टं स्पष्टमतो नेह कथितं विस्तरात्पुनः ।  
अभ्त्_२१।२२ब्।। कृत्वा मण्डलमभ्यर्च्य तत्र देवं कुशैरथ ॥ २२  
अभ्त्_२१।२३अ।। गोमयेनाकृतिं कुर्याच्छिष्यवत्तां निधापयेत् ।  
अभ्त्_२१।२३ब्।। ततस्तस्यां शोध्यमेकमध्वानं व्याप्तिभावनात् ॥ २३  
अभ्त्_२१।२४अ।। प्रकृत्यन्तं विनिक्षिप्य पुनरेनं विधिं चरेत् ।  
अभ्त्_२१।२४ब्।। महाजालप्रयोगेण सर्वस्मादध्वमध्यतः ॥ २४  
अभ्त्_२१।२५अ।। चित्तमाकृष्य तत्रस्थं कुर्यात्तद्विधिरुच्यते ।  
अभ्त्_२१।२५ब्।। मूलाधारादुदेत्य प्रसृतसुविततानन्तनाड्यध्वदण्डं वीर्येणाक्रम्य नासागगनपरिगतं विक्षिपन् व्याप्तुमीष्टे ।  
अभ्त्_२१।२५च्।। यावद्धूमाभिरामप्रचिततरशिखाजालकेनाध्वचक्रं सञ्छाद्याभीष्टजीवानयनमिति महाजालनामा प्रयोगः ॥ २५  
अभ्त्_२१।२६अ।। एतेनाच्छादनीयं व्रजति परवशं सम्मुखीनत्वमादौ पञ्चादानीयते चेत्सकलमथ ततो@प्यध्वमध्याद्यथेष्टम् ।  
अभ्त्_२१।२६ब्।। आकृष्टावुद्धृतौ वा मृतजनविषये कर्षणीये@थ जीवे योगः श्रीशम्भुनाथागमपरिगमितो जालनामा मयोक्तः ॥ २६  
अभ्त्_२१।२७अ।। चिरविघटिते सेनायुग्मेयथामिलिते पुनर्हयगजनरं स्वां स्वां जातिं रसादभिधावति ।  
अभ्त्_२१।२७ब्।। करणपवनैर्नाडीचक्रैस्तथैव समागतैर्निजनिजरसादेकीभाव्यं स्वजालवशीकृतैः ॥ २७  
अभ्त्_२१।२८अ।। महाजालसमाकृष्टो जीवो विज्ञानशालिना ।  
अभ्त्_२१।२८ब्।। स्वःप्रेततिर्यङ्निरयांस्तदैवैष विमुञ्चति ॥ २८  
अभ्त्_२१।२९अ।। तज्ज्ञानमन्त्रयोगाप्तः पुरुषश्चैष कृत्रिमम् ।  
अभ्त्_२१।२९ब्।। योगीव साध्यहृदयात्तदा तादात्म्यमुज्झति ॥ २९  
अभ्त्_२१।३०अ।। स्थावरादिदशाश्चित्रास्तत्सलोकसमीपताः ।  
अभ्त्_२१।३०ब्।। त्यजेच्चेति न चित्रं स एवं यः कर्मणापि वा ॥ ३०  
अभ्त्_२१।३१अ।। अधिकारिशरीरत्वान्मानुष्ये तु शरीरगः ।  
अभ्त्_२१।३१ब्।। न तदा मुच्यते देहाद्देहान्ते तु शिवं व्रजेत् ॥ ३१  
अभ्त्_२१।३२अ।। तस्मिन्देहे तु काप्यस्य जायते शाङ्करी परा ।  
अभ्त्_२१।३२ब्।। भक्तिरूहाच्च विज्ञानादाचार्याद्वाप्यसेवितात् ॥ ३२  
अभ्त्_२१।३३अ।। तद्देहसंस्थितो@प्येष जीवो जालबलादिमम् ।  
अभ्त्_२१।३३ब्।। दार्भादिदेहं व्याप्नोति स्वाधिष्ठित्याप्यचेतयन् ॥ ३३  
अभ्त्_२१।३४अ।। योगमन्त्रक्रियाज्ञानभूयोबलवशात्पुनः ।  
अभ्त्_२१।३४ब्।। मनुष्यदेहमप्येष तदैवाशु विमुञ्चति ॥ ३४  
अभ्त्_२१।३५अ।। सुप्तकल्पो@प्यदेहो@पि यो जीवः सो@पि जालतः ।  
अभ्त्_२१।३५ब्।। आकृष्टो दार्भमायाति देहं फलमयं च वा ॥ ३५  
अभ्त्_२१।३६अ।। जातीफलादि यत्किञ्चित्तेन वा देहकल्पना ।  
अभ्त्_२१।३६ब्।। अन्तर्बहिर्द्वयौचित्यात्तदत्रोत्कृष्टमुच्यते ॥ ३६  
अभ्त्_२१।३७अ।। ततो जालक्रमानीतः स जीवः सुप्तवत्स्थितः ।  
अभ्त्_२१।३७ब्।। मनोविशिष्टदेहादिसामग्रीप्राप्त्यभावतः ॥ ३७  
अभ्त्_२१।३८अ।। न स्पन्दते न जानाति न वक्ति न किलेच्छति ।  
अभ्त्_२१।३८ब्।। तादृशस्यैव संस्कारान् सर्वान् प्राग्वत्प्रकल्पयेत् ॥ ३८  
अभ्त्_२१।३९अ।। निर्बीजदीक्षायोगेन सर्वं कृत्वा पुरोदितम् ।  
अभ्त्_२१।३९ब्।। विधिं योजनिकां पूर्णाहुत्या साकं क्षिपेच्च तम् ॥ ३९  
अभ्त्_२१।४०अ।। दार्भादिदेहे मन्त्राग्नावर्पिते पूर्णया सह ।  
अभ्त्_२१।४०ब्।। मुक्तपाशः शिवं याति पुनरावृत्तिवर्जितः ॥ ४०  
अभ्त्_२१।४१अ।। सप्रत्यया त्वियं यत्र स्पन्दते दर्भजा तनुः ।  
अभ्त्_२१।४१ब्।। तत्र प्राणमनोमन्त्रार्पणयोगात्तथा भवेत् ॥ ४१  
अभ्त्_२१।४२अ।। साभ्यासस्य तदप्युक्तं बलाश्वासि न तत्कृते ।  
अभ्त्_२१।४२ब्।। मृतोद्धारोदितैरेव यथासम्भूति हेतुभिः ॥ ४२  
अभ्त्_२१।४३अ।। जीवत्परोक्षदीक्षापि कार्या निर्बीजिका तु सा ।  
अभ्त्_२१।४३ब्।। तस्यां दर्भाकृतिप्रायकल्पने जालयोगतः ॥ ४३  
अभ्त्_२१।४४अ।। सङ्कल्पमात्रेणाकर्षो जीवस्य मृतिभीतितः ।  
अभ्त्_२१।४४ब्।। शिष्टं प्राग्वत्कुशाद्युत्थाकारविप्लोषवर्जितम् ॥ ४४  
अभ्त्_२१।४५अ।। पारिमित्यादनैश्वर्यात्साध्ये नियतियन्त्रणात् ।  
अभ्त्_२१।४५ब्।। जालाकृष्टिर्विनाभ्यासं रागद्वेषान्न जायते ॥ ४५  
अभ्त्_२१।४६अ।। परोक्ष एवातुल्याभिर्दीक्षाभिर्यदि दीक्षितः ।  
अभ्त्_२१।४६ब्।। तत्रोत्तरं स्याद्बलवत्संस्काराय त्वधस्तनम् ॥ ४६  
अभ्त्_२१।४७अ।। भुक्तियोजनिकायां तु भूयोभिर्गुरुभिस्तथा ।  
अभ्त्_२१।४७ब्।। कृतायां भोगवैचित्र्यं हेतुवैचित्र्ययोगतः ॥ ४७  
अभ्त्_२१।४८अ।। परोक्षदीक्षणे मायोत्तीर्णे भोगाय योजयेत् ।  
अभ्त्_२१।४८ब्।। भोगानीप्सा दुर्लभा हि सती वा भोगहानये ॥ ४८  
अभ्त्_२१।४९अ।। उक्तं हि स्वान्यसंवित्त्योः स्वसंविद्बलवत्तरा ।  
अभ्त्_२१।४९ब्।। बाधकत्वे बाधिकासौ साम्यौदासीन्ययोस्तथा ॥ ४९  
अभ्त्_२१।५०अ।। श्रीमान् धर्मशिवो@प्याह पारोक्ष्यां कर्मपद्धतौ ।  
अभ्त्_२१।५०ब्।। परोक्षदीक्षणे सम्यक् पूर्णाहुतिविधौ यदि ॥ ५०  
अभ्त्_२१।५१अ।। अग्निश्चिटिचिटाशब्दं सधूमं प्रतिमुञ्चति ।  
अभ्त्_२१।५१ब्।। धत्ते नीलाम्बुदच्छायां मुहुर्ज्वलति शाम्यति ॥ ५१  
अभ्त्_२१।५२अ।। विस्तरो घोररूपश्च महीं धावति चाप्यधः ।  
अभ्त्_२१।५२ब्।। ध्वाङ्क्षाद्यश्रव्यशब्दो वा तदा तं लक्षयेद्गुरुः ॥ ५२  
अभ्त्_२१।५३अ।। ब्रह्महत्यादिभिः पापैस्तत्सङ्गैश्चोपपातकैः ।  
अभ्त्_२१।५३ब्।। तदा तस्य न कर्तव्या दीक्षास्मिन्नकृते विधौ ॥ ५३  
अभ्त्_२१।५४अ।। नवात्मा फट्पुटान्तःस्थः पुनः पञ्चफडन्वितः ।  
अभ्त्_२१।५४ब्।। अमुकस्येति पापानि दहाम्यनु फडष्टकम् ॥ ५४  
अभ्त्_२१।५५अ।। इति साहस्रिको होमः कर्तव्यस्तिलतण्डुलैः ।  
अभ्त्_२१।५५ब्।। अन्ते पूर्णा च दातव्या ततो@स्मै दीक्षया गुरुः ॥ ५५  
अभ्त्_२१।५६अ।। परयोजनपर्यन्तं कुर्यात्तत्त्वविशोधनम् ।  
अभ्त्_२१।५६ब्।। प्रत्यक्षे@पि स्थितस्याणोः पापिनो भगवन्मयीम् ॥ ५६  
अभ्त्_२१।५७अ।। शक्तिं प्राप्तवतो ज्येष्ठामेवमेव विधिं चरेत् ।  
अभ्त्_२१।५७ब्।। यदि वा दैशिकः सम्यङ् न दीप्तस्तस्य तत्पुरा ॥ ५७  
अभ्त्_२१।५८अ।। प्रायश्चित्तैस्तथा दानैः प्राणायामैश्च शोधनम् ।  
अभ्त्_२१।५८ब्।। कृत्वा विधिमिमां चापि दीक्षां कुर्यादशङ्कितः ॥ ५८  
अभ्त्_२१।५९अ।। सर्वथा वर्तमानो@पि तत्त्वविन्मोचयेत्पशून् ।  
अभ्त्_२१।५९ब्।। इच्छयैव शिवः साक्षात्तस्मात्तं पूजयेत्सदा ॥ ५९  
अभ्त्_२१।६०अ।। शाठ्यं तत्र न कार्यं च तत्कृत्वाधो व्रजेच्छिशुः ।  
अभ्त्_२१।६०ब्।। न पुनः कीर्तयेत्तस्य पापं कीर्तयिता व्रजेत् ॥ ६०  
अभ्त्_२१।६१अ।। निरयं वर्जयेत्तस्मादिति दीक्षोत्तरे विधिः ।  
अभ्त्_२१।६१ब्।। एषा परोक्षदीक्षा द्विधोदिता जीवदितरभेदेन ॥ ६१  
  
:च्२२ अथ श्रीतन्त्रालोके द्वाविंशतितममाह्निकम्  
  
अभ्त्_२२।१ब्।। लिङ्गोद्धाराख्यामथ वच्मः शिवशासनैकनिर्दिष्टाम् ॥ १  
अभ्त्_२२।२अ।। उक्तं श्रीमालिनीतन्त्रे किल पार्थिवधारणाम् ।  
अभ्त्_२२।२ब्।। उक्त्वा यो योजितो यत्र स तस्मान्न निवर्तते ॥ २  
अभ्त्_२२।३अ।। योग्यतावशसञ्जाता यस्य यत्रैव शासना ।  
अभ्त्_२२।३ब्।। स तत्रैव नियोक्तव्यो दीक्षाकाले ततस्त्वसौ ॥ ३  
अभ्त्_२२।४अ।। फलं सर्वं समासाद्य शिवे युक्तो@पवृज्यते ।  
अभ्त्_२२।४ब्।। अयुक्तो@प्यूर्ध्वसंशुद्धिं सम्प्राप्य भुवनेशतः ॥ ४  
अभ्त्_२२।५अ।। शुद्धः शिवत्वमायाति दग्धसंसारबन्धनः ।  
अभ्त्_२२।५ब्।। उक्त्वा पुन्धारणां चोक्तमेतद्वैदान्तिकं मया ॥ ५  
अभ्त्_२२।६अ।। कपिलाय पुरा प्रोक्तं प्रथमे पटले तथा ।  
अभ्त्_२२।६ब्।। अनेन क्रमयोगेन सम्प्राप्तः परमं पदम् ॥ ६  
अभ्त्_२२।७अ।। न भूयः पशुतामेति शुद्धे स्वात्मनि तिष्ठति ।  
अभ्त्_२२।७ब्।। अतो हि ध्वन्यते@र्थो@यं शिवतत्त्वाधरेष्वपि ॥ ७  
अभ्त्_२२।८अ।। तत्त्वेषु योजितस्यास्ति पुनरुद्धरणीयता ।  
अभ्त्_२२।८ब्।। समस्तशास्त्रकथितवस्तुवैविक्त्यदायिनः ॥ ८  
अभ्त्_२२।९अ।। शिवागमस्य सर्वेभ्यो@प्यागमेभ्यो विशिष्टता ।  
अभ्त्_२२।९ब्।। शिवज्ञानेन च विना भूयो@पि पशुतोद्भवः ॥ ९  
अभ्त्_२२।१०अ।। क्रमश्च शक्तिसम्पातो मलहानिर्यियासुता ।  
अभ्त्_२२।१०ब्।। दीक्षा बोधो हेयहानिरुपादेयलयात्मता ॥ १०  
अभ्त्_२२।११अ।। भोग्यत्वपाशवत्यागः पतिकर्तृत्वसङ्क्षयः ।  
अभ्त्_२२।११ब्।। स्वात्मस्थितिश्चेत्येवं हि दर्शनान्तरसंस्थितेः ॥ ११  
अभ्त्_२२।१२अ।। प्रोक्तमुद्धरणीयत्वं शिवशक्तीरितस्य हि ।  
अभ्त्_२२।१२ब्।। अथ वैष्णवबौद्धादितन्त्रान्ताधरवर्तिनाम् ॥ १२  
अभ्त्_२२।१३अ।। यदा शिवार्करश्म्योघैर्विकासि हृदयाम्बुजम् ।  
अभ्त्_२२।१३ब्।। लिङ्गोद्धृतिस्तदा पूर्वं दीक्षाकर्म ततः परम् ॥ १३  
अभ्त्_२२।१४अ।। प्राग्लिङ्गान्तरसंस्थो@पि दीक्षातः शिवतां व्रजेत् ।  
अभ्त्_२२।१४ब्।। तत्रोपवास्य तं चान्यदिने साधारमन्त्रतः ॥ १४  
अभ्त्_२२।१५अ।। स्थण्डिले पूजयित्वेशं श्रावयेत्तस्य वर्तनीम् ।  
अभ्त्_२२।१५ब्।। एष प्रागभवल्लिङ्गी चोदितस्त्वधुना त्वया ॥ १५  
अभ्त्_२२।१६अ।। प्रसन्नेन तदेतस्मै कुरु सम्यगनुग्रहम् ।  
अभ्त्_२२।१६ब्।। स्वलिङ्गत्यागशङ्कोत्थं प्रायश्चित्तं च मास्य भूत् ॥ १६  
अभ्त्_२२।१७अ।। अचिरात्त्वन्मयीभूय भोगं मोक्षं प्रपद्यताम् ।  
अभ्त्_२२।१७ब्।। एवमस्त्वित्यथाज्ञां च गृहीर्वा व्रतमस्य तत् ॥ १७  
अभ्त्_२२।१८अ।। अपास्याम्भसि निक्षिप्य स्नपयेदनुरूपतः ।  
अभ्त्_२२।१८ब्।। स्नातं सम्प्रोक्षयेदर्घपात्राम्भोभिरनन्तरम् ॥ १८  
अभ्त्_२२।१९अ।। पञ्चगव्यं दन्तकाष्ठं ततस्तस्मै समर्पयेत् ।  
अभ्त्_२२।१९ब्।। ततस्तं बद्धनेत्रं च प्रवेश्य प्रणिपातयेत् ॥ १९  
अभ्त्_२२।२०अ।। प्रणवो मातृका माया व्योमव्यापी षडक्षरः ।  
अभ्त्_२२।२०ब्।। बहुरूपो@थ नेत्राख्यः सप्त साधारणा अमी ॥ २०  
अभ्त्_२२।२१अ।। तेषां मध्यादेकतमं मन्त्रमस्मै समर्पयेत् ।  
अभ्त्_२२।२१ब्।। सो@प्यहोरात्रमेवैनं जपेदल्पभुगप्यभुक् ॥ २१  
अभ्त्_२२।२२अ।। मन्त्रमस्मै समर्प्याथ साधारविधिसंस्कृते ।  
अभ्त्_२२।२२ब्।। वह्नौ तर्पिततन्मन्त्रे व्रतशुद्धिं समाचरेत् ॥ २२  
अभ्त्_२२।२३अ।। पूजितेनैव मन्त्रेण कृत्वा नामास्य सम्पुटम् ।  
अभ्त्_२२।२३ब्।। प्रायश्चित्तं शोधयामि फट्स्वाहेत्यूहयोगतः ॥ २३  
अभ्त्_२२।२४अ।। शतं सहस्रं वा हुत्वा पुनः पूर्णाहुतिं तथा ।  
अभ्त्_२२।२४ब्।। प्रयोगाद्वौषडन्तां च क्षिप्त्वाहूय व्रतेश्वरम् ॥ २४  
अभ्त्_२२।२५अ।। तारो व्रतेश्वरायेति नमश्चेत्येनमर्चयेत् ।  
अभ्त्_२२।२५ब्।। श्रावयेच्च त्वया नास्य कार्यं किञ्चिच्छिवाज्ञया ॥ २५  
अभ्त्_२२।२६अ।। ततो व्रतेश्वरस्तर्प्यः स्वाहान्तेन ततश्च सः ।  
अभ्त्_२२।२६ब्।। क्षमयित्वा विसृज्यः स्यात्ततो@ग्नेश्च विसर्जनम् ॥ २६  
अभ्त्_२२।२७अ।। तच्छ्रावणं च देवाय क्षमस्वेति विसर्जनम् ।  
अभ्त्_२२।२७ब्।। ततस्तृतीयदिवसे प्राग्वत्सर्वो विधिः स्मृतः ॥ २७  
अभ्त्_२२।२८अ।। अधिवासादिकः स्वेष्टदीक्षाकर्मावसानकः ।  
अभ्त्_२२।२८ब्।। प्राग्लिङ्गिनां मोक्षदीक्षा साधिकारविवर्जिता ॥ २८  
अभ्त्_२२।२९अ।। साधकाचार्यतामार्गे न योग्यास्ते पुनर्भुवः ।  
अभ्त्_२२।२९ब्।। पुनर्भुवो@पि ज्ञानेद्धा भवन्ति गुरुतास्पदम् ॥ २९  
अभ्त्_२२।३०अ।। मोक्षायैव न भोगाय भोगायाप्यभ्युपायतः ।  
अभ्त्_२२।३०ब्।। इत्युक्तवान्स्वपद्धत्यामीशानशिवदैशिकः ॥ ३०  
अभ्त्_२२।३१अ।। श्रीदेव्या यामलीयोक्तितत्त्वसम्यक्प्रवेदकः ।  
अभ्त्_२२।३१ब्।। गुर्वन्तस्याप्यधोदृष्टिशायिनः संस्क्रियामिमाम् ॥ ३१  
अभ्त्_२२।३२अ।। कृत्वा रहस्यं कथयेन्नान्यथा कामिके किल ।  
अभ्त्_२२।३२ब्।। अन्यतन्त्राभिषिक्ते@पि रहस्यं न प्रकाशयेत् ॥ ३२  
अभ्त्_२२।३३अ।। स्वतन्त्रस्थो@पि गुर्वन्तो गुरुमज्ञमुपाश्रितः ।  
अभ्त्_२२।३३ब्।। तत्र पश्चादनाश्वस्तस्तत्रापि विधिमाचरेत् ॥ ३३  
अभ्त्_२२।३४अ।। अज्ञाचार्यमुखायातं निर्वीर्यं मन्त्रमेष यत् ।  
अभ्त्_२२।३४ब्।। जप्तवान्स गुरुश्चात्र नाधिकार्युक्तदूषणात् ॥ ३४  
अभ्त्_२२।३५अ।। ततो@स्य शुद्धिं प्राक्कृत्वा ततो दीक्षां समाचरेत् ।  
अभ्त्_२२।३५ब्।। अधोदर्शनसंस्थेन गुरुणा दीक्षितः पुरा ॥ ३५  
अभ्त्_२२।३६अ।। तीव्रशक्तिवशात्पश्चाद्यदा गच्छेत्स सद्गुरुम् ।  
अभ्त्_२२।३६ब्।। तदाप्यस्य शिशोरेवं शुद्धिं कृत्वा स सद्गुरुः ॥ ३६  
अभ्त्_२२।३७अ।। दीक्षादिकर्म निखिलं कुर्यादुक्तविधानतः ।  
अभ्त्_२२।३७ब्।। प्राप्तो@पि सद्गुरुर्योग्यभावमस्य न वेत्ति चेत् ॥ ३७  
अभ्त्_२२।३८अ।। विज्ञानदाने तच्छिष्यो योग्यतां दर्शयेन्निजाम् ।  
अभ्त्_२२।३८ब्।। सर्वथा त्वब्रुवन्नेष ब्रुवाणो वा विपर्ययम् ॥ ३८  
अभ्त्_२२।३९अ।। अज्ञो वस्तुत एवेति तत्त्यक्त्वेत्थं विधिं चरेत् ।  
अभ्त्_२२।३९ब्।। न तिरोभावशङ्कात्र कर्तव्या बुद्धिशालिना ॥ ३९  
अभ्त्_२२।४०अ।। अधःस्पृक्त्वं तिरोभूतिर्नोर्ध्वोपायविवेचनम् ।  
अभ्त्_२२।४०ब्।। सिद्धान्ते दीक्षितास्तन्त्रे दशाष्टादशभेदिनि ॥ ४०  
अभ्त्_२२।४१अ।। भैरवीये चतुःषष्टौ तान्पशून्दीक्षयेत्त्रिके ।  
अभ्त्_२२।४१ब्।। सिद्धवीरावलीसारे भैरवीये कुले@पि च ॥ ४१  
अभ्त्_२२।४२अ।। पञ्चदीक्षाक्रमोपात्ता दीक्षानुत्तरसञ्ज्ञिता ।  
अभ्त्_२२।४२ब्।। तेन सर्वो@धरस्थो@पि लिङ्गोद्धृत्यानुगृह्यते ॥ ४२  
अभ्त्_२२।४३अ।। यो@पि हृत्स्थमहेशानचोदनातः सुविस्तृतम् ।  
अभ्त्_२२।४३ब्।। शास्त्रज्ञानं समन्विच्छेत्सो@पि यायाद्बहून्गुरून् ॥ ४३  
अभ्त्_२२।४४अ।। तद्दीक्षाश्चापि गृह्णीयादभिषेचनपश्चिमाः ।  
अभ्त्_२२।४४ब्।। ज्ञानोपोद्बलिकास्ता हि तत्तज्ज्ञानवता कृताः ॥ ४४  
अभ्त्_२२।४५अ।। उक्तं च श्रीमते शास्त्रे तत्र तत्र च भूयसा ।  
अभ्त्_२२।४५ब्।। आमोदार्थी यथा भृङ्गः पुष्पात्पुष्पान्तरं व्रजेत् ॥ ४५  
अभ्त्_२२।४६अ।। विज्ञानार्थी तथा शिष्यो गुरोर्गुर्वन्तरं त्विति ।  
अभ्त्_२२।४६ब्।। गुरूणां भूयसां मध्ये यतो विज्ञानमुत्तमम् ॥ ४६  
अभ्त्_२२।४७अ।। प्राप्तं सो@स्य गुरुर्दीक्षा नात्र मुख्या हि संविदि ।  
अभ्त्_२२।४७ब्।। सर्वज्ञाननिधानं तु गुरुं सम्प्राप्य सुस्थितः ॥ ४७  
अभ्त्_२२।४८अ।। तमेवाराधयेद्धीमांस्तत्तज्जिज्ञासनोन्मुखः ।  
अभ्त्_२२।४८ब्।। इति दीक्षाविधिः प्रोक्तो लिङ्गोद्धरणपश्चिमः ॥ ४८  
  
:च्२३ अथ श्रीतन्त्रालोके त्रयोविंशतितममाह्निकम्  
  
अभ्त्_२३।१ब्।। अथाभिषेकस्य विधिः कथ्यते पारमेश्वरः ॥ १  
अभ्त्_२३।२अ।। यैषा पुत्रकदीक्षोक्ता गुरुसाधकयोरपि ।  
अभ्त्_२३।२ब्।। सैवाधिकारिणी भोग्यतत्त्वयुक्तिमती क्रमात् ॥ २  
अभ्त्_२३।३अ।। स्वभ्यस्तज्ञानिनं सन्तं बुभूषुमथ भाविनम् ।  
अभ्त्_२३।३ब्।। योग्यं ज्ञात्वा स्वाधिकारं गुरुस्तस्मै समर्पयेत् ॥ ३  
अभ्त्_२३।४अ।। यो नैवं वेद नैवासावभिषिक्तो@पि दैशिकः ।  
अभ्त्_२३।४ब्।। समय्यादिक्रमेणेति श्रीमत्कामिक उच्यते ॥ ४  
अभ्त्_२३।५अ।। यो न वेदाध्वसन्धानं षोढा बाह्यान्तरस्थितम् ।  
अभ्त्_२३।५ब्।। स गुरुर्मोचयेन्नेति सिद्धयोगीश्वरीमते ॥ ५  
अभ्त्_२३।६अ।। सर्वलक्षणहीनो@पि ज्ञानवान् गुरुरिष्यते ।  
अभ्त्_२३।६ब्।। ज्ञानप्राधान्यमेवोक्तमिति श्रीकचभार्गवे ॥ ६  
अभ्त्_२३।७अ।। पदवाक्यप्रमाणज्ञः शिवभक्त्येकतत्परः ।  
अभ्त्_२३।७ब्।। समस्तशिवशास्त्रार्थबोद्धा कारुणिको गुरुः ॥ ७  
अभ्त्_२३।८अ।। न स्वयम्भूस्तस्य चोक्तं लक्षणं परमेशिना ।  
अभ्त्_२३।८ब्।। अभक्तो जीवितधिया कुर्वन्नीशानधिष्ठितः ॥ ८  
अभ्त्_२३।९अ।। पश्चात्मना स्वयम्भूष्णुर्नाधिकारी स कुत्रचित् ।  
अभ्त्_२३।९ब्।। भस्माङ्कुरो व्रतिसुतो दुःशीलातनयस्तथा ॥ ९  
अभ्त्_२३।१०अ।। कुण्डो गोलश्च ते दुष्टा उक्तं देव्याख्ययामले ।  
अभ्त्_२३।१०ब्।। पुनर्भूश्चान्यलिङ्गो यः पुनः शैवे प्रतिष्ठितः ॥ १०  
अभ्त्_२३।११अ।। श्रीपूर्वशास्त्रे न त्वेष नियमः को@पि चोदितः ।  
अभ्त्_२३।११ब्।। यथार्थतत्त्वसङ्घज्ञस्तथा शिष्ये प्रकाशकः ॥ ११  
अभ्त्_२३।१२अ।। यः पुनः सर्वतत्त्वानि वेत्तीत्यादि च लक्षणम् ।  
अभ्त्_२३।१२ब्।। योगचारे च यद्यत्र तन्त्रे चोदितमाचरेत् ॥ १२  
अभ्त्_२३।१३अ।। तथैव सिद्धये सेयमाज्ञेति किल वर्णितम् ।  
अभ्त्_२३।१३ब्।। यस्तु कर्मितयाचार्यस्तत्र काणादिवर्जनम् ॥ १३  
अभ्त्_२३।१४अ।। यतः कारकसामग्र्यात्कर्मणो नाधिकः क्वचित् ।  
अभ्त्_२३।१४ब्।। देव्या यामलशास्त्रे च काञ्च्यादिपरिवर्जनम् ॥ १४  
अभ्त्_२३।१५अ।। तद्दृष्टदोषात्क्रोधादेः सम्यक्ज्ञातर्यसौ कुतः ।  
अभ्त्_२३।१५ब्।। गुरवस्तु स्वयम्भ्वादि वर्ज्यं यद्यामलादिषु ॥ १५  
अभ्त्_२३।१६अ।। कर्म्यभिप्रायतः सर्वं तदिति व्याचचक्षिरे ।  
अभ्त्_२३।१६ब्।। अतो देशकुलाचारदेहलक्षणकल्पनाम् ॥ १६  
अभ्त्_२३।१७अ।। अनादृत्यैव सम्पूर्णज्ञानं कुर्याद्गुरुर्गुरुम् ।  
अभ्त्_२३।१७ब्।। प्राग्वत्सम्पूज्य हुत्वा च श्रावयित्वा चिकीर्षितम् ॥ १७  
अभ्त्_२३।१८अ।। ततो@भिषिञ्चेत्तं शिष्यं चतुःषष्ट्या ततः सकृत् ।  
अभ्त्_२३।१८ब्।। तन्मन्त्ररसतोयेन पूर्वोक्तविधिना गुरुः ॥ १८  
अभ्त्_२३।१९अ।। विभवेन सुविस्तीर्णं ततस्तस्मै वदेत्स्वकम् ।  
अभ्त्_२३।१९ब्।। सर्वं कर्तव्यसारं यच्छास्त्राणां परमं रहः ॥ १९  
अभ्त्_२३।२०अ।। अनुग्राह्यास्त्वया शिष्याः शिवशक्तिप्रचोदिताः ।  
अभ्त्_२३।२०ब्।। उक्तं ज्ञानोत्तरे चैतद्ब्राह्मणाः क्षत्रिया विशः ॥ २०  
अभ्त्_२३।२१अ।। नपुंसकाः स्त्रियः शूद्रा ये चान्ये@पि तदर्थिनः ।  
अभ्त्_२३।२१ब्।। ते दीक्षायां न मीमांस्या ज्ञानकाले विचारयेत् ॥ २१  
अभ्त्_२३।२२अ।। ज्ञानमूलो गुरुः प्रोक्तः सप्तसत्रीं प्रवर्तयेत् ।  
अभ्त्_२३।२२ब्।। दीक्षा व्याख्या कृपा मैत्री शास्त्रचिन्ता शिवैकता ॥ २२  
अभ्त्_२३।२३अ।। अन्नादिदानमित्येतत्पालयेत्सप्तसत्रकम् ।  
अभ्त्_२३।२३ब्।। अभिषेकविधौ चास्मै करणीखटिकादिकम् ॥ २३  
अभ्त्_२३।२४अ।। सर्वोपकरणव्रातमर्पणीयं विपश्चिते ।  
अभ्त्_२३।२४ब्।। सो@भिषिक्तो गुरुं पश्चाद्दक्षिणाभिः प्रपूजयेत् ॥ २४  
अभ्त्_२३।२५अ।। ज्ञानहीनो गुरुः कर्मी स्वाधिकारं समर्प्य नो ।  
अभ्त्_२३।२५ब्।। दीक्षाद्यधिकृतिं कुर्याद्विना तस्याज्ञया पुनः ॥ २५  
अभ्त्_२३।२६अ।। इत्येवं श्रावयेत्सो@पि नमस्कृत्याभिनन्दयेत् ।  
अभ्त्_२३।२६ब्।। ततः प्रभृत्यसौ पूर्वो गुरुस्त्यक्ताधिकारकः ॥ २६  
अभ्त्_२३।२७अ।। यथेच्छं विचरेद्व्याख्यादीक्षादौ यन्त्रणोज्झितः ।  
अभ्त्_२३।२७ब्।। कुर्वन्न बाध्यते यस्माद्दीपाद्दीपवदीदृशः ॥ २७  
अभ्त्_२३।२८अ।। सन्तानो नाधिकारस्य च्यवो@कुर्वन्न बाध्यते ।  
अभ्त्_२३।२८ब्।। प्राक् च कुर्वन्विहन्येत सिद्धातन्त्रे तदुच्यते ॥ २८  
अभ्त्_२३।२९अ।। यथार्थमुपदेशं तु कुर्वन्नाचार्य उच्यते ।  
अभ्त्_२३।२९ब्।। न चावज्ञा क्रियाकाले संसारोद्धरणं प्रति ॥ २९  
अभ्त्_२३।३०अ।। न दीक्षेत गुरुः शिष्यं तत्त्वयुक्तस्तु गर्वतः ।  
अभ्त्_२३।३०ब्।। यो@स्य स्यान्नरके वास इह च व्याधितो भवेत् ॥ ३०  
अभ्त्_२३।३१अ।। प्राप्ताभिषेकः स गुरुः षण्मासान्मन्त्रपद्धतिम् ।  
अभ्त्_२३।३१ब्।। सर्वां तन्त्रोदितां ध्यायेज्जपेच्चातन्मयत्वतः ॥ ३१  
अभ्त्_२३।३२अ।। यदैव तन्मयीभूतस्तदा वीर्यमुपागतः ।  
अभ्त्_२३।३२ब्।। छिन्द्यात्पाशांस्ततो यत्नं कुर्यात्तन्मयतास्थितौ ॥ ३२  
अभ्त्_२३।३३अ।। हृच्चक्रादुत्थिता सूक्ष्मा शशिस्फटिकसन्निभा ।  
अभ्त्_२३।३३ब्।। लेखाकारा नादरूपा प्रशान्ता चक्रपङ्क्तिगा ॥ ३३  
अभ्त्_२३।३४अ।। द्वादशान्ते निरूढा सा सौषुम्ने त्रिपथान्तरे ।  
अभ्त्_२३।३४ब्।। तत्र हृच्चक्रमापूर्य जपेन्मन्त्रं ज्वलत्प्रभम् ॥ ३४  
अभ्त्_२३।३५अ।। चक्षुर्लोमादिरन्ध्रौघवहज्ज्वालौर्वसन्निभम् ।  
अभ्त्_२३।३५ब्।। यावच्छान्तशिखाकीर्णं विश्वाज्यप्रविलापकम् ॥ ३५  
अभ्त्_२३।३६अ।। तदाज्यधारासन्तृप्तमानाभिकुहरान्तरम् ।  
अभ्त्_२३।३६ब्।। एवं मन्त्रा मोक्षदाः स्युर्दीप्ता बुद्धाः सुनिर्मलाः ॥ ३६  
अभ्त्_२३।३७अ।। मूलकन्दनभोनाभिहृत्कण्ठालिकतालुगम् ।  
अभ्त्_२३।३७ब्।। अर्धेन्दुरोधिकानादतदन्तव्यापिशक्तिगम् ॥ ३७  
अभ्त्_२३।३८अ।। समनोन्मनशुद्धात्मपरचक्रसमाश्रितम् ।  
अभ्त्_२३।३८ब्।। यत्र यत्र जपेच्चक्रे समस्तव्यस्तभेदनात् ॥ ३८  
अभ्त्_२३।३९अ।। तत्र तत्र महामन्त्र इति देव्याख्ययामले ।  
अभ्त्_२३।३९ब्।। विद्याव्रतमिदं प्रोक्तं मन्त्रवीर्यप्रसिद्धये ॥ ३९  
अभ्त्_२३।४०अ।। तच्च तादात्म्यमेवेति यदुक्तं स्पन्दशासने ।  
अभ्त्_२३।४०ब्।। तदाक्रम्य बलं मन्त्राः सर्वज्ञबलशालिनः ॥ ४०  
अभ्त्_२३।४१अ।। प्रवर्तन्ते@धिकाराय करणानीव देहिनाम् ।  
अभ्त्_२३।४१ब्।। कृतविद्याव्रतः पश्चाद्दीक्षाव्याख्यादि सर्वतः ॥ ४१  
अभ्त्_२३।४२अ।। कुर्याद्योग्येषु शिष्येषु नायोग्येषु कदाचन ।  
अभ्त्_२३।४२ब्।। रहस्ये योजयेद्विप्रं परीक्ष्य विपरीततः ॥ ४२  
अभ्त्_२३।४३अ।। आचाराच्छक्तिमप्येव नान्यथेत्यूर्मिशासने ।  
अभ्त्_२३।४३ब्।। नित्याद्यल्पाल्पकं कुर्याद्यदुक्तं ब्रह्मयामले ॥ ४३  
अभ्त्_२३।४४अ।। चीर्णविद्याव्रतः सर्वं मनसा वा स्मरेत्प्रिये ।  
अभ्त्_२३।४४ब्।। देहसम्बन्धसञ्छन्नसार्वज्ञ्यो दम्भभाजनम् ॥ ४४  
अभ्त्_२३।४५अ।। अविदन्दीक्षमाणो@पि न दुष्येद्दैशिकः क्वचित् ।  
अभ्त्_२३।४५ब्।। ज्ञात्वा त्वयोग्यतां नैनं दीक्षेत प्रत्यवायिताम् ॥ ४५  
अभ्त्_२३।४६अ।। बुद्ध्वा ज्ञाने शास्त्रसिद्धिगुरुत्वादौ च तं पुनः ।  
अभ्त्_२३।४६ब्।। भूय एव परीक्षेत तत्तदौचित्यशालिनम् ॥ ४६  
अभ्त्_२३।४७अ।। तत्र तत्र नियुञ्जीत नतु जातु विपर्ययात् ।  
अभ्त्_२३।४७ब्।। ननु तद्वस्त्वयोग्यस्य तत्रेच्छा जायते कुतः ॥ ४७  
अभ्त्_२३।४८अ।। तदीशाधिष्ठितेच्छैव योग्यतामस्य सूचयेत् ।  
अभ्त्_२३।४८ब्।। सत्यं कापि प्रबुद्धासाविच्छा रूढिं न गच्छति ॥ ४८  
अभ्त्_२३।४९अ।। विद्युद्वत्पापशीलस्य यथा पापापवर्जने ।  
अभ्त्_२३।४९ब्।। रूढ्यरूढी तदिच्छाया अपि शम्भुप्रसादतः ॥ ४९  
अभ्त्_२३।५०अ।। अप्ररूढतथेच्छाकस्तत एव न भाजनम् ।  
अभ्त्_२३।५०ब्।। यः सम्यग्ज्ञानमादाय गुरुविश्वासवर्जितः ॥ ५०  
अभ्त्_२३।५१अ।। लोकं विप्लावयेन्नास्मिञ्ज्ञाते विज्ञानमर्पयेत् ।  
अभ्त्_२३।५१ब्।। अज्ञाते@पि पुनर्ज्ञाते विज्ञानहरणं चरेत् ॥ ५१  
अभ्त्_२३।५२अ।। पुनःपुनर्यदा ज्ञातो विश्वासपरिवर्जितः ।  
अभ्त्_२३।५२ब्।। तदा तमग्रतो ध्यायेत्स्फुरन्तं चन्द्रसूर्यवत् ॥ ५२  
अभ्त्_२३।५३अ।। ततो निजहृदम्भोजबोधाम्बरतलोदिताम् ।  
अभ्त्_२३।५३ब्।। स्वर्भानुमलिनां ध्यायेद्वामां शक्तिं विमोहनीम् ॥ ५३  
अभ्त्_२३।५४अ।। वामाचारक्रमेणैनां निःसृतां साध्यगामिनीम् ।  
अभ्त्_२३।५४ब्।। चिन्तयित्वा तया ग्रस्तप्रकाशं तं विचिन्तयेत् ॥ ५४  
अभ्त्_२३।५५अ।। अनेन क्रमयोगेन मूढबुद्धेर्दुरात्मनः ।  
अभ्त्_२३।५५ब्।। विज्ञानमन्त्रविद्याद्याः प्रकुर्वन्त्यपकारिताम् ॥ ५५  
अभ्त्_२३।५६अ।। ननु विज्ञानमात्मस्थं कथं हर्तुं क्षमं भवेत् ।  
अभ्त्_२३।५६ब्।। अतो विज्ञानहरणं कथं श्रीपूर्व उच्यते ॥ ५६  
अभ्त्_२३।५७अ।। उच्यते नास्य शिष्यस्य विज्ञानं रूढिमागतम् ।  
अभ्त्_२३।५७ब्।। तथात्वे हरणं कस्मात्पूर्णयोग्यत्वशालिनः ॥ ५७  
अभ्त्_२३।५८अ।। किन्त्वेष वामया शक्त्या मूढो गाढं विभोः कृतः ।  
अभ्त्_२३।५८ब्।। स्वभावादेव तेनास्य विद्याद्यमपकारकम् ॥ ५८  
अभ्त्_२३।५९अ।। गुरुः पुनः शिवाभिन्नः सन्यः पञ्चविधां कृतिम् ।  
अभ्त्_२३।५९ब्।। कुर्याद्यदि ततः पूर्णमधिकारित्वमस्य तत् ॥ ५९  
अभ्त्_२३।६०अ।। अतो यथा शुद्धतत्त्वसृष्टिस्थित्योर्मलात्यये ।  
अभ्त्_२३।६०ब्।। योजनानुग्रहे कार्यचतुष्के@धिकृतो गुरुः ॥ ६०  
अभ्त्_२३।६१अ।। शिवाभेदेन तत्कुर्यात्तद्वत्पञ्चममप्ययम् ।  
अभ्त्_२३।६१ब्।। तिरोभावाभिधं कृत्यं तथासौ शिवतात्मकः ॥ ६१  
अभ्त्_२३।६२अ।। अत एव शिवे शास्त्रे ज्ञाने चाश्वासभाजनम् ।  
अभ्त्_२३।६२ब्।। गुरोर्मूढतया कोपधामापि न तिरोहितः ॥ ६२  
अभ्त्_२३।६३अ।। गुरुर्हि कुपितो यस्य स तिरोहित उच्यते ।  
अभ्त्_२३।६३ब्।। संसारी सतु देवो हि गुरुर्न च मृषाविदः ॥ ६३  
अभ्त्_२३।६४अ।। तत एव च शास्त्रादिदूषको यद्यपि क्रुधा ।  
अभ्त्_२३।६४ब्।। न दह्यते@सौ गुरुणा तथाप्येष तिरोहितः ॥ ६४  
अभ्त्_२३।६५अ।। अस्मद्गुर्वागमस्त्वेष तिरोभूते स्वयं शिशौ ।  
अभ्त्_२३।६५ब्।। न कुप्येन्न शपेद्धीमान् स ह्यनुग्राहकः सदा ॥ ६५  
अभ्त्_२३।६६अ।। ईशेच्छाचोदितः पाशं यदि कण्ठे निपीडयेत् ।  
अभ्त्_२३।६६ब्।। किमाचार्येण तत्रास्य कार्या स्यात्सहकारिता ॥ ६६  
अभ्त्_२३।६७अ।। शिवाभिन्नो@पि हि गुरुरनुग्रहमयीं विभोः ।  
अभ्त्_२३।६७ब्।। मुख्यां शक्तिमुपासीनो@नुगृह्णीयात्स सर्वथा ॥ ६७  
अभ्त्_२३।६८अ।। स्वातन्त्र्यमात्रज्ञप्त्यै तु कथितं शास्त्र ईदृशम् ।  
अभ्त्_२३।६८ब्।। न कार्यं पततां हस्तालम्बः सह्यो न पातनम् ॥ ६८  
अभ्त्_२३।६९अ।। अत एव स्वतन्त्रत्वादिच्छायाः पुनरुन्मुखम् ।  
अभ्त्_२३।६९ब्।। प्रायश्चित्तैर्विशोध्यैनं दीक्षेत कृपया गुरुः ॥ ६९  
अभ्त्_२३।७०अ।। ऊर्ध्वदृष्टौ प्रपन्नः सन्ननाश्वस्तस्ततः परम् ।  
अभ्त्_२३।७०ब्।। अधःशास्त्रं प्रपद्यापि न श्रेयःपात्रतामियात् ॥ ७०  
अभ्त्_२३।७१अ।। अधोदृष्टौ प्रपन्नस्तु तदनाश्वस्तमानसः ।  
अभ्त्_२३।७१ब्।। ऊर्ध्वशासनभाक् पापं तच्चोज्झेच्च शिवीभवेत् ॥ ७१  
अभ्त्_२३।७२अ।। राज्ञे द्रुह्यन्नमात्याङ्गभूतो@पि हि विहन्यते ।  
अभ्त्_२३।७२ब्।। विपर्ययस्तु नेत्येवमूर्ध्वां दृष्टिं समाश्रयेत् ॥ ७२  
अभ्त्_२३।७३अ।। श्रीपूर्वशास्त्रे तेनोक्तं यावत्तेनैव नोद्धृतः ।  
अभ्त्_२३।७३ब्।। अत्र ह्यर्थो@यमेतावत्पूर्वोक्तज्ञानवृंहितः ॥ ७३  
अभ्त्_२३।७४अ।। गुरुस्तावत्स एवात्र तच्छब्देनावमृश्यते ।  
अभ्त्_२३।७४ब्।। तादृक्स्वभ्यस्तविज्ञानभाजोर्ध्वपदशालिना ॥ ७४  
अभ्त्_२३।७५अ।। अनुद्धृतस्य न श्रेय एतदन्यगुरूद्धृतेः ।  
अभ्त्_२३।७५ब्।। अत एवाम्बुजन्मार्कदृष्टान्तो@त्र निरूपितः ॥ ७५  
अभ्त्_२३।७६अ।। त्रिजगज्ज्योतिषो ह्यन्यत्तेजो@न्यच्च निशाकृतः ।  
अभ्त्_२३।७६ब्।। ज्ञानमन्यत्त्रिकगुरोरन्यत्त्वधरवर्तिनाम् ॥ ७६  
अभ्त्_२३।७७अ।। अत एव पुराभूतगुर्वभावो यदा तदा ।  
अभ्त्_२३।७७ब्।। तदन्यं लक्षणोपेतमाश्रयेत्पुनरुन्मुखः ॥ ७७  
अभ्त्_२३।७८अ।। सति तस्मिंस्तून्मुखः सन्कस्माज्जह्याद्यदि स्फुटम् ।  
अभ्त्_२३।७८ब्।। स्यादन्यतरगो दोषो यो@धिकारापघातकः ॥ ७८  
अभ्त्_२३।७९अ।। दोषश्चेह न लोकस्थो दोषत्वेन निरूप्यते ।  
अभ्त्_२३।७९ब्।। अज्ञानख्यापनायुक्तख्यापनात्मा त्वसौ मतः ॥ ७९  
अभ्त्_२३।८०अ।। शिष्यस्यापि तथाभूतज्ञानानाश्वस्तरूपता ।  
अभ्त्_२३।८०ब्।। मुख्यो दोषस्तदन्ये हि दोषास्तत्प्रभवा यतः ॥ ८०  
अभ्त्_२३।८१अ।। न ध्वस्तव्याधिकः को हि भिषजं बहु मन्यते ।  
अभ्त्_२३।८१ब्।। असूयुर्नूनमध्वस्तव्याधिः स्वस्थायते बलात् ॥ ८१  
अभ्त्_२३।८२अ।। एवं ज्ञानसमाश्वस्तः किं किं न गुरवे चरेत् ।  
अभ्त्_२३।८२ब्।। नो चेन्नूनमविश्वस्तो विश्वस्त इव तिष्ठति ॥ ८२  
अभ्त्_२३।८३अ।। अज्ञानादय एवैते दोषा न लौकिका गुरोः ।  
अभ्त्_२३।८३ब्।। इति ख्यापयितुं प्रोक्तं मालिनीविजयोत्तरे ॥ ८३  
अभ्त्_२३।८४अ।। न तस्यान्वेषयेद्वृत्तं शुभं वा यदि वाशुभम् ।  
अभ्त्_२३।८४ब्।। स एव तद्विजानाति युक्तं चायुक्तमेव वा ॥ ८४  
अभ्त्_२३।८५अ।। अकार्येषु यदा सक्तः प्राणद्रव्यापहारिषु ।  
अभ्त्_२३।८५ब्।। तदा निवारणीयो@सौ प्रणतेन विपश्चिता ॥ ८५  
अभ्त्_२३।८६अ।। विशेषणमकार्याणामुक्ताभिप्रायमेव यत् ।  
अभ्त्_२३।८६ब्।। तेनातिवार्यमाणो@पि यद्यसौ न निवर्तते ॥ ८६  
अभ्त्_२३।८७अ।। तदान्यत्र क्वचिद्गत्वा शिवमेवानुचिन्तयेत् ।  
अभ्त्_२३।८७ब्।। न ह्यस्य स गुरुत्वे स्याद्दोषो येनोषरे कृषिम् ॥ ८७  
अभ्त्_२३।८८अ।। कुर्याद्व्रजेन्निशायां वा स त्वर्थप्राणहारकः ।  
अभ्त्_२३।८८ब्।। तदीयाप्रियभीरुस्तु परं तादृशमाचरेत् ॥ ८८  
अभ्त्_२३।८९अ।। यतस्तदप्रियं नैष शृणुयादिति भाषितम् ।  
अभ्त्_२३।८९ब्।। श्रीमातङ्गे तदुक्तं च नाधीतं भूमभीतितः ॥ ८९  
अभ्त्_२३।९०अ।। यच्चैतदुक्तमेतावत्कर्तव्यमिति तद्ध्रुवम् ।  
अभ्त्_२३।९०ब्।। तीव्रशक्तिगृहीतानां स्वयमेव हृदि स्फुरेत् ॥ ९०  
अभ्त्_२३।९१अ।। उपदेशस्त्वयं मन्दमध्यशक्तेर्निजां क्रमात् ।  
अभ्त्_२३।९१ब्।। शक्तिं ज्वलयितुं प्रोक्तः सा ह्येवं जाज्वलीत्यलम् ॥ ९१  
अभ्त्_२३।९२अ।। दृढानुरागसुभगसंरम्भाभोगभागिनः ।  
अभ्त्_२३।९२ब्।। स्वोल्लासि स्मरसर्वस्यं दार्ढ्यायान्यत्र दृश्यते ॥ ९२  
अभ्त्_२३।९३अ।। नन्वेष कस्माद्दृष्टान्तः किमेतेनाशुभं कृतम् ।  
अभ्त्_२३।९३ब्।। चित्स्पन्दः सर्वगो भिन्नादुपाधेः स तथा तथा ॥ ९३  
अभ्त्_२३।९४अ।। भवेत्को@पि तिरोभूतः पुनरुन्मुखितो@पि सन् ।  
अभ्त्_२३।९४ब्।। विनापि दैशिकात्प्राग्वत्स्वयमेव विमुच्यते ॥ ९४  
अभ्त्_२३।९५अ।। प्रकारस्त्वेष नात्रोक्तः शक्तिपातबलाद्गतः ।  
अभ्त्_२३।९५ब्।। असम्भाव्यतया चात्र दृढकोपप्रसादवत् ॥ ९५  
अभ्त्_२३।९६अ।। इत्येष यो गुरोः प्रोक्तो विधिस्तं पालयेद्गुरुः ।  
अभ्त्_२३।९६ब्।। अन्यथा न शिवं यायाच्छ्रीमत्सारे च वर्णितम् ॥ ९६  
अभ्त्_२३।९७अ।। अन्यायं ये प्रकुर्वन्ति शास्त्रार्थं वर्जयन्त्यलम् ।  
अभ्त्_२३।९७ब्।। ते@र्धनारीशपुरगा गुरवः समयच्युताः ॥ ९७  
अभ्त्_२३।९८अ।। अन्यत्राप्यधिकारं च नेयाद्विद्येशतां व्रजेत् ।  
अभ्त्_२३।९८ब्।। अन्यत्र समयत्यागात्क्रव्यादत्वं शतं समाः ॥ ९८  
अभ्त्_२३।९९अ।। इयत्तत्रत्यतात्पर्यं सिद्धान्तगुरुरुन्नयः ।  
अभ्त्_२३।९९ब्।। भवेत्पिशाचविद्येशः शुद्ध एव तु तान्त्रिकः ॥ ९९  
अभ्त्_२३।१००अ।। षडर्धदैशिकश्चार्धनारीशभुवनस्थितिः ।  
अभ्त्_२३।१००ब्।। एषा कर्मप्रधानानां गुरूणां गतिरुच्यते ॥ १००  
अभ्त्_२३।१०१अ।। ज्ञानिनां चैष नो बन्ध इति सर्वत्र वर्णितम् ।  
अभ्त्_२३।१०१ब्।। साधकस्याभिषेके@पि सर्वो@यं कथ्यते विधिः ॥ १०१  
अभ्त्_२३।१०२अ।। अधिकारार्पणं नात्र नच विद्याव्रतं किल ।  
अभ्त्_२३।१०२ब्।। साध्यमन्त्रार्पणं त्वत्र स्वोपयोगिक्रियाक्रमे ॥ १०२  
अभ्त्_२३।१०३अ।। समस्ते@प्युपदेशः स्यान्निजोपकरणार्पणम् ।  
अभ्त्_२३।१०३ब्।। अभिषेकविधिर्निरूपितः परमेशेन यथा निरूपितः ॥ १०३  
  
:च्२४ अथ श्रीतन्त्रालोके चतुर्विंशतितममाह्निकम्  
  
अभ्त्_२४।१ब्।। अथ शाम्भवशासनोदितां सरहस्यां शृणुतान्त्यसंस्क्रियाम् ॥ १ब्  
अभ्त्_२४।२अ।। सर्वेषामधरस्थानां गुर्वन्तानामपि स्फुटम् ।  
अभ्त्_२४।२ब्।। शक्तिपातात्पुराप्रोक्तात्कुर्यादन्त्येष्टिदीक्षणम् ॥ २  
अभ्त्_२४।३अ।। ऊर्ध्वशासनगानां च समयोपहतात्मनाम् ।  
अभ्त्_२४।३ब्।। अन्त्येष्टिदीक्षा कर्तव्या गुरुणा तत्त्ववेदिना ॥ ३  
अभ्त्_२४।४अ।। समयाचारदोषेषु प्रमादात्स्खलितस्य हि ।  
अभ्त्_२४।४ब्।। अन्त्येष्टिदीक्षा कार्येति श्रीदीक्षोत्तरशासने ॥ ४  
अभ्त्_२४।५अ।। यत्किञ्चित्कथितं पूर्वं मृतोद्धाराभिधे विधौ ।  
अभ्त्_२४।५ब्।। प्रतिमायां तदेवात्र सर्वं शवतनौ चरेत् ॥ ५  
अभ्त्_२४।६अ।। श्रीसिद्धातन्त्रकथितो विधिरेष निरूप्यते ।  
अभ्त्_२४।६ब्।। अन्तिमं यद्भवेत्पूर्वं तत्कृत्वान्तिममादिमम् ॥ ६  
अभ्त्_२४।७अ।। संहृत्यैकैकमिष्टिर्या सान्त्येष्टिर्द्वितयी मता ।  
अभ्त्_२४।७ब्।। पूजाध्यानजपाप्लुष्टसमये नतु साधके ॥ ७  
अभ्त्_२४।८अ।। पिण्डपातादयं मुक्तः खेचरो वा भवेत्प्रिये ।  
अभ्त्_२४।८ब्।। आचार्ये तत्त्वसम्पन्ने यत्र तत्र मृते सति ॥ ८  
अभ्त्_२४।९अ।। अन्त्येष्टिर्नैव विद्येत शुद्धचेतस्यमूर्धनि ।  
अभ्त्_२४।९ब्।। मन्त्रयोगादिभिर्ये च मारिता नरके तु ते ॥ ९  
अभ्त्_२४।१०अ।। कार्या तेषामिहान्त्येष्टिर्गुरुणातिकृपालुना ।  
अभ्त्_२४।१०ब्।। न मण्डलादिकं त्वत्र भवेच्छमाशानिके विधौ ॥ १०  
अभ्त्_२४।११अ।। केचित्तदपि कर्तव्यमूचिरे प्रेतसद्मनि ।  
अभ्त्_२४।११ब्।। पूजयित्वा विभुं सर्वं न्यासं पूर्ववदाचरेत् ॥ ११  
अभ्त्_२४।१२अ।। संहारक्रमयोगेन चरणान्मूर्धपश्चिमम् ।  
अभ्त्_२४।१२ब्।। तथैव बोधयेदेनं क्रियाज्ञानसमाधिभिः ॥ १२  
अभ्त्_२४।१३अ।। बिन्दुना रोधयेत्तत्त्वं शक्तिबीजेन वेधयेत् ।  
अभ्त्_२४।१३ब्।। घट्टयेन्नाददेशे तु त्रिशूलेन तु ताडयेत् ॥ १३  
अभ्त्_२४।१४अ।। सुषुम्नान्तर्गतेनैव विसर्गेण पुनः पुनः ।  
अभ्त्_२४।१४ब्।। ताडयेत कलाः सर्वाः कम्पते@सौ ततः पशुः ॥ १४  
अभ्त्_२४।१५अ।। उत्क्षिपेद्वामहस्तं वा ततस्तं योजयेत्परे ।  
अभ्त्_२४।१५ब्।। प्रत्ययेन विना मोक्षो ह्यश्रद्धेयो विमोहितैः ॥ १५  
अभ्त्_२४।१६अ।। तदर्थमेतदुदितं नतु मोक्षोपयोग्यदः ।  
अभ्त्_२४।१६ब्।। इत्यूचे परमेशः श्रीकुलगह्वरशासने ॥ १६  
अभ्त्_२४।१७अ।। साध्यो@नुमेयो मोक्षादिः प्रत्ययैर्यदतीन्द्रियः ।  
अभ्त्_२४।१७ब्।। दीक्षोत्तरे च पुर्यष्टवर्गार्पणमिहोदितम् ॥ १७  
अभ्त्_२४।१८अ।। तद्विधिः श्रुतिपत्रे@ब्जे मध्ये देवं सदाशिवम् ।  
अभ्त्_२४।१८ब्।। ईशरुद्रहरिब्रह्मचतुष्कं प्राग्दिगादितः ॥ १८  
अभ्त्_२४।१९अ।। पूजयित्वा श्रुतिस्पर्शौ रसं गन्धं वपुर्द्वयम् ।  
अभ्त्_२४।१९ब्।। ध्यहङ्कृती मनश्चेति ब्रह्मादिष्वर्पयेत्क्रमात् ॥ १९  
अभ्त्_२४।२०अ।। एतेषां तर्पणं कृत्वा शतहोमेन दैशिकः ।  
अभ्त्_२४।२०ब्।। एषा सान्न्यासिकी दीक्षा पुर्यष्टकविशोधनी ॥ २०  
अभ्त्_२४।२१अ।। पुर्यष्टकस्याभावे च न स्वर्गनरकादयः ।  
अभ्त्_२४।२१ब्।। तथा कृत्वा न कर्तव्यं लौकिकं किञ्चनापि हि ॥ २१  
अभ्त्_२४।२२अ।। उक्तं श्रीमाधवकुले शासनस्थो मृतेष्वपि ।  
अभ्त्_२४।२२ब्।। पिण्डपातोदकास्र्वादि लौकिकं परिवर्जयेत् ॥ २२  
अभ्त्_२४।२३अ।। शिवं सम्पूज्य चक्रार्चां यथाशक्ति समाचरेत् ।  
अभ्त्_२४।२३ब्।। क्रमात्त्रिदशमत्रिंशत्रिंशवत्सरवासरे ॥ २३  
अभ्त्_२४।२४अ।। इत्युक्तो@न्त्येष्टियागो@यं परमेश्वरभाषितः ॥ २४  
  
:च्२५ अथ श्रीतन्त्रालोके पञ्चविंशतितममाह्निकम्  
  
अभ्त्_२५।१ब्।। अथ श्राद्धविधिः श्रीमत्षडर्धोक्तो निगद्यते ॥ १ब्  
अभ्त्_२५।२अ।। सिद्धातन्त्रे सूचितो@सौ मूर्तियागनिरूपणे ।  
अभ्त्_२५।२ब्।। अन्त्येष्ट्या सुविशुद्धानामशुद्धानां च तद्विधिः ॥ २  
अभ्त्_२५।३अ।। त्र्यहे तुर्ये@ह्नि दशमे मासि मास्याद्यवत्सरे ।  
अभ्त्_२५।३ब्।। वर्षे वर्षे सर्वकालं कार्यस्तत्स्वैः स पूर्ववत् ॥ ३  
अभ्त्_२५।४अ।। तत्र प्राग्वद्यजेद्देवं होमयेदनले तथा ।  
अभ्त्_२५।४ब्।। ततो नैवेद्यमेव प्राग्गृहीत्वा हस्तगोचरे ॥ ४  
अभ्त्_२५।५अ।। गुरुरन्नमयीं शक्तिं वृंहिकां वीर्यरूपिणीम् ।  
अभ्त्_२५।५ब्।। ध्यात्वा तया समाविष्टं तं साध्यं चिन्तयेत्सुधीः ॥ ५  
अभ्त्_२५।६अ।। ततो@स्य यः पाशव्ॐ@शो भोग्यरूपस्तमर्पयेत् ।  
अभ्त्_२५।६ब्।। भोक्तर्येकात्मभावेन शिष्य इत्थं शिवीभवेत् ॥ ६  
अभ्त्_२५।७अ।। भोग्यतान्या तनुर्देह इति पाशात्मका मताः ।  
अभ्त्_२५।७ब्।। श्राद्धे मृतोद्धृतावन्तयागे तेषां शिवीकृतिः ॥ ७  
अभ्त्_२५।८अ।। एकेनैव विधानेन यद्यपि स्यात्कृतार्थता ।  
अभ्त्_२५।८ब्।। तथापि तन्मयीभावसिद्ध्यै सर्वं विधिं चरेत् ॥ ८  
अभ्त्_२५।९अ।। बुभुक्षोस्तु क्रियाभ्यासभूमानौ फलभूमनि ।  
अभ्त्_२५।९ब्।। हेतु ततो मृतोद्धारश्राद्धाद्यस्मै समाचरेत् ॥ ९  
अभ्त्_२५।१०अ।। तत्त्वज्ञानार्कविध्वस्तध्वान्तस्य तु न को@प्ययम् ।  
अभ्त्_२५।१०ब्।। अन्त्येष्टिश्राद्धविध्यादिरुपयोगी कदाचन ॥ १०  
अभ्त्_२५।११अ।। तेषां तु गुरु तद्वर्गवर्ग्यसब्रह्मचारिणाम् ।  
अभ्त्_२५।११ब्।। तत्सन्तानजुषामैक्यदिनं पर्वदिनं भवेत् ॥ ११  
अभ्त्_२५।१२अ।। यदाहि बोधस्योद्रेकस्तदा पर्वाह पूरणात् ।  
अभ्त्_२५।१२ब्।। जन्मैक्यदिवसौ तेन पर्वणी बोधसिद्धितः ॥ १२  
अभ्त्_२५।१३अ।। पुत्रको@पि यदा कस्मैचन स्यादुपकारकः ।  
अभ्त्_२५।१३ब्।। तदा मातुः पितुः शक्तेर्वामदक्षान्तरालगाः ॥ १३  
अभ्त्_२५।१४अ।। नाडीः प्रवाहयेद्देवायार्पयेत निवेदितम् ।  
अभ्त्_२५।१४ब्।। श्रीमद्भरुणतन्त्रे च तच्छिवेन निरूपितम् ॥ १४  
अभ्त्_२५।१५अ।। तद्वाहकालापेक्षा च कार्या तद्रूपसिद्धये ।  
अभ्त्_२५।१५ब्।। स्वाच्छन्द्येनाथ तत्सिद्धिं विधिना भाविना चरेत् ॥ १५  
अभ्त्_२५।१६अ।। यस्य कस्यापि वा श्राद्धे गुरुदेवाग्नितर्पणम् ।  
अभ्त्_२५।१६ब्।। सचक्रेष्टि भवेच्छ्रौतो नतु स्यात्पाशवो विधिः ॥ १६  
अभ्त्_२५।१७अ।। श्रीमौकुटे तथा चोक्तं शिवशास्त्रे स्थितो@पि यः ।  
अभ्त्_२५।१७ब्।। प्रत्येति वैदिके भग्नघण्टावन्न स किञ्चन ॥ १७  
अभ्त्_२५।१८अ।। तथोक्तदेवपूजादिचक्रयागान्तकर्मणा ।  
अभ्त्_२५।१८ब्।। रुद्रत्वमेत्यसौ जन्तुर्भोगान्दिव्यान्समश्नुते ॥ १८  
अभ्त्_२५।१९अ।। अथ वच्मः स्फुटं श्रीमत्सिद्धये नाडिचारणम् ।  
अभ्त्_२५।१९ब्।। या वाहयितुमिष्येत नाडी तामेव भावयेत् ॥ १९  
अभ्त्_२५।२०अ।। भावनातन्मयीभावे सा नाडी वहति स्फुटम् ।  
अभ्त्_२५।२०ब्।। यद्वा वाहयितुं येष्टा तदङ्गं तेन पाणिना ॥ २०  
अभ्त्_२५।२१अ।। आपीड्य कुक्षिं नमयेत्सा वहेन्नाडिका क्षणात् ।  
अभ्त्_२५।२१ब्।। एवं श्राद्धमुखेनापि भोगमोक्षोभयस्थितिम् ॥ २१  
अभ्त्_२५।२२अ।। कुर्यादिति शिवेनोक्तं तत्र तत्र कृपालुना ।  
अभ्त्_२५।२२ब्।। शक्तिपातोदये जन्तोर्येनोपायेन दैशिकः ॥ २२  
अभ्त्_२५।२३अ।। करोत्युद्धरणं तत्तन्निर्वाणायास्य कल्पते ।  
अभ्त्_२५।२३ब्।। उद्धर्ता देवदेवो हि स चाचिन्त्यप्रभावकः ॥ २३  
अभ्त्_२५।२४अ।। उपायं गुरुदीक्षादिद्वारमात्रेण संश्रयेत् ।  
अभ्त्_२५।२४ब्।। उक्तं श्रीमन्मतङ्गाख्ये मुनिप्रश्नादनन्तरम् ॥ २४  
अभ्त्_२५।२५अ।। मुक्तिर्विवेकात्तत्त्वानां दीक्षातो योगतो यदि ।  
अभ्त्_२५।२५ब्।। चर्यामात्रात्कथं सा स्यादित्यतः सममुत्तरम् ॥ २५  
अभ्त्_२५।२६अ।। प्रहस्योचे विभुः कस्माद्भ्रान्तिस्ते परमेशितुः ।  
अभ्त्_२५।२६ब्।। सर्वानुग्राहकत्वं हि संसिद्धं दृश्यतां किल ॥ २६  
अभ्त्_२५।२७अ।। प्राप्तमृत्योर्विषव्याधिशस्त्रादि किल कारणम् ।  
अभ्त्_२५।२७ब्।। अल्पं वा बहु वा तद्वदनुध्या मुक्तिकारणम् ॥ २७  
अभ्त्_२५।२८अ।। मुक्त्यर्थमुपचर्यन्ते बाह्यलिङ्गान्यमूनि तु ।  
अभ्त्_२५।२८ब्।। इति ज्ञात्वा न सन्देह इत्थं कार्यो विपश्चिता ॥ २८  
अभ्त्_२५।२९अ।। इयतैव कथं मुक्तिरिति भक्तिं परां श्रयेत् ।  
अभ्त्_२५।२९ब्।। उक्तः श्राद्धविधिर्भ्रान्तिगरातङ्कविमर्दनः ॥ २९  
  
:च्२६ अथ श्रीतन्त्रालोके षड्विंशमाह्निकम्  
  
अभ्त्_२६।१ब्।। अथोच्यते शेषवृत्तिर्जीवतामुपयोगिनी ॥ १ब्  
अभ्त्_२६।२अ।। दीक्षा बहुप्रकारेयं श्राद्धान्ता या प्रकीर्तिता ।  
अभ्त्_२६।२ब्।। सा संस्क्रियायै मोक्षाय भोगायापि द्वयाय वा ॥ २  
अभ्त्_२६।३अ।। तत्र संस्कारसिद्ध्यै या दीक्षा साक्षान्न मोचनी ।  
अभ्त्_२६।३ब्।। अनुसन्धिवशाद्या च साक्षान्मोक्त्री सबीजिका ॥ ३  
अभ्त्_२६।४अ।। तयोभय्या दीक्षिता ये तेषामाजीववर्तनम् ।  
अभ्त्_२६।४ब्।। वक्तव्यं पुत्रकादीनां तन्मयत्वप्रसिद्धये ॥ ४  
अभ्त्_२६।५अ।। बुभुक्षोर्वा मुमुक्षोर्वा स्वसंविद्गुरुशास्त्रतः ।  
अभ्त्_२६।५ब्।। प्रमाणाद्या संस्क्रियायै दीक्षा हि गुरुणा कृता ॥ ५  
अभ्त्_२६।६अ।। ततः स संस्कृतं योग्यं ज्ञात्वात्मानं स्वशासने ।  
अभ्त्_२६।६ब्।। तदुक्तवस्त्वनुष्ठानं भुक्त्यै मुक्त्यै च सेवते ॥ ६  
अभ्त्_२६।७अ।। आचार्यप्रत्ययादेव यो@पि स्याद्भुक्तिमुक्तिभाक् ।  
अभ्त्_२६।७ब्।। तत्प्रत्यूहोदयध्वस्त्यै ब्रूयात्तस्यापि वर्तनम् ॥ ७  
अभ्त्_२६।८अ।। स्वसंविद्गुरुसंवित्त्योस्तुल्यप्रत्ययभागपि ।  
अभ्त्_२६।८ब्।। शेषवृत्त्या समादेश्यस्तद्विघ्नादिप्रशान्तये ॥ ८  
अभ्त्_२६।९अ।। यः सर्वथा परापेक्षामुज्झित्वा तु स्थितो निजात् ।  
अभ्त्_२६।९ब्।। प्रत्ययाद्यो@पि चाचार्यप्रत्ययादेव केवलात् ॥ ९  
अभ्त्_२६।१०अ।। तौ सांसिद्धिकनिर्बीजौ को वदेच्छेषवृत्तये ।  
अभ्त्_२६।१०ब्।। क्रमात्तन्मयतोपायगुर्वर्चनरतौ तु तौ ॥ १०  
अभ्त्_२६।११अ।। तत्रैषां शेषवृत्त्यर्थं नित्यनैमित्तिके ध्रुवे ।  
अभ्त्_२६।११ब्।। काम्यवर्जं यतः कामाश्चित्राश्चित्राभ्युपायकाः ॥ ११  
अभ्त्_२६।१२अ।। तत्र नित्यो विधिः सन्ध्यानुष्ठानं देवताव्रजे ।  
अभ्त्_२६।१२ब्।। गुर्वग्निशास्त्रसहिते पूजा भूतदयेत्ययम् ॥ १२  
अभ्त्_२६।१३अ।। नैमित्तिकस्तु सर्वेषां पर्वणां पूजनं जपः ।  
अभ्त्_२६।१३ब्।। विशेषवशतः किञ्च पवित्रकविधिक्रमः ॥ १३  
अभ्त्_२६।१४अ।। आचार्यस्य च दीक्षेयं बहुभेदा विवेचिता ।  
अभ्त्_२६।१४ब्।। व्याख्यादिकं च तत्तस्याधिकं नैमित्तिकं ध्रुवम् ॥ १४  
अभ्त्_२६।१५अ।। तत्रादौ शिशवे व्रूयाद्गुरुर्नित्यविधिं स्फुटम् ।  
अभ्त्_२६।१५ब्।। तद्योग्यतां समालोक्य वितताविततात्मनाम् ॥ १५  
अभ्त्_२६।१६अ।। मुख्येतरादिमन्त्राणां वीर्यव्याप्त्यादियोग्यताम् ।  
अभ्त्_२६।१६ब्।। दृष्ट्वा शिष्ये तमेवास्मै मूलमन्त्रं समर्पयेत् ॥ १६  
अभ्त्_२६।१७अ।। तच्छास्त्रदीक्षितो ह्येष निर्यन्त्राचारशङ्कितः ।  
अभ्त्_२६।१७ब्।। न मुख्ये योग्य इत्यन्यसेवातः स्यात्तु योग्यता ॥ १७  
अभ्त्_२६।१८अ।। साधकस्य बुभुक्षोस्तु साधकीभाविनो@पिवा ।  
अभ्त्_२६।१८ब्।। पुष्पपातवशात्सिद्धो मन्त्रो@र्प्यः साध्यसिद्धये ॥ १८  
अभ्त्_२६।१९अ।। वितते गुणभूते वा विधौ दिष्टे पुनर्गुरुः ।  
अभ्त्_२६।१९ब्।। ज्ञात्वास्मै योग्यतां सारं सङ्क्षिप्तं विधिमाचरेत् ॥ १९  
अभ्त्_२६।२०अ।। तत्रैष नियमो यद्यन्मान्त्रं रूपं न तद्गुरुः ।  
अभ्त्_२६।२०ब्।। लिखित्वा प्रथयेच्छिष्ये विशेषादूर्ध्वशासने ॥ २०  
अभ्त्_२६।२१अ।। मन्त्रा वर्णात्मकास्ते च परामर्शात्मकाः सच ।  
अभ्त्_२६।२१ब्।। गुरुसंविदभिन्नश्वेत्सङ्क्रामेत्सा ततः शिशौ ॥ २१  
अभ्त्_२६।२२अ।। लिपिस्थितस्तु यो मन्त्रो निर्वीर्यः सो@त्र कल्पितः ।  
अभ्त्_२६।२२ब्।। सङ्केतबलतो नास्य पुस्तकात्प्रथते महः ॥ २२  
अभ्त्_२६।२३अ।। पुस्तकाधीतविद्याश्चेत्युक्तं सिद्धामते ततः ।  
अभ्त्_२६।२३ब्।। ये तु पुस्तकलब्धे@पि मन्त्रे वीर्यं प्रजानते ॥ २३  
अभ्त्_२६।२४अ।। ते भैरवीयसंस्काराः प्रोक्ताः सांसिद्धिका इति ।  
अभ्त्_२६।२४ब्।। इति ज्ञात्वा गुरुः सम्यक् परमानन्दघूर्णितः ॥ २४  
अभ्त्_२६।२५अ।। तादृशे तादृशे धाम्नि पूजयित्वा विधिं चरेत् ।  
अभ्त्_२६।२५ब्।। यथान्यशिष्यानुष्ठानं नान्यशिष्येण बुध्यते ॥ २५  
अभ्त्_२६।२६अ।। तथा कुर्याद्गुरुर्गुप्तिहानिर्दोषवती यतः ।  
अभ्त्_२६।२६ब्।। देवीनां त्रितयं शुद्धं यद्वा यामलयोगतः ॥ २६  
अभ्त्_२६।२७अ।। देवीमेकामथो शुद्धां वदेद्वा यामलात्मिकाम् ।  
अभ्त्_२६।२७ब्।। तत्र मन्त्रं स्फुटं वक्त्राद्गुरुणोपांशु चोदितम् ॥ २७  
अभ्त्_२६।२८अ।। अवधार्या प्रवृत्तेस्तमभ्यस्येन्मनसा स्वयम् ।  
अभ्त्_२६।२८ब्।। ततः सुशिक्षितां स्थानदेहान्तःशोधनत्रयीम् ॥ २८  
अभ्त्_२६।२९अ।। न्यासं ध्यानं जपं मुद्रां पूजां कुर्यात्प्रयत्नतः ।  
अभ्त्_२६।२९ब्।। तत्र प्रभाते सम्बुध्य स्वेष्टां प्राग्देवतां स्मरेत् ॥ २९  
अभ्त्_२६।३०अ।। कृतावश्यककर्तव्यः शुद्धो भूत्वा ततो गृहम् ।  
अभ्त्_२६।३०ब्।। आश्रित्योत्तरदिग्वक्त्रः स्थानदेहान्तरत्रये ॥ ३०  
अभ्त्_२६।३१अ।। शुद्धिं विधाय मन्त्राणां यथास्थानं निवेशनम् ।  
अभ्त्_२६।३१ब्।। मुद्राप्रदर्शनं ध्यानं भेदाभेदस्वरूपतः ॥ ३१  
अभ्त्_२६।३२अ।। देहासुधीव्योमभूषु मनसा तत्र चार्चनम् ।  
अभ्त्_२६।३२ब्।। जपं चात्र यथाशक्ति देवायैतन्निवेदनम् ॥ ३२  
अभ्त्_२६।३३अ।। तन्मयीभावसिद्ध्यर्थं प्रतिसन्ध्यं समाचरेत् ।  
अभ्त्_२६।३३ब्।। अन्ये तु प्रागुदक्पश्चाद्दशदिक्षु चतुष्टयीम् ॥ ३३  
अभ्त्_२६।३४अ।। सन्ध्यानामाहुरेतच्च तान्त्रिकीयं न नो मतम् ।  
अभ्त्_२६।३४ब्।। यासौ कालाधिकारे प्राक् सन्ध्या प्रोक्ता चतुष्टयी ॥ ३४  
अभ्त्_२६।३५अ।। तामेवान्तः समाधाय सान्ध्यं विधिमुपाचरेत् ।  
अभ्त्_२६।३५ब्।। सन्ध्याचतुष्टयीकृत्यमेकस्यामथवा शिशुः ॥ ३५  
अभ्त्_२६।३६अ।। कुर्यात्स्वाध्यायविज्ञानगुरुकृत्यादितत्परः ।  
अभ्त्_२६।३६ब्।। सन्ध्याध्यानोदितानन्ततन्मयीभावयुक्तितः ॥ ३६  
अभ्त्_२६।३७अ।। तत्संस्कारवशात्सर्वं कालं स्यात्तन्मयो ह्यसौ ।  
अभ्त्_२६।३७ब्।। ततो यथेष्टकाले@सौ पूजां पुष्पासवादिभिः ॥ ३७  
अभ्त्_२६।३८अ।। स्थण्डिलादौ शिशुः कुर्याद्विभवाद्यनुरूपतः ।  
अभ्त्_२६।३८ब्।। सुशुद्धः सन्विधिं सर्वं कृत्वान्तरजपान्तकम् ॥ ३८  
अभ्त्_२६।३९अ।। अर्घपात्रं पुरा यद्वद्विधाय स्वेष्टमन्त्रतः ।  
अभ्त्_२६।३९ब्।। तेन स्थण्डिलपुष्पादि सर्वं सम्प्रोक्षयेद्बुधः ॥ ३९  
अभ्त्_२६।४०अ।। ततस्तत्रैव सङ्कल्प्य द्वारासनगुरुक्रमम् ।  
अभ्त्_२६।४०ब्।। पूजयेच्छिवताविष्टः स्वदेहार्चापुरःसरम् ॥ ४०  
अभ्त्_२६।४१अ।। ततस्तत्स्थण्डिलं वीध्रव्योमस्फटिकनिर्मलम् ।  
अभ्त्_२६।४१ब्।। बोधात्मकं समालोक्य तत्र स्वं देवतागणम् ॥ ४१  
अभ्त्_२६।४२अ।। प्रतिबिम्बतया पश्येद्बिम्बत्वेन च बोधतः ।  
अभ्त्_२६।४२ब्।। एतदावाहनं मुख्यं व्यजनान्मरुतामिव ॥ ४२  
अभ्त्_२६।४३अ।। सर्वगो@पि मरुद्यद्वद्व्यजनेनोपजीवितः ।  
अभ्त्_२६।४३ब्।। अर्थकृत्सर्वगं मन्त्रचक्रं रूढेस्तथा भवेत् ॥ ४३  
अभ्त्_२६।४४अ।। चतुष्कपञ्चाशिकया तदेतत्तत्त्वमुच्यते ।  
अभ्त्_२६।४४ब्।। श्रीनिर्मर्यादशास्त्रे च तदेतद्विभुनोदितम् ॥ ४४  
अभ्त्_२६।४५अ।। देवः सर्वगतो देव निर्मर्यादः कथं शिवः ।  
अभ्त्_२६।४५ब्।। आवाह्यते क्षम्यते वेत्येवम्पृष्टो@ब्रवीद्विभुः ॥ ४५  
अभ्त्_२६।४६अ।। वासनावाह्यते देवि वासना च विसृज्यते ।  
अभ्त्_२६।४६ब्।। परमार्थेन देवस्य नावाहनविसर्जने ॥ ४६  
अभ्त्_२६।४७अ।। आवाहितो मया देवः स्थण्डिले च प्रतिष्ठितः ।  
अभ्त्_२६।४७ब्।। पूजितः स्तुत इत्येवं हृष्ट्वा देवं विसर्जयेत् ॥ ४७  
अभ्त्_२६।४८अ।। प्राणिनामप्रबुद्धानां सन्तोषजननाय वै ।  
अभ्त्_२६।४८ब्।। आवाहनादिकं तेषां प्रवृत्तिः कथमन्यथा ॥ ४८  
अभ्त्_२६।४९अ।। कालेन तु विजानन्ति प्रवृत्ताः पतिशासने ।  
अभ्त्_२६।४९ब्।। अनुक्रमेण देवस्य प्राप्तिं भुवनपूर्विकाम् ॥ ४९  
अभ्त्_२६।५०अ।। ज्ञानदीपद्युतिध्वस्तसमस्ताज्ञानसञ्चयाः ।  
अभ्त्_२६।५०ब्।। कुतो वानीयते देवः कुत्र वा नीयते@पि सः ॥ ५०  
अभ्त्_२६।५१अ।। स्थूलसूक्ष्मादिभेदेन स हि सर्वत्र संस्थितः ।  
अभ्त्_२६।५१ब्।। आवाहिते मन्त्रगणे पुष्पासवनिवेदनैः ॥ ५१  
अभ्त्_२६।५२अ।। धूपैश्च तर्पणं कार्यं श्रद्धाभक्तिबलोचितैः ।  
अभ्त्_२६।५२ब्।। दीप्तानां शक्तिनादादिमन्त्राणामासवैः पलैः ॥ ५२  
अभ्त्_२६।५३अ।। रक्तैः प्राक् तर्पण पश्चात् पुष्पधूपादिविस्तरैः ।  
अभ्त्_२६।५३ब्।। आगतस्य तु मन्त्रस्य न कुर्यात्तर्पणं यदि ॥ ५३  
अभ्त्_२६।५४अ।। हरत्यर्धशरीरं स इत्युक्तं किल शम्भुना ।  
अभ्त्_२६।५४ब्।। यद्यदेवास्य मनसि विकासित्वं प्रयच्छति ॥ ५४  
अभ्त्_२६।५५अ।। तेनैव कुर्यात्पूजां स इति शम्भोर्विनिश्चयः ।  
अभ्त्_२६।५५ब्।। साधकानां बुभुक्षूणां विधिर्नियतियन्त्रितः ॥ ५५  
अभ्त्_२६।५६अ।। मुमुक्षूणां तत्त्वविदां स एव तु निरर्गलः ।  
अभ्त्_२६।५६ब्।। कार्ये विशेषमाधित्सुर्विशिष्टं कारणं स्पृशेत् ॥ ५६  
अभ्त्_२६।५७अ।। रक्तकर्पासतूलेच्छुस्तुल्यतद्बीजपुञ्जवत् ।  
अभ्त्_२६।५७ब्।। सन्ति भोगे विशेषाश्च विचित्राः कारणेरिताः ॥ ५७  
अभ्त्_२६।५८अ।। देशकालानुसन्धानगुणद्रव्यक्रियादिभिः ।  
अभ्त्_२६।५८ब्।। स्वल्पा क्रिया भूयसी वा हृदयाह्लाददायिभिः ॥ ५८  
अभ्त्_२६।५९अ।। बाह्यैः सङ्कल्पजैर्वापि कारकैः परिकल्पिता ।  
अभ्त्_२६।५९ब्।। मुमुक्षोर्न विशेषाय नैःश्रेयसविधिं प्रति ॥ ५९  
अभ्त्_२६।६०अ।। नहि ब्रह्मणि शंसन्ति बाहुल्याल्पत्वदुर्दशाः ।  
अभ्त्_२६।६०ब्।। चितः स्वातन्त्र्यसारत्वात् तस्यानन्दघनत्वतः ॥ ६०  
अभ्त्_२६।६१अ।। क्रिया स्यात्तन्मयीभूत्यै हृदयाह्लाददायिभिः ।  
अभ्त्_२६।६१ब्।। शिवाभेदभराद्भाववर्गः श्च्योतति यं रसम् ॥ ६१  
अभ्त्_२६।६२अ।। तमेव परमे धाम्नि पूजनायार्पयेद्बुधः ।  
अभ्त्_२६।६२ब्।। स्तोत्रेषु बहुधा चैतन्मया प्रोक्तं निजाह्निके ॥ ६२  
अभ्त्_२६।६३अ।। अधिशय्य पारमार्थिकभावप्रसरप्रकाशमुल्लसति ।  
अभ्त्_२६।६३ब्।। या परमामृतदृक् त्वां तयार्चयन्ते रहस्यविदः ॥ ६३  
अभ्त्_२६।६४अ।। कृत्वाधारधरां चमत्कृतिरसप्रोक्षाक्षणक्षालितामात्तैर्मानसतः स्वभावकुसुमैः स्वामोदसन्दोहिभिः ।  
अभ्त्_२६।६४ब्।। आनन्दामृतनिर्भरस्वहृदयानर्घार्घपात्रक्रमात् त्वां देव्या सह देहदेवसदने देवार्चये@हर्निशम् ॥ ६४  
अभ्त्_२६।६५अ।। नानास्वादरसामिमां त्रिजगतीं हृच्चक्रयन्त्रार्पितामूर्ध्वाध्यस्तविवेकगौरवभरान्निष्पीड्य निःष्यन्दितम् ।  
अभ्त्_२६।६५ब्।। यत्संवित्परमामृतं मृतिजराजन्मापहं जृम्भते तेन त्वां हविषा परेण परमे सन्तर्पये@हर्निशम् ॥ ६५  
अभ्त्_२६।६६अ।। इति श्लोकत्रयोपात्तमर्थमन्तर्विभावयन् ।  
अभ्त्_२६।६६ब्।। येन केनापि भावेन तर्पयेद्देवतागणम् ॥ ६६  
अभ्त्_२६।६७अ।। मुद्रां प्रदर्शयेत्पश्चान्मनसा वापि योगतः ।  
अभ्त्_२६।६७ब्।। वचसा मन्त्रयोगेन वपुषा सन्निवेशतः ॥ ६७  
अभ्त्_२६।६८अ।। कृत्वा जपं ततः सर्वं देवतायै समर्पयेत् ।  
अभ्त्_२६।६८ब्।। तच्चोक्तं कर्तृतातत्त्वनिरूपणविधौ पुरा ॥ ६८  
अभ्त्_२६।६९अ।। ततो विसर्जनं कार्यं बोधैकात्म्यप्रयोगतः ।  
अभ्त्_२६।६९ब्।। कृत्वा वा वह्निगां मन्त्रतृप्तिं प्रोक्तविधानतः ॥ ६९  
अभ्त्_२६।७०अ।। द्वारपीठगुरुव्रातसमर्पितनिवेदनात् ।  
अभ्त्_२६।७०ब्।। ऋते@न्यत्स्वयमश्नीयादगाधे@म्भस्यथ क्षिपेत् ॥ ७०  
अभ्त्_२६।७१अ।। प्राणिनो जलजाः पूर्वदीक्षिताः शम्भुना स्वयम् ।  
अभ्त्_२६।७१ब्।। विधिना भाविना श्रीमन्मीननाथावतारिणा ॥ ७१  
अभ्त्_२६।७२अ।। मार्जारमूषिकाद्यैर्यददीक्षैश्चापि भक्षितम् ।  
अभ्त्_२६।७२ब्।। तच्छङ्कातङ्कदानेन व्याधये नरकाय च ॥ ७२  
अभ्त्_२६।७३अ।। अतस्तत्त्वविदा ध्वस्तशङ्कातङ्को@पि पण्डितः ।  
अभ्त्_२६।७३ब्।। प्रकटं नेदृशं कुर्याल्लोकानुग्रहवाञ्छया ॥ ७३  
अभ्त्_२६।७४अ।। श्रीमन्मतमहाशास्त्रे तदुक्तं विभुना स्वयम् ।  
अभ्त्_२६।७४ब्।। स्वयं तु शङ्कासङ्कोचनिष्कासनपरायणः ॥ ७४  
अभ्त्_२६।७५अ।। भवेत्तथा यथान्येषां शङ्का नो मनसि स्फुरेत् ।  
अभ्त्_२६।७५ब्।। मार्जयित्वा ततः स्नानं पुष्पेणाथ प्रपूजयेत् ॥ ७५  
अभ्त्_२६।७६अ।। पुष्पादि सर्वं तत्स्थं तदगाधाम्भसि निक्षिपेत् ।  
अभ्त्_२६।७६ब्।। उक्तः स्थण्डिलयागो@यं नित्यकर्मणि शम्भुना ॥ ७६  
  
:च्२७ अथ श्रीतन्त्रालोके सप्तविंशतितममाह्निकम्  
  
अभ्त्_२७।१ब्।। अथोच्यते लिङ्गपूजा सूचिता मालिनीमते ॥ १ब्  
अभ्त्_२७।२अ।। एतेषामूर्ध्वशास्त्रोक्तमन्त्राणां न प्रतिष्ठितम् ।  
अभ्त्_२७।२ब्।। बहिष्कुर्यात्ततो ह्येते रहस्यत्वेन सिद्धिदाः ॥ २  
अभ्त्_२७।३अ।। स्ववीर्यानन्दमाहात्म्यप्रवेशवशशालिनीम् ।  
अभ्त्_२७।३ब्।। ये सिद्धिं ददते तेषां बाह्यत्वं रूपविच्युतिः ॥ ३  
अभ्त्_२७।४अ।। किञ्च चोक्तं समावेशपूर्णो भोक्त्रात्मकः शिवः ।  
अभ्त्_२७।४ब्।। भोगलाम्पट्यभाग्भोगविच्छेदे निग्रहात्मकः ॥ ४  
अभ्त्_२७।५अ।। शान्तत्वन्यक्क्रियोद्भूतजिघत्सावृंहितं वपुः ।  
अभ्त्_२७।५ब्।। स्वयं प्रतिष्ठितं येन सो@स्याभोगे विनश्यति ॥ ५  
अभ्त्_२७।६अ।। उक्तं ज्ञानोत्तरायां च तदेतत्परमेशिना ।  
अभ्त्_२७।६ब्।। शिवो यागप्रियो यस्माद्विशेषान्मातृमध्यगः ॥ ६  
अभ्त्_२७।७अ।। तस्माद्रहस्यशास्त्रेषु ये मन्त्रास्तान्बुधो बहिः ।  
अभ्त्_२७।७ब्।। न प्रतिष्ठापयेज्जातु विशेषाद्व्यक्तरूपिणः ॥ ७  
अभ्त्_२७।८अ।। अत एव मृतस्यार्थे प्रतिष्ठान्यत्र योदिता ।  
अभ्त्_२७।८ब्।। सात्र शास्त्रेषु नो कार्या कार्या साधारणी पुनः ॥ ८  
अभ्त्_२७।९अ।। आ तन्मयत्वसंसिद्धेरा चाभीष्टफलोदयात् ।  
अभ्त्_२७।९ब्।। पुत्रकः साधको व्यक्तमव्यक्तं वा समाश्रयेत् ॥ ९  
अभ्त्_२७।१०अ।। पुत्रकैर्गुरुरभ्यर्थ्यः साधकस्तु स्वयं विदन् ।  
अभ्त्_२७।१०ब्।। यदि तत्स्थापयेन्नो चेत्तेनाप्यर्थ्यो गुरुर्भवेत् ॥ १०  
अभ्त्_२७।११अ।। गुरुश्चात्र निरोधाख्ये काल इत्थं विभौ वदेत् ।  
अभ्त्_२७।११ब्।। जीवत्यस्मिन्फलान्तं त्वं तिष्ठेर्जीवावधीति वा ॥ ११  
अभ्त्_२७।१२अ।। लिङ्गं च बाणलिङ्गं वा रत्नजं वाथ मौक्तिकम् ।  
अभ्त्_२७।१२ब्।। पौष्पमान्नमथो वास्त्रं गन्धद्रव्यकृतं च वा ॥ १२  
अभ्त्_२७।१३अ।। नतु पाषाणजं लिङ्गं शिल्प्युत्थं परिकल्पयेत् ।  
अभ्त्_२७।१३ब्।। धातूत्थं च सुवर्णोत्थवर्जमन्यद्विवर्जयेत् ॥ १३  
अभ्त्_२७।१४अ।। न चात्र लिङ्गमानादि क्वचिदप्युपयुज्यते ।  
अभ्त्_२७।१४ब्।। उदारवीर्यैर्मन्त्रैर्यद्भासितं फलदं हि तत् ॥ १४  
अभ्त्_२७।१५अ।। तस्यापि स्थण्डिलाद्युक्तविधिना शुद्धिमाचरेत् ।  
अभ्त्_२७।१५ब्।। मन्त्रार्पणं तथैव स्यान्निरोधस्तूक्तयुक्तितः ॥ १५  
अभ्त्_२७।१६अ।। अग्नौ च तर्पणं भूरिविशेषाद्दक्षिणा गुरोः ।  
अभ्त्_२७।१६ब्।। दीनादितृप्तिर्विभवाद्याग इत्यधिको विधिः ॥ १६  
अभ्त्_२७।१७अ।। सर्वेष्वव्यक्तलिङ्गेषु प्रधानं स्यादकल्पितम् ।  
अभ्त्_२७।१७ब्।। तथा च तत्र तत्रोक्तं लक्षणे पारमेश्वरे ॥ १७  
अभ्त्_२७।१८अ।। सूत्रे पात्रे ध्वजे वस्त्रे स्वयम्भूबाणपूजिते ।  
अभ्त्_२७।१८ब्।। नदीप्रस्रवणोत्थे च नाह्वानं नापि कल्पना ॥ १८  
अभ्त्_२७।१९अ।। पीठप्रसादमन्त्रांशवेलादिनियमो नच ।  
अभ्त्_२७।१९ब्।। व्यक्तं वा चित्रपुस्तादौ देवदारुसुवर्णजम् ॥ १९  
अभ्त्_२७।२०अ।। अथ दीक्षितसच्छिल्पिकृतं स्थापयते गुरुः ।  
अभ्त्_२७।२०ब्।। अथवा लक्षणोपेतमूर्धतत्कर्पराश्रितम् ॥ २०  
अभ्त्_२७।२१अ।। पङ्क्तिचक्रकशूलाब्जविधिना तूरमाश्रयेत् ।  
अभ्त्_२७।२१ब्।। तल्लक्षणं ब्रुवे श्रीमत्पिचुशास्त्रे निरूपितम् ॥ २१  
अभ्त्_२७।२२अ।। तूरे योगः सदा शस्तः सिद्धिदो दोषवर्जिते ।  
अभ्त्_२७।२२ब्।। जालकैर्जर्जरै रन्ध्रैर्दन्तैरूनाधिकै रुजा ॥ २२  
अभ्त्_२७।२३अ।। युक्ते च तूरे हानिः स्यात् तद्धीने याग उत्तमः ।  
अभ्त्_२७।२३ब्।। काम्य एव भवेत्तूरमिति केचित्प्रपेदिरे ॥ २३  
अभ्त्_२७।२४अ।। गुरवस्तु विधौ काम्ये यत्नाद्दोषांस्त्यजेदिति ।  
अभ्त्_२७।२४ब्।। व्याचक्षते पिचुप्रोक्तं न नित्ये कर्मणीत्यदः ॥ २४  
अभ्त्_२७।२५अ।। श्रीसिद्धातन्त्र उक्तं च तूरलक्षणमुत्तमम् ।  
अभ्त्_२७।२५ब्।। एकादिकचतुष्खण्डे गोमुखे पूर्णचन्द्रके ॥ २५  
अभ्त्_२७।२६अ।। पद्मगोरोचनामुक्तानीरस्फटिकसन्निभे ।  
अभ्त्_२७।२६ब्।। एकादिपञ्चसद्रन्ध्रविद्यारेखान्विते शुभे ॥ २६  
अभ्त्_२७।२७अ।। न रूक्षवक्रशकलदीर्घनिम्नसबिन्दुके ।  
अभ्त्_२७।२७ब्।। श्लक्ष्णया वज्रसूच्यात्र स्फुटं देवीगणान्वितम् ॥ २७  
अभ्त्_२७।२८अ।। सर्वं समालिखेत्पूज्यं सर्वावयवसुन्दरम् ।  
अभ्त्_२७।२८ब्।। एतदेवानुसर्तव्यमर्घपात्रे@पि लक्षणम् ॥ २८  
अभ्त्_२७।२९अ।। श्रीब्रह्मयामले@प्युक्तं पात्रं गोमुखमुत्तमम् ।  
अभ्त्_२७।२९ब्।। गजकूर्मतलं कुम्भवृत्तशक्तिकजाकृति ॥ २९  
अभ्त्_२७।३०अ।। अक्षसूत्रमथो कुर्यात्तत्रैवाभ्यर्चयेत्क्रमम् ।  
अभ्त्_२७।३०ब्।। वीरधातुजलोद्भूतमुक्तारत्नसुवर्णजम् ॥ ३०  
अभ्त्_२७।३१अ।। अक्षसूत्रं क्रमोत्कृष्टं रौद्राक्षं वा विशेषतः ।  
अभ्त्_२७।३१ब्।। शतं तिथ्युत्तरं यद्वा साष्टं यद्वा तदर्धकम् ॥ ३१  
अभ्त्_२७।३२अ।। तदर्धं वाथ पञ्चाशद्युक्तं तत्परिकल्पयेत् ।  
अभ्त्_२७।३२ब्।। वक्त्राणि पञ्च चित्स्पन्दज्ञानेच्छाकृतिसङ्गतेः ॥ ३२  
अभ्त्_२७।३३अ।। पञ्चधाद्यन्तगं चैक्यमित्युपान्त्याक्षगो विधिः ।  
अभ्त्_२७।३३ब्।। शक्तितद्वत्प्रभेदेन तत्र द्वैरूप्यमुच्यते ॥ ३३  
अभ्त्_२७।३४अ।। ततो द्विगुणमाने तु द्विरूपं न्यासमाचरेत् ।  
अभ्त्_२७।३४ब्।। ततो@पि द्विगुणे सृष्टिसंहृतिद्वितयेन तम् ॥ ३४  
अभ्त्_२७।३५अ।। मातृकां मालिनीं वाथ न्यस्येत्खशरसम्मिते ।  
अभ्त्_२७।३५ब्।। उत्तमे तु द्वयीं न्यस्येन्न्यस्य पूर्वं प्रचोदितान् ॥ ३५  
अभ्त्_२७।३६अ।। दीक्षायां मुख्यतो मन्त्रांस्तान्पञ्चदश दैशिकः ।  
अभ्त्_२७।३६ब्।। यदि वा तत्त्वभुवनकलामन्त्रपदार्णजैः ॥ ३६  
अभ्त्_२७।३७अ।। सङ्ख्याभेदैः कृते सूत्रे तं तं न्यासं गुरुश्चरेत् ।  
अभ्त्_२७।३७ब्।। कृत्वाक्षसूत्रं तस्यापि सर्वं स्थण्डिलवद्भवेत् ॥ ३७  
अभ्त्_२७।३८अ।। पूजितेन च तेनैव जपं कुर्यादतन्द्रितः ।  
अभ्त्_२७।३८ब्।। विधिरुक्तस्त्वयं श्रीमन्मालिनीविजयोत्तरे ॥ ३८  
अभ्त्_२७।३९अ।। चक्रवद्भ्रमयन्नेतद्यद्वक्ति स जपो भवेत् ।  
अभ्त्_२७।३९ब्।। यदीक्षते जुहोत्येतद्बोधाग्नौ सम्प्रवेशनात् ॥ ३९  
अभ्त्_२७।४०अ।। अथवार्घमहापात्रं कुर्यात्तच्चोत्तरं परम् ।  
अभ्त्_२७।४०ब्।। नारिकेलमथो बैल्वं सौवर्णं राजतं च वा ॥ ४०  
अभ्त्_२७।४१अ।। तस्याप्येष विधिः सर्वः प्रतिष्ठादौ प्रकीर्तितः ।  
अभ्त्_२७।४१ब्।। तन्निष्कम्परसैः पूर्णं कृत्वास्मिन्पूजयेत्क्रमम् ॥ ४१  
अभ्त्_२७।४२अ।। अधोमुखं सदा स्थाप्यं पूजितं पूजने पुनः ।  
अभ्त्_२७।४२ब्।। तत्पात्रमुन्मुखं तच्च रिक्तं कुर्यान्न तादृशम् ॥ ४२  
अभ्त्_२७।४३अ।। पूजान्ते तद्रसापूर्णमात्मानं प्रविधाय तत् ।  
अभ्त्_२७।४३ब्।। अधोमुखं च सम्पूज्य स्थापयेत् विचक्षणः ॥ ४३  
अभ्त्_२७।४४अ।। खङ्गं कृपाणिकां यद्वा कर्तरीं मकुरं च वा ।  
अभ्त्_२७।४४ब्।। विमलं तत्तथा कुर्याच्छ्रीमत्कालीमुखोदितम् ॥ ४४  
अभ्त्_२७।४५अ।। श्रीभैरवकुले@प्युक्तं कुलपर्वप्रपूजने ।  
अभ्त्_२७।४५ब्।। स्थण्डिले@ग्नौ पटे लिङ्गे पात्रे पद्मे@थ मण्डले ॥ ४५  
अभ्त्_२७।४६अ।। मूर्तौ घटे@स्त्रसङ्घाते धटे सूत्रे@थ पूजयेत् ।  
अभ्त्_२७।४६ब्।। स्वेन स्वेनोपचारेण सङ्करं वर्जयेदिति ॥ ४६  
अभ्त्_२७।४७अ।। यथाप्सु शान्तये मन्त्रास्तद्वदस्त्रादिषु ध्रुवम् ।  
अभ्त्_२७।४७ब्।। शत्रुच्छेदादिकर्तारः काम्यो@तः सङ्करोज्झितः ॥ ४७  
अभ्त्_२७।४८अ।। अकामस्य तु ते तत्तत्स्थानोपाधिवशाद्ध्रुवम् ।  
अभ्त्_२७।४८ब्।। पाशकर्तनसंशुद्धतत्त्वाप्यायादिकारिणः ॥ ४८  
अभ्त्_२७।४९अ।। अथवा पुस्तकं तादृग्रहःशास्त्रक्रमोम्भितम् ।  
अभ्त्_२७।४९ब्।। सुशुद्धं दीक्षितकृतं तत्राप्येष विधिः स्मृतः ॥ ४९  
अभ्त्_२७।५०अ।। इत्थं स्वयम्प्रतिष्ठेषु यावद्यावत्स्थितिर्भवेत् ।  
अभ्त्_२७।५०ब्।। विभवैस्तर्पणं शुद्धिस्तावद्विच्छेदवर्जनम् ॥ ५०  
अभ्त्_२७।५१अ।। अत एव यदा भूरिदिनं मण्डलकल्पनम् ।  
अभ्त्_२७।५१ब्।। तदा दिने दिने कुर्याद्विभवैस्तर्पणं बहु ॥ ५१  
अभ्त्_२७।५२अ।। प्रतिष्ठायां च सर्वत्र गुरुः पूर्वोदितं परम् ।  
अभ्त्_२७।५२ब्।। सतत्त्वमनुसन्धाय सन्निधिं स्फुटमाचरेत् ॥ ५२  
अभ्त्_२७।५३अ।। सिद्धे तु तन्मयीभावे फले पुत्रकसाधकैः ।  
अभ्त्_२७।५३ब्।। अन्यस्मै तद्द्वयादन्यतरस्मै तत्समर्प्यते ॥ ५३  
अभ्त्_२७।५४अ।। तस्याप्येष विधिः सर्वस्तदलाभे तु सर्वथा ।  
अभ्त्_२७।५४ब्।। अगाधे@म्भसि तत्क्षेप्यं क्षमयित्वा विसृज्य च ॥ ५४  
अभ्त्_२७।५५अ।। इत्येष स्वप्रतिष्ठानविधिः शिवनिरूपितः ।  
अभ्त्_२७।५५ब्।। परप्रतिष्ठिते लिङ्गे बाणीये@थ स्वयम्भुवि ॥ ५५  
अभ्त्_२७।५६अ।। सर्वमासनपक्षे प्राङ्न्यस्य सम्पूजयेत्क्रमम् ।  
अभ्त्_२७।५६ब्।। शुद्धाशुद्धाध्वजाः सर्वे मन्त्राः सर्वः शिवान्तकः ॥ ५६  
अभ्त्_२७।५७अ।। अध्वा चेहासने प्रोक्तस्तत्सर्वत्रार्चयेदिदम् ।  
अभ्त्_२७।५७ब्।। आवाहनविसृष्टी तु तत्र प्राग्वत्समाचरेत् ॥ ५७  
अभ्त्_२७।५८अ।। उक्तं तन्त्रे@प्यघोरेशे स्वच्छन्दे विभुना तथा ।  
अभ्त्_२७।५८ब्।। अथवा प्रत्यहं प्रोक्तमानार्धार्धनियोगतः ॥ ५८  
अभ्त्_२७।५९अ।। कृत्वेष्टं मण्डलं तत्र समस्तं क्रममर्चयेत् ।  
अभ्त्_२७।५९ब्।। बहुप्रकारभिन्नस्य लिङ्गस्यार्चा निरूपिता ॥ ५९  

:च्२८ अथ श्रीतन्त्रालोके अष्टाविंशमाह्निकम्  
  
अभ्त्_२८।१ब्।। इति नित्यविधिः प्रोक्तो नैमित्तिकमथोच्यते ॥ १ब्  
अभ्त्_२८।२अ।। नियतं भावि यन्नित्यं तदित्यस्मिन्विधौ स्थिते ।  
अभ्त्_२८।२ब्।। मुख्यत्वं तन्मयीभूतिः सर्वं नैमित्तिकं ततः ॥ २  
अभ्त्_२८।३अ।। दिनादिकल्पनोत्थे तु नैयत्ये सर्वनित्यता ।  
अभ्त्_२८।३ब्।। दिनमासर्क्षवर्षादिनैयत्यादुच्यते तदा ॥ ३  
अभ्त्_२८।४अ।। अशङ्कितव्यावश्यन्तासत्ताकं जातुचिद्भवम् ।  
अभ्त्_२८।४ब्।। प्रमात्रनियतं प्राहुर्नैमित्तिकमिदं बुधाः ॥ ४  
अभ्त्_२८।५अ।। सन्ध्यादि पर्वसम्पूजा पवित्रकमिदं सदा ।  
अभ्त्_२८।५ब्।। नित्यं नियतरूपत्वात्सर्वस्मिन् शासनाश्रिते ॥ ५  
अभ्त्_२८।६अ।। ज्ञानशास्त्रगुरुभ्रातृतद्वर्गप्राप्तयस्तथा ।  
अभ्त्_२८।६ब्।। तज्जन्मसंस्क्रियाभेदाः स्वजन्मोत्सवसङ्गतिः ॥ ६  
अभ्त्_२८।७अ।। श्राद्धं विपत्प्रतीकारः प्रमोदो@द्भुतदर्शनम् ।  
अभ्त्_२८।७ब्।। योगिनीमेलकः स्वांशसन्तानाद्यैश्च मेलनम् ॥ ७  
अभ्त्_२८।८अ।। शास्त्रव्याख्यापुरामध्यावसानानि क्रमोदयः ।  
अभ्त्_२८।८ब्।। देवतादर्शनं स्वाप्नमाज्ञा समयनिष्कृतिः ॥ ८  
अभ्त्_२८।९अ।। इति नैमित्तिकं श्रीमत्तन्त्रसारे निरूपितम् ।  
अभ्त्_२८।९ब्।। त्रयोविंशतिभेदेन विशेषार्चानिबन्धनम् ॥ ९  
अभ्त्_२८।१०अ।। तत्र पर्वविधिं ब्रूमो द्विधा पर्व कुलाकुलम् ।  
अभ्त्_२८।१०ब्।। कुलाष्टककृतं पूर्वं प्रोक्तं श्रीयोगसञ्चरे ॥ १०  
अभ्त्_२८।११अ।। अब्धीन्दु मुनिरित्येतन्माहेश्या ब्रह्मसन्ततेः ।  
अभ्त्_२८।११ब्।। प्रतिपत्पञ्चदश्यौ द्वे कौमार्या रसवह्नियुक् ॥ ११  
अभ्त्_२८।१२अ।। अब्धिरक्षीन्दु वैष्णव्या ऐन्द्र्यास्त्वस्त्रं त्रयोदशी ।  
अभ्त्_२८।१२ब्।। वाराह्या रन्ध्ररुद्रौ द्वे चण्ड्या वस्वक्षियुग्मकम् ॥ १२  
अभ्त्_२८।१३अ।। द्वे द्वे तिथी तु सर्वासां योगेश्या दशमी पुनः ।  
अभ्त्_२८।१३ब्।। तस्या अप्यष्टमी यस्माद्द्वितिथिः सा प्रकीर्तिता ॥ १३  
अभ्त्_२८।१४अ।। अन्याश्चाकुलपर्वापि वैपरीत्येन लक्षितम् ।  
अभ्त्_२८।१४ब्।। कुलपर्वेति तद्ब्रूमो यथोक्तं भैरवे कुले ॥ १४  
अभ्त्_२८।१५अ।। हैडरे त्रिकसद्भावे त्रिककालीकुलादिके ।  
अभ्त्_२८।१५ब्।। यो@यं प्राणाश्रितः पूर्वं कालः प्रोक्तः सुविस्तरात् ॥ १५  
अभ्त्_२८।१६अ।। स चक्रभेदसञ्चारे काञ्चित् सूते स्वसंविदम् ।  
अभ्त्_२८।१६ब्।। स्वसंवित्पूर्णतालाभसमयः पर्व भण्यते ॥ १६  
अभ्त्_२८।१७अ।। पर्व पूरण इत्येव यद्वा पॄ पूरणार्थकः ।  
अभ्त्_२८।१७ब्।। पर्वशब्दो निरुक्तश्च पर्व तत्पूरणादिति ॥ १७  
अभ्त्_२८।१८अ।। हैडरे@त्र च शब्दो@यं द्विधा नान्तेतरः श्रुतः ।  
अभ्त्_२८।१८ब्।। तच्चक्रचारनिष्णाता ये केचित् पूर्णसंविदः ॥ १८  
अभ्त्_२८।१९अ।। तन्मेलकसमायुक्तास्ते तत्पूजापराः सदा ।  
अभ्त्_२८।१९ब्।। यो@प्यतन्मय एषो@पि तत्काले स्वक्रमार्चनात् ॥ १९  
अभ्त्_२८।२०अ।। तद्योगिनीसिद्धसङ्घमेलकात् तन्मयीभवेत् ।  
अभ्त्_२८।२०ब्।। यथा प्रेक्षणके तत्तद्द्रष्टृसंविदभेदिताम् ॥ २०  
अभ्त्_२८।२१अ।। क्रमोदितां सद्य एव लभते तत्प्रवेशनात् ।  
अभ्त्_२८।२१ब्।। योगाभ्यासक्रमोपात्तां तथा पूर्णां स्वसंविदम् ॥ २१  
अभ्त्_२८।२२अ।। लभन्ते सद्य एवैतत्संविदैक्यप्रवेशनात् ।  
अभ्त्_२८।२२ब्।। तत्कालं चापि संवित्तेः पूर्णत्वात् कामदोग्धृता ॥ २२  
अभ्त्_२८।२३अ।। तेन तत्तत्फलं तत्र काले सम्पूजयाचिरात् ।  
अभ्त्_२८।२३ब्।। यथा चिरोपात्तधनः कुर्वन्नुत्सवमादरात् ॥ २३  
अभ्त्_२८।२४अ।। अतिथिं सो@नुगृह्णाति तत्कालाभिज्ञमागतम् ।  
अभ्त्_२८।२४ब्।। तथा सुफलसंसिद्ध्यै योगिनीसिद्धनायकाः ॥ २४  
अभ्त्_२८।२५अ।। यत्नवन्तो@पि तत्कालाभिज्ञं तमनुगृह्णते ।  
अभ्त्_२८।२५ब्।। उक्तं च तत्र तेनेह कुले सामान्यतेत्यलम् ॥ २५  
अभ्त्_२८।२६अ।। यस्य यद्धृदये देवि वर्तते दैशिकाज्ञया ।  
अभ्त्_२८।२६ब्।। मन्त्रो योगः क्रमश्चैव पूजनात् सिद्धिदो भवेत् ॥ २६  
अभ्त्_२८।२७अ।। कुलाचारेण देवेशि पूज्यं सिद्धिविमुक्तये ।  
अभ्त्_२८।२७ब्।। ये पर्वस्वेषु देवेशि तर्पणं तु विशेषतः ॥ २७  
अभ्त्_२८।२८अ।। गुरूणां देवतानां च न कुर्वन्ति प्रमादतः ।  
अभ्त्_२८।२८ब्।। दुराचारा हि ते दुष्टाः पशुतुल्या वरानने ॥ २८  
अभ्त्_२८।२९अ।। अभावान्नित्यपूजाया अवश्यं ह्येषु पूजयेत् ।  
अभ्त्_२८।२९ब्।। अटनं ज्ञानशक्त्यादिलाभार्थं यत्प्रकीर्तितम् ॥ २९  
अभ्त्_२८।३०अ।। शक्तियागश्च यः प्रोक्तो वश्याकर्षणमारणम् ।  
अभ्त्_२८।३०ब्।। तत्सर्वं पर्वदिवसेष्वयत्नेनैव सिद्ध्यति ॥ ३०  
अभ्त्_२८।३१अ।। तत्सामान्यविशेषाभ्यां षोढा पर्व निरूपितम् ।  
अभ्त्_२८।३१ब्।। मासस्याद्यं पञ्चमं च श्रीदिनं परिभाष्यते ॥ ३१  
अभ्त्_२८।३२अ।। उत्कृष्टत्वात् पर्वदिनं श्रीपूर्वत्वेन भाष्यते ।  
अभ्त्_२८।३२ब्।। समयो ह्येष यद्गुप्तं तन्नानुपपदं वदेत् ॥ ३२  
अभ्त्_२८।३३अ।। तुर्याष्टमान्यभुवनचरमाणि द्वयोरपि ।  
अभ्त्_२८।३३ब्।। पक्षयोरिह सामान्यसामान्यं पर्व कीर्तितम् ॥ ३३  
अभ्त्_२८।३४अ।। यदेतेषु दिनेष्वेव भविष्यद्ग्रहभात्मकः ।  
अभ्त्_२८।३४ब्।। उभयात्मा विशेषः स्यात्तत्सामान्यविशेषता ॥ ३४  
अभ्त्_२८।३५अ।। सा चैकादशधैकस्मिन्नेकस्मिन्विभुनोदिता ।  
अभ्त्_२८।३५ब्।। सजातीया तु सोत्कृष्टेत्येवं शम्भुर्न्यरूपयत् ॥ ३५  
अभ्त्_२८।३६अ।। कृष्णयुगं वह्निसितं श्रुतिकृष्णं वह्निसितमिति पक्षाः ।  
अभ्त्_२८।३६ब्।। अर्केन्दुजीवचन्द्रा बुधयुग्मेन्द्वर्ककविगुरुविधु स्यात् ॥ ३६  
अभ्त्_२८।३७अ।। परफल्गुश्चैत्रमघे तिष्यः प्राक्फल्गुकर्णशतभिषजः ।  
अभ्त्_२८।३७ब्।। मूलप्राजापत्ये विशाखिका श्रवणसञ्ज्ञया भानि ॥ ३७  
अभ्त्_२८।३८अ।। रन्ध्रे तिथ्यर्कपरे वसुरन्ध्रे शशिवृषाङ्करसरन्ध्रयुगम् ।  
अभ्त्_२८।३८ब्।। प्रथमनिशामध्यनिशे मध्याह्नशरा दिनोदयो मध्यदिनम् ॥ ३८  
अभ्त्_२८।३९अ।। प्रथमनिशेति च समयो मार्गशिरःप्रभृतिमासेषु ।  
अभ्त्_२८।३९ब्।। कन्यान्त्यजाथ वेश्या रागवती तत्त्ववेदिनी दूती ॥ ३९  
अभ्त्_२८।४०अ।। व्याससमासात् क्रमशः पूज्याश्चक्रे@नुयागाख्ये ।  
अभ्त्_२८।४०ब्।। सर्वत्र च पर्वदिने कुर्यादनुयागचक्रमतिशयतः ॥ ४०  
अभ्त्_२८।४१अ।। गुप्तागुप्तविधानादियागचर्याक्रमेण सम्पूर्णम् ।  
अभ्त्_२८।४१ब्।। अनुयागः किल मुख्यः सर्वस्मिन्नेव कर्मविनियोगे ॥ ४१  
अभ्त्_२८।४२अ।। अनुयागकाललाभे तस्मात्प्रयतेत तत्परमः ।  
अभ्त्_२८।४२ब्।। भग्रहसमयविशेषो नाश्वयुजे को@पि तेन तद्वर्जम् ॥ ४२  
अभ्त्_२८।४३अ।। वेलाभग्रहकलना कथितैकादशसु मासेषु ।  
अभ्त्_२८।४३ब्।। फाल्गुनमासे शुक्लं यत्प्रोक्तं द्वादशीदिनं पर्व ॥ ४३  
अभ्त्_२८।४४अ।। अग्रतिथिवेधयोगो मुख्यतमो@सौ विशेषो@त्र ।  
अभ्त्_२८।४४ब्।। दिवसनिशे किल कृत्वा त्रिभागशः प्रथममध्यमापरविभागः ॥ ४४  
अभ्त्_२८।४५अ।। पूजाकालस्तत्र त्रिभागिते मुख्यतमः कालः ।  
अभ्त्_२८।४५ब्।। यदि सङ्घटेत वेला मुख्यतमा भग्रहौ तथा चक्रम् ॥ ४५  
अभ्त्_२८।४६अ।। तद्याग आदियागस्तत्काम्यं पूजयैव पर्वसु सिद्ध्येत् ।  
अभ्त्_२८।४६ब्।। दिनवेलाभग्रहकल्पनेन तत्रापि सौम्यरौद्रत्वम् ॥ ४६  
अभ्त्_२८।४७अ।। ज्ञात्वा साधकमुख्यस्तत्तत्कार्यं तदा तदा कुर्यात् ।  
अभ्त्_२८।४७ब्।। उक्तो यो@र्चाकालस्तं चेदुल्लङ्घ्य भग्रहतिथिः स्यात् ॥ ४७  
अभ्त्_२८।४८अ।। तमनादृत्य विशेषं प्रधानयेत्सामयमिति केचित् ।  
अभ्त्_२८।४८ब्।। नेति त्वस्मद्गुरवो विशेषरूपा हि तिथिरिह न वेला ॥ ४८  
अभ्त्_२८।४९अ।। संवेद्यरूपशशधरभागः संवेदकार्ककरनिकरैः ।  
अभ्त्_२८।४९ब्।। यावान्यावति पूर्णः सा हि तिथिर्भग्रहैः स्फुटीभवति ॥ ४९  
अभ्त्_२८।५०अ।। तस्मान्मुख्यात्र तिथिः सा च विशेष्या ग्रहर्क्षयोगेन ।  
अभ्त्_२८।५०ब्।। वेलात्र न प्रधानं युक्तं चैतत्तथाहि परमेशः ॥ ५०  
अभ्त्_२८।५१अ।। श्रीत्रिकभैरवकुलशास्त्रेषूचे न पर्वदिवसेषु ।  
अभ्त्_२८।५१ब्।। वेलायोगं कञ्चन तिथिभग्रहयोगतो ह्यन्यम् ॥ ५१  
अभ्त्_२८।५२अ।। तिथिस्तु पूज्या प्रधानरूपत्वात् ।  
अभ्त्_२८।५२ब्।। श्वेताभावे कृष्णच्छागालम्भं हि कथयन्ति ॥ ५२  
अभ्त्_२८।५३अ।। यत्पुनरूर्मिप्रभृतिनि शास्त्रे वेलोदितापि तत्काम्यम् ।  
अभ्त्_२८।५३ब्।। मुख्यतयोद्दिश्य विधिं तथाच तत्र पौषपर्वदिने ॥ ५३  
अभ्त्_२८।५४अ।। कृत्वार्चनमर्धनिशि ध्यात्वा जप्त्वा बहिर्गतस्य यथा ।  
अभ्त्_२८।५४ब्।। आदेशः फलति तथा माघे चक्राद्वचः फलति ॥ ५४  
अभ्त्_२८।५५अ।। अचिरादभीष्टसिद्धिः पञ्चसु मैत्री धनं च मेलापः ।  
अभ्त्_२८।५५ब्।। चक्रस्थाने क्रोधात् पाषाणस्फोटनेन रिपुनाशः ॥ ५५  
अभ्त्_२८।५६अ।। सिद्धादेशप्राप्तिर्मार्गान्तं कथ्यते विभुना ।  
अभ्त्_२८।५६ब्।। भग्रहयोगाभावे वेलां तु तिथेरवश्यमीक्षेत ॥ ५६  
अभ्त्_२८।५७अ।। सा हि तथा स्फुटरूपा तिथेः स्वभावोदयं दद्यात् ।  
अभ्त्_२८।५७ब्।। भग्रहतिथिवेलांशानुयायि सर्वाङ्गसुन्दरं तु दिनम् ॥ ५७  
अभ्त्_२८।५८अ।। यदि लभ्येत तदास्मिन्विशेषतमपूजनं रचयेत् ।  
अभ्त्_२८।५८ब्।। नच काम्यमेव केवलमेतत्परिवर्जने यतः कथितः ॥ ५८  
अभ्त्_२८।५९अ।। समयविलोपः श्रीमद्भैरवकुल ऊर्मिशास्त्रे च ।  
अभ्त्_२८।५९ब्।। दुष्टा हि दुराचाराः पशुतुल्याः पर्व ये न विदुः ॥ ५९  
अभ्त्_२८।६०अ।। नच काम्यस्याकरणे स्याज्जातु प्रत्यवायित्वम् ।  
अभ्त्_२८।६०ब्।। तत्रानुयागसिद्ध्यर्थं चक्रयागो निरूप्यते ॥ ६०  
अभ्त्_२८।६१अ।। मूर्तियाग इति प्रोक्तो यः श्रीयोगीश्वरीमते ।  
अभ्त्_२८।६१ब्।। नित्यं नैमित्तिकं कर्म यदत्रोक्तं महेशिना ॥ ६१  
अभ्त्_२८।६२अ।। सर्वत्र चक्रयागो@त्र मुख्यः काम्ये विशेषतः ।  
अभ्त्_२८।६२ब्।। ज्ञानी योगी च पुरुषः स्त्री वास्मिन्मूर्तिसञ्ज्ञके ॥ ६२  
अभ्त्_२८।६३अ।। योगे प्रयत्नतो योज्यस्तद्धि पात्रमनुत्तरम् ।  
अभ्त्_२८।६३ब्।। तत्सम्पर्कात्पूर्णता स्यादिति त्रैशिरसादिषु ॥ ६३  
अभ्त्_२८।६४अ।। तेन सर्वं हुतं चेष्टं त्रैलोक्यं सचराचरम् ।  
अभ्त्_२८।६४ब्।। ज्ञानिने योगिने वापि यो ददाति करोति वा ॥ ६४  
अभ्त्_२८।६५अ।। दीक्षोत्तरे@पि च प्रोक्तमन्नं ब्रह्मा रसो हरिः ।  
अभ्त्_२८।६५ब्।। भोक्ता शिव इति ज्ञानी श्वपचानप्यथोद्धरेअत् ॥ ६५  
अभ्त्_२८।६६अ।। सर्वतत्त्वमयो भूत्वा यदि भुङ्क्ते स साधकः ।  
अभ्त्_२८।६६ब्।। तेन भोजितमात्रेण सकृत्कोटिस्तु भोजिता ॥ ६६  
अभ्त्_२८।६७अ।। अथ तत्त्वविदेतस्मिन्यदि भुञ्जीत तत् प्रिये ।  
अभ्त्_२८।६७ब्।। परिसङ्ख्या न विद्येत तदाह भगवाञ्छिवः ॥ ६७  
अभ्त्_२८।६८अ।। भोज्यं मायात्मकं सर्वं शिवो भोक्ता स चाप्यहम् ।  
अभ्त्_२८।६८ब्।। एवं यो वै विजानाति दैशिकस्तत्त्वपारगः ॥ ६८  
अभ्त्_२८।६९अ।। तं दृष्ट्वा देवमायान्तं क्रीडन्त्योषधयो गृहे ।  
अभ्त्_२८।६९ब्।। निवृत्तमद्यैवास्माभिः संसारगहनार्णवात् ॥ ६९  
अभ्त्_२८।७०अ।। यदस्य वक्त्रं सम्प्राप्ता यास्यामः परमं पदम् ।  
अभ्त्_२८।७०ब्।। अन्ये@पानभुजो ह्यूर्ध्वे प्राणो@पानस्त्वधोमुखः ॥ ७०  
अभ्त्_२८।७१अ।। तस्मिन्भोक्तरि देवेशि दातुः कुलशतान्यपि ।  
अभ्त्_२८।७१ब्।। आश्वेव परिमुच्यन्ते नरकाद्यातनार्णवात् ॥ ७१  
अभ्त्_२८।७२अ।। श्रीमन्निशाटने@प्युक्तं कथनान्वेषणादपि ।  
अभ्त्_२८।७२ब्।। श्रोत्राभ्यन्तरसम्प्राप्ते गुरुवक्त्राद्विनिर्गते ॥ ७२  
अभ्त्_२८।७३अ।। मुक्तस्तदैव काले तु यन्त्रं तिष्ठति केवलम् ।  
अभ्त्_२८।७३ब्।। सुरापः स्तेयहारी च ब्रह्महा गुरुतल्पगः ॥ ७३  
अभ्त्_२८।७४अ।। अन्त्यजो वा द्विजो वाथ बालो वृद्धो युवापि वा ।  
अभ्त्_२८।७४ब्।। पर्यन्तवासी यो ज्ञानी देशस्यापि पवित्रकः ॥ ७४  
अभ्त्_२८।७५अ।। तत्र सन्निहितो देवः सदेवीकः सकिङ्करः ।  
अभ्त्_२८।७५ब्।। तस्मात्प्राधान्यतः कृत्वा गुरुं ज्ञानविशारदम् ॥ ७५  
अभ्त्_२८।७६अ।। मूर्तियागं चरेत्तस्य विधिर्योगीश्वरीमते ।  
अभ्त्_२८।७६ब्।। पवित्रारोहणे श्राद्धे तथा पर्वदिनेष्वलम् ॥ ७६  
अभ्त्_२८।७७अ।। सूर्यचन्द्रोपरागादौ लौकिकेष्वपि पर्वसु ।  
अभ्त्_२८।७७ब्।। उत्सवे च विवाहादौ विप्राणां यज्ञकर्मणि ॥ ७७  
अभ्त्_२८।७८अ।। दीक्षायां च प्रतिष्ठायां समयानां विशोधने ।  
अभ्त्_२८।७८ब्।। कामनार्थं च कर्तव्यो मूर्तियागः स पञ्चधा ॥ ७८  
अभ्त्_२८।७९अ।। केवलो यामलो मिश्रश्चक्रयुग्वीरसङ्करः ।  
अभ्त्_२८।७९ब्।। केवलः केवलैरेव गुरुभिर्मिश्रितः पुनः ॥ ७९  
अभ्त्_२८।८०अ।। साधकाद्यैः सपत्नीकैर्यामलः स द्विधा पुनः ।  
अभ्त्_२८।८०ब्।। पत्नीयोगात् क्रयानीतवेश्यासंयोगतो@थवा ॥ ८०  
अभ्त्_२८।८१अ।। चक्रिण्याद्याश्च वक्ष्यन्ते शक्तियोगाद्यथोचिताः ।  
अभ्त्_२८।८१ब्।। तत्संयोगाच्चक्रयुक्तो यागः सर्वफलप्रदः ॥ ८१  
अभ्त्_२८।८२अ।। सर्वैस्तु सहितो यागो वीरसङ्कर उच्यते ।  
अभ्त्_२८।८२ब्।। मध्ये गुरुर्भवेत्तेषां गुरुवर्गस्तदावृतिः ॥ ८२  
अभ्त्_२८।८३अ।। तिस्र आवृतयो बाह्ये समय्यन्ता यथाक्रमम् ।  
अभ्त्_२८।८३ब्।। पङ्क्तिक्रमेण वा सर्वे मध्ये तेषां गुरुः सदा ॥ ८३  
अभ्त्_२८।८४अ।। तदा तद्गन्धधूपस्रक्समालम्भनवाससा ।  
अभ्त्_२८।८४ब्।। पूज्यं चक्रानुसारेण तत्तच्चक्रमिदं त्विति ॥ ८४  
अभ्त्_२८।८५अ।। एकारके यथा चक्रे एकवीरविधिं स्मरेत् ।  
अभ्त्_२८।८५ब्।। द्व्यरे यामलमन्यत्र त्रिकमेवं षडस्रके ॥ ८५  
अभ्त्_२८।८६अ।। षड्योगिनीः सप्तकं च सप्तारे@ष्टाष्टके च वा ।  
अभ्त्_२८।८६ब्।। अन्यद्वा तादृशं तत्र चक्रे तादृक्स्वरूपिणि ॥ ८६  
अभ्त्_२८।८७अ।। ततः पात्रे@लिसम्पूर्णे पूर्वं चक्रं यजेत्सुधीः ।  
अभ्त्_२८।८७ब्।। आधारयुक्ते नाधाररहितं तर्पणं क्वचित् ॥ ८७  
अभ्त्_२८।८८अ।। आधारेण विना भ्रंशो नच तुष्यन्ति रश्मयः ।  
अभ्त्_२८।८८ब्।। प्रेतरूपं भवेत्पात्रं शाक्तामृतमथासवः ॥ ८८  
अभ्त्_२८।८९अ।। भोक्त्री तत्र तु या शक्तिः स शम्भुः परमेश्वरः ।  
अभ्त्_२८।८९ब्।। अणुशक्तिशिवात्मेत्थं ध्यात्वा सम्मिलितं त्रयम् ॥ ८९  
अभ्त्_२८।९०अ।। ततस्तु तर्पणं कार्यमावृतेरावृतेः क्रमात् ।  
अभ्त्_२८।९०ब्।। प्रतिसञ्चरयोगेन पुनरन्तः प्रवेशयेत् ॥ ९०  
अभ्त्_२८।९१अ।। यावद्गुर्वन्तिकं तद्धि पूर्णं भ्रमणमुच्यते ।  
अभ्त्_२८।९१ब्।। तत्रादौ देवतास्तर्प्यास्ततो वीरा इति क्रमः ॥ ९१  
अभ्त्_२८।९२अ।। वीरश्च वीरशक्तिश्चेत्येवमस्मद्गुरुक्रमः ।  
अभ्त्_२८।९२ब्।। ततो@वदंशान्विविधान् मांसमत्स्यादिसंयुतान् ॥ ९२  
अभ्त्_२८।९३अ।। अग्रे तत्र प्रविकिरेत् तृप्त्यन्तं साधकोत्तमः ।  
अभ्त्_२८।९३ब्।। पात्राभावे पुनर्भद्रं वेल्लिताशुक्तिमेव च ॥ ९३  
अभ्त्_२८।९४अ।। पात्रे कुर्वीत मतिमानिति सिद्धामते क्रमः ।  
अभ्त्_२८।९४ब्।। दक्षहस्तेन भद्रं स्याद्वेल्लिता शुक्तिरुच्यते ॥ ९४  
अभ्त्_२८।९५अ।। दक्षहस्तस्य कुर्वीत वामोपरि कनीयसीम् ।  
अभ्त्_२८।९५ब्।। तर्जन्यङ्गुष्ठयोगेन दक्षाधो वामकाङ्गुलीः ॥ ९५  
अभ्त्_२८।९६अ।। निःसन्धिबन्धौ द्वावित्थं वेल्लिता शुक्तिरुच्यते ।  
अभ्त्_२८।९६ब्।। ये तत्र पानकाले तु बिन्दवो यान्ति मेदिनीम् ॥ ९६  
अभ्त्_२८।९७अ।। तैस्तुष्यन्ति हि वेतालगुह्यकाद्या गभस्तयः ।  
अभ्त्_२८।९७ब्।। धारया भैरवस्तुष्येत् करपानं परं ततः ॥ ९७  
अभ्त्_२८।९८अ।। प्रवेशो@त्र न दातव्यः पूर्वमेव हि कस्यचित् ।  
अभ्त्_२८।९८ब्।। प्रमादात्तु प्रविष्टस्य विचारं नैव चर्चयेत् ॥ ९८  
अभ्त्_२८।९९अ।। एवं कृत्वा क्रमाद्यागमन्ते दक्षिणया युतम् ।  
अभ्त्_२८।९९ब्।। समालम्भनताम्बूलवस्त्राद्यं वितरेद्बुधः ॥ ९९  
अभ्त्_२८।१००अ।। रूपकार्धात् परं हीनां न दद्याद्दक्षिणां सुधीः ।  
अभ्त्_२८।१००ब्।। समयिभ्यः क्रमाद्द्विद्विगुणा गुर्वन्तकं भवेत् ॥ १००  
अभ्त्_२८।१०१अ।। एष स्यान्मूर्तियागस्तु सर्वयागप्रधानकः ।  
अभ्त्_२८।१०१ब्।। काम्ये तु संविधौ सप्तकृत्वः कार्यस्तथाविधः ॥ १०१  
अभ्त्_२८।१०२अ।। जानन्ति प्रथमं गेहं ततस्तस्य समर्थताम् ।  
अभ्त्_२८।१०२ब्।। बलाबलं ततः पश्चाद्विस्मयन्ते@त्र मातरः ॥ १०२  
अभ्त्_२८।१०३अ।। ततो@पि सन्निधीयन्ते प्रीयन्ते वरदास्ततः ।  
अभ्त्_२८।१०३ब्।। देवीनामथ नाथस्य परिवारयुजो@प्यलम् ॥ १०३  
अभ्त्_२८।१०४अ।। वल्लभो मूर्तियागो@यमतः कार्यो विपश्चिता ।  
अभ्त्_२८।१०४ब्।। राक्तौ गुप्ते गृहे वीराः शक्तयो@न्योन्यमप्यलम् ॥ १०४  
अभ्त्_२८।१०५अ।। असङ्केतयुजो योज्या देवताशब्दकीर्तनात् ।  
अभ्त्_२८।१०५ब्।। अलाभे मूर्तिचक्रस्य कुमारीरेव पूजयेत् ॥ १०५  
अभ्त्_२८।१०६अ।। काम्यार्थे तु न तां व्यङ्गां स्तनपुष्पवतीं तथा ।  
अभ्त्_२८।१०६ब्।। प्रतिपच्छ्रुतिसञ्ज्ञे च चतुर्थी चोत्तरात्रये ॥ १०६  
अभ्त्_२८।१०७अ।। हस्ते च पञ्चमी षष्ठी पूर्वास्वथ पुनर्वसौ ।  
अभ्त्_२८।१०७ब्।। सप्तमी तत्परा पित्र्ये रोहिण्यां नवमी तथा ॥ १०७  
अभ्त्_२८।१०८अ।। मूले तु द्वादशी ब्राह्मे भूताश्विन्यां च पूर्णिमा ।  
अभ्त्_२८।१०८ब्।। धनिष्ठायाममावस्या सो@यमेकादशात्मकः ॥ १०८  
अभ्त्_२८।१०९अ।। अर्कादित्रयशुक्रान्यतमयुक्तो@प्यहर्गणः ।  
अभ्त्_२८।१०९ब्।। योगपर्वेति विख्यातो रात्रौ वा दिन एव वा ॥ १०९  
अभ्त्_२८।११०अ।। योगपर्वणि कर्तव्यो मूर्तियागस्तु सर्वथा ।  
अभ्त्_२८।११०ब्।। यः सर्वान्योगपर्वाख्यान् वासरान् पूजयेत्सुधीः ॥ ११०  
अभ्त्_२८।१११अ।। मूर्तियागेन सो@पि स्यात् समयी मण्डलं विना ।  
अभ्त्_२८।१११ब्।। इत्येष मूर्तियागः श्रीसिद्धयोगीश्वरीमते ॥ १११  
अभ्त्_२८।११२अ।। अथोच्यते शिवेनोक्तः पवित्रकविधिः स्फुटः ।  
अभ्त्_२८।११२ब्।। श्रीरत्नमालात्रिशिरःशास्त्रयोः सूचितः पुनः ॥ ११२  
अभ्त्_२८।११३अ।। श्रीसिद्धाटनसद्भावमालिनीसारशासने ।  
अभ्त्_२८।११३ब्।। तत्र प्राधान्यतः श्रीमन्मालोक्तो विधिरुच्यते ॥ ११३  
अभ्त्_२८।११४अ।। क्षीराब्धिमथनोद्भूतविषनिद्राविमूर्च्छितः ।  
अभ्त्_२८।११४ब्।। नागराजः स्वभुवने मेघकाले स्म नावसत् ॥ ११४  
अभ्त्_२८।११५अ।। केवलं तु पवित्रो@यं वायुभक्षः समाः शतम् ।  
अभ्त्_२८।११५ब्।। दिव्यं दशगुणं नाथं भैरवं पर्यपूजयत् ॥ ११५  
अभ्त्_२८।११६अ।। व्यजिज्ञपच्च तं तुष्टं नाथं वर्षास्वहं निजे ।  
अभ्त्_२८।११६ब्।। पाताले नासितुं शक्तः सो@प्येनं परमेश्वरः ॥ ११६  
अभ्त्_२८।११७अ।। नागं निजजटाजूटपीठगं पर्यकल्पयत् ।  
अभ्त्_२८।११७ब्।। ततः समस्तदेवौघैर्धारितो@सौ स्वमूर्धनि ॥ ११७  
अभ्त्_२८।११८अ।। महतां महितानां हि नाद्भुत विश्वपूज्यता ।  
अभ्त्_२८।११८ब्।। तस्मान्महेशितुर्मूर्ध्नि देवतानां च सर्वशः ॥ ११८  
अभ्त्_२८।११९अ।। आत्मनश्च पवित्रं तं कुर्याद्यागपुरःसरम् ।  
अभ्त्_२८।११९ब्।। दश कोट्यो न पूजानां पवित्रारोहणे समाः ॥ ११९  
अभ्त्_२८।१२०अ।। वृथा दीक्षा वृथा ज्ञानं गुर्वाराधनमेव च ।  
अभ्त्_२८।१२०ब्।। विना पवित्राद्येनैतद्धरेन्नागः शिवाज्ञया ॥ १२०  
अभ्त्_२८।१२१अ।। तस्मात्सर्वप्रयत्नेन स कार्यः कुलवेदिभिः ।  
अभ्त्_२८।१२१ब्।। आषाढशुक्लान्मिथुनकर्कटस्थे रवौ विधिः ॥ १२१  
अभ्त्_२८।१२२अ।। कर्तव्यः सो@निरोधेन यावत्सा तुलपूर्णिमा ।  
अभ्त्_२८।१२२ब्।। तुलोपलक्षितस्यान्त्यं कार्तिकस्य दिनं मतम् ॥ १२२  
अभ्त्_२८।१२३अ।। कुलशब्दं पठन्तो@न्ये व्याख्याभेदं प्रकुर्वते ।  
अभ्त्_२८।१२३ब्।। नित्यातन्त्रविदः कृष्णं कार्तिकाच्चरमं दिनम् ॥ १२३  
अभ्त्_२८।१२४अ।। कुलस्य नित्याचक्रस्य पूर्णत्वं यत्र तन्मतम् ।  
अभ्त्_२८।१२४ब्।। माघशुक्लान्त्यदिवसः कुलपर्वेति तन्मतम् ॥ १२४  
अभ्त्_२८।१२५अ।। पूर्णत्वं तत्र चन्द्रस्य सा तिथिः कुलपूर्णिमा ।  
अभ्त्_२८।१२५ब्।। दक्षिणोत्तरगः कालः कुलाकुलतयोदितः ॥ १२५  
अभ्त्_२८।१२६अ।। कुलस्य तस्य चरमे दिने पूर्णत्वमुच्यते ।  
अभ्त्_२८।१२६ब्।। दक्षिणायनषण्मासकर्तव्यत्वमतो विधौ ॥ १२६  
अभ्त्_२८।१२७अ।। पवित्रके प्रकाशत्वसिद्ध्यै कृष्णस्य वर्त्मनः ।  
अभ्त्_२८।१२७ब्।। तदेतद्बहुशास्त्रोक्तं रूपं देवो न्यरूपयत् ॥ १२७  
अभ्त्_२८।१२८अ।। एकेनैव पदेन श्रीरत्नमालाकुलागमे ।  
अभ्त्_२८।१२८ब्।। तदत्र समये सर्वविधिसम्पूरणात्मकः ॥ १२८  
अभ्त्_२८।१२९अ।। पवित्रकविधिः कार्यः शुक्लपक्षे तु सर्वथा ।  
अभ्त्_२८।१२९ब्।। पूरणं शक्तियोगेन शक्त्यात्म च सितं दलम् ॥ १२९  
अभ्त्_२८।१३०अ।। दक्षिणायनसाजात्यात् तेन तद्विधिरुच्यते ।  
अभ्त्_२८।१३०ब्।। एकद्वित्रिचतुःपञ्चषड्लतैकतमं महत् ॥ १३०  
अभ्त्_२८।१३१अ।। हेमरत्नाङ्कितग्रन्थि कुर्यान्मुक्तापवित्रकम् ।  
अभ्त्_२८।१३१ब्।। सौवर्णसूत्रं त्रिगुणं सैकग्रन्थिशतं गुरौ ॥ १३१  
अभ्त्_२८।१३२अ।। परे गुरौ तु त्र्यधिकमध्यब्धि परमेष्ठिनि ।  
अभ्त्_२८।१३२ब्।। प्राक्सिद्धाचार्ययोगेश विषये तु रसाधिकम् ॥ १३२  
अभ्त्_२८।१३३अ।। अष्टाधिकं शिवस्योक्तं चित्ररत्नप्रपूरितम् ।  
अभ्त्_२८।१३३ब्।। विद्यापीठाक्षसूत्रादौ गुरुवच्छिववत् पुनः ॥ १३३  
अभ्त्_२८।१३४अ।। वटुके कनकाभावे रौप्यं तु परिकल्पयेत् ।  
अभ्त्_२८।१३४ब्।। पाट्टसूत्रमथ क्षौमं कार्पासं त्रित्रितानितम् ॥ १३४  
अभ्त्_२८।१३५अ।। तस्मान्नवगुणात् सूत्रात्त्रिगुणादिक्रमात् कुरु ।  
अभ्त्_२८।१३५ब्।। चण्डांशुगुणपर्यन्तं ततो@पि त्रिगुणं च वा ॥ १३५  
अभ्त्_२८।१३६अ।। तेनाष्टादशतन्तूत्थमधमं मध्यमं पुनः ।  
अभ्त्_२८।१३६ब्।। अष्टोत्तरशतं तस्मात् त्रिगुणं तूत्तमं मतम् ॥ १३६  
अभ्त्_२८।१३७अ।। ग्रन्थयस्तत्त्वसङ्ख्याताः षडध्वकलनावशात् ।  
अभ्त्_२८।१३७ब्।। यद्वा व्याससमासाभ्यां चित्राः सद्गन्धपूरिताः ॥ १३७  
अभ्त्_२८।१३८अ।। विशेषविधिना पूर्वं पूजयित्वार्पयेत्ततः ।  
अभ्त्_२८।१३८ब्।। पवित्रकं समस्ताध्वपरिपूर्णत्वभावनात् ॥ १३८  
अभ्त्_२८।१३९अ।। गुर्वात्मनोर्जानुनाभिकण्ठमूर्धान्तगं च वा ।  
अभ्त्_२८।१३९ब्।। ततो महोत्सवः कार्यो गुरुपूजापुरःसरः ॥ १३९  
अभ्त्_२८।१४०अ।। तर्प्याः शासनगाः सर्वे दक्षिणावस्त्रभोजनैः ।  
अभ्त्_२८।१४०ब्।। महोत्सवः प्रकर्तव्यो गीतनृत्तात्मको महान् ॥ १४०  
अभ्त्_२८।१४१अ।। चातुर्मास्यं सप्तदिनं त्रिदिनं वाप्यलाभतः ।  
अभ्त्_२८।१४१ब्।। तदन्ते क्षमयेद्देवं मण्डलादि विसर्जयेत् ॥ १४१  
अभ्त्_२८।१४२अ।। वह्निं च पश्चात्कर्तव्यश्चक्रयागः पुरोदितः ।  
अभ्त्_२८।१४२ब्।। मासे मासे चतुर्मासे वर्षे वापि पवित्रकम् ॥ १४२  
अभ्त्_२८।१४३अ।। सर्वथैव प्रकर्तव्यं यथाविभवविस्तरम् ।  
अभ्त्_२८।१४३ब्।। वित्ताभावे पुनः कार्यं काशैरपि कुशोम्भितैः ॥ १४३  
अभ्त्_२८।१४४अ।। सति वित्ते पुनः शाठ्यं व्याधये नरकाय च ।  
अभ्त्_२८।१४४ब्।। नित्यपूजासु पूर्णत्वं पर्वपूजाप्रपूरणात् ॥ १४४  
अभ्त्_२८।१४५अ।। तत्रापि परिपूर्णत्वं पवित्रकसमर्चनात् ।  
अभ्त्_२८।१४५ब्।। पवित्रकविलोपे तु प्रायश्चित्तं जपेत्सुधीः ॥ १४५  
अभ्त्_२८।१४६अ।। सुशुद्धः सन्पुनः कुर्यादित्याज्ञा परमेशितुः ।  
अभ्त्_२८।१४६ब्।। अथ त्रिशिरसि प्रोक्तो लिख्यते तद्विधिः स्फुटः ॥ १४६  
अभ्त्_२८।१४७अ।। त्रिप्रमेयस्य शैवस्य पञ्चपञ्चात्मकस्य वा ।  
अभ्त्_२८।१४७ब्।। दशाष्टादशभेदस्य षट्स्रोतस इहोच्यते ॥ १४७  
अभ्त्_२८।१४८अ।। ये नराः समयभ्रष्टा गुरुशास्त्रादिदूषकाः ।  
अभ्त्_२८।१४८ब्।। नित्यनैमित्तिकाद्यन्यपर्वसन्धिविवर्जिताः ॥ १४८  
अभ्त्_२८।१४९अ।। अकामात् कामतो वापि सूक्ष्मपापप्रवर्तिनः ।  
अभ्त्_२८।१४९ब्।। तेषां प्रशमनार्थाय पवित्रं क्रियते शिवे ॥ १४९  
अभ्त्_२८।१५०अ।। श्रावणादौ कार्तिकान्ते शुक्लपक्षे शुभप्रदे ।  
अभ्त्_२८।१५०ब्।। नतु दुःखप्रदे कृष्णे कर्तृराष्ट्रनृपादिषु ॥ १५०  
अभ्त्_२८।१५१अ।। पाट्टसूत्रं तु कौशेयं कार्पासं क्षौममेव च ।  
अभ्त्_२८।१५१ब्।। चातुराश्रमिकाणां तु सुभ्रुवा कर्तितोक्षितम् ॥ १५१  
अभ्त्_२८।१५२अ।। त्रिधा तु त्रिगुणीकृत्य मानसङ्ख्यां तु कारयेत् ।  
अभ्त्_२८।१५२ब्।। अष्टोत्तरं तन्तुशतं तदर्धं वा तदर्धकम् ॥ १५२  
अभ्त्_२८।१५३अ।। ह्रासस्तु पूर्वसङ्ख्याया दशभिर्दशभिः क्रमात् ।  
अभ्त्_२८।१५३ब्।। नवभिः पञ्चभिः सप्तविंशत्या वा शिवादितः ॥ १५३  
अभ्त्_२८।१५४अ।। यादृशस्तन्तुविन्यासो ग्रन्थीन्कुर्यात्तु तावतः ।  
अभ्त्_२८।१५४ब्।। चतुःसमविलिप्तांस्तानथवा कुङ्कुमेन तु ॥ १५४  
अभ्त्_२८।१५५अ।। व्यक्ते जानुतटान्तं स्याल्लिङ्गे पीठावसानकम् ।  
अभ्त्_२८।१५५ब्।। अर्चासु शोभनं मूर्घ्नि त्रितत्त्वपरिकल्पनात् ॥ १५५  
अभ्त्_२८।१५६अ।। द्वादशग्रन्थिशक्तीनां ब्रह्मवक्त्रार्चिषामपि ।  
अभ्त्_२८।१५६ब्।। विद्यापीठे चले लिङ्गे स्थण्डिले च गुरोर्गणे ॥ १५६  
अभ्त्_२८।१५७अ।। घण्टायां स्रुक्स्रुवे शिष्यलिङ्गिषु द्वारतोरणे ।  
अभ्त्_२८।१५७ब्।। स्वदेहे वह्निपीठे च यथाशोभं तदिष्यते ॥ १५७  
अभ्त्_२८।१५८अ।। प्रासादे यागगेहे च कारयेन्नवरङ्गिकम् ।  
अभ्त्_२८।१५८ब्।। विद्यापीठे तु खशराः प्रतिमालिङ्गपीठगम् ॥ १५८  
अभ्त्_२८।१५९अ।। वसुवेदं च घण्टायां शराक्ष्यष्टादश स्रुवे ।  
अभ्त्_२८।१५९ब्।। वेदाक्षि स्रुचि षट्त्रिंशत् प्रासादे मण्डपे रविः ॥ १५९  
अभ्त्_२८।१६०अ।। रसेन्दु स्नानगेहे@ब्धिनेत्रे ध्यानगृहे गुरौ ।  
अभ्त्_२८।१६०ब्।। सप्त साधकगाः पञ्च पुत्रके सप्त सामये ॥ १६०  
अभ्त्_२८।१६१अ।। चत्वारो@थान्यशास्त्रस्थे शिष्ये पञ्चकमुच्यते ।  
अभ्त्_२८।१६१ब्।। लिङ्गिनां केवलो ग्रन्थिस्तोरणे दश कल्पयेत् ॥ १६१  
अभ्त्_२८।१६२अ।। द्वारेष्वष्टौ ग्रन्थयः स्युः कृत्वेत्थं तु पवित्रकम् ।  
अभ्त्_२८।१६२ब्।। पूजयित्वा मन्त्रजालं तत्स्थत्वात्मस्थते ततः ॥ १६२  
अभ्त्_२८।१६३अ।। पवित्रकाणां सम्पाद्य कुर्यात्सम्पातसंस्क्रियाम् ।  
अभ्त्_२८।१६३ब्।। ततः संवत्सरं ध्यायेद्भैरवं छिद्रसाक्षिणम् ॥ १६३  
अभ्त्_२८।१६४अ।। दत्त्वा पूर्णाहुतिं देवि प्रणमेन्मन्त्रभैरवम् ।  
अभ्त्_२८।१६४ब्।। ॐ समस्तक्रियादोषपूरणेश व्रतं प्रति ॥ १६४  
अभ्त्_२८।१६५अ।। यत्किञ्चिदकृतं दुष्टं कृतं वा मातृनन्दन ।  
अभ्त्_२८।१६५ब्।। तत्सर्वं मम देवेश त्वत्प्रसादात्प्रणश्यतु ॥ १६५  
अभ्त्_२८।१६६अ।। सर्वथा रश्मिचक्रेश नमस्तुभ्यं प्रसीद मे ।  
अभ्त्_२८।१६६ब्।। अनेन दद्याद्देवाय निमन्त्रणपवित्रकम् ॥ १६६  
अभ्त्_२८।१६७अ।। योगिनीक्षेत्रमातॄणां बलिं दद्यात्ततो गुरुः ।  
अभ्त्_२८।१६७ब्।। पञ्चगव्यं चरुं दन्तकाष्ठं शिष्यैः समन्ततः ॥ १६७  
अभ्त्_२८।१६८अ।। आचार्य निद्रां कुर्वीत प्रातरुत्थाय चाह्निकम् ।  
अभ्त्_२८।१६८ब्।। ततो विधिं पूजयित्वा पवित्राणि समाहरेत् ॥ १६८  
अभ्त्_२८।१६९अ।। दन्तकाष्ठं मृच्च धात्री समृद्धात्री सहाम्बुना ।  
अभ्त्_२८।१६९ब्।। चतुःसमं च तैः सार्धं भस्म पञ्चसु योजयेत् ॥ १६९  
अभ्त्_२८।१७०अ।। प्राग्दक्षपश्चिमोर्ध्वस्थवामवक्त्रेषु वै क्रमात् ।  
अभ्त्_२८।१७०ब्।। पञ्चैतानि पवित्राणि स्थापयेच्चेशगोचरे ॥ १७०  
अभ्त्_२८।१७१अ।। कुशेध्म पञ्चगव्यं च शर्वाग्रे विनियोजयेत् ।  
अभ्त्_२८।१७१ब्।। वामामृतादिसंयुक्तं नैवेद्यं त्रिविधं ततः ॥ १७१  
अभ्त्_२८।१७२अ।। दद्यादसृक् तथा मद्यं पानानि विविधानि च ।  
अभ्त्_२८।१७२ब्।। ततो होमो महाक्ष्माजमांसैस्तिलयुतैरथो ॥ १७२  
अभ्त्_२८।१७३अ।। तिलैर्घृतयुतैर्यद्वा तण्डुलैरथ धान्यकैः ।  
अभ्त्_२८।१७३ब्।। शर्कराखण्डसंयुक्तपञ्चामृतपरिप्लुतैः ॥ १७३  
अभ्त्_२८।१७४अ।। मूलं सहस्रं साष्टोक्तं त्रिशक्तौ ब्रह्मवक्त्रकम् ।  
अभ्त्_२८।१७४ब्।। अर्चिषां तु शतं साष्टं ततः पूर्णाहुतिं क्षिपेत् ॥ १७४  
अभ्त्_२८।१७५अ।। ततो@ञ्जलौ पवित्रं तु गृहीत्वा प्रपठेदिदम् ।  
अभ्त्_२८।१७५ब्।। अकामादथवा कामाद्यन्मया न कृतं विभो ॥ १७५  
अभ्त्_२८।१७६अ।। तदच्छिद्रं ममास्त्वीश पवित्रेण तवाज्ञया ।  
अभ्त्_२८।१७६ब्।। मूलमन्त्रः पूरयेति क्रियानियममित्यथ ॥ १७६  
अभ्त्_२८।१७७अ।। वौषडन्तं पवित्रं च दद्याद्बिन्द्ववसानकम् ।  
अभ्त्_२८।१७७ब्।। नादान्तं समनान्तं चाप्युन्मनान्तं क्रमात्त्रयम् ॥ १७७  
अभ्त्_२८।१७८अ।। एवं चतुष्टयं दद्यादनुलोमेन भौतिकः ।  
अभ्त्_२८।१७८ब्।। नैष्ठिकस्तु विलोमेन पवित्रकचतुष्टयम् ॥ १७८  
अभ्त्_२८।१७९अ।। यत्किञ्चिद्विविधं वस्त्रच्छत्रालङ्करणादिकम् ।  
अभ्त्_२८।१७९ब्।। तन्निवेद्यं दीपमालाः सुवर्णतिलभाजनम् ॥ १७९  
अभ्त्_२८।१८०अ।। वस्त्रयुग्मयुतं सर्वसम्पूरणनिमित्ततः ।  
अभ्त्_२८।१८०ब्।। भोजनीयाः पूजनीयाः शिवभक्तास्तु शक्तितः ॥ १८०  
अभ्त्_२८।१८१अ।। चतुस्त्रिद्व्येकमासादिदिनैकान्तं महोत्सवम् ।  
अभ्त्_२८।१८१ब्।। कुर्यात्ततो न व्रजेयुरन्यस्थानं कदाचन ॥ १८१  
अभ्त्_२८।१८२अ।। ततस्तु दैशिकः पूज्यो गामस्मै क्षीरिणीं नवाम् ।  
अभ्त्_२८।१८२ब्।। दद्यात्सुवर्णरत्नादिरुप्यवस्त्रविभूषिताम् ॥ १८२  
अभ्त्_२८।१८३अ।। वदेद्गुरुश्च सम्पूर्णो विधिस्तव भवत्विति ।  
अभ्त्_२८।१८३ब्।। वक्तव्यं देवदेवस्य पुनरागमनाय च ॥ १८३  
अभ्त्_२८।१८४अ।। ततो विसर्जनं कार्यं गुप्तमाभरणादिकम् ।  
अभ्त्_२८।१८४ब्।। नैवेद्यं गुरुरादाय यागार्थे तन्नियोजयेत् ॥ १८४  
अभ्त्_२८।१८५अ।। चतुर्णामपि सामान्यं पवित्रकमिति स्मृतम् ।  
अभ्त्_२८।१८५ब्।। नास्माद्व्रतं परं किञ्चित् का वास्य स्तुतिरुच्यते ॥ १८५  
अभ्त्_२८।१८६अ।। शेषं त्वगाधे वार्योघे क्षिपेन्न स्थापयेत्स्थिरम् ।  
अभ्त्_२८।१८६ब्।। अथ नैमित्तिकविधिर्यः पुरासूत्रितो मया ॥ १८६  
अभ्त्_२८।१८७अ।। स भण्यते तत्र कार्या देवस्यार्चा विशेषतः ।  
अभ्त्_२८।१८७ब्।। चक्रयागश्च कर्तव्यः पूर्वोक्तविधिना बुधैः ॥ १८७  
अभ्त्_२८।१८८अ।। तत्र यद्यन्निजाभीष्टभोगमोक्षोपकारकम् ।  
अभ्त्_२८।१८८ब्।। पारम्पर्येण साक्षाद्वा भवेच्चिदचिदात्मकम् ॥ १८८  
अभ्त्_२८।१८९अ।। तत्पूज्यं तदुपायाश्च पूज्यास्तन्मयताप्तये ।  
अभ्त्_२८।१८९ब्।। तदुपायो@पि सम्पूज्यो मूर्तिकालक्रियादिकः ॥ १८९  
अभ्त्_२८।१९०अ।। उपेयसूतिसामर्थ्यमुपायत्वं तदर्चनात् ।  
अभ्त्_२८।१९०ब्।। तद्रूपतन्मयीभावादुपेयं शीघ्रमाप्नुयात् ॥ १९०  
अभ्त्_२८।१९१अ।। यथा यथा च नैकट्यमुपायेषु तथा तथा ।  
अभ्त्_२८।१९१ब्।। अवश्यम्भावि कार्यत्वं विशेषाच्चार्चनादिके ॥ १९१  
अभ्त्_२८।१९२अ।। ज्ञानस्य कस्यचित्प्राप्तिर्भोगमोक्षोपकारिणः ।  
अभ्त्_२८।१९२ब्।। यदा तन्मुख्यमेवोक्तं नैमित्तिकदिनं बुधैः ॥ १९२  
अभ्त्_२८।१९३अ।। तदुपायः शास्त्रमत्र वक्ताप्यौपयिको गुरुः ।  
अभ्त्_२८।१९३ब्।। तद्विद्यो@पि गुरुभ्राता संवादाज्ज्ञानदायकः ॥ १९३  
अभ्त्_२८।१९४अ।। गुरोः पत्नी तथा भ्राता पुत्र इत्यादिको गणः ।  
अभ्त्_२८।१९४ब्।। न योनिसम्बन्धवशाद्विद्यासम्बन्धजस्तु सः ॥ १९४  
अभ्त्_२८।१९५अ।। वीर्यारुणपरीणामदेहाहन्ताप्रतिष्ठिताः ।  
अभ्त्_२८।१९५ब्।। देहोपकारसन्ताना ज्ञातेये परिनिष्ठिताः ॥ १९५  
अभ्त्_२८।१९६अ।। तथाच स्मृतिशास्त्रेषु सन्ततेर्दायहारिता ।  
अभ्त्_२८।१९६ब्।। युक्तैव तावान्स ह्युक्तो भेदाद्दूरान्तिकत्वतः ॥ १९६  
अभ्त्_२८।१९७अ।। ये तु त्यक्तशरीरास्था बोधाहम्भावभागिनः ।  
अभ्त्_२८।१९७ब्।। बोधोपकारसन्तानद्वयात्ते बन्धुताजुषः ॥ १९७  
अभ्त्_२८।१९८अ।। तत्रेत्थं प्राग्यदा पश्येच्छक्त्युन्मीलितदृक्क्रियः ।  
अभ्त्_२८।१९८ब्।। देहस्तावदयं पूर्वपूर्वोपादाननिर्मितः ॥ १९८  
अभ्त्_२८।१९९अ।। आत्मा विकाररहितः शाश्वतत्वादहेतुकः ।  
अभ्त्_२८।१९९ब्।। स्वातन्त्र्यात् पुनरात्मीयादयं छन्न इव स्थितः ॥ १९९  
अभ्त्_२८।२००अ।। पुनश्च प्रकटीभूय भैरवीभावभाजनम् ।  
अभ्त्_२८।२००ब्।। तत्रास्य प्रकटीभावे भुक्तिमुक्त्यात्मके भृशम् ॥ २००  
अभ्त्_२८।२०१अ।। य उपायः समुचितो ज्ञानसन्तान एष सः ।  
अभ्त्_२८।२०१ब्।। क्रमस्फुटीभवत्तादृक्सदृशज्ञानधारया ॥ २०१  
अभ्त्_२८।२०२अ।। गलद्विजातीयतया प्राप्यं शीघ्रं हि लभ्यते ।  
अभ्त्_२८।२०२ब्।। एवं चानादिसंसारोचितविज्ञानसन्ततेः ॥ २०२  
अभ्त्_२८।२०३अ।। ध्वंसे लोकोत्तरं ज्ञानं सन्तानान्तरतां श्रयेत् ।  
अभ्त्_२८।२०३ब्।। असंसारोचितोदारतथाविज्ञानसन्ततेः ॥ २०३  
अभ्त्_२८।२०४अ।। कारणं मुख्यमाद्यं तद्गुरुविज्ञानमात्मगम् ।  
अभ्त्_२८।२०४ब्।। अत्यन्तं स्वविशेषाणां तत्रार्पणवशात् स्फुटम् ॥ २०४  
अभ्त्_२८।२०५अ।। उपादानं हि तद्युक्तं देहभेदे हि सत्यपि ।  
अभ्त्_२८।२०५ब्।। देहसन्ततिगौ भेदाभेदौ विज्ञानसन्ततेः ॥ २०५  
अभ्त्_२८।२०६अ।। न तथात्वाय योगीच्छाविष्टशावशरीरवत् ।  
अभ्त्_२८।२०६ब्।। योगिनः परदेहादिजीवत्तापादने निजम् ॥ २०६  
अभ्त्_२८।२०७अ।। देहमत्यजतो नानाज्ञानोपादानता न किम् ।  
अभ्त्_२८।२०७ब्।। तेन विज्ञानसन्तानप्राधान्याद्यौनसन्ततेः ॥ २०७  
अभ्त्_२८।२०८अ।। अन्योन्यं गुरुसन्तानो यः शिवज्ञाननिष्ठितः ।  
अभ्त्_२८।२०८ब्।। इत्थं स्थिते त्रयं मुख्यं कारणं सहकारि च ॥ २०८  
अभ्त्_२८।२०९अ।। एककारणकार्यं च वस्त्वित्येष गुरोर्गणः ।  
अभ्त्_२८।२०९ब्।। गुरुः कारणमत्रोक्तं तत्पत्नी सहकारिणी ॥ २०९  
अभ्त्_२८।२१०अ।। यतो निःशक्तिकस्यास्य न यागे@धिकृतिर्भवेत् ।  
अभ्त्_२८।२१०ब्।। अन्तःस्थोदारसंवित्तिशक्तेर्बाह्यां विनापि ताम् ॥ २१०  
अभ्त्_२८।२११अ।। सामर्थ्यं योगिनो यद्वद्विनापि सहकारिणम् ।  
अभ्त्_२८।२११ब्।। एकजन्या भ्रातरः स्युस्तत्सदृग्यस्तु को@पि सः ॥ २११  
अभ्त्_२८।२१२अ।। पुनः परम्परायोगाद्गुरुवर्गो@पि भण्यते ।  
अभ्त्_२८।२१२ब्।। मुख्य एष तु सन्तानः पूज्यो मान्यश्च सर्वदा ॥ २१२  
अभ्त्_२८।२१३अ।। गुर्वादीनां च सम्भूतौ दीक्षायां प्रायणे@पि च ।  
अभ्त्_२८।२१३ब्।। यदहस्तद्धि विज्ञानोपायदेहादिकारणम् ॥ २१३  
अभ्त्_२८।२१४अ।। एवं स्वजन्मदिवसो विज्ञानोपाय उच्यते ।  
अभ्त्_२८।२१४ब्।। तादृग्भोगापवर्गादिहेतोर्देहस्य कारणम् ॥ २१४  
अभ्त्_२८।२१५अ।। दीक्षादिकश्च संस्कारः स्वात्मनो यत्र चाह्नि तत् ।  
अभ्त्_२८।२१५ब्।। भवेज्जन्मदिनं मुख्यं ज्ञानसन्तानजन्मतः ॥ २१५  
अभ्त्_२८।२१६अ।। स्वकं मृतिदिनं यत्तु तदन्येषां भविष्यति ।  
अभ्त्_२८।२१६ब्।। नैमित्तिकं मृतो यस्माच्छिवाभिन्नस्तदा भवेत् ॥ २१६  
अभ्त्_२८।२१७अ।। तत्र प्रसङ्गान्मरणस्वरूपं ब्रूमहे स्फुटम् ।  
अभ्त्_२८।२१७ब्।। व्यापको@पि शिवः स्वेच्छाकॢप्तसङ्कोचमुद्रणात् ॥ २१७  
अभ्त्_२८।२१८अ।। विचित्रफलकर्मौघवशात्तत्तच्छरीरभाक् ।  
अभ्त्_२८।२१८ब्।। शरीरभाक्त्वं चैतावद्यत्तद्गर्भस्थदेहगः ॥ २१८  
अभ्त्_२८।२१९अ।। संवित्तेः शून्यरूढायाः प्रथमः प्राणनोदयः ।  
अभ्त्_२८।२१९ब्।। गर्भस्थदेहनिर्माणे तस्यैवेश्वरता पुनः ॥ २१९  
अभ्त्_२८।२२०अ।। असङ्कोचस्य तन्वादिकर्ता तेनेश उच्यते ।  
अभ्त्_२८।२२०ब्।। स वाय्वात्मा दृढे तस्मिन्देहयन्त्रे चिदात्मना ॥ २२०  
अभ्त्_२८।२२१अ।। प्रेर्यमाणो विचरति भस्त्रायन्त्रगवायुवत् ।  
अभ्त्_२८।२२१ब्।। अतः प्राग्गाढसंसुप्तोत्थितवत्स प्रबुद्ध्यते ॥ २२१  
अभ्त्_२८।२२२अ।। क्रमाद्देहेन साकं च प्राणना स्याद्बलीयसी ।  
अभ्त्_२८।२२२ब्।। तत्रापि कर्मनियतिबलात्सा प्राणनाक्षताम् ॥ २२२  
अभ्त्_२८।२२३अ।। गृह्णाति शून्यसुषिरसंवित्स्पर्शाधिकत्वतः ।  
अभ्त्_२८।२२३ब्।। एवं क्रमेण सम्पुष्टदेहप्राणबलो भृशम् ॥ २२३  
अभ्त्_२८।२२४अ।। भोगान्कर्मकृतान्भुङ्क्ते योन्ययोनिजदेहगः ।  
अभ्त्_२८।२२४ब्।। उक्तं च गह्वराभिख्ये शास्त्रे शीतांशुमौलिना ॥ २२४  
अभ्त्_२८।२२५अ।। यथा गृहं विनिष्पाद्य गृही समधितिष्ठति ।  
अभ्त्_२८।२२५ब्।। तथा देही तनुं कृत्वा क्रियादिगुणवर्जितः ॥ २२५  
अभ्त्_२८।२२६अ।। किञ्चित्स्फुरणमात्रः प्राग्निष्कलः सो@पि शब्द्यते ।  
अभ्त्_२८।२२६ब्।। स्फुटेन्द्रियादितत्त्वस्तु सकलात्मेति भण्यते ॥ २२६  
अभ्त्_२८।२२७अ।। इत्यादि श्रीगह्वरोक्तं तत एव पठेद्बहु ।  
अभ्त्_२८।२२७ब्।। क्षये तु कर्मणां तेषां देहयन्त्रे@न्यथागते ॥ २२७  
अभ्त्_२८।२२८अ।। प्राणयन्त्रं विघटते देहः स्यात्कुड्यवत्ततः ।  
अभ्त्_२८।२२८ब्।। नाडीचक्रेषु सङ्कोचविकासौ विपरीततः ॥ २२८  
अभ्त्_२८।२२९अ।। भङ्गः शोषः क्लिदिर्वातश्लेष्माग्न्यपचयोच्चयैः ।  
अभ्त्_२८।२२९ब्।। इत्येवमादि यत्किञ्चित् प्राक्संस्थानोपमर्दकम् ॥ २२९  
अभ्त्_२८।२३०अ।। देहयन्त्रे विघटनं तदेवोक्तं मनीषिभिः ।  
अभ्त्_२८।२३०ब्।। तस्मिन्विघटिते यन्त्रे सा संवित्प्राणनात्मताम् ॥ २३०  
अभ्त्_२८।२३१अ।। गृह्णाति योनिजे@न्यत्र वा देहे कर्मचित्रिते ।  
अभ्त्_२८।२३१ब्।। स देहः प्रतिबुध्येत प्रसुप्तोत्थितवत्तदा ॥ २३१  
अभ्त्_२८।२३२अ।। तस्यापि भोगतद्धानिमृतयः प्राग्वदेव हि ।  
अभ्त्_२८।२३२ब्।। विसृष्टिस्थितिसंहारा एते कर्मबलाद्यतः ॥ २३२  
अभ्त्_२८।२३३अ।। अतो नियतिकालादिवैचित्र्यानुविधायिनः ।  
अभ्त्_२८।२३३ब्।। अनुग्रहस्तु यः सो@यं स्वस्वरूपे विकस्वरे ॥ २३३  
अभ्त्_२८।२३४अ।। ज्ञप्त्यात्मेति कथं कर्मनियत्यादि प्रतीक्षते ।  
अभ्त्_२८।२३४ब्।। कर्मकालनियत्यादि यतः सङ्कोचजीवितम् ॥ २३४  
अभ्त्_२८।२३५अ।। सङ्कोचहानिरूपे@स्मिन्कथं हेतुरनुग्रहे ।  
अभ्त्_२८।२३५ब्।। अनुग्रहश्च क्रमिकस्तीव्रश्चेति विभिद्यते ॥ २३५  
अभ्त्_२८।२३६अ।। प्राक् चैष विस्तरात्प्रोक्त इति किं पुनरुक्तिभिः ।  
अभ्त्_२८।२३६ब्।। तेन दीक्षाशिवज्ञानदग्धसङ्कोचबन्धनः ॥ २३६  
अभ्त्_२८।२३७अ।। देहान्ते शिव एवेति नास्य देहान्तरस्थितिः ।  
अभ्त्_२८।२३७ब्।। ये@पि तत्त्वावतीर्णानां शङ्कराज्ञानुवर्तिनाम् ॥ २३७  
अभ्त्_२८।२३८अ।। स्वयम्भूमुनिदेवर्षिमनुजादिभुवां गृहे ।  
अभ्त्_२८।२३८ब्।। मृतास्ते तत्पुरं प्राप्य पुरेशैर्दीक्षिताः क्रमात् ॥ २३८  
अभ्त्_२८।२३९अ।। मर्त्ये@वतीर्य वा नो वा शिवं यान्त्यपुनर्भवाः ।  
अभ्त्_२८।२३९ब्।। तत्र स्वयम्भुवो द्वेधा के@प्यनुग्रहतत्पराः ॥ २३९  
अभ्त्_२८।२४०अ।। के@पि स्वकृत्यायातांशस्थानमात्रोपसेविनः ।  
अभ्त्_२८।२४०ब्।। ये@नुग्रहार्थमाज्ञप्तास्तेषु यो म्रियते नरः ॥ २४०  
अभ्त्_२८।२४१अ।। सो@नुग्रहं स्फुटं याति विना मर्त्यावतारतः ।  
अभ्त्_२८।२४१ब्।। यस्तु स्वकार्यं कुर्वाणस्तत्स्थानं नांशतस्त्यजेत् ॥ २४१  
अभ्त्_२८।२४२अ।। यथा गौरी तपस्यन्ती कश्मीरेषु गुहागता ।  
अभ्त्_२८।२४२ब्।। तत्रैव वा यथा ध्यानोड्डारे नरहरिर्विभुः ॥ २४२  
अभ्त्_२८।२४३अ।। वितस्तां नयतो दैत्यांस्त्रासयन्दृप्त उत्थितः ।  
अभ्त्_२८।२४३ब्।। सालिग्रामे यथा विष्णुः शिवो वा स्वोपभोगिनः ॥ २४३  
अभ्त्_२८।२४४अ।। तपस्यन्तौ बदर्यां च नरनारायणौ तथा ।  
अभ्त्_२८।२४४ब्।। इत्येवमादयो देवाः स्वकृत्यांशस्थितास्तथा ॥ २४४  
अभ्त्_२८।२४५अ।। आराधिताः स्वोचितं तच्छीघ्रं विदधते फलम् ।  
अभ्त्_२८।२४५ब्।। स्वकृत्यांशस्थितानां च धाम्नि ये@न्तं व्रजन्ति ते ॥ २४५  
अभ्त्_२८।२४६अ।। तत्र भोगांस्तथा भुक्त्वा मर्त्येष्ववतरन्त्यपि ।  
अभ्त्_२८।२४६ब्।। मर्त्यावतीर्णास्ते तत्तदंशकास्तन्मयाः पुनः ॥ २४६  
अभ्त्_२८।२४७अ।। तद्दीक्षाज्ञानचर्यादिक्रमाद्यान्ति शिवात्मताम् ।  
अभ्त्_२८।२४७ब्।। स्थावराद्यास्तिर्यगन्ताः पशवो@स्मिन्द्वये मृताः ॥ २४७  
अभ्त्_२८।२४८अ।। स्वकर्मसंस्क्रियावेधात्तल्लोके चित्रताजुषः ।  
अभ्त्_२८।२४८ब्।। पुंसां च पशुमात्राणां सालोक्यमविवेकतः ॥ २४८  
अभ्त्_२८।२४९अ।। अविवेकस्तद्विशेषानुन्मेषान्मौढ्यतस्तथा ।  
अभ्त्_२८।२४९ब्।। स्थावराद्यास्तथाभावमुत्तरोत्तरतां च वा ॥ २४९  
अभ्त्_२८।२५०अ।। प्रपद्यन्ते न ते साक्षाद्रुद्रतां तां क्रमात्पुनः ।  
अभ्त्_२८।२५०ब्।। हंसकारण्डवाकीर्णे नानातरुकुलाकुले ॥ २५०  
अभ्त्_२८।२५१अ।। इत्येतदागमेषूक्तं तत एव पुरे पुरे ।  
अभ्त्_२८।२५१ब्।। क्षेत्रमानं ब्रुवे श्रीमत्सर्वज्ञानादिषूदितम् ॥ २५१  
अभ्त्_२८।२५२अ।। लिङ्गाद्धस्तशतं क्षेत्रमाचार्यस्थापिते सति ।  
अभ्त्_२८।२५२ब्।। स्वयम्भूते सहस्रं तु तदर्धमृषियोजिते ॥ २५२  
अभ्त्_२८।२५३अ।। तत्त्ववित्स्थापिते लिङ्गे स्वयम्भूसदृशं फलम् ।  
अभ्त्_२८।२५३ब्।। अतत्त्वविद्यदाचार्यो लिङ्गं स्थापयते तदा ॥ २५३  
अभ्त्_२८।२५४अ।। पुनर्विधिर्भवेद्दोषो ह्यन्यथोभयदूषकः ।  
अभ्त्_२८।२५४ब्।। अहमन्यः परात्मान्यः शिवो@न्य इति चेन्मतिः ॥ २५४  
अभ्त्_२८।२५५अ।। न मोचयेन्न मुक्तश्च सर्वमात्ममयं यतः ।  
अभ्त्_२८।२५५ब्।। तस्मात्तत्त्वविदा यद्यत्स्थापितं लिङ्गमुत्तमम् ॥ २५५  
अभ्त्_२८।२५६अ।। तदेवायतनत्वेन संश्रयेद्भुक्तिमुक्तये ।  
अभ्त्_२८।२५६ब्।। उक्तं श्रीरत्नमालायां ज्ञात्वा कालमुपस्थितम् ॥ २५६  
अभ्त्_२८।२५७अ।। मोक्षार्थी न भयं गच्छेत्त्यजेद्देहमशङ्कितः ।  
अभ्त्_२८।२५७ब्।। तीर्थायतनपुण्येषु कालं वा वञ्चयेत्प्रिये ॥ २५७  
अभ्त्_२८।२५८अ।। अयोगिनामयं पन्था योगी योगेन वञ्चयेत् ।  
अभ्त्_२८।२५८ब्।। वञ्चने त्वसमर्थः सन् क्षेत्रमायतनं व्रजेत् ॥ २५८  
अभ्त्_२८।२५९अ।। तीर्थे समाश्रयात्तस्य वञ्चनं तु विजायते ।  
अभ्त्_२८।२५९ब्।। अनेन च धराद्येषु तत्त्वेष्वभ्यासयोगतः ॥ २५९  
अभ्त्_२८।२६०अ।। तावत्सिद्धिजुषो@प्युक्ता मुक्त्यै क्षेत्रोपयोगिता ।  
अभ्त्_२८।२६०ब्।। सम्यग्ज्ञानिनि वृत्तान्तः पुरस्तात्तूपदेक्ष्यते ॥ २६०  
अभ्त्_२८।२६१अ।। पशूनामेष वृत्तान्तो ये तु तत्तत्त्वदीक्षिताः ।  
अभ्त्_२८।२६१ब्।। ते तदीशसमीपत्वं यान्ति स्वौचित्ययोगतः ॥ २६१  
अभ्त्_२८।२६२अ।। योग्यतावशसञ्जाता यस्य यत्रैव वासना ।  
अभ्त्_२८।२६२ब्।। स तत्रैव नियोक्तव्यः पुरेशाच्चोर्ध्वशुद्धिभाक् ॥ २६२  
अभ्त्_२८।२६३अ।। इति श्रीपूर्वकथितं श्रीमत्स्वायम्भुवे@पिच ।  
अभ्त्_२८।२६३ब्।। यो यत्राभिलषेद्भोगान्स तत्रैव नियोजितः ॥ २६३  
अभ्त्_२८।२६४अ।। सिद्धिभाङ्मन्त्रसामर्थ्यादित्याद्यन्यत्र वर्णितम् ।  
अभ्त्_२८।२६४ब्।। ये तु तत्तत्त्वविज्ञानमन्त्रचर्यादिवर्तिनः ॥ २६४  
अभ्त्_२८।२६५अ।। मृतास्ते तत्र तद्रुद्रसयुक्त्वं यान्ति कोविदाः ।  
अभ्त्_२८।२६५ब्।। तेषां सयुक्त्वं यातानामपि संस्कारतो निजात् ॥ २६५  
अभ्त्_२८।२६६अ।। तथा तथा विचित्रः स्यादवतारस्तदंशतः ।  
अभ्त्_२८।२६६ब्।। सिद्धान्तादौ पुराणेषु तथाच श्रूयते बहु ॥ २६६  
अभ्त्_२८।२६७अ।। तुल्ये रुद्रावतारत्वे चित्रत्वं कर्मभोगयोः ।  
अभ्त्_२८।२६७ब्।। अनेकशक्तिखचितं यतो भावस्य यद्वपुः ॥ २६७  
अभ्त्_२८।२६८अ।। शक्तिभ्यो@र्थान्तरं नैष तत्समूहादृते भवेत् ।  
अभ्त्_२८।२६८ब्।। तेन शक्तिसमूहाख्यात् तस्माद्रुद्राद्यदंशतः ॥ २६८  
अभ्त्_२८।२६९अ।। कृत्यं तदुचितं सिद्ध्येत् स्ॐ@शो@वतरति स्फुटम् ।  
अभ्त्_२८।२६९ब्।। ये चाधरप्राप्तदीक्षास्तदास्थानुज्झिताः परे ॥ २६९  
अभ्त्_२८।२७०अ।। तत्त्वे मृताः काष्ठवत्ते@धरे@प्युत्कर्षभागिनः ।  
अभ्त्_२८।२७०ब्।। ये तूज्झिततदुत्कर्षास्ते तदुत्तरभागिनः ॥ २७०  
अभ्त्_२८।२७१अ।। ये@प्यूर्ध्वतत्त्वदीक्षास्ते विना तावद्विवेकतः ।  
अभ्त्_२८।२७१ब्।। प्राप्ताधरान्ता अपि तद्दीक्षाफलसुभागिनः ॥ २७१  
अभ्त्_२८।२७२अ।। अत्यक्तास्था हि ते तत्र दीक्षायामपि शास्त्रितात् ।  
अभ्त्_२८।२७२ब्।। विना विवेकादास्थां ते श्रिता लोकप्रसिद्धितः ॥ २७२  
अभ्त्_२८।२७३अ।। पशुमात्रस्य सालोक्यं सामीप्यं दीक्षितस्य तु ।  
अभ्त्_२८।२७३ब्।। तत्परस्य तु सायुज्यमित्युक्तं परमेशिना ॥ २७३  
अभ्त्_२८।२७४अ।। यस्तूर्ध्वशास्त्रगस्तत्र त्यक्तास्थः संशयेन सः ।  
अभ्त्_२८।२७४ब्।। व्रजन्नायतनं नैव फलं किञ्चित्समश्नुते ॥ २७४  
अभ्त्_२८।२७५अ।। उक्तं तद्विषयं चैतद्देवदेवेन यद्वृथा ।  
अभ्त्_२८।२७५ब्।। दीक्षा ज्ञानं तथा तीर्थं तस्येत्यादि सविस्तरम् ॥ २७५  
अभ्त्_२८।२७६अ।। यस्तु तावदयोग्यो@पि तथास्ते स शिवालये ।  
अभ्त्_२८।२७६ब्।। पश्चादास्थानिबन्धेन तावदेव फलं भजेत् ॥ २७६  
अभ्त्_२८।२७७अ।। नदीनगह्रदप्रायं यच्च पुण्यं न तन्मृतौ ।  
अभ्त्_२८।२७७ब्।। उत्कृष्टं तन्मृतानां तु स्वर्गभोगोपभोगिता ॥ २७७  
अभ्त्_२८।२७८अ।। ये पुनः प्राप्तविज्ञानविवेका मरणान्तिके ।  
अभ्त्_२८।२७८ब्।। अधरायतनेष्वास्थां श्रितास्ते@त्र तिरोहिताः ॥ २७८  
अभ्त्_२८।२७९अ।। तज्ज्ञानदूषणोक्तं यत्तेषां स्यात्किल पातकम् ।  
अभ्त्_२८।२७९ब्।। तत्तत्पुरेशदीक्षादिक्रमान्नश्येदिति स्थितिः ॥ २७९  
अभ्त्_२८।२८०अ।। दीक्षायतनविज्ञानदूषिणो ये तु चेतसा ।  
अभ्त्_२८।२८०ब्।। आचरन्ति च तत्ते@त्र सर्वे निरयगामिनः ॥ २८०  
अभ्त्_२८।२८१अ।। ज्ञानायतनदीक्षादावास्थाबन्धपरिच्युतिः ।  
अभ्त्_२८।२८१ब्।। व्यापारव्याहृतैर्ज्ञेया तान्यपि द्विविधानि च ॥ २८१  
अभ्त्_२८।२८२अ।। यानि जातुचिदप्येव स्वास्थ्ये नोदमिषन्पुनः ।  
अभ्त्_२८।२८२ब्।। अस्वास्थ्ये धातुदोषोत्थान्येव तद्भोगमात्रकम् ॥ २८२  
अभ्त्_२८।२८३अ।। धातुदोषाच्च संसारसंस्कारास्ते प्रबोधिताः ।  
अभ्त्_२८।२८३ब्।। छिद्रगा अपि भूयिष्ठज्ञानदग्धा न रोहिणः ॥ २८३  
अभ्त्_२८।२८४अ।। ये तु कैवल्यभागीयाः स्वास्थ्ये@नुन्मिषिताः सदा ।  
अभ्त्_२८।२८४ब्।। अस्वास्थ्ये चोन्मिषन्त्येते संस्काराः शक्तिपाततः ॥ २८४  
अभ्त्_२८।२८५अ।। यतः सांसारिकाः पूर्वगाढाभ्यासोपसंस्कृताः ।  
अभ्त्_२८।२८५ब्।। इत्यूचे भुजगाधीशस्तच्छिद्रेष्विति सूत्रतः ॥ २८५  
अभ्त्_२८।२८६अ।। ये तु कैवल्यभागीयाः प्रत्ययास्ते न जातुचित् ।  
अभ्त्_२८।२८६ब्।। अभ्यस्ताः संसृतेर्भावात्तेनैते शक्तिपाततः ॥ २८६  
अभ्त्_२८।२८७अ।। व्यापारव्याहृतैस्तेन धातुदोषप्रकोपितैः ।  
अभ्त्_२८।२८७ब्।। अप्राप्तनिश्चयामर्शैः सुप्तमत्तोपमानकैः ॥ २८७  
अभ्त्_२८।२८८अ।। विपरीतैरपि ज्ञानदीक्षागुर्वादिदूषकैः ।  
अभ्त्_२८।२८८ब्।। तिरोभावो न विज्ञेयो हृदये रूढ्यभावतः ॥ २८८  
अभ्त्_२८।२८९अ।। अत एव प्रबुद्धो@पि कर्मोत्थान्भोगरूपिणः ।  
अभ्त्_२८।२८९ब्।। यमकिङ्करसर्पादिप्रत्ययान्देहगो भजेत् ॥ २८९  
अभ्त्_२८।२९०अ।। नैतावता न मुक्तो@सौ मृतिर्भोगो हि जन्मवत् ।  
अभ्त्_२८।२९०ब्।। स्थितिवच्च ततो दुःखसुखाभ्यां मरणं द्विधा ॥ २९०  
अभ्त्_२८।२९१अ।। अतो यथा प्रबुद्धस्य सुखदुःखविचित्रताः ।  
अभ्त्_२८।२९१ब्।। स्थितौ न घ्नन्ति मुक्तत्वं मरणे@पि तथैव ताः ॥ २९१  
अभ्त्_२८।२९२अ।। ये पुनर्योगिनस्ते@पि यस्मिंस्तत्त्वे सुभाविताः ।  
अभ्त्_२८।२९२ब्।। चित्तं निवेशयन्त्येव तत्तत्त्वं यान्त्यशङ्किताः ॥ २९२  
अभ्त्_२८।२९३अ।। श्रीस्वच्छन्दे ततः प्रोक्तं गन्धधारणया मृताः ।  
अभ्त्_२८।२९३ब्।। इत्यादि मालिनीशास्त्रे धारणानां तथा फलम् ॥ २९३  
अभ्त्_२८।२९४अ।। एतेषां मरणाभिख्यो भोगो नास्ति तु ये तनुम् ।  
अभ्त्_२८।२९४ब्।। धारणाभिस्त्यजन्त्याशु परदेहप्रवेशवत् ॥ २९४  
अभ्त्_२८।२९५अ।। एतावान्मृतिभोगो हि मर्मच्छिन्मूढताक्षगा ।  
अभ्त्_२८।२९५ब्।। ध्वान्ताबिलत्वं मनसि तच्चैतेषु न विद्यते ॥ २९५  
अभ्त्_२८।२९६अ।। तथाहि मानसं यत्नं तावत्समधितिष्ठति ।  
अभ्त्_२८।२९६ब्।। अहंरूढ्या परे देहे यावत्स्याद्बुद्धिसञ्चरः ॥ २९६  
अभ्त्_२८।२९७अ।। प्राणचक्रं तदायत्तमपि सञ्चरते पथा ।  
अभ्त्_२८।२९७ब्।। तेनैवातः प्रबुद्ध्येत परदेहे@क्षचक्रकम् ॥ २९७  
अभ्त्_२८।२९८अ।। मक्षिका मक्षिकाराजं यथोत्थितमनूत्थिताः ।  
अभ्त्_२८।२९८ब्।। स्थितं चानुविशन्त्येवं चित्तं सर्वाक्षवृत्तयः ॥ २९८  
अभ्त्_२८।२९९अ।। अतो@स्य परदेहादिसञ्चारे नास्ति मेलनम् ।  
अभ्त्_२८।२९९ब्।। अक्षाणां मध्यगं सूक्ष्मं स्यादेतद्देहवत्पुनः ॥ २९९  
अभ्त्_२८।३००अ।। एवं परशरीरादिचारिणामिव योगिनाम् ।  
अभ्त्_२८।३००ब्।। तत्तत्तत्त्वशरीरान्तश्चारिणां नास्ति मूढता ॥ ३००  
अभ्त्_२८।३०१अ।। ते चापि द्विविधा ज्ञेया लौकिका दीक्षितास्तथा ।  
अभ्त्_२८।३०१ब्।। पूर्वे शिवाः स्युः क्रमशः परे तद्भोगमात्रतः ॥ ३०१  
अभ्त्_२८।३०२अ।। दीक्षाप्यूर्ध्वाधरानेकभेदयोजनिकावशात् ।  
अभ्त्_२८।३०२ब्।। भिद्यमाना योगिनां स्याद्विचित्रफलदायिनी ॥ ३०२  
अभ्त्_२८।३०३अ।। ये तु विज्ञानिनस्ते@त्र द्वेधा कम्प्रेतरत्वतः ।  
अभ्त्_२८।३०३ब्।। तत्र ये कम्प्रविज्ञानास्ते देहान्तेद् शिवाः स्फुटम् ॥ ३०३  
अभ्त्_२८।३०४अ।। यतो विज्ञानमेतेषामुत्पन्नं नच सुस्फुटम् ।  
अभ्त्_२८।३०४ब्।। विकल्पान्तरयोगेन नचाप्युन्मूलितात्मकम् ॥ ३०४  
अभ्त्_२८।३०५अ।। अतो देहे प्रमादोत्थो विकल्पो देहपाततः ।  
अभ्त्_२८।३०५ब्।। नश्येदवश्यं तच्चापि बुध्यते ज्ञानमुत्तमम् ॥ ३०५  
अभ्त्_२८।३०६अ।। संस्कारकल्पनातिष्ठदध्वस्तीकृतमन्तरा ।  
अभ्त्_२८।३०६ब्।। प्राप्तपाकं संवरीतुरपाये भासते हि तत् ॥ ३०६  
अभ्त्_२८।३०७अ।। ये तु स्वभ्यस्तविज्ञानमयाः शिवमयाः सदा ।  
अभ्त्_२८।३०७ब्।। जीवन्मुक्ता हि ते नैषां मृतौ कापि विचारणा ॥ ३०७  
अभ्त्_२८।३०८अ।। यथाहि जीवन्मुक्तानां स्थितौ नास्ति विचारणा ।  
अभ्त्_२८।३०८ब्।। सुखिदुःखिविमूढत्वे, मृतावपि तथा न सा ॥ ३०८  
अभ्त्_२८।३०९अ।। श्रीरत्नमालाशास्त्रे तदुवाच परमेश्वरः ।  
अभ्त्_२८।३०९ब्।। स्वशास्त्रे चाप्यहीशानो विश्वाधारधुरन्धरः ॥ ३०९  
अभ्त्_२८।३१०अ।। रथ्यान्तरे मूत्रपुरीषमध्ये चण्डालगेहे निरये श्मशाने ।  
अभ्त्_२८।३१०ब्।। सचिन्तको वा गतचिन्तको वा ज्ञानी विमोक्षं लभते@पि चान्ते ॥ ३१०  
अभ्त्_२८।३११अ।। अपिचेति ध्वनिर्जीवन्मुक्ततामस्य भाषते ।  
अभ्त्_२८।३११ब्।। सचिन्ताचिन्तकत्वोक्तिरेतावत्सम्भवस्थितिम् ॥ ३११  
अभ्त्_२८।३१२अ।। तीर्थे श्वपचगृहे वा नष्टस्मृतिरपि परित्यजेद्देहम् ।  
अभ्त्_२८।३१२ब्।। ज्ञानसमकालमुक्तः कैवल्यं याति हतशोकः ॥ ३१२  
अभ्त्_२८।३१३अ।। अनन्तकारिका चैषा प्राहेदं बन्धकं किल ।  
अभ्त्_२८।३१३ब्।। सुकृतं दुष्कृतं चास्य शङ्क्यं तच्चास्य नो भवेत् ॥ ३१३  
अभ्त्_२८।३१४अ।। अपिशब्दादलुप्तस्मृत्या वा सम्भाव्यते किल ।  
अभ्त्_२८।३१४ब्।। मृतिर्नष्टस्मृतेरेव मृतेः प्राक् सास्तु किं तया ॥ ३१४  
अभ्त्_२८।३१५अ।। लिङ्च सम्भावनायां स्यादियत्सम्भाव्यते किल ।  
अभ्त्_२८।३१५ब्।। सच कालध्वनिः प्राह मृतेर्मुक्तावहेतुताम् ॥ ३१५  
अभ्त्_२८।३१६अ।। कैवल्यमिति चाशङ्कापदं याप्यभवत्तनुः ।  
अभ्त्_२८।३१६ब्।। भेदप्रदत्वेनैषापि ध्वस्ता तेन विशोकता ॥ ३१६  
अभ्त्_२८।३१७अ।। परदेहादिसम्बन्धो यथा नास्य विभेदकः ।  
अभ्त्_२८।३१७ब्।। तथा स्वदेहसम्बन्धो जीवन्मुक्तस्य यद्यपि ॥ ३१७  
अभ्त्_२८।३१८अ।। अतश्च न विशेषो@स्य विश्वाकृतिनिराकृतेः ।  
अभ्त्_२८।३१८ब्।। शिवाभिन्नस्य देहे वा तदभावे@पि वा किल ॥ ३१८  
अभ्त्_२८।३१९अ।। तथापि प्राच्यतद्भेदसंस्काराशङ्कनस्थितेः ।  
अभ्त्_२८।३१९ब्।। अधुनोक्तं केवलत्वं यद्वा मात्रन्तराश्रयात् ॥ ३१९  
अभ्त्_२८।३२०अ।। तान्येनं न विदुर्भिन्नं तैः स मुक्तो@भिधीयते ।  
अभ्त्_२८।३२०ब्।। श्रीमत्त्रैशिरसे@प्युक्तं सूर्येन्दुपुटवर्जिते ॥ ३२०  
अभ्त्_२८।३२१अ।। जुगुप्साभावभङ्गस्थे सर्वतः स्तम्भवत्स्थिते ।  
अभ्त्_२८।३२१ब्।। सर्वव्यापत्तिरहिते प्रमाणप्रत्ययातिगे ॥ ३२१  
अभ्त्_२८।३२२अ।। तस्मिन्बोधान्तरे लीनः कर्मकर्ताप्यनञ्जनः ।  
अभ्त्_२८।३२२ब्।। प्रधानं घट आकाश आत्मा मष्टे घटे@पि खम् ॥ ३२२  
अभ्त्_२८।३२३अ।। न नश्येत्तद्वदेवासावात्मा शिवमयो भवेत् ।  
अभ्त्_२८।३२३ब्।। स्वतन्त्रो@वस्थितो ज्ञानी प्रसरेत्सर्ववस्तुषु ॥ ३२३  
अभ्त्_२८।३२४अ।। तस्य भावो नचाभावः संस्थानं नच कल्पना ।  
अभ्त्_२८।३२४ब्।। एतदेवान्तरागूर्य गुरुर्गीतास्वभाषत ॥ ३२४  
अभ्त्_२८।३२५अ।। यं यं वापि स्मरन्भावं त्यजत्यन्ते कलेवरम् ।  
अभ्त्_२८।३२५ब्।। तं तमेवैति कौन्तेय सदा तद्भावभावितः ॥ ३२५  
अभ्त्_२८।३२६अ।। तस्मात्सर्वेषु कालेषु मामनुस्मर युध्य च ।  
अभ्त्_२८।३२६ब्।। यदा सत्त्वे विवृद्धे तु प्रलीनस्त्वूर्ध्वगस्तदा ॥ ३२६  
अभ्त्_२८।३२७अ।। क्रमाद्रजस्तमोलीनः कर्मयोनिविमूढगः ।  
अभ्त्_२८।३२७ब्।। तत्रेन्द्रियाणां सम्मोहश्वासायासपरीतता ॥ ३२७  
अभ्त्_२८।३२८अ।। इत्यादिमृतिभोगो@यं देहे न त्यजनं तनोः ।  
अभ्त्_२८।३२८ब्।। यस्त्वसौ क्षण एवैकश्चरमः प्राणनात्मकः ॥ ३२८  
अभ्त्_२८।३२९अ।। यदनन्तरमेवैष देहः स्यात्काष्ठकुड्यवत् ।  
अभ्त्_२८।३२९ब्।। सा देहत्यागकालांशकला देहवियोगिनी ॥ ३२९  
अभ्त्_२८।३३०अ।। तत एव हि तद्देहसुखदुःखादिकोज्झिता ।  
अभ्त्_२८।३३०ब्।। तस्यां यदेव स्मरति प्राक्संस्कारप्रबोधतः ॥ ३३०  
अभ्त्_२८।३३१अ।। अदृष्टाभ्यासभूयस्त्वशक्तिपातादिहेतुकात् ।  
अभ्त्_२८।३३१ब्।। तदेव रूपमभ्येति सुखिदुःखिविमूढकम् ॥ ३३१  
अभ्त्_२८।३३२अ।। यद्वा निःसुखदुःखादि यदि वानन्दरूपकम् ।  
अभ्त्_२८।३३२ब्।। कस्मादेति तदेवैष यतः स्मरति संविदि ॥ ३३२  
अभ्त्_२८।३३३अ।। प्राक् प्रस्फुरेद्यदधिकं देहो@सौ चिदधिष्ठितेः ।  
अभ्त्_२८।३३३ब्।। यदेव प्रागधिष्ठानं चिता तादात्म्यवृत्तितः ॥ ३३३  
अभ्त्_२८।३३४अ।। सैवात्र लीनता प्रोक्ता सत्त्वे रजसि तामसे ।  
अभ्त्_२८।३३४ब्।। नीलपीतादिके ज्ञेये यतः प्राक्कल्पितां तनुम् ॥ ३३४  
अभ्त्_२८।३३५अ।। अधिष्ठायैव संवित्तिरधिष्ठानं करोत्यलम् ।  
अभ्त्_२८।३३५ब्।। अतो@धिष्ठेयमात्रस्य शरीरत्वे@पि कुड्यतः ॥ ३३५  
अभ्त्_२८।३३६अ।। देहस्यास्ति विशेषो यत्सर्वाधिष्ठेयपूर्वता ।  
अभ्त्_२८।३३६ब्।। तादात्म्यवृत्तिरन्येषां तन्न सत्यपि वेद्यते ॥ ३३६  
अभ्त्_२८।३३७अ।। वेद्यानां किन्तु देहस्य नित्याव्यभिचरित्वतः ।  
अभ्त्_२८।३३७ब्।। सा च तस्यैव देहस्य पूर्वमृत्यन्तजन्मना ॥ ३३७  
अभ्त्_२८।३३८अ।। स्मृत्या प्राच्यानुभवनकृतसंस्कारचित्रया ।  
अभ्त्_२८।३३८ब्।। युक्त्यानयास्मत्सन्तानगुरुणा कल्लटेन यत् ॥ ३३८  
अभ्त्_२८।३३९अ।। देहाविशेषे प्राणाख्यदार्ढ्यं हेतुरुदीरितम् ।  
अभ्त्_२८।३३९ब्।। तद्युक्तमन्यथा प्राणदार्ढ्ये को हेतुरेकतः ॥ ३३९  
अभ्त्_२८।३४०अ।। देहत्वस्याविशेषे@पीत्येष प्रश्नो न शाम्यति ।  
अभ्त्_२८।३४०ब्।। स्मरन्निति शता हेतौ तद्रूपं प्रतिपद्यते ॥ ३४०  
अभ्त्_२८।३४१अ।। प्राक् स्मर्यते यतो देहः प्राक्चिताधिष्ठितः स्फुरन् ।  
अभ्त्_२८।३४१ब्।। अतः स्मरणमन्त्यं यत्तदसर्वज्ञमातृषु ॥ ३४१  
अभ्त्_२८।३४२अ।। न जातु गोचरो यस्माद्देहान्तरविनिश्चयः ।  
अभ्त्_२८।३४२ब्।। यत्तु बन्धुप्रियापुत्रपानादिस्मरणं स्फुटम् ॥ ३४२  
अभ्त्_२८।३४३अ।। न तद्देहान्तरासङ्गि न तदन्त्यं यतो भवेत् ।  
अभ्त्_२८।३४३ब्।। कस्यापि तु शरीरान्ते वासना या प्रभोत्स्यते ॥ ३४३  
अभ्त्_२८।३४४अ।। देहसत्त्वे तदौचित्याज्जायेतानुभवः स्फुटः ।  
अभ्त्_२८।३४४ब्।। यथा पुराणे कथितं मृगपोतकतृष्णया ॥ ३४४  
अभ्त्_२८।३४५अ।। मुनिः को@पि मृगीभावमभ्युवाहाधिवासितः ।  
अभ्त्_२८।३४५ब्।। तत्र सो@नुभवो हेतुर्न जन्मान्तरसूतये ॥ ३४५  
अभ्त्_२८।३४६अ।। तस्यैतद्वासना हेतुः काकतालीयवत् स तु ।  
अभ्त्_२८।३४६ब्।। ननु कस्मात्तदेवैष स्मरति इत्याह यत्सदा ॥ ३४६  
अभ्त्_२८।३४७अ।। तद्भावभावितस्तेन तदेवैष स्मरत्यलम् ।  
अभ्त्_२८।३४७ब्।। एवमस्मि भविष्यामीत्येष तद्भाव उच्यते ॥ ३४७  
अभ्त्_२८।३४८अ।। भविष्यतो हि भवनं भाव्यते न सतः क्वचित् ।  
अभ्त्_२८।३४८ब्।। क्रमात्स्फुटत्वकरणं भावनं परिकीर्त्यते ॥ ३४८  
अभ्त्_२८।३४९अ।। स्फुटस्य चानुभवनं न भावनमिदं स्फुटम् ।  
अभ्त्_२८।३४९ब्।। तदहर्जातबालस्य पशोः कीटस्य वा तरोः ॥ ३४९  
अभ्त्_२८।३५०अ।। मूढत्वे@पि तदानीं प्राग्भावना ह्यभवत्स्फुटा ।  
अभ्त्_२८।३५०ब्।। सा तन्मूढशरीरान्ते संस्कारप्रतिबोधनात् ॥ ३५०  
अभ्त्_२८।३५१अ।। स्मृतिद्वारेण तद्देहवैचित्र्यफलदायिनी ।  
अभ्त्_२८।३५१ब्।। देशादिव्यवधाने@पि वासनानामुदीरितात् ॥ ३५१  
अभ्त्_२८।३५२अ।। आनन्तर्यैकरूपत्वात्स्मृतिसंस्कारयोरतः ।  
अभ्त्_२८।३५२ब्।। तथानुभवनारूढ्या स्फुटस्यापि तु भाविता ॥ ३५२  
अभ्त्_२८।३५३अ।। भाव्यमाना न किं सूते तत्सन्तानसदृग्वपुः ।  
अभ्त्_२८।३५३ब्।। तत्तादृक्तादृशैर्बन्धुपुत्रमित्रादिभिः सह ॥ ३५३  
अभ्त्_२८।३५४अ।। भासते@पि परे लोके स्वप्नवद्वासनाक्रमात् ।  
अभ्त्_२८।३५४ब्।। ननु मात्रन्तरैर्बन्धुपुत्राद्यैस्तत्तथा न किम् ॥ ३५४  
अभ्त्_२८।३५५अ।। वेद्यते क इदं प्राह स तावद्वेद वेद्यताम् ।  
अभ्त्_२८।३५५ब्।। व्यापारव्याहृतिव्रातवेद्ये मात्रन्तरव्रजे ॥ ३५५  
अभ्त्_२८।३५६अ।। स्वप्ने नास्ति स इत्येषा वाक्प्रमाणविवर्जिता ।  
अभ्त्_२८।३५६ब्।। य एवैते तु दृश्यन्ते जाग्रत्येते मयेक्षिताः ॥ ३५६  
अभ्त्_२८।३५७अ।। स्वप्न इत्यस्तु मिथ्यैतत्तत्प्रमातृवचोबलात् ।  
अभ्त्_२८।३५७ब्।। यानपश्यमहं स्वप्ने प्रमातॄंस्ते न केचन ॥ ३५७  
अभ्त्_२८।३५८अ।। न शोचन्ति न चेक्षन्ते मामित्यत्रास्ति का प्रमा ।  
अभ्त्_२८।३५८ब्।। यतः सर्वानुमानानां स्वसंवेदननिष्ठितौ ॥ ३५८  
अभ्त्_२८।३५९अ।। प्रमात्रन्तरसद्भावः संविन्निष्ठो न तद्गतः ।  
अभ्त्_२८।३५९ब्।। घटादेरस्तिता संविन्निष्ठिता नतु तद्गता ॥ ३५९  
अभ्त्_२८।३६०अ।। तद्वन्मात्रन्तरे@प्येषा संविन्निष्ठा न तद्गता ।  
अभ्त्_२८।३६०ब्।। तेन स्थितमिदं यद्यद्भाव्यते तत्तदेव हि ॥ ३६०  
अभ्त्_२८।३६१अ।। देहान्ते बुध्यते नो चेत् स्यादन्यादृक्प्रबोधनम् ।  
अभ्त्_२८।३६१ब्।। तथाह्यन्त्यक्षणे ब्रह्मविद्याकर्णनसंस्कृतः ॥ ३६१  
अभ्त्_२८।३६२अ।। मुच्यते जन्तुरित्युक्तं प्राक्संस्कारबलत्वतः ।  
अभ्त्_२८।३६२ब्।। निपाताभ्यामन्तशब्दात्स्मरणाच्छतुरन्त्यतः ॥ ३६२  
अभ्त्_२८।३६३अ।। पादाच्च निखिलादर्धश्लोकाच्च समनन्तरात् ।  
अभ्त्_२८।३६३ब्।। लीनशब्दाच्च सर्वं तदुक्तमर्थसतत्त्वकम् ॥ ३६३  
अभ्त्_२८।३६४अ।। अज्ञात्वैतत्तु सर्वे@पि कुशकाशावलम्बिनः ।  
अभ्त्_२८।३६४ब्।। यत्तदोर्व्यत्ययं केचित्केचिदन्यादृशं क्रमम् ॥ ३६४  
अभ्त्_२८।३६५अ।। भिन्नक्रमौ निपातौ च त्यजतीति च सप्तमीम् ।  
अभ्त्_२८।३६५ब्।। व्याचक्षते तच्च सर्वं नोपयोग्युक्तयोजने ॥ ३६५  
अभ्त्_२८।३६६अ।। नच तद्दर्शितं मिथ्या स्वान्तसम्मोहदायकम् ।  
अभ्त्_२८।३६६ब्।। तदित्थम्प्रायणस्यैतत्तत्त्वं श्रीशम्भुनाथतः ॥ ३६६  
अभ्त्_२८।३६७अ।। अधिगम्योदितं तेन मृत्योर्भीतिर्विनश्यति ।  
अभ्त्_२८।३६७ब्।। विदितमृतिसतत्त्वाः संविदम्भोनिधानादचलहृदयवीर्याकर्षनिष्पीडनोत्थम् ।  
अभ्त्_२८।३६७च्।। अमृतमिति निगीर्णे कालकूटे@त्र देवा यदि पिवथ तदानीं निश्चितं वः शिवत्वम् ॥ ३६७  
अभ्त्_२८।३६८अ।। उत्सवो@पि हि यः कश्चिल्लौकिकः सो@पि सम्मदम् ।  
अभ्त्_२८।३६८ब्।। संविदब्धितरङ्गाभं सूते तदपि पर्ववत् ॥ ३६८  
अभ्त्_२८।३६९अ।। एतेन च विपद्ध्वंसप्रमोदादिषु पर्वता ।  
अभ्त्_२८।३६९ब्।। व्याख्याता तेन तत्रापि विशेषाद्देवतार्चनम् ॥ ३६९  
अभ्त्_२८।३७०अ।। पुरक्षोभाद्यद्भुतं यत्तत्स्वातन्त्र्ये स्वसंविदः ।  
अभ्त्_२८।३७०ब्।। दार्ढ्यदायीति तल्लाभदिने वैशेषिकार्चनम् ॥ ३७०  
अभ्त्_२८।३७१अ।। योगिनीमेलको द्वेधा हठतः प्रियतस्तथा ।  
अभ्त्_२८।३७१ब्।। प्राच्ये च्छिद्राणि संरक्षेत्कामचारित्वमुत्तरे ॥ ३७१  
अभ्त्_२८।३७२अ।। स च द्वयो@पि मन्त्रोद्धृत्प्रसङ्गे दर्शयिष्यते ।  
अभ्त्_२८।३७२ब्।। योगिनीमेलकाच्चैषो@वश्यं ज्ञानं प्रपद्यते ॥ ३७२  
अभ्त्_२८।३७३अ।। तेन तत्पर्व तद्वच्च स्वसन्तानादिमेलनम् ।  
अभ्त्_२८।३७३ब्।। संवित्सर्वात्मिका देहभेदाद्या सङ्कुचेत्तु सा ॥ ३७३  
अभ्त्_२८।३७४अ।। मेलके@न्योन्यसङ्घट्टप्रतिबिम्बाद्विकस्वरा ।  
अभ्त्_२८।३७४ब्।। उच्छलन्निजरश्म्योघः संवित्सु प्रतिबिम्बितः ॥ ३७४  
अभ्त्_२८।३७५अ।। बहुदर्पणवद्दीप्तः सर्वायेताप्ययत्नतः ।  
अभ्त्_२८।३७५ब्।। अत एव गीतगीतप्रभृतौ बहुपर्षदि ॥ ३७५  
अभ्त्_२८।३७६अ।। यः सर्वतन्मयीभावे ह्लादो नत्वेककस्य सः ।  
अभ्त्_२८।३७६ब्।। आनन्दनिर्भरा संवित्प्रत्येकं सा तथैकताम् ॥ ३७६  
अभ्त्_२८।३७७अ।। नृत्तादौ विषये प्राप्ता पूर्णानन्दत्वमश्नुते ।  
अभ्त्_२८।३७७ब्।। ईर्ष्यासूयादिसङ्कोचकारणाभावतो@त्र सा ॥ ३७७  
अभ्त्_२८।३७८अ।। विकस्वरा निष्प्रतिघं संविदानन्दयोगिनी ।  
अभ्त्_२८।३७८ब्।। अतन्मये तु कस्मिंश्चित्तत्रस्थे प्रतिहन्यते ॥ ३७८  
अभ्त्_२८।३७९अ।। स्थपुटस्पर्शवत्संविद्विजातीयतया स्थिते ।  
अभ्त्_२८।३७९ब्।। अतश्चक्रार्चनाद्येषु विजातीयमतन्मयम् ॥ ३७९  
अभ्त्_२८।३८०अ।। नैव प्रवेशयेत्संवित्सङ्कोचननिबन्धनम् ।  
अभ्त्_२८।३८०ब्।। यावन्त्येव शरीराणि स्वाङ्गवत्स्युः सुनिर्भराम् ॥ ३८०  
अभ्त्_२८।३८१अ।। एकां संविदमाविश्य चक्रे तावन्ति पूजयेत् ।  
अभ्त्_२८।३८१ब्।। प्रविष्टश्चेत्प्रमादेन सङ्कोचं न व्रजेत्ततः ॥ ३८१  
अभ्त्_२८।३८२अ।। प्रस्तुतं स्वसमाचारं तेन साकं समाचरेत् ।  
अभ्त्_२८।३८२ब्।। स त्वनुग्रहशक्त्या चेद्विद्धस्तत्तन्मयीभवेत् ॥ ३८२  
अभ्त्_२८।३८३अ।। वामाविद्धस्तु तन्निन्देत्पश्चात्तं घातयेदपि ।  
अभ्त्_२८।३८३ब्।। श्रीमत्पिचुमते चोक्तमादौ यत्नेन रक्षयेत् ॥ ३८३  
अभ्त्_२८।३८४अ।। प्रवेशं सम्पविष्टस्य न विचारं तु कारयेत् ।  
अभ्त्_२८।३८४ब्।। लोकाचारस्थितो यस्तु प्रविष्टे तादृशे तु सः ॥ ३८४  
अभ्त्_२८।३८५अ।। अकृत्वा तं समाचारं पुनश्चक्रं प्रपूजयेत् ।  
अभ्त्_२८।३८५ब्।। अथ वच्मि गुरोः शास्त्रव्याख्याक्रममुदाहृतम् ॥ ३८५  
अभ्त्_२८।३८६अ।। देव्यायामलशास्त्रादौ तुहिनाभीशुमौलिना ।  
अभ्त्_२८।३८६ब्।। कल्पवित्तत्समूहज्ञः शास्त्रवित्संहितार्थवित् ॥ ३८६  
अभ्त्_२८।३८७अ।। सर्वशास्त्रार्थविच्चेति गुरुर्भिन्नो@पदिश्यते ।  
अभ्त्_२८।३८७ब्।। यो यत्र शास्त्रे स्वभ्यस्तज्ञानो व्याख्यां चरेत्तु सः ॥ ३८७  
अभ्त्_२८।३८८अ।। नान्यथा तदभावश्चेत्सर्वथा सो@प्यथाचरेत् ।  
अभ्त्_२८।३८८ब्।। श्रीभैरवकुले चोक्तं कल्पादिज्ञत्वमीदृशम् ॥ ३८८  
अभ्त्_२८।३८९अ।। गुरोर्लक्षणमेतावत्सम्पूर्णज्ञानतैव या ।  
अभ्त्_२८।३८९ब्।। तत्रापि यास्य चिद्वृत्तिकर्मिभित् साप्यवान्तरा ॥ ३८९  
अभ्त्_२८।३९०अ।। देव्यायामल उक्तं तद्द्वापञ्चाशाह्व आह्निके ।  
अभ्त्_२८।३९०ब्।। देव एव गुरुत्वेन तिष्ठासुर्दशधा भवेत् ॥ ३९०  
अभ्त्_२८।३९१अ।। उच्छुष्मशवरचण्डगुमतङ्गघोरान्तकोग्रहलहलकाः ।  
अभ्त्_२८।३९१ब्।। क्रोधी हुलुहुलुरेते दश गुरवः शिवमयाः पूर्वे ॥ ३९१  
अभ्त्_२८।३९२अ।। ते स्वांशचित्तवृत्तिक्रमेण पौरुषशरीरमास्थाय ।  
अभ्त्_२८।३९२ब्।। अन्योन्यभिन्नसंवित्क्रिया अपि ज्ञानपरिपूर्णाः ॥ ३९२  
अभ्त्_२८।३९३अ।। सर्वे@लिमांसनिधुवनदीक्षार्चनशास्त्रसेवने निरताः ।  
अभ्त्_२८।३९३ब्।। अभिमानशमक्रोधक्षमादिरवान्तरो भेदः ॥ ३९३  
अभ्त्_२८।३९४अ।। इत्थं विज्ञाय सदा शिष्यः सम्पूर्णशास्त्रबोद्धारम् ।  
अभ्त्_२८।३९४ब्।। व्याख्यायै गुरुमभ्यर्थयेत पूजापुरःसरं मतिमान् ॥ ३९४  
अभ्त्_२८।३९५अ।। सो@पि स्वशासनीये परशिष्ये@पिवापि तादृशं शास्त्रम् ।  
अभ्त्_२८।३९५ब्।। श्रोतुं योग्ये कुर्याद्व्याख्यानं वैष्णवाद्यधरे ॥ ३९५  
अभ्त्_२८।३९६अ।। करुणारसपरिपूर्णो गुरुः पुनर्मर्मधामपरिवर्जम् ।  
अभ्त्_२८।३९६ब्।। अधमे@पि हि व्याकुर्यात्सम्भाव्य हि शक्तिपातवैचित्र्यम् ॥ ३९६  
अभ्त्_२८।३९७अ।। लिप्तायां भुवि पीठे चतुरस्रे पङ्कजत्रयं कजगे ।  
अभ्त्_२८।३९७ब्।। कुर्याद्विद्यापीठं स्याद्रसवह्न्यङ्गुलं त्वेतत् ॥ ३९७  
अभ्त्_२८।३९८अ।। मध्ये वागीशानीं दक्षोत्तरयोर्गुरून्गणेशं च ।  
अभ्त्_२८।३९८ब्।। अधरे कजे च कल्पेश्वरं प्रपूज्यार्घपुष्पतर्पणकैः ॥ ३९८  
अभ्त्_२८।३९९अ।। सामान्यविधिनियुक्तार्घपात्रयोगेन चक्रमथ सम्यक् ।  
अभ्त्_२८।३९९ब्।। सन्तर्प्य व्याख्यानं कुर्यात्सम्बन्धपूर्वकं मतिमान् ॥ ३९९  
अभ्त्_२८।४००अ।। सूत्रपदवाक्यपटलग्रन्थक्रमयोजनेन सम्बन्धात् ।  
अभ्त्_२८।४००ब्।। अव्याहतपूर्वापरमुपवृह्य नयेत वाक्यानि ॥ ४००  
अभ्त्_२८।४०१अ।। मण्डूकप्लवसिंहावलोकनाद्यैर्यथायथं न्यायैः ।  
अभ्त्_२८।४०१ब्।। अविहतपूर्वापरकं शास्त्रार्थं योजयेदसङ्कीर्णम् ॥ ४०१  
अभ्त्_२८।४०२अ।। तन्त्रावर्तनबाधप्रसङ्गतर्कादिभिश्च सन्न्यायैः ।  
अभ्त्_२८।४०२ब्।। वस्तु वदेद्वाक्यज्ञो वस्त्वन्तरतो विविक्ततां विदधत् ॥ ४०२  
अभ्त्_२८।४०३अ।। यद्यद्व्याहृतिपदवीमायाति तदेव दृढतरैर्न्यायैः ।  
अभ्त्_२८।४०३ब्।। बलवत्कुर्याद्दूष्यं यद्यप्यग्रे भविष्यत्स्यात् ॥ ४०३  
अभ्त्_२८।४०४अ।। दृढरचितपूर्वपक्षप्रोद्धरणपथेन वस्तु यद्वाच्यम् ।  
अभ्त्_२८।४०४ब्।। शिष्यमतावारोहति तदाशु संशयविपर्ययैर्विकलम् ॥ ४०४  
अभ्त्_२८।४०५अ।। भाषा न्यायो वादो लयः क्रमो यद्यदेति शिष्यस्य ।  
अभ्त्_२८।४०५ब्।। सम्बोधोपायत्वं तथैव गुरुराश्रयेद्व्याख्याम् ॥ ४०५  
अभ्त्_२८।४०६अ।। वाच्यं वस्तु समाप्य प्रतर्पणं पूजनं भवेच्चक्रे ।  
अभ्त्_२८।४०६ब्।। पुनरपरं वस्तु वदेत्पटलादूर्ध्वं तु नो जल्पेत् ॥ ४०६  
अभ्त्_२८।४०७अ।। व्याख्यान्ते क्षमयित्वा विसृज्य सर्वं क्षिपेदगाधजले ।  
अभ्त्_२८।४०७ब्।। शास्त्रादिमध्यनिधने विशेषतः पूजनं कुर्यात् ॥ ४०७  
अभ्त्_२८।४०८अ।। विशेषपूजनं कुर्यात्समयेभ्यश्च निष्कृतौ ।  
अभ्त्_२८।४०८ब्।। अविकल्पमतेर्न स्युः प्रायश्चित्तानि यद्यपि ॥ ४०८  
अभ्त्_२८।४०९अ।। तथाप्यतत्त्वविद्वर्गानुग्रहाय तथा चरेत् ।  
अभ्त्_२८।४०९ब्।। श्रीपिचौ च स्मृतेरेव पापघ्नत्वे कथं विभो ॥ ४०९  
अभ्त्_२८।४१०अ।। प्रायश्चित्तविधिः प्रोक्त इति देव्या प्रचोदिते ।  
अभ्त्_२८।४१०ब्।। सत्यं स्मरणमेवेह सकृज्जप्तं विमोचयेत् ॥ ४१०  
अभ्त्_२८।४११अ।। सर्वस्मात्कर्मणो जालात्स्मृतितत्त्वकलाविदः ।  
अभ्त्_२८।४११ब्।। तथापि स्थितिरक्षार्थं कर्तव्यश्चोदितो विधिः ॥ ४११  
अभ्त्_२८।४१२अ।। अतत्त्ववेदिनो ये हि चर्यामात्रैकनिष्ठिताः ।  
अभ्त्_२८।४१२ब्।। तेषां दोलायिते चित्ते ज्ञानहानिः प्रजायते ॥ ४१२  
अभ्त्_२८।४१३अ।। तस्माद्विकल्परहितः संवृत्युपरतो यदि ।  
अभ्त्_२८।४१३ब्।। शास्त्रचर्यासदायत्तैः सङ्करं तद्विवर्जयेत् ॥ ४१३  
अभ्त्_२८।४१४अ।। सङ्करं वा समन्विच्छेत्प्रायश्चित्तं समाचरेत् ।  
अभ्त्_२८।४१४ब्।। यथा तेषां न शास्त्रार्थे दोलारूढा मतिर्भवेत् ॥ ४१४  
अभ्त्_२८।४१५अ।। यत्स्वयं शिवहस्ताख्ये विधौ सञ्चोदितं पुरा ।  
अभ्त्_२८।४१५ब्।। शतं जप्त्वास्य चास्त्रस्य मुच्यते स्त्रीवधादृते ॥ ४१५  
अभ्त्_२८।४१६अ।। शक्तिनाशान्महादोषो नरकं शाश्वतं प्रिये ।  
अभ्त्_२८।४१६ब्।। इति श्रीरत्नमालायां समयोल्लङ्घने कृते ॥ ४१६  
अभ्त्_२८।४१७अ।। कुलजानां समाख्याता निष्कृतिर्दुष्टकर्तरी ।  
अभ्त्_२८।४१७ब्।। श्रीपूर्वे समयानां तु शोधनायोदितं यथा ॥ ४१७  
अभ्त्_२८।४१८अ।। मालिनी मातृका वापि जप्या लक्षत्रयान्तकम् ।  
अभ्त्_२८।४१८ब्।। प्रतिष्ठितस्य पूरादेर्दर्शने@नधिकारिणा ॥ ४१८  
अभ्त्_२८।४१९अ।। प्रायश्चित्तं प्रकर्तव्यमिति श्रीब्रह्मयामले ।  
अभ्त्_२८।४१९ब्।। ब्रह्मघ्नो गुरुतल्पस्थो वीरद्रव्यहरस्तथा ॥ ४१९  
अभ्त्_२८।४२०अ।। देवद्रव्यहृदाकारप्रहर्ता लिङ्गभेदकः ।  
अभ्त्_२८।४२०ब्।। नित्यादिलोपकृद्भ्रष्टस्वकमात्रापरिच्छदः ॥ ४२०  
अभ्त्_२८।४२१अ।। शक्तिव्यङ्गत्वकृद्योगिज्ञानिहन्ता विलोपकः ।  
अभ्त्_२८।४२१ब्।। नैमित्तिकानां लक्षादिक्रमाद्द्विद्विगुणं जपेत् ॥ ४२१  
अभ्त्_२८।४२२अ।। व्रतेन केनचिद्युक्तो मितभुग्ब्रह्मचर्यवान् ।  
अभ्त्_२८।४२२ब्।। दूतीपरिग्रहे@न्यत्र गतश्चेत्काममोहितः ॥ ४२२  
अभ्त्_२८।४२३अ।। लक्षजापं ततः कुर्यादित्युक्तं ब्रह्मयामले ।  
अभ्त्_२८।४२३ब्।। दीक्षाभिषेकनैमित्तविध्यन्ते गुरुपूजनम् ॥ ४२३  
अभ्त्_२८।४२४अ।। अपरेद्युः सदा कार्यं सिद्धयोगीश्वरीमते ।  
अभ्त्_२८।४२४ब्।। पूर्वोक्तलक्षणोपेतः कविस्त्रिकसतत्त्ववित् ॥ ४२४  
अभ्त्_२८।४२५अ।। स गुरुः सर्वदा ग्राह्यस्त्यक्त्वान्यं तत्स्थितं त्वपि ।  
अभ्त्_२८।४२५ब्।। मण्डले स्वस्तिकं कृत्वा तत्र हैमादिकासनम् ॥ ४२५  
अभ्त्_२८।४२६अ।। कृत्वार्चयेत तत्रस्थमध्वानं सकलान्तकम् ।  
अभ्त्_२८।४२६ब्।। ततो विज्ञपयेद्भक्त्या तदधिष्ठितये गुरुम् ॥ ४२६  
अभ्त्_२८।४२७अ।। स तत्र पूज्यः स्वैर्मन्त्रैः पुष्पधूपार्घविस्तरैः ।  
अभ्त्_२८।४२७ब्।। समालम्भनसद्वस्त्रैर्नैवेद्यैस्तर्पणैः क्रमात् ॥ ४२७  
अभ्त्_२८।४२८अ।। आशान्तं पूजयित्वैनं दक्षिणाभिर्यजेच्छिशुः ।  
अभ्त्_२८।४२८ब्।। सर्वस्वमस्मै सन्दद्यादात्मानमपि भावितः ॥ ४२८  
अभ्त्_२८।४२९अ।। अतोषयित्वा तु गुरुं दक्षिणाभिः समन्ततः ।  
अभ्त्_२८।४२९ब्।। तत्त्वज्ञो@प्यृणबन्धेन तेन यात्यधिकारिताम् ॥ ४२९  
अभ्त्_२८।४३०अ।। गुरुपूजामकुर्वाणः शतं जन्मानि जायते ।  
अभ्त्_२८।४३०ब्।। अधिकारी ततो मुक्तिं यातीति स्कन्दयामले ॥ ४३०  
अभ्त्_२८।४३१अ।। तस्मादवश्यं दातव्या गुरवे दक्षिणा पुनः ।  
अभ्त्_२८।४३१ब्।। पूर्वं हि यागाङ्गतया प्रोक्तं तत्तुष्टये त्विदम् ॥ ४३१  
अभ्त्_२८।४३२अ।। तज्जुष्टमथ तस्याज्ञां प्राप्याश्नीयात्स्वयं शिशुः ।  
अभ्त्_२८।४३२ब्।। ततः प्रपूजयेच्चक्रं यथाविभवसम्भवम् ॥ ४३२  
अभ्त्_२८।४३३अ।। अकृत्वा गुरुयागं तु कृतमप्यकृतं यतः ।  
अभ्त्_२८।४३३ब्।। तस्मात्प्रयत्नतः कार्यो गुरुयागो यथाबलम् ॥ ४३३  
अभ्त्_२८।४३४अ।। अतत्रस्थो@पि हि गुरुः पूज्यः सङ्कल्प्य पूर्ववत् ।  
अभ्त्_२८।४३४ब्।। तद्द्रव्यं देवताकृत्ये कुर्याद्भक्तजनेष्वथ ॥ ४३४  
अभ्त्_२८।४३५अ।। पर्वपवित्रप्रभृतिप्रभेदि नैमित्तिकं त्विदं कर्म ।  

:च्२९ अथ श्रीतन्त्रालोके एकोनत्रिंशमाह्निकम्  
  
अभ्त्_२९।१अ।। अथ समुचिताधिकारिण उद्दिश्य रहस्य उच्यते@त्र विधिः ।  
अभ्त्_२९।१ब्।। अथ सर्वाप्युपासेयं कुलप्रक्रिययोच्यते ॥ १  
अभ्त्_२९।२अ।। तथा धाराधिरूढेषु गुरुशिष्येषु योचिता ।  
अभ्त्_२९।२ब्।। उक्तं च परमेशेन सारत्वं क्रमपूजने ॥ २  
अभ्त्_२९।३अ।। सिद्धक्रमनियुक्तस्य मासेनैकेन यद्भवेत् ।  
अभ्त्_२९।३ब्।। न तद्वर्षसहस्रैः स्यान्मन्त्रौघैर्विविधैरिति ॥ ३  
अभ्त्_२९।४अ।। कुलं च परमेशस्य शक्तिः सामर्थ्यमूर्ध्वता ।  
अभ्त्_२९।४ब्।। स्वातन्त्र्यमोजो वीर्यं च पिण्डः संविच्छरीरकम् ॥ ४  
अभ्त्_२९।५अ।। तथात्वेन समस्तानि भावजातानि पश्यतः ।  
अभ्त्_२९।५ब्।। ध्वस्तशङ्कासमूहस्य यागस्तादृश एव सः ॥ ५  
अभ्त्_२९।६अ।। तादृग्रूपनिरूढ्यर्थं मनोवाक्कायवर्त्मना ।  
अभ्त्_२९।६ब्।। यद्यत्समाचरेद्वीरः कुलयागः स स स्मृतः ॥ ६  
अभ्त्_२९।७अ।। बहिः शक्तौ यामले च देहे प्राणपथे मतौ ।  
अभ्त्_२९।७ब्।। इति षोढा कुलेज्या स्यात्प्रतिभेदं विभेदिनी ॥ ७  
अभ्त्_२९।८अ।। स्नानमण्डलकुण्डादि षोढान्यासादि यन्न तत् ।  
अभ्त्_२९।८ब्।। किञ्चिदत्रोपयुज्येत कृतं वा खण्डनाय नो ॥ ८  
अभ्त्_२९।९अ।। षण्मण्डलविनिर्मुक्तं सर्वावरणवर्जितम् ।  
अभ्त्_२९।९ब्।। ज्ञानज्ञेयमयं कौलं प्रोक्तं त्रैशिरसे मते ॥ ९  
अभ्त्_२९।१०अ।। अत्र यागे च यद्द्रव्यं निषिद्धं शास्त्रसन्ततौ ।  
अभ्त्_२९।१०ब्।। तदेव योजयेद्धीमान्वामामृतपरिप्लुतम् ॥ १०  
अभ्त्_२९।११अ।। श्रीब्रह्मयामले@प्युक्तं सुरा शिवरसो बहिः ।  
अभ्त्_२९।११ब्।। तां विना भुक्तिमुक्ती नो पिष्टक्षौद्रगुडैस्तु सा ॥ ११  
अभ्त्_२९।१२अ।। स्त्रीनपुंसकपुंरूपा तु पूर्वापरभोगदा ।  
अभ्त्_२९।१२ब्।। द्राक्षोत्थं तु परं तेजो भैरवं कल्पनोज्झितम् ॥ १२  
अभ्त्_२९।१३अ।। एतत्स्वयं रसः शुद्धः प्रकाशानन्दचिन्मयः ।  
अभ्त्_२९।१३ब्।। देवतानां प्रियं नित्यं तस्मादेतत्पिवेत्सदा ॥ १३  
अभ्त्_२९।१४अ।। श्रीमत्क्रमरहस्ये च न्यरूपि परमेशिना ।  
अभ्त्_२९।१४ब्।। अर्घपात्रं यागधाम दीप इत्युच्यते त्रयम् ॥ १४  
अभ्त्_२९।१५अ।। रहस्यं कौलिके यागे तत्रार्घः शक्तिसङ्गमात् ।  
अभ्त्_२९।१५ब्।। भूवस्त्रकायपीठाख्यं धाम चोत्कर्षभाक् क्रमात् ॥ १५  
अभ्त्_२९।१६अ।। दीपा घृतोत्था गावो हि भूचर्यो देवताः स्मृताः ।  
अभ्त्_२९।१६ब्।। इति ज्ञात्वा त्रये@मुष्मिन्यत्नवान्कौलिको भवेत् ॥ १६  
अभ्त्_२९।१७अ।। तेनार्घपात्रप्राधान्यं ज्ञात्वा द्रव्याणि शम्भुना ।  
अभ्त्_२९।१७ब्।। यान्युक्तान्यविशङ्को@त्र भवेच्छङ्का हि दूषिका ॥ १७  
अभ्त्_२९।१८अ।। यागौको गन्धधूपाढ्यं प्रविश्य प्रागुदङ्मुखः ।  
अभ्त्_२९।१८ब्।। परया वा@थ मालिन्या विलोमाच्चानुलोमतः ॥ १८  
अभ्त्_२९।१९अ।। दाहाप्यायमयीं शुद्धिं दीप्तसौम्यविभेदतः ।  
अभ्त्_२९।१९ब्।। क्रमेण कुर्यादथवा मातृसद्भावमन्त्रतः ॥ १९  
अभ्त्_२९।२०अ।। दीक्षां चेत्प्रचिकीर्षुस्तच्छोध्याध्वन्यासकल्पनम् ।  
अभ्त्_२९।२०ब्।। ततः संशोध्यवस्तूनि शक्त्यैवामृततां नयेत् ॥ २०  
अभ्त्_२९।२१अ।। परासम्पुटगा यद्वा मातृसम्पुटगाप्यथो ।  
अभ्त्_२९।२१ब्।। केवला मालिनी यद्वा ताः समस्तेषु कर्मसु ॥ २१  
अभ्त्_२९।२२अ।। नन्दहेतुफलैर्द्रव्यैरर्घपात्रं प्रपूरयेत् ।  
अभ्त्_२९।२२ब्।। तत्रोक्तमन्त्रतादात्म्याद्भैरवात्मत्वमानयेत् ॥ २२  
अभ्त्_२९।२३अ।। तेन निर्भरमात्मानं बहिश्चक्रानुचक्रगम् ।  
अभ्त्_२९।२३ब्।। विप्रुड्भिरूर्ध्वाधरयोरन्तः पीत्या च तर्पयेत् ॥ २३  
अभ्त्_२९।२४अ।। तथा पूर्णस्वरश्म्योघः प्रोच्छलद्वृत्तितावशात् ।  
अभ्त्_२९।२४ब्।। बहिस्तादृशमात्मानं दिदृक्षुर्बहिरर्चयेत् ॥ २४  
अभ्त्_२९।२५अ।। अर्काङ्गुले@थ तद्द्वित्रिगुणे रक्तपटे शुभे ।  
अभ्त्_२९।२५ब्।। व्योम्नि सिन्दूरसुभगे राजवर्त्तभृते@थवा ॥ २५  
अभ्त्_२९।२६अ।। नारिकेलात्मके काद्ये मद्यपूर्णे@थ भाजने ।  
अभ्त्_२९।२६ब्।। यद्वा समुदिते रूपे मण्डलस्थे च तदृशि ॥ २६  
अभ्त्_२९।२७अ।। यागं कुर्वीत मतिमांस्तत्रायं क्रम उच्यते ।  
अभ्त्_२९।२७ब्।। दिश्युदीच्यां रुद्रकोणाद्वायव्यन्तं गणेश्वरम् ॥ २७  
अभ्त्_२९।२८अ।। वटुकं त्रीन् गुरून्सिद्धान्योगिनीः पीठमर्चयेत् ।  
अभ्त्_२९।२८ब्।। प्राच्यां दिशि गणेशाध आरभ्याभ्यर्चयेत्ततः ॥ २८  
अभ्त्_२९।२९अ।। सिद्धचक्रं दिक्चतुष्के गणेशाधस्तनान्तकम् ।  
अभ्त्_२९।२९ब्।। खगेन्द्रः सहविज्जाम्ब इल्ला+ई+अम्बया सह ॥ २९  
अभ्त्_२९।३०अ।। वक्तष्टिर्विमलो@नन्तमेखलाम्बायुतः पुरा ।  
अभ्त्_२९।३०ब्।। शक्त्या मङ्गलया कूर्म इल्ला+ई+अम्बया सह ॥ ३०  
अभ्त्_२९।३१अ।। जैत्रो याम्ये ह्यविजितस्तथा सानन्दमेखलः ।  
अभ्त्_२९।३१ब्।। काममङ्गलया मेषः कुल्ला+ई+अम्बया सह ॥ ३१  
अभ्त्_२९।३२अ।। विन्ध्यो@जितो@प्यजरया सह मेखलया परे ।  
अभ्त्_२९।३२ब्।। मच्छन्दः कुङ्कुणाम्बा च षड्युग्मं साधिकारकम् ॥ ३२  
अभ्त्_२९।३३अ।। सौम्ये मरुत्त ईशान्तं द्वितीया पङ्क्तिरीदृशी ।  
अभ्त्_२९।३३ब्।। अमरवरदेवचित्रालिविन्ध्यगुडिका इति क्रमात्षडमी ॥ ३३  
अभ्त्_२९।३४अ।। सिल्ला+ई एरुणया तथा कुमारी च बोधा+ई ।  
अभ्त्_२९।३४ब्।। समहालच्छी चापरमेखलया शक्तयः षडिमाः ॥ ३४  
अभ्त्_२९।३५अ।। एते हि साधिकाराः पूज्या येषामियं बहुविभेदा ।  
अभ्त्_२९।३५ब्।। सन्ततिरनवच्छिन्ना चित्रा शिष्यप्रशिष्यमयी ॥ ३५  
अभ्त्_२९।३६अ।। आनन्दावलिबोधिप्रभुपादान्ताथ योगिशब्दान्ता ।  
अभ्त्_२९।३६ब्।। एता ओवल्ल्यः स्युर्मुद्राषट्कं क्रमात्त्वेतत् ॥ ३६  
अभ्त्_२९।३७अ।। दक्षाङ्गुष्ठादिकनिष्ठिकान्तमथ सा कनीयसी वामात् ।  
अभ्त्_२९।३७ब्।। द्विदशान्तोर्ध्वगकुण्डलिबैन्दवहृन्नाभिकन्दमिति छु म्माः ॥ ३७  
अभ्त्_२९।३८अ।। शवराडबिल्लपट्टिल्लाः करबिल्लाम्बिशरबिल्लाः ।  
अभ्त्_२९।३८ब्।। अडबीडोम्बीदक्षिणबिल्लाः कुम्भारिकाक्षराख्याच ॥ ३८  
अभ्त्_२९।३९अ।। देवीकोट्टकुलाद्रित्रिपुरीकामाख्यमट्टहासश्च ।  
अभ्त्_२९।३९ब्।। दक्षिणपीठं चैतत्षट्कं घरपल्लिपीठगं क्रमशः ॥ ३९  
अभ्त्_२९।४०अ।। इति सङ्केताभिज्ञो भ्रमते पीठेषु यदि स सिद्धीप्सुः ।  
अभ्त्_२९।४०ब्।। अचिराल्लभते तत्तत्प्राप्यं यद्योगिनीवदनात् ॥ ४०  
अभ्त्_२९।४१अ।। भट्टेन्द्रवल्कलाहीन्द्रगजेन्द्राः समहीधराः ।  
अभ्त्_२९।४१ब्।। ऊर्ध्वरेतस एते षडधिकारपदोज्झिताः ॥ ४१  
अभ्त्_२९।४२अ।। अधिकारो हि वीर्यस्य प्रसरः कुलवर्त्मनि ।  
अभ्त्_२९।४२ब्।। तदप्रसरयोगेन ते प्रोक्ता ऊर्ध्वरेतसः ॥ ४२  
अभ्त्_२९।४३अ।। अन्याश्च गुरुतत्पत्न्यः श्रीमत्कालीकुलोदिताः ।  
अभ्त्_२९।४३ब्।। अनात्तदेहाः क्रीडन्ति तैस्तैर्देहैरशङ्किताः ॥ ४३  
अभ्त्_२९।४४अ।। प्रबोधिततथेच्छाकैस्तज्जे कौलं प्रकाशते ।  
अभ्त्_२९।४४ब्।। तथारूपतया तत्र गुरुत्वं परिभाषितम् ॥ ४४  
अभ्त्_२९।४५अ।। ते विशेषान्न सम्पूज्याः स्मर्तव्या एव केवलम् ।  
अभ्त्_२९।४५ब्।। ततो@भ्यन्तरतो वायुवह्न्योर्मातृकया सह ॥ ४५  
अभ्त्_२९।४६अ।। मालिनी क्रमशः पूज्या ततो@न्तर्मन्त्रचक्रकम् ।  
अभ्त्_२९।४६ब्।। मन्त्रसिद्धप्राणसंवित्करणात्मनि या कुले ॥ ४६  
अभ्त्_२९।४७अ।। चक्रात्मके चितिः प्रभ्वी प्रोक्ता सेह कुलेश्वरी ।  
अभ्त्_२९।४७ब्।। सा मध्ये श्रीपरा देवी मातृसद्भावरूपिणी ॥ ४७  
अभ्त्_२९।४८अ।। पूज्याथ तत्समारोपादपराथ परापरा ।  
अभ्त्_२९।४८ब्।। एकवीरा च सा पूज्या यदिवा सकुलेश्वरा ॥ ४८  
अभ्त्_२९।४९अ।। प्रसरेच्छक्तिरुच्छूना सोल्लासो भैरवः पुनः ।  
अभ्त्_२९।४९ब्।। सङ्घट्टानन्दविश्रान्त्या युग्ममित्थं प्रपूजयेत् ॥ ४९  
अभ्त्_२९।५०अ।। महाप्रकाशरूपायाः संविदो विस्फुलिङ्गवत् ।  
अभ्त्_२९।५०ब्।। यो रश्म्योघस्तमेवात्र पूजयेद्देवतागणम् ॥ ५०  
अभ्त्_२९।५१अ।। अन्तर्द्वादशकं पूज्यं ततो@ष्टाष्टाकमेव च ।  
अभ्त्_२९।५१ब्।। चतुष्कं वा यथेच्छं वा का सङ्ख्या किल रश्मिषु ॥ ५१  
अभ्त्_२९।५२अ।। माहेशी वैरिञ्ची कौमारी वैष्णवी चतुर्दिक्कम् ।  
अभ्त्_२९।५२ब्।। ऐन्द्री याम्या मुण्डा योगेशीरीशतस्तु कोणेषु ॥ ५२  
अभ्त्_२९।५३अ।। पवनान्तमघोरादिकमष्टकमस्मिन्नथाष्टके क्रमशः ।  
अभ्त्_२९।५३ब्।। सङ्घट्टानन्ददृशा सम्पूज्यं यामलीभूतम् ॥ ५३  
अभ्त्_२९।५४अ।। अष्टाष्टके@पि हि विधौ नानानामप्रपञ्चिते बहुधा ।  
अभ्त्_२९।५४ब्।। विधिरेष एव विहितस्तत्सङ्ख्या दीपमाला स्यात् ॥ ५४  
अभ्त्_२९।५५अ।। श्रीरत्नमालाशास्त्रे तु वर्णसङ्ख्याः प्रदीपकाः ।  
अभ्त्_२९।५५ब्।। वर्णांश्च मुख्यपूज्याया विद्याया गणयेत्सुधीः ॥ ५५  
अभ्त्_२९।५६अ।। पीठक्षेत्रादिभिः साकं कुर्याद्वा कुलपूजनम् ।  
अभ्त्_२९।५६ब्।। यथा श्रीमाधवकुले परमेशेन भाषितम् ॥ ५६  
अभ्त्_२९।५७अ।। सृष्टिसंस्थितिसंहारानामक्रमचतुष्टयम् ।  
अभ्त्_२९।५७ब्।। पीठश्मशानसहितं पूजयेद्भोगमोक्षयोः ॥ ५७  
अभ्त्_२९।५८अ।। आत्मनो वाथवा शक्तेश्चक्रस्याथ स्मरेदिमम् ।  
अभ्त्_२९।५८ब्।। न्यस्यत्वेन विधिं देहे पीठाख्ये पारमेश्वरम् ॥ ५८  
अभ्त्_२९।५९अ।। अट्टहासं शिखास्थाने चरित्रं च करन्ध्रके ।  
अभ्त्_२९।५९ब्।। श्रुत्योः कौलगिरिं नासारन्ध्रयोश्च जयन्तिकाम् ॥ ५९  
अभ्त्_२९।६०अ।। भ्रुवोरुज्जयिनीं वक्त्रे प्रयागं हृदये पुनः ।  
अभ्त्_२९।६०ब्।। वाराणसीं स्कन्धयुगे श्रीपीठं विरजं गले ॥ ६०  
अभ्त्_२९।६१अ।। एडाभीमुदरे हालां नाभौ कन्दे तु गोश्रुतिम् ।  
अभ्त्_२९।६१ब्।। उपस्थे मरुकोशं च नगरं पौण्ड्रवर्धनम् ॥ ६१  
अभ्त्_२९।६२अ।। एलापुरं पुरस्तीरं सक्थ्यूर्वोर्दक्षिणादितः ।  
अभ्त्_२९।६२ब्।। कुड्याकेशीं च सोपानं मायापूक्षीरके तथा ॥ ६२  
अभ्त्_२९।६३अ।। जानुजङ्घे गुल्फयुग्मे त्वाम्रातनृपसद्मनी ।  
अभ्त्_२९।६३ब्।। पादाधारे तु वैरिञ्चीं कालाग्न्यवधिदारिकाम् ॥ ६३  
अभ्त्_२९।६४अ।। नाहमस्मि नचान्यो@स्ति केवलाः शक्तयस्त्वहम् ।  
अभ्त्_२९।६४ब्।। इत्येवंवासनां कुर्यात्सर्वदा स्मृतिमात्रतः ॥ ६४  
अभ्त्_२९।६५अ।। न तिथिर्न च नक्षत्रं नोपवासो विधीयते ।  
अभ्त्_२९।६५ब्।। ग्राम्यधर्मरतः सिद्ध्येत्सर्वदा स्मरणेन हि ॥ ६५  
अभ्त्_२९।६६अ।। मातङ्गकृष्णसौनिककार्मुकचार्मिकविकोषिधातुविभेदाः ।  
अभ्त्_२९।६६ब्।। मात्स्यिकचाक्रिकदयितास्तेषां पत्न्यो नवात्र नवयागे ॥ ६६  
अभ्त्_२९।६७अ।। सङ्गमवरुणाकुलगिर्यट्टहासजयन्तीचरित्रकाम्रककोट्टम् ।  
अभ्त्_२९।६७ब्।। हैमपुरं नवमं स्यान्मध्ये तासां च चक्रिणी मुख्या ॥ ६७  
अभ्त्_२९।६८अ।। बीजं सा पीडयते रसशल्कविभागतो@त्र कुण्डलिनी ।  
अभ्त्_२९।६८ब्।। अध्युष्टपीठनेत्री कन्दस्था विश्वतो भ्रमति ॥ ६८  
अभ्त्_२९।६९अ।। इष्ट्वा चक्रोदयं त्वित्थं मध्ये पूज्या कुलेश्वरी ।  
अभ्त्_२९।६९ब्।। सङ्कर्षिणी तदन्तान्ते संहाराप्यायकारिणी ॥ ६९  
अभ्त्_२९।७०अ।। एकवीरा चक्रयुक्ता चक्रयामलगापि वा ।  
अभ्त्_२९।७०ब्।। ईशेन्द्राग्नियमक्रव्यात्कवायूदक्षु हासतः ॥ ७०  
अभ्त्_२९।७१अ।। त्रिकं त्रिकं यजेदेतद्भाविस्वत्रिकसंयुतम् ।  
अभ्त्_२९।७१ब्।। हृत्कुण्डली भ्रुवोर्मध्यमेतदेव क्रमात्त्रयम् ॥ ७१  
अभ्त्_२९।७२अ।। श्मशानानि क्रमात्क्षेत्रभवं सद्योगिनीगणम् ।  
अभ्त्_२९।७२ब्।। वस्वङ्गुलोन्नतानूर्ध्ववर्तुलान् क्षाममध्यकान् ॥ ७२  
अभ्त्_२९।७३अ।। रक्तवर्तीञ्श्रुतिदृशो दीपान्कुर्वीत सर्पिषा ।  
अभ्त्_२९।७३ब्।। यत्किञ्चिदथवा मध्ये स्वानुष्ठानं प्रपूजयेत् ॥ ७३  
अभ्त्_२९।७४अ।। अद्वैतमेव न द्वैतमित्याज्ञा परमेशितुः ।  
अभ्त्_२९।७४ब्।। सिद्धान्तवैष्णवाद्युक्ता मन्त्रा मलयुतास्ततः ॥ ७४  
अभ्त्_२९।७५अ।। तावत्तेजो@सहिष्णुत्वान्निर्जीवाः स्युरिहाद्वये ।  
अभ्त्_२९।७५ब्।। कलशं नेत्रबन्धादि मण्डलं स्रुक्स्रुवानलम् ॥ ७५  
अभ्त्_२९।७६अ।। हित्वात्र सिद्धिः सन्मद्ये पात्रे मध्ये कृशां यजेत् ।  
अभ्त्_२९।७६ब्।। अहोरात्रमिमं यागं कुर्वतश्चापरे@हनि ॥ ७६  
अभ्त्_२९।७७अ।। वीरभोज्ये कृते@वश्यं मन्त्राः सिद्ध्यन्त्ययत्नतः ।  
अभ्त्_२९।७७ब्।। पीठस्तोत्रं पठेदत्र यागे भाग्यावहाह्वये ॥ ७७  
अभ्त्_२९।७८अ।। मूर्तीरेवाथवा युग्मरूपा वीरस्वरूपिणीः ।  
अभ्त्_२९।७८ब्।। अवधूता निराचाराः पूजयेत्क्रमशो बुधः ॥ ७८  
अभ्त्_२९।७९अ।। एक एवाथ कौलेशः स्वयं भूत्वापि तावतीः ।  
अभ्त्_२९।७९ब्।। शक्तीर्यामलयोगेन तर्पयेद्विश्वरूपवत् ॥ ७९  
अभ्त्_२९।८०अ।। क्रमो नाम न कश्चित्स्यात्प्रकाशमयसंविदि ।  
अभ्त्_२९।८०ब्।। चिदभावो हि नास्त्येव तेनाकालं तु तर्पणम् ॥ ८०  
अभ्त्_२९।८१अ।। अत्र क्रमे भेदतरोः समूलमुन्मूलनादासनपक्षचर्चा ।  
अभ्त्_२९।८१ब्।। पृथङ्न युक्ता परमेश्वरो हि स्वशक्तिधाम्नीव विशंश्रमीति ॥ ८१  
अभ्त्_२९।८२अ।। ततो जपः प्रकर्तव्यस्त्रिलक्षादिविभेदतः ।  
अभ्त्_२९।८२ब्।। उक्तं श्रीयोगसञ्चारे स च चित्रस्वरूपकः ॥ ८२  
अभ्त्_२९।८३अ।। उदये सङ्गमे शान्तौ त्रिलक्षो जप उच्यते ।  
अभ्त्_२९।८३ब्।। आस्ये गमागमे सूत्रे हंसाख्ये शैवयुग्मके ॥ ८३  
अभ्त्_२९।८४अ।। पञ्चलक्षा इमे प्रोक्ता दशांशं होममाचरेत् ।  
अभ्त्_२९।८४ब्।। नेत्रे गमागमे वक्त्रे हंसे चैवाक्षसूत्रके ॥ ८४  
अभ्त्_२९।८५अ।। शिवशक्तिसमायोगे षड्लक्षो जप उच्यते ।  
अभ्त्_२९।८५ब्।। नेत्रे गमागमे कर्णे हंसे वक्त्रे च भामिनि ॥ ८५  
अभ्त्_२९।८६अ।। हस्ते च युग्मके चैव जपः सप्तविधः स्मृतः ।  
अभ्त्_२९।८६ब्।। नेत्रे गमागमे कर्णावास्यं गुह्यं च गुह्यकम् ॥ ८६  
अभ्त्_२९।८७अ।। शतारेषु च मध्यस्थं सहस्रारेषु भामिनि ।  
अभ्त्_२९।८७ब्।। जप एष रुद्रलक्षो होमो@प्यत्र दशांशतः ॥ ८७  
अभ्त्_२९।८८अ।। नेत्रे गमागमे कर्णौ मुखं ब्रह्मबिलान्तरम् ।  
अभ्त्_२९।८८ब्।। स्तनौ हस्तौ च पादौ च गुह्यचक्रे द्विरभ्यसेत् ॥ ८८  
अभ्त्_२९।८९अ।। यत्र यत्र गतं चक्षुर्यत्र यत्र गतं मनः ।  
अभ्त्_२९।८९ब्।। हंसस्तत्र द्विरभ्यस्यो विकासाकुञ्चनात्मकः ॥ ८९  
अभ्त्_२९।९०अ।। स आत्मा मातृका देवी शिवो देहव्यवस्थितः ।  
अभ्त्_२९।९०ब्।। अन्यः सो@न्यो@हमित्येवं विकल्पं नाचरेद्यतः ॥ ९०  
अभ्त्_२९।९१अ।। यो विल्पयते तस्य सिद्धिमुक्ती सुदूरतः ।  
अभ्त्_२९।९१ब्।। अथ षोडशलक्षादिप्राणचारे पुरोक्तवत् ॥ ९१  
अभ्त्_२९।९२अ।। शुद्धाशुद्धविकल्पानां त्याग एकान्त उच्यते ।  
अभ्त्_२९।९२ब्।। तत्रस्थः स्वयमेवैष जुहोति च जपत्यपि ॥ ९२  
अभ्त्_२९।९३अ।। जपः सञ्जल्पवृत्तिश्च नादामर्शस्वरूपिणी ।  
अभ्त्_२९।९३ब्।। तदामृष्टस्य चिद्वह्नौ लयो होमः प्रकीर्तितः ॥ ९३  
अभ्त्_२९।९४अ।। आमर्शश्च पुरा प्रोक्तो देवीद्वादशकात्मकः ।  
अभ्त्_२९।९४ब्।। द्वे अन्त्ये संविदौ तत्र लयरूपाहुतिक्रिया ॥ ९४  
अभ्त्_२९।९५अ।। दशान्यास्तदुपायायेत्येवं होमे दशांशताम् ।  
अभ्त्_२९।९५ब्।। श्रीशम्भुनाथ आदिक्षत्त्रिकार्थाम्भोधिचन्द्रमाः ॥ ९५  
अभ्त्_२९।९६अ।। साकं बाह्यस्थया शक्त्या यदा त्वेष समर्चयेत् ।  
अभ्त्_२९।९६ब्।। तदायं परमेशोक्तो रहस्यो भण्यते विधिः ॥ ९६  
अभ्त्_२९।९७अ।। उक्तं श्रीयोगसञ्चारे ब्रह्मचर्ये स्थितिं भजेत् ।  
अभ्त्_२९।९७ब्।। आनन्दो ब्रह्म परमं तच्च देहे त्रिधा स्थितम् ॥ ९७  
अभ्त्_२९।९८अ।। उपकारि द्वयं तत्र फलमन्यत्तदात्मकम् ।  
अभ्त्_२९।९८ब्।। ओष्ठ्यान्त्यत्रितयासेवी ब्रह्मचारी स उच्यते ॥ ९८  
अभ्त्_२९।९९अ।। तद्वर्जिता ये पशव आनन्दपरिवर्जिताः ।  
अभ्त्_२९।९९ब्।। आनन्दकृत्त्रिमाहारास्तद्वर्जं चक्रयाजकाः ॥ ९९  
अभ्त्_२९।१००अ।। द्वये@पि निरये यान्ति रौरवे भीषणे त्विति ।  
अभ्त्_२९।१००ब्।। शक्तेर्लक्षणमेतावत्तद्वतो ह्यविभेदिता ॥ १००  
अभ्त्_२९।१०१अ।। तादृशीं तेन तां कुर्यान्नतु वर्णाद्यपेक्षणम् ।  
अभ्त्_२९।१०१ब्।। लौकिकालौकिकद्व्यात्मसङ्गात्तादात्म्यतो@धिकात् ॥ १०१  
अभ्त्_२९।१०२अ।। कार्यहेतुसहोत्था सा त्रिधोक्ता शासने गुरोः ।  
अभ्त्_२९।१०२ब्।। साक्षात्परम्परायोगात्तत्तुल्येति त्रिधा पुनः ॥ १०२  
अभ्त्_२९।१०३अ।। श्रीसर्वाचारहृदये तदेतदुपसंहृतम् ।  
अभ्त्_२९।१०३ब्।। षडेताः शक्तयः प्रोक्ता भुक्तिमुक्तिफलप्रदाः ॥ १०३  
अभ्त्_२९।१०४अ।। द्वाभ्यां तु सृष्टिसंहारौ तस्मान्मेलकमुत्तमम् ।  
अभ्त्_२९।१०४ब्।। तामाहृत्य मिथो@भ्यर्च्य तर्पयित्वा परस्परम् ॥ १०४  
अभ्त्_२९।१०५अ।। अन्तरङ्गक्रमेणैव मुख्यचक्रस्य पूजनम् ।  
अभ्त्_२९।१०५ब्।। यदेवानन्दसन्दोहि संविदो ह्यन्तरङ्गकम् ॥ १०५  
अभ्त्_२९।१०६अ।। तत्प्रधानं भवेच्चक्रमनुचक्रमतो@परम् ।  
अभ्त्_२९।१०६ब्।। विकासात्तृप्तितः पाशोत्कर्तनात्कृतिशक्तितः ॥ १०६  
अभ्त्_२९।१०७अ।। चक्रं कसेश्चकेः कृत्या करोतेश्च किलोदितम् ।  
अभ्त्_२९।१०७ब्।। यागश्च तर्पणं बाह्ये विकासस्तच्च कीर्त्यते ॥ १०७  
अभ्त्_२९।१०८अ।। चक्रानुचक्रान्तरगाच्छक्तिमत्परिकल्पितात् ।  
अभ्त्_२९।१०८ब्।। प्राणगादप्यथानन्दस्यन्दिनो@भ्यवहारतः ॥ १०८  
अभ्त्_२९।१०९अ।। गन्धधूपस्रगादेश्च बाह्यादुच्छलनं चितः ।  
अभ्त्_२९।१०९ब्।। इत्थं स्वोचितवस्त्वंशैरनुचक्रेषु तर्पणम् ॥ १०९  
अभ्त्_२९।११०अ।। कुर्वीयातामिहान्योन्यं मुख्यचक्रैकताकृते ।  
अभ्त्_२९।११०ब्।। उक्तं च त्रिशिरस्तन्त्रे विमलासनगोचरः ॥ ११०  
अभ्त्_२९।१११अ।। अक्षषट्कस्य मध्ये तु रुद्रस्थानं समाविशेत् ।  
अभ्त्_२९।१११ब्।। निजनिजभोगाभोगप्रविकासिनिजस्वरूपपरिमर्शे ॥ १११  
अभ्त्_२९।११२अ।। क्रमशो@नुचक्रदेव्यः संविच्चक्रं हि मध्यमं यान्ति ।  
अभ्त्_२९।११२ब्।। स्वस्थतनोरपरस्य तु ता देहाधिष्ठितं विहाय यतः ॥ ११२  
अभ्त्_२९।११३अ।। आसत इति तदहंयुर्नो पूर्णो नापि चोच्छलति ।  
अभ्त्_२९।११३ब्।। अनुचक्रदेवतात्मकमरीचिपरिपूरणाधिगतवीर्यम् ॥ ११३  
अभ्त्_२९।११४अ।। तच्छक्तिशक्तिमद्युगमन्योन्यसमुन्मुखं भवति ।  
अभ्त्_२९।११४ब्।। तद्युगलमूर्ध्वधामप्रवेशसंस्पर्शजातसङ्क्षोभम् ॥ ११४  
अभ्त्_२९।११५अ।। क्षुभ्नात्यनुचक्राण्यपि तानि तदा तन्मयानि न पृथक्तु ।  
अभ्त्_२९।११५ब्।। इत्थं यामलमेतद्गलितभिदासङ्कथं यदेव स्यात् ॥ ११५  
अभ्त्_२९।११६अ।। क्रमतारतम्ययोगात्सैव हि संविद्विसर्गसङ्घट्टः ।  
अभ्त्_२९।११६ब्।। तद्ध्रुवधामानुत्तरमुभयात्मकजगदुदारसानन्दम् ॥ ११६  
अभ्त्_२९।११७अ।। नो शान्तं नाप्युदितं शान्तोदितसूतिकारणं परं कौलम् ।  
अभ्त्_२९।११७ब्।। अनवच्छिन्नपदेप्सुस्तां संविदमात्मसात्सदा कुर्यात् ॥ ११७  
अभ्त्_२९।११८अ।। अनवच्छिन्नं परमार्थतो हि रूपं चितो देव्याः ।  
अभ्त्_२९।११८ब्।। ईदृक्तादृक्प्रायप्रशमोदयभावविलयपरिकथया ॥ ११८  
अभ्त्_२९।११९अ।। अनवच्छिन्नं धाम प्रविशेद्वैसर्गिकं सुभगः ।  
अभ्त्_२९।११९ब्।। शान्तोदितात्मकं द्वयमथ युगपदुदेति शक्तिशक्तिमतोः ॥ ११९  
अभ्त्_२९।१२०अ।। रूपमुदितं परस्परधामगतं शान्तमात्मगतमेव ।  
अभ्त्_२९।१२०ब्।। उभयमपि वस्तुतः किल यामलमिति तथोदितं शान्तम् ॥ १२०  
अभ्त्_२९।१२१अ।। शक्तिस्तद्वदुचितां सृष्टिं पुष्णाति नो तद्वान् ।  
अभ्त्_२९।१२१ब्।। शान्तोदितात्मकोभयरूपपरामर्शसाम्ययोगे@पि ॥ १२१  
अभ्त्_२९।१२२अ।। प्रविकस्वरमध्यपदा शक्तिः शास्त्रे ततः कथिता ।  
अभ्त्_२९।१२२ब्।। तस्यामेव कुलार्थं सम्यक् सञ्चारयेद्गुरुस्तेन ॥ १२२  
अभ्त्_२९।१२३अ।। तद्द्वारेण च कथितक्रमेण सञ्चारयेत नृषु ।  
अभ्त्_२९।१२३ब्।। स्वशरीराधिकसद्भावभावितामिति ततः प्राह ॥ १२३  
अभ्त्_२९।१२४अ।। श्रीमत्कल्लटनाथः प्रोक्तसमस्तार्थलब्धये वाक्यम् ।  
अभ्त्_२९।१२४ब्।। तन्मुख्यचक्रमुक्तं महेशिना योगिनीवक्त्रम् ॥ १२४  
अभ्त्_२९।१२५अ।। तत्रैष सम्प्रदायस्तस्मात्सम्प्राप्यते ज्ञानम् ।  
अभ्त्_२९।१२५ब्।। तदिदमलेख्यं भणितं वक्त्राद्वक्त्रस्थमुक्तयुक्त्या च ॥ १२५  
अभ्त्_२९।१२६अ।। वक्त्रं प्रधानचक्रं स्वा संविल्लिख्यतां च कथम् ।  
अभ्त्_२९।१२६ब्।। अथ सृष्टे द्वितये@स्मिन् शान्तोदितधाम्नि ये@नुसन्दधते ॥ १२६  
अभ्त्_२९।१२७अ।। प्राच्यां विसर्गसत्तामनवच्छिदि ते पदे रूढाः ।  
अभ्त्_२९।१२७ब्।। ये सिद्धिमाप्तुकामास्ते@भ्युदितं रूपमाहरेयुरथो ॥ १२७  
अभ्त्_२९।१२८अ।। तेनैव पूजयेयुः संविन्नैकट्यशुद्धतमवपुषा ।  
अभ्त्_२९।१२८ब्।। तदपिच मिथो हि वक्त्रात्प्रधानतो वक्त्रगं यतो भणितम् ॥ १२८  
अभ्त्_२९।१२९अ।। अजरामरपददानप्रवणं कुलसञ्ज्ञितं परमम् ।  
अभ्त्_२९।१२९ब्।। ये@प्यप्राप्तविबोधास्ते@भ्युदितोत्फुल्लयागसंरूढाः ॥ १२९  
अभ्त्_२९।१३०अ।। तत्परिकल्पितचक्रस्थदेवताः प्राप्नुवन्ति विज्ञानम् ।  
अभ्त्_२९।१३०ब्।। ते तत्र शक्तिचक्रे तेनैवानन्दरसमयेन बहिः ॥ १३०  
अभ्त्_२९।१३१अ।। दिक्षु चतसृषु प्रोक्तक्रमेण गणनाथतः प्रभृति सर्वम् ।  
अभ्त्_२९।१३१ब्।। सम्पूज्य मध्यमपदे कुलेशयुग्मं त्वरात्रये देवीः ॥ १३१  
अभ्त्_२९।१३२अ।। बाह्ये प्रत्यरमथ किल चतुष्कमिति रश्मिचक्रमर्कारम् ।  
अभ्त्_२९।१३२ब्।। अष्टकमष्टाष्टकमथ विविधं सम्पूजयेत्क्रमेण मुनिः ॥ १३२  
अभ्त्_२९।१३३अ।। निजदेहगते धामनि तथैव पूज्यं समभ्यस्येत् ।  
अभ्त्_२९।१३३ब्।। यत्तच्छान्तं रूपं तेनाभ्यस्तेन हृदयसंवित्त्या ॥ १३३  
अभ्त्_२९।१३४अ।। शान्तं शिवपदमेति हि गलिततरङ्गार्णवप्रख्यम् ।  
अभ्त्_२९।१३४ब्।। तच्छान्तपदाध्यासाच्चक्रस्थो देवतागणः सर्वः ॥ १३४  
अभ्त्_२९।१३५अ।। तिष्ठत्युपरतवृत्तिः शून्यालम्बी निरानन्दः ।  
अभ्त्_२९।१३५ब्।। यो@प्यनुचक्रदृगादिस्वरूपभाक् सो@पि यत्तदायत्तः ॥ १३५  
अभ्त्_२९।१३६अ।। तेनानन्दे मग्नस्तिष्ठत्यानन्दसाकाङ्क्षः ।  
अभ्त्_२९।१३६ब्।। परतत्स्वरूपसङ्घट्टमन्तरेणैष करणरश्मिगणः ॥ १३६  
अभ्त्_२९।१३७अ।। आस्ते हि निःस्वरूपः स्वरूपलाभाय चोन्मुखितः ।  
अभ्त्_२९।१३७ब्।। रणरणकरसान्निजरसभरितबहिर्भावचर्वणवशेन ॥ १३७  
अभ्त्_२९।१३८अ।। विश्रान्तिधाम किञ्चिल्लब्ध्वा स्वात्मन्यथार्पयते ।  
अभ्त्_२९।१३८ब्।। तन्निजविषयार्पणतः पूर्णसमुच्छलितसंविदासारः ॥ १३८  
अभ्त्_२९।१३९अ।। अनुचक्रदेवतागणपरिपूरणजातवीर्यविक्षोभः ।  
अभ्त्_२९।१३९ब्।। चक्रेश्वरो@पि पूर्वोक्तयुक्तितः प्रोच्छलेद्रभसात् ॥ १३९  
अभ्त्_२९।१४०अ।। त्रिविधो विसर्ग इत्थं सङ्घट्टः प्रोदितस्तथा शान्तः ।  
अभ्त्_२९।१४०ब्।। विसृजति यतो विचित्रः सर्गो विगतश्च यत्र सर्ग इति ॥ १४०  
अभ्त्_२९।१४१अ।। श्रीतत्त्वरक्षणे श्रीनिगमे त्रिशिरोमते च तत्प्रोक्तम् ।  
अभ्त्_२९।१४१ब्।। कुण्डं शक्तिः शिवो लिङ्गं मेलकं परमं पदम् ॥ १४१  
अभ्त्_२९।१४२अ।। द्वाभ्यां सृष्टिः संहृतिस्तद्विसर्गस्त्रिविधो गमे ।  
अभ्त्_२९।१४२ब्।। स्रोतोद्वयस्य निष्ठान्तमूर्ध्वाधश्चक्रबोधनम् ॥ १४२  
अभ्त्_२९।१४३अ।। विश्रामं च समावेशं सुषीणां मरुतां तथा ।  
अभ्त्_२९।१४३ब्।। गतभेदं च यन्त्राणां सन्धीनां मर्मणामपि ॥ १४३  
अभ्त्_२९।१४४अ।। द्वासप्ततिपदे देहे सहस्रारे च नित्यशः ।  
अभ्त्_२९।१४४ब्।। गत्यागत्यन्तरा वित्ती सङ्घट्टयति यच्छिवः ॥ १४४  
अभ्त्_२९।१४५अ।। तत्प्रयत्नात्सदा तिष्ठेत्सङ्घट्टे भैरवे पदे ।  
अभ्त्_२९।१४५ब्।। उभयोस्तन्निराकारभावसम्प्राप्तिलक्षणम् ॥ १४५  
अभ्त्_२९।१४६अ।। मात्राविभागरहितं सुस्फुटार्थप्रकाशकम् ।  
अभ्त्_२९।१४६ब्।। अभ्यस्येद्भावसंवित्तिं सर्वभावनिवर्तनात् ॥ १४६  
अभ्त्_२९।१४७अ।। सूर्यसोमौ तु संरुध्य लयविक्षेपमार्गतः ।  
अभ्त्_२९।१४७ब्।। एवं त्रिविधविमर्शावेशसमापत्तिधाम्नि य उदेति ॥ १४७  
अभ्त्_२९।१४८अ।। संवित्परिमर्शात्मा ध्वनिस्तदेवेह मन्त्रवीर्यं स्यात् ।  
अभ्त्_२९।१४८ब्।। तत्रैवोदिततादृशफललाभसमुत्सुकः स्वकं मन्त्रम् ॥ १४८  
अभ्त्_२९।१४९अ।। अनुसन्धाय सदा चेदास्ते मन्त्रोदयं स वै वेत्ति ।  
अभ्त्_२९।१४९ब्।। अत्रैव जपं कुर्यादनुचक्रैकत्वसंविदागमने ॥ १४९  
अभ्त्_२९।१५०अ।। युगपल्लक्षविभेदप्रपञ्चितं नादवृत्त्यैव ।  
अभ्त्_२९।१५०ब्।। श्रीयोगसञ्चरे@पिच मुद्रेयं योगिनीप्रिया परमा ॥ १५०  
अभ्त्_२९।१५१अ।। कोणत्रयान्तराश्रितनित्योन्मुखमण्डलच्छदे कमले ।  
अभ्त्_२९।१५१ब्।। सततावियुतं नालं षोडशदलकमलकलितसन्मूलम् ॥ १५१  
अभ्त्_२९।१५२अ।। मध्यस्थनालगुम्फितसरोजयुगघट्टनक्रमादग्नौ ।  
अभ्त्_२९।१५२ब्।। मध्यस्थपूर्णसुन्दरशशधरदिनकरकलौघसङ्घट्टात् ॥ १५२  
अभ्त्_२९।१५३अ।। त्रिदलारुणवीर्यकलासङ्गान्मध्ये@ङ्कुरः सृष्टिः ।  
अभ्त्_२९।१५३ब्।। इति शशधरवासरपतिचित्रगुसङ्घट्टमुद्रया झटिति ॥ १५३  
अभ्त्_२९।१५४अ।। सृष्ट्यादिक्रममन्तः कुर्वंस्तुर्ये स्थितिं लभते ।  
अभ्त्_२९।१५४ब्।। एतत्खेचरमुद्रावेशे@न्योन्यस्य शक्तिशक्तिमतोः ॥ १५४  
अभ्त्_२९।१५५अ।। पानोपभोगलीलाहासादिषु यो भवेद्विमर्शमयः ।  
अभ्त्_२९।१५५ब्।। अव्यक्तध्वनिरावस्फोटश्रुतिनादनादान्तैः ॥ १५५  
अभ्त्_२९।१५६अ।। अव्युच्छिन्नानाहतरूपैस्तन्मन्त्रवीर्यं स्यात् ।  
अभ्त्_२९।१५६ब्।। इति चक्राष्टकरूढः सहजं जपमाचरन् परे धाम्नि ॥ १५६  
अभ्त्_२९।१५७अ।। यद्भैरवाष्टकपदं तल्लभते@ष्टककलाभिन्नम् ।  
अभ्त्_२९।१५७ब्।। गमनागमने@वसितौ कर्णे नयने द्विलिङ्गसम्पर्के ॥ १५७  
अभ्त्_२९।१५८अ।। तत्सम्मेलनयोगे देहान्ताख्ये च यामले चक्रे ।  
अभ्त्_२९।१५८ब्।। कुचमध्यहृदयदेशादोष्ठान्तं कण्ठगं यदव्यक्तम् ॥ १५८  
अभ्त्_२९।१५९अ।। तच्चक्रद्वयमध्यगमाकर्ण्य क्षोभविगमसमये यत् ।  
अभ्त्_२९।१५९ब्।। निर्वान्ति तत्र चैवं यो@ष्टविधो नादभैरवः परमः ॥ १५९  
अभ्त्_२९।१६०अ।। ज्योतिर्ध्वनिसमिरकृतः सा मान्त्री व्याप्तिरुच्यते परमा ।  
अभ्त्_२९।१६०ब्।। सकलाकलेशशून्यं कलाढ्यखमले तथा क्षपणकं च ॥ १६०  
अभ्त्_२९।१६१अ।। अन्तःस्थं कण्ठ्योष्ठ्यं चन्द्राद्व्याप्तिस्तथोन्मनान्तेयम् ।  
अभ्त्_२९।१६१ब्।। एवं कर्मणि कर्मणि यत्र क्वापि स्मरन् व्याप्तिम् ॥ १६१  
अभ्त्_२९।१६२अ।। सततमलेपो जीवन्मुक्तः परभैरवीभवति ।  
अभ्त्_२९।१६२ब्।। तादृङ्मेलककलिकाकलिततनुः को@पि यो भवेद्गर्भे ॥ १६२  
अभ्त्_२९।१६३अ।। उक्तः स योगिनीभूः स्वयमेव ज्ञानभाजनं रुद्रः ।  
अभ्त्_२९।१६३ब्।। श्रीवीरावलिशास्त्रे बालो@पि च गर्भगो हि शिवरूपः ॥ १६३  
अभ्त्_२९।१६४अ।। आदीयते यतः सारं तस्य मुख्यस्य चैष यत् ।  
अभ्त्_२९।१६४ब्।। मुख्यश्च यागस्तेनायमादियाग इति स्मृतः ॥ १६४  
अभ्त्_२९।१६५अ।। तत्र तत्र च शास्त्रे@स्य स्वरूपं स्तुतवान् विभुः ।  
अभ्त्_२९।१६५ब्।। श्रीवीरावलिहार्देशखमतार्णववर्तिषु ॥ १६५  
अभ्त्_२९।१६६अ।। श्रीसिद्धोत्फुल्लमर्यादाहीनचर्याकुलादिषु ।  
अभ्त्_२९।१६६ब्।। युग्मस्यास्य प्रसादेन व्रतयोगविवर्जितः ॥ १६६  
अभ्त्_२९।१६७अ।। सर्वदा स्मरणं कृत्वा आदियागैकतत्परः ।  
अभ्त्_२९।१६७ब्।। शक्तिदेहे निजे न्यस्येद्विद्यां कूटमनुक्रमात् ॥ १६७  
अभ्त्_२९।१६८अ।। ध्यात्वा चन्द्रनिभं पद्ममात्मानं भास्करद्युतिम् ।  
अभ्त्_२९।१६८ब्।। विद्यामन्त्रात्मकं पीठद्वयमत्रैव मेलयेत् ॥ १६८  
अभ्त्_२९।१६९अ।। न पठ्यते रहस्यत्वात्स्पष्टैः शब्दैर्मया पुनः ।  
अभ्त्_२९।१६९ब्।। कुतूहली तूक्तशास्त्रसम्पाठादेव लक्षयेत् ॥ १६९  
अभ्त्_२९।१७०अ।। यद्भजन्ते सदा सर्वे यद्वान् देवश्च देवता ।  
अभ्त्_२९।१७०ब्।। तच्चक्रं परमं देवीयागादौ सन्निधापकम् ॥ १७०  
अभ्त्_२९।१७१अ।। देह एव परं लिङ्गं सर्वतत्त्वात्मकं शिवम् ।  
अभ्त्_२९।१७१ब्।। देवताचक्रसञ्जुष्टं पूजाधाम तदुत्तमम् ॥ १७१  
अभ्त्_२९।१७२अ।। तदेव मण्डलं मुख्यं त्रित्रिशूलाब्जचक्रखम् ।  
अभ्त्_२९।१७२ब्।। तत्रैव देवताचक्रं बहिरन्तः सदा यजेत् ॥ १७२  
अभ्त्_२९।१७३अ।। स्वस्वमन्त्रपरामर्शपूर्वं तज्जन्मभी रसैः ।  
अभ्त्_२९।१७३ब्।। आनन्दबहुलैः सृष्टिसंहारविधिना स्पृशेत् ॥ १७३  
अभ्त्_२९।१७४अ।। तत्स्पर्शरभसोद्बुद्धसंविच्चक्रं तदीश्वरः ।  
अभ्त्_२९।१७४ब्।। लभते परमं धाम तर्पिताशेषदैवतः ॥ १७४  
अभ्त्_२९।१७५अ।। अनुयागोक्तविधिना द्रव्यैर्हृदयहारिभिः ।  
अभ्त्_२९।१७५ब्।। तथैव स्वस्वकामर्शयोगादन्तः प्रतर्पयेत् ॥ १७५  
अभ्त्_२९।१७६अ।। कृत्वाधारधरां चमत्कृतिरसप्रोक्षाक्षणक्षालितामात्तैर्मानसतः स्वभावकुसुमैः स्वामोदसन्दोहिभिः ।  
अभ्त्_२९।१७६ब्।। आनन्दामृतनिर्भरस्वहृदयानर्घार्घपात्रक्रमात् त्वां देव्या सह देहदेवसदने देवार्चये@हर्निशम् ॥ १७६  
अभ्त्_२९।१७७अ।। श्रीवीरावल्यमर्यादप्रभृतौ शास्त्रसञ्चये ।  
अभ्त्_२९।१७७ब्।। स एष परमो यागः स्तुतः शीतांशुमौलिना ॥ १७७  
अभ्त्_२९।१७८अ।। अथवा प्राणवृत्तिस्थं समस्तं देवतागणम् ।  
अभ्त्_२९।१७८ब्।। पश्येत्पूर्वोक्तयुक्त्यैव तत्रैवाभ्यर्चयेद्गुरुः ॥ १७८  
अभ्त्_२९।१७९अ।। प्राणाश्रितानां देवीनां ब्रह्मनासादिभेदिभिः ।  
अभ्त्_२९।१७९ब्।। करन्ध्रैर्विशतापानचान्द्रचक्रेण तर्पणम् ॥ १७९  
अभ्त्_२९।१८०अ।। एवं प्राणक्रमेणैव तर्पयेद्देवतागणम् ।  
अभ्त्_२९।१८०ब्।। अचिरात्तत्प्रसादेन ज्ञानसिद्धीरथाश्नुते ॥ १८०  
अभ्त्_२९।१८१अ।। संविन्मात्रस्थितं देवीचक्रं वा संविदर्पणात् ।  
अभ्त्_२९।१८१ब्।। विश्वाभोगप्रयोगेण तर्पणीयं विपश्चिता ॥ १८१  
अभ्त्_२९।१८२अ।। यत्र सर्वे लयं यान्ति दह्यन्ते तत्त्वसञ्चयाः ।  
अभ्त्_२९।१८२ब्।। तां चितिं पश्य कायस्थां कालानलसमप्रभाम् ॥ १८२  
अभ्त्_२९।१८३अ।। शून्यरूपे श्मशाने@स्मिन् योगिनीसिद्धसेविते ।  
अभ्त्_२९।१८३ब्।। क्रीडास्थाने महारौद्रे सर्वास्तमितविग्रहे ॥ १८३  
अभ्त्_२९।१८४अ।। स्वरश्मिमण्डलाकीर्णे ध्वंसितध्वान्तसन्ततौ ।  
अभ्त्_२९।१८४ब्।। सर्वैर्विकल्पैर्निर्मुक्ते आनन्दपदकेवले ॥ १८४  
अभ्त्_२९।१८५अ।। असङ्ख्यचितिसम्पूर्णे श्मशाने चितिभीषणे ।  
अभ्त्_२९।१८५ब्।। समस्तदेवताधारे प्रविष्टः को न सिद्ध्यति ॥ १८५  
अभ्त्_२९।१८६अ।। श्रीमद्वीरावलीशास्त्रे इत्थं प्रोवाच भैरवी ।  
अभ्त्_२९।१८६ब्।। इत्थं यागं विधायादौ तादृशौचित्यभागिनम् ॥ १८६  
अभ्त्_२९।१८७अ।। लक्षैकीयं स्वशिष्यं तं दीक्षयेत्तादृशि क्रमे ।  
अभ्त्_२९।१८७ब्।। रुद्रशक्त्या तु तं प्रोक्ष्य देवाभ्याशे निवेशयेत् ॥ १८७  
अभ्त्_२९।१८८अ।। भुजौ तस्य समालोक्य रुद्रशक्त्या प्रदीपयेत् ।  
अभ्त्_२९।१८८ब्।। तयैवास्यार्पयेत्पुष्पं करयोर्गन्धदिग्धयोः ॥ १८८  
अभ्त्_२९।१८९अ।। निरालम्बौ तु तौ तस्य स्थापयित्वा विचिन्तयेत् ।  
अभ्त्_२९।१८९ब्।। रुद्रशक्त्याकृष्यमाणौ दीप्तयाङ्कुशरूपया ॥ १८९  
अभ्त्_२९।१९०अ।। ततः स स्वयमादाय वस्त्रं बद्धदृशिर्भवेत् ।  
अभ्त्_२९।१९०ब्।। स्वयं च पातयेत्पुष्पं तत्पाताल्लक्षयेत्कुलम् ॥ १९०  
अभ्त्_२९।१९१अ।। ततो@स्य मुखमुद्धाट्य पादयोः प्रणिपातयेत् ।  
अभ्त्_२९।१९१ब्।। हस्तयोर्मूर्ध्नि चाप्यस्य देवीचक्रं समर्चयेत् ॥ १९१  
अभ्त्_२९।१९२अ।। आकर्ष्याकर्षकत्वेन प्रेर्यप्रेरकभावतः ।  
अभ्त्_२९।१९२ब्।। उक्तं श्रीरत्नमालायां नाभिं दण्डेन सम्पुटम् ॥ १९२  
अभ्त्_२९।१९३अ।। वामभूषणजङ्घाभ्यां नितम्बेनाप्यलङ्कृतम् ।  
अभ्त्_२९।१९३ब्।। शिष्यहस्ते पुष्पभृते चोदनास्त्रं तु योजयेत् ॥ १९३  
अभ्त्_२९।१९४अ।। यावत्स स्तोभमायातः स्वयं पतति मूर्धनि ।  
अभ्त्_२९।१९४ब्।। शिवहस्तः स्वयं सो@यं सद्यःप्रत्ययकारकः ॥ १९४  
अभ्त्_२९।१९५अ।। अनेनैव प्रयोगेण चरुकं ग्राहयेद्गुरुः ।  
अभ्त्_२९।१९५ब्।। शिष्येण दन्तकाष्ठं च तत्पातः प्राग्वदेव तु ॥ १९५  
अभ्त्_२९।१९६अ।। करस्तोभो नेत्रपटग्रहात् प्रभृति यः किल ।  
अभ्त्_२९।१९६ब्।। दन्तकाष्ठसमादानपर्यन्तस्तत्र लक्षयेत् ॥ १९६  
अभ्त्_२९।१९७अ।। तीव्रमन्दादिभेदेन शक्तिपातं तथाविधम् ।  
अभ्त्_२९।१९७ब्।। इत्येष समयी प्रोक्तः श्रीपूर्वे करकम्पतः ॥ १९७  
अभ्त्_२९।१९८अ।। समयी तु करस्तोभादिति श्रीभोगहस्तके ।  
अभ्त्_२९।१९८ब्।। चर्वेव वा गुरुर्दद्याद्वामामृतपरिप्लुतम् ॥ १९८  
अभ्त्_२९।१९९अ।। निःशङ्कं ग्रहणाच्छक्तिगोत्रो मायोज्झितो भवेत् ।  
अभ्त्_२९।१९९ब्।। सकम्पस्त्वाददानः स्यात् समयी वाचनादिषु ॥ १९९  
अभ्त्_२९।२००अ।। कालान्तरे@ध्वसंशुद्ध्या पालनात्समयस्थितेः ।  
अभ्त्_२९।२००ब्।। सिद्धिपात्रमिति श्रीमदानन्देश्वर उच्यते ॥ २००  
अभ्त्_२९।२०१अ।। यदा तु पुत्रकं कुर्यात्तदा दीक्षां समाचरेत् ।  
अभ्त्_२९।२०१ब्।। उक्तं श्रीरत्नमालायां नादिफान्तां ज्वलत्प्रभाम् ॥ २०१  
अभ्त्_२९।२०२अ।। न्यस्येच्छिखान्तं पतति तेनात्रेदृक् क्रमो भवेत् ।  
अभ्त्_२९।२०२ब्।। प्रोक्षितस्य शिशोर्न्यस्तप्रोक्तशोध्याध्वपद्धतेः ॥ २०२  
अभ्त्_२९।२०३अ।। ऋजुदेहजुषः शक्तिं पादान्मूर्धान्तमागताम् ।  
अभ्त्_२९।२०३ब्।। पाशान्दहन्तीं सन्दीप्तां चिन्तयेत्तन्मयो गुरुः ॥ २०३  
अभ्त्_२९।२०४अ।। उपविश्य ततस्तस्य मूलशोध्यात् प्रभृत्यलम् ।  
अभ्त्_२९।२०४ब्।। अन्तशोध्यावसानान्तां दहन्तीं चिन्तयेत्क्रमात् ॥ २०४  
अभ्त्_२९।२०५अ।। एवं सर्वाणि शोध्यानि तत्त्वादीनि पुरोक्तवत् ।  
अभ्त्_२९।२०५ब्।। दग्ध्वा लीनां शिवे ध्यायेन्निष्कले सकले@थवा ॥ २०५  
अभ्त्_२९।२०६अ।। योगिना योजिता मार्गे सजातीयस्य पोषणम् ।  
अभ्त्_२९।२०६ब्।। कुरुते निर्दहत्यन्तद्भिन्नजातिकदम्बकम् ॥ २०६  
अभ्त्_२९।२०७अ।। अनया शोध्यमानस्य शिशोस्तीव्रादिभेदतः ।  
अभ्त्_२९।२०७ब्।। शक्तिपाताच्चितिव्योमप्राणनान्तर्बहिस्तनूः ॥ २०७  
अभ्त्_२९।२०८अ।। आविशन्ती रुद्रशक्तिः क्रमात्सूते फलं त्विदम् ।  
अभ्त्_२९।२०८ब्।। आनन्दमुद्भवं कम्पं निद्रां घूर्णिं च देहगाम् ॥ २०८  
अभ्त्_२९।२०९अ।। एवं स्तोभितपाशस्य योजितस्यात्मनः शिवे ।  
अभ्त्_२९।२०९ब्।। शेषभोगाय कुर्वीत सृष्टिं संशुद्धतत्त्वगाम् ॥ २०९  
अभ्त्_२९।२१०अ।। अथवा कस्यचिन्नैवमावेशस्तद्दहेदिमम् ।  
अभ्त्_२९।२१०ब्।। बहिरन्तश्चोक्तशक्त्या पतेदित्थं स भूतले ॥ २१०  
अभ्त्_२९।२११अ।। यस्य त्वेवमपि स्यान्न तमत्रोपलवत्त्यजेत् ।  
अभ्त्_२९।२११ब्।। अथ सप्रत्ययां दीक्षां वक्ष्ये तुष्टेन धीमता ॥ २११  
अभ्त्_२९।२१२अ।। शम्भुनाथेनोपदिष्टां दृष्टां सद्भावशासने ।  
अभ्त्_२९।२१२ब्।। सुधाग्निमरुतो मन्दपरकालाग्निवायवः ॥ २१२  
अभ्त्_२९।२१३अ।। वह्निसौधासुकूटाग्निवायुः सर्वे सषष्ठकाः ।  
अभ्त्_२९।२१३ब्।। एतत्पिण्डत्रयं स्तोभकारि प्रत्येकमुच्यते ॥ २१३  
अभ्त्_२९।२१४अ।। शक्तिबीजं स्मृतं यच्च न्यस्येत्सार्वाङ्गिकं तु तत् ।  
अभ्त्_२९।२१४ब्।। हृच्चक्रे न्यस्यते मन्त्रो द्वादशस्वरभूषितः ॥ २१४  
अभ्त्_२९।२१५अ।। जपाकुसुमसङ्काशं चैतन्यं तस्य मध्यतः ।  
अभ्त्_२९।२१५ब्।। वायुना प्रेरितं चक्रं वह्निना परिदीपितम् ॥ २१५  
अभ्त्_२९।२१६अ।। तद्ध्यायेच्च जपेन्मन्त्रं नामान्तरितयोगतः ।  
अभ्त्_२९।२१६ब्।। निमेषार्धात्तु शिष्यस्य भवेत्स्तोभो न संशयः ॥ २१६  
अभ्त्_२९।२१७अ।। आत्मानं प्रेक्षते देवि तत्त्वे तत्त्वे नियोजितः ।  
अभ्त्_२९।२१७ब्।। यावत्प्राप्तः परं तत्त्वं तदा त्वेष न पश्यति ॥ २१७  
अभ्त्_२९।२१८अ।। अनेन क्रमयोगेन सर्वाध्वानं स पश्यति ।  
अभ्त्_२९।२१८ब्।। अथवा सर्वशास्त्राण्यप्युद्ग्राहयति तत्क्षणात् ॥ २१८  
अभ्त्_२९।२१९अ।। पृथक्तत्त्वविधौ दीक्षां योग्यतावशवर्तिनः ।  
अभ्त्_२९।२१९ब्।। तत्त्वाभ्यासविधानेन सिद्धयोगी समाचरेत् ॥ २१९  
अभ्त्_२९।२२०अ।। इति सन्दीक्षितस्यास्य मुमुक्षोः शेषवर्तने ।  
अभ्त्_२९।२२०ब्।। कुलक्रमेष्टिरादेश्या पञ्चावस्थासमन्विता ॥ २२०  
अभ्त्_२९।२२१अ।। जाग्रदादिषु संवित्तिर्यथा स्यादनपायिनी ।  
अभ्त्_२९।२२१ब्।। कुलयागस्तथादेश्यो योगिनीमुखसंस्थितः ॥ २२१  
अभ्त्_२९।२२२अ।। सर्वं जाग्रति कर्तव्यं स्वप्ने प्रत्येकमन्त्रगम् ।  
अभ्त्_२९।२२२ब्।। निवार्य सुप्ते मूलाख्यः स्वशक्तिपरिबृंहितः ॥ २२२  
अभ्त्_२९।२२३अ।। तुर्ये त्वेकैव दूत्याख्या तदतीते कुलेशिता ।  
अभ्त्_२९।२२३ब्।। स्वशक्तिपरिपूर्णानामित्थं पूजा प्रवर्तते ॥ २२३  
अभ्त्_२९।२२४अ।। पिण्डस्थादि च पूर्वोक्तं सर्वातीतावसानकम् ।  
अभ्त्_२९।२२४ब्।। अवस्थापञ्चकं प्रोक्तभेदं तस्मै निरूपयेत् ॥ २२४  
अभ्त्_२९।२२५अ।। साधकस्य बुभुक्षोस्तु सम्यग्योगाभिषेचनम् ।  
अभ्त्_२९।२२५ब्।। तत्रेष्ट्वा विभवैर्देवं हेमादिमयमव्रणम् ॥ २२५  
अभ्त्_२९।२२६अ।। दीपाष्टकं रक्तवर्तिसर्पिषापूर्य बोधयेत् ।  
अभ्त्_२९।२२६ब्।। कुलाष्टकेन तत्पूज्यं शङ्खे चापि कुलेश्वरौ ॥ २२६  
अभ्त्_२९।२२७अ।। आनन्दामृतसम्पूर्णे शिवहस्तोक्तवर्त्मना ।  
अभ्त्_२९।२२७ब्।। तेनाभिषिञ्चेत्तं पश्चात् स कुर्यान्मन्त्रसाधनम् ॥ २२७  
अभ्त्_२९।२२८अ।। आचार्यस्याभिषेको@यमधिकारान्वितः स तु ।  
अभ्त्_२९।२२८ब्।। कुर्यात्पिष्टादिभिश्चास्य चतुष्षष्टिं प्रदीपकान् ॥ २२८  
अभ्त्_२९।२२९अ।। अष्टाष्टकेन पूज्यास्ते मध्ये प्राग्वत् कुलेश्वरौ ।  
अभ्त्_२९।२२९ब्।। शिवहस्तोक्तयुक्त्यैव गुरुमप्यभिषेचयेत् ॥ २२९  
अभ्त्_२९।२३०अ।। अभिषिक्ताविमावेवं सर्वयोगिगणेन तु ।  
अभ्त्_२९।२३०ब्।। विदितौ भवतस्तत्र गुरुर्मोक्षप्रदो भवेत् ॥ २३०  
अभ्त्_२९।२३१अ।। तात्पर्यमस्य पादस्य स सिद्धीः सम्प्रयच्छति ।  
अभ्त्_२९।२३१ब्।। गुरुर्यः साधकः प्राक्स्यादन्यो मोक्षं ददात्यलम् ॥ २३१  
अभ्त्_२९।२३२अ।। अनयोः कथयेज्ज्ञानं त्रिविधं सर्वमप्यलम् ।  
अभ्त्_२९।२३२ब्।। स्वकीयाज्ञां च वितरेत् स्वक्रियाकरणं प्रति ॥ २३२  
अभ्त्_२९।२३३अ।। षट्कं कारणसञ्ज्ञं यत्तथा यः परमः शिवः ।  
अभ्त्_२९।२३३ब्।। साकं भैरवनाथेन तदष्टकमुदाहृतम् ॥ २३३  
अभ्त्_२९।२३४अ।। प्रत्येकं तस्य सार्वात्म्यं पश्यंस्तां वृत्तिमात्मगाम् ।  
अभ्त्_२९।२३४ब्।। चक्षुरादौ सङ्क्रमयेद्यत्र यत्रेन्द्रिये गुरुः ॥ २३४  
अभ्त्_२९।२३५अ।। स एव पूर्णैः कलशैरभिषेकः परः स्मृतः ।  
अभ्त्_२९।२३५ब्।। विना बाह्यैरपीत्युक्तं श्रीवीरावलिभैरवे ॥ २३५  
अभ्त्_२९।२३६अ।। सद्य एव तु भोगेप्सोर्योगात्सिद्धतमो गुरुः ।  
अभ्त्_२९।२३६ब्।। कुर्यात्सद्यस्तथाभीष्टफलदं वेधदीक्षणम् ॥ २३६  
अभ्त्_२९।२३७अ।। वेधदीक्षा च बहुधा तत्र तत्र निरूपिता ।  
अभ्त्_२९।२३७ब्।। सा चाभ्यासवता कार्या येनोर्ध्वोर्ध्वप्रवेशतः ॥ २३७  
अभ्त्_२९।२३८अ।। शिष्यस्य चक्रसम्भेदप्रत्ययो जायते ध्रुवः ।  
अभ्त्_२९।२३८ब्।। येनाणिमादिका सिद्धिः श्रीमालायां च चोदिता ॥ २३८  
अभ्त्_२९।२३९अ।। ऊर्ध्वचक्रदशालाभे पिशाचावेश एव सा ।  
अभ्त्_२९।२३९ब्।। मन्त्रनादबिन्दुशक्तिभुजङ्गमपरात्मिका ॥ २३९  
अभ्त्_२९।२४०अ।। षोढा श्रीगह्वरे वेधदीक्षोक्ता परमेशिना ।  
अभ्त्_२९।२४०ब्।। ज्वालाकुलं स्वशास्त्रोक्तं चक्रमष्टारकादिकम् ॥ २४०  
अभ्त्_२९।२४१अ।। ध्यात्वा तेनास्य हृच्चक्रवेधनान्मन्त्रवेधनम् ।  
अभ्त्_२९।२४१ब्।। आकारं नवधा देहे न्यस्य सङ्क्रमयेत्ततः ॥ २४१  
अभ्त्_२९।२४२अ।। न्यासयोगेन शिष्याय दीप्यमानं महार्चिषम् ।  
अभ्त्_२९।२४२ब्।। पाशस्तोभात्ततस्तस्य परतत्त्वे तु योजनम् ॥ २४२  
अभ्त्_२९।२४३अ।। इति दीक्षोत्तरे दृष्टो विधिर्मे शम्भुनोदितः ।  
अभ्त्_२९।२४३ब्।। नादोच्चारेण नादाख्यः सृष्टिक्रमनियोगतः ॥ २४३  
अभ्त्_२९।२४४अ।। नादेन वेधयेच्चित्तं नादवेध उदीरितः ।  
अभ्त्_२९।२४४ब्।। बिन्दुस्थानगतं चित्तं भ्रूमध्यपथसंस्थितम् ॥ २४४  
अभ्त्_२९।२४५अ।। हृल्लक्ष्ये वा महेशानि बिन्दुं ज्वालाकुलप्रभम् ।  
अभ्त्_२९।२४५ब्।। तेन सम्बोधयेत्साध्यं बिन्द्वाख्यो@यं प्रकीर्तितः ॥ २४५  
अभ्त्_२९।२४६अ।। शाक्तं शक्तिमदुच्चाराद्गन्धोच्चारेण सुन्दरि ।  
अभ्त्_२९।२४६ब्।। शृङ्गाटकासनस्थं तु कुटिलं कुण्डलाकृतिम् ॥ २४६  
अभ्त्_२९।२४७अ।। अनुच्चारेण चोच्चार्य वेधयेन्निखिलं जगत् ।  
अभ्त्_२९।२४७ब्।। एवं भ्रमरवेधेन शाक्तवेध उदाहृतः ॥ २४७  
अभ्त्_२९।२४८अ।। सा चैव परमा शक्तिरानन्दप्रविकासिनी ।  
अभ्त्_२९।२४८ब्।। जन्मस्थानात्परं याति फणपञ्चकभूषिता ॥ २४८  
अभ्त्_२९।२४९अ।। कलास्तत्त्वानि नन्दाद्या व्योमानि च कुलानि च ।  
अभ्त्_२९।२४९ब्।। ब्रह्मादिकारणान्यक्षाण्येव सा पञ्चकात्मिका ॥ २४९  
अभ्त्_२९।२५०अ।। एवं पञ्चप्रकारा सा ब्रह्मस्थानविनिर्गता ।  
अभ्त्_२९।२५०ब्।। ब्रह्मस्थाने विशन्ती तु तडिल्लीना विराजते ॥ २५०  
अभ्त्_२९।२५१अ।। प्रविष्टा वेधयेत्कायमात्मानं प्रतिभेदयेत् ।  
अभ्त्_२९।२५१ब्।। एवं भुजङ्गवेधस्तु कथितो भैरवागमे ॥ २५१  
अभ्त्_२९।२५२अ।। तावद्भावयते चित्तं यावच्चित्तं क्षयं गतम् ।  
अभ्त्_२९।२५२ब्।। क्षीणे चित्ते सुरेशानि परानन्द उदाहृतः ॥ २५२  
अभ्त्_२९।२५३अ।। नेन्द्रियाणि न वै प्राणा नान्तःकरणगोचरः ।  
अभ्त्_२९।२५३ब्।। न मनो नापि मन्तव्यं न मन्ता न मनिक्रिया ॥ २५३  
अभ्त्_२९।२५४अ।। सर्वभावपरिक्षीणः परवेध उदाहृतः ।  
अभ्त्_२९।२५४ब्।। मनुशक्तिभुवनरूपज्ञापिण्डस्थाननाडिपरभेदात् ॥ २५४  
अभ्त्_२९।२५५अ।। नवधा कलयन्त्यन्ये वेदं गुरवो रहस्यविदः ।  
अभ्त्_२९।२५५ब्।। मायागर्भाग्निवर्णौघयुक्ते त्र्यश्रिणि मण्डले ॥ २५५  
अभ्त्_२९।२५६अ।। ध्यात्वा ज्वालाकरालेन तेन ग्रन्थीन् विभेदयेत् ।  
अभ्त्_२९।२५६ब्।। पुष्पैर्हन्याद्योजयेच्च परे मन्त्राभिधो विधिः ॥ २५६  
अभ्त्_२९।२५७अ।। नाड्याविश्यान्यतरया चैतन्यं कन्दधामनि ।  
अभ्त्_२९।२५७ब्।। पिण्डीकृत्य परिभ्रम्य पञ्चाष्टशिखया हठात् ॥ २५७  
अभ्त्_२९।२५८अ।। शक्तिशूलाग्रगमितं क्वापि चक्रे नियोजयेत् ।  
अभ्त्_२९।२५८ब्।। शक्त्येति शाक्तो वेधो@यं सद्यःप्रत्ययकारकः ॥ २५८  
अभ्त्_२९।२५९अ।। आधारान्निर्गतया शिखया ज्योत्स्नावदातया रभसात् ।  
अभ्त्_२९।२५९ब्।। अङ्गुष्ठमूलपीठक्रमेण शिष्यस्य लीनया व्योम्नि ॥ २५९  
अभ्त्_२९।२६०अ।। देहं स्वच्छीकृत्य क्षादीनान्तान् स्मरन्पुरोक्तपुर्योघान् ।  
अभ्त्_२९।२६०ब्।। निजमण्डलनिर्ध्यानात्प्रतिबिम्बयते भुवनवेधः ॥ २६०  
अभ्त्_२९।२६१अ।। भ्रूमध्योदितबैन्दवधामान्तः काञ्चिदाकृतिं रुचिराम् ।  
अभ्त्_२९।२६१ब्।। तादात्म्येन ध्यायेच्छिष्यं पश्चाच्च तन्मयीकुर्यात् ॥ २६१  
अभ्त्_२९।२६२अ।। इति रूपवेध उक्तः सा चेहाकृतिरुपैति दृश्यत्वम् ।  
अभ्त्_२९।२६२ब्।। अन्ते तत्सायुज्यं शिष्यश्चायाति तन्मयीभूतः ॥ २६२  
अभ्त्_२९।२६३अ।। विज्ञानमष्टधा यद्ध्राणादिकबुद्धिसञ्ज्ञकरणान्तः ।  
अभ्त्_२९।२६३ब्।। तत् स्वस्वनाडिसूत्रक्रमेण सञ्चारयेच्छिष्ये ॥ २६३  
अभ्त्_२९।२६४अ।। अभिमानदार्ढ्यबन्धक्रमेण विज्ञानसञ्ज्ञको वेधः ।  
अभ्त्_२९।२६४ब्।। हृदयव्योमनि सद्यो दिव्यज्ञानार्कसमुदयं धत्ते ॥ २६४  
अभ्त्_२९।२६५अ।। पिण्डः परः कलात्मा सूक्ष्मः पुर्यष्टको बहिः स्थूलः ।  
अभ्त्_२९।२६५ब्।। छायात्मा स पराङ्मुख आदर्शादौ च सम्मुखो ज्ञेयः ॥ २६५  
अभ्त्_२९।२६६अ।। इति यः पिण्डविभेदस्तं रभसादुत्तरोत्तरे शमयेत् ।  
अभ्त्_२९।२६६ब्।। तत्तद्नलने क्रमशः परमपदं पिण्डवेधेन ॥ २६६  
अभ्त्_२९।२६७अ।। यद्यद्देहे चक्रं तत्र शिशोरेत्य विश्रमं क्रमशः ।  
अभ्त्_२९।२६७ब्।। उज्ज्वलयेत्तच्चक्रं स्थानाख्यस्तत्फलप्रदो वेधः ॥ २६७  
अभ्त्_२९।२६८अ।। नाड्यः प्रधानभूतास्तिस्रो@न्यास्तद्गतास्त्वसङ्ख्येयाः ।  
अभ्त्_२९।२६८ब्।। एकीकारस्ताभिर्नाडीवेधो@त्र तत्फलकृत् ॥ २६८  
अभ्त्_२९।२६९अ।। अभिलषितनाडिवाहो मुख्याभिश्चक्षुरादिनिष्ठाभिः ।  
अभ्त्_२९।२६९ब्।। अद्बोधप्राप्तिः स्यान्नाडीवेधे विचित्रबहुरूपा ॥ २६९  
अभ्त्_२९।२७०अ।। लाङ्गूलाकृतिबलवत् स्वनाडिसंवोष्टितामपरनाडीम् ।  
अभ्त्_२९।२७०ब्।। आस्फोट्य सिद्धमपि भुवि पातयति हठान्महायोगी ॥ २७०  
अभ्त्_२९।२७१अ।। परवेधं समस्तेषु चक्रेष्वद्वैतमामृशन् ।  
अभ्त्_२९।२७१ब्।। परं शिवं प्रकुर्वीत शिवतापत्तिदो गुरुः ॥ २७१  
अभ्त्_२९।२७२अ।। श्रीमद्वीरावलिकुले तथा चेत्थं निरूपितम् ।  
अभ्त्_२९।२७२ब्।। अभेद्यं सर्वथा ज्ञेयं मध्यं ज्ञात्वा न लिप्यते ॥ २७२  
अभ्त्_२९।२७३अ।। तद्विभागक्रमे सिद्धः स गुरुर्मोचयेत् पशून् ।  
अभ्त्_२९।२७३ब्।। गुरोरग्रे विशेच्छिष्यो वक्त्रं वक्त्रे तु वेधयेत् ॥ २७३  
अभ्त्_२९।२७४अ।। रूपं रूपे तु विषयैर्यावत्समरसीभवेत् ।  
अभ्त्_२९।२७४ब्।। चित्ते समरसीभूते द्वयोरौन्मनसी स्थितिः ॥ २७४  
अभ्त्_२९।२७५अ।। उभयोश्चोन्मनोगत्या तत्काले दीक्षितो भवेत् ।  
अभ्त्_२९।२७५ब्।। शशिभास्करसंयोगे जीवस्तन्मयतां व्रजेत् ॥ २७५  
अभ्त्_२९।२७६अ।। अत्र ब्रह्मादयो देवा मुक्तये मोक्षकाङ्क्षिणः ।  
अभ्त्_२९।२७६ब्।। निरुध्य रश्मिचक्रं स्वं भोगमोक्षावुभावपि ॥ २७६  
अभ्त्_२९।२७७अ।। ग्रसते यदि तद्दीक्षा शार्वीयं परिकीर्तिता ।  
अभ्त्_२९।२७७ब्।। स एष मोक्षः कथितो निःस्पन्दः सर्वजन्तुषु ॥ २७७  
अभ्त्_२९।२७८अ।। अग्नीषोमकलाघातसङ्घातात् स्पन्दनं हरेत् ।  
अभ्त्_२९।२७८ब्।। बाह्यं प्राणं बाह्यगतं तिमिराकारयोगतः ॥ २७८  
अभ्त्_२९।२७९अ।। निर्यातं रोमकूपैस्तु भ्रमन्तं सर्वकारणैः ।  
अभ्त्_२९।२७९ब्।। मध्यं निर्लक्ष्यमास्थाय भ्रमयेद्विसृजेत्ततः ॥ २७९  
अभ्त्_२९।२८०अ।। सङ्घट्टोत्पाटयोगेन वेधयेद्ग्रन्थिपञ्चकम् ।  
अभ्त्_२९।२८०ब्।। सङ्घट्टवृत्तियुगलं मध्यधाम विचिन्तयेत् ॥ २८०  
अभ्त्_२९।२८१अ।। नात्मव्योमबहिर्मन्त्रदेहसन्धानमाचरेत् ।  
अभ्त्_२९।२८१ब्।। दीक्षेयं सर्वजन्तूनां शिवतापत्तिदायिका ॥ २८१  
अभ्त्_२९।२८२अ।। दीक्षान्ते दीपकान् पक्त्वा समस्तैः साधकैः सह ।  
अभ्त्_२९।२८२ब्।। चरुः प्राश्यः कुलाचार्यैर्महापातकनाशनः ॥ २८२  
अभ्त्_२९।२८३अ।। इति श्रीरत्नमालायामूनाधिकविधिस्तु यः ।  
अभ्त्_२९।२८३ब्।। स एव पातकं तस्य प्रशमो@यं प्रकीर्तितः ॥ २८३  
अभ्त्_२९।२८४अ।। परे@हनि गुरोः कार्यो यागस्तेन विना यतः ।  
अभ्त्_२९।२८४ब्।। न विधिः पूर्णतां याति कुर्याद्यत्नेन तं ततः ॥ २८४  
अभ्त्_२९।२८५अ।। येन येन गुरुस्तुष्येत्तत्तदस्मै निवेदयेत् ।  
अभ्त्_२९।२८५ब्।। चक्रचर्यान्तराले@स्या विधिः सञ्चार उच्याते ॥ २८५  
अभ्त्_२९।२८६अ।। अलिपात्रं सुसम्पूर्णं वीरेन्द्रकरसंस्थितम् ।  
अभ्त्_२९।२८६ब्।। अवलोक्य परं ब्रह्म तत्पिवेदाज्ञया गुरोः ॥ २८६  
अभ्त्_२९।२८७अ।। तर्पयित्वा तु भूतानि गुरवे विनिवेदयेत् ।  
अभ्त्_२९।२८७ब्।। कृत्वा भुवि गुरुं नत्वादाय सन्तर्प्य खेचरीः ॥ २८७  
अभ्त्_२९।२८८अ।। स्वं मन्त्रं तच्च वन्दित्वा दूतीं गणप्तिं गुरून् ।  
अभ्त्_२९।२८८ब्।। क्षेत्रपं वीरसङ्घातं गुर्वादिक्रमशस्ततः ॥ २८८  
अभ्त्_२९।२८९अ।। वीरस्पृष्टं स्वयं द्रव्यं पिवेन्नैवान्यथा क्वचित् ।  
अभ्त्_२९।२८९ब्।। परब्रह्मण्यवेत्तारो@गमागमविवर्जिताः ॥ २८९  
अभ्त्_२९।२९०अ।। लोभमोहमदक्रोधरागमायाजुषश्च ये ।  
अभ्त्_२९।२९०ब्।। तैः साकं न च कर्तव्यमेतच्छ्रेयोर्थिनात्मनि ॥ २९०  
अभ्त्_२९।२९१अ।। यागादौ यागमध्ये च यागान्ते गुरुपूजने ।  
अभ्त्_२९।२९१ब्।। नैमित्तिकेषु प्रोक्तेषु शिष्यः कुर्यादिमं विधिम् ॥ २९१  
अभ्त्_२९।२९२अ।। इति रहस्यविधिः परिचर्चितो गुरुमुखानुभवैः सुपरिस्फुटः ।  
  
:च्३० अथ श्रीतन्त्रालोके त्रिंशमाह्निकम्  
  
अभ्त्_३०।१अ।। अथ यथोचितमन्त्रकदम्बकं त्रिककुलक्रमयोगि निरूप्यते ।  
अभ्त्_३०।१ब्।। तावद्विमर्शानारूढधियां तात्सिद्धये क्रमात् ॥ १  
अभ्त्_३०।२अ।। प्रतिबुद्धा हि ते मन्त्रा विमर्शैकस्वभावकाः ।  
अभ्त्_३०।२ब्।। स्वतन्त्रस्यैव चिद्धाम्नः स्वातन्त्र्यात् कर्तृतामयाः ॥ २  
अभ्त्_३०।३अ।। यमाविशन्ति चाचार्यं तं तादात्म्यनिरूढितः ।  
अभ्त्_३०।३ब्।। स्वतन्त्रीकुर्वते यान्ति करणान्यपि कर्तृताम् ॥ ३  
अभ्त्_३०।४अ।। आधारशक्तौ ह्रीं पृथ्वीप्रभृतौ तु चतुष्टये ।  
अभ्त्_३०।४ब्।। क्ष्लां क्ष्वीं वं क्षमिति प्राहुः क्रमाद्वर्णचतुष्टयम् ॥ ४  
अभ्त्_३०।५अ।। हं नाले यं तथा रं लं वं धर्मादिचतुष्टये ।  
अभ्त्_३०।५ब्।। ऋं ॠं ऌं ऌऌं चतुष्के च विपरीतक्रमाद्भवेत् ॥ ५  
अभ्त्_३०।६अ।। ॐ औं हस्त्रयमित्येतद्विद्यामायाकलात्रये ।  
अभ्त्_३०।६ब्।। अनुस्वारविसर्गौ च विद्येशेश्वरतत्त्वयोः ॥ ६  
अभ्त्_३०।७अ।। कादिभान्ताः केसरेषु प्राणो@ष्टस्वरसंयुतः ।  
अभ्त्_३०।७ब्।। सबिन्दुको दलेष्वष्टस्वथ स्वं नाम दीपितम् ॥ ७  
अभ्त्_३०।८अ।। शक्तीनां नवकस्य स्याच्छषसा मण्डलत्रये ।  
अभ्त्_३०।८ब्।। सबिन्दुकाः क्ष्मं प्रेते ज्रं शूलशृङ्गेषु कल्पयेत् ॥ ८  
अभ्त्_३०।९अ।। पृथगासनपूजायां क्रमान्मन्त्रा इमे स्मृताः ।  
अभ्त्_३०।९ब्।। सङ्क्षेपपूजने तु प्रागाद्यमन्त्यं च बीजकम् ॥ ९  
अभ्त्_३०।१०अ।। आदायाधारशक्त्यादिशूलशृङ्गान्तमर्चयेत् ।  
अभ्त्_३०।१०ब्।। अग्निमारुतपृथ्व्यम्बुसषष्ठस्वरबिन्दुकम् ॥ १०  
अभ्त्_३०।११अ।। रतिशेखरमन्त्रो@स्य वक्त्राङ्गं ह्रस्वदीर्घकैः ।  
अभ्त्_३०।११ब्।। अग्निप्राणाग्निसंहारकालेन्द्राम्बुसमीरणाः ॥ ११  
अभ्त्_३०।१२अ।। सषष्ठस्वरबिर्न्द्वधचन्द्राद्याः स्युर्नवात्मनः ।  
अभ्त्_३०।१२ब्।। बिन्दुनादादिका व्याप्तिः श्रीमत्त्रैशिरसे मते ॥ १२  
अभ्त्_३०।१३अ।। क्षेपाक्रान्तिचिदुद्बोधदीपनस्थापनान्यथ ।  
अभ्त्_३०।१३ब्।। तत्संवित्तिस्तदापत्तिरिति सञ्ज्ञाभिशब्दिता ॥ १३  
अभ्त्_३०।१४अ।। एतावती महाव्याप्तिर्मूर्तित्वेनात्र कीर्तिता ।  
अभ्त्_३०।१४ब्।। परिणामस्तल्लयश्च नमस्कारः स उच्यते ॥ १४  
अभ्त्_३०।१५अ।। एष त्र्यर्णोज्झितो@धस्ताद्दीर्घैः षड्भिः स्वरैर्युतः ।  
अभ्त्_३०।१५ब्।। षडङ्गानि हृदादीनि वक्त्राण्यस्य च कल्पयेत् ॥ १५  
अभ्त्_३०।१६अ।। क्षयरवलबीजैस्तु दीप्तैर्बिन्दुविभूषितैः ।  
अभ्त्_३०।१६ब्।। झकारसंहृतिप्राणाः सषष्ठस्वरबिन्दुकाः ॥ १६  
अभ्त्_३०।१७अ।। एष भैरवसद्मावश्चन्द्रार्धादिविभूषितः ।  
अभ्त्_३०।१७ब्।। मातृकामालिनीमन्त्रौ प्रागेव समुदाहृतौ ॥ १७  
अभ्त्_३०।१८अ।। ॐकारो@थ चतुर्थ्यन्ता सञ्ज्ञा नतिरिति क्रमात् ।  
अभ्त्_३०।१८ब्।। गणेशादिषु मन्त्रः स्याद्बीजं येषु न चोदितम् ॥ १८  
अभ्त्_३०।१९अ।। नामाद्यक्षरमाकारबिन्दुचन्द्रादिदीपितम् ।  
अभ्त्_३०।१९ब्।। सर्वेषामेव बीजानां तच्चतुर्दशषष्ठयुक् ॥ १९  
अभ्त्_३०।२०अ।। आमन्त्रितान्यघोर्यादित्रितयस्य क्रमोदितैः ।  
अभ्त्_३०।२०ब्।। बीजैर्विसर्गिणी माया हुं हकारो विसर्गवान् ॥ २०  
अभ्त्_३०।२१अ।। पुनर्देवीत्रयस्यापि क्रमादामन्त्रणत्रयम् ।  
अभ्त्_३०।२१ब्।। द्वितीयस्मिन्पदे@कार एकारस्येह च स्मृतः ॥ २१  
अभ्त्_३०।२२अ।। ततः शक्तिद्वयामन्त्रो लुप्तं तत्रान्त्यमक्षरम् ।  
अभ्त्_३०।२२ब्।। हे@ग्निवर्णावुभौ पञ्चस्वरयुक्तौ परौ पृथक् ॥ २२  
अभ्त्_३०।२३अ।। अकारयुक्तावस्त्रं हुं ह विसर्गी पुनः शरः ।  
अभ्त्_३०।२३ब्।। तारेण सह वस्वग्निवर्णार्धार्णद्वयाधिका ॥ २३  
अभ्त्_३०।२४अ।। एषा परापरादेव्या विद्या श्रीत्रिकशासने ।  
अभ्त्_३०।२४ब्।। पञ्चषट्पञ्चवेदाक्षिवह्निनेत्राक्षरं पदम् ॥ २४  
अभ्त्_३०।२५अ।। अघोर्यादौ सप्तके स्यात् पिवन्याः परिशिष्टकम् ।  
अभ्त्_३०।२५ब्।। प्रत्येकवर्णगो@प्युक्तः सिद्धयोगीश्वरीमते ॥ २५  
अभ्त्_३०।२६अ।। देवताचक्रविन्यासः स बहुत्वान्न लिप्यते ।  
अभ्त्_३०।२६ब्।। माया विसर्गिणी हुं फट् चेति मन्त्रो@परात्मकः ॥ २६  
अभ्त्_३०।२७अ।। परायास्तूक्तसद्व्याप्तिर्जीवः सहचतुर्दशः ।  
अभ्त्_३०।२७ब्।। सानेकभेदा त्रिशिरःशास्त्रे प्रोक्ता महेशिना ॥ २७  
अभ्त्_३०।२८अ।। स्वरूपतो विभिन्नापि रचनानेकसङ्कुला ।  
अभ्त्_३०।२८ब्।। जीवः प्राणस्थ एवात्र प्राणो वा जीवसंस्थितः ॥ २८  
अभ्त्_३०।२९अ।। आधाराधेयभावेन अविनाभावयोगतः ।  
अभ्त्_३०।२९ब्।। हंसं चामृतमध्यस्थं कालरुद्रविभेदितम् ॥ २९  
अभ्त्_३०।३०अ।। भुवनेशशिरोयुक्तमनङ्गद्वययोजितम् ।  
अभ्त्_३०।३०ब्।। दीप्ताद्दीप्ततरं ज्ञेयं षट्चक्रक्रमयोजितम् ॥ ३०  
अभ्त्_३०।३१अ।। प्राणं दण्डासनस्थं तु गुह्यशक्तीच्छया युतम् ।  
अभ्त्_३०।३१ब्।। परेयं वाचिकोद्दिष्टा महाज्ञानस्वरूपतः ॥ ३१  
अभ्त्_३०।३२अ।। स्फुटं भैरवहृज्ज्ञानमिदं त्वेकाक्षरं परम् ।  
अभ्त्_३०।३२ब्।। अमृतं केवलं खस्थं यद्वा सावित्रिकायुतम् ॥ ३२  
अभ्त्_३०।३३अ।। शून्यद्वयसमोपेतं पराया हृदयं परम् ।  
अभ्त्_३०।३३ब्।। युग्मयागे प्रसिद्धं तु कर्तव्यं तत्त्ववेदिभिः ॥ ३३  
अभ्त्_३०।३४अ।। अन्ये@प्येकाक्षरा ये तु एकवीरविधानतः ।  
अभ्त्_३०।३४ब्।। गुप्ता गुप्ततरास्ते तु अङ्गाभिजनवर्जिताः ॥ ३४  
अभ्त्_३०।३५अ।। यष्टव्याः साधकेन्द्रैस्तु कुलस्थाः सिद्धिदायकाः ।  
अभ्त्_३०।३५ब्।। कुलक्रमविधानेन सूक्ष्मविज्ञानयोगतः ॥ ३५  
अभ्त्_३०।३६अ।। अनुष्ठेयाः सदा देवि स्त्रिया वा पुरुषेण वा ।  
अभ्त्_३०।३६ब्।। सकारो दीर्घषट्केन युक्तो@ङ्गान्याननानि तु ॥ ३६  
अभ्त्_३०।३७अ।। स्यात् स एव परं ह्रस्वपञ्चस्वरखसंयुतः ।  
अभ्त्_३०।३७ब्।। ॐकारैः पञ्चभिर्मन्त्रो विद्याङ्गहृदयं भवेत् ॥ ३७  
अभ्त्_३०।३८अ।। प्रणवश्चामृते तेजोमालिनि स्वाहया सह ।  
अभ्त्_३०।३८ब्।। एकादशाक्षरं ब्रह्मशिरस्तन्मालिनीमते ॥ ३८  
अभ्त्_३०।३९अ।। वेदवेदनि हूं फट्च प्रणवादियुता शिखा ।  
अभ्त्_३०।३९ब्।। वज्रिणे वज्रधराय स्वाहेत्य्ॐकारपूर्वकम् ॥ ३९  
अभ्त्_३०।४०अ।। एकादशाक्षरं वर्म पुरुष्टुतमिति स्मृतम् ।  
अभ्त्_३०।४०ब्।। तारो द्विजिह्वः खशरस्वरयुग्जीव एव च ॥ ४०  
अभ्त्_३०।४१अ।। नेत्रमेतत्प्रकाशात्म सर्वसाधारणं स्मृतम् ।  
अभ्त्_३०।४१ब्।। तारः श्लीं पशु हुं फत् च तदस्त्रं रसवर्णकम् ॥ ४१  
अभ्त्_३०।४२अ।। लरटक्षवयैर्दीर्घैः समयुक्तैः सबिन्दुकैः ।  
अभ्त्_३०।४२ब्।। इन्द्रादयस्तदस्त्राणि ह्रस्वैर्विष्णुप्रजापती ॥ ४२  
अभ्त्_३०।४३अ।। स्मृतौ तुर्यद्वितीयाभ्यां ह्रस्वाभ्यां पद्मचक्रके ।  
अभ्त्_३०।४३ब्।। नमः स्वाहा तथा वौषट् हुं वषट् फट् च जातयः ॥ ४३  
अभ्त्_३०।४४अ।। अङ्गेषु क्रमशः षट्सु कर्मस्वथ तदात्मिकाः ।  
अभ्त्_३०।४४ब्।। जपे होमे तथाप्याये समुच्चाटे@थ शान्तिके ॥ ४४  
अभ्त्_३०।४५अ।। अभिचारे च मन्त्राणां नमस्कारादिजातयः ।  
अभ्त्_३०।४५ब्।। अक्षिषण्मुनिवर्गेभ्यो द्वितीयाः सह बिन्दुना ॥ ४५  
अभ्त्_३०।४६अ।। योन्यर्णेन च मातॄणां सद्मावः कालकर्षिणी ।  
अभ्त्_३०।४६ब्।। आद्योज्झितो वाप्यन्तेन वर्जितो वाथ सम्मतः ॥ ४६  
अभ्त्_३०।४७अ।। जीवः प्राणपुटान्तःस्थः कालानलसमद्युतिः ।  
अभ्त्_३०।४७ब्।। अतिदीप्तस्तु वामाङ्घ्रिर्भूषितो मूर्ध्नि बिन्दुना ॥ ४७  
अभ्त्_३०।४८अ।। दक्षजानुगतश्चायं सर्वमातृगणार्चितः ।  
अभ्त्_३०।४८ब्।। अनेन प्राणिताः सर्वे ददते वाञ्छितं फलम् ॥ ४८  
अभ्त्_३०।४९अ।। सद्भावः परमो ह्येष मातॄणां भैरवस्य च ।  
अभ्त्_३०।४९ब्।। तस्मादेनं जपेन्मन्त्री य इच्छेत्सिद्धिमुत्तमाम् ॥ ४९  
अभ्त्_३०।५०अ।। रुद्रशक्तिसमावेशो नित्यमत्र प्रतिष्ठितः ।  
अभ्त्_३०।५०ब्।। यस्मादेषा परा शक्तिर्भेदेनान्येन कीर्तिता ॥ ५०  
अभ्त्_३०।५१अ।। यावत्यः सिद्धयस्तन्त्रे ताः सर्वाः कुरुते त्वियम् ।  
अभ्त्_३०।५१ब्।। अङ्गवक्त्राणि चाप्यस्याः प्राग्वत्स्वरनियोगतः ॥ ५१  
अभ्त्_३०।५२अ।। दण्डो जीवस्त्रिशूलं च दक्षाङ्गुल्यपरस्तनौ ।  
अभ्त्_३०।५२ब्।। नाभिकण्ठौ मरुद्रुद्रौ विसर्गः सत्रिशूलकः ॥ ५२  
अभ्त्_३०।५३अ।। सर्वयोगिनिचक्राणामधिपो@यमुदाहृतः ।  
अभ्त्_३०।५३ब्।। अस्याप्युच्चारणादेव संवित्तिः स्यात्पुरोदिता ॥ ५३  
अभ्त्_३०।५४अ।। महाचण्डेति तु योगेश्वऋ इत्यष्टवर्णकम् ।  
अभ्त्_३०।५४ब्।। नवार्णेयं गुप्ततरा सद्भावः कालकर्षिणी ॥ ५४  
अभ्त्_३०।५५अ।। श्रीडामरे महायागे परात्परतरोदिता ।  
अभ्त्_३०।५५ब्।। सुधाच्छेदकषण्ठाद्यैर्बीजं छेदकमस्वरम् ॥ ५५  
अभ्त्_३०।५६अ।। अध्यर्धार्णा कालरात्रिः क्षुरिका मालिनीमते ।  
अभ्त्_३०।५६ब्।। शतावर्तनया ह्यस्या जायते मूर्ध्नि वेदना ॥ ५६  
अभ्त्_३०।५७अ।। एवं प्रत्ययमालोच्य मृत्युजिद्ध्यानमाश्रयेत् ।  
अभ्त्_३०।५७ब्।। नैनां समुच्चरेद्देवि य इच्छेद्दीर्घजीवितम् ॥ ५७  
अभ्त्_३०।५८अ।। द्विर्दण्डाग्नी शूलनभःप्राणाश्छेत्त्रनलौ तथा ।  
अभ्त्_३०।५८ब्।। कूटाग्नी सविसर्गाश्च पञ्चाप्येते@थ पञ्चसु ॥ ५८  
अभ्त्_३०।५९अ।। व्योमस्विति शिवेनोक्तं तन्त्रसद्भावशासने ।  
अभ्त्_३०।५९ब्।। छेदिनी क्षुरिकेयं स्याद्यया योजयते परे ॥ ५९  
अभ्त्_३०।६०अ।। बिन्द्विन्द्वनलकूटाग्निमरुत्षष्ठस्वरैर्युतम् ।  
अभ्त्_३०।६०ब्।। आपादतलमूर्धान्तं स्मरेदस्त्रमिदं ज्वलत् ॥ ६०  
अभ्त्_३०।६१अ।। कुञ्चनं चाङ्गुलीनां तु कर्तव्यं चोदनं ततः ।  
अभ्त्_३०।६१ब्।। जान्वादिपरचक्रान्तं चक्राच्चक्रं तु कुञ्चयेत् ॥ ६१  
अभ्त्_३०।६२अ।। कथितं सरहस्यं तु सद्योनिर्वाणकं परम् ।  
अभ्त्_३०।६२ब्।। अथोच्यते ब्रह्मविद्या सद्यःप्रत्ययदायिनी ॥ ६२  
अभ्त्_३०।६३अ।। शिवः श्रीभूतिराजो यामस्मभ्यं प्रत्यपादयत् ।  
अभ्त्_३०।६३ब्।। सर्वेषामेव भूतानां मरणे समुपस्थिते ॥ ६३  
अभ्त्_३०।६४अ।। यया पठितयोत्क्रम्य जीवो याति निरञ्जनम् ।  
अभ्त्_३०।६४ब्।। या ज्ञानिनो@पि सम्पूर्णकृत्यस्यापि श्रुता सती ॥ ६४  
अभ्त्_३०।६५अ।। प्राणादिच्छेदजां मृत्युव्यथां सद्यो व्यपोहति ।  
अभ्त्_३०।६५ब्।। यामाकर्ण्य महामोहविवशो@पि क्रमाद्गतः ॥ ६५  
अभ्त्_३०।६६अ।। प्रबोधं वक्तृसाम्मुख्यमभ्येति रभसात्स्वयम् ।  
अभ्त्_३०।६६ब्।। परमपदात्त्वमिहागाः सनातनस्त्वं जहीहि देहान्तम् ॥ ६६  
अभ्त्_३०।६७अ।। पादाङ्गुष्ठादि विभो निबन्धनं बन्धनं ह्युग्रम् ।  
अभ्त्_३०।६७ब्।। आर्यावाक्यमिदं पूर्वं भुवनाख्यैः पदैर्भवेत् ॥ ६७  
अभ्त्_३०।६८अ।। गुल्फान्ते जानुगतं जत्रुस्थं बन्धनं तथा मेढ्रे ।  
अभ्त्_३०।६८ब्।। जहिहि पुरमग्र्यमध्यं हृत्पद्मात्त्वं समुत्तिष्ठ ॥ ६८  
अभ्त्_३०।६९अ।। एतावद्भिः पदैरेतदार्यावाक्यं द्वितीयकम् ।  
अभ्त्_३०।६९ब्।। हंस हयग्रीव विभो सदाशिवस्त्वं परो@सि जीवाख्यः ॥ ६९  
अभ्त्_३०।७०अ।। रविसोमवह्निसङ्घदृबिन्दुदेहो हहह समुत्क्राम ।  
अभ्त्_३०।७०ब्।। तृतीयमार्यावाक्यं प्राक्सङ्ख्यैरेकाधिकैः पदैः ॥ ७०  
अभ्त्_३०।७१अ।। हंसमहामन्त्रमयः सनातनस्त्वं शुभाशुभापेक्षी ।  
अभ्त्_३०।७१ब्।। मण्डलमध्यनिविष्टः शक्तिमहासेतुकारणमहार्थः ॥ ७१  
अभ्त्_३०।७२अ।। कमलोभयविनिविष्टः प्रबोधमायाहि देवतादेह ।  
अभ्त्_३०।७२ब्।। आर्यावाक्यमिदं सार्धं रुद्रसङ्ख्यपदेरितम् ॥ ७२  
अभ्त्_३०।७३अ।। निःश्वासे त्वपशब्दस्य स्थाने@स्त्युप इति ध्वनिः ।  
अभ्त्_३०।७३ब्।। अज्ञानात्त्वं बद्धः प्रबोधितोत्तिष्ठ देवादे ॥ ७३  
अभ्त्_३०।७४अ।। एतत्पञ्चममार्यार्धवाक्यं स्यात्सप्तभिः पदैः ।  
अभ्त्_३०।७४ब्।। व्रज तालुसाह्वयान्तं ह्यौडम्बरघट्टितं महाद्वारम् ॥ ७४  
अभ्त्_३०।७५अ।। प्राप्य प्रयाहि हंहो हंहो वा वामदेवपदम् ।  
अभ्त्_३०।७५ब्।। आर्य्यावाक्यमिदं षष्ठं स्याच्चतुर्दशभिः पदैः ॥ ७५  
अभ्त्_३०।७६अ।। ग्रन्थीश्वर परमात्मन् शान्त महातालुरन्ध्रमासाद्य ।  
अभ्त्_३०।७६ब्।। उत्क्रम हे देहेश्वर निरञ्जनं शिवपदं प्रयाह्याशु ॥ ७६  
अभ्त्_३०।७७अ।। आर्यावाक्यं सप्तमं स्यात्तच्चतुर्दशभिः पदैः ।  
अभ्त्_३०।७७ब्।। प्रभञ्जनस्त्वमित्येवं पाठो निःश्वासशासने ॥ ७७  
अभ्त्_३०।७८अ।। आक्रम्य मध्यमार्गं प्राणापानौ समाहृत्य ।  
अभ्त्_३०।७८ब्।। धर्माधर्मौ त्यक्त्वा नारायण याहि शान्तान्तम् ॥ ७८  
अभ्त्_३०।७९अ।। आर्यावाक्यमिदं प्रोक्तमष्टमं नवभिः पदैः ।  
अभ्त्_३०।७९ब्।। हे ब्रह्मन् हे विष्णो हे रुद्र शिवो@सि वासुदेवस्त्वम् ॥ ७९  
अभ्त्_३०।८०अ।। अग्नीषोमसनातनमृत्पिण्डं जहिहि हे महाकाश ।  
अभ्त्_३०।८०ब्।। एतद्भुवनसङ्ख्यातैरार्य्यावाक्यं प्रकीर्तितम् ॥ ८०  
अभ्त्_३०।८१अ।। सनात्म त्रिपिण्डमिति महाकोशमिति स्थितम् ।  
अभ्त्_३०।८१ब्।। पदत्रयं तु निःश्वासमुकुटोत्तरकादिषु ॥ ८१  
अभ्त्_३०।८२अ।। अङ्गुष्ठमात्रममलमावरणं जहिहि हे महासूक्ष्म ।  
अभ्त्_३०।८२ब्।। आर्य्यावाक्यमिदं षड्भिः पदैर्दशममुच्यते ॥ ८२  
अभ्त्_३०।८३अ।। अलं द्विरिति सूक्ष्मं चेत्येवं श्रीमुकुटोत्तरे ।  
अभ्त्_३०।८३ब्।। पुरुषस्त्वं प्रकृतिमयैर्बद्धो@हङ्कारतन्तुना बन्धैः ॥ ८३  
अभ्त्_३०।८४अ।। अभवाभव नित्योदित परमात्मंस्त्यज सरागमध्वानम् ।  
अभ्त्_३०।८४ब्।। एतत्त्रयोदशपदं स्यादार्यावाक्यमुत्तमम् ॥ ८४  
अभ्त्_३०।८५अ।। ह्रींहूम्मन्त्रशरीरमविलम्बमाशु त्वमेहि देहान्तम् ।  
अभ्त्_३०।८५ब्।। आर्यार्धवाक्यमेतत्स्याद् द्वादशं षट्पदं परम् ॥ ८५  
अभ्त्_३०।८६अ।। तदिदं गुणभूतमयं त्यज स्व षोट्कोशिकं पिण्डम् ।  
अभ्त्_३०।८६ब्।। स्यात् त्रयोदशमार्यार्धं पदैः सप्तभिरीदृशम् ॥ ८६  
अभ्त्_३०।८७अ।। मा देहं भूतमयं प्रगृह्यतां शाश्वतं महादेहम् ।  
अभ्त्_३०।८७ब्।। आर्यार्धवाक्यं तावद्भिः पदैरेतच्चतुर्दशम् ॥ ८७  
अभ्त्_३०।८८अ।। मण्डलममलमनन्तं त्रिधा स्थितं गच्छ भित्त्वैतत् ।  
अभ्त्_३०।८८ब्।। आर्यार्धवाक्यमष्टाभिः पदैः पञ्चदशं त्विदम् ॥ ८८  
अभ्त्_३०।८९अ।। सकलेयं ब्रह्मविद्या स्यात्पञ्चदशभिः स्फुटैः ।  
अभ्त्_३०।८९ब्।। वाक्यैः पञ्चाक्षरैस्त्वस्या निष्कला परिकीर्त्यते ॥ ८९  
अभ्त्_३०।९०अ।। प्रतिवाक्यं ययाद्यन्तयोजिता परिपठ्यते ।  
अभ्त्_३०।९०ब्।। तारो माया वेदकलो मातृतारो नवात्मकः ॥ ९०  
अभ्त्_३०।९१अ।। इति पञ्चाक्षराणि स्युः प्रोक्तव्याप्त्यनुसारतः ।  
अभ्त्_३०।९१ब्।। बिन्दुप्राणामृतजलं मरुत्षष्ठस्वरान्वितम् ॥ ९१  
अभ्त्_३०।९२अ।। एतेन शक्त्युच्चारस्थबीजेनालभ्यते पशुः ।  
अभ्त्_३०।९२ब्।। कृतदीक्षाविधिः पूर्वं ब्रह्मघ्नो@पि विशुद्ध्यति ॥ ९२  
अभ्त्_३०।९३अ।। लघुत्वेन तुलाशुद्धिः सद्यःप्रत्ययकारिणी ।  
अभ्त्_३०।९३ब्।। तारः शमरयैः पिण्डो नतिश्च चतुरर्णकम् ॥ ९३  
अभ्त्_३०।९४अ।। शाकिनीस्तोभनं मर्म हृदयं जीवितं त्विदम् ।  
अभ्त्_३०।९४ब्।। षष्ठप्राणत्रिकूटोर्ध्वबाहुशूलाख्यबिन्दुभिः ॥ ९४  
अभ्त्_३०।९५अ।। अनच्कनासाधोवक्त्रचन्द्रखण्डैश्च मण्डितम् ।  
अभ्त्_३०।९५ब्।। हृदयं भैरवाख्यं तु सर्वसंहारकारकम् ॥ ९५  
अभ्त्_३०।९६अ।। अग्निमण्डलमध्यस्थभैरवानलतापिताः ।  
अभ्त्_३०।९६ब्।। वशमायान्ति शाकिन्यः स्थानमेतेन चेद्दहेत् ॥ ९६  
अभ्त्_३०।९७अ।। विसर्जयेत्ताः प्रथममन्यथा च्छिद्रयन्ति ताः ।  
अभ्त्_३०।९७ब्।। ह्रीं क्लीं व्लें क्लें एभिर्वर्णैर्द्वादशस्वरभूषितैः ॥ ९७  
अभ्त्_३०।९८अ।। प्रियमेलापनं नाम हृदयं सम्पुटं जपेत् ।  
अभ्त्_३०।९८ब्।। प्रत्येकमथवा द्वाभ्यां सर्वैर्वा विधिरुत्तमः ॥ ९८  
अभ्त्_३०।९९अ।। तुलामेलकयोगः श्रीतन्त्रसद्भावशासने ।  
अभ्त्_३०।९९ब्।। य उक्तः शम्भुनाथेन स मया दर्शितः क्रमात् ॥ ९९  
अभ्त्_३०।१००अ।। अथ वित्तविहीनानां प्रपन्नानां च तत्त्वतः ।  
अभ्त्_३०।१००ब्।। देशकालादिदोषेण न तथाध्यवसायिनाम् ॥ १००  
अभ्त्_३०।१०१अ।। प्रकर्तव्या यथा दीक्षा श्रीसन्तत्यागमोदिता ।  
अभ्त्_३०।१०१ब्।। कथ्यते हाटकेशानपातालाधिपचोदिता ॥ १०१  
अभ्त्_३०।१०२अ।। श्रीनाथ आर्य भगवन्नेतत्त्रितयं हि कन्द आधारे ।  
अभ्त्_३०।१०२ब्।। वरुणो मच्छन्दो भगवत्त इति त्रयमिदं हृदये ॥ १०२  
अभ्त्_३०।१०३अ।। धर्मादिवर्गसञ्ज्ञाश्चत्वारः कण्ठदेशगाः पूज्याः ।  
अभ्त्_३०।१०३ब्।। ह्रींश्रीम्पूर्वाः सर्वे सम्बोधजुषश्च पादशब्दान्ताः ॥ १०३  
अभ्त्_३०।१०४अ।। मूर्धतले विद्यात्रयमुक्तं भाव्यथ मनो@भियोगेन ।  
अभ्त्_३०।१०४ब्।। कुसुमैरानन्दैर्वा भावनया वापि केवलया ॥ १०४  
अभ्त्_३०।१०५अ।। गुरुणा तत्त्वविदा किल शिष्यो यदि मोक्षमात्रकृतहृदयः ।  
अभ्त्_३०।१०५ब्।। मोक्षैकदानचतुरा दीक्षा सेयं परोपनिषदुक्ता ॥ १०५  
अभ्त्_३०।१०६अ।। एतद्दीक्षादीक्षित एतद्विद्यात्रयं स्मरन् हृदये ।  
अभ्त्_३०।१०६ब्।। बाह्यार्चादि विनैव हि व्रजति परं धाम देहान्ते ॥ १०६  
अभ्त्_३०।१०७अ।। प्रणवो माया बिन्दुर्वर्णत्रयमादितः कुर्यात् ।  
अभ्त्_३०।१०७ब्।। पदपञ्चकस्य सम्बोधनयुक्तस्याग्निदयितान्ते ॥ १०७  
अभ्त्_३०।१०८अ।। सिद्धसाधनि तत्पूर्वं शब्दब्रह्मस्वरूपिणि ।  
अभ्त्_३०।१०८ब्।। समस्तबन्धशब्देन सहितं च निकृन्तनि ॥ १०८  
अभ्त्_३०।१०९अ।। बोधनि शिवसद्भावजनन्यामन्त्रितं च तत् ।  
अभ्त्_३०।१०९ब्।। पञ्चाष्टरन्ध्रत्र्यष्टार्णक्रमेण पदपञ्चकम् ॥ १०९  
अभ्त्_३०।११०अ।। खपञ्चार्णा परब्रह्मविद्येयं मोक्षदा शिवा ।  
अभ्त्_३०।११०ब्।। अनुत्तरेच्छे घान्तश्च सत्रयोदशसुस्वरः ॥ ११०  
अभ्त्_३०।१११अ।। अस्य वर्णत्रयस्यान्ते त्वन्तःस्थानां चतुष्टयम् ।  
अभ्त्_३०।१११ब्।। वर्गाद्यश्वौ त्र्यस्रबिन्दुयुक् पान्तो@र्णत्रयादतः ॥ १११  
अभ्त्_३०।११२अ।। महाहाटकशब्दाद्यमीश्वरीत्यर्णसप्तकम् ।  
अभ्त्_३०।११२ब्।। आमन्त्रितं क्षमस्वेति त्र्यर्णं पापान्तकारिणि ॥ ११२  
अभ्त्_३०।११३अ।। षडर्णं पापशब्दादिविमोहनिपदं ततः ।  
अभ्त्_३०।११३ब्।। पापं हन धुन द्विर्द्विर्दशार्णं पदमीदृशम् ॥ ११३  
अभ्त्_३०।११४अ।। पञ्चम्यन्तं षडर्णं स्याद्रुद्रशक्तिवशादिति ।  
अभ्त्_३०।११४ब्।। तत एकाक्षरं यत्तद्विसर्गब्रह्म कीर्तितम् ॥ ११४  
अभ्त्_३०।११५अ।। तदनच्कतकारेण सहैकीभावतः पठेत् ।  
अभ्त्_३०।११५ब्।। रन्ध्राब्धिवर्णा विद्येयं दीक्षाविद्येति कीर्तिता ॥ ११५  
अभ्त्_३०।११६अ।। मायार्णञ्च परे ब्रह्मे चतुर्विद्ये पदत्रयम् ।  
अभ्त्_३०।११६ब्।। अष्टार्णमथ पञ्चार्णं योगधारिणिसञ्ज्ञितम् ॥ ११६  
अभ्त्_३०।११७अ।। आत्मान्तरात्मपरमात्मरूपं च पदत्रयम् ।  
अभ्त्_३०।११७ब्।। एकारान्तं बोधनस्थं दशार्णं परिकीर्तितम् ॥ ११७  
अभ्त्_३०।११८अ।। रुद्रशक्तीति वेदार्णं स्याद्रुद्रदयिते@थ मे ।  
अभ्त्_३०।११८ब्।। पापं दहदहेत्येषा द्वादशार्णा चतुष्पदी ॥ ११८  
अभ्त्_३०।११९अ।। सौम्ये सदाशिवे युग्मं षट्कं बिन्द्विषुसावहा ।  
अभ्त्_३०।११९ब्।। सार्धवर्णचतुष्कं तदित्येषा समयापहा ॥ ११९  
अभ्त्_३०।१२०अ।। विद्या सार्धार्णखशरसङ्ख्या सा पारमेश्वरी ।  
अभ्त्_३०।१२०ब्।। एतद्विद्यात्रयं श्रीमद्भूतिराजो न्यरूपयत् ॥ १२०  
अभ्त्_३०।१२१अ।। यः साक्षादभजच्छ्रीमाञ्श्रीकण्ठो मानुषीं तनुम् ।  
अभ्त्_३०।१२१ब्।। अत्र वीर्यं पुरैवोक्तं सर्वत्रानुसरेद्गुरुः ॥ १२१  
अभ्त्_३०।१२२अ।। अर्थबीजप्रवेशान्तरुच्चाराद्यनुसारतः ।  
अभ्त्_३०।१२२ब्।। नहि तत्किञ्चनाप्यस्ति यत्पुरा न निरूपितम् ॥ १२२  
अभ्त्_३०।१२३अ।। निष्फला पुनरुक्तिस्तु नास्मभ्यं जातु रोचते ।  
अभ्त्_३०।१२३ब्।। इत्येवं मन्त्रविद्यादिस्वरूपमुपवर्णितम् ॥ १२३  

:च्३१ अथ श्रीतन्त्रालोके एकत्रिंशमाह्निकम्  
  
अभ्त्_३१।१अ।। अथ मण्डलसद्भावः सङ्क्षेपेणाभिधीयते ।  
अभ्त्_३१।१ब्।। साधयित्वा दिशं पूर्वां सूत्रमास्फालयेत्समम् ॥ १  
अभ्त्_३१।२अ।। तदर्धयित्वा मध्यप्राक्प्रतीचीष्वङ्कयेत्पुनः ।  
अभ्त्_३१।२ब्।। ततो@प्यर्धतदर्धार्धमानतः पूर्वपश्चिमौ ॥ २  
अभ्त्_३१।३अ।। अङ्कयेत्तावता दद्यात् सूत्रेण भ्रमयुग्मकम् ।  
अभ्त्_३१।३ब्।। मत्स्यसन्धिद्वयं त्वेवं दक्षिणोत्तरयोर्भवेत् ॥ ३  
अभ्त्_३१।४अ।। तन्मध्ये पातयेत्सूत्रं दक्षिणोत्तरसिद्धये ।  
अभ्त्_३१।४ब्।। यदि वा प्राक्पराक्तुल्यसूत्रेणोत्तरदक्षिणे ॥ ४  
अभ्त्_३१।५अ।। अङ्कयेदपरादङ्कात् पूर्वादपि तथैव ते ।  
अभ्त्_३१।५ब्।। मत्स्यमध्ये क्षिपेत्सूत्रमायतं दक्षिणोत्तरे ॥ ५  
अभ्त्_३१।६अ।। मतक्षेत्रार्धमानेन मध्याद्दिक्ष्वङ्कयेत्ततः ।  
अभ्त्_३१।६ब्।। सूत्राभ्यां दिग्द्वयोत्थाभ्यां मत्स्यः स्यात्प्रतिकोणगः ॥ ६  
अभ्त्_३१।७अ।। मत्स्येषु वेदाः सूत्राणीत्येवं स्याच्चतुरस्रकम् ।  
अभ्त्_३१।७ब्।। एकस्मात्प्रभृति प्रोक्तं शतान्तं मण्डलं यतः ॥ ७  
अभ्त्_३१।८अ।। सिद्धातन्त्रे मण्डलानां शतं तत्पीठ उच्यते ।  
अभ्त्_३१।८ब्।। यत्तन्मध्यगतं मुख्यं मण्डलानां त्रयं स्मृतम् ॥ ८  
अभ्त्_३१।९अ।। मध्यशूलं त्रित्रिशूलं नवशूलमिति स्फुटम् ।  
अभ्त्_३१।९ब्।। तत्र शूलविधानं यदुक्तं भेदैरनन्तकैः ॥ ९  
अभ्त्_३१।१०अ।। तद्योनि मण्डलं ब्रूमः सद्भावक्रमदर्शितम् ।  
अभ्त्_३१।१०ब्।। वेदाश्रिते चतुर्हस्ते त्रिभागं सर्वतस्त्यजेत् ॥ १०  
अभ्त्_३१।११अ।। भागैः षोडशभिः सर्वं तत्तत्क्षेत्रं विभाजयेत् ।  
अभ्त्_३१।११ब्।। ब्रह्मसूत्रद्वयस्याथ मध्यं ब्रह्मपदं स्फुटम् ॥ ११  
अभ्त्_३१।१२अ।। कृत्वावधिं ततो लक्ष्यं चतुर्थं सूत्रमादितः ।  
अभ्त्_३१।१२ब्।। ततस्तिर्यग्व्रजेत् सूत्रं चतुर्थं तदनन्तरे ॥ १२  
अभ्त्_३१।१३अ।। कोष्ठे चेन्दुद्वयं कुर्याद्बहिर्भागार्धभागतः ।  
अभ्त्_३१।१३ब्।। तयोर्लग्नं ब्रह्मसूत्रात्तृतीये मर्मणि स्थितम् ॥ १३  
अभ्त्_३१।१४अ।। कोष्ठकार्धे@परं चेति युग्ममन्तर्मुखं भवेत् ।  
अभ्त्_३१।१४ब्।। ब्रह्मसूत्राद्द्वितीयस्मिन् हस्ते मर्मणि निश्चलम् ॥ १४  
अभ्त्_३१।१५अ।। कृत्वा पूर्णेन्दुयुगलं वर्तयेत विचक्षणः ।  
अभ्त्_३१।१५ब्।। ब्रह्मसूत्रगतात् षष्ठात् तिर्यग्भागात्तृतीयके ॥ १५  
अभ्त्_३१।१६अ।। कृत्वार्धकोष्ठके सूत्रं पूर्णचन्द्राग्रलम्बितम् ।  
अभ्त्_३१।१६ब्।। भ्रमयेदुन्मुखं खण्डचन्द्रयुग्वह्निभागगम् ॥ १६  
अभ्त्_३१।१७अ।। तिर्यग्भागद्वयं त्यक्त्वा खण्डेन्दोः पश्चिमात्ततः ।  
अभ्त्_३१।१७ब्।। कोणं यावत्तथा स्याच्च कुर्यात् खण्डं भ्रमद्वयम् ॥ १७  
अभ्त्_३१।१८अ।। सुतीक्ष्णकुटिलाग्रं तदेकं शृङ्गं प्रजायते ।  
अभ्त्_३१।१८ब्।। द्वितीयस्मिन्नपि प्रोक्तः शृङ्ग एष विधिः स्फुटः ॥ १८  
अभ्त्_३१।१९अ।। मध्यशृङ्गे@थ कर्तव्ये तृतीये ऊर्ध्वकोष्ठके ।  
अभ्त्_३१।१९ब्।। चतुर्थार्धे च चन्द्रार्धद्वयमन्तर्मुखं भवेत् ॥ १९  
अभ्त्_३१।२०अ।। तच्च पूर्णेन्दुमेकं प्राग्वर्तितं प्राप्नुयाद्यथा ।  
अभ्त्_३१।२०ब्।। अन्योन्यग्रन्थियोगेन बद्धारत्वं प्रजायते ॥ २०  
अभ्त्_३१।२१अ।। एवं द्वितीयपार्श्वे@स्य खण्डेन्दुद्वयवर्तनात् ।  
अभ्त्_३१।२१ब्।। मध्याभ्यां गण्डिका श्लिष्टा पराभ्यामग्रतो नयेत् ॥ २१  
अभ्त्_३१।२२अ।। सूत्रं पार्श्वद्वये येन तीक्ष्णं स्यान्मध्यशृङ्गगम् ।  
अभ्त्_३१।२२ब्।। पार्श्वद्वयाधरे पश्चाद्ब्रह्मसूत्रं द्वितीयकम् ॥ २२  
अभ्त्_३१।२३अ।। अवधानेन सङ्ग्राह्यमाचार्येणोहवेदिना ।  
अभ्त्_३१।२३ब्।। भवेत्पश्चान्मुखो मन्त्री तस्मिंश्च ब्रह्मसूत्रके ॥ २३  
अभ्त्_३१।२४अ।। मध्यशृङ्गं वर्जयित्वा सर्वः पूर्वोदितो विधिः ।  
अभ्त्_३१।२४ब्।। ततो यदुन्मुखं खण्डचन्द्रयुग्मं पुरोदितम् ॥ २४  
अभ्त्_३१।२५अ।। ततो द्वयेन कर्तव्या गण्डिकान्तःसुसङ्गता ।  
अभ्त्_३१।२५ब्।। द्वयेनाग्रगसूत्राभ्यां मध्यशृङ्गद्वयं भवेत् ॥ २५  
अभ्त्_३१।२६अ।। अधो भागविवृद्ध्यास्य पद्मं वृत्तचतुष्टयम् ।  
अभ्त्_३१।२६ब्।। ततश्चक्रं षोडशारं द्वादशारं द्विधाथ तत् ॥ २६  
अभ्त्_३१।२७अ।। मध्ये कुलेश्वरीस्थानं व्योम वा तिलकं च वा ।  
अभ्त्_३१।२७ब्।। पद्मं वाथ षडरं वा वियद्द्वादशकं च वा ॥ २७  
अभ्त्_३१।२८अ।। त्रित्रिशूले@त्र सप्तारे श्लिष्टमात्रेण मध्यतः ।  
अभ्त्_३१।२८ब्।। पद्मानामथ चक्राणां व्योम्नां वा सप्तकं भवेत् ॥ २८  
अभ्त्_३१।२९अ।। मिश्रितं वाथ सङ्कीर्णं समासव्यासभेदतः ।  
अभ्त्_३१।२९ब्।। ततः क्षेत्रार्धमानेन क्षेत्रं तत्राधिकं क्षिपेत् ॥ २९  
अभ्त्_३१।३०अ।। तत्र दण्डः स्मृतो भागः षडरामलसारकः ।  
अभ्त्_३१।३०ब्।। सुतीक्ष्णाग्रः सुरक्ताभः क्षणादावेशकारकः ॥ ३०  
अभ्त्_३१।३१अ।। या सा कुण्डलिनी देवी तरङ्गाख्या महोर्मिणी ।  
अभ्त्_३१।३१ब्।। सा षडश्रेण कन्दाख्ये स्थिता षड्देवतात्मिका ॥ ३१  
अभ्त्_३१।३२अ।। अष्टभागैश्च विस्तीर्णो दीर्घश्चापि तदर्धतः ।  
अभ्त्_३१।३२ब्।। ततो द्वाराणि कार्याणि चित्रवर्तनया क्रमात् ॥ ३२  
अभ्त्_३१।३३अ।। वेदाश्रायतरूपाणि यदिवा वृत्तमात्रतः ।  
अभ्त्_३१।३३ब्।। स्पष्टशृङ्गमथो कुर्याद्यदिवा वैपरीत्यतः ॥ ३३  
अभ्त्_३१।३४अ।। उन्मुखं चन्द्रयुग्मं वा भङ्क्त्वा कुर्याच्चतुष्टयम् ।  
अभ्त्_३१।३४ब्।। कुटिलो मध्यतः स्पष्टो@धोमुखः पार्श्वगः स्थितः ॥ ३४  
अभ्त्_३१।३५अ।। उत्तानो@र्धो@समः पूर्णः श्लिष्टो ग्रन्थिगतस्तथा ।  
अभ्त्_३१।३५ब्।। चन्द्रस्येत्थं द्वादशधा वर्तना भ्रमभेदिनी ॥ ३५  
अभ्त्_३१।३६अ।। अन्तर्बहिर्मुखत्वेन सा पुनर्द्विविधा मता ।  
अभ्त्_३१।३६ब्।। तद्भेदान्मण्डलानां स्यादसङ्ख्यो भेदविस्तरः ॥ ३६  
अभ्त्_३१।३७अ।। पीठवीथीबहिअर्भूमिकण्ठकर्णकपोलतः ।  
अभ्त्_३१।३७ब्।। शोभोपशोभासम्भेदाद्गुणरेखाविकल्पतः ॥ ३७  
अभ्त्_३१।३८अ।। स्वस्तिकद्वितयाद्यष्टतयापर्यन्तभेदतः ।  
अभ्त्_३१।३८ब्।। भावाभावविकल्पेन मण्डलानामनन्तता ॥ ३८  
अभ्त्_३१।३९अ।। ततो रजांसि देयानि यथाशोभानुसारतः ।  
अभ्त्_३१।३९ब्।। सिन्दूरं राजवर्तं च खटिका च सितोत्तमा ॥ ३९  
अभ्त्_३१।४०अ।। उत्तमानि रजांसीह देवतात्रययोगतः ।  
अभ्त्_३१।४०ब्।। परा चन्द्रसमप्रख्या रक्ता देवी परापरा ॥ ४०  
अभ्त्_३१।४१अ।। अपरा सा परा काली भीषणा चण्डयोगिनी ।  
अभ्त्_३१।४१ब्।। दृष्ट्वैतन्मण्डलं देव्यः सर्वा नृत्यन्ति सर्वदा ॥ ४१  
अभ्त्_३१।४२अ।। अनर्चिते@प्यदीक्षेण दृष्टे दीक्ष्येत मातृभिः ।  
अभ्त्_३१।४२ब्।। किंवातिबहुनोक्तेन त्रित्रिशूलारसप्तकाः ॥ ४२  
अभ्त्_३१।४३अ।। शूलयागाः षट् सहस्राण्येवं सार्धशतद्वयम् ।  
अभ्त्_३१।४३ब्।। या सा देवी परा शक्तिः प्राणवाहा व्यवस्थिता ॥ ४३  
अभ्त्_३१।४४अ।। विश्वान्तः कुण्डलाकारा सा साक्षादत्र वर्तिता ।  
अभ्त्_३१।४४ब्।। तत्त्वानि तत्त्वदेव्यश्च विश्वमस्मिन्प्रतिष्ठितम् ॥ ४४  
अभ्त्_३१।४५अ।। अत्रोर्ध्वे तन्तुमात्रेण तिस्रः शूलारगाः स्थिताः ।  
अभ्त्_३१।४५ब्।। आसनत्वेन चेच्छाद्या भोगमोक्षप्रसाधिकाः ॥ ४५  
अभ्त्_३१।४६अ।। तास्तु मोक्षैककामस्य शूलाराविद्धमध्यकाः ।  
अभ्त्_३१।४६ब्।। तस्मादेनं महायागं महाविभवविस्तरैः ॥ ४६  
अभ्त्_३१।४७अ।। पूजयेद्भूतिकामो वा मोक्षकामो@पिवा बुधः ।  
अभ्त्_३१।४७ब्।। अस्य दर्शनमात्रेण भूतवेतालगुह्यकाः ॥ ४७  
अभ्त्_३१।४८अ।। पलायन्ते दश दिशः शिवः साक्षात्प्रसीदति ।  
अभ्त्_३१।४८ब्।। मन्दशक्तिबलाविद्धो@प्येतन्मण्डलपूजनात् ॥ ४८  
अभ्त्_३१।४९अ।। सततं मासषट्केन त्रिकज्ञानं समश्नुते ।  
अभ्त्_३१।४९ब्।। यत्प्राप्य हेयोपादेयं स्वयमेव विचार्य सः ॥ ४९  
अभ्त्_३१।५०अ।। देहान्ते स्याद्भैरवात्मा सिद्धिकामो@थ सिद्ध्यति ।  
अभ्त्_३१।५०ब्।। मण्डलस्यास्य यो व्याप्तिं देवतान्यासमेव च ॥ ५०  
अभ्त्_३१।५१अ।। वर्तनां च विजानाति स गुरुस्त्रिकशासने ।  
अभ्त्_३१।५१ब्।। तस्य पादरजो मूर्ध्नि धार्यं शिवसमीहिना ॥ ५१  
अभ्त्_३१।५२अ।। अत्र सृष्टिस्थितिध्वंसान् क्रमात् त्रीनपि पूजयेत् ।  
अभ्त्_३१।५२ब्।। तुर्यं तु मध्यतो यद्वा सर्वेषु परिपूरकम् ॥ ५२  
अभ्त्_३१।५३अ।। चतुस्त्रिशूलं वा गुप्तदण्डं यागं समाचरेत् ।  
अभ्त्_३१।५३ब्।। तत्र तत् पूजयेत्सम्यक् स्फुटं क्रमचतुष्टयम् ॥ ५३  
अभ्त्_३१।५४अ।। इत्येतत्कथितं गुप्ते षडर्धहृदये परे ।  
अभ्त्_३१।५४ब्।। षट्के प्रोक्तं सूचितं श्रीसिद्धयोगीश्वरीमते ॥ ५४  
अभ्त्_३१।५५अ।। अग्रतः सूत्रयित्वा तु मण्डलं सर्वकामदम् ।  
अभ्त्_३१।५५ब्।। महाशूलसमोपेतं पद्मचक्रादिभूषितम् ॥ ५५  
अभ्त्_३१।५६अ।। द्वारे द्वारे लिखेच्छूलं वर्जयित्वा तु पश्चिमम् ।  
अभ्त्_३१।५६ब्।। कोणेष्वपिच वा कार्यं महाशूलं द्रुमान्वितम् ॥ ५६  
अभ्त्_३१।५७अ।। अमृताम्भोभवारीणां शूलाग्रे तु त्रिकं त्रिकम् ।  
अभ्त्_३१।५७ब्।। शूल इत्थं प्रकर्तव्यमष्टधा तत् त्रिधापिवा ॥ ५७  
अभ्त्_३१।५८अ।। एवं संसूचितं दिव्यं खेचरीणां पुरं त्विति ।  
अभ्त्_३१।५८ब्।। स्थानान्तरे@पि कथितं श्रीसिद्धातन्त्रशासने ॥ ५८  
अभ्त्_३१।५९अ।। कजं मध्ये तदर्धेन शूलशृङ्गाणि तानि तु ।  
अभ्त्_३१।५९ब्।। शूलाङ्कं मण्डलं कल्प्यं कमलाङ्कं च पूरणे ॥ ५९  
अभ्त्_३१।६०अ।। अथ शूलाब्जविन्यासः श्रीपूर्वे त्रिशिरोमते ।  
अभ्त्_३१।६०ब्।। सिद्धातन्त्रे त्रिककुले देव्यायामलमालयोः ॥ ६०  
अभ्त्_३१।६१अ।। यथोक्तः सारशास्त्रे च तन्त्रसद्भावगुह्ययोः ।  
अभ्त्_३१।६१ब्।। तथा प्रदर्श्यते स्पष्टं यद्यप्युक्तक्रमाद्गतः ॥ ६१  
अभ्त्_३१।६२अ।। वेदाश्रिते त्रिहस्ते प्राक् पूर्वमर्ध विभाजयेत् ।  
अभ्त्_३१।६२ब्।। हस्तार्धं सर्वतस्त्यक्त्वा पूर्वोदग्याम्यदिग्गतम् ॥ ६२  
अभ्त्_३१।६३अ।। त्र्यङ्गुलैः कोष्ठकैरूर्ध्वैस्तिर्यक् चाष्टद्विधात्मकैः ।  
अभ्त्_३१।६३ब्।। द्वौ द्वौ भागौ परित्यज्य पुनर्दक्षिणसौम्यगौ ॥ ६३  
अभ्त्_३१।६४अ।। ब्रह्मणः पार्श्वयोर्जीवाच्चतुर्थात् पूर्वतस्तथा ।  
अभ्त्_३१।६४ब्।। भागार्धभागमानं तु खण्डचन्द्रद्वयं द्वयम् ॥ ६४  
अभ्त्_३१।६५अ।। तयोरन्तस्तृतीये तु दक्षिणोत्तरपार्श्वयोः ।  
अभ्त्_३१।६५ब्।। जीवे खण्डेन्दुयुगलं कुर्यादन्तर्भ्रमाद्बुधः ॥ ६५  
अभ्त्_३१।६६अ।। तयोरपरमर्मस्थं खण्डेन्दुद्वयकोटिगम् ।  
अभ्त्_३१।६६ब्।। बहिर्मुखं भ्रमं कुर्यात् खण्डचन्द्रद्वयं द्वयम् ॥ ६६  
अभ्त्_३१।६७अ।। तद्वद्ब्रह्मणि कुर्वीत भागभागार्धसम्मितम् ।  
अभ्त्_३१।६७ब्।। ततो द्वितीयभागान्ते ब्रह्मणः पार्श्वयोर्द्वयोः ॥ ६७  
अभ्त्_३१।६८अ।। द्वे रेखे पूर्वगे नेये भागत्र्यंशशमे बुधैः ।  
अभ्त्_३१।६८ब्।। एकार्धेन्दूर्ध्वकोटिस्थं ब्रह्मसूत्राग्रसङ्गतम् ॥ ६८  
अभ्त्_३१।६९अ।। सूत्रद्वयं प्रकुर्वीत मध्यशृङ्गप्रसिद्धये ।  
अभ्त्_३१।६९ब्।। तदग्रपार्श्वयोर्जीवात् सूत्रमेकान्तरे धृतम् ॥ ६९  
अभ्त्_३१।७०अ।। आदिद्वितीयखण्डेन्दुकोणात् कोणान्तमानयेत् ।  
अभ्त्_३१।७०ब्।। तयोरेवापराज्जीवात् प्रथमार्धेन्दुकोणतः ॥ ७०  
अभ्त्_३१।७१अ।। तद्वदेव नयेत्सूत्रं शृङ्गद्वितयसिद्धये ।  
अभ्त्_३१।७१ब्।। क्षेत्रार्धे चापरे दण्डो द्विकरश्छन्नपञ्चकः ॥ ७१  
अभ्त्_३१।७२अ।। षड्विस्तृतं चतुर्दीर्घं तदधो@मलसारकम् ।  
अभ्त्_३१।७२ब्।। वेदाङ्गुलं च तदधो मूलं तीक्ष्णाग्रमिष्यते ॥ ७२  
अभ्त्_३१।७३अ।। आदिक्षेत्रस्य कुर्वीत दिक्षु द्वारचतुष्टयम् ।  
अभ्त्_३१।७३ब्।। हस्तायामं तदर्धं वा विस्तारादपि तत्समम् ॥ ७३  
अभ्त्_३१।७४अ।। द्विगुणं बाह्यतः कुर्यात्ततः पद्मं यथा शृणु ।  
अभ्त्_३१।७४ब्।। एकैकभागमानानि कुर्याद्वृत्तानि वेदवत् ॥ ७४  
अभ्त्_३१।७५अ।। दिक्ष्वष्टौ पुनरप्यष्टौ जीवसूत्राणि षोडश ।  
अभ्त्_३१।७५ब्।। द्वयोर्द्वयोः पुनर्मध्ये तत्सङ्ख्यातानि पातयेत् ॥ ७५  
अभ्त्_३१।७६अ।। एषां तृतीयवृत्तस्थं पार्श्वजीवसमं भ्रमम् ।  
अभ्त्_३१।७६ब्।। एतदन्तं प्रकुर्वीत ततो जीवाग्रमानयेत् ॥ ७६  
अभ्त्_३१।७७अ।। यत्रैव कुत्रचित्सङ्गस्तत्सम्बन्धे स्थिरीकृते ।  
अभ्त्_३१।७७ब्।। तत्र कृत्वा नयेन्मन्त्री पत्राग्राणां प्रसिद्धये ॥ ७७  
अभ्त्_३१।७८अ।। एकैकस्मिन्दले कुर्यात्केसराणां त्रयं त्रयम् ।  
अभ्त्_३१।७८ब्।। द्विगुणाष्टाङ्गुलं कार्यं तद्वच्छृङ्गकजत्रयम् ॥ ७८  
अभ्त्_३१।७९अ।। कर्णिका पीतवर्णेन मूलमध्याग्रभेदतः ।  
अभ्त्_३१।७९ब्।। सितं रक्तं तथा पीतं कार्यं केसरजालकम् ॥ ७९  
अभ्त्_३१।८०अ।। दलानि शुक्लवर्णानि प्रतिवारणया सह ।  
अभ्त्_३१।८०ब्।। पीठं तद्वच्चतुष्कोणं कर्णिकार्धसमं बहिः ॥ ८०  
अभ्त्_३१।८१अ।। सितरक्तपीतकृष्णैस्तत्पादान् वह्नितः क्रमात् ।  
अभ्त्_३१।८१ब्।। चतुर्भिरपि शृङ्गाणि त्रिभिर्मण्डलमिष्यते ॥ ८१  
अभ्त्_३१।८२अ।। दण्डः स्यान्नीलरक्तेन पीतमामलसारकम् ।  
अभ्त्_३१।८२ब्।। रक्तं शूलं प्रकुर्वीत यत्तत्पूर्वं प्रकल्पितम् ॥ ८२  
अभ्त्_३१।८३अ।। पश्चाद्द्वारस्य पूर्वेण त्यक्त्वाङ्गुलचतुष्टयम् ।  
अभ्त्_३१।८३ब्।। द्वारं वेदाश्रि वृत्तं वा सङ्कीर्णं वा विचित्रितम् ॥ ८३  
अभ्त्_३१।८४अ।। एकद्वित्रिपुरं तुल्यं सामुद्गमथवोभयम् ।  
अभ्त्_३१।८४ब्।। कपोलकण्ठशोभोपशोभादिबहुचित्रितम् ॥ ८४  
अभ्त्_३१।८५अ।। विचित्राकारसंस्थानं वल्लीसूक्ष्मगृहान्वितम् ।  
अभ्त्_३१।८५ब्।। श्रीदेव्यायामले तूक्तं क्षेत्रे वेदाश्रिते सति ॥ ८५  
अभ्त्_३१।८६अ।। अर्धं द्वादशधा कृत्वा तिर्यगूर्ध्वं च तिर्यजम् ।  
अभ्त्_३१।८६ब्।। भागमेकं स्वपार्श्वोर्ध्वं गुरुः समवतारयेत् ॥ ८६  
अभ्त्_३१।८७अ।। मध्यस्थं तं त्रिभागं च तदन्ते भ्रमयेदुभौ ।  
अभ्त्_३१।८७ब्।। भागमेकं परित्यज्य तन्मध्ये भ्रमयेत्पुनः ॥ ८७  
अभ्त्_३१।८८अ।। तृतीयांशोर्ध्वतो भ्राम्यमूर्ध्वांशं यावदन्ततः ।  
अभ्त्_३१।८८ब्।। चतुर्थांशात्तदूर्ध्वं तु ऊर्ध्वाधो योजयेत्पुनः ॥ ८८  
अभ्त्_३१।८९अ।। तन्मानादूर्ध्वमाभ्राम्य चतुर्थेन नियोजयेत् ।  
अभ्त्_३१।८९ब्।। ऊर्ध्वाद्योजयते सूत्रं ब्रह्मसूत्रावधि क्रमात् ॥ ८९  
अभ्त्_३१।९०अ।। क्रमाद्वैपुल्यतः कृत्वा अंशं वै ह्रासयेत् पुनः ।  
अभ्त्_३१।९०ब्।। अर्धभागप्रमाणस्तु दण्डो द्विगुण इष्यते ॥ ९०  
अभ्त्_३१।९१अ।। भागं भागं गृहीत्वा तु उभयोरथ गोचरात् ।  
अभ्त्_३१।९१ब्।। भ्राम्यं पिप्पलवत् पत्रं वर्तनैषा त्वधो भवेत् ॥ ९१  
अभ्त्_३१।९२अ।। षोडशांशे लिखेत्पद्मं द्वादशाङ्गुललोपनात् ।  
अभ्त्_३१।९२ब्।। तदूर्ध्वं मध्यभागे तु वारिजन्म समालिखेत् ॥ ९२  
अभ्त्_३१।९३अ।। मध्यशृङ्गावसाने तु तृतीयं विलिखेत्ततः ।  
अभ्त्_३१।९३ब्।। सव्यासव्ये तथैवेह कटिस्थाब्जे समालिखेत् ॥ ९३  
अभ्त्_३१।९४अ।। कर्णिका पीतला रक्तपीतशुक्लं च केसरम् ।  
अभ्त्_३१।९४ब्।। दलानि पद्मबाह्यस्था शुक्ला च प्रतिवारणी ॥ ९४  
अभ्त्_३१।९५अ।। शूलं कृष्णेन रजसा ब्रह्मरेखा सिता पुनः ।  
अभ्त्_३१।९५ब्।। शूलाग्रं ज्वालया युक्तं शूलदण्डस्तु पीतलः ॥ ९५  
अभ्त्_३१।९६अ।। शूलमध्ये च यत्पद्मं तत्रेशं पूजयेत्सदा ।  
अभ्त्_३१।९६ब्।। अस्योर्ध्वे तु परां दक्षे@न्यां वामे चापरां बुधः ॥ ९६  
अभ्त्_३१।९७अ।। या सा कालान्तका देवी परातीता व्यवस्थिता ।  
अभ्त्_३१।९७ब्।। ग्रसते शूलचक्रं सा त्विच्छामात्रेण सर्वदा ॥ ९७  
अभ्त्_३१।९८अ।। शान्तिरूपा कला ह्येषा विद्यारूपा परा भवेत् ।  
अभ्त्_३१।९८ब्।। अपरा तु प्रतिष्ठा स्यान्निवृत्तिस्तु परापरा ॥ ९८  
अभ्त्_३१।९९अ।। भैरवं दण्ड ऊर्ध्वस्थं रूपं सादाशिवात्मकम् ।  
अभ्त्_३१।९९ब्।। चतस्रः शक्तयस्त्वस्य स्थूलाः सूक्ष्मास्त्वनेकधा ॥ ९९  
अभ्त्_३१।१००अ।। एष यागः समाख्यातो डामराख्यस्त्रिशक्तिकः ।  
अभ्त्_३१।१००ब्।। अथ त्रैशिरसे शूलाब्जविधिर्दृष्टो@भिलिख्यते ॥ १००  
अभ्त्_३१।१०१अ।। वामामृतादिभिर्मुख्यैः पवित्रैः सुमनोरमैः ।  
अभ्त्_३१।१०१ब्।। भूमिं रजांसि करणीं खटिकां मूलतो@र्चयेत् ॥ १०१  
अभ्त्_३१।१०२अ।। चतुरश्रे चतुर्हस्ते मध्ये शूलं करत्रयम् ।  
अभ्त्_३१।१०२ब्।। चण्डो द्विहस्त ऊर्ध्वाधःपीठयुग्विपुलस्त्वसौ ॥ १०२  
अभ्त्_३१।१०३अ।। वस्वङ्गुलः प्रकर्तव्यः सूत्रत्रयसमन्वितः ।  
अभ्त्_३१।१०३ब्।। द्वादशाङ्गुलमानेन दण्डमूले तु पीठिका ॥ १०३  
अभ्त्_३१।१०४अ।। दैर्घ्यात्तूच्छ्रायाच्चोर्ध्वे च चतुरङ्गुलमानतः ।  
अभ्त्_३१।१०४ब्।। ऊर्ध्वे@प्युच्छ्रायतो वेदाङ्गुला दैर्घ्याद्दशाङ्गुला ॥ १०४  
अभ्त्_३१।१०५अ।। शूलमूलगतं पीठीमध्यं खाब्धिसमाङ्गुलम् ।  
अभ्त्_३१।१०५ब्।। कृत्वा दण्डं त्रिशूलं तु त्रिभिर्भागैः समन्ततः ॥ १०५  
अभ्त्_३१।१०६अ।। अष्टाङ्गुलप्रमाणैः स्याद्धस्तमात्रं समन्ततः ।  
अभ्त्_३१।१०६ब्।। शूलाग्रं शूलमध्यं तच्छूलमूलं तु तद्भवेत् ॥ १०६  
अभ्त्_३१।१०७अ।। वेदी मध्ये प्रकर्तव्या उभयोश्च षडङ्गुलम् ।  
अभ्त्_३१।१०७ब्।। द्वादशाङ्गुलदीर्घा तु उभयोः पार्श्वयोस्तथा ॥ १०७  
अभ्त्_३१।१०८अ।। चतुरङ्गुलमुच्छ्रायान्मूले वेदीं प्रकल्पयेत् ।  
अभ्त्_३१।१०८ब्।। उभयोः पार्श्वयोश्चैवमर्धचन्द्राकृतिं तथा ॥ १०८  
अभ्त्_३१।१०९अ।। भ्रामयेत् खटिकासूत्रं कटिं कुर्याद्द्विरङ्गुलाम् ।  
अभ्त्_३१।१०९ब्।। वैपुल्याद्दैर्घ्यतो देवि चतुरङ्गुलमानतः ॥ १०९  
अभ्त्_३१।११०अ।। यादृशं दक्षिणे भागे वामे तद्वत्प्रकल्पयेत् ।  
अभ्त्_३१।११०ब्।। मध्ये शूलाग्रवैपुल्यादङ्गुलश्च अधोर्ध्वतः ॥ ११०  
अभ्त्_३१।१११अ।। चतुरङ्गुलमानेन वैपुल्यात्तु षडङ्गुला ।  
अभ्त्_३१।१११ब्।। उच्छ्रायात्तु ततः कार्या गण्डिका तु स्वरूपतः ॥ १११  
अभ्त्_३१।११२अ।। पीठोर्ध्वे तु प्रकर्तव्यं शूलमूलं तु सुव्रते ।  
अभ्त्_३१।११२ब्।। शूलाग्रमङ्गुलं कार्यं सुतीक्ष्णं तु षडङ्गुलम् ॥ ११२  
अभ्त्_३१।११३अ।। अरामध्यं प्रकर्तव्यमराधस्तु षडङ्गुलम् ।  
अभ्त्_३१।११३ब्।। चतुरङ्गुलनिम्नं तु मध्यं तु परिकल्पयेत् ॥ ११३  
अभ्त्_३१।११४अ।। पूर्वापरं तदेवेह मध्ये शूलं तु तद्बहिः ।  
अभ्त्_३१।११४ब्।। कारयेत त्रिभिः सूत्रैरेकैकं वर्तयेत च ॥ ११४  
अभ्त्_३१।११५अ।। कजत्रयं तु शूलाग्रं वेदांशैर्द्वादशाङ्गुलम् ।  
अभ्त्_३१।११५ब्।। क्रमाद्दक्षान्यमध्येषु त्र्यष्टद्वादशपत्रकम् ॥ ११५  
अभ्त्_३१।११६अ।। चक्रत्रयं वातपुरं पद्ममष्टाङ्गुलारकम् ।  
अभ्त्_३१।११६ब्।। विद्याभिख्यं शूलमूले रजः पश्चात्प्रपातयेत् ॥ ११६  
अभ्त्_३१।११७अ।। त्रिशूलं दण्डपर्यन्तं राजवर्तेन पूरयेत् ।  
अभ्त्_३१।११७ब्।। सूत्रत्रयस्य पृष्ठे तु शुक्लं चारात्रयं भवेत् ॥ ११७  
अभ्त्_३१।११८अ।। शुक्लेन रजसा शूलमूले विद्याम्बुजं भवेत् ।  
अभ्त्_३१।११८ब्।। रक्तं रक्तासितं शुक्लं क्रमादूर्ध्वाम्बुजत्रयम् ॥ ११८  
अभ्त्_३१।११९अ।। शुक्लेन व्योमरेखा स्यात् सा स्थौल्यादङ्गुलं बहिः ।  
अभ्त्_३१।११९ब्।। तां त्यक्त्वा वेदिका कार्या हस्तमात्रं प्रमाणातः ॥ ११९  
अभ्त्_३१।१२०अ।। वैपुल्यत्रिगुणं दैर्घ्यात् प्राकारं चतुरश्रकम् ।  
अभ्त्_३१।१२०ब्।। समन्ततो@थ दिक्षु स्युर्द्वाराणि करमात्रतः ॥ १२०  
अभ्त्_३१।१२१अ।। त्रिधा विभज्य क्रमशो द्वादशाङ्गुलमानतः ।  
अभ्त्_३१।१२१ब्।। कण्ठं कपोलं शोभां तु उपशोभां तदन्ततः ॥ १२१  
अभ्त्_३१।१२२अ।। प्राकारं चतुरश्रं तु सभूरेखासमन्वितम् ।  
अभ्त्_३१।१२२ब्।। सितरक्तपीतकृष्णै रजोभिः कारयेत्ततः ॥ १२२  
अभ्त्_३१।१२३अ।। रक्तै रजोभिर्मध्यं तु यथाशोभं तु पूरयेत् ।  
अभ्त्_३१।१२३ब्।। अस्या व्याप्तौ पुरा चोक्तं तत्रैवानुसरेच्च तत् ॥ १२३  
अभ्त्_३१।१२४अ।। अरात्रयविभागस्तु प्रवेशो निर्गमो भ्रमः ।  
अभ्त्_३१।१२४ब्।। अनाहतपदव्याप्तिः कुण्डल्या उदयः परः ॥ १२४  
अभ्त्_३१।१२५अ।। हृदि स्थाने गता देव्यस्त्रिशूलस्य सुमध्यमे ।  
अभ्त्_३१।१२५ब्।। नाभिस्थः शूलदण्डस्तु शूलमूलं हृदि स्थितम् ॥ १२५  
अभ्त्_३१।१२६अ।। शक्तिस्थानगतं प्रान्तं प्रान्ते चक्रत्रयं स्मरेत् ।  
अभ्त्_३१।१२६ब्।। उत्क्षिप्योत्क्षिप्य कलया देहमध्यस्वरूपतः ॥ १२६  
अभ्त्_३१।१२७अ।। शूलदण्डान्तमध्यस्थशूलमध्यान्तगोचरम् ।  
अभ्त्_३१।१२७ब्।। प्रविशेन्मूलमध्यान्तं प्रान्तान्ते शक्तिवेश्मनि ॥ १२७  
अभ्त्_३१।१२८अ।। अस्पन्दकरणं कृत्वा एकदा स्पन्दवर्तनम् ।  
अभ्त्_३१।१२८ब्।। मूलमानन्दमापीड्य शक्तित्रयपदं विशेत् ॥ १२८  
अभ्त्_३१।१२९अ।। तत्र पूज्यं प्रयत्नेन जायन्ते सर्वसिद्धयः ।  
अभ्त्_३१।१२९ब्।। समस्ताध्वसमायोगात् षोढाध्वव्याप्तिभावतः ॥ १२९  
अभ्त्_३१।१३०अ।। समस्तमन्त्रचक्राद्यैरेवमादिप्रयत्नतः ।  
अभ्त्_३१।१३०ब्।। षट्त्रिंशत्तत्त्वरचितं त्रिशूलं परिभावयेत् ॥ १३०  
अभ्त्_३१।१३१अ।। विषुवत्स्थेन विन्यासो मन्त्राणां मण्डलोत्तमे ।  
अभ्त्_३१।१३१ब्।। कार्यो@स्मिन् पूजिते यत्र सर्वेश्वरपदं भजेत् ॥ १३१  
अभ्त्_३१।१३२अ।। स्वस्तिकेनाथ कर्तव्यं युक्तं तस्योच्यते विधिः ।  
अभ्त्_३१।१३२ब्।। नाडिकाः स्थापयेत्पूर्वं मुहूर्तं परिमाणतः ॥ १३२  
अभ्त्_३१।१३३अ।। शक्रवारुणदिक्स्थाश्च याम्यसौम्यगतास्तथा ।  
अभ्त्_३१।१३३ब्।। एकोनत्रिंशद्वंशाः स्युरृजुतिर्यग्गतास्तथा ॥ १३३  
अभ्त्_३१।१३४अ।। अष्टौ मर्मशतान्येकचत्वारिंशच्च जायते ।  
अभ्त्_३१।१३४ब्।। वंशैर्विषयसङ्ख्यैश्च पद्मं युग्मेन्दुमण्डलम् ॥ १३४  
अभ्त्_३१।१३५अ।। रससङ्ख्यैर्भवेत्पीठं स्वस्तिकं सर्वकामदम् ।  
अभ्त्_३१।१३५ब्।। वसुसङ्ख्यैर्द्वारवीथावेवं भागपरिक्रमः ॥ १३५  
अभ्त्_३१।१३६अ।। रन्ध्रविप्रशराग्नींश्च लुप्येद्बाह्यान्तरं क्रमात् ।  
अभ्त्_३१।१३६ब्।। मर्माणि च चतुर्दिक्षु मध्याद्द्वारेषु सुन्दरि ॥ १३६  
अभ्त्_३१।१३७अ।। वह्निभूतमुनिव्योमबाह्यगर्भे पुरीषु च ।  
अभ्त्_३१।१३७ब्।। लोपयेच्चैव मर्माणि अन्तर्नाडिविवर्जितान् ॥ १३७  
अभ्त्_३१।१३८अ।। द्वारप्राकारकोणेषु नेत्रानलशरानृतून् ।  
अभ्त्_३१।१३८ब्।। नाडयो ब्रह्मवंशस्य लोप्या नेत्राद्रसस्थिताः ॥ १३८  
अभ्त्_३१।१३९अ।। वह्नेर्नेत्रानलौ लोप्यौ वेदान्नेत्रयुगं रसात् ।  
अभ्त्_३१।१३९ब्।। नेत्रं सौम्यगतं लोप्यं पूर्वाद्वेदानलौ रसात् ॥ १३९  
अभ्त्_३१।१४०अ।। लोकस्था नाडिका हित्वा नेत्राद्वेदाग्नयः क्रमात् ।  
अभ्त्_३१।१४०ब्।। शरैर्वह्निगतं चैव युगं नेत्राग्नयो रसात् ॥ १४०  
अभ्त्_३१।१४१अ।। नेत्रात् पूर्वगताच्चैव सुमेरुर्द्वारसञ्ज्ञितः ।  
अभ्त्_३१।१४१ब्।। स्वस्तिका च पुरी रम्या चतुर्दिक्षु स्थितावुभौ ॥ १४१  
अभ्त्_३१।१४२अ।। मर्मणां च शते द्वे च ऋषिभिर्गुणिता दिशः ।  
अभ्त्_३१।१४२ब्।। नेत्रादिकांश्च सम्मार्ज्य मार्गमध्यात् सुशोभने ॥ १४२  
अभ्त्_३१।१४३अ।। ऋषित्रयकृते मध्ये विषयैः कर्णिका भवेत् ।  
अभ्त्_३१।१४३ब्।। नेत्रीकृतान्वसून् पत्रं नेत्रं सकृद्विभाजितम् ॥ १४३  
अभ्त्_३१।१४४अ।। वह्निं वसुगतं कृत्वा शशाङ्कस्थांश्च लोपयेत् ।  
अभ्त्_३१।१४४ब्।। वह्नीषुऋषिमध्याच्च लोप्यं पीठेन्दुकावधि ॥ १४४  
अभ्त्_३१।१४५अ।। ब्रह्मणो नेत्रविषयान्नेत्राद्वेदानलौ हरेत् ।  
अभ्त्_३१।१४५ब्।। सागरे नेत्रकं लोप्यं नाडयः पूर्वदिग्गताः ॥ १४५  
अभ्त्_३१।१४६अ।। भूतनेत्रगतान्मूर्ध्ना नेत्राद्द्विवह्निदृक्त्रिकात् ।  
अभ्त्_३१।१४६ब्।। सौम्यगात् पीठकोणेषु लोपयेत चतुर्ष्वपि ॥ १४६  
अभ्त्_३१।१४७अ।। दलानि कार्याणि सितैः केसरं रक्तपीतलैः ।  
अभ्त्_३१।१४७ब्।। कर्णिका कनकप्रख्या पल्लवान्ताश्च लोहिताः ॥ १४७  
अभ्त्_३१।१४८अ।। व्योमरेखा तु सुसिता वर्तुलाब्जान्तनीलभाः ।  
अभ्त्_३१।१४८ब्।। पीठं रेखात्रयोपेतं सितलोहितपीतलम् ॥ १४८  
अभ्त्_३१।१४९अ।। स्वस्तिकाश्च चतुर्वर्णा अग्नेरीशानगोचराः ।  
अभ्त्_३१।१४९ब्।। वीथी विद्रुमसङ्काशा स्वदिक्ष्वस्त्राणि बाह्यतः ॥ १४९  
अभ्त्_३१।१५०अ।। इन्द्रनीलनिभं वज्रं शक्तिं पद्ममणिप्रभाम् ।  
अभ्त्_३१।१५०ब्।। दण्डं हाटकसङ्काशं वक्त्रं तस्यातिलोहितम् ॥ १५०  
अभ्त्_३१।१५१अ।। नीलद्युतिसमं खड्गं पाशं वत्सकसप्रभम् ।  
अभ्त्_३१।१५१ब्।। ध्वजं पुष्पफलोपेतं पञ्चरङ्गैश्च शोभितम् ॥ १५१  
अभ्त्_३१।१५२अ।। गदा हेमनिभात्युग्रा नानारत्नविभूषिता ।  
अभ्त्_३१।१५२ब्।। शूलं नीलाम्बुजसमं ज्वलद्वह्न्युग्रशेखरम् ॥ १५२  
अभ्त्_३१।१५३अ।। तस्योपरि सितं पद्ममीषत्पीतारुणप्रभम् ।  
अभ्त्_३१।१५३ब्।। चक्रं हेमनिभं दीप्तमरा वैडूर्यसन्निभाः ॥ १५३  
अभ्त्_३१।१५४अ।। अरामध्यं सुपीतं च बाह्यं ज्वालारुणं भवेत् ।  
अभ्त्_३१।१५४ब्।। मन्दिरं देवदेवस्य सर्वकामफलप्रदम् ॥ १५४  
अभ्त्_३१।१५५अ।। श्रीसिद्धायां शूलविधिः प्राक् क्षेत्रे चतुरश्रिते ।  
अभ्त्_३१।१५५ब्।। हस्तमात्रं त्रिधा सूर्यान्नवखण्डं यथा भवेत् ॥ १५५  
अभ्त्_३१।१५६अ।। मध्ये शूलं च तत्रेत्थं मध्यभागं त्रिधा भजेत् ।  
अभ्त्_३१।१५६ब्।। नवभिः कोष्ठकैर्युक्तं ततो@यं विधिरुच्यते ॥ १५६  
अभ्त्_३१।१५७अ।। मध्यभागत्रयं त्यक्त्वा मध्ये भागद्वयस्य तु ।  
अभ्त्_३१।१५७ब्।। अधस्ताद्भ्रामयेत्सूत्रं शशाङ्कशकलाकृति ॥ १५७  
अभ्त्_३१।१५८अ।। उभयतो भ्रामयेत्तत्र यथाग्रे हाकृतिर्भवेत् ।  
अभ्त्_३१।१५८ब्।। कोट्यां तत्र कृतं सूत्रं नयेद्रेखां तु पूर्विकाम् ॥ १५८  
अभ्त्_३१।१५९अ।। अपरद्वारपूर्वेण त्यक्त्वाङ्गुलचतुष्टयम् ।  
अभ्त्_३१।१५९ब्।। रेखां विनाशयेत्प्राज्ञो यथा शूलाकृतिर्भवेत् ॥ १५९  
अभ्त्_३१।१६०अ।। शूलाग्रे त्वर्धहस्तेन त्यक्त्वा पद्मानि कारयेत् ।  
अभ्त्_३१।१६०ब्।। अधः शृङ्गत्रयं हस्तमध्ये पद्मं सकर्णिकम् ॥ १६०  
अभ्त्_३१।१६१अ।। मुखाग्रे धारयेत्सूत्रं त्रिभिर्हस्तैस्तु पातयेत् ।  
अभ्त्_३१।१६१ब्।। मध्ये चोर्ध्वं ततः कुर्यादधस्तादङ्गुलद्वयम् ॥ १६१  
अभ्त्_३१।१६२अ।। रेखाद्वयं पातयेत यथा शूलं भवत्यपि ।  
अभ्त्_३१।१६२ब्।। अधोभागादिभिश्चोर्ध्वं तत्र रेखा प्रपद्यते ॥ १६२  
अभ्त्_३१।१६३अ।। समीकृत्य ततः सूत्रे ऊर्ध्वे द्वे एवमेव तु ।  
अभ्त्_३१।१६३ब्।। मध्यं पद्मं प्रतिष्ठाप्यं शूलाधस्ताद्यशस्विनि ॥ १६३  
अभ्त्_३१।१६४अ।। इत्येष मण्डलविधिः कथितः सङ्क्षेपयोगतो महागुरुभिः ।  
  
:च्३२ अथ श्रीतन्त्रालोके द्वात्रिंशमाह्निकम्  
  
अभ्त्_३२।१अ।। अथ कथये मुद्राणां गुर्वागमगीतमत्र विधिम् । ०ब्  
अभ्त्_३२।१ब्।। मुद्रा च प्रतिबिम्बात्मा श्रीमद्देव्याख्ययामले ।  
अभ्त्_३२।१च्।। उक्ता बिम्बोदयश्रुत्या वाच्यद्वयविवेचनात् ॥ १  
अभ्त्_३२।२अ।। बिम्बात्समुदयो यस्या इत्युक्ता प्रतिबिम्बता ।  
अभ्त्_३२।२ब्।। विम्बस्य यस्या उदय इत्युक्ता तदुपायता ॥ २  
अभ्त्_३२।३अ।। मुदं स्वरूपलाभाख्यं देहद्वारेण चात्मनाम् ।  
अभ्त्_३२।३ब्।। रात्यर्पयति यत्तेन मुद्रा शास्त्रेषु वर्णिता ॥ ३  
अभ्त्_३२।४अ।। तत्र प्रधानभूता श्रीखेचरी देवतात्मिका ।  
अभ्त्_३२।४ब्।। निष्कलत्वेन विख्याता साकल्येन त्रिशूलिनी ॥ ४  
अभ्त्_३२।५अ।। करङ्किणी क्रोधना च भैरवी लेलिहानिका ।  
अभ्त्_३२।५ब्।। महाप्रेता योगमुद्रा ज्वालिनी क्षोभिणी ध्रुवा ॥ ५  
अभ्त्_३२।६अ।। इत्येवम्बहुभेदेयं श्रीखेचर्येव गीयते ।  
अभ्त्_३२।६ब्।। अन्यास्तदङ्गभूतास्तु पद्माद्या मालिनीमते ॥ ६  
अभ्त्_३२।७अ।। तासां बहुत्वामुख्यत्वयोगाभ्यां नेह वर्णनम् ।  
अभ्त्_३२।७ब्।। श्रीखेचरीसमाविष्टो यद्यत्स्थानं समाश्रयेत् ॥ ७  
अभ्त्_३२।८अ।। देवीसन्निधये तत्स्यादलं किं डम्बरैर्वृथा ।  
अभ्त्_३२।८ब्।। काम्ये कर्मणि ताश्च स्युर्मुख्याः कस्यापि जातुचित् ॥ ८  
अभ्त्_३२।९अ।। मुद्रा चतुर्विधा कायकरवाक्चित्तभेदतः ॥ ९  
अभ्त्_३२।१०अ।। तत्र पूर्णेन रूपेण खेचरीमेव वर्णये ।  
अभ्त्_३२।१०ब्।। बद्ध्वा पद्मासनं योगी नाभावक्षेश्वरं क्षिपेत् ॥ १०  
अभ्त्_३२।११अ।। दण्डाकारं तु तं तावन्नयेद्यावत्कखत्रयम् ।  
अभ्त्_३२।११ब्।। निगृह्य तत्र तत्तूर्णं प्रेरयेत् खत्रयेण तु ॥ ११  
अभ्त्_३२।१२अ।। एतां बद्ध्वा खे गतिः स्यादिति श्रीपूर्वशासने ।  
अभ्त्_३२।१२ब्।। ध्वनिज्योतिर्मरुद्युक्तं चित्तं विश्रम्य चोपरि ॥ १२  
अभ्त्_३२।१३अ।। अनेनाभ्यासयोगेन शिवं भित्त्वा परं व्रजेत् ।  
अभ्त्_३२।१३ब्।। जत्र्वधस्तात्करौ कृत्वा वामपादं च दक्षिणे ॥ १३  
अभ्त्_३२।१४अ।। विदार्यास्यं कनिष्ठाभ्यां मध्यमाभ्यां तु नासिकाम् ।  
अभ्त्_३२।१४ब्।। अनामे कुञ्चयेत्प्राज्ञो भ्रूभङ्गं तर्जनीद्वयम् ॥ १४  
अभ्त्_३२।१५अ।। जिह्वां च चालयेन्मन्त्री हाहाकारं च कारयेत् ।  
अभ्त्_३२।१५ब्।। त्रिशूलेन प्रयोगेण ब्रह्मरन्ध्रमुपस्थितः ॥ १५  
अभ्त्_३२।१६अ।। पदं सन्त्यज्य तन्मात्रं सद्यस्त्यजति मेदिनीम् ।  
अभ्त्_३२।१६ब्।। शून्याशून्यलये कृत्वा एकदण्डे@निलानलौ ॥ १६  
अभ्त्_३२।१७अ।। शक्तित्रितयसम्बद्धे अधिष्ठातृत्रिदैवते ।  
अभ्त्_३२।१७ब्।। त्रिशूलं तद्विजानीयाद्येन व्योमोत्पतेद्बुधः ॥ १७  
अभ्त्_३२।१८अ।। आकाशभावं सन्त्यज्य सत्तामात्रमुपस्थितः ।  
अभ्त्_३२।१८ब्।। शूलं समरसं कृत्वा रसे रस इव स्थितः ॥ १८  
अभ्त्_३२।१९अ।। एकदण्डं स विज्ञाय त्रिशूलं खचरं प्रिये ।  
अभ्त्_३२।१९ब्।। बद्ध्वा तु खेचरीं मुद्रां ध्यात्वात्मानं च भैरवम् ॥ १९  
अभ्त्_३२।२०अ।। खेचरीचक्रसञ्जुष्टं सद्यस्त्यजति मेदिनीम् ।  
अभ्त्_३२।२०ब्।। त्यक्तांशको निराचारो निःशङ्को लोकवर्जितः ॥ २०  
अभ्त्_३२।२१अ।। अवधूतो निराचारो नाहमस्मीति भावयम् ।  
अभ्त्_३२।२१ब्।। मन्त्रैकनिष्ठः सम्पश्यन् देहस्थाः सर्वदेवताः ॥ २१  
अभ्त्_३२।२२अ।। ह्लादोद्वेगास्मिताक्रुष्टनिद्रामैथुनमत्सरे ।  
अभ्त्_३२।२२ब्।। रूपादौ वा कर्तृकर्मकरणेषु च सर्वशः ॥ २२  
अभ्त्_३२।२३अ।। नाहमस्मीति मन्वान एकीभूतं विचिन्तयन् ।  
अभ्त्_३२।२३ब्।। कर्णाक्षिमुखनासादिचक्रस्थं देवतागणम् ॥ २३  
अभ्त्_३२।२४अ।। ग्रहीतारं सदा पश्यन् खेचर्या सिद्ध्यति स्फुटम् ।  
अभ्त्_३२।२४ब्।। विद्याशङ्की मलाशङ्की शास्त्रशङ्की न सिद्ध्यति ॥ २४  
अभ्त्_३२।२५अ।। शिवो रविः शिवो वह्निः पक्तृत्वात्स पुरोहितः ।  
अभ्त्_३२।२५ब्।। तत्रस्था देवताः सर्वा द्योतयन्त्यो@खिलं जगत् ॥ २५  
अभ्त्_३२।२६अ।। कनिष्ठया विदार्यास्यं तर्जनीभ्यां भ्रुवौ तथा ।  
अभ्त्_३२।२६ब्।। अनामे मध्यमे वक्त्रे जिह्वया तालुकं स्पृशेत् ॥ २६  
अभ्त्_३२।२७अ।। एषा करङ्किणी देवी ज्वालिनीं शृणु साम्प्रतम् ।  
अभ्त्_३२।२७ब्।। हनुर्ललाटगौ हस्तौ प्रसार्याङ्गुलितः स्फुटौ ॥ २७  
अभ्त्_३२।२८अ।। चालयेद्वायुवेगेन कृत्वान्तर्भ्रुकुटीं बुधः ।  
अभ्त्_३२।२८ब्।। विदार्यास्यं सजिह्वं च हाहाकारं तु कारयेत् ॥ २८  
अभ्त्_३२।२९अ।। एषा ज्वालिन्यग्निचक्रे तया चाष्टोत्तरं शतम् ।  
अभ्त्_३२।२९ब्।। जपेद्यदि ततः सिद्ध्येत्त्रैलोक्यं सचराचरम् ॥ २९  
अभ्त्_३२।३०अ।। परदेहेषु चात्मानं परं चात्मशरीरतः ।  
अभ्त्_३२।३०ब्।। पश्येच्चरन्तं हानादाद्गमागमपदस्थितम् ॥ ३०  
अभ्त्_३२।३१अ।। नवच्छिद्रगतं चैकं नदन्तं व्यापकं ध्रुवम् ।  
अभ्त्_३२।३१ब्।। अनया हि खचारी श्रीयोगसञ्चार उच्यते ॥ ३१  
अभ्त्_३२।३२अ।। कुलकुण्डलिकां बद्ध्वा अणोरन्तरवेदिनीम् ।  
अभ्त्_३२।३२ब्।। वामो यो@यं जगत्यस्मिंस्तस्य संहरणोद्यताम् ॥ ३२  
अभ्त्_३२।३३अ।। स्वस्थाने निर्वृतिं लब्ध्वा ज्ञानामृतरसात्मकम् ।  
अभ्त्_३२।३३ब्।। व्रजेत्कन्दपदं मध्ये रावं कृत्वा ह्यरावकम् ॥ ३३  
अभ्त्_३२।३४अ।। यावज्जीवं चतुष्कोणं पिण्डाधारं च कामिकम् ।  
अभ्त्_३२।३४ब्।। तत्र तां बोधयित्वा तु गतिं बुद्ध्वा क्रमागताम् ॥ ३४  
अभ्त्_३२।३५अ।। चक्रोभयनिबद्धां तु शाखाप्रान्तावलम्बिनीम् ।  
अभ्त्_३२।३५ब्।। मूलस्थानाद्यथा देवि तमोग्रन्थिं विदारयेत् ॥ ३५  
अभ्त्_३२।३६अ।। वज्राख्यां ज्ञानजेनैव तथा शाखोभयान्ततः ।  
अभ्त्_३२।३६ब्।। कोणमध्यविनिष्क्रान्तं लिङ्गमूलं विभेदयेत् ॥ ३६  
अभ्त्_३२।३७अ।। तत्र सङ्घट्टितं चक्रयुग्ममैक्येन भासते ।  
अभ्त्_३२।३७ब्।। वैपरीत्यात्तु निक्षिप्य द्विधाभावं व्रजत्यतः ॥ ३७  
अभ्त्_३२।३८अ।। ऊर्वाद्यङ्गुष्ठकालाग्निपर्यन्ते सा विनिक्षिपेत् ।  
अभ्त्_३२।३८ब्।। गमागमनसञ्चारे चरेत्सा लिङ्गलिङ्गिनी ॥ ३८  
अभ्त्_३२।३९अ।। तत्र तत्पदसंयोगादुन्मीलनविधायिनी ।  
अभ्त्_३२।३९ब्।। यो जानाति स सिद्ध्येत्तु रसादानविसर्गयोः ॥ ३९  
अभ्त्_३२।४०अ।। ससङ्गममिदं स्थानमूर्मिण्युन्मीलनं परम् ।  
अभ्त्_३२।४०ब्।। एष क्रमस्ततो@न्यो@पि व्युत्क्रमः खेचरी परा ॥ ४०  
अभ्त्_३२।४१अ।। योन्याधारेति विख्याता शूलमूलेति शब्द्यते ।  
अभ्त्_३२।४१ब्।। वर्णास्तत्र लयं यान्ति ह्यवर्णे वर्णरूपिणि ॥ ४१  
अभ्त्_३२।४२अ।। नादिफान्तं समुच्चार्य कौलेशं देहसन्निभम् ।  
अभ्त्_३२।४२ब्।। आक्रम्य प्रथमं चक्रं खे यन्त्रे पादपीडितम् ॥ ४२  
अभ्त्_३२।४३अ।। नादं वै शक्तिसद्गर्भं सद्गर्भात्कौलिनीपदम् ।  
अभ्त्_३२।४३ब्।। बीजपञ्चकचारेण शूलभेदक्रमेण तु ॥ ४३  
अभ्त्_३२।४४अ।। हृच्छूलग्रन्थिभेदैश्चिद्रुद्रशक्तिं प्रबोधयेत् ।  
अभ्त्_३२।४४ब्।। वायुचक्रान्तनिलयं बिन्द्वाख्यं नाभिमण्डलम् ॥ ४४  
अभ्त्_३२।४५अ।। आगच्छेल्लम्बिकास्थानं सूत्रद्वादशनिर्गतम् ।  
अभ्त्_३२।४५ब्।। चन्द्रचक्रविलोमेन प्रविशेद्भूतपञ्जरे ॥ ४५  
अभ्त्_३२।४६अ।। भूयस्तु कुरुते लीलां मायापञ्जरवर्तिनीम् ।  
अभ्त्_३२।४६ब्।। पुनः सृष्टिः संहृतिश्च खेचर्या क्रियते बुधैः ॥ ४६  
अभ्त्_३२।४७अ।। श्रीमद्वीरावलीयोग एष स्यात्खेचरीविधिः ।  
अभ्त्_३२।४७ब्।। चुम्बाकारेण वक्त्रेण यत्तत्त्वं श्रूयते परम् ॥ ४७  
अभ्त्_३२।४८अ।। ग्रसमानमिदं विश्वं चन्द्रार्कपुटसम्पुटे ।  
अभ्त्_३२।४८ब्।। तेनैव स्यात्खगामीति श्रीमत्कामिक उच्यते ॥ ४८  
अभ्त्_३२।४९अ।। भवान्मुक्त्वा द्रावयन्ति पाशान्मुद्रा हि शक्तयः ।  
अभ्त्_३२।४९ब्।। मुख्यासां खेचरी सा च त्रिधोच्चारेण वाचिकी ॥ ४९  
अभ्त्_३२।५०अ।। त्रिशिरोमुद्गरो देवि कायिकी परिपठ्यते ।  
अभ्त्_३२।५०ब्।। नासां नेत्रद्वयं चापि हृत्स्तनद्वयमेव च ॥ ५०  
अभ्त्_३२।५१अ।। वृषणद्वयलिङ्गं च प्राप्य कायं गता त्वियम् ।  
अभ्त्_३२।५१ब्।। भवस्थानाभवस्थानमुच्चारेणावधारयेत् ॥ ५१  
अभ्त्_३२।५२अ।। मानसीयमितस्त्वन्याः पद्माद्या अष्ट मुद्रिकाः ।  
अभ्त्_३२।५२ब्।। मातृव्यूहकुले ताः स्युरस्यास्तु परिवारगाः ॥ ५२  
अभ्त्_३२।५३अ।। शरीरं तु समस्तं यत्कूटाक्षरसमाकृति ।  
अभ्त्_३२।५३ब्।। एषा मुद्रा महामुद्रा भैरवस्येति गह्वरे ॥ ५३  
अभ्त्_३२।५४अ।। सूपविष्टः पद्मके तु हस्ताग्राङ्गुलिरश्मिभिः ।  
अभ्त्_३२।५४ब्।। पराङ्मुखैर्झटित्युद्यद्रश्मिभिः पृष्ठसंस्थितैः ॥ ५४  
अभ्त्_३२।५५अ।। अन्तःस्थितिः खेचरीयं सङ्कोचाख्या शशाङ्किनी ।  
अभ्त्_३२।५५ब्।। तस्मादेव समुत्तम्ब्य बाहू चैवावकुञ्चितौ ॥ ५५  
अभ्त्_३२।५६अ।। सम्यग्व्योमसु संस्थानाद्व्योमाख्या खेचरी मता ।  
अभ्त्_३२।५६ब्।। मुष्टिद्वितयसङ्घट्टाद्धृदि सा हृदयाह्वाया ॥ ५६  
अभ्त्_३२।५७अ।। शान्ताख्या सा हस्तयुग्ममूर्ध्वाधः स्थितमुद्गतम् ।  
अभ्त्_३२।५७ब्।। समदृष्ट्यावलोक्यं च बहिर्योजितपाणिकम् ॥ ५७  
अभ्त्_३२।५८अ।। एषैव शक्तिमुद्रा चेदधोधावितपाणिका ।  
अभ्त्_३२।५८ब्।। दशानामङ्गुलीनां तु मुष्टिबन्धादनन्तरम् ॥ ५८  
अभ्त्_३२।५९अ।। द्राक्क्षेपात्खेचरी देवी पञ्चकुण्डलिनी मता ।  
अभ्त्_३२।५९ब्।। संहारमुद्रा चैषैव यद्यूर्ध्वं क्षिप्यते किल ॥ ५९  
अभ्त्_३२।६०अ।। उत्क्रामणी झगित्येव पशूनां पाशकर्तरी ।  
अभ्त्_३२।६०ब्।। श्वभ्रे सुदूरे झटिति स्वात्मानं पातयन्निव ॥ ६०  
अभ्त्_३२।६१अ।। साहसानुप्रवेशेन कुञ्चितं हस्तयुग्मकम् ।  
अभ्त्_३२।६१ब्।। अधोवीक्षणशीलं च सम्यग्दृष्टिसमन्वितम् ॥ ६१  
अभ्त्_३२।६२अ।। वीरभैरवसञ्ज्ञेयं खेचरी बोधवर्धिनी ।  
अभ्त्_३२।६२ब्।। अष्टधेत्थं वर्णिता श्रीभर्गाष्टकशिखाकुले ॥ ६२  
अभ्त्_३२।६३अ।। एवं नानाविधान्भेदानाश्रित्यैकैव या स्थिता ।  
अभ्त्_३२।६३ब्।। श्रीखेचरी तयाविष्टः परं बीजं प्रपद्यते ॥ ६३  
अभ्त्_३२।६४अ।। एकं सृष्टिमयं बीजं यद्वीर्यं सर्वमन्त्रगम् ।  
अभ्त्_३२।६४ब्।। एका मुद्रा खेचरी च मुद्रौघः प्राणितो यया ॥ ६४  
अभ्त्_३२।६५अ।। तदेवं खेचरीचक्ररूढौ यद्रूपमुल्लसेत् ।  
अभ्त्_३२।६५ब्।। तदेव मुद्रा मन्तव्या शेषः स्याद्देहविक्रिया ॥ ६५  
अभ्त्_३२।६६अ।। यागादौ तन्मध्ये तदवसितौ ज्ञानयोगपरिमर्शे ।  
अभ्त्_३२।६६ब्।। विघ्नप्रशमे पाशच्छेदे मुद्राविधेः समयः ॥ ६६  
अभ्त्_३२।६७अ।। बोधावेशः सन्निधिरैक्येन विसर्जनं स्वरूपगतिः ।  
अभ्त्_३२।६७ब्।। शङ्कादलनं चक्रोदयदीप्तिरिति क्रमात्कृत्यम् ॥ ६७  
अभ्त्_३२।६८अ।। इति मुद्राविधिः प्रोक्तः सुगूढो यः फलप्रदः ।  
  
:च्३३ अथ श्रीतन्त्रालोके त्रयस्त्रिंशमाह्निकम्  
  
अभ्त्_३३।१अ।। अथावसरसम्प्राप्त एकीकारो निगद्यते । ०ब्  
अभ्त्_३३।१ब्।। यदुक्तं चक्रभेदेन सार्धं पूज्यमिति त्रिकम् ।  
अभ्त्_३३।१च्।। तत्रैष चक्रभेदानामेकीकारो दिशानया ॥ १  
अभ्त्_३३।२अ।। विश्वा तदीशा हारौद्री वीरनेत्र्यम्बिका तथा ।  
अभ्त्_३३।२ब्।। गुर्वीति षडरे देव्यः श्रीसिद्धावीरदर्शिताः ॥ २  
अभ्त्_३३।३अ।। माहेशी ब्राह्मणी स्कान्दी वैष्णव्यैन्द्री यमात्मिका ।  
अभ्त्_३३।३ब्।। चामुण्डा चैव योगीशीत्यष्टाघोर्यादयो@थवा ॥ ३  
अभ्त्_३३।४अ।। अग्निनिरृतिवाय्वीशमातृभिर्द्वादशान्विताः ।  
अभ्त्_३३।४ब्।। नन्दा भद्रा जया काली कराली विकृतानना ॥ ४  
अभ्त्_३३।५अ।। क्रोष्टुकी भीममुद्रा च वायुवेगा हयानना ।  
अभ्त्_३३।५ब्।। गम्भीरा घोषणी चेति चतुर्विंशत्यरे विधिः ॥ ५  
अभ्त्_३३।६अ।। सिद्धिर्वृद्धिर्द्युतिर्लक्ष्मीर्मेधा कान्तिः सुधा धृतिः ।  
अभ्त्_३३।६ब्।। दीप्तिः पुष्टिर्मतिः कीर्तिः सुस्थितिः सुगतिः स्मृतिः ॥ ६  
अभ्त्_३३।७अ।। सुप्रभा षोडशी चेति श्रीकण्ठादिकशक्तयः ।  
अभ्त्_३३।७ब्।। बलिश्च बलिनन्दश्च दशग्रीवो हरो हयः ॥ ७  
अभ्त्_३३।८अ।। माधवः षडरे चक्रे द्वादशारे त्वमी स्मृताः ।  
अभ्त्_३३।८ब्।। दक्षश्चण्डो हरः शौण्डी प्रमथो भीममन्मथौ ॥ ८  
अभ्त्_३३।९अ।। शकुनिः सुमतिर्नन्दो गोपालश्च पितामहः ।  
अभ्त्_३३।९ब्।। श्रीकण्ठो@नन्तसूक्ष्मौ च त्रिमूर्तिः शम्बरेश्वरः ॥ ९  
अभ्त्_३३।१०अ।। अर्घीशो भारभूतिश्च स्थितिः स्थाणुर्हरस्तथा ।  
अभ्त्_३३।१०ब्।। झण्ठिभौतिकसद्योजानुग्रहक्रूरसैनिकाः ॥ १०  
अभ्त्_३३।११अ।। द्व्यष्टौ यद्वामृतस्तेन युक्ताः पूर्णाभतद्द्रवाः ।  
अभ्त्_३३।११ब्।। ओघोर्मिस्यन्दनाङ्गाश्च वपुरुद्गारवक्त्रकाः ॥ ११  
अभ्त्_३३।१२अ।। तनुसेचनमूर्तीशाः सर्वामृतधरो@परः ।  
अभ्त्_३३।१२ब्।। श्रीपाठाच्छक्तयश्चैताः षोडशैव प्रकीर्तिताः ॥ १२  
अभ्त्_३३।१३अ।। संवर्तलकुलिभृगुसितबकखङ्गिपिनाकिभुजगबलिकालाः ।  
अभ्त्_३३।१३ब्।। द्विश्छगलाण्डौ शिखिशोणमेषमीनत्रिदण्डि साषाढि ॥ १३  
अभ्त्_३३।१४अ।। देवीकान्ततदर्धौ दारुकहलिसोमनाथशर्माणः ।  
अभ्त्_३३।१४ब्।। जयविजयजयन्ताजितसुजयजयरुद्रकीर्तनावहकाः ॥ १४  
अभ्त्_३३।१५अ।। तन्मूर्त्युत्साहदवर्धनाश्च बलसुबलभद्रदावहकाः ।  
अभ्त्_३३।१५ब्।। तद्वान्दाता चेशो नन्दनसमभद्रतन्मूर्तिः ॥ १५  
अभ्त्_३३।१६अ।। शिवदसुमनःस्पृहणका दुर्गो भद्राख्यकालश्च ।  
अभ्त्_३३।१६ब्।। चेतो@नुगकौशिककालविश्वसुशिवास्तथापरः कोपः ॥ १६  
अभ्त्_३३।१७अ।। श्रुत्यग्न्यरे स्युरेते स्त्रीपाठाच्छक्तयस्त्वेताः ।  
अभ्त्_३३।१७ब्।। जुङ्कारो@थाग्निपत्नीति षडरे षण्ठवर्जिताः ॥ १७  
अभ्त्_३३।१८अ।। द्वादशारे तत्सहिताः षोडशारे स्वराः क्रमात् ।  
अभ्त्_३३।१८ब्।। हलस्तद्द्विगुणे@ष्टारे याद्यं हान्तं तु तत्त्रिके ॥ १८  
अभ्त्_३३।१९अ।। द्वात्रिंशदरके सान्तं बिन्दुः सर्वेषु मूर्धनि ।  
अभ्त्_३३।१९ब्।। एवमन्यान्बहूंश्चक्रभेदानस्मात्प्रकल्पयेत् ॥ १९  
अभ्त्_३३।२०अ।। एक एव चिदात्मैष विश्वामर्शनसारकः ।  
अभ्त्_३३।२०ब्।। शक्तिस्तद्वानतो माता शब्दराशिः प्रकीर्तितौ ॥ २०  
अभ्त्_३३।२१अ।। तयोरेव विभागे तु शक्तितद्वत्प्रकल्पने ।  
अभ्त्_३३।२१ब्।। शब्दराशिर्मालिनी च क्षोभात्म वपुरीदृशम् ॥ २१  
अभ्त्_३३।२२अ।। तथान्तःस्थपरामर्शभेदने वस्तुतस्त्रिकम् ।  
अभ्त्_३३।२२ब्।। अनुत्तरेच्छोन्मेषाख्यं यतो विश्वं विमर्शनम् ॥ २२  
अभ्त्_३३।२३अ।। आनन्देशोर्मियोगे तु तत्षट्कं समुदाहृतम् ।  
अभ्त्_३३।२३ब्।। अन्तःस्थोष्मसमायोगात्तदष्टकमुदाहृतम् ॥ २३  
अभ्त्_३३।२४अ।। तदामृतचतुष्कोनभावे द्वादशकं भवेत् ।  
अभ्त्_३३।२४ब्।। तद्योगे षोडशाख्यं स्यादेवं यावदसङ्ख्यता ॥ २४  
अभ्त्_३३।२५अ।। विश्वमेकपरामर्शसहत्वात्प्रभृति स्फुटम् ।  
अभ्त्_३३।२५ब्।। अंशांशिकापरामर्शान् पर्यन्ते सहते यतः ॥ २५  
अभ्त्_३३।२६अ।। अतः पञ्चाशदैकात्म्यं स्वरव्यक्तिविरूपता ।  
अभ्त्_३३।२६ब्।। वर्गाष्टकं वर्णभेद एकाशीतिकलोदयः ॥ २६  
अभ्त्_३३।२७अ।। इति प्रदर्शितं पूर्वम् अर्धमात्रासहत्वतः ।  
अभ्त्_३३।२७ब्।। स्वरार्धमप्यस्ति यतः स्वरितस्यार्धमात्रकम् ॥ २७  
अभ्त्_३३।२८अ।। तस्यादित उदात्तं तत्कथितं पदवेदिना ।  
अभ्त्_३३।२८ब्।। इत्थं संविदियं याज्यस्वरूपामर्शरूपिणी ॥ २८  
अभ्त्_३३।२९अ।। अभिन्नं संविदश्चैतच्चक्राणां चक्रवालकम् ।  
अभ्त्_३३।२९ब्।। स्वाम्यावरणभेदेन बहुधा तत्प्रयोजयेत् ॥ २९  
अभ्त्_३३।३०अ।। परापरा परा चान्या सृष्टिस्थितितिरोधयः ।  
अभ्त्_३३।३०ब्।। मातृसद्भावरूपा तु तुर्या विश्रान्तिरुच्यते ॥ ३०  
अभ्त्_३३।३१अ।। तच्च प्रकाशं वक्त्रस्थं सूचितं तु पदे पदे ।  
अभ्त्_३३।३१ब्।। तुर्ये विश्रान्तिराधेया मातृसद्भावसारिणि ॥ ३१  
अभ्त्_३३।३२अ।। तथास्य विश्वमाभाति स्वात्मतन्मयतां गतम् ।  
अभ्त्_३३।३२ब्।। इत्येष शास्त्रार्थस्योक्त एकीकारो गुरूदितः ॥ ३२  
  
:च्३४ अथ श्रीतन्त्रालोके चतुस्त्रिंशमाह्निकम्  
  
अभ्त्_३४।१अ।। उच्यते@थ स्वस्वरूपप्रवेशः क्रमसङ्गतः । ०ब्  
अभ्त्_३४।१ब्।। यदेतद्बहुधा प्रोक्तमाणवं शिवताप्तये ।  
अभ्त्_३४।१च्।। तत्रान्तरन्तराविश्य विश्राम्येत्सविधे पदे ॥ १  
अभ्त्_३४।२अ।। ततो@प्याणवसन्त्यागाच्छाक्तीं भूमिमुपाश्रयेत् ।  
अभ्त्_३४।२ब्।। ततो@पि शाम्भवीमेवं तारतम्यक्रमात्स्फुटम् ॥ २  
अभ्त्_३४।३अ।। इत्थं क्रमोदितविबोधमहामरीचिसम्पूरितप्रसरभैरवभावभागी ।  
अभ्त्_३४।३ब्।। अन्ते@भ्युपायनिरपेक्षतयैव नित्यं स्वात्मानमाविशति गर्भितविश्वरूपम् ॥ ३  
अभ्त्_३४।४अ।। कथितो@यं स्वस्वरूपप्रवेशः परमेष्ठिना ।  
  
:च्३५ अथ श्रीतन्त्रालोके पञ्चत्रिंशमाह्निकम्  
  
अभ्त्_३५।१अ।। अथोच्यते समस्तानां शास्त्राणामिह मेलनम् ।  
अभ्त्_३५।१ब्।। इह तावत्सम स्तो@यं व्यवहारः पुरातनः ॥ १  
अभ्त्_३५।२अ।। प्रसिद्धिमनुसन्धाय सैव चागम उच्यते ।  
अभ्त्_३५।२ब्।। अन्वयव्यतिरेकौ हि प्रसिद्धेरुपजीवकौ ॥ २  
अभ्त्_३५।३अ।। स्वायत्तत्वे तयोर्व्यक्तिपूगे किं स्यात्तयोर्गतिः ।  
अभ्त्_३५।३ब्।। प्रत्यक्षमपि नेत्रात्मदीपार्थादिविशेषजम् ॥ ३  
अभ्त्_३५।४अ।। अपेक्षते तत्र मूले प्रसिद्धिं तां तथात्मिकाम् ।  
अभ्त्_३५।४ब्।। अभितःसंवृते जात एकाकी क्षुधितः शिशुः ॥ ४  
अभ्त्_३५।५अ।। किं करोतु किमादत्तां केन पश्यतु किं व्रजेत् ।  
अभ्त्_३५।५ब्।। ननु वस्तुशताकीर्णे स्थाने@प्यस्य यदेव हि ॥ ५  
अभ्त्_३५।६अ।। पश्यतो जिघ्रतो वापि स्पृशतः सम्प्रसीदति ।  
अभ्त्_३५।६ब्।। चेतस्तदेवादाय द्राक् सो@न्वयव्यतिरेकभाक् ॥ ६  
अभ्त्_३५।७अ।। हन्त चेतःप्रसादो@पि यो@सावर्थविशेषगः ।  
अभ्त्_३५।७ब्।। सो@पि प्राग्वासनारूपविमर्शपरिकल्पितः ॥ ७  
अभ्त्_३५।८अ।। न प्रत्यक्षानुमानादिबाह्यमानप्रसादजः ।  
अभ्त्_३५।८ब्।। प्राग्वासनोपजीव्येतत् प्रतिभामात्रमेव न ॥ ८  
अभ्त्_३५।९अ।। न मृदभ्यवहारेच्छा पुंसो बालस्य जायते ।  
अभ्त्_३५।९ब्।। प्राग्वासनोपजीवी चेद्विमर्शः सा च वासना ॥ ९  
अभ्त्_३५।१०अ।। प्राच्या चेदागता सेयं प्रसिद्धिः पौर्वकालिकी ।  
अभ्त्_३५।१०ब्।। नच चेतःप्रसत्त्यैव सर्वो व्यवहृतिक्रमः ॥ १०  
अभ्त्_३५।११अ।। मूलं प्रसिद्धिस्तन्मानं सर्वत्रैवेति गृह्यताम् ।  
अभ्त्_३५।११ब्।। पूर्वपूर्वोपजीवित्वमार्गणे सा क्वचित्स्वयम् ॥ ११  
अभ्त्_३५।१२अ।। सर्वज्ञरूपे ह्येकस्मिन्निःशङ्कं भासत पुरा ।  
अभ्त्_३५।१२ब्।। व्यवहारो हि नैकत्र समस्तः को@पि मातरि ॥ १२  
अभ्त्_३५।१३अ।। तेनासर्वज्ञपूर्वत्वमात्रेणैषा न सिद्ध्यति ।  
अभ्त्_३५।१३ब्।। बहुसर्वज्ञपूर्वत्वे न मानं चास्ति किञ्चन ॥ १३  
अभ्त्_३५।१४अ।। भोगापवर्गतद्धेतुप्रसिद्धिशतशोभितः ।  
अभ्त्_३५।१४ब्।। तद्विमर्शस्वभावो@सौ भैरवः परमेश्वरः ॥ १४  
अभ्त्_३५।१५अ।। ततश्चांशांशिकायोगात्सा प्रसिद्धिः परम्पराम् ।  
अभ्त्_३५।१५ब्।। शास्त्रं वाश्रित्य वितता लोकान्संव्यवहारयेत् ॥ १५  
अभ्त्_३५।१६अ।। तयैवाशैशवात्सर्वे व्यवहारधराजुषः ।  
अभ्त्_३५।१६ब्।। सन्तः समुपजीवन्ति शैवमेवाद्यमागमम् ॥ १६  
अभ्त्_३५।१७अ।। अपूर्णास्तु परे तेन न मोक्षफलभागिनः ।  
अभ्त्_३५।१७ब्।। उपजीवन्ति यावत्तु तावत्तत्फलभागिनः ॥ १७  
अभ्त्_३५।१८अ।। बाल्यापाये@पि यद्भोक्तुमन्नमेष प्रवर्तते ।  
अभ्त्_३५।१८ब्।। तत्प्रसिद्ध्यैव नाध्यक्षान्नानुमानादसम्भवात् ॥ १८  
अभ्त्_३५।१९अ।। नच काप्यत्र दोषाशाशङ्कायाश्च निवृत्तितः ।  
अभ्त्_३५।१९ब्।। प्रसिद्धिश्चाविगानोत्था प्रतीतिः शब्दनात्मिका ॥ १९  
अभ्त्_३५।२०अ।। मातुः स्वभावो यत्तस्यां शङ्कते नैष जातुचित् ।  
अभ्त्_३५।२०ब्।। स्वकृतत्ववशादेव सर्ववित्स हि शङ्करः ॥ २०  
अभ्त्_३५।२१अ।। यावत्तु शिवता नास्य तावत्स्वात्मानुसारिणीम् ।  
अभ्त्_३५।२१ब्।। तावतीमेव तामेष प्रसिद्धिं नाभिशङ्कते ॥ २१  
अभ्त्_३५।२२अ।। अन्यस्यामभिशङ्की स्याद्भूयस्तां बहु मन्यते ।  
अभ्त्_३५।२२ब्।। एवं भाविशिवत्वो@मूं प्रसिद्धिं मन्यते ध्रुवम् ॥ २२  
अभ्त्_३५।२३अ।। एक एवागमश्चायं विभुना सर्वदर्शिना ।  
अभ्त्_३५।२३ब्।। दर्शितो यः प्रवृत्ते च निवृत्ते च पथि स्थितः ॥ २३  
अभ्त्_३५।२४अ।। धर्मार्थकाममोक्षेषु पूर्णापूर्णादिभेदतः ।  
अभ्त्_३५।२४ब्।। विचित्रेषु फलेष्वेक उपायः शाम्भवागमः ॥ २४  
अभ्त्_३५।२५अ।। तस्मिन्विषयवैविक्त्याद्विचित्रफलदायिनि ।  
अभ्त्_३५।२५ब्।। चित्रोपायोपदेशो@पि न विरोधावहो भवेत् ॥ २५  
अभ्त्_३५।२६अ।। लौकिकं वैदिकं साङ्ख्यं योगादि पाञ्चरात्रकम् ।  
अभ्त्_३५।२६ब्।। बौद्धार्हतन्यायशास्त्रं पदार्थक्रमतन्त्रणम् ॥ २६  
अभ्त्_३५।२७अ।। सिद्धान्ततन्त्रशाक्तादि सर्वं ब्रह्मोद्भवं यतः ।  
अभ्त्_३५।२७ब्।। श्रीस्वच्छन्दादिषु प्रोक्तं सद्योजातादिभेदतः ॥ २७  
अभ्त्_३५।२८अ।। यथैकत्रापि वेदादौ तत्तदाश्रमगामिनः ।  
अभ्त्_३५।२८ब्।। संस्कारान्तरमत्रापि तथा लिङ्गोद्धृतादिकम् ॥ २८  
अभ्त्_३५।२९अ।। यथाच तत्र पूर्वस्मिन्नाश्रमे नोत्तराश्रमात् ।  
अभ्त्_३५।२९ब्।। फलमेति तथा पाञ्चरात्रादौ न शिवात्मताम् ॥ २९  
अभ्त्_३५।३०अ।। एक एवागमस्तस्मात्तत्र लौकिकशास्त्रतः ।  
अभ्त्_३५।३०ब्।। प्रभृत्यावैष्णवाद्बौद्धाच्छैवात्सर्वं हि निष्ठितम् ॥ ३०  
अभ्त्_३५।३१अ।। तस्य यत्तत् परं प्राप्यं धाम तत् त्रिकशब्दितम् ।  
अभ्त्_३५।३१ब्।। सर्वाविभेदानुच्छेदात् तदेव कुलमुच्यते ॥ ३१  
अभ्त्_३५।३२अ।। यथोर्ध्वाधरताभाक्सु देहाङ्गेषु विभेदिषु ।  
अभ्त्_३५।३२ब्।। एकं प्राणितमेवं स्यात् त्रिकं सर्वेषु शास्त्रतः ॥ ३२  
अभ्त्_३५।३३अ।। श्रीमत्कालीकुले चोक्तं पञ्चस्रोतोविवर्जितम् ।  
अभ्त्_३५।३३ब्।। दशाष्टादशभेदस्य सारमेतत्प्रकीर्तितम् ॥ ३३  
अभ्त्_३५।३४अ।। पुष्पे गन्धस्तिले तैलं देहे जीवो जले@मृतम् ।  
अभ्त्_३५।३४ब्।। यथा तथैव शास्त्राणां कुलमन्तः प्रतिष्ठितम् ॥ ३४  
अभ्त्_३५।३५अ।। तदेक एवागमो@यं चित्रश्चित्रे@धिकारिणि ।  
अभ्त्_३५।३५ब्।। तथैव सा प्रसिद्धिर्हि स्वयूथ्यपरयूथ्यगा ॥ ३५  
अभ्त्_३५।३६अ।। साङ्ख्यं योगं पाञ्चरात्रं वेदांश्चैव न निन्दयेत् ।  
अभ्त्_३५।३६ब्।। यतः शिवोद्भवाः सर्व इति स्वच्छन्दशासने ॥ ३६  
अभ्त्_३५।३७अ।। एकस्मादागमाच्चैते खण्डखण्डा व्यपोद्धृताः ।  
अभ्त्_३५।३७ब्।। लोके स्युरागमास्तैश्च जनो भ्राम्यति मोहितः ॥ ३७  
अभ्त्_३५।३८अ।। अनेकागमपक्षे@पि वाच्या विषयभेदिता ।  
अभ्त्_३५।३८ब्।। अवश्यमूर्ध्वाधरतास्थित्या प्रामाण्यसिद्धये ॥ ३८  
अभ्त्_३५।३९अ।। अन्यथा नैव कस्यापि प्रामाण्यं सिद्ध्यति ध्रुवम् ।  
अभ्त्_३५।३९ब्।। नित्यत्वमविसंवाद इति नो मानकारणम् ॥ ३९  
अभ्त्_३५।४०अ।। अस्मिन्नंशे@प्यमुष्यैव प्रामाण्यं स्यात्तथोदितेः ।  
अभ्त्_३५।४०ब्।। अन्यथाव्याकृतौ कॢप्तावसत्यत्वे प्ररोचने ॥ ४०  
अभ्त्_३५।४१अ।। अतिप्रसङ्ग सर्वस्याप्यागमस्यापबाधकः ।  
अभ्त्_३५।४१ब्।। अवश्योपेत्य इत्यस्मिन्मान आगमनामनि ॥ ४१  
अभ्त्_३५।४२अ।। अवश्योपेत्यमेवैतच्छास्त्रनिष्ठानिरूपणम् ।  
अभ्त्_३५।४२ब्।। प्रधाने@ङ्गे कृतो यत्नः फलवान्वस्तुतो यतः ॥ ४२  
अभ्त्_३५।४३अ।। अतो@स्मिन् यत्नवान् को@पि भवेच्छम्भुप्रचोदितः ।  
अभ्त्_३५।४३ब्।। तत्र तत्र च शास्त्रेषु न्यरूप्यत महेशिना ॥ ४३  
अभ्त्_३५।४४अ।। एतावत्यधिकारी यः स दुर्लभ इति स्फुटम् ।  
अभ्त्_३५।४४ब्।। इत्थं श्रीशम्भुनाथेन ममोक्तं शास्त्रमेलनम् ॥ ४४  
  
:च्३६ अथ श्रीतन्त्रालोके षट्त्रिंशमाह्निकम्  
  
अभ्त्_३६।१अ।। आयातिरथ शास्त्रस्य कथ्यते@वसरागता ।०ब्  
अभ्त्_३६।१ब्।। श्रीसिद्धादिविनिर्दिष्टा गुरुभिश्च निरूपिता ।  
अभ्त्_३६।१च्।। भैरवो भैरवी देवी स्वच्छन्दो लाकुलो@णुराट् ॥ १  
अभ्त्_३६।२अ।। गहनेशो@ब्जजः शक्रो गुरुः कोट्यपकर्षतः ।  
अभ्त्_३६।२ब्।। नवभिः क्रमशो@धीतं नवकोटिप्रविस्तरम् ॥ २  
अभ्त्_३६।३अ।। एतैस्ततो गुरुः कोटिमात्रात् पादं वितीर्णवान् ।  
अभ्त्_३६।३ब्।। दक्षादिभ्य उभौ पादौ संवर्तादिभ्य एव च ॥ ३  
अभ्त्_३६।४अ।। पादं च वामनादिभ्यः पादार्धं भार्गवाय च ।  
अभ्त्_३६।४ब्।। पादपादं तु बलये पादपादस्तु यो@परः ॥ ४  
अभ्त्_३६।५अ।। सिंहायार्धं ततः शिष्टाद्द्वौ भागौ विनताभुवे ।  
अभ्त्_३६।५ब्।। पादं वासुकिनागाय खण्डाः सप्तदश त्वमी ॥ ५  
अभ्त्_३६।६अ।। स्वर्गादर्धं रावणो@थ जह्रे रामो@र्धमप्यतः ।  
अभ्त्_३६।६ब्।। विभीषणमुखादाप गुरुशिष्यविधिक्रमात् ॥ ६  
अभ्त्_३६।७अ।। खण्डैरेकान्नविंशत्या विभक्तं तदभूत्ततः ।  
अभ्त्_३६।७ब्।। खण्डं खण्डं चाष्टखण्डं प्रोक्तपादादिभेदतः ॥ ७  
अभ्त्_३६।८अ।। पादो मूलोद्धारावुत्तरवृहदुत्तरे तथा कल्पः ।  
अभ्त्_३६।८ब्।। सांहितकल्पस्कन्दावनुत्तरं व्यापकं त्रिधा तिस्रः ॥ ८  
अभ्त्_३६।९अ।। देव्यो@त्र निरूप्यन्ते क्रमशो विस्तारिणैव रूपेण ।  
अभ्त्_३६।९ब्।। नवमे पदे तु गणना न काचिदुक्ता व्यवच्छिदाहीने ॥ ९  
अभ्त्_३६।१०अ।। रामाच्च लक्ष्मणस्तस्मात् सिद्धास्तेभ्यो@पि दानवाः ।  
अभ्त्_३६।१०ब्।। गुह्यकाश्च ततस्तेभ्यो योगिनो नृवरास्ततः ॥ १०  
अभ्त्_३६।११अ।। तेषां क्रमेण तन्मध्ये भ्रष्टं कालान्तराद्यदा ।  
अभ्त्_३६।११ब्।। तदा श्रीकण्ठनाथाज्ञावशात् सिद्धा अवातरम् ॥ ११  
अभ्त्_३६।१२अ।। त्र्यम्बकामर्दकाभिख्यश्रीनाथा अद्वये द्वये ।  
अभ्त्_३६।१२ब्।। द्वयाद्वये च निपुणाः क्रमेण शिवशासने ॥ १२  
अभ्त्_३६।१३अ।। आद्यस्य चान्वयो जज्ञे द्वितीयो दुहितृक्रमात् ।  
अभ्त्_३६।१३ब्।। स चार्धत्र्यम्बकाभिख्यः सन्तानः सुप्रतिष्ठितः ॥ १३  
अभ्त्_३६।१४अ।। अतश्चार्धचतस्रो@त्र मठिकाः सन्ततिक्रमात् ।  
अभ्त्_३६।१४ब्।। शिष्यप्रशिष्यैर्विस्तीर्णाः शतशाखं व्यवस्थितैः ॥ १४  
अभ्त्_३६।१५अ।। अध्युष्टसन्ततिस्रोतःसारभूतरसाहृतिम् ।  
अभ्त्_३६।१५ब्।। विधाय तन्त्रालोको@यं स्यन्दते सकलान्रसान् ॥ १५  
अभ्त्_३६।१६अ।। उक्तायातिरुपादेयभावो निर्णीयते@धुना ।  
  
:च्३७ अथ श्रीतन्त्रालोके सप्तत्रिंशमाह्निकम्  
  
अभ्त्_३७।१अ।। उक्तनीत्यैव सर्वत्र व्यवहारे प्रवर्तिते ।  
अभ्त्_३७।१ब्।। प्रसिद्धावुपजीव्यायामवश्यग्राह्य आगमः ॥ १  
अभ्त्_३७।२अ।। यथा लौकिकदृष्ट्यान्यफलभाक् तत्प्रसिद्धितः ।  
अभ्त्_३७।२ब्।। सम्यग्व्यवहरंस्तद्वच्छिवभाक् तत्प्रसिद्धितः ॥ २  
अभ्त्_३७।३अ।। तदवश्यग्रहीतव्ये शास्त्रे स्वांशोपदेशिनि ।  
अभ्त्_३७।३ब्।। मनाक्फले@भ्युपादेयतमं तद्विपरीतकम् ॥ ३  
अभ्त्_३७।४अ।। यथा खगेश्वरीभावनिःशङ्कत्वाद्विषं व्रजेत् ।  
अभ्त्_३७।४ब्।। क्षयं कर्मस्थितिस्तद्वदशङ्काद्भैरवत्वतः ॥ ४  
अभ्त्_३७।५अ।। यदार्षे पातहेतूक्तं तदस्मिन्वामशासने ।  
अभ्त्_३७।५ब्।। आशुसिद्ध्यै यतः सर्वमार्षं मायोदरस्थितम् ॥ ५  
अभ्त्_३७।६अ।। तच्च यत्सर्वसर्वज्ञदृष्टं तच्चापि किं भवेत् ।  
अभ्त्_३७।६ब्।। यदशेषोपदेशेन सूयते@नुत्तरं फलम् ॥ ६  
अभ्त्_३७।७अ।। यथाधराधरप्रोक्तवस्तुतत्त्वानुवादतः ।  
अभ्त्_३७।७ब्।। उत्तरं कथितं संवित्सिद्धं तद्धि तथा भवेत् ॥ ७  
अभ्त्_३७।८अ।। यदुक्ताधिकसंवित्तिसिद्धवस्तुनिरूपणात् ।  
अभ्त्_३७।८ब्।। अपूर्णसर्ववित्प्रोक्तिर्ज्ञायते@धरशासने ॥ ८  
अभ्त्_३७।९अ।। ऊर्ध्वशासनवस्त्वंशे दृष्ट्वापिच समुज्झिते ।  
अभ्त्_३७।९ब्।। अधः शास्त्रेषु मायात्वं लक्ष्यते सर्गरक्षणात् ॥ ९  
अभ्त्_३७।१०अ।। श्रीमदानन्दशास्त्रादौ प्रोक्तं च परमेशिना ।  
अभ्त्_३७।१०ब्।। ऋषिवाक्यं बहुक्लेशमध्रुवाल्पफलं मितम् ॥ १०  
अभ्त्_३७।११अ।। नैव प्रमाणयेद्विद्वान् शैवमेवागमं श्रयेत् ।  
अभ्त्_३७।११ब्।। तदार्षे पातहेतूक्तं तदस्मिन् वामशासने ॥ ११  
अभ्त्_३७।१२अ।। आशुसिद्ध्यै यतः सर्वमार्षं मायोदरस्थितम् ।  
अभ्त्_३७।१२ब्।। यथा खगेश्वरीभावनिःशङ्कत्वाद्विषं व्रजेत् ॥ १२  
अभ्त्_३७।१३अ।। क्षयं कर्मस्थितिस्तद्वदशङ्काद्भैरवत्वतः ।  
अभ्त्_३७।१३ब्।। अज्ञत्वानुपदेष्टृत्वसन्दष्टे@धरशासने ॥ १३  
अभ्त्_३७।१४अ।। एतद्विपर्ययाद्ग्राह्यमवश्यं शिवशासनम् ।  
अभ्त्_३७।१४ब्।। द्वावाप्तौ तत्र च श्रीमच्छ्रीकण्ठलकुलेश्वरौ ॥ १४  
अभ्त्_३७।१५अ।। द्विप्रवाहमिदं शास्त्रं मम्यङ्निःश्रेयसप्रदम् ।  
अभ्त्_३७।१५ब्।। प्राच्यस्य तु यथाभीष्टभोगदत्वमपि स्थितम् ॥ १५  
अभ्त्_३७।१६अ।। तच्च पञ्चविधं प्रोक्तं शक्तिवैचित्र्यचित्रितम् ।  
अभ्त्_३७।१६ब्।। पञ्चस्रोत इति प्रोक्तं श्रीमच्छ्रीकण्ठशासनम् ॥ १६  
अभ्त्_३७।१७अ।। दशाष्टादशधा स्रोतःपञ्चकं यत्ततो@प्यलम् ।  
अभ्त्_३७।१७ब्।। उत्कृष्टं भैरवाभिख्यं चतुःषष्टिविभेदितम् ॥ १७  
अभ्त्_३७।१८अ।। श्रीमदानन्दशास्त्रादौ प्रोक्तं भगवता किल ।  
अभ्त्_३७।१८ब्।। समूहः पीठमेतच्च द्विधा दक्षिणवामतः ॥ १८  
अभ्त्_३७।१९अ।। मन्त्रो विद्येति तस्माच्च मुद्रामण्डलगं द्वयम् ।  
अभ्त्_३७।१९ब्।। मननत्राणदं यत्तु मन्त्राख्यं तत्र विद्यया ॥ १९  
अभ्त्_३७।२०अ।। उपोद्बलनमाप्यायः सा हि वेद्यार्थभासिनी ।  
अभ्त्_३७।२०ब्।। मन्त्रप्रतिकृतिर्मुद्रा तदाप्यायनकारकम् ॥ २०  
अभ्त्_३७।२१अ।। मण्डलं सारमुक्तं हि मण्डश्रुत्या शिवाह्वयम् ।  
अभ्त्_३७।२१ब्।। एवमन्योन्यसम्भेदवृत्ति पीठचतुष्टयम् ॥ २१  
अभ्त्_३७।२२अ।। यतस्तस्माद्भवेत्सर्वं पीठे पीठे@पि वस्तुतः ।  
अभ्त्_३७।२२ब्।। प्रधानत्वात्तस्य तस्य वस्तुनो भिन्नता पुनः ॥ २२  
अभ्त्_३७।२३अ।। कथिता साधकेन्द्राणां तत्तद्वस्तुप्रसिद्धये ।  
अभ्त्_३७।२३ब्।। प्रत्येकं तच्चतुर्धैवं मण्डलं मुद्रिका तथा ॥ २३  
अभ्त्_३७।२४अ।। मन्त्रो विद्येति च पीठमुत्कृष्टं चोत्तरोत्तम् ।  
अभ्त्_३७।२४ब्।। विद्यापीठप्रधानं च सिद्धयोगीश्वरीमतम् ॥ २४  
अभ्त्_३७।२५अ।। तस्यापि परमं सारं मालिनीविजयोत्तरम् ।  
अभ्त्_३७।२५ब्।। उक्तं श्रीरत्नमालायामेतच्च परमेशिना ॥ २५  
अभ्त्_३७।२६अ।। अशेषतन्त्रसारं तु वामदक्षिणमाश्रितम् ।  
अभ्त्_३७।२६ब्।। एकत्र मिलितं कौलं श्रीषडर्धकशासने ॥ २६  
अभ्त्_३७।२७अ।। सिद्धान्ते कर्म बहुलं मलमायादिरूषितम् ।  
अभ्त्_३७।२७ब्।। दक्षिणं रौद्रकर्माढ्यं वामं सिद्धिसमाकुलम् ॥ २७  
अभ्त्_३७।२८अ।। स्वल्पपुण्यं बहुक्लेशं स्वप्रतीतिविवर्जितम् ।  
अभ्त्_३७।२८ब्।। मोक्षविद्याविहीनं च विनयं त्यज दूरतः ॥ २८  
अभ्त्_३७।२९अ।। यस्मिन्काले च गुरुणा निर्विकल्पं प्रकाशितम् ।  
अभ्त्_३७।२९ब्।। मुक्तस्तेनैव कालेन यन्त्रं तिष्ठति केवलम् ॥ २९  
अभ्त्_३७।३०अ।। मयैतत्स्रोतसां रूपमनुत्तरपदाद्ध्रुवात् ।  
अभ्त्_३७।३०ब्।। आरभ्य विस्तरेणोक्तं मालिनीश्लोकवार्तिके ॥ ३०  
अभ्त्_३७।३१अ।। जिज्ञासुस्तत एवेदमवधारयितुं क्षमः ।  
अभ्त्_३७।३१ब्।। वयं तूक्तानुवचनमफलं नाद्रियामहे ॥ ३१  
अभ्त्_३७।३२अ।। इत्थं दददनायासाज्जीवन्मुक्तिमहाफलम् ।  
अभ्त्_३७।३२ब्।। यथेप्सितमहाभोगदातृत्वेन व्यवस्थितम् ॥ ३२  
अभ्त्_३७।३३अ।। षडर्धसारं सच्छास्त्रमुपादेयमिदं स्फुटम् ।  
अभ्त्_३७।३३ब्।। षट्त्रिंशता तत्त्वबलेन सूता यद्यप्यनन्ता भुवनावलीयम् ।  
अभ्त्_३७।३३च्।। ब्रह्माण्डमत्यन्तमनोहरं तु वैचित्र्यवर्जं नहि रम्यभावः ॥ ३३  
अभ्त्_३७।३४अ।। भूरादिसप्तपुरपूर्णतमे@पि तस्मिन् मन्ये द्वितीयभुवनं भवनं सुखस्य ।  
अभ्त्_३७।३४ब्।। क्वान्यत्र चित्रगतिसूर्यशशाङ्कशोभिरात्रिन्दिवप्रसरभोगविभागभूषा ॥ ३४  
अभ्त्_३७।३५अ।। तत्रापिच त्रिदिवभोगमहार्घवर्षद्वीपान्तरादधिकमेव कुमारिकाह्वम् ।  
अभ्त्_३७।३५ब्।। यत्राधराधरपदात्परमं शिवान्तमारोढुमप्यधिकृतिः कृतिनामनर्घा ॥ ३५  
अभ्त्_३७।३६अ।। प्राक्कर्मभोगिपशुतोचितभोगभाजा किं जन्मना ननु सुखैकपदे@पि धाम्नि ।  
अभ्त्_३७।३६ब्।। सर्वो हि भाविनि परं परितोषमेति सम्भाविते नतु निमेषिणि वर्तमाने ॥ ३६  
अभ्त्_३७।३७अ।। कन्याह्वये@पि भुवने@त्र परं महीयान् देशः स यत्र किल शास्त्रवराणि चक्षुः ।  
अभ्त्_३७।३७ब्।। जात्यन्धसद्मनि न जन्म न को@भिनिन्देद्भिन्नाञ्जनायितरविप्रमुखप्रकाशे ॥ ३७  
अभ्त्_३७।३८अ।। निःशेषशास्त्रसदनं किल मध्यदेशस्तस्मिन्नजायत गुणाभ्यधिको द्विजन्मा ।  
अभ्त्_३७।३८ब्।। को@प्यत्रिगुप्त इति नामनिरुक्तगोत्रः शास्त्राब्धिचर्वणकलोद्यदगस्त्यगोत्रः ॥ ३८  
अभ्त्_३७।३९अ।। तमथ ललितादित्यो राजा निजं पुरमानयत् प्रणयरभसात् कश्मीराख्यं हिमालयमूर्धगम् ।  
अभ्त्_३७।३९ब्।। अधिवसति यद्गौरीकान्तः करैर्विजयादिभिर्युगपदखिलं भोगासारं रसात् परिचर्चितुम् ॥ ३९  
अभ्त्_३७।४०अ।। स्थाने स्थाने मुनिभिरखिलैश्चक्रिरे यन्निवासा यच्चाध्यास्ते प्रतिपदमिदं स स्वयं चन्द्रचूडः ।  
अभ्त्_३७।४०ब्।। तन्मन्ये@हं समभिलषिताशेषसिद्धेर्नसिद्ध्यै कश्मीरेभ्यः परमथ पुरं पूर्णवृत्तेर्न तुष्ट्यै ॥ ४०  
अभ्त्_३७।४१अ।। यत्र स्वयं शारदचन्द्रशुभ्रा श्रीशारदेति प्रथिता जनेषु ।  
अभ्त्_३७।४१ब्।। शाण्डिल्यसेवारससुप्रसन्ना सर्वं जनं स्वैर्विभवैर्युनक्ति ॥ ४१  
अभ्त्_३७।४२अ।। नारङ्गारुणकान्ति पाण्डुविकचद्बल्लावदातच्छवि प्रोद्भिन्नामलमातुलुङ्गकनकच्छायाभिरामप्रभम् ।  
अभ्त्_३७।४२ब्।। केरीकुन्तलकन्दलीप्रतिकृतिश्यामप्रभाभास्वरं यस्मिञ्शक्तिचतुष्टयोज्ज्वलमलं मद्यं महाभैरवम् ॥ ४२  
अभ्त्_३७।४३अ।। त्रिनयनमहाकोपज्वालाविलीन इह स्थितो मदनविशिखव्रातो मद्यच्छलेन विजृम्भते ।  
अभ्त्_३७।४३ब्।। कथमितरथा रागं मोहं मदं मदनज्वरं विदधदनिशं कामातङ्कैर्वशीकुरुते जगत् ॥ ४३  
अभ्त्_३७।४४अ।। यत्कान्तानां प्रणयवचसि प्रौढिमानं विदत्ते यन्निर्विघ्नं निधुवनविधौ साध्वसं सन्धुनोति ।  
अभ्त्_३७।४४ब्।। यस्मिन् विश्वाः कलितरुचयो देवताश्चक्रचर्यस्तन्मार्द्वीकं सपदि तनुते यत्र भोगापबर्गौ ॥ ४४  
अभ्त्_३७।४५अ।। उद्यद्गौराङ्कुरविकसितैः श्यामरक्तैः पलाशैरन्तर्गाढारुणरुचिलसत्केसरालीविचित्रैः ।  
अभ्त्_३७।४५ब्।। आकीर्णा भूः प्रतिपदमसौ यत्र काश्मीरपुष्पैः सम्यग्देवीत्रितययजनोद्यानमाविष्करोति ॥ ४५  
अभ्त्_३७।४६अ।। सर्वो लोकः कविरथ बुधो यत्र शूरो@पि वाग्मी चन्द्रोद्द्योता मसृणगतयः पौरनार्यश्च यत्र ।  
अभ्त्_३७।४६ब्।। यत्राङ्गारोज्ज्वलविकसितानन्तसौषुम्णमार्गग्रस्तार्केन्दुर्गगनविमलो योगिनीनां च वर्गः ॥ ४६  
अभ्त्_३७।४७अ।। श्रीमत्परं प्रवरनाम पुरं च तत्र यन्निर्ममे प्रवरसेन इति क्षितीशः ।  
अभ्त्_३७।४७ब्।। यः स्वप्रतिष्ठितमहेश्वरपूजनान्ते व्योमोत्पतन्नुदसृजत्किल धूपघण्टाम् ॥ ४७  
अभ्त्_३७।४८अ।। आन्दोलनोदितमनोहरवीरनादैः सा चास्य तत्सुचरितं प्रथयाम्बभूव ।  
अभ्त्_३७।४८ब्।। सद्वृत्तसारगुरुतैजसमूर्तयो हि त्यक्ता अपि प्रभुगुणानधिकं ध्वनन्ति ॥ ४८  
अभ्त्_३७।४९अ।। सम्पूर्णचन्द्रविमलद्युतिवीरकान्तागाढाङ्गरागघनकुङ्कुमपिञ्जरश्रीः ।  
अभ्त्_३७।४९ब्।। प्रोद्धूतवेतसलतासितचामरौघैराज्याभिषेकमनिशं ददती स्मरस्य ॥ ४९  
अभ्त्_३७।५०अ।। रोधःप्रतिष्ठितमहेश्वरसिद्धलिङ्गस्वायम्भुवार्चनविलेपनगन्धपुष्पैः ।  
अभ्त्_३७।५०ब्।। आवर्ज्यमानतनुवीचिनिमज्जनौघविध्वस्तपाप्ममुनिसिद्धमनुष्यवन्द्या ॥ ५०  
अभ्त्_३७।५१अ।। भोगापवर्गपरिपूरणकल्पवल्ली भोगैकदानरसिकां सुरसिद्धसिन्धुम् ।  
अभ्त्_३७।५१ब्।। न्यक्कुर्वती हरपिनाककलावतीर्णा यद्भूषयत्यविरतं तटिनी वितस्ता ॥ ५१  
अभ्त्_३७।५२अ।। तस्मिन् कुवेरपुरचारिसिन्तांशुमौलिसाम्मुख्यदर्शनविरूढपवित्रभावे ।  
अभ्त्_३७।५२ब्।। वैतस्तरोधसि निवासममुष्य चक्रे राजा द्विजस्य परिकल्पितभूरिसम्पत् ॥ ५२  
अभ्त्_३७।५३अ।। तस्यान्वये महति को@पि वराहगुप्तनामा बभूव भगवान् स्वयमन्तकाले ।  
अभ्त्_३७।५३ब्।। गीर्वाणसिन्धुलहरीकलिताग्रमूर्धा यस्याकरोत् परमनुग्रहमाग्रहेण ॥ ५३  
अभ्त्_३७।५४अ।। तस्यात्मजश्चुखलकेति जने प्रसिद्धश्चन्द्रावदातधिषणो नरसिंहगुप्तः ।  
अभ्त्_३७।५४ब्।। यं सर्वशास्त्ररसमज्जनशुभ्रचित्तं माहेश्वरी परमलङ्कुरुते स्म भक्तिः ॥ ५४  
अभ्त्_३७।५५अ।। तारुण्यसागरतरङ्गभरानपोह्य वैराग्यपोतमधिरुह्य दृढं हठेन ।  
अभ्त्_३७।५५ब्।। यो भक्तिरोहणमवाप्य महेशचिन्तारत्नैरलं दलयति स्म भवापदस्ताः ॥ ५५  
अभ्त्_३७।५६अ।। तस्यात्मजो@भिनवगुप्त इति प्रसिद्धः श्रीचन्द्रचूडचरणाब्जपरागपूतः ।  
अभ्त्_३७।५६ब्।। माता व्ययूयुजदमुं किल बाल्य एव दैवं हि भाविपरिकर्मणि संस्करोति ॥ ५६  
अभ्त्_३७।५७अ।। माता परं बन्धुरिति प्रवादः स्नोहो@तिगाढीकुरुते हि पाशान् ।  
अभ्त्_३७।५७ब्।। तन्मूलबन्धे गलिते किलास्य मन्ये स्थिता जीवत एव मुक्तिः ॥ ५७  
अभ्त्_३७।५८अ।। पित्रा स शब्दगहने कृतसम्प्रवेशस्तर्कार्णवोर्मिपृषतामलपूतचित्तः ।  
अभ्त्_३७।५८ब्।। साहित्यसान्द्ररसभोगपरो महेशभक्त्या स्वयङ्ग्रहणदुर्मदया गृहीतः ॥ ५८  
अभ्त्_३७।५९अ।। स तन्मयीभूय न लोकवर्तनीमजीगणत् कामपि केवलं पुनः ।  
अभ्त्_३७।५९ब्।। तदीयसम्भोगविवृद्धये पुरा करोति दास्यं गुरुवेश्मसु स्वयम् ॥ ५९  
अभ्त्_३७।६०अ।। आनन्दसन्ततिमहार्णवकर्णधारः सद्दैशिकैरकवरात्मजवामनाथः ।  
अभ्त्_३७।६०ब्।। श्रीनाथसन्ततिमहाम्बरघर्मकान्तिः श्रीभूतिराजतनयः स्वपितृप्रसादः ॥ ६०  
अभ्त्_३७।६१अ।। त्रैयम्बकप्रसरसागरशायिसोमानन्दात्मजोत्पलजलक्ष्मणगुप्तनाथः ।  
अभ्त्_३७।६१ब्।। तुर्याख्यसन्ततिमहोदधिपूर्णचन्द्रः श्रीसोमतः सकलवित्किल शम्भुनाथः ॥ ६१  
अभ्त्_३७।६२अ।। श्रीचन्द्रशर्मभवभक्तिविलासयोगानन्दाभिनन्दशिवशक्तिविचित्रनाथाः ।  
अभ्त्_३७।६२ब्।। अन्ये@पि धर्मशिववामनकोद्भटश्रीभूतेशभास्करमुखप्रमुखा महान्तः ॥ ६२  
अभ्त्_३७।६३अ।। एते सेवारसविरचितानुग्रहाः शास्त्रसारपौढादेशप्रकटसुभगं स्वाधिकारं किलास्मै ।  
अभ्त्_३७।६३ब्।। यत् सम्प्रादुर्यदपि च जनान्नैक्षताक्षेत्रभूतान् स्वात्मारामस्तदयमनिशं तत्त्वसेवारसो@भूत् ॥ ६३  
अभ्त्_३७।६४अ।। सो@नुग्रहीतुमथ शाम्भवभक्तिभाजं स्वं भ्रातरमखिलशास्त्रविमर्शपूर्णम् ।  
अभ्त्_३७।६४ब्।। यावन्मनः प्रणिदधाति मनोरथाख्यं तावज्जनः कतिपयस्तमुपाससाद ॥ ६४  
अभ्त्_३७।६५अ।। श्रीशौरिसञ्ज्ञतनयः किल कर्णनामा यो यौवने विदितशाम्भवतत्त्वसारः ।  
अभ्त्_३७।६५ब्।। देहं त्यजन् प्रथयति स्म जनस्य सत्यं योगच्युतं प्रति महामुनिकृष्णवाक्यम् ॥ ६५  
अभ्त्_३७।६६अ।। तद्बालमित्रमथ मन्त्रिसुतः प्रसिद्धः श्रीमन्द्र इत्यखिलसारगुणाभिरामः ।  
अभ्त्_३७।६६ब्।। लक्ष्मीसरस्वति समं यमलञ्चकार सापत्नकं तिरयते सुभगप्रभावः ॥ ६६  
अभ्त्_३७।६७अ।। अन्ये पितृव्यतनयाः शिवशक्तिशुभ्राः क्षेमोत्पलाभिनवचक्रकपद्मगुप्ताः ।  
अभ्त्_३७।६७ब्।। ये सम्पदं तृणममंसत शम्भुसेवासम्पूरितं स्वहृदयं हृदि भावयन्तः ॥ ६७  
अभ्त्_३७।६८अ।। षडर्धशास्त्रेषु समस्तमेव येनाधिजग्मे विधिमण्डलादि ।  
अभ्त्_३७।६८ब्।। स रामगुप्तो गुरुशम्भुशास्त्रसेवाविधिव्यग्रसमग्रमार्गः ॥ ६८  
अभ्त्_३७।६९अ।। अन्यो@पि कश्चन जनः शिवशक्तिपातसम्प्रेरणापरवशस्वकशक्तिसार्थः ।  
अभ्त्_३७।६९ब्।। अभ्यर्थनाविमुखभावमशिक्षितेन तेनाप्यनुग्रहपदं कृत एष वर्गः ॥ ६९  
अभ्त्_३७।७०अ।। आचार्यमभ्यर्थयते स्म गाढं सम्पूर्णतन्त्राधिगमाय सम्यक् ।  
अभ्त्_३७।७०ब्।। जायेत दैवानुगृहीतबुद्धेः सम्पत्प्रबन्धैकरसैव सम्पत् ॥ ७०  
अभ्त्_३७।७१अ।। सो@प्यभ्युपागमदभीप्सितमस्य यद्वा स्वातोद्यमेव हि निनर्तिषतो@वतीर्णम् ।  
अभ्त्_३७।७१ब्।। सो@नुग्रहप्रवण एव हि सद्गुरूणामाज्ञावशेन शुभसूतिमहाङ्कुरेण ॥ ७१  
अभ्त्_३७।७२अ।। विक्षिप्तभावपरिहारमथो चिकीर्षन् मन्द्रः स्वके पुरवरे स्थितिमस्य वव्रे ।  
अभ्त्_३७।७२ब्।। आबालगोपमपि यत्र महेश्वरस्य दास्यं जनश्चरति पीठनिवासकल्पे ॥ ७२  
अभ्त्_३७।७३अ।। तस्याभवत् किल पितृव्यवधूर्विधात्रा या निर्ममे गलितसंसृतिचित्रचिन्ता ।  
अभ्त्_३७।७३ब्।। शीतांशुमौलिचरणाब्जपरागमात्रभूषाविधिर्विहितवत्सलिकोचिताख्या ॥ ७३  
अभ्त्_३७।७४अ।। मूर्ता क्षमेव करुणेव गृहीतदेहा धारेव विग्रहवती शुभशीलतायाः ।  
अभ्त्_३७।७४ब्।। वैराग्यसारपरिपाकदशेव पूर्णा तत्त्वार्थरत्नरुचिरस्थितिरोहणोर्वी ॥ ७४  
अभ्त्_३७।७५अ।। भ्रातापि तस्याः शशिशुभ्रमौलेर्भक्त्या परं पावितचित्तवृत्तिः ।  
अभ्त्_३७।७५ब्।। स शौरिरात्तेश्वरमन्त्रिभावस्तत्याज यो भूपतिमन्त्रिभावम् ॥ ७५  
अभ्त्_३७।७६अ।। तस्य स्नुषा कर्णवधूर्विधूतसंसारवृत्तिः सुतमेकमेव ।  
अभ्त्_३७।७६ब्।। यासूत योगेश्वरिदत्तसञ्ज्ञं नामानुरूपस्फुरदर्थतत्त्वम् ॥ ७६  
अभ्त्_३७।७७अ।। यामग्रगे वयसि भर्तृवियोगदीनामन्वग्रहीत् त्रिनयनः स्वयमेव भक्त्या ।  
अभ्त्_३७।७७ब्।। भाविप्रभावरभसेषु जनेष्वनर्थः सत्यं समाकृषति सो@र्थपरम्पराणाम् ॥ ७७  
अभ्त्_३७।७८अ।। भक्त्युल्लसत्पुलकतां स्फुटमङ्गभूषां श्रीशम्भुनाथनतिमेव ललाटिकां च ।  
अभ्त्_३७।७८ब्।। शैवश्रुतिं श्रवणभूषणमप्यवाप्य सौभाग्यमभ्यधिकमुद्वहति स्म यान्तः ॥ ७८  
अभ्त्_३७।७९अ।। अम्बाभिधाना किल सा गुरुं तं स्वं भ्रातरं शम्भुदृशाभ्यपश्यत् ।  
अभ्त्_३७।७९ब्।। भाविप्रभावोज्ज्वलभव्यबुद्धिः सतो@वजानाति न बन्धुबुद्ध्या ॥ ७९  
अभ्त्_३७।८०अ।। भ्राता तदीयो@भिनवश्च नाम्ना न केवलं सच्चरितैरपि स्वैः ।  
अभ्त्_३७।८०ब्।। पीतेन विज्ञानरसेन यस्य तत्रैव तृष्णा ववृधे निकामम् ॥ ८०  
अभ्त्_३७।८१अ।। सो@न्यश्च शाम्भवमरीचिचयप्रणश्यत्सङ्कोचहार्दनलिनीघटितोज्ज्वलश्रीः ।  
अभ्त्_३७।८१ब्।। तं लुम्पकः परिचचार समुद्यमेषु साधुः समावहति हन्त करावलम्बम् ॥ ८१  
अभ्त्_३७।८२अ।। इत्थं गृहे वत्सलिकावितीर्णे स्थितः समाधाय मतिं बहूनि ।  
अभ्त्_३७।८२ब्।। पूर्वश्रुतान्याकलयन् स्वबुद्ध्या शास्त्राणि तेभ्यः समवाप सारम् ॥ ८२  
अभ्त्_३७।८३अ।। स तन्निबन्धं विदधे महार्थं युक्त्यागमोदीरिततन्त्रतत्त्वम् ।  
अभ्त्_३७।८३ब्।। आलोकमासाद्य यदीयमेष लोकः सुखं सञ्चरिता क्रियासु ॥ ८३  
अभ्त्_३७।८४अ।। सन्तो@नुगृह्णीत कृतिं तदीयां हृह्णीत पूर्वं विधिरेष तावत् ।  
अभ्त्_३७।८४ब्।। ततो@पि गृह्णातु भवन्मतिं सा सद्यो@नुगृह्णातु च तत्त्वदृष्ट्या ॥ ८४  
अभ्त्_३७।८५अ।। इदमभिनवगुप्तप्रोम्भितं शास्त्रसारं शिव निशमय तावत् सर्वतःश्रोत्रतन्त्रः ।  
अभ्त्_३७।८५ब्।। तव किल नुतिरेषा सा हि त्वद्रूपचर्चेत्यभिनवपरितुष्टो लोकमात्मीकुरुष्व ॥ ८५  

