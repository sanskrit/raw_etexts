---
title: 'Madhava: Jaiminiyanyayamalavistara, 3'

---
## Intro
  
  
  
  
Madhava: Jaiminiyanyayamalavistara, 3  
  
  
  
  
  
Madhava: Jaiminiyanyayamalavistara,  
a metrical exposition of Jaimini's Mimamsasutra,  
with Madhava's prose commentary  
Based on the ed. by Pandit Sivadatta: Jaiminiyanyayamala, Poona 1892.  
(Anandasrama Sanskrit Series, 24)  
  
  
ADHYAYA 3  
  
  
Input by members of the Sansknet project  
(formerly: www.sansknet.org)  
  
  
This GRETIL version has been converted from a custom Devanagari encoding.  
Therefore, word boundaries are usually not marked by blanks.  
These and other irregularities cannot be standardized at present.  
  
  
THE TEXT IS NOT PROOF-READ!  
  
  
  
STRUCTURE OF REFERENCES (added):  
Jaim_n,n.n = Jaimini: Mimamsasutra_Adhyaya,Pada.Sutra  
MJaiNy_n,n.n = Madhava: Jaiminiyanyayamalavistara_Adhyaya,Pada.Sutra  
MJaiNyC_n,n.n = Madhava: JaiminiyanyayamalavistaraCommentary_Adhyaya.Pada.Sutra  
  
  
  


## पाठः
  
  
  
  
  
  
अथ तृतीयाध्यायस्य प्रथमः पादः ।  
  
____________________________________________________  
  
स्तर्त् म्जैन्य् ३,१।१  
  
  
द्वितीये कर्मणां भेदे सिद्धेभिन्नक्रियास्वयम् ।  
बुभुत्सितः शेषशेषिभावो ऽतो ऽत्राभिधीयते ॥ म्जैन्य्_३,१।१ ॥  
  
------------------  
  
अनेन द्वितीयतृतीययोरध्याययोः पौर्वापर्ये निरूपितम् ॥ म्जैन्य्च्_३,१।१ ॥  
  
  
(प्रथमे प्रतिज्ञाधिकरणे सूत्रम् -)  
  
अथातः शेषलक्षणम्  । जैम्_३,१।१ ।  
  
____________________________________________________  
  
स्तर्त् म्जैन्य् ३,१।२-३  
  
  
तृतीयाध्यायस्य प्रथमपादे प्रथमाधिकरणमारचयति--  
  
अशाब्दी शेषता शाब्दी वा न शाब्द्यप्रतीतितः ।  
क्रियाकारकसंसर्गमात्रे व्युत्पत्तिसम्भवात् ॥ म्जैन्य्_३,१।२ ॥  
गुणप्रधानभावेन संसर्गे ऽन्तर्भवत्यसौ ।  
व्युत्पत्तिसम्भवात्तत्र शाब्दता स्यात्क्रियादिवत् ॥ म्जैन्य्_३,१।३ ॥  
  
------------------  
  
यदिदमस्मिंस्तृतीयाध्याये प्रतिपाद्यं शेषत्वम्, न तच्छाब्दम् ।  
कुतः ।  
केनापि शब्देन शेषत्वस्याप्रतीयमानत्वात् ।  
व्युत्पन्नो हि शब्दः प्रत्यायकः ।  
व्युत्पतिश्च न शेषशेषिभावे क्वचिद्दृष्टा ।  
लोके सर्वत्र क्रियाकारकान्वयस्यैव व्युत्पत्तिप्रयोजकत्वदर्शनात् ।  
अतः शेषताया अशब्दत्वान्नायमध्याय आरम्भणीय इति चेत् ।  
मैवम् ।  
अन्वये शेषशेषिभावस्यान्तर्भावात् ।  
न हि गुणप्रधानभावमन्तरेणान्वयः सम्भवति ।  
द्वयोर्गुणयोः परस्पराकाङ्क्षारहितत्वेनान्वययोग्यत्वाभावात् ।  
एवं द्वयोः प्रधानयोरपि ।  
अतो व्युत्पत्तिसम्भवात्क्रियाकारकतदन्वया यथा शाब्दाः, तथा तदन्वयान्तर्गतः शेषशेषिभावो ऽपि शाब्दः ।  
तस्मादयमध्याय आरम्भणीयः ॥ म्जैन्य्च्_३,१।२-३ ॥  
  
( द्वितीये शेषलक्षणाधिकरणे सूत्रम् -)  
  
शेषः परार्थत्वात्  । जैम्_३,१।२ ।  
  
____________________________________________________  
  
स्तर्त् म्जैन्य् ३,१।४  
  
  
द्वितीयाधिकरणमारचयति-  
  
स्वरूपहेतू न स्तो ऽत्र स्तो वा नैवानिरूपणात् ।  
पारार्थ्ये शेषताहेतू रूपं तेनोपलक्षितम् ॥ म्जैन्य्_३,१।४ ॥  
  
------------------  
  
न तावदत्र शेषत्वस्य स्वरूपं निरूपयितुं शक्यते ।  
तथा हि-शेषत्वं नाम किम्-अविनाभूतत्वम्, प्रयोज्यत्वं वा, विध्यन्तविहितत्वं वा ।  
नाऽद्यः ।  
षडद्यागानामविनाभूतानां परस्परशेषत्वप्रसङ्गात् ।  
न द्वितीयः ।  
ऽपुरोडाशकपालेन तुषानुपवपतिऽ इत्यत्र तुषोपवापं प्रति शेषस्यापि कपालस्य तत्प्रयोज्यत्वाभावात् ।  
न तृतीयः ।  
बिध्यादिविहितस्य पलाशशाखाच्छेदस्य सत्यपि शेषत्वे विध्यन्तविहितत्वाभावात् ।  
तस्मान्नास्ति शेषतायाः स्वरूपम् ।  
नापि हेतुरस्ति ।  
ऽविमतः शेषः, एवन्त्वात्, इति कस्यचिद्धेतोरनिरूपणात्-इति प्राप्ते,-  
ब्रूमः- ऽविमतः प्रयाजादिः शेषः, परार्थत्वात्, भृत्यादिवत्ऽ इति हेतुः सुनिरूपः ।  
अविनाभूतत्वादीनां लक्षणानां दुष्टत्वे ऽपि ऽपरार्थः शेषःऽ इति लक्षणस्यादुष्टत्वात् ।  
तेन लक्षित आकारः स्वरूपम् ।  
न च पारार्थ्यस्यैव हेतुत्वे लक्षणत्वे च साङ्कर्यम् ।  
आकारभेदेन तद्भेदात् ।  
दृष्टान्ते गृहीतव्याप्तिं सहायीकृत्य बोधक आकारो हेतुः ।  
  
इतख्यावृत्त्या बोधक आकारो लक्षणम् ।  
तस्माच्छेषताया हेतुस्वरूपे विद्येते ॥ म्जैन्य्च्_३,१।४ ॥  
  
(तृतीये शेषलक्ष्याधिकरणे सूत्राणि ३-६)  
  
द्रव्यगुणसंस्कारेषु बादरिः  । जैम्_३,१।३ ।  
  
कर्माण्यपि जैमिनिः फलार्थत्वात्  । जैम्_३,१।४ ।  
  
फलं च पुरुषार्थत्वात्  । जैम्_३,१।५ ।  
  
पुरुषश् च कर्मार्थत्वात्  । जैम्_३,१।६ ।  
  
____________________________________________________  
  
स्तर्त् म्जैन्य् ३,१।५-६  
  
  
तृतीयाधिकरणमारचयति-  
  
किं द्रव्यगुणसंस्कारमात्रं शेषो ऽथवा फलम् ।  
पुमान्कर्म च पक्षो द्वावादेयौ मतभेदतः ॥ म्जैन्य्_३,१।५ ॥  
शेषत्वमुपकारित्वं द्रव्यादावाह बादरिः ।  
पारार्थ्ये शेषता तच्च सर्वेष्वस्तीति जैमिनिः ॥ म्जैन्य्_३,१।६ ॥  
  
स्फ्यकपालादिकं द्रव्यम्, अरूणिमादिको गुणः, अवघातप्रोक्षणादिकः संस्कारः ।  
एतेषु त्रिष्वेव शेषत्वम् ।  
स्वर्गः फलम्, तत्कामी पुरुषः, दर्शपूर्णमासौ कर्म ।  
न हि फलादीनां त्रयाणां शेषत्वमस्ति ।  
उपकारित्वस्य शेषत्वलक्षणस्य फलादिष्वभावात् - इति बादरेर्मतम् ।  
पारार्थ्ये लक्षणमभिप्रेत्य ऽफलादयो ऽपि शेषाःऽ इति जैमिनेर्मतम् ।  
तथा च त्रीणि सूत्राणि पठ्यन्ते- ऽकर्माण्यपि जैमिनिः फलार्थत्वात्ऽ ऽफलं च पुरुषार्थत्वात्ऽ ऽपुरुषश्च कर्मार्थत्वात्ऽ इति ।  
तत्रोपकारित्वमतिव्याप्तम् ।  
प्रधानभूते ऽपि स्वामिनि गर्भदासोपकारित्वदर्शनात् ।  
तस्माज्जैमिनिमतमेव मुख्यः सिद्धान्तः ॥ म्जैन्य्च्_३,१।५-६ ॥  
  
  
(चतुर्थे निर्वपणादीनां व्यवस्थितविषयताधिकरणे सूत्राणि ७ - १०)  
  
तेषाम् अर्थेन सम्बन्धः  । जैम्_३,१।७ ।  
  
विहितस् तु सर्वधर्मः स्यात् संयोगतो ऽविशेषात् प्रकरणाविशेषाच् च  । जैम्_३,१।८ ।  
  
अर्थलोपाद् अकर्मे स्यात्  । जैम्_३,१।९ ।  
  
फलं तु सह चेष्टया शब्दार्थो ऽभावाद् विप्रयोगे स्यात्  । जैम्_३,१।१० ।  
  
  
चतुर्थाधिकरणमारचयति-  
  
____________________________________________________  
  
स्तर्त् म्जैन्य् ३,१।७-८  
  
  
श्रुता व्रीह्याज्यसान्नाय्यधर्माः साङ्कर्यगामिनः ।  
व्यवस्थिता वा साङ्कर्ये फलापूर्वेण सङ्गतेः ॥ म्जैन्य्_३,१।७ ॥  
अवान्तरापूर्वसत्त्वात्साक्षात्तेनैव सङ्गतौ ।  
श्रुत्या व्यवस्थापितास्ते सा हि प्रकरणोत्तमा ॥ म्जैन्य्_३,१।८ ॥  
  
व्रीहिधर्मा अवघातप्रोक्षणादयः, आज्यधर्मा उत्पवनावेक्षणादयः, सान्नाय्यधर्मा दोहनातञ्चनादयः ।  
ते सर्वे फलहेतुतया दर्शपूर्णमासापूर्वेण सङ्गच्छन्ते ।  
अवान्तरापूर्वस्य कस्यचिदभावात् ।  
एकेनैवापूर्वेण फलसिद्धावपूर्वान्तरस्य कल्पकाभावात् ।  
फलापूर्वप्रयुक्त्या चानुष्ठीयमाना धर्मा यस्मिन्कस्मिन्नपि द्रव्ये ऽनुष्ठिताः फलापूर्वे जनयन्त्येव- इति साङ्कर्ये प्राप्ते, -  
ब्रूमः- आग्नेयादयः षड्यागा भिन्नक्षणवर्तिनो विनश्वराः सम्भूय फलापूर्वे जनयितुं न शक्नवन्ति ।  
ततस्तज्जननसमर्थान्याग्नेयादिजन्यानि षडवान्तरापूर्वाणि कल्प्यानि ।  
तेषु पुरोडाशद्रव्यकयागजन्यापूर्वे व्रीहिधर्माणां प्रयोजकं, प्रत्यासन्नत्वात् ।  
फलापूर्वे तु तेन व्यवहितम् ।  
एवम्-आज्यधर्माणां सान्नाय्यधर्माणां च तत्तद्द्रव्यकयागजन्यावान्तरापूर्वेणैव साक्षात्सङ्गतिः ।  
तथासति तत्तदपूर्वप्रयुक्ताः संस्कारास्तत्तदपूर्वसाधनप्रकृतिद्रव्येष्वेव व्यवतिष्ठन्ते ।  
ननु दर्शपूर्णमासप्रकरणमत्र संस्काराणां विनियोजकम् ।  
तच्च सर्वप्रकृतिद्रव्यसाधारणमिति तदवस्थमेव साङ्कर्यम् ।  
अथोच्येत-ऽतुषविमोकस्य व्रीहिष्वेव सम्भवात्तेष्ववाववातः, न त्वाज्यसान्नाय्ययोः ।  
एवं विलापनमाज्य एव ।  
दोहनादिकं सान्नाय्य एवऽ - इति ।  
बाढम् ।  
दृष्टार्थानां धर्माणां व्यवस्थितत्वे ऽप्यदृष्टार्थाः प्रोक्षणादयः सङ्कीर्येरन-इति चेत् ।  
मैवम् ।  
ऽव्रीहीन्प्रोक्षतिऽ ऽआज्यमवेक्षतेऽ इत्यादिद्वितीयाश्रुत्या व्यवस्थापितत्वात् ।  
श्रुतिश्च प्रकरणाद्बलीयसी ।  
तस्माद्व्यवस्थिता धर्माः ॥ म्जैन्य्च्_३,१।७-८ ॥  
  
  
(पञ्चमे स्फ्यादीनां संयोगानुसारेण व्यवस्थितत्वाधिकरणे सूत्रम्)  
  
द्रव्यं चोत्पत्तिसंयोगात् तद् अर्थम् एव चोद्येत  । जैम्_३,१।११ ।  
  
____________________________________________________  
  
स्तर्त् म्जैन्य् ३,१।९-१०  
  
  
पञ्चमाधिकरणमारचयति-  
  
द्रव्यस्य स्फ्यकपालादेः साङ्कर्ये वा व्यवस्थितिः ।  
यज्ञायुधत्वं सर्वेषां समं तेनात्र सङ्करः ॥ म्जैन्य्_३,१।९ ॥  
वाक्यस्योद्धननादेः स्याद्वैयर्थ्ये सङ्करे सति ।  
अनुवादो ह्यायुधोक्तिर्व्यवस्था तेन पूर्ववत् ॥ म्जैन्य्_३,१।१० ॥  
  
------------------  
दर्शपूर्णमासयोः श्रूयते - ऽस्फ्यश्च कपालानि चाग्निहोत्रहवणी च शूर्पे च कृष्णाजिनं च शम्या चोल्खलं च मुसलं च दृषच्चोषला चैतानि वै दश यज्ञायुधानिऽ इति ।  
स्फ्यशब्देन खड्गाकारं काष्ठमुच्यते ।  
तत्र-व्रीह्यादिद्रव्येष्ववघातादिसंस्काराणां साङ्कर्ये निराकृते ऽपि स्फ्यकपालादिद्रव्याणा मुद्धननपुरोडाशश्रवणाद्यङ्गक्रियासु साङ्कर्ये निराकर्तुमशक्यम् ।  
येन केनापि द्रव्येण यस्यां कस्याञ्चित्क्रियायां कृतायामपि श्रूयमाणस्य यज्ञायुधत्वस्याविरोधात् ।  
नह्यव्यवस्थामात्रेण यज्ञसाधनत्वमपैति - इति प्राप्ते, --  
ब्रूमः- ऽस्फ्येनोद्धन्तिऽ ऽकपालेषु श्रपयतिऽ ऽअग्निहोत्रहवण्या हवींषि निर्वपतिऽ ऽशूर्पेण्ण विविनक्तिऽ ऽकृष्णाजिनमधस्तादुलूखलस्यावस्तृणातिऽ ऽशम्यया ।  
दृषदमुपदधातिऽ ऽउलूखलमुसलाभ्यामवहन्तिऽ ऽदृषदुपलाभ्यां पिनष्टिऽ इत्येतेषां विशेषसंयोगबोधकानां वाक्यानां वैयर्थ्ये साङ्कर्यपक्षे प्रसज्येत ।  
व्यवस्थापक्षे ऽपि सम्बन्धसामान्यबोधकं यज्ञायुधवाक्यमनर्थकम् - इति चेत् ।  
न ।  
उद्धननादिवाक्यसिद्धार्थानुवादत्वात् ।  
न च वैपरीत्येनोद्धननादिवाक्यानामेवानुवादत्वमिति वाच्यम् ।  
बहुवैयर्थ्यस्य जघन्यत्वात् ।  
न चात्यन्तं यज्ञायुधानुवादस्य वैयर्थ्यम् ।  
ऽयज्ञायुधानि सम्भरन्तिऽ इत्यासादनबिधानायोपयुक्तत्वात् ।  
तस्मात् - अवघातादिसंस्कार इव स्फ्यकपालादिद्रव्याणि व्यवस्थितानि ॥ म्जैन्य्च्_३,१।९-१० ॥  
  
  
(षष्ठे, आरुण्यादिगुणानामसङ्कीर्णताधिकरणे सूत्रम् -)  
  
अर्थैकत्वे द्रव्यगुणयोर् ऐककर्म्यान् नियमः स्यात्  । जैम्_३,१।१२ ।  
  
____________________________________________________  
  
स्तर्त् म्जैन्य् ३,१।११-१२  
  
  
षष्ठाधिकरणमारचयति-  
  
क्रीणात्यरुणयेत्येतत्सङ्कीर्णे वा क्रयैकभाक् ।  
क्रमेणानन्वयात्कीर्णः सर्वद्रव्येषु रक्तिमा ॥ म्जैन्य्_३,१।११ ॥  
द्रव्यद्वारा क्रये योगात्तद्भागे चान्वयः पुनः ।  
साक्षात्क्रये गुणस्यार्थाद्द्रव्यं सन्निहिते त्वसौ ॥ म्जैन्य्_३,१।१२ ॥  
  
------------------  
  
ज्योतिष्टोमे श्रूयते - ऽअरुणया पिङ्गाक्ष्यैकहायन्या सोमं क्रीणातिऽ इति ।  
तत्र - अरुणाशब्दो ऽरुणिमानं गुणमाचष्टे ।  
गुणिविषयतया प्रयुज्यमानस्यापि ऽनागृहीतविशेषण विशिष्टेर् बुद्धःऽ इति न्यायेन गुणबोधकत्वात् ।  
अन्वयव्यतिरेकाभ्यां गुणमात्रे तद्व्युत्पत्तेश्च ।  
तस्य चारुणिमगुणस्य तृतीयाश्रुत्या सोमक्रयसाधनत्वं प्रतीयते तच्चानुपपन्नम् ।  
अमूर्तस्य गुणस्य वासोहिण्याजिवत्क्रयसाधनत्वासम्भवात् ।  
ततस्तृतीयाश्रुतेर्विनियोजकत्वाभावेन प्रकरणस्यात्र विनियोजकत्वं वक्तव्यम् ।  
प्रकरणं च ग्रहचमसाद्यखिलद्रव्येष्वरुणिमानं निवेशयति ।  
न चानेन न्यायेन पिङ्गाक्ष्येकहायनीशब्दार्थयोरपि सर्वद्रव्यगामित्वं शङ्कनीयम् ।  
तयोः शब्दयोर्द्रव्यवाचित्वात् ।  
पिङ्गलवर्णे अक्षिणी यस्याः सा गौः पिङ्गाक्षी ।  
एवमेकहायनी ।  
यद्यप्येकगोवाचिनौ शब्दौ, तथापि विशेषणभूतधर्मभेदाच्छब्दद्वयम् ।  
तच्च युगपत्प्रवृत्तं सद्धर्मद्वयविशिष्टं गोद्रव्यं क्रयसाधनत्वेन विदधाति ।  
न चेतरद्द्रव्यमितरद्रव्ये निवेशयितुं शक्यम् ।  
अरुणिमगुणस्तु द्रव्येषु विशेषणत्वेनान्वेतुं योग्यत्वात्तेषु निवेश्यते ।  
तत्रैषाक्षरयोजना - ऽअरुणयाऽ इत्येतत्पृथग्वाक्यम् ।  
तत्र तृतीयाश्रुत्या प्राकरणिकानि साधनद्रव्याणि सर्वाण्यनूद्य प्रातिपदिकेन गुणो विधीयते-ऽयानि ज्योतिष्टोम् साधनद्रव्याणि, तानि सर्वाण्यरुणानि कर्तव्यानिऽ इति ।  
तस्मात् - गुणः सङ्कीर्णः- इति प्राप्ते, -  
ब्रूमः- यद्यप्यमूर्ते गुणः, तथापि हायनवदक्षिवच्च गोद्रव्यमवच्छिनत्ति ।  
तच्च द्रव्यं साधनमिति तद्द्वारा गुणस्य क्रयेणान्वयो भवति ।  
एवं सति वाक्यभेदो न भविष्यति ।  
ननु वाक्यभेदाभावे ऽपि लक्षणा दुर्वारा ।  
गुणवाचिनः शब्दस्य गुणिद्रव्यपरत्वाङ्गीकारात् ।  
मैवम् ।  
गुस्यैवात्र तृतीयाश्रुत्या साधनत्वमुच्यते ।  
तच्च द्रव्यद्वारमन्तरेण न सम्भवतीत्यर्थापत्त्या द्रव्यावच्छेदकत्वं कल्प्यते ।  
तर्हि ग्रहचमसादिद्रव्यमप्यवच्छिद्यताम् - इति चेत् ।  
न ।  
तस्य द्रव्यस्य क्रयसाधनत्वाभावेन तदवच्छेदे गुणस्य श्रूयमाणक्रयसाधनत्वासिद्धेः ।  
तर्हि - ऽवाससा क्रीणातिऽ ऽअजया क्रीणातिऽ इति वस्त्रादीनां क्रयसाधनत्वात्तदवच्छेदो ऽस्तु - इति चेत् ।  
न ।  
तेषां क्रयान्तरसाधनत्वात् ।  
न हि तत्राग्निहोत्रे पयोदध्यादिविकल्पवत्क्रयानुवादेन वस्त्रादिद्रव्यविकल्पो विधीयते ।  
अनुवाद्यस्य क्रयमात्रस्याग्निहोत्रवदन्यत्राविधानात् ।  
ततो वस्त्रादिद्रव्यविशिष्टाः क्रयान्तरविधयः ।  
नहि स्ववाक्यगतमेकहायनीद्रव्यमुपेक्ष्य वस्त्राद्यवच्छेदो युक्तः ।  
तस्मात्क्रयेण साक्षादन्वितयोर्द्रव्यगुणयोः पश्चादर्थापत्त्या परस्परवच्छेदकत्वेनान्वयः ।  
तथा सति ऽआरुण्यविशिष्टैकहायन्या क्रीणातिऽ इत्यर्थः पर्यवस्यति ।  
तस्मात् - आरुण्यगुणः क्रयहेतुमेकहायनीमेव भजते ॥ म्जैन्य्च्_३,१।११-१२ ॥  
  
(सप्तमे ग्रहसम्मार्जनाधिकरणे (ग्रहैकत्वन्याये) सूत्राणि १३ - १५)  
  
एकत्वयुक्तम् एकस्य श्रुतिसंयोगात्  । जैम्_३,१।१३ ।  
  
सर्वेषां वा लक्षणत्वाद् अविशिष्टं हि लक्षणम्  । जैम्_३,१।१४ ।  
  
चोदिते तु परार्थत्वाद् यथाश्रुति प्रतीयेता  । जैम्_३,१।१५ ।  
  
____________________________________________________  
  
स्तर्त् म्जैन्य् ३,१।१३-१४  
  
  
सप्तमाधिकरणमारचयति -  
  
सम्मार्ष्टि ग्रहमित्येको ग्रहः शोध्य उताखिलः ।  
एक उद्देश्यसङ्ख्याया उपादेयवदादरात् ॥ म्जैन्य्_३,१।१३ ॥  
प्राधान्यात्तद्गुणावृत्तेरेकत्वमनपेक्षितम् ।  
तद्विधौ वाक्यभेदो ऽतो द्रव्योक्त्या सर्वशोधनम् ॥ म्जैन्य्_३,१।१४ ॥  
  
------------------  
  
सोमे श्रूयते- ऽदशापवित्रेण ग्रहं सम्मार्ष्टिऽ इति ।  
दशापत्रित्रं वासःखण्डः ।  
तत्र - यथा ऽपशुना यजेतऽ इत्यश्चोपादेयपशुगतमेकत्वं विवक्षितम्, तद्वद्द्देश्यग्रहगतमप्येकत्वं विवक्षितव्यम् ।  
किञ्च ग्रहशब्दस्य जातिवाचित्वेन जातेः संस्कायत्वे सति तदाश्रयभूते यस्मिन्कस्मिन्नपि द्रव्ये ऽनुष्ठितेन संस्कारेण जातिः संस्कृता भवति ।  
तस्मात् - एक एव ग्रहः शोधनीयः-इति प्राप्ते, -  
ब्रूमः- ऽग्रहम्ऽ इति द्वितीयया ग्रहस्योद्देश्यतया प्रयोजनवत्तया च प्राधान्यं गम्यते ।  
ग्रहं प्रति गुणः सम्मार्गः ।  
ऽप्रतिप्रधानं च गुण आवर्तनीयःऽ इति न्यायेन यावन्तो ग्रहाः सन्ति, ते सम्मार्जनीयाः ।  
एवं निश्चये सति सम्मार्जयितव्यग्रहेयत्ताया अवुभुत्सितत्वादुद्देश्यगतमेकत्वं श्रूयमाणमप्यविवक्षितम् ।  
अथोच्येत - नेदमुद्देश्यगतम्, किन्तु द्वयं विधेयम्-इति ।  
तन्न ।  
वाक्यभेदापत्तेः ।  
ऽग्रहं संसृज्यात्, तं चैकम्ऽ इत्येवं विधेयार्थभेदाद्वाक्यभेदः ।  
ऽ पशुना यजेतऽ इत्यत्र तु यागं प्रति गुणभूतः पशुः ।  
न हि ऽप्रतिगुणं प्रधानस्याऽवृत्तिःऽ इति कश्चिन्यायो ऽस्ति ।  
तत इयत्ताया बुभुत्सितत्वाच्छ्रूयमाणमेकत्वं विवक्ष्यत इति वैषम्यम् ।  
न च जातिः संस्कार्या ।  
तस्या अभूर्तत्वात् ।  
ततो जातिद्वारा द्रव्यलक्षको गुणशब्दः ।  
तत्र चाऽवृत्तिरुक्ता ।  
तस्मात्- सर्वे ग्रहाः सम्मार्जनीयाः ॥ म्जैन्य्च्_३,१।१३-१४ ॥  
  
  
(अष्टमे चमसादौ सम्मार्गाद्यप्रयोगाधिकरणे सूत्रे १६ - १७)  
  
संस्काराद् वा गुणानाम् अव्यवस्था स्यात्  । जैम्_३,१।१६ ।  
  
व्यवस्था वार्थस्य श्रुतिसंयोगात् तस्य शब्दप्रमाणत्वात्  । जैम्_३,१।१७ ।  
  
____________________________________________________  
  
स्तर्त् म्जैन्य् ३,१।१५-१६  
  
  
अष्टमाधिकरणमारचयति -  
  
चमसादि च संसृज्यान्नो वा तस्यास्ति मार्जनम् ।  
एकत्ववद्ग्रहत्वस्याप्यनादरणसम्भवात् ॥ म्जैन्य्_३,१।१५ ॥  
अबाधो ऽत्राऽदरे हेतुर्वाक्यभेदस्तु नैव हि ।  
चमसादौ न सम्मार्गः श्रुत्या तद्विषयार्पणात् ॥ म्जैन्य्_३,१।१६ ॥  
  
ऽग्रहम्ऽ इत्यत्र प्रत्ययार्थभूतमेकत्वं यथा न विवक्षितम्, तथा प्रातिदिकार्थस्य ग्रहत्वस्याप्यविवक्षा सम्भाव्यते ।  
ततो ग्रहशब्दस्य सोमपात्रोपलक्षकत्वाद्ग्रहाणामिव चमसानामपि सम्मार्गेण सोमावसेकनिर्हरणप्रयोजनसम्भवाच्यमसादयो ऽपि मार्जनीयाः- इति प्राप्ते, -  
ब्रूमः- एकत्वं वाक्यभेदेन दुष्टत्वादविवक्षितम् ।  
अदुष्टं तु ग्रहत्वं कुतो न विवक्ष्येत ।  
ततः सत्यपि प्रयोजने प्रमाणाभावाच्चमसादौ नास्ति सम्मार्गः ।  
न च विपयापेक्षया तत्कल्पनम् ।  
ग्रहश्रुत्यैव तद्विषयसमर्पणात् ।  
तस्मान्नास्ति सम्मार्गः ॥ म्जैन्य्च्_३,१।१५-१६ ॥  
  
(नवमे सप्तदशारत्नितायाः पशुधर्मताधिकरणे सूत्रम्)  
  
आनर्थक्यात्तदङ्गेषु  । जैम्_३,१।१८ ।  
  
____________________________________________________  
  
स्तर्त् म्जैन्य् ३,१।१७-१९  
  
  
नवमाधिकरणमारचयति -  
  
भवेत्सप्तदशारत्निर्वाजपेयस्य यूपकः ।  
उन्मानं द्रव्यगं वाजपेयस्याङ्गं पशोरुत ॥ म्जैन्य्_३,१।१७ ॥  
आनन्तर्यात्प्रकरणात्कर्माङ्गं षोडशिन्यदः ।  
ऊर्ध्वपात्रे खादिरे ऽग्ने संयुज्यान्वेति कर्मणा ॥ म्जैन्य्_३,१।१८ ॥  
यूपद्वारा पशोरङ्गं पशुद्वारा च कर्मणः ।  
सौमिकत्वाद्वाजपेये यूपो नास्ति पशुं विना ॥ म्जैन्य्_३,१।१९ ॥  
  
------------------  
  
  
वाजपेयप्रकरणे श्रूयते - ऽ सप्तदशारत्निर्वाजपेयस्य यूपो भवतिऽ इति ।  
तत्र - यूपद्रव्यगतं सप्तदशारत्निशब्दोदितं यदूर्ध्वमानं तद्वाजपेयकर्मणो ऽङ्गम् ।  
सप्तदशारत्निशब्दवाजपेयशब्दयोरानन्तर्यात् ।  
प्रकरणं चैवमनुगृह्यते ।  
यदि कर्मणः साक्षादूर्ध्वमानं न सम्भवेत्, तर्हि वाजपेयगतं खादिरमूर्ध्वे यत्षोडशिपात्रं तस्मिन्नद उन्मानं प्रथमं सम्बध्य तद्द्वारा कर्मणान्वेति - इति प्राप्ते, -  
ब्रूमः- ऽसप्तदशारत्निर्यूपःऽ इति सामानाधिकरण्याद्यूपेन साक्षात्सम्बध्यते ।  
तस्य यूपस्य पश्वङ्गत्वादुन्मानं यूपद्वारा पशोरङ्गं भवति ।  
तस्यापि पशोर्वाजपेयाङ्गत्वात्पशुद्वारा कर्मणो ऽङ्गम् ।  
यद्यपि वाजपेययूपशब्दयोरानन्तर्यमस्ति, तथापि वाजपेयस्य सोमयागतया साक्षाद्यूपसम्बन्धाभावा-  
त्पशुव्यवधानमभ्युपेयम् ।  
ऽवाजपेयस्यऽ इति षष्ठ्याः सम्बन्धमात्रवाचित्वेन व्यवहितसम्बन्धमप्यसावभिधत्ते ।  
ऽदेवदत्तस्य नप्ताऽ इति प्रयोगात् ।  
यत्तु-सप्तदशारत्निवाजपेयशब्दयोरानन्तर्यम्, पञ्च प्रकरणम्ऽ तदुभयमप्यविरुद्धम् ।  
पश्वङ्गत्वे ऽप्यन्ततो वाजपेयाङ्गत्वाङ्गीकारात् ।  
किञ्च- पूर्वपक्षे यूपशब्देन षोडाशिपात्रं लक्षणीयम् ।  
सिद्धान्ते तु नासौ देषः ॥ म्जैन्य्च्_३,१।१७-१९ ॥  
  
  
(दशमे, अभिक्रमणादीनां प्रयाजमात्राङ्गताधिकरणे सूत्रे १९ - २०)  
  
कर्तृगुणे तु कर्मासमवायाद् वाक्यभेदः स्यात्  । जैम्_३,१।१९ ।  
साकाङ्क्षं त्व् एकवाक्यं स्याद् असमाप्तं हि पूर्वेण  । जैम्_३,१।२० ।  
  
____________________________________________________  
  
स्तर्त् म्जैन्य् ३,१।२०-२२  
  
  
दशमाधिकरणमारचयति -  
  
अभिक्रामं जुहोतीति युक्तं कर्त्राखिलस्य तत् ।  
किंवा प्रयाजमात्रस्य कृत्स्नकर्तृयुतं भवेत् ॥ म्जैन्य्_३,१।२० ॥  
प्रयाजाभिक्रमणयोः क्रियात्वादुभयोरपि ।  
मिथः सम्बन्धराहित्यान्मैवं ते ऽपि समत्वतः ॥ म्जैन्य्_३,१।२१ ॥  
कर्तृयोगाददोषश्चोत्समानेयं समाहितिः ।  
ततः प्रयाजसान्निध्यात्तत्कर्त्रैवास्य संयुतिः ॥ म्जैन्य्_३,१।२२ ॥  
  
------------------  
  
दर्शपूर्णमासयोः प्रयाजसमीपे श्रूयते- ऽअभिक्रामं जुहोतिऽ इति ।  
तत्र होमकाले यदेतदाहवनीयमभितः सञ्चरणं, तत्कृत्स्नदर्शपूर्णमासकर्त्रा सम्बध्यते, न तु प्रयाजमात्रकर्त्रा ।  
कुतः ।  
अभिक्रमणस्य क्रियारूपस्य कारकत्वाभावेन प्रयाञक्रियया सम्बन्धासम्भवात् - इति चेत् ।  
मैवम् ।  
क्रियारूपत्वादेव दर्शपूर्णमासक्रिययापि सम्बन्धासम्भवात् ।  
अथोच्येत-अभिक्रमणं कर्तृकारकेण साक्षात्सम्बध्यते, तद्द्वारा कृत्स्नदर्शपूर्णमासकर्मणा सम्बध्यते- इति ।  
तदेतत्समाधानं प्रयाजसम्बन्धे ऽपि समानम् ।  
अतः सन्निधिबलात्प्रयाजकर्त्रा सम्बध्यते ॥ म्जैन्य्च्_३,१।२०-२२ ॥  
  
____________________________________________________  
  
स्तर्त् म्जैन्य् ३,१।२३-२४  
  
  
एतदेवाधिकरणं वार्तिककारमतेनाऽचरयति -  
  
यद्वा बलित्वं सान्निध्यादस्ति प्रकरणे ततः ।  
दर्शादिप्रक्रियाधीते क्रमणे स्यात्तदङ्गता ॥ म्जैन्य्_३,१।२३ ॥  
अवान्तरप्रकरणं समिधो यजतीत्यतः ।  
तन्मध्यपाण्ठात्तस्याङ्गं तद्द्वारा दर्शशेषता ॥ म्जैन्य्_३,१।२४ ॥  
  
------------------  
  
अस्मिन्नपि मते तावेव विषयसंशयौ ।  
पूर्वोत्तरपक्षहेतुमात्रमन्यत् ।  
प्रयाजसन्निधितो ऽपि दर्शपूर्णमासप्रकरणस्य प्रबलत्वात्प्राकरणिकेषु कृत्स्नेष्वप्यभिक्रमणं निविशते - इति पूर्वःपक्षः ।  
"समिधो यजति"इत्यारम्भ्याऽम्नातमवान्तरप्रयाजप्रकरणम् ।  
तन्मध्ये ऽभिक्रमणमाम्नातम् ।  
तस्य चाभिक्रमणविधेरुभयतः प्रयाजविषयैर्वाक्यैः सन्दृष्टत्वादभिक्रमणं प्रयाजमात्रे निविशते - इति राद्धान्तः ।  
अस्मिन्नपि पक्षे महाप्रकरणं न विरुध्यते ।  
प्रयाजद्वारा दर्शपूर्णमासयोर्निवेशात् ॥ म्जैन्य्च्_३,१।२३-२४ ॥  
  
  
(एकादशे, उपवीतस्य प्राकरणिकाङ्गताधिकरणे सूत्रम्)  
  
सन्दिग्धे तु व्यवायाद् वाक्यभेदः स्यात्  । जैम्_३,१।२१ ।  
  
____________________________________________________  
  
स्तर्त् म्जैन्य् ३,१।२५-२६  
  
  
एकादशाधिकरणमारचयति-  
  
उपव्ययत इत्यस्य सामिधेन्यङ्गताथवा ।  
दर्शाङ्गता प्रक्रियैषावान्तरातो ऽस्त्विहाग्रिमः ॥ म्जैन्य्_३,१।२५ ॥  
लिङ्गादग्नेरङ्गभूतैर्निवित्सञ्ज्ञकमन्त्रकैः ।  
विच्छेदे सति दर्शाङ्गं महाप्रकरणोक्तितः ॥ म्जैन्य्_३,१।२६ ॥  
  
------------------  
  
दर्शपूर्णमासप्रकरणे ऽविश्वरूपो वै त्वाष्ट्रः"- इत्यस्मिन्प्रपाठके सप्तमाष्टमयोरनुवाकयोः- सामिधेनीब्राह्मणमाम्नातम् ।  
नवमे - निवित्सञ्ज्ञकानाम्"अग्ने महां असि ब्राह्मणभारतऽ - इत्यादीनां मन्त्राणां ब्राह्मणम् ।  
दशमे - काम्याः सामिधेनीपक्षाः ।  
एकादशे तु - उपवीतमेवं विहितम् - ऽनिवीतं मनुष्याणाम्, प्राचीनावीतं पितॄणाम्, उपवीतं देवानाम्, उपव्ययते देवलक्ष्ममेव तत्कुरुते"इति ।  
तत्र - पूर्वन्यायेन सामिधेनीप्रकरणस्यावान्तरस्याङ्गीकारात्सामिधेन्यङ्गमुपवीतम् - इति चेत् ।  
न ।  
निविद्ब्राह्मणेन सामिधेनीप्रकरणस्य विच्छेदितत्वात् ।  
न च - निविदामपि सामिधेन्यङ्गतया तत्प्रकरणपाठादविच्छेदकत्वम् - इति वाच्यम् ।  
लिङ्गेन निविदामग्न्यङ्गत्वावगमात् ।  
आहुत्यधिकरणभूतमग्निं सम्बोध्य"महानसि"-इत्यादिभिर्निविद्वाक्यैरग्नेरुत्साहजननाय तद्गुणा आवेद्यन्ते ।  
अत एव निर्वचनमेवं श्रूयते -"निविद्भर्न्यवेदयेत्, तन्निविदां निवित्त्वम्"इति ।  
ननु - ऽसम्यगिध्यते ऽग्निर्याभिऋग्भिस्ताः सामिधेन्यःऽ इति व्युत्पत्त्या ता अप्यत्र ज्वलनद्वारेणाग्न्यर्था एव - इति चेत् ।  
सन्तु नाम ।  
नैतावता परस्परमङ्गाङ्गिभावः ।  
ननु विच्छिद्यतां सामिधेनीप्रकरणम्, निवित्प्रकरणेनोपवीतस्य निबिदङ्गत्वं स्यात् - इति चेत् ।  
न ।  
पूर्वोत्तरानुवाकयोर्निविदामश्रवणेन प्रकरणाभावात् ।  
सन्निधिना तदङ्गत्वम् - इति चेत् ।  
न ।  
काम्यसामिधेनीभिर्व्यवधानात् ।  
न च काम्यसामिधेन्यङ्गता शङ्कनीया ।  
सन्निधितः प्रकरणस्य प्रबलत्वात् ।  
तस्मात् - इह प्रयाजन्यायाभावान्महाप्रकरणेन दर्शपूर्णमासाङ्गमुपवीतम् ॥ म्जैन्य्च्_३,१।२५-२६ ॥  
  
  
(द्वादशे गुणानां मिथो ऽसम्बन्धाधिकरणे सूत्रम्) ।  
  
गुणानां च परार्थत्त्वाद् असम्बन्धः समत्वात् स्यात्  । जैम्_३,१।२२ ।  
  
____________________________________________________  
  
स्तर्त् म्जैन्य् ३,१।२७-२८  
  
  
द्वादशाधिकरणमारचयति -  
  
वैकङ्कतादिकं पात्रं पवमानहविःष्वथ ।  
यज्ञे ऽखिले प्रकरणादाधाने ऽन्वितमत्र तत् ॥ म्जैन्य्_३,१।२७ ॥  
अनर्थकं तदङ्गेषु हविःष्वेवावतिष्ठते ।  
नाऽधानहविषां साम्याद्वाक्याद्यज्ञे ऽखिले भवेत् ॥ म्जैन्य्_३,१।२८ ॥  
  
------------------  
  
आधानप्रकरणे दारुपात्रं होमार्थे यज्ञार्थे च श्रूयते -"तस्माद्वारणो यज्ञावचरः स्यान्नत्वेतेन जुहुयात्, वैकङ्कतो यज्ञावचरः स्याज्जुहुयादेवैतेन"इति ।  
यज्ञावचरो यज्ञप्रचारहेतुः ।  
तत्र - वारणवैकङ्कतादिपात्रं प्रकरणबलादाधाने प्रथममन्वेति ।  
एतेन पात्रेणाऽधाने प्रयोजनाभावादाधानाङ्गेषु पवमानहविःष्वेव तत्पात्रं निविशते ।  
अस्ति हि पवमानहविषामाधानाङ्गत्वम् ।  
तत्प्रकरणे पाठात् ।  
ऽकृत्तिकास्वग्निमादधीतऽ इत्यस्मिन्प्रकरणे ऽप्रजापतिर्वाचः सत्यमपश्यत्ऽ इत्यस्मिन्ननुवाके ऽत्रीणि हवींषि निर्वपतिऽ इत्यादिना तानि विहितानि ।  
ततो यथा सप्तदशारत्नित्वं वाजपेये साक्षादसम्भवत्तदङ्गपशोरङ्गे निविशते, तद्वदिदमपि -- इति प्रापते, ब्रूमः- अग्निमुद्दिश्याऽधानं यथा विहितं, तथा पवमानहवींष्यपि ।  
ऽयदाहवनीये जुह्वति तेन सो ऽस्वाभीष्टः प्रीतःऽ इत्याहवनीयोद्देशेन पवमानहविर्होमविधानात् ।  
तस्मादग्निसंस्कारत्वेन समाम्नातानाप्राधानहविषां नास्ति परस्परमङ्गाङ्गिभावः ।  
तथा सति प्रकरणस्य पात्रं प्रति विनियोजकत्वाभावात् ।  
ऽवैकङ्कतो यज्ञावचरःऽ इति वाक्येन दर्शपूर्णमासादिसर्वयज्ञेषु तद्विनियुज्यते ॥ म्जैन्य्च्_३,१।२७-२८ ॥   
  
  
(त्रयोदशे वार्त्रघ्न्यधिकरणे सूत्रम् -)  
  
मिथश् चानर्थसम्बन्धात्  । जैम्_३,१।२३ ।  
  
____________________________________________________  
  
स्तर्त् म्जैन्य् ३,१।२९-३१  
  
  
त्रयोदशाधिकरणमारचयति --  
  
वार्त्रघ्न्यौ पूर्णमासे स्तो वृधन्वत्यौ तु दर्शगे ।  
इति प्रधानशेषत्वमुक्तं किंवा व्यवस्थितिः ॥ म्जैन्य्_३,१।२९ ॥  
क्रमेण प्रापिता मन्त्राश्चत्वारो ऽप्याज्यभागयोः ।  
क्रमाद्वाक्यं बलीयो ऽत एषां दर्शादिशेषता ॥ म्जैन्य्_३,१।३० ॥  
न मुख्ये सोम एको ऽस्ति नाऽधारत्वादिकालयोः ।  
दर्शादेरव्यवस्थित्याप्राप्तौ वाक्याद्व्यवस्थितिः ॥ म्जैन्य्_३,१।३१ ॥  
  
------------------  
  
दर्शपूर्णमासप्रकरणे श्रूयते - ऽवार्त्रघ्नीऽ पूर्णमासे ऽनूच्येते, वृधन्वती अमावायायाम्ऽ इति ।  
तत्र - इदं वार्त्रघ्नीयुगलं वृधन्वतीयुगलं च हौत्रकाण्ड आज्यभागयोः क्रमे ऽअग्निर्वृत्राणि जङ्घनम् -ऽ इत्यनुवाकेनाऽम्नातम् ।  
उदाहृतेन तु ब्राह्मणवाक्येन दर्शपूर्णमासयागयोस्तद्विधिरवगम्यते ।  
तत्र वाक्यस्य प्रबलत्वादेषां मन्त्राणां दर्शपूर्णमासयागाङ्गत्वम्, न त्वाज्यभागाङ्गत्वम् - इति प्राप्ते, -  
ब्रूमः- ऽअग्निर्वृत्राणि जङ्गनत्ऽ इत्याग्नेयी प्रथमा वार्त्रघ्नी, ऽत्वं सोमासि सत्पतिःऽ इति सौम्या द्वितीया वार्त्रघ्नी ।  
ऽअग्निः प्रत्नेन जन्मनाऽ - इत्याग्नेयी प्रथमा बृधन्वती, ऽसोम गीर्भिष्ट्वा वयम्ऽ इति सौम्या द्वितीया वृधन्वती ।  
तत्र मुख्ययोर्दर्शपूर्णमासयागयोराग्नेयपुरोडाशसद्भावादाग्नेयीद्वयस्य विकल्पेन पुरोनुवाक्यात्वं कथञ्चिद्भवतु ।  
सौम्ययोस्तु तन्न सम्भवति ।  
सोमदेवताया अभावात् ।  
नह्यग्नीषोमीये ऽपि केवलः सोमो विद्यते ।  
किञ्च ऽपूर्णमासे, अमावास्यायाम्ऽ इति सप्तमीभ्यामाधारत्वं गम्यते ।  
तच्च यागवाचित्वे यागस्य मुख्यत्वान्न सम्भवति ।  
कालस्य तूपसर्जनत्वात्तद्वाचित्वं युक्तम् ।  
किञ्च - प्रयाजमन्त्रानुवादकस्यानन्तरमेवायमनुवाकः पठितः ।  
स चाऽज्यभागयोरङ्गयोः क्रमः ।  
न तु मुख्ययोदर्श पूर्णमासयोः ।  
तस्मान्न मन्त्रचतुष्टयस्य मुख्ययागाङ्गत्वम, किं त्वाज्यभागाङ्गत्वम् ।  
ननु - एतत्क्रमेणैव लब्धम् ।  
तत्रापि ऽआग्नेये प्रथमाज्यभागे मन्त्रो ऽप्याग्नेयः ।  
सौम्ये द्वितीये सौम्यःऽ इत्येषा व्यवस्था लिङ्गेनैव लभ्यते ।  
बाढम् ।  
तथापि ऽवार्त्रघ्नीयुगलं पौर्णमासीकाले, वृधन्वतीयुगलममावास्यायाम्ऽ इत्येषा व्यवस्था पूर्वनप्राप्ता ब्राह्मणवाक्येनाभिधीयते - इति न वैयर्थ्यम् ॥ म्जैन्य्च्_३,१।२९-३१ ॥  
  
  
(चतुर्दशे हस्तावनेजनादीनां कृत्स्नप्राकरणिकाङ्गताधिकरणे सूत्रे २४ - २५ )   
  
आनन्तर्यम् अचोदना  । जैम्_३,१।२४  ।  
  
वाक्यानां च समाप्तत्वात्  । जैम्_३,१।२५ ।  
  
____________________________________________________  
  
स्तर्त् म्जैन्य् ३,१।३२-३३  
  
  
चतुर्गशाधिकरणमारचयति -  
  
हस्तौ द्वाववनेनिक्ते स्तृणात्युलपराजिकाम् ।  
दर्भास्तरण एवाङ्गं हस्तर्शुद्धरुताखिले ॥ म्जैन्य्_३,१।३२ ॥  
तन्मात्राङ्गत्वमत्र स्यादानन्तर्यात्मकात्क्रमात् ।  
लिङ्गप्रकरणाभ्यां तु सर्वानुष्ठानशेषता ॥ म्जैन्य्_३,१।३३ ॥  
  
------------------  
दर्शपूर्णमासप्रकरणे श्रूयते - ऽहस्ताववनेनिक्ते, ऽ ऽउलपराजिं स्तृणातिऽ इति ।  
वेद्यामास्तरितुं सम्पादितस्तृणस्तम्ब उलपराजिः ।  
तत्र - हस्तर्शुद्धदर्भास्तरणवाक्ययोर्नैरन्तर्येण पठितत्वात्क्रमप्रमाणेन हस्तर्शुद्धरास्तरणमात्रस्याङ्गम् - इति चेत् ।  
मैवम् ।  
अवनेजनं हस्तसंस्कारः ।  
ऽसंस्कृतौ च हस्तौ सर्वानुष्ठानयोग्यौऽ इत्येतादृशं सामर्थ्यो लिङ्गम् ।  
प्रकरणं च दर्शपूर्णमासयोः स्फुटम् ।  
अतः प्रबलाभ्यां लिङ्गप्रकरणाभ्यां क्रमबाधात्सर्वशेषो हस्तर्शुद्धः ।  
अयं न्यायो वाग्यमे ऽपि द्रष्टव्यः ।  
स च वाग्यमो ज्योतिष्टोमप्रकरणे श्रुतः- ऽमुष्टी करोतिऽ ऽवाचं यच्छतिऽ इति ।  
तदनन्तरमेवेदं श्रुतम् - ऽदीक्षितमावेदयतिऽ इति ।  
आवेदनप्रकारश्चैवं श्रुतः- ऽअदीक्षिष्टायं ब्राह्मण इति त्रिरुपांश्वाह देवेभ्य एवैनं प्राह, त्रिरुच्चैरुभयेभ्य एवैनं देवमनुष्येभ्यः प्राहऽ इति ।  
अत्र मुष्टीकरणवाङ्नियमाभ्यां हस्तजिह्वागतचापले निवारिते सति मनस एकाग्रस्य सर्वकर्मस्तु योग्यत्वं लिङ्गम् ।  
तेन क्रमो बाध्यते ॥ म्जैन्य्च्_३,१।३२-३३ ॥  
  
  
(पञ्चदशे चतुर्धाकरणादीनामाग्नेयमात्राङ्गताधिकरणे सूत्रे २६-२७) ।  
  
शेषस् तु गुणसंयुक्तः साधारणः प्रतीयेत मिथस् तेषाम् असम्बन्धात्  । जैम्_३,१।२६ ।  
  
व्यवस्था वार्थसंयोगाल् लिङ्गस्यार्थेन सम्बन्धाल् लक्षणार्था गुणश्रुतिः  । जैम्_३,१।२७ ।  
  
____________________________________________________  
  
स्तर्त् म्जैन्य् ३,१।३४-३६  
  
  
पञ्चदशाधिकरणमारचयति -  
  
चतुर्धा कार्य आग्नेयः पुरोडाश इतीरितम् ।  
चतुर्धाकरणं सर्वशेषो वाऽग्नेयमात्रगम् ॥ म्जैन्य्_३,१।३४ ॥  
उपलक्षणताऽग्नेये युक्तातः सर्वशेषता ।  
अग्नीषोमीय ऐन्द्राग्ने यतो ऽस्त्वाग्नेयता ततः ॥ म्जैन्य्_३,१।३५ ॥  
नाऽग्नेयत्वं तयोर्मुख्यं केवलाग्न्यनुपाश्रयात् ।  
तेनैकस्मिन्पुरोडाशे चतुर्धाकरणस्थितिः ॥ म्जैन्य्_३,१।३६ ॥  
  
------------------  
  
दर्शपूर्णमासयोः श्रूयते - ऽआग्नेयं चतुर्धा करोतिऽ इति ।  
तत्र -आग्नेयवदैन्द्राग्नाग्नीषोमीययोरपि पुरोडाशयोरग्निसम्बन्धादाग्नेयशब्देन पुरोडाशत्रययुपलक्ष्यते ।  
ततस्त्रयाणां शेषः- इति चेत् ।  
मैवम् ।  
नहि ऽआग्नेयःऽ इत्ययर्ं तद्धतः सम्बन्धमात्रे विहितः, किन्तु द्देवतासम्बन्धे ।  
आग्निश्च केवलो द्विदैवत्ययोः पुरोडाशयोर्न देवता ।  
ततो द्देवतैकदेशेन कृत्स्नदेवतोपलक्षणत्वादाग्नेयत्वं तयोर्न मुख्यमिति मुख्य एवाऽग्नेये चतुर्धाकरणं व्यवतिष्ठते ॥ म्जैन्य्च्_३,१।३४-३६ ॥  
  
  
इति श्रीमाधवीये जैमिनीयन्यायमालाविस्तरे तृतीयाध्यायस्य प्रथमः पादः  
  
  
  
_________________________________________________________________________  
  
  
  
  
अथ तृतीयाध्यायस्य द्वितीयः पादः ।  
  
अर्थाभिधानसामर्थ्यान् मन्त्रेषु शेषभावः स्यात् तस्माद् उत्पत्तिसम्बन्धो ऽर्थेन नित्यसंयोगात्  । जैम्_३,२।१  ।  
  
संस्कारकत्वाद् अचोदितेन स्यात्  । जैम्_३,२।२ ।  
  
____________________________________________________  
  
स्तर्त् म्जैन्य् ३,२।१-२  
  
  
द्वितीयपादे प्रथमाधिकरणमारचयति -  
  
देवोपसदनं बर्हिर्दामिगीर्मुख्यगौणयोः ।  
तल्लिङ्गमर्थयोर्मन्त्रं नियुङ्क्ते मुख्य एव वा ॥ म्जैन्य्_३,२।१ ॥  
शब्दार्थत्वाद्द्वयोस्तत्र युज्यते विनियोजनम् ।  
प्रथमावगतत्वेन मुख्ये तद्विनियम्यते ॥ म्जैन्य्_३,२।२ ॥  
  
------------------  
  
"बर्हिर्देवसदनं दामिऽ इति लवनप्रकाशको मन्त्र आम्नातः ।  
तत्र - लवनप्रकाशनसामर्थ्यलक्षणेन लिङ्गेनायं मन्त्रो लवनक्रियायां विनियुज्यते ।  
लवितव्यं च बर्हिर्द्विविधम् - मुख्यं गौणं च ।  
मुख्यं - कुशकाशादिदशविधदर्भरूपम् ।  
गौणं तु -तत्सदृशं तृणान्तरम् ।  
तस्मिन्बर्हिःशब्दस्य माणवके ऽग्निशब्दवद्गुणयोगेन प्रवृत्तत्वात् ।  
तथा सति मुख्यवद्गौणस्यापि शब्दार्थत्वेन दर्भस्य तृणान्तरस्य च लवने मन्त्रविनियोगः- इति - प्राप्ते -  
ब्रूमः- मुख्यस्य शीघ्रप्रतीतत्वेन मुख्ये मन्त्रं विनियुज्य चरितार्थ लिङ्गं विलम्बप्रतीततया गौणप्रतीक्षां न करोति ।  
तस्मात् - मुख्यस्यैव लवने मन्त्रो नियम्यते ॥ म्जैन्य्च्_३,२।१-२ ॥  
  
(द्वितीये (ऐन्द्रीन्याये) ऐन्द्र्या गार्हपत्ये विनियोगाधिकरणे सूत्रे ३-४) ।  
  
वचनात् त्व् अयथार्थम् ऐन्द्री स्यात्  । जैम्_३,२।३ ।  
  
गुणाद् वाप्य् अभिधानं स्यात् सम्बन्धस्याशास्त्रहेतुत्वात्  । जैम्_३,२।४ ।  
  
  
द्वतीयाधिकरणमारचयति -  
  
____________________________________________________  
  
स्तर्त् म्जैन्य् ३,२।३-४  
  
  
ऐन्द्र्या निवेशनेत्यग्निं गार्हपत्यं भजेदिति ।  
प्रकाश्ये मुख्य इन्द्रे वा गौणे मुख्ये ऽस्तु पूर्ववत् ॥ म्जैन्य्_३,२।३ ॥  
एकस्य गौणताध्नौव्ये मन्त्रस्यैवानुवादतः ।  
गौणतातो ऽग्न्युपस्थाने मन्त्रः श्रुत्या नियुज्यते ॥ म्जैन्य्_३,२।४ ॥  
  
  
------------------  
  
अग्निचयने - ऽनिवेशनः सङ्गमनःऽ- इत्यादिका काचिदैन्द्री समाम्नाता ।  
तस्या उत्तरार्धे ऽइन्द्रो न तस्थौऽ इति पठ्यमानत्वात् ।  
तन्मन्त्रविषयं ब्राह्मणं चैवमाम्नायते - ऽनिवेशनः सङ्गमनो वसूनामित्यैन्द्या गार्हपत्यमुपतिष्ठतेऽ इति ।  
एतेन ब्राह्मणेन गार्हपत्योपस्थाने विनियुज्यमानो मन्त्रोर्ऽथे प्रकाशयन्मुख्यमिन्द्रं प्रकाशयति ।  
मुख्यश्चेन्द्रः स्वर्गाधिपतिः सहस्त्राक्षः ।  
तत्रेन्द्रशब्दस्य रूढत्वात् ।  
गौणस्त्विन्द्रो गार्हपत्यः ।  
तस्यैश्वर्ये गुणयोगन यज्ञसाधनत्वेन वा मुख्येन्द्रसदृशत्वात् ।  
तत्र पूर्वान्यायेन शीघ्रप्रतीत्या मुख्येन्द्र मन्त्रेण प्रकाशिते सति मन्त्रब्राह्मणयोर्विसंवादं वारयितुं गार्हपत्यशब्देन मुख्येन्द्रो गार्हपत्यसमीपदेशो वा लक्षणीयः- इति प्राप्ते, ब्रूमः- इन्द्रगाहर्पत्यशब्दयोरन्यतस्य गौणत्वे ऽवश्यम्भाविनि सति ब्राह्मणवाक्यस्य विधायकत्वादप्राप्तार्थत्वेन विधौ लक्षणाया अन्याय्यत्वात्प्राप्तार्थत्वेनानुवादको मन्त्र एवेन्द्रशब्देन वह्निं लक्षयिष्यति ।  
ततो गार्हपत्यप्रकाशने समर्थमेव मन्त्रम् ऽऐन्द्र्याऽ इति तृतीयाश्रुतिर्गार्हपत्योपस्थाने विनियुङ्क्ते ॥ म्जैन्य्च्_३,२।३-४ ॥  
  
  
(तृतीये, आह्वानविनियोगाधिकरणे सूत्राणि ४-९) ।  
  
तथाहवानम् अपीति चेत्  । जैम्_३,२।५ ।  
  
नकालविधिश् चोदितत्वात्  । जैम्_३,२।६ ।  
  
गुणाभावात्  । जैम्_३,२।७ ।  
  
लिङ्गाच् च  । जैम्_३,२।८ ।  
  
विधिकोपश् चोपदेशे स्यात्  । जैम्_३,२।९ ।  
  
____________________________________________________  
  
स्तर्त् म्जैन्य् ३,२।५-८  
  
  
तृतीयाधिकरणमारचयति -  
  
हविष्कृदेहीत्यामन्त्र्य त्रिरवघ्नन्समाह्वयेत् ।  
विनियोगो ऽवघाते स्यादाह्वाने वावघातके ॥ म्जैन्य्_३,२।५ ॥  
ऐन्द्रीवन्मान्त्रमाह्वानं गौणं हन्तिर्वृथान्यथा ।  
पाठेन प्रापितं त्रित्वं ह्वयतेरुपचारगीः ॥ म्जैन्य्_३,२।६ ॥  
त्रिरभ्यासो विधातव्यो नित्यप्राप्तेरभावतः ।  
हन्तिना लक्ष्यते कालः प्राप्तो ऽसौ ह्वयतिस्तथा ॥ म्जैन्य्_३,२।७ ॥  
विनियोगे वाक्यभेदो लिङ्गादाह्वानशेषता ।  
नैन्द्रीन्यायः श्रुत्यभावाद्बर्हिर्न्यायेन मुख्यगः ॥ म्जैन्य्_३,२।८ ॥  
  
------------------  
  
दर्शपूर्णमासयोः श्रूयते - ऽहविष्कृदेहीति त्रिरवघ्नन्नाह्वयतिऽ इति ।  
देवानामर्थे या हविः सम्पादयति सा हविष्कृत् ।  
तामेनां सम्बोध्याध्वर्युः ऽएहिऽ इति ब्रूते ।  
तथा चायं मन्त्रो ब्राह्मणेन व्याख्यायते - ऽहविष्कृदेहीत्याह या एव देवानां हविष्कृतस्तानाह्वयति ऽ इति ।  
तमिमं मन्त्रमुच्चार्याध्वर्युस्त्रिवारमवघातं कुर्वन्नाह्वयतीत्यर्थः ।  
अनेन वाक्येन मन्त्रो ऽवघाते विनियुज्यते ।  
ननु -आह्वाने समर्थः, न त्ववघाते - इति चेत् ।  
न ।  
तस्यावघातलक्षकत्वात् ।  
यथा पूर्वोदाष्ट्ताया मैच्यामुचीन्द्वशब्दो गौणः, तद्वत् ऽएहिऽ इति पदं मन्त्रगतत्वेनावघाते गौणं भविव्यति ।  
अन्यथा मन्त्रब्राह्मणयोराह्वानपरत्वाच्छ्रूयमाणम् ऽअवघ्नन्ऽ इति पदमनर्थकं स्यात् ।  
प्राप्तमवघातमुद्दिश्य मन्त्रस्य त्रित्वस्य च विधौ वाक्यभेदः- इति चेत् ।  
न ।  
त्रित्वस्य प्राप्तत्वेनानुवादकत्वात् ।  
कस्याञ्चिच्छाखायामयं मन्त्रो मन्त्रकाण्डे त्रिवारमभ्यस्याऽम्नातः ।  
आह्वयतिपदं तु ऽएहिऽ इतिवदवघातपरतयोपचरणीयम्-इति प्राप्ते -  
ब्रूमः- त्रिरभ्यासस्य नित्यवत्प्राप्तिः पाठमात्रेण न सिध्यति ।  
कस्याञ्चिच्छालायां द्विःपाठात् ।  
कस्याञ्चित्सकृत्पाठात् ।  
अतो ऽसौ नित्यवद्विधीयते ।  
न च ऽअवत्रन्ऽ इत्यस्य वैयर्थ्यम् ।  
तस्य काललक्षकत्वात् ।  
कालस्यापि विधौ वाक्यभेदः- इति चेत् ।  
न ।  
प्राप्तत्वात् ।  
न ह्यवघाते सहायह्वानमन्यस्मिन्काले भवति ।  
ततोर्ऽथप्राप्तः कालः ।  
आह्वानमपि मन्त्रसामर्थ्यादेव प्राप्तत्वान्न विधेयम् ।  
न हि ऽएहिऽ इति मन्त्रपाठ आह्वानमन्तरेणोपपद्यते ।  
मन्त्रव्याख्यानं चोदहृतम् ।  
तत्रायं वाक्यार्थः सम्पन्नः- ऽअवघातकाले यदाह्वानं तस्य त्रिरभ्यासः कर्तव्यःऽ इति ।  
अत एव शाखान्तरे विस्पष्टमाह्वानानुवादेनाभ्यासो विधीयते ।  
ऽत्रिराह्वयति त्रिःसत्या हि देवाःऽ इति ।  
एवंसति मन्त्रस्यापि विनियोगे वाक्यभेदः स्यात् ।  
लिङ्गेन त्वाह्वाने विनियुज्यते, नावघाते ।  
न चैन्द्रीन्यायो ऽत्र प्रसरति ।  
तृतीयाश्रुत्यभावात् ।  
ऽबर्हिद्देवसदनं दामिऽ इत्यत्रोक्तेन तु न्यायेन मुख्य एवाऽह्वाने लिङ्गेन मन्त्रविनियोगः, न त्वववातरूपे गौणाह्वाने ।  
तस्मात् - आह्वानशेषो ऽयं मन्त्रः ॥ म्जैन्य्च्_३,२।५-८ ॥  
  
(चतुर्थे - अग्निविहरणादिप्रकाशकमन्त्रविनियोगाधिकरणे सूत्रम्) ।  
  
तथोत्थानविसर्जने  । जैम्_३,२।१० ।  
  
____________________________________________________  
  
स्तर्त् म्जैन्य् ३,२।९-११  
  
  
चतुर्थाधिकरणमारचयति -  
  
उत्तिष्ठन्प्रवदेदग्नदिग्नीनित्यादिकं तथा ।  
कृणुत व्रतमित्येवं पठन्वाचं विमुञ्चति ॥ म्जैन्य्_३,२।९ ॥  
मन्त्रौ विधेयौ कालो वा मन्त्रावुत्थानमोकयोः ।  
विनियोज्यौ न कालस्य लक्षणा युज्यते विधौ ॥ म्जैन्य्_३,२।१० ॥  
मन्त्रार्थानन्वयात्तत्र तद्विधिर्नैव शक्यते ।  
अगत्या लक्षणाप्यस्तु तेन कालो विधीयते ॥ म्जैन्य्_३,२।११ ॥  
  
------------------  
  
ज्योतिष्टोमे समामनन्ति - ऽउत्तिष्ठन्नन्वाहाग्नीदग्नीन्विहरऽ इति ।  
तथा - ऽव्रतं कृणुतेति वाचं विसृजतिऽ इति ।  
तत्र - आग्नीध्रं सम्बोध्याग्निविहरणादिप्रैषरूपो मन्त्रो ऽनेन वाक्येनोत्थानशेषतया विनियुज्यते ।  
तथा- मुष्टिं कृत्वा नियमितवाचो दीक्षितस्य वाग्विमोके ऽव्रतं कृणुतऽ इति मन्त्रो विनियुज्यते ।  
न चात्र पूर्वोक्तावघातशब्दवदुत्थानविमोकशब्दौ काललक्षकौ ।  
तत्कालयोरवघातकालवदर्थप्राप्त्यभावेन विधेयत्वे सति लक्षणाया अन्याय्यत्वात् - इति प्राप्ते, ब्रूमः- अग्निविहरणप्रैषे पयःपानरूपव्रतसम्पादनप्रैषे चान्वितावेतौ मन्त्रौ, न तूत्थाने वाग्विमोके च ।  
अतो ऽसमर्थयोर्विनियोगासम्भवादगत्या लक्षणामप्यङ्गीकृत्य कालो विधीयते ॥ म्जैन्य्च्_३,२।९-११ ॥  
  
  
(पञ्चमे - सूक्तवाकस्य प्रस्तरप्रहरणाङ्गताधिकरणं (प्रस्तरप्रहरणन्याये) सूत्राणि-- ११-१४) ।  
  
सूक्तवाके च कालविधिः परार्थत्वात्  । जैम्_३,२।११ ।  
  
उपदेशो वा याज्याशब्दो हि नाकस्मात्  । जैम्_३,२।१२ ।  
  
सदेवतार्थस् तत्संयोगात्  । जैम्_३,२।१३ ।  
  
प्रतिपत्तिर् इति चेत् स्विष्टकृद्वदुभयसंस्कारः स्यात्  । जैम्_३,२।१४ ।  
____________________________________________________  
  
स्तर्त् म्जैन्य् ३,२।१२-१३  
  
  
पञ्चमाधिकरणमारचयति --  
  
प्रस्तरं सूक्तवाकेन प्रहरेदिति कालधीः ।  
अङ्गाङ्गिता वा स्यात्कालो ऽजुपतेत्याद्यनन्वयात् ॥ म्जैन्य्_३,२।१२ ॥  
प्रहृतेरिष्टदेवार्थसंस्कारत्वात्तदन्वयः ।  
सम्पाद्यो देवताद्वारा तृतीयाश्रुतितो ऽङ्गता ॥ म्जैन्य्_३,२।१३ ॥  
  
------------------  
  
दर्शपूर्णमासयोराम्नायते - ऽसूक्तवाकेन प्रस्तरं प्रहरतिऽ इति ।  
ऽइदं द्यावापृथिवी भद्रमभूत्ऽ इत्यादिको मन्त्रः सूक्तवाकः ।  
तस्मिन्मन्त्रे ऽग्निं सम्बोध्य ऽत्वं सूक्तवागसिऽ इत्याम्नानात् ।  
प्रस्तरो दर्भमुष्टिः, तस्य प्रहरणमग्नौ प्रक्षेपः ।  
तत्र - ऽसूक्तवाकेनऽ इत्येतत्पदं कालं लक्षयति ।  
होत्रा मन्त्रे ऽस्मिन्पठ्यमाने तत्पाठकाले ऽध्वर्युः प्रस्तरं प्रहेरत् ।  
न त्वत्र प्रहरणे मन्त्रो ऽयं विनियोक्तुं शक्यः ।  
पूर्वोक्तप्रैषमन्त्रवदत्रान्वयाभावात् ।  
ऽअग्निरिदं हविरजुषतावीवृधत महो ज्यायो ऽकृतऽ- इत्यादिकं मन्त्रे पठ्यते ।  
ऽपुरोडाशसेवया वृद्धोऽग्निस्तस्मिन्यजपाने तेजोबाहुल्यं कृतवान्ऽ इति तस्यार्थः ।  
न चासौ प्रस्तरप्रहरणे ऽन्वेतुं शक्यः - इति प्राप्ते, -  
ब्रूमः- ऽसूक्तवाकेनऽ इति तृतीयाश्रुत्या प्रहरणे मन्त्रो विनियुज्यते ।  
न चात्यन्तमन्वयाभावः ।  
मन्त्रो ह्ययं पूर्वमिष्टानग्न्यादिदेवाननुस्मारयति ।  
प्रस्तपप्रहरणं चेष्टदेवतासंस्कारः ।  
अतो देवताद्वारा मन्त्रप्रहरणयोरन्वयान्मन्त्रो विनियुज्यते ।  
ननु- प्रहरणं नाम प्रक्षेपमात्रम्, न तु देवतोद्देशेन प्रक्षेपः ।  
यजिधातोरश्रवणात् ।  
तथा सति देवतानामात्राभावात्तद्वारापि नान्वयः- इति चेत् ।  
मैवम् ।  
देवतानां सद्भावात् ।  
अग्न्यादिदेवताप्रकाशकस्य सूक्तवाकस्य तृतीयाश्रुत्या प्रहरणाङ्गत्वं बोध्यते ।  
यदि प्रकरणे ऽग्न्यादयो देवता भवेयुः, तदा तत्प्रकाशनेन दृष्टोर्ऽथो मन्त्रस्य लभ्येत ।  
ततो देवताकल्पनेन तदुद्देशपूर्वकस्य प्रक्षेपस्य यागत्वं सिध्यति ।  
तस्मात् -- देवताद्वारास्त्येवान्वयः ॥ म्जैन्य्च्_३,२।१२-१३ ॥  
  
  
षष्ठे -द्गसूक्तवाकानामर्थानुसारेण विनि-द्घसूत्राणि -- १५-१८) ।  
  
योगाधिकरणे (सूक्तवाकन्याये)  
कृत्स्नोपदेशाद् उभयत्र सर्ववचनम्  । जैम्_३,२।१५ ।  
  
यथार्थं वा शेषभूतसंस्कारात्  । जैम्_३,२।१६ ।  
  
वचनाद् इति चेत्  । जैम्_३,२।१७ ।  
  
प्रकरणाविभागाद् उभे प्रति कृत्स्नशब्दः  । जैम्_३,२।१८ ।  
  
____________________________________________________  
  
स्तर्त् म्जैन्य् ३,२।१४-१५  
  
  
षष्ठाधिकरणमारचयति -  
  
प्रहृतेरखिलः सूक्तवाको ऽङ्गं स्याद्विभज्य वा ।  
समाख्या कृत्स्नगा तेन विभक्तस्याङ्गता नहि ॥ म्जैन्य्_३,२।१४ ॥  
दर्शपूर्णिमयोर्देवाननुसृत्य विभज्यताम् ।  
आख्यां लिङ्गेन बाधित्वा भागे नाम निरुच्यते ॥ म्जैन्य्_३,२।१५ ॥  
  
------------------  
  
पूर्वोदाहृते मन्त्रे सूक्तवाकसमाख्या कृत्स्नमन्त्रविषया ।  
याज्ञिकः कृत्स्ने तच्छब्दप्रयोगात् ।  
ततः सर्वो ऽपि प्रहरणाङ्गम् - इति चेत् ।  
न ।  
लिङ्गेन समाख्याया बाधितत्वात् ।  
तस्मिन्मत्रे पूर्णमासदेवताम्नानं कस्मिंश्चिद्भागे दृश्यते- ऽअग्नीषोमाविदं हविरजुषेताम्ऽ इति ।  
भागान्तरे तु दर्शदेवताम्नानम्- ऽइन्द्राग्नी इदं हविरजुषेताम्ऽ इति, ऽइन्द्र इदं हविरजुवतऽ इति, ऽमहेन्द्र इदं हविरजुषतऽ इति च ।  
इम्द्राग्नीन्द्रमहेन्द्राः पुरुषभेदेन दर्शे व्यवस्थिताः ।  
तथा सति मन्त्रलिङ्गेन तत्तद्भागवत्तत्तत्काले व्यवतिष्ठते ।  
सूक्तवाकशब्दश्च भागे यौगिकः ।  
ऽसूक्तं वक्तिऽ इति तद्व्युत्पत्तेः ।  
यागकाले तत्तन्मन्त्रेण सम्यगुक्तं देवं वक्तीत्यर्थः ।  
अत एव ब्राह्मणेन व्याख्यातम्- ऽअग्निरिदं हविरजुवतेत्याह, यो आयाक्ष्म देवतास्ता अरीरधामेति बावैतदाहऽ इति ।  
अरीरधामाऽराधितांस्तुष्टानकुर्मेत्यर्थः ।  
तस्मादयं विभज्य विनियुज्यते ॥ म्जैन्य्च्_३,२।१४-१५ ॥  
  
(सप्तप्ते काम्ययाज्यानुवाक्यानां काम्यमात्राङ्गताधिकरणे सूत्रम्-) ।  
  
लिङ्गक्रमसमाख्यानात् काम्ययुक्तं समाम्नातम्  । जैम्_३,२।१९ ।  
  
____________________________________________________  
  
स्तर्त् म्जैन्य् ३,२।१६-१८  
  
  
सप्तमाधिकरणमारचयति-  
  
ऐन्द्राग्नादीष्टयः काम्या याज्या अप्युदिताः क्रमात् ।  
काण्डयोस्ता यथालिङ्गं सञ्चार्या नियमो ऽथवा ॥ म्जैन्य्_३,२।१६ ॥  
लिङ्गं क्रमसमाख्याभ्यां प्रबलं तद्वशादमूः ।  
अकाम्यास्वपि सञ्चार्या याज्याः सर्वत्र का क्षतिः ॥ म्जैन्य्_३,२।१७ ॥  
समाख्यानात्काण्डयोगः क्रमादिष्टिषु योजनम् ।  
अपेक्षते देवमात्रं शक्तिः काम्यैकगास्ततः ॥ म्जैन्य्_३,२।१८ ॥  
  
------------------  
  
काम्येष्टयस्तत्काण्डे क्रमेणाऽम्नाताः- ऽऐन्द्राग्नमेकादशकपालं निर्वपेत्, यस्य सजाता वीयुःऽ इत्यादिना ।  
सजाता ज्ञातयः ।  
वीयुर्विगता विप्रतिपन्ना इत्यर्थः ।  
ऽइद्राग्नी रोचनऽ - इत्यादिके मन्त्रकाण्डे याज्यानुवाक्याः क्रमेणाऽम्नाताः ।  
तत्र ऽइदं काम्ययाज्यानुवाक्याकाण्डम्ऽ इति याज्ञिकानां समाख्ययो ऽवगम्यते ।  
तयोरिष्टिकाण्डमन्त्रकाण्डयोः प्रथमायामिष्टौ प्रथमपठिते याज्यानुवाक्ये इत्यादिव्यवस्था क्रमेण क्रियते ।  
मन्त्रगतं त्वैन्द्राग्नलिङ्गं काम्यायां नित्यायां चैन्द्राग्नेष्टौ ते याज्यानुवाक्ये विनियुङ्क्ते ।  
लिङ्गं च प्रबलमिति सर्वत्र तयोर्विनियोगः- इति प्राप्ते, -  
ब्रूमः- नात्र लिङ्गेन क्रमसमाख्ये बाधितुं शक्येते ।  
उपजीव्यत्वात ।  
इन्द्राग्निदेवतारूपमात्रप्रकाशनं लिङ्गम् ।  
न च तावन्मात्रेण मन्त्रकर्मणोरङ्गाङ्गिभावः ।  
ततः समाख्याबलान्मन्त्रकाण्डकर्मकाण्डयोः सम्बन्धावगतौ सामान्येन मन्त्रकर्मणोः सम्बन्धो ऽवगम्यते ।  
विशेषतस्तु ऽअस्मिन्प्रथमे कर्मण्ययं मन्त्रः प्रथमःऽ इति क्रमादवगम्यते ।  
ननु - ऽऐन्द्राग्नेष्टावैन्द्राग्नमन्त्रः, वैश्वानरेष्टौ वैश्वानरमन्त्रःऽ इत्येतादृशी विशेषो लिङ्गेनैवावगम्यते- इति चेत् ।  
न ।  
लिङ्गसाधारण्ये क्रमापेक्षणात् ।  
"ऐन्द्राग्नमेकादशकपालं निर्वपेद्भ्रातृव्यवान्"इति द्वितीयेष्टिरपि ।  
तत्रैन्द्राग्नी पठितौ ।  
मन्त्रकाण्डे ऽपि"इन्द्राग्नी नवतिम्"इत्यादिकमपरमैन्द्राग्नं याज्यानुवाक्यायुगलमाम्नातम् ।  
न हि तत्र क्रममन्तरेण निर्णेतुं शक्यम् ।  
न च क्रमेणैव तत्सिद्धेर्लिङ्गमप्रयोजकमिति वाच्यम् ।  
क्वचिल्लिङ्गस्यैव व्यवस्थापकत्वात् ।  
ऐन्द्राबार्हस्पत्येष्टिरकैवाऽम्नाता- ऽयं कामयेत राजन्यमनयोद्धो जायेत वृत्रान्घ्नंश्चरेत्-इति तस्मा एनमैन्द्राबार्हस्पत्यं चरुं निर्वपेत्ऽ इति ।  
यं राजपुत्रं जायमानं प्रति राज्ञः पुरोहितस्य च काम एवं भवति- ऽअयं मातृगर्भे देवकृतविघ्नेन केनाप्यप्रतिबद्धो जायताम् ।  
जातश्च शत्रून्मारयन्सञ्चरेत्ऽ इति ।  
तद्राजपुत्रार्थेयमिष्टिः ।  
मन्त्रकाण्डे तदिष्टिक्रमे याज्यापुरोनुवाक्ये इन्द्राबृहस्पतिदेवताके द्विविधे आम्नाते ।  
ऽइदं वामास्ये हविः- ऽ - इत्येकं युगलम् ।  
ऽअस्मे इन्द्राबृहस्पतीऽ - इत्यादिकमपरम् ।  
तयोः प्रथमयुगलस्य क्रमेण विनियोगे ऽपि द्वितीययुगलं लिङ्गेनैव विनियोक्तव्यम् ।  
तस्मात्- क्रमसमाख्यासहकृतेन काम्येष्टिष्वेवैता याज्यानियम्यन्ते ॥ म्जैन्य्च्_३,२।१६-१८ ॥  
  
  
(अष्टमे, आग्नीध्नोपस्थाने प्राकृतानां मन्त्राणां विनियोगाधिकरणे सूत्राणि २०-२३) ।  
  
अधिकारे च मन्त्रविधिर् अतदाख्येषु शिष्टत्वात्  । जैम्_३,२।२० ।  
  
तदाख्यो वा प्रकरणोपपत्तिभ्याम्  । जैम्_३,२।२१ ।  
  
अनर्थकश् चोपदेशः स्याद् असम्बन्धात् फलवता  । जैम्_३,२।२२ ।  
  
सर्वेषां चोपदिष्टत्वात्  । जैम्_३,२।२३ ।  
  
____________________________________________________  
  
स्तर्त् म्जैन्य् ३,२।१९-२०  
  
  
अष्टमाधिकरणमारचयति -  
आग्नेय्याऽग्नीध्रमित्यग्निदेवताका ऋचो ऽखिलाः ।  
उपस्थाने प्रयोक्तव्याः प्रकृता एव ता उत ॥ म्जैन्य्_३,२।१९ ॥  
साधारण्येन शब्दोक्तेः सर्वाभिस्तदुपस्थितिः ।  
विशेषे विधिसङ्क्रान्त्या प्रकृताभिरितीष्यताम् ॥ म्जैन्य्_३,२।२० ॥  
  
------------------  
  
ज्योतिष्टोमे श्रूयते - ऽआग्नेय्याऽग्नीध्रमुपतिष्ठतेऽ इति ।  
तत्र- आग्नीधनामकस्य मण्डपस्य यदुपस्थानं तत्, यया च कयाचिदृचा दाशतयीगतयाग्निसम्बन्धिन्या कर्तव्यम् ।  
ऽअग्निर्देवता यस्या ऋचः साऽग्नेयीऽ इति साधारणोक्तावृग्विशेषस्याप्रतीतेः- इति चेत् ।  
मैवम् ।  
क्रतुप्रकरणपठितानामाग्नेयीनामृचां क्रतुप्रयुक्तव्यापारसाधनत्वं प्रकरणादेवावगतम् ।  
ऽको ऽसौ व्यापारःऽ इति विशेषबुभुत्सायाम् ऽआग्नीध्रोपस्यानरूपो ऽयम्, इति बोधयन्नयं विधिर्विशेषमात्रे सङ्क्रामतीति लाघवम् ।  
अप्रकृतानां क्रतूपयुक्तव्यापारसाधनत्वं तद्व्यापारविशेषष्चेत्युभयमनेन बोध्यत इति गौरवम् ।  
तस्मात्प्रकृताभिराग्नेपीभिस्तदुपस्थानम् ।  
एवम् ऽऐन्द्या सदो वैष्णव्या हविर्धानम्ऽ इत्यत्र सदोहविर्धाननामकयोर्मण्डपयोरुपस्थाने प्रकृतानामेवैन्द्रीणां वष्णैवीनां च प्रयोग इति द्रष्टव्यम् ॥ म्जैन्य्च्_३,२।१९-२० ॥  
  
  
(नवमे भक्षमन्त्राणां यथालिङ्गं ग्रहणादौ विनियोगाधिकरणे सूत्रे २४-२५) ।  
  
लिङ्गसमाख्यानाभ्यां भक्षार्थतानुवाकस्य  । जैम्_३,२।२४ ।  
  
तस्य रूपोपदेशाभ्याम् अपकर्षो ऽर्थस्य चोदितत्वात्  । जैम्_३,२।२५ ।  
  
  
नवमाधिकरणमारचयति -  
  
भक्षेहीत्यनुवाको ऽयं सर्वो भक्षणगाम्युत ।  
ग्रहणादौ यथायोगं विभज्य व्यवतिष्ठते ॥ म्जैन्य्_३,२।२१ ॥  
अविधेर्ग्रहणादीनां भक्षणे निखिलो ऽस्तु सः ।  
अर्थाक्षिप्तेषु तेष्वेव यथालिङ्गं विभज्यते ॥ म्जैन्य्_३,२।२२ ॥  
  
ज्योतिष्टोमे हुतस्य सोमस्य शेषभक्षणं विहितम् ।  
अत एवाऽम्नातम् - ऽअभिषुत्याऽहवनीये हुत्वा प्रत्यञ्चः परेत्य सदसि सोमं भक्षयन्तिऽ इति ।  
तस्मिन्मक्षणे ग्रहणावेक्षणनिगरणसम्यग्जरणरूपाश्चत्वारो व्यापाराः सन्ति ।  
मन्त्रच्च ऽभक्षेहिऽ- इत्याद्यनुवाके समाम्नातः ।  
तत्र भक्षणं यथा साक्षाच्चोदितं, न तथा ग्रहणावेक्षणनिगरणसम्यग्जरणानि चोदितानि ।  
न चाविहितेषु मन्त्रो विनियोगमर्हति ।  
समाख्या तु ऽभक्षानुवाकःऽ इत्येवंरूपा भक्षणमात्रविषया ।  
तस्मात्कृत्स्नस्याप्यनुवाकस्य भक्षण एव विनियोगः- इति प्राप्ते, -  
ब्रूमः- अविहितान्यपि ग्रहणादीन्यर्थाक्षिप्तानि ।  
तद्व्यतिरेकेण भक्षणासम्भवात् ।  
अतस्तेष्वनुवाको यथालिङ्गं विभज्य विनियोक्तव्यः ।  
तत्र ऽभक्षेहिऽ- इत्यारभ्य ऽअश्विनोस्त्वा बाहुभ्यां साध्यासम्ऽ ।  
इत्यन्तो ग्रहणं प्रकाशयति ।  
ऽएहिऽ इत्याह्वानस्य बाहुभ्यां स्वीकरवाणिऽ इत्येतस्य च दर्शनात् ।  
ऽनृचक्षसन्त्वा देव सोम सुचक्षा अवख्येषम्ऽ इत्ययं भागो ऽवेक्षणं प्रकाशयति ।  
ऽशोभनचक्षुरहं मनुष्येषु मख्यातं त्वामवेक्षिषीयऽ इत्यभिधानात् ।  
ऽहिन्व मे गात्राऽ- इत्यादिः ऽमा मे ऽवाङ्नाभिमतिगाःऽऐत्यन्तः सम्यग्जरणं प्रकाशयति ।  
गात्रप्रीणनेनाधोभागे नाम्यतिक्रमणनिषेधेन च तदवगमात् ।  
जरणं नार्थाक्षिप्तम्, तेन विनापि भक्षसिद्धेः- इति सेत् ।  
न ।  
जरणपर्यन्तस्यैव सार्थकभक्षणत्वात् ।  
न च - जरणे पुरुषव्यापाराभावः ।  
सम्यगुपवेशनादेर्जरणार्थत्वात् ।  
ऽमन्द्राभिभूतिःऽ - इत्यादिः ऽभक्षयामिऽ इत्यन्तो भक्षणं प्रकाशयति ।  
तस्मात्- लिङ्गेन समाख्यां बाधित्वा विनियोगः कर्तव्यः ॥ म्जैन्य्च्_३,२।२१-२२ ॥  
  
  
(दशमे मन्द्राभिभूतिरित्यादेरेकमन्त्रताधिकरणे सूत्रम् - )  
  
गुणाभिधानान् मन्द्रादिर् एकमन्त्रः स्यात् तयोर् एकार्थसंयोगात्  । जैम्_३,२।२६ ।  
  
____________________________________________________  
  
स्तर्त् म्जैन्य् ३,२।२३-२४  
  
  
दशमाधिकरणमारचयति-  
  
मन्द्रेति वसुमद्वेति द्वयं तर्पणभक्षयोः ।  
विभक्तव्यमुताशेषं तृप्तिसंयुक्तभक्षणे ॥ म्जैन्य्_३,२।२३ ॥  
लिङ्गाद्विभागो मैवं नो तृप्तिर्भक्षणतो ऽन्यतः ।  
लिङ्गस्यासम्भवे वाक्यशेषात्सर्वे ऽस्तु भक्षणे ॥ म्जैन्य्_३,२।२४ ॥  
  
------------------  
ऽमन्द्राभिभूतिःऽ - इत्यादिः ऽजुषाणा सोमस्य तृप्यतुऽ इत्यन्तो भागो हृष्टाया अरुचिमभिभवन्त्याः सोमं सेवमानाया जिह्वायास्तृप्तिं प्रकाशयति ।  
ऽवसुमद्गणस्यऽ- इत्यादिः ऽभक्षयामिऽ इत्यन्तो भागो भक्षणप्रकाशकः ।  
तत्र पूर्वबल्लिङ्गेन विभज्य विनियोगः- इति चेत् ।  
मैवम् ।  
न खलु तृप्तिर्भक्षणादन्येन व्यापारेण जायते ।  
किं तर्हि-भक्षणामुनिष्पादिनी हि सा ।  
तथा सति कस्मिन्व्यापारे तृप्तिप्रकाशको भागो विनियुज्येत ।  
ततो लिङ्गेन विनियोगासम्भवाद्भक्षणवाक्यस्य शेषस्तृप्तिप्रकाशकभागो भविष्यति ।  
उपयुक्तश्च तत्रायं भागः ।  
तृप्तिसहितभक्षणप्रकाशनेन पुरुषोत्साहजननात् ।  
तस्मान्मन्द्रादिः सर्वो भक्षणे विनियुज्यते ॥ म्जैन्य्च्_३,२।२३-२४ ॥  
  
  
  
(एकादशे, इन्द्रपीतस्येत्यादिमन्त्राणां विनियोगाधिकरणे सूत्रे २७ -२८) ।  
  
लिङ्गविशेषनिर्देशात् समानविधानेष्व् अनैन्द्राणाम् अमन्त्रत्वम्  । जैम्_३,२।२७ ।  
  
यथादेवतं वा तत्प्रकृतित्वं हि दर्शयति  । जैम्_३,२।२८ ।  
  
____________________________________________________  
  
स्तर्त् म्जैन्य् ३,२।२५-२७  
  
  
एकादशाधिकरणमारचयति -  
  
इन्द्रपीतस्येति मक्षमन्त्रांशः किमिहैन्द्रके ।  
केवले ऽन्यत्र वोहाच्च सर्वत्रोत यर्थाश्रुतम् ॥ म्जैन्य्_३,२।२५ ॥  
ऐन्द्र एव समर्थत्वात्तूष्णीमेवान्यभक्षणम् ।  
ऊहो वान्येषु कर्मैक्ये ऽप्यस्त्यूहो भक्षभेदतः ॥ म्जैन्य्_३,२।२६ ॥  
इन्द्रेण यस्मिन्सवने सोमः पीत इतीरणात् ।  
सवनस्थेषु सर्वेषु मन्त्रो ऽनूहेन पठ्यताम् ॥ म्जैन्य्_३,२।२७ ॥  
  
------------------  
  
भक्षमन्त्रे कश्चिदंशः ऽइन्द्रपीतस्यऽ इत्येवंविधः श्रूयते ।  
तत्र- ऽइन्द्रेण पूतस्य सोमस्य शेषं भक्षयामिऽ इत्यर्थो भवति ।  
तथा सत्यस्य मन्त्रस्येन्द्रप्रदानशेषभक्षण एव समर्थत्वात्तत्रैवायं मन्त्रो विनियुज्यते, न तु मैत्रावरुणादिशेषभक्षणे ।  
तस्मादमन्त्रकमेव तद्भक्षणम्, इत्येकः पूर्वपक्षः ।  
ऽइन्द्रपीतस्यऽ इति पदस्यासमर्थत्वे ऽपि ऽमित्रावरुणपीतस्यऽ इत्येषमूहे सति सामर्थ्ये भविष्यति ।  
ननु-आग्नेययागस्य प्रकृतित्वात्तद्वतस्य ऽअग्नये जुष्टम्ऽ ।  
इति मन्त्रस्य विकृतौ सौर्ये चरौ ऽसूर्याय जुष्टम्ऽ इत्येवमूहः क्रियते ।  
इह तु कर्मैक्यान्नोहः- इति चेत् ।  
न ।  
कर्मभेद इव भक्षभेदे ऽप्यूहितुं शक्यत्वात् ।  
इति द्वितीयः पूर्वपक्षः ।  
ऽइन्द्रपीतस्यऽ इत्यत्र बहुव्रीहिर्द्रष्टव्यः ।  
तत्पुरूषत्वे ऽसमासस्यऽ (पा।सू। ६।१।१२३) इति सूत्रेणान्तोदात्तत्वप्रसङ्गात् ।  
आद्युदात्तं ह्येतत्पदमाम्नातम् ।  
इन्द्रप्रतिपादिकं तु स्वत आद्युदात्तम् ।  
तथा सति ऽबहुव्रीहौ प्रकृत्या पूर्वपदम्ऽ[पा।सू। ६।२।१] इति सूत्रेण पूर्वपदप्रकृतिस्वरविधानात्समस्तपदमप्याद्युदात्तमेव सम्पद्यते ।  
ऽइन्द्रेण पीतः सोमो यस्मिन्सवनेऽ इति विग्रहात्सवनपरत्वे सति ऽऐन्द्रभक्षण एवऽ इति नियन्तुमसमर्थत्वात्सर्वभक्षणेष्वनूहेनैवायं मन्त्रः प्रयोक्तव्य इति राद्धान्तः ॥ म्जैन्य्च्_३,२।२५-२७ ॥  
  
(द्वादशे, अभ्युन्नीतसोमभक्षणाधिकरणे सूत्राणि २९-३१) ।  
  
पुनरभ्युन्नीतेषु सर्वेषाम् उपलक्षणं द्विशेषत्वात्  । जैम्_३,२।२९ ।  
  
अपनयाद् वा पूर्वस्यानुपलक्षणम्  । जैम्_३,२।३० ।  
  
ग्रहणाद् वापनयः स्यात्  । जैम्_३,२।३१ ।  
  
____________________________________________________  
  
स्तर्त् म्जैन्य् ३,२।२८-३०  
  
  
द्वादशाधिकरणमारचयति-  
  
ऊहपक्षे यदूह्यं तच्चिन्त्यते न्यायपञ्चके ।  
इन्द्रे हुते ऽथ तच्छेषे होत्रकैश्चमसस्थिते ॥ म्जैन्य्_३,२।२८ ॥  
सोमो ऽभ्युन्नीय देवेभ्यो हुत्वा सम्भक्ष्यते तदा ।  
इन्द्रो न लक्ष्यो लक्ष्यो वा न शेषे ऽन्यार्थता यतः ॥ म्जैन्य्_३,२।२९ ॥  
उन्नीत एव सम्बद्धो न पूर्वो देवतान्तरैः ।  
अत इन्द्रस्य सिद्ध्यर्थे लक्ष्यो ऽसावितरैः सह ॥ म्जैन्य्_३,२।३० ॥  
  
------------------  
  
पूर्वाधिकरणे यो ऽयमूहरूपो द्वितीयः पूर्वपक्षः, तत्प्रसङ्ङ्गात्कृत्वाचिन्तारूपेण न्यायपञ्चकेनोहविषयश्चिन्त्यते ।  
मैत्रावरुणब्राह्मणाच्छंसिपोत्रादय ऋत्विजो होत्रकाः ।  
तेषां च सन्ति चमसाः ।  
पात्रविशेषस्थिताः सोमरसाश्चमसाः ।  
तैर्वषट्कारानुवषट्कारयोर्होतव्यम् ।  
चमसानामैन्द्रत्वाद्धोतुर्वषट्कारे प्रथममिन्द्रो हुतः ।  
अनन्तरं चमसस्थिते हुतशेषे पुनः सोमान्तरमभ्युन्नीय देवतान्तरेभ्यो होत्रका अनुवषट्कारे जुह्वति ।  
तत्र मैत्रावरुणः ऽमित्रं वयं हवामहेऽ - इति मन्त्रेण मित्रावरुणौ यजति ।  
ब्राह्मणाच्छंसी ऽइन्द्र त्वा वृषभं वयम्ऽ - इति मन्त्रेणेन्द्रं यजति ।  
पोता ऽमरुतो यस्य हि क्षयेऽ- इति मन्त्रेण मरुतो यजति ।  
एवं हुत्वा पश्चात्सोमो भक्ष्यते ।  
तस्मिन्भक्षणे ऽमित्रावरुणपीतस्यऽ इति मन्त्र ऊहनीयः ।  
तदानीम् ऽइन्द्रमित्रावरुणपीतस्यऽ इत्येवं मित्रावरुणाभ्यां सह नेन्द्र उपलक्षणीयः ।  
कुतः ।  
इन्द्रशेषे पुनरभ्युन्नीतस्य तेन सह मित्रावरुणाद्यर्थत्वे सति तस्य शेषस्येन्द्रसम्बन्धराहित्यात् ।  
पुनरुन्नीतस्यैवान्यार्थत्वम्, न पूर्वस्य- इति चेत् ।  
न ।  
उन्नयनकाले ऽमित्रावरुणाद्यर्थो ऽयम्ऽ इति सङ्कल्पाभावात् ।  
प्रदानकाले तु पूर्वशेषेण सहैव मित्रावरुणादिभ्यः प्रदीयते ।  
तस्मात्- इन्द्रसम्बन्धराहित्यान्नेन्द्रो लक्षणीयः- इति प्राप्ते -  
ब्रूमः- मा भूत्सङ्कल्पः, तथाप्युन्नयनं करिष्यमाणं मैत्रावरुणादियागार्थमेव ।  
न तु तस्य पूर्वानुष्ठितेन्द्रयागार्श्चत्वं सम्भवति ।  
तस्मादुन्नीतो मित्रावरुणादिसम्बद्धशेष इन्द्रसम्बद्ध एवेत्युभयभक्षणे मित्रावरुणादिभिः सहेन्द्रो ऽप्युपलक्षणीयः ॥ म्जैन्य्च्_३,२।२८-३० ॥  
  
  
(त्रयोदशे पात्नीवतमक्षण इन्द्रादीनामनुपलक्षणाधिकरणे सूत्रे ३२-३३) ।  
  
पात्नीवते तु पूर्ववत्  । जैम्_३,२।३२ ।  
  
ग्रहणाद् वापनीतं स्यात्  । जैम्_३,२।३३ ।  
  
____________________________________________________  
  
स्तर्त् म्जैन्य् ३,२।३१-३३  
  
  
त्रयोदशाधिकरणमारचयति -  
  
द्विदेवशेष आदित्यस्थाल्या आग्रयणाभिधाम् ।  
स्थालीं प्राप्तस्ततः पात्नीवतस्य ग्रहणे सति ॥ म्जैन्य्_३,२।३१ ॥  
तद्भक्षणे द्विदेवाः किं सार्धे पात्नीवतेन ते ।  
उपलक्ष्या न वा पूर्वन्यायेनास्तूपलक्षणम् ॥ म्जैन्य्_३,२।३२ ॥  
अन्य आग्रयणात्पात्नीवतो नैतस्य विद्यते ।  
आकाङ्क्षा पूर्वदेवेषु पत्नीवानेव लक्ष्यते ॥ म्जैन्य्_३,२।३३ ॥  
  
------------------  
  
ऐन्द्रवायवादयो द्विदेवत्याः ।  
तेषां शेष आदित्यस्थालीमागच्छति, पुनरपि तस्याः स्थाल्या आग्रयणस्थालीमागच्छति ।  
तस्या आग्रयणस्थाल्याः पात्नीवतो गृह्यते ।  
तस्य पात्नीवतस्य भक्षण इन्द्रवाय्वादय उपलक्षणीयाः ।  
पूर्वाधिकरणे यथा मित्रावरुणादिभिः सहेन्द्र उपलक्षितः, तद्वत् - इति प्राप्ते, -  
ब्रूमः- ऽयदुपांशु पात्रेण पात्नीवतमाग्रयणाद्गृह्णातिऽ इत्याग्रयणपात्रस्यापादानत्वश्रवणात्ततो निःसृतसोमरसस्य तत्सम्बन्धे ऽपेते सति पश्चात्पत्नीवद्देवतायै ग्रहणं भवति ।  
तथा सत्यत्यन्तभिन्नस्य पात्नीवतस्य पूर्वदेवेष्वाकाङ्क्षा नास्ति ।  
पुनरभ्यन्नीतस्तु सोम ऐन्द्रशेषेण संसृष्टः ।  
तस्य संसृष्टस्य भक्षणे मैत्रावरुणादीनामिवेन्द्रस्यापि सम्बन्धो नापैतीति वैषम्यम् ।  
तस्मात्पात्नीवतभक्षण इन्द्रवाध्वादयो नोपलक्षणीयाः ॥ म्जैन्य्च्_३,२।३१-३३ ॥  
  
  
(चतुर्दशे पात्नीवतशेषभक्षे त्वष्टुरनुपलक्षणीयताधिकरणे सूत्रे ३४-३५) ।  
  
त्वष्टारं तूपलक्षयेत्  । जैम्_३,२।३४ ।  
  
अतुल्यत्वात् तु नैवं स्यात्  । जैम्_३,२।३५ ।  
  
____________________________________________________  
  
स्तर्त् म्जैन्य् ३,२।३४-३५  
  
  
चतुदर्शाधिकरणमारचयति-  
  
सह पत्नीवता त्वष्टा तद्ग्रहे लक्ष्यते न वा ।  
सह त्वष्ट्रा पिबेत्युक्तेर्देवत्वात्सो ऽपि लक्ष्यते ॥ म्जैन्य्_३,२।३४ ॥  
सहत्वमात्रं त्वष्टुः स्यान्न पातृत्वमशब्दनात् ।  
चोदनाया अभावाच्च न देवो ऽतो न लक्ष्यते ॥ म्जैन्य्_३,२।३५ ॥  
  
------------------  
  
तस्मिन्नेव पात्नीवतग्रहे शेषभक्षणमन्त्रे पत्नीवता सह त्वष्टाप्युपलक्षणीयः ।  
कुतः ।  
त्वष्टुरपि तद्देवत्वात् ।  
तच्च होममन्त्रादवगतम् ।  
ऽअग्नी ३ इ पत्नीबन्त्सजूर्देवेन त्वष्ट्रा सोमं पिब स्वाहाऽ इत्यस्मिन्मन्त्रे पत्नीवन्तमग्निं प्लुतान्तेन सम्बोध्यऽत्वष्ट्रा देवेन सह पिबऽ इत्यभिधानात्पातृत्वेन पत्नीवत इव त्वष्टुस्तद्देवत्वम् ।  
ततः- ऽपत्नीवत्त्वष्टृपीतस्यऽ इत्युपलक्षणम्-इति प्राप्ते -  
ब्रूमः- पानकाले सहावस्थानमात्रं त्वष्टुः ऽसजूःऽ इत्यनेन पदेन प्रतीयते, न तु पातृत्वम् ।  
असम्बोधितस्य त्वष्टुः ऽपिबऽ इत्यनेन शब्देन सामानाधिकरण्याभावात् ।  
न च पातृसहभावमात्रेण पातृत्वम् -  
"सहैव दशभिः पुत्रैर्भारं वहति गर्दग्री" ।  
इत्यत्र पुत्राणां वोढृत्वादर्शनात् ।  
आस्तां मन्त्रः ।  
विधिबलात्वष्टुर्देवत्वम् - इति चेत् ।  
न ।  
ऽपात्नीवतमाग्रयणाद्गृह्णाति"इत्यत्र त्वष्टुरप्रतीतेः ।  
तस्मात् - अदेवत्वात्त्वष्टा नोपलक्षणीयः ॥ म्जैन्य्च्_३,२।३४-३५ ॥  
  
  
(पञ्चदशे पात्नीवतशेषभक्षे त्रिंशतामनुपलक्षणाधिकरणे सूत्रम्) ।  
  
त्रिंशच् च परार्थत्वात्  । जैम्_३,२।३६ ।  
  
____________________________________________________  
  
स्तर्त् म्जैन्य् ३,२।३६-३७  
  
  
पञ्चदशाधिकरणमारचयति -  
  
पत्नीवन्तस्त्रयस्त्रिंशद्देवास्तान्मादयेत्यमी ।  
लक्ष्या न वा याज्ययाक्तेर्देवत्वादुपलक्षणम् ॥ म्जैन्य्_३,२।३६ ॥  
एको ऽग्निर्यजमानेन मादितो ऽन्ये तु वह्निना ।  
अतो ऽग्नेरेव देवत्वान्नान्येषामुपलक्षणम् ॥ म्जैन्य्_३,२।३७ ॥  
------------------  
  
तस्यैव पात्नीवतग्रहस्य याज्यायामग्निं सम्बोध्य ऽपत्नीवन्नामधारिणस्त्रयस्त्रिंशद्देवान्मादयऽ इत्यभिधीयते - ऽपत्नीवतस्त्रिंशतं त्रींश्च देवाननुष्वधमावह मादयस्वऽ इति ।  
अनुष्वधमनुप्रदानम् ।  
अत्र हूयमानेन सोमरसेन मादनीयत्वात्रयस्त्रिंशतां तद्देवत्वम् ।  
अत्तस्ते ऽपि भक्षणे लक्षणीयाः- इति चेत् ।  
न ।  
यजमानेन मादनीयस्याग्नेरेव तद्देवत्वात् ।  
त्रयस्त्रिंशद्देवास्तु वह्निना माद्यन्त इति न तेषामत्र देवत्वम् ।  
तस्मान्नोपलक्षणम् ॥ म्जैन्य्च्_३,२।३६-३७ ॥  
  
  
(षोडशे भक्षणे ऽनुवषट्कारदेवताया अनुपलक्षणाधिकरणे सूत्रम्) ।  
  
वषट्कारश् च पूर्ववत्  । जैम्_३,२।३७ ।  
  
____________________________________________________  
  
स्तर्त् म्जैन्य् ३,२।३८-३९  
  
  
षोडशाधिकरणमारचयति-  
  
सोमस्याग्न इति प्रोक्तानुवषट्कारदेवता ।  
लक्ष्या न वा देवतात्वाल्लक्ष्या त्रिंशद्विलक्षणा ॥ म्जैन्य्_३,२।३८ ॥  
प्रकृतौ विद्यमानो ऽग्निरनुद्देशदिलक्षितः ।  
उद्देश्येन्द्रो लक्षितो ऽत्तो विकृतावपि तत्तथा ॥ म्जैन्य्_३,२।३९ ॥  
  
------------------  
  
"सोमस्याग्ने वीही ।  
त्यनुयजति"इति श्रूयते ।  
तत्र-अनुवषट्कारस्य मान्त्रवर्णिको ऽग्निर्देवता ।  
न च त्रयस्त्रिंशतामिव वह्नेरदेवतात्वम् ।  
मन्त्रे वह्निं सम्बोध्य सोमपातृत्वामिधानात् ।  
तस्मात्-अग्निर्लक्षणीयः- इति चेत् ।  
न ।  
प्रकृतावलक्षितत्वात् ।  
ऐन्द्रश्वमसः प्रकृतिः ।  
इतरे विकृतिरूपाः ।  
तथा हि-ऐन्द्रश्च सोमो गृह्यते मीयते च ।  
तेनैन्द्रोष्वेव सोमः, अनैन्द्रेषु सोम एव नास्तीति सर्वे सोमधर्मा ऐन्द्रेष्वेव ।  
अनैन्द्रा अधर्मकाः ।  
धर्मताकाङ्क्षाश्चोदकेन सधर्मका इति विकृतित्वम् ।  
गृह्यमाणस्य मीयमानस्य च सोमस्यैन्द्रत्वम् ऽइन्द्राय त्वा वसुमतेऽ इत्यादिग्रहणमन्त्रादवगम्यते ।  
तस्य प्रकृतिभूतस्येन्द्रचमसस्य भक्षणे ऽग्निरनुवषट्कारदेवो नोपलक्षितः ।  
कुतः ।  
ग्रहणे तदुद्देशाभावात् ।  
इन्द्रस्तूद्देश्यत्वादुपलक्षितः ।  
एवं विकृतावप्युद्देश्यदेवानामेवोलक्षणं न्याय्यम् ।  
तस्मात्- अग्निर्नोपलक्ष्यः ॥ म्जैन्य्च्_३,२।३८-३९ ॥  
  
  
(सप्तदशे(कृत्वाचिन्तारूपे)अनैन्द्राणाममन्त्रकभक्षणाधि करणे सूत्रम्) ।  
  
छन्दः प्रतिषेधस् तु सर्वगामित्वात्  । जैम्_३,२।३८ ।  
  
____________________________________________________  
  
स्तर्त् म्जैन्य् ३,२।४०-४१  
  
  
सप्तदशाधिकरणमारचयति -  
  
अमन्त्रपक्षमाश्रित्य कृत्वाचिन्तान्तरत्रयम् ।  
ऊहो ऽस्ति नो वा सो ऽस्त्यत्र विकृतौ तस्य सम्भवात् ॥ म्जैन्य्_३,२।४० ॥  
सोमेनेति विधेः सर्वप्रदानेषु समत्वतः ।  
अविकारे ऽप्यनूहो ऽतो नैन्द्रो निर्मन्त्रभक्षणम् ॥ म्जैन्य्_३,२।४१ ॥  
  
उक्ताभ्यः पञ्चम्यः कृत्वाचिन्ताभ्यः पूर्वस्मिन्नेवाधिकरणे यो ऽयम् ऽअनैन्द्रेष्वमन्त्रकं भक्षणम्ऽ इत्येवंरूपः प्रथमः पूर्वपक्षः, तमेव मनसि निधाय पुनः कृत्वाचिन्तानां त्रयमभिधीयते - अनैन्द्रपूक्तरीत्या विकृतित्वेनोहसम्भवादरत्यूहः- इति चेत् ।  
न ।  
अनैन्द्रणां विकृतित्वासम्भवात् ।  
ऽसोमेन यजेतऽ इत्युत्पत्तिश्रुतः सोमः कर्मणो ऽङ्गम्, न तु प्रदानविशेषस्य कस्यचिदङ्गम् ।  
स एव सोमः सर्वप्रदानेष्वभ्यस्यत इति सर्वाणि समप्रधानानि ।  
अत ऐन्द्राणामनैन्द्रणां च प्रकृतिविकृतिभावासम्भवान्नास्त्यत्रोहः ।  
ऽइन्द्राय त्वा वसुमतेऽ इत्यादिमन्त्रो लिङ्गादैन्द्रविषयो ऽस्तु ।  
नैतावता प्रकृतिविकृतिभावः सिध्यति ।  
तस्मादुक्तमन्त्रस्य लिङ्गादैन्द्रविषयत्वादनैन्द्रेष्वमन्त्रकं भक्षणम् ॥ म्जैन्य्च्_३,२।४०-४१ ॥  
  
(अष्टादशे, ऐन्द्राग्नभक्षस्यामन्त्रकताधिकरणे सूत्रे - ३९ -४०)  
  
ऐन्द्राग्ने तु लिङ्गभावात् स्यात्  । जैम्_३,२।३९ ।  
  
एकस्मिन् वा देवतान्तराद् विभागवत्  । जैम्_३,२।४० ।  
  
____________________________________________________  
  
स्तर्त् म्जैन्य् ३,२।४२-४३  
  
  
अष्टादशाधिकरणमारचयति -  
  
समन्त्रकममन्त्रं वा स्यादैन्द्राग्नादिभक्षणम् ।  
ऐन्द्राग्ने ऽतीन्द्रपीतत्वसम्भवात्तत्समन्त्रकम् ॥ म्जैन्य्_३,२।४२ ॥  
न पानमशरीरस्य युक्तं दानं तु मिश्रगम् ।  
मन्त्रो ऽयं तु न मिश्रार्हस्तस्मादेतदमन्त्रकम् ॥ म्जैन्य्_३,२।४३ ॥  
  
------------------  
  
यदेतत् ऽऐन्द्राग्नं गृह्णातिऽ इति विहितं शेषभक्षणम्, तत्र- इन्द्राग्निभ्यां पीतः सोम इन्द्रेणापि पीतो भवतिऽ इति लेङ्गेनैव विनियोगात्समन्त्रकं भक्षणम् - इति चेत् ।  
मैवम् ।  
नवमाध्याये वक्ष्यमाणदेवताधिकरणन्यायेनाशरीरस्येन्द्रस्य पानासम्भवात् ।  
अथ- पतिशब्देन दानं विवक्ष्येत, तदानीम् ऽइन्द्राय दत्तः सोमःऽ इति मन्त्रार्थो भवति ।  
न चात्र यजमान इन्द्रमुद्दिश्य ददौ, किन्त्विन्द्राग्नी उद्दीश्य ।  
तस्मात् ऽदानं मिश्रविषयम् ।  
मन्त्रस्तु न मिश्रविषयःऽ इत्यमन्त्रकं भक्षणम् ॥ म्जैन्य्च्_३,२।४२-४३ ॥  
  
  
(एकोनविंशे ऽगायत्रच्छन्दसःऽ इत्यादिमन्त्रविनियोगाधिकरणे सूत्राणि ४१-४३) ।  
  
छन्दश् च देवतावत्  । जैम्_३,२।४१ ।  
  
सर्वेषु वाभावाद् एकच्छन्दसः  । जैम्_३,२।४२ ।  
  
सर्वेषां वैकमन्त्र्यम् ऐतिशायनस्य भक्तिपावनत्वात् सवनाधिकारो हि  । जैम्_३,२।४३ ।  
  
____________________________________________________  
  
स्तर्त् म्जैन्य् ३,२।४४-४६  
  
  
एकोनविंशाधिकरणमारचयति -  
  
ऐन्द्रदाने ऽपि गायत्रमात्रयुक्ते ऽथवेतरैः ।  
छन्दोभिरपि युक्ते स्यादाद्यो मन्त्रे तथोक्तितः ॥ म्जैन्य्_३,२।४४ ॥  
द्वयोः समो बहुव्रीहिरेकच्छन्दास्तु न क्वचित् ।  
नानाच्छन्दस्यैन्द्र एव कृत्वाचिन्तेयमीरिता ॥ म्जैन्य्_३,२।४५ ॥  
सवनार्थेन्द्रपीतोक्तिरित्युद्घटनमीरितम् ।  
तेन सर्वप्रदानेषु मन्त्रपाठो यथा स्थितः ॥ म्जैन्य्_३,२।४६ ॥  
  
------------------  
  
तस्मिन्नेव भक्षमन्त्रे ऽगायत्रच्छन्दस इन्द्रपीतस्यऽ इति श्रूयते ।  
ऽगायत्रमेव छन्दो यस्यऽ इति मन्त्रपदे समासाभिधानादेकच्छन्दोयुक्त ऐन्द्रे सोमे भक्षमन्त्रः- इति चेत् ।  
मैवम् ।  
बहुच्छन्दोयुक्ते ऽपि बहुव्रीहेः समानत्वात् ।  
एवकारं परित्यज्य ऽगायत्रं छन्दो यस्यऽ इति विग्रहसम्भवात् ।  
एकच्छन्दस्कस्तु सोमो न क्वाप्यस्ति ।  
तस्मान्नानाछन्दस्के सोम ऐन्द्रप्रदान एव मन्त्रः, नान्यत्र ।  
तदेवं कृत्वाचिन्तात्रयं समाप्तम् ।  
द्विविधकृत्वाचिन्तोद्घाटना तु प्रागेव सिद्धान्तिना दर्शिता ॥ म्जैन्य्च्_३,२।४४-४६ ॥  
  
  
इति श्रीमाधवीये जैमिनीयन्यायमालाविस्तरे तृतीयाध्यायस्य द्वितीयः पादः  
  
  
_________________________________________________________________________  
  
  
  
अथ तृतीयाध्यायस्य तृतीयः पादः ।  
  
(प्रथमे - उच्चैस्त्वादीनां वेदधर्मताधिकरणे सूत्राणि १-८) ।  
  
श्रुतेर् जाताधिकारः स्यात्  । जैम्_३,३।१ ।  
  
वेदो वा प्रायदर्शनात्  । जैम्_३,३।२ ।  
  
लिङ्गाच् च  । जैम्_३,३।३ ।  
  
धर्मोपदेशाच् च न हि द्रव्येण सम्बन्धः  । जैम्_३,३।४ ।  
  
  
त्रयीविद्याख्या च तद्विद् धि  । जैम्_३,३।५ ।  
  
व्यक्तिक्रमे यथाश्रुतीति चेत्  । जैम्_३,३।६ ।  
  
न सर्वस्मिन् निवेशात्  । जैम्_३,३।७ ।  
  
वेदसंयोगान् न प्रकरणेन बाध्यते  । जैम्_३,३।८ ।  
  
____________________________________________________  
  
स्तर्त् म्जैन्य् ३,३।१-३  
  
  
तृतीयपादे प्रथमाधिकरणमारचयति-  
  
कर्तव्यमुच्चैः सामगर्भ्यामुपांशु यजुषेत्यमी ।  
मन्त्राणां वाथ वेदानां धर्मा मन्त्रगता यतः ॥ म्जैन्य्_३,३।१ ॥  
विध्युद्देशे मन्त्रवाचिशब्दाः प्रोक्ता ऋगादयः ।  
ऋग्वेदो ऽग्नेः समुत्पन्न इत्युपक्रमवेदगीः ॥ म्जैन्य्_३,३।२ ॥  
असञ्जातविरोधातस्तद्वशादुपसंहृतेः ।  
नयने सति वाक्येन धर्माणां वेदगामिता ॥ म्जैन्य्_३,३।३ ॥  
  
------------------  
  
ज्योतिष्टोमे श्रूयते- ऽउच्चैऋचा क्रियते ।  
उपांशु यजुषा ।  
उच्चैः साम्नाऽ इति ।  
तत्र विधिवाक्ये मन्त्रवाचिनामृगादिशब्दानां प्रयोगान्मन्त्रधर्मा उच्चैस्त्वादयः ।  
तथा सति यजुर्वेदोत्पन्ना अध्वर्युणा प्रयुज्यमाना अप्यृच उच्चैरेव पठितव्याः- इति चेत् ।  
मैवम् ।  
असञ्जातविरोधित्वेन प्रबलमुपक्रममनुसृत्य तद्वशेनोपसंहारस्य नैतव्यत्वात् ।  
उपक्रमे हि वेदशब्दः श्रुतः- ऽत्रयो वेदा असृज्यन्त ।  
अग्नेऋग्वेदः ।  
वायोर्यजुर्वेदः ।  
आदित्यात्सामवेदःऽ इति ।  
अत उपक्रमगतवेदानुसारेण विध्युद्देशगतानामप्यृगादिशब्दानां वेदपरत्वे सत्यृचो ऽपि यजुर्वेदोत्पन्ना उपांशु पठनीयाः ।  
ननु- उपक्रमो ऽत्रार्थवादत्वाद्दुर्बलः ।  
उपसंहारो विध्युद्देशत्वात्प्रबलः- इति चेत् ।  
बाढम् ।  
लब्धात्मनो हि विध्युद्देशस्य प्राबल्यम् ।  
इह तु प्रथमतो बुद्ध्यीन्त्पादक उपक्रमः ।  
तदानीमलब्धात्मत्वान्न तस्य बाधकत्वम् ।  
पश्चात्तु वाक्यैकत्वाय तदविरोधेनैवाऽत्मानं लप्स्यते ।  
तदेवमुपक्रमोपसंहारैकवाक्यताबलेन निर्णयाद्वाक्यविनियोगो ऽयम् ॥ म्जैन्य्च्_३,१।१-३ ॥  
  
  
(द्वितीये-आधाने गानस्योपांशुताधिकरणे सूत्रम्) ।  
  
गुणमुख्यव्यतिक्रमे तदर्थत्वान् मुख्येन वेदसंयोगः  । जैम्_३,३।९ ।  
  
____________________________________________________  
  
स्तर्त् म्जैन्य् ३,३।४-६  
  
  
द्वितीयाधिकरणमारचयति-  
  
यजुर्वेदस्थमाधानं तदङ्गं साम तत्र किम् ।  
उच्चैरुपांशु वा गानमुच्चैः शीघ्रप्रतीतितः ॥ म्जैन्य्_३,३।४ ॥  
उत्पत्तेर्विनियोगो ऽत्र प्रबलो ऽनुसृतिर्यतः ।  
मुख्यस्याङ्गेन कर्तव्या तस्माद्गान उपांशुता ॥ म्जैन्य्_३,३।५ ॥  
आधानस्यात्र मुख्यत्वं गानस्य गुणताथवा ।  
विनियोगस्य मुख्यत्वमुत्पत्तेर्गुणतास्त्विह ॥ म्जैन्य्_३,३।६ ॥  
  
------------------  
आधाने वामदेव्यादिसामान्यङ्गत्वेन विहितानि ।  
तत्र- यद्यप्येतानि यजुर्वेदगतस्याऽधानस्याङ्गानि, तथापि सामवेदे तेषामुत्पन्नत्वात्, उत्पत्तेश्च शीघ्रबुद्धिहेतुत्वात्सामवेदधर्मेण गेयानि - इति चेत् ।  
न ।  
विनियोगस्य प्रबलत्वात् ।  
स च यजुर्वेदे श्रुतः- ऽय एवं विद्वान्वामदेव्यं गायतिऽ इति ।  
गुणेन हि मुख्यस्यानुसरणं न्याय्यम् ।  
को गुणः, किं मुख्यम्- इति चेत् ।  
अत्राङ्गित्वादाधानं मुख्यम्, सामगानमङ्गत्वेन गुणः ।  
तथा साति ऽधर्मः शिरःऽ - इत्यादय आधानाङ्गभूता मन्त्रा यथोपांशु पठ्यन्ते, तथा सामान्यप्याधानानुसारेणोपांशु गेयानि ।  
अथवा विनियोगो ऽनुष्ठापकविधित्वान्मुख्यः ।  
उत्पत्तिविधिरतथाविधत्वाद्गुणः ।  
तस्मात्- अत्र विनियोगवेदानुसारेणोपांशुगेयानि ॥ म्जैन्य्च्_३,१।४-६ ॥  
  
  
  
(तृतीये ज्योतिष्टोमस्य याजुर्वेदिकताधिकरणे सूत्रम् -) ।  
  
भूयस्त्वेनोभयश्रुति  । जैम्_३,३।१० ।  
  
____________________________________________________  
  
स्तर्त् म्जैन्य् ३,३।७-८  
  
  
तृतीयाधिकरणमारचयति-  
  
ज्योतिष्टोमो यजुःसामवेदयोरस्ति तत्र किम् ।  
उच्चैस्त्वमुत नीचैस्त्वं हेत्वभावादनिर्णयः ॥ म्जैन्य्_३,३।७ ॥  
यजुष्यधिगते द्रव्यदेवते तत्र तद्विधिः ।  
तद्वशात्स्वरनिर्णीतेरुपांशु स्यादनुष्ठितिः ॥ म्जैन्य्_३,३।८ ॥  
  
------------------  
  
ऽज्योतिष्टोमेन स्वर्गकामो यजेतऽ इत्येतद्वाक्यं वेदद्वये समाम्नातम् ।  
तत्र-ऽको विधिः, कश्च गुणविधानायानुवादः, इति जिज्ञासायां नियामकहेतोरप्रतिमानात् ऽएतस्य वेदस्य धर्मो ऽनुष्ठेयःऽ इत्यनिर्णयः- इति चेत् ।  
न ।  
सोमद्रव्यस्य, इन्द्रवाय्वादिदेवतायाश्च यजुर्वेदे ऽधिगतत्वादङ्गबाहुल्यश्रवणाच्च तत्रैव विधिः, इति - उपांशुप्रयोगः ॥ म्जैन्य्च्_३,१।७-८ ॥  
  
(चतुर्थे प्रकरणस्य विनियोजकताधिकरणे सूत्रम् - )  
  
असंयुक्तं प्रकरणाद् इति कर्तव्यतार्थित्वात्  । जैम्_३,३।११ ।  
  
____________________________________________________  
  
स्तर्त् म्जैन्य् ३,३।९-१०  
  
  
चतुर्थाधिकरणमारचयति -  
  
न क्रत्वङ्गं प्रयाजादि क्रत्वङ्गं वा न चाङ्गता ।  
प्रक्रियाया अमानत्वान्नैराकाङ्क्ष्येण वाक्ययोः ॥ म्जैन्य्_३,३।९ ॥  
प्रयाजादेः फले ऽपेक्षा कथम्भावे ऽपि च क्रतोः ।  
तेन प्रकरणाम्नानं तस्मादङ्गाङ्गिता तयोः ॥ म्जैन्य्_३,३।१० ॥  
  
------------------  
  
सार्धपादद्वये विनियोजकत्वेनोक्तानि यानि श्रुतिलिङ्गवाक्यानि, तेभ्यो ऽतिरिक्तं प्रकरणनामकं किञ्चित्प्रमाणं न वेदे पश्यामः ।  
नहि पदतत्सामर्थ्यान्वयैरसन्तृष्टः कश्चिद्वेदभागः केनचिदाम्नायते ।  
एकवाक्यतामापन्नो वाक्यसमूहः प्रकरणम-इति चेत् ।  
न ।  
वाक्ययोः सतोः पश्चादेकताक्यताया अभावात् ।  
न हि ऽदर्शपूर्णमासाभ्यां स्वर्गकामो यजेतऽ ऽसमिधो यजतिऽ इत्यनयोर्वाक्ययोः परस्पराकाङ्क्षास्ति, येन वाक्यैकवाक्यता कल्प्येत ।  
तस्मात् - न प्रयाजादीनां दर्शपूर्णमासाङ्गत्वम्- इति प्राप्ते, -  
ब्रूमः- प्रयोजादयः फलहेतवः, पुरुषप्रवृत्तिरूपत्वात्, सेवादिवत् ।  
दर्शपूर्णमासावुपकरणैरुपकार्यौ, करणत्वात्, प्रदीपोपकृतचक्षुर्वत् ।  
तथा सति ऽकिं प्रयाजादेः फलम्, किंवा दर्शपूर्णमासयोरुपकरणम्ऽ इत्याकाङ्क्षायां सम्पन्नवाक्यैकवाक्यतारूपं प्रकरणम् ।  
तेन च प्रयाजादीनामङ्गत्वं प्रतीयते ॥ म्जैन्य्च्_३,१।९-१० ॥  
  
  
(पञ्चमे क्रमस्य विनियोजकत्वाधिकरणे सूत्रम् - ) ।  
  
क्रमश् च देशसामान्यात्  । जैम्_३,३।१२ ।  
  
____________________________________________________  
  
स्तर्त् म्जैन्य् ३,३।११-१४  
  
पञ्चमाधिकरणमारचयति-  
  
दब्धिर्नामेति मन्त्रो ऽङ्गमुपांशुयजतेर्न वा ।  
साधारणत्वाल्लिङ्गादेर्मानाभावादनङ्गता ॥ म्जैन्य्_३,३।११ ॥  
मन्त्राणां कर्मणां चात्र क्रमेणाऽम्नानमीक्ष्यते ।  
प्रक्रियावत्क्रमो मानं यथासङ्ख्यं ततो ऽङ्गता ॥ म्जैन्य्_३,३।१२ ॥  
क्रमः समानदेशत्वं पाठादर्थाच्च पाठतः ।  
यथासङ्ख्यं सन्निधिश्च यथासङ्ख्यमुदाहृतम् ॥ म्जैन्य्_३,३।१३ ॥  
शुन्धत्वमिति सान्नाय्यपात्राङ्गं सन्निधेर्मतम् ।  
पशुधर्मोर्ऽथसादेश्यादग्नीषोमीयतो भवेत् ॥ म्जैन्य्_३,३।१४ ॥  
  
------------------  
  
दर्शपूर्णमासयोर्याजमाने - मन्त्रकाण्डे कश्चिन्मन्त्र आम्नायते-ऽदब्धिरस्यदब्धो भूयासम्, अमुं दभेयम्ऽ इति ।  
अस्य मन्त्रस्योपांशुयाजाङ्गतायां श्रुतिवाक्ये न विद्येते ।  
ब्राह्मणे विनियोगमनाम्नायार्थविवरणस्यैवाऽभ्नानात् ।  
ऽएतया वै दब्ध्या देवा असुरानदभ्नुवन् ।  
तयैव भ्रातृव्यं दभ्नोतिऽ इति ब्राह्मणम् ।  
दब्धिर्धातुकमायुधम् ।  
आग्नेयाग्नीषोमीययोरप्यनिष्टनिवारकत्वाल्लिङ्गं साधारणम् ।  
प्रकरणं च त्रयाणामेकमेव ।  
ततो मानाभावादयं मन्त्रो नोपांशुयाजाङ्गम् - इति प्राप्ते, -  
ब्रूमः- आध्वर्यवे काण्ड आग्नेयोपांशुयाजाग्नीषोमीयकर्माणि क्रमेणाऽम्नातानि ।  
याजमाने च काण्डे तद्विषया मन्त्राः क्रमेणाऽम्नाताः- ऽअग्नेरहं देवयज्ययान्नादो भूयासम्ऽ, ऽदब्धिरस्यदब्धो भूयासममुं दभेयम्ऽ,ऽअग्निषोमयारेहं देवयज्यया वृत्रहा भूयासम्ऽ इति ।  
तत्र यथा वाक्यद्वयानुसन्धान सम्पन्नं प्रकरणं पृथक्प्रमाणम्, तथा प्रकरणद्वयानुसन्धानसम्पन्नः क्रमः कुतो न मानं स्यात् ।  
न चास्य प्रकरणे ऽन्तर्भावः ।  
द्वयोर्वाक्ययोरिव प्रकरणयोरेकवाक्यत्वाभावात् ।  
तस्मात्क्रमप्रमाणेन मध्यवर्तिन उपांशुयाजस्य मध्यवर्ती मन्त्रो ऽङ्गम् ।  
ऽसमानदेशत्वं क्रमःऽ इति क्रमस्य स्वरूपम् ।  
तच्च द्विविधम्- पाठकृतमर्थकृतं च ।  
तत्र पाठकृतमपि द्विविधम्- यथासङ्ख्यं सन्निधिश्चेति ।  
तयोराद्यस्य दब्धिमन्त्र उदाहरणम् ।  
"शुन्धध्वं दैव्याय कर्मणे"-इत्ययं मन्त्रः शोधनीयेषु वस्तुषु साधारणोभासते ।  
तत्र सान्नाय्यपात्राणि कुम्भीशाखापवित्रादीन्यनन्तरेषु ऽमातरिश्वनःऽ- इत्यादिमन्त्रेष्ववभासन्त इति सन्निधिना तत्पात्रप्रोक्षणे ऽशुन्धध्वम्ऽ इति मन्त्रो विनियुज्यते ।  
अनुष्ठानसादेश्यान्पशुधर्माणामग्नीषो मीयाङ्गत्वम् ।  
तदेवं क्रमस्य त्रैविध्यं द्रष्टव्यम् ॥ म्जैन्य्च्_३,१।११-१४ ॥  
  
(षष्ठे समाख्याया विनियोजकताधिकरणे सूत्रम् । )  
  
आख्या चैवं तदर्थत्वात्  । जैम्_३,३।१३ ।  
  
____________________________________________________  
  
स्तर्त् म्जैन्य् ३,३।१५-१६  
  
  
षष्ठाधिकरणमारचयति-  
  
वेदत्रयोक्तधर्माणामृत्विग्भिः सङ्गतिस्त्रिभिः ।  
अनियत्या नियत्या वा नियतिर्नानिरूपणात् ॥ म्जैन्य्_३,३।१५ ॥  
हौत्रत्वादिसमाख्यानं नियतेर्गमकं स्वतः ।  
निर्बाधं चान्यवत्तच्च तेनात्र विनियोजकम् ॥ म्जैन्य्_३,३।१६ ॥  
  
------------------  
  
याज्यापुरोनुवाक्यम्पाठादयो धर्मा ऋग्वेदे प्रोक्ताः ।  
दोहननिर्वापादयो यजुर्वेदे ।  
आज्यस्तोत्रपृष्ठस्तोत्रादयः सामवेदे ।  
तत्र ऽअस्यैवैते धर्माःऽ इति नियामकस्य दुर्निरूपत्वाद्येन केनाप्यृत्विजा यः को ऽपि धर्मैच्छयासङ्गच्छते- इति चेत् ।  
मैवम् ।  
ऽहौत्रम्, आध्वर्यवम्, औद्रात्रम्ऽ इति समाख्यानेन नियतिर्बोध्यते ।  
न च समाख्यानस्य बाधकं किञ्चित्पश्यामः ।  
तस्मादबोधकत्वबाधितत्वयोरप्रामाण्यकारणयोरभावाच्छ्रुति लिङ्गादिपञ्चकवत्प्रमाणेन समाख्यानेन धर्मा व्यवस्थाप्यन्ते ॥ म्जैन्य्च्_३,१।१५-१६ ॥  
  
  
(श्रुत्यादीनां पूर्वपूर्वबलीयस्त्वाधिकरणेषु [७-१२] सूत्रम्) ।  
  
श्रुति-लिङ्ग-वाक्य-प्रकरण-स्थान-समाख्यानां समवाये पारदौर्बल्यम् अर्थविप्रकर्षात्  । जैम्_३,३।१४ ।  
  
____________________________________________________  
  
स्तर्त् म्जैन्य् ३,३।१७-१९  
  
  
सप्तमा(श्रुतिप्राबल्या)धिकरणमारचयति-  
ऐन्द्र्योपस्थीयतां वह्निरितीन्द्राग्न्योर्विकल्पनम् ।  
समुच्चयो वोते शक्र एवाग्निः केवलो ऽथवा ॥ म्जैन्य्_३,३।१७ ॥  
विकल्पः श्रुतिलिङ्गाभ्यां गुणावृत्त्या समुच्चयः ।  
श्रतिः शक्त्यनुसारेति शक्र एको ऽत्र लिङ्गतः ॥ म्जैन्य्_३,३।१८ ॥  
शक्तिरुक्ता श्रुतिः शीघ्रा लिङ्गं क्षुत्यनुमापकम् ।  
नैराकाङ्क्ष्यात्मके बोधे श्रुत्याग्नौ केवले स्थितिः ॥ म्जैन्य्_३,३।१९ ॥  
  
------------------  
  
ऽऐन्द्या गार्हपत्यमुपतिष्ठतेऽ इति श्रूयते ।  
ऽकदाचन स्तरीरसि नेन्द्र सश्चसि दाशुषेऽ इत्यसावृगैन्द्री ।  
तत्रेन्द्रस्य प्रकाशनात् ।  
ऽभो इन्द्र, कदाचिदपि घातको न भवसि ।  
किन्त्वाहुतिं दत्तवते यजमानाय प्रीयसेऽ इत्यर्थः ।  
तत्र-इन्द्रप्रकाशनसामर्थ्यरूपाल्लिङ्गान्मन्त्रस्येन्द्रविषयक्रिया साधनत्वं गम्यते ।  
यद्यसौ मन्त्र इन्द्रप्रधानकक्रियायाः साधको न भवेत्, तदानीमनेन मन्त्रेणेन्द्रप्रकाशनं व्यर्थे स्यात् ।  
तस्मात् ऽएतन्मन्त्रकरणकक्रियां प्रतीन्द्रः प्रधानम्ऽ इत्येतादृशबुद्ध्यीं- त्पादनं लिङ्गविनियोगः ।  
ऽकासौ क्रियाऽ इति विशेषजिज्ञासायाम् ऽऐन्द्योपतिष्ठतेऽ इत्यनेनाविरुद्धपद- द्वयरूपेण वाक्येनोपस्थानक्रियायां पर्यवसानं क्रियते ।  
तथासति ऽऐन्द्रमन्त्रेणेन्द्रमुपतिष्ठेतऽ इत्ययमर्थः पर्यवस्यति ।  
तथा ऽगार्हपत्यम्ऽ इति द्वितीयान्तपदरूपया श्रुत्या गार्हपत्यस्य प्राधान्यं गम्यते ।  
तच्च गुणभूतां यत्किञ्चित्करणकक्रियामन्तरेण न सम्भवति ।  
ततः ऽतादृशीं काञ्चित्क्रियां प्रति गार्ह्यत्यः प्रधानम्ऽ इत्येतादृशबुद्ध्यीन्त्पादनं श्रुतिविनियोगः ।  
ऽऐन्द्या, उपतिष्ठतेऽ इति पदद्वयेन मन्त्रविशेषक्रियाविशेषयोः पर्यवसानं भवति ।  
तथा सति ऽऐन्द्रेण मन्त्रेण गार्हपत्यमुपतिष्ठतेऽ इत्यर्थो भवति ।  
तदेवं श्रुतिलिङ्गयोर्विरोधे सति प्रमाणत्वाविशेषाद्ब्रीहियववद्विकल्पः- इत्येकः पूर्वपक्षः ।  
इन्द्रगार्हपत्ययोः प्रधानत्वाविशेषदुपस्थानस्य च गुणत्वात् ऽप्रतिप्रधानं गुणःऽ इति न्यायेनोपस्थानावृत्या श्रुतिलिङ्गयोः समुच्चयः- इति द्वितीयः पूर्वपक्षः ।  
श्रुतिर्विनियुञ्जाना वस्तुसामथ्यमनुकृत्यैव विनियुङ्क्ते ।  
अन्यथा ऽवह्निना सिञ्चेत्ऽ ऽवारिणा दहेत्ऽ इत्यपि विनियुज्येत ।  
तत उपजीव्यत्वेन लिङ्गस्य प्रबलत्वादिन्द्र एव मन्त्रेणोपस्थेयः- इति तृतीयः पूर्वपक्षः ।  
ऐन्द्रमन्त्रस्य गार्हपत्ये मुख्यवृत्त्या शक्त्यभावे ऽपि गौणवृत्त्या शक्तिरस्तीति ऽनिवेशनःऽ- इत्यस्मिन्नुदाहरणे पूर्वमेव दर्शितम् ।  
तथा सति सामर्थ्याभावकृतप्रतिबन्धाभावान्निर्विघ्ना श्रुतिः शीघ्रं विनियुङ्क्ते, लिङ्गं तु विलम्बते ।  
मन्त्रपदान्यादौ स्वाभिधेयमर्थे प्रतिपादयन्ति ।  
तत ऊर्ध्व मन्त्रस्य सामर्थ्ये निरूप्यते ।  
पश्चात्सामर्थ्यवशात्साधनत्ववाचिनी प्राधान्यवाचिनी च श्रुतिः कल्पते ।  
सा च श्रुतिः ऽमन्त्रेणेन्द्रमुपतिष्ठेतऽ इति विनियुङ्क्ते ।  
तथा सति प्रत्यक्षश्रुतौ स्वाभिधेयप्रतिपादनविनियोगयो र्मध्यवर्तिनौ सामर्थ्यनिरूपण- श्रुतिकल्पनव्यापारौ न स्त इति प्राबल्यात्तया लिङ्गं बाध्यते ।  
न च - प्रत्यक्षश्रुतिविनियोगवेलायामलब्धात्मकत्वेनाप्राप्तं लिङ्गं कथं बाध्येत- इति शङ्कनीयम् ।  
भविष्यत्प्रप्तिमतिबन्धस्यैवात्र बाधत्वात् ।  
श्रुत्या विनियुक्तस्य मन्त्रस्य पुनर्विनियोगाकाङ्क्षाया अनुदयात्कथं विनियोजकं लिङ्गं प्राप्स्यति ।  
तस्मात् - गार्हपत्योपस्थाने मन्त्रः प्रत्यक्षश्रुत्या विनियुज्यते ॥ म्जैन्य्च्_३,१।१८-१९ ॥  
  
____________________________________________________  
  
स्तर्त् म्जैन्य् ३,३।२०-२२  
  
  
अष्टमा (वाक्याद्यपेक्षया लिङ्गस्य प्राबल्या) धिकरणमारचयति-  
  
स्योनं त इति पूर्वार्ध तस्मिन्सीदेति चोत्तरम् ।  
सदने सादने चायं सर्वै वार्ऽधे व्यवस्थिते ॥ म्जैन्य्_३,३।२० ॥  
तच्छब्दादेकवाक्यत्वे भवेदाद्यः श्रुतिं प्रति ।  
लिङ्गस्य सन्निकृष्टत्वाद्वाक्यबाधे व्यवस्थितिः ॥ म्जैन्य्_३,३।२१ ॥  
उदाहृतिरियं वाक्यबाधे न त्वैन्द्रियेत्यसौ ।  
बाधादूर्ध्व निरर्थत्वादप्रामाण्यप्रसङ्गतः ॥ म्जैन्य्_३,३।२२ ॥  
  
------------------  
  
दर्शपूर्णमासयोः श्रूयते- ऽस्योनं ते सदनं कृणोमि घृतस्य धारया सुपेवं कल्पयामि ।  
तस्मिन्सीदामृते प्रतितिष्ठ व्रीहीणां मेघ सुमनस्यमानःऽ इति ।  
ऽभोः पुरोडाश, तव समीचीनं स्थानं करोमि ।  
तच्च स्थानं घृतस्य धारया सुष्ठु सेवितुं योग्यं कल्पयामि ।  
भो व्रीहिसारभूत, त्वं समाहितमनस्कस्तस्मिन्समीचीने स्थान उपविश ।  
तत्र स्थिरो भवऽ इत्यर्थः ।  
तत्र-ऽतस्मिन्ऽ इत्यनेन तच्छब्देन प्रकृतवाचिना पूर्वोत्तरार्धयोरेकवाक्यत्वे सति मन्त्रद्वयाभावात्सर्वो ऽप्ययं मन्त्रः स्थानकरणे ऽङ्गं स्यात् ।  
मन्त्रविनियोजिका श्रुतिरेवं कल्पनीया- ऽसर्वेणानेन मन्त्रेण स्थानं कर्तव्यम्ऽ इति ।  
तथा ऽसर्वेण मन्त्रेण पुरोडाशः स्थापनीयः, इत्यपि कल्पनीया ।  
सदनाङ्गत्ववत्प्रतिष्ठापनाङ्गत्वस्यापि तद्वाक्यबोधितत्वात् ।  
तथा सति सदनस्थापनयोरस्य मन्त्रस्य विकल्पः समुच्चयो वा निजेच्छया भविष्यति- इति प्राप्ते,-  
ब्रूमः- यदेतत्पूर्वोत्तरार्धयोः परस्परान्वयेन सम्पन्नमेकं वाक्यम्, तदेतदुत्तराधस्य सदनकरणे शक्तिमकल्पयित्वा कृत्स्नं मन्त्रं सदने विनियोक्तुं नार्हति ।  
तथा पूर्वार्धस्य स्थापने शक्तिमकल्पयित्वा न तत्र प्रभवति ।  
अतो लिङ्गकल्पनव्यवधानेन वाक्यं श्रुतिं प्रति विप्रकृष्यते ।  
प्रत्यक्षं तु लिङ्गद्वयं सन्निकृष्यते ।  
तथा सति लिङ्गेन वाक्यबाधादर्थद्वयमुभयोर्व्यवस्थितम् ।  
ननु-ऽऐन्द्या गार्हपत्यम् ।  
इत्यत्रापि पदद्वयान्वयरूपस्य वाक्यस्य विनियोजकत्वप्रतीतेर्लिङ्गवाक्यविरोधाय तदेवोदाह्नियताम्- इति चेत् ।  
न ।  
तत्र लिङ्गेन वाक्ये बाधिते सत्येकैकपदस्यार्थप्रत्यायकत्वाभावेन श्रुतिकृतविनियोगस्याप्यसिद्धेरप्रामाण्यमेवोदाहृतस्य प्रसज्येत ।  
इह तु महावाक्ये बाधिते ऽप्यवान्तरवाक्ययोरर्थप्रतीतौ लिङ्गविनियोगः सिध्यतीत्येतदेवोदाहरणम् ॥ म्जैन्य्च्_३,१।२०-२२ ॥  
  
____________________________________________________  
  
स्तर्त् म्जैन्य् ३,३।२३-२४  
  
  
नवमा(वाक्यस्य प्रकरणाद्यपेक्षया प्राबल्या)धिकरणमारचयति-  
  
अग्नीषोमाविदं हव्यमजुषेतामितीरितात् ।  
अपच्छिद्येदमित्यादिः सर्वशेषो भवेन्न वा ॥ म्जैन्य्_३,३।२३ ॥  
प्रक्रियातो मवेन्मैवं प्रक्रियान्तरिता त्रिभिः ।  
वाक्यं द्वयन्तरितं तेन भवेत्प्रकरणाद्बलि ॥ म्जैन्य्_३,३।२४ ॥  
  
सूक्तवाके श्रूयते- ऽअग्निषोमाविदं हविरजुषेताम्, अवीवृधेताम्, महोज्यायो ऽक्राताम् ।  
इन्द्राग्नी इदं हविरजुषेताम्, अवीवृघेताम्, ऽमहो ज्यायो ऽक्राताम्ऽ इति ।  
तत्र-देवतावाचकमग्नीषोमादिपदं पौर्णमास्यादिकाले यथादेवतं विभज्य प्रयोक्तव्यम्- इति पूर्वपादे निर्णीतम् ।  
यत्तु ऽइदं हविःऽ- इत्यादिकमवशिष्टं पदजातं, तदग्नीषोममन्त्रगतमप्यमावास्यायामग्नीषोमपदपरित्यागेन पठनीयम् ।  
एवम्- इन्द्राग्निमन्त्रगतमपि पौर्णमास्यामिन्द्राग्निपदपरित्यागेन पठनीयम् ।  
तथा सत्येषां मन्त्रभागाणां सर्वशेषत्वबोधको दर्शपूर्णमासप्रकरणपाठो ऽनुगृह्यते- इति प्राप्ते, ब्रूमः- अग्नीषोममन्त्रशेषस्येन्द्राग्निपदान्वयाश्रवणात् ।  
प्रकरणेन प्रथमे तदन्वयरूपं वाक्यं कल्पनीयम् ।  
तेन च वाक्येनेन्द्रादिप्रकाशनसामर्थ्यरूपं लिङ्गं कल्प्यते ।  
तच्च लिङ्गम् ऽअनेन मन्त्रभागेणेन्द्राग्निविषयक्रियानुष्ठेयाऽ इति विनियोजिकां तृतीयाश्रुतिं कल्पयति ।  
ततः प्रकरणविनियोगयोर्मध्ये त्रिभिर्व्यवधानं भवति ।  
अग्नीषोमपदान्वयरूपं तु वाक्यं श्रूयमाणत्वाल्लिङ्गश्रुतिभ्यामेव व्यवधीयते ।  
तस्माद्वाक्येन प्रकरणस्य बाधितत्वात्तच्छेषस्तत्रैव व्यवतिष्ठते ॥ म्जैन्य्च्_३,१।२३-२४ ॥  
  
____________________________________________________  
  
स्तर्त् म्जैन्य् ३,३।२५-२६  
  
  
दशमा(प्रकरणस्य क्रमाद्यपेक्षया प्राबल्या)धिकरणमारचयति-  
  
राजसूये ऽभिषेच्याख्ययागे ये देवनादयः ।  
तच्छेषास्ते ऽखिलार्था वा तच्छेषास्तस्य सन्निधेः ॥ म्जैन्य्_३,३।२५ ॥  
राजसूयकथम्भावानुवृत्तेः सर्वशेषता ।  
कल्प्याकाङ्क्षाभिषेच्यस्य प्रक्रिया प्रबला ततः ॥ म्जैन्य्_३,३।२६ ॥  
  
------------------  
  
राजसूये पश्विष्ठिसोमयागा बहवः प्रधानभूताः ।  
तत्राभिषेचनीयाख्यः कश्चित्सोमयागः ।  
तस्य सन्निधौ देवनादयः श्रूयन्ते-ऽअक्षैर्दीव्यति ।  
राजन्यं जिनाति ।  
शौनःशेपमाख्यापयतिऽ इति ।  
जिनाति जयति ।  
बह्वृचब्राह्मणे समाम्नातं शुनः शेपविषयमुपाख्यानं शौनःशेपम् ।  
तत्र सन्निधिबलाद्देवनादयो ऽभिषेचनीयाङ्गम्- इति चेत् ।  
मैवम् ।  
राजसूयस्य कथम्भावाकाङ्क्षायामनुवृत्तायां विहिता देवनादयः प्रकरणेन राजसूयशेषाः ।  
राजसूयश्च बहुयागात्मक इति तत्रत्यसर्वयागशेषत्वम् ।  
न चाभिषेचनीयस्य काचिदाकाङ्क्षा देवनादिष्वस्ति ।  
ज्योतिष्टोमविकृतित्वेनातिदिष्टैः प्राकृताङ्गैरेव तदाकाङ्क्षानिवृत्तेः ।  
सन्निहितविधिबलादाकाङ्क्षोत्थाप्यते- इति चेत् ।  
अत एवाऽकाङ्क्षारूपमवान्तरप्रकरणमादौ परिकल्प्य तद्द्वारा वाक्यलिङ्गश्रुतीकल्पनया सन्निधिर्विप्रकृष्यते ।  
राजसूयाकाङ्क्षारूपं तु महाप्रकरणं कॢप्तत्वादेकर्या कक्षया सन्निकृष्यते ।  
तस्मात्-प्रकरणेन सन्निधिबाधात्सर्वशेषा देवनादयः ॥ म्जैन्य्च्_३,१।२५-२६ ॥  
  
____________________________________________________  
  
स्तर्त् म्जैन्य् ३,३।२७-२८  
  
  
एकादशा(क्रमस्य समाख्यापेक्षया प्राबल्या)धिकरणमारचयति-  
  
शुन्धध्वमिति मन्त्रो ऽङ्गं पौरोडाशिकशोधने ।  
सान्नाय्यपात्रशुद्धौ वा प्रथमो ऽस्तु समाख्यया ॥ म्जैन्य्_३,३।२७ ॥  
पौरोडाशिकमित्यत्र प्रकृत्या तद्धितेन वा ।  
सन्निध्यनुक्तितः कल्प्यः कॢप्तत्वाच्चरमः क्रमात् ॥ म्जैन्य्_३,३।२८ ॥  
  
------------------  
  
ऽशुधध्वं दैव्याय कर्मणेऽ इत्ययं मन्त्रः ऽपौरोडाशिकम्ऽ इति याज्ञिकैःसमाख्याते काण्डे पठितत्वात्समाख्यया पुरोडाशकाण्डोक्तानामुलूखलजुह्वादीनामपि शोधने ऽङ्गम्- इति चेत् ।  
मैवम् ।  
ऽपौरोडाशिकम्ऽ इति समाख्यायां प्रकृतिः पुरोडाशमात्रमभिधत्ते ।  
तद्धितप्रत्ययश्च काण्डम् ।  
न चैतावता कृत्स्नपुरोडाशपात्राणां मन्त्रसन्निधिः प्रत्यक्षो भवति, किन्त्वर्थापत्त्या कल्प्यते ।  
यद्युक्तसन्निधिर्न स्यात्, तदा मन्त्रप्रतिपादकग्रन्थस्य पौरोडाशिकसमाख्या न स्यात् ।  
न ह्यग्न्यसन्निहितानाम् ऽइषे त्वा-ऽ दिमन्त्राणामाग्नेयकाण्डसमाख्या भवति ।  
सन्निहितानां तु ऽयुञ्जानः प्रथमं मनःऽ- इत्यादिमन्त्राणां भवत्येषा समाख्या ।  
तस्मात्- काण्डसमाख्यया सन्निधिं परिकल्प्य तत्सन्निध्यन्यथानुपपत्त्या परस्पराकाङ्क्षारूपं कृत्स्नं पात्रप्रकरणं कल्पयित्वा तद्द्वारा वाक्यलिङ्गश्रुतीः कल्पयित्वा तया श्रुत्या विनियोग इति समाख्याया विप्रकर्षः ।  
सान्नाय्यपात्राणां शोधने मन्त्रसन्निधिस्तु प्रत्यक्षः ।  
इध्माबर्हिः सम्पादनस्य मुष्टिनिर्वापस्य चान्तरालं सान्नाय्यपात्राणां देश उक्तः ।  
मन्त्रश्वेध्माबर्हिर्निर्वापविषययोर्मन्त्रानुवाकयोमध्योमऽनुवाके पठ्यते ।  
तेन च प्रत्यक्षसन्निधिना प्रकरणादीनां चतुर्णामेव कल्पनात्सन्निधिः सन्निकृष्यते ।  
तस्मात्- क्रमेण समाख्यां बाधित्वा ऽसान्नाय्यपात्रशोधनशेषो मन्त्रःऽ इत्ययं चरमः पक्षो ऽभ्युपेयः ॥ म्जैन्य्च्_३,१।२७-२८ ॥  
  
____________________________________________________  
  
स्तर्त् म्जैन्य् ३,३।२९-३०  
  
  
द्वादशा(बाधयोग्यता)धिकरणमारचयति-  
  
बाधो न युक्तो युक्तो वा प्राप्त्यप्राप्त्योर्न युज्यते ।  
अप्रवृत्तं प्रसक्तं यद्धिया तस्यास्तु बाध्यता ॥ म्जैन्य्_३,३।२९ ॥  
प्रमाणतः प्रसक्तस्य बाधो दाशमिको ऽत्र तु ।  
विभ्रमेण प्रसक्तस्य तस्मादप्रप्तबाधनम् ॥ म्जैन्य्_३,३।३० ॥  
  
------------------  
  
प्राप्तस्य प्रवृत्तिरस्तीति न तन्निवारणं शक्यम् ।  
अप्राप्तस्य बाधविषयत्वेनावस्थानमेव नास्ति ।  
तस्मात्-न युक्तो बाधः- इति चेत् ।  
मैवम् ।  
बुद्ध्याविषयीकृतस्य वारयितुं शक्यत्वात् ।  
न चैतदत्यन्तं प्रवृत्तम् ।  
अनुष्ठानरूपफलपर्यवसानाभावात् ।  
नाप्यत्यन्तमप्रवृत्तम् ।  
तद्बुद्धेरुत्पन्नत्वात् ।  
अतो नोक्तदोषद्वयम् ।  
दशमे चोदकप्रमाणेनावबुद्धोर्ऽथो बाध्यत इति प्राप्तबाधः ।  
इह तु पूर्वपूर्वप्रमाणविरुद्धैरुत्तरोत्तरैः प्रमाणाभासैरवबुद्धस्येत्यप्राप्तबाधः ॥ म्जैन्य्च्_३,१।२९-३० ॥  
  
  
  
(त्रयोदशे द्वादशोपसत्ताया अहीनाङ्गताधिकरणे(अहीनन्याये) सूत्रे-१५-१६) ।  
  
अहीनो वा प्रकरणाद् गौणः  । जैम्_३,३।१५ ।  
  
असंयोगात् तु मुख्यस्य तस्माद् अपकृष्येत  । जैम्_३,३।१६ ।  
  
____________________________________________________  
  
स्तर्त् म्जैन्य् ३,३।३१-३३  
  
  
त्रयोदशाधिकरणमारचयति-  
  
तिस्त्र एव हि साह्ने स्युरहीने द्वादशेत्यतः ।  
ज्योतिष्टोमे द्वादशत्वमथवाहगणे भवेत् ॥ म्जैन्य्_३,३।३१ ॥  
अस्तु प्रकरणादाद्यो नाहीमत्वं विरुध्यते ।  
प्रकृतित्वान्न केनापि हीनो ऽतो ऽत्र विकल्प्यताम् ॥ म्जैन्य्_३,३।३२ ॥  
साह्लाद्भिन्नाहीनसञ्ज्ञा रूढैपाहर्गणे भवेत् ।  
षष्ठीश्रुत्या द्वादशत्वं प्रक्रियातो ऽपकृष्यताम् ॥ म्जैन्य्_३,३।३३ ॥  
  
------------------  
  
ज्योतिष्टोमप्रकरणे श्रूयते-ऽतिस्त्र एव साह्नस्योपसदो द्वादशाहीनस्यऽ इति ।  
एकेनाह्ना निष्पाद्यत्वात्साह्नो ज्योतिष्टोमः ।  
दीक्षादिवसादूर्ध्वे सोमाभिषवदिवसात्पूर्व कर्तव्या होमा उपसदः ।  
तासां द्वादशत्वं प्रकरणबलाज्ज्योतिष्टोमे निविशते ।  
अहीनशब्दश्च तस्मिन्नेव कल्पते ।  
ज्योतिष्टोमस्य निखिलसोमयागप्रकृतित्वेन सर्वेषामङ्गानां तत्रोपदेशे सति तदुपदेशविकलविकृतीनामिव हीनत्वाभावात् ।  
अतो द्वादशत्वत्रित्वयोर्विकल्पः- इति प्राप्ते, -  
ब्रूमः- आवृत्तसोमयागरूपो द्विरात्रत्रिरात्रादिरहर्गणः ।  
तस्मिन्नहीनशब्दो रूढः ।  
यौगिकत्वे तु ऽन हीनःऽ इति विगृह्य समासे कृते सत्ययज्ञादिशब्दबदाद्युदात्तः स्यात् ।  
मध्योदात्तस्त्वाम्नायते ।  
रूढिश्च विग्रहनिरपेक्षत्वाच्छीप्रबुद्धिहेतुः ।  
अतो ज्योतिष्टोमवाचिनः साह्नशब्दाद्भिन्नेयमहीनसञ्ज्ञा ज्योतिष्टोमाद्भिन्नमहर्गणमभिधत्ते ।  
तस्मिन्नहर्गणे षष्ठीश्रुत्या तदुक्तं द्वादशत्वं निवेश्यते ।  
तत्सिद्धये प्रकरणादिदमपनेतव्यम् ॥ म्जैन्य्च्_३,१।३१-३३ ॥  
  
(चतुर्दशे कुलायादौ प्रतिपदौरुत्कर्षाधिकरणे सूत्राणि १७-१९) ।  
  
द्वित्वबहुत्वयुक्तं वा चोदनात् तस्य  । जैम्_३,३।१७ ।  
  
पक्षेणार्थकृतस्येति चेत्  । जैम्_३,३।१८ ।  
  
न प्रकृतेर् एकसंयोगात्  । जैम्_३,३।१९ ।  
  
____________________________________________________  
  
स्तर्त् म्जैन्य् ३,३।३४-३६  
  
  
चतुर्दशाधिकरणमारचयति-  
  
युवं हीति द्वयोः कर्त्रोर्बहूनां चैत इत्यमूम् ।  
कुर्यात्प्रतिपदं ज्योतिष्टोमे साहर्गणे ऽथवा ॥ म्जैन्य्_३,३।३४ ॥  
एकस्य शक्तिराहित्ये द्वाभ्यां बहुभिरेव वा ।  
ज्योतिष्टोमस्य कार्यत्वात्प्रकृते ऽत्रैव सा भवेत् ॥ म्जैन्य्_३,३।३५ ॥  
यजमानस्य नानात्वं साक्षाद्विकृतिषु श्रुतम् ।  
उत्कृष्य प्रतिपत्तेन कुलायादिषु नीयताम् ॥ म्जैन्य्_३,३।३६ ॥  
  
------------------  
  
ज्योतिष्टोमे श्रूयते- ऽयुवं हि स्थः स्वर्पतीऽ- इति द्वयोर्यजमानयोः प्रतिपदं कुर्यात् ।  
एते असृग्रमिन्दवःऽ- इति बहुभ्यो यजमानेभ्यःऽ इति ।  
स्तोत्रस्योपक्रमे पठनीयामृचं प्रतिपच्छब्दो ऽभिधत्ते ।  
सा चोदाहृता प्रतिपत्प्रकरणाज्ज्योतिष्टोमे निविशते ।  
न च तत्र यजमासद्वित्वबहुत्वयोरसम्भवः ।  
एकस्य यजमानस्य द्रव्यलाभादिना तदशक्तौ नित्यकर्मणः परित्यागासम्भवेन द्वाभ्यां बहुभिर्वा तस्यावश्यकर्तव्यत्वात्- इति प्राप्ते, -  
ब्रूमः- यजमानद्वित्वं कुलायनामके यज्ञे साक्षादाम्नातम्-ऽएतेन राजपुरोहितौ सायुज्यकामौ यजेयाताम्ऽ इति ।  
यजमानबहुत्वं सत्रेष्वाम्नातम्- ऽचतुर्विंशतिपरमाः सत्त्रमासीरन्ऽ इति ।  
ततो द्विशब्दबहुशब्दरूपाभ्यां श्रुतिभ्यां प्रकरणं बाधित्वा कुलायादिषु यथोक्तप्रतिपदोरुत्कर्षः कर्तव्यः ।  
न चाशक्तावपि यजमानद्वित्वबहुत्वे सम्भवतः ।  
अशक्तेन स्वीकृतस्य पुरुषान्तरस्य प्रतिविधित्वे यजमानत्वाभावात् ।  
ऽयजमानस्य प्रतिनिधिर्नास्तिऽ इति वक्ष्यते ।  
यद्यन्यः पुरुषः स्वयमेव प्रवर्तते तदानीं स्वकीयमेव प्रयोगं कुर्यात्, नत्वशक्तस्य साहाय्यमाचरेत् ।  
तस्मात्- श्रूयमाणस्य यजमानैकत्वस्य कालादिवदनुपादेयाङ्गत्वेन त्यक्तुमशक्यत्वान्न ज्योतिष्टोमे यजमानस्य द्वित्वबहुत्वे सम्भवतः ॥ म्जैन्य्च्_३,१।३४-३६ ॥  
  
  
(पञ्चदशे जाघन्या अनुत्कषार्धिकरणे सूत्राणि २०-२३) ।  
  
जाघनी चैकदेशत्वात्  । जैम्_३,३।२० ।  
  
चोदना वापूर्वत्वात्  । जैम्_३,३।२१ ।  
  
एकदेश इति चेत्  । जैम्_३,३।२२ ।  
  
न प्रकृतेर् अशास्त्रनिष्पत्तेः  । जैम्_३,३।२३ ।  
  
____________________________________________________  
  
स्तर्त् म्जैन्य् ३,३।३७-३८  
  
  
पञ्चदशाधिकरणमारचयति-  
  
संयाजयन्ति जाघन्या पत्नीरेतत्पशावुत ।  
दर्शादौ तत्पशौ युक्तं जाघन्याः समवायतः ॥ म्जैन्य्_३,३।३७ ॥  
जाघनी नाम भागो ऽसौ दर्शादौ समवैति हि ।  
नोत्क्रष्टव्यं न संस्कार्या साधनत्वात्तृतीयया ॥ म्जैन्य्_३,३।३८ ॥  
  
दर्शपूर्णमासप्रकरणे श्रूयते-ऽजाघन्या पत्नीः संयाजयन्तिऽ इति ।  
जाघनी पशोः पुच्छम् ।  
पत्नीशब्दो ऽत्राऽहुतिचतुष्टयात्मकस्य कर्मणो नामधेयैकदेशः ।  
अत एव श्रूयते-ऽपञ्च प्रयाजा इज्यन्ते, चत्वारः पत्नीसंयाजाःऽ इति ।  
तत्र तृतीयाहुतौ देवपत्नीनां देवतात्वात्तद्द्वारा कर्मनाम्नः पत्नीसंयाजशब्दस्य प्रवृत्तिः ।  
तत्र जाघनीमुद्दिश्य पत्नीसंयाजसंस्कारो विधीयते ।  
जाघनी च पशौ समवेता न तु दर्शपूर्णमासयोः ।  
अतः प्रकरणादुत्कृष्य पशौ निवेशनम्- इति प्राप्ते, -  
ब्रूमः- जाघनीशब्देन पशोर्भामो ऽभिधीयते ।  
स च दर्शपूर्णमासयोः पशुयागत्वाभावे ऽपि क्रयादिना सम्पादयितुं शक्यते ।  
न चात्र पशौ विद्यमानायां जाघन्यां पत्नीसंयाजैः संस्कार्यत्वम् ।  
तृतीयया साधनत्वावगमात् ।  
तस्मात्-न प्रकरणादुत्कर्षः ॥ म्जैन्य्च्_३,१।३७-३८ ॥  
  
  
(षोडशे सन्तर्दनस्य संस्थानिवेशाधिकरणे सूत्राणि २४-३१) ।  
  
सन्तर्दनं प्रकृतौ क्रयणवदनर्थलोपात् स्यात्  । जैम्_३,३।२४ ।  
  
उत्कर्षो वा ग्रहणाद् विशेषस्य  । जैम्_३,३।२५ ।  
  
कर्तृतो वा विशेषस्य तन्निमित्तत्वात्  । जैम्_३,३।२६ ।  
  
क्रतुतो वार्थवादान् उपपत्तेः स्यात्  । जैम्_३,३।२७ ।  
  
संस्थाश् च कर्तृवद् धारणार्थाविशेषात्  । जैम्_३,३।२८ ।  
  
उक्थ्यादिषु वार्थस्य विद्यमानत्वात्  । जैम्_३,३।२९ ।  
  
अविशेषात् स्तुतिर् व्यर्थेति चेत्  । जैम्_३,३।३० ।  
  
स्याद् अनित्यत्वात्  । जैम्_३,३।३१ ।  
  
____________________________________________________  
  
स्तर्त् म्जैन्य् ३,३।३९-४०  
  
  
षोडशाधिकरणमारचयति-  
  
सन्तृद्येद्दीर्घसोमे तत्प्रकृतौ विकृताबुत ।  
दीर्घस्य सोम इत्युक्ते प्रकृतावस्तु तर्दनम् ॥ म्जैन्य्_३,३।३९ ॥  
सामानाधिकरण्यस्य षष्ठीतो बलवत्त्वतः ।  
दैर्ध्ययुक्तौक्थ्यसंस्थादावुत्कर्षो ऽन्यत्र बाधनात् ॥ म्जैन्य्_३,३।४० ॥  
  
------------------  
  
ज्योतिष्टोमे श्रूयते- ऽदीर्घसोमे सन्तृद्येद्धृत्यैऽ इति ।  
सोमयागविशेषो दीर्घसोमः ।  
तस्मिन्सोमाभिषवाधारयोरधिषवणफलकयोः सन्तर्दनं कार्यम् ।  
अन्योन्यवियोगेन शैथिल्यं मा भूदिति दृढसंश्लेषः सन्तर्दनम् ।  
तदेतत्प्रकरणबलात्प्रकृतौ निविशते ।  
न च तत्र दीर्घसोमत्वानुपपत्तिः ।  
ऽदीर्घस्य सोमःऽ इत्येवं दीर्घशब्दस्य यजमानविशेषणत्वेनाप्युपपत्तेः- इति प्राप्ते-  
ब्रूमः- ऽषष्ठीसमासात्कर्मधारयो बलीयान्ऽ इति (निषादस्थपत्यधिकरणे) वक्ष्यते ।  
तथा सति दीर्घत्वं सोमस्य धर्मः, न तु यजमानस्य ।  
नन्वेवमपि प्रकृतिभूतस्य सोमस्येष्टिपश्वपेक्षया दीर्घत्वमस्त्येव - इति चेत् ।  
न ।  
सोमशब्देनैव तदवगतौ दीर्घशब्दस्य वैयर्थ्यात् ।  
न हीष्टिपश्वपेक्षया ह्रस्वः कश्चित्सोमो ऽस्ति, यस्य व्यावृत्तये दीर्घशब्दः प्रयुज्येत ।  
तस्मात्प्रकृतिरूपं ह्रस्वं सोयं व्यावर्तयितुमयं दीर्घशब्दः ।  
विकृतिषूक्थ्यादिषु ग्रहाधिक्याद्दीर्घत्वम् ।  
द्विरात्रादिषु चाऽवृत्त्या दीर्घत्वम् ।  
तस्माद्वाक्येन प्रकरणं बाधित्वा विकृतिषु तन्निवेशः ।  
प्रकृतौ तु दीर्घशब्दस्य बाधः पूर्वमुक्तः ।  
सन्तर्दनबाधश्च साक्षाच्छ्रूयते- ऽहनू वा एते यज्ञस्य यदधिषवणे न सन्तृणत्ति, असन्तृष्णे हि हन्ऽ इति ।  
तस्मात्- न प्रकृतौ निवेशः ॥ म्जैन्य्च्_३,१।३९-४० ॥  
  
  
(सप्तदशे प्रवर्ग्यनिषेधाधिकरणे सूत्रे ३२-३३) ।  
  
सङ्ख्यायुक्तं क्रतोः प्रकरणात् स्यात्  । जैम्_३,३।३२ ।  
  
नैमित्तिकं वा कर्तृसंयोगाल् लिङ्गस्य तन्निमित्तत्वात्  । जैम्_३,३।३३ ।  
  
____________________________________________________  
  
स्तर्त् म्जैन्य् ३,३।४१-४१  
  
  
सप्तदशाधिकरणमारचयति-  
न प्रवृञ्ज्यादाद्ययज्ञे क्रतौ सो ऽनुष्ठितावुत ।  
प्रतिषेधः क्रतौ युक्त उक्ता ह्यस्याऽद्ययज्ञता ॥ म्जैन्य्_३,३।४१ ॥  
प्रवृणक्त्युपसद्भ्यः प्रागिति वाक्यात्क्रतौ विधेः ।  
आद्यप्रयोगे प्राथम्यान्निषेधः क्वचिदेव सः ॥ म्जैन्य्_३,३।४२ ॥  
  
------------------  
  
ज्योतिष्टोमे प्रवर्ग्याख्यं कर्म प्रकृत्य श्रूयते- ऽन प्रथमयज्ञे प्रवृञ्ज्यात्ऽ इति ।  
सो ऽयं प्रतिषेधो ज्योतिष्टोमक्रतौ द्रष्टव्यःऽ न तु तदीयप्रथमप्रयोगे ।  
कुतः ।  
ऽएववाव प्रथमोऽ यज्ञो यज्ञानां यज्ज्योतिष्टोमःऽ इति तस्य प्रथमयज्ञत्वामिधानात्- इति चेत् मैवम् ।  
ऽपुरस्तादुपसदां प्रवर्ग्ये प्रवृणक्तिऽ इति वाक्येन क्ततौ प्रवर्ग्यस्य विहितत्वात् ।  
न च विधिनिषेधवाक्ययोः समानबलत्वादनिर्णयः ।  
निषेधवाक्ये प्रथमशब्देन निषेधस्य प्रयोगपरत्वनिर्णयात् ।  
प्रथमद्वितीयादिशब्दाः क्रियाया आवृत्तौ मुख्याः, तत्सम्बन्धाद्वस्तुषूपचर्यन्ते ।  
प्रथममध्येतव्यत्वात्प्रथमं काण्डम्, तदनन्तरमध्येतव्यत्वाद्द्वितीयं काण्डम् ।  
एवम्- आदावुत्पन्नत्वात्प्रथमः पुत्रः, तदनन्तरमुत्पन्नत्वाद्द्वितीयः ।  
तथा सति प्रयोगक्रियाया आवृत्तिविशेषे प्रथमशब्दो मुख्यः ।  
तदावृत्तिविषयतया यज्ञे लाक्षणिकः ।  
त्वत्पक्षे ऽपि क्रतौ मुख्यो यज्ञशब्दः, प्रयोगे लाक्षणिकः स्यात्- इति चेत् ।  
बाढम् ।  
तथाप्यसञ्जातविरोधिनिलाक्षणिकत्वकल्पनाद्वरमुत्तर पदे तत्कल्पनम् ।  
तस्माज्ज्योतिष्टोमस्य प्रथमप्रयोगे प्रवर्ग्यनिषेधः ।  
ननु-सप्तसंस्थायुक्तस्य ज्योतिष्टोमस्य प्रथमसंस्थारूपो ऽग्निष्टोमः, तत्रायं निषेधः पर्यवस्यति ।  
विधिश्च तत्र श्रूयते- अग्निष्टोमे प्रवृणक्तिऽ इति ।  
एवं तर्ह्यधिकारिभेदेन विधिनिषेधयोर्व्यवस्थास्तु ।  
तथा हि श्रूयते- ऽकामं तु यो ऽनूचानः स्यात्, तस्य प्रवञ्ज्यात्ऽ इति ।  
तस्मात्- अनूचानव्यतिरिक्तकर्तृके ऽग्निष्टोमप्रथमप्रयोग एवायं निषेधः ॥ म्जैन्य्च्_३,१।४१-४२ ॥  
  
  
(अष्टादशे पौष्णपेषणस्य विकृतौ विनियोगाधिकरणे सूत्रम्-) ।  
  
पौष्णं पेषणं विकृतौ प्रतीयेताचोदनात् प्रकृतौ  । जैम्_३,३।३४ ।  
  
____________________________________________________  
  
स्तर्त् म्जैन्य् ३,३।४३-४४  
  
  
अष्टादशाधिकरणमारचयति-  
  
प्रपिष्टभागः पूषेति प्रकृतौ विकृतावुत ।  
इष्टिप्रकरणादेव प्रकृताविति युज्यते ॥ म्जैन्य्_३,३।४३ ॥  
सन्तर्दनादिवद्वाक्याद्विकृतौ पूषसम्भवात् ।  
सिद्धस्य पुनरप्युक्तिरधिकस्य विवक्षया ॥ म्जैन्य्_३,३।४४ ॥  
  
------------------  
  
दर्शपूर्णमासप्रकरणे श्रूयत्- ऽतस्मात्पूषा प्रपिष्टभागो ऽदन्तको हिऽ इति ।  
तत्र- दन्तरहितस्य पूष्णः पिष्टभागत्वं सन्तर्दनप्रतिपदादिवत्सिद्धम् ।  
तथाप्युत्तरा ।  
धिकरणे तस्मिन्नेव विषये विशेषं वक्तुमिह प्रस्तूयते ॥ म्जैन्य्च्_३,१।४३-४४ ॥  
  
  
(एकोनविंशे पौष्णपेषणस्य चरावेव निवेशाधिकरणे-सूत्राणि ३५-३८) ।  
  
तत्सर्वार्थम् अविशेषात्  । जैम्_३,३।३५ ।  
  
चरौ वार्थोक्तं पुरोडाशे ऽर्थविप्रतिषेधात् पशौ न स्यात्  । जैम्_३,३।३६ ।  
  
चराव् अपीति चेत्  । जैम्_३,३।३७ ।  
  
न पक्तिनामत्वात्  । जैम्_३,३।३८ ।  
  
____________________________________________________  
  
स्तर्त् म्जैन्य् ३,३।४५-४६  
  
  
एकोनविंशाधिकरणमारचयति-  
  
चरौ पशौ पुरोडाशे चरावेवोत पेषणम् ।  
विशेषादर्शनादेतत्सर्वेष्वपि विधीयते ॥ म्जैन्य्_३,३।४५ ॥  
प्राप्तत्वान्न पुरोडाशे हृदाद्याकारनाशनात् ।  
न पशौ पारिशेष्येण चरावेव हि पेषणम् ॥ म्जैन्य्_३,३।४६ ॥  
  
------------------  
  
ऽपौष्णं चरुमनुनिर्वपेत्ऽ इति चरुर्विहितः ।  
ऽपौष्णं श्याममालमेतान्नकामःऽ इति पशुविधिः ।  
ऽपशुमालभ्य पुरोडाशं निर्वपतिऽ इत्येतच्चोदकेन पौष्णपशौ प्राप्तम् ।  
तत्र- ऽयद्देवत्यः पशुस्तद्देवत्यः पुरोडाशःऽ इति न्यायेन पुरोडाशस्य पूषा देवता ।  
तत्र पूर्वोक्तं पेषणं विषयीकृत्योच्यमानाः संशयपूर्वोत्तरपक्षा विस्पष्टाः ॥ म्जैन्य्च्_३,१।४५-४६ ॥  
  
  
(विंशे पौष्णपेषणस्यैकदेवत्ये निवेशाधिकरणे सूत्राणि ३९-४६) ।  
  
एकस्मिन्न् एकसंयोगात्  । जैम्_३,३।३९ ।  
  
धर्मविप्रतिषेधाच् च  । जैम्_३,३।४० ।  
  
अपि वा सद्वितीये स्याद् देवतानिमित्तत्वात्  । जैम्_३,३।४१ ।  
  
लिङ्गदर्शनाच् च  । जैम्_३,३।४२ ।  
  
वचनात् सर्वपेषणं तं प्रति शास्त्रवत्वाद् अर्थाभावाद् विचराव् अपेषणं भवति  । जैम्_३,३।४३ ।  
  
एकस्मिन् वार्थधर्मत्वाद् ऐन्द्राग्नव् अदुभयोर् न स्याद् अचोदितत्वात्  । जैम्_३,३।४४ ।  
  
हेतुमात्रम् अदन्तत्वम्  । जैम्_३,३।४५ ।  
  
वचनं परम्  । जैम्_३,३।४६ ।  
  
____________________________________________________  
  
स्तर्त् म्जैन्य् ३,३।४७-४८  
  
  
विंशाधिकरणमारचयति-  
  
द्विदेवके ऽपि किं पिंष्यादुत पूषैकदैवके ।  
द्विदेवके ऽपि तत्पूष्णः सत्त्वात्पेषणभागिनः ॥ म्जैन्य्_३,३।४७ ॥  
देवता विफलत्वेन पेषणं न प्रयोजयेत् ।  
यागस्य तत्त्वे भागोक्तेर्न यागान्तरगामि तत् ॥ म्जैन्य्_३,३।४८ ॥  
  
------------------  
  
राजसूये श्रूयते- ऽसौमापौष्णं चरुं निर्वपति, ऐन्द्रापौष्णं चरुम्ऽ इति ।  
तत्र द्विदेवके ऽपि चरौ पिष्टभाजः पूष्णः सत्त्वात्तत्पेषणं पूषार्थे कर्तव्यम्- इति चेत् ।  
तत्र वक्तव्यम्- किं पेषणस्य देवता प्रयोजिका, किंवा यागः ।  
नाऽद्यः ।  
यागमन्तरेण केवलदेवता फलजनकत्वाभावेन पेषणं प्रयोक्तुं न प्रभवति ।  
पौष्णस्य यागस्य पेषणप्रयोजकत्वे तु तत्पेषणं द्विदेवके यागान्तरे गन्तुं नार्हति ।  
- ऽपूषा प्रपिष्टभागःऽ इत्यत्र यागौ न श्रुतः- इति चेत् ।  
मैवम् ।  
भागशब्दान्यथानुपपत्त्या यागस्य कल्प्यत्वात् ।  
नहि देवतात्वमन्तरेण पिष्टद्रव्यभाक्त्वं सिध्यति ।  
सति च देवतात्वे द्रव्यदेवतयोर्लाभाद्यागः कल्प्यते ।  
तस्मात्- एकदेवक्रयागस्य पेषणप्रयोजकत्वात्, न द्विदेवकयागे पेषणमस्ति ॥ म्जैन्य्च्_३,१।४७-४८ ॥  
  
  
इति श्रीमाधवीये जैमिनीयन्यायमालाविस्तरे तृतीयाध्यायस्य तृतीयः पादः  
  
  
_________________________________________________________________________  
  
  
  
  
अथ तृतीयाध्यायस्य चतुर्थः पादः ।  
  
  
(प्रथमे निवीतस्यार्थवादत्वाधिकरणे सूत्राणि १-९)  
  
निवीताम् इति मनुष्यधर्मः शब्दस्य तत्प्रधानत्वात्  । जैम्_३,४।१ ।  
  
अपदेशो वार्थस्य विद्यमानतत्त्वात्  । जैम्_३,४।२ ।  
  
विधिस् त्व् अपूर्वत्वात् स्यात्  । जैम्_३,४।३ ।  
  
स प्रायात् कर्मधर्मः स्यात्  । जैम्_३,४।४ ।  
  
वाक्यशेषत्वात्  । जैम्_३,४।५ ।  
  
तत्प्रकरणे यत् तत् संयुक्तम् अविप्रतिषेधात्  । जैम्_३,४।६ ।  
  
तत्प्रधाने वा तुल्यवत् प्रसङ्ख्यानाद् इतरस्य तदर्थत्वात्  । जैम्_३,४।७ ।  
अर्थवादो वा प्रकरणात्  । जैम्_३,४।८ ।  
  
विधिना चैकवाक्यत्वात्  । जैम्_३,४।९ ।  
  
____________________________________________________  
  
स्तर्त् म्जैन्य् ३,४।१-२  
  
  
चतुर्थपादस्य प्रथमाधिकरणमारचयति -  
  
निवीतं तु मनुष्याणां विधिर्वैषोर्ऽथवादकः ।  
अपूर्वत्वात्प्रकरणान्नुः क्रतोर्वा विधीयते ॥ म्जैन्य्_३,४।१ ॥  
प्राप्तं निवीतं मर्त्येषु प्रायेणैतस्य दर्शनात् ।  
उपवीतविधावेकवाक्यत्वादर्थवादता ॥ म्जैन्य्_३,४।२ ॥  
  
------------------  
  
दर्शपूर्णमासप्रकरणे श्रूयते-ऽनिवीतं मनुष्याणाम् ।  
प्राचीनापीतं पितॄणाम् ।  
उपवीतं देवानाम् ।  
उपव्ययते देवलक्ष्ममेव तत्कुरुतेऽ इति ।  
तत्र- निवीतस्य पूर्वे मानान्तरेणाप्राहत्वा- द्विधेयत्वमभ्युपेतव्यम् ।  
तच्च निवीतं ऽमनुष्याणाम्ऽ इति षष्ठ्या पुरुषार्थत्वेन विधीयते- इत्येकः पूर्वपक्षः ।  
अस्मिन्पक्षे मनुष्यसम्बन्धो द्विविधः- सुवर्णधारणवत्सर्वपुरुषस्यबन्धः, इत्येकः प्रकारः ।  
ऽउपवीतप्राचीनावीतयोः क्रतुप्रवेशरहितयोः स्वतन्त्रदैविकपैतृककर्मणोरपि दर्शनात्तत्साहचर्येण स्वतन्त्र आचार्यातिथ्यादिमनुष्यविषये कर्मणि निवीतम्ऽ इत्यपरः प्रकारः ।  
प्रकरणबलात्प्रयाजादिवद्यागधर्षः- इति द्वितीयः पूर्वपक्षः ।  
अस्मिन्पक्षे मनुष्यग्रहणं कर्तृसम्बन्धानुवादः ।  
ऽषष्ठीश्रुतिप्रकरणयोरविरोधादुभयावलम्बनेन क्रतुसम्बन्धिमनुष्यधर्मःऽ इति पक्षान्तरमुदेति ।  
तच्च द्विविधम्-ऽलोहितोष्णीपादिवदृत्विग्धर्मः, इत्येकः प्रकारः ।  
ऽक्रतावेव यन्मनुष्यप्रधानं कर्मान्वाहार्यदानादि, तद्धर्मत्वे सत्युपवीतसाहचर्यमप्यनुगृह्यतेऽ इत्यपरः ।  
सर्वथापि निवीतं नार्थवादः- इति प्राप्ते, -  
ब्रूमः- अत्र प्रतीयमानं निवीतादिकं वासोविषयम्, न तु त्रिवृत्सूत्रविषयम् ।  
ऽअजिनं वासो वा दक्षिणत उपवीयऽ इत्यनेन सदृशत्वात् ।  
वस्त्रस्य च निवीतं सौकर्याय प्राप्तम् ।  
चीनावीतोपवीतयोरवश्यमेकमेकस्मिन्पार्श्वे वस्त्रमधः पतेत् ।  
अतः प्राप्तेर्ऽथे ऽमनुष्याणाम्ऽ इति षष्ठीश्रुतिर्न विधायिका ।  
न च प्रकरणात्क्रत्वङ्गत्वेन विधिः ।  
वाक्यभेदप्रसङ्गात् ।  
उपवीतं तावद्विधीयते ।  
अन्यथा ऽदेवलक्ष्ममेव तत्कुरुतेऽ इति प्रशंसाबैयर्थ्यापत्तेः ।  
तस्मिंश्चोपवीत विधावर्थवादत्वेन निवीतप्राचीनावीतयोरेकवाक्यत्वसम्भवे पृथग्विधानमयुक्तम् ।  
नवीत प्राचीनावीते मनुष्यपितृविषयवत्त्वाद्दैविके कर्मण्ययोग्ये, उपवीतं तु योग्यम्- इति व्यतिरेक- मुखेण स्तावकं निवीतम् ।  
तस्मात्-अर्थवादः ॥ म्जैन्य्च्_३,१।१-२ ॥  
  
  
(द्वितीये, उपवीतस्य दर्शपूर्णमासाङ्गताधिकरणे सूत्रे १०-११)  
  
उपवीतं लिङ्गदर्शनात् सर्वधर्मः स्यात्  । जैम्_३,४।१० ।  
  
न वा प्रकरणात् तस्य दर्शनम्  । जैम्_३,४।११ ।  
  
____________________________________________________  
  
स्तर्त् म्जैन्य् ३,४।३-४  
  
  
द्वितीयाधिकरणमारचयति-  
  
सर्वार्थमुत दर्शार्थमुपव्ययत इत्यदः ।  
सर्वार्थमग्निहोत्रे स्यादुपवीतीति लिङ्गतः ॥ म्जैन्य्_३,४।३ ॥  
दर्शाद्यर्थे प्रकरणाल्लिङ्गे स्यात्सिद्धिरन्यथा ।  
दोहं मृताग्निहोत्रस्य स्तोतुमेतदनूदितम् ॥ म्जैन्य्_३,४।४ ॥  
  
------------------  
  
ऽयज्ञोपवीती हि देवेभ्यो दोहयतिऽ इत्येवमग्निहोत्रे यज्ञोपवीतस्य सिद्धवदनुवादेन लिङ्गेन सर्वकर्मार्थमुपवीतम्- इति चेत् ।  
न ।  
लिङ्गस्यान्यथोपपत्तेः ।  
मृताग्निहोत्रं तस्मिन्दिने ऽन्येन हूयते ।  
तत्र ऽप्राचीनावीती दोहयेत्ऽ इति विधाय तस्य स्तुतये ऽयज्ञेपवीतीऽ- इत्याद्यनूदितम् ।  
अतो लिङ्गाभासेन बाधासम्भवात्प्रकरणाद्दर्शपूर्णमाक्षाङ्गमुपवीत्रम् ॥ म्जैन्य्च्_३,१।३-४ ॥  
  
  
(तृतीये, उपवीतस्य विधित्वाधिकरणे सूत्रम्)  
  
विधिर् वा स्याद् अपूर्वत्वात्  । जैम्_३,४।१२ ।  
  
____________________________________________________  
  
स्तर्त् म्जैन्य् ३,४।५  
  
  
तृतीयाधिकरणमारचयति-  
  
उपव्याने ऽनुवादो वा विधिर्वाऽद्यो यतः स्मृतौ ।  
प्राप्तं मैवमपूर्वत्वात्क्रतौ लेटा विधीयते ॥ म्जैन्य्_३,४।५ ॥  
  
------------------  
  
ऽनित्योदकी नित्ययज्ञोपवीतीऽ इति स्मृत्या प्राप्तस्य ऽउपध्ययतेऽ इत्यवमनुवादः- इति चत् ।  
मैवम् ।  
पुरुषार्थस्य प्राप्तावपि क्रत्वर्थस्य प्राप्त्यभावात्पञ्चमलकारेण दर्शपूर्णमासाङ्गतया विधीयते ॥ म्जैन्य्च्_३,१।५ ॥  
  
  
(चतुर्थे-उपवीतोदगग्रत्वयोरनुवादताधिकरणे सूत्रे १३-१४)  
  
उदक्त्वं चापूर्वत्वात्  । जैम्_३,४।१३ ।  
  
सतो वा लिङ्गदर्शनम्  । जैम्_३,४।१४ ।  
  
____________________________________________________  
  
स्तर्त् म्जैन्य् ३,४।६-७  
  
  
चतुर्थाधिकरणमारचयति -  
  
उपवीती हि देवेभ्यः पुरोदञ्चो द्वयं विधिः ।  
वादो वास्यान्यतो ऽप्राप्तेरपूर्वार्थो विधीयते ॥ म्जैन्य्_३,४।६ ॥  
हियच्छब्दद्वयाद्वादः स्मृत्युपव्यानतो द्वयम् ।  
सम्प्राप्तं दक्षिणाग्रत्वप्राचीनावीतयोः स्तुतिः ॥ म्जैन्य्_३,४।७ ॥  
  
------------------  
प्रेताग्निहोत्रे श्रूयते- ऽप्राचीनावीती दोहयेद्यज्ञोपवीती हि देवेभ्यो दोहयतिऽ इति ।  
ऽये पुरोदञ्चो दर्भाः, तान्दक्षिणाग्रान्स्तृणीयात्ऽ इति ।  
तत्र- मृतस्याग्निहोत्रे दोहने प्राचीनावीतम्, दर्भास्तरणे दक्षिणाग्रत्वं च यथा विधीयते, तथा मरणात्पूर्वे जीवतो ऽग्निहोत्रे दोहनाङ्गमुपवीतम्, दर्भास्तरणाङ्गमुत्तराग्रत्वं विधातव्यम् ।  
ऽदेषेभ्यो यज्ञोपवीती दोहयेत्ऽ ऽमरणात्पुरा ये दर्भास्त उदञ्चः कार्याःऽ इति वचनव्यक्तिः ।  
नह्येतदुभयमन्यतः प्राप्तम् ।  
तस्मात्- अपूर्वार्थो विधीयताम्- इति चेत् ।  
मैवम् ।  
हिशब्देन यच्छब्देन चोभयत्रानुवादत्वप्रतीतेः ।  
अस्ति च तयोः प्राप्तिः ।  
ऽअग्रवन्त्युदगग्राणिऽ- इति स्मृत्या सर्वस्मिन्दैविके कर्मणि प्राप्तमुत्तराग्रत्वमनूद्य विधेयं दक्षिणाग्रत्वं स्तूयते ।  
तथा- दर्शपूर्णमासयोः ऽउपव्ययतेऽ इत्यनेन विधिना प्राप्तं दैविकमुपवीतमनूद्य विधेयं प्राचीनावीतं स्तूयते ।  
तस्माद्- अनुवादः ॥ म्जैन्य्च्_३,१।६७ ॥  
  
  
(पञ्चमे समिद्धारणस्य विधिताधिकरणे सूत्रम्)  
  
विधिस् तु धारणे ऽपूर्वत्वात्  । जैम्_३,४।१५ ।  
  
____________________________________________________  
  
स्तर्त् म्जैन्य् ३,४।८-९  
  
  
पञ्चमाधिकरणमारचयति-  
  
धारयत्युपरिष्टाद्धि देवेभ्य इति संस्तवः ।  
विधिर्वाऽद्यो धृतेः पित्र्ये प्रोक्तायाः पूर्ववत्स्तुतिः ॥ म्जैन्य्_३,४।८ ॥  
ऊर्ध्व विधारणं प्राप्तं समिधो नान्यमानतः ।  
अतो हि शब्दसन्त्यागादपूर्वार्थो विधीयते ॥ म्जैन्य्_३,४।९ ॥  
  
------------------  
  
प्रेताग्निहोत्र एवं श्रूयते-ऽअधस्तात्समिधं धारयन्ननुद्रवेत्, उपरि हि देवेभ्यो धारयतिऽ इति ।  
अत्र- ऽपित्र्यं हविर्होतुं हस्ते धारयन्यदा मन्त्रं पठति, तदानीं स्त्रुग्दण्डस्याधस्तात्समिधं धारयेत्- इति यद्विधीयते, तदेतद्दैविकेनोपरिधारणेन स्तूयते ।  
हिशब्देन पूर्वाधिकरण इवानुवादत्वप्रतीतेः- इति चेत् ।  
मैवम् ।  
दैविके हविषि स्त्रुग्दण्डस्योपरि समिद्धारणस्यापूर्वार्थत्वेन विधातव्यत्वात् ।  
अनुवादत्वगमको हिशब्दऽसम्भवादुपेक्षणीयः ॥ म्जैन्य्च्_३,१।८-९ ॥  
  
(षष्ठे दिग्विभागस्यार्थवादताधिकरणे सूत्रम्-)  
  
दिग्विभागश् च तद्वत् सम्बन्धस्यार्थहेतुत्वात्  । जैम्_३,४।१६ ।  
  
____________________________________________________  
  
स्तर्त् म्जैन्य् ३,४।१०-११  
  
  
षष्ठाधिकरणमारचयति-  
  
दिशं प्रतीचीं मनुजा व्यभजन्तेत्यसौ विधिः ।  
वादो वात्र पुराकल्पस्तुत्यर्थो विधिमर्हति ॥ म्जैन्य्_३,४।१० ॥  
प्राचीनवंशवाक्योक्तेर्विधावस्यैकवाक्यतः ।  
दिग्विभागोर्ऽथवादो ऽयमुपवीते निवीतवत् ॥ म्जैन्य्_३,४।११ ॥  
  
------------------  
  
ज्योतिष्टोमे श्रूयते-ऽप्राचीनवंशं करोति ।  
देवमनुष्या दिशो व्यभजन्तप्राचीं देवाः, दक्षिणां पितरः, प्रतीचीं मनुष्याः, उदीचीं रुद्राः, यत्प्राचीनवंशं करोति देवलोकमेव तद्यजमान उपावर्ततेऽ इति ।  
तत्र- देवादीनां कर्मानधिकारान्न तत्र विधिशङ्का ।  
ऽमनुष्याः प्रतीचीं विभजोयुःऽ इत्येवं विधिः स्यात् ।  
कुतः ।  
पुराकल्परूपेणार्थवादेन स्तूयमानत्वात् ।  
पूर्वपुरुषाचरितत्वाभिधानं पुराकल्पः ।  
ऽव्यभजन्तऽ इत्यनेन भूतार्थवाचिना तदभिधीयते ।  
तस्मात्- विधिः- इति पूर्वपक्षः ।  
यस्य मण्डपविशेषस्योपरिवंशाः प्रागग्रा भवन्ति स प्राचीनवंशः ।  
तद्विध्येकवाक्यत्वावगमादर्थवादः ।  
सायङ्कालीनाप्त्यान्दौ प्रतीची प्राप्ता ॥ म्जैन्य्च्_३,४।१०-११ ॥  
  
  
(सप्तमे परुषि दितादीनामनुवादताधिकरणे सूत्रम्-)  
  
परुषि दितपूर्णघृतविदग्धं च तद्वत्  । जैम्_३,४।१७ ।  
  
____________________________________________________  
स्तर्त् म्जैन्य् ३,४।१२-१३  
  
  
सप्तमाधिकरणमारचयति-  
  
परुषि च्छिन्नमित्युक्त्या बर्हिषस्तु समूलताम् ।  
घृतं दैवं मस्तु पित्र्यमित्युक्त्या नवनीतकम् ॥ म्जैन्य्_३,४।१२ ॥  
यो विदग्धः स इत्युक्त्या पुरोडाशस्य पक्वताम् ।  
स्तौति पूर्वोत्तरौ पक्षौ योजनीयौ निवीतवत् ॥ म्जैन्य्_३,४।१३ ॥  
  
------------------  
  
दर्शपूर्णमासयोः पिण्डपितृयज्ञे श्रूयते- ऽयत्परुषि दितं तद्देवानाम्, यदन्तरा तन्मनुष्याणाम्, यत्समूलं तत्पितॄणाम्, समूलं बर्हिर्भवति व्यावृत्यैऽ इति ।  
परुः पर्व ।  
दितं खण्डितम् ।  
तथा ज्योतिष्टोमे दीक्षार्थाभ्यङ्गे श्रूयते- ऽघृतं देवानां, मस्तु पितॄणाम्, निष्पक्वं मनुष्याणाम्, तद्वा एतत्सर्वदेवत्यं यन्नवनीतम्, यन्नवनीतनाभ्यङ्क्ते सर्वा एव देवताः प्रीणातिऽ इति ।  
मस्तु दधिभवं मण्डम् ।  
निष्पक्वं शिरसिप्रक्षेप्तुमीषद्विलीनं नवनीतं तक्रं वा ।  
दर्शपूर्णमासयोः पुरोडाशश्रपणे श्रूयते-"यो विदग्धः स नैऋतः, यो ऽशृतः स रौद्रः, यः शतः स दैवः, तस्मादविदहता श्रपयितव्यः स दैवत्वायऽऽ इति ।  
विदग्धो ऽत्यन्तपक्वः ।  
अशृतो ऽपक्वः ।  
तत्र - वर्हिषि समूलच्छेदस्य, अभ्यङ्गे नवनीतस्य पुरोडाशे यथोचितपाकस्य च विधेयतया सर्वमवशिष्टं स्तावकम् ।  
निवीतविचारस्यैवायं प्रपञ्चः ।  
एवम् ऽयत्पूर्णे तन्मनुष्याणाम्ऽ इत्यत्रापि द्रष्टव्यम् ।  
तच्च चातुर्मास्येषु महापितृयज्ञे ऽपितृभ्यो ऽग्निष्वात्तेभ्यो ऽभिवान्या गोर्दुग्धे मन्थम्ऽइत्यत्र वत्सरहिताया अभिदानीशब्दाभिधेयाया धेन्वा दुग्धे पिष्टं प्रक्षिप्य क्रियमाणे मन्थने श्रूयते- ऽयत्पूर्णे तन्मनुष्याणामुपरि, अर्धो देवानाम् , अर्धः पितृणाम, अर्ध उपमन्थति, अर्थो हि पितॄणाम्ऽ इति ।  
तत्र पात्रस्याधोभागरूपेणार् धेन परिमिते दुग्धे मन्थनस्य कर्तव्यत्वात्सोर्ऽधो विधीयते ।  
स च पूर्णादिवाक्येन स्तूयते ॥ म्जैन्य्च्_३,४।१२ ॥ १३ ॥  
  
  
(अष्टमे-अनृतवदननिषेधस्य क्रतुधर्मताधिकरणे सूत्रे-)  
  
अकर्म क्रतुसंयुक्तं संयोगान् नित्यानुवादः स्यात्  । जैम्_३,४।१८ ।  
  
विधिर् वा संयोगान्तरात्  । जैम्_३,४।१९ ।  
  
____________________________________________________  
  
स्तर्त् म्जैन्य् ३,४।१४-१६  
अष्टमाधिकरणमारचयति-  
  
अनृतं न वदेद्वैधः पुन्धर्मो वानुवैदगीः ।  
सक्रतौ पुंसि शुद्धेवा क्रतौ यद्वा विधिः क्रतौ ॥ म्जैन्य्_३,४।१४ ॥  
अनृतोक्तैः पुमर्थत्वात्तन्निषेधस्तथाबिधः ।  
स्मार्तानुबादः पुंस्क्रत्वोःअश्रुतिप्रक्रिययोवंशात् ॥ म्जैन्य्_३,४।१५ ॥  
नाऽख्याते पुरुषानुक्तिः क्रतावेव प्रयाजवत् ।  
सत्योक्तिनियमादन्यः संयोगो ऽतः क्रतौ विधिः ॥ म्जैन्य्_३,४।१६ ॥  
  
------------------  
  
दर्शपूर्णमासप्रकरणे श्रूयते- ऽनानृतं वदेत्ऽ इति ।  
तत्र-पुरुषधर्मत्वेनायं प्रतिषेधो विधीयते ।  
कुतः ।  
प्रतियोगिनो ऽनृतवदनस्य पुरुषधर्मतया तन्निषेधस्यापि पुरुषधर्मत्वेनैव विधातव्यत्वात् ।  
ऽवदेत्ऽ इत्याख्यातं तावत्कर्तृवाचकम् ।  
तेनाऽख्यातेन कर्तृः प्रतीयमानत्वात् ।  
पुरुषस्याऽख्यातप्रत्ययवाच्यत्वे सति प्रकृत्यर्थस्य वदनस्य पुरुषधर्मत्वं युक्तम् ।  
ऽप्रकृतिप्रत्ययौ प्रत्ययार्थे सह ब्रूतः, तयोस्तु प्रत्ययः प्राधान्येनऽ इति शाब्दिकैरुद्धोषणात् ।  
वदनस्य पुरुषधर्मत्वे तन्निषेधस्यापि पुरुषधर्मत्वं युक्तम् ।  
अन्यथा भिन्नविषयत्वे बाधकत्वं न स्यात् ।  
तस्मात्पुरूषवाचकाख्यातश्रुत्या प्रकरणं बाधित्वा पुरुषार्थो ऽयं प्रतिषेधो विधीयते ।  
अस्त्येव स्मार्तः प्रतिषेधः- इति चेत् ।  
तर्हि तस्यैतच्छ्रुतिवाक्यं मूलमस्तु ।  
तस्मात्- पुरुषार्थः- इत्येकः पूर्वपक्षः ।  
आख्यातश्रुतेः प्रकरणस्य चाविरोधाय क्रतुयुक्तपुरुषधर्मो ऽस्तु ।  
नह्येतद्वाक्यं स्मृतेर्मूलम् ।  
भिन्नविषयत्वात् ।  
स्मृतिश्चोपनयनमारभ्याऽमरणं पुरुषस्यानृतं प्रतिषेधति ।  
तन्मध्यपतितत्वात्क्रतावपि स्मार्तो निषेधः प्राप्त एव ।  
तत उभयार्थो ऽप्ययं प्रतिषेधो न विधीयते, किन्त्वनूद्यते- इति द्वितीयः पूर्वपक्षः ।  
आख्यातेन भावनाभिधीयते ।  
कर्ता तु तदविनाभूतोर्ऽथात्प्रतीयते ।  
अतः श्रुत्यभावात्केवलेन प्रकरणेन प्रयाजादिवदारादुपकारकः क्रतावेव निविशते ।  
न च तत्रापि विधीयते, किन्तु सार्वत्रिकस्य निषेधस्य क्रतावपि प्राप्तत्वादनूद्यते- इति तृतीयः पूर्वपक्षः ।  
ऽसत्यमेव वदेत्, नत्वनृतम्ऽ इति यो ऽयं स्मार्तानियमरूपः पुरुषार्थः संयोगः, तस्मादयमन्यः क्रत्वर्थः संयोगः ।  
अतो ऽप्राप्तत्वाद्विधीयते ।  
एतद्व्यतिक्रमे क्रतोरेव वैगुण्यम्, न तु पुरुषस्य प्रत्यवायः ।  
अतो ऽत्र क्रतुगामि प्रायश्चित्तम् ।  
पुरुषार्थनियमातिक्रमे तु पुरुषस्यैव प्रत्यवायो न क्रतोर्वैगुण्यम् ।  
तत्र स्मार्ते प्रायश्चितम्- इति विशेषः ॥ म्जैन्य्च्_३,४।१४-१६ ॥  
  
  
(नवमे जञ्जभ्यमानधर्माणां प्रकरणे निवेशाधिकरणे सूत्राणि २०-२२)  
  
अहीनवत् पुरुषस् तदर्थत्वात्  । जैम्_३,४।२० ।  
  
प्रकरणविशेषाद् वा तद्युक्तस्य संस्कारो द्रव्यवत्  । जैम्_३,४।२१ ।  
  
व्यपदेशाद् अपकृष्येत  । जैम्_३,४।२२ ।  
  
____________________________________________________  
  
स्तर्त् म्जैन्य् ३,४।१७  
  
  
नवमाधिकरणमारचयति-  
  
जञ्जभ्यमानमन्त्रोक्तिः पुंसो धर्मः क्रतोरुत ।  
वाक्यादाद्यः प्रक्रियया द्वितीयो ऽस्त्वविरुद्धया ॥ म्जैन्य्_३,४।१७ ॥  
  
------------------  
  
दर्शपूर्णमासप्रकरणे श्रूयते-ऽप्राणो वै दक्षः ।  
अपानः क्रतुः ।  
तस्माज्जञ्जन्यमानो ब्रूयात्- मयि दक्षक्रतू-इति, प्राणापानावेवाऽस्मन्यधत्तऽ इति ।  
गात्रविनामेन विदारितमुखः पुरुषो जञ्जभ्यमानः ।  
तस्य वाक्यान्मन्त्रोक्तिः प्रतीयते ।  
वाक्यं च प्रकरणाद्बलीयः ।  
तस्मात्- केवलं पुन्धर्मः- इति चेत् ।  
मैवम् ।  
क्रतावपि जञ्जभ्यमानपुरुषसम्भवेन वाक्यप्रकरणयोर्विरोधाभावे सत्युभाभ्यां क्रतुयुक्तपुरुषसंस्कारत्वावगमात् ॥ म्जैन्य्च्_३,४।१७ ॥  
  
  
(दशमे-अवगोरणादीनां पुमर्थताधिकरणे सूत्रम्-)  
शंयौ च सर्वपरिदानात्  । जैम्_३,४।२३ ।  
  
____________________________________________________  
  
स्तर्त् म्जैन्य् ३,४।१८-१९  
  
  
दशमाधिकरणमारचयति-  
  
विप्रायावगुरेन्नेति क्रत्वर्थो वा पुमर्थता ।  
फलवत्क्रतुसान्निध्यात्क्रत्वर्थः पूर्वमन्त्रवत् ॥ म्जैन्य्_३,४।१८ ॥  
यातनापरिहारस्य निषेधफलतोचिता ।  
निषेधो ऽयं पुमर्थत्वात्प्रक्रियातो ऽपकृष्यताम् ॥ म्जैन्य्_३,४।१९ ॥  
  
------------------  
  
दर्शपूर्णमासप्रकरणे श्रूयते- ऽयो ब्राह्मणायावगुरेत्तं शतेन यातयेत् ।  
तस्माद्ब्राह्मणाय नावगुरेतऽ इति ।  
तत्र- यथा पूर्वाधिकरणे मन्त्रपाठस्य फलरहितस्य फलवति क्रतावङ्गत्वं प्रकरणेनावगम्यते, एवमत्रापि ब्राह्मणावज्ञानिषेधस्य क्रत्वङ्गत्वम्- इति चेत् ।  
न ।  
वैषम्यात् ।  
पूर्वत्र हि - आत्मनि माणापानधारणं मन्त्रोच्चारणफलं न सम्भवति ।  
तस्य प्रागेव सिद्धत्वात् ।  
इह तु- अवगोरणे शतसंवत्सरयातनामुपन्यस्यावगोरणनिषेधा- द्यातनापरिहारस्य निषेधफलत्वमुचितम् ।  
तस्मात्- निषेधस्य केवलपुरुषार्थतया प्रकरणा दुत्कर्षो युक्तः ॥ म्जैन्य्च्_३,४।१८-१९ ॥  
  
  
(एकादशे मलवद्वासः संवादनिषेधाधिकरणे सूत्रे २४-२५)  
  
प्रागपरोधान् मलवद् वाससः  । जैम्_३,४।२४ ।  
  
अन्नप्रतिषेधाच् च  । जैम्_३,४।२५ ।  
  
____________________________________________________  
  
स्तर्त् म्जैन्य् ३,४।२०  
  
  
एकादशाधिकरणमारचयति-  
  
न संवदेत मलवद्वाससेत्यपि पूर्ववत् ।  
पुमर्थः स्यात्क्रतौ क्वापि संवादस्याप्रसक्तितः ॥ म्जैन्य्_३,४।२० ॥  
  
------------------  
  
दर्शपूर्णमासप्रकरणे श्रूयते- ऽमलवद्वासत्ता न संवेदतऽ इति ।  
-अस्य निषेधस्य प्रकरणा त्क्रत्वङ्गत्वम्- इति चेत् ।  
मैवम् ।  
अप्रसक्तप्रतिषेधप्रसङ्गात् ।  
यस्य व्रत्ये ऽहनि पत्न्वनालम्भुका भवति, तामपरुध्य यजेतऽ इति रजस्वलाया निःसारणेन क्रतौ तत्संवादस्याप्रसक्तिः ।  
तस्मात्- केवलपुरुषार्थस्यास्य प्रकरणादुत्कर्षः ॥ म्जैन्य्च्_३,४।२० ॥  
  
  
(द्वादशे सुवर्णधारणादीनां पुरुषधर्मताधिकरणे सूत्राणि २६-३०)  
  
अप्रकरणे तु तद्धर्मस् ततो विशेषात्  । जैम्_३,४।२६ ।  
  
अद्रव्यत्वात् तु शेषः स्यात्  । जैम्_३,४।२७ ।  
  
वेदसंयोगात्  । जैम्_३,४।२८ ।  
  
द्रव्यसंयोगाच् च  । जैम्_३,४।२९ ।  
  
स्याद् वास्य संयोगवत् फलेन सम्बन्धस् तस्मात् कर्मैतिशायनः  । जैम्_३,४।३० ।  
  
____________________________________________________  
  
स्तर्त् म्जैन्य् ३,४।२१-२३  
  
  
द्वादशाधिकरणमारचयति-  
  
हिरण्यं वर्णवद्भार्ये क्रत्वङ्गं भरणं भवेत् ।  
हिरण्यसंस्कृतिर्वात्र वर्णो वोत पुमर्थता ॥ म्जैन्य्_३,४।२१ ॥  
वैदिकत्वात्क्रतुस्मृत्या तदङ्गं कर्मकारके ।  
प्राधान्यात्संस्कृतिवर्णो गुणो ऽस्तु विधिलाघवात् ॥ म्जैन्य्_३,४।२२ ॥  
अनारभ्य श्रुतत्वेन नियता न क्रतुस्मृतिः ।  
अतः पुमर्थता स्वर्गः कल्प्यो ऽन्यद्वास्तु रात्रिवत् ॥ म्जैन्य्_३,४।२३ ॥  
  
------------------  
  
अनारभ्य श्रूयते- ऽतस्मात्सुवर्णे हिरण्यं भार्यम् ।  
सुवर्ण एव भवति ।  
दुवर्णो ऽस्य भ्रातृव्यो भवतिऽ इति ।  
तत्र-यदेतच्छोभनवर्णोपेतहिरण्यधारणं तस्य वैदिकक्रियारूपत्वेन क्रतुस्मारकत्वात्क्रत्वङ्गं धारणम्- इत्येकः पक्षः ।  
क्रत्वङ्गत्वे ऽपि नाऽरादुपकारकम्, किन्तु क्रतृगतं हिरण्यं धारणेन संस्क्रियते ।  
ऽभार्यम्ऽ इत्यत्र ण्यत्प्रत्ययस्य कर्मणि विहितत्वेन कर्मकारकस्य हिरण्यस्य प्राधान्यावगमात् - इति द्वितीयः पक्षः ।  
वर्णविशिष्टधारणविधाने गौरवाद्धारणसहितं हिरण्यमनूद्य शोभनवर्णमात्रं विधेयम्- इति तृतीयः पक्षः ।  
त्रेधापि- क्रत्वर्थो विधिः, न तु पुरुषार्थः- इति प्राप्ते-  
ब्रूमः- यद्धिक्रतुप्रकरणे श्रुतम्, तस्यास्ति नियमेन क्रतुस्मारकत्वम् ।  
इदं त्वनारभ्याधीतम् ।  
न चात्र हिरण्यं जुह्वादिवत्क्रतावव्यभिचरितम्, येन क्रतुस्मृतिर्नियम्येत ।  
ननु संस्कार्यत्वान्यथानुपपत्त्या क्रतुप्रवेशः स्यात् ।  
नहि धारणेन संस्कृतस्य हिरण्यस्य लौकिकः कश्चिदुपयोगो ऽस्ति- इति चेत् ।  
न ।  
क्रतावप्युपयोगाभावात् ।  
- क्रतूपयोगो ऽपि कल्प्यते- इति चेत् ।  
न ।  
ऽक्रतूपयोगित्वेन संस्कार्यत्वम्, तेन च क्रतूपयोगःऽ इत्यन्योन्याश्रयत्वात् ।  
अतः क्रतौ नियन्तुमशक्यत्वात्पुरुषार्थमिदं धारणम् ।  
न चात्र फलाभावः ।  
विश्वजिन्न्यायेन स्वर्गस्य कल्प्यत्वात् ।  
अथवा रात्रिसन्ने यथा वाक्यशेषेणार्थवादेन श्रुता प्रतिष्ठा कलत्वेन कल्पिता तथात्रापि ऽसुवर्ण एव भवति, दुर्र्वणो ऽस्य भ्रातृव्यःऽ इत्यर्थवादगतं फलमस्तु ।  
तस्मात्- पुरुषार्थो धारणविधिः ॥ म्जैन्य्च्_३,४।२१-२३ ॥  
  
  
(त्रयोदशे जयादीनां वैदिककर्माङ्गताधिकरणे सूत्राणि ३१-३३)  
  
शेषाः प्रकरणे ऽविशेषात् सर्वकर्मणाम्  । जैम्_३,४।३१ ।  
  
होमास् तु व्यवतिष्ठेर् अन्नाहवनीयसंयोगात्  । जैम्_३,४।३२ ।  
  
शेषश् च समाख्यानात्  । जैम्_३,४।३३ ।  
  
____________________________________________________  
  
स्तर्त् म्जैन्य् ३,४।२४-२५  
  
  
त्रयोदशाधिकरणमारचयति-  
  
येनेर्त्सेत्कर्मणा तत्र जयाहोमे ऽखिलार्थता ।  
वैदिकेष्वेव वा सर्वशेषो ऽसङ्कोचकत्वतः ॥ म्जैन्य्_३,४।२४ ॥  
होम आहवनीये स्यात्कृष्यादिषु न सो ऽस्ति हि ।  
तेनानारभ्यपाठे ऽपि वैदिकेष्वेव ते जयाः ॥ म्जैन्य्_३,४।२५ ॥  
  
------------------  
  
अनारभ्य श्रूयते- ऽयेन कर्मणेर्त्सेत् ।  
तत्र जयां जुहुयात् ।  
राष्ट्रभृतो जुहोति ।  
अभ्यातानाञ्जुहोतिऽ इति ।  
ईर्त्सेदृद्धिमिच्छेत् ।  
ऽचित्तं च स्वाहाऽ इत्यादयो जयाः ऽऋताषाड्ऽ इत्यादयो राष्ट्रभृतः ।  
ऽअग्निर्भूतानाम्ऽ- इत्यादयो ऽभ्यातानाः ।  
तत्र- वैदिककर्मणेव लौकिककृष्यादिकर्मणाप्यृद्धेरिष्यमाणत्वात्, सङ्कोचे कारणामावाज्जयादिहोमः सर्वशेषः- इति चेत् ।  
मैवम् ।  
ऽयदाहवनीये जुह्वति तेन सो ऽस्याभीष्टः प्रीतःऽ इति वाक्येन होममुद्दिश्याऽ हवनीयविधानात् ।  
कृष्यादौ तदभावाद्वैदिकेष्वेव जयादिहोमः ॥ म्जैन्य्च्_३,४।२४-२५ ॥  
  
  
(चतुर्दशे वैदिकाश्वप्रतिग्रह इष्टिकर्तव्यताधिकरणे सूत्रे ३४-३५)  
  
दोषात् त्व् इष्टिर् लौकिके स्याच् छास्त्राद् धि वैदिक न दोषः स्यात्  । जैम्_३,४।३४ ।  
  
अर्थवादो वानुपपातत् तस्माद् यज्ञे प्रतीयेत  । जैम्_३,४।३५ ।  
  
____________________________________________________  
  
स्तर्त् म्जैन्य् ३,४।२६-२८  
  
  
चतुर्दशाधिकरणमारचयति-  
  
अश्वप्रतिग्रहेष्टिस्तु दातुरित्यभिधास्यते ।  
दानद्वये लौकिके वा वैदिके वा भवेदियम् ॥ म्जैन्य्_३,४।२६ ॥  
अविशेषाद्द्वयोर्यद्वा न देयः केसरीत्यतः ।  
निषेधाल्लौकिकात्तत्र प्रायश्चित्तिरियं भवेत् ॥ म्जैन्य्_३,४।२७ ॥  
न जलोदरहेतुत्वं प्रमितं लौकिके क्वचित् ।  
वैदिके तु श्रुतं तस्मात्तत्प्रायश्चित्तये ऽत्र सा ॥ म्जैन्य्_३,४।२८ ॥  
  
------------------  
  
इदमाम्नायते-ऽयावतो ऽश्वान्प्रतिगृह्णीयात्तावतो वारुणाश्चतुष्कपालान्निर्वपेत्ऽ इति ।  
तत्र ऽप्रतिग्रहशब्दो दानपरःऽ इत्यनन्तरमेव वक्ष्यते ।  
तत्र-विशेषाश्रवणाल्लौकिकवैदिकदानयोरुभयो रप्यसाविष्टिः- इत्येकः पक्षः ।  
ऽन केतरिणो ददातिऽ इति स्मृत्या मित्रदायादादिभ्यः प्रीत्या क्रियमाणं लोकिकमश्वदानं निषिद्धम् ।  
तदनुष्ठाने प्रायश्चित्तरूपेयामिष्टिः- इति द्वितीयः पक्षः ।  
ऽवरुणो वा एतं गृह्णाति यो ऽश्वं प्रतिगृह्णातिऽ इत्यश्वदाने जलोदख्याधिरूपो दृष्टदोषो वरुणग्रहवाक्येनोच्यते ।  
न च लौकिकस्याश्वदानस्य तद्धेतुत्वं प्रमितम् ।  
वैदिकस्य तु जन्मान्तरविषयं दोषश्रवणम् ।  
अतो वैदिकदाने सेष्टिः प्रायश्चित्तम् ।  
अस्ति हि वैदिकमश्वदानम् ।  
ऽवडवा दक्षिणाऽ इत्यादिश्रवणात् ॥ म्जैन्य्च्_३,४।२६-२८ ॥  
  
  
(पञ्चादशे दातुर्वारुणीष्ट्यधिकरणे सूत्रे ३६-३७)  
  
अचोदितं च कर्मभेदात्  । जैम्_३,४।३६ ।  
  
सा लिङ्गाद् आर्त्विजे स्यात्  । जैम्_३,४।३७ ।  
  
____________________________________________________  
  
स्तर्त् म्जैन्य् ३,४।२९-३०  
  
  
पञ्चदशाधिकरणमारचयति-  
  
यावतः प्रतिगृह्णीयादश्वांस्तावत्य इष्टयः ।  
प्रतिग्रहीतुर्दातुर्वा स्यादाद्यो ऽस्तु यथाविधि ॥ म्जैन्य्_३,४।२९ ॥  
असञ्जातविरोध्यर्थवादाद्दातुः प्रजापतेः ।  
इष्टिः श्रुता ततो दातुर्णिजर्थे ऽपि विधिं नयेत् ॥ म्जैन्य्_३,४।३० ॥  
  
------------------  
  
पूर्वोदाहृते वाक्ये ऽप्रतिगृह्णीयात्ऽ इति विधिपदश्रवणात्प्रतिग्रहीतुरिष्टिः- इति चेत् ।  
न ।  
उपक्रमरूपेणार्थवादेन दातुस्तदिष्टिप्रतीतेः ।  
उपक्रमश्चैवं श्रूयते- ऽप्रजापतिवरुणायाश्वमनयत्, स स्वां देवतामार्छत् ।  
स पर्यदीर्यत, स एतं वारुणं चतुष्कपालमपश्यत्, तं निरवपत्, ततो वै स वरुणपाशादमुच्यतऽ इति ।  
अनयद्वत्तवान् ।  
स च दाता प्रजापतिः स्वकीयां वरुणदेवतां जलोदररोगप्रदां प्राप्तवान ।  
तेन च रोगेण ग्रस्तः स प्रजापतिर्विदीर्णो भूत्वा रोगपरिहारायेष्टिं कृत्वा रोगादमुच्यत, इत्यत्र- दातुरिष्टिः- इत्यवगम्यते ।  
असञ्जातविरोध्युपक्रमानुसारेण विधावकपदमपि ऽप्रतिग्राहयेत्ऽ इत्येवमन्तर्भावितणिजर्थपरतया व्याख्यैयम् ॥ म्जैन्य्च्_३,४।२९-३० ॥  
  
  
(षोडशे वैदिकपानव्यापदधिकरणे सूत्रे ३८-३९)  
  
पानव्यापच् च तद्वत्  । जैम्_३,४।३८ ।  
  
दोषात् तु वैदिके स्याद् अर्थाद् धि लौकिके न दोषः स्यात्  । जैम्_३,४।३९ ।  
  
____________________________________________________  
  
स्तर्त् म्जैन्य् ३,४।३१-३२  
  
  
षोडशाधिकरणमारचयति-  
  
सोमवामिचरुर्लोके वेदे वेन्द्रियसङ्क्षयः ।  
दृष्टदोषो लोकिके ऽतो वमने विहितश्चरुः ॥ म्जैन्य्_३,४।३१ ॥  
अदोषो वमनायैव लोके पानं श्रुतौ पुनः ।  
जरणाय ततो वान्तिदोषशान्त्यै भवेच्चरुः ॥ म्जैन्य्_३,४।३२ ॥  
  
------------------  
  
इदमाम्नायते- ऽसौमेन्द्रं चरुं निर्वपेच्छ्यामाकं सोमवामिनःऽऽ इति ।  
तत्र-लौकिके सोमवमने विहितो ऽयं चरुः ।  
कुतः ।  
ऽवि वा एष इन्द्रियेण वीर्येण व्यृध्यवे यः सोमं वमतिऽ इति दृष्टदोषमुपन्यस्य तच्छान्तये चरुविधानात् - इति चेत् ।  
मैवम् ।  
लोके धातुसाम्यार्थिनो वमनायैव सोमस्य पाने सति वमनस्य दोषहेतुस्वाभावात् ।  
वेदे तु ऽहिन्व मे गात्रा हरिवःऽ इत्यनेन मन्त्रेण जरयितुं सोमः पीयते ।  
तत्र वमनप्रायश्चित्तार्थो ऽयं चरुः ॥ म्जैन्य्च्_३,४।३१-३२ ॥  
  
  
(सप्तदशे सौमेन्द्रचरोर्यजमानपानव्यापद्विषयताधिकरणे सूत्राणि ४०-४२)  
  
तत्सर्वत्राविशेषात्  । जैम्_३,४।४० ।  
  
स्वामिनो वा तदर्थत्वात्  । जैम्_३,४।४१ ।  
  
लिङ्गदर्शनाच् च  । जैम्_३,४।४२ ।  
  
____________________________________________________  
  
स्तर्त् म्जैन्य् ३,४।३३  
  
  
सप्तशाधिकरणमारचयति-  
  
ऋत्विजां वमने ऽप्येष कर्तुरेवोत वर्जनात् ।  
विशेषस्याग्रिमो मैवं कर्तुरेव निरुप्तितः ॥ म्जैन्य्_३,४।३३ ॥  
  
------------------  
  
ऽईदृशस्य सोमस्य वमने चरुःऽ इति विशेषस्याभावादृत्विजां यजमानस्य च वमने सर्वत्रासौ चरुः- इति चेत् ।  
मैवम् ।  
ऽयो वमति स निर्वपतिऽ इति निर्वप्तुर्वमनं चरुनिमित्तम् ।  
निर्वप्ता च यजमानः ।  
ऋत्वियो निर्वप्तृत्वे ऽधिकार्यन्तरत्वप्रसङ्गात् ।  
तस्मात्- यजमानस्यैव वमने चरुविधिः ॥ म्जैन्य्च्_३,४।३३ ॥  
  
  
(अष्टादशे - आग्नेयाष्टाकपालचरोर्द्व्यवदानमा-  
त्रस्य होतव्यताधिकरणे सूत्राणि ४३-४७)  
  
सर्वप्रदानं हविषस् तदर्थत्वात्  । जैम्_३,४।४३ ।  
  
निरवदानात् तु शेषः स्यात्  । जैम्_३,४।४४ ।  
  
उपायो वा तदर्थत्वात्  । जैम्_३,४।४५ ।  
  
कृतत्वात् तु कर्मणः सकृत् स्याद् द्रव्यस्य गुणभूतत्वात्  । जैम्_३,४।४६ ।  
  
शेषदर्शनाच् च  । जैम्_३,४।४७ ।  
  
____________________________________________________  
  
स्तर्त् म्जैन्य् ३,४।३४  
  
  
अष्टादशाधिकरणमारचयति-  
  
यागे हविस्त्यजेत्कृत्स्नं को ऽप्यंशः शिष्यते ऽपि वा ।  
देवार्थत्वाद्यजेत्सर्वे शिष्यते द्विरवत्ततः ॥ म्जैन्य्_३,४।३४ ॥  
  
------------------  
  
ऽआग्नेयो ऽष्टाकपालःऽ इत्यत्र कृत्स्नो ऽपि पुरोडाशो ऽग्नये त्यक्तव्यः ।  
तद्धितेन कृत्स्नस्याग्निदेवतासम्बन्धावगतेः ।  
त्यागमन्तरेणैतदनुपपत्तिः- इति चेत् ।  
मैवम् ।  
ऽद्विर्हविषो ऽवद्यतिऽ इत्यवदानद्वयं श्रूयते ।  
अवदेयं चाङ्गुष्ठपर्वमावम् ।  
तथा च कल्पसूत्रकारः- ऽआग्नेयस्य पुरोडाशस्य मध्यादङ्गुष्ठपर्वमात्रमवदानं तिरश्चीनमवद्यतिऽ इति ।  
ततो हविषः सकाशादङ्गुष्ठपर्वद्वयमात्रं खण्डयित्वा त्यक्तव्यम् ।  
इतरच्छेषणीयम् ।  
देवतासम्बन्धश्चांशद्वारेणाप्युपयुज्यते ॥ म्जैन्य्च्_३,४।३४ ॥  
  
अप्रयोजकत्वाद् एकस्मात् क्रियेरञ् शेषस्य गुणभूतत्वात्  । जैम्_३,४।४८ ।  
  
संस्कृतत्वाच् च  । जैम्_३,४।४९ ।  
सर्वेभ्यो वा कारणाविशेषात् संस्कारस्य तदर्थत्वात्  । जैम्_३,४।५० ।  
  
लिङ्गदर्शनाच् च  । जैम्_३,४।५१ ।  
  
____________________________________________________  
  
स्तर्त् म्जैन्य् ३,४।३५  
  
  
एकोनविंशाधिकरणमारचयति-  
  
शेषात्स्विष्टकृदेकस्मात्सर्वेभ्यो वैकतः कृते ।  
शास्त्रार्थसिद्धिःसर्वेभ्यः कार्यः संस्कारसाम्यतः ॥ म्जैन्य्_३,४।३५ ॥  
  
------------------  
  
दर्शपूर्णमासयोः श्रूयते- ऽशेषात्स्विष्टकृते समवद्यतिऽ इति ।  
तत्र-आग्नेयादीनां त्रयाणां हविषां मध्ये यस्य कस्यचिदेकस्य हविषः शेषादवदातव्यम् ।  
तावतैव शास्त्रार्थानुष्ठानसिद्धः- इति चेत् ।  
मैवम् ।  
उपयुक्तं हविः संस्कर्तुमिदमवदीयते ।  
संस्कारश्च सर्वेष्वपि हविःषु समानः ।  
तस्मात्- सर्वेभ्यो हविःशेषेभ्यः स्विष्टकृदनुष्ठेयः ॥ म्जैन्य्च्_३,४।३५ ॥  
  
  
(विंशे प्राथमिकशेषात्स्विष्टकृदनुष्ठानाधिकरणे सूत्रे ५२-५३)  
  
एकस्माच् चेद् यथाकाम्यम् अविशेषात्  । जैम्_३,४।५२ ।  
  
मुख्याद् वा पूर्वकालत्वात्  । जैम्_३,४।५३ ।  
  
____________________________________________________  
  
स्तर्त् म्जैन्य् ३,४।३६  
  
  
विंशाधिकरणमारचयति-  
  
यदैकस्मात्तदा मुख्यनियातिर्नोत विद्यते ।  
नाश्रुतेरस्ति मुख्यातिक्रमणे हेत्वभावतः ॥ म्जैन्य्_३,४।३६ ॥  
  
------------------  
  
ऽएकस्मादेव हविःशेषात्स्विष्टकृत्ऽ इति यः पूर्वाधिकरणे पूर्वपक्षः, तस्मिन्पक्षे नियामकस्याश्रुतत्वात्-  
यस्मात्कस्माच्चिद्धविःशेषात्- इति प्राप्ते, -  
ब्रूमः- प्रथमातिक्रमे मानाभावात्प्रथमहविःशेषेणैव संस्कारासिद्धावितरत्र प्राप्त्यभावादस्ति नियतिः ॥ म्जैन्य्च्_३,४।३६ ॥  
  
  
(एकविंशे पुरोडाशविभागस्य भक्षार्थताधिकरणे सूत्राणि ५४-५७)  
  
भक्षाश्रवणाद् दानशब्दः परिक्रये  । जैम्_३,४।५४ ।  
  
तत्संस्तवाच् च  । जैम्_३,४।५५ ।  
  
भक्षार्थो वा द्रव्ये समत्वात्  । जैम्_३,४।५६ ।  
  
व्यादेशाद् दानसंस्तुतिः  । जैम्_३,४।५७ ।  
  
____________________________________________________  
  
स्तर्त् म्जैन्य् ३,४।३७-३८  
  
  
एकविंशाधिकरणमारचयति-  
  
इदं ब्रह्मण इत्यक्तिः क्रयार्था भक्षणाय वा ।  
भक्षाश्रुतेः क्रयार्थातो यथेष्टं तैर्नियुज्यताम् ॥ म्जैन्य्_३,४।३७ ॥  
देवताय समस्तस्य कॢप्तत्वात्स्वामिता न हि ।  
शेषस्य प्रतिपत्त्यर्थे भक्षणं तत्र युज्यते ॥ म्जैन्य्_३,४।३८ ॥  
  
------------------  
  
चतुर्धाकृतपुरोडाशस्य भागान्यजमान एवं निर्दिशेत्- ऽइदं ब्रह्मणः, इदं होतुः, इदमध्वर्योः, इदमग्नीधः, इति ।  
सो ऽयं निर्देश न भक्षणार्थः ।  
भक्षणस्याश्रुतत्वात् ।  
ततो भृतिदानेन तानृत्विजः परिक्रेतुमयं निर्देशः कृतः ।  
क्रयश्च तदङ्गीकारानुसारेण स्वल्पेनाप्युपपद्यते ।  
तस्मात्स्वकीया भागास्तैरिच्छयोपयोक्तुं शक्याः- इति प्राप्ते, -  
ब्रूमः- ऽअग्नेय जुष्टं निर्वपामिऽ इति कृत्स्नस्य हविषो देवतार्थे सङ्कल्पितत्वेन तत्र यजमानस्य स्वामित्वाभावान्न युक्तः परिक्रयः ।  
भक्षणं तु प्रतिपत्त्यर्थत्वाद्युक्तम् ।  
अवशिष्टस्य यः को ऽप्युपयोगः प्रतिपत्तिः ।  
पुरोडाशस्य भक्षणाहत्वाद्भक्षणेन कर्मकराणामृत्साहजननाच्च भक्षणार्थो ऽयं निर्देशो युज्यते ॥ म्जैन्य्च्_३,४।३७-३८ ॥  
  
इति श्रीमाधवीये जैमिनीयन्यायमालाविस्तरे तृतीयाध्यायस्य चतुर्थः पादः  
  
  
  
_________________________________________________________________________  
  
  
  
  
अथ तृतीयाध्यायस्य पञ्चमः पादः ।  
  
  
(प्रथमे प्रवाज्यादिभिः स्विष्टकृदादिशेषाननुष्ठानाधिकरणे सूत्राणि १-१२ )  
  
आज्याच् च सर्वसंयोगात्  । जैम्_३,५।१  ।  
  
कारणाच् च  । जैम्_३,५।२ ।  
  
एकस्मिन् समवत्तशब्दात्  । जैम्_३,५।३ ।  
  
आज्ये च दर्शनात् स्विष्टकृदर्थवदस्य  । जैम्_३,५।४ ।  
  
अशेषत्वात् तु नैवं स्यात् सर्वादानाद् अशेषता  । जैम्_३,५।५ ।  
  
साधारण्यान् न ध्रुवायां स्यात्  । जैम्_३,५।६ ।  
  
अक्तत्वाच् च जुह्वां तस्य च होमसंयोगात्  । जैम्_३,५।७ ।  
  
चमसवद् इति चेत्  । जैम्_३,५।८ ।  
  
न चोदनाविरोधाद् धविः प्रकल्पनाच् च  । जैम्_३,५।९ ।  
उत्पन्नाधिकारात् सति सर्ववचनम्  । जैम्_३,५।१० ।  
  
जातिविशेषात् परम्  । जैम्_३,५।११ ।  
  
अन्त्यम् अरेकार्थे  । जैम्_३,५।१२ ।  
  
____________________________________________________  
  
स्तर्त् म्जैन्य् ३,५।१-२  
  
  
पञ्चमपादस्य प्रथमाधिकरणमारचयति  
  
उपांशुयाजद्रव्येण शेषकार्ये भवेन्न वा ।  
भवेद्धविर्भ्यः सर्वेभ्य इत्युक्त्या प्रापितत्वतः ॥ म्जैन्य्_३,५।१ ॥  
उक्ताज्यद्रव्यशेषस्तु भाव्युपस्तरणादिकृत् ।  
अतो न प्रतिपत्त्यर्हः शेषकार्ये ततः कथम् ॥ म्जैन्य्_३,५।२ ॥  
  
------------------  
  
ध्रौवादाज्याजुपांशुयाजार्थमवदाने कृते तच्छेषेण ध्रौवेण द्रव्येण स्विष्टकृदादिकं शेषकार्य कर्तव्यम् ।  
कुतः ।  
ऽतद्यत्सर्वेभ्यो हविर्भ्यः समवद्यतिऽ इति वाक्येन प्रापितत्वात्- इति चेत् ।  
मैवम् ।  
कृतार्थद्रव्यशेषो ह्युपयोगापेक्षः प्रतिपत्तिमर्हति ।  
ध्रौवं त्वाज्यं न कृतार्थम् ।  
तेन कर्तव्यानामुपस्तरणादीनां सद्भावात् ।  
तस्मात् - न तेन शेषकार्ये भवति ॥ म्जैन्य्च्_३,५।१-२ ॥  
  
  
(द्वितीये साकम्प्रस्थाय्ये शेषकर्माननुष्ठानाधिकरणे सूत्रम् -)  
  
साकम्प्रस्थाय्ये स्विष्टकृद् इडं च तद्वत्  । जैम्_३,५।१३ ।  
  
____________________________________________________  
  
स्तर्त् म्जैन्य् ३,५।३-४  
  
द्वितीयाधिकरणमारचयति-  
आक्रामन्सह कुम्भीभिरस्ति शेषक्रिया न वा ।  
जुह्वावदानात्प्रकृताविव शेषक्रियोचिता ॥ म्जैन्य्_३,५।३ ॥  
कुम्भीषु शेषासंसिद्धःसाकम्प्रस्थाय्यकर्मणि ।  
न स्विष्टकृदिडं कार्यमग्नीधः स्त्रुक्प्रदानतः ॥ म्जैन्य्_३,५।४ ॥  
  
------------------  
  
ऽसाकम्प्रस्थायीयेन यजेत पशुकामःऽ इति विहिते कर्मणि श्रूयते- ऽसह कुम्भीभिरभिक्रामन्नाहऽ इति ।  
तत्र चतसृभिर्दधिपयःकुम्भीभिः सहाऽहवनीयदेशे ऽभिक्रमण मात्रं श्रुतम् ।  
न तु तत्र कुम्भीभिर्होमः श्रुतः ।  
तथा सत्यस्य कर्मणः सान्नाय्यविकृत्तित्वाज्जुह्वा कुम्भीभ्यो ऽवदाय होतव्यम् ।  
हुतशेषेण च स्विष्टकृदादिकं सान्नाय्यशेषेणैव कर्तव्यम्- इति प्राप्ते, -  
ब्रूमः- नात्र कुम्भीषु हुतशेषः सिध्यति ।  
सान्नाय्यवज्जुह्वा तदवदानाभावात् ।  
ऽअग्नीधे स्त्रुचौ प्रदाय सह कुम्भीभिरभिक्रामन्ऽ इत्युक्त्या जुहूपभृतोः प्रत्तत्वादभिक्रमणस्य होमार्थत्वाच्च कुम्भीभिरेव दधिपयसोर्होमे सति कुम्भीमात्रामवशिष्यते, न तु हविःशेषः ।  
तत्र कुतः शेषकार्यम् ॥ म्जैन्य्च्_३,५।३-४ ॥  
  
  
(तृतीये सौत्रामण्यां शेषकर्माननुष्ठानाधिकरणे सूत्रे १४-१५)  
  
सौत्रामण्यां च ग्रहेषु  । जैम्_३,५।१४ ।  
  
तद्वच् च शेषवचनम्  । जैम्_३,५।१५ ।  
  
____________________________________________________  
  
स्तर्त् म्जैन्य् ३,५।५  
  
तृतीयाधिकरणमारचयति-  
  
  
सौत्रामण्यां ग्रहे स्विष्टकृदाद्यस्ति न वास्ति तत् ।  
शेषणान्न सुराक्षीरयोरन्यत्रोपयोगतः ॥ म्जैन्य्_३,५।५ ॥  
  
------------------  
  
सौत्रामणिनामके यागे श्रूयते - ऽपयोग्रहाः सुराग्रहाश्च गृह्यन्तेऽ इति ।  
तत्र प्रकृतिगत सोमद्यहेष्विव शेषकार्ये स्विष्टकृदादिकमस्ति ।  
न चात्र पूर्ववच्छेषाभावः ।  
ऽउच्छिनष्टि, न सर्वे जुहोतिऽ इत्यवशेषयितव्यत्वश्रवणात्- इति चेत् ।  
मैवम् ।  
अवशिष्टस्यान्यत्रोपयोगश्रवणात् ।  
ऽब्राह्मणं परिक्रीणीयादुच्छेषणस्य पातारम्ऽ इति श्रूयते ।  
ऽयदि ब्राह्मणं न विन्देत, वल्मीकवपायामवनयेत्ऽ इति च ।  
ऽशतातृणायामवनेयत्ऽ इति च ।  
शतच्छिद्रा कुम्भी शतातृणा ।  
तस्मात्- नास्ति स्विष्टकृदादिकम् ॥ म्जैन्य्च्_३,५।५ ॥  
  
  
(चतुर्थे सर्वपृष्ठेष्टौ स्विष्टकृदिडादीनां सकृदनुष्ठानाधिकरणे सूत्रे १६-१७)  
  
द्रव्यैकत्वे कर्मभेदात् प्रतिकर्म क्रियेरन्  । जैम्_३,५।१६ ।  
  
अविभागाच् च शेषस्य सर्वान् प्रत्यविशिष्टत्वात्  । जैम्_३,५।१७ ।  
  
____________________________________________________  
  
स्तर्त् म्जैन्य् ३,५।६-७  
  
  
चतुर्थाधिकरणमारचयति-  
  
रथन्तरादिभिर्मिन्ना इन्द्रास्तेषां न भिद्यते ।  
पुरोडाशस्तत्र शेषकार्ये किं भिद्यते न वा ॥ म्जैन्य्_३,५।६ ॥  
भिद्यते कर्मणां भेदाच्चौद्दकैः पृथगुक्तितः ।  
शेषस्य सर्वतुल्यत्वात्तत्कार्ये सकृदिष्यताम् ॥ म्जैन्य्_३,५।७ ॥  
  
------------------  
  
ऽय इन्द्रियकामो वीर्यकामः स्यात्, तमेतया सर्वपृष्ठया याजयेत्ऽ इति विहितायामिष्टौ षडिन्द्रा एवं श्रूयन्ते- ऽइन्द्राय राथन्तराय, इन्द्राय बार्हताय, इन्द्राय वैराजाय, इन्द्रायशाक्वराय, इन्द्राय रैवतायऽ इति ।  
तत्र स्वरूपेणैको ऽपीन्द्रः पृष्ठस्तोत्रेषु षट्सु विहितानां षण्णां रथन्तरादि साम्नां सम्बन्धेन विशेष्यमाणः षोठा भिद्यते ।  
तासां सर्वासामिन्द्रदेवतानामेक एव पुरोडाशो विधीयते- ऽद्वादशकपालः पुरोडाशो भवति ।  
वैश्वदेवत्वायऽ इति ।  
तस्मिंश्च पुरोडाशे प्रोक्तदेवताभ्यः पृथक्पृथक्प्रदानाय बहुभ्यः प्रदेशेभ्यो ऽवदानं श्रूयते- ऽसमन्तं पर्यवद्यतिऽ इति ।  
तत्र देवताभेदेन प्रदानभेदेन च कर्मणां भेदे सति पृथगतिदेशात्स्विष्टकृदिडादि शेषकार्ये षट्कृत्वः पृथक्कर्तव्यम् - इति चेत् ।  
मैवम् ।  
शेषस्यैकत्वेन तत्प्रतिपत्तेः पृथक्त्वासम्भवात् ।  
तस्मात्- सकृदेव कार्यम् ॥ म्जैन्य्च्_३,५।६-७ ॥  
  
  
(पञ्चमे - ऐन्द्रवायवग्रहे द्विःशेषमक्षणाधिकरणे सूत्रम्)  
  
ऐन्द्रवायवे तु वचनात् प्रतिकर्म भक्षः स्यात्  । जैम्_३,५।१८ ।  
  
  
____________________________________________________  
  
स्तर्त् म्जैन्य् ३,५।८  
  
  
पञ्चमाधिकरणमारचयति-  
  
ऐन्द्रवायवशेषस्य सकृद्भक्ष उतासकृत् ।  
पूर्वन्यायात्सकृत्प्राप्तौ द्विर्भक्षो वचनाद्भवेत् ॥ म्जैन्य्_३,५।८ ॥  
  
------------------  
  
ज्योतिष्टोमे यो ऽयमैन्द्रवायवग्रहःऽ तत्र संस्कार्यस्य सोमस्यैकत्वात्सकृदेव शेषकार्यम्- इति चेत् ।  
मैवम् ।  
ऽद्विरैन्द्रवायवस्य भक्षयति, द्विर्ह्येतस्य वषट्करोतिऽ इति वचनाद्विर्भक्षणम् ॥ म्जैन्य्च्_३,५।८ ॥  
  
  
(षष्ठे सोमे शेषभक्षणाधिकरणे सूत्राणि १९-२१)  
  
सोमे ऽवचनाद् भक्षो न विद्यते  । जैम्_३,५।१९ ।  
  
स्याद् वान्यार्थदर्शनात्  । जैम्_३,५।२० ।  
  
वचनानि त्व् अपूर्वत्वात् तस्माद् यथोपदेशं स्युः  । जैम्_३,५।२१ ।  
  
  
____________________________________________________  
  
स्तर्त् म्जैन्य् ३,५।९  
  
  
षष्ठाधिकरणमारचयति -  
  
सोमेष्वभक्षो भक्षो वा न भक्षो ग्रहहोमतः ।  
अल्पोक्तेरस्ति शेषो ऽस्य भक्षो ऽपूर्ववचोबलात् ॥ म्जैन्य्_३,५।९ ॥  
  
------------------  
  
सोमयागेषु शेषभक्षो नास्ति, ऽयद्ग्रहाञ्जुहोतिऽ इति कृत्स्नग्रहेणाऽहुति श्रवणात्कुम्भीष्विव शेषाभावात्- इति चेत् ।  
मैवम् ।  
ऽअल्पं जुहोतिऽ इति विशेषवचनाच्छेषः सिध्यति ।  
तद्भक्षणं त्वपूर्वार्थ प्रतिपादकवचनेभ्यो ऽवगम्यते ।  
ऽआश्विनं भक्षयन्तिऽ द्विरैन्द्रवायवस्य भक्षयन्तिऽ ऽसदसि भक्षयन्तिऽ इत्यादीनि वचनान्यपूर्वार्थ प्रतिपादयन्ति ।  
ततो भक्षविधानादस्ति सोमेषु भक्षः ॥ म्जैन्य्च्_३,५।९ ॥  
  
  
(सप्तमे चमसिनां शेषभक्षाधिकरणे सूत्रम्-)  
  
चमसेषु समाख्यानात् संयोगस्य तन्निमित्तत्त्वात्  । जैम्_३,५।२२ ।  
  
____________________________________________________  
  
स्तर्त् म्जैन्य् ३,५।१०  
  
  
सप्तमाधिकरणमारचयति-  
  
किं प्रैतु होतुश्र्चमस इत्यभक्षो ऽथ भक्षणम् ।  
अभक्षो ऽनुक्तितो होतुश्र्वमसेत्याख्ययास्तु तत् ॥ म्जैन्य्_३,५।१० ॥  
  
------------------  
  
ज्योतिष्टोमे श्रूयते- ऽप्रैतु होतुश्र्वमसः, प्र ब्रह्मणः, प्रोद्वातॄणां, प्र यजमानस्य, प्रयन्तु सदस्यानाम्ऽ इति ।  
तत्र- वचनामावादभक्षः- इति चेत् ।  
मैवम् ।  
समाख्यागते चमसशब्दे भक्षणस्य प्रतीयमानत्वात् ।  
ऽचम्वते भक्ष्यते सोमो ऽस्मिन्पात्रविशेषेऽ इति हि तद्व्युत्पत्तिः ।  
तस्मात्-ःअस्ति तद्भक्षणम् ॥ म्जैन्य्च्_३,५।१० ॥  
  
  
(अष्टमे- उद्वातॄणां सह सुब्रह्मण्येन भक्षाधिकरणे सूत्राणि - २३-२६)  
  
उद्गातृचमसमेकः श्रुतिसंयोगात्  । जैम्_३,५।२३ ।  
  
सर्वे वा सर्वसंयोगात्  । जैम्_३,५।२४ ।  
  
स्तोत्रकारिणां वा तत्संयोगाद् बहुश्रुतेः  । जैम्_३,५।२५ ।  
  
सर्वे तु वेदसंयोगात् कारणाद् एकदेशे स्यात्  । जैम्_३,५।२६ ।  
  
____________________________________________________  
  
स्तर्त् म्जैन्य् ३,५।११-१३  
  
  
अष्टमाधिकरणमारचयति -  
  
प्रोद्वातॄणामिति ह्येक उद्गाता भक्षयेदुत ।  
सर्वे ऽपि किंवा सुब्रह्मण्येनोक्ताः सामगायिनः ॥ म्जैन्य्_३,५।११ ॥  
सहितास्तेन ते वाऽद्य उद्गातृश्रुतितो ऽखिलाः ।  
बहुत्वाद्गानयोगेन तृतीयो रूढिबाधिते ॥ म्जैन्य्_३,५।१२ ॥  
योगे समाख्यया दण्डिन्यायादन्त्यो ऽत्र भाष्यगः ।  
सदसि स्थित्यभावेन तृतीयो वातिङ्कोदितः ॥ म्जैन्य्_३,५।१३ ॥  
  
------------------  
  
पूर्वोदाहृतवाक्ये ऽप्रोद्वातॄणाम्ऽ इत्यत्रैकस्यैव भक्षः ।  
उद्वीथशब्दाभिधेयायाः सामभक्तेरु- द्गातर्युद्गातृप्रातिपदिकस्य रूढत्वात् - इत्येकः पूर्वपक्षः ।  
ऽउद्गातॄणाम्ऽ इत्यस्य बहुत्वस्यैकस्मि न्नसम्भवादुद्गात्रोपलक्षिताः षोडशर्त्विजः सर्वे ऽपि भक्षयेयुः- इति द्वितीयः ।  
उद्गीथप्रस्तावप्रति हारान्तामभागानुद्वातृप्रस्तोतृप्रतिहर्तारः प्रयोगकाले गायन्ति ।  
ऽउदुत्कर्षेण गायन्तिऽ इति योगेनोद्वातारस्त्रयो भक्षयेयुः- इति तृतीयः पक्षः ।  
ऽरूढिर्योगमपहरतिऽ इति न्यायादेक एवोद्गाता ।  
तेन च बहुवचनोपपत्तये प्रत्यासन्ना उपलक्ष्यन्ते ।  
प्रत्यासत्तिश्च प्रस्तोतृप्रतिहर्त्रोरिव सुब्रह्मण्यस्याप्यस्ति ।  
सामवेदाध्यायित्वेन सुब्रह्मण्याह्वानरूपे तदीयकर्मण्यप्यौद्गात्रसमाख्यायाः सत्त्वात् ।  
तस्मात्- ऽसुब्रह्मण्येन सहिताश्चत्वारः सामगा भक्षयेयुःऽ- इत्ययमन्त्यः पक्षो भाष्यकारस्याभिमतः ।  
वार्तिककारस्तु - सदसो भक्षणस्थानत्वात्सुब्रह्मण्यस्य सदस्यप्रवेशात्तेन विरहिता अवशिष्टाः सामगा भक्षयन्ति- इति तृतीयं पक्षमङ्गीचकार ॥ म्जैन्य्च्_३,५।११-१३ ॥  
  
  
(नवमे प्रावस्तुतो ऽपि सोमभक्षणाधिकरणे सूत्राणि २७-३०)  
  
ग्रावस्तुतो भक्षो न विद्यते ऽनाम्नानात्  । जैम्_३,५।२७ ।  
  
हारियोजने वा सर्वसंयोगात्  । जैम्_३,५।२८ ।  
  
चमसिनां वा सन्निधानात्  । जैम्_३,५।२९ ।  
  
सर्वेषां तु विधित्वात् तदर्था चमसिश्रुतिः  । जैम्_३,५।३० ।  
  
  
____________________________________________________  
  
स्तर्त् म्जैन्य् ३,५।१४-१५  
  
  
नवमाधिकरणमारचयति-  
  
किं स्याच्चमसिनामेव हारियोजनभक्षणम् ।  
सर्वेषां वाग्रिमस्तेषां पूर्ववाक्येण सन्निधेः ॥ म्जैन्य्_३,५।१४ ॥  
लिप्सन्ते सर्व एवेति हारियोजनवाक्यतः ।  
प्रावस्तुतो ऽप्यस्ति भक्षश्चमसित्वमकारणम् ॥ म्जैन्य्_३,५।१५ ॥  
  
------------------  
  
ऽहरिरसि हारियोजनःऽ इत्यनेन मन्त्रेण गृह्यमाणो ग्रहो हारियोजनः ।  
होतृब्रह्मादय श्चमसिमः ।  
यस्तु चतुर्णो होतॄणां मध्ये चतुर्थो ग्रावस्तुन्नामके ऽस्ति, नासौ चमसी ।  
तत्र चमसिनामेव हारियोजनभक्षणम् ।  
कुतः-"यथाचमसमन्यांश्चमसांश्चमसिनो भक्षयन्ति, अथैतस्य हारियोजनस्य सर्व एव लिप्सन्तेऽ इत्यत्र पूर्ववाक्ये चमसिनां सन्निहित्वेनोत्तरवाक्ये सर्वशब्देन तेषामेवाभिधातव्यत्वात् ।  
अतो नास्ति ग्रावस्तुतस्तत्र भक्षः- इति प्राप्ते-  
ब्रूमः- अथशब्देनैवकारेण च चमसिमात्रशङ्कामपोद्य वाक्येन विहितस्य सर्वमक्षणस्य सन्निधिमात्रेण सङ्कोचायोगादस्ति ग्रावस्तुतो ऽपि भक्षः ।  
तस्मात्- चमसित्वं न भक्षणे कारणम् ॥ म्जैन्य्च्_३,५।१४-१५ ॥  
  
(दशमे वषट्करणस्यभक्षनिमित्तताधिकरणे सूत्रम् -)  
  
वषट्काराच् च भक्षयेत्  । जैम्_३,५।३१ ।  
  
____________________________________________________  
  
स्तर्त् म्जैन्य् ३,५।१६-१७  
  
  
दशमाधिकरणमारचयति-  
  
आद्यमक्षो वषट्कर्तुर्विधिः प्राथम्य एव किम् ।  
किंवा तद्युक्तभक्षे स्याद्वषट्कारनिमित्तके ॥ म्जैन्य्_३,५।१६ ॥  
अप्राप्तेरग्रिमो मैवं समासस्थित्यसम्भवात् ।  
विशिष्टस्य विधिस्तस्माद्वषट्कारो ऽपि कारणम् ॥ म्जैन्य्_३,५।१७ ॥  
  
------------------  
  
ऽवषट्कर्तुः प्रथमभक्षःऽ इत्येवं श्रूयते ।  
वषट्कर्ता होता ।  
तस्य भक्षणं समाख्याया प्राप्तम् ।  
प्राथम्यं त्वप्राप्तमिति तदेवात्र विधियते - इति चेत् ।  
मैवम् ।  
ऽप्रथमभक्षःऽ इत्यस्य समस्तपदत्वेन ऽयो भक्षः, स प्रथमःऽ इत्येयं विच्छिद्यान्वे तुमयोग्यत्वात्प्राथम्पविशिष्टभक्षणमत्र विधीयते ।  
तस्मिन्भक्षणे वषट्कारः कारणम् ॥ म्जैन्य्च्_३,५।१६-१७ ॥  
  
  
(एकादशे होमाभिषवयोरपि भक्षनिमित्तताधिकरणे सूत्रम्-)  
  
होमाभिषवाभ्यां च  । जैम्_३,५।३२ ।  
  
  
____________________________________________________  
  
स्तर्त् म्जैन्य् ३,५।१८-१९  
  
  
एकादशाधिकरणमारचयति-  
आख्यावचोवषट्कारा एव किं भक्षहेतवः ।  
किंवाभिषवहोमौ च तत्राऽद्यो ऽस्तूक्तया दिशा ॥ म्जैन्य्_३,५।१८ ॥  
हविर्धाने ऽभिषुत्याथ हुत्वा सदसि भक्षयेत् ।  
इति श्रुतत्वतस्तौ च भक्षहेतू यथेत्तरे ॥ म्जैन्य्_३,५।१९ ॥  
  
------------------  
  
ऽप्रैतु होतुश्चमसःऽ इत्यत्र समाख्या भक्षहेतुः ।  
हारियोजने वाक्यम् ।  
ऽवषट्कर्तुः प्रथमभक्षःऽ इत्यत्र वषट्कारः ।  
इत्येवमुक्तत्वात्रय एव भक्षहेतवः- इति चेत् ।  
मैवम् ।  
ऽहविर्धाने ग्रावभिरभिषुत्याऽहवनीये हुत्वा प्रत्यञ्चः परेत्य सदसि भक्षान्भक्षयन्तिऽ इति श्रूयते ।  
उत्तरवेद्याः प्रतीचीने सदसः प्राचीने मण्डले ऽमिषवः ।  
उत्तरवेद्यां होमः ।  
सदसि भक्षणम् ।  
तत्र- अभिषवहोमयोर्वचनान्तरप्राप्तयोरविधेयतया तौ निमित्तत्वेनानूद्य भक्षणं विधीयते ।  
तस्मात्- समाख्यादिवदेतयोरपि भक्षणहेतुत्वमस्ति ॥ म्जैन्य्च्_३,५।१८-१९ ॥  
  
  
(द्वादशे वषट्कर्त्रादीनां चमसे सोमभक्षाधिकरणे सूत्राणि ३३-३५)  
  
प्रत्यक्षोपदेशाच् चमसानाम् अव्यक्तः शेषे  । जैम्_३,५।३३ ।  
  
स्याद् वा कारणभावाद् अनिर्देशश् चमसानां कर्तुस् तद्वचनत्वात्  । जैम्_३,५।३४ ।  
  
चमसे चान्यदर्शनात्  । जैम्_३,५।३५ ।  
  
  
____________________________________________________  
  
स्तर्त् म्जैन्य् ३,५।२०-२१  
  
  
द्वादशाधिकरणमारचयति-  
  
हेतुसङ्घे विकल्पः किं बाधो वाथ समुच्चयः ।  
साम्याद्विकल्पो बाध्यन्तां सावकाशाः समाख्यया ॥ म्जैन्य्_३,५।२० ॥  
नैव वाचनिकं बाध्यं भक्षणे ऽत्र विभागशः ।  
सिद्धेविकल्पो नो युक्तः स्वीकार्यो ऽतः समुच्चयः ॥ म्जैन्य्_३,५।२१ ॥  
  
------------------  
  
ऽप्रैतु होतुश्चमसः, प्र ब्रह्मणःऽ- इत्यत्र चिमसिषु समाख्या भक्षणे हेतुः ।  
ऽवषट्कर्तुः प्रथमभक्षःऽ इत्यत्र वषट्कारो होतुर्भक्षहेतुः ।  
ऽहविर्धाने ग्रावमिरभषुत्याऽहवनीये हुत्वा सदसि भक्षयन्तिऽ इत्यत्राभिषवसहितो होमो ऽध्वर्योर्भक्षहेतुः ।  
तत्र चमसवषट्कारयोः सङ्घो होतरि प्राप्तः ।  
चमसाभिषवसङ्घो ऽध्वर्यौ प्राप्तः ।  
तत्र हेतुद्वयस्य समानबलत्वाद्विकल्पे सत्यन्यतर निमित्तकृतमेवं भक्षणम्- इत्याद्यः पक्षः ।  
वषट्कारादिहेतोश्चमसेतरग्रहे सावकाशत्वान्निरवकाशया चमसिसमाख्यया तद्बाधे सति चमसिषु पाक्षिकमपि वषट्कारादि हेतुकं भक्षणं नास्ति- इति द्वितीयः पक्षः ।  
ऽवषट्कर्तुःऽ इत्यादिवाक्यस्य प्रबलत्वात्समाख्यया बाधो न युक्तः ।  
मिरवकाशतया सापि प्रबला- इति चेत् ।  
तर्हि प्रमाणद्वयेन पृथग्भक्षणे विहिते समुच्चयो ऽभ्युपेयः, न च व्रीहियववद्विकल्पः ।  
तत्र पुरोडाशानिष्पादनस्य दृष्टप्रयोजनस्यैकत्वात् ।  
इह तु नियमादृष्टार्थे भक्षणम् ।  
तच्चादृष्टं यथावचनं द्विविधम् ।  
तस्मात्समुच्चयः ॥ म्जैन्य्च्_३,५।२०-२१ ॥  
  
  
(त्रयोदशे होतुः प्रथमभक्षाधिकरणे सूत्राणि ३६-३९)  
  
एकपात्रे क्रमाद् अध्वर्युः पूर्वो भक्षयेत्  । जैम्_३,५।३६ ।  
  
होता वा मन्त्रवर्णात्  । जैम्_३,५।३७ ।  
  
वचनाच् च  । जैम्_३,५।३८ ।  
  
कारणानुपूर्व्याच् च  । जैम्_३,५।३९ ।  
  
  
____________________________________________________  
  
स्तर्त् म्जैन्य् ३,५।२२-२३  
  
त्रयोदशाधिकरणमारचयति-  
  
एकपात्रे किमध्वर्युरद्यात्पूर्वप्रुतेतरः ।  
तद्धस्ते पात्रसंस्थानात्तस्य प्रथमभक्षणम् ॥ म्जैन्य्_३,५।२२ ॥  
पाहि होतेव नः पूर्वमिति मन्त्रेण पूर्वता ।  
वषट्कर्तुस्तदुक्तेश्च न्यायबाध्यं वचो नहि ॥ म्जैन्य्_३,५।२३ ॥  
  
------------------  
  
एकस्मिन्पात्रे वहनां क्वचिद्विहितं भक्षणम्- तत्र- अध्वर्युः प्रथमं भक्षयेत्पात्रसन्निधानात् - इति चेत् ।  
मैवम् ।  
लिङ्गवाक्याभ्यां होतुः प्रथममक्षावगमात् ।  
ऽहोतेव नः प्रथमः पाहिऽ इति ऋत्विजो ऽध्वर्यु सम्बोध्यैवं प्रार्थयन्ते- ऽयथा होतास्मत्तः पूर्वे भक्षयित्वा शेषप्रदानेनास्मान्पालितवान्, तथा त्वमपि वाहिऽ इति ।  
तदेतद्धोतुः प्रथमभक्षे लिङ्गम् ।  
वाक्यं चैवमाम्नातम्- ऽवषट्कर्तुः प्रथमभक्षःऽ इति ।  
तत्र विशिष्टविधानात्प्राथम्यमिप सिध्यति ।  
न चैतद्वचनं पात्रसन्निधिरूपेण न्यायमात्रेण बाधितुं शक्यम् ।  
तस्मात् - होता प्रथमं भक्षयेत् ॥ म्जैन्य्च्_३,५।२२-२३ ॥  
  
  
(चतुर्दशे भक्षस्यानुज्ञापूर्वकत्वाधिकरणे सूत्रम् -)  
वचनाद् अनुज्ञातभक्षणम्  । जैम्_३,५।४० ।  
  
  
____________________________________________________  
  
स्तर्त् म्जैन्य् ३,५।२४  
  
  
चतुर्दशाधिकरणमारचयति-  
नानुज्ञापूर्वको भक्षस्तत्पूर्वो वात्र लाघवात् ।  
आद्यो नानुपहूतेन पेय इत्युक्तितो ऽन्तिमः ॥ म्जैन्य्_३,५।२४ ॥  
  
------------------  
  
अनुज्ञाभक्षयोर्द्वयोरनुष्ठितौ गौरवाद्भक्षमात्रम् - इति चेत् ।  
मैवम् ।  
ऽतस्मात्सोमां नानुपहूतेन पेयःऽ इति वचनेनानुज्ञाया आवश्यकत्वात् ॥ म्जैन्य्च्_३,५।२४ ॥  
  
(पञ्चदशे वैदिकवचनेनानुज्ञापनाधिकरणे सूत्रम्)  
  
तदुपहूत उपह्वयस्वेत्य् अनेनानुज्ञापयेल् लिङ्गात्  । जैम्_३,५।४१ ।  
  
  
____________________________________________________  
  
स्तर्त् म्जैन्य् ३,५।२५  
  
  
पञ्चदशाधिकरणमारचयति-  
  
किमनुज्ञा लौकिकोक्त्या वेदोक्त्या वा यथा तथा ।  
अविशेषादुपह्वानमन्त्रलिङ्गात्तु वैदिकी ॥ म्जैन्य्_३,५।२५ ॥  
  
------------------  
  
ऽउपहूत उपह्वयस्यऽ- इत्ययं मन्त्रो लिङ्गेन मन्त्रमनुज्ञायां विनियुङ्क्ते ।  
तस्मात्- वैदिकोक्त्या तदनुज्ञानम् ॥ म्जैन्य्च्_३,५।२५ ॥  
  
  
(षोडशे वैदिकवाक्येन प्रतिवचनाधिकरणे सूत्रम्-)  
  
तत्रार्थात् प्रतिवचनम्  । जैम्_३,५।४२ ।  
  
  
____________________________________________________  
  
स्तर्त् म्जैन्य् ३,५।२६-२७  
  
  
षोष्ठशाधिकरणमारचयति -  
  
उपह्वयस्वोपहूत इत्यशेषो द्वयोर्भवेत् ।  
अनुज्ञानुज्ञापनयोरथवासौ विभज्यते ॥ म्जैन्य्_३,५।२६ ॥  
विभागकरणाभावादशेषश्र्चेन्न लिङ्गतः ।  
उपह्वयेत्वनुज्ञप्तावनुज्ञाने तथेतरः ॥ म्जैन्य्_३,५।२७ ॥  
------------------  
  
ऽउपहूत उपहूवयस्वऽ इत्यस्मिन्मन्त्रे मध्यमपुरुषेकवचनान्तो भागः पश्चात्पठितो ऽपि प्रश्चसमत्वात्प्रथमभाविन्यनुज्ञापने समर्थः ।  
प्रथमैकवचनान्तस्तु प्रथमपठितो ऽप्युत्तरसमानत्वा त्पश्चाद्भाविन्यामनुज्ञायां समर्थः ।  
तस्मात्- लिङ्गेन विभज्य विनियुज्यते ॥ म्जैन्य्च्_३,५।२६-२७ ॥  
  
  
(सप्तदशे- एकपात्राणामनुज्ञापनाधिकरणे सूत्रम् - )  
  
तदेकपात्राणां समवायात्  । जैम्_३,५।४३ ।  
  
  
____________________________________________________  
  
स्तर्त् म्जैन्य् ३,५।२८  
  
  
सप्तदशाधिकरणमारचयति-  
  
उपह्वानमशेषाणामुत स्यादेकपात्रिणाम् ।  
अदृष्टहेतोराद्यः स्याद्दृष्टाधिक्यादितो ऽन्तिमः ॥ म्जैन्य्_३,५।२८ ॥  
  
------------------  
  
अनुज्ञापनस्यादृष्टं प्रयोजनम् ।  
तच्च विभिन्नपात्रेष्वपि समानम्- इति चेत् ।  
न ।  
दृष्टप्रयोजनस्य सद्भावात् ।  
साधारणे वस्तुनि कथञ्चिद्भागाधिक्ये ऽपराधो भवति ।  
अतो न्यूनाधिकत्वपरिहारनिमित्तमनुज्ञापनमेकपात्रिणामेव ॥ म्जैन्य्च्_३,५।२८ ॥  
  
  
(अष्टादशे स्वयंयष्टुर्भक्षास्तित्वाधिकरणे सूत्राणि ४४-४५)  
  
याज्यापनयेनापनीतो भक्षः प्रवरवत्  । जैम्_३,५।४४ ।  
  
यष्टुर् वा कारणागमात्  । जैम्_३,५।४५ ।  
  
प्रवृत्तत्वात् प्रवरस्यानपायः  । जैम्_३,५।४६ ।  
  
  
____________________________________________________  
  
स्तर्त् म्जैन्य् ३,५।२९-३०  
  
  
अष्टादशाधिकरणमारचयति-  
  
होतुर्याज्यापनीतौ किं न वषट्कारभक्षयोः ।  
अपनीतिरुतापायो नापनीतिर्विभेदतः ॥ म्जैन्य्_३,५।२९ ॥  
यजमानेन यष्टव्यं न विनेष्टिर्वषट्कृतिम् ।  
वषट्कारो याज्ययातः सहापैत्यदनं तथा ॥ म्जैन्य्_३,५।३० ॥  
  
------------------  
  
ज्योतिष्टोम ऋतुयाजनामकेषु यागेष्वाम्नायते-"यजमानस्य याज्या सो ऽभिप्रेष्यति- होतरेतद्यज- इति, स्वयं वां निषद्य यजति"इति ।  
हौत्रे काण्डे समाम्नाता याज्याः समाख्यया होतुः प्राप्ताः ।  
तासु काचिद्याज्या होतुरपनीय यजमानस्य विधीयते ।  
ततो यजमानः स्वेच्छया होतारं वा प्रेष्यति, स्वयं वा याज्यां पठति ।  
तत्र त्वपाठपक्षे याज्या होतुरपनीयते, न तु वषट्कारभक्षावपनीयेते ।  
तयोर्याज्यायामनन्तर्भावात् ।  
अतो होता वषट्करोति भक्षयति च इति प्राप्ते, -  
ब्रूमः- ऽस्वयं वा निषद्य यजतिऽ इति पक्षस्वीकाराद्यजमानेन स्वयं यागः कर्तव्यः ।  
स च यागो वषट्कारमन्तरेण न सम्भवति ।  
ऽयाज्याया अधि वषट्करोतिऽ इति तद्विधानात् ।  
ननु- यजमानो याज्यां पठतु, होता वषट्करोतु- इति चेत् ।  
मैवम् ।  
ऽअनवानं यजतिऽ इति याज्यावषट्कारयोर्मध्ये श्वासनिषेधेनैककर्तृकत्वावगमात् ।  
अतो याज्यया सह वषट्कारो होतुरपैति ।  
तदपाये वषट्कारनिमित्तो भक्षश्च होतुरपेत्य यजमाने निविशते ॥ म्जैन्य्च्_३,५।२९-३० ॥  
  
  
(एकोनविंशे फलचमसस्येज्याविकारताधिकरणे सूत्राणि ४७-५१)  
  
फलचमसो नैमित्तिको भक्षविकारः श्रुतिसंयोगात्  । जैम्_३,५।४७ ।  
  
इज्याविकारो वा संस्कारस्य तदर्थत्वात्  । जैम्_३,५।४८ ।  
  
होमात्  । जैम्_३,५।४९ ।  
  
चमसैश् च तुल्यकालत्वात्  । जैम्_३,५।५०  ।  
  
लिङ्गदर्शनाच् च  । जैम्_३,५।५१ ।  
  
  
____________________________________________________  
  
स्तर्त् म्जैन्य् ३,५।३१-३३  
  
  
एकोनविंशाधिकरणमारचयति-  
  
न्यप्रोधपिष्टं सोमस्य स्थाने क्षत्रियवैश्ययोः ।  
भक्षमात्रे विकुर्यात्तत्सोमयागे ऽपि वा तथा ॥ म्जैन्य्_३,५।३१ ॥  
बिभक्षयिषया वाक्यमुपक्रम्योपसंहृतम् ।  
भक्षं यच्छेदिति ततो विकारो भक्षमात्रगः ॥ म्जैन्य्_३,५।३२ ॥  
फलाख्यचमसेनासौ यजेतेति श्रुतत्वतः ।  
इज्यायां च विकारो ऽस्ति यागार्था भक्षसंस्कृतिः ॥ म्जैन्य्_३,५।३३ ॥  
  
------------------  
  
ज्योतिष्टोमे श्रूयते- ऽयदि राजन्यं वैश्यं वा याजयेत्, स यदि सोमं बिभक्षयिपेत्, न्यग्रोधस्तिभिनीराहृत्य ताः सम्पिष्य दधन्युन्मृज्य तमस्यै भक्षं प्रयच्छेत्, न सोमम्ऽ इति ।  
स्तिभिन्यो मुकुलानि ।  
तत्र- उपक्रमोपसंहारयोर्भक्षविषयत्वाद्भक्षमात्रे सोमः पिष्टेन विक्रियते - इति चेत् ।  
मैवम् ।  
ऽयदान्याश्चमसाञ्जुह्वति, अथैतस्य दर्भतरुणकेनोषहत्य जुहोतिऽ इति श्रुतम् ।  
तत्र फलचमसरूपेण यथोक्तपिष्टेन यागमङ्गीकृत्य तरुणकगुणो विधीयते ।  
किञ्च - इष्टद्रव्य संस्कारो हि भक्षः ।  
स च यागमन्तरेणानुपपन्नः ।  
तस्मात्- यागे ऽपि विकारः ॥ म्जैन्य्च्_३,५।३१-३३ ॥  
  
  
(विंशे ब्राह्मणानामेव राजन्यचमसानुप्रसर्पणाधिकरणे सूत्रे ५२-५३)  
  
अनुप्रसर्पिषु सामान्यात्  । जैम्_३,५।५२ ।  
  
ब्रह्मणा वा तुल्यशब्दत्वात्  । जैम्_३,५।५३ ।  
  
  
____________________________________________________  
  
स्तर्त् म्जैन्य् ३,५।३४-३५  
  
  
विंशाधिकरणमारचयति-  
  
राजसूये क्वचित्कर्तुश्चमसो दशभिर्जनैः ।  
मक्ष्यः किं तत्र राजन्या भक्षका ब्राह्मणा उत ॥ म्जैन्य्_३,५।३४ ॥  
आद्यो भानात्सङ्ख्ययैकजैतेर्विप्राः शतं दश ।  
चमसानद्युरित्युक्त्या राजपात्रं च विप्रगम् ॥ म्जैन्य्_३,५।३५ ॥  
  
------------------  
  
राजसूये दशपेयनामके यागे श्रूयते- ऽदश दशैकैकं चमसमनुप्रसर्पन्तिऽ इति ।  
तत्र यजमानस्य राजन्यस्य यश्चमसः, सो ऽयं राजन्यैरेव दशभिर्भक्षणीयः ।  
कुतः ।  
ऽदशऽ इति सङ्ख्याया जात्येकत्वप्रतिभानात् ।  
तथा हि - दशपोयस्य ज्योतिष्टोमविकृत्वात्प्राकृतं धर्मजातं चोदकेन प्राप्तम् ।  
प्रकृतौ च - यजमानचमसस्य भिन्नजातिभिर्भक्षणं नास्ति, इत्यत्रापि तथैव प्रप्तम् ।  
यदि- अत्र ऽदशऽ इति विशेषो विधीयते, तर्हि प्राकृतं भक्षसङ्ख्यामात्रं निवर्तताम्, नत्वेकजातित्वम् ।  
तस्मात्- राजन्यो यजमानो ऽन्यै राजन्यैर्नवभिः सह भक्षयेत्- इति प्राप्ते,- ब्रूमः- प्रकृतितः प्राप्तेषु दशसु चमसेषु भक्षणायामुप्रसर्पतां पुरुषाणां ऽदश, दश, इति वीप्सया प्रतिचमसं दशसङ्ख्यां विधायार्थसिद्धां शतसङ्ख्यामनूद्य सङ्ख्येयानां सर्वेषां ब्राह्मण्यं विधीयते -ऽङ्घ शतं ब्राह्मणाः पिबन्तिऽ इति ।  
तथा सति- यजमानस्यापि राजन्यस्य यत्र चमसभक्षो नास्ति, तत्र कुतो ऽन्ये राजन्या भक्षयेयुः ।  
तस्मात् - ब्राह्मणा एव भक्षकाः ॥ म्जैन्य्च्_३,५।३४-३५ ॥  
  
इति श्रीमाधवीये जैमिनीयन्यायमालाविस्तरे तृतीयाध्यायस्य पञ्चमः पादः  
  
  
  
_________________________________________________________________________  
  
  
  
अथ तृतीयाध्यायस्य षष्ठः पादः ।  
  
  
  
  
(प्रथमे स्त्रुवादिषु खादिरतादिविधैः प्रकृतिगामिताधिकरणे सूत्राणि १-८ )  
  
सर्वार्थम् अप्रकरणात्  । जैम्_३,६।१ ।  
  
प्रकृतौ वाद्विरुक्तत्वात्  । जैम्_३,६।२ ।  
  
तद्वर्जं तु वचनप्राप्ते  । जैम्_३,६।३ ।  
  
दर्शनाद् इति चेत्  । जैम्_३,६।४ ।  
  
न चोदनैकार्थ्यात्  । जैम्_३,६।५ ।  
  
उत्पत्तिर् इति चेत्  । जैम्_३,६।६ ।  
  
न तुल्यत्वात्  । जैम्_३,६।७ ।  
  
चोदनार्थकार्त्स्न्यात् तु मुख्यविप्रतिषेधात् प्रकृत्यर्थः  । जैम्_३,६।८ ।  
  
____________________________________________________  
  
स्तर्त् म्जैन्य् ३,६।१-२  
  
  
षष्ठपादस्य प्रथमाधिकरणमारचयति-  
  
प्रकृतौ विकृतौ वा स्याद्यस्य पर्णेत्यसौ विधिः ।  
प्रकृतावेव वा तुल्याद्वचनादुभयोरसौ ॥ म्जैन्य्_३,६।१ ॥  
जुहूमाश्रित्य पर्णत्वविधिः प्रकृतिमात्रगः ।  
चोदकेनोभयप्राप्तेर्विकृतौ विधिनात्र किम् ॥ म्जैन्य्_३,६।२ ॥  
  
------------------  
  
अनारभ्य श्रूयते- ऽयस्य पर्णमयी जूहूर्भवति, न स पापं श्लोकं शृणोतिऽ इति ।  
तत्र- अव्यभिचरितक्रतुसम्बन्धवतीं जुहूमाश्रित्य तद्धेतुः पर्णवृक्षो वाक्येन विधीयते- ऽया जुहूः सा पर्णमयीऽ इति ।  
वाक्यं च प्रकृतिविकृत्योस्तुल्यमेव प्रवर्तते ।  
उभयत्राऽश्रयभूताया जुह्वाः सत्वात् ।  
तस्मात्- प्रकृतिविकृत्योरूमयोरप्ययं विधिः- इति प्राप्ते, -  
ब्रूमः- किमयं विधिर्विकृतौ चोदकात्पूर्वे निविशते, पश्चाद्वा ।  
नाऽद्यः ।  
आश्रयभूताया जुह्वाश्चोदकमन्तरेणासम्भवात् ।  
द्वितीये तु पर्णत्वमपि जुह्वा सहैव चोदकेनातिदिश्यते ।  
तत्र पुनर्विधिवैयर्थ्यादयं विधिः प्रकृतिमात्रगः ।  
एवं ऽयस्य स्वादिरः स्त्रुबो भवतिऽ इत्युदाहरणीयम् ॥ म्जैन्य्च्_३,६।१-२ ॥  
  
  
  
  
(द्वितीये सामिधेनीनां सप्तदशसङ्ख्याया विकृतिगामिताधिकरणे सूत्रम्-)  
  
प्रकरणविशेषात् तु विकृतौ विरोधि स्यात्  । जैम्_३,६।९ ।  
  
____________________________________________________  
  
स्तर्त् म्जैन्य् ३,६।३-४  
  
  
द्वितीयाधिकरणमारचयति-  
  
सामिधेनीः सप्तदश प्रकृतौ विकृतावुत ।  
पूर्ववत्प्रकृतौ पाञ्चदश्येनैतद्विकल्प्यते ॥ म्जैन्य्_३,६।३ ॥  
विकृतौ साप्तदश्यं स्यात्प्रकृतौ प्रक्रियाबलात् ।  
पाञ्चदश्यावरुद्धत्वादाकाङ्क्षाया निवृत्तितः ॥ म्जैन्य्_३,६।४ ॥  
  
------------------  
  
अनारभ्य श्रूयते- ऽसप्तदश सामिधेनीरनुब्रूयात्ऽ इति ।  
ऽप्रवो वाजा अभिद्यवऽ - इत्याद्या अग्निसमिन्धनार्था ऋचः सामिधेन्यः ।  
तासां साप्तदश्यं पूर्वभ्यायेन प्रकृतिगतम् ।  
यदि प्रकृतौ ऽपञ्चदश सामिधेनीरन्वाहऽ इति विधिः स्यात्, तर्हि पाञ्चदश्यसाप्तदश्ये विकल्पेयाताम्- इति प्राप्ते, -  
ब्रूमः- विकृतावेव साप्तदश्यं निविशते ।  
प्रकृतौ पाञ्चदश्येनावरुद्धानां सामिधेनीनां सङ्ख्याकाङ्क्षाया अभावात् ।  
न च - प्राञ्चदश्यसाप्तदश्यवाक्ययोः समानबलत्वादवरोधा भावः- इति शङ्कनीयम् ।  
पाञ्चदश्ये प्रकरणानुग्रहस्याधिकत्वात् ।  
तस्मात्- मित्रविन्दाध्वर कल्पादिविकृतौ साप्तदश्यमवतिष्ठते ।  
न चात्र पूर्वन्यायो ऽस्ति ।  
साप्तदश्यस्य चोदकप्राप्त्यभावेन पुनर्विधाने दोषाभावात् ॥ म्जैन्य्च्_३,६।३-४ ॥  
  
  
  
(तृतीये नैमित्तिकसाप्तदश्यस्य प्रकृतिगामिताधिकरणे सूत्रम्-)  
  
नैमित्तिकं तु प्रकृतौ तद्विकारः संयोगविशेषात्  । जैम्_३,६।१० ।  
  
____________________________________________________  
  
स्तर्त् म्जैन्य् ३,६।५-६  
  
  
तृतीयाधिकरणमारचयति-  
  
साप्तदश्यं तु वैश्यस्य विकृतौ प्रकृतावुत ।  
पूर्ववच्चेन्न सङ्कोचान्नित्ये नैमित्तिकोक्तितः ॥ म्जैन्य्_३,६।५ ॥  
गोदोहनेन प्रणयेत्कामीत्येतदुदाहरत् ।  
भाष्यकारस्तदप्यस्तु न्यायस्यात्र समत्वतः ॥ म्जैन्य्_३,६।६ ॥  
  
------------------  
  
ऽसप्तदशानुब्रूयाद्वैश्यस्यऽ इति विहितं वैश्यनिमित्तं साप्तदश्यं पूर्वन्यायेन विकृतिगतम्- इति चेत् ।  
मैवम् ।  
नैमित्तिकेनानेन वचनेन प्रकृतिगतस्य नित्यस्य पाञ्चदश्यस्य वैश्यव्यतिरिक्त विषयतया सङ्कोचनीयत्वात् ।  
नित्यं सामान्यरूपतया सावकाशत्वेन च दुर्बलम् ।  
नैमित्तिकं तु विशेषरूपत्वनिरवकाशत्वाभ्यां प्रबलम् ।  
तस्मात्- वैश्यनिमित्तकं साप्तदश्यं प्रकृताववतिष्ठते ।  
अत्र भाष्यकारो ऽन्यदुदाजहार- ऽचमसेनापः प्रणयेव्गोदोहनेन पशुकामस्यऽ इति ।  
तत्र- प्रकृतेश्चमसेनावरुद्धत्वाद्गोदोहनं विकृतौ- इति पूर्वपक्षः ।  
कामनानिमित्तकेन गोदोहनेन नित्यस्य चमसस्य निष्कामविषयतया सङ्कोचनीयत्वात्प्रकृतावेव गोदोहनम्- इति राद्धान्तः ॥ म्जैन्य्च्_३,६।५-६ ॥  
  
  
  
(चतुर्थे,- आधानस्य पवमानेष्ट्यनङ्गताधिकरणे सूत्राणि ११-१३)  
  
इष्ट्यर्थम् अग्न्याधेयं प्रकरणात्  । जैम्_३,६।११ ।  
  
  
न वा तासां तदर्थत्वात्  । जैम्_३,६।१२ ।  
  
लिङ्गदर्शनाच् च  । जैम्_३,६।१३ ।  
  
____________________________________________________  
  
स्तर्त् म्जैन्य् ३,६।७-८  
  
  
चतुर्थाधिकरणमारचयति -  
  
आधानं पवमानादेरिष्टेरङ्गं न वा भवेत् ।  
अग्नीनामिष्टिशेषत्वात्तद्द्वारास्य तदङ्गता ॥ म्जैन्य्_३,६।७ ॥  
अनारभ्य विधामात्तु नाङ्गं कस्यचिदाहितिः ।  
अग्न्यर्थत्वात्तत्समेष्टिरग्नयस्त्वग्निहोत्रगाः ॥ म्जैन्य्_३,६।८ ॥  
  
------------------  
  
इदमाम्नायते- ऽअग्नये पवमानायाष्टादशकपालं निर्वपत्, अग्नये पावकाय, अग्नये शुचयेऽ इति ।  
ऽवसन्ते ब्राह्मणो ऽग्नीनादधीतऽ इति च ।  
तत्र- आधानं पवमानादीष्टीनामङ्गं भवेत् ।  
कुतः ।  
दर्शपूर्णमासविकृतिषु पवमानादीष्टिषु चोदकप्राप्तानामाहवमनीयाद्यग्नीनामिष्ट्यङ्गत्वे सत्यग्निद्वारा तत्संस्काररूपस्याऽधानस्यापि तदङ्गताया अनिवार्यत्वात् - इति चेत् ।  
मैवम् ।  
न ह्येतदाधानं कस्यचित्क्रतोः प्रकरणे पठितम् ।  
किन्तु - अनारभ्याधीतम् ।  
अतो न कस्याप्येतदङ्गम्, किन्त्वाधानवदिष्टीनामप्यग्निसंस्कारार्थत्वात्परस्परं नास्त्यङ्गाङ्गिभावशङ्का ।  
ननु- पवमानेष्ठ्यङ्गत्वाभावे ऽग्निसंस्कारवैयर्थ्यादग्निद्वारा तदङ्गत्वं युक्तम्- इति चेत् ।  
न ।  
संस्कृनामग्नीनामग्निहोत्राद्युत्तरक्रतुषु तत्तद्वाक्यैर्विनियोगावगमात् ।  
तस्मात्- नाऽधानमङ्गम् ॥ म्जैन्य्च्_३,६।७-८ ॥  
  
  
  
(पञ्चमे,- आधानस्य सर्वार्थताधिकरणे सूत्रे १४-१५)  
  
तत्प्रकृत्यर्थं यथान्ये ऽनारभ्यवादाः  । जैम्_३,६।१४ ।  
  
सर्वार्थं वाधानस्य स्वकालत्वात्  । जैम्_३,६।१५ ।  
  
____________________________________________________  
  
स्तर्त् म्जैन्य् ३,६।९-१०  
  
  
पञ्चमाधिकरणमारचयति -  
  
आधानं किं प्रकृत्यर्थे वह्निमात्रेण वा युतम् ।  
संस्कृताग्निप्रनाड्यैतत्पर्णवत्प्रकृतौ स्थितम् ॥ म्जैन्य्_३,६।९ ॥  
लौकिकाकारमात्रत्वे विफलत्वात्क्रतौ युतिः ।  
पर्णस्याऽहवनीयादौ शास्त्रीये ऽस्तु स्वतन्त्रता ॥ म्जैन्य्_३,६।१० ॥  
  
------------------  
  
अनारभ्याधीतं पर्णमयीत्वं यथा जुहूप्रनाड्या प्रकृतौ निविष्टम्, तथैवाग्निप्रनाड्या तत्संस्काररूपमाधानं प्रकृतौ निविशते- इति चेत् ।  
मैवम् ।  
वैषम्यात् ।  
द्विविधो हि जुह्वा आकारः- लौकिकः शास्त्रीयश्च ।  
अरत्निमात्रदैर्घ्य हसमुखत्वत्वग्बिलत्वादिरूपो दृश्यमानो लौकिकः ।  
अपूर्वीयत्वाकारस्तु शास्त्रीयः ।  
तयोरपूर्वीयत्वं क्रतुप्रवेशमन्तरेण नास्ति ।  
तत्र यदि लौकिकाकारमात्रे पर्यवस्यति, तदा पर्णमयीत्वं विफलं भवेत् ।  
काष्ठान्तरेणापि तदाकारस्य सुसम्पादत्वात् ।  
अचो ऽपूर्वीयत्वाय पर्णः क्रतौ प्रविष्टः ।  
आहवनीयादीनां त्वेक एव शास्त्रीयाकारः ।  
स च विङिबलादाधानेनैव जन्यते, नान्यथा ।  
तस्मादाधानस्य क्रतुप्रवेशं विनैव शास्त्रीवाहवनीयाद्याकारसम्पादनसमर्थ त्वादग्निहोत्रेण तत्संयुज्यते ।  
तथा सति पर्णवैषम्यात्प्रकृतावप्रविश्याग्नीनुत्पाद्य क्रतुवत्स्वात त्र्येणावतिष्ठते ।  
ततो लौकिकोपायसम्पादितसुवर्णव्रीह्यादिवदाधानसम्पादितानां स्वतन्त्राणा मेवाऽहवनीयाद्यग्नीनां पश्चाद्वाक्यैः क्रतुषु विनियोगो ऽस्तु ॥ म्जैन्य्च्_३,६।९-१० ॥  
  
  
  
(षष्ठे पवमानेष्टीनामसंस्कृते ऽग्नौ कर्तव्यताधिकरणे सूत्रे १६-१७)  
  
तासाम् अग्निः प्रकृतितः प्रयाजवत् स्यात्  । जैम्_३,६।१६ ।  
  
  
न वा तासां तदर्थत्वात्  । जैम्_३,६।१७ ।  
  
____________________________________________________  
  
स्तर्त् म्जैन्य् ३,६।११-१२  
  
  
षष्ठाधिकरणमारचयति-  
  
संस्कृते पवमानेष्ट्या वह्नौ सेष्टिर्न वेष्टयः ।  
वह्नौ तत्संस्कृते कार्याश्चोदकस्यानुरोधतः ॥ म्जैन्य्_३,६।११ ॥  
चोदकः पवमानेष्टौ न तां प्रापयितुं प्रभुः ।  
अनङ्गत्वेष्ट्यसिद्धिभ्यामिष्टयस्यदसंस्कृते ॥ म्जैन्य्_३,६।१२ ॥  
  
------------------  
  
पावमानादीष्टिभिराहवनीयाद्यग्नयः संस्क्रियन्ते ।  
संस्कृतेष्वग्निष्वग्निहोत्रदर्शपूर्णमासादि क्रतवःप्रवर्तन्ते ।  
तथा सति- विमताः पवमानेष्टयस्ताभिरिष्टिभिः संस्कृते बह्नौ कर्तव्याः, इष्टित्वात्, इतरेष्टिवत् ।  
चोदको ऽप्येवं ।  
सत्यनुगृहीतो भवति ।  
एताभिरिष्टिभिः संस्कृते बह्नौ प्रकृत्यनुष्ठानात्- इति प्राप्ते-  
ब्रूमः- यद्यपि पवमानेष्टिर्विकृतिः, तथापि चोदको न तस्यां पवमानेष्टौ पवमानेष्टि मतिदेष्टुं प्रभवति ।  
प्रकृतौ प्रयाजादिवत्पवमानेष्टेरङ्गत्वाभावात् ।  
किञ्च- ऽएतस्याः पवमानेष्टेः संस्कृताग्निसिद्ध्यर्थ पवमानेष्ट्यन्तराङ्गीकारे तत्रापि तथाऽ इत्यनवस्थायामिष्टिरेव न सिध्येत् ।  
तस्मात्- ताभिरिष्टिभिरसंस्कृते वह्नौ पवमानेष्टयः कर्तव्याः ॥ म्जैन्य्च्_३,६।११-१२ ॥  
  
  
  
  
(सप्तमे- उपाकरणादीनामग्नीषोमीयधर्मताधिकरणे सूत्राणि १८-२७)  
  
तुल्यः सर्वेषां पशुविधिः प्रकरणाविशेषात्  । जैम्_३,६।१८ ।  
  
स्थानाच् च पूर्वस्य  । जैम्_३,६।१९ ।  
श्वस् त्व् एकेषां तत्र प्राक्श्रुतिर् गुणार्था  । जैम्_३,६।२० ।  
  
तेनोत्कृष्टस्य कालविधिर् इति चेत्  । जैम्_३,६।२१ ।  
  
नैकदेशत्वात्  । जैम्_३,६।२२ ।  
  
अर्थेनेति चेत्  । जैम्_३,६।२३ ।  
  
न श्रुतिविप्रतिषेधात्  । जैम्_३,६।२४ ।  
  
स्थानात् तु पूर्वस्य संस्कारस्य तदर्थत्वात्  । जैम्_३,६।२५ ।  
  
लिङ्गदर्शनाच् च  । जैम्_३,६।२६ ।  
  
अचोदना वा गुणार्थेन  । जैम्_३,६।२७ ।  
  
____________________________________________________  
  
स्तर्त् म्जैन्य् ३,६।१३-१५  
  
  
सप्तमाधिकरणमारचयति -  
  
अग्नीषोमीयसवनीयानुबन्ध्यपशुष्वमी ।  
उपाकरणमुख्यास्तु धर्माः साधारण न वा ॥ म्जैन्य्_३,६।१३ ॥  
ज्योतिष्टोमप्रकरणे पाठात्साधारण अमी ।  
पशुधर्माग्रहात्सोमयागे ते स्युर्निरर्थकाः ॥ म्जैन्य्_३,६।१४ ॥  
अग्नीषोमीयधर्मत्वं तेषां स्थानात्प्रसिध्यति ।  
द्वयोरितरयोः पश्र्वोः प्राप्यन्ते चोदकेन ते ॥ म्जैन्य्_३,६।१५ ॥  
  
------------------  
  
अग्नीषोमीयः, सवनीयः, अनुबन्ध्यश्च, इत्येते त्रयः पशवो ज्योतिष्टोमप्रकरणे समाम्नाताः ।  
पशुधर्माश्चोपाकरणपर्यग्निकरणादयस्तत्राऽम्नाताः ।  
ऽप्रजापतेर्जायमानाःऽ ऽइमं पशुम्ऽ- इत्याभ्यामृग्भ्यां पशोरुपस्पर्शनमुपाकरणम् ।  
दर्भज्वालया त्रिः प्रदक्षिणीकरणं पर्यग्निकरणम् ।  
त एते धर्मास्त्रिष्वपि पशुषु साधारण्येन विधीयन्ते ।  
त्रयाणामपि ज्योतिष्टोमप्रकरणपाठसाम्यात् ।  
ननु ज्योतिष्ठोमस्य प्रकरणे पठितानेतान्धर्मान्स एव ग्रहीष्यति, न तु पशवः- इति चेत् ।  
न ।  
तस्य सोमयागत्वात् ।  
सोमो ह्यभिषवादीन्धर्मानाका ङ्क्षति, न तु यूपनियोजनविशसनादीन् ।  
तस्मात्- अङ्गिन्यनर्थकाः सन्तो ऽङ्गेषु निविशमाना अविशेषतस्त्रिष्वपि पशुष्ववतिष्ठन्ते- इति प्राप्ते-  
ब्रूमः- अस्त्यत्र विशेषः सन्निधिलक्षणः ।  
सौत्यनामकादह्नः प्राचीन औपवसथ्यनामके ऽह्नि धिष्ण्यनिर्माणादूर्ध्वमेते धर्मा आम्नाताः ।  
अग्नीषोमीयस्यापि तदेव स्थानम् ।  
सवनीयस्तु सौत्ये ऽहनि श्रूयते- ऽआश्विनं ग्रहं गृहीत्वा त्रिवृता यूपं परिवीयाऽग्नेयं सवनीयं पशुमुपाकरोतिऽ इति ।  
अनुबन्ध्यस्त्ववभृथान्ते समाम्नातः ।  
ततः सन्निधिना ते धर्मा अग्नीषोमीये सम्बध्यन्ते, सवनीयानुबन्ध्ययोस्तु चोदकादतिदिश्यन्ते ॥ म्जैन्य्च्_३,६।१३-१५ ॥  
  
  
  
  
(अष्टमे शाखाहरणादीनामुभयदोहधर्मताधिकरणे सूत्रे २८-२९)  
  
दोहयोः कालभेदाद् असंयुक्तं शृतं स्यात्  । जैम्_३,६।२८ ।  
  
प्रकरणविभागाद् वा तत्संयुक्तस्य कालशास्त्रम्  । जैम्_३,६।२९ ।  
  
____________________________________________________  
  
स्तर्त् म्जैन्य् ३,६।१६-१७  
  
  
अष्टमाधिकरणमारचयति-  
  
शाखाछेदादयो दोहे धर्माः सायं व्यवस्थिताः ।  
प्रातश्च सन्ति वा सायं स्थानात्ते पूर्ववत्स्थिताः ॥ म्जैन्य्_३,६।१६ ॥  
आनर्थक्यप्रतिहतिः पूर्ववन्नेह विद्यते ।  
बलिनो ऽतः प्रकरणात्प्रातर्दोहे ऽपि सन्ति ते ॥ म्जैन्य्_३,६।१७ ॥  
  
------------------  
  
दर्शपूर्णमासम्प्रकरणे - पलाशशाखाछेदनम्, तया शाखया वत्सापाकरणम्, इत्यादयो दोहधर्माः समाम्नाताः ।  
दोहौ च द्वौ विद्येते-अमावास्यायां रात्रावेको दोहः ।  
प्रतिपदि प्रातरपरो दोहः ।  
तत्र पूर्वन्यायेन प्राथमिके सायन्दोहे प्रथमश्रुतास्ते धर्मा व्यवतिष्ठन्ते- इति चेत् ।  
मैवम् ।  
वेषम्यात् ।  
पूर्वत्र हि सोमे विशसनादिधर्माणामनन्वयात्प्रकरणमानर्थक्यप्रति हतम् ।  
इह तु नास्त्यानर्थक्यप्रतिहतिः ।  
ततः प्रकरणेन स्थानं बाधित्वा द्वयोर्दोहयोस्ते धर्मा अभ्युपेयाः ॥ म्जैन्य्च्_३,६।१६-१७ ॥  
  
  
  
  
(नवमे सादनादीनां सवनत्रयधर्मताधिकरणे सूत्रम्- )  
  
तद्वत् सवनान्तरे ग्रहाम्नानम्  । जैम्_३,६।३० ।  
  
____________________________________________________  
  
स्तर्त् म्जैन्य् ३,६।१८  
  
  
नवमाधिकरणमारचयति-  
  
ग्रहधर्माः सादनाद्याः प्रातःसवन एव ते ।  
त्रिषु वा निश्चितस्थानादाद्यः पूर्ववदुत्तरः ॥ म्जैन्य्_३,६।१८ ॥  
  
------------------  
  
ज्योतिष्टोमे प्रातःसवने सन्त्यैन्द्रवायवादयो ग्रहाः, माध्यन्दिने सवने मरुत्वतीयादयः, तृतीयसवन आदित्यादयः ।  
तत्र सादनसम्मार्गादयो धर्माः प्रातःसवनीयग्रहसन्निधावाम्नायन्ते - ऽउपोप्ते ऽन्ये ग्रहाः साद्यन्ते, अनुपोप्ते ध्रुवःऽ इति ।  
ऽदशापवित्रेण ग्रहं सम्मार्ष्टिऽ इति च ।  
ध्रुवव्यतिरिक्तानां ग्रहाणामधस्तान्मृत्तिकोपवेशनं कृत्वा तत्र सादनम्, ध्रुवस्य तु न तथा ।  
पूर्वाधिकरणे शाशाहरणादयः प्रधानयोर्दधिपयसोर्र्धमाः समाम्नाताः ।  
तच्च दधि पूर्वोद्युः सायन्दोहमन्तरेण न सिध्यतीति तत्सिद्ध्यर्थे केवलं सायं दुह्यते, न तु सायन्दोहस्यासाधारण त्वेन धर्मैः सहैकस्मिन्देशे पाठो ऽस्तीति स्थानं न निश्चितम्, इह तु तन्निश्चितमिति प्रातःसवन एव ते धर्मा इति चेत् ।  
मैवम् ।  
सादनादीनां वाक्येन ग्रहधर्मत्वं, प्रकरणेन ज्योतिष्टोमधर्मत्वं चावगम्यते ।  
तस्मिन्निश्चितमपि स्थानं वाक्यप्रकरणाभ्यां बाधित्वा त्रिषु सबनेषु सादनादयो ऽवतिष्ठन्ते ॥ म्जैन्य्च्_३,६।१८ ॥  
  
  
  
(दशमे रशनात्रिवृत्त्वादीनां सर्वपशुधर्मताधिकरणे सूत्रम्-)  
  
रशना च लिङ्गदर्शनात्  । जैम्_३,६।३१ ।  
  
दशमाधिकरणमारचयति-  
  
____________________________________________________  
  
स्तर्त् म्जैन्य् ३,६।१९-१८*  
  
  
एकत्रैवोत सर्वत्र रशनावेष्टनादयः ।  
अग्नीषोमीय एवैते क्रमाल्लिङ्गादितो ऽन्तिमः ॥ म्जैन्य्च्_३,६।१८* ॥  
  
  
------------------  
  
अग्नीषोमीयपशुसन्निधौ रशनया यूपस्य वेष्टनम्, रशनायास्त्रिवृत्त्वं दर्भमयत्वं च, इत्यादयो धर्मा आम्नाताः- ऽपरिव्ययति, ऊर्ग्वै रशनाऽ इति, ऽत्रिषृद्भवतिऽ इति, ऽदर्भमयी भवितिऽ इति च ।  
तत्र येयं रशना, ये च वेष्टनादयः, ते सर्वे सन्निधेरवान्तरप्रकरणा द्वाग्नीषोमीय एव स्युः- इति चेत् ।  
मैवम् ।  
सवनीयपशावपि तत्सद्भावो लिङ्गादवगम्यते ।  
ऽत्रिवृता यूपं परिनीयाऽग्नेयं सवनीयं पशुमुपाकरोतिऽ इति त्रिवृत्त्वपरिव्याणयोः सिद्धवदनुवादोलिङ्गम् ।  
किञ्च तृतीयाश्रुत्या वाक्येन च परिव्याणस्य यूपधर्मता, न तु पशुधर्मता ।  
यूपश्च त्रयाणां पशूनां तन्त्रम्, इति वक्ष्यते ।  
तस्मात्- सर्वेषु पशुध्वेते धर्माः स्युः ॥ म्जैन्य्च्_३,१।१८* ॥  
  
  
(एकादशे, अंश्वदाभ्ययोरपि सादनादिधर्मवत्त्वाधिकरणे सूत्राणि ३२-३४)  
  
आराच् छिष्टम् असंयुक्तम् इतरैः सन्निधानात्  । जैम्_३,६।३२ ।  
  
संयुक्तं वा तदर्थत्वाच् छेषस्य तन्निमित्तत्वात्  । जैम्_३,६।३३ ।  
  
निर्देशाद् व्यवतिष्ठेत  । जैम्_३,६।३४ ।  
  
____________________________________________________  
  
स्तर्त् म्जैन्य् ३,६।१९  
  
  
एकादशाधिकरणमारचयति -  
  
ग्रहधर्मा अनारभ्योक्तांश्वदाभ्यद्वयेन हि ।  
विद्यन्ते वा प्रकरणादाद्यो वाक्यादिहान्तिमः ॥ म्जैन्य्_३,६।१९ ॥  
  
------------------  
  
अनारभ्य द्वौ ग्रहौ श्रुतौ- ऽअंशुं गृह्णातिऽ इति, ऽअदाभ्यं गृह्णातिऽ इति च ।  
तयोः सादनसम्मार्गादयो ग्रहधर्मा न विद्यन्ते ।  
कुतः ।  
आरभ्याधीतेष्वैन्द्रवायवादिष्वेव प्रकरणेन व्यवस्थापितत्वात् - इति चेत् ।  
मैवम् ।  
ऽग्रहाः साद्यन्तेऽ इत्यादिवाक्येन ग्रहधर्मत्वावगमे तयोरपि ग्रहयोरनिवार्य त्वात् ।  
न चैन्द्रवायवादयः प्रकरणिनः ।  
ज्योतिष्ठोमो हि प्रकरणी ।  
तस्मात्सन्ति तयोर्र्धमाः ॥ म्जैन्य्च्_३,६।१९ ॥  
  
  
  
  
(द्वादशे चित्रिण्यादीष्टकानामग्न्यङ्गताधिकरणे सूत्रम्-)  
  
अग्न्यङ्गम् अप्रकरणे तद्वत्  । जैम्_३,६।३५ ।  
  
____________________________________________________  
  
स्तर्त् म्जैन्य् ३,६।२०-२१  
  
  
द्वादशाधिकरणमारचयति-  
  
अखण्डादीष्टकाधर्माश्चित्रिण्यादिषु नोचिताः ।  
सन्ति वा वाक्यमप्यत्रानारभ्योक्तं ततो न ते ॥ म्जैन्य्_३,६।२० ॥  
प्रकृतापूर्वसम्बन्धात्तादृशादपि वाक्यतः ।  
अखण्डत्वादयो ऽग्न्यर्थचित्रिण्यादिषु सन्ति ते ॥ म्जैन्य्_३,६।२१ ॥  
  
------------------  
  
अनारभ्य श्रूयते- ऽचित्रिणीरुपदधातिऽ इति ।  
अग्निप्रकरणे चेष्टकानां धर्माः श्रुताः- ऽअखण्डामकृष्णां कुर्यात्ऽ इति ।  
पूर्वत्र- अंश्वदाभ्ययोरुत्पत्तिवाक्यस्यानारभ्याधीतत्वे ऽपि विनियोजकवाक्यं प्रकरणाधीतम् ।  
चित्रिण्यादिनामकानां त्विष्टकाविशेषाणां विनियोजकं वाक्यमप्यनारभ्याघीतम् ।  
तच्च चित्यन्तरे ताश्चित्रिणीर्विनियुङ्क्ते ।  
अखण्डत्वादिधर्मास्तु षण्णां चितीनां मध्ये प्रथमचितावाम्नाताः ।  
तस्मात्- ते चित्रिण्यादिषु नोचिताः- इति प्राप्ते, -  
ब्रूमः- यद्यप्युत्पत्तिविनियोजकवाक्ययोरन्यतरस्यापि प्रकरणपाठो नास्ति, तथापि ऽय एवं विद्वानग्निं चिनुतेऽ इति प्रकृतं यदेतदग्न्यपूर्वे तत्सम्बन्धित्वेनैवचित्रिण्यादयो ऽप्यप्रकरण पठितेनापि वाक्येन विनियुज्यन्ते ।  
अखण्डत्वादयञ्चाग्निसाधनभूतेष्टकाधर्माः, न तु प्रथमचिति धर्माः ।  
तस्मात्- अग्निसाधनभूतासु चित्रिण्यादीष्टकास्वपि ते सन्ति ॥ म्जैन्य्च्_३,६।२०-२१ ॥  
  
  
  
  
(त्रयोदशे- अभिषवादीनां सोममात्रधर्मताधिकरणे सूत्रम्-)  
  
नैमित्तिकम् अतुल्यत्वाद् असमानविधानं स्यात्  । जैम्_३,६।३६ ।  
  
____________________________________________________  
  
स्तर्त् म्जैन्य् ३,६।२२-२३  
  
  
त्रयोदशाधिकरणमारचयति-  
  
विधयो ऽभिषवाद्याः स्युः फलाख्ये चमसे न वा ।  
नैमित्तिकस्य नित्येन तुल्यत्वादस्ति तद्विधिः ॥ म्जैन्य्_३,६।२२ ॥  
नित्ये कृतार्थाः संस्काराः पश्चाद्भाविनिमित्तजे ।  
न विधेयाः किन्तु तत्र प्राप्यन्तामतिदेशतः ॥ म्जैन्य्_३,६।२३ ॥  
  
------------------  
  
न्यग्रोधमुकुलरूपस्य फलस्य पिष्टं चम्यते यत्र स फलचमसः ।  
स च नैमित्तिकः ।  
राजन्यवैश्यौ निमित्तीकृत्य विहितत्वात् ।  
सोमस्तु नित्यः ।  
उपाधिक्रममप्यनुपजीव्यैव ऽसोमेन यजेतऽ इति विहितत्वात् ।  
तस्य च नित्वस्य सोमस्य यथा यागसाधनत्वम्, तथा फलचमसस्यापि तदस्ति ।  
तस्मात् ऽसोममभिपुणोतिऽ ऽसोमं क्रीणातिऽ इत्यादयो यागद्रव्य संस्कारविधयः सोम इव फलचमसे ऽपि प्रवर्तन्ते- इति प्राप्ते, -  
ब्रूमः- नित्या अभिक्वादिसंस्कारा नित्यं सोमं संस्कार्य लब्ध्वा चरितार्थाः सन्तो नान्यं संस्कार्यमपेक्षन्ते ।  
फलचमसस्तु सोयविकारत्वात्पश्चाद्भावी ।  
ततो निरपेक्षाः संस्कारविधयो न तत्र प्रवर्तन्ते ।  
न चैतावता संस्काराभावः ।  
चोदकेन तत्सिद्धः ।  
तस्मात्- सोममात्रसम्बन्धिनो विधयः ॥ म्जैन्य्च्_३,६।२२-२३ ॥  
  
  
  
  
(चतुर्दशे प्रतिनिधिष्वपि मुख्यधर्मानुष्ठानाधिकरणे सूत्राणि ३७-३९)  
  
प्रतिनिधिश् च तद्वत्  । जैम्_३,६।३७ ।  
  
तद्वत्प्रयोजनैकत्वात्  । जैम्_३,६।३८ ।  
  
अशास्त्रलक्षणत्वाच्च  । जैम्_३,६।३९ ।  
  
____________________________________________________  
  
स्तर्त् म्जैन्य् ३,६।२४  
  
  
चतुर्दशाधिकरणमारचयति-  
  
नीवारादिप्रतिनिधेरतुल्यो वा विधिः समः ।  
पुरेवातुल्यता साम्यमाकाराद्ब्रीहिता यतः ॥ म्जैन्य्_३,६।२४ ॥  
  
------------------  
  
ऽव्रीहिभिर्यजेतऽ इति विहितानां व्रीहीणामसम्भवे नीबाराः प्रतिनिधित्वेन स्वीकार्या इति वक्ष्यते ।  
तत्र पूर्वन्यायेनावघातादिविधयो व्रीहिषु कृतार्थाः पश्चाद्भाविनि नीवारादौ न प्रवर्तन्ते- इति चेत् ।  
मैवम् ।  
व्रीहिशब्दो हि जातिविशेषेणाऽकारविशेषेण वोपेतं द्रव्यमाचष्टे ।  
नीवारेषु जातितो व्रीहिशब्दार्थत्वाभावे ऽप्याकारतो व्रीहिशब्दार्थत्वेन ऽव्रीहीनवहन्तिऽ इति विधिः प्रवर्तते ।  
यथा व्रीहिजातावेव समीचीनानां व्रीहीणामभावे जलवह्न्याद्युपघातेन सारविकलेष्वपि विधिः, तथा जातिविकलेष्वपि ब्रीहिषु मुख्यैकदेशरूपत्वाद्विधिरस्तु ॥ म्जैन्य्च्_३,६।२४ ॥  
  
  
  
  
(पञ्चदशे श्रुतेष्वपि प्रतिनिधिषु मुख्यधर्मानुष्ठानाधिकरणे सूत्रम्-)  
  
  
नियमार्था गुणश्रुतिः  । जैम्_३,६।४० ।  
  
____________________________________________________  
  
स्तर्त् म्जैन्य् ३,६।२५  
  
  
पञ्चदशाधिकरणमारचयति-  
  
पूतीकाभिषवो ऽतुल्यस्तुल्यो वा सोमतुल्यता ।  
नास्ति नैमित्तिकत्वेन तुल्यः प्रतिनिधित्वतः ॥ म्जैन्य्_३,६।२५ ॥  
  
------------------  
  
ऽयदि सोमं न विन्देत, पूति(ती) कानभिषुणुयात्ऽ इति श्रूयते ।  
तत्र सोमाभावं निमित्तीकृत्य पूतीकलताखण्डानां विहितत्वात्फलचमसवन्नैमित्तिकत्वेन सोमाभिषवक्रयादिविधिः पूतीकेषु न तुल्यः- इति चेत् ।  
मैवम् ।  
नीवारबत्प्रतिनिधित्वात् ।  
ननु- प्रतिनिधित्वे स्वयमेवोपादित्सितत्वाद्विधिर्नापेक्षितः ।  
अत एव नीवारेषु विधिर्न श्रुतः- इति चेत् ।  
न ।  
विधेर्नियमार्थत्वस्य षष्ठे वक्ष्यमाणत्वात् ।  
तस्मात्- अभिषवक्रयादिविधिः सोमपूतीकयोस्तुल्यः ॥ म्जैन्य्च्_३,६।२५ ॥  
  
  
  
  
(षोडशे दीक्षणीयादिधर्माणामग्निष्टोमाङ्गताधिकरणे सूत्राणि ४१-४७)  
  
संस्थास् तु समानविधानाः प्रकरणाविशेषात्  । जैम्_३,६।४१ ।  
  
व्यपदेशश् च तुल्यवत्  । जैम्_३,६।४२ ।  
  
विकारास् तु कामसंयोगे नित्यस्य समत्वात्  । जैम्_३,६।४३ ।  
  
अपि वा द्विरुक्तत्वात् प्रकृतेर् भविष्यन्तीति  । जैम्_३,६।४४ ।  
  
वचनात् तु समुच्चयः  । जैम्_३,६।४५ ।  
  
प्रतिषेधाच् च पूर्वलिङ्गानाम्  । जैम्_३,६।४६ ।  
  
गुणविशेषाद् एकस्य व्यपदेशः  । जैम्_३,६।४७ ।  
  
____________________________________________________  
  
स्तर्त् म्जैन्य् ३,६।२६-२७  
  
  
षोडशाधिकरणमारचयति-  
  
उक्थ्यादिषु समो दीक्षणीयाद्यङ्गविधिर्न वा ।  
एकप्रकरणत्वेन फलवत्त्वाच्च तुल्यता ॥ म्जैन्य्_३,६।२६ ॥  
उक्थ्यादयः कामयोगाद्विकाराः प्रक्रिया ततः ।  
अग्निष्टोमात्मके ज्योतिष्टोममात्रे च तद्विधिः ॥ म्जैन्य्_३,६।२७ ॥  
  
------------------  
  
ज्योतिष्टोमः- स्वयमेको ऽपि समाप्तिभेदाद्भिद्यते ।  
यज्ञायज्ञियस्तोत्रेण समाप्तौ ऽअग्निष्टोमःऽ इत्युच्यते ।  
तस्मादपि स्तोत्रादूर्ध्वमुक्थ्यस्तोत्रेण समाप्तौ ऽउक्थ्यःऽ इत्युच्यते ।  
एवं षोडश्यादयो ऽपि ।  
तादृशस्य सप्तसंस्थावतो ज्योतिष्टोमस्य प्रकरणे दीक्षणीयेष्टिप्रायणीयेष्ट्यादीनामङ्गानां विधिराम्नातः ।  
स च विधिर्ज्योतिष्टोमस्य प्रथमसंस्थाविशेषे ऽग्निष्टोमे यथा प्रवृत्तः, तथैवोक्थ्यादिष्वपि प्रवर्तते ।  
कुतः ।  
प्रकरणसम्बन्धस्य समानत्वात् ।  
किञ्च- यथाग्निष्टोमः फलत्वादङ्गविधिभिः संयुज्यते, एवमुक्थ्यादयो ऽपि ।  
तेषां च फलमेवमाम्नायते-ऽपशुकाम उक्थ्यं गृह्णीयात्ऽ ऽषोडशिना वीर्यकामः स्तुवीतऽ ऽअतिरात्रेण प्रजाकामं याजयेत्ऽ इति ।  
तस्मात् - सप्तस्वपि संस्थासु समानो ऽङ्गविधिः- इति प्राप्ते, -  
ब्रूमः- यदेतदुक्थ्यादीनां फलमुदाहृतम्, तत्तु तेषां विकारत्वं गमयति ।  
ऽकाम्यो गुणः श्रूयमाणो नित्यमर्थ विकृत्य निविशतेऽ इति न्यायाद्यथा गोदोहनगुणो नित्यं चमससाधनकमपां प्रणयनं विकृत्य निविशते,एवमुक्थ्यगुणो नित्यामग्निष्टोमस्य संस्थां विकृत्य संस्थान्तरत्वं गमयति ।  
ततो ऽग्निष्टोमस्य गुणविकारा उक्थ्यादय इति न सर्वसंस्थासाधारणं प्रकरणम्, किन्तु - अग्निष्टोमस्यै वासाधारणम ।  
ननु- ऽज्योतिष्टोमेन यजेतऽ इत्युक्तत्वाज्ज्योतिष्टोमस्येदं प्रकरणम्, न त्वग्निष्टोमसंस्थायाः- इति चेत् ।  
बाढम् ।  
असा ज्योतिष्टोमो न कदाचिदप्यग्निष्टोमं व्यभिचरति ।  
उक्थ्यादीनामप्यन्तर्भाविताग्निष्टोमकत्वात् ।  
उक्थ्यादींस्तु व्यभिचरति ।  
विनापि तैरग्निष्टोमश्शायां ज्योतिष्टोमत्वसम्भवात् ।  
अतो ऽग्निष्टोमसंस्थस्य ज्योतिष्टोमस्येदं प्रकरणं सत्तत्रैव दीक्षणीयाद्यङ्गविधिं निवेशयति ।  
उक्थ्यादिषु चोदकादङ्गान्यतिदिश्यन्ते ॥ म्जैन्य्च्_३,६।२६-२७ ॥  
  
  
इति श्रीमाधवीये जौमिनीयन्यायमालाविस्तरे तृतीयाध्यायस्य षष्ठ पादः  
  
  
  
_________________________________________________________________________  
  
  
अथ तृतीयाध्यायस्य सप्तमः पादः ।  
  
  
(प्रथमे बर्हिरादीनां दर्शपौर्णमासतदङ्गोभयाङ्गताधिकरणे सूत्राणि १-५)  
  
प्रकरणविशेषाद् असंयुक्तं प्रधानस्य  । जैम्_३,७।१ ।  
  
सर्वेषां वा शेषत्वस्यातत्प्रयुक्तत्वात्  । जैम्_३,७।२ ।  
  
आरादपीति चेत्  । जैम्_३,७।३ ।  
  
न तद्वाक्यं हि तदर्थत्वात्  । जैम्_३,७।४ ।  
  
लिङ्गदर्शनाच् च  । जैम्_३,७।५ ।  
  
सप्तमपादस्य प्रथमाधिकरणमारचयति -  
  
____________________________________________________  
  
स्तर्त् म्जैन्य् ३,७।१-२  
  
  
मुख्याङ्गतैव वेद्यादेः प्रयाजाद्यङ्गतो ऽपि वा ।  
तद्वाक्यं प्रक्रियायुक्तं मुख्याङ्गत्वस्य बोधकम् ॥ म्जैन्य्_३,७।१ ॥  
मुख्याङ्गस्यापि वेद्यादेः प्रयाजादिषु चाङ्गता ।  
मुख्यार्थत्वात्प्रयाजादेः स्वापूर्वव्यवधानतः ॥ म्जैन्य्_३,७।२ ॥  
  
------------------  
  
दर्शपूर्णमासयोः श्रूयते- ऽवेद्यां हवींष्यासादयतिऽ ऽबर्हिषि हवींष्यासादयतिऽ इति ।  
तथा तद्धर्माः श्रूयन्ते- ऽवेदिं खनतिऽ ऽबर्हिर्लुनातिऽ इत्यादयः ।  
मुख्यहवींष्याग्नेयपुरोडाशादीनि, अमुख्यहवींषि तु प्रयाजाद्यर्थानि ।  
तत्र-स्वस्वधर्मसहितानि वेद्यादीनि प्रकरणबलान्मुख्यहविषा मेवाङ्गानि- ऽवेद्यां हवींष्यासादयतिऽ इति वाक्यात्सर्वहविरङ्गता- इति चेत् ।  
न ।  
प्रकरणेन वाक्यस्य सङ्कोचनीयत्वात् ।  
यदि वाक्यं प्रकरणनैरपेक्ष्येण स्वतन्त्रं स्यात्, तदा सादनमात्रपर्यवसानेन यागाभावे वैयर्थ्य स्यात् ।  
सौमिकहीवषामप्येतद्वेद्यासादनं प्रसज्येत ।  
तस्मात्- मुख्यहविरङ्गं वेद्यादिकम्- इति प्राप्ते-  
ब्रूमः- अस्तु वैयर्थ्यातिप्रसङ्गपरिहारेण प्रकृतापूर्वसाधनभूतहविःषु वेद्यादेरङ्गत्वम् ।  
प्रयाजादिहवींष्यपि स्वकीयावान्तरापूर्वद्वारा मुख्यापूर्वसाधनान्येवेति तदङ्गत्वमपि वेद्यादेर्युक्तम् ।  
एवं सति वाक्यस्यात्यन्तसङ्कोचो न भविष्यति ॥ म्जैन्य्च्_३,७।१-२ ॥  
  
  
(द्वितीये स्वामिसंस्काराणां प्रधानार्थताधिकरणे सूत्रम्)  
  
फलसंयोगात् तु स्वामियुक्तं प्रधानस्य  । जैम्_३,७।६ ।  
  
द्वितीयाधिकरणमारचयति-  
वपनाद्युपकारः किं द्वयोर्मुखाङ्गयोरुत ।  
मुख्य एव द्वयोरस्तु कृत्स्नकर्तृगतत्वतः ॥ म्जैन्य्_३,७।३ ॥  
युक्तः शास्त्रीयसंस्कारो मुख्यस्य फलभोजिनः ।  
विनापि संसकृतिं दृष्टं कर्तृत्वं तत्र नास्ति सः ॥ म्जैन्य्_३,७।४ ॥  
  
------------------  
  
ज्योतिष्टोमे केशश्मश्रुवपनपयोव्रतादयो यजमानसंस्कारा आम्नाताः ।  
ग्रहैः सोमहोमो ज्योतिष्टोमे मुख्यः ।  
अग्नीषोमीयपश्वादिकमङ्गम् ।  
तत्र-द्वयोर्मुख्याङ्गयोरेते वपनादय उपकुर्वन्ति ।  
कुतः ।  
कर्तृधर्मत्वात् ।  
यजमानो हि कर्तृतया वपनादिभिः संस्क्रियते ।  
कर्तृत्वं च यथा मुख्यं प्रति तस्य विद्यते, तथाङ्गं प्रत्यप्यस्ति ।  
तस्मात्-उभयोरुपकारः- इति चेत् ।  
मैवम् ।  
द्वौ हि यजमानस्याऽकारौ- क्रियाकर्तृत्वम्, फलभोक्तृत्वं चेति ।  
तयोरदृष्टः फलभोगः, क्रियानिष्पत्तिश्च दृष्टा ।  
तथा सति- वपनादिकृतोपकारत्याप्यदृष्टत्वाद्भोक्तृशेषा वपनादयः फलभोगसाधने मुख्य एव पर्यवस्यन्ति ।  
वपनादिसंस्काररहितैरप्यृत्विग्भिः कृषीवलादिभिश्च क्रिया निष्पाद्यमाना दृश्यते ।  
ततस्तत्र कर्तृत्वाकारे वपनादिकृतः स उपकारो नास्ति ।  
तस्मात्-अदृष्ट फलभोजिनो ऽस्य यजमानस्य यो ऽयमदृष्टरूपः शास्त्रीयः संस्कारः सो ऽयं मुख्ये कर्मणि युक्तो नाङ्गेषु ।  
नात्र पूर्ववद्वाक्यमस्ति, येन परम्पराफलसाधनेष्वङ्गेषु वपनाद्युपकारः शङ्कयेत ।  
प्रकरणं तु मुख्यस्यैव, न त्वङ्गानाम् ।  
तस्मात्- न तेषूपकारः ॥ म्जैन्य्च्_३,७।३-४ ॥  
  
  
(तृतीये सौमिकवेद्यादीनामङ्गप्रधानोभयाङ्गताधिकरणे सूत्रे ७ । ९)  
  
चिकीर्षया च संयोगात्  । जैम्_३,७।७ ।  
  
तद्युक्ते तु फलश्रुतिस् तस्मात् सर्वचिकीर्षा स्यात्  । जैम्_३,७।९ ।  
  
____________________________________________________  
  
स्तर्त् म्जैन्य् ३,७।५-६  
  
  
तृतीयाधिकरणमारचयति-  
  
मुख्यार्था सौमिकी वेदिरुभयार्थोत मुख्यगा ।  
चिकीर्षितत्वान्मुख्यस्य वेद्या तत्कृतिसम्भवात् ॥ म्जैन्य्_३,७।५ ॥  
मुख्यपौष्कल्यहेतुत्वात्तदङ्गं च चिकीर्षितम् ।  
मुख्यवत्तेन तद्वेदिरङ्गेष्वप्युपकारिणी ॥ म्जैन्य्_३,७।६ ॥  
  
------------------  
  
दार्शिकीं वेदिं मध्ये ऽन्तर्भाव्य प्राचीनवंशो मण्डपो ऽवस्थितः ।  
ततः पूर्वस्यां दिशि सदोहविर्धानादीनां पर्याप्तो भूभागविशेषः ।  
तैः सदःप्रभृतिभिः सह सौमिकी वेदिरित्युच्यते ।  
सेयं मुख्यस्य सोमयागस्यैवोपकारं करोति, न त्वमुख्यानामग्नीषोमीयाद्यङ्गानाम् ।  
कुतः ।  
मुख्यस्य चिकीर्षितत्वात् ।  
न च - अङ्गान्यपि चिकीर्षितानि- इति वाच्यम् ।  
चिकीर्षास्वरूपस्य वेदेनैवाभिहितत्वात् ।  
एवं श्रूयते- ऽषट्त्रिंशत्प्रक्रमा प्राची, चतुर्विंशतिरग्रेण, त्रिंशज्जघनेन, इयति शक्ष्यामहेऽ इति ।  
अस्यायमर्थः- श्रूयमाणेनानेन दैर्ध्यप्रमाणेन तिर्यक्प्रमाणद्वयेन च प्रमिते भूभागे फलहेतुसोमयागं कर्तु शक्ष्यामहेऽ इति निश्चित्य तथैव कुर्यात- इति ।  
सेयं चिकीर्षा मुख्यविषया ।  
ऽइयति शक्ष्यामहेऽ इति परिमाणस्य शक्तेश्चोपन्यासात् ।  
अङ्गानां तु पशूनामिष्टीनां च सदोहविर्धानादि मण्टपनिरपेक्षाणां यथोक्तपरिमाणमन्तरेणाप्यनुष्ठातुं शक्यत्वात्स उपन्यासस्तत्र निरर्थकः ।  
सोमस्य त्वनुष्ठानं यथोक्तवेद्यामेव सम्भवति, नत्वन्यत्र ।  
तस्मात्- सा वेदिर्मुख्यस्यैवोपकरोति- इति प्राप्ते, -  
ब्रूमः- ऽइयति शक्ष्यामहेऽ इत्यत्र साङ्गप्रधानानुष्ठाने शक्तिरुक्ता ।  
तादृशस्यैव फलं प्रति पुष्कलहेतुत्वात् ।  
अतो मुख्याङ्गयोश्चिकीर्षायास्तुल्यत्वाद्वेदिरुभयार्था ।  
न च- अत्र वपनादिसाम्यं शङ्कनीयम् ।  
दृष्टोपयोगाभावस्य तत्रोक्तत्वात् ।  
इह तु- हविरासादनादिर्दृष्ट उपयोगः ।  
स च मुख्याङ्गयोः सम इत्युभयार्थत्वम् ॥ म्जैन्य्च्_३,७।६ ॥  
  
  
(चतुर्थे-अमिमर्शनस्याङ्गप्रधानोभयाङ्गताधिकरणे सूत्र ८ । १०)  
  
तथाभिधानेन  । जैम्_३,७।८ ।  
  
गुणाभिधानात् सर्वार्थम् अभिधानम्  । जैम्_३,७।१० ।  
  
____________________________________________________  
  
स्तर्त् म्जैन्य् ३,७।७-८  
  
चतुर्थाधिकरणमारचयति-  
  
चतुर्होत्रा पौर्णमासीं मृशेदाज्यादिमर्शने ।  
मन्त्रो मुख्य उताङ्गे ऽपि मुख्ये तद्वाचिशब्दतः ॥ म्जैन्य्_३,७।७ ॥  
शब्दस्य कर्मवाचित्वात्तत्र मर्शनवर्जनात् ।  
विभक्तिव्यत्यये मन्त्रो मुख्याङ्गहविषोर्द्वयोः ॥ म्जैन्य्_३,७।८ ॥  
  
------------------  
  
दर्शपूर्णमासयोः श्रूयते- ऽचतुर्होत्रा पौर्णमासीमभिमृशेत्, पञ्चहोत्राभावास्याम्ऽ इति ।  
पृथिवी होताऽ- इत्यादिको मन्त्रश्चतुर्होता ।  
तस्मिन्मन्त्रे यज्ञाङ्गानां चतुर्णा श्रुतत्वात् ।  
अथवा- तस्य मन्त्रस्याभिमानित्वेनाऽत्मभूतः कश्चित्पुरुषः प्रजापतिना चतुर्थारमामन्त्रितः प्रत्वुत्तरमुवाचेति स पुरुषश्चतुर्हूतः ।  
तदीयनाम्ना मन्त्रो ऽपि ऽचतुर्हूतःऽ इत्युच्यते ।  
ऽपूज्यानां प्रत्यक्षनामग्रहणमयुक्तम्ऽ इत्यभिप्रायेण हूतशब्दस्थाने होतृशब्दः पठ्यते ।  
अयमर्थः सर्वो ऽपि तैत्तिरीयब्राह्मणे श्रूयते-  
"आत्मन्नात्मन्नित्यामन्त्रयत ।  
तस्मै चतुर्हूतः प्रत्यशृणोत् ।  
स चतुर्हूतो ऽभवत् ।  
चतुर्हूतो ह वै नामैषः ।  
तं वा एतं चतुर्हूतं सन्तं ऽचतुर्होताऽ इत्याचक्षते परोक्षेण ।  
परोक्षप्रिया इव हि देवः"इति ।  
ऽअग्निर्होताऽ- इत्यादिको मन्त्रः पञ्चहोता ।  
तत्राप्युक्तप्रकारो द्रष्टव्यः ।  
- अत्र-यो ऽयमाज्यादिहविष उपस्पर्शनार्थो मन्त्रः, असौ मुख्य एव हविषि निविशते ।  
पौर्णमास्यमावास्याशब्दयोर्मुख्यहविर्विषय त्वात्-इति प्राप्ते,-  
ब्रूमः- पौर्णमास्यभावास्यशब्दौ कर्मवाचिनौ, न तु हविर्वाचिनौ ।  
न च कर्मणोरुपस्पर्शन सम्भवः ।  
अथ कालविवक्षायां विभक्तिव्यत्ययेन सप्तम्यर्थो व्याख्यायेत, तदा कालसम्बन्धस्य मुख्याङ्ग योरुभयोस्तुल्यत्वादुभयविधहविरुपस्पर्शने मन्त्रो विनियुज्यते ॥ म्जैन्य्च्_३,७।७-८ ॥  
  
  
(पञ्चमे दीक्षादक्षिणयोः प्रधानार्थताधिकरणे सूत्रे - ११-१२)  
  
दीक्षादक्षिणं तु वचनात् प्रधानस्य  । जैम्_३,७।११ ।  
  
निवृत्तिदर्शनाच् च  । जैम्_३,७।१२ ।  
  
____________________________________________________  
  
स्तर्त् म्जैन्य् ३,७।९-१०  
  
  
पञ्चमाधिकरणमारचयति-  
  
दण्डदीक्षा दक्षिणा तु शतं द्वादशमिर्युतम् ।  
द्वयार्थमुत मुख्यार्थे सोमस्येत्युक्तिसम्भवात् ॥ म्जैन्य्_३,७।९ ॥  
मुख्याङ्गद्वयगं मैवं पारम्पर्यविडम्बना ।  
वचनस्य न युक्तातः प्रधानार्थमिदं स्थितम् ॥ म्जैन्य्_३,७।१० ॥  
  
------------------  
  
ज्योतिष्टोमे दीक्षादक्षिणं श्रूयते- ऽदण्डेन दक्षियतिऽ इति, ऽतस्य द्वादशशतं दक्षिणाऽ इति च ।  
तत्र दीक्षा मुख्याङ्गयोरुपकरोति, तथा दक्षिणापि ।  
न च - दीक्षा सोमस्य, दक्षिणा सोमस्यऽ इति वाक्ये षष्ठ्या मुख्यसम्बन्ध एवावगम्यते, न त्वङ्गसम्बन्धः- इति वाच्यम् ।  
दीक्षादक्षिणे सोमनैव साक्षात्सम्बध्नीताम्, स सोमः पुनरङ्गैः सम्बद्धैति परम्परया दीक्षादक्षिणयोरङ्गैरपि सम्बन्धो ऽस्ति ।  
तस्मात्- उभयार्थे दीक्षादिकम्- इति प्राप्ते,-  
ब्रूमः- अव्यवहितसम्बन्ध एव षष्ठ्या अभिधेयोर्ऽथः ।  
तदसम्भवे तु - परम्परासम्बन्धः कथञ्चिद्गृह्यते ।  
इह तु तत्सम्भवात्पारम्पर्य न युक्तम् ।  
तस्मात्- प्रधानार्थ दीक्षादिकम् ॥ म्जैन्य्च्_३,७।९-१० ॥  
  
  
(षष्ठे - अन्तवैदेर्यूपानङ्गताधिकरणे सूत्रे १३-१४)  
  
तथा यूपस्य वेदिः  । जैम्_३,७।१३ ।  
  
देशमात्रं वा शिष्येनैकवाक्यत्वात्  । जैम्_३,७।१४ ।  
  
____________________________________________________  
  
स्तर्त् म्जैन्य् ३,७।११-१२  
  
  
षष्ठाधिकरणमारचयति -  
  
अन्तर्वेदि मिनोत्यर्ध यूपाङ्गमुत लक्षयेत् ।  
देशं यूपाङ्गमावेन वेदिभागो ऽत्र चोद्यते ॥ म्जैन्य्_३,७।११ ॥  
बहिर्वेद्यर्धमित्येतद्वाक्यं भिद्येत तद्विधौ ।  
मीयमानस्य यूपस्य तावान्देशो ऽत्र लक्ष्यते ॥ म्जैन्य्_३,७।१२ ॥  
  
------------------  
  
अग्नीषोमीयपशौ ऽयूपं मिनोतिऽ इति प्रकृत्य श्रूयते- ऽअर्धमन्तर्वेदि मिनोति, अर्ध बहिर्वेदिऽ इति ।  
ऽयूपं स्थापयितुं कियद्विस्तारवानवटो ऽपेक्षितःऽ इति बुभुत्सायां तन्निर्णयाय यूपमूलस्य स्थौल्यमङ्गुल्यादिभिर्मातव्यम् ।  
तस्य च पीयमानस्य यूपस्य वेद्यभ्यन्तरभागो ऽलङ्गत्वेनं विधीयते- इति चेत् ।  
मैवम् ।  
यथा संस्कृतो वेद्यभ्यन्तरभागः ऽअर्धमन्तर्वेदिऽ इत्यनेन वाक्येन विधीयते, तद्वद संस्कृतो बहिर्भागो ऽबहिर्वेदिऽ- इत्यनेन वाक्येन विधातव्यः ।  
ततो वाक्यं भिद्येत ।  
यदा तु वेदेरभ्यन्तरबाह्यभागाभ्यामुपलक्षितो ऽसंस्कृतोऽ लौकिकदेश एवात्र यूपाङ्गत्वेन विधीयते, न तु संस्कृतवेदिभागः ॥ म्जैन्य्च्_३,७।११-१२ ॥  
  
  
(सप्तमे हविर्धानस्य सामिधेन्यनङ्गताधिकरणे सूत्राणि १५-१७)  
  
सामिधेनीस् तद् अन्वाहुर् इति हविर् धानयोर् वचनात् सामिधेनीनाम्  । जैम्_३,७।१५ ।  
  
देशमात्रं वा प्रत्यक्षं ह्य् अर्थकर्म सोमस्य  । जैम्_३,७।१६ ।  
  
समाख्यानं च तद्वत्  । जैम्_३,७।१७ ।  
  
____________________________________________________  
  
स्तर्त् म्जैन्य् ३,७।१३-१४  
  
  
सप्तमाधिकरणमारचयति -  
  
हविर्धाने स्थितो ब्रूयात्सामिधेनीरिहाङ्गता ।  
हविर्धानस्य तास्वाहो तद्देशो ऽनेन लक्ष्यते ॥ म्जैन्य्_३,७।१३ ॥  
वाक्यात्स्यादङ्गता मैवं प्रकृत्या पश्चिमे ऽग्नितः ।  
देशः प्राप्तो लाघवेन लक्ष्यः शकटसन्निधिः ॥ म्जैन्य्_३,७।१४ ॥  
  
------------------  
  
ज्योतिष्टोमे श्रूयते- ऽउत यत्सुन्वन्ति सामिधेनीस्तदन्वाहुःऽ - इति ।  
हविर्धानमण्डपगतयोर् दक्षिणोत्तरभागावस्थितयोर्हविर्धाननामकयोः शकटयोर्मध्ये दक्षिणं शकटमत्र यत्तच्छब्दाभ्या मभिधीयते ।  
तस्य समीपे सोमस्याभिषवः ।  
ऽउतऽ इत्ययं शब्दो ऽथब्दार्थे वर्तते ।  
ऽअथ यस्मिन्हविर्धाने सोममभिषुण्वन्ति, तस्मिन्सामिधेनीरनुब्रूयुःऽ ।  
ऐह दक्षिणस्य हविर्धानस्य सामिधेनीष्वङ्गत्वं प्रतीयते ।  
न चात्र पूर्ववद्वाक्यभेददोषः शङ्क्यः ।  
अकवाक्यतायाः स्पष्टं प्रतिभासात्- इति प्राप्ते-  
ब्रूमः- सामिधेनीनामिष्ट्यङ्गतया दर्शपूर्णमासावत्र प्रकृतिः ।  
प्रकृतौ चाऽहवनीयाग्नेः पश्चिमो देशः सामिधेनीनां स्थानम् ।  
इहोत्तरवेदेराहवनीयत्वात्तदपेक्षया हविर्धानस्य पश्चिमदेशावस्थानात् ।  
स देशश्चोदकेन प्राप्तः- इति न देशस्य सामिधेन्यङ्गत्वं विधातव्यम् ।  
किन्तु दक्षिणोत्तरहविर्धानसमीप देशयोरनियमेन प्राप्तौ- दक्षिणस्यैव हविर्धानस्य समीपदेशः- इति नियन्तुं हविर्धानेन सन्निधिर्लक्ष्यते ।  
तथा सति नियममात्रविधानाल्लाघवं भवति ।  
त्वत्पक्षे त्वभिषवोपलक्षितस्य दक्षिणस्य हविर्धानस्या त्यन्तमप्राप्तं सामिधेन्यङ्गत्वं विधीयत इति गौरवम् ।  
तस्माद्देशलक्षणा ॥ म्जैन्य्च्_३,७।१३-१४ ॥  
  
  
(अष्टमे- अङ्गानामन्यद्वारानुष्ठानाधिकरणे सूत्राणि १८-२०)  
  
शास्त्रफलं प्रयोक्तरि तल्लक्षणत्वात् तस्मात् स्वयं प्रयोगे स्यात्  । जैम्_३,७।१८ ।  
  
उत्सर्गे तु प्रधानत्वाच् छेषकारी प्रधानस्य तस्माद् अन्यः स्वयं वा स्यात्  । जैम्_३,७।१९ ।  
  
अन्यो वा स्यात् परिक्रयाम्नानाद् विप्रतिषेधात् प्रत्यग् आत्मनि  । जैम्_३,७।२० ।  
  
____________________________________________________  
  
स्तर्त् म्जैन्य् ३,७।१५-१६  
  
  
अष्टमाधिकरणमारचयति -  
  
यजमानेन कर्तव्यं निखिलं त्याग एव वा ।  
कर्तृगामिफलश्रुत्या युज्यते सर्वकर्तृता ॥ म्जैन्य्_३,७।१५ ॥  
प्रयोजके ऽपि कर्तृत्वमस्ति नो चेत्क्रयो वृथा ।  
कार्ये तेन त्यागमात्रमृत्विजो ऽन्यत्र कर्तृता ॥ म्जैन्य्_३,७।१६ ॥  
  
------------------  
  
ऽस्वर्गकामो यजेतऽ इति स्वर्गभोक्तुर्यागकर्तुश्च सामानाधिकरण्यादेकत्वं गम्यते ।  
पाणिनिश्च ऽस्वरितञितः कर्त्रभिप्राये क्रिमाफलेऽ[पा।सू।१।३।७२ ]इति सूत्रेण क्रियाफलस्य कर्तृगामित्वे सत्यात्मनेपदं विदधाति ।  
अतः साङ्गकर्मानुष्ठानमन्तरेण फलासम्भवान्निखिलं यजमानेन कर्तव्यम्- इति प्राप्ते-  
ब्रूमः- निखिलानुष्ठानाभावे ऽपि प्रयोजकतया यजमानस्य सर्वकर्तृत्वमस्ति ।  
ऽषहूभिर्हलैः कर्षतिऽ इत्यत्र तथादर्शनात् ।  
यदि स्वेनैव सर्वमनुष्ठीयेत, तदानीमृत्विणां परिक्रयो वृथा स्यात् ।  
तस्मात् -यजमानेन त्यागमात्रं कार्यम् ।  
अन्यत्र साङ्गप्रधाने क्रीतस्यर्त्विजो ऽनुष्ठानम् ।  
तथा सति साक्षात्परम्परया च सर्वकर्तृत्वस्य यजमाने सम्भवात्तस्य फलं न विरुध्यते ॥ म्जैन्य्च्_३,७।१५-१६ ॥  
  
  
(नवमे परिक्रीतानामृत्विजां सङ्ख्याविशेषनियमाधिकरणे सूत्राणि २१-२४)  
  
तत्रार्थात् कर्तृपरिमाणं स्याद् अनियमो ऽविशेषात्  । जैम्_३,७।२१ ।  
  
अपि वा श्रुतिभेदात् प्रतिनामधेयं स्युः  । जैम्_३,७।२२ ।  
  
एकस्य कर्मभेदाद् इति चेत्  । जैम्_३,७।२३ ।  
  
नोत्पत्तौ हि  । जैम्_३,७।२४ ।  
  
____________________________________________________  
  
स्तर्त् म्जैन्य् ३,७।१७  
  
  
नवमाधिकरणमारचयति -  
  
न क्रीतकर्तृसङ्ख्याया नियमो ऽसत्यस्ति वा न हि ।  
अविशेषादस्ति यावत्कार्य तावन्त एव हि ॥ म्जैन्य्_३,७।१७ ॥  
  
------------------  
  
ये यजमानेन क्रीताः कर्तार ऋत्विजः, तेषां सङ्ख्याविशेषो यद्यपि न श्रुतः ।  
तथापि कार्यानुसारेण सो ऽवगन्तव्यः ।  
ते च कार्यविशेषाः कर्तृसंयुक्ता एवं श्रूयन्ते- ऽपुरो ऽध्वर्युर्विभजति, प्रतिप्रस्थाता मन्थिनं जुहोति, नेष्ठा पत्नीमुदानयति, उन्नेता चमसानुन्नयति, प्रस्तोता प्रस्तौति, उद्गातोद्गायति, प्रतिहर्ता प्रतिहरति, सुब्रह्मण्यः सुब्रह्मण्यामाह्वयति, होता प्रातरनुवाकमनुब्रूते, मैत्रावरूणः प्रेष्यति, अच्छावाको यजति, ग्रावस्तुद्ग्रावस्तोत्रीयमन्वाहऽ इति ।  
एवं ब्रह्मब्राह्मणाच्छं स्याग्नीध्रपोतॄणां चतुर्णा कर्माण्युदाहार्याणि ।  
तस्मात्-  
यावन्ति कर्याणि तावन्त ऋत्विजो वरीतव्याः ॥ म्जैन्य्च्_३,७।१७ ॥  
  
  
(दशमे चमसाध्वर्यूणां पृथक्त्वाधिकरणे सूत्रम्)  
  
चमसाध्वर्यवश् च तैर् व्यपदेशात्  । जैम्_३,७।२५ ।  
  
____________________________________________________  
  
स्तर्त् म्जैन्य् ३,७।१८  
  
  
दशमाधिकरणमारचयति -  
  
चमसाध्वर्यवो नान्य ऋत्विभ्यो ऽन्ये ऽथवाग्निमः ।  
यौगिक्या सञ्ज्ञया मैवं षष्ठ्या तेभ्यो विभेदनात् ॥ म्जैन्य्_३,७।१८ ॥  
  
------------------  
  
ज्योतिष्टोमे श्रूयते- ऽचमसाध्वर्यून्वृणीतेऽ इति ।  
ये पूर्वत्र कार्यानुसारेणाध्वर्युप्रमुखा ऋत्विज उक्ताः, तेभ्यो न व्यतिरिक्ताश्चमसाध्वर्यवः ।  
कुतः ।  
यौगिकसञ्ज्ञया तदभेदप्रतीतेः ।  
त(य)था देवदत्त एव पचिक्रियायोगात्पाचको भवति, तथाध्वर्युप्रमुखा एव चमसयोगाच्चमसाध्वर्यवः- इति चेत् ।  
मैवम् ।  
मध्यतःकारिणां चमसाध्वर्यवः, होत्रकाणां, चमसाध्वर्यव इति अपठ्या भेदावभासात् ।  
मध्यतःकारिणोर्ऽध्वयुहोत्रादयः ।  
होत्रकाः प्रतिप्रस्थातृमौत्रावरुणादयः ।  
तस्मादृत्विग्भ्यो ऽन्ये ॥ म्जैन्य्च्_३,७।१८ ॥  
  
  
(एकादशे चमसाध्वर्यूणां बहुत्वनियमाधिकरणे सूत्रम्)  
  
उत्पत्तौ तु बहुश्रुतेः  । जैम्_३,७।२६ ।  
  
____________________________________________________  
स्तर्त् म्जैन्य् ३,७।१९  
  
  
एकादशाधिकरणमारचयति -  
  
तान्वृणीतेति बहुता नास्ति वास्ति ग्रहैक्यवत् ।  
नेति चेन्नात्र वैषम्यादुत्पत्तौ बहुताश्रुतेः ॥ म्जैन्य्_३,७।१९ ॥  
  
------------------  
  
ऽचमसाध्वर्यून्वृणीतऽ इति यद्बहुत्वं श्रुतम्, तन्न विवक्षितम् ।  
ग्रहैकत्ववदुद्देश्यगतत्वात्- इति चेत् ।  
मैवम् ।  
ग्रहवैषम्यात् ।  
ऽग्रहं सम्मार्ष्टिऽ इत्येतद्ग्रहाणां नोत्पत्तिवाक्यम् ।  
चमसाध्वर्यूणां त्वेतदेवोत्पत्तिवाक्यम् ।  
ततस्तेषामुपादेयत्वात्तद्गतं बहुत्वं विवक्षितम् ॥ म्जैन्य्च्_३,७।१९ ॥  
  
  
(द्वादशे चमसाध्वर्यूणां दशसङ्ख्यानियमाधिकरणे सूत्रम्-)  
  
दशत्वं लिङ्गदर्शनात्  । जैम्_३,७।२७ ।  
  
____________________________________________________  
  
स्तर्त् म्जैन्य् ३,७।२०  
  
  
द्वादशाधिकरणमारचयति -  
  
नेयत्तास्त्यस्ति वा तेषां न नियामकवर्जनात् ।  
चमसानां दशत्वेन चमसाध्वर्यवो दश ॥ म्जैन्य्_३,७।२० ॥  
  
------------------  
  
स्पष्टोर्ऽथः ॥ म्जैन्य्च्_३,७।२० ॥  
  
  
(त्रयोदशे शमितुरपृथक्त्वाधिकरणे सूत्रे २८-२९)  
  
  
शमिता च शब्दभेदात्  । जैम्_३,७।२८ ।  
  
प्रकरणाद् वोत्पत्त्यसंयोगात्  । जैम्_३,७।२९ ।  
  
____________________________________________________  
  
स्तर्त् म्जैन्य् ३,७।२१  
  
  
त्रयोदशाधिकरणमारचयति-  
  
तेभ्यो ऽन्यः शमितानन्यो वान्यः सञ्ज्ञापृथक्त्वतः ।  
वरणाभावतो नान्यः सञ्ज्ञाभेदस्तु यौगिकः ॥ म्जैन्य्_३,७।२१ ॥  
  
------------------  
  
ऽशमितार उपेत न यज्ञम्ऽ इत्यस्मिन्मन्त्रे श्रुतायाः शमितृसञ्ज्ञायाः पृथक्त्यादुक्तेभ्यो ऽन्यः शमिता- इति चेत् ।  
मैवम् ।  
पृथग्वरणाभावात् ।  
सञ्ज्ञाभेदस्तु पशुसञ्ज्ञपनयोगादुपपद्यते ।  
यद्यप्ययं मन्त्रो ऽध्वर्यु काण्डे पठितः, तथाप्यध्वर्योः परावृत्तिश्रवणादध्वर्युपुरुषाः प्रतिप्रस्थात्रादयः शमितारः ।  
अत एव श्रूयते- ऽपरावर्तते ऽध्वर्युः पशोः सञ्ज्ञप्यमानात्ऽ इति ॥ म्जैन्य्च्_३,७।२१ ॥  
  
  
(चतुर्दशे- उपगस्यापृथक्त्वाधिकरणे सूत्रम्-)  
  
उपगाश् च लिङ्गदर्शनात्  । जैम्_३,७।३० ।  
  
____________________________________________________  
  
स्तर्त् म्जैन्य् ३,७।२२  
  
  
चतुर्दशाधिकरणमारचयति-  
  
अन्ये स्युरुपगातार उदितेभ्यो न वा यथा ।  
लोके ऽत्रापि तथा मैवं नाध्वर्युरितिलिङ्गतः ॥ म्जैन्य्_३,७।२२ ॥  
------------------  
  
यथा लोके मुख्येभ्यो गायकनायकादिभ्यो ऽन्ये पार्श्वस्था उपगातारः, तथात्रापि- इति चेत् ।  
मैवम् ।  
यद्युक्तेभ्यः पुरुषेभ्य उपगातारो ऽन्ये भवेयुः, तदानीमध्वर्योः प्रसक्त्यभावात् ऽनाध्वर्युरुपगायेत्ऽ इति प्रतिषेधो ऽनर्थकः स्यात् ।  
तस्मादुक्तेष्वेव यौगिकः सञ्ज्ञाभेदः ॥ म्जैन्य्च्_३,७।२२ ॥  
  
  
(पञ्चदशे सोमविक्रेतुः पृथक्त्वाधिकरणे सूत्रम्-)  
  
विक्रयी त्वन्यः कर्मणो ऽचोदितत्वात्  । जैम्_३,७।३१ ।  
  
____________________________________________________  
  
स्तर्त् म्जैन्य् ३,७।२३  
  
  
पञ्चदशाधिकरणमारचयति-  
  
सोमविक्रय्येक एषु न वा वरणवर्जनात् ।  
एकः क्रत्वर्थता नास्ति विक्रयस्येति भिद्यते ॥ म्जैन्य्_३,७।२३ ॥  
  
------------------  
  
क्रय एव ज्योतिष्टोमाङ्गत्वेन श्रुतः, न विक्रयः ।  
न चाविहितमृत्विजः कुर्वन्ति ।  
तस्मादन्यो विक्रेता ॥ म्जैन्य्च्_३,७।२३ ॥  
  
  
(षोडशे ऽऋत्विक्ऽ इति नाम्नो ऽसर्वगामिताधिकरणे सूत्राणि ३२-३५)  
  
कर्मकार्यात् सर्वेषाम् ऋत्विक्त्वम् अविशेषात्  । जैम्_३,७।३२ ।  
  
न वा परिसङ्ख्यानात्  । जैम्_३,७।३३ ।  
  
पक्षेणेति चेत्  । जैम्_३,७।३४ ।  
  
न सर्वेषाम् अधिकारः  । जैम्_३,७।३५ ।  
  
____________________________________________________  
  
स्तर्त् म्जैन्य् ३,७।२४-२५  
  
  
षोडशाधिकरणमारचयति-  
  
किमृत्विग्नाम सर्वेषु समानमुत केषुचित् ।  
ऋतौ यजनमेतिषां तुल्यमित्यस्ति नाम तत् ॥ म्जैन्य्_३,७।२४ ॥  
सौम्याध्वरस्य सप्त स्युर्दश चेत्यादिसङ्ख्यया ।  
न सर्वेषां समं नाम केषाञ्चिद्योगरूढितः ॥ म्जैन्य्_३,७।२५ ॥  
  
------------------  
  
ऋत्विक्शब्दस्य प्रवृत्तिनिमित्तमृतौ यजनम ।  
तच्च ब्रह्मादिष्विव चनसाध्वर्युप्वप्यस्ति ।  
तस्मात्- सर्वेषामृत्विग्नाम समानम्- इति चेत् ।  
मैवम् ।  
सङ्ख्याश्रुतिविरोधात् ।  
ऽसौम्यस्याध्वरस्य यज्ञक्रतोः सप्तदशर्त्विजः, इति श्रूयते ।  
तस्मात्- योगमनतिक्रम्य शास्त्रीयरूढिमप्याश्रित्य केषुचिदेवैतम्नानेत्यवगन्तव्यम् ॥ म्जैन्य्च्_३,७।२४-२५ ॥  
  
  
(सप्तदशे-द्गदीक्षादक्षिणावाक्योक्तब्रह्मादीनामेव सप्तदशर्त्विक्त्वाधिकरणेद्घ-सूत्रे ३६-३७)  
  
नियमस् तु दक्षिणाभिः श्रुतिसंयोगात्  । जैम्_३,७।३६ ।  
  
उक्त्वा च यजमानत्वं तेषां दीक्षाविधानात्  । जैम्_३,७।३७ ।  
  
____________________________________________________  
  
स्तर्त् म्जैन्य् ३,७।२६  
  
  
सप्तदशाधिकरणमारचयति-  
  
सङ्ख्याता अपि ये केचिन्नियता वाविशेषतः ।  
आद्यो न दक्षिणादाने दीक्षायां च विशेषतः ॥ म्जैन्य्_३,७।२६ ॥  
  
------------------  
  
ये सप्तदश सङ्ख्याताः, ते ब्रह्मादिषु चमसाध्वर्युषु च ये केचिदिच्छया ग्रहीतव्याः ।  
विशेषस्याश्रवणात्- इति चेत् ।  
मैवम् ।  
दक्षिणावाक्ये दीक्षावाक्ये च विशेषश्रवणात् ।  
ऽऋत्विग्भ्यो दक्षिणां ददातिऽ इत्युक्त्वा तद्विशेषः श्रूयते- ऽअग्नीधे ददातिऽ ऽ ब्रह्मणे ददातिऽ इत्यादिना ।  
दीक्षावाक्यं च तत्र प्रकरणे ऽये यजमानास्त ऋत्विजःऽ इत्युक्त्वानन्तरमेव माम्नाद्यते- ऽअध्वर्युर्गृहपतिं दीक्षयित्वा ब्रह्माणं दीक्षयति, तत उद्वातारम्, ततो होतारम्, ततस्तं प्रतिप्रस्थाता दीक्षयित्वार्धिनो दीक्षयति ब्राह्मणाच्छंसिनं ब्रह्मणः, प्रस्तोतारमुद्गातुः, मैत्रावरुणं होतुः ।  
ततस्तं नेष्टा दीक्षयित्वा तृतीयिनो दीक्षयति- अग्नीधं ब्रह्मणः, प्रतिहर्तारमुद्गातुः, अच्छावाकं होतुः ।  
ततस्तमुन्नेता दीक्षयित्वा पादिनो दीक्षयति- पोतारं ब्रह्मणः, सुब्रह्मण्यमुद्गातुः, ग्रावस्तुतं होतुः ।  
ततस्तमन्यो ब्राह्मणो दीक्षयतिऽ इति अस्यायमर्थः- ऽअध्वर्युर्यजुर्वेदप्रोक्तं करोति, तस्य पुरुषास्त्रयः-ब्राह्मणाच्छंसी, अग्नीत्, पोता चेति ।  
उद्गातोद्गानं करोति, तस्य पुरुषास्त्रयः - प्रस्तोता, प्रतिहर्ता, सुब्रह्मण्यश्चेति ।  
होता शंसनं करोति, तस्य पुरुषास्त्रयः- मैत्रावरुणः अच्छावाकः, ग्रावस्तुदिति ।  
चतुर्षु वर्गेषु ये प्रथमास्ते दक्षिणां सम्पूर्णा प्राप्नुवन्ति ।  
ये द्वितीयास्ते तदर्ध प्राप्नुवन्ति- इत्यर्धिनः ।  
ये तृतीयास्ते तृतीयांशं प्राप्नुवन्ति- इति तृतीयिनः ।  
ये चतुर्थास्ते चतुर्थमंशं प्राप्नुवन्ति- इति पादिनः ।  
तामेतानुक्तक्रमेण स स पुरुषः संस्करोतिऽ इति ।  
अत्र - दीक्षावाक्ये निर्दिष्टा अध्वर्युप्रभृतय ऋत्विजः षोडश, न तु चमसाध्वर्यवः- इति नियमो द्रष्टव्यः ॥ म्जैन्य्च्_३,७।२६ ॥  
  
  
(अष्टादशे - ऋत्विजां स्वामिसप्तदशत्वाधिकरणे सूत्रम्-)  
  
स्वामिसप्तदशाः कर्मसामान्यात्  । जैम्_३,७।३८ ।  
  
____________________________________________________  
  
स्तर्त् म्जैन्य् ३,७।२७  
  
  
अष्टादशाधिकरणमारचयति-  
  
सदस्ये यजमाने वा साप्तदश्यं वृतत्वतः ।  
सदस्ये कुरुते किञ्चिन्नासौ स्वामिनि तत्त्वतः ॥ म्जैन्य्_३,७।२७ ॥  
  
------------------  
  
अध्वर्युब्रह्मादिषु षोडशसु व्यवस्थितेषु सप्तदशसङ्ख्यापूरकः कश्चिदृत्विगवैक्षितः ।  
सो ऽत्र सदस्यो भविष्यति ।  
सदस्यवस्थितः सदस्यः ।  
न च तस्य वरणाभावः ।  
केषाञ्चिच्छाखायां तद्वरणस्याऽम्नातत्वात् ।  
ततः साप्तदश्यं सदस्ये पर्यवसितम्- इति चेत् ।  
मैवम् ।  
असौ सदस्यः किञ्चिदपि न करोति ।  
ऽसदस्य इदं कुर्यात्ऽ इति विध्यभावात् ।  
न च विना क्रियामृतुयजननिमित्त ऋत्विक्शब्दस्तस्मिन्नवकल्पते ।  
यजमानस्तु त्यागं करोतीति तस्मिन्नुपपद्यते ।  
तस्मात्साप्तदश्यं यजमाने युक्तम् ॥ म्जैन्य्च्_३,७।२७ ॥  
  
  
(एकोनविंशे- आध्वर्यवादिष्वध्वर्य्वादीनां कर्तृतानियमाधिकरणे, (विंशे- अग्नेः प्रकृतिविकृतिसर्वार्थताधिकरणे, च सूत्राणि ३९ - जैम्_३,७।४२)  
  
ते सर्वार्थाः प्रयुक्तत्वाद् अग्नयश् च स्वकालत्वात्  । जैम्_३,७।३९ ।  
  
तत्संयोगात् कर्मणो व्यवस्था स्यात् संयोगस्यार्थवत्त्वात्  । जैम्_३,७।४० ।  
  
तस्योपदेशसमाख्यानेन निर्देशः  । जैम्_३,७।४१ ।  
  
तद्वच् च लिङ्गदर्शम्  । जैम्_३,७।४२ ।  
  
____________________________________________________  
  
स्तर्त् म्जैन्य् ३,७।२८  
  
  
एकोनविंशाधिकरणमारचयति-  
  
न कार्य नियतं तेषां नियतं वाग्रिमो यतः ।  
शक्ताः केन किमित्यत्र नियतिः स्यात्समाख्यया ॥ म्जैन्य्_३,७।२८ ॥  
  
------------------  
  
तेषामध्वर्युप्रभृतीनां कार्य न नियतम् ।  
यतः सर्वे सर्वत्र शक्ताः ।  
प्रकरणं च सर्वसाधारणत्वान्न नियामकम्- इति चेत्-  
मैवम् ।  
समाख्याया नियामकत्वात् ।  
यस्मिन्कर्मणि ऽआध्वर्यवम्ऽ इति समाख्या तत्कर्माध्वर्योः ।  
एवमितरत्रापि ॥ म्जैन्य्च्_३,७।२८ ॥  
  
  
(विंशे - अग्नेः प्रकृतिविकृतिसर्वार्थताधिकरणे- उक्तसूत्रैकदेशः- )  
  
अग्नयश्च (सर्वार्थाः) स्वकालत्वात् ॥ म्जैन्य्च्_३,७।३१ ॥  
विशाधिकरणमारचयति-  
  
____________________________________________________  
  
स्तर्त् म्जैन्य् ३,७।२९  
  
  
प्रकृत्यर्थो ऽथ सर्वार्थो वह्निराद्यो ऽस्तु पर्णवत् ।  
पर्णन्यायो ऽतिदिष्टे स्यादुपदिष्टे तु सर्वगः ॥ म्जैन्य्_३,७।२९ ॥  
  
------------------  
  
यथा ऽयस्य पर्णमयी जुहूर्भवति न स पापं श्लोकं शृणोतिऽ इत्यसौ पर्णविधिः प्रकृत्यर्थः ।  
एवमाधानस्याप्यनारभ्या धीतत्वादाहित आहवनीयाद्यग्निः प्रकृत्यर्थः- इति चेत्-  
मैवम् ।  
वैषम्यात् ।  
पर्णवाक्यात्पर्णताया यावत्क्रतुप्रवेशे जुहूर्द्वारम् ।  
सा च जुहूः प्रकृतावेव विहिता विकृतिषु सर्वत्रातिदिश्यते ।  
आहवनीयाद्यग्नेस्तु क्रप्तुप्रदेशे द्वारं होमः ।  
स च क्वचित्प्रकृतावेव विहितः सन्विकृतावतिदिश्यते ।  
तद्यथाप्रयाणनारिष्ठादिहोमाः ।  
तादृशे विषये ऽयदाहवनीये जुह्वतिऽ इति वाक्येनाग्निः प्रकृतावेव विधीयते ।  
विकृतौ तु होमेन सहातिदिश्यते ।  
तस्मासत्र पर्णन्यायः ।  
यस्तु होमो विकृतावुपदिश्यते ।  
तद्यथा- साङ्ग्रहण्यामिष्टावामनहोमः ।  
तत्र द्वाररभूतस्य होमस्य विकृतावुपदिश्यमानतया द्वारिणो ऽपि प्रकृताविव विकृतावपि वाक्येन विधिर्धारयितुमशक्यः ।  
तस्मात्- सर्वार्थो वह्निः ॥ म्जैन्य्च्_३,७।२९ ॥  
  
  
(एकविंशे समाख्याबाधनाधिकरणे सूत्राणि ४३-४५)  
  
प्रैषानुवचनं मैत्रावरुणस्योपदेशात्  । जैम्_३,७।४३ ।  
  
पुरोऽनुवाक्याधिकारो वा प्रैषसन्निधानात्  । जैम्_३,७।४४ ।  
  
प्रातर् अनुवाके च होतृदर्शनात्  । जैम्_३,७।४५ ।  
  
____________________________________________________  
  
स्तर्त् म्जैन्य् ३,७।३०-३१  
  
  
एकविंशाधिकरणमारचयति-  
  
यन्मैत्रावरुणः प्रेष्यत्यनु चाऽहेति बाधनम् ।  
हौत्रादिकसमाख्यायास्तत्सर्वत्रोत कुत्रचित् ॥ म्जैन्य्_३,७।३० ॥  
आद्यो ऽस्तु वचनान्मैवं साहित्योक्त्युपलम्भनात् ।  
प्रैषानुवचने यत्र सहिते तत्र बाधनम् ॥ म्जैन्य्_३,७।३१ ॥  
  
------------------  
  
अग्नीषोमीयपशौ श्रूयते- ऽमैत्रावरुणः प्रेष्यति चानु चाऽहऽ इति ।  
तदेतद्वाक्यं प्रैषानुवचनयोर्मैत्रावरुणकर्तृकतां विदधाति ।  
तेन च वाक्येन समाख्या बाध्यते ।  
ऽअग्नये समिध्यमानायानुब्रूहिऽ ऽयूपायाज्यमानायानुब्रूहिऽ इत्यादिप्रैषाणामध्वर्यु कर्तृकत्वदर्शनात्- ऽआध्वर्यवाः प्रैषाःऽ इत्यस्ति याज्ञिकानां समाख्या ।  
तथा ।  
ऽप्रवो बाजा अभिद्यवःऽ- ऽअञ्जन्ति त्वामध्वरे देवयन्तःऽ इत्याद्यनुवचनानां होतृकर्तृकत्वदर्शनात् ।  
ऽअनुवचनानि हौत्राणिऽ- इति याज्ञिकसमाख्या ।  
प्रैषानुवचने च द्विविधे- समस्ते व्यस्ते च ।  
पूर्वोदाहृते व्यस्ते ।  
ऽहोतापक्षदग्निं समिधम्ऽ- इत्याद्यनुवचनमन्त्रस्यान्ते ऽहोतर्यजऽ इति प्रैष आम्नातः ।  
एते प्रैषानुवचने समस्ते ।  
तेषु च व्यस्तसमस्तप्रैषानुवचनेषु सर्वत्र प्रबलेन वाक्येन समाख्यां बाधित्वा होतृकर्तृकत्वमध्वर्युकर्तृकत्वं च परित्यज्य मैत्रावरुणकर्तृकत्वमेवाभ्युपयेम्- इति प्राप्ते-  
अभिधीयते- ऽप्रेष्यति चानु चाऽहऽ इति चकारद्वयेन प्रैषानुवचनयोः समुच्चयो वाक्ये ऽस्मिन्नुपलभ्यते ।  
ततः समुच्चित्रयोरेव समाख्याबाधनम् ।  
व्यस्तयोस्तु यथासमाख्यं होत्रादिकर्तृकत्वमेवाभ्युपेयम् ॥ म्जैन्य्च्_३,७।३०-३१ ॥  
  
  
(द्वाविंशे चमसहोमे ऽध्वर्युचमसाध्वर्युकतृकताधिकरणे सूत्राणि ४६ -४९)  
चमसांश्चमसाध्वर्यवः समाख्यानात्  । जैम्_३,७।४६ ।  
  
अध्वर्युर् वा तन्न्यायत्वात्  । जैम्_३,७।४७ ।  
  
चमसे चान्यदर्शनात्  । जैम्_३,७।४८ ।  
  
अशक्तौ ते प्रतीयेरन्  । जैम्_३,७।४९ ।  
  
____________________________________________________  
  
स्तर्त् म्जैन्य् ३,७।३२-३३  
  
  
द्वाविंशाधिकरणमारचयति-  
  
चमसैश्चमसाध्वर्युर्जुहोत्यध्वर्युरेव वा ।  
सञ्ज्ञाविशेषादाद्यो ऽस्तु मैवमध्वर्युसञ्ज्ञया ॥ म्जैन्य्_३,७।३२ ॥  
विशेषस्यानपेक्षत्वात्तेनान्यस्या अपेक्षणात् ।  
अध्वर्युर्जुहुयाच्छक्तेस्तदशक्तौ परो ऽपि वा ॥ म्जैन्य्_३,७।३३ ॥  
  
------------------  
  
ऽचमसाध्वर्युःऽ इत्येवंविधसञ्ज्ञाविशेषाच्चमसाध्वर्यव एव चमसैर्जुहुयुः - इति चेत् ।  
मैवम् ।  
अध्वर्युसञ्ज्ञाया निरपेक्षत्वेन प्रबलत्वात् ।  
केवलाध्वर्यौ चमसाध्वर्युषु चानुगतो ऽध्वर्युशब्दः सामान्यरूपः ।  
चमसशब्दस्तु चमसाध्वर्युष्वेवेति विशेषरूपः ।  
तं च विशेषमनपेक्ष्यैवाध्वर्युशब्द ऋत्विक्सञ्ज्ञारूपेण वर्तितुं प्रभवति ।  
चमसशब्दस्तु सामान्यवाचिनमध्वर्युशब्दमपेक्ष्यैव पुरुषेषु सञ्ज्ञा भवति ।  
तथा सति ऽआध्वर्यवो होमःऽ इत्यनयां निरपेक्षयां प्रबलया समाख्ययाध्वर्युरेव सत्यां शक्तौ चमसैर्जुहुयात् ।  
ग्रहहोमव्यापृतत्वेन कदाचिदशक्तौ चमसाध्वर्यवो जुहुयुः ॥ म्जैन्य्च्_३,७।३२-३३ ॥  
  
  
(त्रयोविंशे श्येनवाजपेययोरनेककर्तृकताधिकरणे सूत्रे ५०-५१)  
  
वेदोपदेशात् पूर्ववद्वेदान्यत्वे यथोपदेशं स्युः  । जैम्_३,७।५० ।  
  
तद्गुणाद् वा स्वधर्मः स्याद् अधिकारसामर्थ्यात् सहाङ्गैर् अव्यक्तः शेषे  । जैम्_३,७।५१ ।  
  
____________________________________________________  
  
स्तर्त् म्जैन्य् ३,७।३४-३५  
  
  
त्रयोविंशाधिकरणमारचयति-  
  
श्येन उद्गातृवेदोक्तो वाजपेयो यजुष्यम् ।  
उद्गात्राध्वर्युणा कार्यौ यथाप्रकृति वाग्रिमः ॥ म्जैन्य्_३,७।३४ ॥  
आख्याविशेषादाख्यायाः पूर्वभावी हि चोदकः ।  
प्रकृताविव कर्तारस्तत्तद्धर्मे व्यवस्थिताः ॥ म्जैन्य्_३,७।३५ ॥  
  
------------------  
  
श्येनयागः सामवेदे समाम्नात इति तत्रत्याः सर्वे पदार्था उद्गात्रानुष्ठेयाः, बहिष्पवमानाज्यपृष्ठादिस्तोत्रेष्विवोद्गात्रत्व समाख्यायाः श्योने ऽपि समत्वात् ।  
तथा- यजुर्वेदे समाम्नातो वाजपेयः सर्वो ऽप्यध्वर्युणैवानुष्ठेयः ।  
समाख्यावशात्- इति प्राप्ते-  
ब्रूमः- श्येनवाजपेयौ हि ज्योतिष्टोमविकारौ ।  
तत्र चोदकस्तत्तत्पदार्थेस्तैस्तैः पुरुषैरनुष्ठेयतया समर्पयति ।  
अङ्गेष्वतिदिष्टेषु पष्चात्साङ्गप्रधानानुष्ठापकस्य प्रयोगवचनसाय प्रवृत्तिः ।  
प्रयोगवचनाधीना तु समाख्यात्यन्तजघन्या ।  
ततः प्रबलचोदकवशात्प्रकृताविव नानाविधाः कर्तारः स्वस्वधर्मेषु व्यवतिष्ठन्ते ॥ म्जैन्य्च्_३,७।३४-३५ ॥  
  
  
इति श्रीमाधवीय जैमिनीयन्यायमालविस्तरे तृतीयाध्यायस्य सप्तमः पादः  
  
  
_________________________________________________________________________  
  
  
अथ तृतीयाध्यायस्याष्टमः पादः ।  
  
  
(प्रथमे क्रयस्य स्वामिकर्मताधिकरणे सूत्रम्- )  
  
स्वामिकर्म परिक्रयः कर्मणस् तदर्थत्वात्  । जैम्_३,८।१ ।  
  
____________________________________________________  
  
स्तर्त् म्जैन्य् ३,८।१-२  
  
  
अष्टमपादे प्रथमाधिकरणमारचयति-  
  
दक्षिणादिपरिक्रीतिऋत्विजः स्वामिनो ऽथवा ।  
परिक्रयः समाख्यानादृत्विजः स्याद्यथेतरत् ॥ म्जैन्य्_३,८।१ ॥  
परिक्रयात्पुराध्वर्युहोत्रादीनामभावतः ।  
परिक्रयणकर्तृत्वं यजमानस्य नर्त्विजः ॥ म्जैन्य्_३,८।२ ॥  
  
------------------  
  
दक्षिणादानेन कर्मकराः परिक्रेतव्याः ।  
तत्र हविस्त्यागव्यतिरिक्तं सर्वमार्त्विव्यम्- इति निर्णीतम् ।  
दक्षिणा च द्वादशशतरूपाध्वर्युवेद उद्गातृवेदे च समाम्नातै ।  
अन्वाहार्यदक्षिणाध्वर्युवेदे ।  
ततः समाख्यया परिक्रतृत्वमृत्विजः- इति चेत् ।  
मैवम् ।  
ऋत्विजां परिक्रयणोत्तरकालीनानां तत्कर्तृत्वासम्भवेन यजमानस्यैव तत्कर्तृत्वात् ॥ म्जैन्य्च्_३,८।१-२ ॥  
  
  
(द्वितीये वरदानस्याध्वर्युकर्मताधिकरणे सूत्रम्-)  
  
वचनाद् इतरेषां स्यात्  । जैम्_३,८।२ ।  
  
____________________________________________________  
  
स्तर्त् म्जैन्य् ३,८।३  
  
द्वितीयाधिकरणमारचयति-  
  
इष्टकावरदानं किं स्वामिनः स्यादुतर्त्विजः ।  
स्वामिनः पूर्ववन्मैवमध्वर्योर्वचनादयम् ॥ म्जैन्य्_३,८।३ ॥  
  
------------------  
  
ऽय एतामिष्टकामुपदध्यात्, स त्रीन्वारान्दद्यात्ऽ इत्युपधातुरध्वर्योर्गोत्रयदानं वाचनिकम् ।  
नह्वस्ति वचनस्यातिभारः ॥ म्जैन्य्च्_३,८।३ ॥  
  
  
(तृतीये वपनादिसंस्काराणां याजमानताधिकरणे सूत्राणि ३- ८)  
  
संस्कारास् तु पुरुषसामर्थ्ये यथावेदं कर्मवद्व्यवतिष्ठेरन्  । जैम्_३,८।३ ।  
  
याजमानास् तु तत्प्रधानत्वात् कर्मवत्  । जैम्_३,८।४ ।  
  
व्यपदेशाच् च  । जैम्_३,८।५ ।  
  
गुणत्वेन तस्य निर्देशः  । जैम्_३,८।६ ।  
  
चोदनां प्रति भावाच् च  । जैम्_३,८।७ ।  
  
अतुल्यत्वाद् असमानविधानाः स्युः  । जैम्_३,८।८ ।  
  
____________________________________________________  
  
स्तर्त् म्जैन्य् ३,८।४-५  
  
  
तृतीयाधिकरणमारचयति-  
  
संस्कारा वपनाद्याः किमध्वर्योः स्वामिनो ऽथवा ।  
अध्वर्योस्तत्र शक्तत्वात्तद्वेदोक्तेश्च तस्य ते ॥ म्जैन्य्_३,८।४ ॥  
संस्कारैर्योग्यतां प्राप्य स्वकार्य कर्तुमृत्विजः ।  
क्रीणात्यतः क्रिया तेषां संस्क्रिया यजमानगा ॥ म्जैन्य्_३,८।५ ॥  
  
------------------  
  
ऽआप उन्दन्तु जीवसेऽ इत्याद्याः संस्कारमन्त्राः ।  
तद्विधयश्चाध्वर्युवेदे समाम्नाताः- ऽकेशश्मश्रु वपतेऽ,ऽनखानि निकृन्ततेऽ इति ।  
शक्तश्चाध्वर्युर्वपनादौ ।  
तस्मात्- तस्याध्वर्योस्ते वपनादिसंस्काराः- इति चेत् ।  
मैवम् ।  
वपनादिसंस्कारा यजमानगतमालिन्यमपनीय यागयोग्यतामुत्पादयितुं क्रियन्ते ।  
तथा च ब्राह्मणम्- ऽकेशश्मश्रु वपते ।  
मृता वा एषा त्वगमेध्या यत्केशश्मश्रु ।  
मुतामेव त्वचममेध्यामपहत्य यज्ञियो भूत्वा मेधमुपैतिऽ इति ।  
नह्यध्वयुवपनेन यजमानगता मृता त्वगपैति ।  
योग्यस्य हि कर्माधिकार सति पश्चात्प्रयासरूपेषु व्यापारेषु स्वयमशक्तः सन्कर्मकरानृत्विजः परिक्रीणाति ।  
लोके ऽपि रोगिणः स्वामिन औषधाद्यानयन एव भृत्यो जीवितदानेन परिक्रीयते ।  
न तु तदौषधं भृत्यः सेवते ।  
तस्मात्- इतरक्रियर्त्विजाम्, संस्कारस्तु यजमानस्य ।  
क्वचित्तु ।  
वचनादृत्विजामपि संस्कारो ऽस्तु ॥ म्जैन्य्च्_३,८।४-५ ॥  
  
  
(चतुर्थे तपसो याजमानताधिकरणे सूत्राणि ९-११)  
  
तपश् च फलसिद्धित्वाल् लोकवत्  । जैम्_३,८।९ ।  
  
वाक्यशेषश् च तद्वत्  । जैम्_३,८।१० ।  
  
वचनाद् इतरेषां स्यात्  । जैम्_३,८।११ ।  
  
____________________________________________________  
  
स्तर्त् म्जैन्य् ३,८।५*-६  
  
  
चतुर्थाधिकरणमारचयति-  
  
नाश्नाति द्वयहमित्येतत्तपः कस्य तयोर्द्वयोः ।  
दुःखत्वाद्भोक्तृसंस्कारादध्वर्योर्युज्यते तपः ॥ म्जैन्य्_३,८।५* ॥  
फलान्तरायपापस्य नाशकत्वेन संस्कृतिः ।  
लिङ्गात्तपः स्वामिगामि संस्कारान्तरवत्ततः ॥ म्जैन्य्_३,८।६ ॥  
  
------------------  
  
ज्योतिष्ठोमे- ऽद्व्यहं नाश्नातिऽ ऽत्र्यहं नाश्नातिऽइत्यादिनोक्तं तपो ऽघ्वर्योर्युक्तम् ।  
तस्य दुःखात्मकत्वेन परिक्रीतपुरुषैः कर्तुमुचितत्वात् ।  
दुःखत्वादेव फलभोक्तृसंस्कारत्वाभावाद्यजमानस्य न युक्तम्- इति चेत् ।  
मैवम् ।  
भाविनः सुखरूपस्य फलस्य प्रतिबन्धकं दुःखजनकं यत्पापं तस्य नाशकत्वेन दुःखरूपस्यापि तपसः स्वामिसंस्कारत्वसम्भवात् ।  
अस्मिन्नर्थे वाक्यशेषगतं लिङ्गं कल्पसूत्रकारेणैवमुदाहृतम्- ऽयदा वै दीक्षितः कृशो भवति, अथ मेध्यो भवति ।  
यदास्मिन्नन्तर्न किञ्चन भवति, अथ मेध्यो भवति ।  
यदास्य कृष्णं चक्षुषोर्नश्यति, अथ मेध्यो भवति ।  
यदास्य त्वचास्थि सन्धीयते, अथ मेध्यो भवति ।  
पीत्वा दीक्षते, कृशो यजते ।  
यदस्याङ्गानां मीयते जुहोत्येव तदिति विज्ञायतेऽ इति ।  
न हि दुःखरूपं तपो विना दुःखप्रदं पापं नश्यति ।  
यथा पाटनमन्तरेण विषव्रणानां नोपशान्तिः, तद्वत् ।  
तस्मात्- वपनादिसंस्कारवत्तपो ऽपि यजमानस्यैव ॥ म्जैन्य्च्_३,८।५-६ ॥  
  
  
(पञ्चमे लोहितोष्णीषतादीनां सर्वर्त्विर्ग्धमताधिकरणे सूत्रम्-)  
  
  
गुणत्वाच् च वेदेन न व्यवस्था स्यात्  । जैम्_३,८।१२ ।  
  
____________________________________________________  
  
स्तर्त् म्जैन्य् ३,८।७-८  
  
  
पञ्चमाधिकरणमारचयति-  
  
हिरण्यमालिताद्यास्तु संस्कारा वचनान्मताः ।  
ऋत्विजां ते यथाख्यानं कर्तव्या निखिलैरुत ॥ म्जैन्य्_३,८।७ ॥  
आद्य आख्यावशान्मैवं सर्वसन्निधिपाठतः ।  
प्रतिमुख्यं गुणावृत्तेः कर्तव्या निखिलैरपि ॥ म्जैन्य्_३,८।८ ॥  
  
------------------  
वाजपेये श्रूयते- ऽहिरण्यमालिन ऋत्विजः प्रचरन्तिऽ इति ।  
श्येने श्रूयते- ऽलोहितोष्णीषा लोहितवसना निवीता ऋत्विजः प्रचरन्तिऽ इति ।  
यद्यपि हिरण्यमालित्वादीनां संस्कारत्वाद्यजमानविषयत्वं पूर्वन्यायेन प्राप्तम्, तथापि वचनादय मृत्विक्संस्कारः ।  
तत्र हिरण्यमालित्वं यजुर्वेदोक्तत्वादध्वर्यूणामेव, लोहितोष्णीषादिकं सामवेदोक्तत्वादुद्गातॄणामेव इति समाख्यावशादभ्युपेयम्- इति चेत् ।  
मैवम् ।  
ऽहिरण्यमालिन ऋत्विजः प्रचरन्तिऽ इति सर्वेषामृत्विजां सन्निधौ पठ्यमानो हिरण्यमालित्वसंस्कारः सन्निधिना समाख्यां बाधित्वा सर्वैरप्यृत्विग्भिः सम्बध्यते ।  
किञ्च- संरकार्यत्वादृत्विजां प्राधान्ये सति प्रतिप्रधानं गुणावृत्त्या सर्वेषामप्यृत्विजां हिरण्यमालित्वादिसंस्कारो ऽभ्युपतेव्यः ॥ म्जैन्य्च्_३,८।७-८ ॥  
  
  
(षष्ठे वृष्टिकामनाया याजमानताधिकरणे सूत्रे - १३-१४)  
  
तथा कामो ऽर्थसंयोगात्  । जैम्_३,८।१३ ।  
  
व्यपदेशाद् इतरेषां स्यात्  । जैम्_३,८।१४ ।  
  
____________________________________________________  
  
स्तर्त् म्जैन्य् ३,८।९-१०  
  
  
षष्ठाधिकरणमारचयति-  
  
वृष्टिकामी सदो नीचैर्मिनुयादिति कामना ।  
अध्वर्योः स्वामिनो वाऽद्यो वाक्यान्मातुस्तदुच्यते ॥ म्जैन्य्_३,८।९ ॥  
परस्मैपदतो ऽध्वर्युव्यापारस्य परार्थता ।  
प्रतीतातो वाक्यबाधे तपोवत्स्वामिनो ऽस्तु तत् ॥ म्जैन्य्_३,८।१० ॥  
  
------------------  
  
ज्योतिष्ठोमे श्रूयते- ऽयदि कामयेत- वर्षुकः पर्जन्यः स्यात्- इति नीचैः सदो मिनुयात्ऽ इति ।  
-यथा पुरस्तात्पश्चाच्चावस्थितौ हविर्धानप्राचीनवंशावुच्चैः, तथा सदो नोच्चं, किन्तु नीचैः कार्यम्- इत्यर्थः ।  
अत्र- वृष्टिकामनाध्वर्योर्युक्ता ।  
ऽयः कामयेत्, स मिनुयात्ऽ इति वाक्येन कामयितृमात्रोरेकत्वावगमात् ।  
मातृत्वं चाध्वर्योरित्यबिवादम् ।  
तस्मात्- स कामयिता- इति चेत् ।  
मैवम् ।  
ऽमिनुयात्ऽ इति परस्मैपदेनाध्वर्युव्यापारफलस्य परगामिता प्रतीयते ।  
ततो वृष्टिलक्षणफलस्य यजमानगामित्वात्परस्मैपदश्रुत्या वाक्यं बाधित्वा कामस्य यजमानकर्तृकत्वं द्रष्टव्यम् ।  
- ऽयजमानकामितां वृष्टिं पर्जन्यः सम्पादयतुऽ इत्येव यो ऽध्वर्युः कामयते, स नीचैर्मिनुयात्, इति वाक्यं व्याख्येयम् ।  
- ऽएवंविदुद्वाताऽत्मने वा यजमानाय वा यं कामं कामयते, तमागायतिऽ इति ऋत्विजो ऽपि कामः- इति चेत् ।  
तर्हि तस्मिन्नुद्गीथोपासने वचनादृत्विजो ऽपि फलमस्तु ॥ म्जैन्य्च्_३,८।९-१० ॥  
  
  
(सप्तमे, आयुर्दा इत्यादिमन्त्राणां याजमानताधिकरणे- सूत्रे १५-१६)  
  
मन्त्राश् चाकर्मकरणास् तद्वत्  । जैम्_३,८।१५ ।  
  
विप्रयोगे च दर्शनात्  । जैम्_३,८।१६ ।  
  
____________________________________________________  
  
स्तर्त् म्जैन्य् ३,८।११  
  
  
सप्तमाधिकरणमारचयति-  
  
आयुर्दा इति मन्त्रोक्तिः कस्याध्वर्योः समाख्यया ।  
तद्बाधे लिङ्गतः स्वामिगामिता कामबन्मता ॥ म्जैन्य्_३,८।११ ॥  
  
------------------  
  
इदमाम्नायते-ऽआयुर्दा अग्ने ऽस्यायुर्मे देहिऽ इति ।  
तस्यैतस्य मन्त्रस्य पाठो ऽध्वर्योर्यजमानस्य वा -इत्ययं संशयः ऽकस्यऽ इत्यनेन पदेन सूचितः ।  
अस्मिन्मन्त्रे ऽआयुर्मे देहिऽ इति फलस्य स्वात्मसम्बन्धः प्रतीयते ।  
स च यजमानस्य युक्तः, नाध्वर्योः ।  
तस्मात्- कामवन्मन्त्रो ऽपि याजमानः ॥ म्जैन्य्च्_३,८।११ ॥  
  
  
(अष्टमे द्व्याम्नातस्योभयप्रयोज्यताधिकरणे सूत्रम्-)  
  
द्व्याम्नातेषूभौ द्व्याम्नानस्यार्थवत्त्वात्  । जैम्_३,८।१७ ।  
  
____________________________________________________  
  
स्तर्त् म्जैन्य् ३,८।१२  
  
अष्ठमाधिकरणमारचयति-  
  
वाजस्य मेत्यमुं ब्रूयादेको द्वौ वा कृतार्थतः ।  
एकः काण्डद्वये पाठादध्वर्युस्वामिनावुभौ ॥ म्जैन्य्_३,८।१२ ॥  
  
------------------  
  
दर्शपूर्णमासयोः- ऽवाजस्य मा प्रसवेनऽ इत्ययं मन्त्रो ऽध्वर्युकाण्डे यजमानकाण्डे चाऽम्नातः ।  
तत्रैकेन पठिते सति मन्त्रस्य चरितार्थत्वादितरस्तं न पठेत्- इति चेत् ।  
मैवम् ।  
काण्डान्तरपाठवैयर्य्थप्रसङ्गात् ।  
तस्मादुभाभ्यां पठनीयः ।  
तयोः पठतोराशयभेदो ऽस्ति ।  
ऽअनेन मन्त्रेण प्रकाशितमर्थमनुष्ठास्यामिऽ इत्यध्वर्युर्मनुते ।  
ऽअत्र न प्रमदिष्यामिऽ इति यजमानः ॥ म्जैन्य्च्_३,८।१२ ॥  
  
  
(नवमे- अभिज्ञस्यैव वाचयितव्यताधिकरणे सूत्रम्-)  
  
ज्ञाते च वाचनं न ह्य् अविद्वान् विहितो ऽस्ति  । जैम्_३,८।१८ ।  
  
____________________________________________________  
  
स्तर्त् म्जैन्य् ३,८।१३  
  
  
नवमाधिकरणमारचयति-  
  
वाचयेत्स्वामिनं ज्ञाज्ञौ वाचमीयौ ज्ञ एव वा ।  
अविशेषादुभौ ज्ञस्य स्वामित्वाद्वाचयेदमुम् ॥ म्जैन्य्_३,८।१३ ॥  
  
------------------  
  
वाजपेये श्रूयते-ऽकॢप्तीर्यजमानं वाचयतिऽ इति ।  
ऽआर्युयज्ञेन कल्पताम्ऽ इत्यादयो मन्त्राः कॢप्तयः ।  
तत्र- मन्त्रतदर्थाभिज्ञमनभिज्ञं चोभावपि वाचयेत् ।  
ऽविद्वासं वाचयेत्ऽ इत्येवं विशेषस्याश्रवणात् ।  
अनभिज्ञं तदैव शिक्षयित्वापि वाचयितुं शक्यत्वात्- इति चेत् ।  
मैवम् ।  
अध्ययनविधिबलादधीतवेदस्य विदितवेदार्थस्यैव यजमानत्वात् ।  
तस्मात्- अभिज्ञमेव वाचयेतु ॥ म्जैन्य्च्_३,८।१३ ॥  
  
  
(दशमे द्वादशद्वन्द्वानामाध्वर्यवत्वाधिकरणे सूत्रे १९-२०)  
  
याजमाने समाख्यानात् कर्माणि याजमानं स्युः  । जैम्_३,८।१९ ।  
  
अध्वर्युर् वा तदर्थो हि न्यायपूर्वे समाख्यानम्  । जैम्_३,८।२० ।  
  
____________________________________________________  
  
स्तर्त् म्जैन्य् ३,८।१४-१५  
  
  
दशमाधिकरणमारचयति-  
  
वत्सं चोपसृजेत्तद्वदुखां चाधिश्रयोदिति ।  
द्वादशद्वन्द्वकर्मैतत्स्वामिनो वेतरस्य वा ॥ म्जैन्य्_३,८।१४ ॥  
आद्यः पाठात्स्वामिकाण्डे तादर्थ्येन परिक्रयात् ।  
महाकाण्डोक्तितो ऽन्त्यो ऽस्तु द्वन्द्वतैवात्र कीर्त्यते ॥ म्जैन्य्_३,८।१५ ॥  
  
------------------  
  
दर्शपूर्णमासयोर्याजमाने काण्डे श्रूयते- ऽद्वादश द्वन्द्वानि दर्शपूर्णमासयोस्तानि सम्पाद्यानि- इत्याहुः- वत्सं चोपावसृजति, उखां चाधिश्रयतिऽ अयं च हन्ति, दृषदौ च समाहन्तिऽ इत्यादि ।  
तत्र- पलाशशाखया वत्सापाकरणमेकं कर्म, दोहनेन सम्पादितं क्षीरं धारयितुं पिठरस्थापनमपरं कर्म, तदेतदुभवमेकं द्वन्द्वम् ।  
तथा व्रीहीणामवघातः, दृषदुपलयोः पाषाणान्तरेण समाघातः, इत्येतदुभयं द्वितीयं द्वन्द्वम् ।  
एवं द्वादश कर्मद्वन्द्वान्यनुष्ठेयान्याम्नातानि ।  
तेषां याजमाने काण्डे पठितत्वात्समाख्यया यजमानेन तान्यनुष्ठेयानि- इति प्राप्ते-  
ब्रूमः- यजमानस्य यानि कार्याणि, तान्यनुष्ठातुमेव परिक्रीता ऋत्विजः ।  
किञ्च- यजुर्वेदे याजमानमिदमवान्तर काण्डम्, महाकाण्डं त्वाध्वर्यवमेव ।  
तत्रैवैते वत्सापाकरणादयो धर्मा आम्नाताः ।  
तस्मादर्ध्वयुरेव ताननुतिष्ठेत् ।  
याजमाने तु काण्डे न येवामनुष्ठानप्रकारश्चोदितः, किन्तु परिगणनया द्वन्द्वतासम्पादनमात्रमाम्नातम् ।  
तेन यजमानस्तामानुपूर्वी मनसि निधायाध्वर्योरनुष्ठाने प्रमादराहित्यमनुसन्धातुं प्रभवति ।  
तस्मादध्वर्योरेवानुष्ठानम् ॥ म्जैन्य्च्_३,८।१४-१५ ॥  
  
(एकादशे होतुराध्वर्यवकरणानुष्ठातृत्वाधिकरणे सूत्रम्- )  
  
विप्रतिषेधे करणः समवायविशेषाद् इतरम् अन्यस् तेषां यतो विशेषः स्यात्  । जैम्_३,८।२१ ।  
  
____________________________________________________  
  
स्तर्त् म्जैन्य् ३,८।१६-१७  
  
  
एकादशाधिकरणमारचयति-  
  
यो होताध्वर्युरेव स्यादित्याध्वर्यवमाचरन् ।  
हौत्रं कुर्यान्न वा त्यागहेत्वमावात्करोति तत् ॥ म्जैन्य्_३,८।१६ ॥  
होतैको युगपत्कर्मद्वयं कर्तु नहि प्रभुः ।  
त्यजोच्चोदकतः प्राप्तं हौत्रं वाचनिकार्यकृत् ॥ म्जैन्य्_३,८।१७ ॥  
  
------------------  
  
अग्नीषोमीयवशौ ऽपरिवीरसिऽ इत्यनेन करणमन्त्रेणाध्वर्युर्यूपस्य रशनया परिष्याणं करोति ।  
तदानीं क्रियमाणं तत्परिव्यणं होता ऽयुवा सुवासाःऽ- इत्यनेन मन्त्रेणानुवदति ।  
तदेतदुभयं चोदकपरम्परया कुण्डपायिनामयने प्राप्तम् ।  
तत्राध्वर्योर्होतुश्च समास आम्नातः- ऽयो होता सो ऽध्वर्युःऽ इति ।  
होतारमनूष्ठा ध्वर्युत्वविधानादध्वर्युकार्ये होत्रानुष्ठेयम् ।  
ततः ऽपरिवीरसिऽ इत्यनेन करणमन्त्रेण होता यूपपरिव्याणं कुर्वीत ।  
तदानीं स्वस्य चोदकतः प्राप्तं हौत्रमपि होता न त्यजेत् ।  
नहि त्यागहेतुं कञ्चिन्निषेधं पश्यामः ।  
तस्मात्क्रियमाणं तत्परिव्याणं ऽयुवा स्त्रुषासाःऽ इत्यनेन मन्त्रेण होतानुवदेत्- इति प्राप्ते-  
ब्रूमः- द्वयोरध्वर्युहोत्रोरुचितं कर्मद्वयमेको होता युगपत्कर्तु न शक्नोति ।  
ततो ऽन्यतरस्यावश्यम्भाविनि त्यागे चोदकतः प्राप्तं हौत्रमेव त्यजेत् ।  
आद्वयव तु ऽयो होता सो ऽध्वर्युःऽ इत्यनेन प्रापितत्वादनुष्ठेयम् ॥ म्जैन्य्च्_३,८।१६-१७ ॥  
  
  
(द्वादशे प्रोक्षण्यासादनादीनामनाध्वर्यवताधिकरणे सूत्रम्- )  
  
प्रैषेषु च पराधिकारात्  । जैम्_३,८।२२ ।  
  
____________________________________________________  
  
स्तर्त् म्जैन्य् ३,८।१८  
  
  
द्वादशाधिकरणमारचयति -  
  
प्रोक्षण्यासादनं कुर्यादध्वर्युरितरो ऽथवा ।  
आख्ययाऽद्यः सादयेति प्रेषितो ऽन्यो ऽस्तु लिङ्गतः ॥ म्जैन्य्_३,८।१८ ॥  
  
------------------  
  
दर्शपूर्णमासयोः- प्रोक्षणीनां केनचित्पात्रेण वेद्यामातादनं श्रुतम् ।  
तदेतद्यजुर्वेदोक्तत्वादाध्वर्यम्- इति चेत् ।  
मैवम् ।  
प्रैषमन्त्रविरोधप्रसङ्गात् ।  
ऽप्रोक्षणीरासादय ।  
इद्मावर्हिरुपतादव ।  
अग्नीदग्नीन्विहर ।  
वर्हिः स्तृणीहिऽ इत्यादिष्वाध्वर्यवेषु प्रैषमन्त्रेषु श्रूयमाणमाग्नीम्प्रसम्बोधनं मध्यमपुरुषश्चान्येन तदनुष्ठाने सत्युपपद्यते ।  
तस्मात्- नाऽध्वर्थवम् ॥ म्जैन्य्च्_३,८।१८ ॥  
  
  
(त्रयोदशे प्रैषमन्त्राणामाध्वर्यवत्वाधिकरणे सूत्रे २३-२४)  
  
अध्वर्युस् तु दर्शनात्  । जैम्_३,८।२३ ।  
  
गौणो वा कर्मसामान्यात्  । जैम्_३,८।२४ ।  
  
____________________________________________________  
  
स्तर्त् म्जैन्य् ३,८।१९  
  
  
त्रयोदशाधिकरणमारचयति-  
  
अग्नीत्प्रेष्यदुताध्वर्युरग्नीदस्त्वविरोधतः ।  
आख्याविरोधादध्वर्युः प्रैषद्वारार्ऽथकृद्यतः ॥ म्जैन्य्_३,८।१९ ॥  
  
------------------  
यथा प्रोक्षणीराग्नीध्र आसादयति, तथा प्रैषमन्त्रमप्याग्नीध्र एव पठतु ।  
विरोधाभावात् - इति चेत् ।  
मैवम् ।  
आध्वर्यवसमाख्यायाः पूर्वोदाहृतसम्बोधनमध्यमपुरुषयोश्च विरोधात् ।  
न च - प्रोक्षण्यासादनादीनाम ध्वर्युकर्तृकत्वाभावे ऽपि समाख्याविरोधस्तदवस्थः- इति वाच्यम् ।  
प्रैषद्वारा प्रयोजककर्तृत्वे ऽपि तदविरोधात् ।  
तस्मात् - अध्वर्योरेव प्रैषमन्त्रः ॥ म्जैन्य्च्_३,८।१९ ॥  
  
  
(चतुर्दशे -द्गकरणमन्त्रेषु स्वामिफलस्याऽशासितव्यताधिकरणे (वर्चोन्याये)द्घसूत्राणि -- २५-२७)  
  
ऋत्विक् फलं करणेष्व् अर्थत्वात्  । जैम्_३,८।२५ ।  
  
स्वामिनो वा तदर्थत्वात्  । जैम्_३,८।२६ ।  
  
लिङ्गदर्शनाच् च  । जैम्_३,८।२७ ।  
  
____________________________________________________  
  
स्तर्त् म्जैन्य् ३,८।२०  
  
  
चतुर्दशाधिकरणमारचयति -  
  
ममाग्न इति कस्यात्र फलं लिङ्गेन वक्तृगम् ।  
श्रुत्या स्वामिनि न क्रीते लिङ्गं तत्रोपचर्यताम् ॥ म्जैन्य्_३,८।२० ॥  
  
------------------  
  
ऽममाग्ने वर्चो विहवेष्वस्तुऽ इत्ययमाहवनीयस्यान्वाधाने करणभूतो मन्त्रो ऽध्व- ।  
र्पुणा पठ्यते ।  
ऽविशिष्टं हवनं येषां यज्ञानां ते विहवास्तेषु वर्चस्तेजसोपलक्षितं यत्फलं तन्ममास्तुऽ इत्यनेन लिङ्गेन मन्त्रमुच्चारयितुरध्वर्योस्तत्फलम्- इति चेत् ।  
मैवम् ।  
ऽदर्शपूर्णमासाभ्यां स्वर्गकामो यजेतऽ इत्यात्मनेपदश्रुत्या साङ्गप्रधानफलस्य यजमानगामित्वं प्रतीयते ।  
न च परिक्रीतस्याध्वर्योर्दक्षिणातिक्तफलसम्बन्धो न्याय्यः ।  
तस्मात्- श्रुतिन्यायाभ्यां विरुद्धं तल्लिङ्गं यजमानपरत्वेनोपचरणीयम् ।  
ऽमदीययजमानस्य तद्वर्चो ऽस्तुऽ इति ह्युपचारः ।  
तस्मात्- यजमानेन पाठ्येषु ऽआयुर्दा अग्ने ऽस्यायुर्मे देहिऽ इत्यादिषु क्रियमाणानुवादिषु प्रत्यगाशीर्मन्त्रेषु श्रुतं फलं यथा याजमानम्, तथैवाध्वर्युणा पाठ्येषु करणमन्त्रेषु श्रुतमपि फलं याजमानमेव ॥ म्जैन्य्च्_३,८।२० ॥  
  
(पञ्चदशे करणमन्त्रेषु कर्मार्थफलस्यर्त्विग्धर्मताधिकरणे सूत्रम् - )  
  
कर्मार्थं तु फलं तेषां स्वामिनं प्रत्यर्थवत्त्वात्  । जैम्_३,८।२८ ।  
  
____________________________________________________  
  
स्तर्त् म्जैन्य् ३,८।२१  
  
  
पञ्चदशाधिकरणमारचयति -  
  
मा मा सन्ताप्तमित्येतत्कस्मिन्स्वामिनि पूर्ववत् ।  
अध्वर्यावस्तु तत्तेन स्वामिकर्मोपयोगतः ॥ म्जैन्य्_३,८।२१ ॥  
  
------------------  
  
दर्शपूर्णमासयोराघारहोमार्थमाज्यपूर्णौ स्त्रुक्स्त्रुवौ गृहीत्वा नाभिसमीपे हस्तेन धारयते ।  
तत्रायं करणमन्त्रो ऽध्वर्युणा पठ्यते - ऽअग्नाविष्णू मा वामवक्रमिवं विजिहाथां मा मा सन्ताप्तं लोकं मे लोककृतौ कुणुतम्ऽ इति ।  
ऽभो स्त्रुक्स्त्रुवरूपावग्नाविष्णू युवां नाभिदेशे धारयन्नहमध्वर्युर्मा वामवक्रमिषं युवयोरतिक्रमं न कृतवानस्मि ।  
युवां च मत्तो वियुक्तौ मा भवतम् ।  
ततो मां देहधारिणं मा सन्ताप्तं मम देहे सन्तापं ज्वरादिरूपं मा कुरुतम् ।  
स्थानकृतौ युवामाघारहोमाय स्थानं कुरुतम्ऽ इत्यर्थः ।  
तत्र पूर्वोक्तवर्चोन्यायेन सन्तापाभावो ऽपि यजमानस्यैव, न त्वध्वर्योः- इति चेत् ।  
मैवम् ।  
अध्वर्यावसन्तप्ते सत्यविघ्नेन स्वामिनः कर्म समाप्यते ।  
तस्मात् - अध्वयुर्गतो ऽपि सन्तापाभावो यजमानस्यैव फलम् - इति नात्र मच्छब्दस्योपचारः ॥ म्जैन्य्च्_३,८।२१ ॥  
  
  
(षोडशे भद्रमित्यस्योभयगामिताधिकरणे सूत्रम्- )  
  
व्यपदेशाच् च  । जैम्_३,८।२९ ।  
  
____________________________________________________  
  
स्तर्त् म्जैन्य् ३,८।२२  
  
  
षोडशाधिकरणमारचयति-  
  
भद्रं तन्नौ सहेत्येतत्कस्मिन्स्वामिनि युज्यते ।  
द्वित्वश्रुत्या द्वयोरेतदध्वर्युयजमानयोः ॥ म्जैन्य्_३,८।२२ ॥  
  
------------------  
  
ज्योतिष्टोमे हविर्धानमण्डपे सोमाभिषवाधारयोः फलकयोरधस्ताच्चतसृष्वाग्नेय्यादिविदिक्षु चत्वार उपरवनामका गर्ता अरत्निमात्रखाता अधोभागे परस्परं मिलिता ऊर्ध्वभागे परस्परं प्रादेशमात्रव्यवहिता वर्तन्ते ।  
तेष्वेकस्मिन्नुपरवे यजमानो दक्षिणहस्तं प्रसारयति, तथैवाध्वर्युरन्यस्मिन्स्वहस्तं प्रसार्याधस्ताद्यजमानहस्तं गृह्णाति ।  
तदा यजमानः ऽकिमत्रऽ इत्यनेन मन्त्रेण फलं पृच्छति ।  
अध्वर्युश्च ऽभद्रम्-ऽ इत्यनेन मन्त्रेणोत्तरं ब्रूते ।  
ततो यजमानः ऽतन्नौ सह - ऽ इत्यनेन मन्त्रेण तत्फलं स्वकीयत्वेन स्वी करोति ।  
तस्मात्- यजमानस्यैव तत् -  
इति चेत् ।  
मैवम् ।  
ऽनौऽ इत्यनेन द्विवचनेन, ऽसहऽ इत्यनेन चोभयगामितयैव स्वीकारात् ॥ म्जैन्य्च्_३,८।२२ ॥  
  
  
(सप्तदशे द्रव्यसंस्कारस्याङ्गप्रधानार्थताधिकरणे सूत्रे - ३०-३१)  
  
द्रव्यसंस्कारः प्रकारणाविशेषात् सर्वकर्मणाम्  । जैम्_३,८।३० ।  
  
निर्देशात् तु विकृताव् अपूर्वस्यानधिकारः  । जैम्_३,८।३१ ।  
  
____________________________________________________  
  
स्तर्त् म्जैन्य् ३,८।२३-२४  
  
  
सप्तदशाधिकरणमारचयति-  
  
धर्माणां प्रकृतिस्थानां विकृतावतिदेशतः ।  
प्राप्तिर्विशेषतो वाऽद्यो विशेषस्यानिरूपणात् ॥ म्जैन्य्_३,८।२३ ॥  
प्रकृतौ कार्यकृद्धर्मा विकृतौ स्युर्न चेतरे ।  
यूपावटास्तृतिः कार्य न हि प्राकृतबर्हिषः ॥ म्जैन्य्_३,८।२४ ॥  
  
------------------  
  
दर्शपूर्णमासयोर्वेदिधर्मा बर्हिर्र्धमाश्च हविरासादनादयो ऽङ्गप्रधानार्था इति पूर्वत्र निर्णीतम् ।  
ते च धर्मा विकृतावतिद्दिश्यमाना नियामकाभावात्सर्वे ऽप्यतिदिश्यन्ताम्- इति प्राप्ते, -  
ब्रूमः- कार्यमत्र नियामकम् ।  
प्रकृतौ हि हविरासादनं वेदिकार्यम् ।  
तच्च विकृतावपि प्राप्यमाणं स्वसिद्धयेखननादीन्वेदिधर्मान्प्रापयति ।  
यूपावटास्तरणरूपं तु कार्य न प्रकृतावस्ति ।  
दर्शपूर्णमासयोर्यूपावटाभावात् ।  
तर्च्चऽऽस्तरणकार्ये विकृतौ विधीयमानमप्यप्राकृतकार्यतया प्राकृताल्लंवनादीन्वर्हिः संस्कारान्न प्रापयन्ति ।  
तस्मात्प्रकृतिगताः कार्यकृद्धर्मा एव विकृतौ प्राप्यन्ते ॥ म्जैन्य्च्_३,८।२३-२४ ॥  
  
  
(अष्टादशे पवित्रस्य परिभोजनीयबर्हिषा कर्तव्यताधिकरणे सूत्रम्)  
  
विरोधे च श्रुतिविशेषाद् अव्यक्तः शेषे  । जैम्_३,८।३२ ।  
  
____________________________________________________  
  
स्तर्त् म्जैन्य् ३,८।२५  
  
  
अष्टादशाधिकरणमारचयति -  
  
यद्वर्हिस्तत्पवित्रार्थ न वाऽद्यस्तस्य सम्भवात् ।  
संस्कृतं स्तरणे क्षीणं पवित्रं त्वन्यतो भवेत् ॥ म्जैन्य्_३,८।२५ ॥  
  
------------------  
  
दर्शपूर्णमासयोरामनन्ति- ऽसमावप्रच्छिन्नाग्नौ दर्मौ प्रादेशमात्रौ पवित्रे करोतिऽ इति ।  
तत्र- यदेतद्वेदिस्तरणार्थ लवनसंस्कृतं बर्हिः, तेन पवित्रसम्भवादास्तरणवत्पवित्रमपि बर्हिपः कार्यम् - इति चेत् ।  
मैवम् ।  
आस्तरण एव संस्कृतस्य सर्वस्य बर्हिष उपक्षीणत्वात् ।  
न हि ऽवेदिं स्तृणातिऽ इति विहितस्य स्तरणस्याकस्माद्बर्हिरेकदेशे सङ्कोचो युक्तः ।  
तस्मात्- यथा यूपावटमसंस्कृतेन बर्हिषा स्तृणाति, तथा पवित्रनिष्पत्तिरपि शास्त्रीयलवनादिसंस्काररहितैः परिभोजनीयनामकैर्दर्भेः सम्पादनीया ॥ म्जैन्य्च्_३,८।२५ ॥  
  
  
(एकोनविंशे प्राकृतपुरोडाशादीनां निधानाधिकरणे सूत्रम्)  
  
अपनयस् त्व् एकदेशस्य विद्यमानसंयोगात्  । जैम्_३,८।३३ ।  
____________________________________________________  
  
स्तर्त् म्जैन्य् ३,८।२६-२७  
  
  
एकोनविंशाधिकरणमारचयति-  
  
पुरोडाशस्य शकलमैन्द्रवायवपात्रके ।  
अवदध्यात्पुरोडाशो नवो ऽथ सवनीयकः ॥ म्जैन्य्_३,८।२६ ॥  
सिद्धस्य यजनार्तत्वान्नवं सम्पाद्य तत्क्रिया ।  
सवनीयेन तत्कार्ये संस्कार्यत्वाद्द्वितीयया ॥ म्जैन्य्_३,८।२७ ॥  
  
------------------  
  
ज्योतिष्टोमे श्रूयते - ऽपुरोडाशशकलमैन्द्रवायवस्य पात्रे निदधातिऽ इति ।  
तत्र- स्त्रवनीयपुरोडाशस्य शकलं यद्यपि निष्पन्नम्, तथापि तस्य यजमार्थत्वेन संस्कृतबर्हिर्बदुपक्षयान्नूतनं कञ्चित्पुरोडाशं सम्पाद्य तदीयशफलस्यैन्द्रवायवपात्रप्रक्षेपक्रिया कर्तव्या - इति चेत् ।  
मैवम् ।  
सवनीयपुरोडाशशकलेनैतन्निधानं कर्तव्यम् ।  
कुतः ।  
संस्कार्यत्वात् ।  
ऽशकलं निदधातिऽ इति द्वितीयया संस्कार्यत्वं गम्यते ।  
इष्टशिष्टस्य हि प्रतिपत्तिरूपः संस्कारः ।  
न चात्र कृत्स्नं यजनार्थम् ।  
अवदानस्येयत्तपापुरोडाशभागस्यावशेषितत्वात् ।  
यथात्र पूर्वसिद्धपुरोडाशशकलम्, तथाऽधाना आश्चिनपात्रेऽ ऽपयस्यां मैत्रावरुणपात्रेऽ इत्यत्रापि पूर्वशेषस्यैव प्रक्षेपः ॥ म्जैन्य्च्_३,८।२६-२७ ॥  
  
  
(विंशे ताम्येष्टिपूपांशुत्वधर्मस्य प्रधानार्थताधिकरणे सूत्रे -३४-३५)  
  
विकृतौ सर्वार्थः शेषः प्रकृतित्वात्  । जैम्_३,८।३४ ।  
  
मुख्यार्थो वाङ्गस्याचोदितत्वात्  । जैम्_३,८।३५ ।  
  
____________________________________________________  
  
स्तर्त् म्जैन्य् ३,८।२८-२९  
  
  
विंशाधिकरणमारचयति -  
  
काम्या उपांशु यष्ठव्याः किं तदङ्गप्रधानयोः ।  
प्रधान एव वा नात्र विशेषोक्तिरतो द्वयोः ॥ म्जैन्य्_३,८।२८ ॥  
मुख्यानामेव काम्यत्वात्तेष्वेव परिचोदना ।  
अङ्गानामतथाभावादुपांशुत्वं प्रधानगम् ॥ म्जैन्य्_३,८।२९ ॥  
  
------------------  
  
इदमाम्नायते - ऽयज्ञाथर्वणं वै काम्या इष्टयः, ता उपांशु षष्टव्याःऽ इति ।  
अथर्ववेदोक्तकर्मवद्यज्ञेषु काम्या इष्टयो गोम्याः ।  
तस्मात्तासामुपांशुत्वं युक्तमित्यर्थः ।  
यथा वेदिधर्माणां बर्हिर्र्धमाणां चाङ्गप्रधानयोः समानो विधिः, तथोपांशुत्वस्यापि ।  
नह्यत्र कश्चिद्विशेष आम्नातः- इति चेत् ।  
मैवम् ।  
काम्यत्वस्यैवात्र विशेषनियामेकत्वात् ।  
न त्वङ्गानां काम्यत्वमस्ति ।  
करणपौष्कल्यसम्पादकानां तेषां फले साक्षात्सम्बन्धाभावात् ।  
ततः- साक्षात्फलसाधने प्रधान एवोपांशुत्वम् ।  
अङ्गेषु तु तत्तद्वेदानुसारेण ध्वनिविशेषः ॥ म्जैन्य्च्_३,८।२८-२९ ॥  
  
  
(एकविंशे श्येनाङ्गानां नवनीताज्यताधिकरणे सूत्राणि ३६-३८)  
  
सन्निधानाविशेषाद् असम्भवे तदङ्गानाम्  । जैम्_३,८।३६ ।  
  
आधाने ऽपि तथेति चेत्  । जैम्_३,८।३७ ।  
  
नाप्रकरणत्वाद् अङ्गस्यातन्निमित्तत्वात्  । जैम्_३,८।३८ ।  
  
____________________________________________________  
  
स्तर्त् म्जैन्य् ३,८।३०-३१  
  
  
एकविंशाधिकरणमारचयति -  
  
नवनीतं श्येन आज्यं मुख्ये ऽङ्गे वास्तु मुख्यगम् ।  
विधेयमाज्यमप्रप्तं दृतिस्थनवनीतकम् ॥ म्जैन्य्_३,८।३० ॥  
मुख्यः सोमविकारो ऽङ्गे चोदकप्राप्तमाज्यकम् ।  
अनूद्य दृतिसंस्थानं नवनीतगुणो विधिः ॥ म्जैन्य्_३,८।३१ ॥  
  
------------------  
  
श्येने श्रूयते - ऽदृतिनवनीतमाज्यं भवतिऽ इति ।  
दृतौ चिरं सङ्गृहीतं नवनीतं यस्याऽज्यस्य प्रकृतिद्रव्यं तदेतदीदृशमाज्यं मानान्तरेण पूर्वमप्राप्तत्वात्प्रधानकर्मणि विधेयम्- इति चेत् ।  
मैवम् ।  
प्रधानश्येनस्य सोमयागविकारत्वेनाऽज्यापेक्षाया अभावात् ।  
अङ्गेष्विष्टिविशेषेषु चोदकप्राप्तस्याऽज्यस्य प्रकृतिद्रव्यत्वेन यथोक्तनवनीतगुणो विधीयते ॥ म्जैन्य्च्_३,८।३०-३१ ॥  
  
  
(द्वाविंशे सर्वश्येनाङ्गानां नवनीताज्यताधिकरणे सूत्राणि ३९-४१)  
  
तत्काले वा लिङ्गदर्शनात्  । जैम्_३,८।३९ ।  
  
सर्वेषां वाविशेषात्  । जैम्_३,८।४० ।  
  
न्यायोक्ते लिङ्गदर्शनम्  । जैम्_३,८।४१ ।  
  
____________________________________________________  
  
स्तर्त् म्जैन्य् ३,८।३२  
  
  
द्वाविंशाधिकरणमारचयति-  
  
सुत्याकालगताङ्गेषु गुणः सर्वेषु वोदितः ।  
आद्यो वैशेषिकाङ्गत्वाद्वाक्यात्सर्वाङ्गसङ्गतिः ॥ म्जैन्य्_३,८।३२ ॥  
  
------------------  
  
यो ऽयं श्येनस्याङ्गेषु दृतिनवनीतत्वगुणो विहितः सो ऽयं सुत्याकालीनेष्वेव सवनीयपशुतत्पुरोडाशरूपेष्वङ्गेषु, न तु कालान्तरवर्तिदीक्षणीयाद्यङ्गेषु ।  
विमतो गुणः सुत्याकालीनाङ्गमात्रगः, श्येनवैशेषिकत्वात्, पशुसाहित्यवत् ।  
यथा ऽसह पशूनालभतेऽ इति विहितं पशुसाहित्यं श्येन एव विशेषत्वेनोच्यमानं सुत्याकालीनेष्वेव सवनीयपशुष्ववस्थितम्, तथा - नवनीतमपि- इति प्राप्ते -  
ब्रूमः- ऽयदाज्यं तद्दृतिनवनीतम्ऽ इतिवाक्येन सर्वाङ्गताज्यविषयत्वप्रतीतावनुमानं कालात्ययापदिष्टम् ।  
तस्मात्- सर्वेष्वङ्गेषु तन्नवनीतम् ॥ म्जैन्य्च्_३,८।३२ ॥  
  
(त्रयोविंशे सवनीयानां मांसमयताधिकरणे सूत्राणि ४२-४४)  
  
  
मांसं तु सवनीयानां चोदनाविशेषात्  । जैम्_३,८।४२ ।  
  
भक्तिर् असन्निधावन्याय्येति चेत्  । जैम्_३,८।४३ ।  
  
स्यात् प्रकृतिलिङ्गाद् वैराजवत्  । जैम्_३,८।४४ ।  
  
____________________________________________________  
  
स्तर्त् म्जैन्य् ३,८।३३-३४  
  
  
त्रयोविंशाधिकरणमारचयति -  
  
शाक्यायने पुरोडाशास्तरसा इति मांसता ।  
सर्वत्र सवनीये वा सर्वत्र नवनीतवत् ॥ म्जैन्य्_३,८।३३ ॥  
तरसाः सवनीयाः स्युरिति तत्सन्निधिः श्रुतः ।  
पुरोडाशस्य मांसत्वं तेष्वेवातो नियम्यते ॥ म्जैन्य्_३,८।३४ ॥  
  
------------------  
  
षट्त्रिंशत्सु संवत्सरेष्वनुष्ठेयं शाक्यायनम् ।  
तत्र श्रूयते - संस्थितो ऽहनि गृहपतिर्मृगयां याति, स यान्मृगान्हन्ति, तेषां तरसाः सवमीयाः पुरोडाशा भवन्तिऽ इति ।  
तत्र- यथा नवनीतं सर्वेष्वङ्गेषु निविष्टम्, तथा मांसत्वमपि सर्वेषु पुरोडाशेषु निविशते - इति चेत् ।  
मैवम् ।  
तदा हि ऽये पुरोडाशास्ते तरसाःऽ इति वचनव्यक्तौ व्यवहितान्वयः स्यात् ।  
तरसशब्दपुरोडाशशब्दयोर्मध्ये सवनीयशब्देन व्यवधानात् ।  
इह तु ऽतरसाः सवनीयाःऽ इत्यनयोः सन्निधिः श्रूयते ।  
तथा सति ऽये सवनीयास्ते तरसाःऽ इत्यनेन सन्निध्यनुगृहीतेन वाक्येन मांसत्वं सवनीयपुरोडाशेष्वेव नियम्यते ॥ म्जैन्य्च्_३,८।३३-३४ ॥  
  
  
इति श्रीमाधवीये जैमिनीयन्यायमालाविस्तरे तृतीयाध्यायस्याष्टमः पादः  
  
समाप्तश्चायं तृतीयो ऽध्यायः  
  
  
  
  
  
