---
title: 'Madhava: Jaiminiyanyayamalavistara, 2'

---
## Intro

Madhava: Jaiminiyanyayamalavistara, 2  

Madhava: Jaiminiyanyayamalavistara,  
a metrical exposition of Jaimini's Mimamsasutra,  
with Madhava's prose commentary  
Based on the ed. by Pandit Sivadatta: Jaiminiyanyayamala, Poona 1892.  
(Anandasrama Sanskrit Series, 24)  

ADHYAYA 2  

Input by members of the Sansknet project  
(formerly: www.sansknet.org)  

This GRETIL version has been converted from a custom Devanagari encoding.  
Therefore, word boundaries are usually not marked by blanks.  
These and other irregularities cannot be standardized at present.  

THE TEXT IS NOT PROOF-READ!  

STRUCTURE OF REFERENCES (added):  
Jaim_n,n.n = Jaimini: Mimamsasutra_Adhyaya,Pada.Sutra  
MJaiNy_n,n.n = Madhava: Jaiminiyanyayamalavistara_Adhyaya,Pada.Sutra  
MJaiNyC_n,n.n = Madhava: JaiminiyanyayamalavistaraCommentary_Adhyaya,Pada.Sutra  

## पाठः

श्रीः  
  
अथ द्वितीयो ऽध्यायः ।  
(तत्र प्रथमः पादः)  
  
____________________________________________________  
  
स्तर्त् म्जैन्य् २,१।१  

प्रमाणमुपजीव्यत्वात्प्रथमे ऽध्याय ईरितम् ।  
मानाधीनस्य धर्मस्य द्बितीये भेद उच्यते ॥ म्जैन्य्_२,१।१ ॥  
  
------------------  
  
अनेन प्रथमद्वितीययोरध्याययोः पूर्वोत्तरभाव उपपादितः ॥ १ ॥  

(प्रथमे ऽपूर्वस्याऽख्यातप्रितिपाद्यत्वाधिकरणे सूत्राणि १ - ४)  
  
भावार्थाः कर्मशब्दास् तेभ्यः क्रिया प्रतीयेत एष ह्य् अर्थो विधीयते  । जैम्_२,१।१ ।  
  
सर्वेषां भावो ऽर्थ इति चेत्  । जैम्_२,१।२ ।  
  
येषाम् उत्पत्तौ स्वे प्रयोगे रूपोपलब्धिस् तानि नामानि तस्मात् तेभ्यः पराकाङ्क्षा भूतत्वात् स्वे प्रयोगै  । जैम्_२,१।३ ।  
  
येषां तूत्पत्ताव् अर्थे स्वे प्रयोगो न विद्यते तान्य् आख्यातानि तस्मात् तेभ्यः प्रतीयेताश्रितत्वात् प्रयोगस्य  । जैम्_२,१।४ ।  

____________________________________________________  
  
स्तर्त् म्जैन्य् २,१।२-३  

द्वितीयाध्यायस्य प्रथमे पादे प्रथमाधिकरणे प्रथमं वर्णकमारचयति -  

विधिवाक्ये पदैः सर्वैरपूर्वे प्रतिपाद्यते ।  
प्रत्येकमथवैक्येन सर्वैस्तत्प्रतिपादनम् ॥ म्जैन्य्_२,१।२ ॥  
फलान्वयित्वात्सर्वेषां प्रधानान्वयलाभतः ।  
लाघवादेकबोध्यत्वं तच्छेषस्तु पदान्तरम् ॥ म्जैन्य्_२,१।३ ॥  
  
------------------  
  
विधिवाक्यमदृष्टार्थमखिलमत्रोदाहरणम ।  
विधिवाक्ये यावन्ति पदानि सन्ति तानि सर्वाणि क्रियाकारकसम्बन्धमनादृत्य प्रत्येकमपूर्वस्य प्रतिपादकानि ।  
कुतः ।  
अपूर्वस्य फलत्वेन सर्वेषां पदानां फलान्वयित्वात ।  
अपूर्वप्रतिपादनाभावे ऽपि क्रियाकारकयोः परस्परान्वयो ऽस्त्येवेति चेत् ।  
सत्यम् ।  
तथापि प्रधानान्वयो लभ्येत ।  
फलं हि प्रधानम् ।  
पुरूषार्थतया साध्यमानत्वादिति प्राप्ते , ब्रूमः - अपूर्वस्यान्त्यन्तमदृष्टत्वादेककल्पनयैव वाक्यस्योपपत्तावनेककल्पने गौरवं स्यात् ।  
तस्मादेकमपूर्वमेकेन शब्देन प्रतिपाद्यते ।  
पदान्तरं तु तच्छेषतयान्वेति ।  
ननु यस्य पदस्यार्थो ऽपूर्वस्य कल्पकस्तत्पदार्थस्य फलसाधनतया फलं प्रत्युपादेयत्वविधेयत्वगुणत्वान्यभ्युपगन्तव्यानि ।  
तथा तस्यैव शेषभूतपदान्तरार्थे प्रत्युद्देश्यत्वानुवाद्यत्वप्रधानत्वानामपि प्राप्तत्वाद्विरुद्धत्रिकद्वयापत्तिरिति चेत् ।  
मेवम् ।  
"उद्भिदा यजेत पशुकामः" "श्येनेनाभिचरन्यजेत"इत्यादावुद्भिदादिशब्दानां नामत्वेनात्वये सति यागसाधनवाचित्वाभावेन यजतावुद्देश्यत्वादित्रिकापादकत्वाभावात् ।  
तस्मादेकमेव पदमपूर्वप्रतिपादकम् ।  
न च धर्मभेदचिन्तां प्रस्तुता परित्यज्य किमित्यपूर्वे चिन्त्यत इति वाच्यम् ।  
अपूर्वस्यैव धर्मत्वात् ॥ म्जैन्य्च्_२,१।२-३ ॥  
  
द्वितीयं वर्णकमारचयति --  
  
____________________________________________________  
  
स्तर्त् म्जैन्य् २,१।४-७  
  
द्रव्यादिशब्दतो ऽपूर्वधीर्भावार्थपदादुत ।  
द्रव्यादीनां फलार्थत्वात्तच्छब्देन ह्यपूर्वधीः ॥ म्जैन्य्_२,१।४ ॥  
क्रियाद्वारमृते द्रव्यं फलेन नहि युज्यते ।  
भावनावाचिनो ऽपूर्वमाख्यातादवगम्यते ॥ म्जैन्य्_२,१।५ ॥  
धात्वर्थव्यतिरेकेण भावना नेति चेन्न तत् ।  
सर्वधात्वर्थसम्बद्धः करोत्यर्थो हि भावना ॥ म्जैन्य्_२,१।६ ॥  
धात्वर्थः करणं तस्यां समानपदवर्णितः ।  
द्रव्याद्युपकृतिर्दृष्टा धात्वर्थोत्पादनात्मिका ॥ म्जैन्य्_२,१।७ ॥  
  
------------------  
  
इदमाम्नायते -"सोमेन यजेत" "हिरण्यमात्रेयाय ददाति" "तस्मात्सुवर्णे हिरण्यं धार्यम्" "श्येनेनाभिचरन्यजेत" "चित्रया यजेत पशुकामः"इत्यादि ।  
तत्र सोमहिरण्यशब्दौ द्रव्यवाचिनौ, सुवर्णशब्दो गुणवाची, श्येनचित्राशब्दौ कर्मवाचिनौ ।  
तैरेतैर्द्रव्यादिशब्दैरपूर्वे प्रत्येति कुतः ।  
द्रव्यादीनां सिद्धरूपाणां साध्यं फलं प्रति साधनत्वसम्भवात् ।  
यागदानादिरूपस्तु भावार्थः स्वयमपि फलवत्साध्यरूपत्वान्न साधनं भवितुमर्हप्ति ।  
ततो द्रव्यादीनां फलं प्रति करणत्वाद्द्रव्यादिशब्दा अपूर्वप्रत्यायका इति प्राप्ते - ब्रूमः- क्रियां विना द्रव्याणि फलं साधयितुं न क्षमन्ते ।  
पचिक्रीयामन्तरेण काष्ठस्थाल्यादीनामोदनसाधकत्वादर्शनात् ।  
अतो भावनावाचिना यजति ददातीत्याख्यातेनापूर्वे प्रतीयते ।  
ननु धात्वर्थ एव भावना, तदन्या वा ।  
न तावद्धात्वर्थः ।  
तस्य तां प्रति करणत्वोक्तेः ।  
न द्वितीयः ।  
धात्वर्थव्यतिरिक्तायाः क्रियायादुर्लक्ष्यत्वादिति चेत् ।  
मैवम् ।  
सर्वधात्वर्थसम्बद्धस्य करोतिरूपस्य लक्षयितुं शक्यत्वात् ।  
तदुक्तमाचार्यैः-  
"धात्वर्थव्यतिरेकेण यद्यप्येषा न लक्ष्यते ।  
तथापि सर्वसामान्यरूपेणैवावगम्यते"इति ।  
अन्यैरप्युक्तम् -  
"सिद्धसाध्यस्वभावाभ्यां धात्वर्थो द्विविधस्तयोः ।  
अन्योत्पादानुकूलात्मा भावना साध्यरूपिणी"इति ।  
ऽ पचति ऽ इत्युक्ते ऽ पाकं करोत्रि ऽ इत्येतमर्थे सर्वे जनाः प्रतियन्ति ।  
तत्र पाकः, पक्तिः पचनम्, इत्येतैः शब्दैर्व्यवह्रियमाणो लिङ्गकारकसङ्ख्यायोग्यो धात्वर्थः सिद्धस्वभावः ।  
ऽ करोति ऽ इत्यनेन व्यवह्रियमाणो लिङ्गाद्यपेतः साध्यस्वभावद्योतनायाऽख्यातप्रत्ययविधिः ।  
स चाऽख्यातप्रत्ययार्थ ओदनोत्पत्तेरनुकूलः ।  
ततो भवितुरोदनस्य प्रयोजकव्यापारत्वाण्णिजन्तेन भावनाशब्देनोच्यते - इति ।  
अन्ये भावनापक्षा अयुक्ताः ।  
प्रयत्नो भावनेति चेत् ।  
न ।  
ऽरथो गच्छतिऽ इत्यत्र तदभावप्रसङ्गात् ।  
स्पन्द इति चेत् ।  
न ।  
मानसत्यागरूपे यजतावव्याप्तेः ।  
उभयसाधारणमुदासीनत्वविच्छेदसामान्यं भावनेति चेत् ।  
न ।  
शब्दभावनायामव्याप्तिः न हि शब्दस्य विभोरचेतनस्य स्पन्दः प्रयत्नो वास्ति ।  
लिङ् - लेट् - लोट्तव्यप्रत्ययमात्रगता शब्दभावना ।  
सर्वाख्यातगतार्ऽथभावना ।  
तदुक्तम् --  
"अभिधां भावनामाहुरन्यामेव लिङ्ङादयः ।  
अर्थात्मभावना त्वन्या सर्वाख्यातेषु गम्यते"इति ॥  
किञ्च स्पन्दादिवादिनो ऽपि न स्वरूपेण स्पन्दादीनां भावनात्वमाहुः, किन्त्वन्योत्पादानुकूलं स्वरूपम् ।  
तस्मादस्मदुक्तैव भावना ।  
यथा ऽ पचति, इत्यत्रौदनफलोत्पत्त्यनुकूला, तथा ऽयजतिऽ इत्यत्र स्वर्गादिफलोत्पत्त्यनुकूला ।  
तस्यां च फलभावनायां प्रत्ययवाच्यायामेकपदोपात्तत्वेन प्रत्यासम्नत्वात्प्रकृत्यर्थः करणम् , न तु द्रव्यादि ।  
तस्य पदान्तरोपात्तत्वेन विप्रकृष्टत्वात् ।  
साध्यरूपो ऽपि प्रकृत्यर्थः स्वसाधननिष्पादितः सञ्शक्नोति फलं साधयितुम् ।  
द्रव्यादीनां तु प्रकृत्यर्थोत्पादनेन दृष्ट एवोपकारः ।  
द्रव्यादिनिष्पादितेन धातुवाच्येन यागादिकरणेन स्वर्गादिफलोत्पत्तौ सत्यां येयमनुकूलव्यापारात्मा कृतिशब्दाभिधेया फलोत्पादना सेयं यज्यादिधातूनामन्यतमेव केनापि नाभिधीयते ।  
सर्वधात्वर्थानुयायिस्वात् ।  
अतो न भावनायाः प्रकृत्यर्थत्वमाशङ्कितुं शक्यम् ।  
अस्तु तर्हि -- धात्वर्थसामान्यमेव भावनेति चेत् ।  
न ।  
प्रतिधात्वर्थे विलक्षणरूपत्वात् ।  
अन्यद्धि पाकस्यौदनं प्रत्यानुकूल्यम् ।  
अन्यच्च चलनस्य संयोगविभागौ प्रति ।  
अन्यथा फलविभागानुपपत्तेः ।  
भिन्नासु भावनाव्यक्तिषु भावनात्वसामान्यमनुवर्ततां नाम ।  
नैतावताप्रकृत्यर्थसामान्यं तद्भवति ।  
तस्माद्विशेषरूपात्सामान्यरूपाच्च यज्यादिधातुवाच्यादन्यैवाऽख्यातप्रत्ययवाच्या भावना ।  
तथासति ऽयजेतऽ इत्यत्राऽख्यातस्य ऽभावयेत्ऽ इत्यर्थो भवति ।  
तत्र ऽ किं भावयेत्, केन भावयेत्, कथं भावयेत्, इत्यकाङ्क्षायां ऽ स्वर्गे भावयेत् ऽ यागेन भावयेम्, अग्न्यन्वाधानप्रयाजावघातादिभिरुपकारं सम्पाद्य भावयेत् , इत्येवं भाज्यकरणेतिकर्तव्यतासमर्पणेनाऽकाङ्क्षापूरणात्प्रकरणाम्नातः सकलः शब्दसन्दर्भो भावनावाचिन आख्यातस्यैव प्रपञ्चः ।  
भाव्याद्यंशत्रयवती सेयमार्थी भावनेत्युच्यते ।  
सा सर्वापि शब्दभावनाया भाव्या, विधायको लिङ्ङादिः करणम् ।  
अर्थवादसम्पादिता स्तुतिरितिकर्तव्यता ।  
सेयं शब्दभावना लिङ्ङादिभिरेव गम्यते ।  
ऽ अर्थभावनां सर्वैराख्यातप्रत्यैयर्गम्यत इत्युक्तम् ।  
तस्यां चार्थभावनायां स्वर्गस्य भाव्यत्वं कमियोगादवगम्यते ।  
प्रकृत्यर्थस्य करणत्वं तृतीयाश्रुत्या ।  
तथा च श्रूयते -"दर्शपूर्णमासाभ्यां स्वर्गकामो यजेत"ऽ चित्रया यजेत पशुकामः ऽ इति ।  
तच्च करणत्वमपूर्वकल्पनामन्तरेण न सम्भवतीत्यभिधास्यते ।  
तस्मादाख्यातप्रत्ययान्ताद्भावार्थपदादपूर्वे गन्यते ।  
चिन्ताप्रयोजनं तु - ऽपूर्वपक्षे द्रव्याद्यपचारे प्रतिनिध्यभावः ।  
सिद्धान्ते तु तत्सद्भावः ऽ इति ॥ म्जैन्य्च्_२,१।४-७ ॥  
  
(द्वितीये ऽपूर्वस्यास्तित्वाधिकरणे सूत्रम्)  
  
चोदना पुनर् आरम्भः  । जैम्_२,१।५ ।  
  
____________________________________________________  
  
स्तर्त् म्जैन्य् २,१।८-१०  
  
द्वितीयाधिकरणमारचयति -  

अपूर्वसदसद्भावसंशये सति नास्ति तत् ।  
मानाभावात्फलं यागात्सिध्येच्छास्त्रप्रमाणतः ॥ म्जैन्य्_२,१।८ ॥  
क्षणिकस्य विनष्टस्य स्वर्गहेतुत्वकल्पनम् ।  
विरुद्धं मान्तरेणातः श्रेयो ऽपूर्वस्य कल्पनम् ॥ म्जैन्य्_२,१।९ ॥  
अवान्तरव्यापृतिर्वा शक्तिर्वा यागजोच्यते ।  
अपूर्वमिति तद्भेदः प्रक्रियातो ऽवगम्यताम् ॥ म्जैन्य्_२,१।१० ॥  
  
------------------  
  
पूर्वाधिकरणे वर्णकाभ्यां यदिदमुक्तम् -   
ऽअपूर्वस्यैकमेव पदं प्रत्यायकम् ऽ तच्च ऽयजेतऽ इत्याख्यातान्तभावार्थपदम्, इति ।  
तदनुपन्नम् ।  
अपूर्वसद्भावेमानाभावात् ।  
ऽ यजेत ऽ इत्याभ्यां प्रकृतिप्रत्ययाभ्यां करणभावनयोरभिधानात् ।  
अपूर्वाभावे कालान्तरभाविस्वर्गसाधनत्वं विनश्वरस्य यागस्यानुपपन्नमिति चेत् ।  
न ।  
शास्त्रप्रामाण्येन तदुपपत्तेरिति प्राप्ते -  
ब्रूमः- ऽ दर्शपूर्णमासाभ्याम् ऽ इति तृतीयाश्रुत्या तावद्यागस्य स्वर्गसाधनत्वं प्रमितम् ।  
तद्यथोपपद्यते तथावश्यं भवतापि कल्पनीयम् ।  
तत्र किं यावत्फलं यागस्यावस्थानं कल्प्यते, किंवा विनष्टस्यापि स्वर्गोत्पादनम् ।  
नाऽद्यः ।  
यागे क्षणिकत्वस्य प्रत्यक्षसिद्धत्वात् ।  
न द्वितीयः ।  
मृतयोर्दम्पत्योः पुत्रोत्पत्त्यदर्शनात् ।  
अतो मानान्तरविरुद्धाद्भवदीयकल्पनादस्मदीयमविरूद्धमपूर्वकल्पनं ज्यायः ।  
कल्पिते ऽप्यपूर्वे तस्यैव स्वर्गसाधनत्वाद्यागस्य स्वर्गसाधनत्वश्रुतिर्विरूध्येतेति चेत् ।  
न ।  
ऽ यागावान्तरव्यापारो ऽपूर्वम् ऽ इत्यङ्गीकारात् ।  
न ह्युद्यमननिपतनयोरवान्तरव्यापारयोः सत्त्वे कुठारस्य साधनत्वमपैति ।  
यदि व्यापारवतो यागस्य नाशे व्यापारे न तिष्ठेत्तर्हि यागजन्या काचिच्छक्तिरपूर्वमस्तु ।  
शक्तिव्यवधाने ऽपि यागस्य साधनत्वमविरूद्धम् ।  
औष्ण्यव्यवहिते ऽप्यग्नौ दाहकत्वाङ्गीकारात् ।  
यथाङ्गारजन्यमौष्ण्यं शान्तेष्यप्यङ्गारेषु जले ऽनुवर्तते, तथा यागजन्यमपूर्वे नष्टे ऽपि यागे कर्र्तयात्मन्यवनुवर्तताम् ।  
तस्मादस्त्यर्पूवम् ।  
तद्विशेषस्तु सम्प्रदायसिद्धयागप्रक्रिययावगन्तव्यः ।  
तथा हि - प्रक्रिया पूर्वाचार्यैरित्थं दर्शिता -"प्रथमं तावत्फलवाक्येन कर्मणः फलसाधनता बोद्यते - ऽ यागेन स्वर्गे कुर्यात् ऽ इति ।  
ऽकथं विनश्वरेण फलं कर्तव्यम् ऽ इत्यपेक्षायाम् ऽ अपूर्वे कृत्वा ऽ इत्युच्यते ।  
ऽ कथमपूर्वे क्रियते ऽ इत्यपेक्षायां ऽ यागानुष्ठानप्रकारेण ऽ इति ।  
तच्चापूर्वे दर्शपूर्णमासयोरनेकविधम् - फलापूर्वम् ।  
समुदायापूर्वम् ष उत्पत्त्यपूर्वम्, अङ्गापूर्वे चेति ।  
येन स्वर्ग आरभ्यते तत्फलापूर्वम् ।  
अमावास्यायां त्रयाणां यागानामेकः समुदायः, पौर्णमास्यामपरः, तयोर्भिन्नकालवर्तिनोः संहत्य फलापूर्वारम्भायोगात्तदारम्भाय समुदायद्वयजन्यमपूर्वद्वयं कल्पनीयम् ।  
तयोरेकैकस्याऽ रम्भायैकैकसमुदायवर्तिनां त्रयाणां यागामां भिन्नक्षणवर्तित्वेन सङ्घातापत्त्यभावाद्यागत्रयणन्यानि त्रीण्युत्पत्त्यपूर्वाणि कल्पनीयानि ।  
तेषां चाङ्गेपकारमन्तरेणानिष्पत्तेरङ्गानां चानेकक्षणवर्तिनां सङ्घातासम्भवादङ्गापूर्वाणि कल्पनीयानि ।  
तत्र त्वयं विभागः- संविपत्योपकारकाण्यवघातादीनि द्रव्यदेवतासंस्कारद्वारेण यागस्वरूपस्यैवातिशयाधानेन तदत्पत्त्यपूर्वनिष्पत्तौ व्याप्रियन्ते ।  
तद्द्वारेण फलापूर्वे ।  
आरादुपकारकाणि तु प्रयाजादीन्युत्पत्त्युपूर्वेभ्यः फलापूर्वनिष्पत्तौ साक्षादेव व्याप्रियन्ते ।  
एवं प्रकारभेदे सत्यपि सर्वाण्यङ्गान्यपूर्वनिष्पत्तावनुग्राहकाणि - इत्येकरूपेणेत्थम्भावेन स्वी क्रियन्ते ।  
अनयैव दिशा सर्वत्रापूर्वप्रक्रियावगन्तव्या ॥ म्जैन्य्च्_२,१।८-१० ॥  
  
____________________________________________________  
  
स्तर्त् म्जैन्य् २,१।११-१२  

अत्र गुरुमतमाह -  
  
यागक्रिया सूक्ष्मरूपा परमाण्वात्मसंश्रिता ।  
यावत्फलं नियोगाख्यं नापूर्वमिति चेन्न तत् ॥ म्जैन्य्_२,१।११ ॥  
मानहीनं क्रियासौक्ष्म्यं नियोगस्तु लिङादिना ।  
अभिधेयः पृथग्यागादपूर्वे कार्यमस्त्यतः ॥ म्जैन्य्_२,१।१२ ॥  
  
------------------  
  
गुरुणा यन्नियोगाख्यमपूर्वमभिप्रेयते तन्नास्ति ।  
कुतः ।  
अन्तरेणैव तदपूर्वे फलनिष्पत्तेः ।  
न च यागनाशात्कथं फलसिद्धिरिति वाच्यम् ।  
न हि यागक्रिया सर्वात्मना नश्यति, किन्तु सूक्ष्मरूषत्वेनादृश्या सती स्वर्गदेहारम्भकेषु यागसम्बन्धिद्रव्यगतपरमाणुषु यागकर्र्तयात्मनि वावस्थाय फलमारभत इति पूर्वपक्षः ।  
नैतद्युक्तम् ।  
उक्तेर्ऽथे प्रमाणाभावात् ।  
न च नियोगे ऽपि प्रमाणाभावः शङ्कनीयः ।  
वैदिकलिङादीनां तदभिधायकत्वात् ।  
ततो धात्वर्थातिरिक्तं कालान्तरभाव्यकाम्यफलसाधनमपूर्वमत्वित ॥ म्जैन्य्च्_२,१।११-१२ ॥  

(तृतीये कर्मणां गुणप्रधानभावविभागाधिकरणे सूत्राणि ६ - ८)  
  
तानि द्वैधं गुणप्रधानभूतानि  । जैम्_२,१।६ ।  
  
यैर् द्रव्यं न चिकीर्ष्यते तानि प्रधानभूतानि द्रव्यस्य गुणभूतत्वात्  । जैम्_२,१।७ ।  
  
यैस् तु द्रव्यं चिकीर्ष्यते गुणस् तत्र प्रतीयेत तस्य द्रव्यप्रधानत्वात्  । जैम्_२,१।८ ।  
  
____________________________________________________  
  
स्तर्त् म्जैन्य् २,१।१३-१४  

तृतीयाधिकरणमारचयति --  
  
अवघातादिनापूर्वमुत्पाद्यं विद्यते न वा ।  
यजत्यादिवदस्त्येव वाक्यवैयर्थ्यमन्यथा ॥ म्जैन्य्_२,१।१३ ॥  
दृष्टे तुषविमोके तु नापूर्वे द्रव्यतन्त्रतः ।  
स्याद्यजत्यादिवैषम्यं नियमापूर्वकृद्वचः ॥ म्जैन्य्_२,१।१४ ॥  
  
------------------  
  
दर्शपूर्णमासयोः श्रूयते -"व्रीहीनवहन्ति" "तण्डुलान्पिनष्टि"इति ।  
तत्र अक्धातपेषणे अपूर्वजनके, विहितधात्वर्थत्वात्, यजत्यादिघात्वर्थवत् ऽ ।  
विपक्षे - विधिवाक्यवैयर्थ्यरूपो बाधकस्तर्को ऽवगन्तव्यः ।  
तुषविमोकचूर्णत्वयोर्दृष्टप्रयोजनयोर्लोकसिद्धत्वेन तादर्थ्ये ऽवघातपेषणयोर्विधिर्र्व्यथः स्यात् ।  
तस्मात् - अस्त्यपूर्वमिति प्राप्ते, ब्रूमः- दृष्टफले सम्भवत्यपूर्वे न कल्पनीयम् ।  
यजत्यादिदृष्टान्तस्तु विषमः ।  
तत्र हि क्रियाप्राधान्येन द्रव्यपारतन्त्र्याभावादपूर्वसाधनत्वं क्रियाया युक्तम् ।  
इह तु ऽ व्रीहीन् ऽ इति कर्मकारकविभक्त्या व्रीहीणामीप्सिततमत्वेन प्राधान्यावगमाद्द्रव्यपरतन्त्रो ऽवघातो द्रव्य एवातिशयं कुर्यात्, न त्वपूर्वे जनयति ।  
न च विधिवैयर्थ्यम् ।  
नखनिर्भेदनादिना तुषविमोकसम्भवे ऽपि ऽअवघातेनैवासौ कर्तव्यः ऽ इति यो नियमस्तस्य नियमस्यापूर्वहेतुत्वेन विधेयत्वात् ।  
तस्मान्नास्त्यववातादिजन्यमपूर्नम् ॥ म्जैन्य्च्_२,१।१३-१४ ॥  
  
अत्र गुरुमतमाह -  
  
____________________________________________________  
  
स्तर्त् म्जैन्य् २,१।१५  

द्वितीयां सक्तुवद्भङ्क्त्वा नियोगे ऽन्वयितां क्रीया ।  
साक्षादिति न मन्तव्यं दृष्टस्यात्रोपपत्तितः ॥ म्जैन्य्_२,१।१५ ॥  
  
------------------  
  
"सक्तूञ्जुहोति"इत्यत्र द्रव्यप्राधान्यं परित्यज्य द्वितीयाया भङ्गं कृत्वा क्रियाप्राधान्याय"सक्तुभिर्जुहोति"इति तृतीयात्वेन विपरिणामो वक्ष्यते ।  
तथा"व्रीहिभिरवहन्ति"इति विपरिणामेन प्रधानभूता क्रिया द्रव्यव्यवधानमन्तरेण साक्षादेव नियोगे ऽन्वेतव्येति चेत् ।  
मैवम् ।  
वैषम्यात् ।  
तत्र"होमेन सक्तुषु संस्कारो न भवति"भस्मीभूतानामन्यत्र विनियोगासम्भवात् , इत्यभिप्रेत्य संस्कारकर्मत्वं परित्यक्तम् ।  
इह दृष्टस्तुषविमाकेसंस्कार उपपद्यते ।  
वितुषाणां तेषां पुरोडाशे विनियोगसम्भवात् ॥ म्जैन्य्च्_२,१।१५ ॥  
  
(चतुर्थे सम्मार्जनादीनामप्रधानताधिकरणे सूत्राणि ९ - १२)  
धर्ममात्रे तु कर्म स्याद् अनिर्वृत्तेः प्रयाजवत्  । जैम्_२,१।९ ।  
  
तुल्यश्रुतित्वाद् वेतरैः सधर्मः स्यात्  । जैम्_२,१।१० ।  
  
द्रव्योपदेश इति चेत्  । जैम्_२,१।११ ।  
न तदर्थत्वाल् लोकवत् तस्य च शेषभूतत्वात्  । जैम्_२,१।१२ ।  
  
____________________________________________________  
  
स्तर्त् म्जैन्य् २,१।१६-१७  

चतुर्थाधिकरणमारचयति --  
  
सम्मार्ष्ट स्त्रुच इत्यत्र किं प्रधानाख्यकर्मता ।  
गुणकर्मत्वमथवा दृष्टाभावे ऽवघातवत् ॥ म्जैन्य्_२,१।१६ ॥  
गुणत्वं नहि सम्भाव्यं प्राधान्यं तु प्रयाजवत् ।  
अदृष्टकल्पनेनापि गुणत्वं स्याद्द्वितीयया ॥ म्जैन्य्_२,१।१७ ॥  
  
------------------  
  
दर्शपूर्णमासयोर्जुह्वादीनां दर्भैः सम्मार्जनमाम्नातम् -"स्त्रुचः सम्मार्ष्टि"इति ।  
तत्र सम्मार्जनं प्रधानकर्म ।  
कुतः ।  
गुणकर्मलक्षणरहितत्वात्, प्रधानकर्मलक्षणयुक्तत्वाच्च ।  
सूत्रकारो हि कर्मणां राशिद्वयं प्रतिज्ञाय तयोर्लक्षणं पृथक्सूत्रयामास-"तानि द्वैधं गुणप्रधानभूतानि""यैस्तु द्रव्यं चिकीर्ष्यते, गुणस्तत्र प्रतीयेत, तस्य द्रव्यप्रधानत्वात्""यैस्तु द्रव्यं न चिकीर्ष्यते, तानि प्रधानभूतानि, द्रव्यस्य गुणभूतत्वात्"च्च्पू।मी।सू। २ । १ । ६ - ८ छ्तैति ।  
यैः कर्मभिर्द्रव्यमुत्पादयितुं संस्कर्तु वेष्यते, तेषु कर्मसु गुणत्वम् ।  
कुतः ।  
तस्य कर्मणो द्रव्यप्रधानत्वात् ।  
द्रव्यं प्रधानमस्य, इति बहुव्रीहिः ।  
"यूपं तक्षति"आहवनीयमादघाति" इत्यादौ यूपाहवनीयादिद्रव्यमुत्पादयितुमिष्यते ।  
"व्रीहीनवहन्ति" "तण्डुलान्पिनष्टि"इत्यादौ व्रीह्यादिद्रव्यं संस्कर्तुमिष्टम् । प्रयाजादिषूक्तवैपरीत्यात्प्रधानकर्मत्वम् ।  
एवं सत्यवघातेन यथा व्रीहीणां तुषविमोको दृष्टः संस्कारः, तथा सम्मार्जनेन जुह्वादिषु कञ्चिदतिशयं न पश्यामः ।  
अतो ऽवघातवद्गुणकर्मत्वाभावात्प्रयाजादिवत्प्रधानकर्मत्वमिति प्राप्ते --  
ब्रूमः- ऽस्त्रुचऽ इति द्वितीया कर्मकारके विहिता ।  
कर्मत्वं चेप्सिततमत्वेसति भवति ।  
"कर्तुरीप्सिततमं कर्म"च्च्पा।सू। १ । ४ । ४९ छ्तैति कर्मसञ्ज्ञाविधानात् ।  
क्रतुसाधनत्वेन च स्त्रुचां युक्तमीप्सिततमत्वम् ।  
अतः प्रधानभूताः स्त्रुचः ।  
तथासति सम्मार्जनक्रियाया गुणकर्मत्वमवघातवद्भविष्यति ।  
यदि स्त्रुक्षुदृष्टो ऽतिशयो न स्यात्, तर्ह्यपूर्वे कल्पनीयम् ॥ म्जैन्य्च्_२,१।१६-१७ ॥  
  
(पञ्चमे स्तोत्रादिप्राधान्याधिकरणे सूत्राणि १३ - २९)  
  
स्तुतशस्त्रयोस् तु संस्कारो याज्यावद् देवताभिधानत्वात्  । जैम्_२,१।१३ ।  
  
अर्थेन त्व् अपकृष्येत देवतानाम् अचोदनार्थस्य गुणभूतत्वात्  । जैम्_२,१।१४ ।  
  
वशावद् वा गुणार्थं स्यात्  । जैम्_२,१।१५ ।  
  
न श्रुतिसमवायित्वात्  । जैम्_२,१।१६ ।  
  
व्यपदेशभेदाच् च  । जैम्_२,१।१७ ।  
गुणश् चानर्थकः स्यात्  । जैम्_२,१।१८ ।  
  
तथा याज्यापुरोरुचोः  । जैम्_२,१।१९ ।  
  
वशायाम् अर्थसमवायात्  । जैम्_२,१।२० ।  
  
यत्रेति वार्थवत्त्वात् स्यात्  । जैम्_२,१।२१ ।  
  
न त्वाम्नातेषु  । जैम्_२,१।२२ ।  
  
दृश्यते  । जैम्_२,१।२३ ।  
  
अपि वा श्रुतिसंयोगात् प्रकरणे स्तौतिशंसती क्रियोत्पात्तिं विदध्याताम्  । जैम्_२,१।२४ ।  
  
शब्दपृथक्त्वाच् च  । जैम्_२,१।२५ ।  
  
अनर्थकं च तद्वचनम्  । जैम्_२,१।२६ ।  
  
अन्यश् चार्थः प्रतीयते  । जैम्_२,१।२७ ।  
  
अभिधानं च कर्मवत्  । जैम्_२,१।२८ ।  
  
फलनिर्वृत्तिश् च  । जैम्_२,१।२९ ।  
____________________________________________________  
  
स्तर्त् म्जैन्य् २,१।१८-१९  

पञ्चमाधिकरणमारचयति -  
  
प्रौगं शंसतीत्यादौ गुणतोत प्रधानता ।  
दृष्टा देवस्मृतिस्तेन गुणता स्तोत्रशस्त्रयोः ॥ म्जैन्य्_२,१।१८ ॥  
स्मृत्यर्थत्वे स्तौतिशंस्योर्धात्वोः श्रौतार्थबाधनम् ।  
तेनादृष्टमुपेत्यापि प्राधान्यं श्रुतये मतम् ॥ म्जैन्य्_२,१।१९ ॥  
  
------------------  
  
ज्योतिष्टोमे श्रूयते -"प्रौगं शंसति" "निष्केवल्यं शंसति" "आज्यैः स्तुवते" "पृष्टैः स्तुवते"प्रौगनिष्केवल्यशब्दौ शस्त्रविशेषनामनी ।  
आज्यपृष्टशब्दौ तु व्याख्यातौ ।  
अप्रगीतमन्त्रसाध्या स्तुतिः शस्त्रम् ।  
प्रगीतमन्त्रसाध्यास्तुतिः स्तोत्रम् ।  
तयोः स्तुतशस्त्रयोर्गुणकर्मत्वं युक्तम् ।  
कुतः ।  
तुषविमोकवद्दृष्टार्थलाभात् ।  
षठ्यमानेषु मन्त्रेष्वनुस्मरणेन देवता संस्क्रियत इति प्राप्ते --  
ब्रूमः- स्तोतव्याया देवतायाः स्तावकैर्गुणैः सम्बन्धकीर्तनं स्तौतिशंसतिधात्वोर्वाच्योर्ऽथः ।  
यदि मन्त्रवाक्यानि गुणसम्बन्धाभिधानपराणि , तदा धात्वोर्मुख्यार्थलाभाच्छ्रतिरनुगृहीता भविष्यति ।  
यदा तु गुणद्वारेणानुस्मरणीयदेवतास्वरूप प्रकाशनपराणि मन्त्रवाक्यानि स्युः, तदा धात्वोर्मुख्योर्ऽथो न स्यात् ।  
लोके हि ऽ देवदत्तश्चतुर्वेदाभिज्ञः ऽ इत्युक्ते स्तुतिः प्रतीयते ।  
तस्य वाक्यस्य गुणसम्बन्धपरत्वाभावात् ।  
यदा तु देवदत्तरूपपरता ऽ यश्चतुर्वेदी तमानय, इत्यादौ, तत्र न स्तुतिप्रतीतिः ।  
तस्य चतुर्वेदसम्बन्धद्वारेण देवदत्तस्वरूपोपलक्षणपरत्वेन गुणसम्बन्धपरत्वाभावात् ।  
ततश्च - ऽ आज्यैर्देवं प्रकाशयेत् , ऽ पृष्टैर्देवं प्रकाशयेत्, इत्येवं विध्यर्थपर्यवसानाद्धात्वोर्मुख्यार्थो बाध्येत ।  
ततो धातुश्रुतिमबाधितुं स्तोत्रशस्त्रयोः प्रधानकर्मत्वमभ्युपेतव्यम् ।  
तत्र दृष्टं प्रयोजनं नास्तीति चेत् ।  
तर्ह्यपूर्वमस्तु ॥ म्जैन्य्च्_२,१।१८-१९ ॥  
  
(षष्ठे मन्त्राविधायकत्वाधिकरणे सूत्रे ३० - ३१)  
  
विधिमन्त्रयोर् ऐकार्थ्यम् ऐकशब्द्यात्  । जैम्_२,१।३० ।  
  
अपि वा प्रयोगसामर्थ्यान् मन्त्रो ऽभिधानवाची स्यात्  । जैम्_२,१।३१ ।  
  
____________________________________________________  
  
स्तर्त् म्जैन्य् २,१।२०-२१  

षष्ठाधिकरणमारचयति -  
  
देवांश्च याभिर्यजत इत्याख्यातं तु मन्त्रगम् ।  
विधायकं न वान्येन समत्वात्तद्विधायकम् ॥ म्जैन्य्_२,१।२० ॥  
यच्छब्दादेः क्षीणशक्तिर्न विधिस्त्रिविधं ततः ।  
आख्यातमभिधानं च प्रधानगुणकर्मणी ॥ म्जैन्य्_२,१।२१ ॥  
  
------------------  
  
अयं मन्त्र आम्नायते -"देवांश्च याभिर्यजते ददाति च ज्योगित्ताभिः सचते गोपतिः सह"इति ।  
अयमर्थः-  
गोपतिर्यजमानो याभिर्गोभिर्देवान्यजते याश्च गा ब्राह्मणेभ्यो ददाति चिरमेव ताभिः सह परलोके ऽवतिष्ठते इति ।  
तत्र यथा ब्राह्मणगतमाख्यातपदं प्रधानगुणकर्मणोरन्यन्तरस्य विधायकम्, तथा मन्त्रगतमपीति चेत् ।  
मैवम् ।  
यच्छब्दादिना विधिशक्तेः क्षीणत्वात् ।  
सति हि यच्छब्दे तस्य वाक्यस्यानुवादकत्वं प्रतीयते, न तु विधायकत्वम् ।  
ऽयच्छब्दादेः ऽ इत्यादिशब्देनोत्तमपुरुषामन्त्रणादयः ।  
ऽ बर्हिर्देवसदनं दामि ऽ इत्युत्तमपुरूमः ।  
ऽअग्नीदग्नीन्विहरऽ इत्यामन्त्रणम् ।  
एवं ब्रह्मणे ऽपि - ऽ यस्योभयं हविरार्तिमार्च्छत् ऽ इत्युदाहरणीयम् ।  
तस्मात् - ऽ आख्यातस्य प्रधानकर्मविधायत्वं, गुणविधायकत्वं वा ऽ इत्येवं द्वावेव प्रकारौ न भवतः, किन्तु - ऽ अभिधायकत्वम् ऽ इत्यप्यस्ति तृतीयः प्रकारः ।  
ततो न मन्त्रगताख्यातस्य विधायकत्वम् ॥ म्जैन्य्च्_२,१।२०-२१ ॥  
  
(सप्तमे मन्त्रनिर्वचनाधिकरणे सूत्रम्)  
  
तच्चोदकेषु मन्त्राख्या  । जैम्_२,१।३२ ।  
  
____________________________________________________  
  
स्तर्त् म्जैन्य् २,१।२२-२३  
  
सप्तमाधिकरणमारचयति --  
  
अहे बुधिण्य मन्त्रं म इति मन्त्रस्य लक्षणम् ।  
नास्त्यस्ति वास्य नास्त्येतदव्याप्त्यादेरवारणात् ॥ म्जैन्य्_२,१।२२ ॥  
याज्ञिकानां समाख्यानं लक्षणं दोषवर्जितम् ।  
ते ऽनुष्ठानस्मारकादौ मन्त्रशब्दं प्रयुञ्जते ॥ म्जैन्य्_२,१।२३ ॥  
  
------------------  
  
आधान इदमाम्नायते -"अहे बुधिण्य मन्त्रं मे गोपाय"इति ।  
तत्र मन्त्रस्य लक्षणं नास्ति, अव्याप्त्यतिव्याप्त्योर्वारयितुमशक्यत्वात् ।  
ऽविहितार्थाभिधाय को मन्त्रः ऽ इत्युक्ते ऽ वसन्ताय कपिञ्जलानालभेत ऽ इत्यस्य मन्त्रस्य विधिरूपत्वादव्याप्तिः ।  
ऽ मननहेतुर्मन्त्रः ऽ इत्युक्ते - ब्राह्मणे ऽतिव्याप्तिः ।  
एवम् - ऽ असिपदान्तो मन्त्रः ऽ ऽ उत्तमपुरुषान्तो मन्त्रः ऽ इत्यादिलक्षणानां परस्परमव्याप्तिरिति चेत् ।  
मैवम् ।  
याज्ञिकसमाख्यानस्य निर्दोषलक्षणत्वात् ।  
तच्च समाख्यानमनुष्ठानस्मारकादीनां मन्त्रत्वं गमयति ।  
ऽ उरु प्रथस्व ऽ - इत्यादयो ऽनुष्ठानस्मारकाः ।  
ऽअग्निमीले पुरोहितम् ऽ इत्यादयः स्तुतिरूपाः ।  
ऽइषे त्वाऽ - इत्यादयस्त्वान्ताः ।  
ऽअग्न आ याहि वीतये ऽ इत्यादय आमन्त्रणोपेताः ।  
ऽ अग्नीदग्नीन्विहर ऽ - इत्यादयः प्रैषरूपाः ।  
ऽ अधः स्विदासीदुपरि स्विदासीत् ऽ इत्यादयो विचाररूपाः ।  
ऽ अम्बे अम्बिके अम्बालिके न मानयति कश्र्चन ऽ - इत्यादयः परिदेवनरूपाः ।  
ऽ पृच्छामि त्वा परमन्तं पृथिव्याः ऽ इत्यादयः प्रश्नरूपाः ।  
ऽवेदिमाहुः परमन्तं पृथिव्याः ऽ इत्यादय उत्तररूपाः ।  
एवमन्यदप्युदाहर्तव्यर्म् ।  
इदृशेष्वत्यन्तविजातीयेषु समाख्यानमन्तरेण नान्यः कश्चिदनुगतो धर्मो ऽस्ति, यस्य लक्षणत्वमुच्येत ।  
लक्षणस्योपयोगश्च पूर्वाचार्यैर्दर्शितः-  
"ऋषयो ऽपि पदार्थानां नान्तं यान्ति पृथक्त्वशः ।  
लक्षणेन तु सिद्धानामन्तं यान्ति विपश्चितः" ॥ इति ।  
तस्मात् - अभियुक्तानाम् ऽ मन्त्रो ऽयम् ऽ इति समाख्यानं लक्षणम् ॥ म्जैन्य्च्_२,१।२२ः२३ ॥  
  
(अष्टमे ब्राह्मणनिर्वचनाधिकरणे सूत्रम्)  
  
शेषे ब्राह्मणशब्दः  । जैम्_२,१।३३ ।  

____________________________________________________  
  
स्तर्त् म्जैन्य् २,१।२४-२५  

अष्टमाधिकरणमारचयति --  
  
नास्त्येतद्ब्रह्मणेत्यत्र लक्षणं विद्यते ऽथवा ।  
नास्तीयन्तो वेदभागा इति कॢप्तेरभावतः ॥ म्जैन्य्_२,१।२४ ॥  
मन्त्रश्च ब्राह्मणं चेति द्वौ भागौ तेन मन्त्रतः ।  
अन्यद्ब्राह्मणमित्येतद्भवेद्ब्राह्मणलक्षणम् ॥ म्जैन्य्_२,१।२५ ॥  
  
------------------  
  
चातुर्मास्येष्विदमाम्नायते - ऽ एतद्ब्राह्मणान्येव पञ्च हर्वीषि ऽ इति ।  
तत्र - ब्राह्मणस्य लक्षणं नास्ति ।  
कुतः ।  
वेदभागानामियत्तानवधारणेन ब्राह्मणभागेष्वन्यभागेषु च लक्षणस्याव्याप्त्यतिव्याप्त्योः शोधयितुमशक्यत्वात् ।  
पूर्वोक्तो मन्त्रभाग एकः ।  
भागान्तराणि च कानिचित्पूर्वैरुदाहर्तु सङ्गृहीतानि -  
"हेतुर्निर्वचनं निन्दा प्रशंसा संशयो विधिः ।  
परक्रिया पुराकल्पो व्यवधारणकल्फना ।  
"इति ।  
ऽ तेन ह्मन्नं क्रियते ऽ इति हेतुः ।  
ऽ तद्दधणे दधित्वम् ऽ इति निर्वचनम् ।  
ऽ अमाध्या वै माषाः ऽ इति निन्दा ।  
ऽवायुर्वै क्षेपिष्ठा देवताऽ इति प्रशंसा ।  
ऽ तद्व्यचिकित्सज्जुहवानि , मा हौषम् ऽ इति संशयः ।  
ऽ यजमानेन सम्मितौदुम्बरी भवति ऽ इति विधिः ।  
ऽ भाषानेव मह्यं पचत ऽ इति परकृतिः ।  
ऽ पुरा ब्राह्मणा अभैषुः ऽ इति पुराकल्पः ।  
ऽ यावतो ऽश्चान्प्रतिगृह्णीयात्, तावतो वारुणांश्चतुष्कपालन्निर्वपेत् ऽ इति विशेषावधारणकल्पना ।  
एवमन्यदप्युदाहार्यम् ।  
न च ऽ हेत्वादीनामन्यतमं ब्राह्मणम्ऽइति लक्षणम् ।  
मन्त्रेष्वपि हेत्वादिसद्भावात् ।  
तथा हि - ऽ इन्दवोवामुशन्ति हि ऽ इति हेतुः ।  
ऽ उदानिषुर्महीरीति तस्मादुदकमुच्यते ऽ इति निर्वचनम् ।  
ऽमोघमन्नं विन्दते अप्रचेताः ऽ इति निन्दा ।  
ऽ अग्निर्मूर्धा दिवः ककुत्पतिः ऽ इति प्रशंसा ।  
ऽ अधः स्विदासीदुपरि स्विदासीत् ऽ इति संशयः ।  
ऽ कपिञ्जलानालभेत ऽ इति विधिः ।  
ऽ सहस्त्रमंयुतं ददत् ऽ इति परकृतिः ।  
ऽ यज्ञेन यज्ञमयजन्त देवाः ऽ इति पुराकल्पः ।  
ऽ इतिकरणबहुलं ब्राह्मणम् ऽ इति चेत् ।  
न ।  
ऽ इत्यददा इत्ययजथा इत्यपच इति ब्राह्मणो गायेत् ऽ इत्यस्मिन्ब्रह्मणेन गातव्ये मन्त्रे अतिव्याप्तेः ।  
ऽ इत्याहेत्यनेन वाक्येनोपनिबद्धं ब्राह्मणम् ऽ इति चेत् ।  
न ।  
ऽ राजा चिद्यं भगं भक्षीत्याह ऽ ऽ यो वा रक्षाः शुचिरस्मीत्याह ऽ इत्यनयोर्मन्त्रयोरतिव्याप्तेः ।  
ऽ आख्यायिकारूपं ब्राह्मणम् ऽ इति चेत् ।  
न ।  
यमयमीसंवादसूक्तादावतिव्याप्तेः ।  
तस्मात् - ऽ नास्ति ब्राह्मणस्य लक्षणम् ऽ इति प्राप्ते -  
ब्रूमः- ऽ मन्त्रब्राह्मणरूपौ द्वावेव वेदभागौ ऽ इत्यङ्गीकारान्मन्त्रलक्षणस्य पूर्वमभिहितत्वात् ऽ अवशिष्टो वेदभागो ब्राह्मणम् ऽ इत्येतल्लक्षणं भवति -- इति ॥ म्जैन्य्च्_२,१।२४-२५ ॥  
  
(नवम ऊहाद्यमन्त्रताधिकरणे सूत्रम्)  
  
अनाम्नातेष्व् अमन्त्रत्वमाम्नातेषु हि विभागः  । जैम्_२,१।३४ ।  
  
____________________________________________________  
  
स्तर्त् म्जैन्य् २,१।२६  

नवमाधिकरणमारचयति -  
  
ऊहप्रवरनाम्नां किं मन्त्रतास्त्यथवा न हि ।  
मन्त्रास्तदेकवाक्यत्वान्न तल्लक्षणवर्जनात् ॥ म्जैन्य्_२,१।२६ ॥  
  
"अग्नये जुष्टं निर्वपामि"इत्यस्य सौर्ये चरौ ऽ सूर्याय जुष्टं निर्वपामि ऽ इत्येवं पदान्तरप्रक्षेप ऊहः ।  
ऽ अदीक्षिष्टायं ब्राह्मणः ऽ इत्यस्य मन्त्रस्य शेषत्वेन प्रयोगकाले ब्राह्मणनामधेयविशेषं तदीयप्रवरं चैवं पठन्ति -"असौ देवदत्तो ऽमुष्य पुत्रो ऽमुष्य पौत्रो ऽमुष्य नप्तामुष्याः पुत्रो ऽमुष्याः पौत्रो ऽमुष्या नप्ता ऽ इति ।  
ऽ आङ्गिरसबार्हस्पत्यभारद्वाजगोत्रः ऽ इति च ।  
एतेषामूहप्रवरनामधेयानां मन्त्रत्वमस्ति ।  
कुतः ।  
मन्त्रेण सहैकवाक्यत्वादिति चेत् ।  
मैवम् ।  
याज्ञिकप्रसिद्धिरूपस्य मन्त्रलक्षणस्यैतेष्वभावात् ।  
न ह्यध्येतार ऊहादीन्मन्त्रकाण्डे ऽवीयते ।  
तस्मात् - नास्ति मन्त्रत्वम् ॥ म्जैन्य्च्_२,१।२६ ॥  
  
(दशम ऋग्लक्षणाधिकरणे सूत्रम्)  
  
तेषाम् ऋग्यत्रार्थवशेन पादव्यवस्था  । जैम्_२,१।३५ ।  
  
(एकादशे सामलक्षणाधिकरणे सूत्रम्)  

गीतिषु समाख्या  । जैम्_२,१।३६ ।  
  
(द्वादशे यजुर्लक्षणाधिकरणे सूत्रम्)  
  
शेषे यजुः शब्दाः  । जैम्_२,१।३७ ।  
  
____________________________________________________  
  
स्तर्त् म्जैन्य् २,१।२७  

दशमैकादशद्वादशाधिकरणमारचयति --  
  
नर्क्सामयजुषां लक्ष्म साङ्कर्यादिति शङ्किते ।  
पादश्च गीतिः प्रश्लिष्टपाठ इत्यस्त्वसङ्करः ॥ म्जैन्य्_२,१।२७ ॥  
  
------------------  
  
इदमाम्नायते - ऽ अहे बुधिण्य मन्त्रं मे गोपाय यमृषयस्त्रैविदा विदुः ।  
ऋचः सामानि, यजूंषि ऽ इति ।  
"त्रीन्वेदान्विदन्ति"इति त्रिविदः, त्रिविदां सम्बन्धिनो ऽध्येतारस्त्रैविदाः ।  
ते च यं मन्त्रभागमृगादिरूपेण त्रिविधमाहुः, तं गोपाय, इति योजना ।  
तत्र त्रिविधानामृक्समयजुषां व्यवस्थितं लक्षणं नास्ति ।  
कुतः ।  
साङ्कर्यस्य दुष्परिहरत्वात् ।  
ऽअध्यापकप्रसिद्धेर्ह्यृग्वेदादिषु पठितो मन्त्र ऋगादिः ऽ इति हि लक्षणं वक्तव्यम् ।  
तच्च सङ्कीर्णम् ।  
ऽदेवो वः सवितोत्पूनात्वच्छिद्रेण पवित्रेण वसोः सूर्यस्य रश्मिभिः ऽ इत्ययं मम्त्रो यजुर्वेदे सम्प्रतिपन्नयजुषां मध्ये पठितः ।  
न च तस्य यजुष्ट्वमास्ति ।  
तद्ब्राह्मणे ऽ सावित्र्यर्चा ऽ इत्यृक्त्वेन व्यवहृतत्वात् ।  
ऽ एतत्साम गायन्नास्ते ऽ इति प्रतिज्ञाय किञ्चित्साम यजुर्वेदे गीतम् ।  
ऽ अक्षितमसि ऽ ऽ अच्युतमसि ऽ ऽ प्राणसंशितमसि ऽ इति त्रीणि यजूंषि सामवेदे समाम्नातानि ।  
तथा गीयमानस्य साम्ना आश्रयभूता ऋचः सामवेदे समाम्नायन्ते ।  
तस्मात् - नास्ति लक्षणम् - इति चेत् ।  
न ।  
पादादीनामसङ्कीर्णलक्षणत्वात् ।  
ऽ पादेनार्थेन चोपेता वृत्तबद्धामन्त्रा ऋचः ।  
गीतिरूपा मन्त्राः सामानि ।  
वृत्तगीतिवर्जितत्वेन प्रश्लिष्टपठिता मन्त्रा यजूंषि ऽ इत्युक्ते न क्वापि सङ्करः ॥ म्जैन्य्च्_२,१।२७ ॥  
  
(त्रयोदशे निगदानां यजुष्ट्रवाधिकरणे सूत्राणि ३८ - ४५)  
  
निगदो वा चतुर्थं स्याद् धर्मविशेषात्  । जैम्_२,१।३८ ।  
  
व्यपदेशाच् च  । जैम्_२,१।३९ ।  
  
यजूंषि वा तद्रूपत्वात्  । जैम्_२,१।४० ।  
  
वचनाद् धर्मविशेषः  । जैम्_२,१।४१ ।  
  
अर्थाच् च  । जैम्_२,१।४२ ।  
  
गुणार्थो व्यपदेशः  । जैम्_२,१।४३ ।  
  
सर्वेषाम् इति चेत्  । जैम्_२,१।४४ ।  
  
न ऋग्व्यपदेशात्  । जैम्_२,१।४५ ।  
  
____________________________________________________  
  
स्तर्त् म्जैन्य् २,१।२८-२९  

त्रयोदशाधिकरणमारचयति -  
  
प्रोक्षणीरासादयेति निगदस्त्रिविधाद्बहिः ।  
यजुर्वोच्चैस्त्वधर्मस्य भेदादस्य चतुर्थता ॥ म्जैन्य्_२,१।२८ ॥  
परप्रत्यायनार्थत्वादुच्चैस्त्वं यजुरेव सः ।  
तल्लक्षणेन युक्तत्वात्रैविध्यमिति सुस्थितम् ॥ म्जैन्य्_२,१।२९ ॥  
  
------------------  
  
ऽ प्रोक्षणीरासादय ऽ ऽ इध्मं बर्हिरुपसादय ऽ ऽ अग्नीदग्नीन्विहरऽ ऽ बर्हिः स्तृणीहि ऽ ऽइन्द्र आगच्छऽ ऽहरिव आगच्छऽ इत्यादयो निगदा आम्नाताः ।  
परप्रत्यायनार्था मन्त्रा निगदः ।  
एते च पूर्वोक्तेभ्य ऋग्यजुःसामभ्यो बहिर्भूताश्चतुर्थप्रकाराः ।  
कुतः ।  
पादगीत्कयोरृक्सामलक्षणयोरभावात् ।  
प्रश्लिष्टपाठस्य यजुर्लक्षणस्य सत्त्वे ऽपि धर्मभेदेन यजुष्यन्तर्भावानुपपत्तेः ।  
ऽ उपांशुयजुषा ऽ ऽ उच्चैर्निगदेन ऽ इति हि धर्मभेदः - इति प्राप्ते ---  
ब्रूमः- ऽ वहिर्ब्राह्मणा भोज्यन्ताम् ऽ ऽ पिरव्राजकास्त्वन्तः ऽ इत्यत्र सत्येव परिव्राजकानां ब्राह्मण्ये पूजानिमित्तो विशेषो यथा तथा निगदानां यजुर्लक्षणोपेतत्वेन यजुषामेव सतां परप्रत्यायननिमित्तमुच्चैस्त्वधर्मः ।  
ततो मन्त्राणां त्रैविध्यं सुस्थितम् ॥ म्जैन्य्च्_२,१।२८-२९ ॥  
  
(चतुर्दश एकवाक्यत्वलक्षणाधिकरणे सूत्रम्)  
  
अर्थैकत्वाद् एकं वाक्यं साकाङ्क्षं चेद् विभागे स्यात्  । जैम्_२,१।४६ ।  
  
____________________________________________________  
  
स्तर्त् म्जैन्य् २,१।३०-३१  

चतुर्दशाधिकरणमारचयति -  
  
देवस्य त्वेति वाक्यस्य भिन्नत्वमथवैकता ।  
ऐक्यप्रयोजकस्यात्र दुर्बोधत्वेन भिन्नता ॥ म्जैन्य्_२,१।३० ॥  
विभागे सति साकाङ्क्षस्यैकार्थत्वं प्रयोजकम् ।  
तस्माद्वाक्यैक्यमेतेन यजुरन्तो ऽवर्धायते ॥ म्जैन्य्_२,१।३१ ॥  
  
------------------  
  
दर्शपूर्णमासयोराम्नायते -  
"देवस्य त्वा सवितुः प्रसवे, अश्विनोर्बाहुभ्याम् , पूष्णो हस्ताभ्याम्, अग्नये जुष्टं र्निवपामि"इति ।  
तत्र वाक्यानि भिन्नानि भवितुमर्हन्ति ।  
कुतः ।  
एकत्वनियामकस्य दुर्वोधत्वात् ।  
अर्थैक्यं वाक्यैक्ये प्रयोजकमिति चेत् ।  
न ।  
एकस्मिन्पदे ऽतिव्याप्तेः ।  
पदसमूहस्य वाक्यत्वे, समूहानामत्र बहूनां सम्भवाद्वाक्यभेदः स्यात् - इति चेत् ।  
मैवम् ।  
ऽ यद्विभागे साकाङ्क्षमविभागे चैकार्थम्, तदेकं वाक्यम् ऽ इति प्रयोजकस्य बोद्धुं शक्यत्वात् ।  
ऽविभागे साकाङ्क्षम् ऽ इत्युक्ते ऽतिव्याप्तिः स्यात् ।  
"स्योनं ते सदनं कृणोमि घृतस्य धारया सुसेवं कल्पयामि, तस्मिन्सीदामृते प्रतितिठ व्रीहीणां मेध सुमनस्यमानः"इत्यत्र ऽतस्मिन्ऽ - इत्यादिपदसमूहस्य विभागे सति प्रकृतवाचितच्छब्दार्थनिर्णयाय पूर्वपदसमूहसाकाङ्कत्वमस्ति, अतस्तद्व्यवच्छेत्तुम् ऽएकार्थम् ऽ इत्युच्यते ।  
नहि तत्रैकार्थत्वमस्ति ।  
पूर्वसमूहस्य सदनकरणमर्थः, उत्तरसमूहस्य पुरोडाशप्रतिष्ठापनम् ।  
स्योनं समीचीनम् ।  
सुसेवं सुष्ठु सेवितुं योग्यम् ।  
मेध सारभूतपुरोडाशेत्यर्थः ।  
अत्र द्वयोः समृहयोर्वाक्यद्वयमुभयवादिसिद्धम् ।  
तत् ऽ एकार्थम् ऽ इत्यनेन व्यावर्त्यते ।  
ऽ एकार्थम् ऽ इत्युक्ते ऽतिव्याप्तिः स्यात् ।  
"भगो वां विभजतु, पूषा वां विभजतु"इत्यनयोर्विभजनमन्त्रत्वेन सम्मतयोः पदसमूबयोस्तात्पर्यविषयस्य द्रव्यविभागरूपस्यार्थस्यैकत्वात् , तद्रव्यवच्छेत्तुं ऽ विभागे साकाङ्क्षम् ऽ इत्युक्तम् ।  
प्रकृते तु ऽ अग्नये जुष्टम् ऽ इत्यादिसमूहे पृथक्कृते पूर्वो ऽ देवस्य त्वा ऽइति समूहः साकाङ्क्षो भवति ।  
एकीकृते तु कृत्स्नस्यैक एव निर्वापोर्ऽथः ।  
एतेनैकवाक्यत्वनिर्णयेनानियतपरिमाणस्य यजुषो ऽवसानं निश्चेतुं शक्यम् ॥ म्जैन्य्च्_२,१।३०-३१ ॥  
  
(पञ्चदशे वाक्यभेदाधिकरणे सूत्रम्)  
  
समेषु वाक्यभेदः स्यात्  । जैम्_२,१।४७ ।  
  
____________________________________________________  
  
स्तर्त् म्जैन्य् २,१।३२-३३  

पञ्चदशाधिकरणमारचयति -  
  
इषे त्वादिर्मन्त्र एको भिन्नो वैकः क्रियापदे ।  
असत्यर्थास्मारकत्वादेकादृष्टस्य कल्पनात् ॥ म्जैन्य्_२,१।३२ ॥  
छेदने मार्जने चैतौ विनियुक्तौ क्रियापदे ।  
अध्याहृते स्मारकत्वान्मन्त्रभेदोर्ऽथभेदतः ॥ म्जैन्य्_२,१।३३ ॥  
------------------  
  
"इषे त्वोर्जे त्वा"इति श्रूयते ।  
सो ऽयं पदसमुदाय एको मन्त्रः ।  
कुतः ।  
अस्य मन्त्रस्यादृष्टत्वे त्वेकस्यैवादृष्टस्य कल्पने लाघवात् ।  
न च"उरु प्रथस्व"इत्यादिमन्त्रवदनुष्ठेयार्थस्मारकत्वं सम्भवति ।  
क्रियापदाभावेन तदर्थप्रतीत्यभावात् -- इति प्राप्ते, ब्रूमः- ऽ इषे त्वेति च्छिनत्ति, ऊर्जे त्वेत्यनुमार्ष्टि ऽ इति पलाशशाखायाश्छेदनमार्जनयोरेतौ विनियुक्तौ ।  
ततस्तदमनुसारेण"छिनद्मि"इति क्रियापदे ऽध्याहृते सत्यनुष्ठेयार्थस्मारकत्वादर्थभेदेन वाक्यभेदाद्यजुर्मन्त्रभेदः ।  
इष्यमाणायान्नाय भोः पलाशशाखे त्वा छिनद्मि ऽ ऽ ऊर्जे रसाय बलाय वा त्वामनुमार्ज्मि ऽ इत्यर्थभेदः ।  
एवम्"आयुर्यज्ञेन कल्पताम्" "प्राणो यज्ञेन कल्पताम्"इत्यादौ कॢप्तिसामान्यरूपस्यार्थस्यैकत्वे ऽप्यायुरादिभिर्भिन्नत्वादर्थभेदवाक्य भेदयोः स्पष्टत्वात् , ऽ कॢप्तीर्वाचयति ऽ इति कॢप्तिबहुत्वस्य चोदितत्वाच्च यजुर्भेदो द्रष्टव्यः ॥ म्जैन्य्च्_२,१।३२-३३ ॥  

(षोडशे (सप्तदशे च) अनुषङ्गाधिकरणे सूत्रम्)  
  
अनुषङ्गो वाक्यसमाप्तिः सर्वेषु तुल्ययोगित्वात्  । जैम्_२,१।४८ ।  
  
____________________________________________________  
  
स्तर्त् म्जैन्य् २,१।३४-३५  

षोडशाधिकरणमारचयति -  
  
या ते अग्ने रजेत्यध्याहारो यद्वानुषञ्जनम् ।  
तनूरित्यन्यशेषत्वादध्याहारो ऽत्र लौकिकः ॥ म्जैन्य्_२,१।३४ ॥  
वेदाकाङ्क्षा पूरणीया वेदेनेत्यनुषञ्जनम् ।  
अन्यशेषो ऽपिर् बुद्धस्थो लौकिकस्तु न तादृशः ॥ म्जैन्य्_२,१।३५ ॥  
  
------------------  
  
ज्योतिष्टोमे उपसद्धोमेष्वेवमाम्नायते --  
"या ते अग्ने ऽयाशया तनूर्वर्षिष्ठा गह्वरेष्ठा ।  
उग्रं वचो अपावधीत्वेषं वचो अपावधीत्स्वाहा ।  
या ते अग्ने रजाशया, या ते अग्ने हराशया"इति ।  
अयमर्थः- ऽ अयसा रजतेन हिरण्ये न च निर्मिता अग्नेस्तिस्त्रस्तनवः, तास्वाद्या येयमुक्ता तनुः सातिशयेन वृद्धं, गह्वरे तीक्ष्णे द्रव्ये लोहे ऽवस्थिता तया तन्वा क्षुत्पिपासे उपपातकम्, वीरहत्यादि महापतकं च हतवानस्मि ऽ इति ।  
तथा च ब्राह्मणम्,"यदुग्रं वचो अपावधीत्त्वेषं वचो अपावधीत्स्वाहेति ।  
अशनायापिपासे हवा उग्रं वचः ।  
एनश्च वैरहत्यं च त्वेषं वचः"इति ।  
तत्र स्वाहान्तः प्रथमो मन्त्रः सम्पूर्णवाक्यत्वान्निशेषो ऽध्याहर्तव्यः ।  
न हि ऽ तनूर्वर्षिष्ठा ऽ इत्यादिभागस्तयोरन्वेतुं योग्यः ।  
तस्य प्रथममन्त्रशेषत्वात्, इति प्राप्ते, ब्रूमः- वैदिकयोर्मन्त्रयोराकाङ्क्षा वैदिकेनैव वाक्यशेषेण पूरणीया ।  
ततः ऽ तनूर्वर्षिष्ठा ऽ इत्यादिभाग उत्तरयोर्मन्त्रयोरनुषज्यते ।  
यद्यप्यसावन्यशेषः, तथापिर् बुद्धस्थः सन्कल्पनीयादध्याहारात्सन्निकृष्यते ।  
तस्मात् - अनुषङ्गः कर्तव्यः ॥ म्जैन्य्च्_२,१।३४-३५ ॥   
  
____________________________________________________  
  
स्तर्त् म्जैन्य् २,१।३६-३७  

सप्तदशाधिकरणमारचयति --  
  
नानुषङ्गो ऽनुषङ्गो वाच्छिद्रोणोत्यस्य शेषिणौ ।  
चित्पतिस्त्वेत्यनाकाङ्क्षावतो नात्रानुषज्यते ॥ म्जैन्य्_२,१।३६ ॥  
करणत्वं क्रियापेक्षं क्रिया चैका पुनात्विति ।  
मन्त्रत्रये ऽतस्तद्द्वारा सर्वशेषो ऽनुषज्यते ॥ म्जैन्य्_२,१।३७ ॥  
  
------------------  
  
ज्योतिष्टोमे दीक्षाप्रकरणे पठ्यते -"चित्पतिस्त्वा पुनातु" "वाक्पतिस्त्वा पुनातु" "देवस्त्वा सविता पुनात्वाच्छिद्रेण पवित्रेण वसोः सूर्यस्य रश्मिभिः"इति ।  
तत्र तृतीयमन्त्रशेषः ऽ अच्छिद्रेण ऽ - इत्यादिभागः प्रथमद्वितीययोर्मन्त्रयोर्नानुषज्यते ।  
कुतः ।  
निराकाङ्क्षत्वात् ।  
न हि"चित्पतिस्त्वा पुनातु""वाक्पतिस्त्वा पुनातु"इत्यनयोः शेषिणोः सम्पूर्णवाक्ययोः काचिच्छेषाकाङ्क्षास्ति - इति प्राप्ते -  
ब्रूमः- ऽ मा भूच्छेषिणोराकाङ्क्षा, तथापि शेषस्याऽकाङ्क्षास्ति ऽ इति ।  
ऽ पवित्रेण रश्मिभिः ऽ इत्युक्तं करणत्वं हि क्रियामपेक्षते ।  
क्रिया च ऽ पुनातु ऽ इत्येषा त्रिष्वपि मन्त्रेष्वेका ।  
तया क्रियया सम्बद्धः शेषः क्रियाद्वारा तृतीयमन्त्रे निरपेक्षे ऽपि यथान्वेति, तथा पूर्वयोरप्यन्वेतुमर्हति ।  
तस्मात् - अस्त्यनुषङ्गः ॥ म्जैन्य्च्_२,१।३६-३७ ॥  
  
(अष्टादशे (सप्तदशे) व्यवेताननुषङ्गाधिकरणे सूत्रम्)  
  
व्यवायान् नानुषज्येत  । जैम्_२,१।४९ ।  
  
____________________________________________________  
स्तर्त् म्जैन्य् २,१।३८-३९  

अष्टादशा(सप्तदशा) धिकरणमारचयति -  
  
गच्छतामितिशब्दस्यामुषङ्गो ऽस्ति न वोपरि ।  
सं यज्ञपतिरित्यत्र योग्यत्वात्सो ऽस्ति पूर्वबत् ॥ म्जैन्य्_२,१।३८ ॥  
तदेकवचनं मध्यमन्त्रे ऽङ्गानीत्यनेन हि ।  
नान्वेति तद्व्यवायेन नोपर्यप्यनुषज्यते ॥ म्जैन्य्_२,१।३९ ॥  
  
------------------  
  
अग्नीषोमीयपशौ श्रूयते --"सं ते अप्राणो वातेन गच्छताम्, समङ्गानि यजत्रैः, सं यज्ञपतिराशिषा"इति ।  
अयमर्थः- ऽ भोः पशो तव प्राणो ऽ वातेन बाह्येन वायुना सङ्गच्छताम्, तव हृदयाद्यङ्गानि यागविशेषैः संयुज्यन्ताम्, यज्ञपतिराशिषा संयुज्यताम् ऽ इति ।  
तत्र"यज्ञपतिः"इत्यस्मिंस्तृतीये मन्त्रे ऽसम्ऽ इत्युपसर्गस्य क्रियापदाकाङ्क्षत्वात्प्रथममन्त्रगतस्य ऽ गच्छताम् ऽ इति पदस्यैकवचनान्तस्य यज्ञपतिशब्देनान्वेतुं योग्यत्वात्पूर्ववद्बुद्धिस्थत्वेन सन्निहितत्वादाकाङ्क्षासन्निधियोग्यतानां सद्भावेन क्रियापदमनुषज्यते -- इति प्राप्ते , -  
ब्रूमः- मध्यममन्त्रे बहुवचनान्तेन ऽ अङ्गानि ऽ इत्यनेनान्वेतुमयोग्यत्वात्तद्व्यवायेन बुद्धिसन्निध्यभावान्नास्त्यनुषङ्गः ।  
ततो द्वितीयतृतीयमन्त्रयोर्यथोचितं वाक्यशेषो ऽध्याहर्तव्यः ॥ म्जैन्य्च्_२,१।३८-३९ ॥  

इति श्रीमाधवीये जैमिनीयन्यायमालाविस्तरे द्वितीयाध्यायस्य प्रथमः पादः   

_________________________________________________________________________  

(अथ द्वितीयाध्यायस्य द्वितीयः पादः)  

(प्रथमे ऽङ्गापूर्वभेदाधिकरणे सूत्रम्)  
  
शब्दान्तरे कर्मभेदः कृतानुबन्धत्वात्  । जैम्_२,२।१ ।  
  
____________________________________________________  
  
स्तर्त् म्जैन्य् २,२।१-२  

द्वितीयपादस्य प्रथमाधिकरणमाचरयति --  
  
ददाति यजतीत्यादौ भावनैक्यमुतान्यता ।  
आख्यातैक्यात्तदेकत्वं धातुभेदो ऽप्रयोजकः  ॥ म्जैन्य्_२,२।१ ॥  
धातुभेदेन भिन्नत्वमाख्याते श्रूयते ततः ।  
उत्पत्त्येकानुरक्तत्वाद्भिद्यन्ते भावना मिथः  ॥ म्जैन्य्_२,२।२ ॥  
  
------------------  
  
इहैकप्रकरणगतान्यपर्यायधातुनिष्पन्नान्याख्यातानि यजति, ददाति, जुहोति, इत्यादीन्युदाहरणम् ।  
तानि चैवं श्रूयते --"सोमेन यजेत""हिरण्यमात्रेयाय ददाति" "दाक्षिणानि जुहोति"इति ।  
तेषु भावनावाचिन आख्यातस्यैकत्वाद्भावनाया एकत्वं युक्तम् ।  
न च धातुभेदाद्भावनाभेदः ।  
तद्वाचित्वाभावेन धातोस्तस्यामप्रयोजकत्वात् - इति प्राप्ते , ब्रूमः-  अस्त्वाख्यातमेव भावनायाः प्रयोजकम् ।  
तच्चाख्यार्त प्रतिधातु भिन्नम् ।  
न हि बहूनां धातूनामुपर्येक आख्यातप्रत्ययः श्रूयते ।  
नापि व्याकरणे धातुसमूहादेकमाख्यातं विहितम् ।  
तत आख्यातानां बहूनामेकैकधातुविशेषामुरक्तत्वेनैवोत्पन्नानां भावनावाचित्वेन यागदानहोमभावनाः परस्परं भिद्यन्ते ॥ १-२ ॥  
  
____________________________________________________  
  
स्तर्त् म्जैन्य् २,२।३  
  
अत्र गुरुमतमाह -  
  
नियोगैकत्वतः शास्त्रमभिन्नमिति चेन्न तत् ।  
धातुभेदाच्छास्त्रभेदे नियोगो भिद्यते बलात्  ॥ म्जैन्य्_२,२।३ ॥  
  
------------------  
  
ऽ कर्मभेदचिन्ता नाध्यायार्थः, किन्तु  शास्त्रभेदचिन्ता ऽ इति गुरोर्मतम् ।  
तत्र ऽ यजेत, दद्यात्, जुहुयात् ऽ इत्येतेषु लिङ्प्रत्ययबाच्यस्य नियोगस्यैकत्वाधातूनां नियोगवाचकत्वाभावेनाप्रयोजकत्वादेकनियोगार्थे कृत्स्नं शास्त्रमेकम् - इति पूर्वपक्षः ।  
प्रतिधातु लिङ्प्रत्ययस्य भिन्नत्वाद्धात्वर्थानुबन्धभेदेन तद्विशिष्टे नियोगे ऽपि भेदस्य वारयितुमशक्यतया नियोगानुसारि शास्त्रं भिन्नम् - इति सिद्धान्तः  ॥ म्जैन्य्च्_२,२।३ ॥  
  
(द्वितीये समिदाद्यपूर्वभेदाधिकरणे सूत्रम्)  
  
एकस्यैवं पुनः श्रुतिर् अविशेषाद् अनर्थकं हि स्यात्  । जैम्_२,२।२ ।  
  
____________________________________________________  
  
स्तर्त् म्जैन्य् २,२।४-५  

द्वितीयाधिकरणमारचयति -  
  
समिधो यजतीत्यादावेकत्वमुत भिन्नता ।  
धातुप्रत्यययोरैक्यादेकत्वं भिन्नता कुतः  ॥ म्जैन्य्_२,२।४ ॥  
अभ्यासात्कर्मभेदो ऽत्र नामत्वान्न विधिर्गुणे ।  
विधित्वं श्रुतितो भाति सन्निधेरनुवादता ॥ म्जैन्य्_२,२।५ ॥  
  
------------------  
  
दर्शपूर्णमासयोः श्रूयते -"समिधो यजति" ऽतनूनपातं यजति ऽ ऽ इडो यजति ऽ"बर्हिर्यजति""स्वाहाकारं यजति"इति ।  
तत्र पञ्चकृत्वः श्रूयमाणे यजतिपदे पूर्वोक्तेषु ऽ यजति ददाति ऽ इत्यादिपदेष्विव धातुभेदो नास्ति, येन भावनाभेद आशङ्क्येत ।  
तस्मादाख्यातैक्यप्रयुक्तं भावनैक्यमनिवार्यमिति चेत् ।  
मैवम् ।  
यजतिपदाभ्यासेन कर्मभेदावगमात् ।  
कर्मैकत्वे ऽभ्यासो निरर्थकः स्यात् ।  
अथोच्येत -- ऽ समिघो यजति ऽ इत्यनेन प्रथमश्रुतेन वाक्येन विहितं समिन्नामकं यागमुपरितनैश्र्चतुर्भिर्यजतिपदैरनूद्य तनूनपादादयो देवतारूपा द्रव्यरूपा वा गुणाश्चत्वारो विकल्पिता विधीयन्ते, ततो ऽनुवादार्थत्वान्नाभ्यासवैयर्थ्यम् --- इति ।  
तन्न ।  
तनूनपादादिशब्दानां यागनामत्वेन गुणविधित्वाभावात् ।  
न तावदत्र देवताविधिः ।  
चतुर्थीतद्धितयोरश्रवणात् ।  
नापि द्रव्यविधिः, तृतीयान्तत्वाभावात् ।  
ततः ऽ अग्निहोत्रं जुहोति ऽ इत्यादाविन द्वितीयान्तानां युक्तं नामत्वम् ।  
यत्तु - चतुर्णामुपरितानां यजतिपदानामनुवादत्वम् ।  
तदसत् ।  
तेषां विधायकत्वात् ।  
यथा ऽ समिधो यजति ऽ इत्यत्र यजतिपदे विधित्वं श्रुत्या प्रतीयते, तथान्येष्वपि चतुर्षु पदेषु विधित्वं श्रौतम् ।  
अनुवादत्वं तु पुरोवादरूपस्य ऽ समिधो यजतिऽ इत्यस्य सन्निधिनावगम्यते ।  
सन्निधिश्च श्रुतेर्दुर्बलः ।  
विधित्वे च पूर्ववाक्यविहितस्य समिन्नामकस्य यागस्य पुनर्विधानायोगात्तनूनपादादिनामकानि यागान्तराणि विधीयन्ते ।  
नन्वेवं सति सञ्ज्ञाभेदात्कर्मभेदः सम्पद्यते, नत्वभ्यासात् ।  
तथासति वक्ष्यमाणेनाधिकरणेन सङ्कीर्यते ।  
मैवम् ।  
वैषम्यात् ।  
ऽ अथैष ज्योतिः ऽ इत्यस्मिन्वक्ष्यमाणोदाहरणे यागावगप्तात्प्रागेन सञ्ज्ञात्वावगमात्सञ्ज्ञायाः कर्मभेदहेतुत्वम् ।  
इह तु विधायकैर्यजतिपदैर्यागेष्ववगतेषु, भेदे चाभ्यासादवगते, भिन्नानां यागानां समित्सञ्ज्ञाया अन्याः सञ्ज्ञा अपेक्षितः ।  
इति तनूनपादादीनां सञ्ज्ञात्वं पश्चादवगम्यते ।  
तस्मात् - अभ्यास एवात्र भेदहेतुः ॥ म्जैन्य्च्_२,२।४-५ ॥  

(तृतीय आघाराद्यग्नेयादीनामङ्गाङ्गिभावाधिकरणे सूत्राणि ३-८)  
  
प्रकरणं तु पौर्णमास्यां रूपावचनात्  । जैम्_२,२।३ ।  
  
विशेषदर्शनाच् च सर्वेषां समेषु ह्य् अप्रवृत्तिः स्यात्  । जैम्_२,२।४ ।  
  
गुणस् तु श्रुतिसंयोगात्  । जैम्_२,२।५ ।  
  
चोदना वा गुणानां युगपच्छास्त्राच् चोदिते हि तदर्थत्वात् तस्य तस्योपदिश्येत  । जैम्_२,२।६ ।  
  
व्यपदेशश् च तद्वत्  । जैम्_२,२।७ ।  
  
लिङ्गदर्शनाच् च  । जैम्_२,२।८ ।  
  
____________________________________________________  
  
स्तर्त् म्जैन्य् २,२।६-१०  

तृतीयाधिकरणमारचयति --  
  
एवं विद्वान्पौर्णमासीममावास्यामितीरितम् ।  
कर्मान्यदुत पूर्वोक्तसमुदायानुवादकम्  ॥ म्जैन्य्_२,२।६ ॥  
कर्मान्तरं स्यादभ्यासाद्ध्रौवं द्रव्यं हि देवता ।  
वार्त्रघणीत्यादितो लभ्यानुवादस्तु न युज्यते ॥ म्जैन्य्_२,२।७ ॥  
वार्त्रघणीत्याज्यभागाङ्गव्यवस्थोक्तेर्न देवता ।  
पौर्णेत्यनूद्यते पौर्णमासीयुक्तं त्रिकं तथा  ॥ म्जैन्य्_२,२।८ ॥  
अमेत्यपि समूहस्य द्वित्वसिद्धिः प्रयोजनम् ।  
सहस्थितिः पौर्णमास्यामित्युक्तिभ्यां त्रिके त्रिके ॥ म्जैन्य्_२,२।९ ॥  
विद्वद्वाक्यविधौ विध्यावृत्तिराग्नेयकादिना ।  
विहितस्य फलित्वेन प्राधान्यमितरे गुणाः  ॥ म्जैन्य्_२,२।१० ॥  
  
------------------  
  
इदमाम्नायते ---- ऽ य एवं विद्वान्पौर्णमासीं यजते ऽ ऽ य एवं विद्वानमावास्यां यजते ऽ इति ।  
अत्र यजतिना कर्मान्तरं विधीयते, न तु प्रकृता आग्नेयादयः षड्यागा अनूद्यन्ते ।  
आग्नेयादयश्च कालसंयुक्तास्तस्मिन्प्रकरण एवमाम्नायन्ते - ऽ यदाग्नेयो ऽष्टाकपालो ऽमावास्यायां पौर्णमास्यां चाच्युतो भवति ऽ इति, ऽ तावब्रूतामग्नीषोमावाज्यस्यैव अनावुपांशु पौर्णमास्यां यजन् ऽ इति , ताभ्यामेतमग्नीषोमीयमेकादशकपालं पूर्णमासे प्रायच्छत् ऽ  इति, ऽ ऐन्द्रं दध्यमावास्यायाम्"इति, ऽ ऐन्द्रं पयो ऽमावास्यायाम् ऽ  इति ।  
एतेभ्यः प्रकृतेभ्यः षड्भ्य आग्नेयादिभ्यो विद्वद्वाक्यविहितस्य, कर्मणो ऽन्यत्वे सति पूर्वाधिकरणन्यायेन विध्यभ्यास उपपद्यते ।  
न च कर्मान्तरे द्रव्यदेवतयोरभावः, ध्रौवाज्यसद्भावात् ।  
अत एवोक्तम् ----  
"ध्रौवं साधारणं द्रव्यं देवता मान्त्रवर्णिकी ।  
रूपवन्तौ ततो यागौ विधीयेते पृथक्तया"इति ।  
"सर्वस्मै वा एतद्यज्ञाय गृह्यते यद्ध्रुवायामाज्यम्"इति ध्रौवस्य साधारणत्वं श्रुतम् ।  
देवताया मान्त्रवर्णिकत्वमित्थमुन्नेतव्यम् --"तस्माद्वार्त्रघणी पौर्णमास्यामनूच्येते, वृधन्वती अमावास्यायाम्"एति वार्त्रघ्न्यौ वृधन्वत्यौ चर्चौ क्रमेण कालद्वयोपेते कर्मणि विधीयेते ।  
तत्र --"अग्निर्वृत्राणि जङ्घनत्"इत्येको वार्त्रघ्रो मन्त्रः ।  
ऽ त्वं सोमासि सत्पतिस्त्वं राजोत वृत्रहा ऽ इत्यपरः ।  
तयोरुक्तावग्नीषोमौ पौर्णमासदेवते ।  
एवमन्तराम्नातयोर्वृधिधातुयुक्तयोर्मन्त्रयोरुक्तावग्नीषोमावमावस्यादेवते ।  
आभ्यां द्रव्यदेवताभ्यां रूपवत्त्वाद्यागान्तरमत्र विधीयते ।  
षड्यागानुवादत्वे तदनुवादेव विधेयान्तरस्य कस्यचिददर्शनाद्विद्वद्वाक्यमनर्थकं स्यात् ।  
न केवलं तदानर्थक्यम्, किन्तु"पौर्णमास्यां पौर्णमास्या यजेत, अमावास्यायाममावास्यया यजेत ऽ इत्येतदपि व्यर्थ स्यात् ।  
न चैतत्कालविधायकम्,"यदाग्नेयः"-- इत्याद्युत्पत्तिवाक्यैरेव तद्विधानात् ।  
कर्मान्तरत्वे तु कालं विधास्यति ।  
तस्मात्कर्मान्तरविधिः- इति प्राप्ते , ब्रूमः- आस्तां तावद्द्रव्यम् ।  
देवता तु विधित्सितस्य कर्मान्तरस्य सर्वथा न लभ्यते ।  
वार्त्रघ्न्योर्वृधन्वत्योश्चाऽज्यभागदेवताप्रतिपादकत्वात् ।  
हौत्रे मन्त्रकाण्डे सानिधेनीरावाहननिगदं प्रयाजमन्त्रांश्चाऽम्नाय प्रयाजानन्तरभाविनोराज्यभागयोः क्रमे वार्त्रघ्न्यौ वृधन्वत्यौ चाऽम्नाते लिङ्गं चाग्निविषयं सोमविषयं च तत्रोपलभ्यते ।  
ततो लिङ्गक्रमाभ्यामाज्यभागविषयत्वमवगम्यते ।  
यत्तु -"वार्त्रघ्नी पौर्णमास्याम्"- इत्यादि वाक्यम्, तल्लिङ्गक्रमकॢप्तयोराज्यभागाघ्गयोर्मन्त्रयुगलयोः कालद्वये व्यवस्थामाचष्टे ।  
न तु नूतनकर्माङ्गतामनयोर्विदधाति ।  
अतो रूपराहित्याद्विद्वद्वाक्यं कर्मान्तरविधायकं न भवति , किं तर्हि - पूर्वप्रकृतेष्वाग्नेयादिषु षट्सु त्रिकरूपौ द्वौ समुदायावनुवदति ।  
न च कालवाचिभ्यां पौर्णमास्यमावास्याशब्दाभ्यां यागानुवादानुपपत्तिः ।  
तत्कालविहितयोर्यागत्रिकयोरुपलक्षितत्वात् ।  
न चानुवादो व्यर्थः ।  
समुदायद्वित्वसिद्धेस्तत्प्रयोजनत्वात् ।  
तत्सिद्धौ च"दर्शपूर्णमासाभ्यां स्वर्गकामो यजेत"इत्यस्मिन्फलवाक्ये षड्यागविवक्षया द्विवचननिर्देश उपपद्यते ।  
यदप्युक्तम् - अनुवादपक्षे"पौर्णमास्याम्"इत्यादिवाक्यवैर्थ्यम् - इति ।  
तदयुक्तम् ।  
कालविधाना सम्भवे ऽप्येकस्य त्रिकस्य सहप्रयोगविधानात् ।  
आग्नेयोपांशुयाजाग्नीषोमीयाणां त्रयाणां पौर्णमासीकालविहितानां सहप्रयोगः ऽ पोर्णमास्या ऽ इत्यनेन तृतीयैकवचनान्तेन विधीयते ।  
एवमितरत्रापि ।  
ननु - विद्वद्वाक्यस्य कर्मान्तरविधायकत्वाभावे ऽपि नानुवादकत्वम् ।  
तस्य यागाविधायकत्वाभ्युपगमात् ।  
"आग्नेयो ऽष्टाकपालः"इत्यादिवाक्यानि तु विहितयागानुवादेन द्रव्यदेवतालक्षणगुणविधायकानि - इति चेत् ।  
न ।  
तथासत्येकेन वाक्येनानेकगुणविध्यसम्भवात्  ।  
प्रतिगुणं पृथग्विधौ विध्यावृत्तिः प्रसज्येत ।  
आग्नेयादिवाक्यानां विधायकत्वे तु विशिष्टविधित्वान्नास्ति विध्यावृत्तिदोषः ।  
तस्मादाग्नेयादिवाक्यविहितानां विद्वद्वाक्यमनुवादकम् ।  
किञ्चानुवादत्वमभ्युपगम्य कर्मान्तरविधिं वदतः प्रयोजादीनामाग्नेयादीनां च गुणप्रधानभावो न सिध्येत् ।  
तथा हि -- ऽ समिधो यजति ऽ ऽ आघारमाघारयति ऽ इत्यादयः कालयोगरहिताः केचिद्विधय आम्नाताः ।  
ऽ यदाग्नेयो ऽष्टाकपालो ऽमावास्यायां च पौर्णमास्यां च ऽ इत्यादयः कालयुक्ता अपरे ।  
तेषामुभयेषां प्रकृतत्वात्"दर्शपूर्णमासाभ्यां स्वर्गकामो यजेत"इति वाक्ये सर्वेषां फलसम्बन्धो बोधनीयः ।  
ऽदर्शपूर्णमासाभ्याम्, इति द्विवचनं बहुवचनत्वेन परिणेतव्यम् ।  
विद्वद्वाक्यविहिते द्वे कर्मान्तरे प्रयाजादय आग्नेयादयश्चेति ।  
एतेषु द्वित्वासम्भवात् ।  
सर्वेषां च फलसम्बन्धे राजसूयगतेष्टिपशुसोमवत्समप्राधान्यात्प्रयाजादीनां गुणभावो न स्यात् ।  
तदभावे चानङ्गत्वात्सौर्यादिविकृतिष्वाग्नेयादीनामिवातिदेशो न स्यात् ।  
अनुवादपक्षे तु त्रिकयोः कालयोगेन दर्शपूर्णमासशब्दार्हत्वात् ।  
समुदायद्वित्वेन द्विवचनार्हत्वाच्चाऽग्नेयादीनामेव फलसम्बन्धेन प्राधान्यम् ।  
प्रयाजादीनां तु गुणभाव इति न को ऽपि दोषः ।  
तस्मात् -- विद्वद्वाक्यमनुवादकम्  ॥ म्जैन्य्च्_२,२।६-१० ॥  
  
(चतुर्थ उपांशुयाजापूर्वताधिकरणे सूत्राणि  ९ - १२)  
  
पौर्णमासीवद् उपांशुयाजः स्यात्  । जैम्_२,२।९ ।  
  
चोदना वाप्रकृतत्वात्  । जैम्_२,२।१० ।  
  
गुणोपबन्धात्  । जैम्_२,२।११ ।  
  
प्राये वचनाच् च  । जैम्_२,२।१२ ।  
  
____________________________________________________  
  
स्तर्त् म्जैन्य् २,२।११-१२  

चतुर्थाधिकरणमारचयति --  
  
उपांशुयाजमित्येषो ऽनुवादो ऽत्राथवा विधिः ।  
विष्ण्वादिवाक्ये विस्पष्टविधेरस्यानुवादता ॥ म्जैन्य्_२,२।११ ॥  
जामित्वोक्तेरन्तराल उपांशुगुणके विधौ ।  
सत्यर्थवादो विष्ण्वादिस्तद्रूपं ध्रौवमन्त्रतः ॥ म्जैन्य्_२,२।१२ ॥  
  
------------------  
  
इदमाम्नायते -- ऽ जामि वा एतद्यज्ञस्य क्रियते ।  
यदन्वञ्चौ पुरोडाशावपांशुयाजमन्तरा यजति ।  
विष्णुरुपांशु यष्टव्यो ऽजामित्वाय ।  
प्रजापतिरुपांशु यष्टव्यो ऽजीमत्वाय ।  
अग्नीषोमावुपांशु यष्टव्यावजामित्वाय"इति ।  
तत्र विष्ण्वादिवाक्येषु विहितस्य यागत्रयसमुदायस्यानुवादः- इति चेत् ।  
मैवम् ।  
आग्नेयाग्नीषोमीयपुरोडाशद्वयनैरवन्तर्यकृतस्य जामित्वदोषस्य वाक्योपक्रम उपन्यासात्परोडाशयोरन्तराले किञ्चिद्विधित्सितम् ।  
न ह्यन्तरालगुणविशिष्टं विधेयं विष्ण्वादिवाक्येषु प्रतीयते ।  
पूर्ववाक्ये तु तत्प्रतीयत इति विधायकं तद्वाक्यम् ।  
न चात्र ऽयजतिऽ इति वर्तमानापदेशः शङ्कनीयः ।  
पञ्चमलकारस्याऽश्रयणात् ।  
अन्तरालकालवदुपांशुत्वगुणस्यापि विशेषणत्वात्तद्विशिष्टकर्मण उपांशुयाजनाप्रकत्वम् ।  
सत्येवं गुणद्वयविशिष्टकर्मण्याद्येन वाक्येन विहिते विष्ण्वादिवाक्यमर्थवादः स्यात् ।  
न चात्र विहितयागानुवादेन देवताविधिः शङ्कनीयः ।  
समाधातव्येन जामित्वदोषेणोपक्रमात्, आजामित्वेन समाधानेनोपसंहाराच्च ऽ जामि वै ऽ इत्यादेः ऽ अजामित्वाय ऽ इत्यन्तस्य सर्वस्य महावाक्यस्यैकत्वप्रतीतेः ।  
न खल्वेकस्मिन्वाक्ये विधेयबाहुल्यं सम्भवति ।  
न चात्र विधित्सितस्योपांशुयाजस्य द्रव्याभावः ।  
ध्रौवस्य तद्रद्रव्यत्वात् ।  
नापि देवताया अभावः ।  
नानाशाखासूपांशुयाजक्रमे पठितैर्वैष्णवप्राजापत्याग्नीषोमीयमन्त्रैर्विकल्पेन देवतात्रयस्य प्रतीयमानत्वात् ।  
तस्मात् - यजतीत्येतद्विधायकम् ॥ म्जैन्य्च्_२,२।११-१२ ॥  
  
(पञ्चम आघाराद्यपूर्वताधिकरणे सूत्राणि १३-१६)  
  
आघाराग्निहोत्रम् अरूपत्वात्  । जैम्_२,२।१३  ।  
  
सञ्ज्ञोपबन्धात्  । जैम्_२,२।१४ ।  
  
अप्रकृतत्वाच् च  । जैम्_२,२।१५ ।  
  
चोदना वा शब्दार्थस्य प्रयोगभूतत्वात् तत्सन्निधेर् गुणार्थेन पुनः श्रुतिः  । जैम्_२,२।१६ ।  
  
____________________________________________________  
  
स्तर्त् म्जैन्य् २,२।१३-१४  

पञ्चमाधिकरणमारचयति --  
  
अग्निहोत्राघारवाक्यमनुवादो ऽथवा विधिः ।  
अरूपत्वात्तु दध्यूर्ध्ववाक्येनोक्तमनूद्यते ॥ म्जैन्य्_२,२।१३ ॥  
गुण्यसिद्धौ न दध्यादिर्गुणो दुष्टा विशिष्टता ।  
रूपं दध्यादिमन्त्राभ्यामतो ऽसौ गुणिनो विधिः  ॥ म्जैन्य्_२,२।१४ ॥  
  
------------------  
  
इदमाम्नायते - ऽ अग्निहोत्रं जुहोति ऽ ऽदधण जुहोति ऽ ऽपयसा जुहोतिऽ इति च ।  
इदमपरमाम्नायत् - ऽआधारमाघारयतिऽ ऽऊर्ध्वमाघारयतिऽ ऽ ऋजुमाघारयतिऽ इति च ।  
तत्राग्निहोत्रवाक्यं दध्यादिवाक्यविहितस्य कर्मसमुदायस्यानुवादः ।  
आघारवाक्यं चोर्ध्वादिवाक्यविहितस्य ।  
न त्वेद्वाक्यद्वयं कर्मविधायकम् ।  
कुतः ।  
द्रव्यदेवतालक्षणस्य यागरूपस्याभावात् - इति चेत् ।  
तत्र वक्तव्यम् - किं दध्यादिवाक्येन गुणामात्रं विधीयते, किंवा गुणविशिष्टकर्म ।  
नाऽद्यः ।  
अग्निहोत्रादिवाक्यस्य त्वन्मते कर्मविधायकत्वाभावेन गुणिनः कस्यचिदसिद्धौ गुण्यनुवादपुरःसरस्य गुणमात्रविधानस्यासम्भवात् ।  
द्वितीये विधिगौरवं स्यात् ।  
तच्च सत्यां गतावयुक्तम् ।  
अतो ऽग्निहोत्रादिवाक्यं कर्मविधायकम् ।  
तत्र द्रव्यं दध्यादिवाक्यैर्लभ्यते ।  
देवता तु मान्त्रवर्णिकी ।  
आघारे ऽप्येवं द्रव्यदेवते उन्नेतव्ये ॥ म्जैन्य्च्_२,२।१३-१४ ॥  

(षष्ठे पशुसोमापूर्वताधिकरणे सूत्राणि   १७-२०)  
  
द्रव्यचोदना पशुसोमयोः प्रकरणे ह्य् अनर्थको द्रव्यसंयोगो न हि तस्य गुणार्थेन  । जैम्_२,२।१७ ।  
  
अचोदकाश् च संस्काराः  । जैम्_२,२।१८ ।  
  
तद्भेदात् कर्मणो ऽभ्यासो द्रव्यपृथक्त्वाद् अनर्थकं हि स्याद् भेदो द्रव्यगुणीभावात्  । जैम्_२,२।१९ ।  
  
संस्कारस् तु न भिद्येत परार्थत्वाद् द्रव्यस्य गुणभूतत्वात्  । जैम्_२,२।२० ।  
  
____________________________________________________  
  
स्तर्त् म्जैन्य् २,२।१५-१६  

षष्ठाधिकरणमारचयति --  
  
यजत्यालभतीत्येतावनुवादौ विधी उत ।  
गृह्णात्यवद्यतीत्याभ्यां विहितेर्ऽथे ऽनुवादिनौ ॥ म्जैन्य्_२,२।१५ ॥  
नानुवादो ऽपुरोवादे यज्यालभ्योरतो विधिः ।  
ब्रह्मणे सोमसंस्कारो ऽवदाने पशुसंस्क्रिया  ॥ म्जैन्य्_२,२।१६ ॥  
  
------------------  
  
ऽ सोमेन यजेत ऽ  इति श्रूयते ।  
तत्र ऽ ऐन्द्रवायवं गृह्रणाति, मैत्रावरूणं गृह्रणाति ऽ इत्यादीन्यपि श्रुतानि ।  
एवम् ऽ अग्निषोमीयं पशुमालभेत ऽ  इति श्रूयते ।  
तत्र ऽ हृदयस्याग्रे ऽवद्यति ।  
अथ जिह्वायाः ।  
अथ वक्षसः ऽ इत्यादीन्यपि श्रुतानि ।  
तत्रैन्द्रवाय्वादिवाक्यैर्यागा विधीयन्ते ।  
इन्द्रवाय्वादिप्रातिपदिकैर्देवतानार्ं, तद्धतेन सोमरसद्रव्यस्य च प्रतीयमानत्वात् ।  
एतेषां ग्रहणवाक्यविहितानां यागानां समुदायः ऽ सोमेन यजेत ऽ इत्यनेनानूद्यते ।  
तथावदानवाक्येषु हृदयादिद्रव्यं श्रुतम् ।  
ततो द्रव्यविशिष्टा यागास्तत्र विधीयन्ते ।  
तदनुवादेन पश्वालम्भवाक्ये ऽग्नीषोमरूपा देवता विधीयते ।  
तस्मात् - अवदानवाक्यविहितानां यागानां समुदायः"पशुमालभेत"इत्यनेनानूद्यते - इति प्राप्ते --  
ब्रूमः- सति हि पुरोवादे ऽनुवादो भवति ।  
न चात्र पुरोवादो ऽस्ति ।  
ऽसोमेन यजेत ऽ इत्यनेन प्रतीतस्यार्थस्य ग्रहणवाक्येष्वप्रतीतेः ।  
नहि ग्रहणं यजनं भवति ।  
नापि तद्धितप्रत्ययोक्तो रसः सोमलता ।  
न च - तद्धितप्रत्ययः सर्वनामार्थे विहितः प्रकृतं ब्रूते, न तु रसम् - इति शङ्कनीयम् ।  
ऽ धारया गृह्राति ऽ इति रसस्यैव प्रकृतत्वात् ।  
तथा"पशुमालभेत"इत्यनेन प्रतीतोर्ऽथो नावदानवाक्येषु प्रतीयते ।  
ततः पुरोवादाभावेनानुवादासम्भवाद्यजत्यालभतिभ्यां कर्मणी विधीयेते ।  
ग्रहणवाक्यैस्तु देवताविशिष्टः सोमसंस्कारो विधीयते ।  
अवदानवाक्यैश्च पशुसंस्कारः ॥ म्जैन्य्च्_२,२।१४-१६ ॥  
  
(सप्तमे सङ्ख्याकृतकर्मभेदाधिकरणे सूत्रम्)  
  
पृथक्त्त्वनिवेशात् सङ्ख्यया कर्मभेदः स्यात्  । जैम्_२,२।२१ ।  
  
____________________________________________________  
  
स्तर्त् म्जैन्य् २,२।१७-२१  

सप्तमाधिकरणमारचयति --  
  
आहुतीस्तिस्त्र इत्यत्र कर्मैक्यमुत भिन्नता ।  
एकत्वं सकृदाख्यातात्सङ्ख्यावृत्त्या प्रयाजवत् ॥ म्जैन्य्_२,२।१७ ॥  
आख्यातमात्रं नो मानं सङ्ख्यया बहुकर्मता ।  
आवृत्त्यैकादशत्वं तु प्रयाजे गत्यभावतः  ॥ म्जैन्य्_२,२।१८ ॥  
पशून्सप्तदश प्राजापत्यानित्यत्र भाष्यकृत्  ।  
विचारमाह पूर्वत्र क्रियात्रित्वस्फुटत्वतः  ॥ म्जैन्य्_२,२।१९ ॥  
बहुत्वोपेतपशुभिर्देवयोगादभिन्नता ।  
रूपस्य तेन कर्मैक्यं सङ्ख्या नात्र क्रियागता ॥ म्जैन्य्_२,२।२० ॥  
देवतासङ्गतस्यैव तद्धितार्थस्य पश्चिमः ।  
बहुत्वसङ्गमो रूपसङ्ख्यया तत्क्रियाभिदा ॥ म्जैन्य्_२,२।२१ ॥  
  
------------------  
  
ऽ तिस्त्र आहुतीर्जुहोति ऽ इति श्रूयते ।  
तत्र ऽ जुहोति ऽ इत्येतदाख्यातं ऽ समिधो यजति ऽ इत्यादिवन्नाभ्यस्तम्, किन्तु सकृदेवाऽम्नातम् ।  
तत एकमिदं कर्म ।  
त्रित्वसङ्ख्या तु तस्यैव कर्मण आवृत्त्या नेतव्या ।  
यथा प्रयाजेष्वेकादशत्वसङ्ख्या पञ्चानामेव प्रयाजानामावृत्त्या नीता, तद्वत् - इति प्राप्ते -  
ब्रूमः-  किमिदमाख्यातं पदान्तरनिरपेक्षमेव कर्मैक्ये प्रमाणम्, उत पदान्तरान्वितम् ।  
नाऽद्यः ।  
वाक्यांशस्य पदमात्रस्य प्रमितिजनकत्वाभावात् ।  
द्वितीये - त्रि -त्वसङ्ख्यया विशेषितेनाऽख्यातेन कर्मबहुत्वं गम्यते ।  
प्रयोजानां तु पूर्वमेव पञ्चसङ्ख्यावरुद्धत्वादावृत्तिमन्तरेणैकादशत्वं दुःसम्पादम् ।  
इह त्वेतद्विधितः पूर्व कर्मण एकत्वसङ्ख्यावरोधो नास्तीति वैषम्यम् ।  
तदेतद्वृत्तिकारोदाहरणं भाष्यकारो नानुमन्यते ।  
कर्मवाचिन आहुतिशब्दस्य विशेषणेन त्रिशब्देन कर्मबहुत्वस्य स्फुटतया पूर्वपक्षानुत्थानात् ।  
इदं त्वत्रोदाहरणम् - ऽ सप्तदश प्राजापत्यान्पशूनालभते ऽ इति ।  
अत्र ऽ प्रजापत्तिर्देवता येषां पशूनां ते प्राजापत्याः ऽ इति तद्धितव्युत्पत्तौ बहुत्वोपोताः पशव एकं द्रव्यम् ।  
ततो द्रव्यैक्याद्देवतैक्याच्च यागस्य रूपमभिन्नमित्येकमिदं कर्म ।  
या तु ऽसप्तदशऽ इति सङ्ख्या, सा पशुद्रव्यगता, न तु पूर्वोदाहृतत्रित्वसङ्ख्येव क्रियागता ।  
तस्मात् -- ऽन कर्मभेदमापादयति ऽ इति प्राप्ते -  
ब्रूमः- अत्र ऽ प्रजापतिर्देवता यस्य पशोः स प्राजापत्यः ऽ  इति तद्धितान्तं प्रातिपदिकं व्युत्पाद्य पश्चात्तद्धितान्तप्रातिपादिकार्थस्य प्रजापतिदेवताविशिष्टपशोः कर्मत्वबहुत्वविवक्षायामुत्पन्ने इमे द्वितीयाविभक्तिबहुवचने ।  
तत्र प्रथमभाविन्या द्वितीयाविभक्तेरेव तद्धितोत्पत्तिवेलायामन्वयो नास्ति, कुतः पश्चाद्भाविनो बहुवचनस्यान्वयः ।  
एवं सति ऽ प्राजापत्यः ऽ इत्यनेन तद्धितान्तप्रातिपदिकनैकपशुद्रव्यमेकदेवतोपेतं यागस्य रूपं समर्प्यते ।  
तादृशानां रूपाणां बहुत्वाय बहुवचनम् ।  
बहुत्वविशेषश्च ऽ सप्तदशः ऽ इति निर्दिश्यते ।  
तस्मात् - अत्र सङ्ख्यया कर्मभेदः ।  
एवं च सति, अष्टमे वक्ष्यमाणं सप्तदशपशूनामैकादशिनपशुगणविकृतित्वमुपपद्यते ॥ म्जैन्य्च्_२,२।१७-२१ ॥  
  
(अष्टमे सञ्ज्ञाकृतकर्मभेदाधिकरणे सूत्रम्)  
  
सञ्ज्ञा चोत्पत्तिसंयोगात्  । जैम्_२,२।२२ ।  
  
____________________________________________________  
  
स्तर्त् म्जैन्य् २,२।२२-२३  

अष्टमाधिकरणमारचयति --  
  
अथैष ज्योतिरित्यत्र गुणो वा कर्म वा पृथक् ।  
गुणः सहस्त्रदानात्मा ज्योतिष्टोमे ह्यनूदिते ॥ म्जैन्य्_२,२।२२ ॥  
अथेति प्रकृते छिन्न एतच्छब्दो ऽग्रगं वदेत् ।  
सङ्ख्ययेवान्यकर्मत्वमिह नूतनसञ्ज्ञया  ॥ म्जैन्य्_२,२।२३ ॥  
  
------------------  
"अथैष ज्योतिः, अथैष विश्वज्योतिः, अथैष सर्वज्योतिः, अनेन सहस्त्रदक्षिणेन यजेत ऽ इति श्रूयते ।  
अत्र प्रकृतं ज्योतिष्टोपम् ऽएष ज्योतिः ऽ इत्यनूद्य तस्मिन्सहस्त्रदानलक्षणो गुणो विधीयते -- इति चेत् ।  
न ।  
प्रकृतस्य ज्योतिष्टोमस्य ऽ अथ ऽ इत्यनेन विच्छिन्नत्वात् ।  
न चैवं सति ऽ अयैष ज्योतिः ऽ इत्युक्त एतच्छब्दो ऽनुपपन्न इति वाच्यम् ।  
सन्निहितवाचिनैतच्छब्देनातीतसन्निहितस्येवाऽगामिसन्निहितस्यापि परामर्शसम्भवात् ।  
आगामिसन्निहितश्च ज्योतिः शब्दार्थः ।  
स च ज्योतिः शब्दो ऽती मपरामृशन्नपूर्वसञ्ज्ञारूपत्वान्नूतनं किञ्चित्कर्माभिधत्ते ।  
ततो यथा पूर्वत्र सङ्ख्यया कर्मभेदः, तथात्रापि सञ्ज्ञया कर्म भिद्यते ।  
विश्वज्योतिः सर्वज्योतिः शब्दयोरप्ययं न्यायो द्रष्टव्यः ॥ म्जैन्य्च्_२,२।२२-२३ ॥  
  
(नवमे देवताभेदकृतकर्मभेदाधिकरणे सूत्रम्)  
  
गुणाश् चापूर्वसंयोगे वाक्योः समत्वात्  । जैम्_२,२।२३ ।  

____________________________________________________  
  
स्तर्त् म्जैन्य् २,२।२४-२५  

नवमाधिकरणमारचयति --  
  
गुणः कर्मान्तरं वा स्याद्वाजिभ्यो वाजिनं त्विति ।  
गुणो देवाननूद्योक्तसमुच्चयविकल्पतः  ॥ म्जैन्य्_२,२।२४ ॥  
आमिक्षोत्पत्तिशिष्टत्वात्प्रबला तत्र वाजिनम् ।  
गुणो ऽप्रविश्य कर्मान्यत्कल्पयेद्वाजिदेवकम्  ॥ म्जैन्य्_२,२।२५ ॥  
  
------------------  
  
ऽतप्ते पयसि दध्यानयति , सा वैश्वदेव्यामिक्षा, वाजिभ्यो वाजिनम् ऽ इति श्रूयते ।  
घनीभूतः पयःपिण्ड आमिक्षा, जलं वाजिनम् ।  
तत्र --- आमिक्षाद्रव्यभाजो ये विश्वे देवा उक्ताः, ते ऽवाजिभ्यःऽ इत्यनेनानूद्यन्ते ।  
ऽवाजो ऽन्नमामिक्षारूपमेषामस्ति ऽ इति तन्निष्पत्तेः ।  
ताननूद्य वाजिनद्रव्यरूपो गुणो विधीयते ।  
तच्च द्रव्यमामिक्षाद्रव्येण सह समुच्चीनतां विकल्प्यतां वा, इति प्राप्ते --  
ब्रूमः-  उत्पत्तिशिष्टेनाऽमिक्षाद्रव्येणावरुद्धेवैश्वदेवयागे वाजिनद्रव्यस्योत्पन्नशिष्टस्य प्रवेशाभावाद्वाजिनं वाजिशब्दार्थस्य देवतान्तरमापादयति ।  
ततो द्रव्यदेवतालक्षणस्य रूपस्य भिन्नत्वात्कर्मान्तरम् ॥ म्जैन्य्च्_२,२।२४-२५ ॥  
(दशम् द्रव्यविशेषानुक्तिकृतकर्मैक्याधिकरणे सूत्रम्)  
  
अगुणे तु कर्मशब्दे गुणस् तत्र प्रतीयेत  । जैम्_२,२।२४ ।  
  
____________________________________________________  
  
स्तर्त् म्जैन्य् २,२।२६  

दशमाधिकरणमारचयति--  
  
दधिहोमे ऽन्यकर्मत्वं गुणो वान्यत्तु पूर्ववत् ।  
निर्गुणत्वादग्निहोत्रे युक्तो दध्यादिको गुणः  ॥ म्जैन्य्_२,२।२६ ॥  
  
------------------  
  
"दधण जुहोति"इति श्रूयते ।  
तत्र -"अग्निहोत्रं जुहोति"इत्येतस्मात्प्रकृतात्कर्मणो ऽन्यद्दधिहोमरूपं कर्म - इति पूर्वन्यायेनावगम्यते ।  
यथा पूर्वत्र वाजिनद्रव्येण कर्म भिद्यते, तथा दधिद्रव्येणेति चेत् ।  
न ।  
वैषम्यात् ।  
यथा वैश्वदेवो याग आमिक्षागुणावरुद्धः, तथाग्निहोत्रं न गुणान्तरावरुद्धम् ।  
प्रत्युत - निर्गुणत्वाद्गुणमाकाङ्क्षति ।  
तस्मादयं गुणविधिः ।  
एवं"पयसा जुहोति"इत्यादिषु द्रष्टव्यम् ।  
पयोदध्यादीनां सर्वेषामुत्पन्नशिष्टतयां समबलत्वादेकैकेन द्रव्येणाग्निहोत्रनिष्पत्तेश्च व्रीहीयववद्विकल्पः  ॥ म्जैन्य्च्_२,२।२६ ॥  
  
(एकादशे दध्यादिद्रव्यसफलत्वाधिकरणे सूत्रे  २५ - २६ )  
  
फलश्रुतेस् तु कर्म स्यात् फलस्य कर्मयोगित्वात्  । जैम्_२,२।२५ ।  
  
अतुल्यत्वात् तु वाक्ययोर् गुणे तस्य प्रतीयेत  । जैम्_२,२।२६ ।  

एकादशाधिकरणमारचयति --  
  
____________________________________________________  
  
स्तर्त् म्जैन्य् २,२।२७-२८  

यद्दघ्नेन्द्रियकामस्य जुहुयादिति तत्पृथक् ।  
गुणो वा भिद्यते कर्म धात्वर्थस्य फलित्वतः  ॥ म्जैन्य्_२,२।२७ ॥  
मत्वर्थगौरवादिभ्यो नान्यत्कर्म फलाय तु ।  
गुणे विधेये धात्वर्थो विहितत्वादनूद्यते  ॥ म्जैन्य्_२,२।२८ ॥  
  
------------------  
  
"दघ्नेद्रियकामस्य जुहुयात्"इति श्रूयते ।  
तदिदं मकृतादग्निहोत्रादन्यत्कर्म ।  
म त्वत्र विधिः ।  
कुतः ।  
ऽइन्द्रियकामस्यऽ इत्यक्तस्य फलस्य धात्वर्थ मन्तरेण द्रव्यमात्रादनिष्पत्तेः - इति चेत् ।  
नैवम् ।  
कर्मान्तरविधौ ऽदधमता होमेनोन्द्रियं भावयेत्ऽ इति मत्वर्थलक्षणा प्रसङ्गात् ।  
गुणविशिष्टक्रियाविधौ, गौरवात् ।  
प्रकृतहानामकृतप्रक्रियाप्रसङ्गाच्च ।  
गुणमात्रं तु फलाय विधीयते ।  
यद्यपि ऽदधण जुहोतिऽ इति प्राप्तम्, तथापि फलसम्बन्धो न प्रप्तः ।  
धात्वरथाभाते फलासम्भव इति चेत् ।  
न ।  
ऽअग्निहोत्रं जुहोतिऽइति विहितस्य धात्वर्थस्यानूद्यमानत्वात् ॥ म्जैन्य्च्_२,२।२७-२८ ॥  
  
(द्वादशे वारवन्तीयादीनां कर्मान्तरताधिकरणे सूत्रम्)  
  
समेषु कर्मयुक्तं स्यात्  । जैम्_२,२।२७ ।  
  
____________________________________________________  
  
स्तर्त् म्जैन्य् २,२।२९-३१  

द्वादशाधिकरणमारचयति --  
  
उक्त्वाग्निष्टुतमेतस्य वारवन्तीयसाम हि ।  
रेवतीष्वृक्षु कृत्वेति श्रुतं पशुफलाप्तये  ॥ म्जैन्य्_२,२।२९ ॥  
रेवत्यादिगुणः कर्म पृथग्वा पूर्ववद्गुणः ।  
रेवतीवारवन्तीयसम्बन्धाख्यः पशुप्रदः  ॥ म्जैन्य्_२,२।३० ॥  
साम्नो ऽत्र फलकर्मभ्यां सम्बन्धे वाक्यभिन्नता ।  
तेनोक्तगुणसंयुक्तमन्यत्कर्मोच्यते फले  ॥ म्जैन्य्_२,२।३१ ॥  
  
------------------  
  
ऽ त्रिवृदग्निष्टुदग्निष्टोमस्तस्य वायव्यास्वृक्ष्वेकविंशमग्निष्टोमसाम कृत्वा ब्रह्मवचसकामो यजेत ऽ इत्यस्य सन्निधौ श्रूयते - ऽ एतस्यैव रेवतीषु वारवन्तीयमग्निष्टोमसाम कृत्वा पशुकामो ह्येतेन यजेत ऽ इति ।  
अस्यायमर्थः - ऽ अग्निष्टोमस्य विकृतिरूपः कश्चिदेकाहो ऽग्निष्टुन्नामकः ।  
स च पृष्ठस्तोत्रे त्रिवृत्सोमयुक्ततया ऽत्रिवृत्ऽ इत्युच्यते ।  
अग्निष्टोमोक्थादीनां सप्तानां सोमसंस्थानां मध्ये ऽग्निष्टोमसंस्थारूपत्वात् ऽ अग्निष्टोमः ऽ इत्यप्युच्यते ।  
प्रकृतौ तृतीयसवन आर्भवपवमानस्योपरि यज्ञायज्ञीयं साम गीयते ।  
तेन च साम्नाग्निष्टोमयागस्य समाप्यमानत्वात् ऽ अग्निष्टोमसाम ऽ इत्युच्यते ।  
तच्च प्रकृतौ ऽयज्ञायज्ञा वो अग्नयः ऽ इत्याद्याग्नेयीष्वृक्षु गीयते ।  
अस्मिंस्त्वग्निष्टुति ब्रह्मवर्चसकामेन वायव्यास्वृक्षु तत्साम गातव्यम् ।  
तञ्च प्रकृताविवैकविंशस्तोमयुक्तम् ।  
पशुकामत्य तु ऽ रेवतीर्नः सधमादःऽ- इत्यादिषु रेवतीष्वक्षु वारवन्तीयं साम गायेत्, इति ।  
तत्र रेवतीनामृचां वारवन्तीयनामकेन साम्ना यः सम्बन्धः, सो ऽयं पशुफलायाग्निष्टुति विधीयते ।  
ऽएतस्यैव ऽ इति प्रकृतपरामर्शकेनैतच्छब्देन, अन्यव्यावर्तकेनैवकारेण चाग्निष्टुतः समर्प्यमाणत्वात् ।  
यथा पूर्वाधिकरण इन्द्रियफलाय प्रकृते ऽग्निहोत्रे दधिगुणो विहितः,तद्वत् ।  
इति प्राप्ते, ब्रूमः- विषमो दृष्टान्तः ।  
दधणे होमजनकत्वं न शास्त्रेण बोधनीयम् ।  
तस्य लोकतो ऽवगन्तुं शक्यत्वात् ।  
फलसम्बन्ध एक एव शास्त्रबोध्य इति न तत्र वाक्यभेदः ।  
इह तु - रेवत्युगाधारकवारवन्तीयसाम्नो ऽग्निष्टुत्कर्मसाधनत्वं फलसाधनत्वं चेत्युभयस्य शास्त्रैकबोध्यत्वाद्दुर्वारो वाक्यभेदः ।  
तेन पशुफलकं यथोक्तगुणविशिष्टं कर्मान्तरमत्र विधीयते ।  
एतच्छब्द एवकारश्च विधीयमानकर्मान्तरविषयतया योजनीयौ  ॥ म्जैन्य्च्_२,२।२९-३१ ॥  
  
(त्रयोदशे सौभरनिधनयोः कामैक्याधिकरणे सूत्रे  २८ - २९ )  
  
सौभरे पुरुषश्रुतेर् निधनं कामसंयोगः  । जैम्_२,२।२८ ।  
  
सर्वस्य वोक्तकामत्वात् तस्मिन् कामश्रुतिः स्यान् निधनार्था पुनः श्रुतिः  । जैम्_२,२।२९ ।  
  
____________________________________________________  
  
स्तर्त् म्जैन्य् २,२।३२-३५  
  
त्रयोदशाधिकरणमारचयति --  
  
वृष्टन्नस्वर्गकामानां सौभरं स्तोत्रमीरितम् ।  
निधनान्यपि हीषूर्गू इति वृष्ट्यादिकाभिनाम्  ॥ म्जैन्य्_२,२।३२ ॥  
फलान्तरं किं वृष्ट्यादि हीशादीनामुतोदिते ।  
सौभरे फलसम्भिन्ने निधनं विनियम्यते  ॥ म्जैन्य्_२,२।३३ ॥  
फलान्तरं चतुर्थ्योक्तं वृष्टिकामाय हीषिति ।  
सौभरस्य फलं वृष्टिहीषियुक्त्या विवर्धते ॥ म्जैन्य्_२,२।३४ ॥  
नोक्तवृष्ट्यन्नकामानामन्यत्वं प्रत्यभिज्ञया ।  
नियमे ऽपि चतुर्थ्येषा तादर्थ्यादुपपद्यते  ॥ म्जैन्य्_२,२।३५ ॥  
  
------------------  
  
ऽ यो वृष्टिकामो यो ऽन्नाद्यकामो यः स्वर्गकामः स सौभरेण स्तुवीत, सर्वे वै कामाः सौभरे ऽ इति समाम्नाय पुनः समाम्नातम् - हीषित वृष्टिकामाय निधनं कुर्यात्, ऊर्गित्यन्नाद्यकामाय, ऊ इति स्वर्गकामाय ऽ इति ।  
सौभरं नाम सामविशेषः ।  
निधनं नाम पञ्चभिः सप्तभिर्वा भागैरुपेतस्य साम्नो ऽन्तिमो भागः ।  
तस्मिन्निधने हीषादयो विशेषाः सौभरसामसाध्यस्तोत्रफलेभ्यो वृष्ट्यादिभ्यो ऽन्यानि वृष्ट्र्यादिफलानि जनयितुं विधीयन्ते ।  
कुतः ।  
हीषादिविधिवाक्ये ऽवृष्टिकामाय ऽ इत्यादिना चतुर्थीश्रवणात् ।  
तादर्थ्ये ब्रुवती [चतुर्थी] हीषादीनां वृष्ट्यादिकामपुरुषशेषत्वं गमयति ।  
तच्छेषत्वं च पुरुषाभिलवितफलसाधनत्वे सत्युपपद्यते ।  
ततः सौभरस्य हीषितिनिधनविशेषस्य च फलभूते द्वे वृष्टी भवतः ।  
तदुभयमेलनान्महती वृष्टिः- इति प्राप्ते, ब्रूमः- सौभरविधौ यो वृष्ट्यादिकामः स एव हीषादिविधौ प्रत्यभिज्ञायते ।  
ततः सौभरस्य फलभूता ये वृष्ट्यादयः, त एव हीषादिवाक्येष्वनूद्यन्ते, इति न फलान्तरम् ।  
अथोच्येत - नूतनफलान्तराभावात्, हीषादीनां च नानाशाखाध्ययनादेव सौभरे प्राप्तत्वादनर्थको ऽयं विधिः- इति ।  
तन्न ।  
फलत्रयकामाणां त्रयाणामनियमेनैव हीषादिषु मध्ये यस्य कस्यचिन्निधनस्य प्राप्तौ विधेर्नियमार्थत्वात् ।  
तादर्थ्य तु फलान्तराभावे ऽपि सौभरवाक्योक्तवृष्ट्यादिफलसाधने सौभरे हीषादीनां नियम्यमानत्वादुपपद्यते ।  
तस्मात् - अयं निधनविशेषनियमनाविधिः ॥ म्जैन्य्च्_२,२।३२-३५ ॥  
  
इति श्रीमाधवीये जैमिनीयन्यायमालाविस्तरे द्वितीयाध्यायस्य द्वितीयः पादः  

_________________________________________________________________________  

(अथ द्वितीयाध्यायस्य तृतीयः पादः)  
(प्रथमे ग्रहाग्रताया ज्योतिष्टोमाङ्गताधिकरणे सूत्रे  १-२)  
  
गुणस् तु क्रतुसंयोगात् कर्मान्तरं प्रयोजयेत् संयोगस्याशेषभूत्वात्  । जैम्_२,३।१ ।  
  
एकस्य तु लिङ्गभेदात् प्रयोजनार्थम् उच्येतैकत्वं गुणवाक्यत्वात्  । जैम्_२,३।२ ।  
  
____________________________________________________  
  
स्तर्त् म्जैन्य् २,३।१-३  

तृतीयपादस्य प्रथमाधिकरणमारचयति --  
रथन्तरं साम सोमे भवेत्तद्वद्बृहज्जगत् ।  
ऐन्द्रवायवशुक्राग्रयणाग्राश्च ग्रहाः श्रुताः  ॥ म्जैन्य्_२,३।१ ॥  
रथन्तरादिसंयुक्तमन्यत्कर्माथवा गुणः ।  
गायत्रादियुतात्पूर्वादन्यद्व्यावृत्तितो गुणैः ॥ म्जैन्य्_२,३।२ ॥  
सोमशब्दप्रकरणे ज्योतिष्टोमसमर्पके ।  
ग्रहाग्रत्वं गुणस्तत्र व्यावृत्तिस्तु परस्परम् ॥ म्जैन्य्_२,३।३ ॥  
  
------------------  
  
ज्योतिष्टोमप्रकरणे श्रूयते -"यदि रथन्तरसामा सोमः स्यादैन्द्रवायबाग्रान्ग्रहान्गृह्णीयात् ।  
यदि बृहत्सामा शुक्राग्रान् ।  
यदि जगत्सामाऽग्रयणाग्रान्"इति ।  
तत्र - सोमशब्देन सोमलतासाधनको यागो ऽऽभिधीयते ।  
तस्मिंश्च यागे बाध्यन्दिने सवने पृष्ठस्तोत्रे रथन्तरबृहज्जगन्नामकानि सामानि विकल्पेन विहितानि ।  
"अभि त्वा शूर"- इत्येतस्यां योनावुत्पन्नं रथन्तरम् ।  
"त्वामिद्धि हवामहे"- इत्येतस्यामुत्पन्नं बृहत् ।  
जगतीछन्दस्कायामृच्युत्पन्नं जगत् ।  
ऐन्द्रमायवः, मैत्रावरुणः, आश्विनः, शुक्रः, मन्थ्याग्रयणः, उक्थ्यः, ध्रुवः, इत्यादिनामका ग्रहाः प्रातःसवने गृह्यन्ते ।  
दारुपात्रेषु सोमरतस्य ग्रहणाद्ग्रहा भवन्ति ।  
सोमयागस्य रथन्तरसामोपेतत्वपक्ष एतेषु ग्रहेष्वैन्द्रवायवः प्रथमं ग्रहीतव्यः ।  
बृहत्सामोपेतत्वपक्षे शुक्रः ।  
जगत्सामोपेतत्वपक्ष आग्रयणः प्राथमिकः- इति विषयवाक्यार्थः ।  
तत्र प्रकृतो ज्योतिष्टोमो गायत्रादिसामोपेतः, तद्व्यावृत्त्यर्थमिह रथन्तरादयो गुणाः कीर्त्यन्ते ।  
तस्मात् - ऐन्द्रवायवादिगुणोपेतानि कर्मान्तराण्यत्र विधीयन्ते - इति प्राप्ते, ब्रूमः-"यदि रथन्तरसामा सोमः स्यात्"इत्युक्तो यः सोमशब्दः, तेन प्रकरणेन चात्र ज्योतिष्टोमः समर्प्यते ।  
समर्पिते तस्मिन्यथोक्तग्रहाग्रत्वं गुणो विधीयते ।  
न च रथन्तरादिगुणानुवादेन ज्योतिष्टोमस्य व्यावृत्तिः सम्भवति ।  
तस्य प्रातः सवनादौ गायत्रादिसामोपेतत्वे ऽपि पृष्ठस्तोत्रे रथन्तरादियोगस्यापि सद्भावात् ।  
किं तर्हि व्यावर्त्यत इति चेत् ।  
रथन्तरबृहज्जगतां परस्परव्यावृत्तिः- इति वदामः ।  
रथन्तरादयः पृष्ठस्तोत्रे विकल्पिताः ।  
तत्र रथन्तरानुवादेनेतरौ पक्षौ व्यावर्त्येते ।  
एवमितरत्रापि ।  
तस्मात् - गुणविधिः ।  
ननु यः प्रकृतो ज्योतिष्टोमः सो ऽन्येषां सो ऽन्येषां सोमयागानां प्रकृतिः ।  
नहि प्रकृतौ जगत्यामुत्पन्नं साम विहितमस्ति ।  
अत एव दशमाध्याये पञ्चमपादस्य पञ्चदशाधिकरणे प्रथमवर्णके"यदि जगत्तामा"इति वाक्योक्तमाग्रयणाग्रत्वं विकृतौ विषुवन्नामके मुख्ये ऽहनि व्यवस्थापितम् ।  
षाढम्, तथापि नात्र कश्चिद्विरोधः ।  
आग्रयणाग्रत्ववाक्यं न कर्मान्तरविधायकम्, किन्तु ऽअन्येन विहिते सोमयागे यत्र जगत्साम सम्भवति तत्र गुणविधायकम् - ऽ इत्येतावन्मात्रस्यात्र प्रतिपाद्यत्वात् ॥ म्जैन्य्च्_२,३।१-३ ॥  
  
(द्वितीये ऽवेष्टेः क्रत्वन्तरताधिकारताधिकरणे सूत्रम्)  
  
अवेष्टौ यज्ञसंयोगात्क्रतुप्रधानमुच्यते  । जैम्_२,३।३ ।  
  
____________________________________________________  
  
स्तर्त् म्जैन्य् २,३।४-६  

द्वितीयाधिकरणमारचयति --  
  
राजसूयं प्रकृत्येष्टिरवेष्ट्याख्या श्रुतात्र तु ।  
विप्रक्षत्त्रियविड्भेदाद्धविषां व्यत्ययः क्रमे ॥ म्जैन्य्_२,३।४ ॥  
विप्रादेरनुवादः स्यात्प्रापणं वानुवादगीः ।  
व्यत्ययाय त्रयाणां च राजत्वाप्राप्तिरस्ति हि ॥ म्जैन्य्_२,३।५ ॥  
न राज्ययोगाद्राजत्वं क्षत्रियत्वं तु तत्त्वतः ।  
अप्राप्तप्रापणं तस्मान्न रथन्तरतुल्यता  ॥ म्जैन्य्_२,३।६ ॥  
  
------------------  
  
राजसूयप्रकरणे काचिदिष्टिरवेष्टिनामिका श्रूयते -  
"आग्नेयमष्टाकपालं निर्वपेत् , हिरण्यं दक्षिणा ।  
ऐन्द्रमाकादशकपालम्, ऋषभो दक्षिणा ।  
वैश्वदेवं चरुम् , पिशङ्गी प्रष्ठौही दाक्षिणा ।  
मैत्रावरुणीमामिक्षाम्, वशा दक्षिणा ।  
बार्हस्पत्यं चरुम्, शितिपृष्ठो दिक्षणां"इति ।  
तस्यामेवेष्टौ हविषां क्रमव्यत्ययः श्रूयते -"यदि ब्राह्मणो यजेत, बार्हस्पत्यं मध्ये निधायाऽहुतिं हुत्वा तमभिघारयेत् ।  
यदि राजन्य ऐन्द्रम् ।  
यदि वैश्यो वैश्वदेवम्"इति ।  
तत्र यथा पूर्वाधिकरणे - ऐन्द्रवायवाग्रत्वं व्यवस्थापयितुं यदिशब्दयुक्तेन वाक्येन रथन्तरं निमित्तत्वेनानूदितम्, एवमत्रापि पञ्चमस्थाने श्रूयमाणं बार्हस्पत्यं चरुं मध्ये तृतीयस्थाने स्थापयितुं ऽयदि रादन्यःऽ इत्यनुवादः ।  
वैश्वदेवस्य तु स्वत एव तृतीयस्थाने श्रवणात्तत्र मध्ये निधानविधिर्नित्यामुवादः ।  
ननु राजकर्तृके राजसूये ब्राह्मणवैश्ययोः प्राप्त्यभावान्नानुवादो युक्तः- इति चेत् ।  
न ।  
तयोरपि राज्ययोगहेतुराजशब्दार्थत्वात्, इति प्राप्ते, -  
ब्रूमः- राजशब्दः क्षत्त्रियजातौ रूढः, न तु राज्ययोगस्तस्य प्रवृत्तिनिमित्तम् ।  
प्रत्युत- राज्यशब्दस्य राजयोगः प्रवृत्तिनिमित्तम् ।  
ऽराज्ञः कर्मऽ इति विगृह्य राजप्रातिपदिकस्योपरि ।  
प्रत्ययविशेषविधानात् ।  
ब्राह्यणवैश्ययोः प्रजापालनेन राज्यशब्द उपचरितः ।  
तस्मात् - अवेष्टौ ब्राह्मणवैश्यौ पूर्वमप्राप्तावनेन वचनेन प्राप्येते ।  
ननु राजसूयस्य राजकर्तृकत्वात्तदन्तर्गताया अवेष्टेरपि तथात्वात्तस्यां ब्राह्मणवैश्ययोः प्रापणमयुक्तम् - इति चेत् ।  
मैवम् ।  
अन्तरवेष्टौ तदसम्भवे ऽपि राजसूयाद्बहिः प्रयुज्यमानायामवेष्टौ तत्सम्भवात् ।  
तस्मात् - अत्र ब्राह्मणादिकर्तृकं  यथोक्तगुणविशिष्टं कर्मान्तरं विधीयत इति न रथन्तरादितुल्यत्वम् ।  
यदिशब्दस्तु निपातत्वादनर्थकोर्ऽथान्तरवाची वेत्युन्नेयम् ॥ म्जैन्य्च्_२,३।४-६ ॥  
  
(तृतीय आधानस्य विधेयत्वाधिकरणे सूत्रम्)  
  
आधाने सर्वशेषत्वात्  । जैम्_२,३।४ ।  
  
____________________________________________________  
  
स्तर्त् म्जैन्य् २,३।७-९  

तृतीयाधिकरणमारचयति -  
  
वसन्ते विप्र आदध्यात्तत्रैवोपनयीत तम् ।  
अनुवादः प्रापणं वानुवादः कालसिद्धये ॥ म्जैन्य्_२,३।७ ॥  
अन्तरेणाग्निविद्याभ्यां कर्मानुष्ठित्यसम्भवात् ।  
कॢप्ते आधानोपनीती प्राप्ता विप्रादयस्ततः  ॥ म्जैन्य्_२,३।८ ॥  
लौकिकाग्नेः पुस्तकाञ्च तत्सिद्धेर्नास्ति कल्पनम् ।  
कालविप्रादिसंयुक्तमतो ऽप्राप्तं विधीयते ॥ म्जैन्य्_२,३।९ ॥  
------------------  
  
"वसन्ते ब्राह्मणो ऽग्नीनादधीत ।  
ग्रीष्मे राजन्यः ।  
शरदि वैश्यः"इति श्रूयते ।  
"वसन्ते ब्राह्मणमुपनयीत ।  
ग्रीष्मे राजन्यम् ।  
शरदि वैश्यम्"इति च ।  
तत्र वसन्तादिकालविशेषं विधातुं ब्राह्मणादयो ऽनूद्यन्ते ।  
न च तेषां प्राप्त्यभावः ।  
क्रत्वनुष्ठानान्यथानुपपत्त्या कॢप्तत्वात् ।  
न ह्याहुत्याधारभूतमग्निम्, अनुष्ठानप्रकारज्ञापिकां विद्यां च विना कर्मानुष्ठानं सम्भवति ।  
अग्निश्च नाऽधानमन्तरेणास्तीति ब्राह्मणादिकर्तृकमाधानं कल्पयति, विद्या चोपनयनपूर्वकाध्ययनमन्तरेणा सम्भवन्ती ब्राह्मणाद्युपनयनं कल्पयति - इति तत्र प्राप्तिः- इति चेत् ।  
मैवम् ।  
लौकिकाग्नौ होतुं, पुस्तकपाठेनाधिगन्तुं च शक्यत्वेनाऽधानोपनयनयोरकल्पने ब्राह्मणादीनामप्राप्तेः ।  
तस्मात् - वसन्तादिकालविशिष्टे ब्राह्मणादिकर्तृके आधानोपनयने अत्र विधीयेते ॥ म्जैन्य्च्_२,३।७-९ ॥  

(चतुर्थे दाक्षयणादीनां गुणताधिकरणे सूत्राणि  ५-११)  
  
अयनेषु चोदनान्तरं सञ्ज्ञोपबन्धात्  । जैम्_२,३।५ ।  
  
अगुणाच् च कर्मचोदना  । जैम्_२,३।६ ।  
  
समाप्तं च फले वाक्यम्  । जैम्_२,३।७ ।  
  
विकारो वा प्रकरणात्  । जैम्_२,३।८ ।  
  
लिङ्गदर्शनाच् च  । जैम्_२,३।९ ।  
  
गुणात् सञ्ज्ञोपबन्धः  । जैम्_२,३।१० ।  

समाप्तिर् अविशिष्टा  । जैम्_२,३।११ ।  
  
____________________________________________________  
  
स्तर्त् म्जैन्य् २,३।१०-११  
चतुर्थाधिकरणमारचयति -  
यद्दाक्षायणयज्ञेन स्वर्गकामो यजेत तत् ।  
कर्मान्तरं गुणो वोक्तदर्शादौ फलसिद्धये ॥ म्जैन्य्_२,३।१० ॥  
गुणस्यास्याप्रसिद्धत्वात्कर्मभेदो ऽत्र सञ्ज्ञया ।  
गुणो व्युत्पत्तिशेषाभ्यामावृत्त्याख्यो न नाम तत् ॥ म्जैन्य्_२,३।११ ॥  
  
------------------  
  
दर्शपूर्णमासप्रकरणे श्रूयते -"दाक्षायणयज्ञेन स्वर्गकामो यजेत"इति ।  
तत्र - दाक्षायणशब्दवाच्यस्य कस्यचिद्गुणस्य लोके प्रसिद्ध्यभावादुद्भिदादिवद्यणिसामानाधिकरण्येन कर्मनामत्वात् ।  
"अथैष ज्योतिः"इत्यादिवदर्पूवसञ्ज्ञायां कर्मान्तरविधिः- इति चेत् ।  
न ।  
दाक्षायणशब्दस्याऽवृत्तिवाचकत्वात् ।  
तच्च शब्दनिर्वचनाद्वाक्यशेषाद्वावगम्यते ।  
तथा हि - ऽअयनम्ऽ इत्यावृत्तिरुच्यते ।  
ऽदक्षस्येमे दाक्षाः, तेषामयनम्ऽ इति तन्निर्वचनम् ।  
दक्ष उत्साही पुनः पुनरावृत्तावनलस इत्यर्थः ।  
तदीयानां प्रयोगाणामावृत्तिर्दाक्षायणशब्दार्थः ।  
तथा चाऽवृत्त्या युक्तः प्रकृतो दर्शपूर्णमासात्मको यज्ञो दाक्षायणयज्ञः ।  
आवृत्तिप्रकारस्तु"द्वे पौर्णमास्यौ यजेत ।  
द्वे अमावास्ये"इत्यादिवाक्यशेषादवगम्यते ।  
ततो दध्यादिवत्प्रसिद्धार्थत्वाद्दर्शपूर्णमासयोः प्रकृतयोरयं स्वर्गफलसिद्द्यर्थमावृत्त्याख्यगुणविधिः, न तूद्भिदादिवत्कर्मनामधेयम् ।  
एवं"साकम्प्रस्थाप्येन यजेत पशुकामः"इत्यत्रापि द्रष्टव्यम् ।  
अमावास्यायागे द्वौ द्वौ दोहौ सम्पाद्य चतसृणां दधिपयसोः कुम्भीनां सह प्रस्थापनं साकं प्रस्थाप्यः ।  
तद्युक्तो यागः साकम्प्रस्थाप्यः ।  
तथासति प्रकृते दर्शयागो पशुफलाय साकम्प्रस्थाप्याख्यो गुणो विधीयते ॥ म्जैन्य्च्_२,३।१०-११ ॥  
  
(पञ्चमे द्रव्यदेवतायुक्तानां यागान्तरताधिकरणे सूत्राणि   १२ - १५)  
  
संस्कारश् चाप्रकरणे ऽकर्मशब्दत्वात्  । जैम्_२,३।१२ ।  
  
यावद् उक्तं वा कर्मणः श्रुतिमूलत्वात्  । जैम्_२,३।१३ ।  
  
यजतिस् तु द्रव्यफलभोक्तृसंयोगाद् एतेषां कर्मसम्बन्धात्  । जैम्_२,३।१४ ।  
  
लिङ्गदर्शनाच् च  । जैम्_२,३।१५ ।  
  
____________________________________________________  
  
स्तर्त् म्जैन्य् २,३।१२-१४  

पञ्चमाधिकरणमारचयति -  
  
वायव्यः श्वेत आलभ्यो भूत्यै सौर्ये चरुं तथा ।  
निर्वपेद्बह्मतेजोर्थमीषामुष्टिनिरुप्तयोः ॥ म्जैन्य्_२,३।१२ ॥  
गुणौ श्वेतं चरुं किंवा यावत्कथितकर्मणी ।  
फलार्थे अथवा यागे विशिष्टौ विहिताविह ॥ म्जैन्य्_२,३।१३ ॥  
श्वैत्यं वायुस्पृगीषायामाग्नेये च रविप्रभे ।  
चरुर्गुणश्चरुः स्थाली निर्वापस्तु तदाश्रितः ॥ म्जैन्य्_२,३।१४ ॥  
फलाहानेर्न तत्किं तु यावच्चोदितकर्म तत् ।  
द्रव्यादिरूपसम्पत्तेरवार्या यागताऽर्थिकी ॥ म्जैन्य्_२,३।१५ ॥  
  
------------------  
  
अनारभ्येदमाम्नायत् - ऽवायव्यं श्वेतमालभेत भूतिकामःऽ इति, ऽसौर्ये चरुं निर्वपेद्ब्रह्मवर्चसकामःऽ इति च ।  
तथा -दर्शपूर्णमासयोरिदमाम्नायतेर् -"इषामालभेत"इति,"चतुरो मुष्टीन्निर्वपति"इति चर् ।  
इषा शकटगतो लाङ्गलदण्डवद्दीर्घः काष्ठविशेषः ।  
तस्या आलम्भः स्पर्शः ।  
तमेतं दर्शपूर्णमासगतमीषालम्भमनूद्य तस्यामालभ्यायामीषायां श्वेतत्वगुणो विधीयते ।  
तस्य च श्वेतकाष्ठस्य वायुना स्पृश्यमानत्वाद्वायव्यता सम्भवति ।  
तथा - चतुर्मुष्टिनिर्वपणमनूद्य चरुर्गुणत्वेन विधीयते ।  
चरुः स्थाली ।  
सा च निर्वापस्याऽश्रयः ।  
निरुप्तस्य हविष आग्नेयतया सूर्यवत्प्रभासम्बन्धात्सौर्यवत् ।  
भूतिब्रह्मवर्चसे फले च सर्वकामिकयोर्दर्शपूर्णमासयोः पूर्वसिद्धे एवानूद्येते ।  
तस्मात् - गुणविधी - इत्येकः पूर्वपक्षः ।  
नहि फलपदयोर्नित्यवच्छ्रुतयोः सम्भवत्प्रयोजनयोश्च पाक्षिकानुवादत्वम्, आनर्थक्यं वा युक्तम् ।  
तस्मात् --गुणफलविशिष्टे कर्मान्तरे विधीयेते ।  
तदापि यागस्याश्रवणादीलम्भनिर्वापयोरेव श्रवणाद्यावदुक्तकर्मविधिः- इति द्वितीयः पूर्वपक्षः ।  
श्वेतपशुचरुद्रव्ययोः, वायुसूर्यदेवतयोश्च स्पष्टं प्रतीयमानतया रूपवतोर्यागयोरार्थिकयोर्वारयितुमशक्यत्वाद्द्रव्यदेवताविशिष्टयोर्यागयोर्विधिरभ्युपगन्तव्यः ।  
ऽभूतिकामो वायव्येन श्वेतेन पशुना यजेतऽ ऽब्रह्मवर्चसकामः सौर्येण चरुणा यजेतऽ इत्येवंविधोर्ऽथसिद्धो विधिः ।  
द्रव्यदेवतासम्बन्धकल्पितस्य यागस्य लिङ्प्रत्ययेन कर्तव्यताविधावालम्भनिर्वापयोर्धात्वर्थयोः का गतिः- इति चेत् ।  
ऽअनुवादःऽ इति ब्रूमः- इति सिद्धान्तः ॥ म्जैन्य्च्_२,३।१२-१५ ॥  
  
(षष्ठे वत्सालम्भादीनां संस्कारताधिकरणे सूत्रे   १६-१७)  
  
विषये प्रायदर्शनात्  । जैम्_२,३।१६ ।  
  
अर्थवादोपपत्तेश् च  । जैम्_२,३।१७ ।  

____________________________________________________  
  
स्तर्त् म्जैन्य् २,३।१६  

षष्ठाधिकरणमारचयति -  
  
षत्सालम्भो यजिः स्पर्शो वा वायव्यादिवद्यजिः ।  
स्पर्शः स्याद्देवराहित्यात्संस्कारः प्रायपाठतः  ॥ म्जैन्य्_२,३।१६ ॥  
  
------------------  
  
अग्निहोत्रदोहाधिकारे श्रूयते -"वत्समालभेत"इति ।  
तत्र ऽविमतो वत्सालम्भो यजिः स्यात्, प्राणिद्रव्यकालम्भत्वात्, वायव्यालम्भवत्ऽ इति चेत् ।  
न ।  
देवताराहित्येन तद्वैषम्यात् ।  
किञ्च - ऽअयं वत्सालम्भो ऽग्निहोत्राङ्गसंस्कारः, तत्प्राये पठितत्वात्, इतरसंस्कारवत्ऽ ।  
तस्मात् - अये स्पर्शमात्रविधिः ॥ म्जैन्य्च्_२,३।१६ ॥  
  
(सप्तमे नैवारचरोराधानार्थताधिकरणे सूत्रम्)  
  
संयुक्तस् त्व् अर्थशब्देन तदर्थः श्रुतिसंयोगात्  । जैम्_२,३।१८ ।  
  
____________________________________________________  
  
स्तर्त् म्जैन्य् २,३।१७-१८  

सप्तमाधिकरणमारचयति -  
  
चरुर्भवति नैवार उपधत्ते चरुं त्विति ।  
यागः स्यादुपधानं वा यागः शेषोक्तदैवतः ॥ म्जैन्य्_२,३।१७ ॥  
यागत्वानिश्चये शेषो नापेक्ष्यो ऽतो यजिः कुतः ।  
किन्तूपधानमात्रत्वं यावदुक्तं चरौ स्थितम् ॥ म्जैन्य्_२,३।१८ ॥  
  
------------------  
  
अग्नौ श्रूयते - ऽनैवारश्चरुर्भवतिऽ इति, ऽचरुमुपदधातिऽ इति च ।  
तत्र - नीवारचरुद्रव्यको यागो विधीयते ।  
न चात्र देवताया अभावः ।  
ऽबृहस्पतेवां एतदन्नं यद्मीवाराःऽ इति वाक्यशेषेण देवतासिद्धेः ।  
उपधानं तु यागोपयुक्तस्य प्रतिपत्तिः स्विष्टकृदादिवत् - इति प्राप्ते, ब्रूमः- ऽयागविधौ निश्चिते सति पश्चाद्देवतायामपेक्षितायां वाक्यशेषबलाद्देवताकॢष्टिः, इह तु देवताकल्पनेन यागविधित्वनिश्चयः ।  
इत्यन्योन्याश्रयः ।  
तस्मात् - इहोपधानमात्रं विधीयते ॥ म्जैन्य्च्_२,३।१७-१८ ॥  
  
(अष्टमे पात्नीवतस्य पर्यग्निकरणगुणकत्वाधिकरणे सूत्रम्)  
  
पात्नीवते तु पूर्वत्वाद् अवच्छेदः  । जैम्_२,३।१९ ।  
  
____________________________________________________  
  
स्तर्त् म्जैन्य् २,३।१९-२१  

अष्टमाधिकरणमारचयति --  
  
पर्यग्निकृतः पात्नीवत उत्सृज्यत इत्यसौ ।  
यागौ गुणो वा यागः स्यादन्वयाव्यवधानतः ॥ म्जैन्य्_२,३।१९ ॥  
प्रत्यभिज्ञातमालभ्यमनूद्योत्सर्गशब्दतः ।  
गुणं पर्यग्निकृत्याख्यं वक्त्युत्तरनिवृत्तये ॥ म्जैन्य्_२,३।२० ॥  
न दुष्टा परिसङ्ख्यात्र चोदकात्प्राग्विधौ सति ।  
पर्यग्निकरणान्ताङ्गरीतिः कॢप्तोपकारतः  ॥ म्जैन्य्_२,३।२१ ॥  
  
------------------  
  
ऽत्वाष्ट्रं पात्नीवतमालभेतऽ इति प्रकृत्येदमाम्नातम्-ऽपर्याग्निकृतं पात्नीवतमुत्सृजन्तिऽ इति ।  
तत्र पर्यग्निकृतशब्देन संस्कृतपशुद्रव्यस्य पात्नीवतशब्देन पत्नीवन्नामकदेवतासम्बन्धस्य च प्रतीयमानत्वादमं यागविधिः ।  
एवं सति पर्यग्निकृतपात्नीवतशब्दयोरव्यवहितान्वयो लभ्यते ।  
सिद्धान्ते तु ऽपर्यग्निकृतमुत्सृजन्तिऽ इत्यन्वयं वाञ्छन्ति ।  
तदा व्यवहितान्वयो दुर्वारः ।  
तस्मात्-षायव्यपशुवद्यागविधिः- इति प्राप्ते, ब्रूमः- अनारभ्याधीतत्वान्नास्ति सयव्ये प्रकृतप्रत्यभिज्ञा ।  
इह त्वालभ्यत्वेन प्रकृतः पशुः पात्नीवतशब्देन प्रत्यभिज्ञायते ।  
तमनूद्य पर्यग्निकृतशब्दान्वितेन ऽउत्सृजन्तिऽ इत्याख्यातेन पर्यग्निकरणाख्यो गुणो विधीयते ।  
न च प्रकृतिमतस्य पर्यग्निकरणस्य विकृतौ चोदकेन प्राप्तत्वादनर्थको ऽयं विधिरिधिवाच्यम् ।  
उपरितनाङ्गाननुवृत्तेर्दिधिप्रयोजनत्वात् ।  
नन्वेवं सति परिसङ्ख्या स्यात् ।  
सा च दोषत्रयदुष्टा ।  
स्वार्थत्यागः, अन्यार्थस्वीकारः, प्राप्तवाधश्चेति त्रयो दोषाः ।  
पर्यग्निकरणवाक्ये स्वार्थो बिधिस्त्यज्येत, अन्यार्थे निषेधः स्वी क्रियेत, चोदकप्राप्तान्युपरितनाङ्गानि बाध्येरन् ।  
मैवम् ।  
ऽपर्यग्निकरणोत्तरमावीन्यङ्गानि नानुष्ठेयानिऽ इत्येतस्याः परिसङ्ख्याया अनङ्गीकारात् ।  
कथं तर्हि तन्निवृत्तिः- ऽआर्थिकीऽ इति ब्रूमः ।  
चोदकप्रवृत्तेः प्रागेवायं विधिः प्रवर्तते, प्रत्यक्षोपदेशस्य शीघ्रबुद्धिजनकतया कल्प्यातिदेशात्प्रबलत्वात् ।  
तथासत्युपदिष्टैरेवाङ्गैर्निराकाङ्क्षायां विकृतौ चोदकस्याप्रवृत्यैवोपरितनान्यङ्गानि न प्राप्यन्ते ।  
न चानेन न्यायेन पर्यग्निकरणात्प्राचीनानामप्य प्राप्तिरिति वाच्यम् ।  
विधीयमानस्य पर्याग्निकरणस्य नूतनत्वे सत्युपकारकल्पनापत्त्या प्रकृतौ यत्कॢप्तोपकारं पर्यग्निकरणं, तदवस्थापन्नस्यैवात्र विधेयत्वात् ।  
प्रकृतौ च प्राचीनाङ्गनन्तरमादिन एवोपकारः कॢप्त इत्यत्रापि तादृशस्यैव विधानात्पर्याग्निकरणान्ताङ्गरीतिः सिध्यति ।  
एवं च सति ऽउत्सृजन्तिऽ इत्याख्यातेन यथोक्तपर्यग्निकरणविधावर्थसिद्ध उपरितनाङ्गोत्सर्गो धातुनानूद्यते ।  
तदेग्मत्र गुणविधिः  ॥ म्जैन्य्च्_२,३।१९-२१ ॥  
  
(नवमे, अदाभ्यादीनां ग्रहनामताधिकरणे सूत्रम्)  
  
अद्रव्यत्वात् कवेले कर्मशेषः स्यात्  । जैम्_२,३।२० ।  
  
____________________________________________________  
  
स्तर्त् म्जैन्य् २,३।२२-२३  

नवमाधिकरणमारचयति -  
  
यददाभ्यं गृहीत्वेति गृह्णात्यंशुमिति द्वयम् ।  
तद्यागो वा गुणो यागः स्याददाभ्यांशुनामतः  ॥ म्जैन्य्_२,३।२२ ॥  
ग्रहयोरेव नाम स्यादानन्तर्याद्विधिस्तयोः ।  
गुणो ऽस्तस्य वाक्येन ज्योतिष्टोमाभिगामिना ॥ म्जैन्य्_२,३।२३ ॥  
  
------------------  
अमारभ्य श्रूयते - ऽएष वै द्दविषा हविर्यजते, यो ऽदाभ्यं गृहीत्वा सोमाय यजतेऽ इति ऽपरा वा एतस्याऽयुः प्राण एति, य्ॐऽशुं गृह्णातिऽ इति च ।  
तत्र- अदाभ्यशब्दस्य ज्योतिरादिवदपूर्वनामत्वात्तन्नामको यागो ऽयजतेऽ इत्याख्यातेन विधीयते ।  
ऽअंशुमऽ इत्यत्र यजतेरवश्रवणे ऽपि नामविशेषबलादेवापूर्वयागविधिः ।  
न चात्र द्रव्यदेवतयोरभावः ।  
ग्रहणलिङ्गेन ज्योतिष्टोमविकृतित्वादगतौ तदीयविध्यन्तातिदेशेन तत्सिद्धेः - इति प्राप्ते, ब्रूमः- भवत्वदाभ्यांशुशब्दयोर्नामत्वम् ।  
ते च नामनी ग्रहयोरेव स्याताम्, न तु यागयोः ।  
ऽगृहीत्वाऽ इतिशब्दस्यानन्तरमेव पाठात् ।  
यजतिस्तु व्यवहितः ।  
तादृशो ऽपि यजिरंशुवाक्ये नास्ति ।  
तस्माद्ग्रहयोरेवात्र विधिः ।  
ग्रहणं च ज्योतिष्टोमगतस्य सोमरसस्य संस्काररूपो गुणः, ऐन्द्रवायवादिग्रहणसमानत्वात् ।  
यद्यप्यत्र न प्रकृतो ज्योतिष्ठोमः, तथापि तत्सम्बन्धिग्रहणद्वारा वाक्यस्य ज्योतिष्टोभगामित्वम् ।  
अत एव ऽसोमायादाभ्यं गृहीत्वाऽ इति निर्दिश्यते ।  
अथवा-तैत्तिरीयाणां षष्ठकाण्डे षष्ठे प्रपाठके प्राकरणिकं विनियोजकं वाक्यं द्रष्टव्यम् ।  
तस्मात्-ज्योतिष्टोमे गुणविधिः ॥ म्जैन्य्च्_२,३।२२-२३ ॥  
  
(दशमे अग्निचयनस्य संस्कारताधिकरणे सूत्राणि  २१-२३)  
  
अग्निस् तु लिङ्गदर्शनात् क्रतुशब्दः प्रतीयेत  । जैम्_२,३।२१ ।  
  
द्रव्यं वा स्याच् चोदनायास् तदर्थत्वात्  । जैम्_२,३।२२ ।  
  
तत्संयोगात् क्रतुस् तदाख्यः स्यात् तेन धर्मविधानानि  । जैम्_२,३।२३ ।  
  
____________________________________________________  
  
स्तर्त् म्जैन्य् २,३।२४-२५  

दशमाधिकरणमारचयति-  
  
अग्निं चिनुत इत्यत्र यागो वा संस्कृतियञ्जिः ।  
लिङ्गेन यागनामत्वाद्यजिमा चानुवादतः ॥ म्जैन्य्_२,३।२४ ॥  
रूढ्या द्रव्यस्य नामैतद्वहनेराधानवच्चितिः ।  
संस्कारः संस्कृते वह्नावग्निष्टोमो विधीयते ॥ म्जैन्य्_२,३।२५ ॥  
  
------------------  
  
ऽय एवं विद्वानग्निं चिनुतेऽ इत्येवं विधाय श्रूयते-ऽअथातो ऽग्निमाग्निष्टोमेनानुयजति,तमुक्थ्येन ऽतं षोडशिना, तमतिरात्रेण, इत्यादि ।  
अत्र - अग्निशब्दो यागवाची ।  
स्तोत्रशस्त्रादेः क्रतुलिङ्गस्य श्रूयमाणत्वात् ।  
तच्च लिङ्गमेवं श्रूयते-ऽअग्नेः स्तोत्रं,अग्नेः शस्त्रम्ऽ इति, ऽषडुपसदो ऽग्निश्रित्यस्य भवन्तिऽ इति च ।  
यदि लिङ्गं प्रापकापेक्षम्, तर्हि यजिना तदनुवादः प्रापके ऽस्तु ।  
अग्निमग्निष्टोमेनानुयजतिऽ इत्यतेस्मिन्वाक्ये ऽअग्निं यजतिऽ इति यजिसामानाधिकरण्यात् ऽउपांशु यजतिऽ इतिवद्यागनामत्वम् ।  
अथोच्येत - अनुशब्दस्याग्निशब्देनान्वयाद्यज्यन्वयो ऽग्निष्टोमस्य, इति ।  
तथाप्यग्नेः पुरोयजने सत्यग्निष्टोमस्यानुयजनं सम्भवति ।  
ऽदेवदत्तमनुगच्छति यज्ञदत्तःऽ इत्यत्र देवदत्ते पुरोगमनदर्शनात् ।  
तस्मात् ऽअग्निं चिनुतेऽ इत्यत्राग्निनामको याग आख्यातेन विधीयते ।  
चिनोतिस्तु ऽइष्टकाभिरग्निं चिनुतेऽ इति वाक्यप्राप्तस्य चयनस्य सोमयागविकृतित्वेन प्राप्तस्य ग्रहसमुदायस्येवानुवादः- इति प्राप्ते, ब्रूमः- अग्निशब्दो रूढ्या बह्निद्रव्यमाचष्टे ।  
रूढिश्च कॢप्ततया लिङ्गादिकल्प्याद्यागवाचित्वा-  
द्बलीयसीति न यागनामत्वम् ।  
न चात्र षागरुपमस्ति ।  
द्रव्यदेतयोरसिद्धेः ।  
अतः ऽअग्निमादधीतऽ इत्युक्ताधानत्वात् ऽअग्निं चिनुतेऽ इत्युक्तं चयनमग्निद्रव्यसंस्कारः ।  
न च संस्कृतस्य विनियोगाभावः ।  
ऽअग्निमग्निष्टोमेन यजतेऽ इत्यादिवाक्यैरग्निष्टोमादौ विनियोगात् ।  
तस्मात्-संस्कारविधिः ॥ म्जैन्य्च्_२,३।२४-२५ ॥  
  
(एकादशे मासाग्निहोत्रादीनां क्रत्वन्तरताधिकरणे सूत्रम्)  
  
प्रकरणान्तरे प्रयोजनान्यत्वम्  । जैम्_२,३।२४ ।  
  
____________________________________________________  
  
स्तर्त् म्जैन्य् २,३।२६-२७  

एकादशाधिकरणमारचयति-  
  
मासं जुहोत्यग्निहोत्रं गुणो ऽन्यत्कर्म वा गुणः ।  
अनूद्य प्राप्तकर्मात्र मासो ऽप्राप्तो विधीयते  ॥ म्जैन्य्_२,३।२६ ॥  
उपसद्भिश्चरित्वेति नित्ये तासामसम्भवात् ।  
अनेकस्याविधेश्चान्यत्कर्म प्रकरणान्तरात् ॥ म्जैन्य्_२,३।२७ ॥  
  
------------------  
  
कुण्डपायिनामयने श्रूयते-ऽउपसद्भिश्चरित्वाऽ ऽमासमग्निहोत्रं जुहोतिऽ ऽमासं दर्शपूर्णमासाभ्यां यजेतऽ इति ।  
अत्र- प्राप्तं नित्याग्निहोत्रमनूद्य मासलक्षणो गुणो ऽप्राप्तत्वाद्विधीयते - इति चेत् ।  
मैवम् ।  
किं मास एव विधीयते,ऽउपसद्भिश्चरित्वाऽ इत्युक्तोपसदो ऽपि ।  
नाऽद्यः ।  
उपसदामपि नित्याग्निहोत्रप्राप्तिरहितानां त्वन्मते विधातव्यत्वात् ।  
न द्वितीयः ।  
प्राप्ते कर्मण्यनेकगुणविधौ वाक्यभेदापत्तेः ।  
ननु मा भूत्तर्हि गुणविधिः ।  
कर्मान्तरत्वे किं प्रमाणम् - इति चेत् ।  
ऽप्रकरणान्तरम्ऽ- इति ब्रूमः ।  
न सेतग्नित्याग्निहोत्रस्य प्रकरणम् ।  
असन्निहितत्वात् ।  
अयनस्य ह्येतत्प्रकरणम् ।  
अयनमारभ्याधीतत्वात् ।  
का तर्हि नित्याग्निहोत्रे गुणविधिशङ्का - इति चेत् ।  
प्रकरणस्यासमर्पकत्वे ऽप्यग्निहोत्रशब्देनैतत्समर्पणादेषा शङ्का भवति ।  
सा च वाक्यभेदापत्त्या निराकृता ।  
तथा सति स्वतःसिद्धं प्रकरणभेदं निराकृत्य प्रकरणैक्यापादनेन गुणं विधापयितुं प्रवृत्तस्याग्निहोत्रशब्दस्य शक्तौ निरूद्धायां तदवस्थः प्रकरणभेदो नित्याग्निहोत्रादिदं कर्म भिनत्ति ।  
अग्निहोत्रशब्दौ धर्मातिदेशार्थ इति सप्तमे वक्ष्यते ।  
ननूपसन्मासाभ्यां विशिष्टमिदं कर्म विधीयते ।  
ततो वाजिनन्यायेन गुणभेदात्कर्मभेदः, न प्रकरणभेदादिति चेत् ।  
न ।  
वैषम्यात् ।  
ऽउपादेयतया विधेयो गुणो वाजिनम् ।  
मासो न तथा इत्यपरं वैषम्यम् ।  
परमार्थतस्त्वत्र प्रथमतरप्रतीतेन प्रकरणभेदेन सिद्धं कर्मभेदं गुणभेद उपोद्बलयति ।  
ततः प्रकरणान्तरमेवात्र भेदहेतुः ॥ म्जैन्य्च्_२,३।२६-२७ ॥  
  
(द्वादशे, आग्नेयादिकाम्येष्ट्यधिकरणे सूत्रम्)  
  
फलं चाकर्मसन्निधौ  । जैम्_२,३।२५ ।  
  
____________________________________________________  
  
स्तर्त् म्जैन्य् २,३।२८-२९  

द्वादशाधिकरणमारचयति-  
  
अष्टाकपालमाग्नेयं रुक्कामः प्राकृते फलम् ।  
कर्मान्यद्वा फलं भानात्पूर्वन्यायाप्रवेशनात् ॥ म्जैन्य्_२,३।२८ ॥  
मा भूद्भिन्नं प्रकरणं कर्मान्तरमसन्निधेः ।  
अनारभ्याधीतमेतद्रूपं त्वन्यूनमीक्षते ॥ म्जैन्य्_२,३।२९ ॥  
  
------------------  
  
अनारभ्य श्रूयते- ऽआग्नेयमष्टाकपालं निर्वपेद्रुक्कामःऽ इति ।  
रुक्कामस्तेजस्कामः ।  
अत्र - इष्टीनां प्रकृतिभूतदर्शपूर्णमासगतमाग्नेययागमनूद्य तत्र तेजस्कामरूपं फलं विधीयते ।  
कुतः ।  
वाक्येनाऽग्नेयफलसम्बन्धस्य मासमानत्वात् ।  
न च पूर्वोक्तमासाग्निहोत्रन्यायेन कर्मान्तरत्वम् ।  
वैषम्यात् ।  
तत्रायनमारभ्याधीतत्वादस्ति प्रकरणान्तरत्वम् ।  
इह त्वनारभ्याधीतत्वेन प्रकरणमेव तावन्नास्ति, कुतो ऽत्र प्रकरणान्तरत्वम् ।  
किञ्च मासो ऽनुपादेयः ।  
अग्निहोत्रानुसारेण सम्पादयितुमशक्यत्वात् ।  
फलं तूपादेयम्, दार्शपौर्णमासिकाग्नेयानुसारेण तेजसः कामयितुं शक्यत्वात् ।  
तस्मात्-फलविधिः- इति प्राप्ते, ब्रूमः- प्रकरणान्तरत्वाभावे ऽप्यनारभ्याधीतत्वादसन्निधिरस्त्येव ।  
स एवात्र कर्म भिनत्ति ।  
न चात्र वाजिनन्यायेन कर्मभेदः, अष्टाकपालद्रव्याग्निदेवतात्मनो रूपस्योभयत्रैकविधत्वात् ।  
यदि प्रकरणान्तरत्वमप्यसन्निधिकृतमित्यसन्निधिरेव मासाग्निहोत्रकर्मभेदहेतुः, तर्हि तस्यैवायं प्रपञ्चो ऽस्तु ।  
फलं च मासवदनुपादेयम् ।  
अन्यथा साधनवदफलत्वप्रसङ्गात् ।  
कामना च विषयसौन्दर्यज्ञानात्स्वत एवोत्पद्यते ।  
न तु विधिश्रवणात्सम्पद्यते ।  
यद्यधिकरणयोर्न्यायभेदः, यदि वा न्यायैक्यम् ।  
सर्वथा तेजस्कामेष्टिः कर्मान्तरम् ।  
काम्येष्टिकाण्डपठितेषु ऽऐन्द्राग्नमेकादशकपालं निर्वपेत्प्रजाकामःऽ इत्यादिष्वयमेव न्यायो द्रष्टव्यः ॥ म्जैन्य्च्_२,३।२८-२९ ॥  
  
(त्रयोदशे - अवेष्टेरन्नाद्यफलकत्वाधिकरणे सूत्रम्)  
  
सन्निधौ त्व् अविभागात् फलार्थेन पुनः श्रुतिः  । जैम्_२,३।२६ ।  
  
____________________________________________________  
स्तर्त् म्जैन्य् २,३।३०-३२  

त्रयोदशाधिकरणमारचयति-  
  
यजोत्समे पौर्णमास्यां यावज्जीवं तथैतया ।  
अन्नाद्यकाम इत्यादौ कर्मभेदौऽथवा गुणः ॥ म्जैन्य्_२,३।३० ॥  
विध्युपादानयोरैक्याद्देशादेरनुत्र्व्पत्तितः ।  
आवश्यके कर्मविधौ तद्भेदः पुनरुक्तितः ॥ म्जैन्य्_२,३।३१ ॥  
देशादियोगस्याप्राप्तेर्विधिर्न ह्येकता तयोः ।  
पुंशब्दयोर्व्यापृतित्वात्पुनरुक्त्वा त्वनूद्यते ॥ म्जैन्य्_२,३।३२ ॥  
  
------------------  
  
दर्शपूर्णमासप्रकरणे देशकालनिमित्तान्याम्नायन्ते- ऽसमे यजेतऽ पौर्णमास्यां यजेतऽ ऽयावज्जीवं दर्शपूर्णमासाभ्यां यजेतऽ इति ।  
अवेष्टिप्रकरणे फलमाम्नातम्-ऽएतयान्नाद्यकामं याजयन्त्ऽ इति ।  
आदिशब्देन संस्कारो गृहीतः ।  
स च दर्शपूर्णमासप्रकरणे समाम्नातः-ऽशेषं स्विष्टकृते समवद्यतिऽ इति ।  
तत्र-देशकालनिमित्तफलसंस्कारा अननुष्ठेयत्वादनुपादेयाः ।  
अत एव न विधेयाः ।  
उपादानविधिशब्दयोः पर्यायत्वात् ।  
ततः-कर्मविधिः - इत्यवश्यमभ्युपेयम् ।  
तत्र-प्रकरणिनो दर्शादेः पूर्वविहितस्यैवैभिर्वाक्यैः पुनर्विधाने ऽसमिधो यजतिऽ इत्यादिवदभ्यासादेव कर्मभेदः - इति प्राप्ते, ब्रूमः- देशादीनामविधेयत्वे ऽपि विहितकर्मणा सह तेषां सम्बन्धो विधीयताम् ।  
स च कर्मवत्पूर्वे न विहित इत्यप्राप्तत्वाद्विधिमर्हति ।  
यदुक्तम- उपादानविधिशब्दौ पर्यायौ - इति ।  
तदसत् ।  
ऽअप्रवृत्तप्रवर्तनं विधानम, तच्च पुरुषविषयः शब्दव्यापारः ।  
अननुष्ठितस्यानुष्ठानमुपादानम, तच्च कर्माविषयः पुरुषव्यापारःऽ इति महान्भेदः ।  
यो ऽपि-दर्शादीनां पुनर्विधिः सो ऽपि देशादिसम्बन्धं विधातुं कर्मानुवादः - इति न कर्मभेदमावहति ।  
समिधो ऽयजतिऽ इत्यादौ विधेयगुणान्तराभावेनानुवादांसभवात्पुनर्विधानं भेदहोतुः- इति वैषम्यम् ॥ म्जैन्य्च्_२,३।३०-३२ ॥  
  
(चतुर्दशे,आग्नेयद्विरुक्तेः स्तुत्यर्थताधिकरणे सूत्राणि २७-२९)  
  
आग्नेयसूक्तहेतुत्वाद् अभ्यासेन प्रतीयेत  । जैम्_२,३।२७ ।  
  
अविभागात् तु कर्मणां द्विरुक्तेर् न विधीयते  । जैम्_२,३।२८ ।  
  
अन्यार्था वा पुनः श्रुतिः  । जैम्_२,३।२९ ।  
____________________________________________________  
  
स्तर्त् म्जैन्य् २,३।३३-३४  

चतुर्दशाधिकरणमारचयति-  
  
दर्शपूर्णमासप्रोक्त आग्नेयः केवलो ऽप्यसौ ।  
दर्शे यदिति वाक्याभ्यां कर्मान्यद्वानुवादगीः ॥ म्जैन्य्_२,३।३३ ॥  
अभ्यासादन्यकर्मत्वं दर्शेष्टौ द्विः प्रयुज्यताम् ।  
एकत्वप्रत्यभिज्ञानादनूक्त्यैन्द्राग्नसंस्तुतिः  ॥ म्जैन्य्_२,३।३४ ॥  
  
------------------  
  
यदाग्नेयो ऽष्टाकपालो ऽमावस्यायां पौर्णमास्यां चाच्युतो भवति ।  
इति कालद्वये विहितम् ।  
ऽयदाग्नेयो ऽष्टाकपालो ऽमावास्यायां भवतिऽ इत्येकस्मिन्काले पुनर्विहितम् ।  
तत्र - अविशेषपुनःश्रुतिलक्षणेनाभ्यासेन प्रयाजानामिव भेदः ।  
तथा सत्याग्नेययागस्य दर्शकाले द्विःप्रयोगः- इति चेत् ।  
न ।  
प्रत्यभिज्ञानादाग्नेयस्यैकत्वे सत्येककालवाक्यस्यानुवादकत्वात् ।  
न चानुवादो व्यर्थः ।  
विधेयैन्द्राग्नस्तुत्यर्थत्वात् ।  
यद्यप्याग्नेयो ऽष्टाकपालो ऽमावास्यायां भवति, तथापि न केवलेनाग्निना साधुर्भवति ।  
इन्द्रसहितो ऽग्निः समीचीनतरः ।  
तस्मात्---  
ऽऐन्द्राग्नः कर्तव्यःऽ इति विधेयस्तुतिः ।  
प्रयाजवैषम्यं तूक्तमेवानुसन्धेयम् ॥ म्जैन्य्च्_२,३।३३-३४ ॥  
  
इति श्रीमाधवीये जैमिनीयन्यायमालविस्तरे द्वितीयाध्यायस्य तृतीयः पादः  

_________________________________________________________________________  

(अथ द्वितीयाध्यायस्य चतुर्थः पादः)  
  
(प्रथमे यावज्जीविकाग्निहोत्राधिकरणे सूत्राणि १ - ७)  
  
यावज्जीविको ऽभ्यासः कर्मधर्मः प्रकरणात्  । जैम्_२,४।१ ।  
  
कर्तुर् वा श्रुतिसंयोगात्  । जैम्_२,४।२ ।  
  
लिङ्गदर्शनाच् च कर्मधर्मे हि प्रक्रमेण नियम्येत तत्रानर्थकम् अन्यत् स्यात्  । जैम्_२,४।३ ।  
  
अपवर्गे च दर्शयति कालश् चेत् कर्मभेदः स्यात्  । जैम्_२,४।४ ।  
  
अनित्यत्वात् तु नैवं स्यात्  । जैम्_२,४।५ ।  
  
विरोधश् चापि पूर्ववत्  । जैम्_२,४।६ ।  
  
कर्तुस् तु नियमात् कालशास्त्रं निमित्तं स्यात्  । जैम्_२,४।७ ।  
  
____________________________________________________  
  
स्तर्त् म्जैन्य् २,४।१-२  

चतुर्थपादस्य प्रथमाधिकरणमारचयति-  
  
यावज्जीवं जुहोतीति धर्मः कर्मणि पुंसि वा ।  
कालत्वात्कर्मधार्मो ऽतः काम्य एकः प्रयुज्यताम् ॥ म्जैन्य्_२,४।१ ॥  
न कालो जीवनं तेन निमित्तप्रविभागतः ।  
काम्यप्रयोगो भिन्नः स्याद्यावज्जीवप्रयोगतः ॥ म्जैन्य्_२,४।२ ॥  
  
------------------  
  
बह्वृचब्राह्मणे श्रूयते- ऽयावज्जीवमाग्निहोत्रं जुहोतिऽ इति ।  
तत्रं यावज्जीवशब्दो मरणावधिकालपरः ।  
तत्कालसम्बन्धश्च प्रकृते काम्याग्निहोत्रे पूर्वमप्राप्तत्वात् ऽजुहोतिऽ इत्यनूदिते कर्मणि विधीयते ।  
तथा सत्यस्य वाक्यस्य नित्यप्रयोगविधायकत्वाभावेन वाक्यान्तरविहितः काम्यप्रयोग एक एवाग्निहोत्रस्य पर्यवस्यति ।  
स च काम्यप्रयोगो ऽभ्यसितव्यः ।  
सकृदनुष्ठानस्य ऽअग्निहोत्रं जुहुयात्स्वर्गकामःऽ इत्यनेनैव सिद्धत्वात् ।  
ऽयावज्जीवम्ऽ इत्यस्य कालविधेर्वैयर्थ्यप्रसङ्गात् ।  
तस्मात्-अयं काम्यकर्मणो ऽभ्याससिद्धये कालरूपधर्मविधिः ।  
इति प्राप्ते,- ब्रूमः-   
यावज्जीवशब्दो न कालस्य वाचकः, किन्तु लक्षकः ।  
वाच्यार्थस्तुकृत्स्नजीवनम् ।  
न च-जीवनं कर्मधर्मत्वेन विधातुं शक्यम् ।  
तस्य पुरुषधर्मत्वात् ।  
तं च पुरुषधर्मे निमित्तीकृत्याग्निहोत्रप्रयोगो विधीयते ।  
न च - अत्र कर्मभेदः ।  
तद्धेतूनां शब्दान्तरादीनामभावात् ।  
न च-अभ्यासस्तद्धेतुः ।  
निमित्तविशेषसद्भावेनाविशेषपुनःश्रुतेरभावात् ।  
अतः प्रयोगभेदः पर्यवस्यति ।  
जीवनस्यात्र निमित्तत्वात् ।  
सति निमित्ते नैमित्तिकस्य त्यागायोगान्नित्यत्वमर्थसिद्धम् ।  
न च-जीवननिमित्तनैरन्तर्येण प्रयोगनैरन्तर्यापत्तिः ।  
सायम्प्रातःकालयोर्विहितत्वात् ।  
तस्मात्-जीवनस्य पुरूषधर्मत्वान्नीत्यकाम्यप्रयोगौ भिन्नौ ॥ म्जैन्य्च्_२,४।१-२ ॥  

(द्वितीये सर्वशाखाप्रत्ययैककर्मताधिकरणे सूत्राणि ८ - ३२)  
  
नामरूपधर्मविशेषपुनरुक्तिनिन्दाशाक्तिसमाप्तिवचनप्रायश्चित्तान्यार्थदर्शनाच् छाखान्तरेषु कर्मभेदः स्यात्  । जैम्_२,४।८ ।  
  
एकं वा संयोगरूपचोदनाख्याविशेषात्  । जैम्_२,४।९ ।  
  
न नाम्ना स्याद् अचोदनाभिधानत्वात्  । जैम्_२,४।१० ।  
  
सर्वेषां चैककर्म्यं स्यात्  । जैम्_२,४।११ ।  
  
कृतकं चाभिधानम्  । जैम्_२,४।१२ ।  
  
एकत्वे ऽपि परम्  । जैम्_२,४।१३ ।  
  
विद्यायां धर्मशास्त्रम्  । जैम्_२,४।१४ ।  
  
अग्नेयवत्पुनर्वचनम्  । जैम्_२,४।१५ ।  
  
अद्विर्वचनं वा श्रुतिसंयोगाविशेषात्  । जैम्_२,४।१६ ।  
अर्थासन्निधेश् च  । जैम्_२,४।१७ ।  
  
न चैकं प्रतिशिष्यते  । जैम्_२,४।१८ ।  
  
समाप्तिवच् च सम्प्रेक्षा  । जैम्_२,४।१९ ।  
  
एकत्वे ऽपि पराणि निन्दाशक्तिसमाप्तिवचनानि  । जैम्_२,४।२० ।  
  
प्रायश्चित्तं निमित्तेन  । जैम्_२,४।२१ ।  
  
प्रक्रमाद् वा नियोगेन  । जैम्_२,४।२२ ।  
  
समाप्तिः पूर्ववत्त्वाद्यथाज्ञाते प्रतीयेत  । जैम्_२,४।२३ ।  
  
लिङ्गमविशिष्टं सर्वशेषत्वान् न हि तत्र कर्मचोदना तस्माद् द्वादशाहस्याहारव्यपदेशः स्यात्  । जैम्_२,४।२४ ।  
द्रव्ये चाचोदितत्वाद् विधीनाम् अव्यवस्था स्यान् निर्देशाद् व्यतिष्ठेत तस्मान् नित्यानुवादः स्यात्  । जैम्_२,४।२५ ।  
  
विहितप्रतिषेधात् पक्षे ऽतिरेकः स्यात्  । जैम्_२,४।२६ ।  
  
सारस्वते विप्रतिषेधाद्यदेति स्यात्  । जैम्_२,४।२७ ।  
  
उपहव्ये ऽप्रतिप्रसवः  । जैम्_२,४।२८ ।  
  
गुणार्था वा पुनः श्रुतिः  । जैम्_२,४।२९ ।  
  
प्रत्ययं चापि दर्शयति  । जैम्_२,४।३० ।  
  
अपि वा क्रमसंयोगाद् विधिपृथक्त्वम् एकस्यां व्यवतिष्ठेत  । जैम्_२,४।३१ ।  
  
विरोधिना त्व् असंयोगाद् ऐककर्म्ये तत्संयोगाद् विधीनां सर्वकर्मप्रत्ययः स्यात्  । जैम्_२,४।३२ ।  
  
____________________________________________________  
  
स्तर्त् म्जैन्य् २,४।३-४  

द्वितीयाधिकरणमारचयति -  
  
शाखाभेदात्कर्मभेदो न वा, कर्मात्र भिद्यते ।  
दृष्टं काठकनामादि बहु भेदस्य कारणम् ॥ म्जैन्य्_२,४।३ ॥  
ग्रन्थद्वारादिना ह्येते युज्यन्ते भेदहेतवः ।  
रूपादिप्रत्यभिज्ञानादभिन्नं कर्म गम्यते ॥ म्जैन्य्_२,४।४ ॥  
  
------------------  
  
काठककाण्वमाध्यन्दिनतैत्तिरीयादिशाखासु दर्शपूर्णमासाख्यं कर्माऽन्नातम् ।  
तत्र शाखाभेदात्कर्म भिद्यते ।  
कुतः ।  
भेदकारणानां नामभेदादीनां बहूनामुपलम्भात् ।  
काठक-काण्वादिको नामभेदः ।  
कारीरीवाक्यान्यधीयानाः केचिच्छाखिनो भूमौ भोजनमाचरन्ति, शाखान्तरध्यायिनो नाऽचरन्ति, इति धर्मभेदः ।  
एकस्यां शाखायामधीताः ऽइषे त्वाऽ इत्यादयो मन्त्राः, पलाशशाखाच्छेदादयः क्रियाश्च, शाखान्तरे ऽप्यधीयन्त इति पुनरुक्तिः ।  
एवमशक्त्यादयो भेदहेतव उदाहार्याः ।  
न ह्यल्पायुवा मनुष्येण सर्वशाखाध्ययनपूर्वकं कर्मानुष्ठानं कर्तु शक्यम् ।  
तस्मात्-शाखाभेदेन कर्मभेदः ।  
इति प्राप्ते-  
ब्रूमः- रूपाद्यभेदादेकं कर्म ।  
आग्नेयाष्टाकपालादियागरूपं षदेवैकस्यां शाखायाम्, तदेवान्यत्राप्युपलभ्यते ।  
ऽदर्शपूर्णमासाभ्यां यजेतऽ इति यागरूपः पुरूषव्यापारश्चैकविधः ।  
ऽदर्शपूर्णमासौऽ इति कर्मनामाप्येकम् ।  
ऽस्वर्गकामःऽ इति फलसम्बधो ऽप्येकः ।  
तस्मात्- अभिन्नं कर्म ।  
पूर्वपक्षहेतवस्त्वन्यथा सङ्गच्छन्ते ।  
काठकादिकं ज्योतिरादिवन्न कर्मसाम, ऽकाठकेन यजेतऽ इत्यश्रवणात् ।  
ऽकाठकवधीतेऽ इति प्रयोगाद्ग्रन्थनोमत्यवगन्तव्यम् ।  
भूभोजनादिरध्ययनधर्मः ।  
पुनरुक्तिरध्येतृभेदान्न दुष्यतिऽ ।  
अल्पायुवापि शाखान्तरस्थोपसंहारन्यायेन कर्मानुष्ठातुं शक्यते ।  
तस्मात्- अनन्यथासिद्धरूपप्रत्यभिज्ञानाच्छाखाभेदे ऽपि कर्म न भिद्यते ॥ म्जैन्य्च्_२,४।३-४ ॥  
  
इति श्रीमाधवीये जैमिनीयन्यायमालाविस्तरे द्वितीयाध्यायस्य चतुर्थः पादः  
  
द्वितीयो ऽध्यायस्य समाप्तः  

