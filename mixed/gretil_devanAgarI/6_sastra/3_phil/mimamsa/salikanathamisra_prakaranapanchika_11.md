---
title: 'Salikanathamisra: Prakaranapancika, 11'

---
## Intro
  
  
  
  
Salikanathamisra: Prakaranapancika, 11  
  
  
  
  
  
Salikanathamisra: Prakaranapancika,   
with Jayapuri Narayanabhatta's Nyayasiddhi:  
Prakarana 11 (Paricchedas 1 and 2)  
  
  
Input by members of the SANSKNET-project  
(www.sansknet.org)  
  
  
  
This GRETIL version has been converted from a custom Devanagari encoding.  
Consequently, word boundaries may not always be marked by spaces.  
The text is not proof-read.  
  
  
  
  


## पाठः
  
  
  
  
  
  
  
  
________________________________________  
  
  
ॐ  
श्रीमत्प्रभाकरगुरुतन्त्रधुरन्धरेण  
महामहोपाध्याय-शालिकनाथमिश्रेण प्रणीता प्रकरणपञ्चिका  
न्यायसिद्ध्याख्यया व्याख्यया विषमस्थलटिप्पराया  
च समलङ्कृता  
  
________________________________________  
  
  
परिच्च्हेद १  
  
११_१  
  
  
सवृत्तिकाया वाक्यार्थमातृकाया उपोद्घातो नाम  
प्रथमः परिच्छेदः ।  
१०७०गम्भीरविततमर्थं वाचा सङ्क्षिप्तया निबद्धमपि ।  
न विदन्ति ये समग्रं कृपया तदनुग्रहः क्रियते  ॥ १  ॥ १०७१॥  
तत्र कार्यवाक्यार्थवादिन एव भावम्, भावनाम्, अपूर्वञ्च वाक्यार्थान् प्रतिजानते ।  
तत्रापूर्वमेव वाक्यार्थ इति साधनीयम् ।  
तस्य मूलं पदानामन्विताभिधायेतेति, तामेव तावदादौ परिशोधयति ।  
१०७२अत्र ये प्रत्यस्तमितपदविभागम्, वाक्यमेव वाक्यार्थस्य वाचकमित्याचक्षते ।  
१०७३ये च वाक्यान्त्यवर्ण एवेति,१०७४ ये च पदैरनन्विताः पदार्था अभिहिताः पदार्था अभिहिताः परस्परान्वयमात्मनो ऽवगमयन्ति---इति ।  
तन्निरासाय प्रतिजानीते---  
पदेभ्य एव वाक्यार्थप्रत्ययो जायते यथा ।  
तथा वयं निबध्नीमः प्रभाकरगुरोर्मतम्  ॥ १ ॥  
पदेभ्य एव, न वाक्यात्, नाप्यन्त्यवर्णात्, नापि पदार्थेभ्य इत्यर्थः  ॥ १ ॥  
तं प्रकारं वक्तुमुपक्रमते---  
पदेरेवान्वितस्वार्थमात्रोपक्षीणशक्तिभिः ।  
स्वार्थाश्चेद्बोधिता बुद्धो वाक्यार्थो ऽपि तथा सति  ॥ २ ॥  
वाक्यार्थप्रतिपत्तौ हि पदानामनुपायत्वे तदन्यथानुपपत्त्या, वाक्यमेकं तदुपायभूतं कल्प्यते ।  
यद्यपि व्युत्पत्त्यनपेक्षाच्छब्दादर्थो नावगम्यते ।  
यद्यपि चाऽनन्त्याद्वाक्यानाम्, तदर्थानाञ्च, वैदिकस्य चार्ऽथस्यानन्योपायत्वात् व्युत्पत्तिरशक्या ।  
तथापि काल्पनिकपद-पदार्थव्युत्पत्तिसंस्कृतात् वाक्याद्वाक्यार्थमवगच्छतीत्याश्रीयते ।  
यदि काल्पनिकत्वे पद-पदार्थानां प्रमाणाभावादेकैकवर्णोच्चारणेर्ऽथानवबोधात्, क्रमेणोच्चारितानाञ्च युगपच्छवणासम्भवात्, पूर्वपूर्ववर्णानुभवजनितसंस्कारसहितो ऽन्त्यो वर्णः प्रत्यायकः, तस्य च पारमार्थिकपद-पदार्थव्युत्पत्तिस्सहकारिणीति पक्षस्स्वीक्रियते, यदि वा पदैस्सुकरव्युत्पत्तयो ऽनन्विता एव स्वार्था अभिहिता वाक्यार्थमवबोधयन्तीत्यङ्गीक्रियत, यदि तु पदान्येवान्वितान्स्वार्थानभिदधतीति शक्यते साधयितुम्, तदा वाक्यार्थस्यावबुद्धत्वान्नैताः कल्पना आत्मानं लभन्ते  ॥ २ ॥  
कथं पुनः पदानामन्वितस्वार्थमात्रबोधकत्वे वाक्यार्थावगतिस्सिद्ध्यतीत्यत्राऽह---  
१०७५प्रधानगुणभावेन लब्धान्योन्यसमन्वयान् ।  
पदार्थानेव वाक्यार्थान् सङ्गिरन्ते विपश्चितः  ॥ ३ ॥  
ननु तेषां भूयस्त्वाद् भूयांसो वाक्यार्थाः, वाक्यानि च स्युरित्यत्राऽह---  
भूयांसो यद्यपि स्वार्थाः पदानां ते पृथक्पृथक् ।  
प्रयोजनतया त्वेकवाक्यार्थं सम्प्रचक्षते  ॥ ४ ॥  
तत्प्रतीत्येककार्यत्वाद्वाक्यमप्येकमुच्यते ।  
कथं पुनरेकप्रयोजनत्वमित्यत्राऽह---  
प्रतिपत्तिर्गुणानां हि प्रधानैकप्रयोजना  ॥ ५ ॥  
यद्धि प्रधानभूतं, तदेव कथन्नाम विशिष्टं प्रतीयतामित्येवमर्थं गुणानां प्रतिपादनम्, तेन तत्रैव तात्पर्यम्, तदेव प्रमेयम्, तात्पर्यविषय एव शब्दस्य प्रामाण्याभ्युपगमात्, तस्य तथाभूतस्य प्रतिपत्तिर्नैकपदनिबन्धनेति, वाक्यमेव तत्र प्रमाणम् ।  
अत एव च "१०७६षष्ठाद्ये न पदं नाम किञ्चन वाक्ये, न पदार्था नाम केचन वाक्यार्थे" [बृ। टी। ६-१-१] इत्युक्तम् ।  
पृथग्भूतं पदं नाम न किञ्चन प्रमाणमस्ति ।  
पृथग्भूताश्च पदार्थाः, न प्रमेयास्सन्तीत्यर्थः ।  
एतच्च तत्रैव स्पष्टमुक्तम्  ॥ ५  ॥ १०७६ ॥  
सम्प्रति वाक्यमेव वाचकं वाक्यार्थस्येति ये ब्रुवते, १०७७ये च वाक्यान्त्यवर्ण एवेति ।  
तन्निराकरणायाऽह---  
व्यवहारेषु वृद्धानां वाक्यश्रवणभाविषु ।  
आवापे-द्धारभेदेन पदानां शक्तिनिश्चयः  ॥ ६ ॥  
यद्यपि वृद्धव्यवहारपूर्विकैव सर्वा शब्दव्युत्पत्तिः, वाक्यैरेव च व्यवहारः ।  
तथापि यत्पदावापे यस्यार्ऽथस्याऽवापः, यदुद्धारे चोद्धारः, तस्मिन्नेवार्ऽथे तस्य पदस्य वाचकशक्तिरवसीयते ।  
न च तथा सति वाक्यार्थप्रतिपत्तिर्नोपपद्यते, वक्ष्यमाणत्वान्न्यायस्य ।  
येन कार्यबलेन वाक्यमेकं प्रत्यक्षपरिदृश्यमानवर्णपदभेदापह्नवेन कल्प्येत ।  
१०७८किञ्च, "शिशो ! गामानय, शिशो ! गां बधान, वत्स ! गामानय, वत्स ! गां बधान, अर्भक ! गामानय, अर्भक ! गां बधान, डिम्भ ? गामानय, डिम्भ ? गां बधाने"त्यष्टानां वाक्यानामष्टौ वाचकशक्तयः कल्प्याः ।  
पदवादिनस्तु, सप्तानां पदानां सप्तैव शक्तय इति कल्पनालाघवम् ।  
अनयैव दिशा शुक्लामिति पदप्रेक्षेपे वाक्यवादिनो ऽष्टावपराः कल्प्याः, १०७९पदवादिनस्त्वेकैव ।  
अपारमार्थिके च १०८०पद-पदार्थविभागे किमाश्रिता व्युत्पत्तिरभ्युपायतामुपैतीत्यपि चिन्तनीयम् ।  
ये पुनः---वाक्यान्त्यवर्णस्य वाचकतामाहुः, तन्मते ऽपि तावत् पदार्थविभागस्य पारमार्थिकत्वात् घटेतैव व्युत्पत्तिः ।  
ननु वाच्यवाचकसम्बन्धग्रहणमेव व्युत्पत्तिरित्युच्यते ।  
न च वाक्यान्त्यवर्णवाचकत्ववादिनां पदं पदार्थस्य वाचकम् ।  
अतस्तन्मते ऽपि निर्विषयैव व्युत्पत्तिः ।  
उच्यते ।  
न निर्विषया, निमित्तनैमित्तिकभावस्याभ्युपगतत्वात् ।  
केयमवाचकस्य निमित्तता ? नैष दोषः ।  
वाक्याद्धि यत्पदप्रयोगे१०८१ सति, यत्पदार्थान्वितो वाक्यार्थः प्रतीयते, तत्पदं तस्यार्ऽथस्यावाचकमपि भवति निमित्तम् ।  
किन्तु तन्मते ऽपि शक्तिकल्पनागौरवं पूर्वोक्तन्यायेन तुल्यमेव ॥  
ये ऽप्याहुः---वाक्यमेव स्मृत्यारूढं वाक्यार्थं प्रतिपादयतीति, तेषामपि प्राच्यमेव शक्तिकल्पनागौरवलक्षण१०८२ दूषणमशक्यपरिहारम् ।  
१०८३भाष्यकारवचनञ्च "पूर्ववर्णनितसंस्कारसहितो ऽन्त्यो वर्णः प्रत्यायकः" [शा। भा। पृ। ४६] इति निर्विषयम् ।  
अशक्यञ्च महावाक्यस्य सकृत्स्मरणम् ।  
तस्मात्पदानामेव वाचकशक्तिराश्रयणीया ।  
अत्र केचिच्चोदयन्ति---ननु वृद्धव्यवहारप्रयुक्ते वाक्ये पदानां वाचकशक्त्यवधारणमेव नोपपद्यते ।  
पुरुषवाक्यनामर्थं प्रति लिङ्गभावेन प्रमाणत्वाभ्युपगमात् ।  
वाक्याद्धि कार्यभूतात्प्रतीतस्य वक्तुस्तदर्थविषयं पूर्वविज्ञानं १०८४कारणभूतमनुमीयते ।  
तस्य व ज्ञानस्य ज्ञेयाव्यभिचारित्वात् ज्ञेयभूतार्थनिश्चय इति, न वाचकशक्त्यवगमः ।  
उच्यते ।  
न नूनं भवान् १०८५नीतिपथोक्तमर्थं सम्यगाकलयति ।  
परिहृतं हि तत्रेदम्---बालो हि व्युत्पद्यमानः प्रयोज्यवृद्धस्य शब्दश्रवणसमनन्तरभाविनीं विशिष्टचेष्टानुमितामर्थप्रतीतिं शब्दकारणिकामवगच्छति ।  
स तथा व्युत्पन्नः कदाचित्कस्यचिदनन्वितार्थपदरचनं वाक्यमुपलभते, तथोपलभमानस्य चैव विमार्शो जायते---सम्भाव्यमानानन्वितार्थपदरचनमिदं वाक्यं कथं प्रयोज्यवृद्धस्य अर्थनिश्चयं कृतवत् ? वृद्धस्यापि पुरुषायत्ते वाक्ये ऽनन्वितार्थपदरचनशङ्का ममेव सम्भवतीति ।  
तस्यैवं विचिकित्सोदये पुनरेष निश्चयो जायते---  
नूनमनेनायं प्रयोक्तेत्थमवधारितो यदन्वितार्थान्येव पदान्ययं प्रयुङ्क्ते-इति ।  
तथाविधापदप्रयोगनियमश्चास्यानुपलब्धे ऽन्वये नोपपद्यते इत्येवमन्वयोपलम्भमनुमिमानेनान्वयो निश्चीयते ।  
निश्चिते चान्वये वाक्यमेतदनुवादभूत१८६ मर्थस्येति ।  
एवञ्चेदनुवादकतया तस्यार्ऽथस्य तद्वाक्यं वाचकमेवेति, पूर्ववाचकशक्तिज्ञानं नायथार्थमिति मन्यते ।  
यदि परं मया प्रागनुमानपुरस्सरोर्ऽथनिश्चो ऽस्येति नावगतम् ।  
यापि चेयमर्थस्यानिश्चिते ऽन्वये विशिष्टवक्तृज्ञानानुमा, सापि पदानां स्वरूपमात्रावगमादेव नोपपद्यते, किनतु विशेषावगमात् ।  
न च शक्तेरन्यः पदानां विशेषो ऽवगम्यते ।  
ततो मयेवानेनापि पदानां वाचकशक्तिरवधारिता ।  
तेन विशिष्टान्वयवाचकपदप्रयोगात्तद्विषयं वक्तुः पूर्वज्ञानमनुमितवान्, इति गम्भीरो ऽयं नीतिमहाह्वदः ।  
अन्विताभिधानानुपपत्तिशङ्का ।  
अत्र १०८७केचिदाचक्षते---भवतु पदानां पदार्थेषु शक्तिज्ञानम्, तथाप्यन्विताभिधानं न सिध्यति---इति ।  
तथाहि---प्रतियोगिनामनन्ततया अन्वयानामानन्त्यात्, तदानन्त्ये चान्वितानामप्यानन्त्यात्सम्बन्धग्रहणं दुष्करम् ।  
अगृहीतसम्बन्धस्य च पदस्य वाचकत्वे, एकस्माच्छब्दात्सर्वार्थप्रतीतिप्रसङ्गः१०८८ ।  
सामान्यान्वयाभिधानञ्च नाऽशङ्कनीयमेव, वाक्येभ्यो विशेषान्वयावगमात् ।  
स्वरूपमात्राभिधानेनापि च वाक्यार्थप्रतिपत्त्युप१०८९ - पत्तावन्विताभिधानाश्रयणे शक्तिकल्पनागौरवम्१०९० ।  
तथा१०९१ पदेनान्वितस्स्वार्थो ऽभिधीयमानः--किमभिहितेन पदार्र्थान्तरेणान्वितो ऽभिधीयते ? उत, अनभिहितेनेति ? विकल्पनीयम् ।  
अनभिहितेन चेत्, १०९२पदान्तरप्रयोगवैयर्थ्यम् ।  
एकस्माच्च १०९३सर्वान्वयप्रतीतिप्रसङ्गः ।  
अभिहितेन चेत्, तदपि तर्हि पदमन्विताभिधायितया १०९४पदान्तरोपात्तमर्थमभिधानायापेक्षत---इति, इतरेतराश्रयः प्राप्नोति ।  
तस्मात्पदान्तराभिधानानपेक्षस्वरूपमात्राभिधानमेवार्ऽथानां पदैः क्रियते ।  
ते च तथाभूताः पदैरभिहिताः पदार्था आकाङ्क्षा-सन्निधि-योग्यतावन्तो वाक्यार्थमवगमयन्ति ।  
न तेषां सम्बन्धग्रहणापेक्षा शङ्कनीया ।  
यतः पदधर्मो ऽयम्, नायमर्थधर्मः ।  
तदाह भाष्यकारः---  
"१०९५पदानि हि स्वं स्वमर्थमभिधाय निवृत्तव्यापाराणि ।  
अथेदानीं अवगतास्सन्त वाक्यार्थमवगमयन्ती" [पू। मी। १। १। २५।] ति  ॥ ६ ॥  
तदेतन्निराकर्तुमुपक्रमते---  
ओप्यन्ते, चोद्ध्रियन्ते च स्वार्था अन्वयशालिनः ।  
अन्वितेष्वेव सामर्थ्य पदानां तेन १०९६गम्यते  ॥ ७ ॥  
तत्रैव वार्तिकमतेन शङ्का ।  
अत्राऽह---सत्यमन्वितपदार्थविषयावेवाऽवापोद्धारौ, तथाप्यन्विताभिधानमशक्यम् ।  
पारम्पर्येणापि तदुपपत्तेः ।  
तथाहि---पदैरनन्वितो ऽप्यभिहितोर्ऽथो ऽन्वितार्थप्रतिपत्तेर्निमित्तं भवतीति, पदानां पारम्पर्येणान्वितेष्वपि हेतुत्वम् ।  
तदाहुर्वार्तिककारभिश्राः---  
"न विमुञ्चनित सामर्थ्यं वाक्यार्थे ऽपि पदानि नः ।  
तन्मात्रावसितेष्वेषु पदार्थेभ्यस्स गम्यते" ॥  
[श्लो। वा। अधि। ७। श्लो। २२९] इति ।  
पदार्थप्रतिपादनञ्च वाक्यार्थप्रतिपत्तये प्रयुक्तानां पदानामवान्तरव्यापार इति च, तेषामेव व्यवहारः---  
"वाक्यार्थमितये तेषां प्रवृत्तौ नान्तरीयकम् ।  
पाके ज्वालेव काष्ठानां १०९७पदार्थप्रतिपादनम्" ॥  
[श्लो। वा। अधि। ७। श्लो। ३४३।] इति ।  
एतामाशङ्कामुपेक्ष्यैव तावद्दोषान्तरं परिहरति---  
आकाङ्क्षा-सन्निधिप्राप्तयोग्यार्थान्तरसङ्गतान् ।  
स्वार्थानहुः पदानीति व्युत्पत्तिस्संश्रिता१०९७ यदा  ॥ ८ ॥  
आनन्त्य-व्यभिचाराभ्यां तदा दोषो न कश्चन ।  
यत्तावदुक्तम्---आनन्त्याच्छब्दशक्त्यवधारणानुपपत्तिः, अगृहीतशक्तेश्च वाचकत्वे व्यभिचारप्रसङ्ग इति ।  
तदनुपपन्नम् ।  
उपलक्षणाश्रयणेनापि १०९८सम्बन्धबोधः, सौकार्यादाकाङ्क्षितेन योग्येन सन्निहितेन चान्वितं स्वार्थं पदं वक्तीति व्युत्पत्तिराश्रीयते  ।  
तेन---  
१०९९यद्यदाकाङ्क्षितं योग्यं सन्निधानं प्रपद्यते ।  
तदन्वितः पदेनार्ऽथस्स्वकीयः प्रतिपाद्यते ॥  
इति सङ्ग्रहश्लोकः ।  
आकाङ्क्षविषये न्यायमतोपन्यास-निरोसौ ।  
का पुनरियमाकाङ्क्षा ? प्रतिपत्तुर्जिजासा ।  
किन्निबन्धना पुनरसौ ? ११००अविनाभावनिबन्धनेति केचित् ।  
क्रिया हि कारकाविनाभाविनीति तां प्रतीत्य, कारकं जिज्ञासते, एवं कारकमपि बुध्वा, क्रियामिति ।  
११०१तदयुक्तमिति मन्यामहे ?, जिज्ञासाविरामानुपपत्तेः ।  
तथाहि---यदा तावत् कारकजिज्ञासा, तदा तदीयजनक--तद्गुण--तत्क्रिया--तत्कारकान्तरादिजिज्ञासाप्यापद्यते ।  
अथ प्रयोजनाभावात् कारकातिरिक्तमन्यन्न जिज्ञास्यते, तर्हि क्रियामात्रावगमे ऽपि यत्र कारकज्ञानेन प्रयोजनं नास्ति, तत्र जिज्ञासा न स्यात् ।  
अनुष्ठेय तया हि क्रियायामवगतायां कारकमन्तरेण तदनुष्ठानानुपपत्तेः, कारकज्ञानं न प्रयोजनवत् ।  
वर्तमानापदेशादौ त्वननुष्ठेयतया नास्ति न कारकज्ञानेन प्रयोजनम् ।  
अथ च यत्रापि वाक्यमपरिपूर्णं मन्यन्ते, साकाङ्क्षार्थाभिधायितया चापरिपूर्णता ।  
अत एव तत्राध्याहारमपि कुर्वन्ति ।  
यत्रापि चानुष्ठेयक्रियावगमः, तत्रापि निश्शेषकारकजिज्ञासा स्यात् ।  
यथा-देवदत्त ! "गामानये"ति ११०२करणानुपादानादपरिपूर्णता स्यात् ।  
अथैककारकज्ञानेनापि तावदनुष्ठानोपपत्तेर्न कारकान्तरजिज्ञासा, तर्हि देवदत्त ! "गामानय दण्डेने"ति प्रयुक्ते ऽपि दण्डशब्दे, तदाकाङ्क्षा न स्यात् ।  
ततश्च अनाकाङ्क्षितत्वात् तस्य, तदन्वयो न स्याद्वाक्यार्थे ।  
अथ दण्डपदोच्चारणात् तत्राऽकाङ्क्षा परिकल्प्यते ।  
११०३अन्यथा दण्डपदार्थस्यानन्वये तत्पदोच्चारणमनर्थकं स्यात् ।  
एवम "प्यरुणयैकहायन्या पिङ्गाक्ष्या सोमं क्रीणाती" [तै। सं। ६।१।९] त्यत्राप्यनन्वयप्रसङ्गः ।  
न हि वेदपदोच्चारणेनानर्थकेन न भवितव्यमिति किञ्चन प्रमाणमस्ति, अतो न तत्राऽकाङ्क्षोदये किञ्चित्कारणमस्तीति, "सोमं क्रीणाती"त्यतो ऽधिकस्यानन्वितता स्यात् ।  
अपि च लौकिकत्वात् क्रियाकारकयोः, यत्किञ्चित्क्रिया-कारकोपादाने ऽपि तत्सिद्धेरविघातान्नऽतीव विशेषजिज्ञासा घटते ।  
अज्ञाते हि ज्ञानेच्छा घटते, न पुनर्ज्ञाते ऽपि ।  
स्वमतेनाऽकाङ्क्षाकथनम् ।  
११०४अत्रोच्यते---अभिधानापर्यवसानम्, अभिधेयापर्यवसानञ्च जिज्ञासोदये निबन्धनम् ।  
एकपदप्रयोगे हि ११०५द्वारमित्यादावभिधानमेव न पर्यवस्यति ।  
न ह्यनुच्चरिते प्रतियोगिसन्निधापके११०६ पदे ऽन्विताभिधानं शक्यते वक्तुम् ।  
वृद्धव्यवहारवशेनान्वितार्थप्रतिपादनपरता पदानामवधारितेति, तदर्थं युक्तैव प्रतियोगिजिज्ञासा ।  
यस्याप्यभिहितान्वय इति राद्धान्तः, तन्मते ऽपि पदार्थस्य ११०७पदार्थान्तरमन्तेरणान्वयासामर्थ्यात्, तदुपपत्तये युक्तैव ११०८प्रतियोगिजिज्ञासा ।  
तस्याञ्च सत्यामपरिपूर्णवाक्यपरिपूरकतया लोके ऽध्याहारस्य११०९ १११०विदितत्वात्, प्रकरणादिवशेन योग्यप्रतियोग्यध्याहारः क्रियते ।  
"अमावास्यायामपराह्णे पिण्डपितृयज्ञेन चरन्ती" [आ।श्रौ।१।३।७।सू।१।२।] त्यादिष्वनेकपदप्रयोगादन्विताभिधाने ऽपि, अभिहितस्नय कार्यस्यापूर्वात्मनो ऽनुष्ठानं विना कार्यत्वानुपपत्तेः, कर्त्रा च विना तदसम्भवात्, अधिकारादृते च तदयोगात्, नियोज्यमन्तरेण चतस्यानवकल्पनात्, तदुपपत्तये युक्तैव तदन्वययोग्यनियोज्यजिज्ञासा ।  
तस्यां सत्यामपरिपूर्णत्वावगमात्, लोकवदध्याहारे कर्तव्ये सत्यपि, ११११जीवनस्याऽवश्यकत्वे ऽन्तरङ्गत्वे च १११२विधेरनुष्ठानाक्षेपो न कल्पेतेति, तत्परित्यागेन काम्ये नियोज्यविशेषणे स्थिते सर्वकामिपुरुषव्यापिस्वर्गस्यैव नियोज्यविशेषणत्वयोग्यत्वात्, स्वर्गकामो नियोज्यो ऽध्याह्वियते ।  
१११३तथाध्ययनविधावन्यप्रयुक्तानुष्ठाननिर्वाहितकार्यभावे नियोज्यो नाध्याह्वियते ।  
१११४अलौकिकत्वाच्चापूर्वे कार्ये नियोज्यस्याध्याहारमन्तरेणाऽकाङ्क्षा न निवर्तते ।  
अलौकिकत्वादेव च "सौर्यं चरुं१११५ निर्वपेत् घृते शुक्लानां व्रीहीणां ब्रह्मवर्चसकामः" [मै। सं। २। २। २] इत्यादौ करणोपकारमन्तेरण विधेस्सिद्ध्यसम्भवात् तज्जिज्ञासा, तज्जनकपदार्थजिज्ञासा च ।  
अत एव तदभावे भाष्यकारो वाक्यानां १११६न्यूनतामाशङ्क्य परिहृतवान्१११७ ।  
नन्वेवं तर्हि तत्र पदत्रयं प्रयुज्यते---"गामानय शुक्लामि"ति लोके, तत्र हि कारकद्वयस्यासम्भवान्नाऽकाङ्क्षास्तीति कथमन्विताभिधानम् ।  
"गामानयेत्ये" तावतैव परिपूर्णत्वाद्वाक्यस्य ।  
सत्यम् ।  
पदान्तरानुच्चारण एवम्, उच्चरिते तु तस्मिन्, तस्याप्यानयतिसन्निधानादेकवाक्यत्वावगमादानयत्यन्वितस्वार्थाभिधाय् इत्वात्, आकाङ्क्षां विना च तदसम्भवात्, आनयतेराकाङ्क्षा परिकल्प्यते ।  
तथा चोक्तं १११८भाष्यकारेण---  
"भवति च रक्तं प्रत्याकाङ्क्षे" [शा। भा। पृ। ११७।टति ।  
तेनात्राप्यन्विताभिधानसिद्ध्यर्थमेवाऽकाङ्क्षा ।  
यदि परमयं विशेषः, "द्वारमि"त्यादौ तस्यैव पदस्यान्विताभिधानायाऽकाङ्क्षा, "गामानय शुक्लामि"त्यादौ तु १११९पदान्तरस्येति ।  
अन्वितस्याभिधानार्थमुक्तार्थघटनाय वा ।  
प्रतियोगिनि जिज्ञासा या साऽकाङ्क्षेति गीयते ॥  
इति सङ्ग्रहश्लोकः ॥  
सा चेयमाकाङ्क्षा ११२०भवन्ती व्युत्पत्तावुपलक्षणमाश्रीयते ।  
किमिति पुनस्सन्निधि-योग्यत्व एव ११२१नाऽश्रीयते, निराकाङ्क्षाणामन्विताभिधानादर्शनात् ।  
"अयमेति पुत्रो राज्ञः, पुरुषो ऽयमपनीयतामि"त्यादौ पुत्रपदसम्बन्धनिराकाङ्क्षो राजा न पुरुषेणान्वीयते ।  
कस्मात्पुनरनयोः पुत्र-पुरुष-योस्सन्निधि-योग्यत्वाविशेषे ऽपि पुत्रेणैव राज्ञस्सम्बन्धः, न पुरुषेण ।  
उच्यते---वाक्यात् ११२२वाक्यार्थप्रतिपत्तेर्न्यायसापेक्षत्वात्, नित्यसापेक्षेण पुत्रेणैव राजा सम्बध्यते, तत्सम्बन्धनिराकाङ्क्षश्च न पुरुषसम्बन्धमनुभवतीत्याकाङ्क्षापि व्युत्पत्त्युपलक्षणमाश्रीयते ।  
परिपूर्णेन योग्यस्य समीपस्याप्यनन्वयः११२३ ।  
व्युत्पत्तौ तेन शब्दानामाकाङ्क्षाप्युपलक्षणम् ॥  
इति सङ्ग्रहश्लोकः ॥  
सा चेयमाकाङ्क्षा प्रतियोगिषु सर्वेषु न सहसैवोपजायते, किन्तु कारणोपनिपातक्रमेण ।  
तथाहि---विषयमन्तरेणापूर्वं कार्यं प्रत्येतुमेव न शक्यत इति, प्रतिपत्त्यनुबन्धभूतविषयापेक्षा प्रथमं विधेः ।  
अथ प्रतिपन्ने विषयसम्बन्धिनि विध्यर्थे, नियोज्यमन्तरेण तत्सिद्ध्यसम्भवान्नियोज्याकाङ्क्षा ।  
तथा विषयीभूते भावार्थे करणे लब्धे, वैकृतापूर्वाणां करणोपकाराकाङ्क्षा, लब्धे च तस्मिन्, तज्जनकपदार्थाकाङ्क्षेति ।  
तथा चाऽहु ः---  
"प्रतियोगिषु सर्वेषु नाऽकाङ्क्षोदेति तत्क्षणात् ।  
कारणोपनिपातानुपूर्व्येण तु यथायथम्" ॥  
इति ॥  
तत्क्रमेणान्विताभिधानमपि क्रमेणैव ।  
श्लोकश्चात्र भवति---  
जिज्ञासा जायते बोद्धुस्सम्बन्धिषु यथा यथा ।  
तथा तथैव शब्दानामन्वितार्थाभिधायिता ॥  
सन्निधिनिरूपणम् ।  
अथ ११२४सन्निधिः कः ? ११२५यस्यार्ऽथस्य श्रवणानन्तरमाकाङ्क्षा-योग्यताभ्यामर्थान्तरे बुद्धि विपरिवृत्तिः ।  
सा च न शब्दनिबन्धनैव केवलमन्विताभिधानव्युत्पत्तावुपलक्षणम् ११२६ अध्याहृतेनापि लोके अन्विताभिधानदर्शनात् ।  
न च वाच्यं---शब्द एवाध्याह्वियते, सचार्ऽथमुपस्थापयति---इति, अनुपयोगात्, अप्रमाणकत्वाच्च ।  
यद्यप्यर्थापत्तिप्रमाणको ऽध्याहारः, तथापि शब्दकल्पनमनुपपन्नम् ।  
येन हि विनानुपपत्तिः, तदेवार्ऽथापत्तिप्रमेयम् ।  
न चार्ऽथानां शब्दमन्तरेणानुपपत्तिः ।  
स्यान्मतम् ।  
अर्थकल्पनायैवार्ऽथापत्तिः प्रवर्त्तमानां तस्यार्ऽथस्य सविकल्पकज्ञानवेद्यत्वात्, सविकल्पकज्ञानानाञ्च शब्दपुरस्सरत्वात् पुरोवर्तिति शब्द एव पर्यवस्यति---इति ।  
तदसत् ।  
यथैव शब्दपुरस्सरे ऽपि सविकल्पकज्ञाने लिङ्गस्य, इन्द्रियाणाञ्च निर्विकल्पकदशायामर्थ एवावधारितशक्तित्वान्न शब्दमात्रे पर्यवसानम्, तथा दृष्टार्थापत्तौ साक्षादुपपादकेर्ऽथ एवार्ऽथापत्तेः प्रामाण्याभ्युपगमात्, श्रुतार्थापत्तवपि तत्रैव तस्याः प्रामाण्यं युक्तम्, न शब्दे ।  
तस्य साक्षादनुपपत्तिशमनासमर्थत्वात् ।  
किञ्च सर्वत्र सविकल्पकज्ञाने शब्दस्स्मरणविपरिवर्ती न प्रमेयतां प्रतिपत्तुमर्हति ।  
सविकल्पकल्पकज्ञानेषु पूर्वप्रतीयमानता च शब्दस्य नातीव प्रमाणवती, किन्त्वर्थप्रतीतावेव समानकालं शब्दस्मरणमिति प्रतीत्यारूढम् ।  
तेन न श्रुतार्थापत्तिश्शब्दविषया ।  
न च शब्दानुपपत्त्या शब्दकल्पनैवोचिता, तस्य स्वाते ऽनुपपत्त्यभावात् ।  
अन्विताभिधानानुपपत्त्या तु कल्पना प्रसरन्ती योग्यप्रतियोग्यर्थविषयैवावतिष्ठते, तस्यैवाऽकाङ्क्षितत्वात्, ११२७दशमाद्यन्यायेन पदार्थवत् पूर्वप्रतीतस्यापि शब्दस्योपेक्षणीयत्त्वात् ।  
न च "द्वारमि"ति यत्राध्याहारः, तत्राप्याव्रियताम्, संव्रियतामिति वा कल्पयितुमर्थापत्तेः प्रभविष्णुता, सामान्यकल्पनामात्रहेतुत्वात् ।  
तस्मादपरिपूर्णपरिपूरकतया लोकत एवाध्याहारस्याप्युपपत्तिः११२८ ।  
तत्र यौग्यतया, प्रकरणादिवशेन च विशेषावधारणादर्थ एव च परिपूरक इति, अनुपयोगी शब्दस्याध्याहारः ।  
अतो विश्वजिदादौ नियोज्येन, सर्वत्र च करणोपकारेण, विकृतिषु च प्राकृतपदार्थैरशब्दोपस्थापितैरपि सिद्धमन्विताभिधानम् ।  
आकाङ्क्षावच्च सन्निधावपि सन्निधापकक्रमेणैव क्रमो वेदितव्यः, तदनुसारेण चान्विताभिधानमपितथैव---इति ।  
सन्निधिश्शब्दजन्मैव व्युत्पत्तौ नोपलक्षणम्  ।  
अध्याहृतेनाप्यर्थेन लोके सम्बन्धदर्शनात् ॥  
सहसैव न सर्वेषां सन्निधिः प्रतियोगिनाम्  ।  
सन्निधापकसामग्रीक्रमेण क्रमवानसौ ॥  
यथा यथा सन्निधानं जायते प्रतियोगिनाम्  ।  
तथा तथा क्रमेणैव शब्दैरन्वितबोधनम् ॥  
इति सङ्ग्रहश्लोकाः ।  
अतो यथोक्ताकाङ्क्षा---सन्निधिप्राप्तमाकाङ्क्षितं सन्निहितं योग्यञ्च यत् पदार्थान्तरम्, तेन सङ्गतमित्यर्थः ।  
योग्यतानिरूपणम् ।  
किं पुररिदं योग्यत्वं नाम ? उच्यते--यत् ११२९सम्बन्धार्हम् ।  
सम्बन्धार्हमिदमिति कथमवगम्यते, सम्बन्धित्वेन दृष्टत्वात् ।  
नन्वेवं तर्हि कथमपूर्वे कार्ये ऽन्विताभिधानं वेदे, तेन सह कस्य चित् सम्बन्धस्यादर्शनात् ।  
उच्यते---सामान्यतो योग्यतावधारणं विशैषप्रतित्तावुपाय इत्यदोषः ।  
यदपि तदपूर्वम्, तदपि कार्यमेवेति दृष्टचरकार्यसम्बन्धं यत्, तद्योग्यमित्यवसीयते ।  
सामान्येनैव योग्यत्वं लोके यदवधारितम् ।  
तदन्विताभिधानस्य व्युत्पत्तावुपलक्षणम् ॥  
इति सङ्ग्रहश्लोकः ।  
योग्यताविषये मतान्तरोपन्यास---निरासौ ।  
अन्ये तु---यदयोग्यतया नावधारितम्, तद् योग्यम् ।  
तेनालौकिकेनापि विध्यर्थेनान्विताभिधानं सिद्ध्यतीत्याहुः ।  
तदिदमसारम् ।  
यथाप्रमाणान्तरावेद्ये वस्तनि कस्यचिद् योग्यतावधारयितुं न शक्यते, तथैवायोग्यतापीति, सर्वस्याप्रतीतेनापि सर्वप्रकारेण तस्मिन्नन्वयस्स्यात् ।  
भावार्थस्यैव विषयत्वेनान्वयः, अनुपादेयविशेषणविशिष्टस्यैव स्वर्गकामादेः नियोज्यतयान्वय इति नियमो नोपपद्यत इत्यलमतिप्रसङ्गेन  ॥ ८ ॥  
नन्वन्विताभिधानपक्षे व्युत्पत्तावुपलक्षणाश्रयणमेव गौरवमित्यत्राऽह---  
पदार्थेष्वपि चैवैषा सामग्र्यन्वयबोधने  ॥ ९ ॥  
यस्यापि मते पदार्था एवान्योन्यान्वयमवगमयन्ति, तेनापि प्रतिनियतान्वयबोधसिद्ध्यर्थमिदमाश्रयणीयमेव--आकाङ्क्षा--सन्निधि--योग्यतावन्त एव पदार्था ११३३वाकयार्थ बोधयन्ति, नान्य इति, एतदेव कथमिति पर्यनुयुक्तेन वृद्धव्यवहारे तथादर्शनादिति परिहारो वाच्यः ।  
तस्मादुभयपक्षसाधारणत्वान्नेदं दूषणम्  ॥ ९ ॥  
नन्वेवमपि केन विशेषेणाभिहितान्वयं परित्यज्य, अन्विताभिधानमाश्रितमिति ।  
११३४अत्राऽह---  
किन्तु तेषामदृष्टैषा शक्तिर्मानान्तराद्गतौ ।  
कल्प्या विशिष्टार्थपरपदसंस्पर्शभाविता  ॥ १० ॥  
पदार्थानां हि शब्दादन्यतः प्रमाणात् प्रतीयमानानामन्योन्यान्वयबोधकत्वं न प्रतीतमिति, शब्दाभिधेयानां तदवगमशक्तिः कल्पयितव्या ।  
तस्याश्चोत्पत्तौ शब्दसंस्पर्श एव हेतुरित्याश्रयणीयम् ।  
शब्दो हि विशिष्टार्थप्रतिपत्तिपरतया लोकव्यवहारेषु प्रयुज्यमानो दृष्टः ।  
न चो ऽसौ साक्षाद्वाक्यार्थप्रतिपादने समर्थ इति, पदार्थानवान्तरव्यापारीकरोति ।  
ते च यद्यन्योन्यान्यान्वयबोधने समर्थास्स्युः, तदा तेषामवान्तरव्यापारता स्यान्नान्यथेति, विशिष्टार्थावबोधपरशब्दसंस्पर्शादेव तेषामेषा शक्तिराविर्भवतीति, शब्दस्यापि पदार्थगतान्वयबोधकत्व११३५ शक्त्याधानशक्तिराश्रयणीया ।  
स्यादेवम्---यदि मानान्तरावसेयानां पदार्थानामन्योन्यान्वयावगमे सामर्थ्यं न स्यात् ।  
अस्ति तु तत् श्वैत्यस्यानवधारिताश्रयविशेषस्य प्रत्यक्षदृष्टस्य,अश्वस्याप्रतिपन्नगुणविशेषस्य प्रत्यक्षह्वेषाशब्दानुमितस्य पदनिक्षेपशब्दानुमितस्य, अज्ञातकर्तृभेदस्य धावनस्य, "श्वेतो ऽश्वो धावती"त्यन्वयबोधकत्वदर्शनात् ।  
११३६तदाहुर्वार्त्तिककारमिश्राः---  
"पश्यतश्श्वेतमारूपं ह्वेषाशब्दञ्च शृण्वतः ।  
खुरनिक्षेपशब्दञ्च श्वेतो ऽश्वो धावतीति धीः ॥  
दृष्टावाक्यविनिर्मुक्ता" इति ।  
[श्लो। वा। वा। अधि। श्लो। ३५८] आरूपम्---अव्यक्तरूपमित्यर्थः ।  
तेन गुणविशेषो न प्रत्यक्षमवसीयत इत्यर्थः ।  
अत्रोच्यते---किं येनैव पुरुषेण श्वैत्यसमानाश्रयौ ह्वेषाध्वनि-पदनिक्षेपशब्दाववगतौ, तस्यैवेयं "श्वेतो ऽश्वो धावती"ति धीः ? उत यस्यऽपादानानध्यवसायः, तस्यापि---इति ? किमतः ।  
यदि तावदप्रत्याकलितह्वेषाध्वतिन-पदविहारनिर्धोषापादानस्येत्युच्यते, तदाप्रतीतिविरोधः ।  
स ह्येवं प्रतिपद्यते---भवितव्यमस्मिन् देशे नूनमश्वेन, भवितव्यञ्च केनचिद्धावतेति ।  
अथाश्वसम्बन्धिनमेव सुरपुटटङ्काररवमभ्यासपाटववशादवैति, तदासावश्ववर्तिनीमेव वेगवतीं गतिमनुमिनोतीति, न पुनः केवलामेवावगम्य, तस्यान्वयं पदार्थसामर्थ्येनावबुद्ध्यते ।  
यो ऽपि तस्मिन् देशे नास्त्यन्यो ऽश्वादिति निश्चित्य, पारिशेष्यादपादानाध्यवसाये ऽपि ह्वेषाध्वनेश्श्वैत्यसमानाधिकरणमश्वत्वमप्यध्यवस्यति,  ।  
तस्यापि गृहाभावदर्शनमिव बहिर्भावावगतावर्थापत्तिः---"यो ऽयं श्वेतः, स एषो ऽश्वः" इत्यत्र प्रमाणम् ।  
यस्तु श्वैत्यसमानाधिकरणौ ह्वेषाध्वनि-खुरपुटटङ्कारावध्यवस्यति,तस्याप्यश्वत्वे वेगवति च गमने श्वेतवर्तिन्येवानुमानम्, न स्वतन्त्रयोः ।  
अतः प्रमाणान्तरेणासम्बद्धावभातानां पदार्थानां न क्वचिदन्योन्यसम्बन्धबोधकत्वमनुमानार्थापत्तिव्यतिरेकेण प्रतीतम् ।  
अपि च यदि पदार्थावगतिमात्रादेव परस्परान्वयावगमः, तदा कस्मिन् प्रमाणे तस्यान्तर्भाव इति वाच्यम् ? न तावच्छाब्दे, शब्दाभावात् ।  
पदाथाभिधानावान्तरव्यापारेण हि ११३८यच्छब्दादन्वयज्ञानम्, तच्छाब्दमित्येष वो राद्धान्तः ।  
११३९तस्मान्नास्य शाब्दे ऽन्तर्भावः ।  
प्रमाणान्तराभ्युपगमे तु शाब्दस्योच्छेदः, शब्दावगतपदार्थविषये ऽपि तस्यैव प्रामाण्यप्रसङ्गात् ।  
तस्माच्छब्दाभिहितानां पदार्थानामन्यत्रादृष्टं वाक्यार्थबोधनसामर्थ्यं कल्पयितव्यम् ।  
तदाधानशक्तिश्च शब्दानामपीति कल्पनालाघवाच्छब्दानामेवान्वितस्वार्थावबोधनशक्तिमात्रं कल्पयितुं न्याय्यम् ।  
तेन पारम्पर्येण पदानामन्वितेषु सामर्थ्यमिति निरस्तम् ।  
११४०नन्वनन्तप्रतियोग्यन्वितस्वार्थबोधनविषया अनन्ता एव शब्दस्य शक्तयः कल्पयितव्यास्स्युः ।  
अभिहितान्वयवादे त्वेकस्मिन्नर्थे एकस्य शब्दस्यैकैव शक्तिरिति ।  
११४१तन्न---एकयैवाऽकाङ्क्षित-सन्निहित-११४२योग्यार्थान्वितस्वार्थाभिधानशक्त्या प्रतियोगिभेदेन कार्यभेदोपपत्तेश्चक्षुरादीनामिव ।  
चक्षुर्यथैवैकया दर्शनशक्त्या घटादिप्रतियोगिसहायभेदाज्ज्ञानानि भिन्नानि जनयति, तथा शब्दो ऽपि प्रतियोगिभेदादिति मन्तव्यम् ।  
किञ्च पदार्थेष्वपि तुल्यमेतदिति न किञ्चिदेतत् ।  
अन्ये त्वाहुः---आकाङ्क्षा-सन्निधि-योग्यतावन्तः पदार्था वाकयार्थीभवन्ति, न पुनर्वाक्यार्थमेव बोधयन्तीति ।  
तदिदमतिमन्दम्---वाक्यार्थावगतेः कारणाभावप्रसङ्गात् ।  
अनुपायत्वे पदानामन्वयप्रतीतौ पदार्था अपि चेन्न कारणम्, अकारणिकैवा ।  
द्यपद्येत ।  
स्यान्मतम् ।  
क्रियापदेन, कारकपदेन वा साकाङ्क्षेर्ऽथे ऽभिहिते, यदेव पदान्तरेण योग्यप्रतियोगिपदार्थान्तरं सन्निधाप्यते, तदवे तस्य सम्बन्धित्वेनावतिष्ठते--इति ।  
सत्यमेवम् ।  
अवगतिस्तु तत्सम्बन्धस्य किन्निबन्धनेति वाच्यम् ।  
अथ पूर्वपदार्थे साकाङ्क्षे अभिहिते, यत् पदान्तरमुच्चरितम्, तत् तत्सम्बन्धितयैव स्वार्थमुपनयति प्रत्ययवत् ।  
यथा प्रकृत्यर्थे पूर्वप्रतीते प्रत्यय उच्चार्यमाणस्स्वर्थं तद्विशिष्टमेवाभिधत्ते, तथा पदान्तरमपि ।  
तदुक्तं, "प्रकृतिप्रत्ययौ प्रत्ययार्थं सह ब्रूतः" [म। भा।] इति ।  
प्रकृति स्वार्थं प्रत्ययार्थविशैषणत्वेनोपनयतीति, प्रत्ययेन तदर्थमाहेत्यर्थः ।  
तथा चोक्तम्---  
"नित्यं विशिष्ट एवार्ऽथे प्रत्ययो यत्प्रयुज्यते ।  
तत्पूर्वतरविज्ञातप्रकृत्यर्थविशेषणात्" ॥  
इति ।  
अङ्गीकृतं तर्हि द्वितीयस्य पदस्यान्विताभिधानम्, प्रथमस्य तथापि नास्तीति चेन्न ।  
वाक्ये पादानां प्रयोगक्रमनियमाभावात् ।  
यदेव कदाचित् प्रथमम्, तदेव कदाचित् द्वितीयमिति, सर्वपदानामेवान्विताभिधानमापतितम् ।  
अभिहितान्वयवादी च प्रकृति-प्रत्यययोरप्यन्वय-व्यतिरेकावधारितव्यतिरिक्तशक्तिकयोरभिहितान्वयमेव पदवदिच्छति ।  
तथा च---  
"प्रकृतिप्रत्ययौ ब्रूतः प्रत्ययार्थं सहेति यत् ।  
भेदेनैवाभिधाने ऽपि प्राधान्येन तथोच्यते" ॥  
"पाकं तु पचिरेवाऽह कर्तारं प्रत्ययो ऽप्यकः ।  
पाकयुक्तः पुनः कर्ता वाच्यो नैकस्य कस्यचिद्"  ॥ ११४३॥  
इत्याह ।  
किञ्च प्रतययश्चेदन्विताभिधायी, तदा तदविशेषात् पदानामप्यन्विताभिधायिता किमिति नाभ्युपेयते, किमर्धवैशसेन ।  
यदि प्रकृति-प्रत्यययोरप्यन्विताभिधानमस्ति, न तर्हि द्वारमित्यत्रान्विताभिधानानुपपत्तिनिबन्धयाऽकाङ्क्षया विव्रियतां, संव्रितयां वेत्यध्याहारः ।  
उच्यते ।  
द्वारमिति प्रथमेयं प्रातिपदिकार्थाव्यतिरिक्तार्थाभिधायिनी ।  
तेनात्र केन सहान्वितस्याभिधानम् ।  
व्यतिरिक्तार्थे प्रत्यये प्रविशेत्यादौ यो ऽध्याहारः, सो ऽभिहितार्थानुपपत्त्यैव विश्वजिदादिवदिति न दोषः ।  
वाक्यार्थविषये भट्टपादमतम् ।  
११४४वार्तिककारमिश्रास्तु-लाक्षणिकान् सर्ववाक्यार्थानिच्छन्तः पदार्थानामन्वयावबोधशक्तिकल्पनां निराकुर्वन्ति ।  
अनन्वितावस्थो हि पदार्थो ऽभिहितो ऽन्वितावस्थां स्वसम्बन्धिनीं लक्षयति ।  
अवस्था-वस्थावतोर्हि सम्बन्धात्, अवस्थावत्यभिहिते, भवत्येवावस्थापि बुद्धिस्था ॥  
सर्वत्र च सम्बन्धिनि दृष्टे, सम्बन्ध्यन्तरे बुद्धिर्भवतीति कॢप्तमेव ।  
तेन नास्ति पदानामन्वितबोधने शक्तिकल्पनेति ।  
तदाहुः---  
"वाक्यार्थो लक्ष्यमाणो हि सर्वत्रैवेति नस्स्थितिः ।  
" अत्रापरे ब्रुवते---नेयं लक्षणा, स्वार्थापरित्यागात् ।  
स्वार्थपरित्यागेन हि गङ्गादिषु लक्षणा दृष्टा-इति ।  
ते तु मीमांसातन्त्रान्तःपातवैकल्येनैवमाहुः ।  
लक्षणीयवशेन हि क्वचित् स्वार्थस्य त्यागः, सङ्ग्रहो वा ।  
"सृष्टीरूपदधाती"ति ११४५लक्षणायास्स्वीकारः, ११४६गुणिनां तद्गणपठितानां सृष्टिशब्दरहितानामपि लक्ष्यमाणत्वात्, तदन्तर्गतत्वाच्च सृष्ट्यर्थस्रू ।  
तथा "पौर्णमासीं यजते" इत्येकवचनानुपपत्त्या पौर्णमासीशब्दो यागवचनो यागसमुदायलक्षणार्थः११४७ ।  
न च समुदायपरिग्रहे समुदायित्यागः, तदाश्रयत्वात्तस्रू ।  
तथैतरेतरयोगद्वन्द्वे द्विवचन-बहुवचनानुपपत्तेरर्थान्तरसहितावस्था लक्षणयाऽश्रीयते, न चावस्थावत्परित्यागः ।  
तथा निषादस्थपत्यधिकरण [मी। द। ६। १-१०] पूर्वपक्षे षष्ठ्यर्थलक्षणा स्यादित्युच्यते, न तत्र प्रकृत्यर्थस्य त्यागो ऽप्यापद्यते ।  
तथा ११४८रथघोषेणेत्यत्र रथस्यापरित्यागः ।  
तथा "मेधपतये ११४९मेधमि"त्येकवचनान्तस्य मन्त्रस्य लक्षणया प्रकृतौ निवेशः ।  
न च गुणिनोरग्नीषोमयोस्तत्र हानमिति, ११५०स्वार्थापरित्यागे ऽपि युक्तैव लक्षणा ।  
गुरुमतेन लक्षणानिरूपणम् ।  
अत्रोच्यते ।  
कथं पुनरियं लक्षणा ?  ।  
वाच्यस्यार्ऽथस्य वाक्यार्थे सम्बन्धानुपपत्तितः ।  
तत्सम्बन्धवशप्राप्तस्यान्वयाल्लक्षणोच्यते ॥ ११५१॥  
इति सङ्ग्रहश्लोकः११५२ ।  
"गङ्गायां घाषः," इत्यादिषु श्रौतस्य गङ्गापदार्थस्य वाक्यार्थे ऽन्वयासम्भवात्, तं परित्यज्य तत्सम्बन्धाल्लब्धबुद्धिसन्निधेः कूलाद्यर्थस्य वाक्यार्थान्वयिताध्यवसीयते ।  
अत एवाऽहुः---  
"अनुपपत्त्या, सम्बन्धेन च लक्षणा भवती"ति ।  
इह च "गामानये"त्यादौ न श्रौतस्यार्ऽथस्यान्वयायोग्यत्वं, नाप्यन्वितावस्थस्याऽनयनसम्बन्धार्हता११५३ ।  
अन्वितार्थस्यान्वयान्तरासम्भवात् ।  
अथ मा भूदेषा लक्षणा, किनतु क्रियावगत कारकान्वयिनीमात्मनो दशामवगमयति, अविनाभावादिति ।  
उच्यते---शाब्दत्वं तावदित्थमपह्नुतमन्वयावगमस्य, किन्तु सामान्यतोदृषानुमानगोचरताभ्युपगता भवति ।  
तथा विशिष्टान्वयावगतिरनुपपद्यमाना ११५४निर्मूलाऽपद्यते ।  
अथ विशेषान्वयं विना व्यवहारानवकल्पनादनर्थकं शब्दोच्चारणमिति तदाश्रयणम्, एवमपि प्रेक्षापूर्वकारिणां११६५ सार्थकवाक्यमात्रप्रयोगिणां वचनाद्विशेषान्वयावगमः ।  
वेदे त्वानर्थक्येन न भवितव्यमिति, प्रमाणाभावान्न शक्यते विशेषान्वयो ऽवगन्तुम् ।  
न च लोके ऽप्यानर्थक्यमापद्यत इत्येतावता कारणेनोपायाद्विनापि विशेषान्वयाध्यवसानं युक्तम् ।  
न हि दग्धुकामस्योदकोपादानमनर्थकमिति, जलस्य दाहशक्तिराविर्भवति ।  
काममानर्थक्यम् ।  
न पुनस्सामान्यतोदृष्टस्य ११५६विशेषान्वयावसायिता ।  
अथाऽकाङ्क्षित-सन्निहित-योग्यान्यवपरता वृद्धव्यवहारे पदानामवगतेति, व्युत्पत्त्यनुसारेण विशेषान्वयावगमः ।  
तन्न तत्र वृद्धव्यवहार एव तत्परता पदानाम्, पदार्थानां वा उपायाभावेन कथं नाम निर्वहति ?मे चिन्ता सा हि पदानाम्, पदार्थानां वा शक्तिकल्पनां विनानुपपन्नेति मन्यामहे  ॥ १० ॥  
सा च पदानामेवोचितेत्याह---  
११५७प्राथम्यादभिधातृत्वात् तात्पर्यावगमादपि११५८ ।  
पदानामेव सा शक्तिर्वरमभ्युपगम्यताम्  ॥ ११ ॥  
प्रथमभावीनि पदान्यतिलङ्घ्य, नार्ऽथेषु वाक्यार्थबोधनशक्तिराश्रयितुं युक्ता ।  
किञ्च पदानि तावदभिधायकानीति निर्विवादम् ।  
तेन तेषामभिधानशक्तिस्सम्प्रतिपन्नैवेति, तस्या एवान्वयपर्यन्ततया कल्पयितुं सुकरा ।  
पदार्थानान्तु बोधनशक्तिरेव कल्प्या ।  
तेन "धर्मिकल्पनातो वरं धर्मकल्पना ११५९लघीयसी"त्यन्विताभिधानशक्तिः पदानामेव कल्पयितुमुचिता ।  
किञ्च पदान्यभिधायकानीष्यन्ते, तत्र यदि स्वरूपमात्रविषयामेव पदार्थबुद्धिमादध्युः, तदाप्यभिधायकता हीयेत, तस्या बुद्धेस्सम्बन्धग्रहणसमयजातपदार्थबोधकसंस्कारोन्मेषप्रभवत्वात् ।  
अवश्यं हि सम्बन्धस्मरणसिद्ध्यर्थं सम्बन्धिभूतार्थस्मरणसंस्कारोद्बोधो ऽङ्गीकरणीयः ।  
तस्मात् सम्बन्धग्रहणसमयानधिगतान्वितार्थप्रतिपादनाभ्युपगम एव शब्दानामभिधायकतेति, तामङ्गीकुर्वता पदानामन्विताभिधायकताऽश्रयणीया ।  
यस्तु---  
"पदमभ्यधिकाभावात् स्मारकान्न विशिष्यते" ॥  
[श्लो। वा। अधि। ६। १०७।] इति ।  
तथा---  
"भावनावचनस्तावत् तां स्मारयति लोकवत्" ॥  
[श्लो। वा। अधि। ७। श्लो। २४८] इति चाऽचार्यवचनदर्शनात् स्मारकतामेव पदानामभिधायकत्वमाह, तं प्रत्याह---  
"तात्पर्योपगमादपी"ति ।  
येनापि वादिना पदानां स्मारकत्वमेव पदार्थेष्वङ्गीकृतम्११६०, सो ऽपि वाक्याथप्रतिपत्तिपरतां पदानामभ्युपैत्येव, अन्यथा वाक्यार्थस्याशाब्दत्वप्रसङ्गः ।  
एवञ्चेत् पदानामेव साक्षाद्वाक्यार्थबोधनशक्तिरस्तु, किं परमपराश्रयणेन११६१ ।  
तेन पदार्थेषु पदानां स्मारकत्वातिरिक्तं ये ऽभिधायकत्वमाहुः, तेषां शक्तित्रयकल्पना ।  
एका तावत्पदानामभिधायकत्वशक्तिः, अपरा च पदार्थगतान्वयबोधनशक्त्याधानशक्तिः, पदार्थानाञ्चान्वयज्ञापनशक्तिरिति ।  
स्मारकत्ववादिनस्त्वभिधानशक्तिं हित्वा शक्तिद्वयकल्पनालाघवात्, उक्तेनैव न्यायेन पदानामेव शक्तिकल्पनाया ११६२उचितत्वात्, अन्विताभिधायीनि पदानीति स्थापितम्  ॥ ११ ॥  
सम्प्रति पूर्वोक्तमितरेतराश्रयदोषं परिहर्तुम्, यथा पदेभ्यो वाक्यार्थप्रतिपत्तिः, तथा दर्शयति---  
११६३पदजातं श्रुतं सर्वं स्मारितानन्वितार्थकम् ।  
११६४न्यायसम्पादितव्यक्ति पश्चाद्वाक्यार्थबोधकम्  ॥ १२ ॥  
यस्तावदगृहीतसम्बन्धः, यस्य च सम्बन्धग्रहणसंस्कारो नोत्पन्नः, प्रध्वस्तो वा स वाक्यार्थप्रतिपत्तौ नाधिक्रियते ।  
यस्त्वनपभ्रष्टसम्बन्धग्रहणसंस्कारः, स पदं श्रुत्वा नूनं तावदिदं स्मरति---इदमस्याकाङ्क्षित-सन्निहित-योग्य-प्रतियोग्यन्वितस्य वाचकमिति ।  
एवञ्च स्मरता स्मृतमेव अनन्वितमपि११६५ स्वरूपमनवयभाजाम् ।  
न चैकपदश्रवणे वाक्यार्थावगतिरितिकश्चिन्मन्यते ।  
अभिहितान्वयवादिनो ऽपि यावत् पदान्तरमर्थान्तरं नोपस्थापयति, तावदन्वयावगमो नास्ति ।  
पदार्थस्यान्वयावबोधिनः पदार्थान्तरापेक्षत्वात्, प्रतियोगिसापेक्षत्वादन्वयस्य ।  
अतस्तन्मते ऽपि सर्वदैरनन्वितस्वार्था ११६अभिधानीयाः ।  
पश्चात्तेभ्यस्सर्वेभ्यस्स्मृत्यारूढेभ्यो वाक्यार्थप्रतिपत्तिरङ्गीकरणीया ।  
तदाहुर्वार्तिककारमिश्राः---  
"ते ऽपि११६५ नेवास्मृता यस्मादृ वाक्यार्थं गमयन्ति नः ।  
तस्मात् तत्स्मरणेष्वेव ११६७संहतेषु प्रमाणता" ॥  
[ बृहट्टीका ] इति ।  
अत एव तत्रभवत आचार्यस्य वाक्यलक्षणं "संहत्यार्ऽथमभिदधति पदानि वाक्यमि" [शा। भा। बला। अ। प। ८२४।] ति ।  
नन्वन्विताभिधानवादिनां कथं वाक्यार्थपतिपत्तिः ।  
श्रूयमाणेन हि पदेन योर्ऽथो नावबोधितः, स कथमन्तर्हिते तस्मिन्नवभासेत ।  
उच्यते---अभिहितान्वयवादिनो ऽपि नायं नियमः---श्रूयमाण एव पूर्वपूर्ववर्णजनितसंस्कारसहितो ऽन्त्यो वर्णः पदार्थप्रतिपादक इति, बाल्यदशाधीतात् प्रागनवधृतार्थादङ्गपरिज्ञानसंस्कारात् पश्चात् स्मृतादपि वेदादर्थावगमदर्शनात् ।  
तेन स्मृत्यारूढस्यावगमकत्वमदोषः ।  
श्रूयमाणेन हि पदेन प्रतियोगिसापेक्षत्वादन्विताभिधानस्य प्राक् सहकारिविरहादर्थो नाभिहितः, पश्चादभिधीयत इति किमनुपपन्नम् ।  
ये ऽपि वादिन एवमाहुः---एकमेव पदमन्विताभिधायकमस्तु, इतराणि च पदानि प्रतियोगिसन्निधापनमात्र एव व्याप्रियन्ताम् ।  
न चागृह्यमाणविशेषता, प्राथम्येन, प्रधानपदत्वेन वा विशेषग्रहणात् ।  
अत एव चाऽहुः---  
"पदमाद्यं११६८ वा वाक्यम्, प्रधानं पदं वा वाक्यमि" [वा। प। का। २। श्लो। २।] ति ।  
तान्प्रत्याह-- "सर्वमि"ति ।  
प्रथमस्यैव स्याद्वाक्यता यदि, सर्वपदार्थानां प्रथमपदार्थान्वितता स्यात् ।  
न चायं नियमः ।  
"अरुणयैकहायन्या पिङ्गाक्ष्या सोमं क्रीणाती" [तै।सं। ६।१।९टति क्रयमात्रान्वयितवादारुण्यस्य ।  
किञ्च११६९ वाक्ये पदानामानुपूर्व्यनियमाभावात्, कदाचित्तदेव प्रथमं सदन्विताभिधायकम्, अन्यदा नेति न युक्तम् ।  
तथा प्रधानपदस्यापि वाक्यत्वमयुक्तम्, सोमपदार्थेन११७० सह सर्वेषामनन्वयात् ।  
यद्यप्यारुण्यादीनां सर्वेषां सोमं प्रत्यैदमर्थ्यमस्ति ।  
तथाप्यस्मिन् वाक्ये क्रय एवाऽरुण्यादीनामैदमर्थ्येन, क्रिया-कारकभावेन चान्वयः ।  
क्रयद्वादेण तु सोमं प्रत्यैदमर्थ्यमात्रम् ।  
अथ यत्प्रतिपादनपरं वाक्यम्, तत् प्रधानमित्युच्यते ।  
इह तु क्रय एव सर्वकर्मकरणावच्छिन्नः प्रतिपाद्यते ।  
तेन क्रीणातीत्येतदेव११७१ प्रधानं पदम्, तदन्वयिता च सर्वेषामारुण्यादीनामिति ।  
अत्रोच्यते---वाक्यस्य यत् तावत् तात्पर्यं, ११७२तन्न व्यवस्थितम् ।  
क्वचिदाख्यातपरत्वमेव---"अग्निहोत्रं जुहोती"ति ।  
क्वचिद् गुणविधिपरत्वं, दध्ना जुहोती"ति ।  
तेन प्रधानपदत्वस्यापि सर्वेषां पदानां सम्भवात्, सर्वेषामेव पदानामन्विताभिधानशक्तिराश्रयणीया ।  
तथा सति यत्रापि क्लॄप्तशक्तिकतया तदन्विताभिधायकत्वमविरुद्धम् ।  
पदार्थेष्वपि चैतत् तुल्यमेव ।  
नन्वेवं "गामानये"त्यादौ परस्परपर्यायता सर्वशब्दानां स्यात् ।  
यथा "गामि"त्यनेनाऽनयत्यन्विताभिधानम्, तथा "ऽऽनये"त्यनेनापि गवान्विताभिधानमिति ।  
उच्यते---द्वावेतावर्थौ, यदानयनान्वितं गोत्वम्, गवान्वितञ्चाऽनयनमिति ।  
तेनैकैकेनैकैकस्यार्थस्याभिधानात् कुतः पर्यायत्वप्रसङ्गः ।  
पदार्थेष्वपि चैतत्समानम् ।  
ननु क्रीणात्यर्थस्याऽरुण्याद्यनेकार्थान्विताभिधानादावृत्तिलक्षणो वाक्यभेदस्स्यात् ।  
न ।  
तन्त्रोच्चारणात् ।  
वैरूप्ये च तन्त्रतानुपपत्तेर्वाक्यभेदस्स्यात् ।  
"न्यायसम्पादितव्यक्ती"ति किमिदम्, यावन्न्यायेन वचनव्यक्तिर्नसम्पाद्यते, तावत् पदजातं वाक्यार्थस्यावबोधके न भवति ।  
लोकव्य११७३वहारवर्तिभिर्न्यायैर्यावत्---इदं विधेयम्, इदमनुवाद्यम् ।  
इदं प्रधानम्, इदं गुणभूतम् ।  
इदं विवक्षितम्, इदविवक्षितमित्यादि न सम्प्रधार्यते, तावन्न क्वचिद्वेदवाक्यार्थो ऽवबुद्ध्यते ।  
तदुक्तं वार्तिककारमिश्रैः---  
"तावदेव हि सन्देहो वेदवाक्ये श्रुते भवेत् ।  
यावन्न वचनव्यक्तिस्तस्य स्पष्टावधार्यते ॥  
ज्ञात्वा तु वचनव्यक्तिं मीमांसान्यायकातराः ।  
प्रतीयन्ते समस्ताश्च वेदवाक्यार्थसंशयाः" ॥  
इति ।  
अत एव मीमांसाया वेदवाकयार्थप्रतिपत्तावितिकर्त्तव्यतात्वम् ।  
तदुक्तं तैरेव---  
"धर्मे प्रमीयमाणे हि वेदिन करणात्मना ।  
इतिकर्तव्यताभागं ११७४मीमांसा पूरयिष्यति" ॥  
[बृहट्टीका ] इति ।  
ननु लोके द्रागेव वाक्यार्थावगतिर्नेयतीं सामग्रीमपेक्षते ।  
उच्यते---अत्यन्ताभ्यस्तेषु वाक्येषु स्यादेवम्, अदृष्टार्थेषु स्मृत्यादिवाक्येषु, लोके ऽपि नानाविधविवादोत्थानात् कुतो द्रागेवार्ऽथनिश्चयः ।  
अपि च कारणाभावेनापि लोकस्यायंविवेको नास्ति ।  
तदुक्तम्---  
"बहुजाति-गुण-द्रव्य-कर्मभेदावलम्बिनः ।  
प्रत्ययान् सहसा जातान् श्रौत-लाक्षणिकात्मकान् ॥  
न लोकः कारणाभावान्निर्धारयितुमर्हति ।  
बला-बलादिसिद्ध्यर्थं वाक्यज्ञास्तु ११७५विचिन्वते" ॥  
[ तं। वा। पृ-] इति ।  
यच्चेदं सर्वपदानामन्विताभिधायित्वमुच्यते, तत् सर्वेषु श्रौतार्थेषु पदेषु ।  
लाक्षणिक-गौणार्थपदप्रयोगे तु यदेव तत्र श्रौतार्थ पदम् तदेवान्विताभिधायकम्, इतरत्तु पदं प्रतियोगिसन्निधापनपरमेव ।  
तत्र वाचकत्वशक्त्यनवधारणात् स्वार्थस्यापि तत्तदानीमवाचकम्, अन्वयायोग्यत्वात् ।  
किन्तु तदर्थेन स्मृतेन यत् स्वसम्बन्धि, स्वसदृशं वा स्वयमन्वययोग्यमुपस्थाप्यते, तेनान्वितं श्रौतार्थमेव पदं स्वार्थमभिधत्त इति दर्शनरहस्यमिदम् ।  
न च सर्वपदान्येव लाक्षणिकानि, गौणानि वा वाक्ये सम्भवन्तीति निरवद्यम् ।  
क्वचिदभिधानं निमित्तम्, क्वचिदभिहितोर्ऽथ इति च यदुक्तम्, तच्छब्दोपस्थापिततां दर्शयितुं गौणमभिहितत्वग्रहणम्  ॥ १२ ॥  
कथं पुनरन्विताभिधायिनां पदेन स्वरूपमात्रं स्मारयितुं शक्यमित्याह---  
अन्वितस्याभिधाने ऽपि स्वरूपं विद्यते सदा ।  
तेन स्वरूपमात्रे ऽपि शब्दो जनयति स्मृतिम्  ॥ १३ ॥  
एवं तावत् सम्बन्धग्रहणान्तर्गतं स्वरूपस्मरणमुक्तम् ।  
सम्प्रति स्वरूपमात्रस्मरणमपि पदादेव नानुपपन्नमित्याह---  
यथार्ऽथेनाप्रमाणेन स्वपदं स्मार्यते क्वचित् ।  
पदेनाप्यप्रमाणेन तथार्ऽथस्स्मारयिष्यते  ॥ १४ ॥  
न हि यत्प्रमाणं, तदेव स्मरणकारणम्, अप्रमाणमेव हि तत् ।  
यस्य तु येन सह कदाचित्प्रत्यासत्तिः प्रतीतपूर्वा, स तत्र संस्कारोद्बोधद्धारेण शक्नोत्येव स्मृतिं जनयितुम् ।  
अस्ति च स्वरूपस्यापि तदभिधेयान्तर्गत्या शब्देन प्रत्यासत्तिरिति, शाक्नोति तत्रापि शब्दस्स्मृतिं जनयितुम्, अर्थवत् ।  
यथा निर्विकल्पकदशाप्रतीतमर्थस्वरूपमात्रमनभिधेमपि शब्दं स्मारयति, तथा शब्दो ऽप्यर्थमिति, किमनुपपन्नम् ।  
एतेन---पदोच्चारणानन्तरं पदार्थस्वरूपप्रतीतिस्समर्थिता ।  
अभिहितान्वयवादिनो ऽपि सा न प्रमाणम्, अभ्यधिकार्थपरिच्छेदाभावात् ।  
"अनधिगतार्थगन्तृ प्रमाणमि"ति सिद्धान्ताभ्युपगमात् ।  
तदुक्तम्---  
"सर्वस्यानुपलब्धेर्ऽथे प्रामाण्यं स्मृतिरन्यथा" [श्लो। वा। औ। सू श्लो। ११।] इति ।  
अत एव स्मृतिरियम्, यदि पुनस्स्मृतिरेषा नाभ्युपेयेत, तदा प्रमाण-स्मृति-संशय-विपर्ययेभ्यः प्रतिपत्त्यन्तरानभ्युपगमात् पदात् पदार्थप्रतीतिः क्वान्तर्भाव्यतामिति वाच्यम् ।  
अत एवाभिहितान्वयवादे ऽपि स्मारकत्वमेवास्मभ्यं रोचते  ॥ १४ ॥  
इतरेतराश्रयमिदानीं परिहरति---  
स्मृतिसन्निहितैरवमर्थैरन्वितमात्मनः११७६ ।  
अर्थमाह पदं सर्वमिति ११७७नान्योन्यसंश्रयः  ॥ १५ ॥  
स्वार्थस्वरूपमात्रस्मरणे हि न पदं पदान्तरमपेक्षते ।  
स्मृतिसन्निहितमपीदं भवत्येव सन्निहितम् ।  
नास्ति तेनेतरेतराश्रयत्वम् ।  
ननु वृद्धव्यवहारेण व्युत्पत्तिः, अन्वितार्थप्रतिपत्तिनिबन्धनश्च व्यवहारः, अतस्तद्दर्शनात् अन्वितप्रतिपत्तिरेवानुमातुं शक्या, न त्वनन्वितपदार्थमात्रस्मरणम् ।  
उच्यते---व्यवहारानुमितान्वितप्रतिपत्त्यन्यथानुपपत्तिरेवानन्वितस्वार्थस्मरणसम्भवे प्रमाणम् ।  
दर्शितं ह्येतत्---नानन्वितप्रतिपत्तिमन्तरेणान्वितप्रतिपत्तिरुपपद्यत इति ।  
११७८अत्र कश्चिदाह---यदि स्मृतिसन्निहितमाश्रित्यान्विताभिधानं परैः क्रियते, तदा स्मरणस्य प्रत्यासत्तिनिबन्धनत्वात्, अनेकेषाञ्चार्ऽथानां प्रत्यासत्तिसम्भवात्, तेषु स्मृतिसन्निहितेष्वगृह्यमाणविशेषत्वात्, "उरवायां पचती"ति नोखा पचतयर्थान्वितैव केवलाभिधीयेत ।  
सा हि ११७९कुलालाद्यन्वितापि प्रतिपन्नैवेति, स्मरणात् तदन्विताप्युरवाभिधीयेत ।  
तथा पचत्यर्थो ऽपि पिष्टकादिकरणको ऽवगत११८० इति तत्स्मरणान्नौदनान्वित एवाभिधीयेत ।  
अभिहितान्वयवादे तु नायं दोषः ।  
एकैकस्यार्ऽथस्याभिधेयत्वादिति ।  
११८१अत्रोच्यते---पदात्तावत् पदार्थप्रतीतिस्स्मरणाद् भिन्ना वदितुं न शक्यते ।  
तेन स्मृतानामेवान्वयबोधकत्वमित्याश्रयणीयम् ।  
तथा च तुल्यो दोषः ।  
अथ शब्दैस्स्मारितानामन्वयबोधकत्वं११८२ वृद्धव्यवहारे तथादर्शनादित्यदोषः११८३ ।  
मतान्तरे ऽपि तुल्यमेतत् ।  
न चायमेकान्तः, वृद्धव्यवहारे ऽध्याहृतेनाप्नयर्थेनाऽन्विताभिधानदर्शनादित्युक्तम् ।  
अथ शब्दैर्बहवोर्ऽथास्स्मार्यन्ते, किन्तु तेषां कतमेनान्वयावबोधकत्वमिति न विद्मः११८४ ।  
अभिहितान्वयवादे त्वभिहितेनैवान्वयबोधकत्वं युक्तमेवेति ।  
तदसत् ।  
स्मारकत्वातिरेकिणी११८५कान्याभिधायकता, या व्यवस्थानिबन्धनम् ।  
अथोच्येत-स्मारकत्वं नाम प्रत्यासत्तिनिबन्धनम् ।  
तेन तदतिरेकिण्यभिधेया---  
भिधायकतालक्षणा प्रत्यासत्तिरङ्गीकरणीयेति ।  
नैतदेवम् ।  
स्मारकत्वेनैव वृद्धव्यवहारे दर्शनात् स्मारकत्वोपपत्तेः ।  
११८६प्रत्याय्य-प्रत्यायकता हि वाच्यवाचकता, सा च यद्यप्यग्नि---धूमादीनां सम्बन्धान्तरपूर्विका दृष्टा ।  
तथापि शब्दे तथा नाऽश्रीयते, किन्तु वाचकत्वावगमादेव वाचकत्वम् ।  
एवं स्मारकत्वावगमादेव स्मारकत्वमिति, किं प्रत्यासत्त्यन्तराश्रयणेन ।  
अपि चान्वितार्थवादिन एवेदं प्रतिनियतान्वयित्वमुपपद्यते---यत्पदार्थान्तरान्विताभिधायकतया स्मार्यते, तदन्वितस्यैव वृद्धव्रूवह्वारे वाच्यत्वदर्शनात् ।  
यत्राप्यध्याहारः, तत्रापि सन्निधापकवशेन विशेषान्विताभिधानलाभ इति लोकत एव ज्ञातमिति, न कश्चिद्दोषः ।  
अपि च ज्ञातं तावदेतद् यदनेन पदेनायमर्थो ऽन्वितो वाच्य इति, तत्र यद्यन्येनाप्यन्विताभिधानं स्यात्, तदा वाक्यभेदो भवेत् ।  
न चासावेकवाक्यत्वसम्भवे न्याय्यः ।  
तदुक्तम्---  
"सम्भवत्येकवाक्यत्वे वाक्यभेदस्तु नेष्यते" [श्लो। वा। प्र। सू। श्लो। ९।] इति ।  
अत एव यथाकथञ्चिदेकवाक्यत्वोपपत्तौ वाक्यभेदस्यान्याय्यत्वम् ।  
लोके च लक्षणा, गौणी च वृत्तिर्वाक्यभेदभयादेव११८७ ।  
अन्यथा वाक्यं भित्वा किमित्यध्याहृत्य योग्यमर्थान्तरं सर्वपदान्येव मुख्यार्थानि नाऽश्रीयन्ते ।  
वेदे ऽप्येकवाक्यत्वबलादेवार्११८८ऽथवादेषु११८९गुणवादाद्याश्रयणम्, ११९०सम्मार्गाधिकरणे [मी। द। २। १। ४।] विभक्तिव्यत्ययवर्णनम् ।  
औदुम्बराधिकरणपूर्वपक्षे च कथञ्चित् पशुफलकत्वाश्रयणम् ।  
चित्राधिकरणे [मी। द। १। ४। २।] रूढिपरित्यागेन "पञ्चदशान्याज्यानि भवन्ती" [तां । व्रा। २०। १। १।] तिकथञ्चिन्नामधेयत्वाश्रयणम् ।  
वाजपेयाधिकरणे [मी। द। १। ४। ५।] च वाक्यभेदभयादेव नामधेयत्वाश्रयणम् ।  
पौर्णमास्यधिकरणे [मी। द। २। २। ३।] चानेकगुणविधाने वाक्यभेदापत्तेस्स्मुदायानुवादकत्वसिद्धिः ।  
प्रकरणान्तराधिकरणे [मी। द। २। ३। ११।] च वाक्यभेददोषादेवाग्निहोत्रपदस्य गौणत्ववर्णनम् ।  
ग्रहाधिकरणे [मी। द। १। ३। ७।] चैकत्वस्याविवक्षितत्वम् ।  
"अर्द्धमन्तर्वेदि मिनोति, अर्द्धं बहिर्वेदी" [मै। सं। ३। ९। ४।] त्यत्र [मी। द। ३। ७। ६।] देशलक्षणापरत्वम् ।  
क्षौमाधिकरणै [मी। द। ६। १। ५।] च पुन्द्वयविधानहानम् ।  
हविरार्त्त्यधिकरणे [मी। द। ६। ४। ६।] चोभयपदस्याविवक्षा ।  
"वारुण्या निष्कासेन तुषैश्चावभृथं यन्ती" [मी। द। ७। ३। ५।] त्यत्र निरपेक्षत्वत्यागः ।  
पर्युदासाधिकरणे [मी। द। १०। ८। ७।] च नञर्थस्य लाक्षणिकत्वमित्याद बहुतरं दृश्यते ।  
तत्र यदि समभिव्याह्वियमाणस्य पदस्याभिधेयं परित्यज्य, अन्येन सहान्वयो लक्ष्यते, ११९१तदा तदेकवाक्यता हीयेत ।  
११९२तदर्थमेवेदमुक्तं, "न्यायसम्पादितव्यक्तीति" ।  
एकवाक्यत्वं हि न्यायः११९३ ।  
तदनुसारेण योर्ऽथः, सो ऽत्र वाक्यस्याऽश्रयणीयः ।  
वृद्धव्यवहारच्युत्पत्तिनियन्त्रितायां शब्दार्थावगतौ ये न्यायाः वृद्धव्यवहारे वाक्यार्थावगतिहेतुतया विदिताः, तानपरिजहता वाक्यार्था बोद्धव्या इति-सर्वासामेवानुपपत्तीनामनवकाशः ।  
भवतु तर्हि पदार्थान्तरेण तावदन्विताभिधानमेकवाक्यत्वबलात् तत्स्मारितेन, स्वयं स्मारितेन च तदेकवाक्यत्वानुगुणेनार्ऽथान्तरेणापि किमित्यन्विताभिधानं न भवति ।  
उच्यते---पदद्वयेनैवान्विताभिधानसिद्धेराकाङ्क्षोपशान्तेः ।  
अथ नोपशान्ताऽकाङ्क्षा, तर्हि को नाम तत्रान्विताभिधानं वारयेत् ।  
अत एवैकपदोच्चारणे तदर्थसम्बन्धमुखेन बहुष्वपि स्मृतिसन्निहितेषुयस्यार्ऽथस्य केनचित्प्रकारेण विशेषो गृह्यते, तेनैवान्विताभिधानम्, अगृह्यमाणे तु विशेषे ऽनध्यवसायादप्रतीतिरेव ।  
अत एव विकृतिषु तत्सादृश्येन यदपूर्वं स्मर्यमाणं स्वोपकारकं स्मारयति, तदीयेनैवोपकारेण परिपूरण्म् ।  
अतो यत्र बहुतरधर्मसाधरण्यनिबन्धनं सादृश्यमत्यन्तोद्मटम्११९४, तत्रैव शीघ्रं स्मृत्युपपत्तेस्तदीयोपकारपरिग्रह एव ।  
दर्विहोमेषु तु सर्वापूर्वाणामविशेषाद् विशेषो ग्रहीतुमशक्य इत्यनध्यवसाय एव प्राकृतस्योपकारस्यएति, तत्रैवोपकारकल्पना ।  
११९५अपि च यथावृद्धव्यवहारावगमं वाक्यार्थावबोधः ।  
तत्र तदेव पदेन अनपभ्रष्टसम्बन्धग्रहणसंस्कारस्य पुरुषस्य नियमेन स्मार्यते, तेनैवान्विताभिधानं पदान्तरस्य दृश्यते, नान्येन ।  
सर्वं पदं स्वार्थं हि नियमेन सम्बन्धग्रहणात्११९६ स्मारयति, नार्ऽथान्तरम् ।  
ततश्च ११९७तेनैवान्वितस्वार्थबोधकतेति, न कश्चिद्दोषः ।  
किञ्च यद्यभिहितेनैवान्वितस्वार्थबोधनाभ्युपगम एव प्रतिनियतान्वयबोधो घटते, नान्यथा, तर्हि कल्प्यतां पदानामन्विताभिधानशक्तिरपि ।  
द्विरभिधानमापद्यत इति चेदापद्यताम्, न कश्चिद्दोषः ।  
पूर्वं केवलं पदमनन्वितं स्वार्थमभिधत्ते, प्रतियोगिपदान्तराभिहितवस्त्वन्तरसहायप्राप्त्या तु तत्तदन्वितमर्थमाह, इति न कश्चिद्दोषः ।  
इत्थमपि चास्मन्मते शक्तिकल्पनालाघवमस्ति, पदार्थगतान्वयबोधनशक्त्याधानशक्तिकल्पनात्यागात् ।  
तुल्यायामपि शक्तिकल्पनायाम्, पदानामेवान्वितबोधनशक्तिराश्रयितुमुचिता,११९८न पदार्थानाम्, प्रथमावगतत्वात्, वाक्यार्थे च ११९९ तात्पर्यस्योपगमादिति  ॥ १५ ॥  
कथं तर्हीदं भाष्यम्---  
"पदानि ही"त्यादि ।  
तत्राऽह---  
अन्वितेषु पदैरेवं बोध्यमानेषु शक्तिभिः ।  
अन्वयार्थगृहीतत्वान्नान्यां शक्तिमपेक्षते  ॥ १६  ॥ १२००॥  
आशङ्कितोत्तरमिदं भाष्यम् ।  
किमाशङ्कितम् ? यद्यन्विताभिधायीनि पदानि, तर्हि नान्वयाभिधायीनि ।  
तत्सिद्ध्यर्थं पदानां शक्त्यन्तरं कल्प्यमिति ।  
अत्रेदमुत्तरम् ।  
यत्पदमन्विताभिधायकम्, तदन्वयाभिधायकमेव ।  
१२०१अन्यथान्वित एवासौ नाभिहितस्स्यादिति, अन्वितरूपेणार्ऽथेनान्वयस्स्वीकृतः ।  
तं विना तदसम्भवादिति, नापरा तद्विषया पदानां शक्तिः कल्पनीया  ॥ १६ ॥  
कथं पुनरसावर्थगृहीत १२०२इत्यत्राऽह---  
प्रतीयन्नन्वयं यस्मात् प्रतीयादन्वितं पुमान् ।  
व्यक्तिं १२०३जातिमिवार्ऽथे ऽसाविति सम्परिकीर्त्यते  ॥ १७ ॥  
अन्वयवाने ह्यन्वितः ।  
सो ऽन्वयाप्रतीतौ न प्रतीत एव स्यात्, किन्तु स्वरूपमात्रमेव ।  
न च तदन्वितमुच्यते ।  
तस्मादन्वयं प्रतिपद्यमान१२०४ एवाऽन्वितं प्रतिपद्यते ।  
यथा व्यक्तिं प्रतिपद्यमान एव जातिम् ।  
अयन्तु विशेषः ।  
अन्वयवानेवान्वित उच्यत इति, अन्वयो ऽप्यभिधानानुप्रवष्टिः ।  
व्यक्तिमत्तैव जातिस्वरूपं न भवति, किन्तु व्यक्तेराकारान्तरभूता जातिस्ततो भिन्ना ।  
साचेदाकृतिश्शब्दाभिधेया, न व्यक्तिरप्यभिधानानुप्रवेशिनी, किन्त्वाकारभूता जातिर्व्यक्तेर्व्यतिरिक्तापि वस्तुस्वभावेन व्यक्तिमन्तरेण न प्रतीतिमनुभवति, एतावता च साम्येन दृष्टान्तः, न सर्वात्मना ।  
नन्वेकविज्ञानारूढा कथं व्यक्तिरनभिधेया ।  
शब्दोत्थापितविज्ञानविषयता ह्यभिधेयता, अस्ति च व्यक्तेरपि तथाभाव इति, कथमनमभिधेयतेति ।  
१२०५श्रूयतामवधानेन सर्वस्वं प्राभाकराणाम् ।  
सत्यमेकसंवित्तिविषयता जातिव्यक्त्योः ।  
तथापि चिन्तनीयमिदम्---कथमेषा संवित्तिरुभयविषया जायत इति ।  
किमस्योभयविषयत्वे शब्दमात्रस्यैव व्यापारः ? उत जातिमात्रविषयत्वे शब्दस्स्वरूपमात्रेण व्याप्रियते ।  
व्यक्तिविषयत्वे जात्यनभिधायकतया जातेरन्यथा बोधयितुमशक्यत्वात्---इति ।  
तत्र तावदनन्तासु व्यक्तिषु सम्बन्घग्रहणाशक्तेः, आकृत्युपलक्षितासु च यद्यपि सम्बन्धग्रहणं सुकरम्, तथापि तद्रूपवत्त्वेनैव शब्दाद्व्यक्त्यवगमात्, उपलक्षणत्वे कारणाभावात्, चिह्नाभावेन च क्रियान्वयासम्भवादाकृतिविषयत्वे शब्दव्यापार इति निश्चीयते ।  
तेनाऽकृतिर्न व्यक्तिं गमयति, किन्तु शब्द एव तदभिधायकतयेत्याकृतितो व्यक्तिरुच्यते ।  
अतो ऽन्विताभिधानायान्वयस्यार्ऽथग्रहीतत्वादसावन्वयो नाभिधीयते ।  
तेन व्यतिषक्ताभिधानवन्न व्यतिषङ्गाभिधानं, निष्कृष्टामिधानन्तु न भवति ।  
व्यतिषक्ततो ऽवगतेर्व्यतिषङ्गस्य, व्यतिषक्तस्य व्यतिषङ्गं विनाभिधानानुपपत्तेः ।  
१२०६भाष्याक्षराणामयमर्थः---पदान्यन्वितमभिधाय निवृत्तव्यापाराणि नान्वयं पृथगभिदधति ।  
अथेदानीमन्विताः प्रतिपन्ना अन्वयमपि प्रतीतं सम्पादयन्ति---इति ।  
लोके च पदार्थानां सम्बन्धग्रहणसमय एव विदितत्वात्, वाक्यान्तरे चान्वयान्तरस्यैव प्रतिपन्नत्वात्, तत्परतैव वाक्यस्येति ।  
वाक्यार्थशब्देन भाष्यकारो ऽन्वयमाह ।  
वेदे त्वपूर्वात्मान्वितो वाक्यार्थ इति १२०७वक्ष्यामः ।  
तस्य च स्वरूपमनवगतमित्यस्यैव वाक्यार्थत्वम् ।  
एवमुक्तेन न्यायेन विशेषेणैवान्विताभिधानं समर्थितम्  ॥ १७ ॥  
ये ऽन्विताभिधानवादिन एवमाहुः---वृद्धव्यवहारप्रसिद्धसम्बन्धश्शब्दोर्ऽथस्य वाचकः, अन्वय-व्यतिरेकाभ्यञ्च सम्बन्धावधारणम् ।  
न च विशेषान्वयविषयौ तौ सम्भवतः ।  
क्रियापदं हि कारकसामान्याव्यभिचारिण्या क्रियया सहान्वय---व्यतिरेकौ भजते ।  
१२०८विशेषान्वयान्तरव्यभिचारात् ।  
एवं कारकपदे ऽपि योज्यम् ।  
तन्निराकरणायाऽ---  
सामान्येनान्वितं वाच्यं पदानां ये प्रचक्षते ।  
नियतेन विशेषेण तेषां स्यादन्वयः कथम्  ॥ १८ ॥  
दर्शितमिदं---विशेषान्वये ऽप्याकाङ्क्षा-सन्निधि-योग्यतोपाधिवशेन सम्बन्धग्रहणं सुकरमिति, तदभिधायकतैव युक्ता पदानाम् ।  
यदि चासौ नेष्यते, तदा वाक्यार्थप्रतिपत्तिरेव नोपपद्यते, विशेषान्वयरूपत्वाद्वाक्यार्थस्रू  ॥ १८ ॥  
ननु च सामान्यान्वयो ऽभिहितो विशेषान्वयमाक्षेप्स्यति, निर्विशेषस्य सामान्यस्य १२०९प्रत्येतुमशक्तेर्विशेषान्वयप्रतिपत्तिरुपपन्नैवेत्यत्राऽह---  
यद्यप्याक्षिप्यते नाम विशेषो व्यक्तिजातिवत् ।  
निर्धारितविशेषस्तु तद्वदेव न गम्यते  ॥ १९ ॥  
यथा---जातिर्व्यक्तिमाक्षिपन्त्यपि, न प्रतिनियतं विशैषमाक्षिपति, तथात्रापि प्रतिनियतविशेषालाभान्नियतविशेषात्मकवाक्यार्थप्रतिपथ्ततरनुपपन्ना  ॥ १९ ॥  
अथ विशेषमात्राक्षेपे ऽप्याकाङ्क्षितस्सन्निहितो योग्यश्च योगविशेषो यः पदान्तरेण समर्प्यते, स एव गृह्यते ।  
१२१० तदतिक्रमे प्रमाणाभावादित्यत्राऽह---  
यद्यप्याकाङ्क्षितो योग्यो विशेषस्सन्निधौ श्रुतः ।  
सम्बन्धबोधकाभावे१२११ गृह्यते न तथाप्यसौ  ॥ २० ॥  
सामान्यान्विताभिधानवादिनो मते पदानि तावत् तन्मात्र एव पर्यवसितशक्तीनि, पदार्थानामप्यन्वयबोधनशक्तिर्नाङ्गीक्रियते ।  
न च सामान्याक्षेपो ऽपि १२१२नियतं विशेषमास्कन्दति ।  
तेनाऽकाङ्क्षिते योग्ये च विशेषे पदान्तरेण१२१३ सन्निधापिते ऽपि, तदन्वयबोधकप्रमाणाभावात् तदन्वयो न प्रतीयेतैव ।  
अत आकाङ्क्षा-सन्निधि-योग्यत्वान्यनुपयोगीन्येव ।  
विशेषान्वयवादिनस्तु मते सम्बन्धग्रहणं प्रत्युपाधित्वेन प्रविष्टानि तानि १२१४वाक्यार्थप्रतिपत्तावुपयुज्यन्ते  ॥ २० ॥  
तदाह---  
सम्बन्धबोधे व्युत्पत्तावुपाधित्वे१२१० समविशत् ।  
विशेषान्वयवादे तु योग्यत्वाद्युपकारकम्  ॥ २१ ॥  
पदानां पदार्थान्तरसम्बद्धस्स्वार्थो बोध्य इत्यस्यां व्युपत्तावुपाधित्वेन योग्यत्वादिकमनुप्रविष्टं१२१५ विशेषान्विताभिधानवादिपक्षे उपकारकम्, न सामान्यान्विताभिधाने-इति दर्शितं प्राक्  ॥ २१ ॥  
दूषणान्तरञ्चाऽह---  
किञ्च वस्तुबलेनैव सिद्धे सामान्यसङ्गमे ।  
तस्य वाच्यत्वमिच्छद्भिर्वृथा शब्दः प्रयासितः  ॥ २२ ॥  
क्रिया-कारकस्वभावालोचनयापि कारकमात्रेण, क्रियामात्रेण चान्वयावगमसिद्धेः, वृथा सामान्यान्वयाभिधायकता शब्दस्याङ्गीक्रियत इति  ॥ २२  ॥ १२१६॥  
वाक्यमेकं न निर्भाग्र वाक्यान्त्यो वर्ण एव वा  ।  
पदवृन्दं स्मृतिस्थं वा प्रथमं पदमेव वा ॥  
आख्यातपदमात्रं वा पदार्था वाप्यनन्विताः  ।  
१२१७सामान्यान्वयबोधे वा हेतुर्वाक्यार्थबोधने ॥  
पदान्येव समर्थानि वाक्यार्थस्यावबोधने  ।  
विशेषान्वयवादीनि भागशो भागशालिनः  ।  
इति सङ्ग्रहश्लोकाः ।  
तथा चोक्तम् ।  
अस्ति वा पदस्यार्ऽथः ? बाढमस्ति ।  
कथं तर्हि वाक्य-वाक्यार्थयोरौत्पत्तिकत्वम्, वृद्धव्यवहारात् ।  
सत्यम् ।  
सत्ववयवश इत्युक्तम् ।  
इति महामहोपाध्यायश्रीमच्छालिकनाथमिश्रप्रणीतायां प्रकरणपञ्चिकायां सवृत्तिकाया वाक्यार्थमात्रृकाया उपोद्धातो नाम प्रथमः परिच्छेदस्समाप्तः ॥  
  
  
  
**************************************************************************  
  
  
११_२  
  
परिच्च्हेद २  
  
अथ सवृत्तेर्वाक्यार्थमातृकाया द्वितीयः परिच्छेदः ।  
  
कार्यविषये पूर्वपक्षः ।  
१२१८उपोद्धातभूतमन्विताभिधानं प्रसाध्य, अपूर्वं कार्यं वेदवाक्यानामर्थ इति साधयितुकामः पूर्वपक्षं तावदाह---  
ननु व्युत्पत्त्यपेक्षेषु शब्देष्वर्थाभिधायिषु ।  
कथं मानान्तरावेद्यं कार्यमाहुर्लिङादयः  ॥ १ ॥  
अपूर्वाधिकरणै [मी। द। २। १। २] लिङाद्यर्थो ऽपूर्वमित्युक्तम् ।  
प्रमाणान्तरायोग्यञ्चापूर्वमिष्यते ।  
यच्च प्रमाणान्तरायोग्यम्, तत्र सम्बन्धग्रहणमशक्यम्, सम्बन्धिग्रहणपूर्वकत्वात्तस्य ।  
विशिष्टार्थव्यवहारदर्शनेन हि तद्विषया शब्दशक्तिरनुमीयते, तदेव च सम्बन्धग्रहणम् ।  
यच्च न प्रतीयते, न तद्विषयो व्यवहारो ऽवसीयते ।  
तदनवसाये च, न तद्विषया बुद्धिरनुमीयते ।  
तदननुमाने च कुतश्शब्दस्य शक्तिः कल्प्यते ।  
अपूर्वञ्च न प्रमाणान्तरगोचरः ।  
न च शब्दादेव तदवगम्य, सम्बन्धावधारणम्, इतरेतराश्रयप्रसङ्गात्१२१९ ।  
अवसितशक्तेरवबोधकत्वात् ।  
अवबोधकत्वादेव शक्त्यवगमात् ।  
स्यान्मतम् ।  
लिङादेश्शब्दस्यायं महिमा, यदनवसितशक्तिरपि स्वार्थमवगमयतीति ।  
तदिदमप्रमाणम्१२२० ।  
क्रियामात्रावबोधकत्वाङ्गीकारेण लिङादेर्लोकतो व्युत्पत्तिसम्भवे, शब्दान्तरवैलक्षण्येनागृहीतसम्बन्धस्यैव वाचकत्वकल्पनानुपपत्तेः ।  
वेदवाक्यादपूर्वकार्यावगतेरेवं कल्प्यत इति चेत् ।  
न ।  
तस्या एवासिद्धत्वात्, क्रियैव कार्यतया वेदवाक्येभ्यो ऽवगम्यत इति, व्युत्पत्तिबलेनाप्रामाणिकं मनोरथमात्रविजृम्भितन्त्वपूर्वं कार्यं प्रतीयते--इति ।  
तस्मादगृहीतसम्बन्धो लिङादिः कथमपूर्वं कार्यमभिधत्ते, तथा च कथं १२२१तद्वाक्यार्थः ।  
अभिधेय एव १२२२ह्यर्थो भवति वाक्यार्थः  ॥ १ ॥  
एवञ्च---  
शब्दान्तराण्यपि कथं तेनादृष्टेन कुत्रचिद् ।  
वदिष्यन्त्यन्वितं स्वार्थं व्युत्पत्तिपथदूरगम्  ॥ २ ॥  
तस्मिन्नप्रतीयमाने तदन्वितस्याप्रतीतेः, तत्र सम्बन्धावधारणानुपपत्तेर्दूरनिरस्तं शब्दान्तराणां तदन्वितस्वार्थबोधकत्वमिति  ॥ २ ॥  
सिद्धान्तः ।  
राद्धान्तमुपक्रमते---  
१२२३अत्रोच्यते यदा नाम वृद्धेनैकेन भाषिते ।  
जलं चैत्राऽहरस्वेति चैत्र आहरते जलम्  ॥ ३ ॥  
तदा व्युत्पित्समानो ऽन्यस्तत्रैवमवगच्छति ।  
१२२४बुद्धिपूर्वा १२२५ममेवास्य प्रवृत्तिरियमीदृशी ।  
लिङादियुक्तवाक्यश्रवणसमनन्तरं वृद्धस्य विशिष्टार्थविषयां प्रवृत्तिं दृष्ट्वा, व्युप्तित्समानो बाल एवमाकलयति---येयं स्वाधीनास्व प्रवृत्तिः, सा मद्वद् बुद्धिपूर्विकेति ।  
पुनश्च तस्यायं विमर्शो जायते---अहं बुद्ध्वा प्रवृत्तो१२२६ यथा, तद्वदेषो ऽपि ।  
यस्याः प्रवृत्तेर्हेतुभूता बुद्धिः, सा यद्विषया सती मम प्रवृत्तिहेतुः, तद्विषयैवास्यापीति, पुनर्व्युत्पित्सोरनुमा जायते ।  
तदेवमनुमानद्वयमेततद्वृद्धस्य स्वतन्त्रा प्रवृत्तिः-धर्मिणी, बुद्धिपूर्विका-इति साद्ध्यो धर्मः, स्वतन्त्रप्रवृत्तित्वात् मदीयस्वतन्त्रप्रवृत्तिवदिति, तथा-वृद्धस्य प्रवृत्तिहेतुभूता बुद्धिः---धर्मिणी यद्विषया बुद्धिर्मम प्रवृत्तिहेतुभूता तद्विषयैवास्यापीति---साध्यो धर्मः, प्रवृत्तिहेतुभूतबुद्धित्वात् मदीयप्रवृत्तिहेतुभूतबुद्धिवत्---इति ।  
पुनश्च तस्यायं विमर्शः प्रवर्त्तते ।  
१२२७तदस्य तु शब्देन बोध्यते ।  
अनेन मम मानान्तरेण तु यद्विषया सा बुद्धिः प्रवृत्तिहेतुभूता, तद्वस्त्वनेन१२२८ शब्देन बोध्यते ।  
तद्भावे सत्यवगमात्, मम तु मानान्तरेण तद् बोध्यत इति---अयमावयोर्विशेषः ।  
तेन यत् बुद्ध्वा प्रवृत्तिर्मम, तदस्यानेन शब्देन बोद्ध्यत इति शब्दस्य प्रवृत्तिहेतुभूतार्थावबोधकतामवधारयति  ॥ ३ १॥  
 ।  
२ ॥  
पुनश्च को ऽसौ प्रवृत्तिहेतुभूतोर्ऽथश्शब्दाभिधेय इति निर्धारयितुम्, स्वात्मनि प्रतिपन्नं प्रवृत्तिहेतुभूतमर्थमनुसन्धत्ते---  
तत्र बुद्ध्वा प्रवृत्तो ऽहं किं तावत् स्वयमन्यदा  ॥ ४ ॥  
शब्दनिरपेक्षस्स्वयमहं प्रवर्त्तमानः किं बुद्ध्वा प्रवृत्त इति जिज्ञासते ।  
अन्यदेत्यनेन---व्युत्पत्तितः प्रागवस्थोच्यते ।  
व्युत्पन्नेन बालेन यदात्मनि प्रवृत्तिकारणतया १२२९प्रतीतम्, तदेव व्युत्पन्नस्यापीति कल्प्यते, नान्यदित्यर्थः ।  
शब्द-व्यापारयोर्भावनात्वनिरासः ।  
१२३०तेन शब्द एव प्रवृत्तिहेतुभूतो विधिः, तद्व्यापारो वेति निरस्तं भवति ।  
तयोर्बालेनाऽत्मनि प्रवृत्तिकारणत्वेनादर्शनात् ।  
१२३१अतिमन्दतया चेमौ पक्षौ न साक्षादुपन्यस्य निरस्तौ ।  
तथाहि---लिङादिशब्दस्वरूपस्य प्रवर्तकत्वे सर्व एव तच्छाविणो नियमेन प्रवर्त्तेरन्, नचैवं दृश्यते, कस्यचित् कदाचित् प्रवृत्तेः ।  
लिङादिव्यापारस्य तु प्रवृत्तिहेतुत्वाश्रयणं देवाः प्रतिपद्यन्ताम्, पिशितचक्षुषो मानुषा वयं नेयतीं प्रमाणभूमिमवगाहितुं क्षमाः ।  
शाब्दभावनोपन्यासः  ।  
केयं शब्दभावना१२३१ -१२३१उच्यते---लिङादिव्यापाररूपा पुरूषप्रवृत्तिभवनानुकूला  ।  
स्वज्ञानकरणिका, अर्थवादोदितप्राशस्त्यलक्षणेतिकर्त्तव्यतायोगिनी प्रेरणात्मिका कल्प्यते ।  
"स्वाध्यायाध्ययनविधिना हि सर्वे विधायकाः, स्वाध्यायपदोपात्तश्चात्मा नियुज्यन्ते भावयेदि" [तं। वा। पृ। ११४टति ।  
तत्र किमित्यपेक्षायां पुरुषप्रवृत्तिस्सम्बद्ध्यते ।  
केनेत्याकाङ्क्षायां विधिज्ञामेव योग्यतया करणत्वेनाङ्गीक्रियते ।  
ज्ञाता हि शाब्दभावना प्रवृत्तिं प्रसूते, योग्यतयैवार्ऽथवादसमुत्थप्राशस्त्यज्ञानमितिकर्त्तव्यतांशे निविशते ।  
अवसीदन्ती हि विधिशक्तिः प्राशस्त्यज्ञानेनोत्तभ्यते ।  
तस्याश्च पुरुषव्यापाररूपा स्वर्गादिभाव्यावच्छिन्ना भावार्थकरणिका श्रौत-स्मार्त्ता-चारप्राप्तपदार्थजनितकरणोपकारवत्यार्थभावना समानप्रत्ययवाच्या विषयभूता---इति ।  
तन्निरासः ।  
तन्न ।  
लिङादेस्तादृशो व्यापारो विद्यत इत्यत्र न किञ्चन प्रमाणम् ।  
लिङादिशब्दानन्तरभाविनी पुरूषप्रवृत्तिरेव प्रमाणमिति चेत् ।  
न ।  
तन्निबन्धनत्वेन प्रवृत्तेरन्यत्रादृष्टत्वात् ।  
अयन्निबन्धना हि प्रवृत्तिर्दृंष्टा, तदेव तां दृष्ट्वा शक्यमनुमातुम्, न पुनरप्रतिपन्नपूर्वकारणभावश्शब्दव्यापारविशेषः ।  
अथ लिङादिशब्द एव प्रमाणमिति साहसम्, अगृहीतसम्बन्धस्यावाचकत्वात् ।  
अनवधारिते हि सम्बन्धिनि, सम्बन्धबोधवैधुर्यात् ।  
प्र्प्र्कथञ्च तत्र स्वाध्यायाध्ययनविधिना सर्वे विधायकास्स्वात्मा च विनियुज्यन्ते ।  
पुरुषं च्विधिरार्थभावनायां प्रेरयति ।  
यश्च येन ॐप्रेर्यते, स तेन नियुज्यते ।  
न चाचेतनानां ग्विधीनां नियोजकत्वमपि सम्भवति ।  
अथ नच्च् नियोज्यन्ते ।  
तदप्यनुपपन्नम्---शाब्दभावनासु सर्वशब्दानां स्वत एव कर्तृत्वात् विनियोगानपेक्षणात् ।  
अथ न अपुरुषाः प्रेरणे विनियुज्यन्ते, किन्त्वर्थावबोधने ।  
तदपि न घटते ।  
तत्रापि नियोज्यानपेक्षायास्तुल्यत्वात् ।  
अध्ययनविधेश्चाक्षरसंस्काररूपाध्ययनविधायकत्वाभ्युपगमाता ।  
तथाचाऽहुः---  
"द्रव्यादीनां पुनः कस्मिन् स्वाध्यायो ऽन्तर्गतो भवेत्  ।  
त्रेधापि प्रतिभात्यस्मिन् संस्कारत्वस्य निर्णयः ॥  
संस्कार्यगणनायाञ्च युक्तैवाक्षरसंस्क्रिया  ।  
स्वाध्यायां हि स्फुटं कर्म साक्षात्संस्क्रियते चि सः" ॥  
इति ।  
संस्कारविधिश्च न संस्कार्यं विनियुङ्क्ते, प्रमाणान्तरावसितोपयोगस्य शेषित्वात् ।  
संस्कारपर्यवसायी तु संस्कारविधिर्न संस्कार्यस्य कार्यं कल्पयेत् ।  
आत्मा चाध्ययनविधिना विनियुज्यते, न विनियुज्यते वेति प्रतिपत्तिद्वयस्याप्यसम्भवादनुपपन्नम् ।  
पुरुषप्रवृत्तेर्भाव्यत्वप्रक्षेप-प्रतिक्षेपौ ।  
कथञ्च पुरुषवृत्तिस्तस्या भाव्यम्, न तावदनन्तरनिष्पत्तेः, विधिज्ञानस्य करणत्वाभावप्रसङ्गात् ।  
क्रियाफलं हि तदा पुरुषप्रवृत्तिस्स्यात् ।  
न च क्रिया स्वफलप्रसवाय करणमपेक्षते ।  
न च गमनं संयोग-विभागारम्भे करणापेक्षम् ।  
स्यान्मतम् १२३३लिङादिशब्दो विधिज्ञानं जनयित्वा, १२३४करणानुगृहीताः प्रेरणारूपं स्वव्यापारमारभते इति ।  
न च करणत्वाभावः, क्रियानिष्पत्तावेव करणत्वात् ।  
तदिदमलौकिकम् ।  
न हि कस्यचिद्वस्तुनस्स्वज्ञानमुत्पादहेतुः प्रतीतम् ।  
प्राशस्त्यज्ञानस्येतिकर्तव्यतात्वनिरासः ।  
एवमर्थवादोदितप्राशस्त्यस्यापीतिकर्त्तव्यतात्वं विध्यस्तम् ।  
योग्यतया हि तस्य तथाभावः ।  
न च प्रेरणोत्पत्तौ शब्दकर्तृकायां करणीभूतज्ञानानुग्रहयोग्यता तस्य शक्यते ऽवगन्तुं ।  
पुरूषकर्तृकायान्तु प्रवृत्तौ स्यात् तस्य योग्यतावगमः, प्रशस्ते १२३५पुरुषप्रवृत्तिदर्शनात् ।  
स्यान्मतम् ।  
अप्रशस्ते प्ररुषप्रवृत्त्यसम्भवे प्रेरणैव नोपपद्यते ।  
तदसत् ।  
न फलसम्भवायत्ता क्रियानिष्पत्तिः, क्रियानिष्पत्त्यायत्तैव तु फलसिद्धिरिति लोके प्रतीतम् ।  
अत एव तस्मिन्पक्षे निष्फले ऽपि प्रेरणासिद्धेः प्रवृत्तिस्स्यात् ।  
अथ फलमपीतिकर्त्तव्यतापदनिवेशि, प्राशस्त्यवत्, अतस्तदभावे न प्रेरणा निष्पद्यते---इति ।  
तर्हि फलमेवास्त्वितिकर्त्तव्यतांशपरिपूरकम्, किं प्राशस्त्येन ।  
सत्यमेतद्, अस्ति तावद् तदपीति न त्यज्येत ।  
एवं तर्ह्यश्रुते प्राशस्त्ये तदपेक्षा मा भूत् ।  
ततश्च तदतिदेशादिकल्पनमघटमानं केवलस्य विधेर्दर्विहोमवत्करणेतिकर्त्तव्यताकल्पनापि कल्पनामात्रमेव ।  
दर्विहोमवदिति१२३६ चासिद्धो दृष्टान्तः ।  
तत्रापि श्रौतद्रव्य-देवता-स्मृत्याचारप्राप्ताचमनादीतिकर्त्तव्यतामात्रेणोपकारकॢप्तेरभिमतत्वात्१२३७ ।  
नह्येकस्यैव वस्तुनो ऽनुग्राहकता, अनुग्राह्यता च स्वात्मन्युपपद्यते ।  
अथ शब्दः प्रेरणां करोत्येव, प्रवृत्तिस्तु न तावन्मात्रेण, किन्तु तज्ज्ञाने सति ।  
एवं तर्हि ज्ञानफलमेव प्रवृत्तिरस्तु, न प्रेरणाफलं, तस्मिन्सति भावात्, असति चाभावात् ।  
तथा च न शाब्दभावना विधिरिति सिद्धम् ।  
१२३८किञ्च शब्दो ऽम्बरगुण इति, १२३८प्राप्यकारीन्द्रियवादिनाभ्युपेयम् ।  
अन्यथा नभसश्श्रोत्रभूतस्य, शब्दस्य च प्राप्त्यसम्भवात्संयोग-समवाययोरन्यतरस्य च प्राप्तिरूपत्वात्, संयोगस्यान्यतरकर्मजस्य, उभयकर्मजस्य, संयोगजस्य च द्रव्यत्वे सति शब्दस्य नभसा सहासम्भवात् तस्य च त्रैविध्यनियमात्, पारिशेष्यात्समवायः प्राप्तिरिति, आकाशगुणश्शब्दः ।  
न च तस्य व्यापारसम्भवः, द्रव्याश्रितत्वाद्द्व्यापाराणाम् ।  
कथं तर्हि शब्दस्याभिधानलक्षणो व्यापार आश्रीयते ।  
यथा तत्तथा श्रूयताम्---यत्तावदात्मन्यर्थविषयज्ञानं शब्दविषयज्ञानानन्तरं जायते, १२३९तच्छब्दकर्तृकतया यदा विवक्ष्यते, तदा १२४०तदाभिधानिकमित्युच्यते ।  
परस्थे ऽपि व्यापारे भवत्येव कर्तृता, परिस्पन्द इवात्मन इति, न कश्चिद्दोषः ।  
कथञ्चासौ शब्दव्यापारार्थभावनाविषयः, एकप्रत्ययवाच्यत्वात्-इति१२४१ ।  
तदुक्तम्---  
"१२४२विधि-भावनयोश्चैकप्रत्ययग्राह्यता कृतः ।  
धात्वर्थात्प्रथमं तावत्सम्बन्धो ऽध्यवसीयते" ॥  
[श्लो। वा। अ। ७। श्लो। ७९ १ ।  
२। ८० १ ।  
२] इति ।  
तन्न ।  
प्रत्ययस्य भावनाभिधानमस्मिन्पक्षे दुर्घटं यतः ।  
आख्यातानां भावनावाचित्वशङ्का ।  
ननु१२४३ च सर्वाख्यातानां भावनावचनता करोतिसामानाधिकरण्यादध्यवसीयते ।  
तथाहि---भवत्यर्थस्य कर्तुः प्रयोजकव्यापारो भावना, सैवकृतिः ।  
भाव्यमानस्यैव क्रियमाणत्वात्, तस्य कृतिकर्मत्वात् ।  
किमकार्षीत् ? अपाक्षीत् किं करोति ? पचति ? किं करिष्यति, पक्ष्यति,इति प्रश्नोत्तरदर्शनात्, करोत्यर्थस्सर्वाख्यातैरभिधीयत इति गम्यते ।  
अन्यथा करोत्यर्थविषयप्रश्ने तदुत्तरानुपपत्तिः ।  
१२४१तत्र सत्यामपि प्रकृतौ धञन्तादिषु करोत्यर्थानवबोधात्, आख्यातप्रत्ययसन्निधाने च तदवगमात्, आख्यातानामेव सोर्ऽथ इति निश्चीयते ।  
तन्निरासः ।  
तदसत् ।  
किं करोतीत्यस्य प्रश्नस्य यद्ययमर्थः-यत्करोति, तत्किमिति, तत्र चेत्पचतीत्युत्तरं स्यात्, तदा पाकं करोतीत्यस्मिन्नर्थे पचतीति वर्त्तते ।  
तथा च सिद्ध्येदाख्यातानां करोत्यर्थता ।  
न चैतदेवम् ।  
अनवगते हि धातुवाच्ये व्यापारविशेषे, तद्विशेष एव-एवम्पृच्छ्यते, तत्र पचतीत्युत्तरम् ।  
तथा च न सिद्ध्यति धात्वर्थातिरिक्तकरोत्यर्थवचनताऽख्यातानाम् ।  
सर्वे धात्वर्थाश्च कस्यचिदभूतस्य भवने ऽनुकूलतां भजन्तः करोत्यर्थतामापन्नाः करोतिना प्रष्टुम्, निर्देष्टुञ्च शक्यन्त इति, तद्विशेषप्रश्नोत्तरे एव ते ।  
किञ्च धातुवाच्यव्यापारविशेषविषयत्वेनापि प्रश्नो-त्तरयोरुपपत्तौ, तदतिरिक्तकरोत्यर्थवाचकताऽख्यातानां न शक्यते वक्तुम् ।  
अपि च सप्रयत्नक्रियेषु देवत्तादिषु व्यापारभेदसम्भवात् घटेतां प्रश्नोत्तरे ।  
व्यतिरिक्तकरोत्यर्थविषये "किं करोती"ति प्रश्ने, "गच्छती"ति चोत्तरे गमनातिरिक्तव्यापारामावादनुपपत्तिरेव स्यात् ।  
धात्वर्थविशेषविषयत्वे तु तत्राप्युपपत्तिः ।  
अथ तत्रापि संयोग-विभागौ धात्वर्थः, परिस्पन्दस्तु विभक्त्यर्थ इति, तत्रापि धात्वर्थव्यतिरिक्तव्यापारसम्भवान्नानुपपत्तिः ।  
तन्न ।  
परिस्पन्दस्यैव गमिवाच्यत्वात् ।  
तथाहि---न केवले संयोगे, विभागे वा गमेः प्रयोगः, स्थाणौ श्येनेन वियुक्ते, संयुक्ते वाप्रयोगात् ।  
नापि द्वयोः, उत्पत्य-निपतिते श्येने स्थाणौ प्रयोगप्रसङ्गात् ।  
एकक्रियाक्षणजन्यौ संयोग--विभागौ गमिवाच्याविति यद्युच्येत ।  
तर्हि क्रियैवास्तुवाच्या, किमसावुपाधिकोटौ निवेश्यते ।  
एवं ह्युपाधिसमाश्रयगौरवमेव परिहृतं भवति ।  
अपि च वृद्धव्यवहाराच्छब्दार्थनिर्णयः ।  
न चाऽरव्यातानां भावनावचनत्वमन्तरेण कस्यचिद्वृद्धव्यवहारस्यानुपपत्तिः ।  
प्रश्नोत्तरे तु सम्बन्धज्ञानोत्तरकालभाविनी, अतो न तद्वशेन सम्बन्धिनिरूपणा ।  
कर्त्रादिसङ्ख्यामात्रवाचितयाऽख्यातप्रयोगोपपत्तौ, नाधिकं वाच्यं शक्यं कल्पयितुम् ।  
अपि च "पाकं करोति देवदत्तः" इत्यत्र तावत्पच्यर्थं पाकशब्दो ब्रवीति, तदनुगुणन्तु पुरुषप्रयत्नं करोतिराचष्टे, आख्यातन्तु केवलकर्तृसङ्ख्यां वक्तीति, सिद्धं तन्मात्रवाचित्वम् ।  
अतो ऽन्यत्रापि तत्रैव वर्त्तत इति युक्तम् ।  
एवं "पचति देवदत्तः" इत्यस्य यद्विवरणं---पाकं करोतीति ।  
तदप्यनुपपन्नम् ।  
पचतीत्यत्र यः पुरुषप्रयत्नः यत्सम्बन्धेन पच्यर्थस्साध्यभूतः, तं करोतिना प्रकृतिभूतेनोपादाय विवरणोपपत्तेः ।  
यत्रापि "रथो गमनं करोति"ति न प्रयत्नो ऽपरो ऽस्ति, तत्रापि गमनस्य साध्यतां दर्शयितुम्, गौणः करोति प्रयोगो द्रष्टव्यः ।  
पक्षद्वये ऽपि तुल्यत्वात् ।  
मण्डनमिश्रमतोपन्यास-निरासौ ।  
यस्तु---"देवदत्त ओदनं पचती"त्यादौ वृद्धव्यवहारे एव प्रकृत्यर्थातिरिक्ते प्रयत्ने प्रयोगादारव्यातानां तदर्थतामाह ।  
स इत्थं शिक्षयितव्यः---  
वत्स ! किं न वेत्सि "अनन्यलभ्यश्शब्दार्थः" इति ।  
इह च प्रकृत्यर्थाक्षेपेणापि प्रयत्नप्रतिपत्त्युपपत्तेः, न शक्यते तद्वाचकताऽख्यातानामाश्रयितुम्---इति ।  
कार्यवाचिनामेव कृतिवाचित्वनिरूपणम् ।  
ननु प्राभाकरा अपि भावनावाचकतां न कथमारव्यातप्रत्ययस्येच्छन्ति ।  
उच्यते---न सर्वाख्यातप्रत्ययानां भावनावचनत्वमभ्युपेमः, किन्तु कार्याभिधायिनो लिङादयः कार्यस्यान्यथानभिधानात् कृत्यभिधायिन इष्यन्ते ।  
कृतिसम्बन्धि हि कार्यं कृत्यनभिधाने नाभिहितं स्यात् ।  
नह्यस्ति सम्भवः, कृतिश्च नाभिधीयते, कार्यञ्चाभिधीयते---इति ।  
अथ मतम् ।  
यथा दण्डीत्यत्र प्रत्ययेन दण्डो नाभिधीयते, अथ च तद्विशिष्टपुरुषप्रतीतिः, एवमिहापि भवेदिति ।  
तन्न ।  
तत्राप्यप्रतीते दण्डे, न तद्वति प्रत्ययः ।  
अस्ति च तत्र प्रकृतिभूतो दण्डशब्दः, स च तस्य प्रत्याययिता ।  
न चेह तथा सम्भवति, प्रकृतीनां १२४४पुरुषव्यापाराभिधानानियमात् ।  
पुरुषो हि चेतनः कार्यं लिङादिभिरवबुध्यते ।  
न चासौ परकृतिसम्बन्धि स्वयं कार्यं बोद्धुमलमिति, तदीयकृत्यभिधानमेषितव्यम् ।  
तस्य च कृतिः प्रयत्नरूपा ।  
न च सर्वथा १२४५तदननुभवे तदभिधायिन इति, न दण्डिन्यायस्यायं विषयः ।  
स्यान्मतम् ।  
यथा लिङ कर्त्रादिसङ्ख्यामात्रवचनता, क्रियाक्षेपेण च कर्त्रादीनां प्रतीतिः ।  
तथेहापि क्रिया प्रयत्नमाक्षिपति, मा भूत्तस्य लिङ्वाच्यता--इति ।  
तदसत् ।  
यद्यपि प्रकृत्यर्थभूतया क्रियया प्रयत्न आक्षिप्यते ।  
तथापि तदायत्तसिद्धिकतया१२४६ कथमपूर्वं गम्यते ।  
प्रयत्नाभिधाने तदवच्छिन्नतया प्रतीयमानं१२४७ तदायत्तसिद्धिकमवगम्यते, नान्यथा ।  
न च कृत्त्यनवच्छिन्नस्वरूपमात्रेणापूर्वमभिहितं कृतिमाक्षेप्तुमलम् ।  
अवगतसम्बन्धं हि वस्त्वाक्षिप्यते ।  
न च शब्दमन्तरेणापूर्वस्य प्रयत्नसम्बन्धावगमे १२४८कारणमस्ति ।  
अतः कथं तत् प्रयत्नमाक्षिपेत् ।  
तस्मादपूर्वकार्यभिधायिनां प्रयत्नाभिधानमवश्यमाश्रयणीयमिति, विषयकरणीये निपुणतरमुपपादितमित्यलमतिप्रसङ्गेन  ॥ ४ ॥  
तत्र न क्रियामत्रं तावदहं बुध्वा प्रवृत्तः, नापि फलमात्रम्, न क्रियाफलसम्बन्धमात्रं वा ।  
क्रिया--फलयोस्साध्य-साधनतावगमे ऽपि न प्रवृत्तिरुपपद्यते ।  
तृप्तिहेतौ भोजने ऽतीते, वर्तमाने वाप्रवृत्तेः, भविष्यत्यपि तत्साधने सामुद्रविदाख्यात इवानुष्ठानाभावात् ।  
पुरुषाशयावगमस्तु प्रबृत्तिहेतुत्वेनाऽशङ्कितो ऽपि, स्वतन्त्रप्रवृत्तौ व्युत्पित्सोर्दूरोत्सारितत्वात् ।  
किन्तु कार्यतां बुध्वा प्रवृत्तो ऽहम्, ममेदं कार्यथ्मति प्रतीत्य---अहं सर्वत्र प्रवृत्तः ।  
तथाहि---  
आस्तां तावत्क्रिया लोके गमना-गमनादिका ।  
अन्ततस्स्तन्यपानादिस्तृप्तिकाररिण्यपि१२४९ क्रिया  ॥ ५ ॥  
सा यावन्मम कार्येयमिति नैवावधार्यते ।  
तावत्कदाऽपि मे तत्र प्रवृत्तिरभवन्न१२५० हि  ॥ ६ ॥  
ब्रह्मसिद्धिकतो मतेनाऽशङ्का ।  
१२५१अत्रापर आह ।  
सत्यं---कार्यावगमादेव प्रवृत्तिः ।  
इष्टसाधनतैव तु कार्यता, न परा काचित्, सैव प्रवृत्तिहेतुर्विधिरुच्यते ।  
तदाह---  
"अपेक्षितोपायतैव विधिरिष्टो मनीषिभिः ।  
अतो ह्यध्यवसायादिर्नाकस्मान्नाभिधानतः" ॥  
[ब्र। सि। कां। ३, १०३ १ ।  
२ १०४ १ ।  
२ पृ० ११५] इति ।  
१२५२तथा "पुंसो नेष्टाभ्युपायत्वात् क्रियास्वन्यः प्रवर्त्तकः ।  
प्रवृत्तिहेतुं धर्मञ्च प्रवदन्ति प्रवर्त्तनाम् ॥  
[वि। वि। श्लो। २६ पृ० २४३] इति ।  
कर्त्तुरिष्टाभ्युपाये हि कर्त्तव्यमिति लोकधीः ।  
विपरीते त्वकर्तव्यमिति तद्विषये ततः ॥  
[वि। वि। श्लो। ३० पृ० ३०२] इति च ।  
तन्निरासः ।  
तत्र तावदिदमेव वक्तव्यम् ।  
अतीतस्य १२५३वर्तमानस्य चेष्टसाधनताऽस्ति, न च तत् कार्यतयाऽवसीयते ।  
तेनान्या कार्यता, अन्या चेष्टसाधनता---इति ।  
तथा प्रवृत्तिरपि तन्मात्रावगमायत्ता न भवतीत्युपेक्ष्यैव तावत् तं, फलसाधनता---कार्यतयोर्भेदं विनिर्दिशति---  
१२५४फलसाधनता नाम या सा नैव च कार्यता ।  
कार्यता कृतिसाध्यत्वं फलसाधनता पुनः  ॥ ७ ॥  
करणत्वं फलोत्पादे भिद्येते ते परस्परम् ।  
यद्यप्येकवस्तुनिवेशिता द्वयोः, तथापि स्वरूपभेदो ऽस्त्येव ।  
तदेव हि वस्तु फलं प्रत्युपायभावात्फलसाधनमित्युच्यते, कृत्यधीनात्मलाभतया च कार्यमिति  ॥ ७ ॥  
किमितीष्टाभ्युपायेष्वेव कर्त्तव्यतावगमः, अन्यत्र नेत्यत्राऽह---  
 ।  
किन्तु स्वयं क्लेशरूपं कर्म यत्कार्यतां व्रजेत्  ॥ ८ ॥  
फलसाधनता तत्र १२५५कारणं तेन कार्यता ।  
तद्भावभाविनी नित्यं तदा सैव१२५६ प्रकाशते  ॥ ९ ॥  
स्वभावेन हि कर्माणि दुखोत्पादहेतुभूतानि ।  
तेषु कार्यत्वावगमः फलसाधनतावगमनिबन्धनः ।  
कार्यता हि न कृत्यधीनसिद्धितामात्ररूपा, किन्तु कृतिं प्रति प्रधानभूतं सत् यत् तदधीनसत्ताकम्, तत्कार्यमुच्यते ।  
तच्च कृतेः प्रधानम्, यदधिकृत्य कृतिः प्रवर्तते ।  
न च दुःखं दुखहेतुंवाधिकृत्यकृतेः प्रवृत्तिरुपपन्ना, नाप्यदुःखम्, अदुःखहेतुं वा ।  
किन्तु सुखं, सुखहेतुं वा ।  
तत्र न तावत्स्वयं सुखरूपं कर्म, सुखसाधनमपि चेन्न स्यात्, न तस्य कृतिं प्रति प्राधान्यावगमो१२५७ घटते ।  
अतः कर्मसु कार्यत्वावगमः फलसाधनतावगमनिबन्धन इति, ज्ञापककोटिनिविष्टा फलसाधनता १२५८कार्यतामनुरुध्यते, न त्वसौ तदात्मैव ।  
तथा चासाधनस्यापि सुखस्यैवास्ति कार्यता ।  
सुखं हि सर्वः कार्यतयावैति, न तस्य फलसाधनतामपेक्षते ।  
तेन फलसाधनतोत्तीर्णकार्यतावगमेन मे प्रवृत्तिरिति निश्चित्य, व्युत्पित्समानश्चैत्रं प्रवर्त्तमानं दृष्ट्वानुमिनोति--चैत्रो ऽपि कार्यबोधात्प्रवर्तते---इति ।  
चैत्रस्य १२५९प्रवृत्तिः--धर्मिणी, कार्यबोधपूर्विका--इति साध्यो धर्मः, बुद्धिपूर्वकत्वे सति प्रवृत्तित्वान्मदीयप्रवृत्तिवदिति ।  
लिङादयश्च प्रवृत्तिहेतुभूतार्थाभिधायिनः कार्यमेवाभिदधते ।  
तस्यैवावगतस्य प्रवृत्त्यनन्तरकारणत्वात्  ॥ ९ ॥  
इच्छा यद्यपि प्रवृत्तिहेतुः, तथापि सा लिङादिवाच्या न भवति ।  
तदवगमस्य प्रवृत्तावनपेक्षितत्वात् ।  
उत्पन्ना हि सा प्रवृत्तिकारणम्, नावगता ।  
नन्वेवमपि कथं लिङादीनां कार्ये व्युत्पत्तिरित्यत्राऽह---  
शब्दान्तराणि स्वार्थेषु व्युत्पद्यन्ते यथैव हि ।  
आवापो-द्वापभेदेन तथा कार्ये लिङादयः  ॥ १०  ॥ १२६०॥  
लिङादियुक्तवाक्यश्रवणे तद्भावभाविन्या प्रवृत्त्या विशिष्टकार्यावगतिमनुमाय, वाक्यस्य १२६१हेतुतामध्यवस्यति ।  
तत्रापि १२६२कोर्ऽथः केन १२६३शब्देनाभिहित इति विवेचने, लिङानद्यावापे१२६४ कार्यावगतिदर्शनात्, तदुद्धारे चादर्शनात्, त एव कार्यावगतिं कुर्वन्तीति शब्दान्तरवल्लिङादीनां कार्यवाचकत्वव्युत्पत्तिसिद्धिः  ॥ १० ॥  
ननु लोकव्यवहारात् लिङादयो वाचकतया व्युत्पाद्यमानां प्रैषादिष्वेववचकतया व्युत्पत्तिमर्हन्ति ।  
तत्रैव तेषां प्रयोगदर्शनादित्यशङ्क्याऽह---  
 ।  
कार्यमेव हि १२६५वक्तृणां ज्यायः-सम-कनीयसाम् ।  
प्रवर्त्त्यापेक्षया भेदात्प्रैषादिव्यपदेशभाक्  ॥ ११ ॥  
प्रवर्त्त्यपुरुषापेक्षया ज्यायसा वक्त्रा प्रतिपाद्यमानं कार्यं प्रैष इति व्यपदिश्यते ।  
समेना ।  
द्यऽमन्त्रणं, हीनेनाध्येषणमिति, प्रैषादिप्रतिपादका अपि लिङादयः १२६६कार्यमेव प्रतिपादन्ति, नार्ऽथान्तरम्  ॥ ११ ॥  
कथं पुनरवसीयते---कार्यमेव प्रैषादिव्यपदेशभागित्यत्राऽह---  
कार्यमेव हि सर्वत्र प्रवृत्तावेककारणम् ।  
प्रवृत्त्यव्यभिचारित्वाल्लिङाद्यर्थो ऽवधार्यते  ॥ १२ ॥  
प्रवृत्तिर्हि बालेन स्वात्मनि कार्यावगमपूर्विका प्रतिपन्नेति, सर्वपुरुषानपि प्रवर्त्तमानान्दृष्ट्वा कार्यावगममेव बालः कल्पयतीति, प्रैषादीनामपि प्रवृत्तिः कार्यावगमनिबन्धनेति, कार्यमेव प्रैषादिव्यपदेशयोगीति सिद्धम् ।  
वस्तुतस्तु प्रैषादीनामपि १२६७प्रवृत्त्यव्यभिचारित्वात्कार्यस्य च प्रवृत्तिषु सर्वासु हेतुभूतत्वात्प्रैषादिष्वपि लिङादीनां कार्यमेवार्ऽथ इति निश्चीयते  ॥ १२ ॥  
केन पुनः प्रमाणेन बालस्स्व्यं कार्यमवगच्छति ।  
यतः प्रवर्त्तत इत्यत्राऽह---  
कृतिसाध्यं प्रधानं १२६८यत्तत्कार्यमभिधीयते१२६९ ।  
१२७०तच्च मानान्तरेणापि वेद्यमोदनपाकवत्  ॥ १३ ॥  
कृतौ सत्यां भावात्, असत्याञ्चाभावादनुमानतः कृतिसाध्यता तावदवगम्यते ।  
यदधित्कृत्य कृतिः प्रवर्त्तते, तत्कृतेः प्रधानम्, प्रयत्नश्च कृतिः ।  
स च मानसप्रत्यक्षवेद्य इति, विशिष्टप्रयोजनतापि प्रयत्नस्य प्रत्यक्षवेद्यैव ।  
तेन प्रत्यक्षा-नुमानाभ्यां कार्यमवगम्यते ।  
यथा चोदन-पाकयोरिति, न किञ्चिदनुपपन्नम् ।  
उपसंहरति---  
एवं कार्यात्मके ऽप्यर्थे व्युत्पद्यन्ते लिङादयः ।  
तदन्वितेषु स्वार्थेषु तथा शब्दान्तराण्यपि  ॥ १४ ॥  
एवमपि कथं मानान्तरावेद्यकार्यवाचिता लिङादीनामित्याशङ्क्य, मीमांसामवतारयति---  
सम्प्रधार्यमिदन्त्वत्र तत्कार्यं किं क्रियात्मकम् ।  
यद्वा तद्य्वतिरेकीति ॥॥॥॥॥॥॥॥॥॥॥। ॥  
को नु निर्णय इत्यत्राऽह---  
॥॥॥॥॥॥॥॥। तत्र लोकानुसारतः  ॥ १५ ॥  
प्रमाणान्तरविज्ञेया क्रिया कार्येति यद्यपि ॥  
लोके हि लिङादियुक्तवाक्यश्रवणे विशिष्टक्रियानुष्ठानदर्शनात्तद्विषया कार्यावगतिर्लिङादिभिः क्रियत इति युक्तम्, अवगति-प्रवृत्त्योरेकबिषयत्वात् ।  
नह्यन्यत्कार्यतयावगम्य, अन्यत्र बालः प्रवर्त्तते ।  
किञ्च क्रियायां कार्यभूतायां लिङादियुक्तवाक्यप्रतिपाद्यायामभ्युपगम्यमानायां१२७१ शक्तिकल्पनालाघवं स्यादेव ।  
तथाहि---धातुरेव स्वार्थं ब्रवीतु, तथाभूतार्थवाचिनस्तु धातोः परे लिङादयो भवन्तीत्याश्रीयते ।  
लिङादिश्रवणे तु तथाभूतार्थम्परतया१२७२ धातुः प्रयुक्त इत्यवगम्य, कार्यभूतधात्वर्थावगमस्सम्पद्यते ।  
यथा लडादिभ्यो वर्त्तमानाद्यध्यवसायः, तेष्वपि १२७३वर्तमानेर्ऽथे वर्त्तमानाद्धातोर्लडित्येव सूत्रार्थः ।  
कर्त्रादिसङ्ख्यामात्रवाचित्वमेव केवलं लडादीनामिव लिङादीनामप्यर्थ इति, क्रियैव कार्यतया वेदे ऽप्यवगम्यत इति, यद्यपि विवेकासमर्थानामवगतिर्भवति१२७४ ।  
१२७५तथापि वेदे षष्ठाद्यसिद्धान्ते ऽवस्थिते सति  ॥ १६ ॥  
स्वर्गकामादयः कार्ये नियोज्यत्वेन १२७६सम्मताः ।  
१२७७स्वर्गकामादिभिश्श्ब्दैर्वक्तव्या इतयवस्थितम्  ॥ १७ ॥  
षष्ठाद्ये ह्येतदुक्तम्---लिङादिप्रयोगे तावत्कार्यावगतिरस्तीति निर्विवादम् ।  
कृतिसाध्यञ्च कार्यं भवति ।  
सति कर्त्तरि तस्याऽत्मलाभः ।  
कर्तृलाभश्च स्वसम्बन्धिकार्यावबोधे सति भवति, नान्यथा ।  
तेन यद्यपि लोकानुसारेण क्रियाया एव कार्यतया बोध्यमानाया वाक्यार्थत्वात्, तदन्वयित्वाच्चेतरेषामपि१२७८ पदार्थानाम्, कारकत्वादृते चान्यस्य क्रियान्वयित्वासम्भवाल्लोहितोष्णीषन्यायेन विशेषणभूतस्वर्गकामनासमर्पणपरतया कर्तृविशेषणत्वेन स्वर्गकामस्यान्वयो ऽवगम्यते ।  
तथापि स्वसम्बन्धिकार्यबोद्धृत्वेनैवान्वयो वर्णनीय इति, नियोज्यसमर्पकत्वमेवाऽश्रीयते--इति  ॥ १७ ॥  
एवमपि किमित्याह---  
नियोज्यस्स च कार्यं यस्स्वकीयत्वेन बुद्ध्यते ।  
तथापि किमित्याह---  
स्वर्गादिः कामयोगाच्च साध्यत्वेनैव गम्यते  ॥ १८ ॥  
साध्यविषयैव हि सर्वत्र कामना भवति, तेन तत्सम्बन्धात्साध्यभूतं स्वर्गादि काम्यमानतया पुरुषं विशिनष्टि---  
तेन साध्यत्वपर्यन्तस्वर्गादीच्छाविशेषितः ।  
तदेव शक्नुयात्कार्यं बोद्धुं यत्काम्यसाधनम्  ॥ १९ ॥  
मण्डनमिश्रमतस्योपन्यासः ।  
अत्र कश्चिदाह---यद्यपि कामनायोगात्साध्यता स्वर्गादीनामवगम्यते, तथापि प्रकृतकार्यसाध्यत्वावगमो निष्प्रमाणक एव, अन्यसाध्यस्यापि साध्यत्वसम्भवात् ।  
न च यत्काम्यते, तस्यावश्यं साधनमस्ति ।  
मनोरथपरम्पराहृतचेतसो हि तन्नास्ति, यन्न कामनाविषयीभवति ।  
न च तस्य सर्वस्य साधनं भवति, सर्वज्ञत्वमपि केचित्कामयन्ते, न च तस्योपायसम्भवः ।  
अथ तदिच्छावतो ऽतत्साधने कर्त्रृता नोपपद्यते ।  
कथ१२७९ नोपपद्येत ।  
दृश्यन्ते हि ग्रामाभिगमनकामा १२८०अपि यादृच्छिकीषु क्रियासु प्रवर्त्तमानाः ।  
अपि च सर्वो ऽभ्युदयार्थ्येव१२८१ पुरुषः, तथापि प्रायशस्तद्विरोधिष्वेवेन्द्रियार्थेषु प्रवर्त्तमानो दृश्यते-इति ।  
तन्निरासः ।  
अत्रोच्यते---स्वर्गादिकं कामयमानस्य तदेव कार्यतया बबोद्धुमवकल्पते, यदेव तस्य काम्यमानस्य सिद्ध्यनुगुणम् ।  
अन्यथा हि तत्कामिना सता तत्कार्यतयानवबुद्धं स्यात् ।  
अपरित्यक्ततत्कामनासम्बन्धो हि तत्साधनं कार्यतयावबुध्यते ।  
तस्माद्यत्कामिनो यत्कार्यतयोपदिश्यते, तत्तस्नय काम्यस्य १२८२साधनमिति नियोज्यकार्यान्वयानुपपत्त्यैव गम्यते  ॥ १९ ॥  
एवं सति किं फलमित्याह---  
लिङादिस्तत्र कार्यञ्चेत् क्रियामेवावबोधयेत् ।  
समन्वयो नियोज्येन तदानीमेव हीयते  ॥ २० ॥  
कथमित्याह---  
क्रिया हि क्षणिकत्वेन न कालान्तरभाविनाः ।  
स्वर्गादेः १२८३काम्यमानस्रू १२८४समर्था जननं प्रति  ॥ २१ ॥  
इष्टस्याजनिका सा च नियोज्येन फलार्थिना ।  
कार्यत्वेन न सम्बन्धमर्हति क्षणभङ्गिनी  ॥ २२ ॥  
कार्यविरोधि कर्मेति प्रमाणान्तरसिद्धम् ।  
परिस्पन्दो ह्युत्तरदेशसंयोगोदयापवर्गीत्याशुतरविनाशी, स्वर्गश्च नियतदेशान्तर---कालान्तरभोग्यः ।  
मण्डनमिश्रमतानुवादः ।  
१२८५ननु प्रीतिमात्रवचनस्स्वर्ग इति षष्ठाद्ये साधितम्, प्रीतिसाधनेषु द्रव्येषु स्वर्गशब्दप्रयोगात् ।  
न च तेषु स्वरूपनिबन्धन एव तत्प्रयोगः, प्रीत्यपगमे तदभावात् ।  
न च तत्साधनवचनता तदनभिधाने घटते, तदभिधानाभ्यूपगमे तद्वाचकतैव ।  
लक्षणया तत्साधने प्रयोगोपपत्तेः, तत्र शक्तिकल्पनापरिक्षयात् ।  
अखण्डशब्दतया च दण्डिन्यायस्यासम्भवात्तदन्तर्गतस्य दण्डशब्दस्य दण्डप्रत्यायकत्वसम्भवात् ।  
प्रीतेश्च कर्मानन्तरभावित्वमपि न सम्भवत्येव ।  
तन्निरासः ।  
उच्यते ।  
न प्रीतिमात्रवचनतया ज्योतिष्टोमादिचोदनासु स्वर्गशब्दस्य प्रयोगो ऽवकल्पते१२८६, अर्थवादेषु दुःखासम्भिन्नचिरतरोपभोग्याभिलाषोपनेयप्रीतिश्रवणात् ।  
तत्र यदि विध्युद्देशगतस्स्वर्गशब्दस्तथाविधप्रीतिपरतया न वर्ण्यते, तदातिपरोक्षार्ऽथवादपदानां वृत्तिरादृता न भवेदिति, तदानुगुण्येन तादश्यामेव प्रीतौ स्वर्गशब्दः प्रयुक्त इति निश्चीतते ।  
तथाभूता१२८७ च सा नियतमेव देशान्तरभोग्या ।  
अतो न कर्मानन्तरभाविनीति, न तत्र कर्मण आशुतरविनाशिनस्साधनतावकल्पते ।  
यस्मिन् हि पूर्ववर्त्तिनि यन्निष्पाद्यते, तत्तस्य साधनमितिलोकप्रतीतिः ।  
अत एव च विनष्टस्यापि कर्मणश्शास्त्रेण साधनत्वं बोधत इति ये ब्रुवते, ते ऽपि निरस्ताः ।  
एवं चासावाशुतरविनाशिनी क्रिया स्वर्गकामिना नियोज्येन सह कार्यतया सम्बन्धुं नार्ऽहति, स्वर्गं प्रति साधनत्वानुपपत्तेः  ॥ २० ॥  
- २२ ॥  
तस्मान्नियोज्यसम्बन्धसमर्थं विधिवाचिभिः ।  
कार्यं कालान्तरस्थायि क्रियातो भिन्नमुच्यते  ॥ २३ ॥  
ननु क्रियैव कार्यतयोच्यताम्, अस्तु सैव १२८८फलसाधनम् ।  
तेन तस्या अपि नियोज्यसम्बन्धो घटत एव ।  
न त्वसौ क्षणभङ्गिनी देहान्तरोपभोग्यस्वर्गसाधनतां कथमवलम्बिष्यते ।  
उच्यते ।  
वरं तस्या एव तदनुपपत्त्या चिरतरावस्थायिताकल्पना, न पुनरदृष्टस्याश्रुतस्य तदतिरेकिणोर्ऽथस्य कल्पना ।  
यदि १२८९वा कर्मण एव शक्तिरवस्थायिनीत्यभ्युपगम्यताम् ।  
तदिदमुभयमपि प्रमाणान्तरविरोधान्न कल्पनामर्हति ।  
अविरोधि हि प्रतीतसिद्ध्यर्थ कल्पयितुं शक्यम् ।  
कर्मणश्चाऽशुतरविनाशिनश्चिरतरावस्थायिता प्रमाणान्तरविरुद्धा१२९० ।  
वार्तिकमतोपन्यास-निरासौ ।  
शक्तिमति चातीते शक्तिरप्यतीतेति प्रमाणान्तरसिद्धमिति, न सापि स्थायिनी शक्या कल्पयितुम् ।  
१२९१अपि चाऽश्रये निवृत्ते, किमाश्रया शक्तिरवतिष्ठताम् ।  
आत्माश्रितेति चेत् ।  
नान्यदीया शक्तिरन्यत्र वर्तते, प्रमाणान्तरविरोधादेव ।  
किञ्च शथ्कतमत्यसति,शक्तेः फलं न युक्तम् ।  
शक्मिमद्धि साधनम्, न शक्तिः केवला१२९२, अन्यथा शक्तित्वं न स्यात् ।  
देवताप्रसादस्य फलप्रयोजकत्वशङ्का १२९३ननु यागादिक्रिया देवताराधनोपायभूता सती कार्यतयोच्यताम्, सा तत्प्रत्त्यासत्तिद्वारेण कालान्तरे ऽपि फलं जनयितुमलमेव ।  
देवता फलदानसमर्था कर्मभिराराध्यते, साऽराधिता प्रसीदति, प्रसन्ना च कर्त्रॄन्कालान्तरे ऽपि फलेन योजयत्येव---इति ।  
तन्निरासः ।  
नैतदेवम् ।  
यागादीनां देवताराधनहेतुत्वे प्रमाणाभावात् ।  
न हि देवताराधनोपायभूतो याग इत्यत्र किञ्चित्प्रमाणमस्ति ।  
ननु देवपूजार्थ एव यजिस्स्मर्यते ।  
पूजो च सर्वा  ।  
पूज्यमानाराधनार्थेत्यवगतम् ।  
उच्यते ।  
न स्मृतिः प्रमाणम्, स्मृतित्वादेव ।  
प्रमाणान्तरापेक्षया च स्मृतीनामर्थवर्णनम्, तदनुवर्त्तित्वात्तासाम् ।  
न च प्रमाणान्तरेण देवतासाधनोपायता अयागस्यावगम्यत इत्युक्तम् ।  
अतो देवतोद्देशेन द्रव्यत्यागो याग इति, गौणं देवतापूजात्मकत्वमवगन्तव्यम्, पूजापि पूज्योद्देशेनैव हि प्रवर्त्तते--इति ।  
अप च सा कर्मभिराराध्यते,याऽराधनं प्रतिपद्यते ।  
नानादेशगामिना पुरूषेणानुष्ठीयमानयागात्मकपूजावगमश्च देवताया इति, प्रमाणविरुद्धमेव १२९४विग्रहवतश्च प्रतिपत्तियोगिता, तस्य च वेदेनानादिनाऽराध्यतया प्रतिपादनमपि प्रमाणान्तरविरुद्धमेव, तस्यानादित्वानुपपत्तेः ।  
देवताधिकरणे [मी। द। ९। १। ४] च प्रपञ्चेनायमर्थो निरस्त इति, नातीवात्र यतितव्यम् ।  
यागस्य पुरुषसंस्कारकत्वशङ्का ।  
अथापि स्यात्पुरुषसंस्कारहेतुभूतैव क्रिया शब्देन कार्यतयोच्यते, तस्याश्च स्वर्गकामादिपुरुषसम्बन्धात्पुरुषसंस्कारादेव कालान्तरे फलं भविष्यति--इति ।  
तन्न ।  
पुरुषसंस्कारकत्वे प्रमाणाभावात् ।  
न हि प्रमाणान्तरतः, शब्दतो वा पुरुषसंस्कारहेतुता यागादीनामवसीयत इति "कर्माण्यारम्भभाव्यत्वादि" [मी। द। अ। ११। पा। १ सू। २०] त्यत्रोक्तम् ।  
क्रियाकार्यत्वशङ्का ।  
ननु क्रियैव कार्यतयोच्यताम्, फलसाधनता च तस्या एवाऽश्रीयताम् ।  
तदन्यथानुपपत्त्या तु किञ्चिदप्यपरं तञ्जन्यं फलोदयानुगुणं कालान्तरस्थाय्यात्माश्रयं परिकल्प्यताम्, मा भूत्तस्य लिङादिवाच्यता---इति ।  
कार्यं लिङादिवाच्यमिति स्वमतनिरूपणम् ।  
उच्यते---तद्धि तदनुपपत्त्या कल्प्यते, यद्यस्योपपादकम् ।  
न च क्रियाजन्येनान्येन फलजनकेन कल्पितेन क्रियायाः फलसाधनतोपपादिता भवति ।  
न हि साधनसाधनं तस्य साधनं भवति, अवान्तरव्यापारो वा, शक्तिर्वा तत्साधनतां निर्वाहयति ।  
व्यापारयोगितयैव शक्तिमतां साधनता यतःन चाऽत्मसमवाय्यर्थान्तरं कर्मणामवान्तरव्यापारः, नापि शक्तिरिति, न तस्यार्ऽथापत्तिगम्यता युक्ता ।  
किन्त्वन्विताभिधाने स्थिते, नियोज्यानुगुण्याच्छब्दवाच्यतैवाचितेति सूक्तम्---  
१२९६नियोज्यसम्बन्धसमर्थं कालान्तरस्थापि कार्यं क्रियातिरिक्तं लिङादिभिरेवोच्यते---इति ।  
गुरुमतसर्वस्ववर्णनम् ।  
१२९७अत्रैषा प्रक्रिया ।  
चोदनासूत्रे कार्यार्थता प्रतिपादिता ।  
षष्ठाद्ये तस्यैव कार्यस्य स्वसम्बन्धितया बोध्यस्स्वर्गकामादिर्नियोज्य इति व्युत्पादितम् ।  
स्वर्गकामना च नियोज्यविशेषणमित्येकादशाद्ये [मी। द। ११। १। १।] व्युत्पादितम् ।  
तस्य च कार्यस्य नियोज्यविशेषणीभूतकाम्योत्पत्तिहेतुत्वमिति बादर्यधिकरणे [मी। द। ३। १। ३] राद्धान्तितम् ।  
तच्च तथाभूतं कार्यं क्रियारूपं न भवति, तस्याः फलसाधनत्वायोगात् ।  
देवताराधनमुखेन तावत् फलसाधनता नास्तीति देवताधिकरणै [मी। द। ९। १। ४] व्युत्पादितम् ।  
पुरुषसंस्कारमुखेन नास्तीति "कर्माण्यारम्भभाव्यत्वादि"त्यत्रोक्तम् ।  
कर्मणः, तच्क्तेर्वा स्थायिता नेति चापूर्वाधिकरणे [मी। द। २। १। २।] प्रतिपादितम् ।  
अतो नियोज्यान्वयमुखेन मानान्तरापूर्वमात्मसमवायि कार्यं लिङादिभिरभिधयत इत्यनेकन्यायसाध्यम् ।  
कार्यञ्च कृतिसाध्यम् ।  
कृतिश्च पुंसां प्रयत्न एव ।  
न च चासौ भावार्थमन्तरेणास्तीति, १२९८तत्सम्बद्ध एवोच्यतैति भावार्थाधिकरणे [ २। १ । १ ] स्थितम् ।  
स च भावार्थस्सम्बध्यमानस्तमवच्छिनत्तीति, शब्दान्तराधिकरणे [मी। द। २। २। १] निर्णीतम् ।  
विषयभूतश्च भावार्थः करणीभवतीति बादर्यधिकरणे एवोक्तम्, स्वकार्यसाधने भावार्थे पुरुषस्यैश्वर्यमिति च तत्रैवाक्तम्  ॥ २३ ॥  
कालान्तरावस्थायिनः कार्यस्य नियोज्यान्वययोग्यतामाह---  
तद्धि कालान्तरस्थानाच्छक्तं स्वर्गादिसिद्धये ।  
सम्बन्धो ऽप्युपपद्येत नियोज्येनास्य कामिना  ॥ २४ ॥  
ननु भाष्यकारः---प्रत्ययार्थं प्रयत्नमित्याह१२९९, न क्रियादिभिन्नं कार्यमिति यो मन्यते, तं प्रत्याह---  
क्रियादिभन्नं यत्कार्यं वेद्यं मानान्तरैर्न तत् ।  
अतो मानान्तरापूर्वमपूर्वमिति गीयते  ॥ २५ ॥  
नियोगनिर्वचनम् ।  
नन्वेवमप्यपूर्वं वाक्यार्थस्स्याद्, न नियोगः ।  
नियोगश्च वाक्यार्थैति प्राभाकराणामुल्लाप इत्यत्राऽह---  
१३००कार्यत्वेन नियोज्यञ्नच स्वात्मनि प्रेरयन्नसौ ।  
नियोग१३०१ इति मीमांसानिष्णातैरभिधीयते  ॥ २६ ॥  
एवमपि कथं १३०३तस्य वाक्यार्थत्वमितयाह---  
कार्यस्यैव प्रधानत्वाद्वाक्यार्थत्वञ्च युज्यते ।  
वाक्यं तदेव हि प्राऽह नियोज्य-विषयान्वितम्  ॥ २७ ॥  
उक्तं ह्येतत्-यत् प्रधानतया प्रतिपाद्यते, तद्वाक्यार्थः--इति ।  
कार्यञ्च प्रधानतयोच्यत इति, तस्यैव वाक्यार्थत्वम् ।  
नियोज्यान्विताभिधाने प्रायिकमिति कथनम् ।  
नियोज्यन्विताभिधानञ्च प्रायिकम्, आधानाध्ययनाङ्ग-प्रधानोत्पत्तिनियोगानां नियोज्यशून्यानामभिधानाभ्युपगमात् ।  
विवरणकारा ह्याधानविषयमपि नियोगान्तरमिच्छनित, क्रतुनियोगप्रत्यभिज्ञानाभावाद् ।  
असन्निधाने हि तन्नियोगप्रत्यभिज्ञानं नोपपद्यते ।  
नापि १३०३पणतादिवदव्यभिचरितक्रतुसम्बन्धाग्निमुखेन१३०४ प्रत्यभिज्ञोपपत्तिः ।  
प्रागाधानादाहवनीया१३०५दिशब्दानामर्थापरिज्ञानात्क्रतुसम्बन्धानवगमात् ।  
जुह्वादीनान्त्वाकृतिवचनत्वात्प्रागेव १३०६विधेर्नियोगप्रत्यभिज्ञासम्भवः ।  
नन्वग्नीनामपि साध्यत्वात्, साध्यद्वयं कथमेकस्मिन्वाक्ये ऽन्वीयते ? उच्यते---नियोग एवात्रापि प्रधानं साध्यम्, अनीप्सितकर्मतात्वग्नीनाम् ।  
अनीप्सितकर्मत्वे ऽपि यत्तदाधानजन्यं फलमग्निसमवायि, तद्योगिन्याहवनी यादिशब्दप्रयोगात्, आहवनीयादीनाञ्च क्रतूपयोगित्वात्तत्सिद्ध्यर्थतयैव पुरुषप्रवृत्त्युपपत्तेरनुष्ठानलाभादलं १३०७नियोज्यान्विताभिधानेन--इति ।  
तथाध्ययनविधावप्याचार्यकरणविधिप्रयुक्त्यैवानुष्ठानलाभान्नियोज्यशून्याभिधानमिति स्थितम् ।  
प्रधानोत्पत्तिनियोगा अप्यधिकारनियोगाक्षिप्तस्वविषयानुष्ठानेनैव लब्धसिद्धय इति, न तत्र नियोज्यान्विताभिधानान्वेषणम् ।  
प्रयाजादिषु नियोगान्तरोपन्न्यासः ।  
अङ्गोत्पत्तिनियोगा अपि विनियुक्तप्रयाजादिविषयत्वादधिकारनियोगाङ्गतयैव सिध्यन्तीति, किं तेषु नियोज्यान्विताभिधानेन ।  
कथं पुनः प्रयाजादिविधीनां विनियुक्तविषयत्वम् ? उच्यते---साधिकारनियोगसन्निधौ प्रयाजादिवाकयानि श्रुतानि न १३०८तावत्स्वविषयं नियोगान्तरमवगमयितुमीशते, अवधातादिवदनुवादकत्वसम्भवात् ।  
किन्तु स्वरूपमात्रमव१३०९ योग्यस्वपदार्थविशिष्टमुपस्थापयन्ति१३१० ।  
तच्च प्रयोजनाकङ्क्षितया प्रयोजनीभूतेन साधिकारेण नियोगेनान्वीयत इति, अधिकारवाक्यगत एव लिङ्शब्दस्तदन्वितं स्वार्थमभिधत्ते ।  
स चान्वयः प्रयाजादीनामैदमर्थ्यमात्रेण ग्राहकग्रहणमित्युच्यते ।  
करणोपकारसाकाङ्क्षस्य चापूर्वस्य यत्कर१३११णोपकारपरिकल्पनम्, स प्रकरणव्यापारः ।  
तत्र यत्तेषां १३१२करणोपकारजनकतवकल्पनम्, तदौपादानिकम्---इति ।  
तत्र शङ्का-निरासौ ।  
नास्ति तर्हि प्रयाजादिषु नियोगान्तरम् ? न नास्ति, क्षणिकानां तेषां सम्भूयकरणोपकारकत्वानुपपत्तेर्नियोगान्तरस्यावश्याश्रयणीयत्वात् ।  
यो ऽसौ लिङादिः प्रागनूद्यमानार्थकतया शङ्कितः, स इदानीं नियोगान्तरमभिधत्ते ।  
अत एव चावघातादिवदेषां यज्यादिशब्दानामेवाङ्गवाक्यगतानामधिकारनियोगान्वितस्वार्थाभिधानं नाभ्युपगम्यते ।  
तथा सत्युत्पत्तावेवाङ्गयागस्वरूपस्यान्यतिरश्चीनस्य नियोगान्तराविषयत्वात्, नियोगान्तरविषयता न स्यात् ।  
उत्पत्तिदशायां १३१३त्वनन्यतिरश्चीनतयाभिधानाद्युक्तं नियोगान्तरविषयत्वम् ।  
कस्मात्पुनरन्यतिरश्चीनस्य नियोगान्तराविषयत्वम्, १३१४कार्यद्वयसम्बन्धावगमानुपपत्तेः ।  
नह्येकं वस्तु युगपत्कार्यद्वयसम्बन्धि शक्यमवगन्तुम् ।  
यच्च तन्नियोगान्तरं प्रयाजादिषु, तत् पश्चादभिधीयमानमधिकारनियोगाङ्गतयैव१३१५ स्वशब्देनाभिधीयते ।  
अन्यथा विषयद्वयविनियोगविरोधादित्यलमतिप्रसङ्गेन  ॥ २७ ॥  
नियोगस्य गुणत्वशङ्का-निरासौ ।  
ननु नियोगस्य काम्यमानफलसाधनत्वाभ्युपगमात्, फलस्येव प्राधान्यात्, तस्यैव वाक्यार्थत्वं१३१६ युक्तमित्यत आह---  
आत्मसिद्ध्यनुकूलस्नय नियोज्यस्य प्रसिद्धये ।  
कुर्वत्स्वर्गादिकमपि प्रधानं कार्यमेव नः  ॥ २८ ॥  
यत्तदपूर्वं कार्यम्, तस्य नियोज्यान्वयं विना कार्यत्वानुपपत्तेः, अनुष्ठानं विना तदसम्भवात्, कर्त्रा च विना तदनुपपत्तेः, अधिकारेण१३१७ च विना कर्त्तुरभावात्, नियोज्यत्वं विना तदयोगात्, अकामसाधने च १३१८कामिनो नियोगानवगमादिति, आत्मसिद्ध्यर्थमेव नियोगः काम्यमानफलसिद्धिहेतुत्वमवलम्बते, स्वामिवत् ।  
यथाऽत्मन एव संविदधानस्स्वामी गर्भदासस्योपकरोति, तथा नियोगो ऽपि नियोज्यस्येति, न १३१९प्राधान्यप्रच्युतिः  ॥ २८ ॥  
ननु नियोगस्य फलसाधनत्वात्, तस्य च सेतिकर्त्तव्यताककरणनिबन्धनसिद्धित्वात्, तदनुष्ठानानन्तरं नियोगसिद्धेः फलसिद्धिस्स्यात्, अनन्तरं नियोगो १३२०न निष्पद्यते, तर्हि क्रियायामतीतायां कुतस्तत्सिद्धिरित्यत्राऽह---  
विषयानुष्ठितौ सत्यां सिद्धो न हि विधिः फलम् ।  
तदानीमेव कुरुते सहकारिव्यपेक्षया  ॥ २९ ॥  
एषाऽत्र दर्शनस्थितिः---प्रधानोत्पत्तिनियोगाः, अङ्गोत्पत्तिनियोगाश्च यथायथं सन्निपत्योपकारकाङ्गयुक्तस्वविषयमात्रानुष्ठानेनैव सिद्ध्यन्ति ।  
तत्र यान्यङ्गापूर्वाणि, तानि सम्भूत प्रधानोत्पत्त्यपूर्वेषूपकुर्वन्ति, तस्माच्च परमापूर्वं निष्पद्यते ।  
यान्यपि चाऽङ्गापूर्वाणि दीक्षिणीयादीनाम्, तेषामप्यारादुपकारकातिदेशिकाङ्गमाजामेकमुत्पत्त्यपूर्वम्, अपरमप्यङ्गापूर्वं प्रधानवद्वेदितव्यम्---इति ।  
अनया दिशान्यत्रापि सकलमूहनीयम् ।  
इत्थं यद्यपि कर्मानुष्ठानानन्तरमेव नियोगसिद्धिः, तथापि यत् फलस्यानन्तराभवनम्, तत् उपपत्त्या कल्प्यते---इति  ॥ २९ ॥  
नन्वेवं सति फलहेतुतापूर्वस्य बाध्येतेत्यत्राऽह---  
सहकारिव्यपेक्षा च कारणत्वं न बाधते ।  
मा१३२१ बाधिष्ठेति सर्वत्र तदनुग्रहकल्पना  ॥ ३० ॥  
तथेत्यर्थः ।  
"१३२२अतः पुरुषकारश्च दैवञ्च फलसाधनम्" ।  
इत्याचार्याः ।  
दैवम्---अपूर्वम् ।  
अपेक्षणीयं सहकारि च पुरुषकारपदवेफम् ।  
नित्यादिषु नियोगानभिधानशङ्का-परिहारौ ।  
नन्वेवं भवतु काभ्येष्वपूर्वकार्याभिधानं लिङादीनाम्, नित्य-नैमित्तिकनिषेधाधिकारेषु कथम् ? १३२३न हि तेषु फलोदयं प्राभाकरा अनुमन्यन्ते ।  
न हि फलं फलतयान्वीयते, किन्त्वधिकारिविशेषणतया ।  
लब्धे तु जीवनादावधिकारिविशेषणे, किं फलान्वेषणेन ।  
न च फलमन्तरेण प्रवृत्त्यसम्भवः, स्वसम्बन्धिकार्यावगममात्रायत्तत्वात्प्रवृत्तेः ।  
निरपेक्षाच्छब्दात्फलमन्तरेणा ।  
द्यपि स्वसम्बन्धिकार्यावगमः, तावन्मात्रस्य लोके प्रवृत्तिहेतुत्वावगमात् ।  
कार्यावगमोत्पादनायै फलमुपयुज्यत इत्युक्तम् ।  
ननु यथा शब्दात्कार्यावगतिः, तथा निष्फलत्वादनुमानेनाकार्यताप्रतीतिरपीति, कथं प्रवृत्त्युपपत्तिः ? न ।  
१३२४आगमविरोधेनानुमानस्याऽत्मलाभाभावात् ।  
अन्यथा यदि कश्चित्कल्पिते फले न प्रवर्तते, तदा किं कर्त्तव्यम्  ॥ ३० ॥  
ननु फलोदयानभ्युपगमे च प्राच्यमार्गासम्भवात्, नित्यादिष्वपूर्वकार्याभिधानमप्रमाणकं स्यात्, तत्राऽह---  
एवं कामाधिकारार्थपर्यालोचनयोत्थिता ।  
व्युत्पत्तिस्सर्ववाक्यार्थप्रतिपत्तिनिबन्धनम्  ॥ ३१  ॥ १३२५॥  
उक्तमिदमन्याय्यञ्चानेकार्थत्वम्-इति ।  
तेन कामाधिकारे सिद्धे ऽपूर्वकार्याभिधायकत्वे, नित्यादिष्वपि स एवार्ऽथो विरोधाभावादाश्रीयते ।  
नित्याधिकारानुगुण्येन तु क्रियाकार्यत्वाभिधानं काम्येष्वनुपपन्नमिति, सर्वत्रापूर्वमेव१३२७ वाक्यार्थः---इति ॥ ३१ ॥  
तत्रैतदेव तावद्वक्तव्यम्---न केवलं वेदे लोकव्यवहारादेव शब्दार्थावधारणम्, किन्तु प्रसिद्धार्थपदसम्बन्धादपि पदार्थान्तरान्वययोग्यार्थाभिधायकतेति१३२८ स्थिते, तदनुरूपार्थाभिधायकता निर्णीयत एव ।  
एतच्च यववराहाधिकरणे [मी। द। १। ३। ५।] व्युत्पादितम् १३२९व्यवहारत एव सम्बन्धावधारणादुभयथापि पदान्तरार्थाध्यवसानं भवत्येव, तेन वैदिकवाक्यशेषान्वयार्हतालोचनेन दीर्घशूकाद्यर्थत्वमेवेति राद्धान्तः ।  
तथा त्रिवृच्छब्दे, यूपा--हवनीयादिषु च शक्त्यवधारणात् ।  
लोके ऽपि चायं व्यवहारो बहुलमुपलभ्यते ।  
तथा सति वैदिकनियोज्यान्वययोग्यतया लिङादीनामपूर्वकार्याभिधायकत्वनिर्णयो नानुपपन्नः ।  
अयञ्चापरो विशेषः---यल्लिङादियुक्तानां वाक्यानां कार्यार्थत्वम्, तत्तावद्वृद्धव्यवहारादेव सिद्धम्, किन्तु लिङादिप्रत्ययानां यद्वच्यं१३३० कार्यम्, तच्चापूर्वंरूपमित्येतावन्मात्रं वैदिकपदसम्बन्धादवसीयते--इति  ॥ ३१  ॥ १३३१॥  
एकदेशिमतमधुना निराकर्त्तुमुपन्यस्यति---  
व्यवहारत एवाहुर्व्युत्पत्तिमपरे पुनः ।  
कार्ये मानान्तरावेद्ये क्रियादिव्यतिरेकिणि  ॥ ३२ ॥  
अस्यार्ऽथः---केचिदेवमाहुः---लिङादियुक्तवाक्यश्रवणे प्रवृत्तिदर्शनात्, कार्यावगतिनिबन्धनत्वात्प्रवृत्तेः, कार्यमात्रमेव तेषामर्थः, न १३३२क्रिया ।  
वैदिकलिङादेः कार्ये शक्तिनिर्णयः ।  
नन्वेवं वेदादेव व्युत्पत्तिरास्थिता स्यादित्याशङ्क्याऽह---  
व्युत्पत्तिरिप कार्येर्ऽथे व्यवहारानुसारिणी ।  
किन्तु निर्धारणामत्रं वेदवाक्यविमर्शजम्  ॥ ३३ ॥  
तस्यां शब्दस्य प्रवृत्त्यनुपयोगित्वादिति, क्रियानिष्कृष्टकार्याभिधायिता लौकिकव्यवहारादेव निर्णीयते--इति  ॥ ३३ ॥  
तदिदमयुक्तमिति प्रतिजानीते---  
सितेतर इव त्वेष पक्षश्चित्तं न कर्षति ।  
चन्द्रातपामलन्यायप्रवासमलिनीकृतः  ॥ ३४ ॥  
कथमित्याह---  
कार्ये मानान्तरावेद्ये पार्श्वस्थस्तन्निबन्धनम् ।  
व्यवहारं कथङ्कारं शब्दात्प्रागवबुध्यताम्  ॥ ३५ ॥  
व्यवहारमविज्ञय तन्निबन्धनतद्ग्ता ।  
प्रतिपत्तिः कथं ज्ञेया शब्दशक्तिः कथन्तराम्  ॥ २६ ॥  
इदमत्राऽकूतम् ।  
यद्यपि कार्यमात्रमेव प्रवृत्त्युपयोगीति तावन्मात्रमेव शब्दार्थः, तथापि तस्य लोके क्रियागतस्यैव प्रवर्त्तकत्वदर्शनाद्, शक्यते क्रियाश्रितता प्रत्येतुम् ।  
यथाऽकृतिमात्रस्य शब्दार्थत्वे ऽपि व्यक्त्याश्रिततापि न प्रतिक्षिप्यते, तथा क्रियाश्रितत्वं प्रमाणान्तरप्रमितं न प्रतिक्षेपमर्हति ।  
तेन क्रियातिरिक्तकार्याभिधायकत्वमसिद्धम्१३३३ ।  
यदि परं तन्निबन्धनव्यवहार एव१३३४ स्यात्, तदा तद्दर्शनात्तद्धेतुभूतप्रतिपत्त्यन्यथानुपपत्त्यानुमानेन शब्दस्य वाचकत्वाध्यवसानं भवेत् ।  
न चैतदस्ति,तस्य शब्दादन्यतः प्रागनवगमात्तन्निबन्धनव्यवहाराप्रतिपत्तिः१३३५, तदप्रतिपत्तौ च तद्धेतुभूतप्रतिपत्त्यननुमानान्न शक्तिकल्पनोपपत्तिः  ॥ ३४ ॥  
- ३६ ॥  
तत्राऽकूतं विवृणोति---  
कार्यप्रतीतिमात्रञ्च प्रवृत्तेरनुमीयताम् ।  
किन्तु कार्या क्रियैवेति१३३६ लोकदृष्ट्याऽवसीयते  ॥ ३७ ॥  
लोकप्रतीतं क्रियारूपत्वञ्च न शक्यते ऽपह्नोतुमिति, कार्यमात्रार्थत्वे क्रियैव कार्यतया लिङाद्यर्थ इति निश्चीयते, न पुनः प्रमाणान्तरादपूर्वम्-इति  ॥ ३७ ॥  
मतान्तरेण क्रियाकार्यत्वशङ्का-निरासौ ।  
अन्ये पुनर्---वेदार्थबोधकाचार्यवचननिबन्धनप्रवृत्तिदर्शनेनातीन्द्रिये१३३७ कार्ये लिङादयो व्युत्पद्यन्त इत्याहुः ।  
यद्याचार्यवचनादपि क्रियैव कार्यतयाऽवगम्यते, तदा तस्यास्स्वयं दुःखरूपत्वात्पुरुषार्थान्तरानुबन्धनं विन प्रवृत्त्यसम्भवान्नियमेन सुखार्थिनः प्रवृत्तिर्न स्यात् ।  
१३३८न च सन्ध्योपासनादौ पुरुषार्थो ऽस्ति ।  
तस्मात्क्रियातिरिक्तकार्यमाचार्यवचनेभ्यो ऽवगम्यते---इति ।  
तान्प्रत्याह---  
वेदार्थाचार्यवाक्येषु प्रवृत्तियाऽपि दृश्यते ।  
तत्राप्येषैव सम्बन्धपरिज्ञानविधा भवेत्  ॥ ३८ ॥  
आचार्यवाक्यश्रवणादपि शिष्याणां या सन्ध्योपासनादौ प्रवृत्तिः, तत्रापि बालस्स्वविषयनिरूपितं क्रियाकार्यत्वावगममेव कारणत्वेन परिकल्पयेत्, फलं विना च तदनुपपत्तेः फलावगममपि सम्भावयेत् ।  
लोकव्युत्पत्त्यनुसारेण १३३९वेदार्थमपि प्रतिपद्यमानो नित्य-नैमित्तिक-निषेधाधिकारेष्वपि१३४० फलं कल्पयेत् ।  
स एव वाल्यदशायां व्युत्पन्नस्स्वयमाचार्यपदवीमधिरुढो वेदार्थं प्रतीत्य, शिष्येभ्य उपदिशन् क्रियामेव कार्यतया प्रतिपादयेत्, नापूर्वं कार्यम्--इति  ॥ ३९ ॥  
उपसंहरति---  
तस्माल्लोकानुसारेण व्युत्पत्तिः कार्यमात्रके ।  
तस्य त्वपूर्वरूपत्वं वेदवाक्यानुसारतः  ॥ ३९ ॥  
एवमपूर्वकार्याभिधायित्वे सिद्धे चोदयति---  
ननु लोकविरोधित्वं पक्षे ऽस्मिन्नपि दृश्यते ।  
सर्वथैव१३४१ यतो लोके क्रिया कार्यैव गम्यते  ॥ ४० ॥  
परिहरति---  
भवेदेवं विरुध्येते कायऽपूर्वे ऽपि लौकिकौ ।  
प्रतिपत्ति-प्रयोगौ चेत् क्रियाकार्यत्वगोचरौ  ॥ ४१ ॥  
यदि क्रियाकार्यत्वगोचरौ लौकिकौ प्रतिपत्ति-प्रयोगावपूर्वकार्याभिधायित्वपक्षाङ्गीकारे विरुध्येते, ततो लोकविरुद्धत्वं स्यादस्मत्पक्षस्य ।  
न चैतदस्तीत्याह---  
अपूर्वं हि क्रियासाध्यं साधिता साधनं क्रिया ।  
तस्मादपूर्वकार्यत्वं१३४२ क्रियाकार्यत्वसङ्गतम्१३४३  ॥ ४२ ॥  
प्रमाणान्तरगम्यं हि लोकश्शब्दैर्विवक्षति ।  
क्रियाकार्यत्व एवातः प्रयोगो लक्षणान्वितः  ॥ ४३ ॥  
प्रतिपत्ति-प्रयोगौ हि नावश्यं श्रौतवृत्त्यनुसारिणावेव, लक्षणयापि लोके१३४४ तद्दर्शनात् ।  
तेन यद्यप्युक्तेन न्यायेनापूर्वमेव कार्यं लिङादीनामभिधेयम्, तथापि तस्य क्रियाकार्यत्वाव्यभिचारात्, तत्र लक्षणया तयोर्नानुपपत्तिः ।  
यत्तु श्रौतपदार्थे कार्ये लोके लिङादि न प्रयुज्यत इति ।  
तत् तस्यापूर्वात्मनः प्रमाणान्तराप्रतीतत्वात्, प्रतीतविषयत्वाच्च लौकिकप्रयोगस्य ।  
क्रियासाध्यन्त्वपूर्वम्, साधिता च सती क्रिया साधनं भवतीत्यपूर्वेण सह क्रियाकार्यत्वं१३४५ नित्यसम्बद्धमिति, शक्यते तल्लक्षयितुम्  ॥ ४२ - ४३ ॥  
यद्येषा१३४६ लक्षणा, किमिति तर्हि लोको नावगच्छतीत्याह---  
लक्षणानभिमानस्तु मुख्यार्थानवधारणात् ।  
ये तु१३४७ मुख्यार्थकुशलास्तेषां लाक्षणिकत्वधीः  ॥ ४४ ॥  
मुख्यमर्थमविदित्वा लाक्षणिकमप्यर्थं श्रौतमिव मन्यन्ते, म्लेच्छा इव यव-वराहाद्यर्थम् ।  
मुख्यार्थविवेकिनान्तु परीक्षकाणां लाक्षणिकत्वधीः---इति  ॥ ४४ ॥  
उपसंहरति---  
तस्मान्मानान्तरावेद्यं कार्यमर्थान्तरान्वितम् ।  
वेदवाक्यं ब्रवीतीति सङ्क्षेपो ऽयमुदाहृतः  ॥ ४५ ॥  
ग्रन्थस्य, कर्तुश्च सञ्ज्ञां, प्रयोजनञ्चाऽह---  
वाक्यार्थमातृकेयं प्रभाकरगुरोर्भतानुसारेण१३४८ ।  
अनसूयुबोधनार्थं शालिकनाथेन सङ्ग्रथिता  ॥ ४६  ॥ १३४९॥  
रचिता सच्चरितानामनुग्रहं कर्तुकामेन ।  
वाक्यार्थमातृकाया वृत्तिरियं शालिकेनैव ॥  
  
इति महामहोपाध्यायश्रीमच्छालिकनाथमिश्रप्रणीतायां सवृत्तौ वाक्यार्थमातृकायां द्वितीयः परिच्छेदस्समाप्तः ।  
समाप्तञ्चेदं प्रकरणपञ्चिकायां सृत्तिर्वाक्यार्थमातृका नामैकादशं प्रकरणम् ॥  
  
  
  
  
  
