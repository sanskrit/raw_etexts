---
title: 'Madhava: Jaiminiyanyayamalavistara, Adhyaya 1'

---
## Intro

Madhava: Jaiminiyanyayamalavistara, Adhyaya 1  

Madhava: Jaiminiyanyayamalavistara,  
a metrical exposition of Jaimini's Mimamsasutra,  
with Madhava's prose commentary  
Based on the ed. by Pandit Sivadatta: Jaiminiyanyayamala, Poona 1892.  
(Anandasrama Sanskrit Series, 24)  

ADHYAYA 1  

Input by members of the Sansknet project  
(formerly: www.sansknet.org)  

This GRETIL version has been converted from a custom Devanagari encoding.  
Therefore, word boundaries are usually not marked by blanks.  
These and other irregularities cannot be standardized at present.  

THE TEXT IS NOT PROOF-READ!  

STRUCTURE OF REFERENCES (added):  
Jaim_n,n.n = Jaimini: Mimamsasutra_Adhyaya,Pada.Sutra  
MJaiNy_n,n.n = Madhava: Jaiminiyanyayamalavistara_Adhyaya,Pada.Sutra  
MJaiNyC_n,n.n = Madhava: JaiminiyanyayamalavistaraCommentary_Adhyaya,Pada.Sutra  

## पाठः

ॐ तत्सद्ब्रह्मणै नमः  

श्रीमाधवप्रणीतो जैमिनीयन्यायमालाविस्तरः ।  
  
वागीशाद्याः सुमनसः सर्वार्थानामुपक्रमे ।  
यं नत्वा कृतकृत्याः स्युस्तं नमामि गजाननम्  ॥ म्जैन्य्_१।०।१ ॥  
युक्तिं मानवतीं विदन्स्थिरधृतिर्भेदे विशेषार्थभाग् आप्तोहः क्रमकृत्प्रयुक्तिनिपुणः श्लाध्यातिदेशोन्नतिः ।  
नित्यस्फूर्त्यधिकारवान्गतसदाबाधः स्वतन्त्रेश्वरो जागर्ति श्रुतिमत्प्रसङ्गचरितः श्री बुक्कणक्ष्मापतिः  ॥ म्जैन्य्_१।०।२ ॥  
यद्ब्रह्म प्रतिपाद्यते प्रगुणयत्तत्पञ्चमूर्तिप्रथां तत्रायं स्थितिमूर्तिमाकलयति श्री बुक्कणक्ष्मापतिः ।  
विद्यातीर्थमुनिस्तदात्मनि लसन्मूर्तिस्त्वनुग्राहिका तेनास्य स्वगुणैरखण्डितरदं सार्वज्ञमुद्द्योतते  ॥ म्जैन्य्_१।०।३ ॥  
इन्द्रस्याऽङ्गिरसो नलस्य सुमतिः शैब्यस्य मेधातिथिर् धौम्यो धर्मसुतस्य वैन्यनृपतेः स्वौजा निमेर्गौतमिः ।  
प्रत्यग्दृष्टिररुन्धतीसहचरो रामस्य पुण्यात्मनो यद्वत्तस्य विभोरभूत्कुलगुरुर्मन्त्री तथा माधवः  ॥ म्जैन्य्_१।०।४ ॥  
स खलु प्राज्ञजीवातुः सर्वशास्त्रविशारदः ।  
अकरोज्जैमिनिमते न्यायमालां गरीयसीम्  ॥ म्जैन्य्_१।०।५ ॥  
तां प्रशस्य सभामध्ये वीरश्रीबुक्कभूपतिः  ।  
कुरु विस्तरयस्यास्त्वमिति माधवमादिशत्  ॥ म्जैन्य्_१।०।६ ॥  
स भव्याद्भारतीतीर्थयतीन्द्रचतुराननात्  ।  
कृपामव्याहतां लब्ध्वा परार्ध्यप्रतिमो ऽभवत्  ॥ म्जैन्य्_१।०।७ ॥  
निर्माय माधवाचार्यो विद्वदानन्ददायिनीम् ।  
जैमिनीयन्यायमालां व्याचष्टे बालबुद्धये  ॥ म्जैन्य्_१।०।८ ॥  

न्यायमालाया आदौ स्वकीयग्रन्थत्वद्योतनाय स्वमुद्रारूपमनेकार्थगर्भे देवतानमस्कारप्रतिपादकं श्लोकं पठति -  
  
____________________________________________________  
  
स्तर्त् म्जैन्य् १,१।१  

वागीशाद्याः सुमनसः सर्वार्थानामुपक्रमे ।  
यं नत्वा कृतकृत्याः स्युस्तं नमामि गजाननम्  ॥ म्जैन्य्_१,१।१ ॥  
  
____________________________________________________  
स्तर्त् म्जैन्य् १,१।२  

इष्टदेवतां नमस्कृत्य चिकीर्षितार्थपरिपालनाय पालके स्वामिनि विद्यमानं महिमानमनुस्मरति  --  
  
युक्तिं मानवतीं विदन्स्थिरधृतिर्भेदे विशेषार्थभाग् आप्तोहः क्रमकृत्प्रयुक्तिनिपुणः श्लाध्यातिदेशोन्नतिः ।  
नित्यस्फूर्त्यधिकारवान्गतसदाबाधः स्वतन्त्रेश्वरो जागर्ति श्रुतिमत्प्रसङ्गचरितः श्रीबुक्कणक्ष्मापतिः  ॥ म्जैन्य्_१,१।२ ॥  
  
------------------  
  
अत्र चिकीर्षिते धर्मशास्त्रे वर्तमानानां द्वादशानामध्यायानां ये प्रतिपाद्या अर्थाः, ये च नीतिशास्त्रोक्ता राजधर्माः, ते सर्वे ऽप्यस्मिन्भूपतावुपलभ्यन्ते ।  
नीतिपक्षे - युक्तिर्योगः सन्धिः ।  
सा च युक्तिर्मानवती ।  
मानः सत्कारश्चतुर्षु सामभेददानदण्डेषूपायेषु प्रथम उपायः ।  
वैरिणो बुद्धिभेदो द्वितीयः ।  
एताभ्यां दानदण्डावप्युपलक्ष्येते ।  
एतैश्चतुर्भिरूपायैर्विशेषेणार्थं धनं भजति  प्राप्नोति ।  
एतावता शत्रुक्षयः कथितः ।  
अवशिष्टेन स्वराज्यप्रतिपालनप्रकारः प्रतिपद्यते -- आप्तेष्वमात्यप्रभृतिषु पुरुषेषु ऽअयमीदृशस्य व्यापारस्य योग्यो नान्यस्यऽ इत्येवमूहापोहकुशलः ।  
ऽराजसभायामेते  
तपस्विनः पूज्या विप्रा दक्षिणभाग उपवेशनीयाः, एते च भृत्या वामभागेऽ इति क्रमं करोति तत्तद्ग्रामेष्वधिकृतान्पुरुषानुचितबुद्धिप्रदानेन प्रयोक्तुं निपुणः ।  
समुद्रपर्यन्तत्वेनातिबहलस्य देशस्योन्नतिः समस्तवस्तुसम्पत्तिः ।  
सा च परराष्ट्रनिवासिभिः सकलप्रणिभिः श्लाघ्यते ।  
ऽइदं कर्तव्यम्, इदं नऽ इत्येवं कार्याकार्यविषया स्फूर्तिस्तस्यामधिकारो ऽस्य राज्ञो नित्यः सर्वत्राप्रतिहतबुद्धित्वात् ।  
गतो निवारितः सतां तपस्विनामाबाधो विघ्नो येनासौ गतसदाबाधः ।  
देशान्तराधिपतीनां राज्ञामेतदधीनत्वेनापरप्रेष्यत्वादयं स्वतन्त्रः ।  
जगदीश्वरस्य विद्यातीर्थमुनेर्भोगमूर्तित्वेनायमीश्वरः ।  
यस्य सभायां गोष्ठीरूपः प्रसङ्गो वेदार्थविषयत्वेन श्रुतिमान् ।  
यदीयं चरितमपि निरन्तरं वेदोक्तरहस्यार्थन्ध्यानरूपत्वेन श्रुतिमद्भवति सो ऽयं श्रुतिमत्प्रसङ्ग्चरितः ।  
एवंविधो बुक्कभूपतिरन्तः परमेश्वरध्याने, बहिः प्रजापालने च नित्यं जागर्ति ।  
यथा नीतिशास्त्रोक्तेषु सामभेदादिष्वयं कुशलस्तथा सर्वज्ञावतारत्वाद्धर्मशास्त्रोक्तेषु प्रमाणादिप्रसङ्गान्तेष्वध्यायार्थेषु कुशलः ।  
ते चाध्यायार्था उपरिष्टात्प्रदर्श्यन्ते  ॥ म्जैन्य्च्_१,१।२ ॥  
  
____________________________________________________  
  
स्तर्त् म्जैन्य् १,१।३  

राज्ञः सर्वज्ञत्वं सोपपत्तिकं प्रकटयति --  
  
यद्ब्रह्म प्रतिपाद्यते प्रगुणयत्तत्पञ्चमूर्तिप्रथां तत्रायं स्थितिमूर्तिमाकलयति श्री बुक्कणक्ष्मापतिः ।  
विद्यातीर्थमुनिस्तदात्मनि लसन्मूर्तिस्त्वनुग्राहिका तेनास्य स्वगुणैरखण्डितपदं सार्व मुद्द्योतते  ॥ म्जैन्य्_१,१।३ ॥  
  
------------------  
  
सर्वासूपनिषत्सु प्रतीयमानं यत्परं ब्रह्म तदेव शैवागमेषु सृष्टिस्थितिसंहारनिरोधनानुग्रहलक्षणपञ्चकृत्य सिद्ध्यर्थमीशानतत्पुरुषाघोरवामदेवसद्योजातलक्षणानां पञ्चानां मूर्तीनां प्रथां प्रसिद्धिं विस्तारं वा प्रगुणयति प्रकटी करोतीति प्रतिपाद्यते ।  
तत्र तासु मूर्तिष्वयं भूपालः स्थितिमूर्तिं धत्ते ।  
तस्या मूर्तेरात्मनि लसन्विद्यातीर्थमुनिः कृत्स्नस्य जगतो ऽनुग्राहिका मूर्तिरित्युच्यते ।  
यस्मादयं भूपो वेदान्तोक्तं परं ब्रह्म, यस्माच्चाऽगमोक्ता महेश्वरस्य स्थितिमूर्तिः, यस्माच्च श्रीविद्यातीर्थमुनिस्तदात्मनि सन्निधाय प्रकाशते, तस्मात्सर्वज्ञत्वमस्य राज्ञ उत्कर्षेणाऽविद्व- दङ्गनागोपालमविवादेन प्रतिभासते  ॥ म्जैन्य्च्_१,१।३ ॥  
  
____________________________________________________  
  
स्तर्त् म्जैन्य् १,१।४  

उक्तगुणोपेतस्य राज्ञो मन्त्रिणं नानापुराणप्रसिद्धदृष्टान्तैर्हितकारितया प्रशंसति --  
  
इन्द्रस्याङ्गिरसो नलस्य सुमतिः शैव्यस्य मेधातिथिर् धौम्यो धर्मसुतस्य वैन्यनृपतेः स्वौजा निमेर्गौतमिः ।  
प्रत्यग्दृष्टिररुन्धतीसहचरो रामस्य पुण्यात्मनो यद्वत्तस्य विभोरभूत्कुलगुरुर्मन्त्री तथा माधवः  ॥ म्जैन्य्_१,१।४ ॥  
  
____________________________________________________  
  
स्तर्त् म्जैन्य् १,१।५  

चिकीर्षितग्रन्थे श्रद्धातिशयमुत्पादयितुं कर्तृगौरवं प्रकटयति --  
  
श्रुतिस्मृतिसदाचारपालको माधवो बुधः ।  
स्मार्तं व्याख्याय सर्वार्थं द्विजार्थं श्रौत उद्यतः  ॥ म्जैन्य्_१,१।५ ॥  
  
------------------  

सर्ववर्णाश्रमानुग्रहाय पुराणसारपाराशरस्मृतिव्याख्यादिना स्मार्तो धर्मः पूर्वेव्याख्यातः ।  
इदानीं द्विजानां विशेषानु ग्रहाय श्रौतधर्मव्याख्यानाय प्रवृत्तः  ॥ म्जैन्य्च्_१,१।५ ॥  
____________________________________________________  
  
स्तर्त् म्जैन्य् १,१।६  

ग्रन्थमारिप्सुर्गुरुमूर्त्युपाधिकं सकलवेदशास्त्रप्रवर्तकत्वेनात्रोचितेष्टदेवतारूपं परमेश्वरमादौ नमस्कृत्य श्रोतृप्रवृत्तिसिद्ध्यर्थं विषयप्रयोजने दर्शयंस्तं ग्रन्थं प्रतिजानीते --  
  
प्रणम्य परमात्मानं श्रीविद्यातीर्थरूपिणम् ।  
जैमिनीयन्यायमाला श्लोकैः सङ्गृह्यते स्फुटम्  ॥ म्जैन्य्_१,१।६ ॥  
  
------------------  
  
जैमिनीप्रोक्तानि धर्मनिर्णायकान्यधिकरणानि न्यायाः ।  
ते ऽस्य ग्रन्थस्य विषयः ।  
पठितुं सुशकैः कतिपयैरेव श्लोकैस्तेषां स्फुटीभावः प्रयोजनम् ।  
न्यायमाला सङ्गृह्यत इति ग्रन्थनामनिर्देशपूर्विका प्रतिज्ञा ॥ म्जैन्य्च्_१,१।६ ॥  
  
____________________________________________________  
  
स्तर्त् म्जैन्य् १,१।७-८  

करिष्यमाणस्य ग्रन्थस्य प्रकारं दर्शयति --  
  
एको विषयसन्देहपूर्वपक्षावभासकः ।  
श्लोको ऽपरस्तु सिद्धान्तवादी प्रायेण कथ्यते  ॥ म्जैन्य्_१,१।७ ॥  
चत्वारो ऽवयवा एकश्लोकेनोक्ताः क्वचित्क्वचित् ।  
यत्र क्वापि बहुश्लोकैरुच्यन्ते ऽतो न विस्तरः  ॥ म्जैन्य्_१,१।८ ॥  
  
------------------  
  
एकैकस्याधिकरणस्य विषयः, सन्देहः, सङ्गतिः, पूर्वपक्षः, सिद्धान्तश्चेति पश्चावयवाः ।  
तत्र सङ्गतिरनन्तरमेव व्युत्पादयिष्यमाणेन प्रकारेण प्रत्यधिकरणं स्वयमेवोहितुं शक्यते ।  
अवशिष्टानां चतुर्णामवयवानां सङ्ग्राहकाः क्वचिद्भहवः श्लोकाः, क्वचिदेक इत्यावापोद्वापाभ्यामन्ततः प्रत्यधिकरणं श्लोकद्वित्वे सङ्ख्या पर्यवस्यति ।  
अतो बहुत्वाद्बिभ्यता ग्रन्थगौरवशङ्का न कर्तव्या  ॥ म्जैन्य्च्_१,१।७ ॥  
  
____________________________________________________  
  
स्तर्त् म्जैन्य् १,१।९  

तमेव ग्रन्थागौवरभावं स्फुटीकुर्वन्रूपकव्याजेन सुबोधत्वं दर्शयति --  
  
सर्वथापि सहस्रे द्वे नातिक्रामति सङ्ग्रहः ।  
मीमांसासागरस्तेन क्रीडापुष्करिणी भवेत्  ॥ म्जैन्य्_१,१।९ ॥  
  
------------------  
  
श्लोकेन श्लोकाभ्यां श्लोकैर्वा यथासम्भवं न्यायः सङ्गृह्यताम् ।  
सर्वथापिसहस्रन्यायसङ्ग्रहरूपो ग्रन्थः श्लोकसहस्रद्वयपूर्तेरर्वागेव समाम्प्स्यते, न तु सहस्रद्वयमत्तिक्रामति ।  
भाष्यटीकादीनां बहुत्वाद्दुरवगाहत्वाच्च मीमांसा सागरसभा पूर्वमासीत् ।  
क्रियमाणेनानेन ग्रन्थेन दोषद्वयरहितेन राजपुत्राणां बालानां क्रीडार्थं निर्मितया नाभिदघ्न्या पुष्करिण्या समा भविष्यति ।  
यद्यपि शास्त्रदीपिकादौ क्वचित्क्वचित्सङ्ग्रहश्लोको ऽस्ति, तथापि न सर्वत्र विद्यते ।  
यत्रास्ति तत्रापि विषयसंशययोरेसङ्ग्रहान्न श्लोकपाठमात्रेणाधिकरणमुपन्यसितुं शक्यते ।  
अतो न क्वापि गतार्थत्वं शङ्कनीयम् ॥ म्जैन्य्च्_१,१।९ ॥  
  
____________________________________________________  
  
स्तर्त् म्जैन्य् १,१।१०  

सङ्गतिं व्युत्पादयति -  
  
शास्त्रे ऽध्याये तथा पादे न्यायसङ्गतयस्त्रिधा ।  
शास्त्रादिविषये ज्ञाते तत्तत्सङ्गतिरूह्यताम्  ॥ म्जैन्य्_१,१।१० ॥  
  
------------------  
  
शास्त्रसङ्गितः, अध्यायसङ्गतिः, पादसङ्गतिश्चेति त्रिधा सङ्गतिः ।  
सा च शास्त्रादीनां त्रयाणामसाधरणे विषये ज्ञाते सति स्वयमेप्वोहितुं शक्या  ॥ म्जैन्य्च्_१,१।१० ॥  
  
____________________________________________________  
  
स्तर्त् म्जैन्य् १,१।११-१२  

शास्त्रस्याध्यायानां चासाधारणं विषयं दर्शयति -  
  
धर्मो द्वादशलक्षण्या व्युत्पाद्यस्तत्र लक्षणैः ।  
प्रमाणभेदशेषत्वप्रयुक्तिक्रमसञ्ज्ञकाः  ॥ म्जैन्य्_१,१।११ ॥  
  
अधिकारो ऽतिदेशश्च सामान्येन विशेषतः ।  
ऊहो बाधश्च तन्त्रं च प्रसङ्गश्चोदिताः क्रमात्  ॥ म्जैन्य्_१,१।१२ ॥  
  
------------------  
  
लक्षणान्यध्यायाः ।  
द्वादशानां लक्षणानां समाहारो द्वादशलक्षणी ।  
तादृशस्य द्वादशलक्षणोपेतस्य शास्त्रस्य धर्मो विषयः ।  
प्रमाणादयः प्रसङ्गान्ता द्वादश पदार्थाः क्रमाद्द्वादशानामध्यायानां विषयाः ।  
प्रथमे ऽध्याये - विध्यर्थवादादिरूपं प्रमाणं निरूपितम् ।  
द्वितीये-यागदानादि कर्मभेदः ।  
तृतीये - प्रयाजादीनां  दर्शपूर्णमासाद्यर्थत्वेन तच्छेषत्वम् ।  
चतुर्थे - ऽगोदोहनस्य पुरुषार्थत्वप्रयुक्त्यानुष्ठानम्, न तु क्रत्वर्थत्वप्रयुक्त्याऽ इत्येवमादयः ।  
पञ्चमे - क्रमनियतिविधेयत्वादयः ।  
षष्ठे - ऽकर्तुरधिकारो नान्धादेःऽ इत्यादयः ।  
सप्तमे -"समानषितरच्छयेनेन"इत्यादिप्रत्यक्षवचनेन, अग्निहोत्रादिनाम्नानुमितवचनेन च साम्मान्यतो ऽतिदेशः ।  
अष्टमे -"सौर्ये चरुं निर्वपेत्"इत्यत्र निर्वापस्तद्धितेन देवतानिर्देश एकदेवतात्वमौषधद्रव्यकत्वमिति लिङ्गेनाऽग्नेयपुरोडाशेतिकर्तव्यतैव, नान्यस्येत्येवमादिर्विशेषतो ऽतिदेशः ।  
नवमे - प्रकृतौ"अग्नये जुष्टं निर्वपामि"इति पठिते मन्त्रे विकृतौ सौर्यचरावग्निपदपरित्यागेन सूर्यपदप्रक्षेपेण ऽसूर्याय जुष्टं निर्वपामि ऽ इत्येवमाद्यूहः ।  
दशमे - कृष्णलेषु चोदकप्राप्तस्यावघातस्य वितुषीकरणासम्भवेन लोप इत्येवमादिर्बाधः ।  
एकादशे - बहूनामग्नेयादीनां प्रधानानां सकृदनुष्ठितेन प्रयाजाद्यङ्गेनोपकार इति तन्त्रम् ।  
द्वादशे - प्रधानस्य पशोरुपकारायानुष्ठितेन प्रयाजाद्यङ्गेन पश्वङ्गपुरोडाषे ऽप्युपकार इत्यादिप्रसङ्गः ॥ म्जैन्य्च्_१,१।११-१२ ॥  
  
____________________________________________________  
  
स्तर्त् म्जैन्य् १,१।१३  

पादानामसाधारणं विषयं दर्शयति -  
  
विध्यर्थवादस्मृतयो नाम चेति चतुर्विधम् ।  
प्रथमाध्यायगैः पादैश्चतुर्भिर्मानमीरितम्  ॥ म्जैन्य्_१,१।१३ ॥  
  
------------------  
प्रथमे पादे - विधिरूपं मानमीरितम् ।  
द्वितीये - अर्थवादरूपम् ।  
अर्थवादो मन्त्रस्याप्युपलक्षकः ।  
तृतीये - स्मृतिरूपम् ।  स्मृतिराचारमप्युपलक्षयति ।  
चतुर्थे - उभ्दिञ्चित्रादिनामरूपम्  ॥ म्जैन्य्च्_१,१।१३ ॥  
  
____________________________________________________  
  
स्तर्त् म्जैन्य् १,१।१४  

उपोद्धातः कर्मभेदमानं तस्यापवादगीः ।  
प्रयोगभेद इत्येते द्वितीयाध्यायपादगाः  ॥ म्जैन्य्_१,१।१४ ॥  
  
------------------  
  
द्वितीयाध्यायस्य प्रथमे पादे - आख्यातमेवापूर्वबोधकम्, अपूर्वसभ्दावश्चेत्यादिकः कर्मभेदचिन्तोपयुक्त उपोद्घातो वर्णितः ।  
द्वितीये - धातुभेदपुनरुक्त्यादिभिः कर्मभेदः ।  
तृतीये - रथन्तरादीनां कर्मभेदप्रामाण्यापवादः ।  
चतुर्थे - नित्यकाम्ययोः प्रयोगयोर्भेदः  ॥ म्जैन्य्च्_१,१।१४ ॥  
  
____________________________________________________  
  
स्तर्त् म्जैन्य् १,१।१५  

श्रुतिर्लिङ्गं च वाक्यादिविरोधप्रतिपत्तयः ।  
अनारभ्योक्तिबह्वर्थस्वाम्यर्था अष्टपादगाः  ॥ म्जैन्य्_१,१।१५ ॥  
  
------------------  
  
तृतीयाध्यायस्य प्रथमे पादे - शेषत्वबोधकानां श्रुतिलिङ्गादीनां मध्ये श्रुतिर्विचारिता ।  
द्वितीये - लिङ्गम् ।  
तृतीये - वाक्यप्रकरणादि ।  
चतुर्थे - निवीतोपवीतादिष्वर्थवादत्वविधित्वादिनिर्णयहेतुः श्रुत्यादेः परस्परविरोधसदसभ्दावः ।  
पञ्चमे - प्रतिपत्तिकर्माणि ।  
षष्ठे - अनारभ्याधीतानि ।  
सप्तमे - बहुप्रधानोपकारकप्रयाजादीनि ।  
अष्टमे - याजमानानि  ॥ म्जैन्य्च्_१,१।१५ ॥  
  
____________________________________________________  
  
स्तर्त् म्जैन्य् १,१।१६  

प्रधानस्य प्रयोक्तृत्वमप्रधानप्रयोक्तृता ।  
फलचिन्ता जघन्याङ्गचिन्तेत्येते चतुर्थगाः  ॥ म्जैन्य्_१,१।१६ ॥  
  
------------------  
  
चतुर्थाध्यायस्य प्रथमे पादे - प्रधानभूताऽमिक्षा दध्यानयनस्य प्रयोजिकेस्यादि प्रधानप्रयोक्तृत्वं विचारितम् ।  
द्वितीये तु -अप्रधानं वत्सापाकरणं शाखाछेदे प्रयोदकमित्याद्यप्रधानप्रयोक्तृत्वम् ।  
तृतीये - जुहूपर्णमयीत्वादेरपापश्लोकश्रवणादिफलभावाभावचिन्ता ।  
चतुर्थे -  राजसूयगतजघन्याङ्गाक्षद्यूतादिचिन्ता ॥ म्जैन्य्च्_१,१।१६ ॥  
  
____________________________________________________  
  
स्तर्त् म्जैन्य् १,१।१७  

श्रुत्यादिभिः क्रमस्तस्य विशेषो वृद्ध्यवर्धने ।  
श्रुत्यादेर्बलिता चेति पञ्चमाध्यायपादगाः  ॥ म्जैन्य्_१,१।१७ ॥  
  
------------------  
  
पञ्चमाध्यायस्य प्रथमे पादे - श्रुत्यर्थपाठादिभिः क्रमो निरूपितः ।  
द्वितीये - वाजपेयगतेषु सप्तदशसु पशुष्वेकैकधर्मसमापनमित्यादिक्रमविशेषः ।  
तृतीये - पञ्चप्रयाजादीनामावर्तनेनैकादश्यमित्यादिवृद्धिः, अदाभ्यग्रहचित्रिण्योरनावृत्तिरित्यादिवृद्ध्यभावः ।  
चतुर्थे - क्रमनियामकानां श्रुत्यर्थपाठादीनां प्रबलदुर्बलभावः ॥ म्जैन्य्च्_१,१।१७ ॥  
  
____________________________________________________  
  
स्तर्त् म्जैन्य् १,१।१८  

अधिकारी तस्य धर्माः प्रतिनिध्यर्थलोपने ।  
दीक्षा सत्रं देयुह्नी षष्ठे पादेष्वमी स्थिताः ॥ म्जैन्य्_१,१।१८ ॥  
  
------------------  
  
षष्ठाध्यायस्य प्रथमे पादे - कर्माधिकारः कर्तुरस्ति, अन्धादेर्नास्ति, स्त्रिया अस्ति, स च पत्या सह, इत्येवमादिनाधिकारी निरूपितः ।  
द्वितीये - तत्राधिकारिणां प्रत्येकं कृत्स्न्नं फलम्, दर्शपूर्णमासयोः कर्त्रैक्यनियमः, काम्यं कर्म समापनीयम्, इत्येवमादयो ऽधिकारिधर्मा उक्ताः ।  
तृतीये - द्रव्यस्य प्रतिनिधिरस्ति, देवादीनामग्न्यादीनामधिकारिणश्च स नास्ति, इत्यादिनिरूपणम् ।  
चतुर्थे - पदार्थलोपनं विचारितम्, ऽअवत्तनाशे तत्याज्येन यजेत्, इडाज्यस्य नाशे सति शेषान्नं ग्राह्यम्ऽ इत्यादिकम् ।  
पञ्चमे - कालापराधेन चन्द्रोदये सत्यभ्युदयेष्टिः प्रायश्चित्तम् , ज्योतिष्टोमस्यैकादयो दीक्षाः, द्वादशाहस्य द्वादश दीक्षाः, इत्यादि निरूपितम् ।  
षष्ठे - तत्राधिकारिणस्तुल्यकल्पा एव, सत्रं विप्रस्यैव, इत्येवमादिकं चिन्तितम् ।  
सप्तमे - पित्रादिकं न देयम्, महाभूमिर्न देया, इत्येवमादिर्देयविचारः ।  
अष्टमे - लौकिकाग्ना वुपनयनहोमः, स्थपतीष्टिस्तथैव, इत्येवमाद्यग्निविचारः कृतः  ॥ म्जैन्य्च्_१,१।१८ ॥  
  
____________________________________________________  
  
स्तर्त् म्जैन्य् १,१।१९  

प्रत्यक्षोक्त्यातिदेशो ऽस्य शेषः सामनिरूपणम् ।  
नामलिङ्गातिदेशौ द्वौ सप्तमाध्यायपादगाः  ॥ म्जैन्य्_१,१।१९ ॥  
  
------------------  
  
सप्तमाध्यायस्य प्रथमे पादे - ऽसमानमितरच्छ्येनेनऽ इत्यादिप्रत्यक्षवचनातिदेशः ।  
द्वितीये - रथन्तरशब्देन गानमात्राभिधायिना गानस्यैवातिदेश्यत्वमित्येतादृशः पूर्वोक्तातिदेशस्य शेषो विचारितः ।  
तृतीये - अग्निहोत्रनाम्नातिदेशः ।  
चतुर्थे - निर्वापौषधद्रव्यादिलिङ्गातिदेशः  ॥ म्जैन्य्च्_१,१।१९ ॥  
  
____________________________________________________  
  
स्तर्त् म्जैन्य् १,१।२०  

स्पष्टलिङ्गादथास्पष्टात्प्रबलादपवादतः ।  
अतिदेशविशेषाः स्युरष्टमाध्यायपादगाः ॥ म्जैन्य्_१,१।२० ॥  
  
------------------  
  
अष्टमाध्यायस्य प्रथमे पादे - स्पष्टेन लिङ्गेनातिदेशविशेषः ।  
तद्यथा सौर्यचरार्वतिदेशकानि निर्वापः, तद्धितेन देवतानिर्देशः, एकदेवतत्वम्, औषधद्रव्यकत्वम्, इत्यादीनि स्पष्टान्यग्नियलिङ्गानि ।  
द्वितीये तु-अस्पष्टैर्लिङ्गरतिदेशः ।  
तद्यथा - वाजिने हविः सामान्येन लिङ्गेन पयोविध्यन्तो ऽतिदिश्यते ।  
तत्र लिङ्गमस्पष्टम् ।  
शीघ्रं तद्बुद्ध्यनुत्पादनात् ।  
तृतीये - प्रबलेन लिङ्गेनातिदेशः ।  
तद्यथा - आभिचारिकष्टावाग्नावैष्णवसारस्वतबार्हस्पत्येषु हविःषु त्रित्वेन लिङ्गेन यथाक्रममाग्नेयादिविध्यन्ते प्राप्ते द्विदैवत्यत्वेन लिङ्गेन प्रथम आग्नावैष्णवे तृतीयसायाग्नीषोमीयस्य विध्यन्तो ऽतिदिष्टः ।  
प्रबलं च द्विदैवत्यत्वम् ।  
शब्दोच्चारणमात्रेण सहसा प्रतिभासात् ।  
क्रमस्तु विलम्बितप्रतीत्या दुर्बलः ।  
चतुर्थे - दर्विहोमेष्वतिदेशो ऽपोद्यते ॥ म्जैन्य्च्_१,१।२० ॥  
  
____________________________________________________  
  
स्तर्त् म्जैन्य् १,१।२१  

ऊहारम्भो ऽथ सामोहो मन्त्रोहस्तत्प्रसङ्गतः ।  
नवमाध्यायपादेषु चतुर्ष्वेते प्रकीर्तिताः ॥ म्जैन्य्_१,१।२१ ॥  
  
------------------  
  
नवमाध्यायस्य प्रथमे पादे - उपोद्घातपूर्वकमूहविचारप्रारम्भः ।  
तत्र प्रयाजादयो धर्मा अपूर्वप्रयुक्ताः ।  
अवधातमन्त्रादिष्वविवक्षितं व्रीह्यग्न्यादिस्वरूपं साधनविशेषत्वमात्रं विवक्षितमित्यादिरूपोद्धातः ।  
सवित्रश्विपूषशब्दानां विकृतिषु नास्त्यूहः ।  
अग्निशब्दस्यास्त्यूह इत्यादिक ऊहविचारारम्भः ।  
द्वितीये - सपरिकरः सामोहः ।  
तृतीये - मन्त्रोहः ।  
चतुर्थे - मन्त्रोहप्रसङ्गापतितो विचारः ॥ म्जैन्य्च्_१,१।२१ ॥  
  
____________________________________________________  
  
स्तर्त् म्जैन्य् १,१।२२  

द्वारलोपो ऽस्य विस्तारः कार्यैकत्वं समुच्चयः ।  
ग्रहसामप्रकीर्णानि नञर्थश्चाष्टपादगाः ॥ म्जैन्य्_१,१।२२ ॥  

दशमाध्यायस्य प्रथमे पादे - बाधहेतुर्द्वारलोपो निरूपितः ।  
तद्यथा - ऽस्वयङ्कृता वेदिर्भवति ऽइत्यत्र  वेदिनिष्पादनरूपस्य द्वारस्य लोपेन निष्पादकानामुद्धननादीनां बाधः ।  
कृष्णलेषु वितुषीकरणरूपस्य द्वारस्य लोपेनावघातस्य बाधः ।  
द्वितीये - सङ्क्षेपेणोक्तस्य द्वारलोपस्य बहुभिरुदाहरणैर्विस्तारः ।  
तृतीये - बाधकारणं कार्यैकत्वम् ।  
तद्यथा - प्रकृतौ गवाश्वादिदक्षिणाया ऋत्विक्परिक्रयः कार्यम् ।  
तथा विकृतिरूपे भूनाम्न्येकाहे धेनुरूपाया दक्षिणायास्तदेव कार्यम् ।  
ततो धेन्वागवाश्वादिदक्षिणा विकृतौ चोदकप्रप्ता बाध्यते ।  
चतुर्थे - नक्षत्रेष्टिविहिता उपहोमाश्चोदकप्राप्तैर्नारिष्ठहोमैः सह समुच्चीयन्ते, इत्यादिः समुच्चयः ।  
पञ्चमे - षोडशिग्रहः प्रकृतिगामी ।  
स चाऽग्रयणपात्रादेव ग्रहीतव्यः, इत्यादिर्बाधप्रसङ्गागतो ग्रहादिविचारः ।  
षष्ठे - ऽसाम तृचे गेयम् ऽ इत्यादिर्बाधप्रसङ्गागतः सामविचारः ।  
सप्तमे - पश्वङ्गेषु - प्रत्यङ्गं हविर्भेदः, न कृत्स्नः पशुर्हविर्भेदः ।  
गृहमेधीयमपूर्वे कर्मेत्यादिर्बाधप्रसङ्गागतः प्रकीर्णविचारः ।  
अष्टमे - ऽनानुयाजेषु ऽ इति पर्युदासः , ऽ न सोमे इत्यर्थवादः, ऽनातिरात्रे ऽ इति प्रतिषेधः ऽ इत्यादिर्बाधोपयुक्तो नञर्थविचारः  ॥ म्जैन्य्च्_१,१।२२ ॥  
  
____________________________________________________  
  
स्तर्त् म्जैन्य् १,१।२३  

उपोद्घातस्तथा तन्त्रावापौ तन्त्रस्य विस्तृतिः ।  
आवापविस्तृतिश्चैकादशाध्यायस्य पादगाः  ॥ म्जैन्य्_१,१।२३ ॥  
  
------------------  
  
एकादशाध्यायस्य प्रथमे पादे - तन्त्रस्योपोद्घातो वर्णितः ।  
द्वितीये - तन्त्रावापौ सङ्क्षेपेणोक्तौ ।  
तृतीये - तन्त्रमुदाहरणबाहुल्येन प्रपञ्चितम् ।  
चतुर्थे - तथैवाऽवापः प्रपञ्चितः  ॥ म्जैन्य्च्_१,१।२३ ॥  
  
____________________________________________________  
  
स्तर्त् म्जैन्य् १,१।२४  
  
प्रसङ्गस्तन्त्रिनिर्णीतिः समुच्चयविकल्पने ।  
द्वादशाध्यायपादार्था इति पादार्थसङ्ग्रहः  ॥ म्जैन्य्_१,१।२४ ॥  
  
------------------  
  
द्वादशाध्यायस्य प्रथमे पादे - पशुधर्माणां पशुपुरोडाशे प्रसङ्गः, सौमिकवेदेरुत्तरकालीमकर्मसु प्रसङ्गः, इत्यादिविचारः ।  
द्वितीये - सवनीयपशोस्तन्त्रित्वम् , न तु सवनीयपुरोडाशानाम् ।  
विकृतिस्तन्त्रिणी, न प्रकृतिः, अन्वारम्भणीया विकयतिष्वपि स्यात्, न तु प्रकृतावेवेत्यादिविचारः ।  
तृतीये - त्वग्वाससोः समुच्चयः ।  
आदारगतानामृजुत्वसमततत्वादीनां समुच्चय इत्यादिकं प्राधान्येन, यवव्रीह्योर्विकल्प इत्यादिकं समुच्चयापवादत्वेन, इत्युभयं चिन्तितम् ।  
चतुर्थे च - ऐन्द्राबार्हस्पत्ययाज्यानुवाक्यायगलयोर्विकल्प इत्यादिकं प्राधान्येन, प्राज्यानुवाक्ययोः समुच्चय इत्यादिकं विकल्पापदादत्वेनेत्युभयं चिन्तितम् ।  
चतुर्थे च - ऐन्द्राबार्हस्पत्ययाज्यानुवाक्यायुगलयोर्विकल्प इत्यादिकं प्राधान्येन, प्राज्यानुवाक्ययोः समुच्चय इत्यादिकं विकल्पापदादत्वेनेत्युभयं चिन्तितम् ।  
तदेवं द्वादशाध्यायगतेषु षष्टिसङ्ख्याकेषु पादेषु प्रतिपाह्या अर्था सङ्गृहीताः  ॥ म्जैन्य्च्_१,१।२४ ॥  
  
____________________________________________________  
  
स्तर्त् म्जैन्य् १,१।२५  

ननु यथोक्तेभ्यः पादार्थेभ्यो ऽप्यर्था बहवस्तत्तत्पादेषु विचार्यन्ते, तेषां कथं तत्तत्पादान्तर्भाव इत्याशङ्क्याऽह -  
  
उपोद्घातापवादाभ्यां प्रसङ्गानुप्रसङ्गतः ।  
तत्तत्पादगतत्वेन विचारान्तरमुन्नयेत्  ॥ म्जैन्य्_१,१।२५ ॥  
  
------------------  
  
यथोक्तपादप्रतिपाद्यदन्येष्वर्थेषु यथोचितं कश्चिदुपोद्धातः, कश्चिदपवादः , कश्चित्प्रसङ्गपतितः, कश्चिदनुप्रसङ्गपतितः, इत्येवं पादान्तर्भाव उन्नेयः  ॥ म्जैन्य्च्_१,१।२५ ॥  
  
____________________________________________________  
  
स्तर्त् म्जैन्य् १,१।२६  

ननु सन्त्वेवमध्यायानां पादानां च व्यवस्थिता अर्थाः ।  
तदीयस्तु क्रमः कथमनगन्तव्य इत्यत आह -  
  
शास्त्रे पूर्वोत्तरीभावो ऽध्यायानामभिधास्यते ।  
पादानां तु तमत्रैव लेशाद्व्यत्पादयामहे  ॥ म्जैन्य्_१,१।२६ ॥  
------------------  
  
एकस्मिन्नध्याये समाप्ति रस्ति , अध्यायान्तरारम्भे, तयोरध्याययोः पूर्वोपरी भावो वक्ष्यते  ॥ म्जैन्य्च्_१,१।२६ ॥  
  
____________________________________________________  
  
स्तर्त् म्जैन्य् १,१।२७  

प्रथमाध्या गतामां पादानां पूर्वोत्तरीभाव उधृते सति तद्व्युत्पत्या पादान्तरेष्वपि तस्योत्पेक्षितु शक्यतया तमुदाहरति -  
  
विधिः माक्षामितिर्धर्मे तस्य शेषोर्ऽथवादगीः ।  
वेदमूला स्मृतिर्नाम वाक्यांशो ऽमीप्वतः क्रमः  ॥ म्जैन्य्_१,१।२७ ॥  
  
------------------  
  
जिज्ञास्य वम प्रतिज्ञात धर्मे विविवाक्यं साक्षात्प्रमाणमिति तद्विचारः प्रथमे पादे युक्तः ।  
अर्थवादवाक्य  विविद्वारा प्रामण्यद्विध्यनन्तरभावित्वम् स्मृति वाक्यस्य सार्थवादविधिरूपवेदमूलतया प्रामाण्यादर्थवादोत्तरभावित्वम् ।  
नामधेयस्य वाक्यैकदेशत्वेन पूर्वोक्तत्रिविधवाक्यविचारोत्तरकालीनत्वम् ।  
अनेन न्यायेनोत्तराध्यायगतपादानां परस्परं क्रम उन्नेयः  ॥ म्जैन्य्च्_१,१।२७ ॥  
  
____________________________________________________  
  
स्तर्त् म्जैन्य् १,१।२७*  

इत्थं शास्त्रस्याध्यायानां पादानां च क्रमविशेषविशिष्टानामसाधारणप्रतिपाद्यमर्थे निरूप्य तन्निर्णयफलं दर्शयति -  
ऊहित्वा सङ्गतीस्तिस्त्रस्तथावान्तरसङ्गतिम् ।  
ऊहेताऽक्षेपदृष्टान्तप्रत्युदाहरणादिकम्  ॥ म्जैन्य्_१,१।२७* ॥  
  
------------------  
  
शास्त्रादिप्रतिपाद्यार्थसम्बन्धितयाधिकरणे योजिते सति तस्याधिकरणस्य शास्त्रसङ्गतिः, अध्यायसङ्गतिः, पादसङ्गतिश्चेति तिस्त्र ऊहिता भवन्ति ।  
तद्यथा - प्रथमाध्यायस्य प्रथमपादस्य द्वितीयधिकरणे धर्मस्य लक्षणप्रमाणराहित्यं पूर्वपक्षीकृत्य तत्सद्भावः प्रतिपादितः ।  
तस्याधिकरणस्य धर्मसम्बन्धितया धर्मविचारशास्त्रे सङ्गितः ।  
प्रमाणविचाररूपत्वात्प्रथमाध्याये सङ्गतिः ।  
विधिवाक्यस्य प्रमाणत्वेनोपन्यासात्प्रथमपादे सङ्गतिः ।  
यथैतत्सङ्गतित्रयमूहितम्, तथा पूर्वोत्तराधिकरणयोः परस्परमवान्तरसङ्गतिरूहनीया ।  
सा चानेकरूपा - आक्षेपसङ्गतिः, दृष्टान्तसङ्गतिः, प्रत्युदाहरणसङ्गतिः, प्रासङ्गिकसङ्गितः, उपोद्घातसङ्गतिः, अपवादसङ्गति श्चेत्येवमादिरूपा  ॥ म्जैन्य्च्_१,१।२७* ॥  
  
____________________________________________________  
  
स्तर्त् म्जैन्य् १,१।२८  

तासामाक्षेपादिसङ्गतीनामूहं व्युत्पादयति --  
  
पूर्वन्यायस्य सिद्धान्तयुक्तिं वीक्ष्य परे नये ।  
पूर्वपक्षोक्तयुक्तिं च तत्राऽक्षेपादि योजयेत्  ॥ म्जैन्य्_१,१।२८ ॥  
  
------------------  
  
तदेतत्सर्वे योजयित्वा प्रदर्श्यते - प्रथमे ऽध्याये प्रथमपादस्य प्रथमाधिकरणगतो ऽधर्मविचारशास्त्र वैधम् ऽ इति सिद्धान्तः ।  
ऽ अर्थज्ञानपेतावध्ययने नियमविधेः सम्भवात् ऽ इति तद्युक्तिः ।  
द्वितीयाधिकरणे - ऽधर्मे लक्षणं प्रमाणं च नास्ति ऽ इति पूर्वपक्षः ।  
ऽलौकिकाकारहीनत्वात्, प्रत्यक्षाद्यप्रवृत्तेश्च ऽ  इति तद्युक्तिः ।  
तया युक्त्या धर्मस्य लक्षणप्रमाणरहितत्वे सति नरविषाणसमो धर्म इति तद्विचारशास्त्रस्य विधेयत्वममुपपन्नमित्याक्षेपसङ्गतिः ।  
यथा प्रथमाधिकरणे नियमविधिसम्भवेन हेतुना विचारशास्त्रस्य विधेयत्वमुक्तम्, तथा द्वितीयाधिकरणे लौकिकाकारहीनत्वप्रत्यक्षाद्यप्रवृत्तिरूपेण हतुना धर्मे लक्षणप्रमाणे न स्त इति दृष्टान्तसङ्गतिः ।  
यथा प्रथमाधिकरणसिद्धान्ते पूर्वोक्तयुक्तिरवलोक्यते, तथा द्वितीयाधिकरणे काञ्चिदपि युक्तिं न पश्याम इति प्रत्युदाहरणसङ्गतिः ।  
एते दृष्टान्तप्रत्युदाहरणसङ्गती मन्दबुद्धिभिरपि सर्वत्रोत्प्रेक्षितुं शक्येते ।  
पञ्चमाधिकरणे विधिवाक्यस्य निरपेक्षत्वात्प्रामाण्यं वर्णितम् ।  
तस्य च वाक्यस्य शब्दर्थयोर्मध्ये शब्दकोटिनिविष्टत्वाद्वाक्य प्रसङ्गेन  शब्दनित्यत्वं षष्ठाधिकरणे वर्ण्यत इति प्रासङ्गिकसङ्गतिः ।  
सप्तमाध्यायस्य चतुर्थे पादे द्वितीयाधिकरणेन सौर्यादिविकृतिषु वैदिकमङ्गजातमुपदेष्टुं तदुपयोगित्वेन प्रथमाधिकरणे धर्मसापक्षत्वं साधितम् ।  
तत्र प्रथमाधिकरणमुपोद्घातः ।  
सेयमुत्तराधिकरणेन सह पूर्वाधिकरणस्योपोद्घातसङ्गतिः ।  
प्रथमाध्यायस्य तृतीयपादस्य प्रथमाधिकरणे - अष्टकादिस्मृतेः प्रामाण्यमुक्तम् ।  
द्वितीयाधिकरणे - सर्ववेष्टनस्मृतेः पूर्ववत्प्राप्तप्रामाण्यमपोद्यते ।  
सेयमपवादसङ्गतिः ।  
अनया दिशी सर्वत्र सङ्गतिरूहनीया  ॥ म्जैन्य्च्_१,१।२८ ॥  

(प्रथमे धर्मशास्त्रारम्भप्रतिज्ञाधिकरणे सूत्रम् )  
  
अथातो धर्मजिज्ञासा  । जैम्_१,१।१ ।  
  
____________________________________________________  
  
स्तर्त् म्जैन्य् १,१।२९-३१  

इत्थं सङ्गतीर्व्युत्पाद्याथ प्रत्यधिकरणं विषयसंशयपूर्वपक्षसिद्धान्तांश्चतुरो ऽवयवान्तञ्जिघृक्षुः प्रथमाध्यायस्य प्रथमे पादे प्रथमाधिकरणं भट्टमतेनाऽरचयति -  
  
स्वाध्यायो ऽध्येय इत्यस्य विधानस्य प्रयुक्तितः ।  
विचारशास्त्रं नाऽरभ्यमारभ्यं वेति संशयः  ॥ म्जैन्य्_१,१।२९ ॥  
अर्थधीहेतुताधीतेलोकसिद्धावघातवत् ।  
नियामकं न चैवातो वैधारम्भो न सम्भवी ॥ म्जैन्य्_१,१।३० ॥  
दर्शापूर्ववदस्त्यत्र क्रत्वपूर्वे नियामकम् ।  
अर्थनिर्णायकं शास्त्रमत आरभ्यतां विधेः ॥ म्जैन्य्_१,१।३१ ॥  
  
------------------  
  
ऽऽचोदनालक्षणोर्ऽथो धर्मः ऽऽ इत्यारभ्य"अन्वाहार्ये च दर्शनात्"इत्येतदन्तं जैमिनिप्रोक्तं सूत्रजातं धर्मविचारशास्त्रम् ।  
तदेतस्य प्रथमाधिकरणस्य विषयः ऽस्वाध्यायो ऽध्येतव्यःऽ इत्यध्ययमविधिरक्षरग्रहणमात्रपर्यवसायीति केचिन्मन्यन्ते ।  
अपरे त्वेवमाहुः - ऽअर्थज्ञानरूपदृष्टप्रयोजनायेदमध्ययनं विधीयते ।  
अर्थज्ञानं विचारमन्तरेण न सम्भवति ।  
ततो विधिर्विचारशास्त्रस्य प्रयोजकःऽ इति ।  
तत्रैवं संशयः - ऽइदं विचारशास्त्रं विधिप्रयुक्त्या नाऽरम्भणीयम् , उताऽरम्भणीयम् ऽ इति ।  
तत्र ऽ अर्थज्ञानायाध्ययनस्य विधिः ऽ इति वदन्वादी प्रष्टव्यः - किमन्त्यन्तमप्राप्तमध्ययनं  विधीयते, किंवा पक्षे ऽप्राप्तमवघातवन्नियम्यते, इति ।  
नाऽद्यः - ऽ विमतं वेदाध्ययनमर्थज्ञानहेतुः, अध्ययनत्वात् , भारताध्ययमवत् , इत्यनुमानेनैव विधिनिरपेक्षेण प्राप्तत्वात् ।  
तर्ह्यस्तु द्वितीयः पक्षः ।  
अवघातवन्नियमविधित्वसम्भवात् ।  
यथा नखैरवधातेन  वा तण्डुलीनष्पत्तिसम्भवात्पक्षे ऽप्राप्तो ऽवधातो विधिनावश्यं कर्तव्य इति नियम्यते, तथा लिखितपाठेन गुरुपूर्वकाध्ययनेन वार्ऽथज्ञानसम्भवात्पक्षे ऽप्राप्तमध्ययनं विधिना नियम्यत इति चेत् ।  
न ।  
वैषम्यात् ।  
अवघातनिष्पनैरेव तण्डुलैखान्तरापूर्वद्वारेण दर्शपूर्णमासौ परमापूर्वे जनयतः, नान्यथा ।  
ततो दर्शपूर्णमासापूर्वमवघातस्य नियमहेतुः ।  
अत्र तु लिखितपाठजन्येनैवार्थज्ञानेन क्रत्वनुष्ठानसिद्धेरध्ययनस्य नियमहेतुर्नास्ति ।  
अतो द्विविधविध्यसम्भवादर्थज्ञानहेतुविचारशास्त्रारम्भस्य वैधत्वं नास्ति ।  
तर्हि श्रूयमाणस्य विधेः का गतिरिति चेत्, स्वर्गयाक्षरग्रहणमात्रं विधेयमिति वदामः ।  
अश्रुतो ऽपि स्वर्गो विश्वजिन्न्यायेन कल्पनीयः ।  
"स स्वर्गःस्यात्सर्वान्प्रत्यविशेषात्" [पू । मी। सू। ४।३।१५ ] इति सूत्रेण विश्वजित्यश्रूयमाणमप्यधिकारिणं सम्पादयितुं तद्विशेषणं स्वर्गफलं युक्त्या स्थावितम् ।  
तद्वदध्ययने ऽप्यस्तु ।  
एतदेवाभिप्रेत्योक्तम् -  
ऽऽ विनापि विधिना दृष्टलाभान्नहि तदर्थता ।  
कल्प्यस्तु विधिसामर्थ्यात्स्वर्गो विश्वजिदादिवत् ऽऽ ॥ इति ।  
एवं च सति ऽवेदमधीत्य स्नायात् ऽ इति शास्त्रमनुगृह्यते ।  
अस्मिञ्शास्त्रेवेदाध्ययनतमावर्तनयोर्नैरन्तर्ये प्रतीयते ।  
त्वत्पक्षे तु - अधीते ऽपि वेदे धर्मविचारणाय गुरुकुल एवाधिवासः कर्तव्यः ।  
तथा सति तन्नैपन्तर्ये बाध्यते ।  
तस्माद्विचारशास्त्रस्यं वैधत्वाभावात्पाठमात्रेण धर्मसिद्धेः समावर्तनशास्त्राच्च धर्मविचारशास्त्रं नाऽरम्भणीयमिति पूर्वः पक्षः ।  
अत्रोच्यते - यदुक्तम् - ऽलोकसिद्धत्वान्नाप्रप्तविधिः ऽ इति ।  
ततथैवास्तु ।  
नियमविधित्वं तु न वारयितुं शक्यम् ।  
यथा दर्शपूर्णमासजन्यं परमापूर्वमवाचाता नियमविधित्वं तृ न वारयितुं शक्यम् ।  
यथा दर्शपूर्णमासजन्यं परमापूर्वमववातानियमजन्यस्यावान्तरापूर्वस्य कल्पकं भविष्यति ।  
नियमादृष्टानङ्गीकारे च श्रूयमाणे विधिरनर्थकः स्यात् ।  
न च विश्वजिन्न्यायेन स्वर्गार्थत्वं युक्तम् ।  
दृष्टफलेर्ऽथज्ञाने सम्भवत्यदृष्टस्य कल्पयितुमशक्यत्वात् ।  
अत एवोक्तम् -  
"लभ्यमाने फले दृष्टे नादृष्टपरिकल्पना ।  
विधेस्तु नियमार्थत्वान्नाऽनर्थक्यं भविष्यति"  ॥ इति ॥  
नन्वेवमपि श्रुतव्याकरणाद्यङ्गस्याधीतवेदस्य पुरुषस्यार्थज्ञानसम्भवाद्विचारशास्त्रस्य वैयर्थ्यमिति चेत् ।  
न ।  
ज्ञानमात्रसम्भवे ऽपि निर्णयस्य विचाराधीनत्वात् ।  
ऽअक्ताः शर्करा उपदधाति ऽ इत्यत्र ऽघृतेनैव, न तैलादिनाऽ इत्ययं निर्णयो व्याकरणेन निरुक्तेन निगमेन वा न सिध्यति ।  
विचारशास्त्रं तु ऽ तेजो वै घृतम् ऽ  इति वाक्यशेषादर्थे निर्णेष्यति ।  
अतो विचारो वैधः ।  
ऽ वेदमधीत्य स्नायात् ऽ इति शास्त्रं त्वध्ययनसमावर्तनयोः पूर्वापरीभावसमानकर्तृकत्वे एवाचष्टे, न त्वानन्तर्यम् ।  
तस्माद्विधिवशादेव विचारशास्त्रमापम्भणीयमिति सिद्धान्तः ॥ म्जैन्य्च्_१,१।२९-३१ ॥  
  
____________________________________________________  
  
स्तर्त् म्जैन्य् १,१।३२-३४  

अस्मिन्नेवाधिकरणे गुरुमतमाह -  
  
अथवाध्यापनात्सिद्धेर्नैवास्त्यध्ययने विधिः ।  
तेन पूर्वोत्तरौ पक्षौ प्रसाध्यावन्यहेतुभिः ॥ म्जैन्य्_१,१।३२ ॥  
विधेयाध्यापनं सिध्येद्वालस्यार्थधियं विना ।  
तेन निर्विषयं शास्त्रं निष्फलं चेत्युपेक्ष्यताम् ॥ म्जैन्य्_१,१।३३ ॥  
स्वतः प्राप्तार्थबोधस्य विवक्षानपनोपनात् ।  
विषयादि सुसम्पादं शास्त्रमारभ्यते ततः ॥ म्जैन्य्_१,१।३४ ॥  
  
------------------  
  
ऽअष्टवर्षे ब्राह्मम्मुपनयीत, तमध्यापयीत ऽ इत्यध्यापनं विहितम् ।  
न चात्र नियोज्याभावः ।  
आचार्यत्वकामिनो नियोज्यत्वात् ।  
ऽ उपनयीत ऽ इत्यनेनाऽचार्यकरणे"सम्माननोत्सञ्जनाचार्यकरणज्ञानभृतिविगणनव्ययेषु नियः"  [पा। सू। १।३।३६ ] इति पाणिनिसूत्रेण विहितेनाऽत्मनेपदेन नियोज्यविशेषणमाचार्यत्वं प्रतीयते ।  
उपनयने यो नियोज्यः ।  
स एवाध्यापने ऽपि ।  
तयोरेकप्रयोजनत्वात् ।  
एवं सत्याचार्यकर्तृकमध्यापनं माणवककर्तृकेणाध्ययनेन विना न सिध्यतीत्यध्यापनविश्विप्रत्युक्त्यैवाध्ययनानुष्ठानतिद्धेर्न विधिरभ्युपगन्तव्यः ।  
श्रूयमाणं विधिवाक्यं नित्यानुवादत्वेनाप्युपपद्यते ।  
ततो ऽध्ययन विधिमुपजीव्य पूर्वमुपन्यस्तौ पूर्वोत्तरपक्षावन्यथा वर्णनीयौ ।  
विषयसंशययोस्तु नास्ति विप्रतिपत्तिः ।  
विचारशास्त्रं विषयः ।  
अवैधं वैधं वेति संशयः ।  
तत्र वैधत्ववादी प्रष्टव्यः- विधेयमाचार्यकर्तृकमध्यापनं किं माणवकस्यार्थज्ञानमपि प्रयुञ्जीत किंवा पाठमात्रम् ।  
नाऽद्यः ।  
अन्तरेणाप्यर्थज्ञानमध्यापनसिद्धेः ।  
पाठमात्रे तु विचारस्य विषयो न भवति ।  
आपाततः प्रतीतः सन्दिग्धोर्ऽथो विषयः ।  
तथा सति यत्रार्थप्रतीतिरेव नास्ति तत्र सन्देहस्य का कथा ।  
निर्णयो विचारस्य फलम ।  
सो ऽपि विषयवद्दूरापेतः ।  
अतो विषयप्रयोजनाभावाद्विचारशास्त्रं नाऽरम्भणीयमिति पूर्वः पक्षः ।  
अत्रोच्यते - मा नामाध्यापनेनार्थावबोधः प्रयुज्यताम् ।  
तथापि साङ्गवेदाध्यायिनो निगमनिरुक्तव्याकरणैर्व्युत्पन्नस्य पौरुषेयग्रन्थेष्विव वेदे ऽप्यर्थावबोधः स्वत एव प्राप्नोति ।  
ननु यथा ऽविषं भुङ्क्ष्व ऽइत्यत्र प्रतीयमामनो ऽप्यर्थो न विवक्षितः, तथा वेदार्थस्याविषयाद्यभावस्तदवस्थ इति चेत ।  
न ।  
विवक्षाया अमनोदितुमषक्यत्वात् ।  
विषभोजनवाकायस्याऽप्तप्रणीतत्वेन बाधो मा भ्रूदिति मुख्यार्थस्तत्र परित्यक्तः ।  
वेदे तु - कुतो न विवक्षितार्थत्वम् ।  
विवक्षिते च वेदार्थे यत्र यत्र पुरुषस्य सन्देहः स सर्वो ऽपि विचारशास्त्रस्य विषयः ।  
तन्निर्णयः प्रयोजनम् ।  
ततो ऽध्यापनविधिप्रयुक्तेनाध्ययनेन बुध्यमानस्यार्थस्य विचार्थत्वाद्विचारशास्त्रस्य वैधत्वं सिद्धम् ॥ म्जैन्य्च्_१,१।३२-३४ ॥  
  
(द्वितीये धर्मलक्षणाधिकरणे सूत्रम् )  
  
चोदनालक्षणो ऽर्थो धर्मः  । जैम्_१,१।२ ।  
  
____________________________________________________  
  
स्तर्त् म्जैन्य् १,१।३५-३७  

द्वितीयाधिकरणं भट्टमतेनारचयति --  
  
विचारविषयो धर्मो लक्षणेन विवर्जितः ।  
मानेनं वाथवोपेतस्वाभ्यामिति विचिन्त्यते  ॥ म्जैन्य्_१,१।३५ ॥  
लौकिकाकारहीनस्य तस्य किं नाम लक्षणम् ।  
मानशङ्का तु दूरे ऽत्र प्रत्यक्षाद्यप्रवर्तनात्  ॥ म्जैन्य्_१,१।३६ ॥  
चोदमागस्य आकारो ह्यर्थत्वे सति लक्षणम् ।  
अत एव प्रमाणं च चोदनैवात्र नो कुतः  ॥ म्जैन्य्_१,१।३७ ॥  
  
------------------  
  
लक्षणप्रमाणाभ्यां हि वस्तुसिद्धिः ।  
अत एवाऽहुः-  
"मानाधीना मेयसिद्धिर्मानसिद्धिश्च लक्षणात्"इति ।  
सजातीयविजातीयव्यावर्तको लक्ष्यगतः कश्चिल्लोकप्रसिद्ध आकारो लक्षणम् ।  
तेन च लक्षणेन लक्ष्ये वस्तुनि सम्भावनाबुद्धौ जातायां प्रमातुमुद्युक्तः प्रमाणेन तदवगच्छति ।  
तद्यथा - ऽ सास्नादिमती गौः ऽ इत्युपश्रुत्य चतुष्पात्सु जीवेषु तल्लक्षणलक्षितपदार्थमन्विष्य ऽइत्थ गौः ऽ इति चक्षुषावगच्छति ।  
एवं च सत्यलौकिकत्वाद्धर्मस्य नास्ति लक्षणम् ।  
तत्र कुतः प्रमातुमुद्योगः ।  
कथञ्चित्तदुपयोगे ऽपि न तत्र प्रमाणसभ्दावः शाङ्कितुमपि शक्यः ।  
न तावदत्र प्रत्यक्ष क्रमते ।  
धर्मस्य रूपादिरहितत्वात् ।  
अत एव व्याप्तिग्रहणाभावार्न्नानुमानम् ।  
प्रत्यक्षाद्यनुमानमूलश्च शब्दस्य सङ्गतिग्रहः ।  
ततो व्युत्पत्त्यभावान्नाऽगमो ऽपि तत्र प्रवर्तते ।  
तस्माद्धर्मो लक्षणप्रमाणरहित इति प्राप्ते ब्रूमः- मा भूच्चक्षुरादिगम्यो लौकिक आकारः ।  
तथापि चोदनागम्यः स्वर्गफलसाधनत्वादिलक्षण आकारो ऽस्ति ।  
ऽ तेन अर्थत्वे सति चोदनागम्यो धर्मः ऽ इति लक्षणं भवति ।  
ऽअर्थो धर्मःऽ इत्युक्ते ब्रह्मणि चैत्यवन्दनादौ घटादौ चातिव्याप्तिः ।  
तद्व्यवच्छेदाय ऽचोदनागम्यःऽ इत्युक्तम् ।  
तावत्येवोक्ते विधिगम्ये ऽनर्थफलत्वेनानर्थरूपे श्येनाद्यभिचारकर्मण्यतिव्याप्तिः ।  
तद्व्यवच्छेदाय ऽअर्थःऽ इत्युक्तम् ।  
यद्यपि श्येनस्य शत्रुवधः फलम्, नतु नरकः, तथापि तस्य वधस्य नरकहेतुत्वाद्वधद्वारा श्येनो ऽनर्थः ।  
न चैवमग्नीषोमीयपशुहिंसाया अपि वधत्वेन नरकहेतुत्वं स्यादिति शङ्कनीयम् ।  
तस्याः क्रत्वङ्गत्वेन क्रतुफलस्वर्गव्यतिरेकेण फलान्तराभावात् ।  
यतश्चोदनागम्यत्वे सत्यर्थत्वं धर्मलक्षणम् ।  
अत एव गर्मे धर्मे गमकं विधिवाक्यं प्रमाणम् ।  
यद्यपि प्रत्यक्षानुमानयोरविषयो धर्मः, तथापि प्रसिद्धेपदसमभिव्याहारेण व्युत्पत्तिः सम्भवति ।  
तस्माल्लक्षणप्रमाणाभ्यामुपेतो धर्मः  ॥ म्जैन्य्च्_१,१।३५-३७ ॥  
  
____________________________________________________  
  
स्तर्त् म्जैन्य् १,१।३८-४०  

अस्मिन्नेवाधिकरणे गुरुतममाह -  
  
यद्वा जिज्ञास्यवेदार्थः किं मन्त्राद्यवबोधितः ।  
सिद्धार्थो ऽप्यथ विध्येकगम्यः कार्यार्थ एव वा  ॥ म्जैन्य्_१,१।३८ ॥  
सिद्धे ऽपि पुत्रजन्मादौ व्युत्पत्तेरूपपत्तितः ।  
मन्त्रादिगम्यसिद्धस्य वेदार्थत्वे ऽपि का क्षतिः  ॥ म्जैन्य्_१,१।३९ ॥  
हर्षहेतुबहुत्वेन व्युत्पत्तिः पुत्रजन्मनि ।  
दुर्लभा सुलभा कार्ये वेदार्थो ऽतः स एव हि ॥ म्जैन्य्_१,१।४० ॥  
  
------------------  
  
"अथातो धर्मजिज्ञासा"  [पू।मी।सू।१।१।१ ] इत्यत्राथशब्देन कृत्स्न वेदाध्ययनानन्तर्यमुच्यते ।  
अतःशब्देन कृत्स्नस्य वेदस्य विवक्षितार्थत्वं हेतू"क्रियते ।  
उक्तशब्दद्वयानुसारेण धर्मशब्दो ऽपि कृत्स्नं वेदार्थमाचष्टे ।  
ततः सूत्रे ऽवेदार्थो जिज्ञास्यः ऽ इति प्रतिज्ञा कृता ।  
तत्र संशयः - किं मन्त्रार्थवादप्रतीतः सिद्धार्थो ऽपि वेदार्थो भवति, किंवा विधिवाक्यप्रतीतः कार्यार्थं एव वेदार्थः, इति ।  
तत्र -  
"लोकावगतसामर्थ्यः शब्दो वेदे ऽपि बोधकः" इति ज्ञायेन व्युत्पत्त्यनुसारी वेदार्थो वर्णनीयः ।  
व्युत्पत्तिश्च सिद्धार्थे ऽप्यस्ति ।  
ऽपुत्रस्ते जातः ऽ इति वार्ताहरव्याहारजन्यं श्रोतुर्हर्षमनुमाय हर्षहेतौ पुत्रजन्मनि सङ्गतिं प्रतिपद्यते ।  
अतो मन्त्रार्थवादप्रतीतो ऽप्यर्थो वेदार्थ इति प्राप्ते ब्रूमः - पुत्रजन्मवद्धर्षहेतूनां धनलाभादीनां बहुत्वादस्य वाक्यस्कय पुत्रजन्मैवार्थ इति निर्णयो दुर्लभः ।  
ऽगामानय ऽ इति वाक्ये तु गवानयनरूपां मध्यमबृद्धप्रवत्तिमवलोक्य सङ्गतिग्रहणं सुलभम् ।  
तस्मात्कार्यरूप एव वैदार्थ इति  ॥ म्जैन्य्च्_१,१।३८-४० ॥  

(तृतीये धर्मप्रमाणपरीक्षाधिकरणे सूत्रम् )  
  
तस्य निमित्तपरीष्टिः  । जैम्_१,१।३ ।  
  
____________________________________________________  
  
स्तर्त् म्जैन्य् १,१।४१-४२  

तृतीयाधिकरणं भट्टमतेनारचयति -  
  
धर्मस्य ज्ञापकं मानं यदुक्तं चोदनात्मकम् ।  
एतत्किं न परीक्ष्यं स्यात्किंवा सम्यक्परीक्ष्यताम् ॥ म्जैन्य्_१,१।४१ ॥  
मानोपदेशान्मेयस्य सिद्धत्वात्किं परीक्षया ।  
मैवं विचारशास्त्रे ऽस्मिन्परीक्षोपेक्षते कुतः ॥ म्जैन्य्_१,१।४२ ॥  
  
------------------  
  
स्पष्टोर्थः ॥ म्जैन्य्च्_१,१।४१-४२ ॥  
  
____________________________________________________  
  
स्तर्त् म्जैन्य् १,१।४३-४४  

अस्मिन्नेवाधिकरणे गुरूमतमाह -  
  
आदौ परीक्ष्यो वेदार्थश्चोदनामानताथवा ।  
वेदार्थस्य प्रधानत्वात्प्रथमं तत्परीक्ष्यताम् ॥ म्जैन्य्_१,१।४३ ॥  
चोदनामानतैवात्र प्रथमं साध्यतां गता ।  
अनपेक्षतया तस्य यतो मुख्यत्वमाश्रितम् ॥ म्जैन्य्_१,१।४४ ॥  
  
------------------  
  
द्वितीयाध्यायाद्यैः कर्मभेदशेषशेषित्वादिरूपो वेदार्थः सूत्रकारेण परीक्षिष्यते ।  
चोजनाप्रामाण्यं तु प्रथमाध्याये परीक्ष्यते ।  
तदैतदयुक्तम् ।  
कुतः ।  
वेदार्थस्य प्रधानत्वेनाऽदौ परीक्ष्ययीत्वात् ।  
प्रधानभागे हि वेदः ।  
पुरूषार्थत्वेनानुष्ठेयत्वात् ।  
प्रधाणं तु तद्वेवनाय प्रवृत्तं सत्तच्छेषतयान प्रधानमिति प्राप्ते ब्रूमः- अस्त्वनुष्ठानोपायो वेदार्थप्रमाणयोः प्रधानोत्सर्जतभावः ।  
प्रमाणप्रमेयभावोपायौ तु प्रमाणस्यैव मुख्यत्वं निरपेक्षत्वात् ।  
नहि स्वतः प्रमाण्यवादिनां मते सापेक्षया प्रमाणस्यास्ति ।  
प्रमेयं तु सारेक्षम् ।  
ऽमानावीना मेथसिद्धिः ऽ इत्युक्तत्वात् ।  
तदेतन्मुख्यत्वमाश्रित्य सूत्रकारः प्रमाणपरीक्षामादौ चकारेति यज्यते ।  
अयान्वत्प्रा अथान्यत्प्राधान्यमाश्रित्य धर्मविचार एवादौ कस्मान्न कृतः? ।  
न कृतः - अपरीक्षितेन प्रमाणेन धर्मस्यासिद्धौ तद्विचारस्याऽश्रयासिद्धेः ॥  
तदेवमधिकरणत्रये व्युत्पादनाय भाट्टप्राभाकरमतभेद उपन्यस्तः ॥ म्जैन्य्च्_१,१।४३-४४ ॥  

अथ प्रायेण भट्टमतमेवोपन्यस्यते -  
(चतुर्थे धर्मे प्रत्यक्षाद्यगम्यत्वाधिकरणे सूत्रम् ॥)  

सत्सम्प्रयोगे पुरुषस्येन्द्रियाणां बुद्धिजन्म तत्प्रत्यक्षम् अनिमित्तं विद्यमानोपलम्भनत्वात्  । जैम्_१,१।४ ।  
  
____________________________________________________  
  
स्तर्त् म्जैन्य् १,१।४५-४६  

चतुर्थाधिकरणमारचयति -  
  
प्रत्यक्षादिभिरप्येष गम्यते विधिनैव वा ।  
अक्षादीनां प्रमाणत्वान्मेयधर्मावभासिता ॥ म्जैन्य्_१,१।४५ ॥  
वर्तमानैकविषयमक्षं धर्मस्तु भाव्यसौ ।  
अक्षमूलो ऽनुमानादिस्तेन विध्येकमेयता ॥ म्जैन्य्_१,१।४६ ॥  
  
------------------  
  
अक्षं प्रत्यक्षम् ।  
प्रत्यक्षादीनां प्रमाणत्वात्प्रमेयावभासकत्वं तावदविवादम् ।  
धर्मश्च प्रमेयः, असन्दिग्धाविपर्यस्तत्वे सति बुध्यमानत्वात्, घटादिवत् ।  
तस्मात्प्रत्यक्षादिभिरप्येष धर्मो गम्यत इति प्राप्ते -  
ब्रूमः - धर्मस्य प्रमेयत्वे ऽपि प्रत्यक्षयोग्यता नास्ति, प्रत्यक्षस्य वर्तमानमात्रविषयत्वात् ।  
यस्तु प्रत्यक्षस्यात्यन्तमविषयः, तत्रानुमानादीनां कैव कथा ।  
क्वचित्प्रत्यक्षेण गृहीते व्याप्त्यादौ पश्चादनुमानादीनां प्रवृत्तिः ।  
तस्माद्विधिनैव धर्मो गम्यते ॥ म्जैन्य्च्_१,१।४५-४६ ॥  

(पञ्चमे धर्मे विधिप्रामाण्याधिकरणे सूत्रम् ॥)  
  
औत्पत्तिकस् तु शब्दस्यार्थेन सम्बन्धस् तस्य ज्ञानम् उपदेशो ऽव्यतिरेकश् चार्थे ऽनुपलब्धे तत्प्रमाणं बादरायणस्यानपेक्षत्वात्  । जैम्_१,१।५ ।  
  
____________________________________________________  
  
स्तर्त् म्जैन्य् १,१।४७-४८  

पञ्चमाधिकरणमारचयति -  
  
अबोधको बोधको वा न तावद्बोधको विधिः ।  
शक्तेरलौकिके धर्मे ग्रहणं दुर्घटं यतः  ॥ म्जैन्य्_१,१।४७ ॥  
समभिव्याहृते धर्मे शक्तिग्रहणसम्भवात् ।  
बोधकस्य विधेर्मात्वमनपेक्षतया स्थितम्  ॥ म्जैन्य्_१,१।४८ ॥  
  
------------------  
  
यथा धर्मे प्रत्यक्षादीनां प्रामाण्यं नास्ति, तथा विधेरपि नास्ति प्रामाण्यम् ।  
शक्तिग्रहणपूर्वकं हि प्रामाण्यमाप्तवाक्यस्य लोके दृष्टम् ।  
शक्तिश्च लोकप्रसिद्धे गवादौ गृह्यते ।  
धर्मस्त्वलौकिकः ।  
अतस्तत्र शक्तिग्रहणं दुर्घटम् ।  
तस्माद्विधेरबोधकत्वान्न धर्मे प्रामाण्यमिति प्राप्ते -  
ब्रूमः - यथा ऽप्रभिन्नकमलोदरे मधूनि मधुकरः पिबतिऽ इत्यत्र मधुकरपदस्यार्थमजानन्नन्यपदार्थमवगत्य तत्यमभिव्याहारात् कमलस्य मध्यगते मधुपानं कुर्वति दृश्यमानभ्रमरे मधुकरशब्दस्य सङ्गतिं गृहीत्वा वाक्यार्थं प्रतिपद्यते, तथा ऽकारीर्या वृष्टिकामो यजेतऽ इत्यत्र लोकप्रसिद्धार्थवृष्ट्यादिपदसमभिव्याहारादलौकिकभावनायां विधेः सङ्गतिं गृहीत्वा विधिवाक्यार्थं पुरुषो बुध्यते ।  
तस्मादबोधकत्वलक्षणमप्रामाण्यं नास्ति ।  
न च संवादाभावादप्रामाण्यम्, समनन्तरभाविप्रतिनियतफले वृष्ट्यादौ संवादस्यापि सम्भवात् ।  
अनियतदृष्टफले चित्रयागादौ, प्रतिनियतजन्मान्तरफले ज्योतिष्टोमादौ च संवादः कथमिति चेत्, एवं तर्हि स्वतःप्रामण्याभ्युपगमान्नास्ति क्वापि संवादाद्यपेक्षा ।  
तस्मादबोधकत्वसापेक्षत्वयोरप्रामाण्यकारणयोरभावाद्विधेः स्वतःसिद्धं प्रामाण्यं नापह्नोतुं शक्यम् ॥ म्जैन्य्च्_१,१।४७-४८ ॥  

(षष्ठे शब्दनित्यताधिकरणे सूत्राणि ६-२३)  

कर्मैके तत्र दर्शनात्  । जैम्_१,१।६ ।  
  
अस्थानात्  । जैम्_१,१।७ ।  
  
करोति शब्दात्  । जैम्_१,१।८ ।  
  
सत्त्वान्तरे च यौगपद्यात्  । जैम्_१,१।९ ।  
  
प्रकृति विकृत्योश् च  । जैम्_१,१।१० ।  
  
वृद्धिश् च कर्तृभूम्नास्य  । जैम्_१,१।११ ।  
  
समं तु तत्र दर्शनम्  । जैम्_१,१।१२ ।  
  
सतः परमदर्शनं विषयानागमात्  । जैम्_१,१।१३ ।  
  
प्रयोगस्य परम्  । जैम्_१,१।१४ ।  
  
आदित्त्यवद्यौगपद्यम्  । जैम्_१,१।१५ ।  
  
वर्णान्तरम् अविकारः  । जैम्_१,१।१६ ।  
  
नादवृद्धिपरा  । जैम्_१,१।१७ ।  
  
नित्यस् तु स्याद् दर्शनस्य परार्थत्वात्  । जैम्_१,१।१८ ।  
  
सर्वत्र यौगपद्यात्  । जैम्_१,१।१९ ।  
  
सङ्ख्याभावात्  । जैम्_१,१।२० ।  
  
अनपेक्षत्वात्  । जैम्_१,१।२१ ।  
  
प्रख्याभावाच् च योगस्य  । जैम्_१,१।२२ ।  
लिङ्गदर्शनाच् च  । जैम्_१,१।२३ ।  
  
____________________________________________________  
  
स्तर्त् म्जैन्य् १,१।४९-५०  

षष्ठाधिकरणमारचयति -  
  
विध्यादिरूपो यः शब्दः सो ऽनित्यो ऽथाविनश्वरः ।  
अनित्यो वर्णरूपत्वाद्वर्णे जन्मोपलम्भनात्  ॥ म्जैन्य्_१,१।४९ ॥  
अबाधितप्रत्यभिज्ञाबलाद्वर्णस्य नित्यता ।  
उच्चारणप्रयत्नेन व्यज्यते ऽसौ न जन्यते ॥ म्जैन्य्_१,१।५० ॥  
  
------------------  
  
शब्दनित्यत्ववादिनो वैयाकरणास्तावदेवं मन्यन्ते - वर्णसमूहश्रवणानन्तरं ऽइदमेकं पदम्ऽ इति प्रत्ययो मानसप्रत्यक्षेणोत्पद्यते ।  
तस्य च प्रत्ययस्य वर्णव्यतिरिक्तः कश्चित् स्फोटनामकः पदार्थो विषयः ।  
स च नित्यः ।  
स एव शब्दः, न तु वर्णा इति ।  
तदेतन्नैयायिकादयो न सहन्ते ।  
वर्णेष्वेवैकार्थावच्छेदोपाधिना पदैक्यबुद्धेरुपपत्तौ वर्णातिरिक्तस्फोटकल्पना निरर्थिका ।  
तस्माद्वर्णानामेव शब्दत्वम् ।  
वर्णाश्च प्रतिपुरुषं प्रत्युच्चारणं च जन्मविनाशवन्त उपलभ्यन्ते ।  
तस्मादनित्यः शब्दः ।  
तस्य च कारणदोषसम्भवाद्विधेरप्रामाण्यमिति पूर्वः पक्षः ॥  
बहुभिः पुरुषैः प्रत्येकं बहुकृत्व उच्चारिते गोशब्दे ऽत एवेमे गकारादयो वर्णाःऽ इत्यबाधितप्रत्यभिज्ञा जायते ।  
तद्बलान्नित्या वर्णाः ।  
न च वर्णानां जन्माभावे बहुकृत्व उच्चारणप्रयत्नो व्यर्थ इति शङ्कनीयम्, तत्प्रयत्नस्य व्यञ्जकत्वाङ्गीकारात् ।  
एवं सति पुरुषभेदादुच्चारणभेदाश्च यथायोगमुदात्तादिभेदैः पटुमृदुत्वादिभेदैश्चोपेतान्ध्वनिविशेषानुत्पाद्य चरितार्था भविष्यन्ति ।  
तस्मान्नित्ये शब्दे कारणदोषाभावान्नास्त्यप्रामाण्यम् ॥ म्जैन्य्च्_१,१।४९-५० ॥  

(सप्तमे वेदप्रत्यायकत्वाधिकरणे सूत्राणि २४-२६)  

उत्त्पत्तौ वावचनाः स्युर् अर्थस्यातन्निमित्तत्वात्  । जैम्_१,१।२४ ।  
  
तद्भूतानां क्रियार्थेन सामाम्नायो ऽर्थस्य तन्निमित्तत्त्वात्  । जैम्_१,१।२५ ।  
  
लोके सन्नियमात् प्रयोगसन्निकर्षः स्यात्  । जैम्_१,१।२६ ।  
  
____________________________________________________  
  
स्तर्त् म्जैन्य् १,१।५१-५२  

सप्तमाधिकरणमारचयति -  
  
वेदवाक्यममानं स्यान्मानं वा नास्य मानता ।  
पृथक्सङ्गत्यपेक्षायामनपेक्षत्ववर्जनात् ॥ म्जैन्य्_१,१।५१ ॥  
वेदे ऽपि लोकवन्नैव वाक्यार्थे सङ्गतिः पृथक् ।  
ग्रहीतव्या ततो वाक्यं प्रमाणं नैरपेक्ष्यतः ॥ म्जैन्य्_१,१।५२ ॥  
  
------------------  
  
यद्यपि वर्णानां नित्यत्वादेकार्थावच्छेदकस्य पदस्यापि वर्णरूपतयानित्यत्वाद्वर्णपदद्वारा वेदस्य कारणसापेक्षत्वं नास्ति, तथापि ऽअग्निहोत्रं जुहुयात्स्वर्गकामःऽ इत्यादिवाक्यस्य वाक्यार्थे सङ्गतिग्रहणमपेक्षितम् ।  
तस्मान्नैरपेक्ष्याभावात्प्रामाण्यं नास्तीति प्राप्ते -  
ब्रूमः - लोके ऽगामानयऽ इत्यादिवृद्धप्रयोगे पदपदार्थयोरेव सङ्गतिर्गृह्यते ।  
वाक्यं त्वाकाङ्क्षायोग्यतासन्निधिवशात् स्वार्थं प्रतिपादयतीत्यविवादम् ।  
तथा वेदवाक्यस्यापि प्रत्यायकत्वादनपेक्षत्वेन प्रामाण्यमविरुद्धम् ॥ म्जैन्य्च्_१,१।५१-५२ ॥  

(अष्टमे वेदापौरुषेयत्वाधिकरणे सूत्राणि २७-३२)  

वेदांश् चैके सन्निकर्षं पुरुषाख्याः  । जैम्_१,१।२७ ।  
  
अनित्यदर्शनाच् च  । जैम्_१,१।२८ ।  
  
उक्तं तु शब्दपूर्वत्वम्  । जैम्_१,१।२९ ।  
  
आख्या प्रवचनात्  । जैम्_१,१।३० ।  
  
परन्तु श्रुतिसामान्यमात्रम्  । जैम्_१,१।३१ ।  
  
कृते वा विनियोगः स्यात् कर्मणः सम्बन्धात्  । जैम्_१,१।३२ ।  
  
____________________________________________________  
  
स्तर्त् म्जैन्य् १,१।५३-५४  

अष्टमाधिकरणमारचयति -  
  
पौरुष्यं न वा वेदवाक्यं स्यात्पौरुष्यता ।  
काठकादिसमाख्यानाद्वाक्यत्वाच्चान्यवाक्यवत् ॥ म्जैन्य्_१,१।५३ ॥  
समाख्याध्यापकत्वेन वाक्यत्वं तु पराहतम् ।  
तत्कर्त्रनुपलम्भेन स्यात्ततो ऽपौरुषेयता ॥ म्जैन्य्_१,१।५४ ॥  
  
------------------  
  
ऽकाठकम्, कौथुमम्, तैत्तिरीयकम्ऽ इत्यादिसमाख्या तत्तद्वेदविषया लोके दृष्टा ।  
तद्धितप्रत्ययश्च ऽतेन प्रोक्तम्ऽ [पाणि। सू। ४।३।१०१] इत्यर्थे वर्तते ।  
तथा सति ऽव्यासेन प्रोक्तं वैयासिकं भारतम्ऽ इत्यादाविव पौरुषेयत्वं प्रतीयते ।  
किञ्च ऽविमतं वेदवाक्यं पौरुषेयम्, वाक्यत्वात्, कालिदासादिवाक्यवत्ऽ इति प्राप्ते -  
ब्रूमः - अध्ययनसम्प्रदायप्रवर्तकत्वेन समाख्योपपद्यते ।  
कालिदासादिग्रन्थेषु तत्तत्सर्गावसाने कर्तार उपलभ्यन्ते ।  
तथा वेदस्यापि पौरुषेयत्वे तत्कर्तोपलभ्येत ।  
न चोपलभ्यते ।  
अतो वाक्यत्वहेतुः प्रतिकूलतर्कपराहतः ।  
तस्मादपौरुषेयो वेदः ।  
तथा सति पुरुषबुद्धिदोषकृतस्याप्रामाण्यस्यानाशङ्कनीयत्वाद्विधिवाक्यस्य धर्मे प्रामाण्यं सुस्थितम् ॥ म्जैन्य्च्_१,१।५३-५४ ॥  

इति श्रीमाधवीये जैमिनीयन्यायमालाविस्तरे प्रथमाध्यायस्य प्रथमः पादः  ॥  

_________________________________________________________________________  

(अथ द्वितीयः पादः)  
(प्रथमे ऽर्थवादाधिकरणे सूत्राणि १-१८)  
  
आम्नायस्य क्रियार्थत्वाद् आनर्थक्यम् अतदर्थानां तस्माद् अनित्यम् उच्यते  । जैम्_१,२।१ ।  
  
शास्त्रदृष्टाविरोधाच् च  । जैम्_१,२।२ ।  
  
तथाफलाभावात्  । जैम्_१,२।३ ।  
  
अन्यानर्थक्यात्  । जैम्_१,२।४ ।  
  
अभागिप्रतिषेधाच् च  । जैम्_१,२।५ ।  
  
अनित्यसंयोगात्  । जैम्_१,२।६ ।  
  
विधिना त्व् एकवाक्यत्वात् स्तुत्यर्थेन विधीनां स्युः  । जैम्_१,२।७ ।  
  
तुल्यं च साम्प्रदायिकम्  । जैम्_१,२।८ ।  
  
अप्राप्ता चानुपपत्तिः प्रयोगे हि विरोधः स्याच् छब्दार्थस् त्व् अप्रयोगभूतस् तस्माद् उपपद्येत  । जैम्_१,२।९ ।  
  
गुणवादस् तु  । जैम्_१,२।१० ।  
  
रूपात् प्रायात्  । जैम्_१,२।११ ।  
  
दूरभूयस्त्वात्  । जैम्_१,२।१२ ।  
  
अपराधात् कर्तुश् च पुत्रदर्शनम्  । जैम्_१,२।१३ ।  
  
आकालिकेप्सा  । जैम्_१,२।१४ ।  
  
विद्याप्रशंसा  । जैम्_१,२।१५ ।  
  
सर्वत्वम् आधिकारिकम्  । जैम्_१,२।१६ ।  
  
फलस्य कर्मनिष्पत्तेस् तेषां लोकवत्परिमाणतः फलविशेषः स्यात्  । जैम्_१,२।१७ ।  
  
अन्त्ययोर् यथोक्तम्  । जैम्_१,२।१८ ।  
द्वितीयपादस्य प्रथमाधिकरणमारचयति -  
  
____________________________________________________  
  
स्तर्त् म्जैन्य् १,२।१-३  

वायुर्वा इत्येवमादेरर्थवादस्य मानता ।  
न विधेये ऽस्ति धर्मे किं किंवासौ तत्र विद्यते   ॥ म्जैन्य्_१,२।१ ॥  
विध्यर्थवादशब्दानां मिथोपेक्षापरिक्षयात् ।  
नास्त्येकवाक्यता धर्मे प्रामाण्यं सम्भवेत्कुतः ॥ म्जैन्य्_१,२।२ ॥  
विध्यर्थवादौ साकाङ्क्षौ प्राशस्त्यपुरुषार्थयोः ।  
तेनैकवाक्यता तस्माद्वादानां धर्ममानता ॥ म्जैन्य्_१,२।३ ॥  
  
------------------  
  
काम्यपशुकाण्डे विध्यर्थवादौ श्रूयेते ।  
ऽवायव्यं श्वेतमालभेत भूतिकामःऽ इति विधिः ।  
ऽवायुर्वै क्षेपिष्ठा देवता, वायुमेव स्वेन भागधेयेनोपधावति, स एवैनं भूतिं गमयतिऽ इत्यर्थवादः ।  
तत्र विधिवाक्यगता वायव्यादिशब्दा अर्थवादशब्दनैरपेक्ष्येणैव विशिष्टमर्थं विदधति ।  
अर्थवादशब्दश्चेतरनैरपेक्ष्येणैव भूतार्थमन्वाचक्षते ।  
ऽक्षिप्रगामी वायुः स्वोचितेन भागेन तोषितो भागप्रदायैश्वर्यं प्रयच्छतिऽ इत्युक्ते रामायणभारतादाविव वृत्तान्तः कश्चित् प्रतीयते, न त्वनुष्ठेयं किञ्चित् ।  
अत एकवाक्यत्वाभावान्नास्त्यर्थवादस्य धर्मे प्रामाण्यमिति प्राप्ते -  
ब्रूमः - मा भूत्पदैकवाक्यता ।  
वाक्यैकवाक्यता तु विद्यते ।  
विधिवाक्यं तावत् पुरुषं प्रेरयितुं विधेयार्थस्य प्राशस्त्यमपेक्षते ।  
अर्थवादवाक्यं च फलवदर्थावबोधपर्यवसिताध्ययनविधिपरिगृहीतत्वेन पुरुषार्थमपेक्षते ।  
तत्र पुरुषार्थपर्यवसितविध्यपेक्षितं प्राशस्त्यं लक्षणावृत्त्या समर्पयदर्थवादवाक्यं विधिवाक्येन सहैकवाक्यतामापद्यते ।  
ऽयतः क्षिप्रगामिस्वभावतया शीघ्रफलप्रदो वायुरस्य पशोर्देवता, ततः प्रशस्तमिमं वायव्यं पशुमालभेतऽ इति वाक्ययोरन्वयः ।  
तस्मादर्थवादा धर्मे प्रमाणम् ॥ म्जैन्य्च्_१,२।१-३ ॥  
  
____________________________________________________  
  
स्तर्त् म्जैन्य् १,२।४  

अस्मिन्नेवाधिकरणेमतान्तरमनुसृत्य पूर्वोत्तरपक्षावाह -  
  
वादोक्तहेत्वपेक्षत्वान्न विधेर्मानतेति चेत् ।  
सत्यन्वये स्तुतिद्वारा नापेक्षेति गुरुर्जगौ   ॥ म्जैन्य्_१,२।४ ॥  
  
------------------  
  
ऽयतो वायुः क्षिप्रमेव फलप्रदः, अतो वायव्यमालभेतऽ इत्येवमर्थवादोक्तं हेतुमपेक्ष्य विधिः पुरुषं नियुङ्क्ते ।  
ततः सापेक्षत्वादप्रमाणमिति पूर्वपक्षः ॥  
ऽविमतं कर्मानुष्ठेयम्, फलप्रददेवतोपेतत्वात्, राजसेवादिवत्ऽ इत्यनुमानं यद्यर्थवादे विवक्ष्यते, तदानीमागमप्रमाणस्य विधिवाक्यस्य प्रमाणान्तरसापेक्षत्वं स्यात् ।  
न त्वेवं विवक्षितम् ।  
किन्तु फलप्रददेवतातोषकत्वोपन्यासमुखेन कर्मप्राशस्त्यमुपलक्ष्यते ।  
तथा सति ऽप्रशस्तं कर्मानुष्ठेयम्ऽ इत्यस्मिन्नर्थे सार्थवादस्य विदेः पर्यवसानादेकवाक्यता लभ्यते ।  
तत्र कुतः सापेक्षत्वम् ।  
तस्मात् विधिः प्रमाणम् इति सिद्धान्तः ॥ म्जैन्य्च्_१,२।४ ॥  

(द्वितीये विधिवन्निगदाधिकरणे सूत्राणि १९-२५)  

विधिर् वा स्याद् अपूर्वत्वाद् वादमात्रम ह्य् अनर्थकम्  । जैम्_१,२।१९ ।  
  
लोकवद् इति चेत्  । जैम्_१,२।२० ।  
  
न पूर्वत्वात्  । जैम्_१,२।२१ ।  
  
उक्तं तु वाक्यशेषत्वम्  । जैम्_१,२।२२ ।  
  
विधिश् चानर्थकः क्वचित् तस्मात् स्तुतिः प्रतीयेत तत्सामान्याद् इतरेषु तथात्वम्  । जैम्_१,२।२३ ।  
  
प्रकरणे सम्भवन्नपकर्षो न कल्प्येत विध्यानर्थक्यं  हि तं प्रति  । जैम्_१,२।२४ ।  
  
विधौ च वाक्यभेदः स्यात्  । जैम्_१,२।२५ ।  

____________________________________________________  
  
स्तर्त् म्जैन्य् १,२।५-७  
  
द्वितीयाधिकरणमारचयति -  
  
ऊर्जो ऽवरुध्या इत्येष विधिवन्निगदो न किम् ।  
यूपौदुम्बरतां स्तौति स्तौति वा तद्विधित्सया   ॥ म्जैन्य्_१,२।५ ॥  
चतुर्थ्या फलतालाभाद्यूपौदुम्बरता फलम् ।  
ऊर्जो ऽवरोधं कथयन्कथं स्तुतिपरो भवेत्   ॥ म्जैन्य्_१,२।६ ॥  
अस्तुतौदुम्बरत्वस्याविधानात्कस्य तत्फलम् ।  
अर्थद्वैधे वाक्यभेदस्तेन स्तावक एव सः   ॥ म्जैन्य्_१,२।७ ॥  
  
------------------  
  
इदमाम्नायते - ऽऔदुम्बरो यूपो भवति, ऊर्ग्वा उदुम्बरः, ऊर्क्पशवः, ऊर्जैवास्मा ऊर्जं पशूनाप्नोति, ऊर्जो ऽवरुध्यैऽ इति ।  
अमृतशब्दाभिधेयो ऽत्यन्तसारभूतः सूक्ष्मो ऽन्नरसः ऊर्गुच्यते ।  
उदुम्बररूपयोर्जा यजमानार्थमध्वर्युः पशुरूपामूर्जमाप्नोति ।  
ततो यूपस्यौदुम्बरत्वमूर्जः सम्पादनाय भवतीत्यर्थः ।  
अत्र ऽअवरुध्यैऽ इति तादर्थ्ये चतुर्थी ।  
तया फलत्वं गम्यते ।  
ऽधनलाभाय राजसेवाऽ इत्यादौ तद्दर्शनात् ।  
न च फलपरस्य वचनस्य स्तावकत्वं युज्यते ।  
अन्यथा स्वर्गकाम इत्यत्र स्वर्गशब्दस्यापि ज्योतिष्टोमस्तावकत्वप्रसङ्गादिति प्राप्ते -  
ब्रूमः - अयमूर्जो ऽवरोधः कस्य फलं स्यात् - किमविहितस्यौदुम्बरत्वस्य, उत विहितस्य ।  
नाऽद्यः, अनुष्ठानमन्तरेण द्रव्यमात्रात् फलानुत्पत्तेः ।  
द्वितीये किमत्र विधिः प्रत्यक्षः, उतोन्नेयः ।  
नाऽद्यः, ऽऔदुम्बरो यूपो भवतिऽ इत्यत्र लिङ्प्रत्ययाश्रवणात् ।  
द्वितीये स्तुत्या स उन्नेयः ।  
न चात्र स्तुतिमङ्गीकरोषि ।  
अथोच्येत - ऽविधानायौदुम्बरत्वं स्तूयते तत्फलं चावबोध्यतेऽ इति ।  
तर्हि वाक्यं भिद्येत ।  
ततः फलविधिवन्निगद्यमानमप्येतद्वाक्यं स्तावकमेव ॥ म्जैन्य्च्_१,२।५-७ ॥  
  
____________________________________________________  
  
स्तर्त् म्जैन्य् १,२।८  

अत्रैवगुरुमतेनपूर्वोत्तरपक्षावाह -  
  
आप्नोतीति विधित्वस्य वादत्वस्याप्यनिर्णयात् ।  
न प्रमा चोदनेत्येतन् वादो ह्येकवाक्यतः   ॥ म्जैन्य्_१,२।८ ॥  
  
------------------  
  
ऊर्जं पशूनाप्नोति इत्यपूर्वार्थत्वाद्विधित्वं प्रतिभासते, लिङ्ङाद्यभावादर्थवादत्वम् ।  
अतः सन्दिग्धत्वान्न प्रामाण्यं चोदनाया इति पूर्वपक्षः ॥  
एकवाक्यत्वलाभेनार्थवादत्वं निर्णीयते ।  
अतः प्रमाणं चोदना इति राद्धान्तः ॥ म्जैन्य्च्_१,२।८ ॥  

(तृतीये हेतुवन्निगदाधिकरणे सूत्राणि २६ - ३० )  
  
हेतुर् वा स्याद् अर्थवत्वोपपत्तिभ्याम्  । जैम्_१,२।२६ ।  
  
स्तुतिस् तु शब्दपूर्वत्वाद् अचोदना तस्य  । जैम्_१,२।२७ ।  
  
अर्थे स्तुतिर् अन्याय्येति चेत्  । जैम्_१,२।२८ ।  
  
अर्थस् तु विधिशेषत्वाद् यथा लोके  । जैम्_१,२।२९ ।  
  
यदि च हेतुर् अवतिष्ठेत निर्देशात् सामान्याद् इति चेद् अवस्था विधीनां स्यात्  । जैम्_१,२।३० ।  
  
तृतीयाधिकरणमारचयति -  
  
____________________________________________________  
  
स्तर्त् म्जैन्य् १,२।९-१०  

तेन ह्यन्नमिति प्रोक्तो वादो हेतुरुत स्तुतिः ।  
हिना श्रुता हेतुतातः शूर्पमन्यच्च साधनम्   ॥ म्जैन्य्_१,२।९ ॥  
शूर्पसाधनता श्रौती नाश्रौतैः सा विकल्प्यते ।  
अतो निरर्थको हेतुः स्तुतिस्तस्मात्प्रवर्तिका   ॥ म्जैन्य्_१,२।१० ॥  
  
------------------  
  
इदमाम्नायेत - ऽशूर्पेण जुहोति तेन ह्यन्नं क्रियतेऽ अयमर्थवादो विधेये शूर्पे हेतुत्वेनान्वेति ।  
हिशब्दस्य हेतुवायित्वात् ।  
ऽ यस्मादन्नसाधनं, तस्माच्छूर्पेण होतव्यम् ऽ इत्युक्ते ऽ यद्यदन्नसाधनं दर्वीपिठरादिकं तेन सर्वेण होतव्यम् ऽ इति लभ्यते ।  
ततः ऽ पिठरादयः शूर्पेण सह विकल्प्यन्ते ऽ इति प्राप्ते -  
ब्रूमः-- शूर्पस्य होमसाधनत्वं श्रौतम्, तृतीयया तदवगमात् ।  
पिठरादीनां त्वानुमानिकम् ।  
अतो ऽसमानबलत्वान्न विकल्पो युक्तः ।  
ततो हेतुर्व्यर्थः ।  
स्तुत्रिः प्ररोचनायोपयुक्ता, तस्मात्स्तुतित्वेनान्वयः   ॥ म्जैन्य्च्_१,२।९-१० ॥  

(चतुर्थे मन्त्रलिङ्गाधिकरणे सूत्राणि ३१ - ५३ )  

तदर्थशास्त्रात्  । जैम्_१,२।३१ ।  
  
वाक्यनियमात्  । जैम्_१,२।३२ ।  
  
बुद्धिशास्त्रात्  । जैम्_१,२।३३ ।  
  
अविद्यमानवचनात्  । जैम्_१,२।३४ ।  
  
अचेतने ऽर्थबन्धनात्  । जैम्_१,२।३५ ।  
  
अर्थविप्रतिषेधात्  । जैम्_१,२।३६ ।  
  
स्वाध्यायवद्वचनात्  । जैम्_१,२।३७ ।  
  
अविज्ञेयात्  । जैम्_१,२।३८ ।  
  
अनित्यसंयोगान् मन्त्रार्थानर्थक्यम्  । जैम्_१,२।३९ ।  
  
अविशिष्टस् तु वाक्यार्थः  । जैम्_१,२।४० ।  
  
गुणार्थेन पुनः श्रुतिः  । जैम्_१,२।४१ ।  
  
परिसङ्ख्या  । जैम्_१,२।४२ ।  
  
अर्थवादो वा  । जैम्_१,२।४३ ।  
  
अविरुद्धं परम्  । जैम्_१,२।४४ ।  
  
सम्प्रैषे कर्मगर्हानुपालम्भः संस्कारत्त्वात्  । जैम्_१,२।४५ ।  
  
अभिधाने ऽर्थवादः  । जैम्_१,२।४६ ।  
  
गुणाद् अप्रतिषेधः स्यात्  । जैम्_१,२।४७ ।  
  
विद्यावचनम् असंयोगात्  । जैम्_१,२।४८ ।  
  
सतः परमविज्ञानम्  । जैम्_१,२।४९ ।  
  
उक्तश् चानित्यसंयोगः  । जैम्_१,२।५० ।  
  
लिङ्गोपदेशश् च तदर्थवत्  । जैम्_१,२।५१ ।  
  
ऊहः  । जैम्_१,२।५२ ।  
  
विधिशब्दाश् च  । जैम्_१,२।५३ ।  
  
चतुर्थाधिकरणमारचयति -  
  
____________________________________________________  
  
स्तर्त् म्जैन्य् १,२।११-१२  

मन्त्रा उरु प्रथस्वेति किमदृष्टैकहेतवः ।  
यागेषूत पुरोडाशप्रथनादेश्च भासकाः ॥ म्जैन्य्_१,२।११ ॥  
ब्राह्मणेनापि तद्भानान्मन्त्राः पुण्यैकहेतवः ।  
न तद्भानस्य दृष्टत्वाद्दृष्टं वरमदृष्टतः ॥ म्जैन्य्_१,२।१२ ॥  
  
------------------  
  
ऽउरु प्रथस्वऽ इत्ययं कश्चिन्मन्त्रः ।  
तस्यायमर्थः - भोः पुरोडाश, स्वमुरुविपुलता यथा भवति तथा प्रसर ऽ इति ।  
एवमादयो मन्त्रा यागप्रयोगेपूच्चार्यमाणा अदृष्टमेव जनयन्ति ।  
नत्वर्थप्रकाशनाय तदुच्चारणम् ।  
पुरोडाशप्रथन लक्षणस्यार्थस्य व्राह्मणवाक्येनापि भासनात् थ ऽउरु प्रथस्वेति पुरोडाशं प्रथयतिऽ इति हि ब्राह्मणवाक्यम् ,[इति चेत्ट ।  
नैतद्युक्तम् ।  
अर्थप्रत्यायनस्य दृष्टप्रयोजनस्कय सम्भवे सति केवलादृष्टस्य कल्पयितुमशक्यत्वात् ।  
तस्माद्दृष्टमर्थानुस्मपणमेव यागप्रयोगे मन्त्रोच्चारणस्य प्रयोजनम् ।  
ब्राह्मणवाक्येनाप्यर्थानुस्मरणसम्भवे ऽमन्त्रेणैवानुस्मपणीयम् ऽ इति यो नियमः, तस्य दृष्टासम्भवाददृष्टं प्रयोजनमस्तु ॥ म्जैन्य्च्_१,२।११-१२ ॥  
  
____________________________________________________  
  
स्तर्त् म्जैन्य् १,२।१३  

अत्रैव मतान्तरेण पूर्वोत्तरपक्षावाह -  
  
मन्त्रब्राह्मणयोर्यद्वा कलहो विनियोजने ।  
न मन्त्रलिङ्गसिद्धार्थमनुवक्तीतरद्यतः ॥ म्जैन्य्_१,२।१३ ॥  
  
------------------  
  
अस्य मन्त्रस्य लिङ्गेन विनियोगे ब्राह्मणवाक्यमविवक्षितार्थे स्यात् ।  
वाक्येन विनियोग मन्त्रलिङ्गं न विवक्ष्येत ।  
इत्युभयोर्विरोधादप्रामाण्यं चोदनाया इति पूर्वेः पक्षः ।  
नायं विरोधः, प्रबलेन हि लिङ्गेन विनियोगसिद्धौ वाक्यस्यानुवादकत्वादिति -  
राद्धान्तः ॥ म्जैन्य्च्_१,२।१३ ॥  

इति श्रीमाधवीये जैमिनीयन्यायमालाविस्तरे प्रथमाध्यायस्य द्वितीयः पादः  

_________________________________________________________________________  

अथ तृतीयः पादः  

(प्रथमे स्मृतिप्रामाण्याधिकरणे सूत्रे  १-२)  
  
धर्मस्य शब्दमूलत्वाद् अशब्दम् अनपेक्षं स्यात्  । जैम्_१,३।१ ।  
  
अपि वा कर्तृसामान्यात् प्रमाणम् अनुमानं स्यात्  । जैम्_१,३।२ ।  
  
____________________________________________________  
  
स्तर्त् म्जैन्य् १,३।१-२  

तृतीयपादस्य प्रथमाधिकरणमारचयति -  
  
अष्टकादिस्मृतेर्धर्मे न मात्वं मानताथवा ।  
निर्मूलत्वान्न मानं सा वेदार्थोक्तौ निरर्थता  ॥ म्जैन्य्_१,३।१ ॥  
वैदिकैः स्मर्यमाणत्वात्सम्भाव्या वेदमूलता ।  
विप्रकीर्णार्थसेक्षेपात्सार्थत्वादस्ति मानता  ॥ म्जैन्य्_१,३।२ ॥  
  
------------------  
  
"अष्टकाः कर्तव्याः"इत्यादि स्मृतिवाक्यं न धर्मे प्रमाणम , पौरुषेयवाक्यत्वे सति मूलप्रमाणरहितत्वात् , विप्रलम्भकवाक्यत्वात् ।  
अथ मूलप्रमाणवत्त्वाय वेदार्थ एव स्मृतिरनर्था स्यात् ।  
तदानीमनुवादकत्वादप्रामाण्यमिति प्राप्ते - ब्रूमः -- ऽ विमता स्मृतिर्वेदमूला, वैदिकमन्वादिप्रणीतस्मृतित्वात् , उपनयानाध्ययनादिस्मृतिवत् ऽ ।  
न च वैयर्थ्ये शङ्कनीयम् ।  
अस्मदादीनां प्रत्यक्षेषु परोक्षेषु चं नानावेदेषु विप्रकीर्णस्यानुष्ठेयार्थस्यैकत्र सङ्क्षिप्यमाणत्वात् ।  
तस्मादियं स्मृतिधर्मे प्रमाणम् ॥ म्जैन्य्च्_१,२।१-२ ॥  
  
____________________________________________________  
  
स्तर्त् म्जैन्य् १,३।३  

अस्मिन्नेव मतान्तरेण पूर्वोत्तरपक्षावाह -  
  
न मा स्मार्ताष्टङ्काङ्गत्वाद्यां जना इति मन्त्रगीः ।  
तन्न स्मृतेर्मूलवेदे ऽनुमिते मात्वसम्भवात्  ॥ म्जैन्य्_१,३।३ ॥  
  
------------------  
  
ऽयां जनाः प्रतिनन्दति ऽ इत्ययं मन्त्रोष्टकाश्राद्धस्याङ्गम् ।  
तेच्च श्राद्धं स्मार्तम् ।  
न हि तस्य प्रतिपादकं वेदवाक्यमुपलभामहे ।  
तस्मादिदं मन्त्रवाक्यं न धर्मे प्रमाणमिति चेत् ।  
न ।  
तन्मूलस्य वेदस्यानुमेयत्वात् ।  
अनुमानं च दर्शितम् ।  
तस्मादसौ मन्त्रो धर्मे प्रमाणम् ॥ म्जैन्य्च्_१,२।३ ॥  

(द्वितीये श्रुतिप्राबल्याधिकरणे सूत्रम्)  
  
विरोधे त्व् अनपेक्ष्यं स्याद् असति ह्य् अनुमानम्  । जैम्_१,३।३ ।  
  
____________________________________________________  
  
स्तर्त् म्जैन्य् १,३।४-५  

द्वितीयाधिकरणमारचयति -  
  
औदुम्बरी वेष्टनीया सर्वेत्येषा स्मृतिर्मितिः ।  
अमितिर्वेति सन्देहे मितिः स्यादष्टकादिवत्  ॥ म्जैन्य्_१,३।४ ॥  
औदुम्बरीं स्पृशन्गायेदिति प्रत्यक्षवेदतः ।  
विरोधान्मूलवेदस्याननुमानादमानता  ॥ म्जैन्य्_१,३।५ ॥  
  
------------------  
  
ज्योतिष्टोमे सदोनामकस्य मण्डपस्य मध्ये काचिदौदुम्बरी  शाखा निखन्यते ।  
तस्याश्र्च वाससा वेष्टनं स्मर्यते- ऽ औदुम्बरी सर्वा वेष्टयितव्याऽ इति ।  
सा स्मृतिः प्रमाणम्, अष्टकादिस्मृतिष्विव मूलवेदस्यानुमातुं शक्यत्वादिति प्राप्ते -  
ब्रूमः - ऽ औदुम्बरीं स्पृष्ट्वोद्गायेत् ऽ इति प्रत्यक्षेवदवचनेन स्पर्शो विधीयते ।  
न च सर्ववेष्टने स्पर्शः सम्भवति ।  
अतो मूलवेदानुमानं कालात्ययापदिष्टम ।  
अतो विप्रलम्भकवाक्यवन्निर्मूला स्मृतिरप्रमाणम् ॥ म्जैन्य्च्_१,२।४-५ ॥  
  
____________________________________________________  
  
स्तर्त् म्जैन्य् १,३।६-७  
  
अस्मिन्नेवाधिकरणे मतान्तरमाह -  
प्रत्यक्षानुमितश्रुत्योर्यद्वा व्याघातदर्शनात् ।  
अमात्वे शङ्किते बाधो ऽनुमानस्यात्र वर्ण्यते  ॥ म्जैन्य्_१,३।६ ॥  
परप्रत्यक्षवेदो ऽत्र मूलं चेद्वेष्टनस्य तत् ।  
अस्त्वेवमप्यनुष्ठानं स्वप्रत्यक्षानुरोधतः  ॥ म्जैन्य्_१,३।७ ॥  
  
------------------  
  
स्पर्शसर्ववेष्टनविषययोः प्रत्यक्षानुमितश्रुत्योः परस्परविरोधादुभयोरप्यप्रामाण्यमिति पूर्वपक्षः ।  
अनुमानस्य कालात्ययापदिष्टतया विरुद्धश्रुत्यभावेन स्पर्शश्रुतिः स्वार्थे प्रमाणम् ।  
यदि पुरुषान्तरप्रत्यक्षवेदः सर्ववेष्टनस्मृतेर्मूलमित्युच्यते, तर्हि मा भूत्तस्या अप्रामाण्यम् ।  
तथापि परप्रत्यक्षात्स्वप्रत्यक्षस्याभ्यर्हितत्वेन स्पर्श एवात्रानुष्ठेयो नतु सर्ववेष्टनम् ॥ म्जैन्य्च्_१,२।६-७ ॥  

(तृतीये दृष्टमूलकस्मृत्यप्रामाण्याधिकरणे सूत्रम् ) ।  
  
हेतुदर्शनाच् च  । जैम्_१,३।४ ।  
  
____________________________________________________  
  
स्तर्त् म्जैन्य् १,३।८-९  

तृतीयाधिकरणमारचयति -  
  
वैसर्जनाख्यहोमीयनाससो ग्रहणस्मृतिः ।  
प्रमा न वा श्रुत्यबाधात्प्रमा स्यादष्टकादिवत्  ॥ म्जैन्य्_१,३।८ ॥  
दृष्टलोभैकमूलत्वसम्भवे श्रुत्यकल्पनात् ।  
सर्ववेष्टनवद्वाधहीनाप्येषा न हि प्रमा  ॥ म्जैन्य्_१,३।९ ॥  
  
------------------  
  
ज्योतिष्टोम्ऽग्नीषोमीयस्य पशोस्तन्त्रे प्रक्रान्ते वैसर्जनहोमो विहितः ।  
तत्र यजमानं पत्नीं पुत्रांश्र्च भ्रातॄंश्र्चाहतेन वाससा प्रच्छाद्य वाससो ऽन्ते स्त्रुग्दण्डमुपनिबध्य जुहोति ।  
तस्मिन्वासस्येवं स्मर्यते - ऽ वैसर्जनहोमीयं वासो ऽध्वर्युर्गृह्णातिऽ इति ।  
सेयं स्मृतिः सर्ववेष्टनस्मृतिवत्प्रत्यक्षश्रुत्या न बाध्यते ।  
ततो ऽष्टकादिस्मृतिवत्प्रमाणमिति प्राप्ते -  
ब्रूमः- कदाचित्कश्र्चिदध्वर्युर्लोभादतद्वासो जग्राह ।  
तन्मूलैवैषा स्मृतिरित्यपि कल्पना सम्भवति ।  
दृष्टामुसारिणी चैषां कल्पना ।  
दक्षिणया परिक्रीतानामृत्विजां लोभदर्शनात् ।  
तथा सत्यस्याः स्मृतेरन्यथाप्युपपत्तावष्टकादिश्रुतिवन्न मूलश्रुतिः कल्पयितुं शक्यते ।  
अतो बाधाभावे ऽपि मूलभेदाभावान्नेयं स्मृतिः प्रमाणम् ॥ म्जैन्य्च्_१,२।८-९ ॥  

(चतुर्थे पदार्थप्रबल्याधिकरणे सूत्राणि ५ - ७)  

शिष्टाकोपे ऽविरुद्धम् इति चेत्  । जैम्_१,३।५ ।  
  
न शास्त्रपरिमाणत्वात्  । जैम्_१,३।६ ।  
  
अपि वा कारणग्रहणे प्रयुक्तानि प्रतीयेरन्  । जैम्_१,३।७ ।  
  
____________________________________________________  
  
स्तर्त् म्जैन्य् १,३।१०-११  

चतुर्थाधिकरणं भाष्यमतेनाऽरचयति -  
  
आचान्तेनेत्यमा मा वा स्मृतिरेषा न मा भवेत् ।  
वेदं कृत्वेति यः श्रौतः क्रमस्तेन विरोधतः  ॥ म्जैन्य्_१,३।१० ॥  
आचान्त्यादिः पदार्थो ऽत्र क्रमो धर्मः पदार्थगः ।  
धर्मस्य धर्म्यपेक्षत्वादबाधादस्ति मानता  ॥ म्जैन्य्_१,३।११ ॥  
  
------------------  
  
ऽक्षुत आचामेत् ऽ इति विहितं पुरुषार्थमाचमनम् ।  
यदा तु क्रतुमध्ये क्षुतादि निमित्तं प्रप्नोति तदा नैमित्तिकमाचमनं क्रत्वङ्गत्वेन स्मृत्या विधीयते ।  
ऽ आचान्तेन कर्तव्यम् ऽ इति ।  
सेयं स्मृतिर्न प्रमाणम् ।  
कुतः ।  
विरूद्धत्वात् ।  
ऽवेदं कृत्वा वेदिं करोति ऽ इति श्रुतौ पूर्वकालवाचिना त्वाप्रत्ययेन क्रमः प्रतीयते ।  
वेदो नाम दर्भमयं सम्मार्जनसाधनम् ।  
वेदिराहवनीयगार्हपत्यमध्यवर्तिनी चतुरङ्गुलखाता भूमिः ।  
तयोर्मध्ये यदि क्षुतादिनिमित्तमाचमनं कुर्यात् , तदा श्रुत्युक्तं नैरन्तर्यं विरूध्येत ।  
तस्माद्वेष्टनस्मृतिवदाचमनस्मृतिर्न प्रमाणमिति प्रप्ते -  
ब्रूमः- वेदवेद्यादिश्रुत्युक्तपदार्थवदाचमनादयः स्मृत्युक्ता अनुष्ठेयपदार्थाः ।  
क्रमस्तु पदार्थनिष्ठो धर्मः ।  
स च पदार्थानुपजीवति ।  
तत उपजीव्यविरोधात्क्रम एव बाध्यते ।  
नतु क्रमेणाऽचमनस्य बाधो ऽस्ति ।  
तस्मादियं स्मृतिः प्रमाणम् ।  
अस्मिन्नेव वार्तिककारः प्रकारान्तरेण विचारद्वयं चकार ॥ म्जैन्य्च्_१,२।१०-११ ॥  
  
____________________________________________________  
  
स्तर्त् म्जैन्य् १,३।१२  

तत्र प्रथमं विचारं दर्शयति -  
  
शाक्योक्ताहिंसनं धर्मो न वा धर्मः श्रुतत्वतः ।  
न धर्मो नहि पूतं स्याद्गोक्षीरं श्र्वदृतौ धृतम्  ॥ म्जैन्य्_१,३।१२ ॥  
  
------------------  
  
ऽब्रह्मचर्यमहिंसां चापरिग्रहं च सत्यं च यत्नेन रक्षेत् ऽ इति श्रुतावहिंसादिर्धर्मत्वेनोक्तः ।  
स एव धर्मः शाक्येनाप्युक्तः ।  
तस्माच्छाक्यस्मृतिर्धर्मे प्रमाणमिति चेत् ।  
न ।  
स्वरूपेण धर्मस्यापि गोक्षीरन्यायेन शाक्यसम्बन्धे सत्यधर्मत्वप्रसङ्गात् ।  
तदीयग्रन्थेनाहिंसादिर्नावगन्तव्यः ।  
तस्मान्न सा स्मुतिर्धर्मे प्रमाणम् ॥ म्जैन्य्च्_१,२।१२ ॥  
  
____________________________________________________  
  
स्तर्त् म्जैन्य् १,३।१३  

विचारान्तरं दर्शयति -  
सदाचारो ऽप्रमा मा वा निर्मूलत्वादमानता ।  
अष्टकादेरिवैतस्य समूलत्वात्प्रमाणता  ॥ म्जैन्य्_१,३।१३ ॥  
  
------------------  
  
होलाकोत्सवादिसदाचारस्य मूलभूतवेदाभावादप्रामाण्यमिति चेत् ।  
न ।  
वैदिकैः शिष्टैः परिगृहीतत्वेनाष्टकादिवद्वेदमूलत्वात् ।  
अत एव मन्वादिभिर्ग्रन्थगौरवभयाद्विशेषाकारेणानुपदिष्टो ऽपि सदाचारः सामान्याकारेणोपदिष्टः ।  
"श्रुतिः स्मृतिः सदाचारः"इत्येवं धर्मे प्रमाणोपन्यासात् ।  
तस्माच्छिष्टचार प्रमाणम् ॥ म्जैन्य्च्_१,२।१३ ॥  

(पञ्चमेशास्त्रप्रसिद्धार्थप्रामाण्याधिकरणे[आर्यम्लेच्छाधिकरणेटसूत्रे ८ - ९)  
  
तेष्व् अदर्शनाद् विरोधस्य समा विप्रतिपत्तिः स्यात्  । जैम्_१,३।८ ।  
  
शास्त्रस्था वा तन्निमित्तत्वात्  । जैम्_१,३।९ ।  
  
____________________________________________________  
  
स्तर्त् म्जैन्य् १,३।१४-१५  

पञ्चमाधिकरणमारचयति -  
  
यंवान्दिशब्दाः किं द्व्यर्था नो वार्ऽऽयम्लेच्छसाम्यतः ।  
दीर्घशूकप्रियङ्ग्वाद्या द्वये ऽप्यर्था विकल्पिताः  ॥ म्जैन्य्_१,३।१४ ॥  
यत्रान्या इति शास्त्रस्था प्रसिद्धिस्तु बलीयसी ।  
शास्त्रीयधर्मे तेनात्र प्रियङ्ग्वादि न गृह्यते  ॥ म्जैन्य्_१,३।१५ ॥  
  
------------------  
  
ऽयवमयश्र्चरुर्भवति ऽ ऽवाराही उपानहावुपमुञ्चते ऽ इति श्रूयते ।  
तत्र यव शब्दमार्या दीर्घशूकेषु प्रयुञ्जते वराहशब्दं च सूकरे ।  
म्लेच्छास्तु यवशब्दं प्रियङ्गुषु , वराहशब्दं च कृष्णशकुनौ ।  
तथा सति लोकव्यवहारेण निश्र्चेतव्येषु शब्दार्थेष्वार्यम्लेच्छप्रसिद्ध्योः समानबलत्वादुभयविधा अष्यर्था विकल्पेन स्वीकार्या इति प्रप्ते -  
ब्रूमः- शास्त्रीयधर्मावबोधे शास्त्रप्रसिद्धिर्बलीयसी ।  
प्रत्यासन्नत्वादविच्छिन्नपारम्पर्यागतत्वाच्च ।  
शास्त्रे यवविध्यर्थवाद एवं श्रूयते - ऽ यत्रान्या ओषधयो म्लायन्ते, अथैते मोदमाना इवोतिष्ठन्ति ऽ इति ।  
इतरौषधिविनाशकाले ऽभिवृद्धिर्घशूकेषु दृश्यते, न तु प्रियङ्गुषु ।  
तेषामितरौषधिपरिपाकात्पूर्वे पच्यमानत्वात् ।  
वाराहोपानद्विध्यर्थवादश्र्चैवं भवति - ऽ वराहं गावो ऽनुधावन्ति ऽ इति ।  
गवामनुधावनं शूकरे सम्भवति न तु कृष्णशकुनौ ।  
तस्माद्दीर्घशूक्दिर्यवादिशब्दार्थः ।  
अत्र  वार्तिककारः पीलुशब्दमुदाजहार ।  
तं च म्लेच्छा हस्तिनि प्रयुञ्जते, आर्यास्तु वृक्षे ।  
तत्राविप्लुतव्यवहारस्यार्ऽऽयेषु  सम्भवाद्वृक्ष एव पीलुशब्दार्थः ॥ म्जैन्य्च्_१,२।१४-१५ ॥  
  
____________________________________________________  
  
स्तर्त् म्जैन्य् १,३।१६  

अस्मिन्नेवाधिकरणे गुरुमतमाह -  
  
यवाद्यर्थानिर्णयेन तद्वाक्यं न प्रमेति चेत् ।  
न शास्त्रस्य बलित्वेन तत्प्रसिद्ध्यार्ऽथनिर्णयात्  ॥ म्जैन्य्_१,३।१६ ॥  
  
------------------  
  
स्पष्टो ऽर्थः ॥ म्जैन्य्च्_१,२।१६ ॥  
  
____________________________________________________  
  
स्तर्त् म्जैन्य् १,३।१७-१८  

अस्मिन्नेवाधिकरणे वार्तिककारमतेन वर्णकान्तरमारचयति -  
  
यो मातुलविवाहादौ शिष्टाचारः स मा  न वा ।  
इतराचारवन्मात्वममात्वं स्मर्तबाधनात  ॥ म्जैन्य्_१,३।१७ ॥  
स्मृतिमूलो हि सर्वत्र शिष्टाचारस्ततो ऽत्र च ।  
अनुमेया स्मृतिः स्मृत्या बाध्या प्रत्यक्षया तु सा  ॥ म्जैन्य्_१,३।१८ ॥  

------------------  
  
केषुचिद्दक्षिणदेशेषु मातुलस्य दुहितरं शिष्टाः परिणयन्ति ।  
सो ऽयमायारः प्रमाणं, शिष्टाचारत्वात् , होलाकाद्याचारवत् , इति चेत् ।  
न ।  
स्मृतिविरुद्धत्वेन कालात्ययापदिष्टत्वात् ।  
तथा च स्मृतिः-  
"मातुलस्य सुतामूढ्वा मातृगोत्रां तथैव च ।  
समानप्रवरां चैव त्यक्त्वा चान्द्रायणं चरेत्" ॥ इति ।  
न च स्मृत्याचारयोर्मूलवैदानुमापकसाम्यात्समबलत्वमिति शङ्कनीयम् ।  
होलाकादिसदाचारस्य मन्वादिस्मृतिवद्वेदानुमापकत्वायोगात् ।  
नहीदानीन्तनाः शिष्टा मन्वादिवद्देशकालविप्रकृष्टं वेदं दिव्यज्ञानेन साक्षात्कर्तु शक्नुवन्ति ।  
येन शिष्टचारो मूलवेदमनुमापयेत् ।  
शक्नोति च यः कोपि शिष्टो यत्र क्वापि देशविशेषे कालविशेषे च यं कञ्चनापि होलाकाद्याचरस्य मूलभूतं स्मृतिग्रन्थमवलोकयितुम् ।  
तस्माच्छिष्टाचारेण स्मृतिरेवानुमातुं  शक्यते, नतु श्रुतिः ।  
अनुमिता च स्मृतिर्विरूद्धया प्रत्यक्षया स्मृत्या बाध्यते ।  
अत एवाऽहुः-  
"आचारात्तु स्मृतिं ज्ञात्वा स्मृतिश्र्च श्रुतिकल्पमम् ।  
तेन द्वयन्तरितं तेषां प्रामाण्यं विप्रकष्यते" ॥ इति ।  
तस्मादीदृशस्याऽचारस्याप्रामाण्यमभ्युपेयम् ॥ म्जैन्य्च्_१,२।१७-१८ ॥  
  
____________________________________________________  
  
स्तर्त् म्जैन्य् १,३।१९  

तत्रैवापरं वर्णकमारचयति -  
  
लौकिको वाक्यगो वार्ऽथस्त्रिवृदादेः समत्वतः ।  
उभौ विध्यर्थवादैकवाक्यत्वादस्त्विहान्तिमः ॥ म्जैन्य्_१,३।१९ ॥  
  
------------------  
  
ऽत्रिवृद्वहिष्पवमानम्ऽ इति श्रुतौ विवृच्छब्दस्य त्रैगुण्यं लोकसिद्धोर्ऽथः ।  
वाक्यशेषादृक्त्रयात्मकेषु त्रिषु सूक्तेष्ववस्थितानां बहिष्पवमानात्मकस्तोत्रनिष्पादनक्षमाणाम् ऽ उपास्मै गायता नरः ऽ -- इत्यादीनामृचां नवकमर्थः ।  
तत्र धर्मनिणये वेदस्य प्रबलत्वे ऽपि पदपदार्थनिर्णये लोकवेदयोः समानबलत्वादुभावप्यर्थौ विकल्पेव ग्रहीतव्याविति चेत् ।  
मैवम् ।  
लौकिकार्थस्वीकारपक्षे विधिवाक्येर्ऽथस्त्रैगुण्यम्, अर्थवादवाक्ये स्तोत्रियाणामृचां नवकम् , इत्येवं विध्यर्थवादयोर्वैयधिकरण्यादेकवाक्यत्वं न स्यात् ।  
अत एकवाक्यत्वाय स्तोत्रियाणां नवकमित्येव विधिवाक्ये नियतोर्ऽथः ॥ म्जैन्य्च्_१,२।१९ ॥  

(षष्ठे म्लेच्छप्रसिद्धार्थप्रामाण्याधिकरणे सूत्रम्)  
  
चोदितं तु प्रतीयेताविरोधात् प्रमाणेन  । जैम्_१,३।१० ।  
  
____________________________________________________  
  
स्तर्त् म्जैन्य् १,३।२०-२१  

षष्ठाधिकरणमारचयति -  
  
कल्प्यः पिकादिशब्दार्थो ग्राह्यो वा म्लेच्छरूढितः ।  
कल्प्य आर्योष्वसिद्धत्वादनार्याणानमादरात् ॥ म्जैन्य्_१,३।२० ॥  
ग्राह्य म्लोच्छप्रसिद्धिस्तु विरोधादर्शने सति ।  
पिकनेमादिशब्दानां कोकिलाद्यर्थता ततः ॥ म्जैन्य्_१,३।२१ ॥  
  
------------------  
  
आर्याः पिकादिशब्दं न क्वाप्यर्थे प्रयुञ्जते, म्लेच्छाश्र्च न प्रमाणभूताः ।  
तस्मान्निगमनिरूक्तव्याकरणैः पिकनेमादिशब्दानामर्थः कल्पनीय इति चेत् ।  
मैवम् ।  
आर्यप्रसिद्धिविरोधस्यादृष्टत्वेनेदृशे विशय म्लेच्छप्रसिद्धेरप्यादरणीयत्वात् ।  
कल्प्यमानादब्यवस्थितादर्थाद्वरे म्लेच्छरूढिः ।  
यत्रेदृश्या अपि रूढेरभावस्तत्र निरूक्तादयश्र्चरितार्थाः ।  
तस्मादनार्य प्रसिद्ध्या पिकः कोकिलः, नेमशब्दोर्ऽधवाची , तामरसशब्दः पद्मवाची, इत्येवं द्रष्टव्यम् ॥ म्जैन्य्च्_१,२।२०-२१ ॥  
  
____________________________________________________  
  
स्तर्त् म्जैन्य् १,३।२२  

अस्मिन्नेवाधिकरणे गुरुमतमाह -  
  
अर्थाबोधादप्रमाणं पिकालम्भनचोदना ।  
मैवं म्लेच्छप्रसिद्ध्यापि तब्दोधादविरुद्धया ॥ म्जैन्य्_१,३।२२ ॥  
------------------  
  
स्पष्टो ऽर्थः ॥ म्जैन्य्च्_१,२।२२ ॥  

(सप्तमे कल्पसूत्रास्वतः प्रामाण्याधिकरणे सूत्राणि ११ - १४ ) ।  

प्रयोगशास्त्रम् इति चेत्  । जैम्_१,३।११ ।  
  
नासन्नियमात्  । जैम्_१,३।१२ ।  
  
अवाक्यशेषाच् च  । जैम्_१,३।१३ ।  
  
सर्वत्र च प्रयोगात् सन्निधानशास्त्राच् च  । जैम्_१,३।१४ ।  
  
____________________________________________________  
  
स्तर्त् म्जैन्य् १,३।२३-२४  

सप्तमाधिकरणमारचयति -  
  
अपौरुषेयाः कल्पाद्याः कृत्रिमा वा न कृत्रिमाः ।  
श्रुतिस्मत्योर्धर्मबुद्धेः स्वतो मात्वं यतः समम् ॥ म्जैन्य्_१,३।२३ ॥  
पुन्नामोक्तेः पौरुषेयाः काठकाद्यसमत्वतः ।  
तत्रोपलेभिरे केचिदापस्तम्बादिकर्तृताम् ॥ म्जैन्य्_१,३।२४ ॥  
  
------------------  
  
बौधायनापस्तम्बा श्र्वलायनकात्यायनादिनामाङ्किताः कल्पर्सूत्रग्रन्थाः, निगमनिरुक्तादिषडङ्गग्रन्थाः, मन्वादिस्मृतयश्र्चाषौरुषेयाः, धर्मबुद्धिजनकत्वात्, वेदवत् ।  
न च मूलप्रमाणसापेक्षत्वेन वेदवैषम्यमिति शङ्कनीयम् ।  
उत्पन्नाया बुद्धेः स्वतः- प्रामाण्याङ्गीकारेण निरपेक्षत्वात् ।  
मैवम् ।  
उक्तानुमानस्य कालात्ययापदिष्टत्वात् ।  
बौधायनसूत्रम् , आपस्तम्बसूत्रम्, इत्येवं पुरुषनाम्ना ते ग्रन्था उच्यन्ते ।  
न च काठकादिसमाख्यवत्प्रवचननिमित्तत्वं युक्तम् ।  
तद्ग्रन्थनिर्माणकाले तदानीन्तनैः कैश्र्चिदुपलब्धत्वात् ।  
तच्चाविच्छिन्नपारम्पर्येणानुवर्तते ।  
ततः कालिदासादिग्रन्थवत्पौरुषेयाः ।  
तथापि वेदमूलत्वात्प्रमाणम् ॥ म्जैन्य्च्_१,२।२३-२४ ॥  
  
____________________________________________________  
  
स्तर्त् म्जैन्य् १,३।२५  

अत्रैव गुरुमतमाह -  
  
कल्पे सर्वतिथौ दर्शकार्यतोक्तेः श्रुतिर्न मा ।  
न कल्पे साध्यवेदत्वप्रहाणाद्दुर्बलत्वतः ॥ म्जैन्य्_१,३।२५ ॥  
  
------------------  
  
सर्वतिथौ दर्शयागकर्तव्यतां कल्पसूत्रकार आह -"सर्वासु तिथिष्वमावास्या कर्तव्या"इति ।  
श्रुतिस्त्वमावास्यायामेव तिथौ कर्तव्यतां ब्रूते ।  
ततः कल्पसूत्ररूपेण्ण वेदेन विरुद्धत्वादियं श्रुतिर्न मानमिति चेत् ।  
मैवम् ।  
कल्पस्य वेदत्वं नाद्यापि सिद्धम् ।  
किन्तु यत्नेन साध्यम् ।  
न च तत्साधयितुं शक्यम् ।  
पौरुषेयत्वस्य समाख्यया तत्कर्तुरुपलम्भेन च साधितत्वात् ।  
अतः कल्पसूत्रस्य दुर्बलतया न श्रुतेरप्रामाण्यम् ॥ म्जैन्य्च्_१,२।२५ ॥  

(अष्टमे होलाकाधिकरणे सूत्राणि १४ - २३)  

अनुमानव्यवस्थानात् तत्संयुक्तं प्रमाणं स्यात्  । जैम्_१,३।१५ ।  
  
अपि वा सर्वधर्मः स्यात् तन्न्यायत्वाद् विधानस्य  । जैम्_१,३।१६ ।  
  
दर्शनाद् विनियोगः स्यात्  । जैम्_१,३।१७ ।  
  
लिङ्गाभावाच् च नित्यस्य  । जैम्_१,३।१८ ।  
आख्या हि देशसंयोगात्  । जैम्_१,३।१९ ।  
  
न स्याद् देशान्तरेष्व् इति चेत्  । जैम्_१,३।२० ।  
  
स्याद्योगाख्या हि माथुरवत्  । जैम्_१,३।२१ ।  
  
कर्मधर्मो वा प्रवणवत्  । जैम्_१,३।२२ ।  
  
तुल्यं तु कर्तृधर्मेण  । जैम्_१,३।२३ ।  
  
____________________________________________________  
  
स्तर्त् म्जैन्य् १,३।२६  

अष्टमाधिकरणमाचरयति --  
  
होलाकादेर्व्यवस्था स्यात्साधारण्यमुताग्रिमः ।  
देशभेदेन दृष्टत्वात्साम्यं मूलसमत्वतः ॥ म्जैन्य्_१,३।२६ ॥  
  
------------------  
  
होलाकादिशिष्टाचाराणां हारीतादिस्मृतिविशेषाणां चानुष्ठातृपुरुषभेदेन व्यवस्थितं प्रामाण्यम् ।  
कुतः ।  
देशविशेषे तेषां दृष्टत्वात् ।  
होलाकादयः प्राच्यैरेव क्रियन्ते ।  
वसन्तोत्सवो होलाका ।  
आह्नीनैबुकादयो दाक्षिणात्यै  स्वस्वकुलागतं करञ्जार्कादिस्थावरदेवतापूजादिकमाह्नीनैबुकशब्देनोच्यते ।  
उद्वृषभयज्ञादय उदीच्यैः ।  
ज्येष्ठमासस्य पौर्णमास्यां बलीवर्दानभ्यर्च्य धावयन्ति सो ऽयमुद्वृषभयज्ञः ।  
एवं हारीतादिस्मृतिः काचित्क्वचिद्देशविशेषे दृश्यते ।  
तस्माद्व्यवस्थितं प्रामाण्यमिति चेत् ।  
मैवम् ।  
तन्मूलत्वेनानुमितस्य वेदस्य सर्वसाधारणत्वेन तेषामपि सर्वसाधारणत्वात् ॥ म्जैन्य्च्_१,२।२६ ॥  
  
____________________________________________________  
  
स्तर्त् म्जैन्य् १,३।२७  
  
अत्रैव गुरुमतमाह -  
  
प्राच्यादिपदयुक्तायाः श्रुतेरनुमितौ पदे ।  
अर्थाबोधादमात्वं चेन्न सामान्यामुमानतः  ॥ म्जैन्य्_१,३।२७ ॥  
  
------------------  
  
प्राच्यादिभिर्व्यवस्थया होलाकादिष्वनुष्ठीयमानेषु तन्मूलश्रुतिरपि प्राच्यादिपदयुक्तैवानुमातव्या ।  
तत्र प्राच्यादिपदस्यार्थो न बुध्यते ।  
ये पुरुषाः कञ्चित्कालं प्राच्यां निवसन्ति , त एव कालान्तरे प्रतीच्यां निवसन्त उपलभ्यन्ते ।  
तत्र श्रौतप्राच्यादिपदस्यार्थाबोधादप्रमाणं श्रुतिरिति चेत् ।  
मैवम् ।  
अनुष्ठानसामान्यस्य मूलश्रुतिकल्पकत्वात् ।  
अतः प्राच्यादिपदराहित्ये सत्यर्थबोधादनुमिता श्रुतिः प्रमाणम् ॥ म्जैन्य्च्_१,२।२७ ॥  

(नवमे साधुपदप्रयुक्त्यधिकरणे सूत्राणि २४ - २९ )  

प्रयोगोत्पत्यशास्त्रत्वाच् छब्देषु न व्यवस्था स्यात्  । जैम्_१,३।२४ ।  
  
शब्दे प्रयत्ननिष्पत्तेर् अपराधस्य भागित्वम्  । जैम्_१,३।२५ ।  
  
अन्यायश् चानेकशब्दत्वम्  । जैम्_१,३।२६ ।  
  
तत्र तत्त्वम् अभियोगविशेषात् स्यात्  । जैम्_१,३।२७ ।  
  
तदशक्तिश् चानुरूपत्वात्  । जैम्_१,३।२८ ।  
  
एक देशत्वाच् च विभाक्तिव्यत्यये स्यात्  । जैम्_१,३।२९ ।  
  
____________________________________________________  
  
स्तर्त् म्जैन्य् १,३।२८-२९  

नवमाधिकरणमारचयति -  
गोगाव्यादिषु साधुत्वे प्रयोगे वा न कश्र्चन ।  
नियमो ऽत्रास्ति बा नास्ति व्याकृतेर्मूलवर्जनात्  ॥ म्जैन्य्_१,३।२८ ॥  
साधूनेव प्रयुञ्जीत गवाद्या एव साधवः ।  
इत्यस्ति नियमः पूर्वपूर्वव्याकृतिमूलतः  ॥ म्जैन्य्_१,३।२९ ॥  
  
------------------  
  
व्याकरणाभिज्ञैः सास्नादिमद्वस्तुनि ऽगौः ऽ इत्येष शब्दः प्रयुज्यते ।  
तदनभिज्ञैस्तु स्वस्वदेशीयभाषामनुसृत्य गावी, गोणी, गोपोतलिका, इत्येवमादयः शब्दः प्रयुज्यन्ते ।  
तत्र - ऽईदृष एव शब्दः साधुः, नेदृशः ऽ -- इत्यस्मिन्नर्थे नियामकं नास्ति ।  
तथा योगे ऽपि तन्नास्ति - ऽ ईदृश एव शब्दः प्रयोक्तव्यः , नेदृशः ऽ इति न तावद्वृद्धव्यवहारो नियामकः ।  
तस्य सर्वेषु शब्देषु समानत्वात् ।  
नापि व्याकरणस्मृतिर्नियामिका ।  
तस्या निर्मूलत्वेनाप्रमाणत्वात् ।  
न ह्यभियुक्तप्रयोगस्तन्मूलम ।  
अन्योन्याश्रयत्वप्रसङ्गात् ।  
व्याकरणस्मृतेः प्रामाण्यसिद्धौ तदनुसारेण प्रयोक्तॄणाममियुक्तत्वसिद्धिः ।  
तत्सिद्धौ तत्प्रयोगमूलतया व्याकरणस्य प्रामाण्यम् ।  
तस्मान्नास्ति साधुत्वप्रयोगयोर्नियमः , इति प्राप्ते --  
ब्रूमः-  ऽ साधूनेव प्रयुञ्जति, न त्वपभ्रंशान् ऽ इत्यस्ति नियमः ।  
उभयत्र क्रमेण दोषगुणवादिनोर्वेदवाक्ययोः श्रवणात् ।  
"एकः शब्दः सम्यग्ज्ञातः सुप्रयुक्तः स्वर्गे लोके कामधुग्भवति"इति गुणवाक्यम् ।  
"तस्माद्ब्राह्मणेन न म्लेच्छितवै ऽ नापभाषितवै , म्लेच्छो ह वा एष यदपशब्दः"इति दोषवाक्यम् ।  
यथा प्रयोगे नियमस्तथा साधुत्वे ऽपि नियमो द्रष्टव्यः - ऽगवाद्या एव साधवः, न तु गाव्यादयः ऽ इति ।  
अस्मिन्नर्थे व्याकरणस्य नियामकत्वात् ।  
न च निर्मूलत्वम् , पूर्वपूर्वव्याकरणस्य तन्मूलत्वात् ।  
एतदेवाभिप्रेत्योक्तम् - ऽ तत्र यूपाधिकरणवद्व्याकरणपरम्परानादित्वादनुपालम्भः ऽ इति व्याकरण प्रामाण्यं वेदेनैव साक्षादुपन्यस्तम् ।  
तथाऽचार्थवणिका आमनन्ति -"द्वे विद्ये वेदितव्ये इति ह स्म यद्ब्रह्मविदो वदन्ति परा चैवापरा च ।  
तत्रापरा - ऋग्वेदो यजुर्वेदः सामवेदो ऽथर्ववेदः शिक्षा कल्पो व्याकरणं निरुक्तं छन्दो ज्योतिषम"इति ।  
तैत्तिरीयकब्राह्मणे ऽपि व्याकरणस्योपादेयता श्रूयते - ऽवाग्वै पराच्यव्याकृतावदत् ।  
ते देवा इन्द्रमब्रुवन् - ऽइमां नो वाचं व्याकुरु, इति तामिन्द्रो मध्यतो ऽपक्रम्य व्याकरोत् ।  
तस्मादियं व्याकृता वागुद्यते ऽ इति ।  
व्याकर्तारश्र्च पाणिनिकात्यायनपतञ्जलयो मन्वादिसमानाः ।  
तस्मात्साधूनामेव प्रयोगे गवादीनामेव साधुत्वे व्याकरणस्मृतिः प्रमाणम् ॥ म्जैन्य्च्_१,२।२८-२९ ॥  
  
____________________________________________________  
  
स्तर्त् म्जैन्य् १,३।३०  
अत्रैव गुरुमतमाह -  
  
अश्र्वालम्भनशास्त्रस्य दन्त्यतालव्यसंशयात् ।  
अमात्वे ऽदन्त्यनिर्णीतिराप्तोक्तव्याकृतेर्बलात्  ॥ म्जैन्य्_१,३।३० ॥  
  
------------------  
  
"अश्र्वमालभेत"इत्यत्राकारवकारयोर्मध्यवर्तिनो वर्णस्य दन्त्यत्वे ऽ स्वं धनम् , तद्रहितं दरिद्रमालभेतऽ इत्यर्थो भवति ।  
तालव्यत्वे तुरङ्गमवाचित्वम् ।  
ततः संशयादप्रामाण्यमिति चेत् ।  
न ।  
व्याकरणानुसारेण"अशू व्याप्तौ"इत्यस्माद्धातोरौणादिके वप्रत्यये सति तालव्यत्वनिर्णयात् ।  
तस्मादश्र्वालम्भनशास्त्रं प्रमाणम् ॥ म्जैन्य्च्_१,२।३० ॥  

(दशमे लोकवेदयोः शब्दैक्याधिकरण आकृत्यधिकरणे वा सूत्राणि ३० - ३५) ।  

प्रयोगचोदनाभावाद् अर्थैकत्वम् अविभागात्  । जैम्_१,३।३० ।  
  
अद्रव्यशब्दत्वात्  । जैम्_१,३।३१ ।  
  
अन्यदर्शनाच् च  । जैम्_१,३।३२ ।  
  
आकृतिस् तु क्रियार्थत्वात्  । जैम्_१,३।३३ ।  
  
न क्रिया स्याद् इति चेदर्थान्तरे विधानं न द्रव्यम् इति चेत्  । जैम्_१,३।३४ ।  
  
तदर्थत्वात् प्रयोगस्याविभागः  । जैम्_१,३।३५ ।  
  
____________________________________________________  
  
स्तर्त् म्जैन्य् १,३।३१-३२  

दशमाधिकरणे प्रथमं वर्णकमाचरयति -  
  
लोके पदापदार्थौ यौ न तौ वेदे ऽथवात्र तौ ।  
रूपभेदात्पदं भिन्नमुत्तानादिभिदा स्फुटा  ॥ म्जैन्य्_१,३।३१ ॥  
वर्णैकत्वात्पदैकत्वं क्वाचित्की रूपभिन्नता ।  
प्रायिकेण पदैक्येन तदर्थैक्यं तथाविधम्  ॥ म्जैन्य्_१,३।३२ ॥  
  
------------------  
  
वैदिकौ पदपदार्थौ लौकिकाभ्यां पदपदार्थाभ्यामन्यौ ।  
कुतः ।  
रूपभेदात् ।  
पदे तावद्रूपभेदो दृश्यते ।  
आत्मशब्द आकारादित्वेन लोके नियतः ।  
वेदे तु क्वचिदाकाररहितः पठ्यते -"प्रयतं पुरूषं त्मना"इति ।  
ऽब्राह्मणाः ऽ इति लोके ।  
वेदे त्वन्यथा पठ्यते -"ब्राह्मणासः पितरः सोम्यासः"इति ।  
अर्थभेदो ऽपि स्फुटः ।  
उत्ताना वै देवगवा वहन्ति"इति श्रूयते - देवेभ्यो वनस्पते हवींषि हिरण्यपर्ण प्रदिवस्ते अर्थम्"इति ।  
तस्मात् ऽ लोकवेदयोः पदपदार्थावन्यौ ऽ इति प्राप्ते -  
ब्रूमः- य एव लौकिकाः पदार्थाः, त एव वैदिकाः ।  
तथा हि - वर्णानां तावन्नित्यत्वं प्रथमपादे साधितम् ।  
यथा प्रयोक्तॄणां पुरुषाणां भेदे ऽप्येकैकस्य पुरुषस्य बहुकृत्व उच्चारणभेदे ऽपि ऽ त एवामी वर्णाः ऽ इति प्रत्यभिज्ञानाद्वर्णैक्यम् ।  
तथा ऽ यानि लोके गवादिपदानि , तान्येव वेदे ऽधीयमानानि ऽ इत्यवाधितप्रत्यभिज्ञया पदैकत्वमभ्युपेयम् ।  
ऽ त्मना, देवासः ऽ इत्यादिपदभेदस्तु क्वाचित्कः ।  
नैतावता बहुतरप्रत्यभिज्ञावगतं पदैक्यमपोढुं शक्यम् ।  
अन्यथा ऽसो ऽयं देवदत्तः ऽ इति प्रत्यभिज्ञातं देवदत्तैक्यमपि देशादिभेदमात्रेणापोद्येत ।  
पदैक्ये चार्थैकत्वमवश्यम्भावि ।  
अन्यथा वेदे पृथग्व्युत्पत्त्यभावादबोधकत्वं प्रसज्येत ।  
एतदेवाभिप्रेत्योक्तम् -  
"लोकावगतसामर्थ्थः शब्दे वेदे ऽपि बोधकः"इति ।  
स्वरुयूपाहवनीयान्दिशब्दानां तदर्थानां चालौकिकत्वे ऽपि प्रसिद्धपदसमभिव्याहाराद्व युप्तत्तिः सम्भवति ।  
उत्तानवहनादिकं त्वर्थवादः ।  
अस्तु वा तथावहनम् , तथाप्युत्तानादिशाब्दास्तदर्थाश्र्च लोकप्रसिद्धा एव ।  
तस्माद्य एव लौकिकाः पदपदार्थास्त एव वैदिकाः ॥ म्जैन्य्च्_१,२।३१-३२ ॥  
  
____________________________________________________  
  
स्तर्त् म्जैन्य् १,३।३३-३४  
  
द्वितीयवर्णकमारचयति -  
  
व्यक्तिर्ंव्रीह्यादिशब्दार्थ आकृतिर्वा क्रियान्वयात् ।  
व्यक्तिर्व्युत्पत्तिवेलायामाकृत्या सोपलक्ष्यते  ॥ म्जैन्य्_१,३।३३ ॥  
शक्तिग्रहादियुक्तिभ्य आकृतेरर्थतोचिता ।  
क्तियापर्यवसानाय व्यक्तिस्तत्रोपलक्ष्यताम्  ॥ म्जैन्य्_१,३।३४ ॥  
  
------------------  
  
"व्रीहीनवहन्ति" "पशुमालभेत" "गामानया" "ब्राह्मणो न हन्तव्यः"इत्यादिप्रयोगेषु व्रीह्यादिशब्दानां व्यक्तिरर्थः ।  
कुतः ।  
अवहननादिक्रियाभिर्व्यक्तेरन्वेतुं शक्यत्वात् ।  
नह्याकृतिरवहन्तुमालब्धुमानेतुं वा योग्या ।  
नन्वानन्त्यव्यभिचाराभ्यां न व्यक्तौ व्युत्पत्तिः सम्भवति ।  
अनन्ता हि व्यक्तयः ।  
अतीतानागतानामनेकदेशवर्तिनां गवामियत्ताया अनवधारणात् ।  
किञ्च शुल्लव्यक्तौ व्युत्पन्नो गोशब्दः कृष्णव्यक्तौ प्रयुज्यमानः स्वार्थे व्यभिचरेत् ।  
तत्र कथं व्युत्पत्तिरिति चेत् ।  
एवं तर्हि व्युत्पत्तिकाले सा व्यक्तिराकृत्योपलक्ष्यतामिति प्राप्ते -  
ब्रूमः-  अन्वयव्यतिरेकाभ्यामाकृतेः शक्तिग्रहणनिमित्तत्वाच्छाब्दार्थत्वं तस्या एवोचितम् ।  
किञ्च गोशब्द उच्चारिते व्यक्तिवादिनः संशयो भवेत् ।  
तस्मादाकृतेरेवाभिधेयत्वम् ।  
यद्याकृताववहननादिक्रिया न पर्यवस्येत्तर्हि व्यक्तिस्तत्रोपलक्षणीया ।  
किञ्च"श्योनर्चित्तं चिन्वीत"इत्यादावाकृतेरेव सादृश्यप्रतियोगितया कार्यान्वयो दृश्यते ।  
तस्मात् - आकृतिः शब्दार्थः ॥ म्जैन्य्च्_१,२।३३-३४ ॥  
  
____________________________________________________  
  
स्तर्त् म्जैन्य् १,३।३५  

अत्रैव गुरुमतमाह -  
  
गवादिचोदना नो मा जातिव्यक्त्योरनिर्णयात् ।  
आनन्त्यव्यभिचाराभ्यां न व्यक्तिरिति निर्णयः  ॥ म्जैन्य्_१,३।३५ ॥  
  
------------------  
  
स्पष्टो ऽर्थः ॥ म्जैन्य्च्_१,२।३५ ॥  

इति श्रीमाधवीये जैमिनीयन्यायमालाविस्तरे प्रथमाध्यायस्य तृतीयः पादः  

_________________________________________________________________________  

(अथ चतुर्थः पादः)  

(प्रथम उद्भिदादिशब्दानां यागनामतया प्रामाण्याधिकरणे सूत्रम्)  
  
उक्तं समाम्नायैदम् अर्थ्यं तस्मात् सर्वं तदर्थं स्यात्  । जैम्_१,४।१ ।  
  
____________________________________________________  
  
स्तर्त् म्जैन्य् १,४।१-२  

चतुर्थपादस्य प्रथमाधिकरणं ।  
  
वार्तिककारोन्नीतमारचयति -  
  
उद्भिदादिपदं धर्मे किममानमुत प्रमा ।  
विध्यर्थवादमन्त्रांशेष्वनन्तर्भावतो न मा  ॥ म्जैन्य्_१,४।१ ॥  
अन्तर्भावो विधावुद्भिदा यजेतेति दृश्यते ।  
नामत्वेनान्वयो वाक्ये वक्ष्यते ऽतः प्रमैव तत्  ॥ म्जैन्य्_१,४।२ ॥  
  
------------------  
  
"उद्भिदा यदेत" "बलभिदा यजेत" "विश्वजिता यजेत"इत्येवं समाम्नायते ।  
तत्रोद्भिदादिपदं न धर्मे प्रमाणम् ।  
कुतः ।  
प्रमाणत्वनोभिमतेषु त्रिषु वेदवेभागेष्वनन्तर्भावात् ।  
तथा हि - विधिः साक्षात्प्रमाणम् ।  
अर्थवादमन्त्रौ तु विध्यन्वयेन ।  
तत्र न तावदुद्भिदादिपदं विधावन्तर्भवति ।  
विध्यर्थरूपाया भावनाया अंशेषु भाव्यकरणेतिकर्तव्यतारूपेषु कस्याप्यवाचकत्वात् ।  
नाप्यर्थवादत्वम् ।  
स्तुतिबुद्धेरभावात् ।  
नापि मन्त्रत्वम् ।  
उत्तमपुरुषादीनां मन्त्रलिङ्गानामभावात् ।  
तथा चोक्तम् -  
"उत्तमामन्त्रणास्यन्तत्वान्तरूपाद्यभावतः ।  
मन्त्रप्रसिद्ध्यभावाच्च मन्त्रतैषां न युज्यते"  ॥ इति ।  
"अग्नये जुष्टं निर्वपामि"इत्युत्तमपुरुषः ।  
"अग्ने यशस्विन्यशसे समर्पय"इत्यामन्त्रणम् ।  
"उर्वी चासि, वस्वी चासि"इत्यस्यन्तरूपम् ।  
"इषे त्वा, ऊर्जे त्वा"इति त्वान्तरूपम् ।  
आदिशब्देव - आशीर्देवताप्रतिपादनादयः ।  
एवमाद्यनन्तर्भावादमानमिति चेत् ।  
न ।  
विध्यंशे करणे ऽन्तर्भावात् ।  
यद्यपि लिङ्प्रत्ययेन समानपदोपात्तो यजिधात्वर्थः करणम् तथापि तस्य यजेर्नामत्वेनोद्भिदादिपदमन्वेति ।  
तस्मात्प्रमाणम्  ॥ म्जैन्य्च्_१,४।१-२ ॥  
  
____________________________________________________  
  
स्तर्त् म्जैन्य् १,४।३-४  

(द्वितीय उद्भिदादिशब्दानां यागनामधेयताधिकरणे सूत्रम् )  
  
अपि वा नामधेयं स्याद् यद् उत्पत्ताव् अपूर्वम् अविधायकत्वात्  । जैम्_१,४।२ ।  
  
द्वितीयाधिकारणमारचयति -  
  
गुणो ऽयं नामधेयं वा खनित्रे ऽस्य निरुक्तितः ।  
ज्योतिष्टोमं समाश्रित्य पश्वर्थे गुणचोदना  ॥ म्जैन्य्_१,४।३ ॥  
फलोद्भेदात्समानैषा निरुक्तिर्यागनाम्न्यपि ।  
नामत्वमुचितं यागसामानाधिकरण्यतः  ॥ म्जैन्य्_१,४।४ ॥  

"उद्भिदा यजेत पशुकामः"इत्यत्र तृतीयान्तेनोद्भित्पदेन योर्ऽथो विवक्षितः सो ऽयं यागे कश्चिद्गुणः स्यात् ।  
"दघ्नाजुहोति"इत्यनेन गुणविधिना समानत्वात् ।  
अथोच्येत - ऽ दधिशब्दार्थो लोकप्रसिद्धः, उद्भिच्छब्दार्थस्त्वप्रसिद्धः ऽ इति ।  
तन्न ।  
रूढ्यभावे ऽप्यवयवार्थनिरुक्त्या तत्प्रसिद्धेः ।  
ऽ उद्भिद्यते भूमिरनेन ऽ इति व्युत्पत्त्या खनित्रवाच्यसौ शब्दः ।  
न चात्र पशुफलकः कश्चिद्यागो विधीयत इति वाच्यम् ।  
पशूनां गुणफलत्वात् ।  
यथा"गोदोहनेन पशुकामस्य"इत्यत्र पशवो गोदोहनगुणस्य फलम् ।  
तथेह खनित्रगुणस्य फलमस्तु ।  
यदि"चमसेनापः प्रणयेत्"इति विहितं प्रकृतमपां प्रणयनमाश्रित्य गोदोहनं विधीयते, तर्ह्यत्रापि"ज्योतिष्टोमेन यजेत ऽ इति विहितं प्रकृतं ज्योतिष्टोममाश्रित्य खनित्रं विधीयताम् ।  
तस्माद्गुणविधिरिति प्राप्ते , ----  
ब्रूमः- "पशुकामो यजेत"इत्यस्य पदद्वयस्यायमर्थः-- ऽ पशुरुपं फलं यागेन कुर्यात् ऽ इति ।  
तत्र ऽकेन यागेनऽ इत्यपेक्षायाम् ऽ उद्भिदा ऽ इति तृतीयान्तं पदं यागनामत्वेनान्वेति ।  
ऽउद्भिद्यते पशुफलमनेन यागेन ऽ इति निरुक्त्या नामत्वमुद्भित्पदस्योपपद्यते ।  
एवमपि गुणविधिनामधेयत्वयोः शब्दनिर्वचनसाम्यान्न निर्णय इति चेत् ।  
मैवम् ।  
सामानाधिकरण्यस्य निर्णायकत्वात् ।  
ऽउद्भिन्नामकेन यागेन फलं कुर्यात् ऽ इत्युक्ते सामानाधिकरण्यं लभ्यते ।  
गुणत्वे तु ऽ खनित्रेण साध्यो यो यागः, तेन ऽ- इत्येवं वैयधिकरण्यं स्यात् ।  
यदि ऽखनित्रवता यागेन ऽ इति सामानाधिकरण्यं योज्येत तदा मत्वर्थलक्षणा प्रसज्येत ।  
तस्मादुद्भिदादिपदं नामधेयम् ।  
ऽ दध्ना जुहोति ऽ ऽ व्रीहिभिर्यजेत ऽ इत्यादिषु द्रव्यविशेषे दध्यादिशब्दानामत्यन्तरूढतया यागनामत्वासम्भवादगत्या गुणत्वमाश्रितम् ।  
ऽ सोमेन यजेत ऽ इत्यत्रापि ऽ अप्रसिद्धार्थनामधेयत्वकल्पनातो वरं प्रसिद्धार्थद्वारेण लक्षणाश्रयणम् ऽ इत्यभिप्रेत्य ऽ सोमद्रव्यवता यागेन ऽ इति मत्वर्थलक्षणा स्वीकृता ।  
उद्भिच्छब्दस्य तु लोकप्रसिद्धार्थाभावादुक्तरीत्या नामत्वं युक्तम् ।  
प्रयोजनं तु नाम्नः सर्वत्र व्यवहार एव ।  
न ह्यन्तरेण नामधेयमृत्विग्वरणादिषु ऽ अनेनाहं यक्ष्ये ऽ इत्याख्यानोपायो लघुः कश्चिदस्ति ।  
तस्मात् -  
उद्भिदादीकं नामधेयम्  ॥ म्जैन्य्च्_१,४।३-४ ॥  
  
____________________________________________________  
  
स्तर्त् म्जैन्य् १,४।५  

अत्रैव गुरुमतमाह --  
  
लौकिके गणयागे ऽस्य विधेः सापेक्षतेति चेत् ।  
निरुक्त्या श्रौतयागस्य नामत्वान्निरपेक्षता  ॥ म्जैन्य्_१,४।५ ॥  

------------------  
  
ऽउद्भिदा यजेत ऽ इत्ययं गुणविधिः ।  
न चास्य कश्चिच्छ्रौत आश्रयो लभ्यते ।  
ततो लौकिको मातृगणयागादिराश्रयत्वेनापेक्षणीयः ।  
तस्मिन्योगे मैवम् ।  
पूर्वोक्तनिरुक्त्या श्रौतयागनामत्वे सति निरपेक्षत्वात्  ॥ म्जैन्य्च्_१,४।५ ॥  
  
____________________________________________________  
  
स्तर्त् म्जैन्य् १,४।६-७  

(तृतीये चित्रादिशब्दानां यागनामधेयताधिकरणे सूत्रम्)  

यस्मिन् गुणोपदेशः प्रधानतो ऽभिसम्बन्धः  । जैम्_१,४।३ ।  
  
तृतीयाधिकरणमारचयति ---  
यच्चित्रया यजेतेति तद्गुणो नाम वा भवेत् ।  
चित्रस्त्रीत्वगुणो रूढेरग्नीषोमीयके पशौ  ॥ म्जैन्य्_१,४।६ ॥  
द्वयोर्विधौ वाक्यभेदो वैशिष्ट्ये गौरवं ततः  ।  
स्यान्नाम पृष्ठाज्यबहिष्पवमानेषु तत्तथा  ॥ म्जैन्य्_१,४।७ ॥  
  
------------------  
  
"चित्रया यजेत पशुकामः"इत्याम्नायते ।  
तत्र चित्राशब्दो नोद्भिच्छब्दवद्यौगिकः, किन्तु रूढ्या चित्रत्वं स्त्रीत्वं चाभिधत्ते ।  
ततो न पूर्वन्यायेन नामत्वम् ।  
तथा सति"अग्नीषोमीयं पशुमालभेत"इति विहितं पशुयागमात्रं ऽ यजेत ऽ इत्यनेन पदेनानूद्य तस्मिन्पशौ चित्रत्वस्त्रीत्वे गुणौ विधीयेते इति प्राप्ते ---  
ब्रूमः - चित्रत्वं स्त्रीत्वं चेति द्वावेतौ गुणौ ।  
तयोर्द्वयोर्विधाने वाक्यं भिद्येत ।  
तथा चोक्तम् --  
"प्राप्ते कर्मणि नानेको बिधातुं शक्यते गुणः ।  
अप्राप्ते तु विधीयन्ते बहवो ऽप्येकयत्नतः"  ॥ इति ।  
अथ वाक्यभेदपिरहाराय गुणद्वयावीशीष्ट पशुद्रव्यरूपं कारकं विधीयते तदा गौरवं स्यात् ।  
तस्माच्चित्राशब्दः पूर्ववद्यजिसामानाधिकरण्येन यागनामधेयं भवति ।  
चित्रत्वं तु तस्य विलक्षणद्रव्यद्वारेणोपपद्यते ।  
ऽ दधि, मधु, घृतम् , आपः, धानाः, तण्डुलाः, तत्संसृष्टं प्राजापत्यम् ऽ इति दध्यादीनि विचित्राणि प्रदेयद्रव्याणि षडाम्नातानि ।  
त्रदेतच्चित्रानामकस्य यागस्योत्पत्तिवाक्यम् ।  
यागस्वरूपभूतयोर्दध्यादिद्रव्यप्रजापतिदेवतयोरत्रोपदिश्यमानत्वात् ।  
उत्पन्नस्य तस्य यागस्य ऽ चित्रया यजेत पशुकामः ऽ इत्येतत्फलवाक्यम् ।  
एवं सति प्रकृतार्थो लभ्यते ।  
अग्नीषोमीयपश्वनुवादेन गुणविधाने प्रकृतहानाप्रकृतप्रक्रिये प्रसज्येयाताम् ।  
लिङ्प्रत्ययस्यानुवादकत्वाङ्गीकारान्मुख्यो विध्यर्थो बाध्येत ।  
तस्माच्चित्रापदं नामधेयम् ।  
यथा चित्राशब्दे नामधेयत्वम् ।  
तथा बहिष्पवमानशब्दे, आज्यशब्दे, पृष्ठशब्दे च तन्नामधेयत्वं योजनीयम् ।  
एवं हि श्रूयते -"त्रिवृद्धहिष्पवमानम्" "पञ्चदशान्याज्यानि" "सप्तदशानि पृष्ठानि"इति ।  
अस्य वाक्यत्रयस्यार्थो विव्रियते -  
सामगानामुत्तराग्रन्थे तृचात्मकानि सूक्तान्याम्नातानि ।  
तत्र"उपास्मै गायता नरः"इत्याद्यं सूत्रम् ।  
"दविद्युतत्या रुचा"इति द्वितीयम् ।  
"पावमानस्य ते कवे"इति तृतीयम् ।  
ज्योतिष्टोमस्य प्रातः सवनानुष्ठाने तेषु त्रिषुं सूक्तेषु गायत्रं साम गातव्यम् ।  
तदिदं सूक्तत्रयगानसाध्यं स्तोत्रं बहिष्पवमानमित्युच्यते तत्रावस्थितानामृचां पवमानार्थत्वात् ।  
बहिः सम्बन्धाच्च ।  
न खल्बिदं स्तोत्रमितरस्तोत्रवत्सदोनामकस्य मण्डपस्य मध्य औदुम्बर्याः स्तम्बशाखायाः सन्निधौ प्रयुज्यते, किन्तु सदसो बहिः प्रसर्पद्भिः प्रयुज्यते ।  
तस्य च बहिष्पवमानस्य त्रिवृन्नामकः स्तोमो भवति ।  
तस्य च स्तोमस्य विधायकं ब्राह्मणवाक्कयमेवमाम्नायते ---"तिसृभ्यो हिं करोति स प्रथमया, तिसृम्यो हिं करोति स मध्यमया तिसृभ्यो हिं करोति स उत्तमया, उह्यती त्रिवृतो विष्टुतिः"इति ।  
अयमर्थः --- ऽ सूक्तत्रयपठितानां नवानामृचां गानान्त्रिभिः पर्यायैः -कर्तव्यम् ।  
तत्र प्रथमे पर्याये - त्रिषु सूक्तेष्वाद्यास्तुस्त्र क्रचः , द्वितीये पर्याये -- मध्यमाः, तृतीये पर्याये चोत्तमाः ।  
तिसृभ्य इति तृतीयार्थे पञ्चमी ।  
हिं करोति गायति ऽ इत्यर्थः ।  
सेयं यथोक्तप्रकारोपेता गीतिस्त्रिवृत्स्तोमस्य विष्टुतिः स्तुतिप्रकारविशेषः ।  
तस्या विष्टुतेरुद्यती नाम, इति ।  
एवं परिवर्तिनी कुलायिनीति द्वे विष्टुती ।  
तयोः परिवर्तिन्येवमाम्नायते -"तिसृभ्यो हिं करोति स पराचीभिः, तिसृभ्यो हिं करोति स पराचीभिः , तिसृभ्यो हिं करोति स पराचीभिः, परिवर्तिनी त्रिवृतो विष्टुतिः"इति ।  
पराचीभिरनुक्रमेणाऽम्नाताभिरित्यर्थः ।  
कुलायिन्येवमाम्नायते --"तिसृभ्यो हिं करोति स पराचीभिस्तिसृभ्यो हिं करोति, या मध्यमा सा प्रथमा, पोत्तमा सा मध्यमा, या प्रथमा सोत्तमा, तिसृभ्यो हिं करोति योत्तमा सा प्रथमा, या प्रथमा, सा मध्यमा या मध्यमा सोत्तमा, कुलायिनी त्रिवृत्तो विष्टुतिः"इति ।  
अत्र प्रथमसूक्ते पाठक्रम एव ।  
द्वितीये मध्यमोत्तमप्रथमाः ।  
तृतीयेतूत्तमप्रथममध्यमा इत्येवं व्यत्ययेन मन्त्रा गातव्याः ।  
तदिदं विष्टुतित्रयं विकल्पितम् ।  
त्रिवृच्छब्दस्येदृशं स्तोमस्वरूपमर्थो, न तु त्रैगुण्यमिति पूर्वपादे निर्णीतम् ।  
उत्तराग्रन्थे बहिष्पवमानसूक्तेभ्यस्त्रिभ्य ऊर्ध्वे चत्वारि सूक्तान्याम्नातानि --"अग्न आ याहि वीतये"इत्याद्यं सूक्तम् ।  
"आ नो मित्रावरुण" --इति द्वितीयम् ।  
"आ याहि सुषुमा हि ते" ---इति तृतीयम् ।  
"इन्द्राग्नी आ गतं सुतम्" ---इति चतुर्थम् ।  
तान्येतानि प्रातः सवने गायत्रसाम्ना गीयमानानि चत्वार्याज्यस्तोत्राणीत्युच्यन्ते ।  
तन्निर्वचनं च श्रूयते --"यदाजिमीयुः, तदाज्यानामाज्यत्वम्"इति ।  
तेष्वाज्यस्तोत्रेषु पञ्चदशनामकः स्तोमो भवति ।  
तस्य स्तोमस्य विष्टुतिरेवमाम्नायते -"पञ्चभ्यो हिं करोति स तिसृभिः स एकया स एकया पञ्चभ्यो हिं करोति स एकया स तिसृभिः स एकया, पञ्चभ्यो हिं करोति स एकया स एकया स तिसृभिः"इति ।  
एकं सूक्तं त्रिरावर्तनीयम् ।  
तत्र प्रथमावृत्तौ प्रथमाया ऋचस्त्रिरभ्यासः ।  
द्वितीयावृत्तौ मध्यमायाः ।  
तृतीयावृत्तावृत्तमायाः ।  
सो ऽयं पञ्चदशस्तोमः ।  
उक्तेभ्यश्चतुर्भ्यः सूक्तेभ्य ऊर्ध्वमुत्तराग्रन्थे त्रीणि माध्यन्दिनपवमानसूक्तान्याम्नाय तत ऊर्ध्वे चत्वारि सूक्तान्याम्नातानि - तेषु"अभि त्वा शूर नोनुम" -इत्याद्यम् ,"कया नश्चित्र आभुवत्"इति द्वितीयम् ।  
"तं वो दस्ममृतीषहम्"इति तृतीयम् ।  
"तरोभिर्वो विदद्वसुम्"इति चतुर्थम् ।  
एतानि क्रमें रथन्तरवामदेव्यनौधसकालेयसामभिर्माध्यन्दिनसवने गीयमानानि पृष्ठस्तोत्राणीत्युच्यन्ते ।  
"स्पर्शनात्पृष्ठानि"इत्येव निरुक्तिर्द्रष्टव्या ।  
तेषु स्तोत्रेषु सप्तदशस्तोमो भवति ।  
तस्य स्तोमस्य विष्टुतिरेवमाम्नायते -"पञ्चभ्यो हिं करोति स तिसृभिः स एकया स एकया, पञ्चभ्यो हिं करोति स एकया स तिसृभिः स एकया स एकया, पञ्चभ्यो हिं करोति स एकया स तिसृभिः स एकया, सप्तभ्यो हिं करोति स एकया स तिसृभिः स तिसृभिः"इति ।  
अत्र प्रथमावृत्तौ प्रथमाया ऋचस्त्रिरभ्यासः, द्वितीयावृत्तौ मध्यमायाः , तृतीयावृत्तौ मध्यमोत्तमयोः सो ऽयं सप्तदशस्तोमः ।  
अत्र त्रिष्वपि वाक्येषु त्रिवृत्पञ्चदशसप्तदशशब्दा गुणविधायकत्वेन सम्मताः ।  
यदि बहिष्पवमानाज्यपृष्ठशब्दा अपि गुणविधायकाः स्युस्तदा प्रत्युदाहरणम् ।  
गुणद्वयीवधानाद्वाक्यभेदः स्यात् ।  
तस्माद्वहिष्पवमानादिशब्दाः स्तोत्रनामधेयानि ।  
तैर्नामभिः कर्माण्यनूद्य त्रिवृदादिगुणा विधीयन्ते  ॥ म्जैन्य्च्_१,४।६-७ ॥  
  
____________________________________________________  
  
स्तर्त् म्जैन्य् १,४।८-१२  

(चतुर्थे ऽग्निहोत्रादिशब्दानां यागनामधेयताधिकरणे (मत्प्रख्यन्याये) सूत्रम्)  
  
तत्प्रख्यं चान्यशास्त्रम्  । जैम्_१,४।४ ।  
  
चतुर्थाधिकरणमारचयति ---  
  
अग्निहोत्रं जुहोत्याघारमाघारयतीत्यमू ।  
विधेयौ गुणसंस्कारावाहोस्वित्कर्मनामनी  ॥ म्जैन्य्_१,४।८ ॥  
अग्नये होत्रमत्रेति बहुव्रीहिगतो ऽनलः ।  
गुणो विधेयो नामत्वे रुपं न स्यात्क्षरद्घृते  ॥ म्जैन्य्_१,४।९ ॥  
संस्क्रियाऽघारमाघारयतीत्युक्ता द्वितीयया ।  
आघारेत्यग्निहोत्रेति यौगिके कर्मनामनी  ॥ म्जैन्य्_१,४।१० ॥  
अग्निर्ज्योतिरिति प्राप्तो मन्त्राद्देवस्तथा घृतम् ।  
चतुर्गृहीतवाक्योक्तं द्वितीयायास्त्वियं गतिः  ॥ म्जैन्य्_१,४।११ ॥  
नासाधिते हि धात्वर्थे करणत्वं ततो ऽस्य सा ।  
साध्यतां वक्ति संस्कारो नैवाऽशङ्क्यः क्रियात्वतः  ॥ म्जैन्य्_१,४।१२ ॥  
  
------------------  
  
"अग्निहोत्रं जुहोति" "आघारमाघारयति"इत्यत्राग्निहोत्रशब्दस्य कमनामत्वे द्रव्यदेवतयोरभावाद्यागस्य स्वरुपमेव न सिध्येत् ।  
तस्मादग्निदेवतारूपोगुणो ऽनेन दर्विहोमे विधीयते ।  
आघारशब्दश्च"घृ क्षरणदीप्त्योः"इत्यस्माद्धातोरुत्पन्नः क्षरद्घृतमातष्टे ।  
तस्मिंश्च घृते द्वितीयाविभक्त्वा संस्कार्यत्वं प्रतीयते ।  
तच्च संस्कृतं घृतमुपांशुयाजे (गे) द्रव्यं भवति ।  
तस्मात् ऽ अग्निहोत्राघारशब्दौ गुणसंस्कारयोर्विधायकौ ऽ इति प्राप्ते ---  
ब्रूमः-"अग्निर्ज्योतिर्ज्योतिरग्निः स्वाहेति सायं जुहोति, सूर्यो ज्योतिर्ज्योतिः सूर्यः स्वाहेति प्रातः"इति विहितेन मन्त्रेण प्राप्तत्वाद्देवता न विधेया ।  
ततो ऽग्निसूर्यदेवताकस्य सायम्प्रातः कालयोर्नियमेनानुष्ठेयस्य कर्मणः ऽ अग्निहोत्रम् ऽ इति यौगिकं नामधेयम् ।  
योगश्च बहुव्रीहिणा दर्शितः ।  
"चतुर्गृहीतं वा एतदभूत्तस्याऽघारमाघार्यः"इत्यनेनैवाऽज्यद्रव्यस्य प्रप्ततया क्षरद्धृतसंस्कारस्याविधेयत्वादाघारशब्दो ऽपि यौगिकं कर्मनामधेयम् ।  
ऽयस्मिन्कर्माणि नैरृतीं दिशमारभ्यैशानीं दिशमवधिं कृत्वा सन्तत्या घृतं क्षार्यते ऽ तस्य कर्मण एतन्न्नाम ।  
ननु नामधेयत्वे सति"उद्भिदा यजेत" "ज्योतिष्टोमेन यजेत"इत्यादाविव धात्वर्थेन करणेन सामानाधिकरण्याय ऽअग्निहोत्रेण जुहोति ऽ ऽआघारेणाऽघारयति ऽ इति तृतीयया भवितव्यम् ।  
नैष दोषः ।  
अनुष्ठानादूर्ध्वे चात्वर्थस्य सिद्धत्वाकारेण करणत्वे ऽपि ततः पूर्वे साध्यत्वाकारं वक्तुम् ऽअग्निहोत्रम् ऽ ऽ आघारम् ऽ इति द्वितीयाया युक्तत्वात् ।  
न चात्र द्वितीयानुसारेण ऽव्रीहीन्प्रोक्षति ऽ इत्रयदाविद्य संस्कारः शङ्कनीयः ।  
व्रीहिशब्दवदग्निहोत्राघारशब्दयोः प्रसिद्धद्रव्यवाचकत्वाभावेन क्रियावाचित्वाभ्युपगमात् ।  
तस्मात् - अग्निहोत्राघारशब्दौ दर्विहोमोपांशुयाजयोर्गुणसंस्कारविधायिनौ न भवतः, किन्तु कर्मान्तरयोर्नामनी  ॥ म्जैन्य्च्_१,४।८-१२ ॥  
  
____________________________________________________  
  
स्तर्त् म्जैन्य् १,४।१३-१५  

(पञ्चमे श्येनादिशब्दानां यागनामधेयताधिकरणे (तद्व्यपदेशन्याये) सूत्रम्)  
  
तद्व्यपदेशं च  । जैम्_१,४।५ ।  
  
पञ्चमाधिकरणमारचयति --  
  
श्येनेनाभिचरन्मर्त्यो यजेतेति श्रुतौ गुणः ।  
विधीयते पक्षिरूपो नाम वा तस्य कर्मणः  ॥ म्जैन्य्_१,४।१३ ॥  
श्योनेनेति गुणः काम्यः सौमिकः सोमबाधया ।  
न चित्रावद्वाक्यभेदो रूढोश्चैवमनुग्रहः  ॥ म्जैन्य्_१,४।१४ ॥  
यथा वै श्येन इत्युक्ता ह्युपमानोपमेयता ।  
नैकस्मिंस्तेन गैण्ण्यास्य वृत्त्या स्यात्कर्मनामता  ॥ म्जैन्य्_१,४।१५ ॥  
  
------------------  
  
"श्येनेनाभिचरन्यजेत"इत्यत्र कर्मनामत्वे द्रव्यदेवतयोरभावाद्यागस्वरूपमपि न सिध्येत् ।  
ततः सोमयागे नित्यं सोमद्रव्यं बाधित्वा सोमस्य स्थाने पक्षिद्रव्यरूपो गुणः काम्यो विधीयते ।  
तथा सति श्येन शब्दस्य पक्षिणि लोकसिद्धा रूढिरनुगृह्यते ।  
न च गुणविधित्वे चित्रायामिव वाक्यभेद आपादयितुं शक्यः ।  
चित्रत्वस्त्रीत्ववद्गुणद्वयाभावादिति प्राप्ते --  
ब्रूमः-"यथा वै श्योनो निपत्याऽदत्ते, एवमयं द्विषन्तं भ्रातृव्यं निपत्याऽदत्ते यमभिचरति श्येनेन"इति वाक्येनोक्त उपमानोपमेयभावः पक्षिण्येकस्मिन्न युज्यते ।  
तस्मात्पक्षिण उपमानस्य गुण उपमेये कर्मण्यस्तीति श्येवशब्दस्याभिचारकर्मनामत्वम् ।  
"सन्दंशेवनाभिचन्यजेत" " ।  
गवाभिचर्यमाणो यजेत"इत्यत्र सन्दंशगोशब्दयोर्नामत्वं श्येनशब्दवद्द्रष्टव्यम् ।  
"यथा सन्दंशेन दुरादानमादत्ते" "यथा गावो गोपायन्ति"इति वाक्यशेषाभ्यामुपमानोपमेयभावाभिधानात्  ॥ म्जैन्य्च्_१,४।१३-१५ ॥  
  
____________________________________________________  
  
स्तर्त् म्जैन्य् १,४।१५*-१८  

(षष्ठे वाजपेयादिशब्दानां नामधेयताधिकरणे सूत्राणि) ।  

नामधेये गुणश्रुतेः स्याद् विधानम् इति चेत्  । जैम्_१,४।६ ।  
  
तुल्यत्वात् क्रिययोर् न  । जैम्_१,४।७ ।  
  
ऐकशब्द्ये परार्थवत्  । जैम्_१,४।८ ।  
  
षष्ठाधिकरणमारचयति-  
  
यजेत वाजपेयेन स्वाराज्यार्थीत्यसौ गुणः ।  
नाम वा गुणता तन्त्रयोगाद्गुणफलद्वये  ॥ म्जैन्य्_१,४।१५* ॥  
साधारणयजेः कर्मकरणत्वेन तन्त्रता ।  
त्रिकद्वयं विरुद्धं स्यात्तन्त्रतायां फलं प्रति  ॥ म्जैन्य्_१,४।१६ ॥  
उपादेयविधेयत्वगुणत्वाख्यं त्रिकं यजेः ।  
उद्देश्यानूक्तिमुख्यत्वत्रिकं तस्य गुणं प्रति  ॥ म्जैन्य्_१,४।१७ ॥  
त्यक्त्वा तन्त्रं तदावृत्तौ वाक्यं भिद्यते तेन सः ।  
वाजपेयेतिशब्दो ऽपि कर्मनामाग्निहोत्रवत्  ॥ म्जैन्य्_१,४।१८ ॥  

"वाजपेयेन स्वाराज्यकामो यजेत"इत्यत्र वाजपेयशब्देन गुणो विधीयते ।  
अन्नवाची वाजशब्दः ।  
तच्चान्नं पेयं सुराद्रव्यम् ।  
तच्चात्र गुणः ।  
सुराग्रहाणामनुष्ठेयत्वात् ।  
ननु गुणत्वे ऽ वाजपेयगुणवता यागेन स्वाराजं भावयेत् ऽ इति मत्वर्थलक्षणा प्रसज्येत ।  
मैवम् ।  
सकृदुच्चरितस्य, यजेत, इत्वाख्यातस्य वाजपेयगुणे स्वाराज्यफले च तन्त्रेण सम्बन्धाङ्गीकारात् ।  
वाजपेयेन द्रव्येण स्वाराज्याय यजेत, इत्येवमुभयसम्बन्धः ।  
ननु गुणसम्बन्धे सति वाजपेयगुणेन यागं कुर्यात्, इति यजेः कर्मकारकत्वं भवति, फलसम्बन्धे तु ऽ यागेन स्वाराज्यं सम्पादयेत् ऽ इति करणकारकत्वम् ।  
तत्कथं तदुभयसम्बन्ध इति चेत् ।  
नायं दोषः ।  
यजेः साधारणत्वेन द्विरूपत्वसम्भवात् ।  
ऽ यजेत  ऽ इत्यत्र प्रकृत्या याग उक्तः, प्रत्ययेन भावनोक्ता, तयोस्तु समभिव्याहारात्सम्बन्धमात्रं गम्यते ।  
तच्च कर्मत्वकरणत्वयोः साधारणम् ।  
न खलु तत्र कर्मत्वस्य करणत्वस्य वा साक्षादभिधायिका काचिदसाधारणी विभक्तिः श्रूयते ।  
अतः साधारणस्य यजेरुभाभ्यां युगपत्सम्बन्धे सित यथोचितसम्बन्धविशेषः पर्यवस्यति ।  
एवं तन्त्रेण सम्बन्धाङ्गीकारे ऽ वाजपेयद्रव्येण यागं कुर्यात् ऽ इत्यर्थस्य लम्यमानत्वाद्गुणविधित्वे ऽपि नास्ति मत्वर्थलक्षणा ।  
यद्युद्भिदादिष्वप्येवं गुणविधिः स्यात्, तर्हि तान्यपि वाक्यान्यत्रोदाहृत्य तदीयः सिद्धान्तः पुनराक्षिप्यतामिति प्राप्ते --  
ब्रूमः-  यजेस्तन्त्रेणोभयसम्बन्धे सति विरुद्धत्रिकद्वयापत्तिः स्यात् ।  
उपादेयत्वं, विधेयत्वं, गुणत्वं चेत्येकं त्रिकम् ।  
उद्देश्यत्वम्, अनुवाद्यत्वं, मुख्यत्वं चेत्यपरं त्रिकम् ।  
तत्रोद्देश्यत्वादयस्त्रयः स्वाराज्यफलनिष्ठा धर्माः ।  
उपादेयत्वादयस्त्रयः साधनभूतयजिनिष्ठा धर्माः ।  
फलमुद्दिश्य यजिरुपसर्जनम् ।  
फलस्योद्देश्यत्वं नाम मानतापेक्षो विषयत्वाकारः ।  
यजेरुपादेयत्वं नामानुष्ठीयमानताकारः ।  
तावुभौ मनः शरीरोपाधिकौ धर्मौ ।  
अनुवाद्यत्वविधेयत्वधर्मौ तु शब्दोपाधिकौ ।  
ज्ञातस्य कथनमनुवादः ।  
अज्ञातस्यानुष्ठेयत्वकथनं विधिः ।  
फलयागयोः साध्यसाधनत्वरूपतया प्रधानत्वोपसर्जनत्वे ।  
एवं सति फलतत्साधनयोः स्वाराज्ययागयोः स्वभावपर्यालोचनायां यथा फलस्योद्देश्यत्वादित्रिकं यागस्योपादेयत्वादित्रिकं व्यवतिष्ठते तथा यागस्य वाजपेयस्य च साध्यसाधनभावापर्यालोचनायां यागस्योद्देशत्वादित्रिकम्, वाजपेयद्रयस्योपादेयत्वादित्रिकं च पर्यवस्यति ।  
ततो यागस्य फलद्रव्याभ्यां युगपत्सम्बन्धे सति विरुद्धं त्रिकद्वयमापद्यते ।  
ननु तर्हि मा भूत्तन्त्रेणोभयसम्बन्धः, पृथक्सम्बन्धाय यजिरावर्त्यतामिति चेत् ।  
वाक्यभेदप्रसङ्गात् ।  
ऽ द्रव्येण यागं कुर्यात् ऽ इत्येकं वाक्यम् ।  
ऽ यागेन फलं कुर्यात् ऽ इत्यपरम् ।  
तस्माद्वाजपेयशब्दो न गुणविधायकः, किन्तु यथेक्तं द्रव्यं निमित्तीकृत्याग्निहोत्रशब्दवत्कर्मनामधेयम्  ॥ म्जैन्य्च्_१,४।१५*-१८ ॥  
  
____________________________________________________  
  
स्तर्त् म्जैन्य् १,४।१९-२०  

(सप्तम आग्नेयादीनामनामताधिकरणे सूत्रम्)  
  
तद्गुणास् तु विधायेर् अन्नविभागाद् विधानार्थे न चेद् अन्येन शिष्टाः  । जैम्_१,४।९ ।  
  
सप्तमाधिकरणमारचयति --  
  
यदाग्नेयो ऽष्टाकपाल इति नाम गुणो ऽथवा ।  
नामाग्निहोत्रवन्मैवं नामत्वे देवता नहि  ॥ म्जैन्य्_१,४।१९ ॥  
मन्त्रो ऽपि नेह प्रत्यक्षस्तद्धिताद्देवताविधिः ।  
देवद्रव्यविशिष्टस्य विधानादेकवाक्यता ॥ म्जैन्य्_१,४।२० ॥  

दर्शपूर्णमासयोः श्रूयते -"यदाग्नेयो ऽष्टाकपालो ऽमावास्यायाम्, पौर्णमास्यां चाच्युतो भवति"इति ।  
तत्र यथाग्निहोत्रशब्दः ऽ अग्नये होत्रमत्र ऽ इत्यमुपर्थे निमित्तीकृत्य कर्मनामधेयम्, तथाऽग्नेयशब्दो ऽग्निसम्बन्धं निमित्तीकृत्य कर्मनाम स्यादिति चेत् ।  
मैवम् ।  
नामत्वे देवताराहित्यप्रसङ्गात् ।  
अग्निहोत्रे तु"अग्निर्ज्योतिर्ज्योतिरग्निः स्वाहेति सायं जुहोति"इत्यनेन वचनेन विहितो मन्त्रः प्रत्यक्षविहित इति मान्त्रवर्णिकी देवता लभ्यते ।  
इह तु न तादृशो मन्त्रो ऽस्ति ।  
आग्नेयशब्दस्तु देवतां विधातुं शक्नोति ।  
ऽ अग्निर्देवतास्य ऽ इत्रयस्मिन्नर्थे तद्धितस्योत्पन्नत्वात् ।  
न च द्रव्यदेवतयोरुभयोर्गुणविधानाद्वाक्यभेद इति शङ्कनीयम् ।  
कर्मणो ऽप्राप्तत्वेन गुणद्वयविशिष्टस्य कर्मण एकेन वाक्येन विधानात् ।  
तस्मात् - आग्नेयशब्देन देवतागुणो विधीयते  ॥ म्जैन्य्च्_१,४।१९-२० ॥  
  
____________________________________________________  
  
स्तर्त् म्जैन्य् १,४।२१  

अत्र गुरुपतमाह -  
  
यदाग्नेय इति प्रोक्तं न मानं विध्यसम्भवात् ।  
इति चेन्न विशिष्टार्थविधौ सत्यप्रमा कुतः ॥ म्जैन्य्_१,४।२१ ॥  
  
------------------  
  
उदाहृतवाक्ये देवताराहित्यप्रसङ्गेन नामत्वाभावाद्गुणयोर्विधौ वाक्कयभेदाञ्च विध्यसम्भवादप्रामाण्यमिति पूर्वपक्षः ।  गुणद्वयविशिष्टकर्मविधिसम्भवात्प्रामाण्यमिति सिद्धान्तः ॥ म्जैन्य्च्_१,४।२१ ॥  
  
____________________________________________________  
  
स्तर्त् म्जैन्य् १,४।२२-२३  

(अष्टमे बर्हिरादिशब्दानां जातिवाचिताधिकरणे सूत्रम्)  
  
बर्हिराज्ययोर् असंस्कारे शब्दलाभाद् अतच्छब्दः  । जैम्_१,४।१० ।  
  
अष्टमाधिकरणमारचयति -  
  
वर्हिराज्यपुरोडाशशब्दाः संस्कारवाचिनः ।  
जात्यर्था वा शास्त्ररूढेस्ते स्युः संस्कारवाचिनः ॥ म्जैन्य्_१,४।२२ ॥  
जातिं त्यक्त्वा न संस्कारे प्रयुक्ता लोकवेदयोः ।  
विनापि संस्कृतिं लोके दृष्टत्वाज्जातिवाचिनः  ॥ म्जैन्य्_१,४।२३ ॥  
  
------------------  
दर्शपूर्णमासयोः श्रूयते -"बर्हिर्लुनाति" "आज्यं विलापयति" "पुरोडाशं पर्याग्नि करोति" इति ।  
अत्र बर्हिरादिशब्दानां शास्त्रे सर्वर्त्र संस्कृतेषु तृणादिषु प्रयोगात्, पील्वादिशब्देषु शास्त्रीयरूढिप्राबल्यस्योक्तत्वात्, यूपाहवनीयादिशब्दवत्संस्कारवाचिनो बर्हिरादिशब्दा इति चेत् ।  
मैवम् ।  
अन्वयव्यतिरेकाभ्यां जातिवाचित्वात् ।  
यत्र यत्र बर्हिरादिशब्दप्रयोगः, तत्र तत्र जातिः ऽ इत्यस्या व्याप्तेर्लोके वेदे च नास्ति व्यभिचारः ।  
संस्कारव्याप्तेर्लौकिकप्रयोगे व्यभिचारो दृश्यते ।  
क्वचिद्देशविशेषे लौकिकव्यवहारो जातिमात्रमुपजीव्य विना संस्कारं ते शब्दाः प्रयुज्यन्ते - ऽ बर्हिरादाय गावो गताः ऽ इति, ऽ क्तय्यमाज्यम् ऽ इति, ऽ पुरोडाशेन मे माता प्रहेलकं ददाति ऽ इति च ।  
तस्माज्जातिवाचिनः ।  
प्रयोजनं तु"बर्हिषा यूपावटमवस्तृणाति"इत्यत्र विना संस्कारेण स्तरणसिद्धिः  ॥ म्जैन्य्च्_१,४।२२-२३ ॥  
  
____________________________________________________  
  
स्तर्त् म्जैन्य् १,४।२४  

अत्र गुरुमतमाह --  
बर्हिरादौ निमित्तस्कय दुर्वचत्वान्न मेति चेत् ।  
जातेस्तत्र निमित्तत्वात्तद्युक्ता चोदना प्रमा  ॥ म्जैन्य्_१,४।२४ ॥  
  
------------------  
  
स्पष्टोर्ऽथः  ॥ म्जैन्य्च्_१,४।२४ ॥  
  
____________________________________________________  
  
स्तर्त् म्जैन्य् १,४।२५-२६  

(नवमे प्रोक्षण्यादिशब्दानां यौगिकताधिकरणे सूत्रम्)  

प्रोक्षणीष्व् अर्थसंयोगात्  । जैम्_१,४।११ ।  
  
नवमाधिकरणमारचयति --  
  
प्रोक्षणीः संस्कृतिर्जातिर्योगो वा सर्वभूमिषु ।  
तथोक्तेः संस्कृतिर्जातिः स्याद्रूढेः प्रबलत्वतः  ॥ म्जैन्य्_१,४।२५ ॥  
अन्योन्याश्रयतो नाऽद्यो न जातिः कल्प्यशक्तितः ।  
योगः स्यात्कॢप्तशक्तित्वात्कॢप्तर्व्याकरणाद्भवेत्  ॥ म्जैन्य्_१,४।२६ ॥  
  
------------------  
  
दर्शपूर्णमासयोः श्रूयते -"प्रोक्षणीरासादय"इति ।  
तत्र प्रोक्षणीशब्दस्याभिमन्त्रणासादमादिसंस्कृतिः प्रवृत्तिनिमितम् ।  कुतः- सर्वेषु वैदिकप्रयोगप्रदेशेषु संस्कृतानामेवापां प्रोक्षणीशब्देनोच्यमानत्वादित्येकः पक्षः ।  
लोके जलक्रीडायां ऽ प्रोक्षणीभिरुद्वेजिताः स्मः ऽ इत्यसंस्कृतास्वप्सु प्रयोगाद्वर्हिरादिशब्दवज्जातौ रूढत्वादुदकत्वजातिः प्रवृत्तिनिमित्तम् ।  
न च ऽ प्रकर्षेणोक्ष्यत आभिः ऽ इति योगो ऽत्र शङ्कनीयः ।  
रूढेः प्रबलत्वादिति पक्षान्तरम् ।  
तत्र न तावत्संस्कारो युक्तः ।  
अन्योन्याश्रयत्वात् ।  
विहितेष्वभिमन्त्रणादिषु संस्कारेष्वनुष्ठितेषु पश्चात्संस्कृतास्वप्सु प्रोक्षणीशब्दप्रवृत्तिः ।  
तत्प्रवृत्तौ सत्यां प्रोक्षणीशब्देनापो ऽमूद्याभिमन्त्रणसिद्धिरिति ।  
नापि जातिपक्षो युक्तः ।  
उदकजातौ प्रोक्षणी शब्दस्य  वृद्धव्य वहारे पूर्वमकॢप्तत्वेनेतः परं शक्तेः कल्पनीयत्वात् ।  
ततो गोशब्दवदश्वकर्णशब्दवच्च रूढो न भवति ।  
योगस्तु व्याकरणेन कॢप्तः ।  
सोपसर्गाद्धातोः करणे ल्युट्प्रत्ययेन व्युत्पादनात् ।  
तस्मात् -- प्रोक्षणीशब्दो यौगिकः ।  
घृतादेः प्रोक्षणत्वं प्रयोजनम्  ॥ म्जैन्य्च्_१,४।२५-२६ ॥  
  
____________________________________________________  
  
स्तर्त् म्जैन्य् १,४।२७  

(दशमे निर्मन्थ्यशब्दस्य यौगिकताधिकरणे सूत्रम्)  
  
तथा निर्मन्थ्ये  । जैम्_१,४।१२ ।  
  
दशमाधिकरणमारचयति --  
  
रूढिर्योगो योगरूढिर्वा निर्मन्थ्यस्य वर्तनम् ।  
आद्यौ पूर्ववदन्त्त्यो ऽचिरजातेर्नावनीतवत्  ॥ म्जैन्य्_१,४।२७ ॥  
  
------------------  
अग्निचयने श्रूयते -"निर्मन्थ्येनेष्टकाः पचन्ति"इति ।  
तत्र निर्मन्थ्यशब्दस्य स्वार्थे कीदृशी वृत्तिः, इति संशये बर्हिरादिशब्दवल्लौकिकवैदिकसाधारण्यादूवह्निजातौ रूढिरित्येकः पक्षः ।  
प्रोक्षणीशब्दवद्गूढेरकॢप्तत्वादरणिनिर्मन्थनजन्यसाच्च योग इति पक्षान्तरम् ।  
लौकिकनिर्मन्थनेन चिरनिर्मन्थनेन च जन्यं वारयितुं योगरूढिः पङ्कजादिवदाश्रयणीया ।  
आधानकाले निर्मथ्य गार्हपत्ये नित्यं धृतो ऽग्निश्चिरनिर्मथितः ।  
चयनकाले निर्मथ्योखासु धृतो ऽग्निरचिरनिर्मथितः ।  
सद्य एव लौकिकमथनेन जातो ऽग्निरचिरनिर्मथितः ।  
तेनेष्टकाः पच्यन्ते ।  
यथा पुराणमूतमयोर्घृतयोर्नवनीतजन्यत्वे समाने ऽपि योगरूढ्या नूतनमेव ऽ नावनीतम् ऽ इति व्यवह्रियते तद्वत्  ॥ म्जैन्य्च्_१,४।२७ ॥  
  
____________________________________________________  
  
स्तर्त् म्जैन्य् १,४।२८-३१  

(एकादशे वैश्वदेवादिशब्दानां नामधेयताधिकरणे सूत्राणि १३ - १६)  

वैश्वदेवे विकल्प इति चेत्  । जैम्_१,४।१३ ।  
  
न वा प्रकरणात् प्रत्यक्षविधानाच् च न हि प्रकरणं द्रव्यस्य  । जैम्_१,४।१४ ।  
  
मिथश् चानर्थसम्बन्धः  । जैम्_१,४।१५ ।  
  
परार्थत्वाद् गुणानाम्  । जैम्_१,४।१६ ।  
  
एकादशाधिकरणमारचयति -  
  
चातुर्मास्याद्यपर्वप्रोक्ताग्नेयाद्यष्टकान्तिके ।  
वैश्वदेवेति शब्दोक्तो गुणः सङ्घस्य नाम वा  ॥ म्जैन्य्_१,४।२८ ॥  
नामत्वे रूपराहित्यादविधिर्गुणता सतः ।  
अग्न्यादिभिर्विकल्प्यन्ते विश्वदेवास्तु सप्तसु  ॥ म्जैन्य्_१,४।२९ ॥  
अनूद्याष्टौ यजेतेति तत्सङ्घे नाम वर्णितम् ।  
अविधित्वे ऽप्यर्थवत्स्यान्नाम प्राक्प्रवणादिषु ॥ म्जैन्य्_१,४।३० ॥  
इज्यन्ते ऽत्र यजन्ते वा विश्वे देवा इतीदृशी ।  
निरुक्तिर्न विकल्पः स्यादुत्पत्त्युत्पन्नशिष्टतः  ॥ म्जैन्य्_१,४।३१ ॥  
  
------------------  
चातुर्मास्ययागस्य चत्वारि पर्वाणि --- वैश्वदेवः , वरुणप्रघासः , साकमेधः , शुनासारीयश्चेति ।  
तेषु प्रथमे पर्वण्यष्टौ यागा विहिताः --- आग्नेयमष्टाकपालं निर्वपति, सौम्यं चरुम्, सावित्रं द्वादशकपालम्, सारस्वतं चरुम्, पौष्णं  चरुम् , मारुतं सप्तकपालकम्, वैश्वदेवीमामिक्षाम्, द्यावापृथिव्यमेककपालम्, इति ।  
तेषामष्ठानां यागानां सन्निधाविदमाम्नायते ---"वैश्वदेवेन यजेत"इति ।  
तत्राऽग्नेयादीन्यागान् ऽ यजेत ऽ इत्यनूद्य वैश्वदेवशब्देन देवतारूपो गुणस्तेषु विधीयते ।  
यद्यपि वैश्वदेव्यामिक्षायां विश्वे देवाः प्राप्ताः, तथाप्याग्नेयादिषु सप्तसु यागेष्वप्राप्तस्वाद्विधीयन्ते ।  
तेष्वप्यग्न्यादिदेवताः सन्तीति चेत्, तर्हि गत्यभावात्तेषु देवता विकल्प्यन्ताम् ।  
नामधेयत्वे तु नाममात्रस्याभिधेयत्वाद्द्रव्यदेवतयोरभावेन यागस्यात्र स्वरूपासम्भवाच्छूयमाणो विधिरनर्थकः स्यात् -- तस्मात् ऽ गुणविधिः ऽ -- इति प्राप्ते - ऽ ब्रूमः-  उत्पत्तिवाक्यैर्विहितानाग्नेयादीनष्टौ यागान् ऽयजेतऽ इत्यनूद्याष्टानां सङ्घे वैश्वदेवशब्दो नामत्वेनोपवर्ण्यते ।  
न च विधित्वासम्भवे ऽपि नामोपदेशवैयर्थ्यम्, ऽप्राचीनप्रवणे वैश्वदेवेन यजेत ऽ इत्यादिषु वैश्वदेवशब्देनैकेनैवाष्टानां सङ्घस्य व्यवहर्तव्यत्वात् ।  
नामप्रवृत्तिनिमित्तभूता निरुक्तिर्द्विधा - आमिक्षायागे विश्वेषां देवानामिज्यमानतया तत्सहचरितार्थानां सर्वेषां छत्रिन्यायेन वैश्वदेवत्वम् ।  
अथवा ऽ विश्वे देवा अष्टानां कर्तारः ऽ इति वैश्वदेवत्वम् ।  
तथा च ब्राह्मणम् -"यद्विश्वे देवाः समयजन्त, तद्वैश्वदेवस्य वैश्वदेवत्वम्"इति ।  
देवताविकल्पस्तु समानबलत्वाभावान्न युज्यते ।  
आग्न्यादय उत्पत्तिशिष्टत्वात्प्रबलाः, विश्वे देवा उत्पन्नशिष्टत्वाददुर्बलाः ।  
तस्मात् -- वैश्वदेवशब्दः कर्मनामधेयम् ॥ म्जैन्य्च्_१,४।२८-३१ ॥  
  
____________________________________________________  
  
स्तर्त् म्जैन्य् १,४।३२  

अत्र गुरुमतमाह --  
  
गुणनामत्वसन्देहादप्रमा चोदनेति चेत् ।  
नोक्तन्यायेन सङ्घस्य नामधेयत्वनिर्णयात् ॥ म्जैन्य्_१,४।३२ ॥  
  
------------------  
  
स्पष्टोर्ऽथः  ॥ म्जैन्य्च्_१,४।३२ ॥  
  
____________________________________________________  
  
स्तर्त् म्जैन्य् १,४।३३-३५  

(द्वादशे वैश्वानरे ऽष्टत्वाद्यर्थवादताधिकरणे सूत्राणि  १७ - २२ )  

पूर्ववन्तो ऽविधानार्थास् तत्सामर्थ्यं समाम्नाये  । जैम्_१,४।१७ ।  
  
गुणस्य तु विधानार्थे तद्गुणाः प्रयोगे स्युर् अनर्थका न हि तं प्रत्यर्थवत्तास्ति  । जैम्_१,४।१८ ।  
  
तच्छेषो नोपपद्यते  । जैम्_१,४।१९ ।  
  
अविभागाद् विधानार्थे स्तुत्यर्थेनोपपद्येरन्  । जैम्_१,४।२० ।  
  
कारणं स्याद् इति चेत्  । जैम्_१,४।२१ ।  
  
आनर्थक्याद् अकारणं कर्तुर् हि कारणानि गुणार्थो हि विधीयते  । जैम्_१,४।२२ ।  
  
द्वादशाधिकरणमारचयति --  
  
यद्द्वादशकपालेष्टेर्वैश्वानयां अनन्तरम् ।  
श्रुतमष्टाकपालादि तद्गुणो नाम वा स्तुतिः ॥ म्जैन्य्_१,४।३३ ॥  
अन्तर्भावादष्टतादेर्नाम स्यादग्निहोत्रवत् ।  
द्रव्यं द्रव्यान्तरे नो चेद्गुणस्तर्हि फले त्वसौ ॥ म्जैन्य्_१,४।३४ ॥  
वाक्यैक्यमुपसंहाराद्विस्पष्टं तत्तु बाध्यते ।  
नानागुणविधौ तस्मादंशद्वारांशिसंस्तुतिः ॥ म्जैन्य्_१,४।३५ ॥  

काम्येष्टिकाण्डे श्रूयते -"वैश्वानरं द्वादशकपालं निर्वपेत्पुत्रे जाते" "यदष्टाकपालो भवति गायत्र्यैवैनं ब्रह्मवर्चसेन पुनाति, यन्नवकपालस्त्रिवृतैवास्मिंस्तेजो दधाति, यद्दशकपालो विराजैवास्मिन्नन्नाद्यं दधाति, यदेकादशकपालस्त्रिष्टुमैवास्मिन्निन्द्रियं दधाति, यद्द्वादशकपालो जगत्यैवास्मिन्पशून्दधाति, यस्मिञ्जात एतामिष्टिं निर्वपति पूत एव स तेजस्व्यन्नाद इन्द्रीयावी पशुमान्भवति"इति ।  
अत्राष्टत्वादिसङ्ख्यासामान्यात्पुरोडाशादीनां गायत्र्यादिरूपत्वकल्पना कृता ।  
इष्टि विधायके वाक्ये येयं द्वादशसङ्ख्या तस्यामष्टत्वादिसङ्ख्यानामन्तर्भावात्ताः सङ्ख्या निमित्तीकृत्याग्निहोत्रशब्दवदष्टाकपालादिशब्दाः कर्मनामधेयानीत्येकः पक्षः ।  
नात्र द्वादशकपालशब्दः सङ्ख्यापरः , किन्तु पुरोडोशद्रव्यपरः ।  
ऽ द्वादशसु कपालेषु संस्कृतः ऽ इति व्युत्पत्तेः ।  
एवमष्टाकपालादिशब्दा अपि ।  
तथा सति द्रव्यस्य द्रव्यान्तरे ऽनन्तर्भावान्नामधेयस्य निमित्तं नास्तीति चेत् , एवं तर्हि पुरोडाशब्दव्यरूपो गुणो विधीयताम् ।  
न चोत्पत्तिशिष्टद्वादशकपालपुरोडाशावरुद्धत्वादष्टकपालाद्रनवकाश इति वाच्यम् ।  
ब्रह्मवर्चसादिफलाय तद्विध्युपपत्तेरित्यपरः पक्षः ।  
अयमप्युपपन्नः ।  
बहूनां गुणानां विधौ वाक्यभेदापत्तेः ।  
न च भिन्नान्येवैतानि वाक्यानीति वाच्यम् ।  
"वैश्वानरं द्वादशकपालं निर्वपेत्"इति विहितस्य"यस्मिञ्जात एताम्" -इत्युपसंहारेण वाक्यैकत्वावगमात् ।  
तस्मादंशैरष्टाकपालादिभिरंशी द्वादशकपालः स्तूयते ॥ म्जैन्य्च्_१,४।३३-३५ ॥  
  
____________________________________________________  
स्तर्त् म्जैन्य् १,४।३६  

अत्र गुरुमतमाह --  
  
अगुणत्वादनामत्वादमन्त्रत्वादनन्वये ।  
अष्टत्वाद्यप्रमाणं चेन्नार्थवादतयान्वयात् ॥ म्जैन्य्_१,४।३६ ॥  
  
------------------  
  
उक्तरीत्या गुणत्वं नामत्वं च न सम्भवति ।  
उत्तमपुरुषामन्त्रणाद्यभावान्नमन्त्रत्वम् ।  
अतो ऽष्टाकपालदीनामनन्वयादप्रामाण्यं वाक्यस्येति चेत् ।  
मैवम् ।  
स्तावकत्वेनान्वयस्योक्तत्वात्  ॥ म्जैन्य्च्_१,४।३६ ॥  
  
____________________________________________________  
  
स्तर्त् म्जैन्य् १,४।३७-३९  

(त्रयोदशे यजमानशब्दस्य प्रस्तरादिस्तुत्यर्थत्वाधिकरणे सूत्रम्)  
  
तत्सिद्धिः  । जैम्_१,४।२३ ।  
  
त्रयोदशाधिकरणमारचयति ---  
  
यजमानः प्रस्तरो ऽत्र गुणो वा नाम वा स्तुतिः ।  
सामानाधिकरण्येन स्यादेकस्यान्यनामता ॥ म्जैन्य्_१,४।३७ ॥  
गुणो वा यजमानो ऽस्तु कार्ये प्रस्तरलक्षिते ।  
अंशांशित्वाद्यभावेन पूर्ववन्नात्र संस्तुतिः  ॥ म्जैन्य्_१,४।३८ ॥  
अर्थभेदादनामत्वं गुणश्वेत्प्रह्रियेत सः ।  
यागसाधकताद्वारा विधेयप्रस्तरस्तुतिः  ॥ म्जैन्य्_१,४।३९ ॥  
  
------------------  
  
इदमाम्नायते -"यजमानः प्रस्तरः"इति ।  
तत्र यजमानस्य प्रस्तरशब्दो नामधेयम्, प्रस्तरस्य वा यजमानशब्दो नामधेयम् ।  
कुतः - ऽ उद्भिदा यानेन ऽ इत्यादाविव सामानाधिकरण्यादित्येकः पक्षः ।  
गुणविधिरित्यपरः पक्षः ।  
तदापि यजमानकार्ये जपादौ प्रस्तरस्याचेतनस्य सामर्थ्याभावाद्गुणत्वं नास्ति ।  
प्रस्तरकार्ये स्त्रुग्धारणादौ यजमानस्य शक्तत्वाद्यजमानरूपो गुणो विधीयते ।  
एवं सति पश्चाच्छ्रुतस्य प्रस्तरशब्दस्य कार्यलक्षकत्वे ऽपि प्रथमश्रुतो यजमानशब्दो मुख्यवृत्तिर्भवति ।  
न चात्र पूर्वन्यायेन स्तुतिः सम्भवति ।  
अष्टाकपालद्वादशकपालयोरिव प्रस्तरयजमानयोरंशांशित्वाभावात् ।  
"वायुर्वै क्षेपिष्ठा देवता"ऊर्जो ऽवरुध्यै"इत्यादिवत्स्तुतिरिति चेत् ।  
न ।  
क्षिप्रत्वादिधर्मवत्कस्यचिदुत्कर्षस्याप्रतीतेः ।  
तस्मात् - ऽ नामगुणयोरन्यतरत्वम्"इति प्राप्ते , --  
ब्रूमः-  गोमहिषयोरिवार्थभेदस्यात्यन्तप्रसिद्धत्वान्नामत्वं न युक्तम् ।  
गुणपक्षे तु - अग्नौ प्रहरणस्य प्रस्तरकार्यत्वाद्यजमाने प्रहृते सति कर्मलोपः स्यात् ।  
तस्मात् - विधेयः प्रस्तरो यजमानशब्देन स्तूयते ।  
यथा ऽ सिंहो देवदत्तः ऽ इत्यत्र सिंहगुणेन शौर्यादिनोपेतो देवदत्तः सिंहशब्देन स्तूयते, तथा यजमानगुणेन यागसाधनत्वेन युक्तः प्रस्तरो यजमानशब्देन स्तूयते ।  
एवं"यजमान एककपालः"इत्यादिषु द्रष्टव्यम्  ॥ म्जैन्य्च्_१,४।३७-३९ ॥  
  
____________________________________________________  
  
स्तर्त् म्जैन्य् १,४।४०  

(चतुर्दश आग्नेयादिशब्दानां ब्राह्मणादिस्तुत्यर्थताधिकरणे सूत्रम्)  
  
जातिः  । जैम्_१,४।२४ ।  
  
चतुर्दशाधिकरणमारचयति -  
  
आग्नेयो ब्राह्यणो ऽत्रापि पूर्ववत्सर्वनिर्णयः ।  
द्वारं तु मुखजन्यत्वसाग्नेयत्वेन संस्तवे ॥ म्जैन्य्_१,४।४० ॥  
  
------------------  
  
इदमाम्नायते -"आग्नेयो वै ब्राह्मणः"इति ।  
अत्रात्यन्तप्रसिद्धार्थभेदादाग्नेयशब्दो न ब्राह्यणस्य नामधेयम् ।  
नाप्यग्निदेवतारूपो गुणो विधीयते ।  
ऽ आग्नेयं सूक्तम् ऽ ऽ आग्नेयं हविः, इत्येवं देवतातद्धितस्य सूक्तहविर्विषयत्वात् ।  
नहि ब्राह्मणः सूक्तम्, नापि हविः ।  
अतः सम्बन्धवाचितद्धितान्ताग्नेयशब्देन ब्राह्मणः स्तूयते ।  
यद्यपि ब्राह्मणे नाग्निसम्बन्धः, तथाप्यग्निसम्बन्धो मुखजन्यत्वगुणो ब्राह्मणे विद्यते ।  
तथा चाग्निब्राह्मणयोर्मुखजन्यत्वं क्वचिदर्थवादे समाम्नायते -"प्रजापतिरकामयत, प्रजाः सृजेत, इति ।  
स मुखतस्त्रिवृतं निरमिमीत, तमग्निर्देवतान्वयुज्यत, गायत्री छन्दः, रथन्तरं साम, ब्राह्मणो मनुष्याणाम्, अजः पशूनाम्, तस्मात्ते मुख्या मुखतो ह्यसृज्यन्त"इति ।  
तस्मात् - आग्नेयशब्दः स्तावकः ।  
एवम्"ऐन्द्रो राजन्यः" "वैश्यो वैश्वदेवः"इत्यादिषु द्रष्टव्यम् ॥ म्जैन्य्च्_१,४।४० ॥  
  
____________________________________________________  
  
स्तर्त् म्जैन्य् १,४।४१  

(पञ्चदशे यूपादिशब्दानां यजमानस्तुत्यर्थताधिकरणे सूत्रम्)  
  
सारूप्यात्  । जैम्_१,४।२५ ।  
  
पञ्चदशाधिकरणमारचयति -  
  
आदित्यो यूप इत्यत्र स्तुतिरादित्यशब्दतः ।  
द्वारं चाक्षुषसारूप्यं घृताक्ते तैजसे ऽस्ति तत् ॥ म्जैन्य्_१,४।४१ ॥  
  
------------------  
  
आदित्ये यच्चक्षुर्गम्यं तेजस्वित्वं तद्यूपे ऽप्यस्ति ।  
घृताक्तस्य यूपस्य तेजस्वित्वाध्यवसायात् ।  
ततः- आदित्यशब्देन यूपः स्तूयते ।  
एवं"यजमानो यूपः"इत्यत्र चक्षुर्गम्यस्योर्ध्वत्वस्य समानत्वाद्यजमानशब्देन यूपः स्तूयते ॥ म्जैन्य्च्_१,४।४१ ॥  
  
____________________________________________________  
  
स्तर्त् म्जैन्य् १,४।४२-४४  

(षोडशे ऽपश्वादिशब्दानां गवादिप्रशंसार्थत्वाधिकरणे सूत्रम्)  
  
प्रशंसा  । जैम्_१,४।२६ ।  
  
षोडशाधिकरणमारचयति -  
  
पशवो ऽन्ये गवाश्वेभ्यो ऽपशवो वा इति श्रुतम् ।  
अजादिष्वपशुत्वं यद्गुणो वादो ऽथवास्तु तत्  ॥ म्जैन्य्_१,४।४२ ॥  
स्तुत्यभावाद्गुणस्तेषु पशुकार्यनिषेधनम् ।  
अशक्यत्वान्निषेधस्य घटाद्यर्थाभिधायिना  ॥ म्जैन्य्_१,४।४३ ॥  
पशवो ऽपशुशब्देन प्राशस्त्याभावसाम्यतः ।  
लक्ष्यास्तत्र निमित्तं तु प्रशंसैव गवाश्वयोः  ॥ म्जैन्य्_१,४।४४ ॥  
  
------------------  
  
इदमाम्नायते --"अपशवो वा अन्ये गोश्वेभ्यः, पशवो गोअश्वाः"इति ।  
तत्राजादिषु श्रूयमाणं यदपशुत्वं तस्यार्थवादत्वं न सम्भवति ।  
पशुत्वनिषेधमात्रेण स्तुतेरप्रतिभानात् ।  
ततः पशुकार्यनिषेधरुमो गुणो विधीयत इति चेत् ।  
मैवम् ।  
अजादिपशुविधिवैयर्थ्थप्रसङ्गेन निषेद्धुमशक्यत्वात् ।  
अपशुशब्दः पशुव्यतिरिक्तं घटादिपदार्थजातमभिदधाति ।  
तस्मिन्घटादौ गवाश्ववत्प्राशस्त्यं नास्ति ।  
सो ऽयं प्राशस्त्याभावो ऽजादिषु पशुष्वस्तीत्यनेनाभिप्रायेण पशव एव सन्तो ऽप्यजादयो घटादिसाम्यादपशुशब्देन लक्ष्यन्ते ।  
पूर्वत्र यजमानादिशब्दानां प्रस्तराद्यर्थेषु प्रवृत्तिनिमित्तम् ।  
तत्प्रवृत्तिफलं प्रस्तरादिप्रशंसा ।  
इह त्वपशुशब्दस्याजादिषु मवृत्तौ गवाश्वयोः प्रशंसैव निमित्तं फलं च ।  
द्विप्रकारा प्रशंसा- वस्तूनिविद्यमानगुणोत्कर्ष एकः प्रकारः ।  
स्तावकेन शब्देन सम्पादितो गुणोत्कर्षो ऽपरः प्रकारः ।  
गवाश्वयोरजादिभ्य उत्कर्षो लोकसिद्धो यः सो ऽत्र निमित्तम् ।  
ऽ अजादयः स्वभावतः पशवो ऽपि सन्तो गवाश्वौ प्रत्यपशवः सम्पन्नाः ।  
ईदृशो गवाश्वयोर्महिमा ऽ इति स्तुतिफलम् ।  
तस्मात् --"अपशवो वै"इत्ययमर्थवादः ।  
अयमेव न्याय उदाहरणान्तरे ऽपि योजनीयः-"अयज्ञो वा एष यो ऽसाम"इत्येकमुदाहरणम् ।  
"असत्रं वा एतद्यच्छन्दोगम्"इत्यपरमुदाहरणम् ।  
"अग्निहोत्रदर्शपूर्णमासादिर्यज्ञो ऽपि सामहीनत्वादयज्ञो भवति ।  
ईदृशः साम्नो महिमा ।  
छन्दोगशब्देन चतुर्विशः, चतुश्चत्वारिंशः, अष्टचत्वारिंश इत्येते त्रयः स्तोमा उच्यन्ते ।  
अक्षरसङ्ख्यासाम्येन गायत्रीत्रिष्टुब्जगरीछन्दोभिर्गीयमानत्वात् ।  
तेषां च विष्टुतिः सामब्राह्मणे द्रष्टव्या ।  
अतः सत्रमपि चतुर्दशरात्रादिकं छन्दोगरहितत्वादसत्रं भवति ।  
ईदृशश्छन्दोगानां महिमा ।  
इत्येवं स्तावकत्वादर्थवादत्वम्  ॥ म्जैन्य्च्_१,४।४२-४४ ॥  
  
____________________________________________________  
  
स्तर्त् म्जैन्य् १,४।४५-४८  

(सप्तदशे भूमाधिकरणे बाहुल्येन सृष्टिव्यपदेशाधिकरणे सूत्रम्)  
  
भूमा  । जैम्_१,४।२७ ।  
  
सप्तादशाधिकरणमारचयति ----  
  
सृष्टीरुपदधातीति ये मन्त्राः सृष्टिलिङ्गकाः ।  
विधेयास्ते गुणत्वेन वादो वात्र गुणे विधिः  ॥ म्जैन्य्_१,४।४५ ॥  
आख्यातेनाभिसम्बन्धादविध्यन्तरयोगतः ।  
लिङ्गप्रकरणप्राप्तेर्मन्त्राणां विध्यसम्भवात्  ॥ म्जैन्य्_१,४।४६ ॥  
ताननूद्येष्टकाधानं विदध्यात्स्तोष्यते यतः ।  
यथासृष्टेत्यनेनातः सृष्टीरित्यर्थवादगीः  ॥ म्जैन्य्_१,४।४७ ॥  
एकयास्तुवतेत्यादौ मन्त्रसङ्घे क्वचिन्नहि ।  
सृष्टिशब्दस्तथाप्युक्तिः सृष्टिशब्देन भूमतः  ॥ म्जैन्य्_१,४।४८ ॥  
  
------------------  
  
अग्निचयने श्रूयते --"सृष्टीरुपदधाति"इति ।  
सृष्टिशब्दोपेता मन्त्रा यासामिष्टकानामुपधाने विद्यन्ते ता इष्टकाः सृष्टय उच्यन्ते ।  
ऽ सृष्टिमानासामुपधानो मन्त्रः ऽ इति विगृह्य"तद्वामासामुपधानः" [पा। सू। ४।४।१२५] इत्यादिव्याकरणसूत्रसिद्धप्रक्रियया तन्निष्पादनात् ।  
सृष्टिशब्दोपेताश्चोपधानमन्त्राः"एकयास्तुवत"इत्यस्मिन्ननुवाके समाम्नाताः ।  
"ब्रह्मासृज्यत, भूतान्यसृज्यन्त"इत्यादिना सृजतिधातोस्तेषु प्रयुक्तत्वात् ।  
ते मन्त्रा अत्र सृष्टिशब्देनोपधाने गुणत्वेन विधीयन्ते ।  
कुतः- ऽ उपदधाति ऽ इत्यनेनाऽख्यातेनाभिसम्बन्धात् ।  
न चार्थवादत्वमस्य सम्भवति ।  
विध्यन्तरेण सहैकवाक्यत्वाभावादिति प्राप्ते, --  
ब्रूमः-  अग्निचयनप्रकरणे पठितत्वात्तेषां मन्त्राणां सामान्यतश्चयनसम्बन्धो ऽवगन्यते ।  
विशेषसम्बन्धः सृजतिलिङ्गादवगन्तव्यः ।  
तथासति प्राप्तत्वान्न ते मन्त्रा अत्र विधीयन्ते, किन्तु - तान्मन्त्राननूद्येष्टकोपधानं विधीयते ।  
सृष्टिशब्देनानुवादस्तु वक्ष्यमाणार्थवादोपपत्त्यर्थः ।  
"यथासृष्टमेवावरून्धे"इति हि वक्ष्यर्माणोर्ऽथवादः ।  
यदि विधिवाक्ये मन्त्राणामनुवादकः सृष्टिशब्दो न स्यात् , तदानीमर्थवादे सृष्टिशब्दप्रयोगाद्विध्यर्थवादयोर्वैयधिकरण्यभ्रमः स्यात् ।  
तस्मान्मन्त्रानुवादी सृष्टीशब्दो न गुणविधायकः , किन्त्वर्थवादः ।  
ननु प्रथममन्त्रे सृजतिधातुर्न प्रयुक्तः , किन्तु दधातिधातुः प्रयुक्तः ।  
"एकयास्तुवत" "प्रजाअधीयन्त"इति तत्पाठात् ।  
बाढम् ।  
तथापि द्वितीयतृतीयादिषु बहुषु मन्त्रेषु सृजतिधातुप्रयोगाद्धूमरूपं सादृश्यमस्ति ।  
यत्र सर्वाणि वाक्यानि सृष्टिशब्दोपेतानि तत्र यथा सृष्टिशब्दप्रयोगः  ॥ म्जैन्य्च्_१,४।४५-४८ ॥  
  
____________________________________________________  
  
स्तर्त् म्जैन्य् १,४।४९  

(अष्टादशे लिङ्गसमवायन्याये (प्राणभृदादिशब्दानां स्तुत्यर्थत्वाधिकरणे ) सूत्रम्)  
  
लिङ्गसमवायात्  । जैम्_१,४।२८ ।  
  
अष्टादशाधिकरणमारचयति --  
  
सृष्टिवत्प्राणभृत्तत्र सादृश्यं लिङ्गभूमतः ।  
अत्रैकमन्त्रगो लिङ्गसमवायो विशिष्यते  ॥ म्जैन्य्_१,४।४९ ॥  
  
------------------  
  
"प्राणभृत उपदधाति"इत्यत्रापि सृष्टिन्यायेन मन्त्रविधिरिति पूर्वपक्षः ।  
लिङ्गप्रकरणप्राप्तमन्त्रानुवादेनेष्टकोपधानविधिः ।  
"एतस्यैव प्राणान्दधाति"इत्यस्य वक्ष्यमाणार्थवादस्योपपत्तये प्राणभृच्छब्देन मन्त्रानुवादः ।  
पूर्वत्र - द्वितीया - दिमन्त्रेषु सृष्टिलिङ्गानां बाहुल्यम् ।  
इह तु - प्रथममन्त्र एव प्राणभृल्लिङ्गमाम्नायते -"अयं पुरोभुवस्तस्य प्राणो भौवायनः"इति ।  
एकस्यैव मन्त्रस्य प्राणभृत्त्वे ऽपि ऽ छत्रिणो गच्छन्ति ऽ इतिवत्तत्सहचरिताः सर्वे मन्त्राः प्राणभृच्छब्देन लक्ष्यन्ते ।  
तदेवं यजमानकार्यसिद्ध्यादयो गुणवृत्तिहेतवो निर्णीताः ।  
तथा चोक्तम् ---  
"तत्सिद्धिजातिसारूप्यप्रशंसालिङ्गभूमभिः ।  
षड्भिः सर्वत्र शब्दानां गौणी वृत्तिः प्रकल्पिता" ॥ इति ।  
 ॥ म्जैन्य्च्_१,४।४९ ॥  
  
____________________________________________________  
  
स्तर्त् म्जैन्य् १,४।५०-५३  

(एकोनविंशे वाक्यशेषेण सन्दिग्धार्थनिरूपणाधिकरणे सूत्रम्)  
  
सन्दिग्धेषु वाक्यशेषात्  । जैम्_१,४।२९ ।  
  
एकोनविंशाधिकरणमारचयति ---  
  
शर्करा उपधत्ते ऽक्तास्तेजो वै घृतमत्र किम् ।  
तैलादिनाञ्जिता अक्ता घृतेनैवाथवाञ्जनम् ॥ म्जैन्य्_१,४।५० ॥  
तैलादिनापि  मुख्यत्वादसञ्जातविरोधनात्  ।  
अप्राप्तार्थत्वतश्चास्य विधेर्वादाद्बलित्वतः ॥ म्जैन्य्_१,४।५१ ॥  
सामान्यमननुष्ठेयं विशेषस्तु विधौ नहि ।  
घृतेनैवाञ्जनं वाक्यशेषात्सन्दिग्धनिर्णयात् ॥ म्जैन्य्_१,४।५२ ॥  
अर्थवादगता चेयं स्तुतिर्घृतमुपेयुषी ।  
बोधयन्ती विधेयत्वं घृतस्य गमयेद्विधिम् ॥ म्जैन्य्_१,४।५३ ॥  
  
------------------  
  
"अक्ताः शर्करा उपदधाति" "तेजो वै घृतम्"इति श्रूयते ।  
मृत्तिकामिश्राः क्षुदापाषाणाः शर्कराः ।  
ताश्च घृततैलवसादीनामन्यतमेन द्रव्येणाञ्जनीयाः ।  
कुतः ।  
अञ्जनसामान्यबोधकस्य विधिवाक्यस्य घृतविशेषबोधकादर्थबादात्प्रबलत्वात् ।  
तत्प्राबल्ये च मुख्यत्वादयस्त्रयो हेतवः ।  
स्वार्थतया विधेर्मुख्यत्वम् , प्रथमश्रुतत्वाच्चासञ्जातविरोधित्वम् ,  अनधिगतार्थबोधकत्वादप्राप्तार्थत्वम्, अर्थवादस्तु - विधिस्तावकत्वान्न मुख्यः, चरमश्रुतत्वात्सञ्जातविरोधी, ज्ञातार्थानुवादित्वात्प्राप्तार्थः ।  
तस्मात् - ऽ येन केनाप्यञ्जनम् ऽ इति प्राप्ते, --  
ब्रूमः-  विधिवाक्येन किमञ्जनसाधनसामान्यं विधीयते, तद्विशेषो वा ।  
नाऽद्यः ।  
सामान्यस्याननुष्ठेयत्वात् ।  
न द्वितीयः ।  
घृततैलादिविशेषवाचकशब्दाभावात् ।  
तत उक्तरीत्या प्रबलमपि विधिवाक्यमनुष्ठानयोग्ये विशेषे सन्देहजनकतया निर्णयहेतुमर्थवादमपेक्षते, न तु तेन सह विरुध्यते ।  
अर्थवादे ऽपि घृतस्य विधिर्नास्तीति चेत् ।  
न ।  
विधेरुन्नेयत्वात् ।  
ऽ तेजो वै घृतम् ऽ इत्येवं तेजस्त्वेन घृतस्य स्तूयमानत्वाद्विधेयत्वं गम्यते ।  
"स्तूयते स विधीयते"इति न्यायात् ।  
तेन च विधेयत्वेन विधायकः शब्दः कल्प्यते - घृतेनाक्ता इति ।  
तस्मात् - घृतेनैवाञ्जनम् ॥ म्जैन्य्च्_१,४।५०-५३ ॥  
  
____________________________________________________  
  
स्तर्त् म्जैन्य् १,४।५४-५५  

(विंशे  सामर्थ्येनाव्यवस्थितानां व्यवस्थाधिकरणे सूत्रम्)  
  
अर्थाद् वा कल्पनैकदेशत्वात्  । जैम्_१,४।३० ।  
  
विंशाधिकरणमारचयति --  
  
स्त्रुवेणाथ स्वधितिना हस्तेनावद्यतीत्यमी ।  
आज्ये मांसे पुरोडाशे सङ्कीर्णा वा व्यवस्थिताः  ॥ म्जैन्य्_१,४।५४ ॥  
व्यवस्थापकराहित्यात्स्त्रूवाद्या अव्यवस्थिताः ।  
व्यवस्थापकताशक्तेस्तद्वशेन व्यवस्थितिः  ॥ म्जैन्य्_१,४।५५ ॥  
  
------------------  
  
"स्त्रुवेणावद्यति" "स्वधितिनाद्यति" "हस्तेनावद्यति"इति श्रूयते ।  
तत्रावदेयेष्वाज्यमांसपुरोडाशेषु हविःष्वमी स्त्रुवाद्या अवदानहेतवः सङ्कीर्णाः ।  
कुतः ।  
व्यवस्थापकस्य शब्दस्याभावादिति चेत् ।  
मैवम् ।  
शक्तेर्व्यवस्थापकत्वात् ।  
"आख्यातानामर्थे ब्रुवतां शक्तिः सहकारिणी" इति न्यायात् ।  
ऽ कटे भुङ्क्ते ऽ ऽ कांस्यपात्र्यां भुङ्क्ते ऽ इत्यत्र लौकिकास्तत्तद्वस्तुशक्त्यनुसारेण व्यवस्थां कल्पयन्ति --ऽ कट आसीनः , ऽ कांस्यपात्र्यामोदनं निधाय ऽ इति ।  
वेदे ऽपि -"अञ्जलिना सक्तून्प्रदाय जुहुयात्"इत्यत्र यद्यपि द्विहस्तसंयोगो ऽञ्जलिः, तथापि गुरुदेवतादिप्रसादनार्थाञ्जलिवन्निश्छिद्रसंयोगो न भवति ।  
तादृशे ऽञ्जलौ सक्तूनामवकाशाभावात् ।  
अतः सापर्थ्यात्संयुक्तप्रसृतिद्वयात्मको मध्यगतावकाशोपेतो ऽञ्जलिर्गृहीतः ।  
एवमत्रापि द्रवद्रव्यस्याऽज्यस्य स्त्रुवो योग्यः, छेदनीयमांसस्य शस्त्रविशेषः स्वधितिः ।  
संहतस्य पुरोडाशस्य हस्तः, इत्येनेन प्रकारेण स्त्रुवाद्या व्यवस्थिताः  ॥ म्जैन्य्च्_१,४।५४-५५ ॥  

इति श्री माधवीये जैमिनीयन्यायमालाविस्तरे प्रथमाधायायस्य चतुर्थः पादः  
  
समाप्तश्च प्रथमो ऽध्यायः  

