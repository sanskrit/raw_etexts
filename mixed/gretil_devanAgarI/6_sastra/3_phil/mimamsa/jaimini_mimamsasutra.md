---
title: 'Jaimini: Mimamsasutra'

---
## Intro

Jaimini: Mimamsasutra   

Jaimini: Mimamsasutra  
Based on the ed. by B.D. Basu, Allahabad 1923-1925  
(Sacred Books of the Hindus, 27)  

Input by members of the Sansknet project  
http://117.211.86.204/  

Revised GRETIL version  

## पाठः

अथातो धर्मजिज्ञासा  । जैम्_१,१।१ ।  
  
चोदनालक्षणो ऽर्थो धर्मः  । जैम्_१,१।२ ।  
  
तस्य निमित्तपरीष्टिः  । जैम्_१,१।३ ।  
  
सत्सम्प्रयोगे पुरुषस्येन्द्रियाणां बुद्धिजन्म तत्प्रत्यक्षम् अनिमित्तं विद्यमानोपलम्भनत्वात्  । जैम्_१,१।४ ।  
  
औत्पत्तिकस् तु शब्दस्यार्थेन सम्बन्धस् तस्य ज्ञानम् उपदेशो ऽव्यतिरेकश् चार्थे ऽनुपलब्धे तत्प्रमाणं बादरायणस्यानपेक्षत्वात्  । जैम्_१,१।५ ।  
  
कर्मैके तत्र दर्शनात्  । जैम्_१,१।६ ।  
  
अस्थानात्  । जैम्_१,१।७ ।  
  
करोति शब्दात्  । जैम्_१,१।८ ।  
  
सत्त्वान्तरे च यौगपद्यात्  । जैम्_१,१।९ ।  
  
प्रकृति विकृत्योश् च  । जैम्_१,१।१० ।  
  
वृद्धिश् च कर्तृभूम्नास्य  । जैम्_१,१।११ ।  
  
समं तु तत्र दर्शनम्  । जैम्_१,१।१२ ।  
  
सतः परमदर्शनं विषयानागमात्  । जैम्_१,१।१३ ।  
  
प्रयोगस्य परम्  । जैम्_१,१।१४ ।  
  
आदित्त्यवद्यौगपद्यम्  । जैम्_१,१।१५ ।  
  
वर्णान्तरम् अविकारः  । जैम्_१,१।१६ ।  
  
नादवृद्धिपरा  । जैम्_१,१।१७ ।  
  
नित्यस् तु स्याद् दर्शनस्य परार्थत्वात्  । जैम्_१,१।१८ ।  
  
सर्वत्र यौगपद्यात्  । जैम्_१,१।१९ ।  
  
सङ्ख्याभावात्  । जैम्_१,१।२० ।  
  
अनपेक्षत्वात्  । जैम्_१,१।२१ ।  
  
प्रख्याभावाच् च योगस्य  । जैम्_१,१।२२ ।  
  
लिङ्गदर्शनाच् च  । जैम्_१,१।२३ ।  
  
उत्त्पत्तौ वावचनाः स्युर् अर्थस्यातन् निमित्तत्वात्  । जैम्_१,१।२४ ।  
  
तद्भूतानां क्रियार्थेन सामाम्नायो ऽर्थस्य तन्निमित्तत्त्वात्  । जैम्_१,१।२५ ।  
  
लोके सन्नियमात् प्रयोगसन्निकर्षः स्यात्  । जैम्_१,१।२६ ।  
  
वेदांश् चैके सन्निकर्षं पुरुषाख्याः  । जैम्_१,१।२७ ।  
  
अनित्यदर्शनाच् च  । जैम्_१,१।२८ ।  
  
उक्तं तु शब्दपूर्वत्वम्  । जैम्_१,१।२९ ।  
  
आख्या प्रवचनात्  । जैम्_१,१।३० ।  
  
परन्तु श्रुतिसामान्यमात्रम्  । जैम्_१,१।३१ ।  
  
कृते वा विनियोगः स्यात् कर्मणः सम्बन्धात्  । जैम्_१,१।३२ ।  
  
_______________  

आम्नायस्य क्रियार्थत्वाद् आनर्थक्यम् अतदर्थानां तस्माद् अनित्यम् उच्यते  । जैम्_१,२।१ ।  
  
शास्त्रदृष्टाविरोधाच् च  । जैम्_१,२।२ ।  
  
तथाफलाभावात्  । जैम्_१,२।३ ।  
  
अन्यानर्थक्यात्  । जैम्_१,२।४ ।  
  
अभागिप्रतिषेधाच् च  । जैम्_१,२।५ ।  
  
अनित्यसंयोगात्  । जैम्_१,२।६ ।  
  
विधिना त्व् एकवाक्यत्वात् स्तुत्यर्थेन विधीनां स्युः  । जैम्_१,२।७ ।  
  
तुल्यं च साम्प्रदायिकम्  । जैम्_१,२।८ ।  
  
आप्ता चानुपपत्तिः प्रयोगे हि विरोधः स्याच् छब्दार्थस् त्व् अप्रयोगभूतस् तस्माद् उपपद्येत  । जैम्_१,२।९ ।  
  
गुणवादस् तु  । जैम्_१,२।१० ।  
  
रूपात् प्रायात्  । जैम्_१,२।११ ।  
  
दूरभूयस्त्वात्  । जैम्_१,२।१२ ।  
  
अपराधात् कर्तुश् च पुत्रदर्शनम्  । जैम्_१,२।१३ ।  
  
आकालिकेप्सा  । जैम्_१,२।१४ ।  
  
विद्याप्रशंसा  । जैम्_१,२।१५ ।  
  
सर्वत्वम् आधिकारिकम्  । जैम्_१,२।१६ ।  
  
फलस्य कर्मनिष्पत्तेस् तेषां लोकवत्परिमाणतः फलविशेषः स्यात्  । जैम्_१,२।१७ ।  
  
अन्त्ययोर् यथोक्तम्  । जैम्_१,२।१८ ।  
  
विधिर् वा स्याद् अपूर्वत्वाद् वादमात्रम ह्य् अनर्थकम्  । जैम्_१,२।१९ ।  
  
लोकवद् इति चेत्  । जैम्_१,२।२० ।  
  
न पूर्वत्वात्  । जैम्_१,२।२१ ।  
  
उक्तं तु वाक्यशेषत्वम्  । जैम्_१,२।२२ ।  
  
विधिश् चानर्थकः क्वचित् तस्मात् स्तुतिः प्रतीयेत तत्सामान्याद् इतरेषु तथात्वम्  । जैम्_१,२।२३ ।  
  
प्रकरणे सम्भवन्नपकर्षो न कल्प्येत विध्यानर्थक्यं  हि तं प्रति  । जैम्_१,२।२४ ।  
  
विधौ च वाक्यभेदः स्यात्  । जैम्_१,२।२५ ।  
  
हेतुर् वा स्याद् अर्थवत्वोपपत्तिभ्याम्  । जैम्_१,२।२६ ।  
  
स्थितिस् तु शब्दपूर्वत्वादचोदनाच तस्य  । जैम्_१,२।२७ ।  
  
व्यर्थे स्तुतिर् अन्याय्येति चेत्  । जैम्_१,२।२८ ।  
  
अर्थस् तु विधिशेषत्वाद् यथा लोके  । जैम्_१,२।२९ ।  
  
यदि च हेतुर् अवतिष्ठेत निर्देशात् सामान्याद् इति चेद् अवस्था विधीनां स्यात्  । जैम्_१,२।३० ।  
  
तदर्थशास्त्रात्  । जैम्_१,२।३१ ।  
  
वाक्यनियमात्  । जैम्_१,२।३२ ।  
  
बुद्धिशास्त्रात्  । जैम्_१,२।३३ ।  
  
अविद्यमानवचनात्  । जैम्_१,२।३४ ।  
  
अचेतने ऽर्थबन्धनात्  । जैम्_१,२।३५ ।  
  
अर्थविप्रतिषेधात्  । जैम्_१,२।३६ ।  
  
स्वाध्यायवद्वचनात्  । जैम्_१,२।३७ ।  
  
अविज्ञेयात्  । जैम्_१,२।३८ ।  
  
अनित्यसंयोगान् मन्त्रार्थानर्थक्यम्  । जैम्_१,२।३९ ।  
  
अविशिष्टस् तु वाक्यार्थः  । जैम्_१,२।४० ।  
  
गुणार्थेन पुनः श्रुतिः  । जैम्_१,२।४१ ।  
  
परिसङ्ख्या  । जैम्_१,२।४२ ।  
  
अर्थवादो वा  । जैम्_१,२।४३ ।  
  
अविरुद्धं परम्  । जैम्_१,२।४४ ।  
  
सम्प्रैषे कर्मगर्हानुपालम्भः संस्कारत्त्वात्  । जैम्_१,२।४५ ।  
  
अभिधाने ऽर्थवादः  । जैम्_१,२।४६ ।  
  
गुणाद् अप्रतिषेधः स्यात्  । जैम्_१,२।४७ ।  
  
विद्यावचनम् असंयोगात्  । जैम्_१,२।४८ ।  
  
सतः परमविज्ञानम्  । जैम्_१,२।४९ ।  
  
उक्तश् चानित्यसंयोगः  । जैम्_१,२।५० ।  
  
लिङ्गोपदेशश् च तदर्थवत्  । जैम्_१,२।५१ ।  
  
ऊहः  । जैम्_१,२।५२ ।  
  
विधिशब्दाश् च  । जैम्_१,२।५३ ।  
  
_______________  

धर्मस्य शब्दमूलत्वाद् अशब्दम् अनपेक्षं स्यात्  । जैम्_१,३।१ ।  
  
अपि वा कर्तृसामान्यात् प्रमाणम् अनुमानं स्यात्  । जैम्_१,३।२ ।  
  
विरोधे त्व् अनपेक्ष्यं स्याद् असति ह्य् अनुमानम्  । जैम्_१,३।३ ।  
  
हेतुदर्शनाच् च  । जैम्_१,३।४ ।  
  
शिष्टाकोपे ऽविरुद्धम् इति चेत्  । जैम्_१,३।५ ।  
  
न शास्त्रपरिमाणत्वात्  । जैम्_१,३।६ ।  
  
अपि वा कारणग्रहणे प्रयुक्तानि प्रतीयेरन्  । जैम्_१,३।७ ।  
  
तेष्व् अदर्शनाद् विरोधस्य समा विप्रतिपत्तिः स्यात्  । जैम्_१,३।८ ।  
  
शास्त्रस्था वा तन्निमित्तत्वात्  । जैम्_१,३।९ ।  
  
चोदितं तु प्रतीयेताविरोधात् प्रमाणेन  । जैम्_१,३।१० ।  
  
प्रयोगशास्त्रम् इति चेत्  । जैम्_१,३।११ ।  
  
नासन्नियमात्  । जैम्_१,३।१२ ।  
  
अवाक्यशेषाच् च  । जैम्_१,३।१३ ।  
  
सर्वत्र च प्रयोगात् सन्निधानशास्त्राच् च  । जैम्_१,३।१४ ।  
  
अनुमानव्यवस्थानात् तत्संयुक्तं प्रमाणं स्यात्  । जैम्_१,३।१५ ।  
  
अपि वा सर्व धर्मः स्यात् तन्न्यायत्वाद् विधानस्य  । जैम्_१,३।१६ ।  
  
दर्शनाद् विनियोगः स्यात्  । जैम्_१,३।१७ ।  
  
लिङ्गाभावाच् च नित्यस्य  । जैम्_१,३।१८ ।  
  
आख्या हि देशसंयोगात्  । जैम्_१,३।१९ ।  
  
न स्याद् देशान्तरेष्व् इति चेत्  । जैम्_१,३।२० ।  
  
स्याद्योगाख्या हि माथुरवत्  । जैम्_१,३।२१ ।  
  
कर्मधर्मो वा प्रवणवत्  । जैम्_१,३।२२ ।  
  
तुल्यं तु कर्तृधर्मेण  । जैम्_१,३।२३ ।  
  
प्रयोगोत्पत्यशास्त्रत्वाच् छब्देषु न व्यवस्था स्यात्  । जैम्_१,३।२४ ।  
  
शब्दे प्रयत्ननिष्पत्तेर् अपराधस्य भागित्वम्  । जैम्_१,३।२५ ।  
  
अन्यायश् चानेकशब्दत्त्वम्  । जैम्_१,३।२६ ।  
  
तत्र तत्त्वम् अभियोगविशेषात् स्यात्  । जैम्_१,३।२७ ।  
  
तदशक्तिश् चानुरूपत्वात्  । जैम्_१,३।२८ ।  
  
एक देशत्वाच् च विभाक्तिव्यत्यये स्यात्  । जैम्_१,३।२९ ।  
  
प्रयोगचोदनाभावाद् अर्थैकत्वम् अविभागात्  । जैम्_१,३।३० ।  
  
अद्रव्यशब्दत्वात्  । जैम्_१,३।३१ ।  
  
अन्यदर्शनाच् च  । जैम्_१,३।३२ ।  
  
आकृतिस् तु क्रियार्थत्वात्  । जैम्_१,३।३३ ।  
  
न क्रिया स्याद् इति चेदर्थान्तरे विधानं न द्रव्यम् इति चेत्  । जैम्_१,३।३४ ।  
  
तदर्थत्वात् प्रयोगस्याविभागः  । जैम्_१,३।३५ ।  
  
_______________  
  
उक्तं समाम्नायैदम् अर्थ्यं तस्मात् सर्वं तदर्थं स्यात्  । जैम्_१,४।१ ।  
  
अपि वा नामधेयं स्याद् यदुत्पत्तावपूर्वम् अविधायकत्वात्  । जैम्_१,४।२ ।  
  
यस्मिन् गुणोपदेशः प्रधानतो ऽभिसम्बन्धः  । जैम्_१,४।३ ।  
  
तत्प्रख्यञ् चान्यशास्त्रम्  । जैम्_१,४।४ ।  
  
तद्व्यपदेशं च  । जैम्_१,४।५ ।  
  
नामधेये गुणश्रुतेः स्याद् विधानम् इति चेत्  । जैम्_१,४।६ ।  
  
तुल्यत्वात् क्रिययोर् न  । जैम्_१,४।७ ।  
  
ऐकशब्द्ये परार्थवत्  । जैम्_१,४।८ ।  
  
तद्गुणास् तु विधायेर् अन्नविभागाद् विधानार्थे न चेद् अन्येन शिष्टाः  । जैम्_१,४।९ ।  
  
बर्हिराज्ययोर् असंस्कारे शब्दलाभाद् अतच्छब्दः  । जैम्_१,४।१० ।  
  
प्रोक्षणीष्व् अर्थसंयोगात्  । जैम्_१,४।११ ।  
  
तथानिर्मन्थ्ये  । जैम्_१,४।१२ ।  
  
वैश्वदेवे विकल्प इति चेत्  । जैम्_१,४।१३ ।  
  
न वा प्रकरणात् प्रत्यक्षविधानाच् च न हि प्रकरणं द्रव्यस्य  । जैम्_१,४।१४ ।  
  
मिथश् चानर्थसम्बन्धः  । जैम्_१,४।१५ ।  
  
परार्थत्वाद् गुणानाम्  । जैम्_१,४।१६ ।  
  
पूर्ववन्तो ऽविधानार्थास् तत्सामर्थ्यं समाम्नाये  । जैम्_१,४।१७ ।  
  
गुणस्य तु विधानार्थे तद्गुणाः प्रयोगे स्युर् अनर्थका न हि तं प्रत्यर्थवत्तास्ति  । जैम्_१,४।१८ ।  
  
तच्छेषो नोपपद्यते  । जैम्_१,४।१९ ।  
  
अविभागाद् विधानार्थे स्तुत्यर्थेनोपपद्येरन्  । जैम्_१,४।२० ।  
  
कारणं स्याद् इति चेत्  । जैम्_१,४।२१ ।  
  
आनर्थक्याद् अकारणं कर्तुर् हि कारणानि गुणार्थो हि विधीयते  । जैम्_१,४।२२ ।  
  
तत्सिद्धिः  । जैम्_१,४।२३ ।  
  
जातिः  । जैम्_१,४।२४ ।  
  
सारूप्यात्  । जैम्_१,४।२५ ।  
  
प्रशंसा  । जैम्_१,४।२६ ।  
  
भूमा  । जैम्_१,४।२७ ।  
  
लिङ्गसमवायात्  । जैम्_१,४।२८ ।  
  
सन्दिग्धेषु वाक्यशेषात्  । जैम्_१,४।२९ ।  
  
अर्थाद् वा कल्पनैकदेशत्वात्  । जैम्_१,४।३० ।  
  
________________________________________________  

भावार्थाः कर्मशब्दास् तेभ्यः क्रिया प्रतीयेतैष ह्य् अर्थो विधीयते  । जैम्_२,१।१ ।  
  
सर्वेषां भावो ऽर्थ इति चेत्  । जैम्_२,१।२ ।  
  
येषाम् उत्पत्तौ स्वे प्रयोगे रूपोपलब्धिस् तानि नामानि तस्मात् तेभ्यः पराकाङ्क्षा भूतत्वात् स्वे प्रयोगै  । जैम्_२,१।३ ।  
  
येषां तूत्पत्ताव् अर्थे स्वे प्रयोगो न विद्यते तान्य् आख्यातानि तस्मात् तेभ्यः प्रतीयेताश्रितत्वात् प्रयोगस्य  । जैम्_२,१।४ ।  
  
चोदना पुनर् आरम्भः  । जैम्_२,१।५ ।  
  
तानि द्वैधं गुणप्रधानभूतानि  । जैम्_२,१।६ ।  
  
यैर् द्रव्यं न चिकीर्ष्यते तानि प्रधानभूतानि द्रव्यस्य गुणभूतत्वात्  । जैम्_२,१।७ ।  
  
यैस् तु द्रव्यं चिकीर्ष्यते गुणस् तत्र प्रतीयेत तस्य द्रव्यप्रधानत्वात्  । जैम्_२,१।८ ।  
  
धर्ममात्रे तु कर्म स्याद् अनिर्वृत्तेः प्रयाजवत्  । जैम्_२,१।९ ।  
  
तुल्यश्रुतित्वाद् वेतरैः सधर्मः स्यात्  । जैम्_२,१।१० ।  
  
द्रव्योपदेश इति चेत्  । जैम्_२,१।११ ।  
  
न तदर्थत्वाल् लोकवत् तस्य च शेषभूतत्वात्  । जैम्_२,१।१२ ।  
  
स्तुतशस्त्रयोस् तु संस्कारो याज्यावद् देवताभिधानत्वात्  । जैम्_२,१।१३ ।  
  
अर्थेन त्व् अपकृष्येत देवतानाम् अचोदनार्थस्य गुणभूतत्वात्  । जैम्_२,१।१४ ।  
  
वशावद् वा गुणार्थं स्यात्  । जैम्_२,१।१५ ।  
  
न श्रुतिसमवायित्वात्  । जैम्_२,१।१६ ।  
  
व्यपदेशभेदाच् च  । जैम्_२,१।१७ ।  
  
गुणश् चानर्थकः स्यात्  । जैम्_२,१।१८ ।  
  
तथा याज्यापुरोरुचोः  । जैम्_२,१।१९ ।  
  
वशायाम् अर्थसमवायात्  । जैम्_२,१।२० ।  
  
यच् चेति वार्थवत्त्वात् स्यात्  । जैम्_२,१।२१ ।  
  
न त्वाम्नातेषु  । जैम्_२,१।२२ ।  
  
दृश्यते  । जैम्_२,१।२३ ।  
  
अपि वा श्रुतिसंयोगात् प्रकरणे स्तौतिशंसती क्रियोत्पात्तिं विदध्याताम्  । जैम्_२,१।२४ ।  
  
शब्दपृथक्त्वाच् च  । जैम्_२,१।२५ ।  
  
अनर्थकं च तद्वचनम्  । जैम्_२,१।२६ ।  
  
अन्यश् चार्थः प्रतीयते  । जैम्_२,१।२७ ।  
  
अभिधानं च कर्मवत्  । जैम्_२,१।२८ ।  
  
फलनिर्वृत्तिश् च  । जैम्_२,१।२९ ।  
  
विधिमन्त्रयोर् ऐकार्थ्यम् ऐकशब्द्यात्  । जैम्_२,१।३० ।  
  
अपि वा प्रयोगसामर्थ्यान् मन्त्रो ऽभिधानवाची स्यात्  । जैम्_२,१।३१ ।  
  
तच्चोदकेषु मन्त्राख्या  । जैम्_२,१।३२ ।  
  
शेषे ब्राह्मणशब्दः  । जैम्_२,१।३३ ।  
  
अनाम्नातेष्व् अमन्त्रत्वमाम्नातेषु हि विभागः  । जैम्_२,१।३४ ।  
  
तेषाम् ऋग्यत्रार्थवशेन पादव्यवस्था  । जैम्_२,१।३५ ।  
  
गीतिषु स माख्या  । जैम्_२,१।३६ ।  
  
शेषे यजुः शब्दाः  । जैम्_२,१।३७ ।  
  
निगदो वा चतुर्थं स्याद् धर्मविशेषात्  । जैम्_२,१।३८ ।  
  
व्यपदेशाच् च  । जैम्_२,१।३९ ।  
  
यजूंषि वा तद्रूपत्वात्  । जैम्_२,१।४० ।  
  
वचनाद् धर्मविशेषः  । जैम्_२,१।४१ ।  
  
अर्थाच् च  । जैम्_२,१।४२ ।  
  
गुणार्थो व्यपदेशः  । जैम्_२,१।४३ ।  
  
सर्वेषाम् इति चेत्  । जैम्_२,१।४४ ।  
  
न, ऋग्व्यपदेशात्  । जैम्_२,१।४५ ।  
  
अर्थैकत्वाद् एकं वाक्यं साकाङ्क्षं चेद् विभागे स्यात्  । जैम्_२,१।४६ ।  
  
समेषु वाक्यभेदः स्यात्  । जैम्_२,१।४७ ।  
  
अनुषङ्गो वाक्यसमाप्तिः सर्वेषु तुल्ययोगित्वात्  । जैम्_२,१।४८ ।  
  
व्यवायान् नानुषज्येत  । जैम्_२,१।४९ ।  
  
_______________  

शब्दान्तरे कर्मभेदः कृतानुबन्धत्वात्  । जैम्_२,२।१ ।  
  
एकस्यैवं पुनः श्रुतिर् अविशेषाद् अनर्थकं हि स्यात्  । जैम्_२,२।२ ।  
  
प्रकरणं तु पौर्णमास्यां रूपावचनात्  । जैम्_२,२।३ ।  
  
विशेषदर्शनाच् च सर्वेषां समेषु ह्य् अप्रवृत्तिः स्यात्  । जैम्_२,२।४ ।  
  
गुणस् तु श्रुतिसंयोगात्  । जैम्_२,२।५ ।  
  
चोदना वा गुणानां युगपच्छास्त्राच् चोदिते हि तदर्थत्वात् तस्यतस्योपदिश्येत  । जैम्_२,२।६ ।  
  
व्यपदेशश् च तद्वत्  । जैम्_२,२।७ ।  
  
लिङ्गदर्शनाच् च  । जैम्_२,२।८ ।  
  
पौर्णमासीवद् उपांशुयाजः स्यात्  । जैम्_२,२।९ ।  
  
चोदना वाप्रकृतत्वात्  । जैम्_२,२।१० ।  
  
गुणोपबन्धात्  । जैम्_२,२।११ ।  
  
प्राये वचनाच् च  । जैम्_२,२।१२ ।  
  
आघाराग्निहोत्रम् अरूपत्वात्  । जैम्_२,२।१३ ।  
  
सञ्ज्ञोपबन्धात्  । जैम्_२,२।१४ ।  
  
अप्रकृतत्वाच् च  । जैम्_२,२।१५ ।  
  
चोदना वा शब्दार्थस्य प्रयोगभूतत्वात् तत्सन्निधेर् गुणार्थेन पुनः श्रुतिः  । जैम्_२,२।१६ ।  
  
द्रव्यसंयोगाच् चोदना पशुसोमयोः प्रकरणे ह्य् अनर्थको द्रव्यसंयोगो न हि तस्य गुणार्थेन  । जैम्_२,२।१७ ।  
  
अचोदकाश् च संस्काराः  । जैम्_२,२।१८ ।  
  
तद्भेदात् कर्मणो ऽभ्यासो द्रव्यपृथक्त्वाद् अनर्थकं हि स्याद् भेदो द्रव्यगुणीभावात्  । जैम्_२,२।१९ ।  
  
संस्कारस् तु न भिद्येत परार्थत्वाद् द्रव्यस्य गुणभूतत्वात्  । जैम्_२,२।२० ।  
  
पृथक्त्त्वनिवेशात् सङ्ख्यया कर्मभेदः स्यात्  । जैम्_२,२।२१ ।  
  
सञ्ज्ञा चोत्पत्तिसंयोगात्  । जैम्_२,२।२२ ।  
  
गुणाश् चापूर्वसंयोगे वाक्योः समत्त्वात्  । जैम्_२,२।२३ ।  
  
अगुणे तु कर्मशब्दे गुणस् तत्र प्रतीयेत  । जैम्_२,२।२४ ।  
  
फलश्रुतेस् तु कर्म स्यात् फलस्य कर्मयोगित्वात्  । जैम्_२,२।२५ ।  
  
अतुल्यत्वात् तु वाक्ययोर् गुणे तस्य प्रतीयेत  । जैम्_२,२।२६ ।  
  
समेषु कर्मयुक्तं स्यात्  । जैम्_२,२।२७ ।  
  
सौभरे पुरुषश्रुतेर् निधनं कामसंयोगः  । जैम्_२,२।२८ ।  
  
सर्वस्य वोक्तकामत्वात् तस्मिन् कामश्रुतिः स्यान् निधनार्था पुनः श्रुतिः  । जैम्_२,२।२९ ।  
  
_______________  

गुणस् तु क्रतुसंयोगात् कर्मान्तरं प्रयोजयेत् संयोगस्याशेषभूत्वात्  । जैम्_२,३।१ ।  
  
एकस्य तु लिङ्गभेदात् प्रयोजनार्थम् उच्येतैकत्वं गुणवाक्यत्वात्  । जैम्_२,३।२ ।  
  
अवेष्टौ यज्ञसंयोगात्क्रतुप्रधानमुच्यते  । जैम्_२,३।३ ।  
  
आधाने सर्वशेषत्वात्  । जैम्_२,३।४ ।  
  
अयनेषु चोदनान्तरं सञ्ज्ञोपबन्धात्  । जैम्_२,३।५ ।  
  
अगुणाच् च कर्मचोदना  । जैम्_२,३।६ ।  
  
समाप्तं च फले वाक्यम्  । जैम्_२,३।७ ।  
  
विकारो वा प्रकरणात्  । जैम्_२,३।८ ।  
  
लिङ्गदर्शनाच् च  । जैम्_२,३।९ ।  
  
गुणात् सञ्ज्ञोपबन्धः  । जैम्_२,३।१० ।  
  
समाप्तिर् अविशिष्टा  । जैम्_२,३।११ ।  
  
संस्कारश् चाप्रकरणे ऽकर्मशब्दत्वात्  । जैम्_२,३।१२ ।  
  
यावद् उक्तं वा कर्मणः श्रुतिमूलत्वात्  । जैम्_२,३।१३ ।  
  
यजतिस् तु द्रव्यफलभोक्तृसंयोगाद् एतेषां कर्मसम्बन्धात्  । जैम्_२,३।१४ ।  
  
लिङ्गदर्शनाच् च  । जैम्_२,३।१५ ।  
  
विषये प्रायदर्शनात्  । जैम्_२,३।१६ ।  
  
अर्थवादोपपत्तेश् च  । जैम्_२,३।१७ ।  
  
संयुक्तस् त्व् अर्थशब्देन तदर्थः श्रुतिसंयोगात्  । जैम्_२,३।१८ ।  
  
पात्नीवते तु पूर्वत्वाद् अवच्छेदः  । जैम्_२,३।१९ ।  
  
अद्रव्यत्वात् कवेले कर्मशेषः स्यात्  । जैम्_२,३।२० ।  
  
अग्निस् तु लिङ्गदर्शनात् क्रतुशब्दः प्रतीयेत  । जैम्_२,३।२१ ।  
  
द्रव्यं वा स्याच् चोदनायास् तदर्थत्वात्  । जैम्_२,३।२२ ।  
  
तत्संयोगात् क्रतुस् तदाख्यः स्यात् तेन धर्मविधानानि  । जैम्_२,३।२३ ।  
  
प्रकरणान्तरे प्रयोजनान्यत्वम्  । जैम्_२,३।२४ ।  
  
फलं चाकर्मसन्निधौ  । जैम्_२,३।२५ ।  
  
सन्निधौ त्व् अविभागात् फलार्थेन पुनः श्रुतिः  । जैम्_२,३।२६ ।  
  
आग्नेयसूक्तहेतुत्वाद् अभ्यासेन प्रतीयेत  । जैम्_२,३।२७ ।  
  
अविभागात् तु कर्मणां द्विरुक्तेर् न विधीयते  । जैम्_२,३।२८ ।  
  
अन्यार्था वा पुनः श्रुतिः  । जैम्_२,३।२९ ।  
  
_______________  

यावज्जीविको ऽभ्यासः कर्मधर्मः प्रकरणात्  । जैम्_२,४।१ ।  
  
कर्तुर् वा श्रुतिसंयोगात्  । जैम्_२,४।२ ।  
  
लिङ्गदर्शनाच् च कर्मधर्मे हि प्रक्रमेण नियम्येत तत्रानर्थकम् अन्यत् स्यात्  । जैम्_२,४।३ ।  
  
व्यपवर्गं च दर्शयति कालश् चेत् कर्मभेदः स्यात्  । जैम्_२,४।४ ।  
  
अनित्यत्वात् तु नैवं स्यात्  । जैम्_२,४।५ ।  
  
विरोधश् चापि पूर्ववत्  । जैम्_२,४।६ ।  
  
कर्तुस् तु धर्मनियमात् कालशास्त्रं निमित्तं स्यात्  । जैम्_२,४।७ ।  
  
नामरूपधर्मविशेषपुनरुक्तिनिन्दाशाक्तिसमाप्तिवचनप्रायश्चित्तान्यार्थदर्शनाच् छाखान्तरेषु कर्मभेदः स्यात्  । जैम्_२,४।८ ।  
  
एकं वा संयोगरूपचोदनाख्याविशेषात्  । जैम्_२,४।९ ।  
  
न नाम्ना स्याद् अचोदनाभिधानत्वात्  । जैम्_२,४।१० ।  
  
सर्वेषां चैककर्म्यं स्यात्  । जैम्_२,४।११ ।  
  
कृतकं चाभिधानम्  । जैम्_२,४।१२ ।  
  
एकत्वे ऽपि परम्  । जैम्_२,४।१३ ।  
  
विद्यायां धर्मशास्त्रम्  । जैम्_२,४।१४ ।  
  
अग्नेयवत्पुनर्वचनम्  । जैम्_२,४।१५ ।  
  
अद्विर्वचनं वा श्रुतिसंयोगाविशेषात्  । जैम्_२,४।१६ ।  
  
अर्थासन्निधेश् च  । जैम्_२,४।१७ ।  
  
न चैकं प्रतिशिष्यते  । जैम्_२,४।१८ ।  
  
समाप्तिवच् च सम्प्रेक्षा  । जैम्_२,४।१९ ।  
  
एकत्वे ऽपि पराणि निन्दाशक्तिसमाप्तिवचनानि  । जैम्_२,४।२० ।  
  
प्रायश्चित्तं निमित्तेन  । जैम्_२,४।२१ ।  
  
प्रक्रमाद् वा नियोगेन  । जैम्_२,४।२२ ।  
  
समाप्तिः पूर्ववत्त्वाद्यथाज्ञाते प्रतीयेत  । जैम्_२,४।२३ ।  
  
लिङ्गमविशिष्टं सर्वशेषत्वान् न हि तत्र कर्मचोदना तस्मात् द्वादशाहस्याहारव्यपदेशः स्यात्  । जैम्_२,४।२४ ।  
  
द्रव्ये चाचोदितत्वाद् विधीनाम् अव्यवस्था स्यान् निर्देशाद् व्यतिष्ठेत तस्मान् नित्यानुवादः स्यात्  । जैम्_२,४।२५ ।  
  
विहितप्रतिषेधात् पक्षे ऽतिरेकः स्यात्  । जैम्_२,४।२६ ।  
  
सारस्वते विप्रतिषेधाद्यदेति स्यात्  । जैम्_२,४।२७ ।  
  
उपहव्ये ऽप्रतिप्रसवः  । जैम्_२,४।२८ ।  
  
गुणार्था वा पुनः श्रुतिः  । जैम्_२,४।२९ ।  
  
प्रत्ययं चापि दर्शयति  । जैम्_२,४।३० ।  
  
अपि वा क्रमसंयोगाद् विधिपृथक्त्वम् एकस्यां व्यवतिष्ठेत  । जैम्_२,४।३१ ।  
  
विरोधिना त्व् असंयोगाद् ऐककर्म्ये तत्संयोगाद् विधीनां सर्वकर्मप्रत्ययः स्यात्  । जैम्_२,४।३२ ।  
  
________________________________________________  

अथातः शेषलक्षणम्  । जैम्_३,१।१ ।  
  
शेषः परार्थत्वात्  । जैम्_३,१।२ ।  
  
द्रव्यगुणसंस्कारेषु बादरिः  । जैम्_३,१।३ ।  
  
कर्माण्यपि जैमिनिः फलार्थत्वात्  । जैम्_३,१।४ ।  
  
फलं च पुरुषार्थत्वात्  । जैम्_३,१।५ ।  
  
पुरुषश् च कर्मार्थत्वात्  । जैम्_३,१।६ ।  
  
तेषाम् अर्थेन सबन्धः  । जैम्_३,१।७ ।  
  
विहितस् तु सर्वधर्मः स्यात् संयोगतो ऽविशेषात् प्रकरणाविशेषाच् च  । जैम्_३,१।८ ।  
  
अर्थलोपाद् अकर्मे स्यात्  । जैम्_३,१।९ ।  
  
फलं तु सह चेष्टया शब्दार्थो ऽभावाद् विप्रयोगे स्यात्  । जैम्_३,१।१० ।  
  
द्रव्यं चोत्पत्तिसंयोगात् तद् अर्थम् एव चोद्येत  । जैम्_३,१।११ ।  
  
अर्थैकत्वे द्रव्यगुणयोर् ऐककर्म्यान् नियमः स्यात्  । जैम्_३,१।१२ ।  
  
एकत्वयुक्तम् एकस्य श्रुतिसंयोगात्  । जैम्_३,१।१३ ।  
  
सर्वेषां वा लक्षणत्वाद् अविशिष्टं हि लक्षणम्  । जैम्_३,१।१४ ।  
  
चोदितेतुपरार्थत्वाद् यथाश्रुति प्रतीयेता  । जैम्_३,१।१५ ।  
  
संस्काराद् वागुणानाम् अव्यवस्था स्यात्  । जैम्_३,१।१६ ।  
  
व्यवस्थावार्थस्य श्रुतिसंयोगात् तस्य शब्द प्रमाणत्वात्  । जैम्_३,१।१७ ।  
  
आनर्थक्यात्तदङ्गेषु  । जैम्_३,१।१८ ।  
  
कर्तृगुणे तु कर्मासमवायाद् वाक्यभेदः स्यात्  । जैम्_३,१।१९ ।  
  
साकाङ्क्षं त्व् एकवाक्यं स्याद् असमाप्तं हि पूर्वेण  । जैम्_३,१।२० ।  
  
सन्दिग्धे तुब्यवायाद् वाक्यभेदः स्यात्  । जैम्_३,१।२१ ।  
  
गुणानां च परार्थत्त्वाद् असम्बन्धः समत्वात् स्यात्  । जैम्_३,१।२२ ।  
  
मिथश् चानर्थसम्वन्धात्  । जैम्_३,१।२३ ।  
  
आनन्तर्यम् अचोदना  । जैम्_३,१।२४ ।  
  
बाक्यानां च समाप्तत्वात्  । जैम्_३,१।२५ ।  
  
शेषस् तु गुणसंयुक्तः साधारणः प्रतीयेत मिथस् तेषाम् असम्बन्धात्  । जैम्_३,१।२६ ।  
  
व्यवस्था वार्थसंयोगाल् लिङ्गस्यार्थेन सम्बन्धाल्लक्षणार्था गुणश्रुतिः  । जैम्_३,१।२७ ।  
  
_______________  

अर्थाभिधानसामर्थ्यान् मन्त्रेषु शेषभावः स्यात् तस्माद् उत्पत्तिसम्बन्धो ऽर्थेन नित्यसंयोगात्  । जैम्_३,२।१ ।  
  
संस्कारकत्वाद् अचोदितेन स्यात्  । जैम्_३,२।२ ।  
  
वचनात् त्व् अयथार्थम् ऐन्द्री स्यात्  । जैम्_३,२।३ ।  
  
गुणाद् वाप्य् अभिधानं स्यात् सम्बन्धस्याशास्त्रहेतुत्वात्  । जैम्_३,२।४ ।  
  
तथाहवानम् अपीति चेत्  । जैम्_३,२।५ ।  
  
नकालविधिश् चोदितत्वात्  । जैम्_३,२।६ ।  
  
गुणाभावात्  । जैम्_३,२।७ ।  
  
लिङ्गाच् च  । जैम्_३,२।८ ।  
  
विधिकोपश् चोपदेशे स्यात्  । जैम्_३,२।९ ।  
  
तथोत्थानविसर्जने  । जैम्_३,२।१० ।  
  
सूक्तवाके च कालविधिः परार्थत्वात्  । जैम्_३,२।११ ।  
  
उपदेशो वा याज्याशब्दो हि नाकस्मात्  । जैम्_३,२।१२ ।  
  
सदेवतार्थस् तत्संयोगात्  । जैम्_३,२।१३ ।  
  
प्रतिपत्तिर् इति चेत् स्विष्टकृद्वदुभयसंस्कारः स्यात्  । जैम्_३,२।१४ ।  
  
कृत्स्नोपदेशाद् उभयत्र सर्ववचनम्  । जैम्_३,२।१५ ।  
  
यथार्थं वा शेषभूतसंस्कारात्  । जैम्_३,२।१६ ।  
  
वचनाद् इति चेत्  । जैम्_३,२।१७ ।  
  
प्रकरणाविभागाद् उभे प्रति कृत्स्नशब्दः  । जैम्_३,२।१८ ।  
  
लिङ्गक्रमसमाख्यानात् काम्ययुक्तं समामनानम्  । जैम्_३,२।१९ ।  
  
अधिकारे च मन्त्रविधिर् अतदाख्येषु शिष्टत्वात्  । जैम्_३,२।२० ।  
  
तदाख्यो वा प्रकरणोपपत्तिभ्याम्  । जैम्_३,२।२१ ।  
  
अनर्थकश् चोपदेशः स्याद् असम्बन्धात् फलवता न ह्य् उपस्थानं फलवत्  । जैम्_३,२।२२ ।  
  
सर्वेषां चोपदिष्टत्वात्  । जैम्_३,२।२३ ।  
  
लिङ्गसमाख्यानाभ्यां भक्षार्थतानुवाकस्य  । जैम्_३,२।२४ ।  
  
तस्य रूपोपदेशाभ्याम् अपकर्षो ऽर्थस्य चोदितत्वात्  । जैम्_३,२।२५ ।  
  
गुणाभिधानान् मन्द्रादिर् एकमन्त्रः स्यात् तयोर् एकार्थसंयोगात्  । जैम्_३,२।२६ ।  
  
लिङ्गविशेषनिर्देशात् समानविधानेष्व् अनैन्द्राणाम् अमन्त्रत्वम्  । जैम्_३,२।२७ ।  
  
यथादेवतं वा तत्प्रकृतित्वं हि दर्शयति  । जैम्_३,२।२८ ।  
  
पुनरभ्युन्नीतेषु सर्वेषाम् उपलक्षणं द्विशेषत्वात्  । जैम्_३,२।२९ ।  
  
अनयाद् वा पूर्वस्यानुपलक्षणम्  । जैम्_३,२।३० ।  
  
ग्रहणाद् वापनयः स्यात्  । जैम्_३,२।३१ ।  
  
पात्नीवते तु पूर्ववत्  । जैम्_३,२।३२ ।  
  
ग्रहणाद् वापनीतं स्यात्  । जैम्_३,२।३३ ।  
  
त्वष्टारं तूपलक्षयेत् पानात्  । जैम्_३,२।३४ ।  
  
अतुल्यत्वात् तु नैवं स्यात्  । जैम्_३,२।३५ ।  
  
त्रिंशच् च परार्थत्वात्  । जैम्_३,२।३६ ।  
  
वषट्कारश् च कर्तृवत्  । जैम्_३,२।३७ ।  
  
छन्दः प्रतिषेधस् तु सर्वगामित्वात्  । जैम्_३,२।३८ ।  
  
ऐन्द्राग्ने तु लिङ्गभाबात् स्यात्  । जैम्_३,२।३९ ।  
  
एकस्मिन् वा देवतान्तराद् विभागवत्  । जैम्_३,२।४० ।  
  
छन्दश् च देवतावत्  । जैम्_३,२।४१ ।  
  
सर्वेषु वाभावाद् एकच्छन्दसः  । जैम्_३,२।४२ ।  
  
सर्वेषां वैकमन्त्र्यम् ऐतिशायनस्य भक्तिपानत्वात् सवनाधिकारो हि  । जैम्_३,२।४३ ।  
  
_______________  

श्रुतेर् जाताधिकारः स्यात्  । जैम्_३,३।१ ।  
  
वेदो वा प्रायदर्शनात्  । जैम्_३,३।२ ।  
  
लिङ्गाच् च  । जैम्_३,३।३ ।  
  
धर्मोपदेशाच् च न हि द्रव्येण सम्बन्धः  । जैम्_३,३।४ ।  
  
त्रयीविद्याख्या च तद्विद् धि  । जैम्_३,३।५ ।  
  
व्यक्तिक्रमे यथाश्रुतीति चेत्  । जैम्_३,३।६ ।  
  
न सर्वस्मिन् निवेशात्  । जैम्_३,३।७ ।  
  
वेदसंयोगान् न प्रकरणेन बाध्यते  । जैम्_३,३।८ ।  
  
गुणमुख्यव्यतिक्रमे तदर्थत्वान् मुख्येन वेदसंयोगः  । जैम्_३,३।९ ।  
  
भूयस्त्वेनोभयश्रुति  । जैम्_३,३।१० ।  
  
असंयुक्तं प्रकरणाद् इति कर्तव्यतार्थित्वात्  । जैम्_३,३।११ ।  
  
क्रमश् च देशसामान्यात्  । जैम्_३,३।१२ ।  
  
आख्या चैवम तदर्थत्वात्  । जैम्_३,३।१३ ।  
  
श्रुति-लिङ्ग-वाक्य-प्रकरण-स्थान-समाख्यानां समवाये पारदौर्बल्यम् अर्थविप्रकर्षात्  । जैम्_३,३।१४ ।  
  
अहीनो वा प्रकरणाद् गौणः  । जैम्_३,३।१५ ।  
  
असंयोगात् तु मुख्यस्य तस्माद् अपकृष्येत  । जैम्_३,३।१६ ।  
  
द्वित्वबहुत्वयुक्तं वा चोदनात् तस्य  । जैम्_३,३।१७ ।  
  
पक्षेणार्थकृतस्येति चेत्  । जैम्_३,३।१८ ।  
  
नकृतेर् एकसंयोगात्  । जैम्_३,३।१९ ।  
  
जाघनी चैकदेशत्वात्  । जैम्_३,३।२० ।  
  
चोदना वापूर्वत्वात्  । जैम्_३,३।२१ ।  
  
एकदेश इति चेत्  । जैम्_३,३।२२ ।  
  
न प्रकृतेर् अशास्त्रनिष्पत्तेः  । जैम्_३,३।२३ ।  
  
सन्तर्दनं प्रकृतौ क्रयणवदनर्थलोपात् स्यात्  । जैम्_३,३।२४ ।  
  
उत्कर्षो वा ग्रहणाद् विशेषस्य  । जैम्_३,३।२५ ।  
  
कर्तृतो वा विशेषस्य तन्निमित्तत्वात्  । जैम्_३,३।२६ ।  
  
क्रतुतो वार्थवादान् उपपत्तेः स्यात्  । जैम्_३,३।२७ ।  
  
संस्थाश् च कर्तृवद् धारणार्थाविशेषात्  । जैम्_३,३।२८ ।  
  
उक्थ्यादिषु वार्थस्य विद्यमानत्वात्  । जैम्_३,३।२९ ।  
  
अविशेषात् स्तुतिर् व्यर्थेति चेत्  । जैम्_३,३।३० ।  
  
स्याद् अनित्यत्वात्  । जैम्_३,३।३१ ।  
  
सङ्ख्यायुक्तं क्रतोः प्रकरणात् स्यात्  । जैम्_३,३।३२ ।  
  
नैमित्तिकं वा कर्तृसंयोगाल् लिङ्गस्य तन्निमित्तत्वात्  । जैम्_३,३।३३ ।  
  
पौष्णं पैषणं विकृतौ प्रतीयेताचोदनात् प्रकृतौ  । जैम्_३,३।३४ ।  
  
तत्सर्वार्थम् अविशेषात्  । जैम्_३,३।३५ ।  
  
चरौवार्थोक्तं पुरोडाशे ऽर्थविप्रतिषेधात् पशौ न स्यात्  । जैम्_३,३।३६ ।  
  
चराव् अपीति चेत्  । जैम्_३,३।३७ ।  
  
न पक्तिनामत्वात्  । जैम्_३,३।३८ ।  
  
एकस्मिन्न् एकसंयोगात्  । जैम्_३,३।३९ ।  
  
धर्माविप्रतिषेधाच् च  । जैम्_३,३।४० ।  
  
अपि वा सद्वितीये स्याद् देवतानिमित्तत्वात  । जैम्_३,३।४१ ।  
  
लिङ्गदर्शनाच् च  । जैम्_३,३।४२ ।  
  
वचनात् सर्वपेषणं तं प्रति शास्त्रवत्वाद् अर्थाभावाद् विचराव् अपेषणं भवति  । जैम्_३,३।४३ ।  
  
एकस्मिन् वार्थधर्मत्वाद् ऐन्द्राग्नव् अदुभयोर् न स्याद् अचोदितत्वात्  । जैम्_३,३।४४ ।  
  
हेतुमात्रम् अदन्तत्वम्  । जैम्_३,३।४५ ।  
  
वचनं परम्  । जैम्_३,३।४६ ।  
  
_______________  

निवीताम् इति मनुष्यधर्मः शब्दस्य तत्प्रधानत्वात्  । जैम्_३,४।१ ।  
  
अपदेशो वार्थस्य विद्यमानतत्त्वात्  । जैम्_३,४।२ ।  
  
विधिस्तवर्पूर्वत्वात् स्यात्  । जैम्_३,४।३ ।  
  
स प्रायात् कर्मधर्मः स्यात्  । जैम्_३,४।४ ।  
  
वाक्यशेषत्वात्  । जैम्_३,४।५ ।  
  
तत्प्रकरणे यत् तत् संयुक्तम् अविप्रतिषेधात्  । जैम्_३,४।६ ।  
  
तत्प्रधाने वा तुल्यवत् प्रसङ्ख्यानाद् इतरस्य तदर्थत्वात्  । जैम्_३,४।७ ।  
  
अर्थवादो वा प्रकरणात्  । जैम्_३,४।८ ।  
  
विधिना चैकवाक्यत्वात्  । जैम्_३,४।९ ।  
  
दिग्विभागश् च तद्वत् सम्बन्धस्यार्थहेतुत्वात्  । जैम्_३,४।१० ।  
  
परुषि दितपूर्णघृतविदग्धं च तद्वत्  । जैम्_३,४।११ ।  
  
अकर्म क्रतुसंयुक्तं संयोगान् नित्यानुवादः स्यात्  । जैम्_३,४।१२ ।  
  
विधिर् वा संयोगान्तरात्  । जैम्_३,४।१३ ।  
  
अहीनवत् पुरुषस् तदर्थत्वात्  । जैम्_३,४।१४ ।  
  
प्रकरणविशेषाद् वा तद्युक्तस्य संस्कारो द्रव्यवत्  । जैम्_३,४।१५ ।  
  
व्यपदेशाद् अपकृष्येत  । जैम्_३,४।१६ ।  
  
शंयौ च सर्वपरिदानात्  । जैम्_३,४।१७ ।  
  
प्रागपरोधान् मलवद् वाससः  । जैम्_३,४।१८ ।  
  
अन्नप्रतिषेधाच् च  । जैम्_३,४।१९ ।  
  
अप्रकरणे तु तद्वर्मस् ततो विशेषात्  । जैम्_३,४।२० ।  
  
अद्रव्यत्वात् तु शेषः स्यात्  । जैम्_३,४।२१ ।  
  
वेदसंयोगात्  । जैम्_३,४।२२ ।  
  
द्रव्यसंयोगाच् च  । जैम्_३,४।२३ ।  
  
स्याद् वास्य संयोगवत् फलेन सम्बन्धस् तस्मात् कर्मैतिशायनः  । जैम्_३,४।२४ ।  
  
शेषाः प्रकरणे ऽविशेषात् सर्वकर्मणाम्  । जैम्_३,४।२५ ।  
  
होमास् तु व्यवतिष्ठेर् अन्नाहवनीयसंयोगात्  । जैम्_३,४।२६ ।  
  
शेषश् च समाख्यानात्  । जैम्_३,४।२७ ।  
  
दोषात् त्व् इष्टिर् लौकिके स्याच् छास्त्राद् धि वैदिक न दोषः स्यात्  । जैम्_३,४।२८ ।  
  
अर्थवादो वानुपपातत् तस्माद् यज्ञे प्रतीयेत  । जैम्_३,४।२९ ।  
  
अचोदित च कर्मभेदात्  । जैम्_३,४।३० ।  
  
लिङ्गाद् आर्त्विजे स्यात्  । जैम्_३,४।३१ ।  
  
पानव्यापच् च तद्वत्  । जैम्_३,४।३२ ।  
  
दोषात् तु वैदिके स्याद् अर्थाद् धि लौकिके न दोषः स्यात्  । जैम्_३,४।३३ ।  
  
तत्सर्वत्राविशेषात्  । जैम्_३,४।३४ ।  
  
स्वामिनो वा तदर्थत्वात्  । जैम्_३,४।३५ ।  
  
लिङ्गदर्शनाच् च  । जैम्_३,४।३६ ।  
  
सर्वप्रदानं हविषस् तदर्थत्वात्  । जैम्_३,४।३७ ।  
  
निरवदानात् तु शेषः स्यात्  । जैम्_३,४।३८ ।  
  
उपायो वा तदर्थत्वात्  । जैम्_३,४।३९ ।  
  
कृतत्वात् तु कर्मणः सकृत् स्याद् द्रव्यस्य गुणभूतत्वात्  । जैम्_३,४।४० ।  
  
शेषदर्शनाच् च  । जैम्_३,४।४१ ।  
  
अप्रयोजकत्वाद् एकस्मात् क्रियेरञ् छेषस्य गुणभूतत्वात्  । जैम्_३,४।४२ ।  
  
संस्कृतत्वाच् च  । जैम्_३,४।४३ ।  
  
सर्वेभ्यो वा कारणाविशेषात् संस्कारस्य तदर्थत्वात्  । जैम्_३,४।४४ ।  
  
लिङ्गदर्शनाच् च  । जैम्_३,४।४५ ।  
  
एकस्माच् चेद् यथाकाम्यम् अविशेषात्  । जैम्_३,४।४६ ।  
  
मुख्याद् वा पूर्वकालत्वात्  । जैम्_३,४।४७ ।  
  
भक्षाश्रवणाद् दानशब्दः परिक्रये  । जैम्_३,४।४८ ।  
  
तत्संस्तवाच् च  । जैम्_३,४।४९ ।  
  
भक्षार्थो वा द्रव्ये समत्वात्  । जैम्_३,४।५० ।  
  
व्यादेशाद् दानसंस्तुतिः  । जैम्_३,४।५१ ।  
  
_______________  

आज्याच् च सर्वसंयोगात्  । जैम्_३,५।१ ।  
  
कारणाच् च  । जैम्_३,५।२ ।  
  
एकस्मिन्त् समवत्तशब्दात्  । जैम्_३,५।३ ।  
  
आज्ये च दर्शनात्स्विष्टकृदर्थवदस्य  । जैम्_३,५।४ ।  
  
अशेषत्वात् तु नैवं स्यात् सर्वादानाद् अशेषता  । जैम्_३,५।५ ।  
  
साधारण्यान् न ध्रुवायां स्यात्  । जैम्_३,५।६ ।  
  
अवत्तत्वाच् च जुह्वां तस्य च होमसंयोगात्  । जैम्_३,५।७ ।  
  
चमसवद् इति चेत्  । जैम्_३,५।८ ।  
  
न चोदनाविरोधाद् धविः प्रकल्पनात्वाच् च  । जैम्_३,५।९ ।  
  
उत्पन्नाधिकारात् सति सर्ववचनम्  । जैम्_३,५।१० ।  
  
जातिविशेषात् परम्  । जैम्_३,५।११ ।  
  
अन्त्यम् अरेकार्थे  । जैम्_३,५।१२ ।  
  
साकम्प्रस्थाय्ये स्विष्टकृद् इडं च तद्वत्  । जैम्_३,५।१३ ।  
  
सौत्रामण्यां च ग्रहेषु  । जैम्_३,५।१४ ।  
  
तद्वच् च शेषवचनम्  । जैम्_३,५।१५ ।  
  
द्रव्यैकत्वे कर्मभेदात् प्रतिकर्म क्रियेरन्  । जैम्_३,५।१६ ।  
  
अविभागाच् च शेषस्य सर्वान् प्रत्यविशिष्ठत्वात्  । जैम्_३,५।१७ ।  
  
ऐन्द्रवायवे तु वचनात् प्रतिकर्म भक्षः स्यात्  । जैम्_३,५।१८ ।  
  
सोमे ऽवचनाद् भक्षो न विद्यते  । जैम्_३,५।१९ ।  
  
स्याद् वान्यार्थदर्शनात्  । जैम्_३,५।२० ।  
  
वचनानि त्व् अपूर्वत्वात् तस्माद् यथोपदेशं स्युः  । जैम्_३,५।२१ ।  
  
चमसेषु समाख्यानात् संयोगस्य तन्निमित्तत्त्वात्  । जैम्_३,५।२२ ।  
  
उद्गातृचमसमेकः श्रुतिसंयोगात्  । जैम्_३,५।२३ ।  
  
सर्वे वा सर्वसंयोगात्  । जैम्_३,५।२४ ।  
  
स्तोत्रकारिणां वा तत्संयोगाद् बहुश्रुतेः  । जैम्_३,५।२५ ।  
  
सर्वे तु वेदसंयोगात् कारणाद् एकदेशे स्यात्  । जैम्_३,५।२६ ।  
  
ग्रावस्तुतो भक्षो न विद्यते ऽनाम्नानात्  । जैम्_३,५।२७ ।  
  
हारियोजने वा सर्वसंयोगात्  । जैम्_३,५।२८ ।  
  
चमसिनां वा सन्निधानात्  । जैम्_३,५।२९ ।  
  
सर्वेषां तु विधित्वात् तदर्था चमसिश्रुतिः  । जैम्_३,५।३० ।  
  
वषट्काराच् च भक्षयेत्  । जैम्_३,५।३१ ।  
  
होमाभिषबाभ्यां च  । जैम्_३,५।३२ ।  
  
प्रत्यक्षोपदेशाच् चमसानाम् अव्यक्तः शेषे  । जैम्_३,५।३३ ।  
  
स्याद् वा कारणभावाद् अनिर्देशश् चमसानां कर्तुस् तद्वचनत्वात्  । जैम्_३,५।३४ ।  
  
चमसे चान्यदर्शनात्  । जैम्_३,५।३५ ।  
  
एकपात्रे क्रमाद् अध्वर्युः पूर्वो भक्षयेत्  । जैम्_३,५।३६ ।  
  
होता वा मन्त्रवर्णात्  । जैम्_३,५।३७ ।  
  
वचनाच् च  । जैम्_३,५।३८ ।  
  
कारणानुपूर्व्याच् च  । जैम्_३,५।३९ ।  
  
वचनाद् अनुज्ञातभक्षणम्  । जैम्_३,५।४० ।  
  
तदुपहूत उपह्वयस्वेत्य् अनेनानुज्ञापयेलिङ्गात्  । जैम्_३,५।४१ ।  
  
तत्रार्थात् प्रतिवचनम्  । जैम्_३,५।४२ ।  
  
तदेकत्राणां समवायात्  । जैम्_३,५।४३ ।  
  
याज्यापनयेनापनीतो भक्षः प्रवरवत्  । जैम्_३,५।४४ ।  
  
यष्टुर् वा कारणागमात्  । जैम्_३,५।४५ ।  
  
प्रवृत्तत्वात् प्रवरस्यानपायः  । जैम्_३,५।४६ ।  
  
फलचमसो नैमित्तिको भक्षविकारः श्रुतिसंयोगात्  । जैम्_३,५।४७ ।  
  
इज्याबिकारो वा संस्कारस्य तदर्थत्वात्  । जैम्_३,५।४८ ।  
  
होमात्  । जैम्_३,५।४९ ।  
  
चमसैश् च तुल्यकालत्वात्  । जैम्_३,५।५० ।  
  
लिङ्गदर्शनाच् च  । जैम्_३,५।५१ ।  
  
अनुप्रसर्पिषु सामान्यात्  । जैम्_३,५।५२ ।  
  
ब्रह्मणा वा तुल्यशब्दत्वात्  । जैम्_३,५।५३ ।  
  
_______________  

तत् सर्वार्थम् अप्रकरणात्  । जैम्_३,६।१ ।  
  
प्रकृतौ वाद्विरुक्तत्वात्  । जैम्_३,६।२ ।  
  
तद्वर्जं तु वचनप्राप्ते  । जैम्_३,६।३ ।  
  
दर्शनाद् इति चेत्  । जैम्_३,६।४ ।  
  
न चोदनैकार्थ्यात्  । जैम्_३,६।५ ।  
  
उत्पत्तिर् इति चेत्  । जैम्_३,६।६ ।  
  
न तुल्यत्वात्  । जैम्_३,६।७ ।  
  
चोदनार्थकार्त्स्न्यात् तु मुख्यविप्रतिषेधात् प्रकृत्यर्थः  । जैम्_३,६।८ ।  
  
प्रकरणविशेषात् तु विकृतौ विरोधि स्यात्  । जैम्_३,६।९ ।  
  
नैमित्तिकं तु प्रकृतौ तद्विकारः संयोगविशेषात्  । जैम्_३,६।१० ।  
  
इष्टयर्थमग्न्याधेयं प्रकरणात्  । जैम्_३,६।११ ।  
  
न वा तासां तदर्थत्वात्  । जैम्_३,६।१२ ।  
  
लिङ्गदर्शनाच् च  । जैम्_३,६।१३ ।  
  
तत्प्रकृत्यर्थं यथान्ये ऽनारभ्यवादाः  । जैम्_३,६।१४ ।  
  
सर्वार्थ वाग्न्यधानस्य स्वकालत्वात्  । जैम्_३,६।१५ ।  
  
तासाम् अग्निः प्रकृतितः प्रयाजवत् स्यात्  । जैम्_३,६।१६ ।  
  
न वा तासां तदर्थत्वात्  । जैम्_३,६।१७ ।  
  
तुल्यः सर्वेषां पशुविधिः प्रकरणाविशेषात्  । जैम्_३,६।१८ ।  
  
स्थानाच् च पूर्वस्य  । जैम्_३,६।१९ ।  
  
श्वस् त्व् एकेषां तत्र प्राक्श्रुतिर् गुणार्था  । जैम्_३,६।२० ।  
  
तेनोत्कृष्टस्य कालविधिर् इति चेत्  । जैम्_३,६।२१ ।  
  
नैकदेशत्वात्  । जैम्_३,६।२२ ।  
  
अर्थेनेति चेत्  । जैम्_३,६।२३ ।  
  
न श्रुतिविप्रतिषेधात्  । जैम्_३,६।२४ ।  
  
स्थानात् तु पूर्वस्य संस्कारस्य तदर्थत्वात्  । जैम्_३,६।२५ ।  
  
लिङ्गदर्शनाच् च  । जैम्_३,६।२६ ।  
  
अचोदना गुणार्थेन  । जैम्_३,६।२७ ।  
  
दोहयोः कालभेदाद् असंयुक्तं शृतं स्यात्  । जैम्_३,६।२८ ।  
  
प्रकरणविभागाद् वा तत्संयुक्तस्य कालशास्त्रम्  । जैम्_३,६।२९ ।  
  
तद्वत् सवनान्तरे ग्रहाम्नानम्  । जैम्_३,६।३० ।  
  
रशना च लिङ्गदर्शनात्  । जैम्_३,६।३१ ।  
  
आराच् छिष्टम् असंयुक्तम् इतरैः सन्निधानात्  । जैम्_३,६।३२ ।  
  
संयुक्तं वा तदर्थत्वाच् छेषस्य तन्निमित्तत्वात्  । जैम्_३,६।३३ ।  
  
निर्देशाद् व्यवतिष्ठेत  । जैम्_३,६।३४ ।  
  
अग्न्यङ्गम् अप्रकरणे तद्वत्  । जैम्_३,६।३५ ।  
  
नैमित्तिकम् अतुल्यत्वाद् असमानविथानां स्यात्  । जैम्_३,६।३६ ।  
  
प्रतिनिधिश् च जैम्_३,६।३७ ।  
  
तद्वत्प्रयोजनैकत्वात्  । जैम्_३,६।३८ ।  
  
अशास्त्रलक्षणत्वाच् च  । जैम्_३,६।३९ ।  
  
नियमार्था गुणश्रुतिः  । जैम्_३,६।४० ।  
  
संस्थास् तु समानविधानाः प्रकरणाविशेषात्  । जैम्_३,६।४१ ।  
  
व्यपदेशश् च तुल्यवत्  । जैम्_३,६।४२ ।  
  
विकासस् तु कामसंयोगे नित्यस्य समत्वात्  । जैम्_३,६।४३ ।  
  
अपि वा द्विरुक्तत्वात् प्रकृतेर् भविष्यन्तीति  । जैम्_३,६।४४ ।  
  
बचनात् तु समुच्चयः  । जैम्_३,६।४५ ।  
  
प्रतिषेधाच् च पूर्वलिङ्गनाम्  । जैम्_३,६।४६ ।  
  
गुणविशेषाद् एकस्य व्यपदेशः  । जैम्_३,६।४७ ।  
  
_______________  

प्रकरणविशेषाद् असंयुक्तं प्रधानस्य  । जैम्_३,७।१ ।  
  
सर्वेषां वा शेषत्वस्यातत्प्रयुक्तत्वात्  । जैम्_३,७।२ ।  
  
आरादपीति चेत्  । जैम्_३,७।३ ।  
  
न तद्वाक्यं हि तदर्थत्वात्  । जैम्_३,७।४ ।  
  
लिङ्गदर्शनाच् च  । जैम्_३,७।५ ।  
  
फलसंयोगात् तु स्वामियुक्तं प्रधानस्य  । जैम्_३,७।६ ।  
  
चिकीर्षयो च संयोगात्  । जैम्_३,७।७ ।  
  
तथाभिधानेन  । जैम्_३,७।८ ।  
  
तद्युक्ते तु फलश्रुतिस् तस्मात् सर्वचिकीर्षा स्यात्  । जैम्_३,७।९ ।  
  
गुणाभिधानात् सर्वार्थम् अभिधानम्  । जैम्_३,७।१० ।  
  
दीक्षादक्षिणं तु वचनात् प्रधानस्य  । जैम्_३,७।११ ।  
  
निवृत्तिदर्शनाच् च  । जैम्_३,७।१२ ।  
  
तथा यूपस्य वेदि  । जैम्_३,७।१३ ।  
  
देशमात्रं वा शिष्टेनैकवाक्यत्वात्  । जैम्_३,७।१४ ।  
  
सामधेनीस् तद् अन्वाहुर् इति हविर् द्धानयोर् वचनात् सामधेनीनाम्  । जैम्_३,७।१५ ।  
  
देशमात्रं वा प्रत्यक्षं ह्य् अर्थकर्म सोमस्य  । जैम्_३,७।१६ ।  
  
समाख्यानं च तद्वत्  । जैम्_३,७।१७ ।  
  
शास्त्रफलं प्रयोक्तरि तल्लक्षणत्वात् तस्मात् स्वयं प्रयोगे स्यात्  । जैम्_३,७।१८ ।  
  
उत्सर्गे तु प्रधानत्वाच् छेषकारी प्रधानस्य तस्माद् अन्यः स्वयं वा स्यात्  । जैम्_३,७।१९ ।  
  
अन्यो वा स्यात् परिक्रयाम्नानाद् विप्रतिषेधात् प्रत्यग् आत्मनि  । जैम्_३,७।२० ।  
  
तत्रार्थात् कर्तृपरिमाणं स्याद् अनियमो ऽविशेषात्  । जैम्_३,७।२१ ।  
  
अपि वा श्रुति भेदात् प्रतिनामधेयं स्युः  । जैम्_३,७।२२ ।  
  
एकस्य कर्मभेदाद् इति चेत्  । जैम्_३,७।२३ ।  
  
नोत्पत्तौ हि  । जैम्_३,७।२४ ।  
  
चमसाध्वर्यवश् च तैर् व्यपदेशात्  । जैम्_३,७।२५ ।  
  
उत्पत्तौ तु बहुश्रुतेः  । जैम्_३,७।२६ ।  
  
दशत्वं लिङ्गदर्शनात्  । जैम्_३,७।२७ ।  
  
शमिता च शब्दभेदात्  । जैम्_३,७।२८ ।  
  
प्रकरणाद् वोत्पत्त्यसंयोगात्  । जैम्_३,७।२९ ।  
  
उपगाश् च लिङ्गदर्शनात्  । जैम्_३,७।३० ।  
  
विक्रयी त्वन्यः कर्मणो ऽचोदित्वात्  । जैम्_३,७।३१ ।  
  
कर्मकार्यात् सर्वेषाम् ऋत्विक्त्वम् अविशेषात्  । जैम्_३,७।३२ ।  
  
न वा परिसङ्ख्यानात्  । जैम्_३,७।३३ ।  
  
पक्षेणेति चेत्  । जैम्_३,७।३४ ।  
  
न सर्वेषाम् अधिकारः  । जैम्_३,७।३५ ।  
  
नियमस् तु दक्षिणाभिः श्रुतिसंयोगात्  । जैम्_३,७।३६ ।  
  
उक्त्वा च यजमानत्वं तेषां दीक्षाबिधानात्  । जैम्_३,७।३७ ।  
  
स्वामिसप्तदशाः कर्मसामान्यात्  । जैम्_३,७।३८ ।  
  
ते सर्वार्थाः प्रयुक्तत्वाद् अग्नयश् च स्वकालत्वात्  । जैम्_३,७।३९ ।  
  
तत्सयोगात् कर्मणो व्यवस्था स्यात् संयोगास्यार्थवत्वात्  । जैम्_३,७।४० ।  
  
तस्योपदेशसमाख्यानेन निर्देशः  । जैम्_३,७।४१ ।  
  
तद्वच् च लिङ्गदर्शम्  । जैम्_३,७।४२ ।  
  
प्रैषानुवचनं मैत्रावरुणस्योपदेशात्  । जैम्_३,७।४३ ।  
  
पुरो ऽनुवाक्याधिकारो वा प्रैषसन्निधानात्  । जैम्_३,७।४४ ।  
  
प्रातर् अनुवाके च होतृदर्शनात्  । जैम्_३,७।४५ ।  
  
चमसांश्चमसाध्वर्यवः सामाख्यानात्  । जैम्_३,७।४६ ।  
  
अध्वर्युर्वा तन्न्यायत्वात्  । जैम्_३,७।४७ ।  
  
चमसे चान्यदर्शनात्  । जैम्_३,७।४८ ।  
  
अशक्तौ ते प्रतीयेरन्  । जैम्_३,७।४९ ।  
  
वेदोपदेशात् पूर्ववद्वेदान्यत्वे यथोपदेशं स्युः  । जैम्_३,७।५० ।  
  
तद्गुणाद् वा स्वधर्मः स्याद् अधिकारसामथ्यात् सहाङ्गैर् अव्यक्तः शेषे  । जैम्_३,७।५१ ।  
  
_______________  

स्वामिकर्मपरिक्रयः कर्मणस् तदर्थत्वात्  । जैम्_३,८।१ ।  
  
वचनाद् इतरेषां स्यात्  । जैम्_३,८।२ ।  
  
संस्कारास् तु पुरुषसामर्थ्ये यथावेदं कर्मवद्व्यवतिष्ठेरन्  । जैम्_३,८।३ ।  
  
याजमानास् तु तत्प्रधानत्वात् कर्मवत्  । जैम्_३,८।४ ।  
  
व्यपदेशाच् च  । जैम्_३,८।५ ।  
  
गुणत्त्वे तस्य निर्देशः  । जैम्_३,८।६ ।  
  
चोदना प्रति भावाच् च  । जैम्_३,८।७ ।  
  
अतुल्यत्वाद् असमानविधानाः स्युः  । जैम्_३,८।८ ।  
  
तपश् च फलसिद्धित्वाल् लोकवत्  । जैम्_३,८।९ ।  
  
वाक्यशेषश् च तद्वत्  । जैम्_३,८।१० ।  
  
वचनाद् इतरेषां स्यात्  । जैम्_३,८।११ ।  
  
गुणत्वाच् च वेदेन न व्यवस्था स्यात्  । जैम्_३,८।१२ ।  
  
तथा कामो ऽर्थसंयोगात्  । जैम्_३,८।१३ ।  
  
व्यपदेशाद् इतरेषां स्यात्  । जैम्_३,८।१४ ।  
  
मन्त्राश् चाकर्मकरणास् तद्वत्  । जैम्_३,८।१५ ।  
  
विप्रयोगे च दर्शनात्  । जैम्_३,८।१६ ।  
  
द्व्याम्नातेषूभौ द्व्याम्नानस्यार्थवत्त्वात्  । जैम्_३,८।१७ ।  
  
ज्ञाते च वाचनं न ह्य् अविद्वान् विहितो ऽस्ति  । जैम्_३,८।१८ ।  
  
याजमाने समाख्यानात् कर्माणि याजमानं स्युः  । जैम्_३,८।१९ ।  
  
अध्वर्युर् वा तदर्थो हि न्यायपूर्वे समाख्यानम्  । जैम्_३,८।२० ।  
  
विप्रतिषेधे करणः समावायविशेषाद् इतरम् अन्यस् तेषां यतो विशेषः स्यात्  । जैम्_३,८।२१ ।  
  
प्रैषेणु च पराधिकारात्  । जैम्_३,८।२२ ।  
  
अध्वर्युस् तु दर्शनात्  । जैम्_३,८।२३ ।  
  
गौणो वा कर्मसामान्यात्  । जैम्_३,८।२४ ।  
  
ऋत्विक् फलं करणेष्व् अर्थत्त्वात्  । जैम्_३,८।२५ ।  
  
स्वामिनो वा तदर्थत्वात्  । जैम्_३,८।२६ ।  
  
लिङ्गदर्शनाच् च  । जैम्_३,८।२७ ।  
कर्मार्थ फलं तेषां स्वामिनं प्रत्यर्थवत्त्वात्  । जैम्_३,८।२८ ।  
  
व्यपदेशाच् च  । जैम्_३,८।२९ ।  
  
द्रव्यसंस्कारः प्रकारणाविशेषात् सर्वकर्मणाम्  । जैम्_३,८।३० ।  
  
निर्देशात् तु विकृताव् अपूर्वस्यानधिकारः  । जैम्_३,८।३१ ।  
  
विरोधे च श्रुतिविशेषाद् अव्यक्तः शेषे  । जैम्_३,८।३२ ।  
  
अपनयस् त्व् एकदेशस्य विद्यमानसंयोगात्  । जैम्_३,८।३३ ।  
  
विकृतौ सर्वार्थः शेषः प्रकृतिवत्  । जैम्_३,८।३४ ।  
  
मुख्यार्थो वाङ्गस्याचोदितत्वात्  । जैम्_३,८।३५ ।  
  
सन्निधानाविशेषाद् असम्भवेद् अतदङ्गानाम्  । जैम्_३,८।३६ ।  
  
आधाने ऽपि तथेति चेत्  । जैम्_३,८।३७ ।  
  
नाप्रकरणत्वाद् अङ्गस्यातन्निमित्तत्वात्  । जैम्_३,८।३८ ।  
  
तत्काले वा लिङ्गदर्शनात्  । जैम्_३,८।३९ ।  
  
सर्वेषां वाविशेषात्  । जैम्_३,८।४० ।  
  
न्यायोक्ते लिङ्गदर्शनम्  । जैम्_३,८।४१ ।  
  
मांसं तु सवनीयानां चोदनाविशेषात्  । जैम्_३,८।४२ ।  
  
भक्तिर् असन्निधावन्याय्येति चेत्  । जैम्_३,८।४३ ।  
  
स्यात् प्रकृतिलिङ्गाद् वैराजवत्  । जैम्_३,८।४४ ।  

________________________________________________  

अथातः क्रत्वर्थपुरुषार्थयोर् जिज्ञासा  । जैम्_४,१।१ ।  
  
यस्मिन् प्रीतिः पुरुषस्य तस्य लिप्सार्थलक्षणाविभक्तत्वात्  । जैम्_४,१।२ ।  
  
तदुत्सर्गे कर्माणि पुरुषार्थाय शास्त्रस्यानतिशङ्क्यत्वान् न च द्रव्यं चिकीर्ष्यते तेनार्थेनाभिसम्बन्धात् क्रियायां पुरुषश्रुतिः  । जैम्_४,१।३ ।  
  
अविशेषात् तु शास्त्रस्य यथाश्रुति फलानि स्युः  । जैम्_४,१।४ ।  
  
अपि वा कारणाग्रहणे तदर्थम् अर्थस्यानभिसम्बन्धात्  । जैम्_४,१।५ ।  
  
तथा च लोकभूतेषु  । जैम्_४,१।६ ।  
  
द्रव्याणि त्व् अविशेषेणानर्थक्यात् प्रदीयेरन्  । जैम्_४,१।७ ।  
  
स्वेन त्वर्थे न सम्बन्धो द्रव्याणां पृथगर्थत्वात् तस्माद् यथाश्रुति स्युः  । जैम्_४,१।८ ।  
  
चोद्यन्ते चार्थकर्मसु  । जैम्_४,१।९ ।  
  
लिङ्गदर्शनाच् च  । जैम्_४,१।१० ।  
  
तत्रैकत्वमयज्ञाङ्गम् अर्थस्य गुणभूतत्वात्  । जैम्_४,१।११ ।  
  
एकश्रुतित्वाच् च  । जैम्_४,१।१२ ।  
  
प्रतीयते इति चेत्  । जैम्_४,१।१३ ।  
  
नाशब्दं तत्प्रमाणत्वात् पूर्ववत्  । जैम्_४,१।१४ ।  
  
शब्दवत् तूपलभ्यते तदागमे हि तद्दृश्यते तस्य ज्ञानं हि यथान्येषाम्  । जैम्_४,१।१५ ।  
  
तद्वच् च लिङ्गदर्शनम्  । जैम्_४,१।१६ ।  
  
तथा च लिङ्गम्  । जैम्_४,१।१७ ।  
  
आश्रयिष्व् अविशेषेण भावो ऽर्थः प्रतीयेत  । जैम्_४,१।१८ ।  
  
चोदनायां त्व् अनारम्भो ऽविभक्तत्वान् न ह्य् अन्येन विधीयते  । जैम्_४,१।१९ ।  
  
स्याद् वा द्रव्यचिकीर्षायां भावो ऽर्थे च गुणभूतताश्रयाद् धि गुणीभावः  । जैम्_४,१।२० ।  
  
अर्थे समवैषम्यतो द्रव्यकर्मणाम्  । जैम्_४,१।२१ ।  
  
एकनिष्पत्तेः सर्वे समं स्यात्  । जैम्_४,१।२२ ।  
  
संसर्गरसनिश्पत्तेरामिक्षा वा प्रधानं स्यात्  । जैम्_४,१।२३ ।  
  
मुख्यशब्दाभिसंस्तवाच् च  । जैम्_४,१।२४ ।  
  
पदकर्माप्रयोजकं नयनस्य परार्थत्वात्  । जैम्_४,१।२५ ।  
  
अर्थाभिधानकर्म च भविष्यता संयोगस्य तन्निमित्तत्वात् तदर्थो हि विधीयते  । जैम्_४,१।२६ ।  
  
पशाव् अनालम्भाल् लोहितशकृतोर् अकर्मत्वम्  । जैम्_४,१।२७ ।  
  
एकदेशद्रव्यश् चोत्पत्तौ वद्यमानसंयोगात्  । जैम्_४,१।२८ ।  
  
निर्देशात् तस्यान्यद् अर्थाद् इति चेत्  । जैम्_४,१।२९ ।  
  
न शेषसन्निधानात्  । जैम्_४,१।३० ।  
  
कर्मकार्यात्  । जैम्_४,१।३१ ।  
  
लिङ्गदर्शनाच् च  । जैम्_४,१।३२ ।  
  
अभिघारणे विप्रकर्षाद् अनूयाजवत् पात्रभेदः स्यात्  । जैम्_४,१।३३ ।  
  
न वा पात्रत्वाद् अपात्रत्वं त्व् एकदेशत्वात्  । जैम्_४,१।३४ ।  
  
हेतुत्वाच् च सहप्रयोगस्य  । जैम्_४,१।३५ ।  
  
अभावदर्शनाच् च  । जैम्_४,१।३६ ।  
  
सति सव्यवचनम्  । जैम्_४,१।३७ ।  
  
न तस्येति चेत्  । जैम्_४,१।३८ ।  
  
स्यात् तस्य मुख्यत्वात्  । जैम्_४,१।३९ ।  
  
समानयनं तु मुख्यं स्याल् लिङ्गदर्शनात्  । जैम्_४,१।४० ।  
  
वचने हि हेत्वसामर्थ्यम्  । जैम्_४,१।४१ ।  
  
तत्रोत्पत्तिर् अविभक्ता स्यात्  । जैम्_४,१।४२ ।  
  
तत्र जौहवम् अनूयाजप्रतिषेधार्थम्  । जैम्_४,१।४३ ।  
  
औपभृतं तथेति चेत्  । जैम्_४,१।४४ ।  
  
स्याज् जुहूप्रतिषेधान् नित्यानुवादः  । जैम्_४,१।४५ ।  
  
तदष्टसङ्ख्यं श्रवणात्  । जैम्_४,१।४६ ।  
  
अनुग्रहाच् च जौहवस्य  । जैम्_४,१।४७ ।  
  
द्वयोस् तु हेतुसामर्थयं श्रवणं च समानयने  । जैम्_४,१।४८ ।  
  
_______________  

स्वरुस् त्व् अनेकनिष्पत्तिः स्वकर्मशब्दत्वात्  । जैम्_४,२।१ ।  
  
जात्यन्तराच् च शङ्कते  । जैम्_४,२।२ ।  
  
तदेकदेशो वा स्वरुत्वस्य तन्निमित्तत्वात्  । जैम्_४,२।३ ।  
  
शकलश्रुतेश् च  । जैम्_४,२।४ ।  
  
प्रतियूपं च दर्शनात्  । जैम्_४,२।५ ।  
  
आदाने करोतिशब्दः  । जैम्_४,२।६ ।  
  
शाखायां तत्प्रधानत्वात्  । जैम्_४,२।७ ।  
  
शाखायां तत्प्रधानत्वाद् उपवेषेण विभागः स्याद् वैषम्यं तत्  । जैम्_४,२।८ ।  
  
श्रुत्यपायाच् च  । जैम्_४,२।९ ।  
  
हरणे तु जुहोतिर् योगसामान्याद् द्रव्याणां चार्थशेषत्वात्  । जैम्_४,२।१० ।  
  
प्रतिपत्तिर् वा शब्दस्य तत्प्रधानत्वात्  । जैम्_४,२।११ ।  
  
अर्थे ऽपि चेत्  । जैम्_४,२।१२ ।  
  
न तस्यानधिकाराद् अर्थस्य च कृतत्वात्  । जैम्_४,२।१३ ।  
  
उत्पत्त्यसंयोगात् प्रणीतानाम् आज्यवद् विभागः स्यात्  । जैम्_४,२।१४ ।  
  
संयवनार्थानां वा प्रतिपत्तिर् इतरासां तत्प्रधानत्वात्  । जैम्_४,२।१५ ।  
  
प्रासनवन् मैत्रावरुणस्य दण्डप्रदानं कृतार्थत्वात्  । जैम्_४,२।१६ ।  
  
अर्थकर्म वा कर्तृसंयोगात् स्रग्वत्  । जैम्_४,२।१७ ।  
  
कर्मयुक्ते च दर्शनात्  । जैम्_४,२।१८ ।  
  
उत्पत्तौ येन संयुक्तं तदर्थं तच्छ्रुतिहेतुत्वात् तस्यार्थान्तरगमने शेषत्वात् प्रतिपत्तिः स्यात्  । जैम्_४,२।१९ ।  
  
सौमिके च कृतार्थत्वात्  । जैम्_४,२।२० ।  
  
अर्थकर्म वाभिधानसंयोगात्  । जैम्_४,२।२१ ।  
  
प्रतिपत्तिर् वा तन्न्यायत्वाद् देशार्थावभृथश्रुतिः  । जैम्_४,२।२२ ।  
  
कर्तृदेशकालानाम् अचोदनं प्रयोगे नित्यसमवायात्  । जैम्_४,२।२३ ।  
  
नियमार्था वा श्रुतिः  । जैम्_४,२।२४ ।  
  
तथा द्रव्येषु गुणश्रुतिर् उत्पत्तिसंयोगात्  । जैम्_४,२।२५ ।  
  
संस्कारे च तत्प्रधानत्वात्  । जैम्_४,२।२६ ।  
  
यजति चोदनाद्रव्यदेवताक्रियं समुदाये कृतार्थत्वात्  । जैम्_४,२।२७ ।  
  
तदुक्ते श्रवणाज् जुहोतिर् आसेचनाधिकः स्यात्  । जैम्_४,२।२८ ।  
  
विधेः कर्मापवर्गित्वाद् अर्थान्तरे विधिप्रदेशः स्यात्  । जैम्_४,२।२९ ।  
  
अपि वोत्पत्तिसंयोगाद् अर्थसम्बन्धो ऽविशिष्टानां प्रयोगैकत्वहेतुः स्यात्  । जैम्_४,२।३० ।  
  
द्रव्यसंस्कारकर्मसु परार्थत्वात् फलश्रुतिर् अर्थवादः स्यात्  । जैम्_४,३।१ ।  
  
उत्पत्तेश् चातत्प्रधानत्वात्  । जैम्_४,३।२ ।  
  
फलं तु तत्प्रधानायाम्  । जैम्_४,३।३ ।  
  
नैमित्तिके विकारत्वात् क्रतुप्रधानम् अन्यत् स्यात्  । जैम्_४,३।४ ।  
  
एकस्य तूभयत्वे संयोगपृथक्त्वम्  । जैम्_४,३।५ ।  
  
शेष इति चेत्  । जैम्_४,३।६ ।  
  
नार्थपृथक्त्वात्  । जैम्_४,३।७ ।  
  
द्रव्याणान्तु क्रियार्थानां संस्कारः क्रतुधर्मस्यात्  । जैम्_४,३।८ ।  
  
पृथक्त्वाद्व्यवतिष्ठेत  । जैम्_४,३।९ ।  
  
चोदनायां फलाश्रुतेः कर्ममात्रं विधीयेत न ह्य् अशब्दं प्रतीयते  । जैम्_४,३।१० ।  
  
अपि वाम्नानसामथर्थ्याच् चोदनार्थेन गम्येतार्थानां ह्य् अर्थत्वेन वचनानि प्रतीयन्ते ऽर्थतोप्य् असमर्थानाम् आनन्तर्ये ऽप्य् असम्बन्धस् तस्माच् छ्रुत्येकदेशः सः  । जैम्_४,३।११ ।  
  
वाक्यार्थश् च गुणार्थवत्  । जैम्_४,३।१२ ।  
  
तत्सर्वार्थम् अनादेशात्  । जैम्_४,३।१३ ।  
  
एकं वा चोदनैकत्वात्  । जैम्_४,३।१४ ।  
  
स स्वर्गः स्यात् सर्वान् प्रत्यविशिष्टत्वात्  । जैम्_४,३।१५ ।  
  
प्रत्ययाच् च  । जैम्_४,३।१६ ।  
  
क्रतौ फलार्थवादमङ्गवत् कार्ष्णाजिनिः  । जैम्_४,३।१७ ।  
  
फलमात्रेयो निर्देशाद् अश्रुतौ ह्य् अनुमानं स्यात्  । जैम्_४,३।१८ ।  
  
अङ्गेषु स्तुतिः परार्थत्वात्  । जैम्_४,३।१९ ।  
  
काम्ये कर्मणि नित्यः स्वर्गे यथा यज्ञाङ्गे क्रत्वर्थः  । जैम्_४,३।२० ।  
  
वीते च कारणे नियमात्  । जैम्_४,३।२१ ।  
  
कामो वा तत्संयोगेन चोद्यते  । जैम्_४,३।२२ ।  
  
अङ्गेषु स्तुतिः परार्थत्वात्  । जैम्_४,३।२३ ।  
  
वीते च नियमस् तदर्थम्  । जैम्_४,३।२४ ।  
  
सर्वकाम्यम् अङ्गकामैः प्रकरणात्  । जैम्_४,३।२५ ।  
  
फलोपदेशो वा प्रधानशब्दसंयोगात्  । जैम्_४,३।२६ ।  
  
तत्र सर्वे ऽविशेषात्  । जैम्_४,३।२७ ।  
  
योगसिद्धिर् वार्थस्योत्पत्यसंयोगित्वात्  । जैम्_४,३।२८ ।  
  
समवाये चोदनासंयोगस्यार्थवत्वात्  । जैम्_४,३।२९ ।  
  
कालश्रुतौ काल इति चेत्  । जैम्_४,३।३० ।  
  
नासमवायात्प्रयोजनेन  । जैम्_४,३।३१ ।  
  
उभयार्थाम् इति चेत्  । जैम्_४,३।३२ ।  
  
न शब्दैकत्वात्  । जैम्_४,३।३३ ।  
  
प्रकरणाद् इति चेत्  । जैम्_४,३।३४ ।  
  
नोत्पत्तिसंयोगात्  । जैम्_४,३।३५ ।  
अनुत्पत्तौ तु कालः स्यात् प्रयोजनेन सम्बन्धात्  । जैम्_४,३।३६ ।  
  
उतपत्तिकालविशये कालः स्याद् वाक्यस्य तत्प्रधानत्वात्  । जैम्_४,३।३७ ।  
  
फलसंयोगस् त्व् अचोदिते न स्याद् अशेषभूतत्वात्  । जैम्_४,३।३८ ।  
  
अङ्गानां तूपघातसंयोगो निमित्तार्थः  । जैम्_४,३।३९ ।  
  
प्रधानेनाभिसंयोगाद् अङ्गानां मुख्यकालत्वम्  । जैम्_४,३।४० ।  
  
अपवृत्ते तु चोदना तत्सामान्यात् स्वकाले स्यात्  । जैम्_४,३।४१ ।  
  
_______________  

प्रकरणाविभागे च विप्रतिषिद्धं ह्य् उभयम्  । जैम्_४,४।१ ।  
  
अपि वाङ्गमनिज्याः स्युस् ततो विशिष्टत्वात्  । जैम्_४,४।२ ।  
  
मध्यस्थं यस्य तन्मध्ये  । जैम्_४,४।३ ।  
  
सर्वासां वा समत्वाच् चोदनातः स्यान् न हि तस्य प्रकरणं देशार्थम् उच्यते मध्ये  । जैम्_४,४।४ ।  
  
प्रकरणाविभागे च विप्रतिषिद्धं ह्य् उभयम्  । जैम्_४,४।५ ।  
  
अपि वा कालमात्रं स्याद् अदर्शनाद् विशेशस्य  । जैम्_४,४।६ ।  
  
फलवद् वोक्तहेतुत्वाद् इतरस्य प्रधानं स्यात्  । जैम्_४,४।७ ।  
  
दधिग्रहो नैमित्तिकः श्रुतिसंयोगात्  । जैम्_४,४।८ ।  
  
नित्यश् च ज्येष्ठशब्दात्  । जैम्_४,४।९ ।  
  
सार्वरूप्याच् च  । जैम्_४,४।१० ।  
  
नित्यो वा स्याद् अर्थवादस्तयोः कर्मण्य् असम्बन्धाद् भङ्गित्वाच् चान्तरायस्य  । जैम्_४,४।११ ।  
  
वैश्वानरश् च नित्यः स्यान् नित्यैः समानसङ्ख्यत्वात्  । जैम्_४,४।१२ ।  
  
पक्षे वोत्पन्नसंयोगात्  । जैम्_४,४।१३ ।  
  
षट्चितिः पूर्ववत्त्वात्  । जैम्_४,४।१४ ।  
  
ताभिश् च तुल्यसङ्ख्यानात्  । जैम्_४,४।१५ ।  
  
अर्थवादोपपत्तेश् च  । जैम्_४,४।१६ ।  
  
एकचितिर् वा स्याद् अपवृक्ते हि चोद्यते निमित्तेन  । जैम्_४,४।१७ ।  
  
विप्रतिषेधात् ताभिः समानसङ्ख्यत्वम्  । जैम्_४,४।१८ ।  
  
पितृयज्ञः स्वकालत्वाद् अनङ्गं स्यात्  । जैम्_४,४।१९ ।  
  
तुल्यवच् च प्रसङ्ख्यानात्  । जैम्_४,४।२० ।  
  
प्रतिषिद्धे च दर्शनात्  । जैम्_४,४।२१ ।  
  
पश्वङ्ग रशमा स्यात् तदागमे विधानात्  । जैम्_४,४।२२ ।  
  
यूपाङ्गं वा तत्संस्कारात्  । जैम्_४,४।२३ ।  
  
अर्थवादश् च तदर्थवत्  । जैम्_४,४।२४ ।  
  
स्वरुश्चाप्य् एकदेशत्वात्  । जैम्_४,४।२५ ।  
  
निष्क्रयश् च तदङ्गवत्  । जैम्_४,४।२६ ।  
  
पश्वङ्गं वार्थकर्मत्वात्  । जैम्_४,४।२७ ।  
  
भक्त्या निष्क्रयवादः स्यात्  । जैम्_४,४।२८ ।  
  
दर्शपूर्णमासयोर् इज्याः प्रधानान्य् अविशेषात्  । जैम्_४,४।२९ ।  
  
अपि वाङ्गानि कानि चिद्येश्वङ्गत्वेन संस्तुतिः सामान्यो ह्य् अभिसंस्तवः  । जैम्_४,४।३० ।  
  
तथा चान्यार्थदर्शनम्  । जैम्_४,४।३१ ।  
  
अवशिष्टं तु कारणं प्रधानेषु गुणस्य विद्यमानत्वात्  । जैम्_४,४।३२ ।  
  
नानुक्ते ऽन्यार्थदर्शनं परार्थत्वात्  । जैम्_४,४।३३ ।  
  
पृथवत्वे त्व् अभिधानयोर् निवेशः श्रुतितो व्यपदेशाच् च तत्पुनर्मुख्यलक्षणं यत्फलवत्वं तत्सन्निधाव् असंयुक्तं तदङ्गंस्याद्भागित्वात् कारणस्याश्रुतश् चान्यसम्बन्धः  । जैम्_४,४।३४ ।  
  
गुणाश् च नामसंयुक्ता विधीयन्ते नाङ्गेषूषपद्यन्ते  । जैम्_४,४।३५ ।  
  
तुल्या च कारणश्रुतिर् अन्यैर् अङ्गाङ्गिसम्बन्धः  । जैम्_४,४।३६ ।  
  
उत्पत्ताव् अभिसम्बन्धस् तस्माद् अङ्गोपदेशः स्यात्  । जैम्_४,४।३७ ।  
  
तथा चान्यार्थदर्शनम्  । जैम्_४,४।३८ ।  
  
ज्योतिष्टोमे तुल्यान्य् अविशिष्टं हि कारणम्  । जैम्_४,४।३९ ।  
  
गुणानां तूत्पत्तिवाक्येन सम्बन्धात् कारणश्रुतिस् तस्मात् सोमः प्रधानं स्यात्  । जैम्_४,४।४० ।  
  
तथा चान्यार्थदर्शनम्  । जैम्_४,४।४१ ।  

________________________________________________  

श्रुतिलक्षणम् आनुपूर्व्यं तत्प्रमाणत्वात्  । जैम्_५,१।१ ।  
  
अर्थाच् च  । जैम्_५,१।२ ।  
  
अनियमो ऽन्यत्र  । जैम्_५,१।३ ।  
  
क्रमेण वा नियम्येत क्रत्वेकत्वे तद्गुणत्वात्  । जैम्_५,१।४ ।  
  
अशाब्द इति चेत् स्याद् वाक्यशब्दत्वात्  । जैम्_५,१।५ ।  
  
अर्थकृते वानुमानं स्यात् क्रत्वेकत्वे परार्थत्वात् स्वेन त्व् अर्थेन सम्बन्धस् तस्मात् स्वशब्दम् उच्येत  । जैम्_५,१।६ ।  
  
तथा चान्यार्थदर्शनम्  । जैम्_५,१।७ ।  
  
प्रवृत्या तुल्यकालानां गुणानां तदुपक्रमात्  । जैम्_५,१।८ ।  
  
सर्वम् इति चेत्  । जैम्_५,१।९ ।  
  
नाकृतत्वात्  । जैम्_५,१।१० ।  
  
क्रत्वन्तरवद् इति चेत्  । जैम्_५,१।११ ।  
  
नासमवायात्  । जैम्_५,१।१२ ।  
  
स्थानाच् चोत्पत्तिसंयोगात्  । जैम्_५,१।१३ ।  
  
मुख्यक्रमेण वाङ्गानां तदर्थत्वात्  । जैम्_५,१।१४ ।  
  
प्रकृतौ तु स्वशब्दत्वाद्याक्रमं प्रतीयेत  । जैम्_५,१।१५ ।  
  
मन्त्रतस् तु विरोधे स्यात् प्रयोगरूपसामर्थ्यात् तस्माद् उत्पत्तिदेशः सः  । जैम्_५,१।१६ ।  
  
तद्वचनाद् विकृतौ यथा प्रधानं स्यात्  । जैम्_५,१।१७ ।  
  
विप्रतिपत्तौ वा प्रकृत्यन्वयाद् यथाप्रकृति  । जैम्_५,१।१८ ।  
  
विकृतिः प्रकृतिधर्मत्वात् तत्काला स्याद् यथा शिष्टम्  । जैम्_५,१।१९ ।  
  
अपि वा क्रमकालसंयुक्ता सद्यः क्रियेत तत्र विधेर् अनुमानात् प्रकृतिधर्मलोपः स्यात्  । जैम्_५,१।२० ।  
  
कालोत्कर्ष इति चेत्  । जैम्_५,१।२१ ।  
  
न तत्सम्बन्धात्  । जैम्_५,१।२२ ।  
  
अङ्गानां मुख्यकालत्वाद् यथोक्तम् उत्कर्षे स्यात्  । जैम्_५,१।२३ ।  
  
तदादि वाभिसम्बन्धात् तदन्तम् अपकर्षे स्यात्  । जैम्_५,१।२४ ।  
  
प्रवृत्या कृतकालानाम्  । जैम्_५,१।२५ ।  
  
शब्दविप्रतिषेधाच् च  । जैम्_५,१।२६ ।  
  
असंयोगात् तु वैकृतं तद् एव प्रतिकृष्येत। जैम्_५,१।२७ ।  
  
प्रासङ्गिकं च नोत्कर्षेद् असंयोगात्  । जैम्_५,१।२८ ।  
  
तथापूर्वम्  । जैम्_५,१।२९ ।  
  
सान्तपनीया तूत्कर्षेद् अग्निहोत्रं सवनवद् वैगुण्यात्  । जैम्_५,१।३० ।  
  
अञ्यवायाच् च जैम्_५,१।३१ ।  
  
असम्बन्धात् तु नोत्कर्षेत्  । जैम्_५,१।३२ ।  
  
प्रापणाच् च निमित्तस्य  । जैम्_५,१।३३ ।  
  
सम्बन्धात् सवनोत्कर्मः  । जैम्_५,१।३४ ।  
  
षोडशी चोक्थ्यसंयोगात्  । जैम्_५,१।३५ ।  
  
_______________  

सन्निपाते प्राधानानाम् एकैकस्य गुणानां सर्वकर्म स्यात्  । जैम्_५,२।१ ।  
  
सर्वेषां वैकजातीयं कृतानुपूर्व्यत्वात्  । जैम्_५,२।२ ।  
  
कारणाद् अभ्यावृत्तिः  । जैम्_५,२।३ ।  
  
मुष्टिकपालावदानाञ्जनाभ्यञ्जनवपनपावनेषु चैकेन  । जैम्_५,२।४ ।  
  
सर्वाणि त्व् एककार्यत्वादेषां तद्गुणत्वात्  । जैम्_५,२।५ ।  
  
संयुक्ते तु प्रक्रमात् तदङ्गं स्याद् इतरस्य तदर्थत्वात्  । जैम्_५,२।६ ।  
  
वचनात् तु परिव्याणान्तम् अञ्जनादिः स्यात्  । जैम्_५,२।७ ।  
  
कारणाद्वा(न) वसर्गः स्याद् यथा पात्रवृद्धिः  । जैम्_५,२।८ ।  
  
न वा शब्दकृतत्वान् न्यायमात्रमितरदर्थात् पात्रविवृद्धिः  । जैम्_५,२।९ ।  
  
पशुगणे तस्यतस्यापवर्जयेत् पश्वैकत्वात्  । जैम्_५,२।१० ।  
  
दैवतैर् वैककर्म्यात्  । जैम्_५,२।११ ।  
  
मन्त्रस्य चार्थवत्त्वात्  । जैम्_५,२।१२ ।  
  
नानाबीजेष्वेकमुलूखलं विभवात्  । जैम्_५,२।१३ ।  
  
विवृद्धिर् वा नियामादानुपूर्व्यस्य तदर्थत्वात्  । जैम्_५,२।१४ ।  
  
एकं वा तण्डुलभावाद् धन्तेस् तदर्थत्वात्  । जैम्_५,२।१५ ।  
  
विकारे त्व् अनूयाजानां पात्रभेदो ऽर्थभेदात् स्यात्  । जैम्_५,२।१६ ।  
  
प्रकृतेः पूर्वोक्तत्वाद् अपूर्वम् अन्ते स्यान् न ह्य् अचोदितस्य शेषाम्नानम्  । जैम्_५,२।१७ ।  
  
मुख्यानन्तर्यमात्रेयस् तेन तुल्यश्रुतित्वाद् अशब्दत्वात् प्राकृतानां व्यवायः स्यात्  । जैम्_५,२।१८ ।  
  
अन्ते तु बादरायणस् तेषां प्रधानशब्दत्वात्  । जैम्_५,२।१९ ।  
  
तथा चान्यार्थदर्शनम्  । जैम्_५,२।२० ।  
  
कृतदेशात् तु पूर्वेषां स देशः स्यात् तेन प्रत्यक्षसंयोगान् नयायमात्रमितरत्  । जैम्_५,२।२१ ।  
  
प्रकृताच् च पुरस्ताद् यत्  । जैम्_५,२।२२ ।  
  
सन्निपातश् चेद् यथोक्तमन्ते स्यात्  । जैम्_५,२।२३ ।  
  
_______________  

विवृद्धिः कर्मभेदात् पृषदाज्यवत् तस्यतस्योपदिश्येत  । जैम्_५,३।१ ।  
  
अपि वा सर्वसङ्ख्यत्वाद् विकारः प्रतीयेत  । जैम्_५,३।२ ।  
  
स्वस्थानात् तु विवृध्येरन् कृतानुपूर्व्यत्वात्  । जैम्_५,३।३ ।  
  
समिध्यमानवतीं समिद्धवतीं चान्तरेण धाय्याः स्युर् द्यावापृथिञ्योरन्तरालं समर्हणात्  । जैम्_५,३।४ ।  
  
तच्छब्दो वा  । जैम्_५,३।५ ।  
  
उष्णिक्ककुभोरन्ते दर्शनात्  । जैम्_५,३।६ ।  
  
स्तोमविवृद्धौ वहिष्पवमाने पुरस्तात् पर्यासाद् आगन्तवः स्युस् तथा हि दृष्टं द्वादशाहे  । जैम्_५,३।७ ।  
  
पर्यास इति चान्ताख्या  । जैम्_५,३।८ ।  
  
अन्ते वा तदुक्तम्  । जैम्_५,३।९ ।  
  
वचनात् तु द्वादशाहे  । जैम्_५,३।१० ।  
  
अतद्विकारश् च  । जैम्_५,३।११ ।  
  
तद्विकारे ऽप्य् अपूर्वत्वात्  । जैम्_५,३।१२ ।  
  
अन्ते तूत्तरयोर् दध्यात्  । जैम्_५,३।१३ ।  
  
अपि वा गायत्रीबृहत्यनुष्टुप्सु वचनात्  । जैम्_५,३।१४ ।  
  
ग्रहेष्टकम् औपानुवाक्यं सवनचितिशेषः स्यात्  । जैम्_५,३।१५ ।  
  
क्रत्वग्निशेषा वा चोदितत्वाद् अचोदनानुपूर्वस्य  । जैम्_५,३।१६ ।  
  
अन्ते स्युर् अव्यवायात्  । जैम्_५,३।१७ ।  
  
लिङ्गदर्शनाच् च  । जैम्_५,३।१८ ।  
  
मध्यमायां तु वचनाद् ब्राह्मणवत्यः  । जैम्_५,३।१९ ।  
  
प्राग्लोकम्पृणायास् तस्याः सम्पूरणार्थत्वात्  । जैम्_५,३।२० ।  
  
संस्कृते कर्म संस्काराणां तदर्थत्वात्  । जैम्_५,३।२१ ।  
  
अनन्तरं व्रतं तद्भूतत्वात्  । जैम्_५,३।२२ ।  
पूर्वं च लिङ्गदर्शनात्  । जैम्_५,३।२३ ।  
  
अर्थवादो वार्थस्य विद्यमानत्वात्  । जैम्_५,३।२४ ।  
  
न्यायविप्रतिषेधाच् च  । जैम्_५,३।२५ ।  
  
सञ्चिते त्व् अग्निचिद् युक्तं प्रापणान् निमित्तस्य  । जैम्_५,३।२६ ।  
  
क्रत्वन्ते वा प्रयोगवचनाभावात्  । जैम्_५,३।२७ ।  
  
अग्नेः कर्मत्वनिर्देशात्  । जैम्_५,३।२८ ।  
  
परेणावेदनाद् दीक्षितः स्यात् सर्वैर् दीक्षाभिसम्बन्धात्  । जैम्_५,३।२९ ।  
  
इष्ट्यन्ते वा तदर्था ह्य् अविशेषार्थसन्वन्धात्  । जैम्_५,३।३० ।  
  
समाख्यानं च तद्वत्  । जैम्_५,३।३१ ।  
  
अङ्गवत् क्रतूनाम् आनुपूर्व्यम्  । जैम्_५,३।३२ ।  
  
न वासम्बन्धात्  । जैम्_५,३।३३ ।  
  
काम्यत्वाच् च  । जैम्_५,३।३४ ।  
  
आनर्थक्यान् नेति चेत्  । जैम्_५,३।३५ ।  
  
स्याद् विद्यार्थत्वाद् यथा परेषु सर्वस्वारात्  । जैम्_५,३।३६ ।  
  
य एतेनेत्य् अग्निष्टोमः प्रकरणात्  । जैम्_५,३।३७ ।  
  
लिङ्गाच् च  । जैम्_५,३।३८ ।  
  
अथान्येनेति संस्थानां सन्निधानात्  । जैम्_५,३।३९ ।  
  
तत्प्रकृतेर् वापत्तिविहारौ न तुल्येषूपपद्यते  । जैम्_५,३।४० ।  
  
प्रशसा च विहरणाभावात्  । जैम्_५,३।४१ ।  
  
विधिप्रत्ययाद् वा न ह्य् अकस्मात् प्रशंसा स्यात्  । जैम्_५,३।४२ ।  
  
एकस्तोमे वा क्रतुसंयोगात्  । जैम्_५,३।४३ ।  
  
सर्वेषां वा चोदनाविशेषात् प्रशंसा स्तोमानाम्  । जैम्_५,३।४४ ।  
  
_______________  

क्रमकोयो ऽर्थशब्दाभ्यां श्रुतिविशेषाद् अर्थपरत्वाच् च  । जैम्_५,४।१ ।  
  
अवदानाभिघारणासादनेष्व् आनुपूर्व्यं प्रवृत्या स्यात्  । जैम्_५,४।२ ।  
  
यथारप्रदानं वा तदर्थत्वात्  । जैम्_५,४।३ ।  
  
लिङ्गदर्शनाच् च  । जैम्_५,४।४ ।  
  
वचनाद् इष्टिपूर्वत्वम्  । जैम्_५,४।५ ।  
  
सोमश् चैकेषाम् अग्नयाधेयस्यर्तुनक्षत्रातिक्रमवचनात् तदन्तेनानर्थकं हि स्यात्  । जैम्_५,४।६ ।  
  
तदर्थवचनाच् च नाविशेषात् तदर्थत्वं  । जैम्_५,४।७ ।  
  
अयक्ष्यमाणस्य च पवमानहविषां कालनिर्देशाद् आनन्तर्याद् विशङ्का स्यात्  । जैम्_५,४।८ ।  
  
इष्टिर् अयक्ष्यमाणस्य तदर्थ्ये न सोमपूर्वत्वम्  । जैम्_५,४।९ ।  
  
उत्कर्षाद् ब्राह्मणस्य सोमः स्यात्  । जैम्_५,४।१० ।  
  
पौर्णमासी वा श्रुतिसंयोगात्  । जैम्_५,४।११ ।  
  
सर्वस्य वैककर्म्यात्  । जैम्_५,४।१२ ।  
  
स्याद् वा विधिस् तदर्थेन  । जैम्_५,४।१३ ।  
  
प्रकरणात् तु कालः स्यात्  । जैम्_५,४।१४ ।  
  
स्वकाले स्याद् अविप्रतिषेधात्  । जैम्_५,४।१५ ।  
  
अपनयो वाधानस्य सर्वकालत्वात्  । जैम्_५,४।१६ ।  
  
पौर्णमास्य् ऊर्ध्वं सोमाद् ब्राह्मणस्य वचनात्  । जैम्_५,४।१७ ।  
  
एकं वा शब्दसामर्थ्यात् प्राक् कृत्स्नविधानम्  । जैम्_५,४।१८ ।  
  
पुरोडाशस् त्व् अनिर्देशे तद्युक्ते देवताभावात्  । जैम्_५,४।१९ ।  
  
आज्यमपीति चेत्  । जैम्_५,४।२० ।  
  
न मिश्रदेवतत्वाद् ऐन्द्राग्नवत्  । जैम्_५,४।२१ ।  
  
विकृतेः प्रकृतिकालत्वात् सद्यस्कालोत्तरा विकृतिस् तयोः प्रत्यक्षशिष्टत्वात्  । जैम्_५,४।२२ ।  
  
द्वैयहकाल्ये तु यथान्यायम्  । जैम्_५,४।२३ ।  
  
वचनाद् वैककाल्यं स्यात्  । जैम्_५,४।२४ ।  
  
सन्नाय्याग्नीषोमीयविकारा ऊर्ध्वं सोमात्प्रकृतिवत्  । जैम्_५,४।२५ ।  
  
तथा सोमविकारा दर्शपूर्णमासाभ्याम्  । जैम्_५,४।२६ ।  

________________________________________________  

द्रव्याणां कर्मसंयोगे गुणत्वेनाभिसम्बन्धः  । जैम्_६,१।१ ।  
  
असाधकं तु तादर्थ्यात्  । जैम्_६,१।२ ।  
  
प्रत्यर्थं चाभिसंयोगात्कर्मतो ह्य् अभिसम्बन्धस् तस्मात् कर्मोपदेशः स्यात्  । जैम्_६,१।३ ।  
  
फलार्थत्वात् कर्मणः शास्त्रं सर्वाधिकारं स्यात्  । जैम्_६,१।४ ।  
  
कर्तुर् वा श्रुतिसंयोगाद् विधिः कार्त्स्न्येन गम्यते  । जैम्_६,१।५ ।  
  
लिङ्गविशेषनिर्देशात् पुंयुक्तम् ऐतिशायनः  । जैम्_६,१।६ ।  
  
तदुक्तित्वाच् च दोषश्रुतिर् अविज्ञाते  । जैम्_६,१।७ ।  
  
जातिं तु बादरायणो ऽविशेषात् तस्मात् स्त्र्य् अपि प्रतीयेत जात्यर्थस्याविशिष्टत्वात्  । जैम्_६,१।८ ।  
  
चोदितत्वाद् यथाश्रुति  । जैम्_६,१।९ ।  
  
द्रव्यवत्त्वात् तु पुंसां स्याद् द्रव्यसंयुक्तं क्रयविक्रयाभ्याम् अद्रव्यत्वं स्त्रीणां द्रव्यैः समानयोगित्वात्  । जैम्_६,१।१० ।  
  
तथा चान्यार्थदर्शनम्  । जैम्_६,१।११ ।  
  
तादर्थ्यात् कर्म तादर्थ्यम्  । जैम्_६,१।१२ ।  
  
फलोत्साहाविशेषात् तु  । जैम्_६,१।१३ ।  
  
अर्थेन च समवेतत्वात्  । जैम्_६,१।१४ ।  
  
क्रयस्य थर्ममात्रत्वम्  । जैम्_६,१।१५ ।  
  
स्ववत्ताम् अपि दर्शयति  । जैम्_६,१।१६ ।  
  
स्ववतोस् तु वचनाद् ऐककर्म्यं स्यात्  । जैम्_६,१।१७ ।  
  
लिङ्गदर्शनाच् च  । जैम्_६,१।१८ ।  
  
क्रीतत्वात् तु भक्त्या स्वामित्वम् उच्यते  । जैम्_६,१।१९ ।  
  
फलार्थित्वात् तु स्वामित्वेनाभिसम्बन्धः  । जैम्_६,१।२० ।  
  
फलवत्तां च दर्शयति  । जैम्_६,१।२१ ।  
  
द्व्याधानं च द्वियज्ञवत्  । जैम्_६,१।२२ ।  
  
गुणस्य तु विधानत्वात् पत्न्या द्वितीयशब्दः स्यात्  । जैम्_६,१।२३ ।  
  
तस्या यावदुक्तम् आशीर् ब्रह्मचर्यम् अतुल्यत्वात्  । जैम्_६,१।२४ ।  
  
चातुर्वर्ण्यम् अविशेषात्  । जैम्_६,१।२५ ।  
  
निर्देशाद् वा त्रयाणां स्याद् अग्न्याधेये ऽसम्बन्धः क्रतुषु ब्राह्मणश्रुतेर् इत्य् आत्रेयः  । जैम्_६,१।२६ ।  
  
निमित्तार्थे न बादरिस् तस्मात् सर्वाधिकारं स्यात्  । जैम्_६,१।२७ ।  
  
अपि वान्यार्थदर्शनाद् यथाश्रुति प्रतीयेत  । जैम्_६,१।२८ ।  
  
निर्देशात् तु पक्षे स्यात्  । जैम्_६,१।२९ ।  
  
वैगुण्यान् नेति चेत्  । जैम्_६,१।३० ।  
  
न काम्यत्वात्  । जैम्_६,१।३१ ।  
  
संस्कारे च तत्प्रधानत्वात्  । जैम्_६,१।३२ ।  
  
अपि वा वेदनिर्देशाद् अपशूद्राणां प्रतीयेत  । जैम्_६,१।३३ ।  
  
गुणार्थित्वान् नेति चेत्  । जैम्_६,१।३४ ।  
  
संस्कारस्य तदर्थत्वाद् विद्यायां पुरुषश्रुतिः  । जैम्_६,१।३५ ।  
  
विद्यानिर्देशान् नेति चेत्  । जैम्_६,१।३६ ।  
  
अबैद्यत्वाद् अभावः कर्मणि स्यात्  । जैम्_६,१।३७ ।  
  
तथा चान्यार्थदर्शनम्  । जैम्_६,१।३८ ।  
  
त्रयाणां द्रव्यसम्पन्नः कर्मणी द्रव्यसिद्धत्वात्  । जैम्_६,१।३९ ।  
  
अनित्यत्वात् तु नैवं स्याद् अर्थाद् धि द्रव्यसंयोगः  । जैम्_६,१।४० ।  
  
अङ्गहीनश् च तद्धर्मा  । जैम्_६,१।४१ ।  
  
उत्पत्तौ नित्यसंयोगात्  । जैम्_६,१।४२ ।  
  
अत्र्यार्षेयस्य हानं स्यात्  । जैम्_६,१।४३ ।  
  
वचनाद् रथकारस्याधाने ऽस्य सर्वशेषत्वात्  । जैम्_६,१।४४ ।  
  
न्याय्यो वा कर्मसंयोगाच् छूद्रस्य प्रतिषिद्धतत्वात्  । जैम्_६,१।४५ ।  
  
अकर्मत्वात् तु नैवं स्यात्  । जैम्_६,१।४६ ।  
  
आनर्थक्यं च संयोगात्  । जैम्_६,१।४७ ।  
  
गुणार्थेनेति चेत्  । जैम्_६,१।४८ ।  
  
उक्तम् अनिमित्तत्वम्  । जैम्_६,१।४९ ।  
  
सौधन्वनास् तु हीनत्वान् मन्त्रवर्णात् प्रतीयेरन्  । जैम्_६,१।५० ।  
  
रथपतिर् निषादः स्याच् छब्दसामर्थ्यात्  । जैम्_६,१।५१ ।  
  
लिङ्गदर्शनाच् च  । जैम्_६,१।५२ ।  
  
_______________  

पुरुषार्थैकसिद्धित्वात् तस्य तस्याधिकारः स्यात्  । जैम्_६,२।१ ।  
  
अपि चोत्पत्तिसंयोगो यथा स्यात् सत्वदर्यशनं तथाभावो विभागे स्यात्  । जैम्_६,२।२ ।  
  
प्रयोगे पुरुषश्रुतेर् यथाकामी प्रयोगे स्यात्  । जैम्_६,२।३ ।  
  
प्रत्यर्थं श्रुतिभाव इति चेत्  । जैम्_६,२।४ ।  
  
तादर्थ्ये न गुणार्थतानुक्ते ऽर्थान्तरत्वात् कर्तुः प्रधानभूतत्वात्  । जैम्_६,२।५ ।  
  
अपि वा कामसंयोगे सम्बन्धात् प्रयोगायोपदिश्येत प्रत्यर्थं हि विधिश्रुतिर् विषाणावत्  । जैम्_६,२।६ ।  
  
अन्यस्य स्याद् इति चेत्  । जैम्_६,२।७ ।  
  
अन्यार्थेनाभिसम्बन्धः  । जैम्_६,२।८ ।  
  
फलकामो निमित्तम् इति चेत्  । जैम्_६,२।९ ।  
  
न नित्यत्वात्  । जैम्_६,२।१० ।  
  
कर्म तथेति चेत्  । जैम्_६,२।११ ।  
  
न समवायात्  । जैम्_६,२।१२ ।  
  
प्रकमात् तु नियम्येतारम्भस्य क्रियानिमित्तत्वात्  । जैम्_६,२।१३ ।  
  
फलार्थित्वाद् वानियमो यथानुपक्रान्ते  । जैम्_६,२।१४ ।  
  
नियमो वा तन्निमित्तत्वात् कर्तुस् तत्कारणं स्यात्  । जैम्_६,२।१५ ।  
  
लोके कर्माणि वेदवत् ततो ऽधिपुरुषज्ञानम्  । जैम्_६,२।१६ ।  
  
अपराधे ऽपि च तैः शास्त्रम्  । जैम्_६,२।१७ ।  
  
अशास्त्रात् तूपसम्प्राप्तिः शास्त्रं स्यान् न प्रकल्पकं तस्माद् अर्थेन गम्येताप्राप्ते शास्त्रम् अर्थवत्  । जैम्_६,२।१८ ।  
  
प्रतिषेधेष्व् अकर्मत्वात् क्रिया स्यात् प्रतिषिद्धानां विभक्तत्वाद् अकर्मणाम्  । जैम्_६,२।१९ ।  
  
शास्त्राणां त्व् अर्थवत्वेन पुरुषार्थो विधीयते तयोर्   
असमवायित्वात् तादर्थ्ये विध्यतिक्रमः  । जैम्_६,२।२० ।  
  
तस्मिंस् तु शिष्यमाणानि जननेन प्रवर्तेरन्  । जैम्_६,२।२१ ।  
  
अपि वा वेदतुल्यत्वाद् उपायेन प्रवर्तेरन्  । जैम्_६,२।२२ ।  
  
अभ्यासो ऽकर्मशेषत्वात् पुरुषार्थो विधीयते  । जैम्_६,२।२३ ।  
  
तस्मिन्न् असम्भवन्न् अर्थात्  । जैम्_६,२।२४ ।  
  
न कालेभ्य उपदिश्यन्ते  । जैम्_६,२।२५ ।  
  
दर्शनात् काललिङ्गानां कालविधानम्  । जैम्_६,२।२६ ।  
  
तेषाम् औत्पत्तिकत्वाद् आगमेन प्रवर्तेत  । जैम्_६,२।२७ ।  
  
तथा हि लिङ्गदर्शनम्  । जैम्_६,२।२८ ।  
तथान्तःक्रतुप्रयुक्तानि  । जैम्_६,२।२९ ।  
  
आचाराद् गृह्यमाणेषु तथा स्यात् पुरुषार्थत्वात्  । जैम्_६,२।३० ।  
  
ब्राह्मणस्य तु सोमविद्याप्रजम् ऋणवाक्येन संयोगात्  । जैम्_६,२।३१ ।  
  
_______________  

सर्वशक्तौ प्रवृत्तिः स्यात् तथाभूतोपदेशात्  । जैम्_६,३।१ ।  
  
अपि वाप्य् एकदेशे स्यात् प्रधाने ह्य् अर्थनिर्वृत्तिर् गुणमात्रम् इतरत् तदर्थत्वात्  । जैम्_६,३।२ ।  
  
तदकर्मणि च दोषस् तस्मात् ततो विशेषः स्यात् प्रधानेनाभिसम्बन्धात्  । जैम्_६,३।३ ।  
  
कर्माभेदं तु जैमिनिः प्रयोगवचनैकत्वात् सर्वेषाम् उपदेशः स्याद् इति  । जैम्_६,३।४ ।  
  
अर्थस्य व्यपवर्गित्वाद् एकस्यापि प्रयोगे स्याद् यथा क्रत्वन्तरेषु  । जैम्_६,३।५ ।  
  
विध्यपराधे च दर्शनात् समाप्तेः  । जैम्_६,३।६ ।  
  
प्रायश्चित्तविधानाच् च  । जैम्_६,३।७ ।  
  
काम्येषु चैवम् अर्थित्वात्  । जैम्_६,३।८ ।  
  
असंयोगात् तु नैवं स्याद् विधेः शब्दप्रमाणत्वात्  । जैम्_६,३।९ ।  
  
अकर्मणि चाप्रत्यवायात्  । जैम्_६,३।१० ।  
  
क्रियाणाम् आश्रितत्वाद् द्रव्यान्तरे विभागः स्यात्  । जैम्_६,३।११ ।  
  
अपि वाव्यतिरेकाद् रूपशब्दाविभागाच् च गोत्ववद् ऐककर्म्यं स्यान् नामधेयं च सत्त्ववत्  । जैम्_६,३।१२ ।  
  
श्रुतिप्रमाणत्वाच् छिष्टाभावे ऽनागमो ऽन्यस्याशिष्टत्वात्  । जैम्_६,३।१३ ।  
  
क्वचिद् विधानाच् च  । जैम्_६,३।१४ ।  
  
आगमो वा चोदनार्थाविशेषात्  । जैम्_६,३।१५ ।  
  
नियमार्थः क्वाचिद् विधिः  । जैम्_६,३।१६ ।  
  
तन् नित्यं तच्चिकीर्षा हि  । जैम्_६,३।१७ ।  
  
न देवताग्निशब्दक्रियमन्यार्थसंयोगात्  । जैम्_६,३।१८ ।  
  
देवतायां च तदर्थत्वात्  । जैम्_६,३।१९ ।  
  
प्रतिषिद्धं चाविशेषेण हि तच्छ्रुतिः  । जैम्_६,३।२० ।  
  
तथा स्वामिनः फलसमवायात् फलस्य कर्मयोगित्वात्  । जैम्_६,३।२१ ।  
  
बहूनां तु प्रवृत्ते ऽन्यमागमयेद् अवैगुण्यात्  । जैम्_६,३।२२ ।  
  
स स्वामी स्यात् संयोगात्  । जैम्_६,३।२३ ।  
  
कर्मकरो वा भृतत्वात्  । जैम्_६,३।२४ ।  
  
तस्मिंश् च फलदर्शनात्  । जैम्_६,३।२५ ।  
  
स तद्धर्मा स्यात् कर्मसंयोगात्  । जैम्_६,३।२६ ।  
  
सामान्यं तच्चिकीर्षा हि  । जैम्_६,३।२७ ।  
  
निर्देशात् तु विकल्पे यत् प्रवृत्तम्  । जैम्_६,३।२८ ।  
  
अशब्दम् इति चेत्  । जैम्_६,३।२९ ।  
  
नानङ्गत्वात्  । जैम्_६,३।३० ।  
  
वचनाच् चान्याय्यम् अभावे तत्सामान्येन प्रतिनिधिर् अभावाद् इतरस्य  । जैम्_६,३।३१ ।  
  
न प्रतिनिधौ समत्वात्  । जैम्_६,३।३२ ।  
  
स्याच् छ्रुतिलक्षणे नियतत्वात्  । जैम्_६,३।३३ ।  
  
न तदीप्सा हि  । जैम्_६,३।३४ ।  
  
मुख्याधिगमे मुख्यम् आगमो हि तदभावात्  । जैम्_६,३।३५ ।  
  
प्रबृत्ते ऽपीति चेत्  । जैम्_६,३।३६ ।  
  
नानर्थकत्वात्  । जैम्_६,३।३७ ।  
  
द्रव्यसंस्कारविरोधे द्रव्यं तदर्थत्वात्  । जैम्_६,३।३८ ।  
  
अर्थद्रव्यविरोधे ऽर्थो द्रव्याभावे तदुत्पत्तेर् द्रव्याणाम् अर्थशेषत्वात्  । जैम्_६,३।३९ ।  
  
विधिर् अप्य् एकदेशे स्यात्  । जैम्_६,३।४० ।  
  
अपि वार्थस्य शक्यत्वाद् एकदेशेन निर्वर्तेतार्थानाम् अविभक्तत्वाद् गुणमात्रम् इतरत् तदर्थत्वात्  । जैम्_६,३।४१ ।  
  
_______________  

शेषाद् द्व्यवदाननाशे स्यात् तदर्थत्वात्  । जैम्_६,४।१ ।  
  
निर्देशाद् वान्यद् आगमयेत्  । जैम्_६,४।२ ।  
  
अपि वा शेषभाजां स्याद् विशिष्टकारणत्वात्  । जैम्_६,४।३ ।  
  
निर्देशाच् छेषभक्षो ऽन्यैः प्रधानवत्  । जैम्_६,४।४ ।  
  
सर्वैर् वा समवायात् स्यात्  । जैम्_६,४।५ ।  
  
निर्देशस्य गुणार्थत्वम्  । जैम्_६,४।६ ।  
  
प्रधाने श्रुतिलक्षणम्  । जैम्_६,४।७ ।  
  
अर्थवद् इति चेत्  । जैम्_६,४।८ ।  
  
न चोदनाविरोधात्  । जैम्_६,४।९ ।  
  
अर्थसमवायत् प्रायश्चित्तम् एकदेशे ऽपि  । जैम्_६,४।१० ।  
  
न त्व् अशेषे वैगुण्यात् तदर्थं हि  । जैम्_६,४।११ ।  
  
स्याद् वा प्राप्तनिमित्तत्वाद् अतद्धर्मो नित्यसंयोगान् न हितस्य गुणार्थेनानित्यत्वात्  । जैम्_६,४।१२ ।  
  
गुणानां च परार्थत्वाद् वचनाद् व्यपाश्रय स्यात्  । जैम्_६,४।१३ ।  
  
भेदार्थम् इति  । जैम्_६,४।१४ ।  
  
न शेषभूतत्वात्  । जैम्_६,४।१५ ।  
  
अनर्थकश् च सर्वनाशे स्यात्  । जैम्_६,४।१६ ।  
  
क्षामे तु सर्वदाहे स्याद् एकदेशस्यावर्जनीयत्वात्  । जैम्_६,४।१७ ।  
  
दर्शनाद् एकदेशे स्यात्  । जैम्_६,४।१८ ।  
  
अन्येन वैतच् छास्त्राद् धि कारणप्राप्तिः  । जैम्_६,४।१९ ।  
  
तद्धविःशब्दान् नेति चेत्  । जैम्_६,४।२० ।  
  
स्याद् अन्यायत्वादिज्यागामी हविः शब्दस् तल्लिङ्गसंयोगात्  । जैम्_६,४।२१ ।  
  
यथाश्रुतीति चेत्  । जैम्_६,४।२२ ।  
  
न तल्लक्षणत्वाद् उपपातो हि कारणम्  । जैम्_६,४।२३ ।  
  
होमाभिषवभक्षणं च तद्वत्  । जैम्_६,४।२४ ।  
  
उभाभ्यां वा न हि तयोर् धर्मशास्त्रम्  । जैम्_६,४।२५ ।  
  
पुनर् आधेयम् ओदनवत्  । जैम्_६,४।२६ ।  
  
द्रव्योत्पत्तेर् वोभयोः स्यात्  । जैम्_६,४।२७ ।  
  
पञ्चशरावस् तु द्रव्यश्रुतेः प्रतिनिधिः स्यात्  । जैम्_६,४।२८ ।  
  
चोदना वा द्रव्यदेवताविधिर् अवाच्ये हि  । जैम्_६,४।२९ ।  
  
स प्रत्यामनेत् स्थानात्  । जैम्_६,४।३० ।  
  
अङ्गविधिर् वा निमित्तसंयोगात्  । जैम्_६,४।३१ ।  
  
विश्वजित्वप्रवृत्ते भावः कर्मणि स्यात्  । जैम्_६,४।३२ ।  
  
निष्क्रयवादाच् च  । जैम्_६,४।३३ ।  
  
वत्ससंयोगे व्रतचोदना स्यात्  । जैम्_६,४।३४ ।  
  
कालो वोत्पन्नसंयोगाद् यथोक्तस्य  । जैम्_६,४।३५ ।  
  
अर्थापरिमाणाच् च  । जैम्_६,४।३६ ।  
  
वत्सस् तु श्रुतिसंयोगात् तदङ्गं स्यात्  । जैम्_६,४।३७ ।  
  
कालस् तु स्याद् अचोदनात्  । जैम्_६,४।३८ ।  
  
अनर्थकश् च कर्मसंयोगे  । जैम्_६,४।३९ ।  
  
अवचनाच् च स्वशब्दस्य  । जैम्_६,४।४० ।  
  
कालश् चेत् सन्नयत्पक्षे तल्लिङ्गसंयोगात्  । जैम्_६,४।४१ ।  
  
कालार्थत्वाद् वोभयोः प्रतीयेत  । जैम्_६,४।४२ ।  
  
प्रस्तरे शाखाश्रयणवत्  । जैम्_६,४।४३ ।  
  
कालविधिर् वोभयोर् विद्यामानत्वात्  । जैम्_६,४।४४ ।  
  
अतत्संस्कारार्थत्वाच् च  । जैम्_६,४।४५ ।  
  
तस्माच् च विप्रयोगे स्यात्  । जैम्_६,४।४६ ।  
  
उपवेषश् च पक्षे स्यात्  । जैम्_६,४।४७ ।  
  
_______________  

अभ्युदये कालापराधाद् इज्याचोदना स्याद् यथा पञ्चशरावे  । जैम्_६,५।१ ।  
  
अपनयो वा विद्यानत्वात्  । जैम्_६,५।२ ।  
  
तद्रूपत्वाच् च शब्दानाम्  । जैम्_६,५।३ ।  
  
आतञ्चनाभ्यासस्य दर्शनात्  । जैम्_६,५।४ ।  
  
अपूर्वत्वाद् विधानं स्यात्  । जैम्_६,५।५ ।  
  
पयोदोषात् पञ्चशरावे ऽदुष्टं हीतरत्  । जैम्_६,५।६ ।  
  
सान्नाय्यो ऽपि तथेति चेत्  । जैम्_६,५।७ ।  
  
न तस्यादुष्टत्वाद् अविशिष्टं हि कारणम्  । जैम्_६,५।८ ।  
  
लक्षणार्थाश्रुतिः  । जैम्_६,५।९ ।  
  
उपांशुयाजे ऽवचनाद् यथाप्रकृति  । जैम्_६,५।१० ।  
  
अपनयो वा प्रवृत्या यथेतरेषाम्  । जैम्_६,५।११ ।  
  
निरुप्ते स्यात् तत्संयोगात्  । जैम्_६,५।१२ ।  
  
प्रवृत्ते वा प्रापणान् निमित्तस्य  । जैम्_६,५।१३ ।  
  
लक्षणमात्रम् इतरत्  । जैम्_६,५।१४ ।  
  
तथा चान्यार्थदर्शनम्  । जैम्_६,५।१५ ।  
  
अनिरुप्ते ऽभ्युदिते प्राकृतीभ्यो निर्वपेद् इत्य् आश्मरथ्यस् तण्डुलभूतेष्व् अपनयात्  । जैम्_६,५।१६ ।  
  
व्यूर्ध्वभाग्भ्यस् त्व् आलेखनस् तत्कारित्वाद् देवतापनयस्य  । जैम्_६,५।१७ ।  
  
विनिरुप्ते न मुष्टीनाम् अपनयस् तद्गुणत्वात्  । जैम्_६,५।१८ ।  
  
अप्राकृतेन हि संयोगस् तत्स्थानीयत्वात्  । जैम्_६,५।१९ ।  
  
अभावाच् चेतरस्य स्यात्  । जैम्_६,५।२० ।  
  
सान्नाय्यसंयोगान् नासन्नायतः स्यात्  । जैम्_६,५।२१ ।  
  
औषधसंयोगाद् वोभयोः  । जैम्_६,५।२२ ।  
  
वैगुण्यान् नेति चेत्  । जैम्_६,५।२३ ।  
  
नातत्संस्कारत्वात्  । जैम्_६,५।२४ ।  
  
साम्युत्थाने विश्वजित्क्रीते विभागसंयोगात्  । जैम्_६,५।२५ ।  
  
प्रवृते वा प्रापणान् निमित्तस्य  । जैम्_६,५।२६ ।  
  
आदेशार्थेतरा श्रुतिः  । जैम्_६,५।२७ ।  
  
दीक्षापरिमाणे यथाकाम्यविशेषात्  । जैम्_६,५।२८ ।  
  
द्वादशाहस् तु लिङ्गात् स्यात्  । जैम्_६,५।२९ ।  
  
पौर्णमास्याम् अनियमो ऽविशेषात्  । जैम्_६,५।३० ।  
  
आनन्तर्यात् तु चैत्री स्यात्  । जैम्_६,५।३१ ।  
  
माघी वैकाष्टकाश्रुतेः  । जैम्_६,५।३२ ।  
  
अन्या अपीति चेत्  । जैम्_६,५।३३ ।  
  
न भक्तित्वाद् एषा हि लोके  । जैम्_६,५।३४ ।  
  
दीक्षापराधे चानुग्रहात्  । जैम्_६,५।३५ ।  
  
उत्थाने चानुप्ररोहात्  । जैम्_६,५।३६ ।  
  
अस्यां च सर्वलिङ्गानि  । जैम्_६,५।३७ ।  
  
दीक्षाकालस्य शिष्टत्वाद् अतिक्रमे नियतानाम् अनुत्कर्षः प्राप्तकालत्वात्  । जैम्_६,५।३८ ।  
उत्कर्षो वा दीक्षितत्वाद् अविशिष्टं हि कारणम्  । जैम्_६,५।३९ ।  
  
तत्र प्रतिहोमो न विद्यते यथा पूर्वेषाम्  । जैम्_६,५।४० ।  
  
कालप्राधान्याच् च  । जैम्_६,५।४१ ।  
  
प्रतिषेधाच् चोर्ध्वम् अवभृथादेष्टे  । जैम्_६,५।४२ ।  
  
प्रतिहोमश् चेत् सायम् अग्निहोत्रप्रभृतीनि हूयेरन्  । जैम्_६,५।४३ ।  
  
प्रातस् तु षोडशिनि  । जैम्_६,५।४४ ।  
  
प्रायश्चित्तम् अधिकारे सर्वत्र दोषमामान्यात्  । जैम्_६,५।४५ ।  
  
प्रकरणे वा शब्दहेतुत्वात्  । जैम्_६,५।४६ ।  
  
अतिद्विकारश् च  । जैम्_६,५।४७ ।  
  
व्यापन्नस्याप्सु गतौ यद् अभोज्यम् आर्याणां तत् प्रतीयेत  । जैम्_६,५।४८ ।  
  
विभागश्रुतेः प्रायश्चित्तं यौगपद्ये न विद्यते  । जैम्_६,५।४९ ।  
  
स्याद् वा प्राप्तनिमित्तत्वात् कालमात्रम् एकम्  । जैम्_६,५।५० ।  
  
तत्र विप्रतिषेधाद् विकल्पः स्यात्  । जैम्_६,५।५१ ।  
  
प्रयोगान्तरे वोभयानुग्रहः स्यात्  । जैम्_६,५।५२ ।  
  
न चैकसंयोगात्  । जैम्_६,५।५३ ।  
  
पौर्वापर्ये पूर्वदौर्बल्यं प्रकृतिवत्  । जैम्_६,५।५४ ।  
  
यद्य् उद्गाता जघन्यः स्यात् पुनर् यज्ञे सर्ववेदसं दद्याद् यथेतरस्मिन्  । जैम्_६,५।५५ ।  
  
अहर्गणे यस्मिन्न् अपच्छेदस् तद् आवर्तेत कर्म पृथक्त्वात्  । जैम्_६,५।५६ ।  
  
_______________  

सन्निपाते वैगुण्यात् प्रकृतिवत् तुल्यकल्पा यजेरन्  । जैम्_६,६।१ ।  
  
वचनाद् वाशिरोवत्स्यात्  । जैम्_६,६।२ ।  
  
न वानारभ्यवादत्वात्  । जैम्_६,६।३ ।  
  
स्याद् वा यज्ञार्थत्वाद् औदुम्बरीवत्  । जैम्_६,६।४ ।  
  
न तत्प्रधानत्वात्  । जैम्_६,६।५ ।  
  
औदुम्बर्याः परार्थत्वात् कपालवत्  । जैम्_६,६।६ ।  
  
अन्येनापीति चेत्  । जैम्_६,६।७ ।  
  
नैकत्वात्तस्य चानधिकाराच् छब्दस्य चाविभक्तत्वात्  । जैम्_६,६।८ ।  
  
सन्निपातात् तु निमित्तविघातः स्याद् बृहद्रथन्तरवद् विभक्तशिष्टत्वाद् वसिष्ठनिर्वर्त्ये  । जैम्_६,६।९ ।  
  
अपि वा कृत्स्नसंयोगाद् अविघातः प्रतीयेत स्वामित्वेनाभिसम्बन्धात्  । जैम्_६,६।१० ।  
  
साम्नोः कर्मवृद्ध्यैकदेशेन संयोगे गुणत्वेनाभिसम्बन्धस् तस्मात् तत्र विघातः स्यात्  । जैम्_६,६।११ ।  
  
वचनात् तु द्विसंयोगस् तस्माद् एकस्य पाणिवत्  । जैम्_६,६।१२ ।  
  
अर्थाभावात् तु नैवं स्यात्  । जैम्_६,६।१३ ।  
  
अर्थानां च विभक्तत्वान् न तच्छ्रुतेन सम्बन्धः  । जैम्_६,६।१४ ।  
  
प्राणेः प्रत्यङ्गभावाद् असम्बन्धः प्रतीयेत  । जैम्_६,६।१५ ।  
  
सत्राणि सर्ववर्णामाम् अविशेषात्  । जैम्_६,६।१६ ।  
  
लिङ्गदर्शनाच् च  । जैम्_६,६।१७ ।  
  
ब्राह्मणानां वेतरयोर् आर्त्विज्यभावात्  । जैम्_६,६।१८ ।  
  
वचनाद् इति चेत्  । जैम्_६,६।१९ ।  
  
न स्वामित्वं हि विधीयते  । जैम्_६,६।२० ।  
  
गार्हपते वा स्याताम् अविप्रतिषेधात्  । जैम्_६,६।२१ ।  
  
न वा कल्पविरोधात्  । जैम्_६,६।२२ ।  
  
स्वामित्वाद् इतरेषाम् अहीने लिङ्गदर्शनम्  । जैम्_६,६।२३ ।  
  
वासिष्ठानां वा ब्रह्मत्वनियमात्  । जैम्_६,६।२४ ।  
  
सर्वेषां वा प्रतिप्रसवात्  । जैम्_६,६।२५ ।  
  
विश्वामित्रस्य हौत्रनियमाद् भृगुशुनकवसिष्ठानाम् अनधिकारः  । जैम्_६,६।२६ ।  
  
विहारस्य प्रभुत्वाद् अनग्नीनाम् अपि स्यात्  । जैम्_६,६।२७ ।  
  
सारस्वते च दर्शनात्  । जैम्_६,६।२८ ।  
  
प्रायश्चित्तविधानाच् च  । जैम्_६,६।२९ ।  
  
साग्नीनां वेष्टिपूर्वत्वात्  । जैम्_६,६।३० ।  
  
स्वार्थेन च प्रयुक्तत्वात्  । जैम्_६,६।३१ ।  
  
सन्निवापं च दर्शयति  । जैम्_६,६।३२ ।  
  
जुह्वादीनाम् अप्रयुक्तत्वात् सन्देहे यथाकामी प्रतीयेत  । जैम्_६,६।३३ ।  
  
अपि वान्यानि पात्राणि साधारणानि कुर्वीरन् विप्रतिषेधाच् छास्त्रकृत्वात्  । जैम्_६,६।३४ ।  
  
प्रायश्चित्तम् आपदि स्यात्  । जैम्_६,६।३५ ।  
  
पुरुषकल्पेन विकृतौ कर्तृनियमः स्याद् यज्ञस्य तद्गुणत्वाद् अभावाद् इतरान् प्रत्येकस्मिन्न् अधिकारः स्यात्  । जैम्_६,६।३६ ।  
  
लिङ्गाच् चेज्याविशेषवत्  । जैम्_६,६।३७ ।  
  
न वा संयोगपृथक्त्वाद् गुणस्येज्याप्रधानत्वाद् असंयुक्ता हि चोदना  । जैम्_६,६।३८ ।  
  
इज्यायां तद्गुणत्वाद् विशेषेण नियमयेत  । जैम्_६,६।३९ ।  
  
_______________  

स्वदाने सर्वम् अविशेषात्  । जैम्_६,७।१ ।  
  
यस्य वा प्रभुः स्याद् इतरस्याशक्यत्वात्  । जैम्_६,७।२ ।  
  
न भूमिः स्यात् सर्वान् प्रत्यविशिष्टत्वात्  । जैम्_६,७।३ ।  
  
अकार्यत्वाच् च ततः पुनर् विशेषः स्यात्  । जैम्_६,७।४ ।  
  
नित्यत्वाच् चानित्यैर् नास्ति सम्बन्धः  । जैम्_६,७।५ ।  
  
शूद्रश् च धर्मशास्त्रत्वात्  । जैम्_६,७।६ ।  
  
दक्षिणाकाले यत् स्वं तत् प्रतीयेत तद्दानसंयोगात्  । जैम्_६,७।७ ।  
  
अशेषत्वात् तदन्तः स्यात् कर्मणो द्रव्यसिद्धित्वात्  । जैम्_६,७।८ ।  
  
अपि वा शेषकर्म स्यात् क्रतोः प्रत्यक्षशिष्टत्वात्  । जैम्_६,७।९ ।  
  
तथा चान्यार्थदर्शनम्  । जैम्_६,७।१० ।  
  
अशेषं तु समञ्जसादानेन शेषकर्म स्यात्  । जैम्_६,७।११ ।  
  
नादानस्यानित्यत्वात्  । जैम्_६,७।१२ ।  
  
दीक्षासु विनिर्देशाद् अक्रत्वर्थेन संयोगस् तस्माद् अविरोधः स्यात्  । जैम्_६,७।१३ ।  
  
अहर्गणे च तद्धर्मः स्यात् सर्वेषाम् अविशेषात्  । जैम्_६,७।१४ ।  
  
द्वादशशतं वा प्रकृतिवत्  । जैम्_६,७।१५ ।  
  
अतद्गुणत्वात् नैवं स्यात्  । जैम्_६,७।१६ ।  
  
लिङ्गदर्शनाच् च  । जैम्_६,७।१७ ।  
  
विकारः सन्न् उभयतो ऽविशेषात्  । जैम्_६,७।१८ ।  
  
अधिकं वा प्रतिप्रसवात्  । जैम्_६,७।१९ ।  
  
अनुग्रहाच् च पादवत्  । जैम्_६,७।२० ।  
  
अपरिमिते  शिष्टस्य सङ्ख्याप्रतिषेधस् तच्छ्रुतित्वात्  । जैम्_६,७।२१ ।  
  
कल्पान्तरं वा तुल्यवत् प्रसङ्ख्यानात्  । जैम्_६,७।२२ ।  
  
अनियमो ऽविशेषात्  । जैम्_६,७।२३ ।  
  
अधिकं वा स्याद् बहूर्थत्वाद् इतरेषां सन्निधानात्  । जैम्_६,७।२४ ।  
  
अर्थवादश् च तदर्थवत्  । जैम्_६,७।२५ ।  
  
परकृतिपुराकल्पं च मनुष्यधर्मः स्याद् अर्थाय ह्य् अनुकीर्तनम्  । जैम्_६,७।२६ ।  
  
तद्युक्ते च प्रतिषेधात्  । जैम्_६,७।२७ ।  
  
निर्देशाद् वा तद्धर्मः स्यात् पञ्चावत्तवत्  । जैम्_६,७।२८ ।  
  
विधौ तु वेदसंयोगाद् उपदेशः स्यात्  । जैम्_६,७।२९ ।  
  
अर्थवादो वा विधिशेषत्वात् तस्मान् नित्यानुवादः स्यात्  । जैम्_६,७।३० ।  
  
सहस्रसंवत्सरं तदायुषाम् असम्भवान् मनुष्येषु  । जैम्_६,७।३१ ।  
  
अपि वा तदधिकारान् मनुष्यधर्मः स्यात्  । जैम्_६,७।३२ ।  
  
नासामर्थ्यात्  । जैम्_६,७।३३ ।  
  
सम्बन्धादर्शनात्  । जैम्_६,७।३४ ।  
  
स कुलकल्पः स्याद् इति कार्ष्णाजिनिर् एकस्मिन्न् असम्भवात्  । जैम्_६,७।३५ ।  
  
अपि वा कृत्स्नसंयोगाद् एकस्यैव प्रयोगः स्यात्  । जैम्_६,७।३६ ।  
  
विप्रतिषेधात् तु गुण्यन्यतरः स्याद् इति लावुकायनः  । जैम्_६,७।३७ ।  
  
संवत्सरो विचालित्वात्  । जैम्_६,७।३८ ।  
  
सा प्रकृतिः स्याद् अधिकारात्  । जैम्_६,७।३९ ।  
  
अहानि वाभिसङ्ख्यत्वात्  । जैम्_६,७।४० ।  
  
_______________  

इष्टिपूर्वत्वाद् अक्रतुशेषो होमः संस्कृतेष्व् अग्निषु स्याद् पूर्वो ऽप्य् आधानस्य सर्वशेषत्वात्  । जैम्_६,८।१ ।  
  
इष्टित्वे न तु संस्तवश् चतुर्होतॄन् असंस्कृतेषु दर्शयति  । जैम्_६,८।२ ।  
  
उपदेशस् त्व् अपूर्वत्वात्  । जैम्_६,८।३ ।  
  
स सर्वेषाम् अविशेषात्  । जैम्_६,८।४ ।  
  
अपि वा क्रत्वभावाद् अनाहिताग्नेर् अशेषभूतनिर्देशः  । जैम्_६,८।५ ।  
  
जपो वानग्निसंयोगात्  । जैम्_६,८।६ ।  
  
इष्टित्वेन संस्तुते होमः स्याद् अनारभ्याग्निसंयोगाद् इतरेषाम् अवाच्यत्वात्  । जैम्_६,८।७ ।  
  
उभयोः पितृयज्ञवत्  । जैम्_६,८।८ ।  
  
निर्देशो वानाहिताग्नेर् अनारभ्याग्निसंयोगात्  । जैम्_६,८।९ ।  
  
पितृयज्ञे संयुक्तस्य पुनर् वचनम्  । जैम्_६,८।१० ।  
  
उपनयन्न् आदधीत होमसंयोगात्  । जैम्_६,८।११ ।  
  
स्थपतीष्टवल् लौकिके वा विद्याकर्मानुपूर्वत्वात्  । जैम्_६,८।१२ ।  
  
आधानं च भार्यासंयुक्तम्  । जैम्_६,८।१३ ।  
  
अकर्म चोर्ध्वम् आधानात् तत्समवायो हि कर्मभिः  । जैम्_६,८।१४ ।  
  
श्राद्धवद् इति चेत्  । जैम्_६,८।१५ ।  
  
न श्रुतिविप्रतिषेधात्  । जैम्_६,८।१६ ।  
  
सर्वार्थत्वाच् च पुत्रार्थो न प्रयोजयेत्  । जैम्_६,८।१७ ।  
  
सोमपानात् तु प्रापणं द्वितीयस्य तस्माद् उपयच्छेत्  । जैम्_६,८।१८ ।  
  
पितृयज्ञे तु दर्शनात् प्राग् आधानात् प्रतीयेत  । जैम्_६,८।१९ ।  
  
स्थपतीष्टिः प्रयाजवद् अग्नयाधेयं प्रयोजयेत् तादर्थ्याच् चापवृज्येत  । जैम्_६,८।२० ।  
  
अपि वा लौकिके ऽग्नौ स्याद् आधानस्यासर्वशेषत्वात्  । जैम्_६,८।२१ ।  
  
अवकीर्णिपशुश् च तद्वद् आधानस्याप्राप्तकलत्वात्  । जैम्_६,८।२२ ।  
  
उदगयनपूर्वपक्षाहः पुण्याहेषु दैवानि स्मृतिरूपान्य् आर्थदर्शनात्  । जैम्_६,८।२३ ।  
  
अहनि च कर्मसाकल्यम्  । जैम्_६,८।२४ ।  
  
इतरेषु तु पित्र्याणि  । जैम्_६,८।२५ ।  
  
याच्ञाक्रयणम् अविद्यमाने लोकवत्  । जैम्_६,८।२६ ।  
  
नियतं वार्थवत्वात् स्यात्  । जैम्_६,८।२७ ।  
  
तथा भक्षप्रैषाच् छादनसञ्ज्ञप्तहोमद्वेषम्  । जैम्_६,८।२८ ।  
  
अनर्थकं त्व् अनित्यं स्यात्  । जैम्_६,८।२९ ।  
  
पशुचोदनायाम् अनियमो ऽविशेषात्  । जैम्_६,८।३० ।  
  
छागो वा मन्त्रवर्णात्  । जैम्_६,८।३१ ।  
  
न चोदनाविरोधात्  । जैम्_६,८।३२ ।  
आर्षेयवद् इति चेत्  । जैम्_६,८।३३ ।  
  
न तत्र ह्य् अचोदित्वात्  । जैम्_६,८।३४ ।  
  
नियमो वैकार्थ्यं ह्य् अर्थभेदाद् भेदः पृथवत्वेनाभिधानात्  । जैम्_६,८।३५ ।  
  
अनियमो वार्थान्तरत्वाद् अन्यत्वं व्यतिरेकशब्दभेदाभ्याम्  । जैम्_६,८।३६ ।  
  
रूपाल् लिङ्गाच् च  । जैम्_६,८।३७ ।  
  
छागे न कर्माख्या रूपलिङ्गाभ्याम्  । जैम्_६,८।३८ ।  
  
रूपान्यत्वान् न जातिशब्दः स्यात्  । जैम्_६,८।३९ ।  
  
विकारो नौत्पत्तिकत्वात्  । जैम्_६,८।४० ।  
  
स नैमित्तिकः पशोर् गुणस्याचोदितत्वात्  । जैम्_६,८।४१ ।  
  
जातेर् वा तत्प्रायवचनार्थवत्वाभ्याम्  । जैम्_६,८।४२ ।  

________________________________________________  

श्रुतिप्रमाणत्वाच् छेषाणां मुख्यभेदे यथाधिकारं भावः स्यात्  । जैम्_७,१।१ ।  
  
उत्पत्त्यर्थाविभागाद् वा सत्त्ववद् ऐकधर्म्यं स्यात्  । जैम्_७,१।२ ।  
  
चोदनाशेषभावाद् वा तद्भेदाद् व्यवतिष्ठेरन्न् उत्पत्तेर् गुणभूतत्वात्  । जैम्_७,१।३ ।  
  
सत्वे लक्षणसंयोगात् सार्वत्रिकं प्रतीयेत  । जैम्_७,१।४ ।  
  
अविभागात् तु नैवं स्यात्  । जैम्_७,१।५ ।  
  
द्व्यर्थत्वं च विप्रतिषिद्धम्  । जैम्_७,१।६ ।  
  
उत्पत्तौ विध्यभावाद् वा चोदनायां प्रवृत्तिः स्यात् ततश् च कर्मभेदः स्यात्  । जैम्_७,१।७ ।  
  
यदि वाप्य् अभिधानवत् सामान्यात् सर्वधर्मः स्यात्  । जैम्_७,१।८ ।  
  
अर्थस्य त्व् अविभक्तत्वात् तथा स्याद् अभिधानेषु पूर्ववत्त्वात् प्रयोगस्य कर्मणः शब्दभाव्यत्वाद् विभागाच् छेषाणाम् अप्रवृत्तिः स्यात्  । जैम्_७,१।९ ।  
  
स्मृतिर् इति चेत्  । जैम्_७,१।१० ।  
  
न पूर्ववत्वात्  । जैम्_७,१।११ ।  
  
अर्थस्य शब्दभाव्यत्वात् प्रकरणनिबन्धनाच् छब्दाद् एवान्यत्र भावः स्यात्  । जैम्_७,१।१२ ।  
  
सामाने पूर्ववत्वाद् उत्पन्नाधिकारः स्यात्  । जैम्_७,१।१३ ।  
  
श्येनस्येति चेति  । जैम्_७,१।१४ ।  
  
नासन्निधानात्  । जैम्_७,१।१५ ।  
  
अपि वा यद्य् अपूर्वत्वाद् इतरदधिकार्थे ज्यौतिष्टोमिकाद् विधेस् तद्वाचकं समानं स्यात्  । जैम्_७,१।१६ ।  
  
पञ्चसञ्चरेष्व् अर्थवादातिदेशः सन्निधानात्  । जैम्_७,१।१७ ।  
  
सर्वस्य वैकशब्द्यात्  । जैम्_७,१।१८ ।  
  
लिङ्गदर्शनाच् च  । जैम्_७,१।१९ ।  
  
विहिताम्नानान् नेति चेत्  । जैम्_७,१।२० ।  
  
नेतरार्थत्वात्  । जैम्_७,१।२१ ।  
  
एककपालैन्द्राग्नौ च तद्वत्  । जैम्_७,१।२२ ।  
  
एककपालानां वैश्वदेविकः प्रकृतिर् आग्रयणे सर्वहोमापरिवृत्तिदर्शनाद् अवभृथे च सकृद् द्व्यवदानस्य वचनात्  । जैम्_७,१।२३ ।  
  
_______________  

साम्नो ऽभिधानशब्देन प्रवृत्तिः स्याद् यथाशिष्टम्  । जैम्_७,२।१ ।  
  
शब्दैस् त्व् अर्थविधित्वाद् अर्थान्तरे ऽप्रवृत्तिः स्यात् पृथग्भावात् क्रियाया ह्य् अभिसम्बन्धः  । जैम्_७,२।२ ।  
  
स्वार्थे वा स्यात् प्रयोजनं क्रियायास् तदङ्गभावेनोपदिश्येरन्  । जैम्_७,२।३ ।  
  
शब्दमात्रम् इति चेत्  । जैम्_७,२।४ ।  
  
नौत्पत्तिकत्वात्  । जैम्_७,२।५ ।  
  
शास्त्रं चैवम् अनर्थकं स्यात्  । जैम्_७,२।६ ।  
  
स्वरस्येति चेत्  । जैम्_७,२।७ ।  
  
नार्थाभावाच् छ्रुतेर् असम्बन्धः  । जैम्_७,२।८ ।  
  
स्वरस् तूत्पत्तिषु स्यान् मात्रावर्णाविभक्तत्वात्  । जैम्_७,२।९ ।  
  
लिङ्गदर्शनाच् च  । जैम्_७,२।१० ।  
  
अश्रुतेस् तु विकारस्योत्तरासु यथाश्रुति  । जैम्_७,२।११ ।  
  
शब्दानां चासामञ्जस्यम्  । जैम्_७,२।१२ ।  
  
अपि तु कर्मशब्दः स्याद् भावो ऽर्थः प्रसिद्धग्रहणत्वाद् विकारो ह्य् अविशिष्टो ऽन्यैः  । जैम्_७,२।१३ ।  
  
अद्रव्यं चापि दृश्यते  । जैम्_७,२।१४ ।  
  
तस्य च क्रिया ग्रहणार्था नानार्थेषु विरूपित्वाद् अर्थो ह्य् आसामलौकिको विधानात्  । जैम्_७,२।१५ ।  
  
तस्मिन् सञ्ज्ञाविशेषाः स्युर् विकारपृथक्त्वात्  । जैम्_७,२।१६ ।  
  
योनिशस्याश् च तुल्यवद् इतराभिर् विधीयन्ते  । जैम्_७,२।१७ ।  
  
अयोनौ चापि दृश्यते ऽतथायोनि  । जैम्_७,२।१८ ।  
  
ऐकार्थ्ये नास्ति वैरूप्यम् इति चेत्  । जैम्_७,२।१९ ।  
  
स्याद् अर्थान्तरेष्व् अनिष्पत्तेर् यथा पाके  । जैम्_७,२।२० ।  
  
शब्दानां च सामञ्जस्यं  । जैम्_७,२।२१ ।  
  
_______________  

उक्तं क्रियाभिधानं तच्छ्रुताव् अन्यत्र विधिप्रदेशः स्यात्  । जैम्_७,३।१ ।  
  
अपूर्वे वापि भागित्वात्  । जैम्_७,३।२ ।  
  
नाम्नस् त्व् औत्पत्तिकत्वात्  । जैम्_७,३।३ ।  
  
प्रत्यक्षाद् गुणसंयोगात् क्रियाभिधानं स्यात् तदभावे ऽप्रसिद्धं स्यात्  । जैम्_७,३।४ ।  
  
अपि वा सत्रकर्मणि गुणार्थैषा श्रुतिः स्यात्  । जैम्_७,३।५ ।  
  
विश्वजिति सर्वपृष्ठे तत्पूर्वकत्वाज् ज्यौतिष्टोमिकानि पृष्ठान्य् अस्ति च पृष्ठशब्दः  । जैम्_७,३।६ ।  
  
षडहाद् वा तत्र हि चोदना  । जैम्_७,३।७ ।  
  
लिङ्गाच् च  । जैम्_७,३।८ ।  
  
उत्पन्नाधिकारो ज्योतिष्टोमः  । जैम्_७,३।९ ।  
  
द्वयोर् विधिर् इति चेत्  । जैम्_७,३।१० ।  
  
न व्यर्थत्वात् सर्वशब्दस्य  । जैम्_७,३।११ ।  
  
तथावभृथः सोमात्  । जैम्_७,३।१२ ।  
  
प्रकृतेर् इति चेत्  । जैम्_७,३।१३ ।  
  
न भक्तित्वात्  । जैम्_७,३।१४ ।  
  
लिङ्गदर्शनाच् च  । जैम्_७,३।१५ ।  
  
द्रव्यादेशे तद्द्रव्यः श्रुतिसंयोगात् पुरोडाशस् त्व् अनादेशे तत्प्रकृतित्वात्  । जैम्_७,३।१६ ।  
  
गुणविधिस् तु न गृह्णीयात् समत्वात्  । जैम्_७,३।१७ ।  
  
निर्मन्थ्यादिषु चैवम्  । जैम्_७,३।१८ ।  
  
प्रणयनं तु सौमिकम् अवाच्यं हीतरत्  । जैम्_७,३।१९ ।  
  
उत्तरवेदिप्रतिषेधश् च तद्वत्  । जैम्_७,३।२० ।  
  
प्राकृतं वानामत्वात्  । जैम्_७,३।२१ ।  
  
परिसङ्ख्यर्थं श्रवणं गुणार्थवादो वा  । जैम्_७,३।२२ ।  
  
प्रथमोत्तमयोः प्रणयनमुत्तरवेदिप्रतिषेधात्  । जैम्_७,३।२३ ।  
  
मध्यमयोर् वा गत्यर्थवादात्  । जैम्_७,३।२४ ।  
  
औत्तरवेदिको ऽनारभ्यवादप्रतिषेधः  । जैम्_७,३।२५ ।  
  
स्वरसामैककपालामिक्षं च लिङ्गदर्शनात्  । जैम्_७,३।२६ ।  
  
चोदनासामान्याद् वा  । जैम्_७,३।२७ ।  
  
कर्मजे कर्म यूपवत्  । जैम्_७,३।२८ ।  
  
रूपं वाशेषभूतत्वात्  । जैम्_७,३।२९ ।  
  
विशये लौकिकः स्यात् सर्वार्थत्वात्  । जैम्_७,३।३० ।  
  
न वैदिकम् अर्थनिर्देशात्  । जैम्_७,३।३१ ।  
  
तथोत्पत्तिर् इतरेषां समत्वात्  । जैम्_७,३।३२ ।  
  
संस्कृतं स्यात् तच्छब्दत्वात्  । जैम्_७,३।३३ ।  
  
भक्त्या वायज्ञशेषत्वाद् गुणानाम् अभिधानत्वात्  । जैम्_७,३।३४ ।  
  
कर्मणः पृष्टशब्दः स्यात् तथाभूतोपदेशात्  । जैम्_७,३।३५ ।  
  
अभिधानोपदेशाद् वा विप्रतिषेधाद् द्रव्येषु पृष्ठशब्दः स्यात्  । जैम्_७,३।३६ ।  
  
_______________  

इतिकर्तव्यता विधेर् यजतेः पूर्ववत्त्वम्  । जैम्_७,४।१ ।  
  
स लौकिकः स्याद् दृष्टप्रवृत्तित्वात्  । जैम्_७,४।२ ।  
  
वचनात् तु ततो ऽन्यत्वम्  । जैम्_७,४।३ ।  
  
लिङ्गेन वा नियम्येत लिङ्गस्य तद्गुणत्वात्  । जैम्_७,४।४ ।  
  
अपि वान्यायपूर्वत्वाद् यत्र नित्यानुवादवचनानि स्युः  । जैम्_७,४।५ ।  
  
मिथो विप्रतिषेधाच् च गुणानां यथार्थतल्पना स्यात्  । जैम्_७,४।६ ।  
  
भागित्वात् तु नियम्येत गुणानाम् अभिधानत्वात् सम्बन्धाद् अभिधानवद् यथा धेनुः किशोरेण  । जैम्_७,४।७ ।  
  
उत्पत्तीनां समत्वाद् वा यथाधिकारं भावः स्यात्  । जैम्_७,४।८ ।  
  
उत्पत्तिशेषवचनं च विप्रतिषिद्धम् एकस्मिन्  । जैम्_७,४।९ ।  
  
विध्यन्तो वा प्रकृतिवच् चोदनायां प्रवर्तेत तथा हि लिङ्गदर्शनम्  । जैम्_७,४।१० ।  
  
लिङ्गहेतुत्वाद् अलिङ्गे लौकिकं स्यात्  । जैम्_७,४।११ ।  
  
लिङ्गस्य पूर्ववत्तवाच् चोदनाशब्दसामान्याद् एकेनापि निरूप्येत यथा स्थालीपुलाकेन  । जैम्_७,४।१२ ।  
  
द्वादशाहिकम् अहर्गणे तत्प्रकृतित्वाद् ऐकाहिकम् अधिकागमात् तदाख्यं स्याद् एकाहवत्  । जैम्_७,४।१३ ।  
  
लिङ्गाच् च  । जैम्_७,४।१४ ।  
  
न वा क्रत्वभिधानाद् अधिकानाम् अशब्दत्वम्  । जैम्_७,४।१५ ।  
  
लिङ्गं सङ्घातधर्मः स्यात् तदर्थापत्तेर् द्रव्यवत्  । जैम्_७,४।१६ ।  
  
न वार्थधर्मत्वात् सङ्घातस्य गुणत्वात्  । जैम्_७,४।१७ ।  
  
अर्थापत्तेर् द्रव्येषु धर्मलाभः स्यात्  । जैम्_७,४।१८ ।  
  
प्रवृत्त्या नियतस्य लिङ्गदर्शनम्  । जैम्_७,४।१९ ।  
  
विहारदर्शनं विशिष्टस्यानारभ्यवादानां प्रकृत्यर्थतवात्  । जैम्_७,४।२० ।  

________________________________________________________  

अथ विशेषलक्षणम्  । जैम्_८,१।१ ।  
  
यस्य लिङ्गम् अर्थसंयोगाद् अभिधानवत्  । जैम्_८,१।२ ।  
  
प्रवृत्तित्वाद् इष्टेः सोमे प्रवृत्तिः स्यात्  । जैम्_८,१।३ ।  
  
लिङ्गदर्शनाच् च  । जैम्_८,१।४ ।  
  
कृत्स्वविधानाद् वापूर्वत्वम्  । जैम्_८,१।५ ।  
  
स्रुगभिघारणाभावस्य च नित्यानुवादात्  । जैम्_८,१।६ ।  
  
विधिर् इति चेत्  । जैम्_८,१।७ ।  
  
न वाक्यशेषत्वात्  । जैम्_८,१।८ ।  
  
शङ्कतेचानुपोषणात्  । जैम्_८,१।९ ।  
  
दर्शनम् ऐष्टिकानां स्यात्  । जैम्_८,१।१० ।  
  
इष्टिषु दर्शपूर्णमासयोः प्रवृत्तिः स्यात्  । जैम्_८,१।११ ।  
  
पशौ च लिङ्गदर्शनात्  । जैम्_८,१।१२ ।  
  
दैक्षस्य चेतरेषु  । जैम्_८,१।१३ ।  
  
ऐकादशिनेषु सौत्यस्य द्वैरशन्यस्य दर्शनात्  । जैम्_८,१।१४ ।  
तत्प्रवृत्तिर् गणेषु स्यात् प्रतिपशु यूपदर्शनात्  । जैम्_८,१।१५ ।  
  
अव्यक्तासु तु सोमस्य  । जैम्_८,१।१६ ।  
  
गणेषु द्वादशाहस्य  । जैम्_८,१।१७ ।  
  
गव्यस्य च तदादिषु  । जैम्_८,१।१८ ।  
  
निकायिनां च पूर्वस्योत्तरेषु प्रवृत्तिः स्यात्  । जैम्_८,१।१९ ।  
  
कर्मणस् त्व् अप्रवृत्तित्वात् फलनियमकर्तृ समुदायस्यानन्वयस् तद्बन्धनत्वात्  । जैम्_८,१।२० ।  
  
प्रवृत्तौ चापि तादर्थ्यात्  । जैम्_८,१।२१ ।  
  
अश्रुतित्वाच् च  । जैम्_८,१।२२ ।  
  
गुणकामेष्व् आश्रितत्वात् प्रवृत्तिः स्यात्  । जैम्_८,१।२३ ।  
  
निवृत्तिर् वा कर्मभेदात्  । जैम्_८,१।२४ ।  
  
अपि वातद्विकारत्वात् क्रत्वर्थत्वात् प्रवृत्तिः स्यात्  । जैम्_८,१।२५ ।  
  
एककर्मणि विकल्पो ऽविभागो हि चोदनैकत्वात्  । जैम्_८,१।२६ ।  
  
लिङ्गसाधारण्याद् विकल्पः स्यात्  । जैम्_८,१।२७ ।  
  
ऐकार्थ्याद् वा नियम्येत पूर्ववत्त्वाद् विकारो हि  । जैम्_८,१।२८ ।  
  
अश्रुतित्वान् नेति चेत्  । जैम्_८,१।२९ ।  
  
स्याल् लिङ्गभावात्  । जैम्_८,१।३० ।  
  
तथा चान्यार्थदर्शनम्  । जैम्_८,१।३१ ।  
  
विप्रतिपत्तौ हविषा नियम्येत कर्मणस् तदुपाख्यत्वात्  । जैम्_८,१।३२ ।  
  
तेन च कर्मसंयोगात्  । जैम्_८,१।३३ ।  
  
गुणत्वेन देवताश्रुतिः  । जैम्_८,१।३४ ।  
  
हिरण्यम् आज्यधर्मस् तेजस्त्वात्  । जैम्_८,१।३५ ।  
  
धर्मानुग्रहाच् च  । जैम्_८,१।३६ ।  
  
औषधं वा विशदत्वात्  । जैम्_८,१।३७ ।  
  
चरुशब्दाच् च  । जैम्_८,१।३८ ।  
  
तस्मिंश् च श्रपणश्रुतेः  । जैम्_८,१।३९ ।  
  
मधूदके द्रव्यसामान्यात् पयोविकारः स्यात्  । जैम्_८,१।४० ।  
  
आज्यं वा वर्णसामान्यात्  । जैम्_८,१।४१ ।  
  
धर्मानुग्रहाच् च  । जैम्_८,१।४२ ।  
  
पूर्वस्य चाविशिष्टत्वात्  । जैम्_८,१।४३ ।  
  
_______________  

वाजिने सोमपूर्वत्वं सौत्रामण्याञ् च ग्रहेषु ताच्छब्द्यात्  । जैम्_८,२।१ ।  
  
अनुवषट्कारच् च  । जैम्_८,२।२ ।  
  
समुपहूय भक्षणाच् च  । जैम्_८,२।३ ।  
  
क्रयणश्रपणपुरोरुगुपयामग्रहणासादनवासोपनहनञ् च तद्वत्  । जैम्_८,२।४ ।  
  
हविषा वा नियम्येत तद्विकारत्वात्  । जैम्_८,२।५ ।  
  
प्रशंसा सोमशब्दः  । जैम्_८,२।६ ।  
  
वचनानीतराणि  । जैम्_८,२।७ ।  
  
व्यपदेशश् च तद्वत्  । जैम्_८,२।८ ।  
  
पशुपुरोडाशस्य च लिङ्गदर्शनम्  । जैम्_८,२।९ ।  
  
पशुः पुरोडाशविकारः स्याद् देवतासामान्यात्  । जैम्_८,२।१० ।  
  
प्रोक्षणातच् च  । जैम्_८,२।११ ।  
  
पर्यग्निकरणाच् च  । जैम्_८,२।१२ ।  
  
सान्नाय्यं वा तत्प्रभवत्वात्  । जैम्_८,२।१३ ।  
  
तस्य च पात्रदर्शनात्  । जैम्_८,२।१४ ।  
  
दध्नः स्यान् मूर्तिसामान्यात्  । जैम्_८,२।१५ ।  
  
पयो वा कालसामान्यात्  । जैम्_८,२।१६ ।  
  
पश्वानन्तर्यात्  । जैम्_८,२।१७ ।  
  
द्रवत्वं चाविशिष्टम्  । जैम्_८,२।१८ ।  
  
आमिक्षोभयभाव्यत्वाद् उभयविकारः स्यात्  । जैम्_८,२।१९ ।  
  
एकं वा चोदनैकत्वात्  । जैम्_८,२।२० ।  
  
दधिसङ्घातसामान्यात्  । जैम्_८,२।२१ ।  
  
पयो वा तत्प्रधानत्वाल् लोकवद् दध्नस् तदर्थत्वात्  । जैम्_८,२।२२ ।  
  
धर्मानुग्रहाच् च  । जैम्_८,२।२३ ।  
  
सत्रमहीनश् च द्वादशाहस् तस्योभयथा प्रवृत्तिर् ऐककर्म्यात्  । जैम्_८,२।२४ ।  
  
अपि वा यजतिश्रुतेर् अहीनभूतप्रवृत्तिः स्यात् प्रकृत्या तुल्य शब्दत्वात्  । जैम्_८,२।२५ ।  
  
द्विरात्रादीनाम् एकादशरात्राद् अहीनत्वं यजतिचोदनात्  । जैम्_८,२।२६ ।  
  
त्रयोदशरात्रादिषु सत्रभूतस् तेष्व् आसनोपायिचोदनात्  । जैम्_८,२।२७ ।  
  
लिङ्गाच् च  । जैम्_८,२।२८ ।  
  
अन्यतरतो ऽतिरात्रत्वात् पञ्चदशरात्रस्याहीनत्वं कुण्डपायिनामयनस्य च तद्भूतेष्व् अहीनत्वस्य दर्शनात्  । जैम्_८,२।२९ ।  
  
अहीनवचनाच् च  । जैम्_८,२।३० ।  
  
सत्रे वोपायिचोदनात्  । जैम्_८,२।३१ ।  
  
सत्रलिङ्गञ् च दर्शयति  । जैम्_८,२।३२ ।  
  
_______________  

हविर्गणे परमुत्तरस्य देशसामान्यात्  । जैम्_८,३।१ ।  
  
देवतया वा नियम्येत शब्दत्त्वाद् इतरस्याश्रुतित्वात्  । जैम्_८,३।२ ।  
  
गणचोदनायां यस्य लिङ्गं तदावृत्तिः प्रतीयेताग्नेयवत्  । जैम्_८,३।३ ।  
  
नानाहानि वा सङ्घातत्वात् प्रवृत्तिलिङ्गेन चोदनात्  । जैम्_८,३।४ ।  
  
तथा चान्यार्थदर्शनम्  । जैम्_८,३।५ ।  
  
कालाभ्यासे ऽपि बादरिः कर्मभेदात्  । जैम्_८,३।६ ।  
  
तदावृत्तिं तु जैमिनिर् अह्नाम् अप्रत्यक्षसङ्ख्यत्वात्  । जैम्_८,३।७ ।  
  
संस्थागणेषु तदभ्यासः प्रतीयेत कृतलक्षणग्रहणात्  । जैम्_८,३।८ ।  
  
अधिकाराद् वा प्रकृतिस् तद्विशिष्टा स्याद् अभिधानस्य तन्निमित्तत्वात्  । जैम्_८,३।९ ।  
  
गणाद् उपचयस् तत्प्रकृतित्वात्  । जैम्_८,३।१० ।  
  
एकाहाद् वा तेषां समत्वात्स्यात्  । जैम्_८,३।११ ।  
  
गायत्रीषु प्राकृतीनाम् अवच्छेदः प्रकृत्याधिकारात् सङ्ख्यात्वाद् अग्निष्टोमवद् अव्यतिरेकात् तदाख्यत्वम्  । जैम्_८,३।१२ ।  
  
तन् नित्यवच् च प्रथक्सतीषु तद्वचनम्  । जैम्_८,३।१३ ।  
  
न विंशतौ दशेति चेत्  । जैम्_८,३।१४ ।  
  
ऐकसङ्ख्यम् एव स्यात्  । जैम्_८,३।१५ ।  
  
गुणाद् वा द्रव्यशब्दः स्याद् असर्वविषयत्वात्  । जैम्_८,३।१६ ।  
  
गोत्ववच् च समन्वयः  । जैम्_८,३।१७ ।  
  
सङ्ख्यायाश् च शब्दत्वात्  । जैम्_८,३।१८ ।  
  
इतरस्याश्रुतित्वाच् च  । जैम्_८,३।१९ ।  
  
द्रव्यान्तरे ऽनिवेशाद् उक्थ्यलोपैर् विशिष्टं स्यात्  । जैम्_८,३।२० ।  
  
अशास्त्रलक्षणत्वाच् च  । जैम्_८,३।२१ ।  
  
उत्पत्तिनामधेयत्वाद् भत्तया पृथक्सतीषु स्यात्  । जैम्_८,३।२२ ।  
  
वचनमिति चेत्  । जैम्_८,३।२३ ।  
  
यावद् उक्तम्  । जैम्_८,३।२४ ।  
  
अपूर्वे च विकल्पः स्याद् यदि सङ्ख्याविधानम्  । जैम्_८,३।२५ ।  
  
ऋग्गुणत्वान् नेति चेत्  । जैम्_८,३।२६ ।  
  
तथा पूर्ववति स्यात्  । जैम्_८,३।२७ ।  
  
गुणावेशश् च सर्वत्र  । जैम्_८,३।२८ ।  
  
निष्पन्नग्रहणान् नेति चेत्  । जैम्_८,३।२९ ।  
  
तथेहापिस्यात्  । जैम्_८,३।३० ।  
  
यदि वाविशये नियमः प्रकृत्युपबन्धाच् छरेष्व् अपि प्रसिद्धः स्यात्  । जैम्_८,३।३१ ।  
  
दृष्टः प्रयोग इतिचेत्  । जैम्_८,३।३२ ।  
  
तथा शरेष्व् अपि  । जैम्_८,३।३३ ।  
  
भत्तयेति चेत्  । जैम्_८,३।३४ ।  
  
तथेतरस्मिन्  । जैम्_८,३।३५ ।  
  
अर्थस्य चासमाप्तत्वान् न तासाम् एकदेशे स्यात्  । जैम्_८,३।३६ ।  
  
_______________  

दर्विहोमो यज्ञाभिधानं होमसंयोगात्  । जैम्_८,४।१ ।  
  
स लौकिकानां स्यात् कर्तुस् तदाख्यत्वात्  । जैम्_८,४।२ ।  
  
सर्वेषां वा दर्शनाद् वास्तुहोमे  । जैम्_८,४।३ ।  
  
जुहोतिचोदनानां वा तत्संयोगात्  । जैम्_८,४।४ ।  
  
द्रव्योपदेशाद् वा गुणाभिधानं स्यात्  । जैम्_८,४।५ ।  
  
न लौकिकानाम् आचारग्रहणत्वाच् छब्दवतां चान्यार्थविधानात्  । जैम्_८,४।६ ।  
  
दर्शनाच् चान्यपात्रस्य  । जैम्_८,४।७ ।  
  
तथाग्निहविषोः  । जैम्_८,४।८ ।  
  
उक्तश् चार्थसम्बन्धः  । जैम्_८,४।९ ।  
  
तस्मिन् सोमः प्रवर्तेताव्यक्तत्वात्  । जैम्_८,४।१० ।  
  
न वा स्वाहाकारेण संयोगाद् वाषट्कारस्य च निर्देशात् तन्त्रेतेन विप्रतिषेधात्  । जैम्_८,४।११ ।  
  
शब्दान्तरत्वात्  । जैम्_८,४।१२ ।  
  
लिङ्गदर्शनाच् च  । जैम्_८,४।१३ ।  
  
उत्तरार्थस् तु स्वाहाकारो यथा साप्तदश्यं तत्राविप्रतिषिद्धा पुनः प्रवृत्तिर् लिङ्गदर्शनात् पशुवत्  । जैम्_८,४।१४ ।  
  
अनुत्तरार्थो वार्थवत्त्वाद् आनर्थक्याद् धि प्राकृतस्योपरोधः स्यात्  । जैम्_८,४।१५ ।  
  
न प्रकृताव् अपीति चेत्  । जैम्_८,४।१६ ।  
  
उक्तं समवाये पारदौर्बल्यम्  । जैम्_८,४।१७ ।  
  
तच्चोदना वेष्टेः प्रवृत्तित्वाद् विधिः स्यात्  । जैम्_८,४।१८ ।  
  
शब्दसामर्थ्याच् च  । जैम्_८,४।१९ ।  
  
लिङ्गदर्शनाच् च  । जैम्_८,४।२० ।  
  
तत्राभावस्य हेतुत्वाद् गुणार्थे स्याद् अदर्शनम्  । जैम्_८,४।२१ ।  
  
विधिर् इति चेत्  । जैम्_८,४।२२ ।  
  
न वाक्यशेषत्वाद् गुणार्थे च समाधानं नानात्वेनोपपद्यते  । जैम्_८,४।२३ ।  
  
येषां वापरयोर् हेमस् तेषां स्याद् अविरोधात्  । जैम्_८,४।२४ ।  
  
तत्रौषधानि चोद्यन्ते तानि स्थानेन गम्येरन्  । जैम्_८,४।२५ ।  
  
लिङ्गाद् वा शेषहोमयोः  । जैम्_८,४।२६ ।  
  
प्रतिपत्ति तु ते भवतस् तस्माद् अताद्विकारत्वम्  । जैम्_८,४।२७ ।  
  
सन्निपाते विरोधिनाम् अप्रवृत्तिः प्रतीयेत विध्युत्पत्तिव्यवस्थानाद् अर्थस्यापरिणेयत्वाद् वचनाद् अतिदेशः स्यात्  । जैम्_८,४।१८ ।  

________________________________________________  

यज्ञकर्म प्रधानं तद् धि चोदनाभूतं तस्य द्रव्येषु संस्कारस् तत्प्रयुक्तस् तदर्थत्वात्  । जैम्_९,१।१ ।  
  
संस्कारे युज्यमानानां तादर्थ्यात् तत्प्रयुक्तं स्यात्  । जैम्_९,१।२ ।  
तेन त्वर्थेन यज्ञस्य संयोगाद् धर्मसम्बन्धस् तस्माद् यज्ञप्रयुक्तं स्यात् संस्कारस्य तदर्थत्वात्  । जैम्_९,१।३ ।  
  
फलदेवतयोश् च  । जैम्_९,१।४ ।  
  
न चोदनाती हि ताद्गुण्यम्  । जैम्_९,१।५ ।  
  
देवता वा प्रयोजयेद् अतिथिवद् भोजनस्य तदर्थत्वात्  । जैम्_९,१।६ ।  
  
अर्थापत्या च  । जैम्_९,१।७ ।  
  
ततश् च तेन सम्बन्धः  । जैम्_९,१।८ ।  
  
अपि वा शब्दपूर्वत्वाद् यज्ञकर्म प्रधानं स्याद् गुणत्वे देवताश्रुतिः  । जैम्_९,१।९ ।  
  
अतिथौ तत्प्रधानत्वम् अभावः कर्मणि स्यात् तस्य प्रीतिप्रधानत्वात्  । जैम्_९,१।१० ।  
  
द्रव्यसङ्ख्याहेतुसमुदायं वा श्रुतिसंयोगात्  । जैम्_९,१।११ ।  
  
अर्थकारिते च द्रव्येण न व्यवस्था स्यात्  । जैम्_९,१।१२ ।  
  
अर्थो वा स्यात् प्रयोजनम् इतरेषाम् अचोदनात् तस्य च गुणभूतत्वात्  । जैम्_९,१।१३ ।  
  
अपूर्वत्वाद् व्यवस्था स्यात्  । जैम्_९,१।१४ ।  
  
तत्प्रयुक्तत्वे च धर्मस्य सर्वविषयत्वम्  । जैम्_९,१।१५ ।  
  
तद्युक्तस्येति चेत्  । जैम्_९,१।१६ ।  
  
नाश्रुतित्वात्  । जैम्_९,१।१७ ।  
  
अधिकाराद् इति चेत्  । जैम्_९,१।१८ ।  
  
तुल्येषु नाधिकारः स्याद् अचोदितश् च सम्बन्धः पृथक्सतां यज्ञार्थेनाभिसम्बन्धस् तस्माद्यज्ञप्रयोजनम्  । जैम्_९,१।१९ ।  
  
देशबद्धम् उपांशुत्वं तेषां स्याच् छ्रुतिनिर्देशात् तस्य च तत्रभावात्  । जैम्_९,१।२० ।  
  
यज्ञस्य वा तत्संयोगात्  । जैम्_९,१।२१ ।  
  
अनुवादश् च तदर्थवत्  । जैम्_९,१।२२ ।  
  
प्रणीतादि तथेति चेत्  । जैम्_९,१।२३ ।  
  
न यज्ञस्याश्रुतित्वात्  । जैम्_९,१।२४ ।  
  
तद्देशानां वा सङ्घातस्य चोदितत्वात्  । जैम्_९,१।२५ ।  
  
अग्निधर्मः प्रतीष्टकं सङ्घातात् पौर्णमासीवत्  । जैम्_९,१।२६ ।  
  
अग्नेर् वा स्याद् द्रव्यैकत्वाद् इतरासां तदर्थत्वात्  । जैम्_९,१।२७ ।  
  
चोदनासमुदायात् तु पौर्णमास्यां तथा स्यात्  । जैम्_९,१।२८ ।  
  
पत्नीसंयाजान्तत्वं सर्वेषाम् अविशेषात्  । जैम्_९,१।२९ ।  
  
लिङ्गाद् वा प्राग् उत्तमात्  । जैम्_९,१।३० ।  
  
अनुवादो वा दीक्षा यथा नक्तं संस्थापनस्य  । जैम्_९,१।३१ ।  
  
स्याद् वानारभ्य विधानाद् अन्ते लिङ्ग विरोधात्  । जैम्_९,१।३२ ।  
  
अभ्यासः सामिधेनीनां प्राथम्यात् स्थानधर्मः स्यात्  । जैम्_९,१।३३ ।  
  
इष्ट्यावृतौ प्रयाजवद् आवर्तेतारम्भणीया  । जैम्_९,१।३४ ।  
  
सकृद् वारम्भसंयोगाद् एकः पुनरारम्भो यावज्जीवप्रयोगात्  । जैम्_९,१।३५ ।  
  
अर्थाभिधानसंयोगान् मन्त्रेषु शेषभावः स्यात् तत्राचोदितम् अप्राप्तं चोदिताभिधानात्  । जैम्_९,१।३६ ।  
  
ततश् चावचनं तेषाम् इतरार्थं प्रयुज्यते  । जैम्_९,१।३७ ।  
  
गुणशब्दस् तथेति चेत्  । जैम्_९,१।३८ ।  
  
नसमवायात्  । जैम्_९,१।३९ ।  
  
चोदिते तु परार्थत्वाद् विधिवदविकारः स्यात्  । जैम्_९,१।४० ।  
  
विकारस् तत्प्रधाने स्यात्  । जैम्_९,१।४१ ।  
  
असंयोगात् तदर्थेषु तद्विशिष्टं प्रतीयेत  । जैम्_९,१।४२ ।  
  
कर्माभावाद् एवम् इति चेत्  । जैम्_९,१।४३ ।  
  
न परार्थत्वात्  । जैम्_९,१।४४ ।  
  
लिङ्गविशेषनिर्देशात् समानविधानेष्व् अप्राप्ता सारस्वती स्त्रीत्वात्  । जैम्_९,१।४५ ।  
  
पश्वभिधानाद् वा तद् धि चोदनाभूतं पुंविषयं पुनः पशुत्वम्  । जैम्_९,१।४६ ।  
  
विशेषो वा तदर्थनिर्देशात्  । जैम्_९,१।४७ ।  
  
पशुत्वं चैकशब्द्यात्  । जैम्_९,१।४८ ।  
  
यथोक्तं वा सन्निधानात्  । जैम्_९,१।४९ ।  
  
आम्नाताद् अन्यद् अधिकारे वचनाद् विकारः स्यात्  । जैम्_९,१।५० ।  
  
द्वैधं वा तुल्यहेतुत्वात् सामान्याद् विकल्पः स्यात्  । जैम्_९,१।५१ ।  
  
उपदेशाच् च साम्नः  । जैम्_९,१।५२ ।  
  
नियमो वा श्रुतिविशेषाद् इतरत् साप्तदश्यवत्  । जैम्_९,१।५३ ।  
  
अप्रगाणाच् छब्दान्यत्वे तथाभूतोपदेशः स्यात्  । जैम्_९,१।५४ ।  
  
यत्स्थाने वा तद्गीतिः स्यात् पदान्यत्वप्रधानत्वात्  । जैम्_९,१।५५ ।  
  
गानसंयोगाच् च  । जैम्_९,१।५६ ।  
  
वचनम् इति चेत्  । जैम्_९,१।५७ ।  
  
न तत्प्रधानत्वात्  । जैम्_९,१।५८ ।  
  
_______________  

सामानि मन्त्रम् एके स्मृत्युपदेशाभ्याम्  । जैम्_९,२।१ ।  
  
तदुक्तदोषम्  । जैम्_९,२।२ ।  
  
कर्म वा विधिलक्षणम्  । जैम्_९,२।३ ।  
  
तादृग्द्रव्यं वचनात् पाकयज्ञवत्  । जैम्_९,२।४ ।  
  
तत्राविप्रतिषिद्धो द्रव्यान्तरे व्यतिरेकः प्रदेशश् च  । जैम्_९,२।५ ।  
  
शब्दार्थत्वात् तु नैवं स्यात्  । जैम्_९,२।६ ।  
  
परार्थत्वाच् च शब्दानाम्  । जैम्_९,२।७ ।  
  
असम्बन्धश् च कर्मणा शब्दयोः पृथगर्थत्वात्  । जैम्_९,२।८ ।  
  
संस्कारश् चाप्रकरणे ऽग्निवत्स्यात् प्रयुक्तत्वात्  । जैम्_९,२।९ ।  
  
अकार्यत्वाच् च शब्दानाम् अप्रयोगः प्रतीयेत  । जैम्_९,२।१० ।  
  
आश्रितत्वाच् च  । जैम्_९,२।११ ।  
  
प्रयुज्यत इति चेत्  । जैम्_९,२।१२ ।  
  
ग्रहणार्थं प्रयुज्येत  । जैम्_९,२।१३ ।  
  
तृचे स्याच् छ्रुतिनिर्देशात्  । जैम्_९,२।१४ ।  
  
शब्दार्थत्वाद् विकारस्य  । जैम्_९,२।१५ ।  
  
दर्शयति च  । जैम्_९,२।१६ ।  
  
वाक्यानां तु विभक्तत्वात् प्रतिशब्दं समाप्तिः स्यात् संस्कारस्य तदर्थत्वात्  । जैम्_९,२।१७ ।  
  
तथा चान्यार्थ दर्शनम्  । जैम्_९,२।१८ ।  
  
अनवानोपदेशश् च तद्वत्  । जैम्_९,२।१९ ।  
  
अभ्यासेनेतरा श्रुतिः  । जैम्_९,२।२० ।  
  
तदभ्यासः समासु स्यात्  । जैम्_९,२।२१ ।  
  
लिङ्गदर्शनाच् च  । जैम्_९,२।२२ ।  
  
नैमित्तिकं तूत्तरात्वम् आनन्तर्यात् प्रतीयेत  । जैम्_९,२।२३ ।  
  
ऐकार्थ्याच् च तदभ्यासः  । जैम्_९,२।२४ ।  
  
प्रागाथिकं तु  । जैम्_९,२।२५ ।  
  
स्वे च  । जैम्_९,२।२६ ।  
  
प्रगाथे च  । जैम्_९,२।२७ ।  
  
लिङ्गदर्शनाव्यतिरेतकाच् च  । जैम्_९,२।२८ ।  
  
अर्थैकत्वाद् विकल्पः स्यात्  । जैम्_९,२।२९ ।  
  
अर्थैकत्वाद् विकल्पः स्याद् ऋक्सामयोस् तदर्थत्वात्  । जैम्_९,२।३० ।  
  
वचनाद् विनियोगः स्यात्  । जैम्_९,२।३१ ।  
  
सामप्रदेशे विकारस् तदपेक्षः स्याच् छास्त्रकृत्वात्  । जैम्_९,२।३२ ।  
  
वर्णे तु वादरिर् यथाद्रव्यं द्रव्यव्यतिरेकात्  । जैम्_९,२।३३ ।  
  
स्तोभस्यैके द्रव्यान्तरे निवृत्तिम् ऋग्वत्  । जैम्_९,२।३४ ।  
  
सर्वातिदेशस् तु सामान्याल् लोकवद् विकारः स्यात्  । जैम्_९,२।३५ ।  
  
अन्वयञ् चापि दर्शयति  । जैम्_९,२।३६ ।  
  
निवृत्तिर् वार्थलोपात्  । जैम्_९,२।३७ ।  
  
अन्वयो वार्थवादः स्यात्  । जैम्_९,२।३८ ।  
  
अधिकञ् च विवर्णञ् च जैमिनिः स्तोभशब्दत्वात्  । जैम्_९,२।३९ ।  
  
धर्मस्यार्थकृतत्वाद् द्रव्यगुणविकारव्यतिक्रमप्रतिषेधे चोदनानुबन्धः समवायात्  । जैम्_९,२।४० ।  
  
तदुत्पत्तेस् तु निवृत्तिस् तत्कृतत्वात् स्यात्  । जैम्_९,२।४१ ।  
  
अवेश्येरन् वार्थवत्त्वात् संरकारस्य तदर्थत्वात्  । जैम्_९,२।४२ ।  
  
आख्या चैवं तदावेशाद् विकृतौ स्याद् अपूर्वत्वात्  । जैम्_९,२।४३ ।  
  
परार्थेन त्व् अर्थसामान्यं संस्कारस्य तदर्थत्वात्  । जैम्_९,२।४४ ।  
  
क्रियेरन् वार्थनिर्वृत्तेः  । जैम्_९,२।४५ ।  
  
एकार्थत्वाद् अविभागः स्यात्  । जैम्_९,२।४६ ।  
  
निर्देशाद् वा व्यवतिष्ठेरन्  । जैम्_९,२।४७ ।  
  
अप्राकृते तद्विकाराद् विरोधाद्यवतिष्ठेरन्  । जैम्_९,२।४८ ।  
  
उभयसाम्नि चैवम् एकार्थापत्तेः  । जैम्_९,२।४९ ।  
  
स्वार्थत्वाद् वा व्यवस्था स्यात् प्रकृतिवत्  । जैम्_९,२।५० ।  
  
पार्वणहोमयोस् त्व् अप्रवृत्तिः समुदायार्थसंयोगात् तदभीज्या हि  । जैम्_९,२।५१ ।  
  
कालस्येति चेत्  । जैम्_९,२।५२ ।  
  
नाप्रकरणत्वात्  । जैम्_९,२।५३ ।  
  
मन्त्रवर्णाच् च  । जैम्_९,२।५४ ।  
  
तदभावे ऽग्निवद् इति चेत्  । जैम्_९,२।५५ ।  
  
नाधिकारकत्वात्  । जैम्_९,२।५६ ।  
  
उभयोर् अविशेषात्  । जैम्_९,२।५७ ।  
  
यदभीज्या वा तद्विषयौ  । जैम्_९,२।५८ ।  
  
प्रयाजे ऽपीति चेत्  । जैम्_९,२।५९ ।  
  
नाचोदितत्वात्  । जैम्_९,२।६० ।  
  
_______________  

प्रकृतौ यथोत्पत्तिवचनम् अर्थानां तथोत्तरस्यां ततौ तत्प्रकृतित्वात्वाद् अर्थे चाकार्यत्वात्  । जैम्_९,३।१ ।  
  
लिङ्गदर्शनाच् च  । जैम्_९,३।२ ।  
  
जातिनैमित्तिकं यथास्थानम्  । जैम्_९,३।३ ।  
  
अविकारम् एके ऽनार्षत्वात्  । जैम्_९,३।४ ।  
  
लिङ्गदक्शनाच् च  । जैम्_९,३।५ ।  
  
निकारो वातदुक्तहेतुः  । जैम्_९,३।६ ।  
  
लिङ्गं मन्त्रचिकीर्षार्थम्  । जैम्_९,३।७ ।  
  
नियमो वोभयभागित्वात्  । जैम्_९,३।८ ।  
  
लौकिके दोषसंयोगाद् अपवृक्ते हि चोद्यते निमित्तेन प्रकृतौ स्याद् अभागित्वात्  । जैम्_९,३।९ ।  
  
अन्यायस् त्व् अविकारेणा द्रष्टप्रतिघातित्वाद् अविशेषाच् च तेनास्य  । जैम्_९,३।१० ।  
  
विकारो वा तदर्थत्वात्  । जैम्_९,३।११ ।  
  
अपि त्व् अन्यायसम्बन्धात् प्रकृतिवत् परेष्व् अपि यथार्थं स्यात्  । जैम्_९,३।१२ ।  
  
यथार्थं त्व् अन्यायस्याचोदितत्वात्  । जैम्_९,३।१३ ।  
  
छन्दसि तु यथादृष्टम्  । जैम्_९,३।१४ ।  
  
विप्रतिपत्तौ विकल्पः स्यात् तत्सत्वाद् गुणे त्व् अन्यायकल्पनैकदेशत्वात्  । जैम्_९,३।१५ ।  
  
प्रकरणविशेषाच् च  । जैम्_९,३।१६ ।  
  
अर्थाभावात् तु नैवं स्याद् गुणमात्रम् इतरत्  । जैम्_९,३।१७ ।  
  
द्यावोस् तथेति चेत्  । जैम्_९,३।१८ ।  
  
नोत्पत्तिशब्दत्वात्  । जैम्_९,३।१९ ।  
  
अपूर्वे त्व् अविकारो ऽप्रदेशात् प्रतीयेत  । जैम्_९,३।२० ।  
  
विकृतौ चापि तद्वचनात्  । जैम्_९,३।२१ ।  
  
अध्रिगुः सवनीयेषु तद्वत् समानविधानाश् चेत्  । जैम्_९,३।२२ ।  
  
प्रतिनिधौ चाविकारात्  । जैम्_९,३।२३ ।  
  
अनाम्नानाद् अशब्दत्वम् अभावाच् चेतरस्य स्यात्  । जैम्_९,३।२४ ।  
  
तादर्थ्याद् वा तदाख्यं स्यात् संस्कारैर् अविशिष्टत्वात्  । जैम्_९,३।२५ ।  
  
उक्तञ् च तत्त्वम् अस्य  । जैम्_९,३।२६ ।  
  
संसर्गिषु चार्थस्यास्थितपरिमाणत्वात्  । जैम्_९,३।२७ ।  
  
लिङ्गदर्शनाच् च  । जैम्_९,३।२८ ।  
  
एकधेत्य् एकसंयोगाद् अभ्यासेनाभिधानं स्यात्  । जैम्_९,३।२९ ।  
  
अविकारो वा बहूनाम् एककर्मवत्  । जैम्_९,३।३० ।  
  
सकृत्त्वं चैकध्यं स्याद् एकत्वात् त्वचो ऽनभिप्रेतं तत्प्रकृतित्वात् परेष्व् अभ्यासेन विवृद्धाव् अभिधानां स्यात्  । जैम्_९,३।३१ ।  
  
मेधपतित्वं स्वामिदेवतस्य समवायात् सर्वत्र च प्रयुक्तत्वात् तस्याचान्यायनिगदत्वात् सर्वत्रैवाविकारः स्यात्  । जैम्_९,३।३२ ।  
  
अपि वा द्विसमवायो ऽर्थान्यत्वे यथासङ्ख्यं प्रयोगः स्यात्  । जैम्_९,३।३३ ।  
  
स्वामिनो वैकशब्द्याद् उत्कर्षो देवतायां स्यात् पत्न्यां द्वितीयशब्दः स्यात्  । जैम्_९,३।३४ ।  
  
देवता तु तदाशीष्ट्वात् सम्प्राप्तत्वात् स्वामिन्य् अनर्थिका स्यात्  । जैम्_९,३।३५ ।  
  
उत्सर्गाच् च भक्त्या तस्मिन् पतित्वं स्यात्  । जैम्_९,३।३६ ।  
  
उत्कृष्येतैकसंयुक्तो द्विदेवते सम्भवात्  । जैम्_९,३।३७ ।  
  
एकस् तु समवायात् तस्य तल्लक्षणत्वात्  । जैम्_९,३।३८ ।  
  
संसर्गित्वाच् च तस्मात् तेन विकल्पः स्यात्  । जैम्_९,३।३९ ।  
  
एकत्वेपि गुणानपायात्  । जैम्_९,३।४० ।  
  
नियमो बहुदेवते विकारः स्यात्  । जैम्_९,३।४१ ।  
  
विकल्पो वा प्रकृतिवत्  । जैम्_९,३।४२ ।  
  
अर्थान्तरे विकारः स्याद् देवतापृथक्त्वाद् एकाभिसमवायात् स्यात्  । जैम्_९,३।४३ ।  
  
_______________  

षड्विंशतिर् अभ्यासेन पशुगणे तत्प्रकृतित्वाद् गणस्य प्रविभक्तत्वाद् अविकारे हि तासाम् अकार्त्स्न्येनाभिसम्बन्धो विकारान् न समासः स्याद् असंयोगाच् च सर्वाभिः  । जैम्_९,४।१ ।  
  
अभ्यासे ऽपि तथेति चेत्  । जैम्_९,४।२ ।  
  
न गुणाद् अर्थकृतत्वाच् च  । जैम्_९,४।३ ।  
  
समासे ऽपि तथेति चेत्  । जैम्_९,४।४ ।  
  
नासम्भवात्  । जैम्_९,४।५ ।  
  
स्वाभिश् च वचनं प्रकृतौ तथेह स्यात्  । जैम्_९,४।६ ।  
  
वङ्क्रीणां तु प्रधानत्वात् समासेनाभिधानं स्यात् प्राधान्यम् अध्रिगोस् तदर्थत्वात्  । जैम्_९,४।७ ।  
  
तासां च कृत्स्नवचनात्  । जैम्_९,४।८ ।  
  
अपि त्व् असन्निपातित्वात् पत्नीवद् आम्नातेनाभिधानं स्यात्  । जैम्_९,४।९ ।  
  
विकारस् तु प्रदेशत्वाद् यजमानवत्  । जैम्_९,४।१० ।  
  
अपूर्वत्वात् तथा पत्न्याम्  । जैम्_९,४।११ ।  
  
अनाम्नातस् त्व् अविकारात् सङ्ख्यासु सर्वगामित्वात्  । जैम्_९,४।१२ ।  
  
सङ्खाया त्व् एवं प्रधानं स्याद् वङ्क्रयः पुनः प्रधानम्  । जैम्_९,४।१३ ।  
  
अनाम्नातवचनम् अवचनेन हि वङ्क्रीणां स्यान् निर्देशः  । जैम्_९,४।१४ ।  
  
अभ्यासो वाविकारात् स्यात्  । जैम्_९,४।१५ ।  
  
पशुस् त्व् एवं प्राधानं स्याद् अभ्यासस्य तन्निमित्तत्वात् तस्मात् समासशब्दः स्यात्  । जैम्_९,४।१६ ।  
  
अश्वस्य चतुस्त्रिंशत् तस्य वचनाद् वैशेषिकम्  । जैम्_९,४।१७ ।  
  
तत् प्रतिषिध्य प्रकृतिर् नियुज्यते सा चतुस्त्रिंशद्वाच्यत्वात्  । जैम्_९,४।१८ ।  
  
ऋग् वा स्याद् आम्नातत्वाद् अविकल्पश् च न्याय्यः  । जैम्_९,४।१९ ।  
  
तस्यां तु वचनाद् ऐरवत्पदविकारः स्यात्  । जैम्_९,४।२० ।  
  
सर्वप्रतिषेधो वासंयोगात् पदेन स्यात्  । जैम्_९,४।२१ ।  
  
वनिष्ठुसन्निधानाद् उरूकेण वपाभिधानम्  । जैम्_९,४।२२ ।  
  
प्रशसास्याभिधानम्  । जैम्_९,४।२३ ।  
  
बाहुप्रशंसा वा  । जैम्_९,४।२४ ।  
  
श्येन-शला-कश्यप-कवषस्त्रेकपर्णेष्व् आकृतिवचनं प्रसिद्धसन्निधानात्  । जैम्_९,४।२५ ।  
  
कार्त्स्न्यं वा स्यात् तथाभावात्  । जैम्_९,४।२६ ।  
  
अध्रिगोश् च तदर्थत्वात्  । जैम्_९,४।२७ ।  
  
प्रासङ्गिके प्रायश्चित्तं न विद्यते परार्थत्वात् तदर्थे हि विधीयते  । जैम्_९,४।२८ ।  
  
धारणे च परार्थत्वात्  । जैम्_९,४।२९ ।  
  
क्रियार्थत्वाद् इतरेषु कर्म स्यात्  । जैम्_९,४।३० ।  
  
न तूत्पन्ने यस्य चोदनाप्राप्तकालत्वात्  । जैम्_९,४।३१ ।  
  
प्रदानदर्शनं श्रपणे तद्धर्मभोजनार्थत्वात् संसर्गाच् च मधूदकवत्  । जैम्_९,४।३२ ।  
  
संस्कारप्रतिषेधश् च तद्वत्  । जैम्_९,४।३३ ।  
  
तत्प्रतिषेधे च तथाभूतस्य वर्जनात्  । जैम्_९,४।३४ ।  
  
अधर्मत्वम् अप्रदानात् प्रणीतार्थे विधानाद् अतुल्यत्वाद् असंसर्गः  । जैम्_९,४।३५ ।  
  
परो नित्यानुवादः स्यात्  । जैम्_९,४।३६ ।  
  
विहितप्रतिषेधो वा  । जैम्_९,४।३७ ।  
  
वर्जने गुणभावित्वात् तदुक्तप्रतिषेधात् स्यात् कारणात् केवलाशनम्  । जैम्_९,४।३८ ।  
  
व्रतधर्माच् च लेपवत्  । जैम्_९,४।३९ ।  
  
रसप्रतिषेधो वा पुरुषधर्मत्वात्  । जैम्_९,४।४० ।  
  
अभ्युदये दोहापनयः स्वधर्मा स्यात् प्रवृत्तत्वात्  । जैम्_९,४।४१ ।  
  
शृतोपदेशाच् च  । जैम्_९,४।४२ ।  
  
अपनयो वार्थान्तरे विधानाच् चरुपयोवत्  । जैम्_९,४।४३ ।  
  
लक्षणार्था शृतश्रुतिः  । जैम्_९,४।४४ ।  
  
श्रयणानां त्व् अपूर्वत्वात् प्रदानार्थे विधानं स्यात्  । जैम्_९,४।४५ ।  
  
गुणो वा श्रयणार्थत्वात्  । जैम्_९,४।४६ ।  
  
अनिर्देशाच् च  । जैम्_९,४।४७ ।  
  
श्रुतेश्च तत्प्रधानत्वत्  । जैम्_९,४।४८ ।  
  
अर्थवादश् च तदर्थत्वात्  । जैम्_९,४।४९ ।  
  
संस्कारं प्रति भावाच् च तस्माद् अप्य् अप्रधानम्  । जैम्_९,४।५० ।  
  
पर्यग्निकृतानाम् उत्सर्गे तादर्थ्यम् उपधानवत्  । जैम्_९,४।५१ ।  
  
शेषप्रतिषेधो वार्थाभावाद् इडान्तवत्  । जैम्_९,४।५२ ।  
  
पूर्वत्वाच् च शब्दस्य संस्थापयतीति चाप्रबृत्तेनोपपद्यते  । जैम्_९,४।५३ ।  
  
प्रबृत्तेर् यज्ञहेतुत्वात् प्रतिषेधे संस्काराणाम् अकर्म स्यात् तत्कारितत्वाद् यथा प्रयाजप्रतिषेधे ग्रहणम् आज्यस्य  । जैम्_९,४।५४ ।  
  
क्रिया वा स्याद् अवच्छेदाद् अकर्म सर्वहानं स्यात्  । जैम्_९,४।५५ ।  
  
आज्यसंस्थाप्रतिनिधिः स्याद् द्रव्योत्सर्गात्  । जैम्_९,४।५६ ।  
  
समाप्तिवचनात्  । जैम्_९,४।५७ ।  
  
चोदना वा कर्मोत्सर्गाद् अन्यैः स्याद् अविशिष्टत्वात्  । जैम्_९,४।५८ ।  
  
अनिज्यां च वनस्पतेः प्रसिद्धान्तेन दर्शयति  । जैम्_९,४।५९ ।  
  
संस्था तद्देवतत्वात् स्यात्  । जैम्_९,४।६० ।  

________________________________________________  

विधेः प्रकरणान्तरे ऽतिदेशात् सर्वकर्म स्यात्  । जैम्_१०,१।१ ।  
  
अपि वाभिधानसंस्कारद्रव्यम् अर्थे क्रियेत तादर्थ्यात्  । जैम्_१०,१।२ ।  
  
तेषाम् अप्रत्यक्षविशिष्टत्वात्  । जैम्_१०,१।३ ।  
  
इष्ठिर् आरम्भसंयोगाद् अङ्गभूतान् निवर्तेतारमभस्य प्रधानसंयोगात्  । जैम्_१०,१।४ ।  
  
प्रधानाच् चान्यसंयुक्तात् सर्वारम्भान् निवर्तेतानङ्गत्वात्  । जैम्_१०,१।५ ।  
  
तस्यां तु स्यात् प्रयाजवत्  । जैम्_१०,१।६ ।  
  
न वाङ्गभूतत्वात्  । जैम्_१०,१।७ ।  
  
एकवाक्यत्वाच् च  । जैम्_१०,१।८ ।  
  
कर्म च द्रव्यसंयोगार्थम् अर्थाभावान् निवर्तेत तादर्थ्यं श्रुतिसंयोगात्  । जैम्_१०,१।९ ।  
  
स्थाणौ तु देशमात्रत्वाद् अनिबृत्तिः प्रतीयेत  । जैम्_१०,१।१० ।  
  
अपि वा शेषभूतत्वात् संस्कारः प्रतीयेत  । जैम्_१०,१।११ ।  
  
समाख्यानं च तद्वत्  । जैम्_१०,१।१२ ।  
  
मन्त्रवर्णश् च तद्वत्  । जैम्_१०,१।१३ ।  
  
प्रयाजे च तन्न्यायत्वात्  । जैम्_१०,१।१४ ।  
  
लिङ्गदर्शनाच् च  । जैम्_१०,१।१५ ।  
  
तथाज्यभागाग्निर् अपीति चेत्  । जैम्_१०,१।१६ ।  
  
व्यपदेशाद् देवतान्तरम्  । जैम्_१०,१।१७ ।  
  
समत्वाच् च  । जैम्_१०,१।१८ ।  
  
पशावपीति चेत्  । जैम्_१०,१।१९ ।  
  
न तदभूतवचनात्  । जैम्_१०,१।२० ।  
  
लिङ्गदर्शनाच् च  । जैम्_१०,१।२१ ।  
  
गुणो वा स्यात् कपालवद् गुणभूतविकाराच् च  । जैम्_१०,१।२२ ।  
  
अपि वा शेषभूतत्वात् तत्संस्कारः प्रतीयेत स्वाहाकारवद् अङ्गानाम् अर्थसंयोगात्  । जैम्_१०,१।२३ ।  
  
व्यृद्धवचनञ् च विप्रतिपत्तौ तदर्थत्वात्  । जैम्_१०,१।२४ ।  
  
गुणेपीति चेत्  । जैम्_१०,१।२५ ।  
  
नासंहानात् करालवत्  । जैम्_१०,१।२६ ।  
  
ग्रहाणाञ् च सम्प्रतिपत्तौ तद्वचनं तदर्त्वात्  । जैम्_१०,१।२७ ।  
  
ग्रहाभावे च तद्वचनम्  । जैम्_१०,१।२८ ।  
  
देवतायाश् च हेतुत्वं प्रसिद्धं तेन दर्शयति  । जैम्_१०,१।२९ ।  
  
अविरुद्धोपपत्तिर् अर्थापत्तेः शृतवद् भूतविकारः स्यात्  । जैम्_१०,१।३० ।  
  
स द्व्यर्थः स्याद् उभयोः श्रुतिभूतत्वाद् विप्रतिपत्तौ तादर्थ्याद् विकारत्वम् उक्तं तस्यार्थवादत्वम्  । जैम्_१०,१।३१ ।  
  
विप्रतिपत्तौ तासाम् आख्याविकारः स्यात्  । जैम्_१०,१।३२ ।  
  
अभ्यासो वा प्रयाजवद् एकदेशो ऽन्यदेवत्यः  । जैम्_१०,१।३३ ।  
  
चरुर् हविर्विकारः स्याद् इज्यासंयोगात्  । जैम्_१०,१।३४ ।  
  
प्रसिद्धग्रहणत्वाच् च  । जैम्_१०,१।३५ ।  
  
ओदनो वान्नसंयोगात्  । जैम्_१०,१।३६ ।  
  
न द्व्यर्थत्वात्  । जैम्_१०,१।३७ ।  
  
कपालविकारो वा विशये ऽर्थोपपत्तिभ्याम्  । जैम्_१०,१।३८ ।  
  
गुणमुख्यविशेषाच् च  । जैम्_१०,१।३९ ।  
  
तच्छ्रुतौ चान्यहविष्ठ्वात्  । जैम्_१०,१।४० ।  
  
लिङ्गदर्शनाच् च  । जैम्_१०,१।४१ ।  
ओदनो वा प्रयुक्तत्वात्  । जैम्_१०,१।४२ ।  
  
अपूर्वव्यपदेशाच् च  । जैम्_१०,१।४३ ।  
  
तथा च लिङ्गदर्शनम्  । जैम्_१०,१।४४ ।  
  
स कपाले प्रकृत्या स्याद् अन्यस्य चाश्रुतित्वात्  । जैम्_१०,१।४५ ।  
  
एकस्मिन् वा विप्रतिषेधात्  । जैम्_१०,१।४६ ।  
  
न वार्थान्तरसंयोगाद् अपूपे पाकसंयुक्तं धारणार्थं चरौ भवति तत्रार्थात् पात्रलाभः स्याद् अनियमो ऽविशेषात्  । जैम्_१०,१।४७ ।  
  
चरौ वा लिङ्गदर्शनात्  । जैम्_१०,१।४८ ।  
  
तस्मिन् पेषणम् अनर्थलोपात् स्यात्  । जैम्_१०,१।४९ ।  
  
अक्रिया वा अपूपहेतुत्वात्  । जैम्_१०,१।५० ।  
  
पिण्डार्थत्वाच् च संयवनम्  । जैम्_१०,१।५१ ।  
  
संवपनञ् च तादर्थ्यात्  । जैम्_१०,१।५२ ।  
  
सन्तापनम् अधःश्रपणात्  । जैम्_१०,१।५३ ।  
  
उपधानं च तादर्थ्यात्  । जैम्_१०,१।५४ ।  
  
पृथुश्लक्ष्णे वानपूपत्वात्  । जैम्_१०,१।५५ ।  
  
अभ्यूहश् चोपरिपाकार्थत्वात्  । जैम्_१०,१।५६ ।  
  
तथावज्वलनम्  । जैम्_१०,१।५७ ।  
  
व्युद्धृत्यासादनं च प्रकृतावश्रुतित्वात्  । जैम्_१०,१।५८ ।  
  
_______________  

कृष्णलेष्वर्थलोपाकः स्यात्  । जैम्_१०,२।१ ।  
  
स्याद् वा प्रत्यक्षशिष्टत्वात् प्रदानवत्  । जैम्_१०,२।२ ।  
  
उपस्तरणाभिघारणयोर् अमृतार्थत्वाद् अकर्म स्यात्  । जैम्_१०,२।३ ।  
  
क्रियेत वार्थवादत्वात् तयोः संसर्गहेतुत्वात्  । जैम्_१०,२।४ ।  
  
अकर्म वा चतुर्भिर् आप्तिवचनात् सह पूर्णं पुनश् चतुरवत्तम्  । जैम्_१०,२।५ ।  
  
क्रिया वा मुख्यावदानपरिमाणात् सामन्यात् तद्गुणत्वम्  । जैम्_१०,२।६ ।  
  
तेषां चैकावदानत्वात्  । जैम्_१०,२।७ ।  
  
आप्तिः सङ्ख्या समानत्वात्  । जैम्_१०,२।८ ।  
  
सतोस् त्व् आप्तिवचनं व्यर्थम्  । जैम्_१०,२।९ ।  
  
विकल्पस् त्व् एकावदानत्वात्  । जैम्_१०,२।१० ।  
  
सर्वविकारे त्व् अभ्यसानर्थक्यं हविषो हीतरस्य स्याद् अपि वा स्विष्टकृतः स्याद् इतरस्यान्याय्यत्वात्  । जैम्_१०,२।११ ।  
  
अकर्म वा संसर्गार्थनिवृत्तत्वात् तस्माद् आप्तिसमर्थत्वं  । जैम्_१०,२।१२ ।  
  
भक्षाणां तु प्रत्यर्थत्वाद् अकर्म स्यात्  । जैम्_१०,२।१३ ।  
  
स्याद् वा निर्धानदर्शनात्  । जैम्_१०,२।१४ ।  
  
वचनं वाज्यभक्षस्य प्रकृतौ स्याद् अभागित्वात्  । जैम्_१०,२।१५ ।  
  
वचनं वा हिरण्यस्य प्रदानवदाज्यस्य गुणभूतत्वात्  । जैम्_१०,२।१६ ।  
  
एकधोपहारे सहत्वं ब्रह्मभक्षाणां प्रकृतौ विहितत्वात्  । जैम्_१०,२।१७ ।  
  
सर्वत्वं च तेषाम् अधिकारात् स्यात्  । जैम्_१०,२।१८ ।  
  
पुरुषापनयो वा तेषाम् अवाच्यत्वात्  । जैम्_१०,२।१९ ।  
  
पुरुषापनयात् स्वकालत्वम्  । जैम्_१०,२।२० ।  
  
एकार्थत्वाद् अविभागः स्यात्  । जैम्_१०,२।२१ ।  
  
ऋत्विग्दानं धर्ममात्रार्थं स्याद् ददातिसामर्थ्यात्  । जैम्_१०,२।२२ ।  
  
परिक्रयार्थं वा कर्मसंयोगाल् लोकवत्  । जैम्_१०,२।२३ ।  
  
दक्षिणायुक्तवचनाच् च  । जैम्_१०,२।२४ ।  
  
नचान्येनानम्येत परिक्रीयात् कर्मणः परार्थत्वात्  । जैम्_१०,२।२५ ।  
  
परिक्रीतवचनाच् च  । जैम्_१०,२।२६ ।  
  
सनिवन्येव भृति वचनात्  । जैम्_१०,२।२७ ।  
  
नैष्कर्तृकेण संस्तवाच् च  । जैम्_१०,२।२८ ।  
  
शेषभक्षाश् च तद्वत्  । जैम्_१०,२।२९ ।  
  
संस्कारो वा द्रव्यस्य परार्थत्वात्  । जैम्_१०,२।३० ।  
  
शेषे च समत्वात्  । जैम्_१०,२।३१ ।  
  
स्वामिनि त दर्शनात् तत्सामान्याद् इतरेषान्तथात्वम्  । जैम्_१०,२।३२ ।  
  
तथा चान्यार्थदर्शनम्  । जैम्_१०,२।३३ ।  
  
वरणमृत्विजामानमनार्थत्वात् सत्रे न स्यात् स्वकर्मत्वात्  । जैम्_१०,२।३४ ।  
  
परिक्रयश् च तादर्थ्यात्  । जैम्_१०,२।३५ ।  
  
प्रतिषेधश् च कर्मवत्  । जैम्_१०,२।३६ ।  
  
स्याद् वा प्रासर्पिकस्य धर्ममात्रत्वात्  । जैम्_१०,२।३७ ।  
  
न दक्षिणाशब्दात् तस्मान् नित्यानुवादः स्यात्  । जैम्_१०,२।३८ ।  
  
उदवसानीयः सत्रधर्मा स्यात् तदङ्गत्वात् तत्र दाने धर्ममात्रं स्यात्  । जैम्_१०,२।३९ ।  
  
न त्व् एतत् प्रकृतित्वाद् विभक्तचोदितत्वाच् च  । जैम्_१०,२।४० ।  
  
तेषां तु वचनाद् द्वियज्ञवत्सहप्रयोगः स्यात्  । जैम्_१०,२।४१ ।  
  
तत्रान्यान् ऋत्विजो वृणीरन्  । जैम्_१०,२।४२ ।  
  
एकैकशस् त्व् अविप्रतिषेधात् प्रकृतेश् चैकसंयोगात्  । जैम्_१०,२।४३ ।  
  
कामेष्टौ च दानशब्दात्  । जैम्_१०,२।४४ ।  
  
वचनं वा सत्रत्वात्  । जैम्_१०,२।४५ ।  
  
द्वेष्ये च चोदनाद् दक्षिणापनयात्  । जैम्_१०,२।४६ ।  
  
अस्थियज्ञो ऽविप्रतिषेधाद् इतरेषां स्याद् विप्रतिषेधाद् अस्थ्नाम्  । जैम्_१०,२।४७ ।  
  
यावादुक्तम् उपयोगः स्यात्  । जैम्_१०,२।४८ ।  
  
यदि तु वचनात् तेषां जपसंस्कारम् अर्थलुप्तं सेष्टि तदर्थत्वात्  । जैम्_१०,२।४९ ।  
  
क्रत्वर्थं तु क्रियेत गुणभूतत्वात्  । जैम्_१०,२।४९* ।  
  
काम्यानि तु न विद्यन्ते कामा ज्ञानाद् यथेतरस्यानुच्यमानानि  । जैम्_१०,२।५० ।  
  
ईहार्थाश् चाभावात् सूक्तवाकवत्  । जैम्_१०,२।५१ ।  
  
स्युर् वार्थवादत्वात्  । जैम्_१०,२।५२ ।  
  
नेच्छाभिधानात् तदभावाद् इतरस्मिन्  । जैम्_१०,२।५३ ।  
  
स्युर् वा होतृकामाः  । जैम्_१०,२।५४ ।  
  
न तदाषीष्ट्वात्  । जैम्_१०,२।५५ ।  
  
सर्वस्वारस्य दिष्टगतौ समापनं न विद्यते कर्मणो जीवसंयोगात्  । जैम्_१०,२।५६ ।  
  
स्याद् वोभयोः प्रत्क्षशिष्टत्वात्  । जैम्_१०,२।५७ ।  
  
गते करमास्थियज्ञवत्  । जैम्_१०,२।५८ ।  
  
जीवत्य् अवचनम् आयुर् आशिषस् तदर्थत्वात्  । जैम्_१०,२।५९ ।  
  
वचनं वा भागित्वात् प्राग्यथोक्तात्  । जैम्_१०,२।६० ।  
  
क्रिया स्याद् धर्ममात्राणाम्  । जैम्_१०,२।६१ ।  
  
गुणलोपे च मुख्यस्य  । जैम्_१०,२।६२ ।  
  
मुष्टिलोपात् तु सङ्ख्यालोपस् तद्गुणत्वात् स्यात्  । जैम्_१०,२।६३ ।  
  
न निर्वापशेषत्वात्  । जैम्_१०,२।६४ ।  
  
सङ्ख्या तु चोदनां प्रति सामान्यात् तद्विकारः संयोगाच् च परं मुष्ठेः  । जैम्_१०,२।६५ ।  
  
न चोदनाभिसम्बन्धात् प्रक्रतौ संस्कारयोगात्  । जैम्_१०,२।६६ ।  
  
औत्पत्तिके तु द्रव्यतो विकारः स्याद् अकार्यात्वात्  । जैम्_१०,२।६७ ।  
  
नैमित्तिके तु कार्यत्वात् प्रकृतेः स्यात् तदापत्तेः  । जैम्_१०,२।६८ ।  
  
विप्रतिषेधे तद्वचनात् प्राकृतगुणलोपः स्यात् तेन च कर्मसंयोगात्  । जैम्_१०,२।६९ ।  
  
परेषां प्रतिषेधः स्यात्  । जैम्_१०,२।७० ।  
  
प्रतिषेधाच् च  । जैम्_१०,२।७१ ।  
  
अर्थाभावे संस्कारत्वं स्यात्  । जैम्_१०,२।७२ ।  
  
अर्थेन च विपर्यासे तादर्यात्तत्त्वमेव स्यात्  । जैम्_१०,२।७३ ।  
  
_______________  

विकृतौ शब्दवत्त्वात् प्रधानस्य गुणानाम् अधिकोत्पत्तिः सन्निधानात्  । जैम्_१०,३।१ ।  
  
प्रकृतिवत् तस्य चानुपरोधः  । जैम्_१०,३।२ ।  
  
चोदनाप्रभुत्वाच् च  । जैम्_१०,३।३ ।  
  
प्रधानं त्व् अङ्गसंयुक्तं तथाभूतम् अपूर्वं स्यात् तस्य विध्युपलक्षणात् सर्वो हि पूर्ववान् विधिर् अविशेषात् प्रवर्तितः  । जैम्_१०,३।४ ।  
  
न चाङ्गविधिर् अनङ्गे स्यात्  । जैम्_१०,३।५ ।  
  
कर्मणश् चैकशब्द्यात् सन्निधाने विधेर् आख्यासंयोगो गुणेन तद्विकारः स्याच् छब्दस्य विधिगामित्वाद् गुणस्य चोपदेश्यत्वात्  । जैम्_१०,३।६ ।  
  
अकार्यत्वाच् च नाम्नः  । जैम्_१०,३।७ ।  
  
तुल्या च प्रभुता गुणे  । जैम्_१०,३।८ ।  
  
सर्वम् एवं प्रधानम् इति चेत्  । जैम्_१०,३।९ ।  
  
तथाभूतेन संयोगाद् यथार्थविधयः स्युः  । जैम्_१०,३।१० ।  
  
विधित्वं चाविशिष्ठम् एवं प्राकृतानां वैकृतैः कर्मणायोगात् तस्मात् सर्वं प्रधानार्थम्  । जैम्_१०,३।११ ।  
  
समत्वाच् च तदुत्पत्तेः संस्कारैर् अधिकारः स्यात्  । जैम्_१०,३।१२ ।  
  
हिरण्यगर्भः पूर्वस्य मन्त्रलिङ्गात्  । जैम्_१०,३।१३ ।  
  
प्रकृत्यनुपरोधाच् च  । जैम्_१०,३।१४ ।  
  
उत्तरस्य वा मन्त्रार्थित्वात्  । जैम्_१०,३।१५ ।  
  
विध्यतिदेशात् तच्छ्रुतौ विकारः स्याद् गुणानाम् उपदेश्यत्वात्  । जैम्_१०,३।१६ ।  
  
पूर्वस्मिंश् चामन्त्रत्वदर्शनात्  । जैम्_१०,३।१७ ।  
  
संस्कारे तु क्रियान्तर तस्य विधायकत्वात्  । जैम्_१०,३।१८ ।  
  
प्रकृत्यनुपरोधाच् च  । जैम्_१०,३।१९ ।  
  
विधेस् तु तत्र भावात् सन्देहे यस्य शब्दस् तदर्थः स्यात्  । जैम्_१०,३।२० ।  
  
संस्कारसामर्थ्याद् गुणसंयोगाच् च  । जैम्_१०,३।२१ ।  
  
विप्रतिषेधात् क्रियाप्रकरणे स्यात्  । जैम्_१०,३।२२ ।  
  
षड्भिर् दीक्षयतीति तासां मन्त्रविकारः श्रुतिसंयोगात्  । जैम्_१०,३।२३ ।  
  
अभ्यासात् तु प्रधानस्य  । जैम्_१०,३।२४ ।  
  
आवृत्त्या मन्त्रकर्म स्यात्  । जैम्_१०,३।२५ ।  
  
अपि वा प्रतिमन्त्रत्वात् प्राकृतानाम् अहानिः स्याद् अन्यायश् च कृते ऽभ्यासः  । जैम्_१०,३।२६ ।  
  
पौर्वापर्यञ्चाभ्यासे नोपपद्यते नैमित्तिकत्वात्  । जैम्_१०,३।२७ ।  
  
तत्प्रथक्त्वं च दर्शयति  । जैम्_१०,३।२८ ।  
  
न चाविशेषाद् व्यपदेशः स्यात्  । जैम्_१०,३।२९ ।  
  
अग्न्याधेयस्य नैमित्तिके गुणविकारे दक्षिणादानम् अधिकं स्याद् वाक्यसंयोगात्  । जैम्_१०,३।३० ।  
  
शिष्ठत्वाच् चेतरासां यथास्थानम्  । जैम्_१०,३।३१ ।  
  
विकारस् त्व् अप्रकरणे हि काम्यानि  । जैम्_१०,३।३२ ।  
  
शङ्कते च निवृत्तेर् उभयत्वं हि श्रूयते  । जैम्_१०,३।३३ ।  
  
वासो वत्सञ् च सामान्यात्  । जैम्_१०,३।३४ ।  
  
अर्थापत्तेस् तद्धर्माः स्यान् निमित्ताख्याभिसंयोगात्  । जैम्_१०,३।३५ ।  
  
दाने पाको ऽर्थलक्षणः  । जैम्_१०,३।३६ ।  
  
पाकस्थ चान्नकारित्त्वात्  । जैम्_१०,३।३७ ।  
  
तथाभिघारणस्य  । जैम्_१०,३।३८ ।  
  
द्रव्यविधिसन्निधौ सङ्ख्या तेषां गुणत्वात् स्यात्  । जैम्_१०,३।३९ ।  
  
समत्वात् तु गुणानाम् एकस्य श्रुतिसंयोगात्  । जैम्_१०,३।४० ।  
  
यस्य वा सन्निधाने स्याद् वाक्यतो ह्य् अभिसम्बन्धः  । जैम्_१०,३।४१ ।  
  
असंयुक्तास् तु तुल्यवद् इतराभिर् विधीयन्ते तस्मात् सर्वाधिकारः स्यात्  । जैम्_१०,३।४२ ।  
  
असंयोगाद् विधिश्रुताव् एकजाताधिकारः स्याच् छ्रुत्याकोपात् क्रतोः  । जैम्_१०,३।४३ ।  
  
शब्दार्थश् चापि लोकवत्  । जैम्_१०,३।४४ ।  
  
सापशूनाम् उत्पत्तितो विभागात्  । जैम्_१०,३।४५ ।  
  
अनियमो ऽविशेषात्  । जैम्_१०,३।४६ ।  
  
भागित्वाद् वा गवां स्यात्  । जैम्_१०,३।४७ ।  
  
प्रत्ययात्  । जैम्_१०,३।४८ ।  
  
लिङ्गदर्शनाच् च  । जैम्_१०,३।४९ ।  
  
तत्र दानं विभागेन प्रदानानां पृथक्त्वात्  । जैम्_१०,३।५० ।  
  
परिक्रयाच् च लोकवत्  । जैम्_१०,३।५१ ।  
  
विभागं चापि दर्शयति  । जैम्_१०,३।५२ ।  
  
समं स्याद् अश्रुतित्वात्  । जैम्_१०,३।५३ ।  
  
अपि वा कर्मवैषम्यात्  । जैम्_१०,३।५४ ।  
  
अतुल्याः स्युः परिक्रये विषमाख्या विधिश्रुतौ परिक्रयान् न कर्मण्य् उपपद्यते दर्शनाद् विशेषस्य तथाभ्युदये  । जैम्_१०,३।५५ ।  
  
तस्य धेनुर् इति गवां प्रकृतौ विभक्तचोदितत्वात् सामान्यात् तद्विकारः स्याद् यथेष्टिर् गुणशब्देन  । जैम्_१०,३।५६ ।  
  
सर्वस्य वा क्रतुसंयोगाद् एकत्वं दक्षिणार्थस्य गुणानां कार्यैकत्वाद् अर्थे विकृतौ श्रुतिभूतं स्यात् तस्मात् समवायाद् धि कर्मभिः  । जैम्_१०,३।५७ ।  
  
चोदनानाम् अनाश्रयाल् लिङ्गेन नियमः स्यात्  । जैम्_१०,३।५८ ।  
  
एका पञ्चेति धेनुवत्  । जैम्_१०,३।५९ ।  
  
त्रिवत्सश् च  । जैम्_१०,३।६० ।  
  
तथा च लिङ्गदर्शनम्  । जैम्_१०,३।६१ ।  
  
एके तु श्रुतिभूतत्वात् सङ्ख्यया गवां लिङ्गविशेषेण  । जैम्_१०,३।६२ ।  
  
प्राकाशौ तथेति चेत्  । जैम्_१०,३।६३ ।  
  
अपि त्व् अवयवार्थत्वाद् विभक्तप्रकृतित्वाद् गुणेदन्ताविकारः स्यात्  । जैम्_१०,३।६४ ।  
  
धेनुवच् चाश्वदक्षिणा स ब्रह्मण इति पुरुषापनयो यथा हिरण्यस्य  । जैम्_१०,३।६५ ।  
  
एके तु कर्तृसंयोगात् स्रग्वत् तस्य लिङ्गविशेषेण  । जैम्_१०,३।६६ ।  
  
अपि वा तदधिकाराद् धिरण्यवद् विकारः स्यात्  । जैम्_१०,३।६७ ।  
  
तथा च सोमचमसः  । जैम्_१०,३।६८ ।  
  
सर्वविकारो वा क्रत्वर्थे प्रतिषेधात् पशूनां  । जैम्_१०,३।६९ ।  
  
ब्रह्मदाने ऽविशिष्टम् इति चेत्  । जैम्_१०,३।७० ।  
  
उत्सर्गस्य क्रत्वर्थत्वात् प्रतिषिद्धस्य कर्म स्यान्न् अ च गौणः प्रयोजनम् अर्थः स दक्षिणानां स्यात्  । जैम्_१०,३।७१ ।  
  
यदि तु ब्रह्मणस् तदूनं तद्विकारः स्यात्  । जैम्_१०,३।७२ ।  
  
सर्वं वा पुरुषापनयात् तासां क्रतुप्रधानत्वात्  । जैम्_१०,३।७३ ।  
  
यजुर्युक्ते ऽध्वर्योर् दक्षिणा विकारः स्यात्  । जैम्_१०,३।७४ ।  
  
अपि वा श्रुतिभूतत्वात् सर्वासां तस्य भागो नियम्यते  । जैम्_१०,३।७५ ।  
  
_______________  

प्रकृतिलिङ्गासंयागात् कर्मसंस्कारं विकृतावधिकं स्यात्  । जैम्_१०,४।१ ।  
  
चोदनालिङ्गसंयोगे तद्विकारः प्रतीयेत प्रकृतिसन्निधानात्  । जैम्_१०,४।२ ।  
  
सर्वत्र तु ग्रहाम्नानम् अधिकं स्यात् प्रकृतिवत्  । जैम्_१०,४।३ ।  
  
अधिकैश् चैकवाक्यत्वात्  । जैम्_१०,४।४ ।  
  
लिङ्गदर्शनाच् च  । जैम्_१०,४।५ ।  
  
प्राजापत्येषु चाम्नानात्  । जैम्_१०,४।६ ।  
  
आमने लिङ्गदर्शनात्  । जैम्_१०,४।७ ।  
  
उपगेषु शरवत् स्यात् प्रकृतिलिङ्गसयोगात्  । जैम्_१०,४।८ ।  
  
आनर्थक्यात् त्व् अधिकं स्यात्  । जैम्_१०,४।९ ।  
  
संस्कारे चान्यसंयोगात्  । जैम्_१०,४।१० ।  
  
प्रयाजवद् इति चेत्  । जैम्_१०,४।११ ।  
  
नार्थान्यत्वात्  । जैम्_१०,४।१२ ।  
  
आच्छादने त्व् ऐकार्थ्यात् प्राकृतस्य विकारः स्यात्  । जैम्_१०,४।१३ ।  
  
अधिकं वान्यार्थत्वात्  । जैम्_१०,४।१४ ।  
  
समुच्चयं च दर्शयति  । जैम्_१०,४।१५ ।  
  
सामस्वर्थान्तरश्रुतेर् अविकारः प्रतीयेत  । जैम्_१०,४।१६ ।  
  
अर्थे त्व् अश्रूयमाणे शेषत्वात् प्राकृतस्य विकारः स्यात्  । जैम्_१०,४।१७ ।  
  
सर्वेषाम् अविशेषात्  । जैम्_१०,४।१८ ।  
  
एकस्या वा श्रुतिसामर्थ्यात् प्रकृतेश् चाविकारात्  । जैम्_१०,४।१९ ।  
  
स्तोमविबृद्धौ त्व् अधिकं स्याद् अविबृद्धौ द्रव्यविकारः स्याद् इतरस्याश्रुतित्वाच् च  । जैम्_१०,४।२० ।  
  
पवमाने स्यातां तस्मिन्न् आवापोद्वापदर्शनात्  । जैम्_१०,४।२१ ।  
  
वचनानि त्व् अपूर्वत्वात्  । जैम्_१०,४।२२ ।  
  
विधिशब्दस्य मन्त्रत्वे भावः स्यात् तेन चोदना  । जैम्_१०,४।२३ ।  
  
शेषाणां वा चोदनैकत्वात् तस्मात् सर्वत्र श्रूयते  । जैम्_१०,४।२४ ।  
  
तथोत्तरस्यां ततौ तत्प्रकृतित्वात्  । जैम्_१०,४।२५ ।  
  
प्राकृतस्य गुणश्रुतौ सगुणेनाभिधानं स्यात्  । जैम्_१०,४।२६ ।  
  
अविकारो वार्थशब्दानपायात् स्याद् द्रव्यवत्  । जैम्_१०,४।२७ ।  
  
तथारम्भासमवायाद् वा चोदितेनाभिधानं स्याद् अर्थस्य श्रुतिसमवायित्वाद् अवचने च गुणशास्त्रम् अनर्थकं स्यात्  । जैम्_१०,४।२८ ।  
  
द्रव्येष्व् आरम्भगामित्वाद् अर्थे विकारः सामर्थ्यात्  । जैम्_१०,४।२९ ।  
  
बुधन्वान् पवमानवद् विशेषनिर्देशात्  । जैम्_१०,४।३० ।  
  
मन्त्रनिशेषनिर्देशान् न देवताविकारः स्यात्  । जैम्_१०,४।३१ ।  
  
विधिनिगमभेदात् प्रकृतौ तत्प्रकृतित्वाद् विकृताव् अपि भेदः स्यात्  । जैम्_१०,४।३२ ।  
  
यथोक्तं वा विप्रतिपत्तेर् न चोदना  । जैम्_१०,४।३३ ।  
  
स्विष्टकृद्देवतान्यत्वे तच्छब्दत्वान् निवर्तेत  । जैम्_१०,४।३४ ।  
  
संयोगो वार्थापत्तेर् अभिधानस्य कर्मजत्वात्  । जैम्_१०,४।३५ ।  
  
सगुणस्य गुणलोपे निगमेषु यावदुक्तं स्यात्  । जैम्_१०,४।३६ ।  
  
सर्वस्य वैककर्म्यात्  । जैम्_१०,४।३७ ।  
  
स्विष्टकृद् आवापिको ऽनुयाजे स्यात् प्रयोजनवद् अङ्गानाम् अर्थसंयोगात्  । जैम्_१०,४।३८ ।  
  
अन्वाहेति च शस्त्रवत्कर्म स्याच् चोदनान्तरात्  । जैम्_१०,४।३९ ।  
  
संस्कारो वा चोदितस्य शब्दस्य वचनार्थत्वात्  । जैम्_१०,४।४० ।  
  
स्याद् गुणार्थत्वात्  । जैम्_१०,४।४१ ।  
  
मनोतायां तु वचनाद् अविकारः स्यात्  । जैम्_१०,४।४२ ।  
  
पृष्ठार्थे ऽन्यद् रथन्तरात् तद्योनिपूर्वत्वाद् ऋचां प्रविभक्तत्वात्  । जैम्_१०,४।४३ ।  
  
स्वयोनौ वा सर्वाख्यत्वात्  । जैम्_१०,४।४४ ।  
  
यूपवद् इति चेत्  । जैम्_१०,४।४५ ।  
  
न कर्मसंयोगात्  । जैम्_१०,४।४६ ।  
  
कार्यत्वाद् उत्तरयोर् यथाप्रकृति  । जैम्_१०,४।४७ ।  
  
समानदेवते वा तृचस्याविभागात्  । जैम्_१०,४।४८ ।  
  
ग्रहाणां देवतान्यत्वे स्तुतशस्त्रयोः कर्मत्वाद् अविकारः स्यात्  । जैम्_१०,४।४९ ।  
  
उभयपानात् पृषदाज्ये दध्नः स्याद् उपलक्षणं निगमेषु पातव्यस्योपलक्षणात्  । जैम्_१०,४।५० ।  
  
न वा परार्थत्वाद् यज्ञपतिवत्  । जैम्_१०,४।५१ ।  
  
स्याद् वा आवाहनस्य तादर्थ्यात्  । जैम्_१०,४।५२ ।  
  
न वा संस्कारशब्दत्वात्  । जैम्_१०,४।५३ ।  
  
स्याद् वा द्रव्याभिधानात्  । जैम्_१०,४।५४ ।  
  
दध्नस् तु गुणभूतत्वाद् आज्यपानिगमाः स्युर् गुणत्वं श्रुतेर् आज्यप्रधानत्वात्  । जैम्_१०,४।५५ ।  
  
दधि वा स्यात् प्रधानम् आज्ये प्रथमान्त्यसंयोगात्  । जैम्_१०,४।५६ ।  
  
अपि वाज्यप्रधानत्वाद् गुणार्थे व्यपदेशे भक्त्या संस्कारशब्दः स्यात्  । जैम्_१०,४।५७ ।  
  
अपि वाख्याविकारत्वात् तेन स्याद् उपलक्षणम्  । जैम्_१०,४।५८ ।  
  
न वा स्याद् गुणशास्त्रत्वात्  । जैम्_१०,४।५९ ।  
  
_______________  

आनुपूर्व्यवताम् एकदेशग्रहणेष्व् आगमवद् अन्त्यलोपः स्यात्  । जैम्_१०,५।१ ।  
  
लिङ्गदर्शनाच् च  । जैम्_१०,५।२ ।  
  
विकल्पो वा समत्वात्  । जैम्_१०,५।३ ।  
  
क्रमाद् उपजनो ऽन्तेस्यात्  । जैम्_१०,५।४ ।  
  
लिङ्गम् अविशिष्टं सङ्ख्याया हि तद्वचनम्  । जैम्_१०,५।५ ।  
  
आदितो वा प्रवृत्तिः स्याद् आरम्भस्य तदादित्वाद् वचनाद् अन्त्यविधिः स्यात्  । जैम्_१०,५।६ ।  
  
एकत्रिके तृचादिषु माध्यन्दिनेछन्दसां श्रुतिभूतत्वात्  । जैम्_१०,५।७ ।  
  
आदितो वा तन्न्यायत्वाद् इतरस्यानुमानिकत्वात्  । जैम्_१०,५।८ ।  
  
यथानिवेशञ् च प्रकृतिवत् सङ्ख्यामात्रविकारत्वात्  । जैम्_१०,५।९ ।  
  
त्रिकस् तृचे धुर्ये स्यात्  । जैम्_१०,५।१० ।  
  
एकस्यां वा स्तोमस्यावृत्तिधर्मत्वात्  । जैम्_१०,५।११ ।  
  
चोदनासु त्व् अपूर्वत्वाल् लिङ्गेन धर्मनियमः स्यात्  । जैम्_१०,५।१२ ।  
  
प्राप्तिस् तु रात्रिशब्दसम्बन्धात्  । जैम्_१०,५।१३ ।  
  
अपूर्वासु तु सङ्ख्यासु विकल्पः स्यात् सर्वासाम् अर्थवत्त्वात्  । जैम्_१०,५।१४ ।  
  
स्तोमविवृद्धौ प्राकृतानाम् अभ्यासेन सङ्ख्यापूरणम् अविकारात् सङ्ख्यायां गुणशब्दत्वाद् अन्यस्य चाश्रुतित्वात्  । जैम्_१०,५।१५ ।  
  
आगमेन वाभ्यासस्याश्रुतित्वात्  । जैम्_१०,५।१६ ।  
  
सङ्ख्यायाश् च पृथक्त्वनिवेशात्  । जैम्_१०,५।१७ ।  
  
पराक्शब्दत्वात्  । जैम्_१०,५।१८ ।  
  
उक्ताविकाराच् च  । जैम्_१०,५।१९ ।  
  
अश्रुतित्वान् नेति चेत्  । जैम्_१०,५।२० ।  
  
स्याद् अर्थचोदितानां परिमाणशास्त्रम्  । जैम्_१०,५।२१ ।  
  
आवापवचनं चाभ्यासे नोपपद्यते  । जैम्_१०,५।२२ ।  
  
साम्नां चोत्पत्तिसामर्थ्यात्  । जैम्_१०,५।२३ ।  
  
धूर्येष्व् अपीति चेत्  । जैम्_१०,५।२४ ।  
  
नावृत्तिधर्मत्वात्  । जैम्_१०,५।२५ ।  
  
वहिष्पवमाने न ऋगागमः सामैकत्वात्  । जैम्_१०,५।२६ ।  
  
अभ्यासेन तु सङ्ख्यापूरणं सामिधेनीष्व् अभ्यासप्रकृतित्वात्  । जैम्_१०,५।२७ ।  
  
अविशेषान् नेति चेत्  । जैम्_१०,५।२८ ।  
  
स्यात् तद्धर्मत्वात् प्रकृतिवद् अभ्यस्येतासङ्ख्यापूरणात्  । जैम्_१०,५।२९ ।  
  
यावद् उक्तं वा कृतपरिमाणत्वात्  । जैम्_१०,५।३० ।  
  
अधिकानाञ् च दर्शनात्  । जैम्_१०,५।३१ ।  
  
कर्मस्व् अपीति चेत्  । जैम्_१०,५।३२ ।  
  
न चोदितत्वात्  । जैम्_१०,५।३३ ।  
  
षोडशिनो वैकृतत्वं तत्र कृत्स्नविधानात्  । जैम्_१०,५।३४ ।  
  
प्रकृतौ चाभावदर्शनात्  । जैम्_१०,५।३५ ।  
  
अयज्ञवचनाच् च  । जैम्_१०,५।३६ ।  
  
प्रकृतौ वा शिष्टत्वात्  । जैम्_१०,५।३७ ।  
  
प्रकृतिदर्शनाच् च  । जैम्_१०,५।३८ ।  
  
आम्नातं परिसङ्ख्यार्थम्  । जैम्_१०,५।३९ ।  
  
उक्तम् अभावदर्शनम्  । जैम्_१०,५।४० ।  
  
गुणाद् अयज्ञत्वम्  । जैम्_१०,५।४१ ।  
  
तस्याग्रयणाद् ग्रहणम्  । जैम्_१०,५।४२ ।  
  
उक्थ्याच् च वचनात्  । जैम्_१०,५।४३ ।  
  
तृतीयसवने वचनात् स्यात्  । जैम्_१०,५।४४ ।  
  
अनभ्यासे पराक्शब्दस्य तादर्थ्यात्  । जैम्_१०,५।४५ ।  
  
उक्थ्यविच्छेदवचनत्वाच् च  । जैम्_१०,५।४६ ।  
  
आग्रयणाद् वा पराक्शब्दस्य देशवाचित्वात् पुनराधेयवत्  । जैम्_१०,५।४७ ।  
  
विच्छेदः स्तोमसामान्यात्  । जैम्_१०,५।४८ ।  
  
उक्थ्याग्निष्टोमसंयोगाद् अस्तुतशस्त्रः स्यात् सति हि संस्थान्यत्वम्  । जैम्_१०,५।४९ ।  
  
संस्तुतशस्त्रो वा तदङ्गत्वात्  । जैम्_१०,५।५० ।  
  
लिङ्गदर्शनाच् च  । जैम्_१०,५।५१ ।  
  
वचनात् संस्थान्यत्वम्  । जैम्_१०,५।५२ ।  
  
अभावाद् अतिरात्रेषु गृह्यते  । जैम्_१०,५।५३ ।  
  
अन्वयो वानारभ्य विधानात्  । जैम्_१०,५।५४ ।  
  
चतुर्थेचतुर्थे ऽहन्य् अहीनस्य गृह्यत इत्य् अभ्यासेन प्रतीयेत भोजनवत्  । जैम्_१०,५।५५ ।  
  
अपि वा सङ्ख्यावत्त्वान् नानाहीनेषु गृह्यते पक्षवद् एकस्मिन् सङ्ख्यार्थभावात्  । जैम्_१०,५।५६ ।  
  
भोजने तत्सङ्ख्यं स्यात्  । जैम्_१०,५।५७ ।  
  
जगत्साम्नि सामाभावाद् ऋक्तः सामतदाख्यं स्यात्  । जैम्_१०,५।५८ ।  
  
उभयसाम्नि नैमित्तिकं विकल्पेन समत्वात् स्यात्  । जैम्_१०,५।५९ ।  
  
मुख्येन वा नियम्येत  । जैम्_१०,५।६० ।  
  
निमित्तविघाताद् वा क्रतुयुक्तस्य कर्म स्यात्  । जैम्_१०,५।६१ ।  
  
ऐन्द्रवायवस्याग्रवचनाद् आदितः प्रतिकर्षः स्यात्  । जैम्_१०,५।६२ ।  
  
अपि वा धर्माविशेषात् तद्धर्माणां स्वस्थाने प्रकरणाद् अग्रत्वम् उच्यते  । जैम्_१०,५।६३ ।  
  
धारासंयोगाच् च  । जैम्_१०,५।६४ ।  
  
कामसंयोगे तु वचनाद् आदितः प्रतिकर्षः स्यात्  । जैम्_१०,५।६५ ।  
  
तद्देशानां वाग्रसंयोगात् तद्युक्तं कामशास्त्रं स्यान् नित्यसंयोगात्  । जैम्_१०,५।६६ ।  
  
परेषु चाग्रशब्दः पूर्ववत् स्यात् तदादिषु  । जैम्_१०,५।६७ ।  
  
प्रतिकर्षो वा नित्यार्थेनाग्रस्य तदसंयोगात्  । जैम्_१०,५।६८ ।  
  
प्रतिकर्षञ् च दर्शयति  । जैम्_१०,५।६९ ।  
  
पुरस्ताद् ऐन्द्रवायवस्याग्रस्य कृतदेशत्वात्  । जैम्_१०,५।७० ।  
  
तुल्यधर्मत्वाच् च  । जैम्_१०,५।७१ ।  
  
तथा च लिङ्गदर्शनम्  । जैम्_१०,५।७२ ।  
  
सादनं चापि शेषत्वात्  । जैम्_१०,५।७३ ।  
  
लिङ्गदर्शनाच् च  । जैम्_१०,५।७४ ।  
  
प्रदानं चापि सादनवत्  । जैम्_१०,५।७५ ।  
  
न वा प्रधानत्वाच् छेषत्वात् सादनं तथा  । जैम्_१०,५।७६ ।  
  
त्र्यनीकायां न्यायोक्तेष्व् आम्नानं गुणार्थं स्यात्  । जैम्_१०,५।७७ ।  
  
अपि वाहर्गणेष्व् अग्निवत् समानविधानं स्यात्  । जैम्_१०,५।७८ ।  
  
द्वादशाहस्य व्यूढसमूढत्वं पृष्ठवत् समानविधानं स्यात्  । जैम्_१०,५।७९ ।  
  
व्यूढो वा लिङ्गदर्शनात् समूढविकारः स्यात्  । जैम्_१०,५।८० ।  
  
कामसंयोगात्  । जैम्_१०,५।८१ ।  
  
तस्योभयथा प्रवृत्तिर् ऐककर्म्यात्  । जैम्_१०,५।८२ ।  
  
एकादशिनीवत् त्र्यनीका परिवृत्तिः स्यात्  । जैम्_१०,५।८३ ।  
  
स्वस्थानविवृद्धिर् वाह्नाम् अप्रत्यक्षसङ्ख्यत्वात्  । जैम्_१०,५।८४ ।  
  
पृष्ठ्यावृत्तौ चाग्रयणस्य दर्शनात् त्रयस्त्रिंशे परिवृत्तौ पुनरैन्द्रवायवः स्यात्  । जैम्_१०,५।८५ ।  
  
वचनात् परिवृत्तिर् ऐकादशिनेषु  । जैम्_१०,५।८६ ।  
  
लिङ्गदर्शनाच् च  । जैम्_१०,५।८७ ।  
  
छन्दोव्यतिक्रमाद् व्यूढे भक्षपवमानपरिधिकपालस्यम न्त्राणां यथोत्पत्तिवचनम् ऊहवत् स्यात्  । जैम्_१०,५।८८ ।  
  
_______________  

एकर्च स्थानि यज्ञे स्युः स्वाध्यायवत्  । जैम्_१०,६।१ ।  
  
तृचे वा लिङ्गदर्शनात्  । जैम्_१०,६।२ ।  
  
स्वर्दृशं प्रतिवीक्षणं कालमात्रं परार्थत्वात्  । जैम्_१०,६।३ ।  
  
पृष्ठ्यस्य युगपद्विधेर् एकाहवद् द्विसामत्वम्  । जैम्_१०,६।४ ।  
  
विभक्ते वा समस्तविधानात् तद्विभागे विप्रतिषिद्धम्  । जैम्_१०,६।५ ।  
  
समासस् त्व् एकादशिनेषु तत्प्रकृतित्वात्  । जैम्_१०,६।६ ।  
  
विहारप्रतिषेधाच् च  । जैम्_१०,६।७ ।  
  
श्रुतितो वा लोकवद् विभागः स्यात्  । जैम्_१०,६।८ ।  
  
विहारप्रकृतित्वाच् च  । जैम्_१०,६।९ ।  
  
विशये च तदासत्तेः  । जैम्_१०,६।१० ।  
  
त्रयस् तथेति चेत्  । जैम्_१०,६।११ ।  
  
न समत्वात् प्रयाजवत्  । जैम्_१०,६।१२ ।  
  
सर्वपृष्ठे पृष्ठशब्दात् तेषां स्याद् एकदेशत्वं पृष्ठस्य कृतदेशत्वात्  । जैम्_१०,६।१३ ।  
  
विधेस् तु विप्रकर्षः स्यात्  । जैम्_१०,६।१४ ।  
  
वैरूपसामा क्रतुसंयोगात् त्रिवृद्वद् एकसामा स्यात्  । जैम्_१०,६।१५ ।  
  
पृष्ठार्थे वा प्रकृतिलिङ्गसंयोगात्  । जैम्_१०,६।१६ ।  
  
त्रिवृद्वद् इति चेत्  । जैम्_१०,६।१७ ।  
  
न प्रकृताव् अकृत्स्नसंयोगात्  । जैम्_१०,६।१८ ।  
  
विधित्वान् नेति चेत्  । जैम्_१०,६।१९ ।  
  
स्याद् विशये तन्न्यायत्वात् कर्माविभागात्  । जैम्_१०,६।२० ।  
  
प्रकृतेश् चाविकारात्  । जैम्_१०,६।२१ ।  
  
त्रिवृति सङ्ख्यात्वेन सर्वसङ्ख्याविकारः स्यात्  । जैम्_१०,६।२२ ।  
  
स्तोमस्य वा तल्लिङ्गत्वात्  । जैम्_१०,६।२३ ।  
  
उभयसाम्नि विश्वजिद्वद्विभागः स्यात्  । जैम्_१०,६।२४ ।  
  
पृष्टार्थे वातदर्थत्वात्  । जैम्_१०,६।२५ ।  
  
लिङ्गदर्शनाच् च  । जैम्_१०,६।२६ ।  
  
पृष्ठे रसभोजनम् आवृत्ते संस्थिते त्रयस्त्रिंशे ऽहनि स्यात् तदानन्तर्यात् प्रकृतिवत्  । जैम्_१०,६।२७ ।  
  
अन्ते वा कृतकालत्वात्  । जैम्_१०,६।२८ ।  
  
अभ्यासे च तदभ्यासः कर्मणः पुनः प्रयोगात्  । जैम्_१०,६।२९ ।  
  
अन्ते वा कृतकालत्वात्  । जैम्_१०,६।३० ।  
  
आवृत्तिस् तु व्यवाये कालभेदात् स्यात्  । जैम्_१०,६।३१ ।  
  
मधु न दीक्षिता ब्रह्मचारित्वात्  । जैम्_१०,६।३२ ।  
  
प्राश्येत यज्ञार्थत्वात्  । जैम्_१०,६।३३ ।  
  
मानसम् अहर् अन्तरं स्याद् भेदव्यपदेशात्  । जैम्_१०,६।३४ ।  
  
तेन च संस्तवात्  । जैम्_१०,६।३५ ।  
  
अहर् अन्ताच् च परेण चोदना  । जैम्_१०,६।३६ ।  
  
पक्षे सङ्ख्या सहस्रवत्  । जैम्_१०,६।३७ ।  
  
अहरङ्गं वांशुवच् चोदनाभावात्  । जैम्_१०,६।३८ ।  
  
दशमविसर्गवचनाच् च  । जैम्_१०,६।३९ ।  
  
दशमे ऽहनीति च तद्गुणशास्त्रात्  । जैम्_१०,६।४० ।  
  
सङ्ख्यासामञ्जस्यात्  । जैम्_१०,६।४१ ।  
  
पश्वतिरेके चैकस्य भावात्  । जैम्_१०,६।४२ ।  
  
स्तुतिव्यपदेशम् अङ्गेन विप्रतिषिद्धं व्रतवत्  । जैम्_१०,६।४३ ।  
  
वचनाद् अतदन्तत्वम्  । जैम्_१०,६।४४ ।  
  
सत्रम् एकः प्रकृतिवत्  । जैम्_१०,६।४५ ।  
  
वचनात् तु बहूनां स्यात्  । जैम्_१०,६।४६ ।  
  
अपदेशः स्याद् इति चेत्  । जैम्_१०,६।४७ ।  
  
नैकव्यपदेशात्  । जैम्_१०,६।४८ ।  
  
सन्निवापञ् च दर्शयति  । जैम्_१०,६।४९ ।  
  
बहूनाम् इति चैकस्मिन् विशेषवचनं व्यर्थम्  । जैम्_१०,६।५० ।  
  
अन्ये स्युर् ऋत्विजः प्रकृतिवत्  । जैम्_१०,६।५१ ।  
  
अपि वा यजमानाः स्युर् ऋत्विजाम् अभिधानसंयोगात् तेषां स्याद् यजमानत्वम्  । जैम्_१०,६।५२ ।  
  
कर्तृसंस्कारो वचनाद् आधातृवद् इति चेत्  । जैम्_१०,६।५३ ।  
  
स्याद् विशये तन्न्यायत्वात् प्रकृतिवत्  । जैम्_१०,६।५४ ।  
  
स्वाम्याख्याः स्युर् गृहपतिवद् इति चेत्  । जैम्_१०,६।५५ ।  
  
न प्रसिद्धग्रहणत्वाद् असंयुक्तस्य तद्धर्मेण  । जैम्_१०,६।५६ ।  
  
दीक्षितादीक्षितव्यपदेशश् च नोपपद्यते ऽर्थयोर् नित्यभावित्वात्  । जैम्_१०,६।५७ ।  
  
अदक्षिणत्वाच् च  । जैम्_१०,६।५८ ।  
  
द्वादशाहस्य सत्रत्वम् आसनोपायिचोदनेन यजमानबहुत्वेन च सत्रशब्दाभिसंयोगात्  । जैम्_१०,६।५९ ।  
  
यजतिचोदनाद् अहीनत्वं स्वामिनां चास्थितपरिमाणत्वात्  । जैम्_१०,६।६० ।  
  
अहीने दक्षिणाशास्त्रं गुणत्वात् प्रत्यह कर्मभेदः स्यात्  । जैम्_१०,६।६१ ।  
  
सर्वस्य वैककर्म्यात्  । जैम्_१०,६।६२ ।  
  
पृषदाज्यवद् वाह्नां गुणशास्त्रं स्यात्  । जैम्_१०,६।६३ ।  
  
ज्यौतिष्टोम्यस् तु दक्षिणाः सर्वासाम् एककर्मत्वात् प्रकृतिवत् तस्मान् नासां विकारः स्यात्  । जैम्_१०,६।६४ ।  
  
द्वादशाहे तु वचनात् प्रत्यहं दक्षिणाभेदस् तत्प्रकृतित्वात् परेषु तासां सङ्ख्याविकारः स्यात्  । जैम्_१०,६।६५ ।  
  
परिक्रयाविभागाद् वा समस्तस्य विकारः स्यात्  । जैम्_१०,६।६६ ।  
  
भेदस् तु गुणसंयोगात्  । जैम्_१०,६।६७ ।  
  
प्रत्यहं सर्वसंस्कारः प्रकृतिवत् सर्वासां सर्वशेषत्वात्  । जैम्_१०,६।६८ ।  
  
एकार्थत्वान् नेति चेत्  । जैम्_१०,६।६९ ।  
  
स्याद् उत्पत्तौ कालभेदात्  । जैम्_१०,६।७० ।  
  
विभज्य तु संस्कारवचनाद् द्वादशाहवत्  । जैम्_१०,६।७१ ।  
  
लिङ्गेन द्रव्यनिर्देशे सर्वत्र प्रत्ययः स्याल् लिङ्गस्य सर्वगामित्वाद् आग्नेयवत्  । जैम्_१०,६।७२ ।  
  
यावद् अर्थं वार्थशेषत्वाद् अल्पेन परिमाणं स्यात् तस्मिंश् च लिङ्गसामर्थ्यम्  । जैम्_१०,६।७३ ।  
  
आग्नेये कृत्स्नविधिः  । जैम्_१०,६।७४ ।  
  
ऋजीषस्य प्रधानत्वाद् अहर्गणे सर्वस्य प्रतिपत्तिः स्यात्  । जैम्_१०,६।७५ ।  
  
वाससि मानोपावहरणे प्रकृतौ सोमस्य वचनात्  । जैम्_१०,६।७६ ।  
  
तत्राहर्गणे ऽर्थाद् वासः प्रकृतिः स्यात्  । जैम्_१०,६।७७ ।  
  
मानं प्रत्युत्पादयेत् प्रकृतौ तेन दर्शनाद् उपावहरणस्य  । जैम्_१०,६।७८ ।  
  
हरणे वा श्रुत्यसंयोगाद् अर्थाद् विकृतौ तेन  । जैम्_१०,६।७९ ।  
_______________  

पशोर् एकहविष्ट्वं समस्तचोदितत्वात्  । जैम्_१०,७।१ ।  
  
प्रत्यङ्गं वा ग्रहवद् अङ्गानां पृथक्कल्पनत्वात्  । जैम्_१०,७।२ ।  
  
हविर् भेदात् कर्मणे ऽभ्यासस् तस्मात् तेभ्यो ऽवदानं स्यात्  । जैम्_१०,७।३ ।  
  
आज्यभागवद् वा निर्देशात् परिसङ्ख्या स्यात्  । जैम्_१०,७।४ ।  
  
तेषां वा द्व्यवदानत्वं विवक्षन्न् अभिनिर्दिशेत् पशोः पञ्चावदानत्वात्  । जैम्_१०,७।५ ।  
  
अंसशिरोऽनूकसक्थिप्रतिषेधश् च तदन्यपरिसङ्ख्याने ऽनर्थकः स्यात् प्रदानत्वात् तेषां निरवदानप्रतिषेधः स्यात्  । जैम्_१०,७।६ ।  
  
अपि वा परिसङ्ख्या स्याद् अनवदानीयशब्दत्वात्  । जैम्_१०,७।७ ।  
  
अब्राह्मणे च दर्शनात्  । जैम्_१०,७।८ ।  
  
शृताशृतोपदेशाच् च तेषाम् उत्सर्गवद् अयज्ञशेषत्वं  । जैम्_१०,७।९ ।  
  
इज्याशेषात् स्विष्टकृद् इज्येत प्रकृतिवत्  । जैम्_१०,७।१० ।  
  
त्र्यङ्गैर् वा शरवद् विकारः स्यात्  । जैम्_१०,७।११ ।  
  
अध्यूध्नी होतुस् त्र्यङ्गवद् इडाभक्षविकारः स्यात्  । जैम्_१०,७।१२ ।  
  
शेषे वा समवैति तस्माद् रथवन् नियमः स्यात्  । जैम्_१०,७।१३ ।  
  
अशास्त्रत्वात् तु नैवं स्यात्  । जैम्_१०,७।१४ ।  
  
अपि वा दानमात्रं स्याद् भक्षशब्दानभिसम्बन्धात्  । जैम्_१०,७।१५ ।  
  
दातुस् त्व् अविद्यमानत्वाद् इडाभक्षविकारः स्याच् छेषं प्रत्यविशिष्टत्वात्  । जैम्_१०,७।१६ ।  
  
अग्नीधश् च वनिष्ठुर् अध्यूध्नीवत्  । जैम्_१०,७।१७ ।  
  
अप्राकृतत्वान् मैत्रावरुणस्याभक्षत्वम्  । जैम्_१०,७।१८ ।  
  
स्याद् वा होत्रध्वर्युविकारत्वात् तयो कर्माभिसम्बन्धात्  । जैम्_१०,७।१९ ।  
  
द्विभागः स्याद् द्विकर्मत्वात्  । जैम्_१०,७।२० ।  
  
एकत्वाद् वैकभागः स्याद् भागस्याश्रुतिभूतत्वात्  । जैम्_१०,७।२१ ।  
  
प्रतिप्रस्थातुश् च वपाश्रपणात्  । जैम्_१०,७।२२ ।  
  
अभक्षो वा कर्मभेदात् तस्याः सर्वप्रदानत्वात्  । जैम्_१०,७।२३ ।  
  
विकृतौ प्राकृतस्य विधेर् ग्रहणात् पुनः श्रुतिर् अनर्थिका स्यात्  । जैम्_१०,७।२४ ।  
  
अपि वाग्नेयवद् द्विशब्दत्वं स्यात्  । जैम्_१०,७।२५ ।  
  
न वा शब्दपृथक्त्वात्  । जैम्_१०,७।२६ ।  
  
अधिकं वार्थवत्त्वात् स्याद् अर्थवादगुणाभावे वचनाद् अविकारे तेषु हि तादर्थ्यं स्याद् अपूर्वत्वात्  । जैम्_१०,७।२७ ।  
  
प्रतिषेधः स्याद् इति चेत्  । जैम्_१०,७।२८ ।  
  
नाश्रुतत्वात्  । जैम्_१०,७।२९ ।  
  
अग्रहणाद् इति चेत्  । जैम्_१०,७।३० ।  
  
न तुल्यत्वात्  । जैम्_१०,७।३१ ।  
  
तथा तद्ग्रहणे स्यात्  । जैम्_१०,७।३२ ।  
  
अपूर्वतां तु दर्शयेद् ग्रहणस्यार्थवत्त्वात्  । जैम्_१०,७।३३ ।  
  
ततो ऽपि यावदुक्तं स्यात्  । जैम्_१०,७।३४ ।  
  
स्विष्टकृद्भक्षप्रतिषेधः स्यात् तुल्यकारणत्वात्  । जैम्_१०,७।३५ ।  
  
अतिषेधो वा दर्शनाद् इडायां स्यात्  । जैम्_१०,७।३६ ।  
  
प्रतिषेधो वा विधिपूर्वस्य दर्शनात्  । जैम्_१०,७।३७ ।  
  
शंय्विडान्तत्वे विकल्पः स्यात् परेषु पत्न्यनुयाजप्रतिषेधो ऽनर्थकः स्यात्  । जैम्_१०,७।३८ ।  
  
नित्यानुवादो वा कर्मणः स्याद् अशब्दत्वात्  । जैम्_१०,७।३९ ।  
  
प्रतिषेधार्थवत्त्वाच् चोत्तरस्य परस्तात् प्रतिषेधः स्यात्  । जैम्_१०,७।४० ।  
  
प्राप्तेर् वा पूर्वस्य वचनाद् अतिक्रमः स्यात्  । जैम्_१०,७।४१ ।  
  
प्रतिषेधस्य त्वरायुक्तत्वात् तस्य च नान्यदेशत्वम्  । जैम्_१०,७।४२ ।  
  
उपसत्सु यावदुक्तम् अकर्म स्यात्  । जैम्_१०,७।४३ ।  
  
स्त्रोवेण वागुणत्वाच् छेषप्रतिषेधः स्यात्  । जैम्_१०,७।४४ ।  
  
अप्रतिषेधं वा प्रतिषिध्यप्रतिप्रसवात्  । जैम्_१०,७।४५ ।  
  
अनिज्या वा शेषस्य मुख्यदेवतान् अभीज्यत्वात्  । जैम्_१०,७।४६ ।  
  
अवभृथे बर्हिषः प्रतिषेधाच् छेषकर्म स्यात्  । जैम्_१०,७।४७ ।  
  
आज्यभागयोर् वा गुणत्वाच् छेषप्रतिषेधः स्यात्  । जैम्_१०,७।४८ ।  
  
प्रयाजानां त्व् एकदेशप्रतिषेधाद् वाक्यशेषत्वं तस्मान् नित्यानुवादः स्यात्  । जैम्_१०,७।४९ ।  
  
आज्यभागयोर् ग्रहणं वित्यानुवादो वा गृहमेधीयवत् स्यात्  । जैम्_१०,७।५० ।  
  
विरोधिनाम् एकश्रुतौ नियमः स्याद् ग्रहणस्यार्थवत्त्वाच् छरवच् च श्रुतितो विशिष्टत्वात्  । जैम्_१०,७।५१ ।  
  
उभयप्रदेशान् नेति चेत्  । जैम्_१०,७।५२ ।  
  
शरेष्व् अपीति चेत्  । जैम्_१०,७।५३ ।  
  
विरोध्यग्रहणात् तथा शरेष्व् इति चेत्  । जैम्_१०,७।५४ ।  
  
तथेतरास्मिन्  । जैम्_१०,७।५५ ।  
  
श्रुत्यानर्थक्यम् इति चेत्  । जैम्_१०,७।५६ ।  
  
ग्रहणस्यार्थवत्त्वाद् ग्रहणम् अप्रवृत्ते स्यात्  । जैम्_१०,७।५७ ।  
  
सर्वासां च गुणानाम् अर्थवत्त्वाद् ग्रहणम् अप्रवृत्ते स्यात्  । जैम्_१०,७।५८ ।  
  
अधिकं स्याद् इति चेत्  । जैम्_१०,७।५९ ।  
  
नार्थाभावात्  । जैम्_१०,७।६० ।  
  
तथैकार्थविकारे प्राकृतस्याप्रवृत्तिः प्रवृत्तौ हि विकल्पः स्यात्  । जैम्_१०,७।६१ ।  
  
यावच्छ्रुतीति चेत्  । जैम्_१०,७।६२ ।  
  
न प्रकृताव् अशब्दत्वात्  । जैम्_१०,७।६३ ।  
  
विकृतौ त्व् अनियमः स्यात् प्रषदाज्यवद् ग्रहणस्य गुणार्थत्वाद् उभयोश् च प्रदिष्टत्वाद् गुणशास्त्रं यदेति स्यात्  । जैम्_१०,७।६४ ।  
  
ऐकार्थ्याद् वा नियम्येत श्रुतितो विशिष्टत्वात्  । जैम्_१०,७।६५ ।  
  
विरोधित्वाच् च लोकवत्  । जैम्_१०,७।६६ ।  
  
क्रतोश् च तद्गुणत्वात्  । जैम्_१०,७।६७ ।  
  
विरोधिनाञ् च तच्छ्रुताव् अशब्दत्वाद् विकल्पः स्यात्  । जैम्_१०,७।६८ ।  
  
पृषदाज्ये समुच्चयाद् ग्रहणस्य गुणार्थत्वम्  । जैम्_१०,७।६९ ।  
  
यद्य् अपि चतुरवत्तीति तु नियमे नोपपद्यते  । जैम्_१०,७।७० ।  
  
क्रत्वन्तरे वा तन्न्यायत्वात् कर्मभेदात्  । जैम्_१०,७।७१ ।  
  
यथाश्रुतीति चेत्  । जैम्_१०,७।७२ ।  
  
न चोदनैकत्वात्  । जैम्_१०,७।७३ ।  
  
_______________  

प्रतिषेधः प्रदेशे ऽनारभ्यविधाने च प्राप्तप्रतिषिद्धत्वाद् विकल्पः स्यात्  । जैम्_१०,८।१ ।  
  
अर्थप्राप्तवद् इति चेत्  । जैम्_१०,८।२ ।  
  
न तुल्यहेतुत्वाद् उभयं शब्दलक्षणम्  । जैम्_१०,८।३ ।  
  
अपि तु वाक्यशेषः स्याद् अन्याय्यत्वाद् विकल्पस्य विधीनाम् एकदेशः स्यात्  । जैम्_१०,८।४ ।  
  
अपूर्वे चार्थवादः स्यात्  । जैम्_१०,८।५ ।  
  
शिष्ट्वा तु प्रतिषेधः स्यात्  । जैम्_१०,८।६ ।  
  
न चेद् अन्यं प्रकल्पयेत् प्रकॢप्ताव् अर्थवादः स्याद् आनर्थक्यात् परसामर्थ्याच् च  । जैम्_१०,८।७ ।  
  
पूर्वैश् च तुल्यकालत्वात्  । जैम्_१०,८।८ ।  
  
उपवादश् च तद्वत्  । जैम्_१०,८।९ ।  
  
प्रतिषेधाद् अकर्मेति चेत्  । जैम्_१०,८।१० ।  
  
न शब्दपूर्वत्वात्  । जैम्_१०,८।११ ।  
  
दीक्षितस्य दानहोमपाकप्रतिषेधो ऽविशेषात् सर्वदानहोमपाकप्रतिषेधः स्यात्  । जैम्_१०,८।१२ ।  
  
अक्रतुयुक्तानां वा धर्मः स्यात् क्रतोः प्रत्यक्षशिष्टत्वात्  । जैम्_१०,८।१३ ।  
  
तस्य वाप्य् आनुमानिकम् अविशेषात्  । जैम्_१०,८।१४ ।  
  
अपि तु वाक्यशेषत्वाद् इतरपर्युदासः स्यात् प्रतिषेधे विकल्पः स्यात्  । जैम्_१०,८।१५ ।  
  
अविशेषेण यच् छास्त्रम् अन्याय्यत्वाद् विकल्पस्य तत् सन्दिग्धम् आराद् विशेषशिष्टं स्यात्  । जैम्_१०,८।१६ ।  
  
अप्रकरणे तु यच् छास्त्रं विशेषे श्रुयमाणम् अविकृतम् आज्यभागवत् प्राकृतप्रतिषेधार्थम्  । जैम्_१०,८।१७ ।  
  
विकारे तु तदर्थं स्यात्  । जैम्_१०,८।१८ ।  
  
वाक्यशेषो वा क्रतुना ग्रहणात् स्याद् अनारभ्यविधानस्य  । जैम्_१०,८।१९ ।  
  
मन्त्रेष्व् अवाक्यशेषत्वं गुणोपदेशात् स्यात्  । जैम्_१०,८।२० ।  
  
अनाम्नाते च दर्शनात्  । जैम्_१०,८।२१ ।  
  
प्रतिषेधाच् च  । जैम्_१०,८।२२ ।  
  
अग्न्यतिग्राह्यस्य विकृताव् उपदेशाद् अप्रवृत्तिः स्यात्  । जैम्_१०,८।२३ ।  
  
मासि ग्रहणञ् च तद्वात्  । जैम्_१०,८।२४ ।  
  
ग्रहणं वा तुल्यत्वात्  । जैम्_१०,८।२५ ।  
  
लिङ्गदर्शनाच् च  । जैम्_१०,८।२६ ।  
  
ग्रहणं समानविधानं स्यात्  । जैम्_१०,८।२७ ।  
  
मासिग्रहणम् अभ्यासप्रतिषेधार्थम्  । जैम्_१०,८।२८ ।  
  
उत्पत्तितादर्थ्याच् चतुरवत्तम प्रधानस्य होमसंयोगाद् अधिकम् आज्यम् अतुल्यत्वाल् लोकवद् उत्पत्तेर् गुणभूतत्वात्  । जैम्_१०,८।२९ ।  
  
तत्संस्कारश्रुतेश् च  । जैम्_१०,८।३० ।  
  
ताभ्यां वा सह स्विष्टकृतः सकृत्त्वे द्विपभिघारणेन तदाप्तिवचनात्  । जैम्_१०,८।३१ ।  
  
तुल्यवच् चाभिधाय सर्वेषु भक्त्यनुक्रमणात्  । जैम्_१०,८।३२ ।  
  
साप्तदश्यवन् नियम्येत  । जैम्_१०,८।३३ ।  
  
हविषो वा गुणभूतत्वात् तथाभूतविवक्षा स्यात्  । जैम्_१०,८।३४ ।  
  
पुरोडाशाभ्याम् इत्य धिकृतानां पुरोडाशयोर् उपदेशस् तच्छ्रुतित्वाद् वैश्यस्तोमवत्  । जैम्_१०,८।३५ ।  
  
न त्व् अनित्याधिकारो ऽस्ति विधौ नित्येन सम्बन्धस् तस्माद् अवाक्यशेषत्वम्  । जैम्_१०,८।३६ ।  
  
सति च नैकदेशेन कर्तुः प्रधानभूतत्वात्  । जैम्_१०,८।३७ ।  
  
कृत्स्नत्वात् तु तथा स्तोमे  । जैम्_१०,८।३८ ।  
  
कर्तुः स्याद् इति चेत्  । जैम्_१०,८।३९ ।  
  
न गुणार्थत्वात् प्राप्ते न चोपदेशार्थः  । जैम्_१०,८।४० ।  
  
कर्मणोस् तु प्रकरणे तन्न्यायत्वाद् गुणानां लिङ्गेन कालशास्त्रं स्यात्  । जैम्_१०,८।४१ ।  
  
यदि तु सान्नाय्यं सोमयाजिनो न ताभ्यां समवायो ऽस्ति विभक्तकालत्वात्  । जैम्_१०,८।४२ ।  
  
अपि वा विहितत्वाद् गुणार्थायां पुनः श्रुतौ सन्देहे श्रुतिर् द्विदेवतार्था स्याद् यथानभिप्रेतस् तथाग्नेयो दर्शनाद् एकदेवते  । जैम्_१०,८।४३ ।  
  
विधिं तु बादरायणः  । जैम्_१०,८।४४ ।  
  
प्रतिषिद्धविज्ञानाद् वा  । जैम्_१०,८।४५ ।  
  
तथा चान्यार्थदर्शनम्  । जैम्_१०,८।४६ ।  
  
उपांशुयाजम् अन्तरा यजतीति हविर्लिङ्गाश्रुतित्वाद् यथाकामी प्रतीयेत  । जैम्_१०,८।४७ ।  
  
ध्रौवाद् वा सर्वसंयोगात्  । जैम्_१०,८।४८ ।  
  
तद्वच् च देवतायां स्यात्  । जैम्_१०,८।४९ ।  
  
तान्द्रीणां प्रकरणात्  । जैम्_१०,८।५० ।  
  
धर्माद् वा स्यात् प्रजापतिः  । जैम्_१०,८।५१ ।  
  
देवतायास् त्व् अनिर्वचनं तत्र शब्दस्येह मृदुत्वं तस्माद् इहाधिकारेण  । जैम्_१०,८।५२ ।  
  
विष्णुर् वा स्याद् धौत्राम्नानाद् अमावास्याहविश् च स्याद् धौत्रस्य तत्र दर्शनात्  । जैम्_१०,८।५३ ।  
  
अपि वा पौर्णमास्यां स्यात् प्रधानशब्दसंयोगाद् गुणत्वान् मन्त्रो यथा प्रधानं स्यात्  । जैम्_१०,८।५४ ।  
  
आनन्तर्यञ् च सान्नाय्यस्य पुरोडाशेन दर्शयत्य् अमावास्याविकारे  । जैम्_१०,८।५५ ।  
  
अग्नीषोमविधानात् तु पौर्णमास्याम् उभयत्र विधीयते  । जैम्_१०,८।५६ ।  
  
प्रतिषिद्ध्यविधानाद् वा विष्णुः समानदेशः स्यात्  । जैम्_१०,८।५७ ।  
  
तथा चान्यार्थदर्शनम्  । जैम्_१०,८।५८ ।  
  
न चानङ्ग सकृच् छ्रुताव् उभयत्र विधीयोतासम्बन्धात्  । जैम्_१०,८।५९ ।  
  
गुणानां च परार्थत्वात् प्रवृत्तौ विधिलिङ्गानि दर्शयति  । जैम्_१०,८।६० ।  
  
विकारे चाश्रुतित्वात्  । जैम्_१०,८।६१ ।  
  
द्विपुरोडाशायां स्याद् अन्तरार्थत्वात्  । जैम्_१०,८।६२ ।  
  
अजामिकरणार्थत्वाच् च  । जैम्_१०,८।६३ ।  
  
तदर्थम् इति चेन् न तत्प्रधानत्वात्  । जैम्_१०,८।६४ ।  
  
अशिष्ठेन च सम्बन्धात्  । जैम्_१०,८।६५ ।  
  
उत्पत्तेस् तु निवेशः स्याद् गुणस्यानुपरोधेनार्थस्य विद्यमानत्वाद् विधानाद् अन्तरार्थस्य नैमित्तिकत्वात् तदभावे ऽश्रुतौ स्यात्  । जैम्_१०,८।६६ ।  
  
उभयोस् तु विधानात्  । जैम्_१०,८।६७ ।  
  
गुणानाञ् च परार्थत्वाद् उपवेषवद् यदेति स्यात्  । जैम्_१०,८।६८ ।  
  
अनपायश् च कालस्य लक्षणं हि पुरोडाशौ  । जैम्_१०,८।६९ ।  
  
प्रशंसार्थम् अजामित्वम्  । जैम्_१०,८।७० ।  

________________________________________________  

प्रयोजनाभिसम्बन्धात् पृथक् सतां ततः स्याद् ऐककर्म्यम् एकशब्दाभिसंयोगात्  । जैम्_११,१।१ ।  
  
शेषवद् वा प्रयोजनं प्रतिजनं प्रतिकर्म विभज्येत  । जैम्_११,१।२ ।  
  
अविधानात् तु नैवं स्यात्  । जैम्_११,१।३ ।  
  
शेषस्य हि परार्थत्वाद् विधानात् प्रतिप्रधानभावः स्यात्  । जैम्_११,१।४ ।  
  
अङ्गानां तु शब्दभेदात् क्रतुवत् स्यात् फलानयत्वम्  । जैम्_११,१।५ ।  
  
अर्थभेदस् तु तत्राथेहैकार्थ्याद् ऐककर्म्यम्  । जैम्_११,१।६ ।  
  
शब्दभेदान् नेति चेत्  । जैम्_११,१।७ ।  
  
कर्मार्थत्वात् प्रयोगे ताच्छब्द्यं स्यात् तदर्थत्वात्  । जैम्_११,१।८ ।  
  
कर्तृविधेर् नानार्थत्वाद् गुणप्रधानेषु  । जैम्_११,१।९ ।  
  
आरम्भस्य शब्दपूर्वत्वात्  । जैम्_११,१।१० ।  
  
एकेनापि समाप्येत कृतार्थत्वाद् यथा क्रत्वन्तरेषु प्राप्तेषु चोत्तरावत् स्यात्  । जैम्_११,१।११ ।  
  
फलाभावान् नेति चेत्  । जैम्_११,१।१२ ।  
  
न कर्मसंयोगात् प्रयोजनबशब्ददोषं स्यात्  । जैम्_११,१।१३ ।  
  
एकशब्द्याद् इति चेत्  । जैम्_११,१।१४ ।  
  
नार्थपृथक्त्वात् समत्वाद् अगुणत्वम्  । जैम्_११,१।१५ ।  
  
विधेस् त्व् एकश्रुतित्वाद् अपर्यायविधानान् नित्यवच् छ्रुतभूताभिसंयोगाद् अर्थेन युगपत्प्राप्तेर् यथाप्राप्तं स्वशब्दो निवीतवत् सर्वप्रयोगे प्रवृत्तिः स्यात्  । जैम्_११,१।१६ ।  
  
तथा कर्मोपदेशत्वात्  । जैम्_११,१।१७ ।  
  
क्रत्वन्तरेषु पुनर्वचनम्  । जैम्_११,१।१८ ।  
  
उत्तरास्वश्रुतित्वाद् विशेषाणां कृतार्थत्वात् सन्दोहे यथाकामी प्रतीयेत  । जैम्_११,१।१९ ।  
  
कर्मण्य् आरम्भभाव्यत्वात् कृषिवत् प्रत्यारम्भं फलानि स्युः  । जैम्_११,१।२० ।  
  
अधिकारश् च सर्वेषां कार्यत्वाद् उपपद्यते विशेषः  । जैम्_११,१।२१ ।  
  
सकृत् तु स्यात् कृतार्थत्वाद् अङ्गवत्  । जैम्_११,१।२२ ।  
  
शब्दार्थश् च तथा लोके  । जैम्_११,१।२३ ।  
  
अपि वा सम्प्रयोगे यथाकामी प्रतीयेताश्रुतित्वाद् विधिषु वचनानि स्युः  । जैम्_११,१।२४ ।  
  
एकशब्द्यात् तथाङ्गेषु  । जैम्_११,१।२५ ।  
  
लोके कर्मार्थलक्षणम्  । जैम्_११,१।२६ ।  
  
क्रियाणाम् अर्थशेषत्वात् प्रत्यक्षतस् तन्निर्वृत्त्यापवर्गः स्यात्  । जैम्_११,१।२७ ।  
  
धर्ममात्रे त्व् अदर्शनाच् छब्दार्थेनापवर्गः स्यात्  । जैम्_११,१।२८ ।  
  
क्रतुवच् चानुमानेनाभ्यासे फलभूमा स्यात्  । जैम्_११,१।२९ ।  
  
सकृद् वा कारणैकत्वात्  । जैम्_११,१।३० ।  
  
परिमाणं चानियमेन स्यात्  । जैम्_११,१।३१ ।  
  
फलस्यारम्भनिर्वृत्तेः क्रतुषु स्यात् फलान्यत्वम्  । जैम्_११,१।३२ ।  
  
अर्थवांस् तु नैकत्वाद् अभ्यासः स्याद् अनर्थको यथा भोजनम् एकस्मिन्न् अर्थस्यापरिमाणत्वात् प्रधाने च क्रियार्थत्वाद् अनियमः स्यात्  । जैम्_११,१।३३ ।  
  
पृथक्त्वाद् विधितः परिमाणं स्यात्  । जैम्_११,१।३४ ।  
  
अनभ्यासो वा प्रयोगवचनैकत्वात् सर्वस्य युगपच्छास्त्राद् अफलत्वाच् च कर्मणः स्यात् क्रियार्थत्वात्  । जैम्_११,१।३५ ।  
  
अभ्यासो वा छेदनसम्मार्गावदानेषु वचनात् सकृत्त्वस्य  । जैम्_११,१।३६ ।  
  
अनभ्यासस् तु वाच्यत्वात्  । जैम्_११,१।३७ ।  
  
बहुवचनेन सर्वप्राप्तेर् विकल्पः स्यात्  । जैम्_११,१।३८ ।  
  
दृष्टः प्रयोग इति चेत्  । जैम्_११,१।३९ ।  
  
भक्त्येति चेत्  । जैम्_११,१।४० ।  
  
तथेतरस्मिन्  । जैम्_११,१।४१ ।  
  
प्रथमं वा नियम्येत कारणाद् अतिक्रमः स्यात्  । जैम्_११,१।४२ ।  
  
श्रुत्यर्थाविशेषात्  । जैम्_११,१।४३ ।  
  
तथा चान्यार्थदर्शनम्  । जैम्_११,१।४४ ।  
  
प्रकृत्या च पूर्ववत् तदासत्तेः  । जैम्_११,१।४५ ।  
  
उत्तरासु यावत्स्वम् अपूर्वत्वात्  । जैम्_११,१।४६ ।  
  
यावत्स्वं वान्यविधानेनानुवादः स्यात्  । जैम्_११,१।४७ ।  
  
साकल्यविधानात्  । जैम्_११,१।४८ ।  
  
बह्वर्थत्वाच् च  । जैम्_११,१।४९ ।  
  
अग्निहोत्रे चाशेषवद्यवागूनियमः प्रतिषेधः कुमाराणाम्  । जैम्_११,१।५० ।  
  
सर्वप्रायिणापि लिङ्गेन संयुज्यते देवताभिसंयोगात्  । जैम्_११,१।५१ ।  
  
प्रधानकर्मार्थत्वाद् अङ्गानां तद्भेदात् कर्मभेदः प्रयोगे स्यात्  । जैम्_११,१।५२ ।  
  
क्रमकोपश् च यौगपद्यात् स्यात्  । जैम्_११,१।५३ ।  
  
तुल्यानां तु यौगपद्यम् एकशब्दोपदेशात् स्याद् विशेषाग्रहणात्  । जैम्_११,१।५४ ।  
  
एकार्थ्याद् अव्यवायः स्यात्  । जैम्_११,१।५५ ।  
  
तथा चान्यार्थदर्शनं कामुकायनः  । जैम्_११,१।५६ ।  
  
तन्न्यायत्वाद् अशक्तेर् आनुपूर्व्यं स्यात् संस्कारस्य तदर्थत्वात्  । जैम्_११,१।५७ ।  
  
असंसृष्टो ऽपि तादर्थ्यात्  । जैम्_११,१।५८ ।  
  
विभवाद् वा प्रदीपवत्  । जैम्_११,१।५९ ।  
  
अर्थात् तु लोके विधितः प्रतिप्रधानं स्यात्  । जैम्_११,१।६० ।  
  
सकृद् इज्यां कामुकायनः परिमाणविरोधात्  । जैम्_११,१।६१ ।  
  
विधेस् त्व् इतरार्थत्वात् सकृद् इज्याश्रुतिव्यतिक्रमः स्यात्  । जैम्_११,१।६२ ।  
  
विधिवत् प्रकरणाविभागे प्रयोगं बादरायणः  । जैम्_११,१।६३ ।  
  
अपि चैकेन सन्निधानम् अविशेषको हेतुः  । जैम्_११,१।६४ ।  
  
क्वचिद् विधानान् नेति चेत्  । जैम्_११,१।६५ ।  
  
न विधेश् चोदितत्वात्  । जैम्_११,१।६६ ।  
  
व्याख्यातं तुल्यानां यौगपद्यम् अगृह्यमाणविशेषाणाम्  । जैम्_११,१।६७ ।  
  
भेदस् तु कालभेदाच् चोदनाव्यवायात् स्याद् विशिष्टानां विधिः प्रधानकालत्वात्  । जैम्_११,१।६८ ।  
  
तथा चान्यार्थदर्शनम्  । जैम्_११,१।६९ ।  
  
विधिर् इति चेन् न वर्तमानापदेशात्  । जैम्_११,१।७० ।  
  
_______________  

एकदेशकालकर्तृत्व मुख्यानाम् एकशब्दोपदेशात्  । जैम्_११,२।१ ।  
  
अविधिश् चेत् कर्मणाम् अभिसम्बन्धः प्रतीयेत तल्लक्षणार्थाभिसंयोगाद् विधित्वाच् चेतरेषां प्रतिप्रधानभावः स्यात्  । जैम्_११,२।२ ।  
  
अङ्गेषु च तदभावः प्रधानं प्रतिनिर्देशात्  । जैम्_११,२।३ ।  
  
यदि तु कर्मणो विधिसम्बन्धः स्याद् ऐकशब्द्यात् प्रधानार्थाभिधासंयोगात्  । जैम्_११,२।४ ।  
  
तथा तान्यार्थदर्शनम्  । जैम्_११,२।५ ।  
  
श्रुतिश् चैषां प्रधानवत् कर्मश्रुतेः परार्थत्वात्  । जैम्_११,२।६ ।  
  
कर्मणो ऽश्रुतित्वाच् च  । जैम्_११,२।७ ।  
  
अङ्गानि तु विधानत्वात् प्रधानेनोपदिश्येरंस् तस्मात् स्याद् एकदेशत्वम्  । जैम्_११,२।८ ।  
  
द्रव्यदेवतं तथेति चेत्  । जैम्_११,२।९ ।  
  
न चोदनाविधिशेषत्वान् नियमार्थो विशेषः  । जैम्_११,२।१० ।  
  
तेषु समवेतानां समवायात् तन्त्रम् अङ्गानि भेदस् तु तद्भेदात् कर्मभेदः प्रयोगे स्यात् तेषां प्रधानशब्दत्वात् तथा चान्यार्थदर्शनम्  । जैम्_११,२।११ ।  
  
इष्टिराजसूयचातुर्मास्येष्व् ऐककर्म्याद् अङ्गानां तन्त्रभावः स्यात्  । जैम्_११,२।१२ ।  
  
कालभेदान् नेति चेत्  । जैम्_११,२।१३ ।  
  
नैकदेशत्वात् पशुवत्  । जैम्_११,२।१४ ।  
  
अपि वा कर्मपृथक्त्वात् तेषां तन्त्रविधानात् साङ्गानाम् उपदेशः स्यात्  । जैम्_११,२।१५ ।  
  
तथा चान्यार्थदर्शनम्  । जैम्_११,२।१६ ।  
  
तथा तदवयवेषु स्यात्  । जैम्_११,२।१७ ।  
  
पशौ तु चोदनैकत्वात् तन्त्रस्य विप्रकर्षः स्यात्  । जैम्_११,२।१८ ।  
  
तथा स्याद् अध्वरकल्पेष्टौ विशेषस्यैककालत्वात्  । जैम्_११,२।१९ ।  
  
इष्टिर् इति चैकवच्छ्रुतिः  । जैम्_११,२।२० ।  
  
अपि वा कर्मपृथकत्वात् तेषां च तन्त्रविधानात् साङ्गानाम् उपदेशः स्यात्  । जैम्_११,२।२१ ।  
  
प्रथमस्य वा कालवचनम्  । जैम्_११,२।२२ ।  
  
फलैकत्वाद् इष्टिशब्दो यथान्यत्र  । जैम्_११,२।२३ ।  
  
वसाहोमस् तन्त्रम् एकदेवतेषु स्यात् प्रदानस्यैककालत्वात्  । जैम्_११,२।२४ ।  
  
कालभेदात् त्व् आवृत्तिर् देवताभेदे  । जैम्_११,२।२५ ।  
  
अन्ते यूपाहुतिस् तद्वत्  । जैम्_११,२।२६ ।  
  
इतरप्रतिषेधो वा  । जैम्_११,२।२७ ।  
  
अशास्त्रत्वाच् च देशानाम्  । जैम्_११,२।२८ ।  
  
अवभृथे प्रधाने ऽग्निविकारः स्यान् न हि तद्धेतुर् अग्निसंयोगः  । जैम्_११,२।२९ ।  
  
साङ्गो वा प्रयोदवचनैकत्वात्  । जैम्_११,२।३० ।  
  
लिङ्गदर्शनाच् च  । जैम्_११,२।३१ ।  
  
शब्दविभागाच् च देवतानपनयः  । जैम्_११,२।३२ ।  
  
दक्षिणे ऽग्नौ वरुणप्रधासेषु देशभेदात् सर्वं क्रियते  । जैम्_११,२।३३ ।  
  
अचोदनेति चेत्  । जैम्_११,२।३४ ।  
  
स्यात् पौर्णमासीवत्  । जैम्_११,२।३५ ।  
  
प्रयोगचेदनेति चेत्  । जैम्_११,२।३६ ।  
  
इहापि मारुत्याः प्रयोगश् चोद्यते  । जैम्_११,२।३७ ।  
  
आसादानम् इति चेत्  । जैम्_११,२।३८ ।  
  
नोत्तरेणैकवाक्यत्वात्  । जैम्_११,२।३९ ।  
  
अवाच्यत्वात्  । जैम्_११,२।४० ।  
  
आम्नायवचनं तद्वत्  । जैम्_११,२।४१ ।  
  
कर्तृभेदस् तथेति चेत्  । जैम्_११,२।४२ ।  
  
न समवायात्  । जैम्_११,२।४३ ।  
  
लिङ्गदर्शनाच् च  । जैम्_११,२।४४ ।  
  
वेदिसंयोगाद् इति चेत्  । जैम्_११,२।४५ ।  
  
न देशमात्रत्वात्  । जैम्_११,२।४६ ।  
  
एकवाक्यत्वात्  । जैम्_११,२।४७ ।  
एकाग्नित्वाद् अपरेषु तन्त्रं स्यात्  । जैम्_११,२।४८ ।  
  
नाना वा कर्तृभेदात्  । जैम्_११,२।४९ ।  
  
पर्यग्निकृतानाम् उत्सर्गे प्राजापत्यानां कर्मोत्सर्गः श्रुतिसामानयाद् आरण्यवत् तस्माद् ब्रह्मसाम्नि चोदनापृथक्तवं स्यात्  । जैम्_११,२।५० ।  
  
संस्कारप्रतिषेधो वा वाक्यैकत्वो क्रतुसामान्यात्  । जैम्_११,२।५१ ।  
  
वाक्यैकत्वे क्रतुसामान्यात्  । जैम्_११,२।५२ ।  
  
वपानां चानभिघारणस्य दर्शनात्  । जैम्_११,२।५३ ।  
  
पञ्चशारदीयास् तथेति चेत्  । जैम्_११,२।५४ ।  
  
न चोदनैकवाक्यत्वात्  । जैम्_११,२।५५ ।  
  
यातयामत्वाच् च  । जैम्_११,२।५६ ।  
  
संस्कारणां च तद्दर्शनात्  । जैम्_११,२।५७ ।  
  
दशपेये क्रयप्रतिकर्षात् प्रतिकर्षस् ततः प्राचां तत्समानं तन्त्रं स्यात्  । जैम्_११,२।५८ ।  
  
समानवचनं तद्वत्  । जैम्_११,२।५९ ।  
  
अतिकर्षो वार्थहेतुत्वात्  । जैम्_११,२।६० ।  
  
पूर्वस्मिंश् चावभृथस्य दर्शनात्  । जैम्_११,२।६१ ।  
  
समानः कालसामान्यात्  । जैम्_११,२।६२ ।  
  
निष्कासस्यावभृथे तदेकदेशत्वात् पशुवत् प्रदानविप्रकर्षः स्यात्  । जैम्_११,२।६३ ।  
  
अपनयो वा प्रसिद्धेनाभिसंयोगात्  । जैम्_११,२।६४ ।  
  
प्रतिपत्तिर् इति चेन्न कर्मसंयोगात्  । जैम्_११,२।६५ ।  
  
उदयनीये च तद्वत्  । जैम्_११,२।६६ ।  
  
प्रतिपत्तिर् वाकर्मसंयोगात्  । जैम्_११,२।६७ ।  
  
अर्थकर्म वा शेषत्वाच् छ्रयणवत् तदर्थेन विधानात्  । जैम्_११,२।६८ ।  
  
_______________  

अङ्गानां मुख्यकालत्वाद् वचनाद् अन्यकालत्वम्  । जैम्_११,३।१ ।  
  
द्रव्यस्य कर्मकालनिष्पत्तेः प्रयोगः सर्वार्थः स्यात् स्वकालत्वात्  । जैम्_११,३।२ ।  
  
यूपश् चाकर्मकालत्वात्  । जैम्_११,३।३ ।  
  
एकयूपं च दर्षयति  । जैम्_११,३।४ ।  
  
संस्कारास् त्व् आवर्तेरन्न् अर्थकालत्वात्  । जैम्_११,३।५ ।  
  
तत्कालस् तु यूपकर्मत्वात् तस्य धर्मविधानात् सर्वार्थानां च वचनाद् अन्यकालत्वम्  । जैम्_११,३।६ ।  
  
सकृन्मानं च दर्शयति  । जैम्_११,३।७ ।  
  
स्वरुस् तन्त्रापवर्गः स्याद् अस्वकालत्वात्  । जैम्_११,३।८ ।  
  
साधारणे वानुनिष्पत्तिस् तस्य साधारणत्वात्  । जैम्_११,३।९ ।  
  
सोमान्ते च प्रतिपत्तिदर्शनात्  । जैम्_११,३।१० ।  
  
न चोत्पत्तिवाक्यत्वात् प्रदेशात् प्रस्तरे तथा  । जैम्_११,३।११ ।  
  
अहर्गणे विषाणाप्रासनं धर्मविप्रतिषेधाद् अन्ते प्रथमे वाहनि विकल्पः स्यात्  । जैम्_११,३।१२ ।  
  
पाणेस् त्व् अश्रुतिभूतत्वाद् विषाणानियमः स्यात् प्रातः सवनमध्यत्वाच् छिष्टे चाभिप्रवृत्तत्वात्  । जैम्_११,३।१३ ।  
  
शिष्ठे चाभिप्रवृत्तत्वात्  । जैम्_११,३।१४ ।  
  
वाग्विसर्गो हविष्कृता वीजभेदे तथा स्यात्  । जैम्_११,३।१५ ।  
  
यथाह्वानम् अपीति चेत्  । जैम्_११,३।१६ ।  
  
पशौ च पुरोडाशे समानतन्त्रं भवेत्  । जैम्_११,३।१७ ।  
  
अङ्गप्रधानार्थो योगः सर्वापवर्गे विमोकः स्यात्  । जैम्_११,३।१८ ।  
  
प्रधानापवर्गे वा तदर्थत्वात्  । जैम्_११,३।१९ ।  
  
अवभृथे च तद्वत् प्रधानार्थस्य प्रतिषेधो ऽपवृक्तार्थत्वात्  । जैम्_११,३।२० ।  
  
अहर्गणे च प्रत्यहं स्यात् तदर्थत्वात्  । जैम्_११,३।२१ ।  
  
सुब्रह्मण्या तु तन्त्रं दीक्षावदन्यकालत्वात्  । जैम्_११,३।२२ ।  
  
तत्कालात् त्व् आदावर्तेत प्रयागतो विशेषसम्बन्धात्  । जैम्_११,३।२३ ।  
  
अप्रयोगाङ्गम् इति चेत्  । जैम्_११,३।२४ ।  
  
प्रयोगनिर्देशात् कर्सृभेदवत्  । जैम्_११,३।२५ ।  
  
तद्भूतस्थानाद् अग्निवद् इति चेत् तदपवर्गस् तदर्थत्वात्  । जैम्_११,३।२६ ।  
  
अग्निवद् इति चेत्  । जैम्_११,३।२७ ।  
  
न प्रयोगसाधारण्यात्  । जैम्_११,३।२८ ।  
  
लिङ्गदर्शनाच् च  । जैम्_११,३।२९ ।  
  
तद् धि तथेति चेत्  । जैम्_११,३।३० ।  
  
नाशिष्टत्वाद् इतरन्यायत्वाच् च  । जैम्_११,३।३१ ।  
  
विध्येकत्वाद् इति चेत्  । जैम्_११,३।३२ ।  
  
न कृत्स्नस्य पुनः प्रयोगात् प्रधानवत्  । जैम्_११,३।३३ ।  
  
लौकिकेतु यथाकामी संस्कारानर्थलोपात्  । जैम्_११,३।३४ ।  
  
यज्ञायुधानि धार्येरन् प्रतिपत्तिविधानाद् ऋजीषवत्  । जैम्_११,३।३५ ।  
  
यजमानसंस्कारो वा तदर्थः श्रूयते तत्र यथाकामी तदर्थत्वात्  । जैम्_११,३।३६ ।  
  
मुख्यधारणं वा मरणस्यानियतत्वात्  । जैम्_११,३।३७ ।  
  
यो वा यजनीये ऽहनि म्रियेत सो ऽधिकृतः स्याद् उपवेषवत्  । जैम्_११,३।३८ ।  
  
न शास्त्रलक्षणत्वात्  । जैम्_११,३।३९ ।  
  
उत्पत्तिर् वा प्रयोजकत्वाद् आशिरवत्  । जैम्_११,३।४० ।  
  
शब्दासामज्जस्यम् इति चेत्  । जैम्_११,३।४१ ।  
  
तथाशिरे ऽपि  । जैम्_११,३।४२ ।  
  
शास्त्रात् तु विप्रयोगस् तत्रैकद्रव्यचिकीर्षा प्रकृताव् अथेहापूर्वार्थवद् भूतोपदेशः  । जैम्_११,३।४३ ।  
  
प्रकृत्यर्थत्वात् पौर्णमास्याः क्रियेरन्  । जैम्_११,३।४४ ।  
  
अग्न्याधेये वाविप्रतिषेधात् तानि धारयेन् मरणस्यानिमित्तवात्  । जैम्_११,३।४५ ।  
  
प्रतिपत्तिर् वा यथान्येषाम्  । जैम्_११,३।४६ ।  
  
उपरिष्टात् सोमानां प्राजापत्यैश् चरन्तीति  । जैम्_११,३।४७ ।  
  
अङ्गविपर्यासो विनावचनाद् इति चेत्  । जैम्_११,३।४८ ।  
  
उत्कर्षः संयोगात् कालमात्रम् इतरत्र  । जैम्_११,३।४९ ।  
  
प्रकृतिकालासत्तेः शस्त्रवताम् इति चेत्  । जैम्_११,३।५० ।  
  
न श्रुतिप्रतिषेधात्  । जैम्_११,३।५१ ।  
  
विकारस्थाने इति चेत्  । जैम्_११,३।५२ ।  
  
न चोदनापृथक्त्वात्  । जैम्_११,३।५३ ।  
  
उत्कर्षे सूक्तवाकस्य न सोमदेवतानाम् उत्कर्षः पश्वनङ्गत्वाद् यथा निष्कर्षेनान्वयः  । जैम्_११,३।५४ ।  
  
वाक्यसंयोगाद् वोत्कर्षः समानतन्त्रत्वाद् अर्थलोपाद् अनन्वयः  । जैम्_११,३।५५ ।  
  
_______________  

चोदनैकत्वाद् राजसूये ऽनुक्तदेशकालानां समवायात् तन्त्रम् अङ्गानि  । जैम्_११,४।१ ।  
  
प्रतिदक्षिणं वा कर्तृसम्बन्धाद् इष्टिवद् अङ्गभूतत्वात् समुदायो हि तन्निर्वृत्त्यातदेकत्वाद् एकत्वाद् एकशब्दोपदेशः स्यात्  । जैम्_११,४।२ ।  
  
तथा चान्यार्थदर्शनम्  । जैम्_११,४।३ ।  
  
अनियमः स्याद् इति चेत्  । जैम्_११,४।४ ।  
  
नोपदिष्टत्वात्  । जैम्_११,४।५ ।  
  
प्रयोजनैकत्वात्  । जैम्_११,४।६ ।  
  
अविशेषार्था पुनः श्रुतिः  । जैम्_११,४।७ ।  
  
अवेष्टौ चैकतन्त्र्यं स्याल् लिङ्गदर्शनाद् वचनात् कामसंयोगेन  । जैम्_११,४।८ ।  
  
क्रत्वर्थायाम् इति चेन् न वर्णसंयोगात्  । जैम्_११,४।९ ।  
  
पवमानहविःष्वैकतन्त्र्य प्रयोगवचनैकत्वात्  । जैम्_११,४।१० ।  
  
लिङ्गदर्शनाच् च  । जैम्_११,४।११ ।  
  
वर्तमानापदेशाद् वचनात् तु तन्त्रभेदः स्यात्  । जैम्_११,४।१२ ।  
  
सहत्वे नित्यानुवादः स्यात्  । जैम्_११,४।१३ ।  
  
द्वादशाहे तु प्रकृतित्वाद् एकैकम् अहर् अपवृज्येत कर्मपृथक्त्वात्  । जैम्_११,४।१४ ।  
  
अह्रां वा श्रुतिभूतत्वात् तत्र साङ्गं क्रियेत यथा माध्यन्दिने  । जैम्_११,४।१५ ।  
  
अपि वा फलकर्तृसम्बन्धात् सह प्रयोगः स्याद् आग्नेयाग्नीषोमीयवत्  । जैम्_११,४।१६ ।  
  
साङ्गकालश्रुतित्वाद् वा स्वस्थानानां विकारः स्यात्  । जैम्_११,४।१७ ।  
  
दीक्षोपसदां च सङ्ख्या पृथक्पृथक् प्रत्यक्षसंयोगात्  । जैम्_११,४।१८ ।  
  
वसतीवरीपर्यन्तानि पूर्वाणि तन्त्रम् अन्यकालत्वाद् अवभृथादीन्य् उत्तराणि दीक्षाविसर्गार्थत्वात्  । जैम्_११,४।१९ ।  
  
तथा चान्यार्थदर्शनम्  । जैम्_११,४।२० ।  
  
चोदनापृथक्त्वे त्व् ऐकतन्त्र्यं समवेतानां कालसंयोगात्  । जैम्_११,४।२१ ।  
  
भेदस् तु तद्भेदात् करमभेदः प्रयोगे स्यात् तेषां प्रधानशब्दत्वात्  । जैम्_११,४।२२ ।  
  
तथा चान्यार्थदर्शनम्  । जैम्_११,४।२३ ।  
  
श्वासुत्यावचनं तद्वत्  । जैम्_११,४।२४ ।  
  
पश्वतिरेकश् च  । जैम्_११,४।२५ ।  
  
सुत्याविवृद्धौ सुब्रह्मण्यायां सर्वेषाम् उपलक्षणं प्रकृत्यन्वयाद् आवाहनवत्  । जैम्_११,४।२६ ।  
  
अपि वेन्द्राभिधानत्वात् सकृत् स्याद् उपलक्षणं कालस्य लक्षणार्थत्वात्  । जैम्_११,४।२७ ।  
  
अविभागाच् च  । जैम्_११,४।२८ ।  
  
पशुगणे कुम्भीशूलवपाश्रपणीनां प्रभुत्वात् तन्त्रभावः स्यात्  । जैम्_११,४।२९ ।  
  
भेदस् तु सन्देहाद् देवतान्तरे स्यात्  । जैम्_११,४।३० ।  
  
अर्थाद् वा लिङ्गकर्म स्यात्  । जैम्_११,४।३१ ।  
  
प्रतिपाद्यत्वाद् वसानां भेदः स्यात् स्वयाज्याप्रदानत्वात्  । जैम्_११,४।३२ ।  
  
अपि वा प्रतिपत्तित्वात् तन्त्रं स्यात् स्वत्वस्याश्रुतिभूतत्वात्  । जैम्_११,४।३३ ।  
  
सकृद् इति चेत्  । जैम्_११,४।३४ ।  
  
न कालभेदात्  । जैम्_११,४।३५ ।  
  
पक्तिभेदात् कुम्भीशूलवपाश्ररणीनां भेदः स्यात्  । जैम्_११,४।३६ ।  
  
जात्यन्तरेषु भेदः पक्तिवैषम्यात्  । जैम्_११,४।३७ ।  
  
वृद्धिदर्शनाच् च  । जैम्_११,४।३८ ।  
  
कपालानि च कुम्भीवत् तुल्यसङ्ख्यानाम्  । जैम्_११,४।३९ ।  
  
प्रतिप्रधानं वा प्रकृतिवत्  । जैम्_११,४।४० ।  
  
सर्वेषां वाभिप्रथमं स्यात्  । जैम्_११,४।४१ ।  
  
एकद्रव्ये संस्काराणां व्याख्यातम् एककर्मत्वात्  । जैम्_११,४।४२ ।  
  
द्रव्यान्तरे कृतार्थत्वात् तस्य पुनः प्रयोगान् मन्त्रस्य च तद्गुणत्वात् पुनः प्रयोगः स्यात् तदर्थेन विधानात्  । जैम्_११,४।४३ ।  
  
निर्वपणलवनस्तरणाज्यग्रहणेषु चैकद्रव्यवत् प्रयोजनैकत्वात्  । जैम्_११,४।४४ ।  
  
द्रव्यान्तरवद् वा स्यात् तत्संस्कारात्  । जैम्_११,४।४५ ।  
  
वेदिप्रोक्षणे मन्त्राभ्यासः कर्मणः पुनः प्रयोगात्  । जैम्_११,४।४६ ।  
  
एकस्य वा गुणविधिर् द्रव्यैकत्वात् तस्मात् सकृत् प्रयोगः स्यात्  । जैम्_११,४।४७ ।  
  
कण्डूयने प्रत्यङ्गं कर्मभेदात् स्यात्  । जैम्_११,४।४८ ।  
  
अपि वा चोदनैककालम् ऐककर्म्यं स्यात्  । जैम्_११,४।४९ ।  
  
स्वप्ननदीतरणाभिवर्षणामेध्यप्रतिमन्त्रणेषु चैवम्  । जैम्_११,४।५० ।  
  
प्रयाणे त्व् आर्थनिर्वृत्तेः  । जैम्_११,४।५१ ।  
  
उपरवमन्त्रस् तन्त्रं स्याल् लोकवद् बहुवचनात्  । जैम्_११,४।५२ ।  
  
न सन्निपातित्वाद् असन्निपातिकर्मणां विशेषग्रहणे कालैकत्वात् सकृद् वचनम्  । जैम्_११,४।५३ ।  
  
हविष्कृदध्रिगुपुरो ऽनुवाक्यामनोतस्यावृत्तिः कालभेदात् स्यात्  । जैम्_११,४।५४ ।  
  
अध्रिगोश् च विपर्यासात्  । जैम्_११,४।५५ ।  
  
करिष्यद्वचनात्  । जैम्_११,४।५६ ।  
  
________________________________________________  

तन्त्रिसमवाये चोदनातः समानानाम् एकतन्त्र्यम् अतुल्येषु तु भेदः स्याद् विधिप्रक्रमताद् अर्थ्यात् श्रुतिकालनिर्देशात्  । जैम्_१२,१।१ ।  
  
गुणकालविकाराच् च तन्त्रभेदः स्यात्  । जैम्_१२,१।२ ।  
  
तन्त्रमध्ये विधानाद् वा मुख्यतन्त्रेण सिद्धिः स्यात् तन्त्रार्थस्याविशिष्टत्वात्  । जैम्_१२,१।३ ।  
  
विकाराच् च न भेदः स्याद् अर्थस्याविकृतत्वात्  । जैम्_१२,१।४ ।  
  
एकेषां वाशक्यत्वात्  । जैम्_१२,१।५ ।  
  
आहोपुरीषकं स्यात्  । जैम्_१२,१।६ ।  
  
एकाग्निवच् च दर्शनम्  । जैम्_१२,१।७ ।  
  
जैमिनेः परतन्त्रत्वापत्तेः स्वतन्त्रप्रतिषेधः स्यात्  । जैम्_१२,१।८ ।  
  
नानार्थत्वात् सोमे दर्शपूर्णमासप्रकृतीनां वेदिकर्म स्यात्  । जैम्_१२,१।९ ।  
  
अकर्म वा कृतदूषा स्यात्  । जैम्_१२,१।१० ।  
  
पात्रेषु च प्रसङ्गः स्याद् धोमार्थत्वात्  । जैम्_१२,१।११ ।  
  
न्याय्यानि वा प्रयुक्तत्वाद् अप्रयुक्ते प्रसङ्गः स्यात्  । जैम्_१२,१।१२ ।  
  
शामित्रे च पशुपुरोडाशो न स्याद् इतरस्य प्रयुक्तत्वात्  । जैम्_१२,१।१३ ।  
  
श्रपणं वाग्निहोत्रस्य शालामुखीये न स्यात् प्राजहितस्य विद्यमानत्वात्  । जैम्_१२,१।१४ ।  
  
हविर्धाने निर्वपणार्थं साधयेतां प्रयुक्तत्वात्  । जैम्_१२,१।१५ ।  
  
असिद्धिर् वान्यदेशत्वात् प्रधानवैगुण्याद् अवैगुण्ये प्रसङ्गः स्यात्  । जैम्_१२,१।१६ ।  
  
अनसाञ् च दर्शनात्  । जैम्_१२,१।१७ ।  
  
तद्युक्तत्वं च कालभेदात्  । जैम्_१२,१।१८ ।  
  
मन्त्राश् च सन्निपातित्वात्  । जैम्_१२,१।१९ ।  
  
धारणार्थत्वात् सोमे ऽग्न्यन्वाधानं न विद्यते  । जैम्_१२,१।२० ।  
  
तथा व्रतम् अपेतत्वात्  । जैम्_१२,१।२१ ।  
  
विप्रतिषेधाच् च  । जैम्_१२,१।२२ ।  
  
सत्यवद् इति चेत्  । जैम्_१२,१।२३ ।  
  
न संयोगपृथक्त्वात्  । जैम्_१२,१।२४ ।  
  
ग्रहार्थं च पूर्वम् इष्टेस् तदर्थत्वात्  । जैम्_१२,१।२५ ।  
  
शेषवद् इति चेन् न वैश्वदेवो हि स्याद् व्यपदेशात्  । जैम्_१२,१।२६ ।  
  
न गुणार्थत्वात्  । जैम्_१२,१।२७ ।  
  
सन्नहनञ् च वृत्तत्वात्  । जैम्_१२,१।२८ ।  
  
अन्यविधानाद् आरण्यभोजनं न स्याद् उभयं हि वृत्त्यर्थम्  । जैम्_१२,१।२९ ।  
  
शेषभक्षास् तथेति चेन् नान्यार्थत्वात्  । जैम्_१२,१।३० ।  
  
भृतत्वाच् च परिक्रयः  । जैम्_१२,१।३१ ।  
  
शेषभक्षास् तथेति चेत्  । जैम्_१२,१।३२ ।  
  
न कर्मसंयोगात्  । जैम्_१२,१।३३ ।  
  
प्रवृत्तवरणात् प्रति तन्त्रवरणात् प्रतितन्त्रवरणं होतुः क्रियेत  । जैम्_१२,१।३४ ।  
  
ब्रह्मापीति चेत्  । जैम्_१२,१।३५ ।  
  
न प्राङ्नियमात् तदर्थं हि  । जैम्_१२,१।३६ ।  
  
निर्दिष्टस्येति चेत्  । जैम्_१२,१।३७ ।  
  
न श्रुतत्वात्  । जैम्_१२,१।३८ ।  
  
होतुस् तथेति चेत्  । जैम्_१२,१।३९ ।  
  
न कर्मसंयोगात्  । जैम्_१२,१।४० ।  
  
यज्ञोत्पत्त्युपदेशे निष्ठितकर्मप्रयोगभेदात् प्रतितन्त्रं क्रियेत  । जैम्_१२,१।४१ ।  
  
देशपृथक्त्वान्  मन्त्रो व्यावर्तते  । जैम्_१२,१।४२ ।  
  
सन्नहनहरणे तथेति चेत्  । जैम्_१२,१।४३ ।  
  
नान्यार्थत्वात्  । जैम्_१२,१।४४ ।  
  
_______________  

विहारो लौकिकानाम् अर्थं साधयेत् प्रभुत्वात्  । जैम्_१२,२।१ ।  
  
मांसपाकप्रतिषेधश् च तद्वत्  । जैम्_१२,२।२ ।  
  
निर्देशाद् वा वैदिकानां स्यात्  । जैम्_१२,२।३ ।  
  
सति चोपासनस्य दर्शनात्  । जैम्_१२,२।४ ।  
  
अभावदर्शनाच् च  । जैम्_१२,२।५ ।  
  
मांसपाको विहितप्रतिषेधः स्याद् आहुतिसंयोगात्  । जैम्_१२,२।६ ।  
  
वाक्यशेषो वा दक्षिणस्मिन्न् अनारभ्यविधानस्य  । जैम्_१२,२।७ ।  
  
सवनीये छिद्रापिधानार्थत्वात् पशुपुरोडाशो न स्याद् अन्येषाम् एवम् अर्थत्वात्  । जैम्_१२,२।८ ।  
  
क्रिया वा देवतार्थत्वात्  । जैम्_१२,२।९ ।  
  
लिङ्गदर्शनात्  । जैम्_१२,२।१० ।  
  
हविष्कृत् सवनीयेषु न स्यात् प्रकृतौ यदि सर्वार्था पशुं प्रत्याहूता सा कुर्याद् विद्यमानत्वात्  । जैम्_१२,२।११ ।  
  
पशौ तु संस्कृते विधानात्  । जैम्_१२,२।१२ ।  
  
योगाद् वा यज्ञाय तद्विमोके विसर्गः स्यात्  । जैम्_१२,२।१३ ।  
  
निशि यज्ञे प्राकृतस्याप्रवृत्तिः स्यात् प्रत्यक्षशिष्टत्वात्  । जैम्_१२,२।१४ ।  
  
कालवाक्यभेदाच् च तन्त्रभेदः स्यात्  । जैम्_१२,२।१५ ।  
  
वेद्युद्धननव्रतं विप्रतिषेधात् तद् एव स्यात्  । जैम्_१२,२।१६ ।  
  
तन्त्रमध्ये विधानाद् वा तत्तन्त्रा सवनीयवत्  । जैम्_१२,२।१७ ।  
  
वैगुण्याद् इध्मबर्हिर् न साधयेद् अग्न्यन्वाधानं च यदि देवतार्थम्  । जैम्_१२,२।१८ ।  
  
अग्न्यन्वाधानं च यदि देवतार्थम्  । जैम्_१२,२।१९ ।  
  
आरम्भणीया विकृतौ न स्यात् प्रकृतिकालमध्यत्वात् कृता पुनस् तदर्थेन  । जैम्_१२,२।२० ।  
  
सकृद् आरम्भसंयोगात्  । जैम्_१२,२।२१ ।  
  
स्याद् वा कालस्याशेषभूतत्वात्  । जैम्_१२,२।२२ ।  
  
आरम्भविभागाच् च  । जैम्_१२,२।२३ ।  
  
विप्रतिषिद्धधर्माणां समवाये भूयसां स्यात् सधर्मकत्वम्  । जैम्_१२,२।२४ ।  
  
मुख्यं वा पूर्वचोदनाल् लोकवत्  । जैम्_१२,२।२५ ।  
  
तथा चान्यार्थदर्शनम्  । जैम्_१२,२।२६ ।  
  
अङ्गगुणविरोधे च तादर्थ्यात्  । जैम्_१२,२।२७ ।  
  
परिधेर् द्व्यर्थत्वाद् उभयधर्मा स्यात्  । जैम्_१२,२।२८ ।  
  
यौप्यस् तु विरोधे स्यान् मुख्यानन्तर्यात्  । जैम्_१२,२।२९ ।  
  
इतरो वा तस्य तत्र विधानाद् उभयोश् चाङ्गसंयोगः  । जैम्_१२,२।३० ।  
  
पशुसवनीयेषु विकल्पः स्याद् वैकृतश् चेद् उभयोर् अश्रुतिभूतत्वात्  । जैम्_१२,२।३१ ।  
  
पाशुकं वा तस्य वैशेषिकाम्नानात् तदनर्थकं विकल्पे स्यात्  । जैम्_१२,२।३२ ।  
  
पशोश् च विप्रकर्षस् तन्त्रमध्ये विधानात्  । जैम्_१२,२।३३ ।  
  
अपूर्वं च प्रकृतौ समानतन्त्रा चेद् अनित्यत्वाद् अनर्थकं हि स्यात्  । जैम्_१२,२।३४ ।  
  
अधिकश् च गुणः साधारणे ऽविरोधात् कांस्यभोजिवद् अमुख्ये ऽपि  । जैम्_१२,२।३५ ।  
  
तत्प्रवृत्त्या तु तन्त्रस्य नियमः स्याद् यथा पाशुकं सूक्तपाकेन  । जैम्_१२,२।३६ ।  
  
न वाविरोधात्  । जैम्_१२,२।३७ ।  
  
अशास्त्रलक्षणत्वाच् च  । जैम्_१२,२।३८ ।  
  
_______________  

विश्वजिति वत्सत्वङ्नामधेयाद् इतरथा तन्त्रभूयस्त्वाद् अहतं स्यात्  । जैम्_१२,३।१ ।  
  
अविरोधी वा उपरिवासो हि वत्सत्वक्  । जैम्_१२,३।२ ।  
  
अनुनिर्वाप्येषु भूयस्त्वेन तन्त्रनियमः स्याच् छ्विष्ठकृद्दर्शनाच् च  । जैम्_१२,३।३ ।  
  
आगन्तुकत्वाद् वा स्वधर्मा स्याच् छ्रुतिविशेषाद् इतरस्य च मुख्यत्वात्  । जैम्_१२,३।४ ।  
  
स्वस्थानत्वाच् च  । जैम्_१२,३।५ ।  
  
स्विष्टकृच्छ्रपणान् नेति चेद् विकारः पवमानवत्  । जैम्_१२,३।६ ।  
  
अविकारो वा प्रकृतिवच् चोदनां प्रति भावाच् च  । जैम्_१२,३।७ ।  
  
एक कर्मणि शिष्टत्वाद् गुणानां सर्वकर्म स्यात्  । जैम्_१२,३।८ ।  
  
एकार्थास् तु विकल्पेरन् समुच्चये ह्य् आवृत्तिः स्यात् प्रधानस्य  । जैम्_१२,३।९ ।  
  
अभ्यस्येतार्थवत्त्वाद् इति चेत्  । जैम्_१२,३।१० ।  
  
नाश्रुतत्वाद् धि विकल्पवच् च दर्शयति कालान्तरे ऽर्थवत्त्वं स्यात्  । जैम्_१२,३।११ ।  
  
प्रायश्चित्तेषु चैकार्थ्यान् निष्पन्नेनाभिसंयोगस् तस्मात् सर्वस्य निर्घातः  । जैम्_१२,३।१२ ।  
  
समुच्चयस् तु दोषार्थः  । जैम्_१२,३।१३ ।  
  
मन्त्राणां कर्मसंयोगः स्वधर्मेण प्रयोगः स्याद् धर्मस्य तन्निमित्तत्वात्  । जैम्_१२,३।१४ ।  
  
विद्याम्प्रतिविधिनाद् वा सर्वकारणं प्रयोगः स्यात् कर्मार्थत्वात् प्रयोगस्य  । जैम्_१२,३।१५ ।  
  
भाषास्वरोपदेशादैरवत् प्रायवचनप्रतिषेधः  । जैम्_१२,३।१६ ।  
  
मन्त्रोपदेशो वा न भाषिकस्य प्रायोपपत्तेर् भाषिकश्रुतिः  । जैम्_१२,३।१७ ।  
  
विकारः कारणाग्रहणे तन्न्यायत्वाद् दृष्टे ऽप्य् एवम्  । जैम्_१२,३।१८ ।  
  
तदुत्पत्तेर् वा प्रवचनलक्षणत्वात्  । जैम्_१२,३।१९ ।  
  
मन्त्राणां करणार्थत्वान् मन्त्रान्तेन कर्मादिसन्निपातः स्यात् सर्वस्य वचनार्थत्वात्  । जैम्_१२,३।२० ।  
  
सन्ततवचनाद् धारायाम् आदिसंयोगः  । जैम्_१२,३।२१ ।  
  
करमसन्तानो वा नानाकर्मत्वाद् इतरस्याशक्चत्वात्  । जैम्_१२,३।२२ ।  
  
आघारे च दीर्घधारत्वात्  । जैम्_१२,३।२३ ।  
  
मन्त्राणां सन्निपातित्वाद् एकार्थानां विकल्पः स्यात्  । जैम्_१२,३।२४ ।  
  
सङ्ख्याविहितेषु समुच्चयो ऽसन्निपातित्वात्  । जैम्_१२,३।२५ ।  
  
ब्राह्मणविहितेषु च सङ्ख्यावत् सर्वेषाम् उपदिष्ठत्वात्  । जैम्_१२,३।२६ ।  
  
याज्यावषट्कारयोश् च समुच्चयदर्शनं तद्वत्  । जैम्_१२,३।२७ ।  
  
विकल्पो वा समुच्चयस्याश्रुतित्वात्  । जैम्_१२,३।२८ ।  
  
गुणार्थत्वाद् उपदेशस्य  । जैम्_१२,३।२९ ।  
  
वषट्कारे नानार्थत्वात् समुच्चयो हौत्रास् तु विकल्पेरन्न् एकार्थत्वात्  । जैम्_१२,३।३० ।  
  
क्रियमाणानुवादित्वात् समुच्चयो वा हौत्राणाम्  । जैम्_१२,३।३१ ।  
  
समुच्चयं च दर्शयति  । जैम्_१२,३।३२ ।  
  
_______________  

जपाश् चाकर्मसंयुक्ताः स्तुत्याशीरभिधानाश् च याजमानेषु समुच्चयः स्याद् आशीःपृथक्त्वात्  । जैम्_१२,४।१ ।  
  
समुच्चयं च दर्शयति  । जैम्_१२,४।२ ।  
  
याज्यानुवाक्यासु तु विकल्पः स्याद् देवतोपलक्षणार्थत्वात्  । जैम्_१२,४।३ ।  
  
लिङ्गदर्शनाच् च  । जैम्_१२,४।४ ।  
  
क्रयेषु ति विकल्पः स्याद् एकार्थत्वात्  । जैम्_१२,४।५ ।  
  
समुच्चयो वा प्रयोगद्रव्यसमवायात्  । जैम्_१२,४।६ ।  
  
समुच्चयञ् च दर्शयति  । जैम्_१२,४।७ ।  
  
संस्कारे च तत्प्रधानत्वात्  । जैम्_१२,४।८ ।  
  
सङ्ख्यासु तु विकल्पः स्याच् छ्रुतिप्रतिषेधात्  । जैम्_१२,४।९ ।  
  
द्रव्यविकारात् तु पूर्ववद् अर्थकर्म स्यात् तया विकल्पेन नियमप्रधानत्वात्  । जैम्_१२,४।१० ।  
  
द्रव्यत्वे ऽपि समुच्चयो द्रव्यस्य कर्मनिष्पत्तेः प्रतिपशुकर्मभेदाद् एवं सति यथाप्रकृति  । जैम्_१२,४।११ ।  
  
कपाले ऽपि तथेति चेत्  । जैम्_१२,४।१२ ।  
  
न कर्मणः परार्थत्वात्  । जैम्_१२,४।१३ ।  
  
प्रतिपत्तिस् तु शेषत्वात्  । जैम्_१२,४।१४ ।  
  
शृते ऽपि पूर्ववत् स्यात्  । जैम्_१२,४।१५ ।  
  
विकल्प्यो ऽन्वर्थकर्मनियमप्रधानत्वाच् छेसे च कर्मकार्यसमवायात् तसमात् तेनार्थकर्म स्यात्  । जैम्_१२,४।१६ ।  
  
उखायां काम्यनित्यसमुच्चयो नियोगे कामदर्शनात्  । जैम्_१२,४।१७ ।  
  
असति चासंस्कृतेषु कर्म स्यात्  । जैम्_१२,४।१७* ।  
  
तस्य च देवतार्थत्वात्  । जैम्_१२,४।१८ ।  
  
विकारो वा नित्यस्याग्नेः काम्येन तदुक्तहेतुः  । जैम्_१२,४।१९ ।  
  
वचनाद् असंस्कृतेषु कर्म स्यात्  । जैम्_१२,४।२० ।  
  
संसर्गे चापि दोषः स्यात्  । जैम्_१२,४।२१ ।  
  
वचनाद् इति चेद् अथेतरस्मिन्न् उत्सर्गापरिग्रहः कर्मणः कृतत्वात्  । जैम्_१२,४।२२ ।  
  
स आहवनीयः स्याद् आहुतिसंयोगात्  । जैम्_१२,४।२३ ।  
  
अन्यो वोद्धृत्याहरणात् तस्मिन्त्संस्कारकर्म शिष्टत्वात्  । जैम्_१२,४।२४ ।  
  
स्थानात् तु परिलुप्येरन्  । जैम्_१२,४।२५ ।  
  
नित्याधारणे विकल्पो न ह्य् अकस्मात् प्रतिषेधः स्यात्  । जैम्_१२,४।२६ ।  
  
नित्यधारणाद् वा प्रतिषेधो गतश्रियः  । जैम्_१२,४।२७ ।  
  
परार्थान्य् एकः प्रतियन्तिवत् सत्राहीनयो यजमानगणे ऽनियमो ऽविशेषात्  । जैम्_१२,४।२८ ।  
  
मुख्यो वाविप्रतिषेधात्  । जैम्_१२,४।२९ ।  
  
सत्रे गृहपतिर् असंयोगाद् धौत्रवद् आम्नायवचनाच् च  । जैम्_१२,४।३० ।  
  
सर्वैः वा तदर्थत्वात्  । जैम्_१२,४।३१ ।  
  
विप्रतिषेधे परम्  । जैम्_१२,४।३२ ।  
  
हौत्रे परार्थत्वात्  । जैम्_१२,४।३३ ।  
  
वचनं परम्  । जैम्_१२,४।३४ ।  
  
प्रभुत्वाद् आर्त्विज्यं सर्ववर्णानां स्यात्  । जैम्_१२,४।३५ ।  
  
स्मृतेर् वा स्याद् ब्राह्मणानाम्  । जैम्_१२,४।३६ ।  
  
फलचमसविधानाच् चेतरेषाम्  । जैम्_१२,४।३७ ।  
  
सान्नाय्ये ऽप्य् एवं प्रतिषेधः सौमपीयहेतुत्वात्  । जैम्_१२,४।३८ ।  
  
चतुर्धाकरणे च निर्देशात्  । जैम्_१२,४।३९ ।  
  
अन्वाहार्ये च दर्शनात्  । जैम्_१२,४।४० ।  

