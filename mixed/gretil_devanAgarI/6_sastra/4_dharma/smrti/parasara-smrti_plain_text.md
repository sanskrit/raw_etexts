---
title: Parasara-Smrti (plain text)

---
## Intro
  
  
  
  
Parasara-Smrti (plain text)  
  
  
  
  
Parasaradharmasamhita (=Parasarasmrti): Kandas 1 & 2  
1) Acarakanda (Adhyayas 1-11)  
2) Prayascittakanda (Adhyaya 12)  
  
Input by Muneo Tokunaga  
  
Completely revised GRETIL version (2002)  
  
  
PLAIN TEXT VERSION  
  
  
Based on the edition with Madhava's Tika  
by Pandit Vaman Sastri Islampurkar (and R. G. Bhandarkar)  
Bombay : Government Central Book Depot 1893-1919,  
Bombay Sanskrit Series:  
Vol. I,1 (BSS 47): Adhy. 1,  
Vol. I,2 (BSS 48): Adhy. 2-3 [double numbering of 3.16],  
Vol. II,1 (BSS 59): Adhy. 4-11,   
Vol. II,2 (BSS 64): Adhy. 12,  
(Partly compared with BI 298; reprint 1973-74)  
  
The PAGINATION ADDED IN BRACKETS,   
e.g.:            (I,1, p. 37)  
refers to:       VOLUME, PART, and PAGE  
of the SECOND line of each verse!  
  
  
NOT INCLUDED IN THE PRESENT E-TEXT:  
Vols. III,1 (BSS 67) and III,2 (BSS 74): Vyavaharakanda [NO MULA TEXT!]  
  
  
  
  


## पाठः
  
  
  
  
  
  
[वोल्। इ, पर्त् १:]  
  
आचारकाण्डम्  
  
चातुर्वर्ण्याचारम्  
  
  
अथातो हिमशैलाग्रे देवदारुवनालये  ।  
व्यासम् एकाग्रम् आसीनम् अपृच्छन्न् ऋषयः पुरा (इ,१, प्। ३७)  ॥ पर्_१।१ ॥  
  
मानुषाणां हितं धर्मं वर्तमाने कलौ युगे  ।  
शौचाचारं यथावच् च वद सत्यवतीसुत  ॥ पर्_१।२ ॥  
  
तच् छ्रुत्वा ऋषिवाक्यं तु सशिष्यो ऽग्न्यर्कसन्निभः  ।  
प्रत्युवाच महातेजाः श्रुतिस्मृतिविशारदः (इ,१, प्। ६५)  ॥ पर्_१।३ ॥  
  
न चाहं सर्वतत्त्वज्ञः कथं धर्मं वदाम्य् अहं  ।  
अस्मत्पितैव प्रष्टव्य इति व्यासः सुतो ऽब्रवीत्  ॥ पर्_१।४ ॥  
  
ततस् त ऋषयः सर्वे धर्मतत्त्वार्थकाङ्क्षिणः  ।  
ऋषिं व्यासं पुरस्कृत्य गता बदरिकाश्रमम् (इ,१, प्। ६८)  ॥ पर्_१।५ ॥  
  
नानापुष्पलताकीर्णं फलवृष्कैर् अलङ्कृतम्  ।  
नदीप्रस्रवणोपेतं पुण्यतीर्थोपशोभितं (इ,१, प्। ७०)  ॥ पर्_१।६ ॥  
  
मृगपक्षिनिनादाढ्यं देवतायतनावृतम्  ।  
यक्षगन्धर्वसिद्धैश् च नृत्यगीतैर् अलङ्कृतम्  ॥ पर्_१।७ ॥  
  
तस्मिन्न् ऋषिसभामध्ये शक्तिपुत्रं पराशरम्  ।  
सुखासीनं महातेजा मुनिमुख्यगणावृतम् (इ,१, प्। ७३)  ॥ पर्_१।८ ॥  
  
कृताञ्जलिपुटो भूत्वा व्यासस् तु ऋषिभिः सह  ।  
प्रदक्षिणाभिवादैश् च स्तुतिभिः समपूजयत्  ॥ पर्_१।९ ॥  
  
ततः सन्तुष्टहृदयः पराशरमहामुनिः  ।  
आह सुस्वागतं ब्रूहीत्य् आसीनो मुनिपुङ्गवः (इ,१, प्। ७५)  ॥ पर्_१।१० ॥  
  
कुशलं सम्यग् इत्य् उक्त्वा व्यासः पृच्छत्य् अनन्तरम्  ।  
यदि जानासि भक्तिं मे स्नेहाद् वा भक्तवत्सल (इ,१, प्। ७७)  ॥ पर्_१।११ ॥  
  
धर्मं कथय मे तात अनुग्राह्यो ह्य् अहं तव  ।  
श्रुता मे मानवा धर्मा वासिष्ठा काश्यपास् तथा (इ,१, प्। ७८)  ॥ पर्_१।१२ ॥  
  
गर्गेया गौतमीयाश् च तथा चोशनसा स्मृताः  ।  
अत्रेर् विष्णोश् च संवर्ताद् दक्षाद् अङ्गिरसस् तथा  ॥ पर्_१।१३ ॥  
  
शातातपाच् च हारीताद् याज्ञवल्क्यात् तथैव च  ।  
आपस्तम्बकृता धर्मा शङ्खस्य लिखितस्य च  ॥ पर्_१।१४ ॥  
  
कात्यायनकृताश् चैव तथा प्राचेतसान् मुनेः  ।  
श्रुता ह्य् एते भवत्प्रोक्ताः श्रुत्यर्था मे न विस्मृताः (इ,१, प्। ७९)  ॥ पर्_१।१५ ॥  
  
अस्मिन् मन्वन्तरे धर्माः कृतत्रेतादिके युगे  ।  
सर्वे धर्माः कृते जाताः सर्वे नष्टाः कलौ युगे (इ,१, प्। ८०)  ॥ पर्_१।१६ ॥  
  
चातुर्वर्ण्यसमाचारं किञ्चित् साधारणं वद  ।  
चतुर्णाम् अपि वर्णानां कर्तव्यं धर्मकोविदैः (इ,१, प्। ८७)  ॥ पर्_१।१७ ॥  
  
ब्रूहि धर्मस्वरूपज्ञ सूक्ष्मं स्थूलं च विस्तरात्  ।  
व्यासवाक्यावसाने तु मुनिमुख्यः पराशरः (इ,१, प्। ९२)  ॥ पर्_१।१८ ॥  
  
धर्मस्य निर्णयं प्राह सूक्ष्मं स्थूलं च विस्तरात्  ।  
शृणु पुत्र प्रवक्ष्यामि शृण्वन्तु मुनयस् तथा (इ,१, प्। ९३)  ॥ पर्_१।१९ ॥  
  
कल्पे कल्पे क्षयोत्पत्त्या ब्रह्मविष्णुमहेश्वराः  ।  
श्रुतिस्मृतिसदाचार- निर्णेतारश् च सर्वदा  ॥ पर्_१।२० ॥  
  
न कश्चिद् वेदकर्ता च वेदं स्मृत्वा चतुर्मुखः  ।  
तथैव धर्मान् स्मरति मनुः कल्पान्तरे ऽन्तरे (इ,१, प्। ११२)  ॥ पर्_१।२१ ॥  
  
अन्ये कृतयुगे धर्मास् त्रेतायां द्वापरे युगे  ।  
अन्ये कलियुगे नॄणां युगरूपानुसारतः (इ,१, प्। ११७)  ॥ पर्_१।२२ ॥  
  
तपः परं कृतयुगे त्रेतायां ज्ञानम् उच्यते  ।  
द्वापरे यज्ञम् एवाहुः दानम् एव कलौ युगे (इ,१, प्। ११९)  ॥ पर्_१।२३ ॥  
  
कृते तु मानवा धर्मास् त्रेतायां गौतमाः स्मृताः  ।  
द्वापरे शाङ्खलिखिताः कलौ पाराशराः स्मृताः (इ,१, प्। १२२)  ॥ पर्_१।२४ ॥  
  
त्यजेद् देशं कृतयुगे त्रेतायां ग्रामम् उत्सृजेत्  ।  
द्वापरे कुलम् एकं तु कर्तारं तु कलौ युगे  ॥ पर्_१।२५ ॥  
  
कृते सम्भाषणाद् एव त्रेतायां स्पर्शनेन च  ।  
द्वापरे त्व् अन्नम् आदाय कलौ पतति कर्मणा (इ,१, प्। १२३)  ॥ पर्_१।२६ ॥  
कृते तात्कालिकः शापस् त्रेतायां दशभिर् दिनैः  ।  
द्वापरे चैकमासेन कलौ संवत्सरेण तु  ॥ पर्_१।२७ ॥  
  
अभिगम्य कृते दानं त्रेतास्व् आहूय दीयते  ।  
द्वापरे याचमानाय सेवया दीयते कलौ  ॥ पर्_१।२८ ॥  
  
अभिगम्योत्तमं दानम् आहूयैव तु मध्यमम्  ।  
अधमं याचमानाय सेवादानं तु निष्फलम् (इ,१, प्। १२४)  ॥ पर्_१।२९ ॥  
  
जितो धर्मो ह्य् अधर्मेण सत्यं चैवानृतेन च  ।  
जिताश् चोरैश् च राजानः स्त्रीभिश् च पुरुषाः कलौ  ॥ पर्_१।३० ॥  
  
सीदन्ति चाग्निहोत्राणि गुरुपूजा प्रणश्यति  ।  
कुमार्यश् च प्रसूयन्ते अस्मिन् कलियुगे सदा (इ,१, प्। १२५)  ॥ पर्_१।३१ ॥  
  
कृते त्व् अस्थिगताः प्राणास् त्रेतायां मांसम् आश्रिताः  ।  
द्वापरे रुधिरं चैव कलौ त्व् अन्नादिषु स्थिताः (इ,१, प्। १२६)  ॥ पर्_१।३२ ॥  
  
युगे युगे च ये धर्मास् तत्र तत्र च ये द्विजाः  ।  
तेषां निन्दा न कर्तव्या युगरूपा हि ते द्विजाः (इ,१, प्। १२८)  ॥ पर्_१।३३ ॥  
  
युगे युगे तु सामर्थ्यं शेषं मुनिविभाषितम्  ।  
पराशरेण चाप्य् उक्तं प्रायश्चित्तं विधीयते (इ,१, प्। १३१)  ॥ पर्_१।३४ ॥  
  
अहम् अद्यैव तत् सर्वम् अनुस्मृत्य ब्रवीमि वः  ।  
चातुर्वर्ण्यसमाचारं शृण्वन्तु ऋषिपुङ्गवाः (इ,१, प्। १४०)  ॥ पर्_१।३५ ॥  
  
पराशरमतं पुण्यं पवित्रं पापनाशनम्  ।  
चिन्तितं ब्राह्मणार्थाय धर्मसंस्थापनाय च (इ,१, प्। १४१)  ॥ पर्_१।३६ ॥  
  
चतुर्णाम् अपि वर्णानाम् आचारो धर्मपालकः  ।  
आचारभ्रष्टदेहानां भवेद् धर्मः पराङ्मुखः (इ,१, प्। १४३)  ॥ पर्_१।३७ ॥  
  
षट्कर्माभिरतो नित्यं देवतातिथिपूजकः  ।  
हुतशेषं तु भुञ्जानो ब्राह्मणो नावसीदति (इ,१, प्। १४५)  ॥ पर्_१।३८ ॥  
  
सन्ध्यास्नानं जपो होमो देवतातिथिपूजनम्  ।  
आतिथ्यं वैश्वदेवं च षट्कर्माणि दिने दिने (इ,१, प्। २१८)  ॥ पर्_१।३९ ॥  
  
इष्टो वा यदि वा द्वेष्यो मूर्खः पण्डित एव वा  ।  
सम्प्राप्तो वैश्वदेवान्ते सो ऽतिथिः स्वर्गसङ्ग्रमः (इ,१, प्। ३९५)  ॥ पर्_१।४० ॥  
  
दूराध्वोपगतं श्रान्तं वैश्वदेव उपस्थितम्  ।  
अतिथिं तं विजानीयान् नातिथिः पूर्वम् आगतः (इ,१, प्। ३९६)  ॥ पर्_१।४१ ॥  
  
नैकग्रामीणम् अतिथिं सङ्गृह्णीत कदाचन  ।  
अनित्यम् आगतो यस्मात् तस्माद् अतिथिर् उच्यते (इ,१, प्। ३९८)  ॥ पर्_१।४२ ॥  
  
अतिथिं तत्र सम्प्राप्तं पूजयेत् स्वागतादिना  ।  
अर्घ्यासनप्रदानेन पादप्रक्षालनेन च (इ,१, प्। ३९९)  ॥ पर्_१।४३ ॥  
  
श्रद्धया चान्नदानेन प्रियप्रश्नोत्तरेण च  ।  
गच्छन्तं चानुयानेन प्रीतिम् उत्पादयेद् गृही (इ,१, प्। ४००)  ॥ पर्_१।४४ ॥  
  
अतिथिर् यस्य भग्नाशो गृहात् प्रतिनिवर्तते  ।  
पितरस् तस्य नाश्नन्ति दश वर्षाणि पञ्च च (इ,१, प्। ४०१)  ॥ पर्_१।४५ ॥  
  
काष्ठभारसहस्रेण घृतकुम्भशतेन च  ।  
अतिथिर् यस्य भग्नाशस् तस्य होमो निरर्थकः (इ,१, प्। ४०२)  ॥ पर्_१।४६ ॥  
  
सुक्षेत्रे वापयेद् बीजं सुपात्रे निक्षिपेद् धनम्  ।  
सुक्षेत्रे च सुपात्रे च ह्य् उप्तं दत्तं न नश्यति (इ,१, प्। ४०३)  ॥ पर्_१।४७ ॥  
  
न पृच्छेद् गोत्रचरणे न स्वाध्यायं श्रुतं तथा  ।  
हृदये कल्पयेद् देवं सर्वदेवमयो हि सः (इ,१, प्। ४०४)  ॥ पर्_१।४८ ॥  
  
अपूर्वः सुव्रती विप्रो ह्य् अपूर्वश् चातितिहिर् यथा  ।  
वेदाभ्यासरतो नित्यं ताव् अपूर्वौ दिने दिने (इ,१, प्। ४०६)  ॥ पर्_१।४९ ॥  
  
वैश्वदेवे तु सम्प्राप्ते भिक्षुके गृहम् आगते  ।  
उद्धृत्य वैश्वदेवार्थं भिक्षुकं तु विसर्जयेत् (इ,१, प्। ४०८)  ॥ पर्_१।५० ॥  
  
यतिश् च ब्रह्मचारी च पक्वान्नस्वामिनाव् उभौ  ।  
तयोर् अन्नम् अदत्त्वा तु भुक्त्वा चान्द्रायणं चरेत्  ॥ पर्_१।५१ ॥  
  
दद्याच् च भिक्षात्रितयं परिव्राड् ब्रह्मचारिणाम्  ।  
इच्छया च ततो दद्याद् विभवे सत्यवारितम् (इ,१, प्। ४०९)  ॥ पर्_१।५२ ॥  
  
यतिहस्ते जलं दद्याद् भैक्षं दद्यात् पुनर् जलम्  ।  
तद् भैक्ष्यं मेरुणा तुल्यं तज् जलं सागरोपमम्  ॥ पर्_१।५३ ॥  
  
यस्य छत्रं हयश् चैव कुञ्जरारोहम् ऋद्धिमत्  ।  
ऐन्द्रं स्थानम् उपासीत तस्मात् तं न विचारयेत् (इ,१, प्। ४१०)  ॥ पर्_१।५४ ॥  
  
वैश्वदेवकृतं पापं शक्तो भिक्षुर् व्यपोहितुम्  ।  
न हि भिक्षुकृतान् दोषान् वैश्वदेवो व्यपोहति (इ,१, प्। ४११)  ॥ पर्_१।५५ ॥  
  
अकृत्वा वैश्वदेवं तु भुञ्जते ये द्विजाधमाः  ।  
सर्वे ते निष्फला ज्ञेयाः पतन्ति नरके ऽशुचौ (इ,१, प्। ४१२)  ॥ पर्_१।५६ ॥  
  
वैश्वदेवविहीना ये आतिथ्येन बहिष्कृताः  ।  
सर्वे ते नरकं यान्ति काकयोनिं व्रजन्ति च  ॥ पर्_१।५७ ॥   
  
पापो वा यदि चण्डालो विप्रघ्नः पितृघातकः  ।  
वैश्वदेवे तु सम्प्राप्तः सो ऽतिथिः स्वर्गसङ्क्रमः  ॥ पर्_१।५८ ॥  
  
यो वेष्टितशिरा भुङ्क्ते यो भुङ्क्ते दक्षिणामुखः  ।  
वामपादे करं न्यस्य तद् वै रक्षांसि भुञ्जते (इ,१, प्। ४१३)  ॥ पर्_१।५९ ॥  
  
अव्रता ह्य् अनधीयाना यत्र भैक्षचरा द्विजाः  ।  
तं ग्रामं दण्डयेद् राजा चोरभक्तप्रदो हि सः (इ,१, प्। ४४५)  ॥ पर्_१।६० ॥  
  
क्षत्रियो हि प्रजा रक्षञ् शस्त्रपाणिः प्रदण्डवान्  ।  
निर्जित्य परसैन्यानि क्षितिं धर्मेण पालयेत्  ॥ पर्_१।६१ ॥  
  
पुष्पं पुष्पं विचिनुयान् मूलच्छेदं न कारयेत्  ।  
मालाकार इवारामे न यथाङ्गारकारकः  ॥ पर्_१।६२ ॥  
  
लाभकर्म तथा रत्नं गवां च परिपालनम्  ।  
कृषिकर्म च वाणिज्यं वैश्यवृत्तिर् उदाहृता (इ,१, प्। ४७६)  ॥ पर्_१।६३ ॥  
  
शूद्रस्य द्विजशुश्रूषा परमो धर्म उच्यते  ।  
अन्यथा कुरुते किञ्चित् तद् भवेत् तस्य निष्फलम् (इ,१, प्। ४८०)  ॥ पर्_१।६४ ॥  
  
लवणं मधुतैलं च दधितक्रं घृतं पयः  ।  
न दुष्येच् छूद्रजातीनां कुर्यात् सर्वेषु विक्रयम् (इ,१, प्। ४८४)  ॥ पर्_१।६५ ॥  
  
विक्रीणन् मध्यमांसानि ह्य् अभक्षस्य च भक्षणम्  ।  
कुर्वन्न् अगम्या गमनं शूद्रः पतति तत्क्षणात् (इ,१, प्। ४८६)  ॥ पर्_१।६६ ॥  
  
कपिलाक्षीरपानेन ब्राह्मणीगमनेन च  ।  
वेदाक्षरविचारेण शूद्रश् चाण्डालतां व्रजेत्  ॥ पर्_१।६७ ॥  
  
  
  
[वोल्। इ, पर्त् २:]  
  
अतः परं गृहस्थस्य कर्माचारं कलौ युगे  ।  
धर्मं साधारणं शक्त्या चातुर्वर्ण्याश्रमागतम् (इ,२, प्। १)  ॥ पर्_२।१ ॥  
  
तं प्रवक्ष्याम्य् अहं पूर्वं पराशरवचो यथा  ।  
षट्कर्मसहितो विप्रः कृषिकर्म च कारयेत् (इ,२, प्। ३)  ॥ पर्_२।२ ॥  
  
क्षुधितं तृषितं श्रान्तं बलीवर्दं न योजयेत्  ।  
हीनाङ्गं व्याधितं क्लीबं वृषं विप्रो न वाहयेत् (इ,२, प्। ६)  ॥ पर्_२।३ ॥  
  
स्थिराङ्गं नीरुजं तृप्तं सुनर्दं षण्ढवर्जितम्  ।  
वाहयेद् दिवसस्यार्धं पश्चात् स्नानं समाचरेत्  ॥ पर्_२।४ ॥  
  
जप्यं देवार्चनं होमं स्वाध्यायं चैवम् अभ्यसेत्  ।  
एकद्वित्रिचतुर् विप्रान् भोजयेत् स्नातकान् द्विजः (इ,२, प्। ८)  ॥ पर्_२।५ ॥  
  
स्वयङ्कृष्टे तथा क्षेत्रे धान्यैश् च स्वयमर्जितैः  ।  
निर्वपेत् पञ्च यज्ञांश् च क्रतुदीक्षां च कारयेत् (इ,२, प्। ९)  ॥ पर्_२।६ ॥  
  
तिला रसा न विक्रेया विक्रेया धान्यतत्समाः  ।  
विप्रस्यैवंविधा वृत्तिस् तृणकाष्ठादिविक्रयः  ॥ पर्_२।७ ॥  
  
ब्राह्मणश् चेत् कृषिं कुर्यात् तन्महादोषम् आप्नुयात्  ।  
संवत्सरेण यत् पापं मत्स्यघाती समाप्नुयात् (इ,२, प्। १३)  ॥ पर्_२।८ ॥  
  
अयोमुखेन काष्ठेन तद् एकाहेन लाङ्गली  ।  
पाशको मत्स्यघाती च व्याधः शाकुनिकस् तथा  ॥ पर्_२।९ ॥  
  
अदाता कर्षकश् चैव सर्वे ते समभागिनः  ।  
वृक्षं छित्त्वा महीं भित्त्वा हत्वा च कृमिकीटकान्  ॥ पर्_२।१० ॥  
  
कर्षकः खलयज्ञेन सर्वपापैः प्रमुच्यते  ।  
यो न दद्याद् द्विजातिभ्यो राशिमूलम् उपागतः (इ,२, प्। १४)  ॥ पर्_२।११ ॥  
  
स चौरः स च पापिष्ठो ब्रह्मघ्नं तं विनिर्दिशेत्  ।  
राज्ञे दत्त्वा तु षड्भागं देवानां चैकविंशकम् (इ,२, प्। १५)  ॥ पर्_२।१२ ॥  
  
विप्राणां त्रिंशकं भागं सर्वपापैः प्रमुच्यते  ।  
क्षत्रियो ऽपि कृषिं कृत्वा देवान् विप्रांश् च पूजयेत्  ॥ पर्_२।१३ ॥  
  
वैश्यः शूद्रस् तथा कुर्यात् कृषिवाणिज्यशिल्पकम्  ।  
विकर्म कुर्वते शूद्रा द्विजशुश्रूषयोज्झिताः (इ,२, प्। १६)  ॥ पर्_२।१४ ॥  
  
भवन्त्य् अल्पायुषस् ते वै निरयं यान्त्य् असंशयं  ।  
चतुर्णाम् अपि वर्णानाम् एष धर्मः सनातनः  ॥ पर्_२।१५ ॥  
  
  
  
  
  
अतः शुद्धिं प्रवक्ष्यामि जनने मरणे तथा  ।  
दिनत्रयेण शुध्यन्ति ब्राह्मणाः प्रेतसूतके (इ,२, प्। २०४)  ॥ पर्_३।१ ॥  
  
क्षत्रियो द्वादशाहेन वैश्यः पञ्चदशाहकैः  ।  
शूद्रः शुध्यति मासेन पराशरवचो यथा  ॥ पर्_३।२ ॥  
  
उपासने तु विप्राणाम् अङ्गशुद्धिश् च जायते  ।  
ब्राह्मणानां प्रसूतौ तु देहस्पर्शो विधीयते (इ,२, प्। २१२)  ॥ पर्_३।३ ॥  
  
जातौ विप्रो दशाहेन द्वादशाहेन भूमिपः  ।  
वैश्यः पञ्चदशाहेन शूद्रो मासेन शुध्यति (इ,२, प्। २१३)  ॥ पर्_३।४ ॥  
  
एकाहाच् छुध्यते विप्रो यो ऽग्निवेदसमन्वितः  ।  
त्र्यहात् केवलवेदस् तु द्विहीनो दशभिर् दिनैः (इ,२, प्। २१५)  ॥ पर्_३।५ ॥  
  
जन्मकर्मपरिभ्रष्टः सन्ध्योपासनवर्जितः  ।  
नामधारकविप्रस् तु दशाहं सूतकी भवेत् (इ,२, प्। २१७)  ॥ पर्_३।६ ॥  
  
एकपिण्डास् तु दायादाः पृथग्दारनिकेतनाः  ।  
जन्मन्य् अपि विपत्तौ च तेषां तत् सूतकं भवेत् (इ,२, प्। २१९)  ॥ पर्_३।७ ॥  
  
तावत् तत् सूतकं गोत्रे चतुर्थपुरुषेण तु  ।  
दायाद् विच्छेदम् आप्नोति पञ्चमो वात्मवंशजः (इ,२, प्। २२१)  ॥ पर्_३।८ ॥  
  
चतुर्थे दशरात्रं स्यात् षण्णिशाः पुंसि पञ्चमे  ।  
षष्ठे चतुरहाच् छुद्धिः सप्तमे तु दिनत्रयात् (इ,२, प्। २२२)  ॥ पर्_३।९ ॥  
  
भृग्वग्निमरणे चैव देशान्तरमृते तथा  ।  
बाले प्रेते च सन्न्यस्ते सद्यः शौचं विधीयते (इ,२, प्। २२३)  ॥ पर्_३।१० ॥  
  
देशान्तरमृतः कश्चित् सगोत्रः श्रूयते यदि  ।  
न त्रिरात्रम् अहोरात्रं सद्यः स्नात्वा शुचिर् भवेत् (इ,२, प्। २३२)  ॥ पर्_३।११ ॥  
  
देशान्तरगतो विप्रः प्रयासात् कालकारितात्  ।  
देहनाशम् अनुप्राप्तस् तिथिर् न ज्ञायते यदि (इ,२, प्। २३६)  ॥ पर्_३।१२ ॥  
  
कृष्णाष्टमी त्व् अमावास्या कृष्णा चैकादशी च या  ।  
उदकं पिण्डदानं च तत्र श्राद्धं च कारयेत्  ॥ पर्_३।१३ ॥  
  
अजातदन्ता ये बाला ये च गर्भाद् विनिःसृताः  ।  
न तेषाम् अग्निसंस्कारो नाशौचं नोदकक्रिया (इ,२, प्। २३७)  ॥ पर्_३।१४ ॥  
  
यदि गर्भो विपद्येत स्रवते वापि योषितः  ।  
यावन्मासं स्थितो गर्भो दिनं तावत् तु सूतकम् (इ,२, प्। २३८)  ॥ पर्_३।१५ ॥  
  
आ चतुर्थाद् भवेत् स्रावः पातः पञ्चमषष्ठयोः  ।  
अत ऊर्ध्वं प्रसूतिः स्याद् दशाहं सूतकं भवेत् (इ,२, प्। २४०)  ॥ पर्_३।१६ ॥  
  
दन्तजाते ऽनुजाते च कृतचूडे च संस्थिते  ।  
अग्निसंस्करणे तेषां त्रिरात्रम् अशुचिर् भवेत् (इ,२, प्। २४१)  ॥ पर्_३।१६।१ ॥  
  
आ दन्तजन्मनः सद्य आ चूडान् नैषिकी स्मृता  ।  
त्रिरात्रम् आ व्रतादेशाद् दशरात्रम् अतः परम् (इ,२, प्। २४३)  ॥ पर्_३।१७ ॥  
  
ब्रह्मचारी गृहे येषां हूयते च हुताशनः  ।  
सम्पर्कं न च कुर्वन्ति न तेषां सूतकं भवेत् (इ,२, प्। २५३)  ॥ पर्_३।१८ ॥  
  
सम्पर्काद् दुष्यते विप्रो जनने मरणे तथा  ।  
सम्पर्काच् च निवृत्तस्य न प्रेतं नैव सूतकम् (इ,२, प्। २५४)  ॥ पर्_३।१९ ॥  
  
शिल्पिनः कारुका वैद्या दासीदासाश् च नापिताः  ।  
राजानः श्रोत्रियाश् चैव सद्यः शौचाः प्रकीर्तिताः  ॥ पर्_३।२० ॥  
  
सव्रतः सत्रपूतश् च आहिताग्निश् च यो द्विजः  ।  
राज्ञश् च सूतकं नास्ति यस्य चेच्छति पार्थिवः (इ,२, प्। २५५)  ॥ पर्_३।२१ ॥  
  
उद्यतो निधने दाने आर्तो विप्रो निमन्त्रितः  ।  
तदैव ऋषिभिर् दृष्टं यथा कालेन शुध्यति  ॥ पर्_३।२२ ॥  
  
प्रसवे गृहमेधी तु न कुर्यात् सङ्करं यदि  ।  
दशाहाच् छुध्यते माता त्व् अवगाह्य पिता शुचिः (इ,२, प्। २५९)  ॥ पर्_३।२३ ॥  
  
सर्वेषां शावम् आशौचं माता पित्रोस् तु सूतकम्  ।  
सूतकं मातुर् एव स्याद् उपस्पृश्य पिता शुचिः  ॥ पर्_३।२४ ॥  
  
यदि पत्न्यां प्रसूतायां सम्पर्कं कुरुते द्विजः  ।  
सूतकं तु भवेत् तस्य यदि विप्रः षडङ्गवित् (इ,२, प्। २६०)  ॥ पर्_३।२५ ॥  
  
सम्पर्काज् जायते दोषो नान्यो दोषो ऽस्ति वै द्विजे  ।  
तस्मात् सर्वप्रयत्नेन सम्पर्कं वर्जयेद् बुधः (इ,२, प्। २६१)  ॥ पर्_३।२६ ॥  
  
विवाहोत्सवयज्ञेषु त्व् अन्तरा मृतसूतके  ।  
पूर्वसङ्कल्पितं द्रव्यं दीयमानं न दुष्यति (इ,२, प्। २६२)  ॥ पर्_३।२७ ॥  
  
अन्तरा दशाहस्य पुनर् मरणजन्मनी  ।  
तावत् स्याद् अशुचिर् विप्रो यावत् तत् स्याद् अनिर्दशम् (इ,२, प्। २६३)  ॥ पर्_३।२८ ॥  
  
ब्राह्मणार्थे विपन्नानां बन्दिगोग्रहणे तथा  ।  
आहवेषु विपन्नानाम् एकरात्रम् अशौचकम् (इ,२, प्। २६८)  ॥ पर्_३।२९ ॥  
  
द्वाव् इमौ पुरुषौ लोके सूर्यमण्डलभेदिनौ  ।  
परिव्राड् योगयुक्तश् च रणे चाभिमुखो हतः  ॥ पर्_३।३० ॥  
  
यत्र यत्र हतः शूरः शत्रुभिः परिवेष्टितः  ।  
अक्षयांल् लभते लोकान् यदि क्लीबं न भाषते (इ,२, प्। २६९)  ॥ पर्_३।३१ ॥  
  
सन्न्यस्तं ब्राह्मणं दृष्ट्वा स्थानाच् चलति भास्करः  ।  
एष मे मण्डलं भित्त्वा परं स्थानं प्रयास्यति (इ,२, प्। २७०)  ॥ पर्_३।३२ ॥  
  
यस् तु भग्नेषु सैन्येषु विद्रवत्सु समन्ततः  ।  
परित्राता यदा गच्छेत् स च क्रतुफलं लभेत् (इ,२, प्। २७१)  ॥ पर्_३।३३ ॥  
  
यस्य च्छेदक्षतं गात्रं शरमुद्गरयष्टिभिः  ।  
देवकन्यास् तु तं वीरं हरन्ति रमयन्ति च  ॥ पर्_३।३४ ॥  
  
देवाङ्गनासहस्राणि शूरम् आयोधने हतम्  ।  
त्वरमाणाः प्रधावन्ति मम भर्ता ममेति च (इ,२, प्। २७२)  ॥ पर्_३।३५ ॥  
  
यं यज्ञसङ्घैस् तपसा च विप्राः स्वर्गैषिणो वात्र यथा यान्ति  ।  
क्षणेन यान्त्य् एव हि तत्र वीराः प्राणान् सुयुद्धेन परित्यजन्तः  ॥ पर्_३।३६ ॥  
  
जितेन लभ्यते लक्ष्मीर् मृतेनापि सुराङ्गनाः  ।  
क्षणध्वंसिनि काये ऽस्मिन् का चिन्ता मरणे रणे (इ,२, प्। २७३)  ॥ पर्_३।३७ ॥  
  
ललाटदेशे रुधिरं स्रवच् च यस्याहवे तु प्रविशेच् च वक्त्रम्  ।  
तत् सोमपानेन किलास्य तुल्यं सङ्ग्रामयज्ञे विधिवच् च दृष्टम्  ॥ पर्_३।३८ ॥  
  
अनाथं ब्राह्मणं प्रेतं ये वहन्ति द्विजातयः  ।  
पदे पदे यज्ञफलम् आनुपूर्व्यांल् लभन्ति ते (इ,२, प्। २७४)  ॥ पर्_३।३९ ॥  
  
न तेषाम् अशुभं किञ्चित् पापं वा शुभकर्मणाम्  ।  
जलावगाहनात् तेषां सद्यःशौचं विधीयते  ॥ पर्_३।४० ॥  
  
असगोत्रम् अबन्धुं च प्रेतीभूतं द्विजोत्तमम्  ।  
वहित्वा च दहित्वा च प्राणायामेन शुध्यति (इ,२, प्। २७५)  ॥ पर्_३।४१ ॥  
  
अनुगम्येच्छया प्रेतं ज्ञातिम् अज्ञातिम् एव वा  ।  
स्नात्वा सचैलं स्पृष्ट्वाग्निं घृतं प्राश्य विशुध्यति (इ,२, प्। २८०)  ॥ पर्_३।४२ ॥  
  
क्षत्रियं मृतम् अज्ञानाद् ब्राह्मणो यो ऽनुगच्छति  ।  
एकाहम् अशुचिर् भूत्वा पञ्चगव्येन शुध्यति (इ,२, प्। २८१)  ॥ पर्_३।४३ ॥  
  
शवं च वैश्यम् अज्ञानाद् ब्राह्मणो यो ऽनुगच्छति  ।  
कृत्वाशौचं द्विरात्रं च प्राणायामान् षड् आचरेत् (इ,२, प्। २८२)  ॥ पर्_३।४४ ॥  
  
प्रेतीभूतं तु यः शूद्रं ब्राह्मणो ज्ञानदुर्बलः  ।  
अनुगच्छेन् नीयमानं त्रिरात्रम् अशुचिर् भवेत्  ॥ पर्_३।४५ ॥  
  
त्रिरात्रे तु ततः पूर्णे नदीं गत्वा समुद्रगाम्  ।  
प्राणायामशतं कृत्वा घृतं प्राश्य विशुध्यति  ॥ पर्_३।४६ ॥  
  
विनिर्वर्त्य यदा शूद्रा उदकान्तम् उपस्थिताः  ।  
द्विजैस् तदानुगन्तव्या एष धर्मः सनातनः (इ,२, प्। २८३)  ॥ पर्_३।४७ ॥  
  
  
  
[वोल्। इइ, पर्त् १:]  
  
प्रायश्चित्तकाण्डम्  
  
  
अतिमानाद् अतिक्रोधात् स्नेहाद् वा यदि वा भयात्  ।  
उद्बध्नीयात् स्त्री पुमान् वा गतिर् एषा विधीयते (इइ,१, प्। १८)  ॥ पर्_४।१ ॥  
  
पूयशोणितसम्पूर्णे त्व् अन्धे तमसि मज्जति  ।  
षष्ठीर् वर्षसहस्राणि नरकं प्रतिपद्यते (इइ,१, प्। १९)  ॥ पर्_४।२ ॥  
  
नाशौचं नोदकं नाग्निं नाश्रुपातं च कारयेत्  ।  
वोढारो ऽग्निप्रदातारः पाशच्छेदकरास् तथा (इइ,१, प्। २३)  ॥ पर्_४।३ ॥  
  
तप्तकृच्छ्रेण शुध्यन्तीत्य् एवम् आह प्रजापतिः  ।  
गोभिर् हतं तथोद्बद्धं ब्राह्मणेन तु घातितम् (इइ,१, प्। २५)  ॥ पर्_४।४ ॥  
  
संस्पृशन्ति तु ये विप्रा वोढारश् चाग्निदाश् च ये  ।  
अन्ये ये वानुगन्तारः पाशच्छेदकराश् च ये  ॥ पर्_४।५ ॥  
  
तप्तकृच्छ्रेण शुद्धास् ते कुर्युर् ब्राह्मणभोजनम्  ।  
अनडुत्सहितां गां च दद्युर् विप्राय दक्षिणाम्  ॥ पर्_४।६ ॥  
  
त्र्यहम् उष्णं पिबेद् वारि त्र्यहम् उष्णं पयः पिबेत्  ।  
त्र्यहम् उष्णं पिबेत् सर्पिर् वायुभक्षो दिनत्रयम् (इइ,१, प्। २६)  ॥ पर्_४।७ ॥  
  
षट्पलं तु पिबेद् अम्भस् त्रिपलं तु पयः पिबेत्  ।  
पलम् एकं पिबेत् सर्पिस् तप्तकृच्छ्रं विधीयते  ॥ पर्_४।८ ॥  
  
यो वै समाचरेद् विप्रः पतितादिष्व् अकामतः  ।  
पञ्चाहं वा दशाहं वा द्वादशाहम् अथापि वा (इइ,१, प्। २७)  ॥ पर्_४।९ ॥  
  
मासार्धं मासम् एकं वा मासद्वयम् अथापि वा  ।  
अब्दार्धम् अब्दम् एकं वा तद् ऊर्ध्वं चैव तत्समः  ॥ पर्_४।१० ॥  
  
त्रिरात्रं प्रथमे पक्षे द्वितीये कृच्छ्रम् आचरेत्  ।  
तृतीये चैव पक्षे तु कृच्छ्रं सान्तपनं चरेत् (इइ,१, प्। २९)  ॥ पर्_४।११ ॥  
  
चतुर्थे दशरात्रं स्यात् पराकः पञ्चमे मतः  ।  
कुर्याच् चान्द्रायणं षष्ठे सप्तमे त्व् ऐन्दवद्वयम्  ॥ पर्_४।१२ ॥  
  
शुद्ध्यर्थम् अष्टमे चैव षण् मासान् कृच्छ्रम् आचरेत्  ।  
पक्षसङ्ख्याप्रमाणेन सुवर्णान्य् अपि दक्षिणा (इइ,१, प्। ३०)  ॥ पर्_४।१३ ॥  
  
ऋतुस्नाता तु या नारी भर्तारं नोपसर्पति  ।  
सा मृता नरकं याति विधवा च पुनः पुनः (इइ,१, प्। ३३)  ॥ पर्_४।१४ ॥  
  
ऋतुस्नातां तु यो भार्यां सन्निधौ नोपगच्छति  ।  
घोरायां भ्रूणहत्यायां युज्यते नात्र संशयः  ॥ पर्_४।१५ ॥  
  
दरिद्रं व्याधितं मूर्खं भर्तारं यावमन्यते  ।  
सा शुनी जायते मृत्वा सूकरी च पुनः पुनः  ॥ पर्_४।१६ ॥  
  
पत्यौ जीवति या नारी उपोष्य व्रतम् आचरेत्  ।  
आयुष्यं हरते भर्तुः सा नारी नरकं व्रजेत्  ॥ पर्_४।१७ ॥  
  
अपृष्ट्वा चैव भर्तारं या नारी कुरुते व्रतम्  ।  
सर्वं तद् राक्षसान् गच्छेद् इत्य् एवं मनुर् अब्रवीत् (इइ,१, प्। ३४)  ॥ पर्_४।१८ ॥  
  
बान्धवानां सजातीनां दुर्वृत्तं कुरुते तु या  ।  
गर्भपातं च या कुर्यान् न तां सम्भाषयेत् क्वचित्  ॥ पर्_४।१९ ॥  
  
यत् पापं ब्रह्महत्यायां द्विगुणं गर्भपातने  ।  
प्रायश्चित्तं न तस्याः स्यात् तस्यास् त्यागो विधीयते  ॥ पर्_४।२० ॥  
  
न कार्यम् आवसथ्येन नाग्निहोत्रेण वा पुनः  ।  
स भवेत् कर्मचाण्डालो यस् तु धर्मपराङ्मुखः  ॥ पर्_४।२१ ॥  
  
ओघवाताहृतं बीजं यस्य क्षेत्रे प्ररोहति  ।  
स क्षेत्री लभते बीजं न बीजी भागम् अर्हति (इइ,१, प्। ४२)  ॥ पर्_४।२२ ॥  
  
तद्वत् परस्त्रियाः पुत्रौ द्वौ स्मृतौ कुण्डगोलकौ  ।  
पत्यौ जीवति कुण्डः स्यात् मृते भर्तरि गोलकः  ॥ पर्_४।२३ ॥  
  
औरसः क्षेत्रजश् चैव दत्तः कृत्रिमकः सुतः  ।  
दद्यान् माता पिता वापि स पुत्रो दत्तको भवेत् (इइ,१, प्। ४८)  ॥ पर्_४।२४ ॥  
  
परिवित्तिः परिवेत्ता यया च परिविद्यते  ।  
सर्वे ते नरकं यान्ति दातृयाजकपञ्चमाः  ॥ पर्_४।२५ ॥  
  
द्वौ कृच्छ्रौ परिवित्तेस् तु कन्यायाः कृच्छ्र एव च  ।  
कृच्छ्रातिकृच्छ्रौ दातुस् तु होता चान्द्रायणं चरेत्  ॥ पर्_४।२६ ॥  
  
कुब्जवामनषण्ढेषु गद्गदेषु जडेषु च  ।  
जात्यन्धे बधिरे मूके न दोषः परिवेदने (इइ,१, प्। ५१)  ॥ पर्_४।२७ ॥  
  
पितृव्यपुत्रः सापत्नः परनारीसुतस् तथा  ।  
दाराग्निहोत्रसम्योगे न दोषः परिवेदने (इइ,१, प्। ५२)  ॥ पर्_४।२८ ॥  
  
ज्येष्ठो भ्राता यदा तिष्ठेद् आधानं नैव कारयेत्  ।  
अनुज्ञातस् तु कुर्वीत शङ्खस्य वचनं यथा  ॥ पर्_४।२९ ॥  
  
नष्टे मृते प्रव्रजिते क्लीबे च पतिते पतौ  ।  
पञ्चस्व् आपत्सु नारीणां पतिर् अन्यो विधीयते (इइ,१, प्। ५३)  ॥ पर्_४।३० ॥  
  
मृते भर्तरि या नारी ब्रह्मचर्यव्रते स्थिता  ।  
सा मृता लभते स्वर्गं यथा ते ब्रह्मचारिणः  ॥ पर्_४।३१ ॥  
  
तिस्रः कोट्यो ऽर्धकोटी च यानि रोमाणि मानुषे  ।  
तावत्कालं वसेत् स्वर्गे भर्तारं यानुगच्छति (इइ,१, प्। ५४)  ॥ पर्_४।३२ ॥  
  
व्यालग्राही यथा व्यालं बलाद् उद्धरते बिलात्  ।  
एवं स्त्री पतिम् उद्धृत्य तेनैव सह मोदते (इइ,१, प्। ५७)  ॥ पर्_४।३३ ॥  
  
  
  
  
  
वृकश्वानसृगालाद्यैर् दष्टो यस् तु द्विजोत्तमः  ।  
स्नात्वा जपेत् स गायत्रीं पवित्रां वेदमातरम् (इइ,१, प्। ६१)  ॥ पर्_५।१ ॥  
  
गवां शृङ्गोदकैः स्नानं महानद्योस् तु सङ्गमे  ।  
समुद्रदर्शनाद् वापि शुना दष्टः शुचिर् भवेत्  ॥ पर्_५।२ ॥  
  
वेदविद्याव्रतस्नातः शुना दष्टो द्विजो यदि  ।  
स हिरण्योदकैः स्नात्वा घृतं प्राश्य विशुध्यति (इइ,१, प्। ६२)  ॥ पर्_५।३ ॥  
  
सव्रतस् तु शुना दष्टो यस् त्रिरात्रम् उपावसेत्  ।  
घृतं कुशोदकं पीत्वा व्रतशेषं समापयेत्  ॥ पर्_५।४ ॥  
  
अव्रतः सव्रतो वापि शुना दष्टो भवेद् द्विजः  ।  
प्रणिपत्य भवेत् पूतो विप्रैश् चक्षुर्निरीक्षितः  ॥ पर्_५।५ ॥  
  
शुना घ्रातावलीढस्य नखैर् विलिखितस्य च  ।  
अद्भिः प्रक्षालनं प्रोक्तम् अग्निना चोपचूलनम्  ॥ पर्_५।६ ॥  
  
शुना तु ब्राह्मणी दष्टा जम्बुकेन वृकेण वा  ।  
उदितं ग्रहनक्षत्रं दृष्ट्वा सद्यः शुचिर् भवेत्  ॥ पर्_५।७ ॥  
  
कृष्णपक्षे यदा सोमो न दृश्येत कदाचन  ।  
यां दिशं व्रजते सोमस् तां दिशं वावलोकयेत्  ॥ पर्_५।८ ॥  
  
असद्ब्राह्मणके ग्रामे शुना दष्टो द्विजोत्तमः  ।  
वृषं प्रदक्षिणीकृत्य सद्यः स्नात्वा शुचिर् भवेत्  ॥ पर्_५।९ ॥  
  
चण्डालेन श्वपाकेन गोभिर् विप्रैर् हतो यदि  ।  
आहिताग्निर् मृतो विप्रो विषेणात्महतो यदि (इइ,१, प्। ६९)  ॥ पर्_५।१० ॥  
  
दहेत् तं ब्राह्मणं विप्रो लोकाग्नौ मन्त्रवर्जितम्  ।  
स्पृष्ट्वा वोढ्वा च दग्ध्वा च सपिण्डेषु च सर्वथा  ॥ पर्_५।११ ॥  
  
प्राजापत्यं चरेत् पश्चाद् विप्राणाम् अनुशासनात्  ।  
दग्धास्थीनि पुनर् गृह्य क्षीरैः प्रक्षालयेद् द्विजः (इइ,१, प्। ७०)  ॥ पर्_५।१२ ॥  
  
पुनर् दहेत् स्वाग्निना तु स्वतन्त्रेण पृथक् पृथक्  ।  
आहिताग्निर् द्विजः कश्चित् प्रवसन् कालचोदितः (इइ,१, प्। ७१)  ॥ पर्_५।१३ ॥  
  
देहनाशम् अनुप्राप्तस् तस्याग्निर् वसते गृहे  ।  
प्रेताग्निहोत्रसंस्कारः श्रूयताम् ऋषिपुङ्गवाः  ॥ पर्_५।१४ ॥  
  
कृष्णाजिनं समास्तीर्य कुशैस् तु पुरुषाकृतिम्  ।  
षट्शतानि शतं चैव पलाशानां च वृन्ततः  ॥ पर्_५।१५ ॥  
  
चत्वारिंशच् छिरे दद्याच् छतं कण्ठे तु विन्यसेत्  ।  
बाहुभ्यां शतकं दद्याद् अङ्गुलीषु दशैव तु (इइ,१, प्। ७२)  ॥ पर्_५।१६ ॥  
  
शतं तु जघने दद्याद् द्विशतं तूदरे तथा  ।  
दद्याद् अष्टौ वृषणयोः पञ्च मेध्रे तु विन्यसेत्  ॥ पर्_५।१७ ॥  
  
एकविंशतिम् ऊरुभ्यां द्विशतं जानुजङ्घयोः  ।  
पादाङ्गुलीषु षड् दद्याद् यज्ञपात्रं ततो न्यसेत्  ॥ पर्_५।१८ ॥  
  
शम्यं शिश्ने विनिःक्षिप्य अरणीं मुष्कयोर् अपि  ।  
जुहूं च दक्षिणे हस्ते वामे तूपभृतं न्यसेत्  ॥ पर्_५।१९ ॥  
  
कर्णे चोलूखलं दद्यात् पृष्ठे च मुसलं न्यसेत्  ।  
उरसि क्षिप्य दृषदं तण्डुलाज्यतिलान् मुखे  ॥ पर्_५।२० ॥  
  
श्रोत्रे च प्रोक्षणीं दद्याद् आज्यस्थलीं तु चक्षुषोः  ।  
कर्णे नेत्रे मुखे घ्राणे हिरण्यशकलं न्यसेत्  ॥ पर्_५।२१ ॥  
  
अग्निहोत्रोपकरणम् अशेषं तत्र निक्षिपेत्  ।  
असौ स्वर्गाय लोकाय स्वाहेत्य् एकाहुतिं सकृत् (इइ,१, प्। ७३)  ॥ पर्_५।२२ ॥  
  
दद्यात् पुत्रो ऽथवा भ्राताप्य् अन्यो वापि च बान्धवः  ।  
यथा दहनसंस्कारस् तथा कार्यं विचक्षणैः  ॥ पर्_५।२३ ॥  
  
ईदृशं तु विधिं कुर्याद् ब्रह्मलोकगतिः स्मृता  ।  
दहन्ति ये द्विजास् तं तु ते यान्ति परमां गतिम् (इइ,१, प्। ७४)  ॥ पर्_५।२४ ॥  
  
अन्यथा कुर्वते कर्म त्व् आत्मबुद्ध्या प्रचोदिताः  ।  
भवन्त्य् अल्पायुषस् ते वै पतन्ति नरके ऽशुचौ  ॥ पर्_५।२५ ॥  
  
  
  
  
  
अतः परं प्रवक्ष्यामि प्राणिहत्यासु निष्कृतिम्  ।  
पराशरेन पूर्वोक्ता मन्वर्थे ऽपि च विस्तृताम् (इइ,१, प्। ७७)  ॥ पर्_६।१ ॥  
  
क्रौञ्चसारसहंसांश् च चक्रवाकं च कुक्कुटम्  ।  
जालपादं च शरभम् अहोरात्रेण शुध्यति (इइ,१, प्। ७८)  ॥ पर्_६।२ ॥  
  
बलाकाटिट्टिभौ वापि शुकपारावताव् अपि  ।  
अहिनक्रविघाती च शुध्यते नक्तभोजनात् (इइ,१, प्। ७९)  ॥ पर्_६।३ ॥  
  
वृककाककपोतानां शारितित्तिरिघातकः  ।  
अन्तर्जल उभे सन्ध्ये प्राणायामेन शुध्यति (इइ,१, प्। ८०)  ॥ पर्_६।४ ॥  
  
गृध्रश्येनशशादानाम् उलूकस्य च घातकः  ।  
अपक्वाशी दिनं तिष्ठेत् त्रिकालं मारुताशनः (इइ,१, प्। ८१)  ॥ पर्_६।५ ॥  
  
वल्गुणीटिट्टिभानां च कोकिलाखञ्जरीटके  ।  
लाविकारक्तपक्षेषु शुध्यते नक्तभोजनात् (इइ,१, प्। ८२)  ॥ पर्_६।६ ॥  
  
कारण्डवचकोराणां पिङ्गलाकुररस्य च  ।  
भारद्वाजादिकं हत्वा शिवं पूज्य विशुध्यति (इइ,१, प्। ८३)  ॥ पर्_६।७ ॥  
  
भेरुण्डचाषभासांश् च पारावतकपिञ्जलौ  ।  
पक्षिणां चैव सर्वेषाम् अहोरात्रम् अभोजनम्  ॥ पर्_६।८ ॥  
  
हत्वा मूषकमार्जार- सर्पाजगरडुण्डुभान्  ।  
कृसरं भोजयेद् विप्रान् लोहदण्डश् च दक्षिणा (इइ,१, प्। ८५)  ॥ पर्_६।९ ॥  
  
शिशुमारं तथा गोधां हत्वा कूर्मं च शल्यकम्  ।  
वृन्ताकफलभक्षी चाप्य् अहोरात्रेण शुध्यति (इइ,१, प्। ८७)  ॥ पर्_६।१० ॥  
  
वृकजम्बूकऋक्षाणां तरक्षुश्वानघातकः  ।  
तिलप्रस्थं द्विजे दद्याद् वायुभक्षो दिनत्रयम् (इइ,१, प्। ८९)  ॥ पर्_६।११ ॥  
  
गजस्य च तुरङ्गस्य महिषोष्ट्रनिपातने  ।  
प्रायश्चित्तम् अहोरात्रं त्रिसन्ध्यम् अवगाहनम् (इइ,१, प्। ९०)  ॥ पर्_६।१२ ॥  
  
कुरङ्गं वानरं सिंहं चित्रं व्याघ्रं तु घातयन्  ।  
शुध्यते स त्रिरात्रेण विप्राणां तर्पणेन च (इइ,१, प्। ९१)  ॥ पर्_६।१३ ॥  
  
मृगरोहिद्वराहाणाम् अवेर् बस्तस्य घातकः  ।  
अफालकृष्टम् अश्नीयाद् अहोरात्रम् उपोष्य सः (इइ,१, प्। ९२)  ॥ पर्_६।१४ ॥  
  
एवं चतुष्पदानां च सर्वेषां वनचारिणाम्  ।  
अहोरात्रोषितस् तिष्ठेज् जपेद् वै जातवेदसम् (इइ,१, प्। ९३)  ॥ पर्_६।१५ ॥  
  
शिल्पिनं कारुकं शूद्रं स्त्रियं वा यस् तु घातयेत्  ।  
प्राजापत्यद्वयं कृत्वा वृषैकादशदक्षिणा (इइ,१, प्। ९४)  ॥ पर्_६।१६ ॥  
  
वैश्यं वा क्षत्रियं वापि निर्दोषं यो ऽभिघातयेत्  ।  
सो ऽपि कृच्छ्रद्वयं कुर्याद् गोविंशद् दक्षिणां ददेत् (इइ,१, प्। ९५)  ॥ पर्_६।१७ ॥  
  
वैश्यं शूद्रं क्रियासक्तं विकर्मस्थं द्विजोत्तमम्  ।  
हत्वा चान्द्रायणं तस्य त्रिंशद् गोश् चैव दक्षिणाम् (इइ,१, प्। १०५)  ॥ पर्_६।१८ ॥  
  
चण्डालं हतवान् कश्चिद् ब्राह्मणे यदि कञ्चन  ।  
प्राजापत्यं चरेत् कृच्छ्रं गोद्वयं दक्षिणां ददत् (इइ,१, प्। १०६)  ॥ पर्_६।१९ ॥  
  
क्षत्रियेणापि वैश्येन शूद्रेणैवेतरेण वा  ।  
चण्डालस्य वधे प्राप्ते कृच्छ्रार्धेन विशुध्यति  ॥ पर्_६।२० ॥  
  
चोरौ श्वपाकचण्डालौ विप्रेणाभिहतौ यदि  ।  
अहोरात्रोषितः स्नात्वा पञ्चगव्येन शुध्यति (इइ,१, प्। १०७)  ॥ पर्_६।२१ ॥  
  
श्वपाकं वापि चण्डालं विप्रः सम्भाषते यदि  ।  
दिव्जसम्भाषणं कुर्यात् सावित्रीं तु सकृज् जपेत् (इइ,१, प्। १०८)  ॥ पर्_६।२२ ॥  
  
चण्डालैः सह सुप्तं तु त्रिरात्रम् उपवासयेत्  ।  
चण्डालैकपथं गत्वा गायत्रीस्मरणाच् छुचिः  ॥ पर्_६।२३ ॥  
  
चण्डालदर्शने सद्य आदित्यम् अवलोकयेत्  ।  
चण्डालस्पर्शने चैव सचैलं स्नानम् आचरेत् (इइ,१, प्। १०९)  ॥ पर्_६।२४ ॥  
  
चण्डालखातवापीषु पीत्वा सलिलम् अग्रजः  ।  
अज्ञानाच् चैकभक्तेन त्व् अहोरात्रेण शुध्यति (इइ,१, प्। १११)  ॥ पर्_६।२५ ॥  
  
चण्डालभाण्डसंस्पृष्टं पीत्वा कूपगतं जलम्  ।  
गोमूत्रयावकाहारस् त्रिरात्राच् छुद्धिम् आप्नुयात् (इइ,१, प्। ११२)  ॥ पर्_६।२६ ॥  
  
चण्डालघटसंस्थं तु यत् तोयं पिबति द्विजः  ।  
तत्क्षणात् क्षिपते यस् तु प्राजापत्यं समाचरेत्  ॥ पर्_६।२७ ॥  
  
यदि न क्षिपते तोयं शरीरे यस्य जीर्यति  ।  
प्राजापत्यं न दातव्यं कृच्छ्रं सान्तपनं चरेत्  ॥ पर्_६।२८ ॥  
  
चरेत् सान्तपनं विप्रः प्राजापत्यम् अनन्तरः  ।  
तदर्धं तु चरेद् वैश्यः पादं शूद्रस् तद् आचरेत् (इइ,१, प्। ११३)  ॥ पर्_६।२९ ॥  
  
भाण्डस्थम् अन्त्यजानां तु जलं दधि पयः पिबेत्  ।  
ब्राह्मणः क्षत्रियो वैश्यः शूद्रश् चैव प्रमादतः (इइ,१, प्। ११४)  ॥ पर्_६।३० ॥  
  
ब्रह्मकूर्चोपवासेन द्विजातीनां तु निष्कृतिः  ।  
शूद्रस्य चोपवासेन तथा दानेन शक्तितः  ॥ पर्_६।३१ ॥  
  
भुङ्क्ते ऽज्ञानाद् द्विजश्रेष्ठश् चण्डालान्नं कथञ्चन  ।  
गोमूत्रयावकाहारो दशरात्रेण शुध्यति (इइ,१, प्। ११५)  ॥ पर्_६।३२ ॥  
  
एकैकं ग्रासम् अश्नीयाद् गोमूत्रयावकस्य च  ।  
दशाहं नियमस्थस्य व्रतं तत् तु विनिर्दिशेत् (इइ,१, प्। ११६)  ॥ पर्_६।३३ ॥  
  
अविज्ञातस् तु चण्डालो यत्र वेश्मनि तिष्ठति  ।  
विज्ञाते तु७पसन्नस्य द्विजाः कुर्वन्त्य् अनुग्रहम् (इइ,१, प्। ११८)  ॥ पर्_६।३४ ॥  
  
मुनिवक्त्रोद्गतान् धर्मान् गायन्तो वेदपारगाः  ।  
पतन्तम् उद्धरेयुस् तं धर्मज्ञाः पापसङ्करात्  ॥ पर्_६।३५ ॥  
  
दध्ना च सर्पिषा चैव क्षीरगोमूत्रयावकम्  ।  
भुञ्जीत सह सर्वैश् च त्रिसन्ध्यम् अवगाहनम् (इइ,१, प्। ११९)  ॥ पर्_६।३६ ॥  
  
त्र्यहं भुञ्जीत दध्ना च त्र्यहं भुञ्जीत सर्पिषा  ।  
त्र्यहं क्षीरेण भुञ्जीत एकैकेन दिनत्रयम्  ॥ पर्_६।३७ ॥  
  
भावदुष्टं न भुञ्जीत नोच्छिष्टं कृमिदूषितम्  ।  
दधिक्षीरस्य त्रिपलं पलं एकं घृतस्य तु (इइ,१, प्। १२०)  ॥ पर्_६।३८ ॥  
  
भस्मना तु भवेच् छुद्धिर् उभयोस् ताम्रकांस्ययोः  ।  
जलशौचेन वस्त्राणां परित्यागेन मृण्मयम्  ॥ पर्_६।३९ ॥  
  
कुसुम्भगुडकार्पास- लवणं तैलसर्पिषी  ।  
द्वारे कृत्वा तु धान्यानि दद्याद् वेश्मनि पावकम्  ॥ पर्_६।४० ॥  
  
एवं शुद्धस् ततः पश्चात् कुर्याद् ब्राह्मणतर्पणम्  ।  
त्रिंशतं गोवृषं चैकं दद्याद् विप्रेषु दक्षिणाम् (इइ,१, प्। १२१)  ॥ पर्_६।४१ ॥  
  
पुनर् लेपनखातेन होमजप्येन शुध्यति  ।  
आधारेण च विप्राणां भूमिदोषो न विद्यते  ॥ पर्_६।४२ ॥  
  
चण्डालैः सह सम्पर्कं मासं मासार्धम् एव वा  ।  
गोमूत्रयावकाहारो मासार्धेन विशुध्यति (इइ,१, प्। १२२)  ॥ पर्_६।४३ ॥  
  
रजकी चर्मकारी च लुब्धकी वेणुजीविनी  ।  
चातुर्वर्ण्यस्य च गृहे त्व् अविज्ञाता तु तिष्ठति (इइ,१, प्। १२३)  ॥ पर्_६।४४ ॥  
  
ज्ञात्वा तु निष्कृतिं कुर्यात् पूर्वोक्तस्यार्धम् एव च  ।  
गृहदाहं न कुर्वीत शेषं सर्वं च कारयेत् (इइ,१, प्। १२४)  ॥ पर्_६।४५ ॥  
  
गृहस्याभ्यन्तरं गच्छेच् चण्डालो यदि कस्यचित्  ।  
तम् अगाराद् विनिर्वास्य मृद्भाण्डं तु विसर्जयेत्  ॥ पर्_६।४६ ॥  
  
रसपूर्णं तु यद् भाण्डं न त्यजेत् तु कदाचन  ।  
गोमयेन तु सम्मिश्रैर् जलैः प्रोक्षेद् गृहं तथा  ॥ पर्_६।४७ ॥  
  
ब्राह्मणस्य व्रणद्वारे पूयशोणितसम्भवे  ।  
कृमिर् उत्पद्यते यस्य प्रायश्चित्तं कथं भवेत् (इइ,१, प्। १२६)  ॥ पर्_६।४८ ॥  
  
गवां मूत्रपुरीषेण दध्ना क्षीरेण सर्पिषा  ।  
त्र्यहं स्नात्वा च पीत्वा च कृमिदुष्टः शुचिर् भवेत्  ॥ पर्_६।४९ ॥  
  
क्षत्रियो ऽपि सुवर्णस्य पञ्चमाषान् प्रदाय तु  ।  
गोदक्षिणां तु वैश्यस्याप्य् उपवासं विनिर्दिशेत्  ॥ पर्_६।५० ॥  
  
शूद्राणां नोपवासः स्याच् छूद्रो दानेन शुध्यति  ।  
अच्छिद्रम् इति यद् वाक्यं वदन्ति क्षितिदेवताः (इइ,१, प्। १२७)  ॥ पर्_६।५१ ॥  
  
प्रणम्य शिरसा ग्राह्यम् अग्निष्टोमफलं हि तत्  ।  
जपच् छिद्रं तपच् छिद्रं यच् छिद्रं यज्ञकर्मणि (इइ,१, प्। १२८)  ॥ पर्_६।५२ ॥  
  
सर्वं भवति निश्छिद्रं ब्राह्मणैर् उपपादितम्  ।  
व्याधिव्यसनिनि।श्रान्ते दुर्भिक्षे डामरे तथा  ॥ पर्_६।५३ ॥  
  
उपवासो व्रतं होमो द्विजसम्पादितानि वै  ।  
अथवा ब्राह्मणास् तुष्टाः सर्वं कुर्वन्त्य् अनुग्रहम् (इइ,१, प्। १२९)  ॥ पर्_६।५४ ॥  
  
सर्वान् कामान् अवाप्नोति द्विजसम्पादितैर् इह  ।  
दुर्बले ऽनुग्रहः प्रोक्तस् तथा वै बालवृद्धयोः (इइ,१, प्। १३०)  ॥ पर्_६।५५ ॥  
  
अतो ऽन्यथा भवेद् दोषस् तस्मान् नानुग्रहः स्मृतः  ।  
स्नेहाद् वा यदि वा लोभाद् भयाद् अज्ञानतो ऽपि वा (इइ,१, प्। १३१)  ॥ पर्_६।५६ ॥  
  
कुर्वन्त्य् अनुग्रहं ये तु तत् पापं तेषु गच्छति  ।  
शरीरस्यात्यये प्राप्ते वदन्ति नियमं तु ये (इइ,१, प्। १३२)  ॥ पर्_६।५७ ॥  
  
महत् कार्योपरोधेन न स्वस्थस्य कदाचन  ।  
स्वस्थस्य मूढाः कुर्वन्ति वदन्त्य् अनियमं तु ये (इइ,१, प्। १३३)  ॥ पर्_६।५८ ॥  
  
ते तस्य विघ्नकर्तारः पतन्ति नरके ऽशुचौ  ।  
स्वयम् एव व्रतं कृत्वा ब्राह्मणं यो ऽवमन्यते  ॥ पर्_६।५९ ॥  
  
वृथा तस्योपवासः स्यान् न स पुण्येन युज्यते  ।  
स एव नियमो ग्राह्यो यद्य् एको ऽपि वदेद् द्विजः (इइ,१, प्। १३४)  ॥ पर्_६।६० ॥  
  
कुर्याद् वाक्यं द्विजानां तु अन्यथा भ्रूणहा भवेत्  ।  
ब्राह्मणा जङ्गमं तीर्थं तीर्थभूता हि साधवः  ॥ पर्_६।६१ ॥  
  
तेदां वाक्योदकेनैव शुध्यन्ति मलिना जनाः  ।  
ब्राह्मणा यानि भाषन्ते मन्यन्ते तानि देवताः (इइ,१, प्। १३५)  ॥ पर्_६।६२ ॥  
  
सर्वदेवमयो विप्रो न तद्वचनम् अन्यथा  ।  
उपवासो व्रतं चैव स्नानं तीर्थं जपस् तपः (इइ,१, प्। १३६)  ॥ पर्_६।६३ ॥  
  
विप्रसम्पादितं यस्य सम्पूर्णं तस्य तत् फलम्  ।  
अन्नाद्ये कीटसम्युक्ते मक्षिकाकेशदूषिते  ॥ पर्_६।६४ ॥  
  
तदन्तरा स्पृशेच् चापस् तद् अन्नं भस्मना स्पृशेत्  ।  
भुञ्जानश् चैव यो विप्रः पादं हस्तेन संस्पृशेत्  ॥ पर्_६।६५ ॥  
  
स्वम् उच्छिष्टम् असौ भुङ्क्ते पाणिना मुक्तभाजने  ।  
पादुकास्थो न भुञ्जीत पर्यङ्के संस्थितो ऽपि वा (इइ,१, प्। १३८)  ॥ पर्_६।६६ ॥  
  
श्वानचण्डालदृष्टौ च भोजनं परिवर्जयेत्  ।  
यद् अन्नं प्रतिषिद्धं स्याद् अन्नशुद्धिस् तथैव च  ॥ पर्_६।६७ ॥  
  
यथा पराशरेणोक्तं तथैवाहं वदामि वः  ।  
शृतं द्रोणाढकस्यान्नं काकश्वानोपघातितम् (इइ,१, प्। १३९)  ॥ पर्_६।६८ ॥  
  
केनेदं शुध्यते चेति ब्राह्मणेभ्यो निवेदयेत्  ।  
काकश्वानावलीढं तु द्रोणान्नं न परित्यजेत् (इइ,१, प्। १४०)  ॥ पर्_६।६९ ॥  
  
वेदवेदाङ्गविद्विप्रैर् धर्मशास्त्रानुपालकैः  ।  
प्रस्था द्वात्रिंशतिर् द्रोणः स्मृतो द्विप्रस्थ आढकः  ॥ पर्_६।७० ॥  
  
ततो द्रोणाढकस्यान्नं श्रुतिस्मृतिविदो विदुः  ।  
काकश्वानावलीढं तु गवाघ्रातं खरेण वा (इइ,१, प्। १४१)  ॥ पर्_६।७१ ॥  
  
स्वल्पम् अन्नं त्यजेद् विप्रः शुद्धिर् द्रोणाढके भवेत्  ।  
अन्नस्योद्धृत्य तन्।मात्रं यच् च लालाहतं भवेत् (इइ,१, प्। १४२)  ॥ पर्_६।७२ ॥  
  
सुवर्णोदकम् अभ्युक्ष्य हुताशेनैव तापयेत्  ।  
हुताशनेन संस्पृष्टं सुवर्णसलिलेन च  ॥ पर्_६।७३ ॥  
  
विप्राणां ब्रह्मघोषेण भोज्यं भवति तत्क्षणात्  ।  
स्नेहो वा गोरसो वापि तत्रशुद्धिः कथं भवेत् (इइ,१, प्। १४४)  ॥ पर्_६।७४ ॥  
  
अल्पं परित्यजेत् तत्र स्नेहस्योत्पवनेन च  ।  
अनलज्वालया शुद्धिर् गोरसस्य विधीयते  ॥ पर्_६।७५ ॥  
  
  
  
=द्रव्यशुद्धिह्=  
  
अथातो द्रव्यशुद्धिस् तु पराशरवचो यथा  ।  
दारवाणां पात्राणां तक्षणाच् छुद्धिर् इष्यते (इइ,१, प्। १४७)  ॥ पर्_७।१ ॥  
  
भस्मना शुध्यते कांस्यं ताम्रमम्लेन शुध्यति  ।  
रजसा शुध्यते नारी विकलं या न गच्छति (इइ,१, प्। १५०)  ॥ पर्_७।२ ॥  
  
नदी वेगेन शुध्येत लोपो यदि न दृश्यते  ।  
वापीकूपतडागेषु दूषितेषु कथञ्चन (इइ,१, प्। १५३)  ॥ पर्_७।३ ॥  
  
उद्धृत्य वै घटशतं पञ्चगव्येन शुध्यति  ।  
अष्टवर्षा भवेद् गौरी नववर्षा तु रोहिणी (इइ,१, प्। १५६)  ॥ पर्_७।४ ॥  
  
दशवर्षा भवेत् कन्या अत ऊर्ध्वं रजस्वला  ।  
प्राप्ते तु द्वादशे वर्षे यः कन्यां न प्रयच्छति (इइ,१, प्। १५७)  ॥ पर्_७।५ ॥  
  
मासि मासि रजस् तस्याः पिबन्ति पितरः स्वयम्  ।  
माता चैव पिता चैव ज्येष्ठो भ्राता तथैव च (इइ,१, प्। १५८)  ॥ पर्_७।६ ॥  
  
त्रयस् ते नरकं यान्ति दृष्ट्वा कन्यां रजस्वलाम्  ।  
यस् तां समुद्वहेत् कन्यां ब्राह्मणो मदमोहितः  ॥ पर्_७।७ ॥  
  
असम्भाष्यो ह्य् अपाङ्क्तेयः स विप्रो वृषलीपतिः  ।  
यः करोत्य् एकरात्रेण वृषलीसेवनं द्विजः (इइ,१, प्। १५९)  ॥ पर्_७।८ ॥  
  
स भैक्षभुज् जपन् नित्यं त्रिभिर् वर्षैर् विशुध्यति  ।  
अस्तङ्गते यदा सूर्ये चण्डालं पतितं स्त्रियम्  ॥ पर्_७।९ ॥  
  
सूतिकां स्पृशतश् चैव कथं शुद्धिर् विधीयते  ।  
जातवेदः सुवर्णं च सोममार्गं विलोक्य च  ॥ पर्_७।१० ॥  
  
ब्राह्मणानुमतश् चैव स्नानं कृत्वा विशुध्यति  ।  
स्पृष्ट्वा रजस्वलान्योन्यं ब्राह्मणी ब्राह्मणी तथा (इइ,१, प्। १६०)  ॥ पर्_७।११ ॥  
  
तावत् तिष्ठेन् निराहारा त्रिरात्रेणैव शुध्यति  ।  
स्पृष्ट्वा रजस्वलान्योन्यं ब्राह्मणी क्षत्रिया तथा  ॥ पर्_७।१२ ॥  
  
अर्धकृच्छ्रं चरेत् पूर्वा पादम् एकम् अनन्तरा  ।  
स्पृष्ट्वा रजस्वलान्योन्यं ब्राह्मणी वैश्यजा तथा  ॥ पर्_७।१३ ॥  
  
पादहीनं चरेत् पूर्वा पादम् एकम् अनन्तरा  ।  
स्पृष्ट्वा रजस्वलान्योन्यं ब्राह्मणी शूद्रजा तथा  ॥ पर्_७।१४ ॥  
  
कृच्छ्रेण शुध्यते पूर्वा शूद्रा दानेन शुध्यति  ।  
स्नाता रजस्वला या तु चतुर्थे ऽहनि शुध्यति (इइ,१, प्। १६४)  ॥ पर्_७।१५ ॥  
  
कुर्याद् रजो निवृत्तौ तु दैवपित्र्यादि कर्म च  ।  
रोगेण यद् रजः स्त्रीणाम् अन्वहं तु प्रवर्तते (इइ,१, प्। १६५)  ॥ पर्_७।१६ ॥  
  
नाशुचिः सा ततस् तेन तत् स्याद् वैकालिकं मतम्  ।  
साध्वाचारा न तावत् स्याद् रजो यावत् प्रवर्तते (इइ,१, प्। १६८)  ॥ पर्_७।१७ ॥  
  
रजोनिवृत्तौ गम्या स्त्री गृहकर्मणि चैव हि  ।  
प्रथमे ऽहनि चण्डाली द्वितीये ब्रह्मघातिनी  ॥ पर्_७।१८ ॥  
  
तृतीये रजकी प्रोक्ता चतुर्थे ऽहनि शुध्यति  ।  
आतुरे स्नानोत्पन्ने दशकृत्वो ह्य् अनातुरः (इइ,१, प्। १६९)  ॥ पर्_७।१९ ॥  
  
स्नात्वा स्नात्वा स्पृशेद् एनं ततः शुध्येत् स आतुरः  ।  
उच्छिष्टोच्छिष्टसंस्पृष्टः शुना शूद्रेण वा द्विजः (इइ,१, प्। १७०)  ॥ पर्_७।२० ॥  
  
उपोष्य रजनीम् एकां पञ्चगव्येन शुध्यति  ।  
अनुच्छिष्टेन शूद्रेण स्पर्शे स्नानं विधीयते (इइ,१, प्। १७१)  ॥ पर्_७।२१ ॥  
  
तेनोच्छिष्टेन संस्पृष्टः प्राजापत्यं समाचरेत्  ।  
भस्मना शुध्यते कांस्यं सुरया यन् न लिप्यते (इइ,१, प्। १७२)  ॥ पर्_७।२२ ॥  
  
सुरामात्रेण संस्पृष्टं शुध्यते ऽग्न्युपलेखनैः  ।  
गवाघ्रातानि कांस्यानि श्वकाकोपहतानि च (इइ,१, प्। १७२)  ॥ पर्_७।२३ ॥  
  
शुध्यन्ति दशभिः क्षारैः शूद्रोच्छिष्टानि यानि च  ।  
गण्डूषं पादशौचं च कृत्वा वै कांस्यभाजने  ॥ पर्_७।२४ ॥  
  
षण्मासान् भुवि निःक्षिप्य उद्धृत्य पुनर् आहरेत्  ।  
आयसेष्व् आयसानां च सीसस्याग्नौ विशोधनम् (इइ,१, प्। १७३)  ॥ पर्_७।२५ ॥  
  
दन्तम् अस्थि तथा भृङ्गं रूप्यं सौवर्णभाजनम्  ।  
मणिपाषाणपात्राणीत्य् एतान् प्रक्षालयेज् जलैः (इइ,१, प्। १७४)  ॥ पर्_७।२६ ॥  
  
पाषाणे तु पुनर् घर्षः शुद्धिर् एवम् उदाहृता  ।  
मृण्मये दहनाच् छुद्धिर् धान्यानां मार्जनाद् अपि (इइ,१, प्। १७६)  ॥ पर्_७।२७ ॥  
  
वेणुवल्कलचीराणां क्षौमकार्पासवाससाम्  ।  
और्णनेत्रपटानां च प्रोक्षणाच् छुद्धिर् इष्यते (इइ,१, प्। १७९)  ॥ पर्_७।२८ ॥  
  
मुञ्जोपस्करशूर्पाणां शणस्य फलचर्मणाम्  ।  
तृणकाष्ठस्य रज्जूणाम् उदकाभ्युक्षणं मतम् (इइ,१, प्। १८१)  ॥ पर्_७।२९ ॥  
  
तूलिकाद्युपधानानि रक्तवस्त्रादिकानि च  ।  
शोषयित्वातपेनैव प्रोक्षणाच् छुद्धिताम् इयुः (इइ,१, प्। १८४)  ॥ पर्_७।३० ॥  
  
मार्जारमक्षिकाकीट- पतङ्गकृमिदर्दुराः  ।  
मेध्यामेध्यं स्पृशन्तो ऽपि नोच्छिष्टं मनुर् अब्रवीत् (इइ,१, प्। १८५)  ॥ पर्_७।३१ ॥  
  
महीं स्पृष्ट्वागतं तोयं याश् चाप्य् अन्योन्यविप्रुषः  ।  
भुक्तोच्छिष्टं तथा स्नेहं नोच्छिष्टं मनुर् अब्रवीत् (इइ,१, प्। १८६)  ॥ पर्_७।३२ ॥  
  
ताम्बूलेक्षुफले चैव भुक्तस्नेहानुलेपने  ।  
मधुपर्के च सोमे च नोच्छिष्टं धर्मतो विदुः  ॥ पर्_७।३३ ॥  
  
रथ्याकर्दमतोयानि नावः पन्थास् तृणानि च  ।  
मारुतार्केण शुध्यन्ति पक्वेष्टकचितानि च  ॥ पर्_७।३४ ॥  
  
अदुष्टा सन्तता धारा वातोद्धूताश् च रेणवः  ।  
स्त्रियो वृद्धाश् च बालाश् च न दुष्यन्ति कदाचन (इइ,१, प्। १८८)  ॥ पर्_७।३५ ॥  
  
देशभङ्गे प्रवासे वा व्याधिषु व्यसनेष्व् अपि  ।  
रक्षेद् एव स्वदेहादि- पश्चाद् धर्मं समाचरेत् (इइ,१, प्। १९६)  ॥ पर्_७।३६ ॥  
  
येन केन च धर्मेण मृदुना दारुणेन वा  ।  
उद्धरेद् दीनम् आत्मानं समर्थो धर्मम् आचरेत् (इइ,१, प्। १९७)  ॥ पर्_७।३७ ॥  
  
आपत्काले तु निस्तीर्णे शौचाचारं तु चिन्तयेत्  ।  
शुद्धिं समुद्धरेत् पश्चात् स्वस्थो धर्मं समाचरेत्  ॥ पर्_७।३८ ॥  
  
  
  
गवां बन्धनयोक्त्रेषु भवेन् मृत्युर् अकामतः  ।  
अकामकृतपापस्य प्रायश्चित्तं कथं भवेत् (इइ,१, प्। १९९)  ॥ पर्_८।१ ॥  
  
वेदवेदाङ्गविदुषां धर्मशास्त्रं विजानताम्  ।  
स्वकर्मरतविप्राणां स्वकं पापं निवेदयेत् (इइ,१, प्। २०५)  ॥ पर्_८।२ ॥  
  
सावित्र्याश् चापि गायत्र्याः सन्ध्योपास्त्यग्निकार्ययोः  ।  
अज्ञानात् कृषिकर्तारो ब्राह्मणा नामधारकाः (इइ,१, प्। २०७)  ॥ पर्_८।३ ॥  
  
अव्रतानाम् अमन्त्राणां जातिमात्रोपजीविनाम्  ।  
सहस्रशः समेतानां परिषत्त्वं न विद्यते (इइ,१, प्। २०९)  ॥ पर्_८।४ ॥  
  
यद् वदन्ति तमोमूढा मूर्खा धर्मम् अतद्विदः  ।  
तत् पापं शतधा भूत्वा तद्वक्तॄन् अधिगच्छति (इइ,१, प्। २१०)  ॥ पर्_८।५ ॥  
  
अज्ञात्वा धर्मशास्त्राणि प्रायश्चित्तं ददाति यः  ।  
प्रायश्चित्ती भवेत् पूतः किल्बिषं पर्षदि व्रजेत्  ॥ पर्_८।६ ॥  
  
चत्वारो वा त्रयो वापि यं ब्रूयुर् वेदपारगाः  ।  
स धर्मेति विज्ञेयो नेतरैस् तु सहस्रशः (इइ,१, प्। २१२)  ॥ पर्_८।७ ॥  
  
प्रमाणमार्गं मार्गन्तो ये धर्मं प्रवदन्ति वै  ।  
तेषाम् उद्विजते पापं सद्भूतगुणवादिनाम्  ॥ पर्_८।८ ॥  
  
यथाश्मनि स्थितं तोयं मारुतार्केण शुध्यति  ।  
एवं परिषदादेशान् नाशयेत् तस्य दुष्कृतम् (इइ,१, प्। २१३)  ॥ पर्_८।९ ॥  
  
नैव गच्छति कर्तारं नैव गच्छति पर्षदम्  ।  
मारुतार्कादिसम्योगात् पापं नश्यति तोयवत् (इइ,१, प्। २१४)  ॥ पर्_८।१० ॥  
  
चत्वारो वा त्रयो वापि वेदवन्तो ऽग्निहोत्रिणः  ।  
ब्राह्मणानां समर्था ये परिषत् साभिधीयते (इइ,१, प्। २१५)  ॥ पर्_८।११ ॥  
  
अनाहिताग्नयो ये ऽन्ये वेदवेदाङ्गपारगाः  ।  
पञ्च त्रयो वा धर्मज्ञाः परिषत् सा प्रकीर्तिता  ॥ पर्_८।१२ ॥  
  
मुनीनाम् आत्मविद्यानां द्विजानां यज्ञयाजिनाम्  ।  
वेदव्रतेषु स्नातानाम् एको ऽपि परिषद् भवेत्  ॥ पर्_८।१३ ॥  
  
पञ्च पूर्वं मया प्रोक्तास् तेषां चासम्भवे त्रयः  ।  
स्ववृत्तिपरितुष्टो ये परिषत् सा प्रकीर्तिता  ॥ पर्_८।१४ ॥  
  
अत ऊर्ध्वं तु ये विप्राः केवलं नामधारकाः  ।  
परिषत्त्वं न तेष्व् अस्ति सहस्रगुणितेष्व् अपि (इइ,१, प्। २१८)  ॥ पर्_८।१५ ॥  
  
यथा काष्ठमयो हस्ती यथा चर्ममयो मृगः  ।  
ब्राह्मणस् त्व् अनधीयानस् त्रयस् ते नामधारकाः  ॥ पर्_८।१६ ॥  
  
ग्रामस्थानं यथा शून्यं यथा कूपस् तु निर्जलः  ।  
यथा हुतम् अनग्नौ च अमन्त्रो ब्राह्मणस् तथा (इइ,१, प्। २१९)  ॥ पर्_८।१७ ॥  
  
यथा षण्ढो ऽफलः स्त्रीषु यथा गौर् ऊषराफला  ।  
यथा चाज्ञे ऽफलं दानं तथा विप्रो ऽनृचो ऽफलः (इइ,१, प्। २२०)  ॥ पर्_८।१८ ॥  
  
चित्रकर्म यथानेकैर् अङ्गैर् उन्मील्यते शनैः  ।  
ब्राह्मण्यम् अपि तद्वद् धि संस्कारैर् मन्त्रपुर्वकैः (इइ,१, प्। २२१)  ॥ पर्_८।१९ ॥  
  
प्रायश्चित्तं प्रयच्छन्ति ये द्विजा नामधारकाः  ।  
ते द्विजा पापकर्माणः समेता नरकं ययुः  ॥ पर्_८।२० ॥  
  
ये पठन्ति द्विजा वेदं पञ्चयज्ञरताश् च ये  ।  
त्रैलोक्यं तारयन्त्य् एते पञ्चेन्द्रियरता अपि (इइ,१, प्। २२२)  ॥ पर्_८।२१ ॥  
  
सम्प्रणीतः श्मशानेषु दीप्तो ऽग्निः सर्वभक्षकः  ।  
एवं च वेदविद् विप्रः सर्वभक्षो ऽपि दैवतम् (इइ,१, प्। २२४)  ॥ पर्_८।२२ ॥  
  
अमेध्यानि तु सर्वाणि प्रक्षिप्यन्ते यथोदके  ।  
तथैव किल्बिषं सर्वं प्रक्षिपेच् च द्विजानले (इइ,१, प्। २२७)  ॥ पर्_८।२३ ॥  
  
गायत्रीरहितो विप्रः शूद्राद् अप्य् अशुचिर् भवेत्  ।  
गायत्रीब्रह्मतत्त्वज्ञाः सम्पूज्यन्ते जनैर् द्विजाः  ॥ पर्_८।२४ ॥  
  
दुःशीलो ऽपि द्विजः पूज्यो न तु शूद्रो जितेन्द्रियः  ।  
कः परित्यज्य गां दुष्टां दुहेच् छीलवतीं खरीम् (इइ,१, प्। २२८)  ॥ पर्_८।२५ ॥  
  
धर्मशास्त्ररथारूढा वेदखड्गधरा द्विजाः  ।  
क्रीडार्थम् अपि यद् ब्रूयुः स धर्मः परमः स्मृतः (इइ,१, प्। २२९)  ॥ पर्_८।२६ ॥  
  
चातुर्वेद्यो विकल्पी च अङ्गविद् धर्मपाठकः  ।  
त्रयश् च आश्रमो मुख्याः पर्षद् एषा दशावरा (इइ,१, प्। २३०)  ॥ पर्_८।२७ ॥  
  
राज्ञश् चानुमते स्थित्वा प्रायश्चित्तम् विनिर्दिशेत्  ।  
स्वयम् एव न कर्तव्यं कर्तव्या स्वल्पनिष्कृतिः (इइ,१, प्। २३२)  ॥ पर्_८।२८ ॥  
  
ब्राह्मणांस् तान् अतिक्रम्य राजा कर्तुं यद् इच्छति  ।  
तत् पापं शतधा भूत्वा राजानम् अनुगच्छति (इइ,१, प्। २३३)  ॥ पर्_८।२९ ॥  
  
प्रायश्चित्तं सदा दद्याद् देवतायतनाग्रतः  ।  
आत्मकृच्छ्रं ततः कृत्वा जपेद् वै वेदमातरम्  ॥ पर्_८।३० ॥  
  
सशिखं वपनं कृत्वा त्रिसन्ध्यम् अवगाहनम्  ।  
गवां मध्ये वसेद् रात्रौ दिवा गाश् चाप्य् अनुव्रजेत् (इइ,१, प्। २३७)  ॥ पर्_८।३१ ॥  
  
उष्णे वर्षति शीते वा मारुते वाति वा भृशम्  ।  
न कुर्वीतात्मनस् त्राणं गोर् अकृत्वा तु शक्तितः (इइ,१, प्। २३८)  ॥ पर्_८।३२ ॥  
  
आत्मनो यदि वान्येषां गृहे क्षेत्रे खले ऽथ वा  ।  
भक्षयन्तीं न कथयेत् पिबन्तं चैव वत्सकम्  ॥ पर्_८।३३ ॥  
  
पिबन्तीषु पिबेत् तोयं संविशन्तीषु संविशेत्  ।  
पतितां पङ्कमग्नां वा सर्वप्राणैः समुद्धरेत् (इइ,१, प्। २३९)  ॥ पर्_८।३४ ॥  
  
ब्राह्मणार्थे गवार्थे वा यस् तु प्राणान् परित्यजेत्  ।  
मुच्यते ब्रह्महत्याया गोप्ता गोर् ब्राह्मणस्य च  ॥ पर्_८।३५ ॥  
  
गोवधस्यानुरूपेण प्राजापत्यं विनिर्दिशेत्  ।  
प्राजापत्यं ततः कृच्छ्रं विभजेत् तच् चतुर्विधम् (इइ,१, प्। २४०)  ॥ पर्_८।३६ ॥  
  
एकाहम् एकभक्ताशी एकाहं नक्तभोजनः  ।  
अयाचिताश्य् एकम् अहर् एकाहं मारुताशनः  ॥ पर्_८।३७ ॥  
  
दिनद्वयं चैकभक्तो द्विदिनं चैकभोजनः  ।  
दिनद्वयम् अयाची स्याद् द्विदिनं मारुताशनः  ॥ पर्_८।३८ ॥  
  
त्रिदिनं चैकभक्ताशी त्रिदिनं नक्तभोजनः  ।  
दिनत्रयम् अयाची स्यात् त्रिदिनं मारुताशनः  ॥ पर्_८।३९ ॥  
  
चतुरहं चैकभक्ताशी चतुरहं नक्तभोजनः  ।  
चतुर्दिनम् अयाची स्याच् चतुरहं मारुताशनः (इइ,१, प्। २४१)  ॥ पर्_८।४० ॥  
  
प्रायश्चित्ते ततश् चीर्णे कुर्याद् ब्राह्मणभोजनम्  ।  
विप्राणां दक्षिणां दद्यात् पवित्राणि जपेद् द्विजः  ॥ पर्_८।४१ ॥  
  
ब्राह्मणान् भोजयित्वा तु गोघ्नः शुद्धो न संशयः  ॥ पर्_८।४१।१ ॥  
  
  
  
गवां संरक्षणार्थाय न दुष्येद् रोधबन्धयोः  ।  
तद् वधं तु न तं विद्यात् कामाकामकृतं तथा (इइ,१, प्। २५५)  ॥ पर्_९।१ ॥  
  
दण्डाद् ऊर्ध्वं यद् अन्येन प्रहाराद् यदि पातयेत्  ।  
प्रायश्चित्तं तदा प्रोक्तं द्विगुणं गोवधे चरेत् (इइ,१, प्। २५६)  ॥ पर्_९।२ ॥  
  
रोधबन्धनयोक्त्राणि घातश् चेति चतुर्विधम्  ।  
एकपादं चरेद् रोधे द्वौ पादौ बन्धने चरेत् (इइ,१, प्। २५७)  ॥ पर्_९।३ ॥  
  
योक्त्रेषु पादहीनं स्याच् चरेत् सर्वं निपातने  ।  
गोवाटे वा गृहे वापि दुर्गे वाप्य् असमस्थले (इइ,१, प्। २५८)  ॥ पर्_९।४ ॥  
  
नदीष्व् अथ समुद्रेषु त्व् अन्येषु न नदीमुखे  ।  
दग्धदेशे मृता गावः स्तम्भनाद् रोध उच्यते (प्। २५९) (इइ,१, प्। २५९)  ॥ पर्_९।५ ॥  
  
योक्त्रदामकदोरैश् च कण्ठाभरणभूषणैः  ।  
गृहे वापि वने वापि बद्धा स्याद् गौर् मृता यदि  ॥ पर्_९।६ ॥  
  
तद् एव बन्धनं विद्यात् कामाकामकृतं च यत्  ।  
हले वा शकटे पङ्क्तौ पृष्ठे वा पीडितो नरैः (इइ,१, प्। २६०)  ॥ पर्_९।७ ॥  
  
गोपतिर् मृत्युम् आप्नोति योक्त्रो भवति तद्वधः  ।  
मत्तः प्रमत्त उन्मत्तश् चेतनो वाप्य् अचेतनः (इइ,१, प्। २६१)  ॥ पर्_९।८ ॥  
  
कामाकामकृतक्रोधो दण्डैर् हन्याद् अथोपलैः  ।  
प्रहृता वा मृता वापि तद् धि हेतुर् निपातने  ॥ पर्_९।९ ॥  
  
अङ्गुष्ठमात्रस्थूलस् तु बाहुमात्रः प्रमाणतः  ।  
आद्रस् तु सपलाशश् च दण्ड इत्य् अभिधीयते (इइ,१, प्। २६२)  ॥ पर्_९।१० ॥  
  
मूर्छितः पतितो वापि दण्डेनाभिहितः स तु  ।  
उत्थितस् तु यदा गच्छेत् पञ्च सप्त दशैव वा  ॥ पर्_९।११ ॥  
  
ग्रासं वा यदि गृह्णीयात् तोयं वापि पिबेद् यदि  ।  
पूर्वं व्याध्युपसृष्टश् चेत् प्रायश्चित्तं न विद्यते (इइ,१, प्। २६३)  ॥ पर्_९।१२ ॥  
  
पिण्डस्थे पादम् एकं तु द्वौ पादौ गर्भसम्मिते  ।  
पादोनं व्रतम् उद्दिष्टं हत्वा गर्भम् अचेतनम्  ॥ पर्_९।१३ ॥  
  
पादे ऽङ्गरोमवपनं द्विपादे श्मश्रुणो ऽपि च  ।  
त्रिपादे तु शिखा वर्जं सशिखं तु निपातने (इइ,१, प्। २६४)  ॥ पर्_९।१४ ॥  
  
पादे वस्त्रयुगं चैव द्विपादे कांस्यभाजनम्  ।  
त्रिपादे गोवृषं दद्याच् चतुर्थे गोद्वयं स्मृतम्  ॥ पर्_९।१५ ॥  
  
निष्पन्नसर्वगात्रस् तु दृश्यते वा सचेतनः  ।  
अङ्गप्रत्यङ्गसम्पूर्णो द्विगुणं गोव्रतं चरेत् (इइ,१, प्। २६५)  ॥ पर्_९।१६ ॥  
  
पाषाणेनाथ दण्डेन गावो येनाभिघातिताः  ।  
शृङ्गभङ्गे चरेत् पादं द्वौ पादौ नेत्रघातने (इइ,१, प्। २६६)  ॥ पर्_९।१७ ॥  
  
लाङ्गूले पादकृच्छ्रं तु द्वौ पादाव् अस्थिभञ्जने  ।  
त्रिपादं चैव कर्णे तु चरेत् सर्वं निपातने (इइ,१, प्। २६७)  ॥ पर्_९।१८ ॥  
  
शृङ्गभङ्गे ऽस्थिभङ्गे च कटिभङ्गे तथैव च  ।  
यदि जीवति षण्मासान् प्रायश्चित्त्तं न विद्यते (इइ,१, प्। २६८)  ॥ पर्_९।१९ ॥  
  
व्रणभङ्गे च कर्तव्यः स्नेहाभ्यङ्गस् तु पाणिना  ।  
यवसश् चोपहर्तव्यो यावद् दृढबलो भवेत्  ॥ पर्_९।२० ॥  
  
यावत् सम्पूर्णसर्वाङ्गस् तावत् तं पोषयेन् नरः  ।  
गोरूपं ब्राह्मणस्याग्रे नमस्कृत्वा विसर्जयेत् (इइ,१, प्। २६९)  ॥ पर्_९।२१ ॥  
  
यद्य् असम्पूर्णसर्गाङ्गो हीनदेहो भवेत् तदा  ।  
गोघातकस्य तस्यार्थं प्रायश्चित्तं विनिर्दिशेत्  ॥ पर्_९।२२ ॥  
  
काष्ठलोष्टकपाषाणैः शस्त्रेणैवोद्धतो बलात्  ।  
व्यापादयति यो गां तु तस्य शुद्धिं विनिर्दिशेत् (इइ,१, प्। २७०)  ॥ पर्_९।२३ ॥  
  
चरेत् सान्तपनं काष्ठे प्राजापत्यं तु लोष्टके  ।  
तप्तकृच्छ्रं तु पाषाणे सस्त्रे चैवातिकृच्छ्रकम्  ॥ पर्_९।२४ ॥  
  
पञ्च सन्तपने गावः प्राजापत्ये तथा त्रयः  ।  
तप्तकृच्छ्रे भवन्त्य् अष्टाव् अतिकृच्छ्रे त्रयोदश  ॥ पर्_९।२५ ॥  
  
प्रमापणे प्राणभृतां दद्यात् तत् प्रतिरूपकम्  ।  
तस्यानुरूपं मूल्यं वा दद्याद् इत्य् अब्रवीन् मनुः  ॥ पर्_९।२६ ॥  
  
अन्यत्राङ्कनलक्ष्मभ्यां वाहने मोचने तथा  ।  
सायं सङ्गोपनार्थं च न दुष्येद् रोधबन्धयोः (इइ,१, प्। २७१)  ॥ पर्_९।२७ ॥  
  
अतिदाहे ऽतिवाहे च नासिकाभेदने तथा  ।  
नदीपर्वतसञ्चारे प्रायश्चित्तं विनिर्दिशेत् (इइ,१, प्। २७२)  ॥ पर्_९।२८ ॥  
  
अतिदाहे चरेत् पादं द्वौ पादौ वाहने चरेत्  ।  
नासिक्ये पदहीनं तु चरेत् सर्वं निपातने  ॥ पर्_९।२९ ॥  
  
दहानात् तु विपद्यते अनड्वान् योक्त्रयन्त्रितः  ।  
उक्तं पराशरेणैव ह्य् एकपादं यथाविधि (इइ,१, प्। २७३)  ॥ पर्_९।३० ॥  
  
रोधनं बन्धनं चैव भारः प्रहरणं तथा  ।  
दुर्गप्रेरणयोक्त्रं च निमित्तानि वधस्य षट्  ॥ पर्_९।३१ ॥  
  
बन्धपाशसुगुप्ताङ्गो म्रियते यदि गोपशुः  ।  
भवने तस्य पापी स्यात् प्रायश्चित्तार्धम् अर्हति (इइ,१, प्। २७४)  ॥ पर्_९।३२ ॥  
  
न नारिकेलैर् न च शाणवालैः न वापि मौञ्जैर् न च वल्कशृङ्खलैः  ।  
एतैस् तु गावो न निबन्धनीया बद्ध्वापि तिष्ठेत् परशुं गृहीत्वा (इइ,१, प्। २७५)  ॥  
पर्_९।३३ ॥  
  
कुशैः काशैश् च बध्नीयाद् गोपशुं दक्षिणामुखम्  ।  
पाशलग्नाग्निदग्धासु प्रायश्चित्तं न विद्यते (इइ,१, प्। २७६)  ॥ पर्_९।३४ ॥  
  
यदि तत्र भवेत् काष्ठं प्रायश्चित्तं कथं भवेत्  ।  
जपित्वा पावनीं देवीं मुच्यते तत्र किल्बिषात्  ॥ पर्_९।३५ ॥  
  
प्रेरयन् कूपवापीषु वृक्षच्छेदेषु पातयन्  ।  
गवाशनेषु विक्रीणंस् ततः प्राप्नोति गोवधम् (इइ,१, प्। २७७)  ॥ पर्_९।३६ ॥  
  
आराधितस् तु यः कश्चिद् भिन्नकक्षो यदा भवेत्  ।  
श्रवणं हृदयं भिन्नं मग्नो वा कूपसङ्कटे  ॥ पर्_९।३७ ॥  
  
कूपाद् उत्क्रमणे चैव भग्नो वा ग्रीवपादयोः  ।  
स एव म्रियते तत्र त्रीन् पादांस् तु समाचरेत्  ॥ पर्_९।३८ ॥  
  
कूपखाटे तटाबन्धे नदीबन्धे प्रपासु च  ।  
पानीयेषु विपन्नानां प्रायश्चित्तं न विद्यते  ॥ पर्_९।३९ ॥  
  
कूपखाते तटाखाते दीर्घखाते तथैव च  ।  
अन्येषु धर्मखातेषु प्रायश्चित्तं न विद्यते (इइ,१, प्। २७९)  ॥ पर्_९।४० ॥  
  
वेश्मद्वारे निवासेषु यो नरः खातम् इच्छति  ।  
स्वकार्यगृहखतेषु प्रायश्चित्तं विनिर्दिशेत्  ॥ पर्_९।४१ ॥  
  
निशि बन्धनिरुद्धेषु सर्पव्याघ्रहतेषु च  ।  
अग्निविद्युद्विपन्नानां प्रायश्चित्तं न विद्यते (इइ,१, प्। २८०)  ॥ पर्_९।४२ ॥  
  
ग्रामघाते शरौघेण वेश्मभङ्गान् निपातने  ।  
अतिवृष्टिहतानां च प्रायश्चित्तं न विद्यते (इइ,१, प्। २८१)  ॥ पर्_९।४३ ॥  
  
सङ्ग्रामे प्रहतानां च ये दग्धा वेश्मकेषु च  ।  
दावाग्निग्रामघातेषु प्रायश्चित्तं न विद्याते (इइ,१, प्। २८२)  ॥ पर्_९।४४ ॥  
  
यन्त्रिता गौश् चिकित्सार्थं मूढगर्भविमोचने  ।  
यत्ने कृते विपद्येत प्रायश्चित्तं न विद्यते  ॥ पर्_९।४५ ॥  
  
व्यापन्नानां बहूनां च बन्धने रोधने ऽपि वा  ।  
भिषङ्मिथ्योपचारे च प्रायश्चित्तं विनिर्दिशेत् (इइ,१, प्। २८४)  ॥ पर्_९।४६ ॥  
  
गोवृषाणां विपत्तौ च यावन्तः प्रेक्षका जनाः  ।  
अनिवारयतां तेषां सर्वेषां पातकं भवेत् (इइ,१, प्। २८५)  ॥ पर्_९।४७ ॥  
  
एको हतो यैर् बहुभिः समेतैर् न ज्ञायते यस्य हतो ऽभिघातात्  ।  
दिव्येन तेषाम् उपलभ्य हन्ता निवर्तनीयो नृपसन्नियुक्तैः (इइ,१, प्। २८६)  ॥ पर्_९।४८  
॥  
  
एका चेद् बहुभिः काचिद् दैवाद् व्यापादिता यदि  ।  
पादं पादं तु हत्यायाश् चरेयुस् ते पृथक् पृथक्  ॥ पर्_९।४९ ॥  
  
हते तु रुधिरं दृश्यं व्याधिग्रस्तः कृशो भवेत्  ।  
लाला भवति दष्टेषु एवम् अन्वेषणं भवेत्  ॥ पर्_९।५० ॥  
  
ग्रासार्थं चोदितो वापि अध्वानं नैव गच्छति  ।  
मनुना चैवम् एकेन सर्वशास्त्राणि जानता (इइ,१, प्। २८८)  ॥ पर्_९।५१ ॥  
  
प्रायश्चित्तं तु तेनोक्तं गोघ्नश् चान्द्रायणं चरेत्  ।  
केशानां रक्षणार्थाय द्विगुणं व्रतम् आचरेत् (इइ,१, प्। २९०)  ॥ पर्_९।५२ ॥  
  
द्विगुणे व्रत आदिष्टे द्विगुणा दक्षिणा भवेत्  ।  
राजा वा राजपुत्रो वा ब्राह्मणो वा बहुश्रुतः  ॥ पर्_९।५३ ॥  
  
अकृत्वा वपनं तस्य प्रायश्चित्तं विनिर्दिशेत्  ।  
सर्वान् केशान् समुद्धृत्य च्छेदयेद् अङ्गुलद्वयम् (इइ,१, प्। २९१)  ॥ पर्_९।५४ ॥  
  
एवं नारीकुमारीणां शिरसो मुण्डनं स्मृतम्  ।  
न स्त्रियाः केशवपनं न दूरे शयनाशनम् (इइ,१, प्। २९२)  ॥ पर्_९।५५ ॥  
  
न च गोष्ठे वसेद् रात्रौ न दिवा गा अनुव्रजेत्  ।  
नदीषु सङ्गमे चैव अरण्येषु विशेषतः  ॥ पर्_९।५६ ॥  
  
न स्त्रीणाम् अजिनं वासो व्रतम् एव समाचरेत्  ।  
त्रिसन्ध्यं स्नानम् इत्य् उक्तं सुराणाम् अर्चनं तथा (इइ,१, प्। २९३)  ॥ पर्_९।५७ ॥  
  
बन्धुमध्ये व्रतं तासां कृच्छ्रचान्द्रायणादिकम्  ।  
गृहेषु सततं तिष्ठेच् छुचिर् नियमम् आचरेत्  ॥ पर्_९।५८ ॥  
  
इह यो गोवधं कृत्वा प्रच्छादयितुम् इच्छति  ।  
स याति नरकं घोरं कालसूत्रम् असंशयम् (इइ,१, प्। २९४)  ॥ पर्_९।५९ ॥  
  
विमुक्तो नरकात् तस्मान् मर्त्यलोके प्रजायते  ।  
क्लीबो दुःखी च कुष्ठी च सप्त जन्मानि वै नरः  ॥ पर्_९।६० ॥  
  
तस्मात् प्रकाशयेत् पापं स्वधर्मं सततं चरेत्  ।  
स्त्रीबालभृत्यगोविप्रेष्व् अतिकोपं विवर्जयेत्  ॥ पर्_९।६१ ॥  
  
  
  
चातुर्वर्ण्येषु सर्वेषु हितां वक्ष्यामि निष्कृतिम्  ।  
अगम्या गमने चैव शुद्ध्यै चान्द्रायणं चरेत् (इइ,१, प्। २९७)  ॥ पर्_१०।१ ॥  
  
एकैकं ह्रासयेद् ग्रासं कृष्णे शुक्ले च वर्धयेत्  ।  
अमावास्यां न भुञ्जीत ह्य् एष चान्द्रायणो विधिः (इइ,१, प्। २९८)  ॥ पर्_१०।२ ॥  
  
कुक्कुटाण्डप्रमाणं तु ग्रासं वै परिकल्पयेत्  ।  
अन्याथा भावदोषेण न धर्मो न च शुध्यति (इइ,१, प्। ३०४)  ॥ पर्_१०।३ ॥  
  
प्रायश्चित्ते ततश् चीर्णे कुर्याद् ब्रह्मणभोजनम्  ।  
गोद्वयं वस्त्रयुग्मं च दद्याद् विप्रेषु दक्षिणाम् (इइ,१, प्। ३०५)  ॥ पर्_१०।४ ॥  
  
चण्डालीं वा श्वपाकीं वा ह्य् अभिगच्छति यो द्विजः  ।  
त्रिरात्रम् उपवासित्वा विप्राणाम् अनुशासनम्  ॥ पर्_१०।५ ॥  
  
सशिखं पवनं कृत्वा प्राजापत्यद्वयं चरेत्  ।  
गोद्वयं दक्षिणां दद्याच् छुद्धिं पाराशरो ऽब्रवीत् (इइ,१, प्। ३०६)  ॥ पर्_१०।६ ॥  
  
क्षत्रियो वाथ वैश्यो वा चण्डालीं गच्छतो यदि  ।  
प्राजापत्यद्वयं कुर्याद् दद्याद् गोमिथुनद्वयम् (इइ,१, प्। ३०७)  ॥ पर्_१०।७ ॥  
  
श्वपाकीं वाथ चण्डालीं शूद्रो वा यदि गच्छति  ।  
प्राजापत्यं चरेत् कृच्छ्रं चतुर् गोमिथुनं ददेत्  ॥ पर्_१०।८ ॥  
  
मातरं यदि गच्छेत् तु भगिनीं स्वसुतां तथा  ।  
एतास् तु मोहितो गत्वा त्रीणि कृच्छ्राणि सञ्चरेत् (इइ,१, प्। ३११)  ॥ पर्_१०।९ ॥  
  
चान्द्रायणत्रयं कुर्याच् छिश्नच्छेदेन शुध्यति  ।  
मातृष्वसृगमे चैवम् आत्ममेढ्रनिकर्तनम् (इइ,१, प्। ३१६)  ॥ पर्_१०।१० ॥  
  
अज्ञानेन तु यो गच्छेत् कुर्याच् चान्द्रायणद्वयम्  ।  
दश गोमिथुनं दद्याच् छुद्धिं पारशरो ऽब्रवीत् (इइ,१, प्। ३१७)  ॥ पर्_१०।११ ॥  
  
पितृदारान् समारुह्य मातुर् आप्तां तु भ्रातृजाम्  ।  
गुरुपात्नीं स्नुषां चैव भ्रातृभार्यां तथैव च (इइ,१, प्। ३१९)  ॥ पर्_१०।१२ ॥  
  
मातुलानीं सगोत्रां च प्राजापत्यत्रयं चरेत्  ।  
गोद्वयं दक्षिणां दद्याच् छुध्यते नात्र संशयः  ॥ पर्_१०।१३ ॥  
  
पशुवेष्यादिगमने महिष्युष्ट्रीकपीस् तथा  ।  
खरीं च सूकरीं गत्वा प्राजापत्यव्रतं चरेत् (इइ,१, प्। ३३९)  ॥ पर्_१०।१४ ॥  
  
गोगामी च त्रिरात्रेण गाम् एकां ब्राह्मणे ददन्  ।  
महिष्युष्ट्रीखरीगामी त्व् अहोरात्रेण शुध्यति (इइ,१, प्। ३४२)  ॥ पर्_१०।१५ ॥  
  
डामरे समरे वापि दुर्भिक्षे वा जनक्षये  ।  
बन्दिग्राहे भयार्ता वा सदा स्वस्त्रीं निरीक्षयेत्  ॥ पर्_१०।१६ ॥  
  
चण्डालैः सह सम्पर्कं या नारी कुरुते ततः  ।  
विप्रान् दश वरान् कृत्वा स्वकं दोषं प्रकाशयेत् (इइ,१, प्। ३४३)  ॥ पर्_१०।१७ ॥  
  
आकण्ठसम्मिते कूपे गोमयोदककर्दमे  ।  
तत्र स्थित्वा निराहारा त्व् अहोरात्रेण निष्क्रमेत्  ॥ पर्_१०।१८ ॥  
  
सशिखं वपनं कृत्वा भुञ्जीयाद् यावकौदनम्  ।  
त्रिरात्रम् उपवासित्वा त्व् एकरात्रं जले वसेत्  ॥ पर्_१०।१९ ॥  
  
शङ्खपुष्पीलतामूलं पत्रं वा कुसुमं फलम्  ।  
सुवर्णं पञ्चगव्यं च क्वाथयित्वा पिबेज् जलम्  ॥ पर्_१०।२० ॥  
  
एकभक्तं चरेत् पश्चाद् यावत् पुष्पवती भवेत्  ।  
व्रतं चरति तद् यावत् तावत् संवसते बहिः (इइ,१, प्। ३४४)  ॥ पर्_१०।२१ ॥  
  
प्रायश्चित्ते ततश् चीर्णे कुर्याद् ब्राह्मणभोजनम्  ।  
गोद्वयं दक्षिणां दद्यच् छुद्धिं पाराशरो ऽब्रवीत् (इइ,१, प्। ३४५)  ॥ पर्_१०।२२ ॥  
  
चातुर्वर्ण्यस्य नारीणां कृच्छ्रं चान्द्रायणं व्रतम्  ।  
यथा भूमिस् तथा नारी तस्मात् तां न तु दूषयेत् (इइ,१, प्। ३४६)  ॥ पर्_१०।२३ ॥  
  
बन्दिग्राहेण या भुक्ता हत्वा बद्ध्वा बलाद् भयात्  ।  
कृत्वा सान्तपनं कृच्छ्रं शुध्येत् पाराशरो ऽब्रवीत् (इइ,१, प्। ३४७)  ॥ पर्_१०।२४ ॥  
  
सकृद् भुक्ता तु या नारी नेच्छन्ती पापकर्मभिः  ।  
प्राजापत्येन शुध्येत ऋतुप्रस्रवणेन च  ॥ पर्_१०।२५ ॥  
  
पतत्य् अर्धं शरीरस्य यस्य भार्या सुरां पिबेत्  ।  
पतितार्धशरीरस्य निष्कृतिर् न विधीयते (इइ,१, प्। ३४९)  ॥ पर्_१०।२६ ॥  
  
गायत्रीं जपमानस् तु कृच्छ्रं सान्तपनं चरेत्  ।  
गोमूत्रं गोमयं क्षीरं दधि सर्पिः कुशोदकम् (इइ,१, प्। ३५१)  ॥ पर्_१०।२७ ॥  
  
एकरात्रोपवासश् च कृच्छ्रं सान्तपनं स्मृतम्  ।  
जारेण जनयेद् गर्भं मृते ऽव्यक्ते गते पतौ (इइ,१, प्। ३५२)  ॥ पर्_१०।२८ ॥  
  
तां त्यजेद् अपरे राष्ट्रे पतितां पापकारिणीम्  ।  
ब्राह्मणी तु यदा गच्छेत् परपुंसा समन्विता (इइ,१, प्। ३५४)  ॥ पर्_१०।२९ ॥  
  
सा तु नष्टा विनिर्दिष्टा न तस्यागमनं पुनः  ।  
कामान् मोहात् तु या गच्छेत् त्यक्त्वा बन्धून् सुतान् पतिम् (इइ,१, प्। ३५६)  ॥ पर्_१०।३० ॥  
  
सा तु नष्टा परे लोके मानुषेषु विशेषतः  ।  
मदमोहगता नारी क्रोधाद् दण्डादिताडिता  ॥ पर्_१०।३१ ॥  
  
अद्वितीया गता चैव पुनरागमनं भवेत्  ।  
दशमे तु दिने प्राप्ते प्रायश्चित्तं न विद्यते (इइ,१, प्। ३५८)  ॥ पर्_१०।३२ ॥  
  
दशाहं न त्यजेन् नारीं त्यजेन् नष्टश्रुतां तथा  ।  
भर्ता चैव चरेत् कृच्छ्रं कृच्छार्धं चैव बान्धवाः  ॥ पर्_१०।३३ ॥  
  
तेषां भुक्त्वा च पीत्वा च अहोरात्रेण शुध्यति  ।  
ब्राह्मणी तु यदा गच्छेत् परपुंसा विवर्जिता (इइ,१, प्। ३५९)  ॥ पर्_१०।३४ ॥  
  
गत्वा पुंसां शतं याति त्यजेयुस् तां तु गोत्रिणः  ।  
पुंसो यदि गृहे गच्छेत् तद् अशुद्धं गृहं भवेत् (इइ,१, प्। ३६०)  ॥ पर्_१०।३५ ॥  
  
पतिमातृगृहं यच् च जारस्यैव तु तद् गृहम्  ।  
उल्लिख्य तद् गृहं पश्चात् पञ्चगव्येन सेचयेत्  ॥ पर्_१०।३६ ॥  
  
त्यजेच् च मृण्मयं पात्रं वस्त्रं काष्ठं च शोधयेत्  ।  
सम्भारान् शोधयेत् सर्वान् गोबालैश् च फलोद्भवान्  ॥ पर्_१०।३७ ॥  
  
ताम्राणि पञ्चगव्येन कांस्यानि दश भस्मभिः  ।  
प्रायश्चित्तं चरेद् विप्रो ब्राह्मणैर् उपपादितम्  ॥ पर्_१०।३८ ॥  
  
गोद्वयं दक्षिणां दद्यात् प्राजापत्यद्वयं चरेत्  ।  
इतरेषाम् अहोरात्रं पञ्चगव्यं च शोधनम्  ॥ पर्_१०।३९ ॥  
  
उपवासैर् व्रतैः पुण्यैः स्नानसन्ध्यार्चनादिभिः  ।  
जपहोमदयादानैः शुध्यन्ते ब्राह्मणादयः (इइ,१, प्। ३६१)  ॥ पर्_१०।४० ॥  
  
आकाशं वायुर् अग्निश् च मेध्यं भूमिगतं जलम्  ।  
न प्रदुष्यन्ति दर्भाश् च यज्ञेषु चमसा यथा  ॥ पर्_१०।४१ ॥  
  
  
  
अमेध्यरेतो गोमांसं चण्डालान्नम् अथापि वा  ।  
यदि भुक्तं तु विप्रेण कृच्छ्रं चान्द्रायणं चरेत् (इइ,१, प्। ३६४)  ॥ पर्_११।१ ॥  
  
तथैव क्षत्रियो वैश्यो ऽप्य् अर्धं चान्द्रायणं चरेत्  ।  
शूद्रो ऽप्य् एवं यदा भुङ्क्ते प्राजापत्यं समाचरेत् (इइ,१, प्। ३७४)  ॥ पर्_११।२ ॥  
  
पञ्चगव्यं पिबेच् छूद्रो ब्रह्मकूर्चं पिबेद् द्विजः  ।  
एकद्वित्रिचतुर् गा वा दद्याद् विप्राद्यनुक्रमात्  ॥ पर्_११।३ ॥  
  
शूद्रान्नं सूतकान्नं च अभोज्यस्यान्नम् एव च  ।  
शङ्कितं प्रतिषिद्धान्नं पूर्वोच्छिष्टं तथैव च (इइ,१, प्। ३७५)  ॥ पर्_११।४ ॥  
  
यदि भुक्तं तु विप्रेण अज्ञानाद् आपदापि वा  ।  
ज्ञात्वा समाचरेत् कृच्छ्रं ब्रह्मकूर्चं तु पावनम्  ॥ पर्_११।५ ॥  
  
बालैर् नकुलमार्जारैर् अन्नम् उच्छिष्टितं यदा  ।  
तिलदर्भोदकैः प्रोक्ष्य शुध्यते नात्रसंशयः (इइ,१, प्। ३९०)  ॥ पर्_११।६ ॥  
  
एकपङ्क्त्युपविष्टानां विप्राणां सह भोजने  ।  
यद्य् एको ऽपि त्यजेत् पात्रं शेषम् अन्नं न भोजयेत् (इइ,१, प्। ३९८)  ॥ पर्_११।७ ॥  
  
मोहाद् भुञ्जीत यस् तत्र पङ्क्ताव् उच्छिष्टभोजने  ।  
प्रायश्चित्तं चरेद् विप्रः कृच्छ्रं सान्तपनं तथा  ॥ पर्_११।८ ॥  
  
पीयूषं श्वेतलशुनं वृन्ताकफलगृञ्जने  ।  
पलाण्डुवृक्षनिर्यास- देवस्वकवकानि च (इइ,१, प्। ३९९)  ॥ पर्_११।९ ॥  
  
उष्ट्रीक्षीरम् अविक्षीरम् अज्ञानाद् भुञ्जते द्विजः  ।  
त्रिरात्रम् उपवासेन पञ्चगव्येन शुध्यति  ॥ पर्_११।१० ॥  
  
मण्डूकं भक्षयित्वा तु मूषिकामांसम् एव च  ।  
ज्ञात्वा विप्रस् त्व् अहोरात्रं यावकान्नेन शुध्यति (इइ,१, प्। ४०५)  ॥ पर्_११।११ ॥  
  
क्षत्रियश् चापि वैश्यश् च क्रियावन्तौ शुचिव्रतौ  ।  
तद्गृहे तु द्विजैर् भोज्यं हव्यकव्येषु नित्यशः (इइ,१, प्। ४१०)  ॥ पर्_११।१२ ॥  
  
घृतं तैलं तथा क्षीरं भक्ष्यं स्नेहेन पाचितम्  ।  
गत्वा नदीतटे विप्रो भुञ्जीयाच् छूद्रभोजनम् (इइ,१, प्। ४११)  ॥ पर्_११।१३ ॥  
  
मद्यमांसरतं नित्यं नीचकर्मप्रवर्तकम्  ।  
तं शूद्रं वर्जयेद् विप्रः श्वपाकम् इव दूरतः (इइ,१, प्। ४१६)  ॥ पर्_११।१४ ॥  
  
द्विजशुश्रूषणरतान् मद्यमांसविवर्जितान्  ।  
स्वकर्मणि रतान् नित्यं न तान् शूद्रान् त्यजेद् द्विजः  ॥ पर्_११।१५ ॥  
  
अज्ञानाद् भुञ्जते विप्राः सूतके मृतके ऽपि वा  ।  
प्रायश्चित्तं कथं तेषां वर्णे वर्णे विनिर्दिशेत् (इइ,१, प्। ४१७)  ॥ पर्_११।१६ ॥  
  
गायत्र्यष्टसहस्रेण शुद्धिः स्याच् छूद्रसूतके  ।  
वैश्ये पञ्चसहस्रेण त्रिसहस्रेण क्षत्रिये  ॥ पर्_११।१७ ॥  
  
ब्राह्मणस्य यदा भुङ्क्ते द्वे सहस्रे तु दापयेत्  ।  
अथवा वामदैव्येन साम्नैवैकेन शुध्यति  ॥ पर्_११।१८ ॥  
  
शुष्कान्नं गोरसं स्नेहं शूद्रवेश्मन आगतम्  ।  
पक्वं विप्रगृहे भुक्तं भोज्यं तन् मनुर् अब्रवीत् (इइ,१, प्। ४२७)  ॥ पर्_११।१९ ॥  
  
आपत्कालेषु विप्रेण भुक्तं शूद्रगृहे यदि  ।  
मनस्तापेन शुध्येत द्रुपदां वा जपेच् छतम्  ॥ पर्_११।२० ॥  
  
दासनापितगोपाल- कुलमित्रार्धसीलिणः  ।  
एते शूद्रेषु भोज्यान्ना यश् चात्मानं निवेदयेत् (इइ,१, प्। ४२९)  ॥ पर्_११।२१ ॥  
  
शूद्रकन्यासमुत्पन्नो ब्राह्मणेन तु संस्कृतः  ।  
संस्कारात् तु भवेद् दासः असंस्कारात् तु नापितः  ॥ पर्_११।२२ ॥  
  
क्षत्रियाच् छूद्रकन्यायां समुत्पन्नस् तु यः सुतः  ।  
स गोपाल इति ज्ञेयो भोज्यो विप्रैर् न संशयः  ॥ पर्_११।२३ ॥  
  
वैश्यकन्यासमुत्पन्नो ब्राह्मणेन तु संस्कृतः  ।  
स ह्य् आर्धिक इति ज्ञेयो भोज्यो विप्रैर् न संशयः  ॥ पर्_११।२४ ॥  
  
भाण्डस्थितम् अभोज्येषु जलं दधि घृतं पयः  ।  
अकामतस् तु यो भुङ्क्ते प्रायश्चित्तं कथं भवेत् (इइ,१, प्। ४३२)  ॥ पर्_११।२५ ॥  
  
ब्राह्मणः क्षत्रियो वैश्यः शूद्रो वा उपसर्पति  ।  
ब्रह्मकूर्चोपवासेन याज्यवर्णस्य निष्कृतिः  ॥ पर्_११।२६ ॥  
  
शूद्राणां नोपवासः स्याच् छूद्रो दानेन शुध्यति  ।  
ब्रह्मकूर्चम् अहोरात्रं श्वपाकम् अपि शोधयेत्  ॥ पर्_११।२७ ॥  
  
गोमूत्रं गोमयं क्षीरं दधि सर्पिः कुशोदकम्  ।  
निर्दिष्टं पञ्चगव्यं तु पवित्रं पापशोधनम् (इइ,१, प्। ४३३)  ॥ पर्_११।२८ ॥  
  
गोमूत्रं कृष्णवर्णायाः श्वेतायाश् चैव गोमयम्  ।  
पयश् च ताम्रवर्णाया रक्ताया गृह्यते दधि  ॥ पर्_११।२९ ॥  
  
कपिलाया घृतं ग्राह्यं सर्वं कापिलम् एव वा  ।  
मूत्रम् एकपलं दद्याद् अङ्गुष्ठार्धं तु गोमयम् (इइ,१, प्। ४३४)  ॥ पर्_११।३० ॥  
  
क्षीरं सप्तपलं दद्याद् दधि त्रिपलम् उच्यते  ।  
घृतम् एकपलं दद्यात् पलम् एकं कुशोदकम्  ॥ पर्_११।३१ ॥  
  
गायत्र्यादाय गोमूत्रं गन्धद्वारेति गोमयम्  ।  
आप्यायस्वेति च क्षीरं दधिक्राव्णस् तथा दधि (इइ,१, प्। ४३५)  ॥ पर्_११।३२ ॥  
  
तेजो ऽसि शुक्रम् इत्य् आज्यं देवस्य त्वा कुशोदकम्  ।  
पञ्चगव्यम् ऋचा पूतं स्थापयेद् अग्निसन्निधौ  ॥ पर्_११।३३ ॥  
  
आपोहिष्ठेति चालोड्य मानस्तोकेति मन्त्रयेत्  ।  
सप्तावरास् तु ये दर्भा अछिन्नाग्राः शुकत्विषः (इइ,१, प्। ४३६)  ॥ पर्_११।३४ ॥  
  
एतैर् उद्धृत्य होतव्यं पञ्चगव्यं यथाविधि  ।  
इरावती इदं विष्णुर् मानस्तोकेति शंवती (इइ,१, प्। ४३७)  ॥ पर्_११।३५ ॥  
  
एताभिश् चैव होतव्यं हुतशेषं पिबेद् द्विजः  ।  
आलोड्य प्रणवेनैव निर्मन्थ्य प्रणवेन तु (इइ,१, प्। ४३८)  ॥ पर्_११।३६ ॥  
  
उद्धृत्य प्रणवेनैव पिबेच् च प्रणवेन तु  ।  
यत् त्व् अस्थिगतं पापं देहे तिष्ठति देहिनाम्  ॥ पर्_११।३७ ॥  
  
ब्रह्मकूर्चो दहेत् सर्वं प्रदीप्ताग्निर् इवेन्धनम्  ।  
पवित्रं त्रिषु लोकेषु देवताभिर् अधिष्ठितम् (इइ,१, प्। ४३९)  ॥ पर्_११।३८ ॥  
  
वरुणश् चैव गोमूत्रे गोमये हव्यवाहनः  ।  
दध्नि वायुः समुद्दिष्टः सोमः क्षीरे घृते रविः  ॥ पर्_११।३९ ॥  
  
पिबतः पतितं तोयं भाजने मुखनिःसृतम्  ।  
अपेयं तद् विजानीयात् पीत्वा चान्द्रायणं चरेत् (इइ,१, प्। ४४०)  ॥ पर्_११।४० ॥  
  
कूपे च पतितं दृष्ट्वा श्वसृगालौ च मर्कटम्  ।  
अस्थिचर्मादि पतितं पीत्वामेध्या अपो द्विजः  ॥ पर्_११।४१ ॥  
  
नारं तु कुणपं काकं विड्वराहखरोष्ट्रकम्  ।  
गावयं सौप्रतीकं च मायूरं खाड्गकं तथा  ॥ पर्_११।४२ ॥  
  
वैयाघ्रम् आर्क्षं सैंहं वा कूपे यदि निमज्जति  ।  
तटाकस्याथ दुष्टस्य पीतं स्याद् उदकं यदि (इइ,१, प्। ४४१)  ॥ पर्_११।४३ ॥  
  
प्रायश्चित्तं भवेत् पुंसः क्रमेणैतेन सर्वशः  ।  
विप्रः शुध्येत् त्रिरात्रेण क्षत्रियस् तु दिनद्वयात्  ॥ पर्_११।४४ ॥  
  
एकाहेन तु वैश्यस् तु शूद्रो नक्तेन शुध्यति  ।  
परपाकनिवृत्तस्य परपाकरतस्य च (इइ,१, प्। ४४६)  ॥ पर्_११।४५ ॥  
  
अपचस्य च भुक्त्वान्नं द्विजश् चान्द्रायणं चरेत्  ।  
अपचस्य च यद् दानं दातुश् चास्य कुतः फलम्  ॥ पर्_११।४६ ॥  
  
दाता प्रतिग्रहीता च तौ द्वौ निरयगामिनौ  ।  
गृहीत्वाग्निं समारोप्य पञ्चयज्ञान् न निर्वपेत् (इइ,१, प्। ४४७)  ॥ पर्_११।४७ ॥  
  
परपाकनिवृत्तो ऽसौ मुनिभिः परिकीर्तितः  ।  
पञ्चयज्ञान् स्वयं कृत्वा परान्नेनोपजीवति  ॥ पर्_११।४८ ॥  
  
सततं प्रातर् उत्थाय परपाकरतस् तु सः  ।  
गृहस्थधर्मा यो विप्रो ददाति परिवर्जितः  ॥ पर्_११।४९ ॥  
  
ऋषिभिर् धर्मतत्त्वज्ञैर् अपचः परिकीर्तितः  ।  
युगे युगे तु ये धर्मास् तेषु तेषु च ये द्विजाः (इइ,१, प्। ४५१)  ॥ पर्_११।५० ॥  
  
तेषां निन्दा न कर्तव्या युगरूपा हि ते द्विजाः  ।  
हुङ्कारं ब्राह्मणस्योक्त्वा त्वङ्कारं च गरीयसः  ॥ पर्_११।५१ ॥  
  
स्नात्वा तिष्ठन्न् अहः शेषम् अभिवाद्य प्रसादयेत्  ।  
ताडयित्वा तृणेनापि कण्ठे बद्ध्वापि वाससा  ॥ पर्_११।५२ ॥  
  
विवादेनापि निर्जित्य प्रणिपत्य प्रसादयेत्  ।  
अवगूर्य त्व् अहोरात्रं त्रिरात्रं क्षितिपातने (इइ,१, प्। ४५५)  ॥ पर्_११।५३ ॥  
  
अतिकृच्छ्रं च रुधिरे कृच्छ्रो ऽभ्यन्तरशोणिते  ।  
नवाहम् अतिकृच्छ्री स्यात् पाणिपूरान्नभोजनः (इइ,१, प्। ४५९)  ॥ पर्_११।५४ ॥  
  
त्रिरात्रम् उपवासी स्याद् अतिकृच्छ्रः स उच्यते  ।  
सर्वेषाम् एव पापानां सङ्करे समुपस्थिते (इइ,१, प्। ४६०)  ॥ पर्_११।५५ ॥  
  
दशसाहस्रम् अभ्यस्ता गायत्री शोधनं परं  ॥ पर्_११।५६ ॥  
  
  
  
दुःस्वप्नं यदि पश्येत् तु वान्ते तु क्षुरकर्मणि  ।  
मैथुने प्रेतधूमे च स्नानम् एव विधीयते (इइ,२, प्। १)  ॥ पर्_१२।१ ॥  
  
अज्ञानात् प्राश्य विण्मूत्रं सुरासंस्पृष्टम् एव च  ।  
पुनः संस्कारम् अर्हन्ति त्रयो वर्णा द्विजातयः (इइ,२, प्। ५)  ॥ पर्_१२।२ ॥  
  
अजिनं मेखला दण्डो भैक्ष्यचर्या व्रतानि च  ।  
निवर्तन्ते द्विजातीनां पुनः संस्कारकर्मणि  ॥ पर्_१२।३ ॥  
  
विण्मूत्रभोजी शुध्यर्थं प्राजापत्यं समाचरेत्  ।  
पञ्चगव्यं च कुर्वीत स्नात्वा पीत्वा शुचिर् भवेत् (इइ,२, प्। ६)  ॥ पर्_१२।४ ॥  
  
जलाग्निपतने चैव प्रव्रज्यानाशकेषु च  ।  
प्रत्यावसितवर्णानां कथं शुद्धिर् विधीयते (इइ,२, प्। ७)  ॥ पर्_१२।५ ॥  
  
प्राजापत्यद्वयेनैव तीर्थाभिगमनेन च  ।  
वृषैकादशदानेन वर्णाः शुध्यन्ति ते त्रयः  ॥ पर्_१२।६ ॥  
  
ब्राह्मणस्य प्रवक्ष्यामि वनं गत्वा चतुष्पथे  ।  
सशिखं वपनं कृत्वा प्राजापत्यद्वयं चरेत्  ॥ पर्_१२।७ ॥  
  
गोद्वयं दक्षिणां दद्याच् छुद्धिं स्वायम्भुवो ऽब्रवीत्  ।  
मुच्यते तेन पापेन ब्राह्मणत्वं च गच्छति  ॥ पर्_१२।८ ॥  
  
स्नानानि पञ्च पुण्यानि कीर्तितानि मनीषिभिः  ।  
आग्नेयं वारुणं ब्राह्मं वायव्यं दिव्यम् एव च (इइ,२, प्। १३)  ॥ पर्_१२।९ ॥  
  
आग्नेयं भस्मना स्नानम् अवगाह्य तु वारुणम्  ।  
आपो हि ष्ठेति च ब्राह्मं वायव्यं गोरजः स्मृतम्  ॥ पर्_१२।१० ॥  
  
यत् तु सातपवर्षेण तत् स्नानं दिव्यम् उच्यते  ।  
तत्र स्नात्वा तु गङ्गायां स्नातो भवति मानवः  ॥ पर्_१२।११ ॥  
  
स्नातुं यान्तं द्विजं सर्वे देवाः पितृगणैः सह  ।  
वायुभूतास् तु गच्छन्ति तृषार्ताः सलिलार्थिनः (इइ,२, प्। १७)  ॥ पर्_१२।१२ ॥  
  
निराशास् ते निवर्तन्ते वस्त्रनिष्पीडने कृते  ।  
तस्मान् न पीडयेद् वस्त्रं अकृत्वा पितृतर्पणम्  ॥ पर्_१२।१३ ॥  
  
रोमकूपेष्व् अवस्थाप्य यस् तिलैर् तर्पयेत् पितॄन्  ।  
पितरस् तर्पितास् तेन रुधिरेण मलेन च (इइ,२, प्। १८)  ॥ पर्_१२।१४ ॥  
अवधूनोति यः केशान् स्नात्वा यस् तूत्सृजेन् मलम्  ।  
आचामेद् वा जलस्थे ऽपि स बाह्यः पितृदैवतैः  ॥ पर्_१२।१५ ॥  
  
शिरः प्रावृत्त्य कण्ठं वा मुक्तकच्छशिखो ऽपि वा  ।  
विना यज्ञोपवीतेन आचान्तो ऽप्य् अशुचिर् भवेत् (इइ,२, प्। १९)  ॥ पर्_१२।१६ ॥  
  
जले स्थलस्थो नाचामेज् जलस्थश् च बहिःस्थले  ।  
उभे स्पृष्ट्वा समाचान्त उभयत्र शुचिर् भवेत्  ॥ पर्_१२।१७ ॥  
  
स्नात्वा पीत्वा क्षुते सुप्ते भुक्त्वा रथ्योपसर्पणे  ।  
आचान्तः पुनर् आचामेद् वासो विपरिधाय च (इइ,२, प्। २०)  ॥ पर्_१२।१८ ॥  
  
क्षुते निष्ठीवने चैव दन्तोच्छिष्टे तथानृते  ।  
पतितानां च सम्भाषे दक्षिणं श्रवणं स्पृशेत्  ॥ पर्_१२।१९ ॥  
  
प्रभासादीनि तीर्थानि गङ्गाद्याः सरितस् तथा  ।  
विप्रस्य दक्षिणे कर्णे सन्तीति मनुर् अब्रवीत् (इइ,२, प्। २०; नोत् इन् बि)  ॥ पर्_१२।२० ॥  
  
अग्निर् आपश् च वेदाश् च सोमसूर्यानिलास् तथा  ।  
सर्व एव तु विप्रस्य श्रोत्रे तिष्ठन्ति दक्षिणे  ॥ पर्_१२।२१(२०) ॥  
  
भास्करस्य करैः पूतं दिवा स्नानं प्रशस्याते  ।  
अप्रशस्तं निशि स्नानं  राहोर् अन्यत्र दर्शनात् (इइ,२, प्। २१)  ॥ पर्_१२।२२(२१) ॥  
  
स्नानं दानं जपो होमः कर्तव्यो राहुदर्शने  ।  
अन्यदा त्व् अशुची रात्रिस् तस्मात् तां परिवर्जयेत्  ॥ पर्_१२।२३(२२) ॥  
  
मरुतो वसवो रुद्रा आदित्याश् चैव देवताः  ।  
सर्वे सोमे प्रलीयन्ते तस्माद् दानं तु तद्ग्रहे (इइ,२, प्। २२)  ॥ पर्_१२।२४(२३) ॥  
  
खलयज्ञे विवाहे च सङ्क्रान्तौ ग्रहणे तथा  ।  
शर्वर्यां दानम् अस्त्य् एव नान्यत्रैव विधीयते  ॥ पर्_१२।२५(२४) ॥  
  
पुत्रजन्मनि यज्ञे च तथा चात्ययकर्मणि  ।  
राहोश् च दर्शने दानं प्रशस्तं नान्यदा निशि  ॥ पर्_१२।२६(२५) ॥  
  
महानिशा तु विज्ञेया मध्यस्थं प्रहरद्वयम्  ।  
प्रदोषपश्चिमौ यामौ दिनवत् स्नानम् आचरेत्  ॥ पर्_१२।२७(२६) ॥  
  
चैत्यवृक्षश् चितिर् यूपश् चण्डालः सोमविक्रयी  ।  
एतांस् तु ब्राह्मणः स्पृष्ट्वा सवासा जलम् आविशेत् (इइ,२, प्। २४)  ॥ पर्_१२।२८(२७) ॥  
  
अस्थिसञ्चयनात् पूर्वं रुदित्वा स्नानम् आचरेत्  ।  
अन्तर्दशाहे विप्रस्य ह्य् ऊर्ध्वम् आचमनं भवेत्  ॥ पर्_१२।२९(२८) ॥  
  
सर्वं गङ्गासमं तोयं राहुग्रस्ते दिवाकरे  ।  
सोमग्रहे तथैवोक्तं स्नानदानादिकर्मसु (इइ,२, प्। २५)  ॥ पर्_१२।३०(२९) ॥  
  
कुशैः पूतं तु यत् स्नानं कुशेनोपस्पृशेद् द्विजः  ।  
कुशेन चोद्धृतं तोयं सोमपानसमं भवेत् (इइ,२, प्। २६)  ॥ पर्_१२।३१(३०) ॥  
  
अग्निकार्यात् परिभ्रष्टाः सन्ध्योपासनवर्जिताः  ।  
वेदं चऐवानधीयानाः सर्वे ते वृषलाः स्मृताः  ॥ पर्_१२।३२(३१) ॥  
  
तस्माद् वृषलभीतेन ब्राह्मणेन विशेषतः  ।  
अध्येतव्यो ऽप्य् एकदेशो यदि सर्वं न शक्यते (इइ,२, प्। २७)  ॥ पर्_१२।३३(३२) ॥  
  
शूद्रान्नरसपुष्टस्याप्य् अधीयानस्य नित्यशः  ।  
जपतो जुह्वतो वापि गतिर् ऊर्ध्वा न विद्यते  ॥ पर्_१२।३४(३३) ॥  
  
शूद्रान्नं शूद्रसम्पर्कः शूद्रेण तु सहासनम्  ।  
शूद्राज् ज्ञानागमश् चैव ज्वलन्तम् अपि पातयेत् (इइ,२, प्। २८)  ॥ पर्_१२।३५(३४) ॥  
  
यः शूद्र्या पाचयेन् नित्यं शूद्री च गृहमेधिनी  ।  
वर्जितः पितृदेवेभ्यो रौरवं याति स द्विजः (इइ,२, प्। २९)  ॥ पर्_१२।३६(३५) ॥  
  
मृतसूतकपुष्टाङ्गो द्विजः शूद्रान्नभोजनः  ।  
अहं तन् न विजानामि कां कां योनिं गमिष्यति  ॥ पर्_१२।३७(३६) ॥  
  
गृध्रो द्वादशजन्मानि दशजन्मानि सूकरः  ।  
श्वयोनौ सप्तजन्मा स्याद् इत्य् एवं मनुर् अब्रवीत् (इइ,२, प्। ३०)  ॥ पर्_१२।३८(३७) ॥  
  
दक्षिणार्थम् तु यो विप्रः शूद्रस्य जुहुयाद् धविः  ।  
ब्राह्मणस् तु भवेच् छूद्रः शूद्रस् तु ब्राह्मणो भवेत्  ॥ पर्_१२।३९(३८) ॥  
  
मौनव्रतं समाश्रित्य आसीनो न वदेद् द्विजः  ।  
भुञ्जानो हि वदेद् यस् तु तद् अन्नं परिवर्जयेत् (इइ,२, प्। ३१)  ॥ पर्_१२।४०(३९) ॥  
  
अर्धे भुक्ते तु यो विप्रस् तस्मिन् पात्रे जलं पिबेत्  ।  
हतं दैवं च पित्र्यं च आत्मानं चोपघातयेत्  ॥ पर्_१२।४१(४०) ॥  
  
भुञ्जानेषु तु विप्रेषु यो ऽग्रे पात्रं विमुञ्चति  ।  
स मूढः स च पापिष्ठो ब्रह्मघ्नः स खलूच्यते (इइ,२, प्। ३२)  ॥ पर्_१२।४२(४१) ॥  
  
भाजनेषु च तिष्ठत्सु स्वस्तिकुर्वन्ति ये द्विजाः  ।  
न देवास् तृप्तिम् आयान्ति निराशाः पितरस् तथा  ॥ पर्_१२।४३(४२) ॥  
  
अस्नात्वा नैव भुञ्जीता अजप्त्वाग्निम् अहूय च  ।  
पर्णपृष्ठे न भुञ्जीत रात्रौ दीपं विना तथा  ॥ पर्_१२।४४(४३) ॥  
  
गृहस्थस् तु दयायुक्तो धर्मम् एवानुचिन्तयेत्  ।  
पोष्यवर्गार्थसिद्ध्यर्थं न्यायवर्ती सुबुद्धिमान् (इइ,२, प्। ३३)  ॥ पर्_१२।४५(४४) ॥  
  
न्यायोपार्जितवित्तेन कर्तव्यं ह्य् आत्मरक्षणम्  ।  
अन्यायेन तु यो जीवेत् सर्वकर्मबहिष्कृतः  ॥ पर्_१२।४६(४५) ॥  
  
अग्निचित् कपिला सत्री राजा भिक्षुर् महोदधिः  ।  
दृष्टमात्राः पुनन्त्य् एते तस्मात् पश्येत् तु नित्यशः (इइ,२, प्। ३४)  ॥ पर्_१२।४७(४६) ॥  
  
अरणिं कृष्णमार्जारं चन्दनं सुमणिं घृतम्  ।  
तिलान् कृष्णाजिनं छागं गृहे चैतानि रक्षयेत् (इइ,२, प्। ३५)  ॥ पर्_१२।४८(४७) ॥  
  
गवां शतं सैकवृषं यत्र तिष्ठत्य् अयन्त्रितम्  ।  
तत् क्षेत्रं दशगणितं गोचर्मपरिकीर्तितम्  ॥ पर्_१२।४९(४८) ॥  
  
ब्रह्महत्यादिभिर् मर्त्यो मनोवाक्कायकर्मजैः  ।  
एतद् गोचर्मदानेन मुच्यते सर्वकिल्बिषैः (इइ,२, प्। ३६)  ॥ पर्_१२।५०(४९) ॥  
  
कुटुम्बिने दरिद्राय श्रोत्रियाय विशेषतः  ।  
यद् दानं दीयते तस्मै तद् दानं शुभकारकम् (इइ,२, प्। ३७)  ॥ पर्_१२।५१(५०) ॥  
  
वापीकूपतडागाद्यैर् वाजपेयशतैर् मुखैः  ।  
गवां कोटिप्रदानेन भूमिहर्ता न शुध्यति  ॥ पर्_१२।५२(५१) ॥  
  
अष्टादशदिनाद् अर्वाक् स्नानम् एव रजस्वला  ।  
अत ऊर्ध्वं त्रिरात्रं स्याद् उशना मुनिर् अब्रवीत् (इइ,२, प्। ३८)  ॥ पर्_१२।५३(५२) ॥  
  
युगं युगद्वयं चैव त्रियुगं च चतुर्युगम्  ।  
चाण्डालसूतिकोदक्या- पतितानाम् अधः क्रमात्  ॥ पर्_१२।५४(५३) ॥  
  
ततः सन्निधिमात्रेण सचैलं स्नानम् आचरेत्  ।  
स्नात्वावलोकयेत् सूर्यम् अज्ञानात् स्पृशते यदि (इइ,२, प्। ३९)  ॥ पर्_१२।५५(५४) ॥  
  
विद्यमानेषु हस्तेषु ब्राह्मणो ज्ञानदुर्बलः  ।  
तोयं पिबति वक्त्रेण श्वयोनौ जायते ध्रुवम्  ॥ पर्_१२।५६(५५) ॥  
  
यस् तु क्रुद्धः पुमान् ब्रूयाज् जायायास् तु अगम्यताम्  ।  
पुनर् इच्छति चेद् एनां विप्रमध्ये तु श्रावयेत् (इइ,२, प्। ४०)  ॥ पर्_१२।५७(५६) ॥  
  
श्रान्तः क्रुद्धस् तमोऽन्धो वा क्षुत्पिपासाभयार्दितः  ।  
दानं पुण्यम् अकृत्वा तु प्रायश्चित्तं दिनत्रयम्  ॥ पर्_१२।५८(५७) ॥  
  
उपस्पृशेत् त्रिषवणं महानद्युपसङ्गमे  ।  
चीर्णान्ते चैव गां दद्याद् ब्राह्मणान् भोजयेद् दश  ॥ पर्_१२।५९(५८) ॥  
  
दुराचारस्य विप्रस्य निषिद्धाचरणस्य च  ।  
अन्नं भुक्त्वा द्विजः कुर्याद् दिनम् एकम् अभोजनम् (इइ,२, प्। ४५)  ॥ पर्_१२।६०(५९) ॥  
  
सदाचारस्य विप्रस्य तथा वेदान्तवेदिनः  ।  
भुक्त्वान्नं मुच्यते पापाद् अहोरात्रान्तरान् नरः  ॥ पर्_१२।६१(६०) ॥  
  
ऊर्ध्वोच्छिष्टम् अधोच्छिष्टम् अन्तरिक्षम् ऋतौ तथा  ।  
कृच्छ्रत्रयं प्रकुर्वीत अशौचमरणे तथा (इइ,२, प्। ४६)  ॥ पर्_१२।६२(६१) ॥  
  
कृच्छ्रं देव्य् अयुतं चैव प्राणायामशतद्वयम्  ।  
पुण्यतीर्थे ऽनार्द्रशिरः स्नानं द्वादशसङ्ख्यया  ॥ पर्_१२।६३(६२) ॥  
  
द्वियोजने तीर्थयात्रा कृच्छ्रम् एकं प्रकल्पितम्  ।  
गृहस्थः कामतः कुर्याद् रेतसः स्खलनं भुवि (इइ,२, प्। ४८)  ॥ पर्_१२।६४(६३) ॥  
  
सहस्रं तु जपेद् देव्याः प्राणायामैस् त्रिभिः सह  ।  
चतुर्विद्योपपन्नस् तु विधिवद् ब्रह्मघातके (इइ,२, प्। ५०)  ॥ पर्_१२।६५(६४) ॥  
  
समुद्रसेतुगमनं प्रायश्चित्तं विनिर्दिशेत्  ।  
सेतुबन्धपथे भिक्षां चातुर्वर्ण्यात् समाचरेत्  ॥ पर्_१२।६६(६५) ॥  
  
वर्जयित्वा विकर्मस्थांश् छत्रोपानद्विवर्जितः  ।  
अहं दुष्कृतकर्मा वै महापातककारकः (इइ,२, प्। ५१)  ॥ पर्_१२।६७(६६) ॥  
  
गृहद्वारेषु तिष्ठामि भिक्षार्थी ब्रह्मघातकः  ।  
गोकुलेषु वसेच् चैव ग्रामेषु नगरेषु वा  ॥ पर्_१२।६८(६७) ॥  
  
तपो वनेषु तीर्थेषु नदीप्रस्रवणेषु वा  ।  
एतेषु ख्यापयन्न् एनः पुण्यं गत्वा तु सागरम् (इइ,२, प्। ५२)  ॥ पर्_१२।६९(६८) ॥  
  
दशयोजनविस्तीर्णं शतयोजनम् आयतम्  ।  
रामचन्द्रसमादिष्ट- नलसञ्चयसञ्चितम्  ॥ पर्_१२।७०(६९) ॥  
  
सेतुं दृष्ट्वा समुद्रस्य ब्रह्महत्यां व्यपोहति  ।  
सेतुं दृष्ट्वा विशुद्धात्मा त्व् अवगाहेत सागरम्  ॥ पर्_१२।७१(७०) ॥  
  
यजेत वाश्वमेधेन राजा तु पृथिवीपतिः  ।  
पुनः प्रत्यागते वेश्म वासार्थम् उपसर्पति (इइ,२, प्। ५४)  ॥ पर्_१२।७२(७१) ॥  
  
सपुत्रः सह भृत्यैश् च कुर्याद् ब्राह्मणभोजनम्  ।  
गाश् चैवैकशतं दद्याच् चतुर्विध्येषु दक्षिणाम्  ॥ पर्_१२।७३(७२) ॥  
  
ब्राह्मणानां प्रसादेन ब्रह्महा तु विमुच्यते  ।  
सवनस्थां स्त्रियं हत्वा ब्रह्महत्याव्रतं चरेत् (इइ,२, प्। ७६)  ॥ पर्_१२।७४(७३) ॥  
  
मद्यपश् च द्विजः कुर्यान् नदीं गत्वा समुद्रगाम्  ।  
चान्द्रायणे ततश् चीर्णे कुर्याद् ब्राह्मणभोजनम् (इइ,२, प्। ७७)  ॥ पर्_१२।७५(७४) ॥  
  
अनडुत्सहितां गां च दद्याद् विप्रेषु दक्षिणाम्  ।  
सुरापानं सकृत् कृत्वा अग्निवर्णं सुरां पिबेत् (इइ,२, प्। ८०)  ॥ पर्_१२।७६(७५) ॥  
  
स पावयेद् अथात्मानम् इहलोके परत्र च  ।  
अपहृत्य सुवर्णं तु ब्राह्मणस्य ततः स्वयम् (इइ,२, प्। ८४)  ॥ पर्_१२।७७(७६) ॥  
  
गच्छेन् मुसलम् आदाय राजाभ्याशं वधाय तु  ।  
ततः शुद्धिम् अवाप्नोति राज्ञासौ मुक्त एव च  ॥ पर्_१२।७८(७७) ॥  
  
कामतस् तु कृतं यत् स्यान् नान्यथा वधम् अर्हति  ।  
आसनाच् छयनाद् यानात् सम्भाषात् सह भोजनात् (इइ,२, प्। ९०)  ॥ पर्_१२।७९(७८) ॥  
  
सङ्क्रामन्ति हि पापानि तैलबिन्दुर् इवाम्भसि  ।  
चान्द्रायणं यावकं तु तुलापुरुष एव च (इइ,२, प्। ९१)  ॥ पर्_१२।८०(७९) ॥  
  
गवां चैवानुगमनं सर्वपापप्रणाशनम्  ।  
एतत् पाराशरं शास्त्रं श्लोकानां शतपञ्चकं  ।  
द्विनवत्या समायुक्तं धर्मशास्त्रस्य सङ्ग्रहः (इइ,२, प्। २८७; बि: ५३४)  ॥  
पर्_१२।[८१(८०)] ॥  
  
यथाध्ययनकर्माणि धर्मशास्त्रम् इदं तथा  ।  
अध्येतव्यं प्रयत्नेन नियतं स्वर्गगामिना (इइ,२, प्। २८८)  ॥ पर्_१२।[८२](८१) ॥  
  
  
**************************ड़िनिस्******************************  
  
  
नो मूल तेXत् ड़ोर् माद्हवऽस् टीका ओन् व्यवहारकाण्ड (वोल्। ३, पर्त्स्  
१ । २)  
  
  
  
  
