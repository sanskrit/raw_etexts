+++
title = "Maitrayani-Samhita, analytic text"

+++
## Intro
  
  
  
  
Maitrayani-Samhita, analytic text  
  
  
  
Maitrayani-Samhita  
  

  
Based on Schroeder, Leopold von: Maitrāyaṇī Saṃhitā. Die Saṃhitā der Maitrāyaṇīya-Śākhā. Leipzig : 1881-1886
  
Repr. Wiesbaden : 1970-1972   

  
Input by Thesaurus Indogermanischer Text- und Sprachmaterialien (TITUS)
  
[GRETIL-Version vom 01.12.2016]  
  

  
LICENSE
  
This file is based on the text available at:
  
http://titus.uni-frankfurt.de/texte/etcs/ind/aind/ved/yvs/ms/ms.htm  

  
Electronically prepared by Makoto Fushimi, Osaka, 2015;
  
TITUS version by Jost Gippert,
  
Frankfurt a/M, 5.5.2016  

  
It is provided under the following notice on copyright and etiquette:
  
All texts that can be downloaded via http from the TITUS server
  
can be used freely for scholarly purposes, provided
  
that they are quoted as sources and the name(s) of the editor(s)
  
and the date of last changes are indicated in publications.
  
The texts must not be used for any kind of commercial usage.
  
Downloading of some of the texts is restricted to members of the TITUS project.
  
(http://titus.uni-frankfurt.de/texte/titus.htm#titus)  
  

  
STRUCTURE OF REFERENCES
  
MS_n,nn.nn =  Maitrāyaṇī-Saṃhitā_Kāṇḍa,Prapāṭhaka.Anuvāka  
  

  
MARKUP  
Notes  
Page References  
  

  
ANALYTIC VERSION according to source file
  
Resolved sandhis have been maintained and are indicated by comma (,).  
  
  
  
  
  

  



## पाठः
  
  
  
  
  
  
  

  
मैत्रायणी-संहिता  
  
[पगे इ,१]
  
इषे त्वा सुभूताय वायवः स्थ देवो वः सविता प्रार्पयतु श्रेष्ठतमाय कर्मणे, आप्यायध्वम् अघ्न्या देवेभ्या इन्द्राय भागम्, मा वः स्तेन ईशत माघशंसो धुर्वा अस्मिन् गोपतौ स्यात बह्वीस्, यजमानस्य पशून् पाहि ॥म्स्_१,१।१॥  

  
गोषद् असि प्रत्युष्टं रक्षः प्रत्युष्टारातिः ॥  

  
     प्रेयम् अगाद् धिषणा बर्हिर् अछ मनुना कृता स्वधया वितष्टा ।
  
     तयावहन्ते कवयः पुरस्तात् ॥  

  
देवानां परिषूतम् असि विष्णोः स्तुपस्, अतिसृष्टो गवां भागस्, देवस्य त्वा सवितुः प्रसवे ऽश्विनोर् बाहुभ्यां पूष्णो हस्ताभ्यां बर्हिर् देवसदनं दामि ॥  
  
[पगे इ,२]
  
अतस् त्वं बर्हिः शतवल्शं विरोह सहस्रवल्शा वि वयं रुहेम ॥  

  
अयुपिता योनिस्, अदित्या रास्नासि, इन्द्राण्याः संनहनम्, पूषा ते ग्रन्थिं ग्रथ्नातु स ते मास्थात्, इन्द्रस्य त्वा बाहुभ्याम् उद्यछे बृहस्पतेर् मूर्ध्नाहरामि, उर्व् अन्तरिक्षं वीहि, अदित्यास् त्वा पृष्ठे सादयामि ॥म्स्_१,१।२॥  

  
शुन्धध्वं दैव्याय कर्मणे वसूनां पवित्रम् असि शतधारं सहस्रधारम् अछिद्रतनु ॥  

  
द्यौर् असि पृथिव्य् असि मातरिश्वनो घर्मः ॥  

  
विश्वहोतुर् धामन्त् सीद ॥  

  
पोषाय त्वा, अदित्या रास्नासि काम् अधुक्षः सा विश्वायुर् अस्त्व् असौ काम् अधुक्षः सा विश्वभूर् अस्त्व् असौ काम् अधुक्षः सा विश्वकर्मास्त्व् असौ हुतः स्तोकस्, हुतो द्रप्सस्, अग्ने पाहि विप्रुषः सुपचा देवेभ्यो हव्यं पच, अग्नये त्वा बृहते नाकाय स्वाहा द्यावापृथिवीभ्याम् इन्द्राय त्वा भागं सोमेनातनच्मि विष्णो हव्यं रक्षस्व, आपो जागृत ॥म्स्_१,१।३॥  

  
वेषाय वाम्, कर्मणे वाम्, सुकृताय वाम्, देवीर् आपो ऽग्रेगुवो ऽग्रेणीयो ऽग्रे ऽस्य यज्ञस्य प्रेत, अग्रं यज्ञं नयताग्रं यज्ञपतिम्, युष्मान् इन्द्रो ऽवृणीत वृत्रतूर्ये यूयम् इन्द्रम् अवृणीध्वं वृत्रतूर्ये प्रोक्षिताः स्थ संसीदन्तां दैवीर् विशस्, वानस्पत्यासि वर्षवृद्धम् असि, उर्व् अन्तरिक्षं वीहि प्रत्युष्टं रक्षः प्रत्युष्टारातिर् धूर् असि ध्वर ध्वरन्तं यो अस्मान् ध्वरात्, यं वयं ध्वराम तं ध्वर ॥म्स्_१,१।४॥  
  
[पगे इ,३]
  
देवानाम् असि वह्नितमं सस्नितमं पप्रितमं जुष्टतमं देवहूतमम् अह्रुतम् असि हविर्धानम्, दृंहस्व मा ह्वार् विष्णोः क्रमो ऽसि, उरु वाताय मित्रस्य वश् चक्षुषा प्रेक्षे देवस्य वः सवितुः प्रसवे ऽश्विनोर् बाहुभ्यां पूष्णो हस्ताभ्याम्, यछन्तु पञ्च गोपीथाय वो नारातये, अग्नये वो जुष्टान् निर्वपामि, अमुष्मै वो जुष्टान् इदं देवानाम् इदम् उ नः सह दृंहन्तां दुर्याः स्वाहा द्यावापृथिवीभ्याम्, निर् वरुणस्य पाशाद् अमुक्षि स्वर् अभिव्यक्शं ज्योतिर् वैश्वानरम् उर्व् अन्तरिक्षं वीहि, अदित्या व उपस्थे सादयामि ॥म्स्_१,१।५॥  

  
     देवो वः सवितोत्पुनात्व् अछिद्रेण पवित्रेण ।
  
     वसोः सूर्यस्य रश्मिभिः ॥  

  
अग्नये वो जुष्टान् प्रोक्षामि, अमुष्मै वो जुष्टान् यद् वो ऽशुद्ध आलेभे तञ् शुन्धध्वम् अदित्यास् त्वग् असि, अवधूतं रक्षस्, अवधूतारातिस्, अदित्यास् त्वग् असि प्रति त्वादित्यास् त्वग् वेत्तु पृथुग्रावासि वानस्पत्यः प्रति त्वादित्यास् त्वग् वेत्तु, अग्नेर् जिह्वासि वाचो विसर्जनम् आयुषे वस्, बृहद्ग्रावासि वानस्पत्यस्, देवेभ्यो हव्यं शमीष्व सुशमि शमीष्व कुटरुर् असि मधुजिह्वस् त्वया वयं संघातंसंघातं जेष्म, इषम् आवद, ऊर्जम् आवद रायस्पोषम् आवद ॥म्स्_१,१।६॥  
  
[पगे इ,४]
  
वर्षवृद्धम् असि प्रति त्वा वर्षवृद्धं वेत्तु परापूतं रक्षः परापूतारातिः प्रविद्धो रक्षसां भागस्, अदित्यास् त्वग् असि, अवधूतं रक्षस्, अवधूतारातिस्, अदित्यास् त्वग् असि प्रति त्वादित्यास् त्वग् वेत्तु धिषणासि पार्वती प्रति त्वादित्यास् त्वग् वेत्तु धिषणासि पार्वती प्रति त्वा पार्वती वेत्तु, अदित्याः स्कम्भो ऽसि धान्यम् असि धिनुहि देवान् प्राणाय त्वा, अपानाय त्वा व्यानाय त्वा दीर्घाम् अनु प्रसृतिं संस्पृशेथाम् आयुषे वस्, मित्रस्य वश् चक्षुषावेक्षे देवो वः सविता हिरण्यपाणिर् उपगृह्णातु ॥म्स्_१,१।७॥  

  
निर्दग्धं रक्षस्, निर्दग्धारातिः समुद्रं मा धाक्, ध्रुवम् असि पृथिवीं दृंह, अपाग्ने ऽग्निम् आमादं जहि निः क्रव्यादं नुदस्व, अग्ने देवयजनं वह धरुणम् असि, अन्तरिक्षं दृंह धर्त्रम् असि दिवं दृंह धर्मासि विश्वा विश्वानि दृंह चिद् असि परिचिद् असि विश्वासु दिक्षु सीद सजातान् अस्मै यजमानाय परिवेशय सजाता इमं यजमानं परिविशन्तु वसूनां रुद्राणाम् आदित्यानां भृगूणाम् अङ्गिरसां घर्मस्य तपसा तप्यध्वम् ॥  

  
     यानि घर्मे कपालान्य् उपचिन्वन्ति वेधसः ।
  
     पूष्णस् तान्य् अपि व्रत इन्द्रवायू विमुञ्चताम् ॥म्स्_१,१।८॥  

  
देवस्य वः सवितुः प्रसवे ऽश्विनोर् बाहुभ्यां पूष्णो हस्ताभ्यां संवपामि ॥  
  
[पगे इ,५]
  
     देवो वः सवितोत्पुनात्व् अछिद्रेण पवित्रेण ।
  
     वसोः सूर्यस्य रश्मिभिः ॥  

  
     सम् आपा ओषधीभिर् गछन्तां सम् ओषधयो रसेन ।
  
     सं रेवतीर् जगतीः शिवाः शिवाभिः समसृक्षतापः ॥  

  
सीदन्तु विशस्, जनयत्यै त्वा घर्मो ऽसि विश्वायुस्, घर्म घर्मे श्रयस्व, उरु प्रथस्व, उरु ते यज्ञपतिः प्रथताम्, सं ते तन्वा तन्वः पृच्यन्ताम् ॥  

  
     परि वाजपतिः कविर् अग्निर् हव्यान्य् अक्रमीत् ।
  
     दधद् रत्नानि दाशुषे ॥  

  
देवस् त्वा सविता श्रपयतु वर्षिष्ठे अधि नाके पृथिव्यास्, अग्ने ब्रह्म गृह्णीष्व ॥म्स्_१,१।९॥  

  
देवस्य त्वा सवितुः प्रसवे ऽश्विनोर् बाहुभ्यां पूष्णो हस्ताभ्याम् आददे, इन्द्रस्य बाहुर् असि दक्षिणः सहस्रभृष्टिः शततेजास्, वायुस् तिग्मतेजाः पृथिवि देवयजनि मा हिंसिषं ता ओषधीनां मूलम्, व्रजं गछ गोस्थानम्, वर्षतु ते पर्जन्यस्, बधान देव सवितः शतेन पाशैः परमस्यां परावति यो अस्मान् द्वेष्टि यं च वयं द्विष्मस् तम् अत्र बधान सो ऽतो मा मोचि मा वः शिवा ओषधयो मूलं हिंसिषम्, व्रजं गछ गोस्थानम्, वर्षतु ते पर्जन्यस्, बधान देव सवितः शतेन पाशैः परमस्यां परावति यो अस्मान् द्वेष्टि यं च वयं द्विष्मस् तम् अत्र बधान सो ऽतो मा मोचि द्रप्सस् ते दिवं मा स्कान् व्रजं गछ गोस्थानम्, वर्षतु ते पर्जन्यस्, बधान देव सवितः शतेन पाशैः परमस्यां परावति यो अस्मान् द्वेष्टि यं च वयं द्विष्मस् तम् अत्र बधान सो ऽतो मा मोचि वसवस् त्वा परिगृह्णन्तु गायत्रेण छन्दसा रुद्रास् त्वा परिगृह्णन्तु त्रैष्टुभेन छन्दसा, आदित्यास् त्वा परिगृह्णन्तु जागतेन छन्दसा, अपाररुं पृथिव्या अदेवयजनम्, सत्यसद् असि, ऋतसद् असि घर्मसद् असि ॥  

  
     पुरा क्रूरस्य विसृपो विरप्शिन उदादाय पृथिवीं जीरदानुम् ।
  
     ताम् ऐरयंश् चन्द्रमसि स्वधाभिस् तां धीरासः कवयो ऽनुदिश्यायजन्त ॥म्स्_१,१।१०॥  

  
प्रत्युष्टं रक्षः प्रत्युष्टारातिर् आयुः प्राणं मा निर्मार्जीस्, चक्षुः श्रोत्रं मा निर्मार्जीस्, वाचं पशून् मा निर्मार्जीस्, यज्ञं प्रजां मा निर्मार्जीस् तेजो ऽसि शुक्रम् असि ज्योतिर् असि, अमृतम् असि वैश्वदेवम् असि ॥  

  
     हविर् असि वैश्वानरम् उन्नीतशुष्मं सत्यौजाः ।
  
     सहो ऽसि सहस्वारातिं सहस्व पृतनायतः ॥  

  
सहस्रवीर्यम् असि तन् मा जिन्व, आज्यस्याज्यम् असि हविषो हविः सत्यस्य सत्यम्, सत्याभिघृतम्, सत्येन त्वाभिघारयामि, अदब्धेन त्वा चक्षुषावेक्षे रायस्पोषाय सुप्रजास्त्वाय ॥  

  
     धामासि प्रियं देवानाम् अनाधृष्टं देवयजनम् ।
  
     देववीत्यै त्वा गृह्णामि ॥  

  
देवीर् आपः शुद्धा यूयं देवान् युयुध्वम्, शुद्धा वयं सुपरिविष्टाः परिवेष्टारो वो भूयास्म कृष्णो ऽस्य् आखरेष्ठस्, अग्नये घृतं भव वेदिर् असि बर्हिषे त्वा जुष्टं प्रोक्षामि बर्हिर् असि वेद्यै त्वा जुष्टं प्रोक्षामि स्वाहा पितृभ्यो घर्मपावभ्यः ॥म्स्_१,१।११॥  
आखरेष्ठस् : ड़्न् संधि इस् स्त्रन्गे। एद्।: आखरेष्ठा अग्नये। प्: आखरेष्ठः।  

  
पूषा ते ग्रन्थिं विष्यतु विष्णोः स्तुपो ऽसि, उरु प्रथस्वोर्णम्रदं स्वासस्थं देवेभ्यस्, गन्धर्वो ऽसि विश्वावसुर् विश्वस्माद् ईषमाणस्, यजमानस्य परिधिर् इड ईडितस्, इन्द्रस्य बाहुर् असि दक्षिणस्, यजमानस्य परिधिर् इड ईडितस्, मित्रावरुणौ त्वोत्तरतः परिधत्ताम्, यजमानस्य परिधिर् असीड ईडितः ॥  

  
नित्यहोतारं त्वा कवे द्युमन्तः समिधीमहि ॥  

  
वर्षिष्ठे अधि नाके पृथिव्याः सूर्यस् त्वा रश्मिभिः पुरस्तात् पातु कस्याश्चिद् अभिशस्त्यास्, विश्वजनस्य विधृती स्थस्, वसूनां रुद्राणाम् आदित्यानां सदो ऽसि स्रुचां योनिस्, द्यौर् असि जन्मना जुहूर् नाम प्रिया देवानां प्रियेण नाम्ना ध्रुवे सदसि सीद, अन्तरिक्षम् असि जन्मनोपभृन् नाम प्रिया देवानां प्रियेण नाम्ना ध्रुवे सदसि सीद पृथिव्य् असि जन्मना ध्रुवा नाम प्रिया देवानां प्रियेण नाम्ना ध्रुवे सदसि सीद ऋषभो ऽसि शाक्वरस्, वषट्कारस्य त्वा मात्रायां सादयामि ॥  

  
ध्रुवा असदन्न् ऋतस्य योनौ सुकृतस्य लोके ता विष्णो पाहि ॥  

  
पाहि यज्ञम्, पाहि यज्ञपतिम्, पाहि मां यज्ञन्यम् ॥  

  
विष्णूनि स्थ वैष्णवानि धामानि स्थ प्राजापत्यानि ॥म्स्_१,१।१२॥  

  
सूयमे मे ऽद्य स्तं स्वावृतौ सूपावृतौ, अग्नाविष्णू विजिहाथाम्, मा मा हिंसिष्टम्, लोकं मे लोककृतौ कृणुतम्, मा मोदोषिष्टम् आत्मानं मे पातम्, शिवौ भवतम् अद्य नस्, विष्णोः स्थामासि, इत इन्द्रस् तिष्ठन् वीर्यम् अकृणोद् देवताभिः समारभ्य ॥  

  
     ऊर्ध्वो अध्वरो दिविस्पृग् अह्रुतो यज्ञो यज्ञपतेः ।
  
     इन्द्रवान्त् स्ववान् बृहद्भाः ॥  

  
वीहि मधोर् घृतस्य स्वाहा सं ज्योतिषा ज्योतिः ॥  

  
     वाजस्य मा प्रसवेनोद्ग्राभेणोदजिग्रभत् ।
  
     अथा सपत्नान् इन्द्रो मे निग्राभेणाधरं अकः ॥  

  
     उद्ग्राभश् च निग्राभश् च ब्रह्म देवं अवीवृधत् ।
  
     अथा सपत्नान् इन्द्राग्नी मे विषूचीनान् व्यस्यताम् ॥  
  
[पगे इ,९]
  
वसुर् असि, उपावसुर् असि विश्वावसुर् असि, अप्तुभी रिहाणा व्यन्तु वयस्, वशा पृश्निर् भूत्वा मरुतो गछ ततो नो वृष्ट्यावत ॥  

  
     संस्रावभागाः स्थेषा बृहन्तः प्रस्तरेष्ठा बर्हिषदश् च देवाः ।
  
     इमां वाचम् अभि विश्वे गृणन्तः स्वाहा देवा अमृता मादयन्ताम् ॥  

  
देवा गातुविदो गातुं वित्त्वा गातुम् इत मनसस्पते सुधात्व् इमं यज्ञं दिवि देवेषु वाते धाः स्वाहा ॥म्स्_१,१।१३॥  

  
आपो देवीः शुन्धत मा मधुमन्तं मधुमतीर् देवयज्यायै ॥  

  
     ओषधे त्रायस्वैनं स्वधिते मैनं हिंसीः ।
  
     या ते शिवतमा तनूस् तयैनम् उपस्पृश ॥  

  
देवश्रुद् इमान् प्रवपे स्वस्त्य् उत्तरं अशीय ॥  

  
     हिरण्यवर्णाः शुचयः पावकाः प्रचक्रमुर् हित्वावद्यम् आपः ।
  
     शतं पवित्रा विततान्य् आसु तेभिर् मा देवः सविता पुनातु ॥  
  
[पगे इ,१०]
  
     आपो मा मातरः सूदयन्तु घृतेन मा घृतप्वः पुनन्तु ।
  
     विश्वं हि रिप्रं प्रवहन्तु देवीर् उद् इद् आभ्यः शुचिर् आ पूत एमि ॥  

  
विष्णोः शर्मासि शर्म मे यच्छ, ऊर्जे त्वा महीनां पयो ऽस्य् अपाम् ओषधीनां रसस्, वर्चोधा असि वर्चो मे धेहि ॥  

  
वृत्रस्यासि कनीनिका चक्षुषो मे वयोधास्, अन्तर् अहं त्वया द्वेषो अन्तर् अरातीर् दधे महता पर्वतेन चक्षुष्पा असि चक्षुर् मे पाहि ॥  

  
चित्पतिस् त्वा पुनातु वाचस्पतिस् त्वा पुनातु ॥  

  
     देवस् त्वा सविता पुनात्व् अछिद्रेण पवित्रेण ।
  
     वसोः सूर्यस्य रश्मिभिः ॥  

  
तस्य ते पवित्रपते पवित्रेण यस्मै कं पुने तञ् शकेयम् ॥म्स्_१,२।१॥  

  
आकूत्यै प्रयुजे अग्नये स्वाहा मेधायै मनसे अग्नये स्वाहा दीक्षायै तपसे अग्नये स्वाहा सरस्वत्यै पूष्णे अग्नये स्वाहा ॥  

  
     आपो देवीर् बृहतीर् विश्वशंभुवो द्यावापृथिवी उरो अन्तरिक्ष ।
  
     बृहस्पतिर् नो हविषा वृधातु ॥ स्वाहा ॥  

  
     विश्वो देवस्य नेतुर् मर्तो वुरीत सख्यम् ।
  
     विश्वो राय इषुध्यति द्युम्नं वृणीत पुष्यसे ॥ स्वाहा ॥  

  
ऋक्सामयोः शिल्पे स्थस् ते वाम् आरभे, आ मोदृचः पातम्, विष्णोः शर्मासि शर्म मे यछ नमस् ते अस्तु मा मा हिंसीः ॥  
  
[पगे इ,११]
  
     इमां धियं शिक्षमाणस्य देव क्रतुं दक्षं वरुण संशिशाधि ।
  
     ययाति विश्वा दुरिता तरेम सुतर्माणम् अधि नावं रुहेयम् ॥  

  
सूर्याग्नी द्यावापृथिवी उरो अन्तरिक्षाप ओषधयास्, उप मा दीक्षायां दीक्षापतयो ह्वयध्वम्, देव सवितस् त्वं दीक्षाया दीक्षापतिर् असि, इत्थं मा सन्तं पाहि, ऊर्ग् अस्य् आङ्गिरस्य् ऊर्णम्रदास्, ऊर्जं मयि धेहि, इन्द्रस्य योनिर् असि गोपाय मा नमस् ते अस्तु मा मा हिंसीः ॥  

  
     कृषिं सुसस्याम् उत्कृषे सुपिप्पला ओषधीस् कृधि ।
  
     विषाणे विष्यैतं ग्रन्थिं यद् अस्य गुष्पितं हृदि मनो यद् अस्य गुष्पितम् ॥  

  
बृहन्न् असि वानस्पत्यः सुद्युम्नो द्युम्नं यजमानाय धेहि नक्षत्राणां मातीकाशात् पाहि ॥  

  
     आ वो देवास ईमहे वामं प्रयत्य् अध्वरे ।
  
     यद् वो देवास आगुरि यज्ञियासो हवामहे ॥  

  
स्वाहा यज्ञं मनसः स्वाहा दिवः स्वाहा पृथिव्याः स्वाहोरोर् अन्तरिक्षात् स्वाहा वातात् परिगृह्णामि स्वाहा ॥म्स्_१,२।२॥  

  
नक्षत्राणां सकाशान् मा यौषम्, व्रतं चरत ॥  

  
     दैवीं धियं मनामहे सुमृडीकाम् अभिष्टये ।
  
     वर्चोधां यज्ञवाहसं सुतीर्था नो असद् वशे ॥  

  
ये देवा मनुजाता मनोयुजः सुदक्षा दक्षपितरस् ते नो ऽवन्तु ते नः पान्तु तेभ्यः स्वाहा ॥  
  
[पगे इ,१२]
  
     शिवाः पीता भवत यूयम् आपो अस्माकं योना उदरे सुशेवाः ।
  
     इरावतीर् अनमीवा अनागसः शिवा नो भवत जीवसे ॥  

  
     कामो हविषां मन्दिष्ठो ऽग्ने त्वं सु जागृहि वयं सु मन्दिषीमहि ।
  
     गोपाय नः स्वस्तये प्रबुधे नः पुनस् कृधि ॥  

  
     पुनर् मनः पुनर् आयुर् ना आगात् पुनः प्राणः पुनर् आकूतम् आगात् ।
  
     वैश्वानरो ऽदब्धस् तनूपा अपबाधतां दुरितानि विश्वा ॥  

  
     त्वम् अग्ने व्रतपा असि देव आ मर्त्येष्व् आ ।
  
     त्वं यज्ञेष्व् ईड्यो व्रतम् अस्मासु धारय ॥  

  
पूषा सनीनाम्, सोमो राधसाम्, मा पृणन् पूर्त्या विराधिष्ट मा वयम् आयुषा वर्चसा च रास्वेयत् सोम, आ भूयो भर देवः सविता वसोर् वसुदावा वायुर् गोपास् त्वष्टाधिपतिः पुषा प्रतिग्रहीता देवीर् आपो अपां नपाद् य ऊर्मिर् हविष्य इन्द्रियावान् मदिन्तमस् तं वो मा क्रमिषम्, याः पशूनाम् ऋषभे वाचस् ताः सूर्यो अग्रे शुक्रो अग्रे ताः प्रहिणोमि यथाभागं वो अत्र शिवा नः पुनर् आयन्तु वाचस्, वायवे त्वा वरुणाय त्वा रुद्राय त्वा निरृत्यै त्वा, इन्द्राय त्वा मरुद्भ्यस् त्वा ॥म्स्_१,२।३॥  
  
[पगे इ,१३]
  
इयं ते शुक्र तनूर् इदं वर्चस् तया संभव भ्राजं गछ जूर् असि धृता मनसा जुष्टा विष्णवे तस्यास् ते सत्यसवसः प्रसवे तन्वो यन्त्रम् अशीय स्वाहा शुक्रम् असि चन्द्रम् असि, अमृतम् असि वैश्वदेवम् असि चिद् असि मनासि धीर् असि दक्षिणासि यज्ञियासि क्षत्रियासि, अदितिर् अस्य् उभयतःशीर्ष्णी सा नः सुप्राची सुप्रतीची भव मित्रस् त्वा पदि बध्नातु पूषाध्वनः पातु, इन्द्रायाध्यक्षाय, अनु त्वा माता मन्यताम् अनु पिता, अनु भ्राता सगर्भ्यस्, अनु सखा सयूथ्यः सा देवि देवम् अछेहि, इन्द्राय सोमम्, रुद्रस् त्वावर्तयतु स्वस्ति सोमसखा पुनर् एहि वस्व्य् असि रुद्रासि, अदितिर् असि, आदित्यासि चन्द्रासि रुद्रासि बृहस्पतिष् ट्वा सुम्ने रम्णातु रुद्रो वसुभिर् आचके पृथिव्यास् त्वा मूर्धन्न् आजिघर्मि यज्ञिया इडायास् पदे घृतवति स्वाहा, अस्मे रमस्व, अस्मे ते रायस् तव रायस् तवतव रायस्, मा रायस्पोषेण वियौष्म त्वष्ट्रिमन्तस् त्वा सपेम ॥म्स्_१,२।४॥  

  
     सूर्यस्य चक्षुर् आरुहम् अग्नेर् अक्ष्णः कनीनिकाम् ।
  
     यद् एतशेभिर् ईयसे भ्राजमानो विपश्चिता ॥  
  
[पगे इ,१४]
  
     अपि पन्थाम् अगन्महि स्वस्तिगाम् अनेहसम् ।
  
     येन विश्वाः परि द्विषो वृणक्ति विन्दते वसु ॥  

  
आस्माको ऽसि शुक्रस् ते ग्रहः स्वाहा त्वा विचिद्भ्यः ॥  

  
     अभि त्यं देवं सवितारमोण्योः कविक्रतुम् अर्चामि सत्यसवसं रत्नधाम् अभि प्रियं मतिम् ।
  
     ऊर्ध्वा यस्यामतिर् भा अदिद्युतत् सवीमनि हिरण्यपाणिर् अमिमीत सुक्रतुः कृपा स्वः ॥  

  
प्रजाभ्यस् त्वा प्रजास् त्वानुप्राणन्तु प्रजाः पाहि शुक्रं ते शुक्र शुक्रेण चन्द्रं चन्द्रेणामृतम् अमृतेन क्रीणामि देव सोम शक्म यत् ते गोस्, अस्मे ते चन्द्राणि तपसस् तनूर् असि प्रजापतेर् वर्णः सहस्रपोषं पुष्यन्ती परमेण पशुना क्रीयस्व, अस्मे ते बन्धुः सुवाङ् नभ्राड् अङ्घारे बम्भारे ऽस्तर् अहस्त कृशानो, एते वः सोमक्रयणास् तान् रक्षध्वम्, मा वो दभन् दुश्चक्षा वो मावक्शत् ॥म्स्_१,२।५॥  
सोमक्रयणास् : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  
  
[पगे इ,१५]
  
स्वजा असि स्वभूर् असि, अस्मे कर्मणे जातस्, ऋतेन त्वा गृह्णामि, ऋतेन नः पाहि मित्रो ना एहि सुमित्रधः सह रायस्पोषेण, इन्द्रस्योरुम् आविश दक्षिणम् उशन्न् उशन्तं स्योनः स्योनम् ॥  

  
     उद् आयुषा स्वायुषोद् ओषधीनां रसेन ।
  
     उत् पर्जन्यस्य धाम्नोदस्थाम् अमृतं अनु ॥  

  
उर्व् अन्तरिक्षं वीहि, अदित्याः सदा आसीद ॥  

  
     अस्तभ्नाद् द्याम् ऋषभो अन्तरिक्षम् अमिमीत वरिमाणं पृथिव्याः ।
  
     आसीदद् विश्वा भुवनानि सम्राड् विश्वेत् तानि वरुणस्य व्रतानि ॥  

  
     वनेषु व्य् अन्तरिक्षं ततान वाजम् अर्वत्सु पयो अघ्न्यासु ।
  
     हृत्सु क्रतुं वरुणं दिक्ष्व् अग्निं दिवि सूर्यम् अदधात् सोमम् अद्रौ ॥  

  
धूर् असि ध्वर ध्वरन्तं यो अस्मान् ध्वरात्, यं वयं ध्वराम तं ध्वर ॥  

  
वारुणम् असि वरुणस् त्वोत्तभ्नातु वरुणस्य स्कम्भो ऽसि ॥  

  
     प्रच्यवस्व भुवनस्पते विश्वान्य् अभि धामानि ।
  
     मा त्वा परिपरिणो मा परिपन्थिनो मा त्वा वृका अघायवो विदन् ॥  

  
     श्येनो भूत्वा परापत यजमानस्य नो गृहे संस्कृतम् ।
  
     देवेभ्यः सुत्यायै ॥  

  
     नमो मित्रस्य वरुणस्य चक्षसे महो देवाय तद् ऋतं सपर्यत ।
  
     दूरेदृशे देवजाताय केतवे दिवस् पुत्राय सूर्याय शंसत ॥  
  
[पगे इ,१६]
  
वारुणम् असि वरुणस् त्वोत्तभ्नातु वरुणस्य स्कम्भसर्जनम् असि ॥  

  
विचृत्तो वरुणस्य पाशः प्रत्यस्तो वरुणस्य पाशस्, नमो वरुणस्य पाशाय, अग्नेस् तनूर् असि विष्णवे त्वा सोमस्य तनूर् असि विष्णवे त्वा, अतिथेर् आतिथ्यम् असि विष्णवे त्वा, अग्नये त्वा रायस्पोषदे विष्णवे त्वा श्येनाय त्वा सोमभृते विष्णवे त्वा वारुणम् असि वरुणो ऽसि धृतव्रतस्, वरुणस्य ऋतसदनम् आसीद वरुणाय त्वा ॥म्स्_१,२।६॥  

  
अग्नेर् जनित्रम् असि वृषणौ स्थस्, उर्वश्य् असि, आयुर् असि पुरूरवा असि गायत्रम् असि त्रिष्टुब् असि जगद् असि ॥  

  
भवतं नः समनसौ समोकसौ सचेतसा अरेपसौ ॥  

  
मा यज्ञं हिंसिष्टं मा यज्ञपतिं जातवेदसौ शिवौ भवतम् अद्य नः ॥  

  
अग्ना अग्निश् चरति प्रविष्टा ऋषीणां पुत्रो अधिराज एषः ॥  

  
तस्मै विधेम हविषा वयं मा देवानां यूयुपाम भागधेयम् ॥  

  
आपतये त्वा गृह्णामि परिपतये त्वा गृह्णामि तनूनप्त्रे शक्मने शक्वराय शक्मना ओजिष्ठाय, अनाधृष्टम् अस्य् अनाधृष्यं देवानाम् ओजः ॥ अभिशस्तिपा अनभिशस्तेन्यम् ॥  

  
अनु म इदं व्रतं व्रतपतिर् मन्यताम् अनु दीक्षां दीक्षापतिस्, अञ्जसा सत्यम् उपागाम्, सुविते मा धास्, अग्ने व्रतपते या मम तनूर् एषा सा त्वयि, अग्ने व्रतपते या तव तनूर् इयं सा मयि सह नौ व्रतपते व्रतिनोर् व्रतानि, अंशुरंशुष् टे देव सोमाप्यायताम् इन्द्रायैकधनविदे, आ त्वम् इन्द्राय प्यायस्व, आ तुभ्यम् इन्द्रः प्यायताम् आप्यायय सखीन्त् सन्या मेधया स्वस्ति ते देव सोम सुत्याम् अशीय स्वस्त्य् उदृचम् एष्टा राया एष्टा वामानि प्रेषे भगाय ऋतम् ऋतवादिभ्यस्, नमो दिवे नमः पृथिव्यै ॥  

  
     या ते अग्ने ऽयाशया तनूर् वर्षिष्ठा गहेनष्ठा ।
  
     त्वेषं वचो अपावधीर् उग्रं वचो अपावधीः ॥ स्वाहा ॥  

  
या ते अग्ने रजाशया या ते अग्ने हराशया या ते अग्ने रुद्रिया तनूस् तया नः पाहि तस्यै ते स्वाहा ॥म्स्_१,२।७॥  

  
तप्तायनी मे ऽसि वित्तायनी मे ऽसि, अवतान् मा नाथितम् अवताद् व्यथितम् अग्ने अङ्गिरो यो ऽस्यां पृथिव्याम् अध्य् अस्य् आयुना नाम्नेहि वसवस् त्वा हरन्तु गायत्रेण छन्दसा वित्स्व यज्ञपतेस्, यत् ते ऽनाधृष्टं धामानाधृष्यं तेन त्वादधे, अग्ने अङ्गिरो यो द्वितीयस्यां पृथिव्याम् अध्य् अस्य् आयुना नाम्नेहि रुद्रास् त्वा हरन्तु त्रैष्टुभेन छन्दसा वित्स्व यज्ञपतेस्, यत् ते ऽनाधृष्टं धामानाधृष्यं तेन त्वादधे, अग्ने अङ्गिरो यस् तृतीयस्यां पृथिव्याम् अध्य् अस्य् आयुना नाम्नेहि, आदित्यास् त्वा हरन्तु जागतेन छन्दसा वित्स्व यज्ञपतेस्, यत् ते ऽनाधृष्टं धामानाधृष्यं तेन त्वादधे विदेर् अग्ने नभो नाम यत् ते सिंहीर् असि महिषीर् असि देवेभ्यः शुन्धस्व देवेभ्यः शुम्भस्व, इन्द्रघोषास् त्वा पुरस्ताद् वसुभिः पान्तु पितरस् त्वा मनोजवा दक्षिणतः पान्तु रुद्रास् त्वा प्रचेतसः पश्चात् पान्तु विश्वकर्मा त्वादित्यैर् उत्तरात् पातु सिंहीर् असि सपत्नसाही स्वाहा सिंहीर् असि रायस्पोषवनिः स्वाहा सिंहीर् असि सुप्रजावनिः स्वाहा सिंहीर् अस्य् आदित्यवनिः सजातवनिः स्वाहा सिंहीर् असि, आवह देवान् देवायते यजमानाय स्वाहा भूतेभ्यस् त्वा विश्वायुर् असि पृथिवीं दृंह ध्रुवक्षितिर् असि, अन्तरिक्षं दृंह, अच्युतक्षिद् असि दिवं दृंह, अग्नेर् भस्मासि, अग्नेः पुरीषम् असि, अग्नेः कुलायम् असि ॥  

  
     विभ्राड् बृहत् पिबतु सोम्यं मध्व् आयुर् दधद् यज्ञपता अविह्रुतम् ।
  
     वातजूतो यो अभिरक्षति त्मना प्रजाः पिपर्ति बहुधा विराजति ॥म्स्_१,२।८॥  

  
देवश्रुतौ देवेष्व् आघोषेथाम् ॥  

  
     युञ्जते मन उत युञ्जते धियो विप्रा विप्रस्य बृहतो विपश्चितः ।
  
     वि होत्रा दधे वयुनाविद् एका इन् मही देवस्य सवितुः परिष्टुतिः ॥  

  
     अप जन्यं भयं नुद मा चक्रा आवृत्सत ।
  
     गृहं सोमस्य गछतं गछद् इन्द्रस्य निष्कृतम् ॥  

  
     इदं विष्णुर् विचक्रमे त्रेधा निदधे पदा ।
  
     समूढम् अस्य पांसुरे ॥  

  
     इरावती धेनुमती हि भूतं सूयवसिनी मनवे यशस्ये ।
  
     व्यष्कभ्ना रोदसी विष्ण एते दाधर्थ पृथिवीम् अभितो मयूखैः ॥  

  
सुवाग् आवद देव दुर्यं अरिष्यन्न् अरिष्यतः ॥  

  
     आ नो वीरो जायतां कर्मण्यो ऽभिशस्तिपा अनभिशस्तेन्यः ।
  
     यं बहवो ऽनुजीवान् यो बहूनाम् असद् वशी ॥  

  
वैष्णवम् असि विष्णुस् त्वोत्तभ्नातु ॥  

  
     दिवो विष्ण उत वा पृथिव्या उरोर् वा विष्णो बृहतो अन्तरिक्षात् ।
  
     हस्तौ पृणस्व बहुभिर् वसव्यैर् आ प्रयछ दक्षिणाद् ओत सव्यात् ॥  

  
     विष्णोर् नु कं वीर्याणि प्रवोचं यः पार्थिवानि विममे रजांसि ।
  
     यो अस्कभायद् उत्तरं सधस्थं विचक्रमाणस् त्रेधोरुगायः ॥  

  
विष्णोः पृष्ठम् असि विष्णो रराटम् असि विष्णोः शिप्रे स्थस्, विष्णोः स्यूर् असि विष्णोर् ध्रुवो ऽसि वैष्णवम् असि विष्णवे त्वा ॥  

  
     प्र तद् विष्णुः स्तवते वीर्येण मृगो न भीमः कुचरो गिरिष्ठाः ।
  
     यस्योरुषु त्रिषु विक्रमणेष्व् अधिक्षियन्ति भुवनानि विश्वा ॥म्स्_१,२।९॥  

  
देवस्य त्वा सवितुः प्रसवे ऽश्विनोर् बाहुभ्यां पूष्णो हस्ताभ्याम् आददे, अभ्रिर् असि नारिर् असि, इदम् अहं रक्षसो ग्रीवा अपिकृन्तामि, इदम् अहं यो मे समानो यो ऽसमानो ऽरातीयति तस्य ग्रीवा अपिकृन्तामि बृहन्न् असि बृहद्रायास्, बृहतीम् इन्द्राय वाचं वद रक्षोहणं वलगहनं वैष्णवीम्, सम्राड् असि सपत्नहा, इदम् अहं तान् वलगान् उद्वपामि यान् मे समानो यान् असमानो निचखान ये कुल्फदघ्ने निरस्तो वलगः स्वराड् अस्य् अभिमातिहा, इदम् अहं तान् वलगान् उद्वपामि यान् मे सजातो यान् असजातो निचखान ये जानुदघ्ने निरस्तो वलगस्, विराड् असि रक्षोहा, इदम् अहं तान् वलगान् उद्वपामि यान् मे सबन्धुर् यान् असबन्धुर् निचखान ये नाभिदघ्ने निरस्तो वलगः सत्रराड् अस्य् अशस्तिहा, इदम् अहं तान् वलगान् उद्वपामि यान् मे भ्रातृव्यो यान् अभ्रातृव्यो निचखान ये अंसदघ्ने निरस्तो वलगः सर्वराड् अस्य् अरातीयतो हन्ता, इदम् अहं तान् वलगान् उद्वपामि यान् मे सजन्यो यान् असजन्यो निचखान ये शीर्षदघ्ने निरस्तो वलगः ॥  

  
     संमृश इमान् आयुषे वर्चसे च देवानां निधिर् असि द्वेषोयवनः ।
  
     युयोध्य् अस्मद् द्वेषांसि यानि कानि च चकृम ॥  

  
     देवानाम् इदं निहितं यद् अस्त्य् अथाभाहि प्रदिशश् चतस्रः ।
  
     कृण्वानो अन्यं अधरान्त् सपत्नान् ॥म्स्_१,२।१०॥  

  
पृथिव्यै त्वा, अन्तरिक्षाय त्वा दिवे त्वा शुन्धन्तां लोकाः पितृषदनास्, यवो ऽसि यवय द्वेषो अस्मत्, यवयारातिम्, पितृषदनं त्वा लोकम् अवस्तृणामि ॥  

  
     उञ्श्रयस्व वनस्पते सजूर् देवेन बर्हिषा ।
  
     नितानस् त्वा मारुतो निहन्तु मित्रावरुणौ ध्रुवेण धर्मणा ॥  
  
[पगे इ,२१]
  
ब्रह्मवनिं त्वा क्षत्रवनिं पर्यूहामि ब्रह्म दृंह क्षत्रं दृंह रायस्पोषं दृंह प्रजां दृंह सजातान् अस्मै यजमानाय दृंह ॥  

  
घृतेन द्यावापृथिवी आपृण विश्वजनस्य छायासि ॥  

  
     परि त्वा गिर्वणो गिर इमा भवन्तु विश्वतः ।
  
     वृद्धायुम् अनु वृद्धयो जुष्टा भवन्तु जुष्टयः ॥  

  
इन्द्राय त्वा, इन्द्रस्य स्यूर् असि, इन्द्रस्य ध्रुवो ऽसि, ऐन्द्रम् असि, इन्द्राय त्वा रक्षोघ्नो वो वलगघ्नः प्रोक्षामि वैष्णवान् रक्षोहणं त्वा वलगहनम् अवसिञ्चामि वैष्णवम्, रक्षोहणं त्वा वलगहनम् अवस्तृणामि वैष्णवम्, रक्षोघ्नी वां वलगघ्नी उपदधामि वैष्णवी रक्षोघ्नी वां वलगघ्नी पर्यूहामि वैष्णवी रक्षोहणं त्वा वलगहनम् आस्तृणामि वैष्णवम् ॥म्स्_१,२।११॥  

  
विभूर् असि प्रवाहणस्, वह्निर् असि हव्यवाहनः श्वात्रो ऽसि प्रचेतास् तुथो ऽसि विश्ववेदास्, अवस्युर् असि दुवस्वान् अङ्घारिर् असि बम्भारिस्, उशिग् असि कविः शुन्ध्युर् असि मार्जालीयः सम्राड् असि कृशानुः परिषद्यो ऽस्य् आस्तव्यस्, नभो ऽसि प्रतक्वा, असंमृष्टो ऽसि हव्यसूदनः सगरो ऽसि विश्ववेदास्, ऋतधामासि स्वर्ज्योतिः समुद्रो ऽसि विश्वव्यचास्, अजो ऽस्य् एकपात्, अहिर् असि बुध्न्यः कव्यो ऽसि कव्यवाहनस्, रौद्रेणानीकेन पाहि माग्ने पिपृहि मा नमस् ते अस्तु मा मा हिंसीः ॥म्स्_१,२।१२॥  

  
     त्वं सोम तनूकृद्भ्यो द्वेषोभ्यो ऽन्यकृतेभ्यः ।
  
     उरु यन्तासि वरूथम् ॥ स्वाहा ॥  

  
जुषाणो अप्तुर् आज्यस्य वेतु ॥ स्वाहा ॥  

  
     अग्ने नय सुपथा राये अस्मान् विश्वानि देव वयुनानि विद्वान् ।
  
     युयोध्य् अस्मज् जुहुराणम् एनो भूयिष्ठां ते नमौक्तिं विधेम ॥  

  
     उरु विष्णो विक्रमस्वोरु क्षयाय नस् कृधि ।
  
     घृतं घृतवने पिब प्रप्र यज्ञपतिं तिर ॥ स्वाहा ॥  

  
     एवा वन्दस्व वरुणं बृहन्तं नमस्या धीरम् अमृतस्य गोपाम् ।
  
     स नः शर्म त्रिवरूथं वियंसत् पातं नो द्यावापृथिवी उपस्थे ॥  

  
उर्व् अन्तरिक्षं वीहि, अदित्याः सदा आसीद देव सवितर् एष ते सोमस् तं रक्षस्व मा त्वा दभन् दुश्चक्षास् ते मावक्शत्, एतत् त्वं देव सोम देवान् उपावृत, इदम् अहं मनुष्यान्त् सह रायस्पोषेण प्रजया चोपावर्ते नमो देवेभ्यः स्वधा पितृभ्यस्, निर् वरुणस्य पाशाद् अमुक्षि स्वर् अभिव्यक्शं ज्योतिर् वैश्वानरम् अग्ने व्रतपते या तव तनूर् मय्य् अभूद् एषा सा त्वयि, अग्ने व्रतपते या मम तनूस् त्वय्य् अभूद् इयं सा मयि पुनर् नौ व्रतपते व्रतिनोर् व्रतानि यथायथं नौ व्रतपते व्रतिनोर् व्रतानि वि व्रतानि सृजावहै ॥म्स्_१,२।१३॥  
उपावृत : ड़्न् ⟨ उपावृतस्  
उपावृत : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्: लिएस् उपावृत्त स्तत्त् उपावृत  
उपावृत : ड़्न् च्ड़्। ३।९।१:११३।१४: उपावृता इति। अवृतस् स्ग्२ अओरिस्त्  
  
[पगे इ,२३]
  
अत्य् अन्यान् अगां नान्यान् उपागाम् अर्वाक् त्वा परेभ्यः परो ऽवरेभ्यो ऽविदम्, तं त्वा जुषामहे देवयज्यायै जुष्टं विष्णवे विष्णवे त्वा ॥  

  
     उरु विष्णो विक्रमस्वोरु क्षयाय नस् कृधि ।
  
     घृतं घृतवने पिब प्रप्र यज्ञपतिं तिर ॥ स्वाहा ॥  

  
     ओषधे त्रायस्वैनं स्वधिते मैनं हिंसीः ।
  
     या ते शिवतमा तनूस् तयैनम् उपस्पृश ॥  

  
     यं त्वाम् अयं स्वधितिस् तिग्मतेजाः प्रणिनाय महते सौभगाय ।
  
     दिवम् अग्रेण मा हिंसीस्, अन्तरिक्षं मध्येन पृथिव्या संभव भ्राजं गछ ।
  
     वनस्पते शतवल्शो विरोह सहस्रवल्शा वि वयं रुहेम ॥  

  
पृथिव्यै त्वा, अन्तरिक्षाय त्वा दिवे त्वा शुन्धन्तां लोकाः पितृषदनास्, यवो ऽसि यवय द्वेषो अस्मत्, यवयारातिम्, पितृषदनं त्वा लोकम् अवस्तृणामि ॥  

  
स्वावेशो ऽस्य् अग्रेगा नेत्πणाम् अधि त्वा स्थास्यति तस्य वित्स्व ॥  

  
घृतेन द्यावापृथिवी आपृण देवस् त्वा सविता मध्वानक्तु ॥  

  
इन्द्रस्य चषालम् असि सुपिप्पला ओषधीस् कृधि दिवम् अग्रेणोत्तभान, अन्तरिक्षं मध्येनापृण पृथिवीम् उपरेण दृंह ॥  

  
     ता ते धामान्य् उश्मसि गमध्यै गावो यत्र भूरिशृङ्गा अयासः ।
  
     अत्राह तद् उरुगायस्य विष्णोः परमं पदम् अवभाति भूरि ॥  

  
     विष्णोः कर्माणि पश्यत यतो व्रतानि पस्पशे ।
  
     इन्द्रस्य युज्यः सखा ॥  
  
[पगे इ,२४]
  
ब्रह्मवनिं त्वा क्षत्रवनिं पर्यूहामि ब्रह्म दृंह क्षत्रं दृंह रायस्पोषं दृंह प्रजां दृंह सजातान् अस्मै यजमानाय दृंह ॥  

  
     तद् विष्णोः परमं पदं शच्या पश्यन्ति सूरयः ।
  
     दिवीव चक्षुर् आततम् ॥  

  
परिवीर् असि परि त्वा दैवीर् विशो व्ययन्ताम्, परीमं यजमानं मनुष्याः सह रायस्पोषेण प्रजया च व्ययन्ताम्, दिवः सानूपेष दिवं ते धूमो गछतु, अन्तरिक्षं ज्योतिः पृथिवीं भस्म स्वाहा ॥म्स्_१,२।१४॥  

  
इषे त्वा, उपावीर् असि, उपो देवान् दैवीर् विशः प्रागुर् वह्नय उशिजस्, बृहस्पते धारया वसूनि हव्या ते स्वदम्, देव त्वष्टर् वसु रणे रेवती रमध्वम्, देवस्य त्वा सवितुः प्रसवे ऽश्विनोर् बाहुभ्यां पूष्णो हस्ताभ्याम् आददे, ऋतस्य त्वा देवहविः पाशेन प्रतिमुञ्चामि, अमुष्मै त्वा जुष्टम्, धर्षा मानुषास्, अद्भ्यस् त्वौषधीभ्यो जुष्टं प्रोक्षामि, अनु त्वा माता मन्यताम् अनु पिता, अनु भ्राता सगर्भ्यस्, अनु सखा सयूथ्यस्, अनुमानावह देवान् देवायते यजमानाय, अपां पेरुर् असि स्वात्तं सद् धविर् आपो देवीः स्वदन्तु सं ते वायुर् वातेन गछताम्, सं यजत्रैर् अङ्गानि सं यज्ञपतिर् आशिषा घृतेनाक्तौ पशूंस् त्रायेथाम् ॥  
मानुषास् : ड़्न् प्: मानुषः  

  
     ये बध्यमानम् अनु बध्यमाना अन्वैक्षन्त मनसा चक्षुषा च ।
  
     अग्निष् टं अग्रे प्रमुमोक्तु देवः प्रजापतिः प्रजया संरराणः ॥  
टं : ड़्न् प्: तान्।  

  
रेवति प्रेधा यज्ञपतिम् आविशोरो अन्तरिक्ष सजूर् देवेन वातेन ॥  

  
     त्मनास्य हविषो यज सम् अस्य तन्वा भव ।
  
     वर्षीयो वर्षीयसो यज्ञं यज्ञपतौ धाः ॥  

  
स्वर्विद् असि स्वर् वित्त्वा स्वर् इहि स्वर् मह्यम्, स्वः पशुभ्यस्, लोकविद् असि लोकं वित्त्वा लोकम् इहि लोकं मह्यम्, लोकं पशुभ्यस्, नाथविद् असि नाथं वित्त्वा नाथम् इहि नाथं मह्यम्, नाथं पशुभ्यस्, गातुविद् असि गातुं वित्त्वा गातुम् इहि गातुं मह्यम्, गातुं पशुभ्यः ॥  

  
     न वा एतन् म्रियसे नोत रिष्यसि देवं इद् एषि पथिभिः शिवेभिः ।
  
     यत्र यन्ति सुकृतो नापि दुष्कृतस् तत्र त्वा देवः सविता दधातु ॥  

  
     शमितार उपेतन यज्ञं देवेभिर् अन्वितम् ।
  
     पाशात् पशुं प्रमुञ्चत बन्धाद् यज्ञपतिं परि ॥  

  
     अदितिः पाशान् प्रमुमोक्त्व् एतान् पशोः पाशान् पशुपतेर् अधि ।
  
     यो नो द्वेष्ट्य् अधरः स पद्यतां तस्मिन् पाशान् प्रतिमुञ्चाम एतान् ॥म्स्_१,२।१५॥  
एतान् : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  

  
नमस् त आतान, अनर्वा प्रेहि यजमानाय घृतस्य कुल्याम् अनु सह रायस्पोषेण देवीर् आपः शुद्धा यूयं देवान् युयुध्वम्, शुद्धा वयं सुपरिविष्टाः परिवेष्टारो वो भूयास्म वाचम् अस्य मा हिंसीस्, प्राणम् अस्य मा हिंसीस्, चक्षुर् अस्य मा हिंसीस्, श्रोत्रम् अस्य मा हिंसीस्, यत् ते क्रूरं यद् आस्थितं तद् एतेन शुन्धस्व देवेभ्यः शुम्भस्व गात्राण्य् अस्य मा हिंसीस्, चरित्रान् अस्य मा हिंसीस्, नाभिम् अस्य मा हिंसीस्, मेढ्रम् अस्य मा हिंसीस्, पायुम् अस्य मा हिंसीस्, शम् अद्भ्यः ॥  

  
     ओषधे त्रायस्वैनं स्वधिते मैनं हिंसीः ।
  
     या ते शिवतमा तनूस् तयैनम् उपस्पृश ॥  

  
पृथिव्यै त्वा रक्षसां भागो ऽसि, इदम् अहं रक्षो ऽवबाधे, इदम् अहं रक्षो ऽधमं तमो नयामि, इषे त्वा, ऊर्जे त्वा देवेभ्यः शुन्धस्व देवेभ्यः शुम्भस्व ॥  

  
घृतेन द्यावापृथिवी प्रोर्णुवाताम् अमुष्मै त्वा जुष्टम्, नमः सूर्यस्य संदृशे ॥  

  
उर्व् अन्तरिक्षं वीहि प्रत्युष्टं रक्षः प्रत्युष्टारातिस्, वायोः स्तोकानाम्, प्रयुता द्वेषांसि स्वाहोर्ध्वनभसं मारुतं देवं गछतम् ॥म्स्_१,२।१६॥  
द्वेषांसि : ड़्न् च्ड़्। ३।१०।१:१३१।२  
स्वाहोर्ध्वनभसं : ड़्न् च्ड़्। ३।१०।१:१३१।२  

  
जुष्टं देवेभ्यो हव्यं घृतावत्, अमुष्मै त्वा जुष्टम्, रेड् असि, अग्निष् ट्वा श्रीणातु, आपस् त्वा समरिण्वन् वातस्य त्वा ध्राज्यै पूष्णो रंह्या ऊष्मणो ऽव्यथिषे ऽपाम् ओषधीनां रसस्, घृतं घृतपावानः पिबत वसां वसापावानः पिबत, अन्तरिक्षस्य हविर् असि स्वाहा त्वा वाताय दिशः प्रदिश आदिशो विदिश उद्दिशो दिशस्, ऐन्द्रः प्राणो अङ्गे अङ्गे निदीध्यत्, ऐन्द्रो ऽपानो अङ्गे अङ्गे निबोभुवत्, ऐन्द्रो व्यानो अङ्गे अङ्गे विबोभुवत् ॥  

  
     देव त्वष्टर् भूरि ते सत् समेतु सलक्ष्म यद् विषुरूपं बभूव ।
  
     देवत्रा यन्तम् अवसे सखायो अनु त्वा माता पितरो मदन्तु ॥म्स्_१,२।१७॥  

  
समुद्रं गछ स्वाहा, अन्तरिक्षं गछ स्वाहा देवं सवितारं गछ स्वाहा, अहोरात्रे गछ स्वाहा मित्रावरुणौ गछ स्वाहा द्यावापृथिवी गछ स्वाहा छन्दांसि गछ स्वाहा सोमं गछ स्वाहा यज्ञं गछ स्वाहा दिव्यं नभो गछ स्वाहा, अग्निं वैश्वानरं गछ स्वाहा मनो हार्दिं यछ, ओषधीभ्यस् त्वा ॥  

  
     धाम्नोधाम्नो राजन्न् इतो वरुण नो मुञ्च यद् आपो अघ्न्या वरुणेति शपामहै ।
  
     ततो वरुण नो मुञ्च ॥  

  
     उद् उत्तमं वरुण पाशम् अस्मद् अवाधमं वि मध्यमं श्रथाय ।
  
     अथा वयम् आदित्य व्रते तवानागसो अदितये स्याम ॥  

  
     सुमित्रा ना आपा ओषधयः सन्तु दुर्मित्रास् तस्मै सन्तु ।
  
     यो अस्मान् द्वेष्टि यं च वयं द्विष्मः ॥म्स्_१,२।१८॥  

  
     हविष्मतीर् इमा आपो हविष्मान् देवो अध्वरः ।
  
     हविष्मं आविवासति हविष्मं अस्तु सूर्यः ॥  
  
[पगे इ,२९]
  
अग्नेर् वो ऽपन्नगृहस्य सदसि सादयामि देवानां भागधेयीः स्थ, इन्द्राग्न्योर् भागधेयीः स्थ मित्रावरुणयोर् भागधेयीः स्थ विश्वेषां देवानां भागधेयीः स्थ सुम्नायुवः सुम्न्याय सुम्नं धत्त ॥  
विश्वेषां : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  
सुम्न्याय : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  

  
     हृदे त्वा मनसे त्वा दिवे त्वा सूर्याय त्वा ।
  
     ऊर्ध्वम् इमम् अध्वरं दिवि देवेषु होत्रा यछ ॥  

  
     शृणोत्व् अग्निः समिधा हवं मे शृण्वन्त्व् आपो धिषणाश् च देवीः ।
  
     शृणोत ग्रावाणो विदुषो नु यज्ञं शृणोतु देवः सविता हवं मे ॥  
देवीः : ड़्न् च्ड़्। ४।५।२:६४।११: धिषणा च देवीति  

  
देवीर् आपो अपां नापाद् य ऊर्मिर् हविष्य इन्द्रियावान् मदिन्तमस् तं देवेभ्यः शुक्रपेभ्यो दात येषां भागः स्थ स्वाहा कार्ष्य् असि समुद्रस्य वो ऽक्षित्या उन्नये वसूनां रुद्राणाम् आदित्यानां पन्नेजनीः स्थ वसवो रुद्रा आदित्या एता वः पन्नेजनीः समुद्रं गन्धर्वेष्ठाम् अन्वातिष्ठत वातस्य पत्मनेडिता वामी ते संदृशि विश्वं रेतो धेषीय तव वामीर् अनु संदृशि ॥  
  
[पगे इ,३०]
  
     यम् अग्ने पृत्सु मर्त्यम् अवा वाजेषु यं जुनाः ।
  
     स यन्ता शश्वतीर् इषः ॥  

  
जुष्टो वाचो भूयासम्, जुष्टो वाचस्पतिस्, यद् वाचो मधुमत् तस्मै स्वाहा स्वाहा सरस्वत्यै ॥म्स्_१,३।१॥  

  
निग्राभ्याः स्थ देवश्रुतस् तर्पयत मा, आयुर् मे तर्पयत तर्पयत मा प्रांअं मे तर्पयत तर्पयत मा, अपानं मे तर्पयत तर्पयत मा व्यानं मे तर्पयत तर्पयत मा चक्षुर् मे तर्पयत तर्पयत मा श्रोत्रं मे तर्पयत तर्पयत मा मनो मे तर्पयत तर्पयत मा वाचम् मे तर्पयत तर्पयत मा, आत्मानं मे तर्पयत तर्पयत मा प्रजां मे तर्पयत तर्पयत मा गृहान् मे तर्पयत तर्पयत मा पशून् मे तर्पयत तर्पयत मा गणैर् मा मा वितीतृषत तर्पयत मा ॥म्स्_१,३।२॥  

  
देवस्य त्वा सवितुः प्रसवे ऽश्विनोर् बाहुभ्यां पूष्णो हस्ताभ्याम् आददे ग्रावास्य् अध्वरकृद् देवेभ्यस्, गभीरम् इमम् अध्वरं कृधि ॥  

  
     इन्द्राय त्वा सुषुत्तमं मधुमन्तं पयस्वन्तम् ।
  
     इन्द्राय त्वाभिमातिघ्ने, इन्द्राय त्वा वसुमते रुद्रवते, इन्द्राय त्वादित्यवते ॥  

  
अग्नये त्वा रायस्पोषदे विष्णवे त्वा श्येनाय त्वा सोमभृते विष्णवे त्वा ॥  
  
[पगे इ,३१]
  
     श्वात्राः स्थ वृत्रतुरो राध्वं गूर्ता अमृतस्य पत्नीः ।
  
     ता देवीर् देवत्रेमं यज्ञं धत्तोपहूताः सोमस्य पिबत ॥  

  
यत् ते सोम दिवि ज्योतिर् यत् पृथिव्यां यद् उरा अन्तरिक्षे तेनास्मै यज्ञपतय उरु राये कृधि, अधि धात्रे वोचस्, मा भैस्, मा संविक्थास्, ऊर्जं धत्स्व, ऊर्जम् अस्मासु धेहि धिषणे ईडिते ईडेथाम् ऊर्जं दधाथाम् ऊर्जम् अस्मासु धत्तम्, मा वां हिंसिषम्, मास्मान् युवं हिंसिष्टम् ॥म्स्_१,३।३॥  

  
वाचस्पतये पवस्व वृष्णो अंशुभ्यां गभस्तिपूतः ॥  

  
देवो देवानां पवित्रम् असि येषां भागो ऽसि ॥  

  
मधुमतीर् ना इषस् कृधि स्वांकृतो ऽसि, उर्व् अन्तरिक्षं वीहि विश्वेभ्य इन्द्रियेभ्यो दिव्येभ्यः पार्थिवेभ्यस्, मनस् त्वाष्टु स्वाहा त्वा सुभव सूर्याय देवेभ्यस् त्वा मरीचिपेभ्यः प्राणाय त्वा यत् ते सोमादाभ्यं नाम जागृवि तस्मै ते सोम सोमाय स्वाहा प्राग् अपाग् अधराग् उदग् एतास् त्वा दिशा आधावन्तु, अम्ब निस्मर सम् अरिर् विदाम् ॥म्स्_१,३।४॥  
त्वाष्टु : ड़्न् ओएर्तेल्, ज़ुर् कपिष्ठल-कठ-संहिता, प्। ११४  

  
उपयामगृहीतो ऽसि ॥  

  
अन्तर् यछ मघवन् पाहि सोमम् उरुष्य रायः सम् इषो यजस्व ॥  

  
     अन्तस् ते द्यावापृथिवी दधाम्य् अन्तर् दधाम्य् उर्व् अन्तरिक्षम् ।
  
     सजोषा देवैर् अवरैः परैश् चान्तर्यामे मघवन् मादयस्व ॥  

  
वाक् त्वाष्टु स्वाहा त्वा सुभव सूर्याय देवेभ्यस् त्वा मरीचिपेभ्यस्, अपानाय त्वा ॥म्स्_१,३।५॥  

  
     आ वायो भूष शुचिपा उप नः सहस्रं ते नियुतो विश्ववार ।
  
     उपो ते अन्धो मद्यम् अयामि यस्य देव दधिषे पूर्वपेयम् ॥  

  
उपयामगृहीतो ऽसि वायवे त्वा ॥  

  
     इन्द्रवायू इमे सुता उप प्रयोभिर् आगतम् ।
  
     इन्दवो वाम् उशन्ति हि ॥  

  
उपयामगृहीतो ऽसि वायव इन्द्रवायुभ्यां त्वा, एष ते योनिः सजोषोभ्यां त्वा ॥म्स्_१,३।६॥  

  
     अयं वां मित्रावरुणा सुतः सोम ऋतावृधा ।
  
     ममेद् इह श्रुतं हवम् ॥  
  
[पगे इ,३३]
  
उपयामगृहीतो असि मित्रावरुणाभ्यां त्वा, एष ते योनिर् ऋतायुभ्यां त्वा ॥म्स्_१,३।७॥  

  
     या वां कशा मधुमत्य् अश्विना सूनृतावती ।
  
     तया यज्ञं मिमिक्षतम् ॥  

  
उपयामगृहीतो ऽसि, अश्विभ्यां त्वा, एष ते योनिस्, माध्वीभ्यां त्वा ॥म्स्_१,३।८॥  

  
उपयामगृहितो ऽसि देवेभ्यस् त्वा, उपयामगृहीतो ऽसि विश्वदेवेभ्यस् त्वा, उपयामगृहीतो ऽसि विश्वेभ्यस् त्वा देवेभ्यः ॥  

  
     दितेः पुत्राणाम् अदितेर् अकारिषम् उरुशर्मणां बृहतां वरूथिनाम् ।
  
     येषां नामानि विहितानि धामशश् चित्तैर् यजन्ति भुवनाय जीवसे ॥  

  
उपयामगृहीतो ऽसि विष्णोस् त्वोरुक्रमे गृह्णामि विष्ण उरुक्रमैष ते सोमस् तं रक्षस्व मा त्वा दभन् दुश्चक्षास् ते मावक्शत्, अयं वसुः पुरोवसुर् वाक्पा वाचं मे पातु, अयं वसुर् विदद्वसुश् चक्षुष्पाश् चक्षुर् मे पातु, अयं वसुः संयद्वसुः श्रोत्रपाः श्रोत्रं मे पातु ॥म्स्_१,३।९॥  
  
[पगे इ,३४]
  
     अयं वेनश् चोदयत् पृश्निगर्भा ज्योतिर्जरायू रजसो विमाने ।
  
     इमम् अपां संगमे सूर्यस्य शिशुं न विप्रा मतिभी रिहन्ति ॥  

  
उपयामगृहीतो ऽसि शण्डाय त्वा, एष ते योनिस्, वीरतायै त्वा ॥म्स्_१,३।१०॥  

  
     तं प्रत्नथा पूर्वथा विश्वथेमथा ज्येष्ठराजं बर्हिषदं स्वर्दृशम् ।
  
     प्रतीचीनं वृजनं दोहसे गिराशुं जयन्तम् अनु यासु वर्धसे ॥  

  
उपयामगृहीतो ऽसि मर्काय त्वा, एष ते योनिः प्रजाभ्यस् त्वा ॥म्स्_१,३।११॥  

  
अपनुत्तौ शण्डामर्कौ सह तेन यं द्विष्मस्, अछिन्नस्य ते देव सोम दक्षस्य रायस्पोषस्य सुवीर्यस्याभिरहीतारः स्याम ॥  

  
तुथो ऽसि जनधायास्, देवास् त्वा शुक्रपाः प्रणयन्तु तुथो ऽसि जनधायास्, देवास् त्वा मन्थिपाः प्रणयन्तु, अनाधृष्टासि सुवीराः प्रजाः प्रजनयन् परीहि सुप्रजाः प्रजाः प्रजनयन्न् अभिपरीहि ॥  

  
     इन्द्रेण मन्युना युजावबाधे पृतन्यतः ।
  
     घ्नता वृत्रान्य् अप्रति ॥  

  
संजग्मानौ दिवा पृथिव्या शुक्रौ शुक्रशोचिषौ तौ देवौ शुक्रामन्थिना आयुर् यज्ञे धत्तम् आयुर् यज्ञपतौ पुमांसं गर्भम् आधत्तं गवीण्योः प्राणान् पशुषु यछतम्, शुक्रस्याधिष्ठानम् असि मन्थिनो ऽधिष्ठानम् असि निरस्तः शण्डस्, निरस्तो मर्कः सह तेन यं द्विष्मः ॥  

  
     या प्रथमा संस्कृतिर् यज्ञे अस्मिन् यः परमो बृहस्पतिश् चिकित्वान् ।
  
     यो मध्यमो वरुणो मित्रो अग्निस् तस्मा इन्द्राय सुतम् आजुहोत तस्मै सूर्याय सुतम् आजुहोत ॥म्स्_१,३।१२॥  

  
     ये देवा दिव्य् एकादश स्थ पृथिव्याम् अध्य् एकादश स्थ ।
  
     अप्सुक्षितो महिनैकादश स्थ ते देवासो यज्ञम् इमं जुषध्वम् ॥  
देवासो : ड़्न् एमेन्देद्। एद्।: दवासो।  

  
उपयामगृहीतो ऽसि, आग्रायाणो ऽसि स्वाग्रायणस्, जिन्व यज्ञम्, जिन्व यज्ञपतिम् अभि सवनानि पाहि, अतस् त्वा विष्णुः पातु विशं त्वं पाहीन्द्रियेण, एष ते योनिस्, विश्वेभ्यस् त्वा देवेभ्यः ॥म्स्_१,३।१३॥  

  
उपयामगृहीतो ऽसि ॥  

  
     इन्द्राय त्वा बृहद्वते वयस्वत उक्थायुवम् ।
  
     यत् त इन्द्र बृहद् वयस् तस्मै त्वा विष्णवे त्वा ॥  

  
एष ते योनिस्, इन्द्राय त्वा, उपयामगृहीतो ऽसि देवेभ्यस् त्वा देवायुवं गृह्णामि पुनर्हविर् असि देवेभ्यस् त्वा देवायुवं पृणच्मि यज्ञस्यायुषे ॥म्स्_१,३।१४॥  

  
     मूर्धानं दिवो अरतिं पृथिव्या वैश्वानरम् ऋत आ जातम् अग्निम् ।
  
     कविं सम्राजम् अतिथिं जनानाम् आसन्न् आ पात्रं जनयन्त देवाः ॥  

  
उपयामगृहीतो ऽसि वैश्वानराय त्वा ॥  

  
ध्रुवो ऽसि ध्रुवक्षितिर् ध्रुवाणां ध्रुवतमो ऽच्युतानाम् अच्युतक्षित्तमस्, एष ते योनिस्, वैश्वानराय त्वा ॥  

  
     ध्रुवं ध्रुवेण हविषा वः सोमं नयामसि ।
  
     यथा नः सर्वा इज् जनः संगमे सुमना असत् ॥  

  
दिवि दिव्यान् दृंहान्तरिक्षे अन्तरिक्ष्यान् पृथिव्यां पार्थिवान् ॥म्स्_१,३।१५॥  

  
उपयामगृहीतो ऽसि मधवे त्वा माधवाय त्वा शुक्राय त्वा शुचये त्वा नभसे त्वा नभस्याय त्वा, इषाय त्वा, ऊर्जाय त्वा सहसे त्वा सहस्याय त्वा तपसे त्वा तपस्याय त्वा ॥म्स्_१,३।१६॥  

  
     इन्द्राग्नी आगतं सुतं गीर्भिर् नभो वरेण्यम् ।
  
     अस्य पातं धियेषिता ॥  

  
उपयामगृहीतो ऽसि, इन्द्राग्निभ्यां त्वा, एष ते योनिस्, इन्द्राग्निभ्यां त्वा ॥म्स्_१,३।१७॥  
  
[पगे इ,३७]
  
     ओमासश् चर्षणीधृतो विश्वे देवासा आगत ।
  
     दाश्वांसो दाशुषः सुतम् ॥  

  
उपयामगृहीतो ऽसि विश्वेभ्यस् त्वा देवेभ्यस्, एष ते योनिस्, विश्वेभ्यस् त्वा देवेभ्यः ॥म्स्_१,३।१८॥  

  
     इन्द्र मरुत्व इह पाहि सोमं यथा शार्याते अपिबः सुतस्य ।
  
     तव प्रणीती तव शूर शर्मन्न् आविवासन्ति कवयः सुयज्ञाः ॥  

  
उपयामगृहीतो ऽसि, इन्द्राय त्वा मरुत्वते, एष ते योनिस्, इन्द्राय त्वा मरुत्वते ॥म्स्_१,३।१९॥  

  
     जनिष्ठा उग्रः सहसे तुराय मन्द्र ओजिष्ठो बहुलाभिमानः ।
  
     अवर्धन्न् इन्द्रं मरुतश् चिद् अत्र माता यद् वीरं जजनज् जनिष्ठम् ॥  

  
उपयामगृहीतो ऽसि, इन्द्राय त्वा मरुत्वते, एष ते योनिस्, इन्द्राय त्वा मरुत्वते ॥म्स्_१,३।२०॥  

  
     मरुत्वन्तं वृषभं वावृधानम् अकवारिं दिव्यं शासम् इन्द्रम् ।
  
     विश्वासाहम् अवसे नूतनायोग्रं सहोदाम् इह तं हुवे ॥  

  
उपयामगृहीतो ऽसि, इन्द्राय त्वा मरुत्वते, एष ते योनिस्, इन्द्राय त्वा मरुत्वते ॥म्स्_१,३।२१॥  
  
[पगे इ,३८]
  
     मरुत्वं इन्द्र वृषभो रणाय पिबा सोमम् अनुष्वधं मदाय ।
  
     आसिञ्चस्व जठरे मध्व ऊर्मिं त्वं राजासि प्रदिवः सुतानाम् ॥  

  
उपयामगृहीतो ऽसि, इन्द्राय त्वा मरुत्वते, एष ते योनिस्, इन्द्राय त्वा मरुत्वते ॥म्स्_१,३।२२॥  

  
     सजोसा इन्द्र सगणो मरुद्भिः सोमं पिब वृत्रहा शूर विद्वान् ।
  
     जहि शत्रूंर् अप मृधो नुदस्वाथाभयं कृणुहि विश्वतो नः ॥  

  
उपयामगृहीतो ऽसि, इन्द्राय त्वा मरुत्वते, एष ते योनिस्, इन्द्राय त्वा मरुत्वते ॥म्स्_१,३।२३॥  

  
     महं इन्द्रो य ओजसा पर्जन्यो वृष्टिमं इव ।
  
     स्तोमैर् वत्सस्य वावृधे ॥  

  
उपयामगृहीतो ऽसि महेन्द्राय त्वा, एष ते योनिस्, महेन्द्राय त्वा ॥म्स्_१,३।२४॥  

  
     महं इन्द्रो नृवद् आ चर्षणिप्रा उत द्विबर्हा अमिनः सहोभिः ।
  
     अस्मद्र्यग् वावृधे वीर्यायोरुः पृथुः सुकृतः कर्तृभिर् भूत् ॥  

  
उपयामगृहीतो ऽसि महेन्द्राय त्वा, एष ते योनिस्, महेन्द्राय त्वा ॥म्स्_१,३।२५॥  
  
[पगे इ,३९]
  
     कदा चन स्तरीर् असि नेन्द्र सश्चसि दाशुषे ।
  
     उपोपेन् नु मघवन् भूया इन् नु ते दानं देवस्य पृच्यते ॥  

  
उपयामगृहीतो ऽसि, आदित्येभ्यस् त्वा ॥  

  
     कदा चन प्रयुछस्य् उभे निपासि जन्मनी ।
  
     तुरीयादित्य सवनं त इन्द्रियम् आतस्था अमृतं दिवि ॥  

  
उपयामगृहीतो ऽसि, आदित्येभ्यस् त्वा ॥  

  
     यज्ञो देवानां प्रत्येतु सुम्नम् आदित्यासो भवता मृडयन्तः ।
  
     आ वो ऽर्वाची सुमतिर् ववृत्याद् अंहोश् चिद् या वरिवोवित्तरासत् ॥  

  
     अहं परस्ताद् अहम् अवस्ताद् अहं विश्वस्य भुवनस्य राजा ।
  
     अहं सूर्यम् उभयतो ददर्श यद् अन्तरिक्षं तद् उ नः पिताभूत् ॥  

  
     उन्नम्भय पृथिवीं भिन्ध्य् अदो दिव्यं नभः ।
  
     उद्नो दिव्यस्य नो धातर् ईशानो विष्या दृतिम् ॥म्स्_१,३।२६॥  

  
     अदब्धेभिः सवितः पायुभिष् ट्वं शिवेभिर् अद्य परिपाहि नो वृधे ।
  
     हिरण्यजिह्वः सुविताय नव्यसे रक्षा माकिर् नो अघशंस ईशत ॥  

  
उपयामगृहीतो ऽसि सावित्रो ऽसि जनधायास्, जिन्व यज्ञम्, जिन्व यज्ञपतिम् अभि सवनानि पाहि, अतस् त्वा विष्णुः पातु विशं त्वं पाहीन्द्रियेण ॥म्स्_१,३।२७॥  
  
[पगे इ,४०]
  
उपयामगृहीतो ऽसि ॥  

  
सुशर्मासि सुप्रतिष्ठानस्, बृहदुक्षे नमः ॥  

  
एष ते योनिस्, विश्वेभ्यस् त्वा देवेभ्यः ॥म्स्_१,३।२८॥  

  
उपयामगृहीतो ऽसि बृहस्पतिसुतस्य त इन्द इन्द्रियावतः ॥  

  
पत्नीवन्तं ग्रहं राध्यासम् ॥  

  
अग्ना३इ पत्नीवा३न्त् सजूस् त्वष्ट्रा सोमं पिब ॥म्स्_१,३।२९॥  

  
उपयामगृहीतो ऽसि हरिर् असि हारियोजनो हरिवान् हर्योः स्थाता स्तुतस्तोमस्य ते देव सोम शस्तोक्थस्येष्टयजुषः ॥  

  
हरिवतो हारियोजनस्य हरिवन्तं ग्रहं राध्यासम् ॥  

  
हर्योर् धाना हरिवतीः सहसोमा इन्द्राय रय्यै त्वा पोषाय त्वा ॥म्स्_१,३।३०॥  
  
[पगे इ,४१]
  
     अग्ना आयूंषि पवसा आसुवोर्जम् इषं च नः ।
  
     आरे बाधस्व दुछुनाम् ॥  

  
उपयामगृहीतो ऽसि अग्नये त्वायुष्मते, एष ते योनिस्, अग्नये त्वायुष्मते ॥म्स्_१,३।३१॥  

  
     ओजस् तद् अस्य तित्विष उभे यत् समवर्तयत् ।
  
     इन्द्रश् चर्मेव रोदसी ॥  

  
उपयामगृहीतो ऽसि, इन्द्राय त्वौजस्वते, एष ते योनिस्, इन्द्राय त्वौजस्वते ॥म्स्_१,३।३२॥  

  
     अदृश्रन्न् अस्य केतवो वि रश्मयो जनं अनु ।
  
     भ्राजन्तो अग्नयो यथा ॥  

  
उपयामगृहीतो ऽसि सूर्याय त्वा भ्राजस्वते, एष ते योनिः सूर्याय त्वा भ्राजस्वते ॥म्स्_१,३।३३॥  

  
     इन्द्रम् इद् धरी वहतो ऽप्रतिधृष्टशवसम् ।
  
     ऋषीणां च स्तुतीर् उप यज्ञं च मानुषाणाम् ॥  

  
उपयामगृहीतो ऽसि, इन्द्राय त्वा हरिवते, एष ते योनिस्, इन्द्राय त्वा हरिवते ॥म्स्_१,३।३४॥  

  
उपयामगृहीतो ऽसि प्रजापतये त्वा ज्योतिष्मते ज्योतिष्मन्तं गृह्णामि रातं देवेभ्यस्, दक्षाय दक्षवृधम् अग्निह्वरेभ्यस् त्वा ऋतायुभ्या इन्द्रज्येष्ठेभ्यो वरुणराजभ्यो वातापिभ्यः पर्जन्यात्मभ्यः पृथिव्यै त्वा, अन्तरिक्षाय त्वा दिवे त्वा, अद्भ्यस् त्वा, ओषधीभ्यो वनस्पतिभ्यस् त्वा प्राणाय त्वा, अपानाय त्वा व्यानाय त्वा सते त्वा, असते त्वा भूताय त्वा भव्याय त्वा येन प्रजा अछिद्रा अजायन्त तस्मै त्वा प्रजापतये विश्वकर्मणे विश्वव्यचसे विभूदाव्ने विभुं भागं जुहोमि स्वाहा ॥  

  
     तिस्रो जिह्वस्य समिधः परिज्मनो ऽग्नेर् अकृण्वन्न् उशिजो अमृत्यवे ।
  
     तासाम् एकाम् अदधुर् मर्त्ये भुजं लोकम् उ द्वे उप जामी ईयतुः ॥म्स्_१,३।३५॥  

  
     अग्निः प्रातः सवनात् पात्व् अस्मान् वैश्वानरो विश्वश्रीर् विश्वशंभूः ।
  
     स नः पावको द्रविणं दधात्व् आयुष्मन्तः सहभक्षाः स्याम ॥  

  
अग्नये त्वा प्रवृहामि गायत्रेण छन्दसा, इन्द्राय त्वा प्रवृहामि त्रैष्टुभेन छन्दसा, आदित्येभ्यस् त्वा प्रवृहामि जागतेन छन्दसा रेशीनां त्वा पत्मन्न् आधूनोमि मान्दानां त्वा पत्मन्न् आधूनोमि भन्दनानां त्वा पत्मन्न् आधूनोमि पूतनानां त्वा पत्मन्न् आधूनोमि पस्त्यानां त्वा पत्मन्न् आधूनोमि माध्वीनां त्वा पत्मन्न् आधूनोमि मदुघानां त्वा पत्मन्न् आधूनोमि देवयानीनां त्वा पत्मन्न् आधूनोमि, उपयामगृहीतो ऽसि शुक्रं त्वा शुक्र शुक्राय गृह्णाम्य् अह्नो रूपे सूर्यस्य रश्मिषु ॥  

  
आ समुद्रा अचुच्यवुर् दिवो धारा असश्चत ॥  
  
[पगे इ,४३]
  
ककुभं रूपं वृषभस्य रोचते बृहत्, वसूनाम् आधीतौ रुद्राणां कर्मन्न् आदित्यानां चेतसि, इन्द्राय त्वा विभूवसे जुहोमि, उशिक् त्वं देव सोम गायत्रेण छन्दसाग्नेर् धामोपेहि वशी त्वं देव सोम त्रैष्टुभेन छन्दसेन्द्रस्य धामोपेहि, अस्मत्सखा देव सोम जागतेन छन्दसा विश्वेषां देवानां प्रियं पाथा उपेहि ॥म्स्_१,३।३६॥  

  
     उद् उ त्यं जातवेदसं देवं वहन्ति केतवः ।
  
     दृशे विश्वाय सूर्यम् ॥  

  
     चित्रं देवानाम् उदगाद् अनीकं चक्षुर् मित्रस्य वरुणस्याग्नेः ।
  
     आप्रा द्यावापृथिवी अन्तरिक्षं सूर्य आत्मा जगतस् तस्थुषश् च ॥  

  
द्यां गछ स्वर् गछ रूपं वो रूपेणाभ्येमि वयसा वयस् तुथो वो विश्ववेदा विभजतु वर्षिष्ठे अधि नाके पृथिव्याः ॥  

  
एतत् ते अग्ने राध एति सोमच्युतम्, तन् मित्रस्य पथा नय ॥  

  
     अयं नो अग्निर् वरिवस् कृणोत्व् अयं मृधः पुर एतु प्रभिन्दन् ।
  
     अयं शत्रून् जयतु जर्हृषाणो ऽयं वाजं जयतु वाजसातौ ॥  

  
ऋतस्य पथा प्रेत चन्द्रदक्षिणास्, ब्राह्मणम् अद्य ऋध्यासं पितृमन्तं पैतृमत्यम् ऋषिम् आर्षेयं सुधातुदक्षिणम् ॥  

  
वि स्वः पश्य व्यन्तरिक्षम्, यतस्व सदस्यैस्, अस्मद्राता मधुमतीर् देवत्रा गछत प्रदातारम् आविशत, अनवहायास्मान् देवगानेन पथा सुकृतां लोके सीदत तन् नः संस्कृतम् ॥म्स्_१,३।३७॥  

  
     धाता रातिः सवितेदं जुषन्तां प्रजापतिर् वरुणो मित्रो अग्निः ।
  
     विष्णुस् त्वष्टा प्रजया संरराणो यजमानाय द्रविणं दधातु ॥  

  
     सम् इन्द्र नो मनसा नेषि गोभिः सं सूरिभिर् हरिवः सं स्वस्त्या ।
  
     सं ब्रह्मणा देवकृतं यद् अस्ति सं देवानां सुमतौ यज्ञियानाम् ॥  

  
     सं वर्चसा पयसा सं तनूभिर् अगन्महि मनसा सं शिवेन ।
  
     त्वष्टा सुदत्रो विदधातु रायो ऽनु नो मार्ष्टु तन्वो यद् विरिष्टम् ॥  

  
     सुगा वो देवाः सदना कृणोमि य आजग्मेदं सवनं जुषाणाः ।
  
     जक्षिवांसः पपिवांसश् च विश्वे ऽस्मे धत्त वसवो वसूनि ॥  

  
     यान् आवह उशतो देव देवांस् तान् प्रेरय स्वे अग्ने सधस्थे ।
  
     वहमाना भरमाणा हवींष्य् असुं घर्मं दिवम् आतिष्ठतानु ॥  

  
     यद् अद्य त्वा प्रयति यज्ञे अस्मिन्न् अग्ने होतारम् अवृणीमहीह ।
  
     ऋधग् अयाड् ऋधग् उताशमिष्ट विद्वान् प्रजानन्न् उपयाहि यज्ञम् ॥  

  
यज्ञ यज्ञं गछ यज्ञपतिं गछ स्वं योनिं गछ स्वाहा, एष ते यज्ञो यज्ञपते सहसूक्तवाकः सुवीरस् तेन संभव भ्राजं गछ देवा गातुविदो गातुं वित्त्वा गातुम् इत मनसस्पते सुधात्व् इमं यज्ञं दिवि देवेषु वाते धाः स्वाहा ॥म्स्_१,३।३८॥  

  
     उरुं हि राजा वरुणश् चकार सूर्याय पन्थाम् अन्वेतवा उ ।
  
     अपदे पादा प्रतिधातवे ऽकर् उतापवक्ता हृदयाविधश् चित् ॥  

  
शतं ते राजन् भिषजः सहस्रम् उर्वी गभीरा सुमतिष् टे अस्तु ॥  

  
आरे बाधस्व निरृतिं पराचैः कृतं चिद् एनः प्रमुमुग्ध्य् अस्मत् ॥  

  
अग्नेर् अनीकम् अप आविवेशापां नपात् प्रतिरक्षद् असुर्यान् ॥  

  
दमेदमे समिधं यक्ष्य् अग्ने प्रति ते जिह्वा घृतम् उच्चरण्यत् ॥  

  
     समुद्रे ते हृदयम् अप्स्व् अन्तः सं त्वा विशन्त्व् ओषधीर् उतापः ।
  
     यज्ञस्य ते यज्ञपते सूक्तोक्तौ नमोवाके विधेम ॥ स्वाहा, अवभृथ निचुङ्कुण निचेरुर् असि निचुङ्कुणस्, गृहं गृहस्, अव नो देवैर् देवकृतम् एनो यक्षि, अव मर्त्यैर् मर्त्यकृतं चिकित्वान् उरोर् आ नो देव रिषस् पाहि, अप्सु धौतस्य ते देव सोम नृभिः ष्टुतस्य यस् ते गोसनिर् भक्षो यो अश्वसनिस् तस्य ता उपहूता उपहूतस्य भक्षयामि विचृत्तो वरुणस्य पाशः प्रत्यस्तो वरुणस्य पाशस्, नमो वरुणस्य पाशाय, उन्नेतर् वसीयो ना उन्नयाभि ॥  

  
     उदुत् ते मधुमत्तमा गिरः स्तोमास ईरते ।
  
     सत्राजितो धनसा अक्षितोतयो वाजयन्तो रथा इव ॥  

  
     कण्वा इव भृगवः सूर्या इव विश्वम् इद् धितम् आनशुः ।
  
     उदेत प्रजाम् उत वर्चो दधाना युष्मान् राय उत यज्ञा असश्चत ॥  

  
     गायत्रं छन्दो अनु संरभध्वम् अथा स्यात सुरभयो गृहेषु ।
  
     एधो ऽस्य् एधिषीमहि समिद् असि समेधिषीमहि ॥  

  
     अपो अद्यान्वचारिषं रसेन समसृक्ष्महि ।
  
     पयस्वान् अग्ना आगमं तं मा संसृज वर्चसा ॥म्स्_१,३।३९॥  
  
[पगे इ,४७]
  
     ममाग्ने वर्चो विहवेष्व् अस्तु वयं त्वेन्धानास् तन्वं पुषेम ।
  
     मह्यं नमन्तां प्रदिशश् चतस्रस् त्वयाध्यक्षेण पृतना जयेम ॥  

  
अग्ने व्रतपते व्रतम् आलप्स्ये तत् ते प्रब्रूमस् तन् नो गोपाय तञ् शकेयम् ॥  

  
     अग्निं होतारम् उप तं हुवे देवान् यज्ञियान् इह यान्यजामहै ।
  
     व्यन्तु देवा हविषो मे अस्या देवा यन्तु सुमनस्यमानाः ॥  

  
     युनज्मि त्वा ब्रह्मणा दैव्येन हव्यायास्मै वोढवे जातवेदः ।
  
     इन्धानास् त्वा सुप्रजसः सुवीरा ज्योग् जीवेम बलिहृतो वयं ते ॥  

  
     अस्मास्व् इन्द्र इन्द्रियं दधात्व् अस्मान् रायो मघवानः सचन्ताम् ।
  
     अस्माकं सन्त्व् आशिषः ॥  

  
     आम् आशिषो दोहकामा इन्द्रवन्तो हवामहे ।
  
     धुक्षीमहि प्रजाम् इषम् ॥  

  
सा मे सत्याशीर् देवान् गम्याज्ज् उष्टाज् जुष्टतरा पण्यात् पण्यतरा ॥  
  
[पगे इ,४८]
  
अरेडता मनसा देवान् गछ यज्ञो देवान् गछतु यज्ञो देवान् गम्यात् ॥  

  
     वि ते मुञ्चामि रशनां वि रश्मीन् वि योक्त्राणि परिचर्तनानि ।
  
     धत्ताद् अस्मभ्यं द्रविणेह भद्रं प्र मा ब्रूताद् भागदां देवतासु ॥  

  
     इष्टो यज्ञो भृगुभिर् द्रविणोदा यतिभिर् आशीर्दा वसुभिः ।
  
     अङ्गिरसो मे अस्य यज्ञस्य प्रातरनुवाकैर् अहौषुः ॥  

  
तस्य मा यज्ञस्येष्टस्य वीतस्य द्रविणेहागम्यात्, वसुर् यज्ञस्, वसुमान् यज्ञस् तस्य मा यज्ञस्य वसोर् वसुमतो वस्व् इहागछतु, अदो मागछतु, अदो मागम्यात् ॥म्स्_१,४।१॥  

  
सं यज्ञपतिर् आशिषा सद् असि सन् मे भूयाः पूर्णम् असि पूर्णं मे भूयाः सर्वम् असि सर्वं मे भूयास्, अक्षितम् असि, अक्षितं मे भूयाः प्राच्या दिशा देवा ऋत्विजो मार्जयन्ताम्, दक्षिणया दिशा मासाः पितरो मार्जयन्ताम्, प्रतीच्या दिशा गृहाः पशवो मार्जयन्ताम् उदीच्या दिशापा ओषधयो वनस्पतयो मार्जयन्ताम् ऊर्ध्वया दिशा यज्ञः संवत्सरो मार्जयताम्, विष्णुः पृथिव्यां व्यक्रंस्त गायत्रेण छन्दसा निर्भक्तः स यं द्विष्मस्, विष्णुर् अन्तरिक्षे व्यक्रंस्त त्रैष्टुभेन छन्दसा निर्भक्तः स यं द्विष्मस्, विष्णुर् दिवि व्यक्रंस्त जागतेन छन्दसा निर्भक्तः स यं द्विष्मस्, अगन्म स्वः सं ज्योतिषाभूम, इदम् अहम् अमुष्य प्राणं निवेष्टयामि तेजो ऽसि सम् अहं प्रजया सं मया प्रजा सम् अहं पशुभिः सं मया पशवस्, अग्ने गृहपते सुगृहपतिर् अहं त्वया गृहपतिना भूयासम्, सुगृहपतिस् त्वं मया गृहपतिना भूयास्, अस्थूरि णौ गार्हपत्यं दीदायञ् शतं हिमा द्वायू राधांसि संप्र्ञ्चाना असंपृञ्चानौ तन्वस्, असा अनु मा तनु, अछिन्नो दिव्यस् तन्तुर् मा मानुषश् छेदि दिव्याद् धाम्नो मा छित्सि मा मानुषात्, ज्योतिषे तन्तवे त्वा ॥म्स्_१,४।२॥  

  
     ये देवा यज्ञहनः पृथिव्याम् अध्य् आसते ।
  
     अग्निर् नस् तेभ्यो रक्षतु गछेम सुकृतो वयम् ॥  

  
     ये देवा यज्ञमुषः पृथिव्याम् अध्य् आसते ।
  
     अग्निर् नस् तेभ्यो रक्षतु गछेम सुकृतो वयम् ॥  

  
     यास् ते रात्रयः सवितर् देवयानीः सहस्रयज्ञम् अभि संबभूवुः ।
  
     गृहैश् च सर्वैः प्रजया न्व् अग्रे स्वो रुहाणास् तरता रजांसि ॥  

  
     ये देवा यज्ञहनो अन्तरिक्षे अध्य् आसते ।
  
     वायुर् नस् तेभ्यो रक्षतु गछेम सुकृतो वयम् ॥  

  
     ये देवा यज्ञमुषो अन्तरिक्षे अध्य् आसते ।
  
     वायुर् नस् तेभ्यो रक्षतु गछेम सुकृतो वयम् ॥  

  
     आगन्म मित्रावरुणा वरेण रात्रीणां भागो युवयोर् यो अस्ति ।
  
     नाकं गृभ्णानाः सुकृतस्य लोके तृतीये पृष्ठे अधि रोचने दिवः ॥  

  
ये देवा यज्ञहनो दिव्य् अध्य् आसते सूर्यो नस् तेभ्यो रक्षतु गछेम सुकृतो वयम् ॥  

  
     ये देवा यज्ञमुषो दिव्य् अध्य् आसते ।
  
     सूर्यो नस् तेभ्यो रक्षतु गछेम सुकृतो वयम् ॥  

  
     येनेन्द्राय समभरन् पयांस्य् उत्तमेन हविषा जातवेदः ।
  
     तेनाग्ने त्वम् उत वर्धया मां सजातानां मध्ये श्रैष्ठ्या आ धेहि मा ॥  

  
वेदो ऽसि वेदो मा आभर तृप्तो ऽहम्, तृप्तस् त्वम् ॥  

  
     घृतवन्तं कुलायिनं रायस्पोषं सहस्रिणम् ।
  
     वेदो वाजं ददातु मे ॥  
  
[पगे इ,५१]
  
निर् द्विषन्तं निर् अरातिं दह रुद्रास् त्वायछन्, आदित्यास् त्वास्तृणन् ॥  

  
     गोमं अग्ने ऽविमं अश्वी यज्ञो नृवत्सखा सदम् इद् अप्रमृष्यः ।
  
     इडावान् एषो असुर प्रजावान् दीर्घो रयिः पृथुबुध्नः सभावान् ॥  

  
     सं पत्नी पत्या सुकृतेषु गछतां यज्ञस्य युक्तौ धुर्या अभूताम् ।
  
     आप्रीणानौ विजहता अरातिं दिवि ज्योतिर् उत्तमम् आरभेथां स्वाहा ॥  
अभूताम् : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  

  
पत्नि पत्न्य् एष ते लोकस्, नमस् ते अस्तु मा मा हिंसीस्, या सरस्वती वेशयमनी तस्यै स्वाहा ॥  

  
या सरस्वती वेशभगीना तस्यास् ते भक्तिवानो भूयास्म ॥  

  
     अयाश् चाग्ने ऽस्य् अनभिशस्तिश् च सत्यम् इत् त्वम् अया असि ।
  
     अयाः सन् मनसा कृत्तो ऽयाः सन् हव्यम् ऊहिषे, अया नो धेहि भेषजं स्वाहा ॥म्स्_१,४।३॥  

  
देवान् जनम् अगन् यज्ञस् ततो मा यज्ञस्याशीर् आगछतु पितॄन् जनम् अगन् यज्ञस् ततो मा यज्ञस्याशीर् आगछतु मनुष्यान् जनम् अगन् यज्ञस् ततो मा यज्ञस्याशीर् आगछतु, अप ओषधीर् वनस्पतीन् जनम् अगन् यज्ञस् ततो मा यज्ञस्याशीर् आगछतु पञ्चजनं जनम् अगन् यज्ञस् ततो मा यज्ञस्याशीर् आगछतु पञ्चानां त्वा वातानां धर्त्राय गृह्णामि पञ्चानां त्वा दिशां धर्त्राय गृह्णामि पञ्चानां त्वा सलिलानां धर्त्राय गृह्णामि पञ्चानां त्वा पृष्ठानां धर्त्राय गृह्णामि पञ्चानां त्वा पञ्चजनानां धर्त्राय गृह्णामि चरोस् त्वा पञ्चबिलस्य धर्त्राय गृह्णामि ॥  

  
     धामासि प्रियं देवानाम् अनाधृष्टं देवयजनम् ।
  
     देववीत्यै त्वा गृह्णामि ॥  

  
भूर् अस्माकम्, हव्यं देवानाम् आशिषो यजमानस्य देवताभ्यस् त्वा देवताभिर् गृह्णामि ॥म्स्_१,४।४॥  

  
समृतयज्ञो वा एष यद् दर्शपूर्णमासौ कस्य वाह यक्ष्यमाणस्य देवता यज्ञम् आगछन्ति कस्य वा न बहूनां समानम् अहर् यजमानानाम्, यः पूर्वेद्युर् अग्निं गृह्णाति स श्वो भूते देवता अभियजते ममाग्ने वर्चो विहवेष्व् अस्त्व् इति पूर्वम् अग्निं गृह्णाति देवता वा एतत् पूर्वेद्युर् अग्रहीत् ताः श्वो भूते ऽभियजते बर्हिषा वै पूर्णमासे व्रतम् उपयन्ति वत्सैर् अमावास्यायाम्, पुरा वत्सानाम् अपाकर्तोर् दंपती अश्नीयाताम्, हस्ता अवनिज्य दक्षिणतो ऽग्निम् उपतिष्ठेत, अग्ने व्रतपते व्रतम् आलप्स्ये, इति, अग्निर् वै देवानां व्रतपतिर् ब्राह्मणो व्रतभृत्, व्रतपतय एव प्रोच्य व्रतम् आलभते, अग्निं होतारम् उप तं हुवे, इति येन हविर् निर्वप्स्यन्त् स्यात् तद् अभिमृशेत्, देवतानां वा एष ग्रहस्, देवता वा एतद् अग्रहीत्, युनज्मि त्वा ब्रह्मणा दैव्येन, इति परिधिषु परिधीयमाणेषु वदेत्, अग्नेर् वा एष योगस्, अग्निम् एतद् युनक्ति युनक्तो ऽस्मै हव्यं वहति, अस्मास्व् इन्द्र इन्द्रियं दधातु, इति, इडायाम् उपहूयमानायां वदेत्, इडाया वा एष दोहास्, इडां वा एतद् दुहे, अथो इन्द्रियं वा इडा, इन्द्रियम् एवात्मन् धत्ते, आम् आशिषो दोहकामास्, इति, आशिषो वै दोहकामा यजमानम् अभिसर्पन्ति ता दक्षिणतो यजमानलोकम् उपतिष्ठते ता यथा धेनवो ऽदुग्धा अपक्रामन्त्य् एवम् अस्माद् आशिषो ऽदुग्धा अपक्रामन्ति य एवं न वेद, अथ य एवं वेदाशिष एव दुहे सा मे सत्याशीर् देवान् गम्यात्, इति प्रस्तरे प्रह्रियमाणे वदेत् सत्यां वा एतद् आशिषं देवान् गमयित्वाथ वरं वृणीते, एतद् ध स्म वा आहौपाविर् जानश्रुतेयः सहस्रेणेष्ट्वा कम् उ ष्विद् अतो ऽधि वरं वरिष्यामहे, इति सहस्रेण यक्षीय, इति ह स्म वाव ततः पुराह वि ते मुञ्चामि रशनां वि रश्मीन् इति परिधिषु प्रह्रियमाणेषु वदेत्, देवता वा एतत् स्वर्गं लोकं गमयित्वा प्रतिष्ठाप्य व्यमौक्, इष्टो यज्ञो भृगुभिर् इति यज्ञस्य वा एष दोहस्, यज्ञम् एतद् दुहे, एतद् ध स्म वा आह कपिवनो भौवायनः किम् उ स यज्ञेन यजेत यो गाम् इव यज्ञं न दुहीत सुदोहतरो हि गोर् इति ॥म्स्_१,४।५॥  

  
सं यज्ञपतिर् आशिषा, इति यजमानो यजमानभागं प्राश्नाति यजमानो वै यज्ञपतिस्, यज्ञो यजमानभागस्, यद् यजमानो यजमानभागं प्राश्नाति यज्ञपता एव यज्ञं प्रतिष्ठापयति यदि प्रवसेत् समिष्टयजुषा सह जुहुयात्, अग्ना एव यज्ञं प्रतिष्ठापयति यद् धविर् निर्वप्स्यन्न् अग्नौ निष्टपति, अग्नेर् एव यज्ञं निर्मिमीते, अथ यद् धविर् निर्वप्स्यन् यजमानाय प्राह यज्ञपतेर् एवाधि यज्ञं निर्मिमीते, अग्निर् वै भूयांसं प्रदहति, एतं वै लोकं यजमानो न्व् अतिमुच्यते यद् एता आपो ऽतिसृज्यन्ते, अछिन्नं स्रावायितव्यास्, अद्भिर् वा एतद् यजमानो ऽग्नेर् आत्मानम् अन्तर्धत्ते द्वया वै देवा यजमानस्य गृहम् आगछन्ति सोमपा अन्ये ऽसोमपा अन्ये हुतादो ऽन्ये ऽहुतादो ऽन्ये, एते वै देवा अहुतादो यद् ब्राह्मणास्, एतद्देवत्य एष यः पुरानीजानस्, एते वा एतस्य प्रजायाः पशूनाम् ईशते ते ऽस्याप्रीता इषम् ऊर्जम् आदायापक्रामन्ति यद् अन्वाहार्यम् अन्वाहरति तान् एव तेन प्रीणाति दक्षिणतःसद्भ्यः परिहर्तवा आह दक्षिणावतैव यज्ञेन यजते, आहुतिभिर् एव देवान् हुतादः प्रीणाति ते ऽस्मै प्रीता इषम् ऊर्जं नियछन्ति ॥म्स्_१,४।६॥  

  
सद् असि सन् मे भूयास्, इति, आशिषो वा एतास् ता एवावरुन्द्धे पूर्णम् असि पूर्णं मे भूयास्, इति पूर्णो ह वा अमुत्राङ्गैः संभवति सर्वम् असि सर्वं मे भूयास्, इति सर्वो ह वा अमुत्राङ्गैः संभवति, अक्षितम् अस्य् अक्षितं मे भूयास्, इति, अक्षितो ह वा अमुत्राङ्गैः संभवति प्राच्या दिशा देवा ऋत्विजो मार्जयन्ताम् इति, एता वै यज्ञस्य मृष्टयस्, एताः शान्तयस् ता बैजवापयो विदाम् अक्रन्, तेषां मृष्टो यज्ञः शान्तो ऽभूद् अघातुकः पशुपतिः पशून्, तद् य एवं वेद मृष्ट एवास्य यज्ञः शान्तो भवत्य् अघातुकः पशुपतिः पशून् विष्णुः पृथिव्यां व्यक्रंस्त गायत्रेण छन्दसा, इति विष्णुमुखा वै देवा असुरान् एभ्यो लोकेभ्यः प्रणुद्य स्वर्गं लोकम् आयन्, तद् विष्णुमुखो वा एतद् यजमानो भ्रातृव्यम् एभ्यो लोकेभ्यः प्रणुद्य स्वर्गं लोकम् एति, अगन्म स्वर् इति स्वर्गम् एव लोकम् एति सं ज्योतिषाभूम, इति ज्योतिर् हि स्वर्गो लोकस्, इदम् अहम् अमुष्य प्राणं निवेष्टयामि, इति प्राणम् एवास्य निवेष्टयति, इत्थं पर्यावर्तते, एवं हि यज्ञः पर्यावर्तते, अथो अमुष्य वा एतद् आदित्यस्यावृतम् अनु पर्यावर्तते तेजो ऽसि, इत्य् आह तेजो ह्य् अग्निः स वै हित्वा प्रजां च पशूंश् च स्वर् एति यद् आह सम् अहं प्रजया सं मया प्रजा सम् अहं पशुभिः सं मया पशवस्, इति प्रजायां चैव पशुषु च प्रतितिष्ठति, अग्ने गृहपते सुगृहपतिर् अहं त्वया गृहपतिना भूयासम्, सुगृहपतिस् त्वं मया गृहपतिना भूयास्, इति, अग्रहणौ संजीर्यतः सर्वम् आयुर् इतस्, नार्तिं नीतः पुत्रस्य नाम गृह्णाति प्रजाम् एवानु समतानीत् स वै मानुषम् एवाभ्य् उपावर्तते मनुष्यस्य हि नाम गृह्णाति यद् आह, अछिन्नो दिव्यस् तन्तुर् मा मानुषश् छेदि, इति दिव्यं चैव मानुषं च समतानीत्, दिव्याद् धाम्नो मा छित्सि मा मानुषात्, इति, उभा इमं लोकं जयतः सह स्वर्गे लोके भवतः ॥म्स्_१,४।७॥  
ऽभूद् : ड़्न् ड़्रोम् अभूद्। एद्।: भूद्  

  
इति य एव देवा यज्ञहनश् च यज्ञमुषश् च पृथिव्यां तांस् तीर्त्वान्तरिक्षम् आरुहत्, य एव देवा यज्ञहनश् च यज्ञमुषश् चान्तरिक्षे तांस् तीर्त्वा दिवम् अगन् य एव देवा यज्ञहनश् च यज्ञमुषश् च दिवि तांस् तीर्त्वा सजातानां मध्ये श्रैष्ठ्या आधाद् एनम्, शिरो वा एतद् यज्ञस्य यत् पुरोडाशः केशा वेदस्, यद् वेदेन पुरोडाशं संमार्ष्टि यज्ञस्य सर्वत्वाय, अथो मेध्यत्वाय यज्ञो वै देवेभ्यस् तिरो ऽभवत् तं देवा वेदेनाविन्दन्, तद् वेदस्य वेदत्वम्, यद् वेदेन वेद्याम् आस्ते यज्ञम् एवास्मै विन्दति पत्न्यै वेदं प्रयछति दुरनुवेदो वा अमुत्र यज्ञस्, यज्ञम् एवास्मै विन्दति त्रिः प्रयछति त्रिषत्या हि देवास्, उपस्था आस्यते पुमांसं जानुका भवति पशवो वै वेदस्, ओषधयो ह्य् एष एष खलु वै पशूनां लोको यद् अन्तराग्नी स्वे वा एतल् लोके यजमानो भ्रातृव्यस्य पशून् वृङ्क्ते, अर्धमासेऽर्धमासे वै यज्ञो विछिद्यते संततम् आहवनीयात् स्तृणन्न् एति यज्ञस्य संतत्यै तं संततम् उत्तरे ऽर्धमासे ऽभियजते गोमं अग्ने ऽविमं अश्वी यज्ञस्, इति गोमन्तम् एवाविमन्तम् अश्विनं यज्ञम् अकर् इडावान् एषो असुर प्रजावान् दीर्घो रयिः पृथुबुध्नः सभावान् इति, आशिषम् एवाशास्ते सं पत्नी पत्या सुकृतेषु गछताम् इति, एष वै पत्न्या यज्ञस्यान्वारम्भः सह स्वर्गे लोके भवतस्, या वा एतस्य पत्नी सैतं संप्रति पश्चाद् अन्वास्ते यत् संप्रति पश्चाद् अन्वासीत प्रजाम् अस्या निर्दहेत्, यद् आह पत्नि पत्न्य् एष ते लोकस्, इति लोकम् एवास्या अकर् अनिर्दाहुको ऽस्याः प्रजां भवति या सरस्वती वेशयमनी, इति वेशयमनम्, वेशान् एवास्मै तेन यछति, उतास्याजीवन्तः सजाता उपासते वाचम् इन् न्व् अस्य ब्राह्मणस्य वा राजन्यस्य वोपास्महे, इति मांसं तु न पचेयुस् तस्मिन्न् अग्नौ यत् पचेयुः क्रव्यादं कुर्युस्, न हि तस्मिन्न् अग्नौ मांसं पचन्ति यस्मिन्न् आहुतीर् जुह्वति, अयाश् चाग्ने ऽस्य् अनभिशस्तिश् च, इति, अया वै नामैषाग्नेः प्रिया तनूस्, अया मर्याधैर् येण, इति खलु वा आहुस्, यच् चैवात्र यज्ञे क्रियते यच् च न यां चैवात्र यज्ञस्य प्रायश्चित्तिं विद्म यां च न तस्यैषोभयस्य प्रायश्चित्तिः ॥म्स्_१,४।८॥  
अस्य : ड़्न् मित्त्wएदे। एद्।: वाचमिन्वस्य  

  
देवान् जनम् अगन् यज्ञस्, इति स्कन्नम् अभिमन्त्रयेत जनं वा एतद् यज्ञस्य गछति यत् स्कन्दति जनो हीयम् अस्मद् अधि यज्ञस्य वा एतज् जनं गतस्याशिषम् अवरुन्द्धे पञ्चानां त्वा वातानां धर्त्राय गृह्णामीति पाङ्क्तो यज्ञस्, यावान् एव यज्ञस् तम् आलब्ध, अयं वाव यः पवत एष यज्ञस् तम् एवाग्रहीत् पञ्चानां त्वा दिशां धर्त्राय गृह्णामि, इति, इमा एव पञ्च दिशो ऽग्रहीत् पञ्चानां त्वा सलिलानां धर्त्राय गृह्णामीति पशवो वै सलिलम्, पशून् एवाग्रहीत् पञ्चानां त्वा पृष्ठानां धर्त्राय गृह्णामि, इति पृष्ठान्य् एवाग्रहीत् तेनास्य पृष्ठवन्तौ दर्शपूर्णमासौ संतता अविछिन्नौ भवतः पञ्चानां त्वा पञ्चजनानां धर्त्राय गृह्णामीति छन्दांसि वै पञ्च पञ्चजनास्, छन्दांस्य् एवाग्रहीत्, चरोस् त्वा पञ्चबिलस्य धर्त्राय गृह्णामीति, इमे वै लोकाश् चरुः पञ्चबिलस्, इमान् एव लोकान् अग्रहीत् ॥  

  
     धामासि प्रियं देवानाम् अनाधृष्टं देवयजनम् ।
  
     देववीत्यै त्वा गृह्णामि ॥  

  
इति प्रज्ञात आज्यग्रहः पथागात्, भूर् अस्माकम्, हव्यं देवानाम् आशिषो यजमानस्य, इति भूतिम् एवात्मन आशास्ते हव्यं देवेभ्यस्, आशिषो यजमानाय देवताभ्यस् त्वा देवताभिर् गृह्णामि, इति देवताभ्य एवैनं देवताभिर् अग्रहीत् ॥म्स्_१,४।९॥  
  
[पगे इ,५८]
  
देवतानां वा एतद् आयतनं यद् आहवनीयस्, यद् अन्तराग्नी तत् पशूनाम्, मनुष्याणां गार्हपत्यः पित्πणाम् ओदनपचनः सर्वा ह वा अस्य यक्ष्यमाणस्य देवता यज्ञम् आगछन्ति य एवं वेद पूर्वं चाग्निम् अपरं च परिस्तरीतवा आह मनुष्याणां वै नवावसानं प्रियम्, नवावसानम् एवाकर् मेध्यत्वाय, अग्नेर् जिह्वासि वाचो विसर्जनम् इति पुरोडाश्यान् आवपति देवतानां वा एष ग्रहस्, देवता वा एतद् अग्रहीत्, एतद् ध स्म वा आहारुण औपवेशिस्, अहुतासु वा अहम् आहुतिषु देवता हव्यं गमयामि संस्थितेन यज्ञेन संस्थां गछानि, इति तद् य एवं वेदाहुतास्व् एवास्याहुतिषु देवता हव्यं गछति संस्थितेन यज्ञेन संस्थां गछति, औलूखलाभ्यां वै दृषदा हविष्कृद् एहि ॥ इति देवा यज्ञाद् रक्षांस्य् अपाघ्नत यद् औलूखला उद्वादयन्ति दृषदौ समाघ्नन्ति ॥ हविष्कृद् एहि ॥ इत्य् आह रक्षसाम् अपहत्यै, अपः प्रणीय वाचं यछति मनसा वै प्रजापतिर् यज्ञम् अतनुत, औलूखलयोर् उद्वदितोर् अध्वर्युश् च यजमानश् च वाचं यछेताम्, प्रजापतिर् एव भूत्वा मनसा यज्ञं तन्वाते न सर्वाणि सह यज्ञायुधानि प्रहृत्यानि मानुषं तत् क्रियते नैकमेकम्, पितृदेवत्यं तत्, द्वेद्वे सह प्रहृत्ये याज्यानुवाक्ययो रूपम् उपवसति, उभयांस् तेन पशून् अवरुन्द्धे ग्राम्यांस् चारण्यांश् च यद् ग्राम्यस्य नाश्नाति तेन ग्राम्यान् अवरुन्द्धे, अथ यद् आरण्यस्याश्नाति तेनारण्यान् अथो इन्द्रियं वा आरण्यम् इन्द्रियम् एवात्मन् धत्ते न माषाणाम् अश्नीयात्, अयज्ञिया वै माषास्, न तस्य सायम् अश्नीयाद् यस्य प्रातर् यक्ष्यमाणः स्यात्, अप्रतिजग्धेन वै देवा हव्येन वसीयोभूयम् अगछन् प्रतिजग्धेनासुराः पराभवन्, तद् अप्रतिजग्धेन वा एतद् धव्येन यजमानो वसीयोभूयं गछति परास्य भ्रातृव्यो भवति यो वै श्रद्धाम् अनालभ्य यजते पापीयान् भवति, आपो वै श्रद्धा न वाचा गृह्यन्ते न यजुषा, अति वा एता वाचं नेदन्त्य् अति वर्त्रम्, मनस् तु नातिनेदन्ति यर्ह्य् अपो गृह्णीयाद् इमां तर्हि मनसा ध्यायेत्, इयं वा एतासां पात्रम् अनयैवैना अग्रहीत्, श्रद्धाम् आलभ्य यजते न पापीयान् भवति ॥म्स्_१,४।१०॥  

  
ब्रह्मवादिनो वदन्ति प्रेध्मम् उक्षन्ति प्र हविस्, इध्मः प्रथम आहुतीनाम्, कस्माद् अन्येषां हविषां याज्यानुवाक्याः सन्ति कस्माद् इध्मस्य नेति ॥  

  
अग्नये समिध्यमानायानुब्रूहि ॥ इति पुरोनुवाक्या सामिधेनीर् याज्योपवाको वषट्कारस्, यत्र वै यज्ञस्यातिरिक्तं क्रियते तद् यजमानस्यातिरिक्तम् आत्मन् जायते यद् अनाप्तं वि यज्ञश् छिद्यते क्षोधुको यजमानो भवति परिधानीयया सामिधेनीनाम् उत्तमम् इध्मस्य समर्धयति, अक्षोधुको यजमानो भवति नास्यातिरिक्तम् आत्मन् जायते यो वै प्रजापतिं सप्तदशं यज्ञे ऽन्वायत्तं वेद नास्य यज्ञो व्यथते प्रजापतौ यज्ञेन प्रतितिष्ठति ॥  

  
ओ श्रावय ॥ इति चतुरक्षरम् ॥  

  
अस्तु श्रौषट् ॥ इति चतुरक्षरम् ॥  

  
ये यजामहे ॥ इति पञ्चाक्षरम्, द्व्यक्षरो वषट्कारस्, एष वै प्रजापतिः सप्तदशो यज्ञे ऽन्वायत्तस्, यद्य् अनुवाक्याया एति यदि याज्याया अतश् चेद् एव नैति नास्य यज्ञो व्यथते प्रजापतौ यज्ञेन प्रतितिष्ठति न वै तद् विद्म यदि ब्राह्मणा वा स्मो ऽब्राह्मणा वा यदि तस्य वा ऋषेः स्मो ऽन्यस्य वा यस्य ब्रूमहे यस्य ह त्व् एव ब्रुवाणो यजते तं तद् इष्टम् आगछति नेतरम् उपनमति तत् प्रवरे प्रवर्यमाणे ब्रूयात् ॥  

  
देवाः पितरः पितरो देवास्, यो ऽस्मि स सन् यजे यो ऽस्मि स सन् करोमि शुनं म इष्टं शुनं शान्तं शुनं कृतं भूयात् ॥ इति तद् य एव कश् च स सन् यजते तं तद् इष्टम् आगछति नेतरम् उपनमति ॥  

  
यज्ञस्य त्वा प्रमयाभिमया परिमयोन्मया परिगृह्णामि ॥ इति गायत्री वै यज्ञस्य प्रमा त्रिष्टुब् अभिमा जगती परिमा, अनुष्टुब् उन्मा, एतानि वै छन्दांसि यज्ञं वहन्ति तैर् एवैनं परिगृह्णाति ॥म्स्_१,४।११॥  

  
केशिनं वै दार्भ्यं गन्धर्वाप्सरसो ऽपृछन् कथा यजमानो यजमानेन भ्रातृव्येण सदृङ्ङ् असि, इति, अहं वेदा इत्य् अब्रवीत् ते ऽब्रुवन्, अङ्ग नो यज्ञं व्याचक्ष्वा इति तेभ्यो यज्ञं व्याचष्ट ते ऽब्रुवन्, उतैतेन यजमानो यजमानाद् भ्रातृव्यात् पापीयान्त् स्याद् इति ते ऽब्रुवन्, तथा वै ते यज्ञं विधास्यामो यथा यजमानो यजमानं भ्रातृव्यम् अभिभविष्यसि, इति तस्मा आहुतीर् यज्ञं व्यदधुस् ततः केशी षण्डिकम् औद्भारिम् अभ्यभवत्, अभि भ्रातृव्यं यज्ञेन भवति य एवं वेद प्राणो वा आघारः पूर्वार्धे होतव्यस्, मुखत एवास्य प्राणं दधाति प्राणो वा आघारस्, मध्यतो होतव्यस्, मध्यत एवास्य प्राणं दधाति, आघारं भूयिष्ठम् आहुतीनां जुहुयात् प्राणो वा आघारः प्राणम् एवास्य भूयिष्ठं करोति संततम् आघारम् आघारयेत् प्राणो वा आघारः प्राणस्य संतत्यै, ऊर्ध्वम् आघारम् आघारयेत् स्वर्गकामस्य यजमानो वा आघारस्, यजमानम् एव स्वर्गं लोकं गमयति यं द्विष्यात् तस्य न्यञ्चम् आघारयेत् पापीयान् भवति, अभिक्रामन्ती वा एकाहुतिस्, अपक्रामन्त्य् एका प्रतिष्ठितैका याम् अभिक्रामं जुहोति साभिक्रामन्ती याम् अपक्रामं जुहोति सापक्रामन्ती यां समानत्र तिष्ठन् जुहोति सा प्रतिष्ठिता यं कामयेत, अभितरं वसीयाञ् श्रेयान्त् स्याद् इति तस्याभिक्रामं जुहुयात् तेन सो ऽभितरं वसीयाञ् श्रेयान् भवति, अथ यं कामयेत, अपतरं पापीयान्त् स्याद् इति तस्यापक्रामं जुहुयात् तेन सो ऽपतरं पापीयान् भवति, अथ यं कामयेत न वसीयान्त् स्यान् न पापीयान् इति तस्य समानत्र तिष्ठन् जुहुयात् तेन स न वसीयान् न पापीयान् भवति, ऋतवो वै प्रयाजाः समानत्र होतव्यास्, ऋतूनां प्रतिष्ठित्यै याग्नेर् आज्यभागस्य सोत्तरार्धे होतव्या ततो योत्तरा सा रक्षोदेवत्या या सोमस्याज्यभागस्य सा दक्षिणार्धे होतव्या ततो या दक्षिणा सा पितृदेवत्या, एतद् वा अन्तराहुतीनां लोकः कॢप्ता अस्याहुतयो यथापूर्वं हूयन्ते य एवं वेद धूमे जुहोति तां तमसि जुहोति ततो यजमानो ऽरोचुको भवति याम् अङ्गारेषु जुहोति सान्धाहुतिस् ततो यजमानस्य चक्षुः प्रमायुकं भवति, उभे ज्योतिष्मति होतव्ये रोचुको यजमानो भवति नास्य चक्षुः प्रमीयते याम् अब्राह्मणः प्राश्नाति सा स्कन्नाहुतिस् तस्या वसिष्ठ एव प्रायश्चित्तिं विदांचकार ॥  

  
ब्रध्न पाहि ॥ इति पुरोडाशम् अभिमृशेत्, भजतां भागी माभागो भक्त ब्राह्मणानाम् इदं हविः सोम्यानां सोमपानाम्, नेहाब्राह्मणस्याप्य् अस्ति कुर्वतो मे मा क्षेष्ट ददतो मे मोपदसत् ॥ इति दक्षिणीयेष्व् एव यज्ञं प्रतिष्ठापयत्य् अस्कन्नम् अविक्षुब्धम् उत याम् अब्राह्मणः प्राश्नाति सास्य हुतैव भवति ॥म्स्_१,४।१२॥  

  
यस्याज्यम् अनुत्पूतं स्कन्दति सा वै चित्रा नामाहुतिस् ततो यजमानस्य चित्रं प्रमायुकं भवति चित्रं देयम्, सैव तस्य प्रायश्चित्तिस्, अथ यस्योत्पूतं स्कन्दति सा वै स्कन्ना नामाहुतिस् ततो यजमानः प्रमायुको भवति वरो देयः सैव तस्य प्रायश्चित्तिस्, अथ यस्य पुरोडाशौ दुःशृतौ भवतस् तद् धविर् यमदेवत्यम्, यदा तद् धविः संतिष्ठेताथ चतुःशरावम् ओदनं पक्त्वा ब्राहमणेभ्यो जीवतण्डुलम् इवोपहरेत् सैव तस्य प्रायश्चित्तिस्, अथ यस्य पुरोडाशौ क्षायतस् तं यज्ञं वरुणो गृह्णाति यदा तद् धविः संतिष्ठेताथ तद् एव हविर् निर्वपेत्, यज्ञो हि यज्ञस्य प्रायश्चित्तिस्, अथ यो ऽदक्षिणेन यज्ञेन यजते तं यजमानं विद्यात्, अदक्षिणेन हि वा अयं यज्ञेन यजते ऽथ न वसीयान् भवतीति, उर्वरा समृद्धा देया सैव तस्य प्रायश्चित्तिस्, अथ यस्य कपालं भिद्येत तत् संदध्यात्, गायत्र्या त्वा शताक्षरया संदधामि ॥ इति वाग् वै गायत्री शताक्षरा वाचैवैनत् संदधाति, अथ यस्य कपालं नश्यति तं वा इयं स्वर्गाल् लोकाद् अन्तर्दधाति यदा तद् धविः संतिष्ठेताथाग्नये वैश्वानराय द्वादशकपालं निर्वपेत्, अयं वा अग्निर् वैश्वानरस्, इमाम् एव भागधेयेनोपासरत् स्वर्गस्य लोकस्यानन्तर्हित्यै, अथ यस्याहुतिर् बहिष्परिधि स्कन्दति सा वै जीवनड् आहुतिस्, अग्नीधं ब्रूयात् ॥  
यज्ञेन : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  

  
एतां संकष्य जुहुधि ॥ इति, अग्निर् वै सर्वा देवताः सर्वाभिर् एवास्य देवताभिर् हुतं भवति पूर्णपात्रम् अग्नीधे देयम्, सैव तस्य प्रायश्चित्तिस्, यजमानो वै जुहूस्, भ्रातृव्य उपभृत्, न प्रक्षिणतेव होतव्यम्, यत् प्रक्षिणीयाद् यजमानं प्रक्षिणीयात्, व्यृषतेव होतव्यम्, देवेषवो वा एता यद् आहुतयस्, यं द्विष्यात् तं तर्हि मनसा ध्यायेत्, देवेषुभिर् एवैनं व्यृषति स्तृणुत एव पशवो वा आहुतयो रुद्रो ऽग्निः स्विष्टकृत्, न सह होतव्यम्, यत् सह जुहुयाद् रुद्रायास्य पशून् अपिदध्यात्, उत्तरार्धपूर्वार्धे होतव्यम् आहुतीनाम् असंसृष्ट्यै, अथो एवम् अस्य रुद्रः पशून् अनभिमानुको भवति ॥म्स्_१,४।१३॥  

  
आग्नावैष्णवम् एकादशकपालं निर्वपेद् दर्शपूर्णमासा आलप्स्यमानस्, अग्निर् वै सर्वा देवतास्, विष्णुर् यज्ञस्, देवताश् चैव यज्ञं चालभ्य दर्शपूर्णमासा आलभते जयान् उ त्वो जुह्वति देवाश् च वा असुराश् चास्पर्धन्त स प्रजापतिर् एतान् जयान् अपश्यत् तान् इन्द्राय प्रायछत् तैः संस्तम्भंसंस्तम्भम् असुरान् अजयत् संस्तम्भंसंस्तम्भं भ्रातृव्यं जयति यस्यैते हूयन्ते ॥  

  
आकूतं चाकूतिश् च ॥ इति यज्ञो वा आकूतम्, दक्षिणाकूतिः ॥  

  
चित्तं च चित्तिश् च ॥ इति मनो वै चित्तम्, वाक् चित्तिः ॥  

  
आधीतं चाधीतिश् च ॥ इति प्रजा वा आधीतम्, पशवा आधीतिः ॥  

  
विज्ञातं च विज्ञातिश् च ॥ इति, ऋग् वै विज्ञातम्, साम विज्ञातिः ॥  

  
भगश् च क्रतुश् च ॥ इति प्रजापतिर् वै भगस्, यज्ञः क्रतुः ॥  

  
दर्शश् च पूर्णमासश् च ॥ इति दर्शपूर्णमासा एव तद् द्वादश द्वादश मासाः संवत्सरः संवत्सरम् एवाप्त्वावरुन्द्धे प्रजापतिः प्रायच्छज् जयान् इन्द्राय वृष्ण उग्रः पृतनासु जिष्णुः ॥  
द्वादश : ड़्न् च्ड़्। ४।५।७:७४।८  

  
तेभिर् वाजं वाजयन्तो जयेम तेभिर् विश्वाः पृतना अभिष्याम ॥ इति त्रयोदशीम् आहुतिं जुहुयात्, अस्ति मासस् त्रयोदशस् तम् एवैतयाप्त्वावरुन्द्धे ॥  

  
अग्ने बलद सहा ओजः क्रममाणाय मे दा अभिशस्तिकृते ऽनभिशस्तेन्याय ॥  

  
अस्या जनतायाः श्रैष्ठ्याय स्वाहा ॥ इति जुहुयाद् यत्र कामयेत चित्रम् अस्यां जनतायां स्याम् इति चित्रम् अह तस्यां जनतायां भवति शबलं त्व् अस्यात्मन् जायते ॥म्स्_१,४।१४॥  

  
अग्नये भगिने ऽष्टाकपालं निर्वपेद् यः कामयेत भग्य् अन्नादः स्याम् इति प्रजापतिर् वै भगस्, यज्ञः क्रतुः तस्मात् सर्वो मन्यते मां भगो ऽरिष्यति मां भगो ऽरिष्यतीति यद् अग्नये भगिने भगम् एव साक्षाद् आप्त्वावरुन्द्धे भग्य् अन्नादो भवति, उभौ सह दर्शपूर्णमासा आलभ्यौ, उद् वा अन्यशृङ्गे सितो मुच्यते दर्शो वा एतयोः पूर्वः पूर्णमासा उत्तरस्, अथ पूर्णमासं पूर्वम् आलभन्ते तद् अयथापूर्वं क्रियते तत् पूर्णमासम् आलभमानः सरस्वत्यै चरुं निर्वपेत् सरस्वते द्वादशकपालम् अमावास्या वै सरस्वती पूर्णमासः सरस्वान् उभा एवैनौ यथापूर्वं कल्पयित्वालभते, ऋद्ध्यै, ऋध्नोत्य् एव, अथो मिथुनत्वाय ॥म्स्_१,४।१५॥  

  
     उपप्रयन्तो अध्वरं मन्त्रं वोचेमाग्नये ।
  
     आरे अस्मे च शृण्वते ॥  

  
अग्निर् मूर्धा दिवः ककुत् पतिः पृथिव्या अयम् ॥  

  
अपां रेतांसि जिन्वति ॥  

  
उभा वाम् इन्द्राग्नी आहुवध्या उभा राधसः सह मादयध्यै ॥  

  
उभा दातारा इषां रयीणाम् उभा वाजस्य सातये हुवे वाम् ॥  

  
     अयम् इह प्रथमो धायि धातृभिर् होता यजिष्ठो अध्वरेष्व् ईड्यः ।
  
     यम् अप्नवानो भृगवो विरुरुचुर् वनेषु चित्रं विभ्वं विशेविशे ॥  

  
     अस्य प्रत्नाम् अनु द्युतं शुक्रं दुदुह्रे अह्रयः ।
  
     पयः सहस्रसाम् ऋषिम् ॥  

  
     अयं ते योनिर् ऋत्वियो यतो जातो अरोचथाः ।
  
     तं जानन्न् अग्ना आरोह ततो नो वर्धया रयिम् ॥  

  
     दधिक्राव्णो अकारिषं जिष्णोर् अश्वस्य वाजिनः ।
  
     सुरभि नो मुखा करत् प्र ना आयूंषि तारिषत् ॥  

  
     अग्ना आयूंषि पवसा आसुवोर्जम् इषं च नः ।
  
     आरे बाधस्व दुछुनाम् ॥  

  
     अग्निर् ऋषिः पवमानः पाञ्चजन्यः पुरोहितः ।
  
     तम् ईमहे महागयम् ॥  

  
     अग्ने पवस्व स्वपा अस्मे वर्चः सुवीर्यम् ।
  
     दधत् पोषं रयिं मयि ॥  

  
     अग्ने पावक रोचिषा मन्द्रया देव जिह्वया ।
  
     आ देवान् वक्षि यक्षि च ॥  

  
     स नः पावक दीदिवो ऽग्ने देवं इहावह ।
  
     उप यज्ञं हविश् च नः ॥  

  
     अग्निः शुचिव्रततमः शुचिर् विप्रः शुचिः कविः ।
  
     शुची रोचता आहुतः ॥  
  
[पगे इ,६७]
  
     उद् अग्ने शुचयस् तव शुक्रा भ्राजन्त ईरते ।
  
     तव ज्योतींष्य् अर्चयः ॥  

  
     अग्नीषोमा इमं सु मे शृणुतं वृषणा हवम् ।
  
     प्रति सूक्तानि हर्यतं भवतं दाशुषे मयः ॥  

  
     अग्निस् तिग्मस् तिग्मतेजाः प्रति रक्षो दहतु सहताम् अरातिम् ।
  
     अपाघशंसं नुदताम् ॥  

  
     अग्ने सपत्नसाह सपत्नान् मे सहस्व ।
  
     मा मा तितीर्षन् तारीत् ॥म्स्_१,५।१॥  

  
त्वम् अग्ने सूर्यवर्चा असि सं माम् आयुषा वर्चसा सृज सं त्वम् अग्ने सूर्यस्य ज्योतिषागथाः ॥  

  
सम् ऋषीणां स्तुतेन सं प्रियेण धाम्ना सम् अहम् आयुषा सं वर्चसा सं प्रजया सं रायस्पोषेण ग्मीय ॥  

  
     इन्धानास् त्वा शतं हिमा द्युमन्तः समिधीमहि ।
  
     वयस्वन्तो वयस्कृतं सहस्वन्तः सहस्कृतम् ।
  
     अग्ने सपत्नदम्भनं सुवीरासो अदाभ्यम् ॥  

  
अग्नेः समिद् असि, अभिशस्त्या मा पाहि सोमस्य समिद् असि परस्पा म एधि यमस्य समिद् असि मृत्योर् मा पाहि, आयुर्धा अग्ने ऽसि, आयुर् मे धेहि वर्चोधा अग्ने ऽसि वर्चो मे धेहि चक्षुष्पा अग्ने ऽसि चक्षुर् मे पाहि श्रोत्रपा अग्ने ऽसि श्रोत्रं मे पाहि तनूपा अग्ने ऽसि तन्वं मे पाहि यन् मे अग्न ऊनं तन्वस् तन् मा आपृण, अग्ने यत् ते तपस् तेन तं प्रतितप यो अस्मान् द्वेष्टि यं च वयं द्विष्मस्, अग्ने यत् ते शोचिस् तेन तं प्रतिशोच यो अस्मान् द्वेष्टि यं च वयं द्विष्मस्, अग्ने यत् ते अर्चिस् तेन तं प्रत्यर्च यो अस्मान् द्वेष्टि यं च वयं द्विष्मस्, अग्ने यत् ते हरस् तेन तं प्रतिहर यो अस्मान् द्वेष्टि यं च वयं द्विष्मस्, अग्ने यत् ते तेजस् तेन तं प्रतितितिग्धि यो अस्मान् द्वेष्टि यं च वयं द्विष्मस्, अग्ने रुचां पते नमस् ते रुचे मयि रुचं धास्, चित्रावसो स्वस्ति ते पारम् अशीय, अर्वाग्वसो स्वस्ति ते पारम् अशीय, अम्भः स्थ, अम्भो वो भक्षीय महः स्थ महो वो भक्षीय, ऊर्जः स्थ, ऊर्जं वो भक्षीय रायस्पोषः स्थ रायस्पोषं वो भक्षीय ॥  

  
रेवती रमध्वम् अस्मिन् योना अस्मिन् गोष्ठे, अयं वो बन्धुस्, इतो मापगात बह्वीर् भवत मा मा हासिष्ट ॥  

  
संहितासि विश्वरूपा, आ मोर्जा विशा गौपत्येना प्रजया रायस्पोषेण ॥  
  
[पगे इ,६९]
  
मयि वो रायः श्रयन्ताम्, सहस्रपोषं वो ऽशीय ॥म्स्_१,५।२॥  

  
     उप त्वाग्ने दिवेदिवे दोषावस्तर् धिया वयम् ।
  
     नमो भरन्त एमसि ॥  

  
     राजन्तम् अध्वराणां गोपाम् ऋतस्य दीदिविम् ।
  
     वर्धमानं स्वे दमे ॥  

  
     स नः पितेव सूनवे ऽग्ने सूपायनो भव ।
  
     सचस्वा नः स्वतये ॥  

  
     अग्ने त्वं नो अन्तम उत त्राता शिवो भवा वरूथ्यः ।
  
     तं त्वा शोचिष्ठ दीदिवः सुम्नाय नूनम् ईमहे सखिभ्यः ॥  

  
     वसुर् अग्निर् वसुश्रवा अछा नक्षि द्युतत्तमं रयिं दाः ।
  
     स नो बोधि श्रुधी हवम् उरुष्या नो अघायतः समस्मात् ॥  

  
     अभ्यस्थां विश्वाः पृतना अरातीस् तद् अग्निर् आह तद् उ सोम आह ।
  
     बृहस्पतिः सवितेन्द्रस् तद् आह पूषा ना आधात् सुकृतस्य लोके ॥  

  
     ऊर्जा वः पश्याम्य् ऊर्जा मा पश्यत ।
  
     रय्या वः पश्यामि रय्या मा पश्यत ॥  
  
[पगे इ,७०]
  
     संपश्यामि प्रजा अहम् इडप्रजसो मानवीः ।
  
     सर्वा भवन्तु नो गृहे ॥  

  
     इडाः स्थ मधुकृतः स्योना माविशतेरंमदः ।
  
     सहस्रपोषं वो ऽशीय ॥  

  
भुवनम् असि सहस्रपोषपुषि तस्य नो रास्व तस्य ते भक्तिवानो भूयास्म, इडासि व्रतभृत् त्वयि व्रतम्, व्रतभृद् असि ॥म्स्_१,५।३॥  

  
     महि त्रीणाम् अवो ऽस्तु द्युक्षं मित्रस्यार्यम्णः ।
  
     दुराधर्षं वरुणस्य ॥  

  
     नहि तेषाम् अमा सतां नाध्वसु वारणेषु च ।
  
     ईशे रिपुर् अघशंसः ॥  

  
     ते हि पुत्रासो अदितेश् छर्दिर् यछन्त्य् अजस्रम् ।
  
     प्र दाशुषे वार्याणि ॥  

  
     सोमानं स्वरणं कृणुहि ब्रह्मणस्पते ।
  
     कक्षीवन्तं य औशिजः ॥  

  
     यो रेवान् यो अमीवहा वसुवित् पुष्टिवर्धनः ।
  
     स नः सिषक्तु यः शिवः ॥  

  
     मित्रस्य चर्षणीधृतः श्रवो देवस्य सानसि ।
  
     द्युम्नं चित्रश्रवस्तमम् ॥  

  
कदा चन स्तरीर् असि कदा चन प्रयुछसि ॥  

  
     परि ते दूडभो रथो ऽस्मं अश्नोतु विश्वतः ।
  
     येन रक्षसि दाशुषः ॥  

  
निम्रदो ऽसि न्य् अहं तं मृद्यासं यो अस्मान् द्वेष्टि यं च वयं द्विष्मस्, अभिभूर् असि, अभ्य् अहं तं भूयासं यो अस्मान् द्वेष्टि यं च वयं द्विष्मः प्रभूर् असि प्राहं तम् अतिभूयासं यो अस्मान् द्वेष्टि यं च वयं द्विष्मः ॥  

  
पूषा मा पथिपाः पातु पूषा मा पशुपाः पातु पूषा माधिपाः पातु प्राची दिग् अग्निर् देवता यो मैतस्या दिशो अभिदासाद् अग्निं सा ऋछतु दक्सिणा दिग् इन्द्रो देवता यो मैतस्या दिशो अभिदासाद् इन्द्रं सा ऋछतु प्रतीची दिङ् मरुतो देवता यो मैतस्या दिशो अभिदासान् मरुतः सा ऋछतु, उदीची दिङ् मित्रावरुणौ देवता यो मैतस्या दिशो अभिदासान् मित्रावरुणौ सा ऋछतु, ऊर्ध्वा दिक् सोमो देवता यो मैतस्या दिशो अभिदासात् सोमं सा ऋछतु धर्मो मा धर्मणः पातु विधर्मो मा विधर्मणः पातु, आयुश् च प्रायुश् च चक्षश् च विचक्षश् च प्राङ् चापाङ् च, उरुक उरुकस्य ते वाचा वयं सं भक्तेन गमेमह्य् अग्ने गृहपते ॥म्स्_१,५।४॥  

  
यस्य वा अग्निहोत्रे स्तोमो युज्यते स्वर्गम् अस्मै भवति अयज्ञो वा एष यत्र स्तोमो न युज्यते, उपप्रयन्तो अध्वरम् इति, इयं वा उपोतिस्, इत एव सोमं युनक्ति, अथो इमाम् एव स्तोमम् उपयुनक्ति, अथो या एव प्रजा भूता नामन्वतीस् ता एव स्तोमम् उपयुनक्ति, अस्य प्रत्नाम् अनु द्युतम् इति, असौ वै लोकः प्रत्नम् अमुत एव स्तोमं युनक्ति, अथो देवा वै प्रत्नम्, तान् एव स्तोमम् उपयुनक्ति, उभयत एव स्तोमं युनक्तीतस् चामुतश् च देवान् वा एष प्रयुज्य स्वर्गं लोकम् एति यद् आह, उपोपेन् नु मघवन् भूया इन् नु ता इति, इयं वा उपोतिस्, अस्याम् एव प्रतितिष्ठति, अथ यद् उपवत् पदम् आह या एव प्रजा आभविष्यन्तीस् ता एव स्तोमम् उपयुनक्ति परि ते दूडभो रथा इति, उभयत एवैतया स्तोमं युक्तं परिगृह्णातीतस् चामुतश् च, अग्निर् मूर्धेति स्वर्गा तेन दिवः ककुद् इति स्वर्गा तेन पतिः पृथिव्या अयम् इति मिथुना तेन, अपां रेतांसि जिन्वतीति रेतस्वती पशव्या सर्वसमृद्धास्, गायत्र्योपास्थित गायत्रो ह्य् अग्निर् गायत्रछन्दाः स्वेनैवैनं छन्दसोपास्थित, उभा वाम् इन्द्राग्नी आहुवध्या इति, उभौ ह्य् एतौ सह, अमुं वा अयं दिवा भूते प्रविशति तस्माद् असौ दिवा रोचते, इमाम् असौ नक्तम्, तस्माद् अयं नक्तम्, यद् उभा वाम् इत्य् आह, उभा एवैना अछम्बट्कारम् उपतिष्ठते, उभयोर् लोकयो रोचते ऽस्मिंश् चामुष्मिंश् च त्रिष्टुभोपास्थित, अयम् इह प्रथमो धायि धातृभिर् इति, अग्निर् ह्य् अस्यां प्रथमो ऽधीयत होता यजिष्ठो अध्वरेष्व् ईड्या इति, एष हि होता यजिष्ठो अध्वरेष्व् ईड्यस्, यम् अप्नवानो भृगवो विरुरुचुर् इति, अप्नवानो ह्य् एतं भृगवो व्यरोचयन् वनेषु चित्रं विभ्वं विशेविशा इति, एष हीदं सर्वं विभूस्, जगत्योपास्थित, अस्य प्रत्नाम् अनु द्युतम् इति स्वर्गो वै लोकः प्रत्नम्, स्वर्ग एव लोके प्रतितिष्ठति, अयं ते योनिर् ऋत्विया इति, एष ह्य् एतस्य योनिर् ऋत्वियस्, अग्निः सूर्यस्य, अनुष्टुभोपास्थित ॥म्स्_१,५।५॥  

  
उपप्रयन्तो अध्वरम् इति प्रवापयत्य् एवैतया, अन्गिर् मूर्धेति प्रवापित एवैतया रेतो दधाति, उभा वाम् इन्द्राग्नी आहुवध्या इति प्राणापानौ वा इन्द्राग्नी प्राणापानौ वा एतन् मुखतो यज्ञस्य धीयेते ॥  

  
अयम् इह प्रथमो धायि धातृभिर् इति गर्भम् एवाधात्, अस्य प्रत्नाम् अनु द्युतम् इति, उधर् एवाकर् अयं ते योनिर् ऋत्विया इति, अजीजनच् चैवावीवृधच् च षड्भिर् उपतिष्ठते षड् वै पृष्ठानि पृष्ठान्य् एवाचीकॢपत्, दधिक्राव्णो अकारिषम् इति दधिक्रावत्योपतिष्ठते, एषा वा अग्नेर् दधिक्रावती प्रिया तनूः पशव्या सर्वसमृद्धा, अग्नेर् एवैतया प्रियं धामोपैति, अथो पशुमान् भवति, अथो आत्मानम् एवैतया यजमानः पुनीते सप्तभिर् उपतिष्ठते सप्तपदा शक्वरी शाक्वराः पशवः पशून् एवावरुन्द्धे जीर्यति वा एष आहितः पशुर् ह्य् अग्निस् तद् एतान्य् एवाग्न्याधेयस्य हवींषि संवत्सरेसंवत्सरे निर्वपेत् तेन वा एष न जीर्यति तेनैनं पुनर्णवं करोति तन् न सूर्क्ष्यम् एताभिर् एवाग्नेयपावमानीभिर् अग्न्याधेयस्य याज्यानुवाक्याभिर् उपस्थेयस् तेन वा एष न जीर्यति तेनैनं पुनर्णवं करोति द्वादशभिर् उपतिष्ठते द्वादश मासाः संवत्सरः संवत्सरम् एवाप्त्वावरुन्द्धे, अग्नीषोमीयया त्रयोदश्योपस्थेयस्, अस्ति मासस् त्रयोदशस् तम् एवैतयाप्त्वावरुन्द्धे ॥म्स्_१,५।६॥  
  
[पगे इ,७५]
  
ब्रह्मवादिनो वदन्ति कस्मात् सायम् अग्निम् उपतिष्ठन्ते कस्मात् प्रातर् नेति, असौ वा आदित्यः सायम् आसुवति तस्मात् सायम् उपतिष्ठन्ते, एष प्रातः प्रसुवति तस्मात् प्रातर् नोपतिष्ठन्ते तस्मात् सायम् अहुते ऽग्निहोत्रे ऽग्निहोत्रिणा नाशितव्यम्, तस्माद् उ प्रातर् अहुते नाशितव्यम्, तस्मात् सायम् अतिथये प्रत्येनसः पुण्यत्वात् तु प्रातर् ददति प्रातरवनेगेन प्रातर् उपस्थेयस्, अधिश्रित उन्नीयमाने वा हस्ता अवनेनिजीत तत्र विहव्यस्य चतस्रा ऋचो वदेत् प्रातरवनेगे चतस्रः प्रातरवनेगेन वा अनाप्तम् आप्नोत्य् अनवरुद्धम् अवरुन्द्धे तद् अनाप्तम् एवैतेनाप्नोत्य् अनवरुद्धम् अवरुन्द्धे, अबिभेद् वा एष उद्धृतस् तं देवाश् छन्दोभिः पर्यस्तृणन् यद् उपतिष्ठते छन्दोभिर् एवैनं परिस्तृणाति, उभयम् अस्मा अकर् अग्नीषोमीयया पूर्वपक्ष उपस्थेयस्, अग्नीषोमीयो वै पूर्वपक्षस्, अपरपक्षायैवैनं परिददाति, ऐन्द्राग्न्यापरपक्ष उपस्थेयस्, ऐन्द्राग्नो वा अपरपक्षः पूर्वपक्षायैवैनं परिददाति सर्वा ह वा एनं देवताः संप्रदायम् अनपेक्षं गोपायन्ति य एवं विद्वान् अग्निम् उपतिष्ठते ॥म्स्_१,५।७॥  

  
त्वम् अग्ने सूर्यवर्चा असीति वसीयसे श्रेयस आशिषम् आशास्ते सं माम् आयुषा वर्चसा सृजेत्य् आत्मना आशास्ते सं त्वम् अग्ने सूर्यस्य ज्योतिषागथा इति सह ह्य् एते तर्हि ज्योतिषी भवतः सम् ऋषीणां स्तुतेनेति छन्दांसि वा ऋषीणां स्तुतम्, छन्दोभिर् एवैनं समर्धयति सं प्रियेण धाम्नेति, आहुतयो वा अग्नेः प्रियं धाम, आहुतिभिर् एवैनं समर्धयति ॥  

  
सम् अहम् आयुषा सं वर्चसा सं प्रजया सं रायस्पोषेण ग्मीयेति, आशिषम् एवाशास्ते, इन्धानास् त्वा शतं हिमा इति पृतनाजिद् ध्य् आहूतिस् तया राजन्या उपतिष्ठेत यदा हि राजन्यः पृतना जयत्य् अथो भवति, उताराजन्या उपतिष्ठेत सर्वो हि पृतना जिगीषति सर्वो बुभूषति मनोर् वै दश जाया आसन् दशपुत्रा नवपुत्राष्टपुत्रा सप्तपुत्रा षट्पुत्रा पञ्चपुत्रा चतुष्पुत्रा त्रिपुत्रा द्विपुत्रैकपुत्रा ये नवासंस् तान् एक उपसमक्रामत्, ये ऽष्टौ तान् द्वौ ये सप्त तांस् त्रयस्, ये षट् तांश् चत्वारस्, अथ वै पञ्चैव पञ्चासन्, ता इमाः पञ्च दशत इमान् पञ्च निरभजन् यद् एव किंच मनोः स्वम् आसीत् तस्मात् ते वै मनुम् एवोपाधावन् मना अनाथन्त तेभ्य एताः समिधः प्रायछत् ताभिर् वै ते तान् निरदहन्, ताभिर् एनान् पराभावयन् परा पाप्मानं भ्रातृव्यं भावयति य एवं विद्वान् एताः समिध आदधाति, अग्नेः समिद् असि, अभिशस्त्या मा पाहीति, अभिशस्त्या एनं पाति सोमस्य समिद् असि परस्पा म एधीति परस्पा अस्य भवति यमस्य समिद् असि मृत्योर् मा पाहीति मृत्योर् एनं पाति, एतद् ध स्म वा आह नारदस्, इदं वावाग्न्युपस्थानम् आसेति, अभिशस्त्या एनं पाति परस्पा अस्य भवति मृत्योर् एनं पाति ॥म्स्_१,५।८॥  
  
[पगे इ,७७]
  
आयुर्धा अग्ने ऽसि, आयुर् मे धेहीति, आयुर् एवास्मिन् दधाति वर्चोधा अग्ने ऽसि वर्चो मे धेहीति वर्च एवास्मिन् दधाति चक्षुष्पा अग्ने ऽसि चक्षुर् मे पाहीति चक्षुर् एवास्य पाति श्रोत्रपा अग्ने ऽसि श्रोत्रं मे पाहीति श्रोत्रम् एवास्य पाति तनूपा अग्ने ऽसि तन्वं मे पाहीति तन्वम् एवास्य पाति यन् मे अग्न ऊनं तन्वस् तन् मा आपृणेति यद् एवास्यात्मन ऊनं यत् प्रजाया यत् पशूनां तद् एवैतेनापूरयति तद् आप्याययति, अग्ने यत् ते तपा इति, एता वा अग्नेस् तन्वो ज्योतिष्मतीस्, एतद् ध स्म वा आहारुण औपवेशिस्, यान् वसीयसः श्रेयस आत्मनो भ्रातृव्यान् अभिप्राजानीम् आभिष् टान् अग्नेस् तनूभिर् ज्योतिष्मतीभिः पराभावयामेति परा पाप्मानं भ्रातृव्यं भावयति य एवं विद्वान् अग्निम् उपतिष्ठते, अग्ने रुचां पते नमस् ते रुचे मयि रुचं धा इति शान्तम् एव रुचम् आत्मन् धत्ते तेजस्वी ब्रह्मवर्चसी भवति चित्रावसो स्वस्ति ते पारम् अशीयेति रात्रिर् वै चित्रावसुस्, अहर् अर्वाग्वसुस्, अग्निर् वै रात्रिस्, असा आदित्यो ऽहर् एते वै भङ्गे ते ईट्टे त्रिर् आह त्रिषत्या हि देवास्, रोचते ह वा अस्य यज्ञो वा ब्रह्म वा य एवं वेद, अम्भः स्थ, अभो वो भक्षीयेति, अम्भो ह्य् एतास्, महः स्थ महो वो भक्षीयेति महो ह्य् एतास्, ऊर्जः स्थ, ऊर्जं वो भक्षीयेति, ऊर्जो ह्य् एतास्, रायस्पोषः स्थ रायस्पोषं वो भक्षीयेति रायस्पोषो ह्य् एतास्, रेवती रमध्वम् अस्मिन् योना अस्मिन् गोष्ठ इति स्व एवैना योनौ स्वे गोष्ठे संवेशयति, अयं वो बन्धुस्, इतो मापगात बह्वीर् भवत मा मा हासिष्टेति, आशिषम् आशास्ते वत्सम् आलभते वत्सनिकान्ता हि पशवस्, एष वै सहस्रपोषस्येशे पुष्यति सहस्रं न सहस्राद् अवपद्यते य एवं वेद संहितासि विश्वरूपेति रूपेणरूपेण ह्य् एषा संहिता रूपैर् एवैनां समर्धयति नामासाम् अग्रहीत्, मित्रम् आभिर् अकृत, उत हि यदा मित्रस्य नाम गृह्णाति मित्रम् एवैनेन कुरुते ॥म्स्_१,५।९॥  

  
सप्त वै बन्धुमतीर् इष्टका अग्नौ चित्या उपधीयन्ते ता वै ता अमुष्मा एव लोकाय सप्त ग्राम्या इष्टकास् ता अत्रोपधेया गौश् चाश्वश् चाश्वतरश् च गर्दभो ऽजा चाविश् च पुरुषस्, यद् गाम् आलभते गवैव चिता भवन्ति, अथो आलब्ध एवोपधीयन्ते पराङ् वा एष छन्दोभिः स्वर्गं लोकम् एत्य् अन्यदन्यच् छन्दः समारोहम् उप त्वाग्ने दिवेदिवा इति यद् एतेन गायत्रेण तृचेनोपतिष्ठते, इयं वै गायत्री, अस्याम् एव प्रतितिष्ठति, अग्ने त्वं नो अन्तमा इति, एषा वा अग्नेर् अस्तर्या प्रिया तनूर् वरूथ्या ताम् एव प्रैति नैनम् अभिदासन्त् स्तृणुते चतसृभिर् द्विपदाभिर् उपतिष्ठते चतुष्पादो वै पशवस्, द्विपाद् यजमानस्, गृहा गार्हपत्यस्, गृहेषु चैव पशुषु च प्रतितिष्ठति, ऊर्जा वः पश्याम्य् ऊर्जा मा पश्यतेति, ऊर्जैनाः पश्यत्य् ऊर्जैनं पश्यन्ति रय्या वः पश्यामि रय्या मा पश्यतेति रय्यैनाः पश्यति रय्यैनं पश्यन्ति ॥  
  
[पगे इ,७९]
  
     संपश्यामि प्रजा अहम् इडप्रजसो मानवीः ।
  
     सर्वा भवन्तु नो गृहे ॥ इति, ऐडीश् च वा इमाः प्रजा मानवीश् च ता एवावारुद्ध ता आद्या अकृत, इडाः स्थ मधुकृता इति, इडा ह्य् एता मधुकृतः स्योना माविशतेरंमदा इति, इरंमदो ह्य् एतास्, भुवनम् असि सहस्रपोषपुषीति भुवनं ह्य् एतत् सहस्रपोषपुषि तस्य नो रास्व तस्य ते भक्तिवानो भूयास्मेति, आशिषम् एवाशास्ते, इडासि व्रतभृद् इति, इडा ह्य् एषा व्रतभृत् त्वयि व्रतं व्रतभृद् असीति व्रतभृद् ध्य् एषा ॥म्स्_१,५।१०॥  
एवावारुद्ध : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  

  
महि त्रीणाम् अवो ऽस्त्व् इति प्राजापत्येन तृचेनोपतिष्ठते प्राजापत्या वा इमाः प्रजास् ता एवावारुद्ध ता आद्या अकृत, अथो प्रजापतिम् एवोपैति प्रजापता एव देवतासु प्रतितिष्ठति सोमानं स्वरणम् इति ब्राह्मणस्पत्ययोपतिष्ठते ब्रह्मणि प्रतितिष्ठति, अथो ब्रह्मवर्चसम् एवावरुन्द्धे यो वै ब्रह्मणि प्रतिष्ठितेन स्पर्धते पूर्वो ऽस्मात् पद्यते, उभयीर् वा अग्निहोत्रिणि देवता आशंसन्ते याभ्यश् च जुहोति याभ्यश् च न मित्रस्य चर्षणीधृता इति मैत्र्योपतिष्ठते, उभयत एवैतया मित्रम् अकृतेतश् चामुतश् च कदा चन स्तरीर् असीत्य् ऐन्द्रीभ्यां बृहतीभ्याम् उपतिष्ठते, ऐन्द्रा वै पशवस् तान् एवावारुद्ध तान् आद्यान् अकृत परि ते दूडभो रथा इति, असौ वा आदित्यो दूडभो रथस्, एष वा इमा उभौ लोकौ समीयते सर्वम् एवैतया परिगृह्णाति निम्रदो ऽसि न्य् अहं तं मृद्यासं यो अस्मान् द्वेष्टि यं च वयं द्विष्म इति पार्ष्ण्यावगृह्णीयाद् यदि पापीयसा स्पर्धेत, अभिभूर् असि, अभ्य् अहं तं भूयासं यो अस्मान् द्वेष्टि यं च वयं द्विष्म इति दक्षिणतः पदो ऽवगृह्णीयाद् यदि सदृशेन स्पर्धेत प्रभूर् असि प्राहं तम् अतिभूयासं यो अस्मान् द्वेष्टि यं च वयं द्विष्म इति प्रपदेनावगृह्णीयाद् यदि श्रेयसा स्पर्धेत सर्वान् एवैनान् अभिभवति सर्वान् अतिभवति सर्वान् अतिक्रामति पूषा मा पथिपाः पात्व् इति, इयम् एव पूषा मा पशुपाः पात्व् इति, अन्तरिक्षम् एव पूषा माधिपाः पात्व् इति, असा एव, इमान् एव लोकान् उपासरत्, एभ्यो लोकेभ्य आत्मानं परिधत्ते, अहिंसायै प्राची दिग् अग्निर् देवतेति तनूपानाम् एव दिक्षु निधत्ते, अथ येन स्पर्धते येन वा व्यभिचरते स एता एव देवता ऋत्वा पूर्वः पराभवति सप्त वै पुरुषे महिमानस् ते वा एनेनेड्यास् ते वै ते सप्तऋषय एव प्राणा वै सप्तऋषयः प्राणान् वा एतद् ईट्टे, ईट्टे ह वै स्वान् प्राणान् वृङ्क्ते भ्रातृव्यस्य प्राणान् नैनम् अभिदासन्त् स्तृणुते य एवं वेद धर्मो मा धर्मणः पातु विधर्मो मा विधर्मणः पातु, आयुश् च प्रायुश् च चक्षश् च विचक्षश् च प्राङ् चापाङ् चोरुक इति, अयं वा उरुकस्, एष विभजति तद् यद् एष भजति तद् एतस्मिन्न् एव पुनर् आभजति, अग्ने गृहपते ऽग्निं समिन्धे यजमानस्, एतद् वै यजमानस्य स्वं यद् अग्निस्, एतद् अग्नेर् यद् यजमानस्, आयतनम् इव वा एतत् क्रियते ज्योतिषे तन्तवे त्वेत्य् अन्तराग्नी उपविश्य वदेत्, याम् एव पुर आशिषम् आशास्ते यां पश्चात् ताम् आत्मन् धत्ते ॥म्स्_१,५।११॥  
एवावारुद्ध : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  
एवावारुद्ध : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  
भ्रातृव्यस्य : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  

  
ददन् मा इति वै दीयते सददि वा एष ददाति यो ऽग्निहोत्रं जुहोति यद्यत् कामयेत तत्तद् अघिहोत्र्य् अग्निं याचेद् उप हैनं तन् नमति तद् आहुस्, ऋछति वा एष देवान् य एनान्त् सददि याचतीति तस्मात् तर्हि नोपस्थेयस्, यमो वा अम्रियत ते देवा यम्या यमम् अपाब्रुवन्, तां यद् अपृछन्त् साब्रवीत्, अद्यामृतेति ते ऽब्रुवन् न वा इयम् इमम् इत्थं मृष्यते रात्रीं सृजामहा इति, अहर् वाव तर्ह्य् आसीन् न रात्रिस् ते देवा रात्रिम् असृजन्त ततः श्वस्तनम् अभवत् ततः सा तम् अमृष्यत तस्माद् आहुस्, अहोरात्राणि वावाघं मर्षयन्तीति सा वै रात्रिः सृष्टा पशून् अभिसममीलत् ते देवाश् छन्दोभिर् एव पशून् अन्वपश्यन्, छन्दोभिर् एनान् पुनर् उपाह्वयन्त यद् उपतिष्ठते छन्दोभिर् वा एतत् पशून् अनुपश्यति छन्दोभिर् एनान् पुनर् उपह्वयते, अथो आहुस्, वरुणो वै स तद् रात्रिर् भूत्वा पशून् अग्रसतेति ते देवाश् छन्दोभिर् एव वरुणात् प्रामुञ्चंश् छन्दोभिर् एनान् पुनर् उपाह्वयन्त यद् उपतिष्ठते छन्दोभिर् वा एतद् वरुणात् पशून् प्रमुञ्चति छन्दोभिर् एनान् पुनर् उपह्वयते यज्ञोयज्ञो वै समृछते, अथाकस्यविदो मन्यन्ते सोम एव समृछता इति, अग्नीषोमीयायाः पुरस्ताद् विहव्यस्य चतस्रा ऋचो वदेत्, आग्नेयस्य पुरोडाशस्य द्वे याज्यानुवाक्ये कुर्यात्, एतेनैव हवींष्य् आसन्नान्य् अभिमृशेत्, वृङ्क्ते ऽन्यस्य यज्ञं नास्यान्यो यज्ञं वृङ्क्ते सयज्ञो भवत्य् अयज्ञा इतरः ॥म्स्_१,५।१२॥  
सृजामहा : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  
अभिसममीलत् : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  
प्रामुञ्चंश् : ⟨ प्रामुञ्चन्  
  
[पगे इ,८२]
  
अग्निं वा एते चित्यं चिन्वते य आहिताग्नयो दर्शपूर्णमासिनस् तेषां वा अहोरात्राण्य् एवेष्टका उपधीयन्ते यत्र पञ्च रात्रीः संहिता वसेत् तज् जुहुयात् पञ्च रात्रयः पञ्चाहानि सा दशत् संपद्यते तन् नैवं कर्तवै, अयतं तत्, दशस्व् एव रात्रिष्व् अन्तमं होतव्यम्, तथा यतं क्रियते न सर्वेषु युक्तेषु होतव्यम्, वास्तौ जुहुयात्, नायुक्तेषु, अयतं क्रियते सर्वाण्य् अन्यानि युक्तानि स्युर् अग्निष्ठस्य दक्षिणो युक्तः स्यात् सव्यस्य योक्त्रं परिहृतम् अथ जुहुयात्, न वास्तौ जुहोति यतम् उत्क्रियते तन् न सूर्क्ष्यम्, सर्वेष्व् एव युक्तेषु होतव्यम्, वास्तोष्पत्यं ह्य् एतत्, न हीनम् अन्वाहर्तवै रुद्राय हि तद् धीयते यद् धीनम् अन्वाहरेयू रुद्रं भूतम् अन्वाहरेयुस्, यद्य् अनुवाहः स्यात् पूर्वं तं प्रवहेयुर् अप वोद्धरेयुस्, यद् धीयेत हीयेतैव तत्, अथ जुहुयात् ॥  
हीयेतैव : ड़्न् एमेन्देद्। एद्।: हीयेतैव  

  
     अमीवहा वास्तोष्पते विश्वा रूपाण्य् आविशन् ।
  
     सखा सुशेव एधि नः ॥  

  
     वास्तोष्पते प्रति जानीह्य् अस्मान् स्वावेशो अनमीवो भवा नः ।
  
     यत् त्वेमहे प्रति तन् नो जुषस्व शं नो भव द्विपदे शं चतुष्पदे ॥म्स्_१,५।१३॥  

  
पशून् मे शंस्य पाहि तान् मे गोपायास्माकं पुनर् आगमात् ॥  

  
अग्ने सहस्राक्ष शतमूर्धञ् शतं ते प्राणाः सहस्रम् अपानास् त्वं साहस्रस्य राय ईशिषे तस्मै ते विधेम वाजाय ॥  

  
प्रजां मे नर्य पाहि तां मे गोपायास्माकं पुनर् आगमात्, अग्ने गृहपते सुगृहपतिर् अहं त्वया गृहपतिना भूयासम्, सुगृहपतिस् त्वं मया गृहपतिना भूयास्, अन्नं मे बुध्य पाहि तन् मे गोपायास्माकं पुनर् आगमात् ॥  

  
     इमान् मे मित्रावरुणौ गृहान् गोपायतं युवम् ।
  
     अविनष्टान् अविह्रुतान् पूषैनान् अभिरक्षतु, आस्माकं पुनर् आगमात् ॥  

  
पशून् मे शंस्य पाहि तान् मे गोपायास्माकं पुनर् आगमाद् इत्य् आहवनीयम् उपतिष्ठते, आहवनीयायैव पशून् परिदाय प्रैति, अग्ने सहस्राक्ष शतमूर्धन्न् इति सहस्राक्षो ह्य् एष शतमूर्धा शतं ते प्राणाः सहस्रम् अपाना इति शतं ह्य् एतस्य प्राणाः सहस्रम् अपानास् त्वं साहस्रस्य राय ईशिषे तस्मै ते विधेम वाजायेति, आशिषम् एवाशास्ते ॥  

  
प्रजां मे नर्य पाहि तां मे गोपायास्माकं पुनर् आगमाद् इति गार्हपत्यम् उपतिष्ठते गार्हपत्यायैव प्रजां परिदाय प्रैति, अग्ने गृहपते सुगृहपतिर् अहं त्वया गृहपतिना भूयासम्, सुगृहपतिस् त्वं मया गृहपतिना भूया इति, अग्रहणौ संजीर्यतः सर्वम् आयुर् इतस्, नार्तिं नीतस्, अन्नं मे बुध्य पाहि तन् मे गोपायास्माकं पुनर् आगमाद् इति दक्षिणाग्निम् उपतिष्ठते दक्षिणाग्नय एवान्नं परिदाय प्रैति ॥  

  
     इमान् मे मित्रावरुणौ गृहान् गोपायतं युवम् ।
  
     अविनष्टान् अविह्रुतान् पूषैनान् अभिरक्षतु, आस्माकं पुनर् आगमात् ॥ इति, अहोरात्रे वै मित्रावरुणौ पशवः पूषा, अहोरात्राभ्यां चैव मित्रावरुणाभ्यां च गृहान् परिदाय प्रति ॥  

  
अग्निं समाधेहि ॥ इत्य् आह भस्म त्वा उपतिष्ठते ॥  
  
[पगे इ,८४]
  
पशून् मे शंस्याजुगुपस् तान् मे पुनर् देहि ॥ इत्य् आहवनीयं पुनर् एत्योपतिष्ठते, आहवनीयेनैव पशून् गुप्तान् आत्मन् धत्ते ॥  

  
अग्ने सहस्राक्ष शतमूर्धञ् शतं ते प्राणाः सहस्रम् अपानास् त्वं साहस्रस्य राय ईशिषे तस्मै ते विधेम वाजाय ॥  

  
प्रजां मे नर्याजुगुपस् तां मे पुनर् देहि ॥ इति गार्हपत्यं पुनर् एत्योपतिष्ठते गार्हपत्येनैव प्रजां गुप्ताम् आत्मन् धत्ते ॥  

  
अग्ने गृहपते सुगृहपतिर् अहं त्वया गृहपतिना भूयासम्, सुगृहपतिस् त्वं मया गृहपतिना भूयास्, अन्नं मे बुध्याजुगुपस् तन् मे पुनर् देहि ॥ इति दक्षिणाग्निं पुनर् एत्योपतिष्ठते दक्षिणाग्निनैवान्नं गुप्तम् आत्मन् धत्ते ॥  

  
     इमान् मे मित्रावरुणौ गृहान् जुगुपतं युवम् ।
  
     अविनष्टान् अविह्रुतान् पूषैनान् अभ्यरक्षीद् आस्माकं पुनर् आगमात् ॥ इति, अहोरात्रे वै मित्रावरुणौ पशवः पूषा, अहोरात्राभ्यां चैव मित्रावरुणाभ्यां च गृहान् गुप्तान् आत्मन् धत्ते ॥म्स्_१,५।१४॥  

  
     प्र वो वाजा अभिद्यवो हविष्मन्तो घृताच्या ।
  
     देवान् जिगाति सुम्नयुः ॥  
  
[पगे इ,८५]
  
     उप त्वा जुह्वो मम घृताचीर् यन्तु हर्यत ।
  
     अग्ने हव्या जुषस्व नः ॥  

  
     उद् अग्ने तव तद् घृताद् अर्ची रोचता आहुतम् ।
  
     निंसानं जुह्वो मुखे ॥  

  
     प्रजा अग्ने संवासयेहाशाश् च पशुभिः सह ।
  
     राष्ट्राण्य् अस्मिन् धेहि यान्य् आसन्त् सवितुः सवे ॥  

  
     अयं ते योनिर् ऋत्वियो यतो जातो अरोचथाः ।
  
     तं जानन्न् अग्ना आरोह ततो नो वर्धया रयिम् ॥  

  
     आयं गौः पृश्निर् अक्रमीद् असदन् मातरं पुरः ।
  
     पितरं च प्रयन्त् स्वः ॥  

  
     त्रिंशद्धामा विराजति वाक् पतंगाय हूयते ।
  
     व्यक्शन् महिषो दिवम् ॥  

  
     अन्तश् चरत्य् अर्णवे अस्य प्राणाद् अपानतः ।
  
     प्रति वां सूरो अहभिः ॥  

  
     इतो जज्ञे प्रथमं स्वाद् योनेर् अधि जातवेदाः ।
  
     स गायत्र्या त्रिष्टुभा जगत्यानुष्टुभा च देवेभ्यो हव्या वहतु प्रजानन् ॥  

  
     यो नो अग्निः पितरो हृत्स्व् अन्तर् अमर्त्यो मर्त्यं आविवेश ।
  
     तम् आत्मनि परिगृह्णीमसीह नेद् एषो अस्मान् अवहाय परायत् ॥  

  
दोह्या च ते दुग्धभृच् चोर्वरी ते ते भागधेयं प्रयच्छामि ताभ्यां त्वादधे घर्मः शिरस् तद् अयम् अग्निः संप्रियः पशुभिर् भव पुरीषम् असि यत् ते शुक्र शुक्रं ज्योतिस् तेन रुचा रुचम् अशीथाः ॥  

  
     मयि गृह्णाम्य् अहम् अग्रे अग्निं सह प्रजया वर्चसा धनेन ।
  
     मयि क्षत्रं मयि रायो दधामि मदेम शतहिमाः सुवीराः ॥  

  
भूर् भुवस्, अङ्गिरसां त्वा देवानां व्रतेनादधे, अग्नेष् ट्वा देवस्य व्रतेनादधे, इन्द्रस्य त्वा मरुत्वतो व्रतेनादधे मनोष् ट्वा ग्रामण्यो व्रतेनादधे ॥  

  
     आछदि त्वा छन्दो दधे द्यौर् मह्नासि भूमिर् भूना ।
  
     तस्यास् ते देव्य् अदित उपस्थे ऽन्नादम् अग्निम् अन्नपत्यायादधे ॥  

  
अग्ना आयूंषि पवसे, अग्निर् ऋषिस्, अग्ने पवस्व ॥म्स्_१,६।१॥  

  
या वाजिन्न् अग्नेः पवमाना प्रिया तनूस् ताम् आवह या वाजिन्न् अग्नेः पावका प्रिया तनूस् ताम् आवह या वाजिन्न् अग्नेः शुचिः प्रिया तनूस् ताम् आवह ॥  

  
     यद् अक्रन्दः प्रथमं जायमान उद्यन्त् समुद्राद् उत वा पुरीषात् ।
  
     श्येना ते पक्षा हरिणोत बाहू उपस्तुत्यं जनिम तत् ते अर्वन् ॥  

  
ओजसे बलाय त्वोद्यच्छे वृष्णे शुष्माय सपत्नतूर् असि वृत्रतूः ॥  

  
     प्राचीम् अनु प्रदिशं प्रेहि विद्वान् अग्नेर् अग्ने पुरो अग्निर् भवेह ।
  
     विश्वा आशा दीद्यद् विभाह्य् ऊर्जं नो धेहि द्विपदे चतुष्पदे ॥  
  
[पगे इ,८७]
  
     अभ्यस्थां विश्वाः पृतना अरातीस् तद् अग्निर् आह तद् उ सोम आह ।
  
     बृहस्पतिः सवितेन्द्रस् तद् आह पूषा ना आधात् सुकृतस्य लोके ॥  

  
भुवः स्वर् अङ्गिरसां त्वा देवानां व्रतेनादधे, अग्नेष् ट्वा देवस्य व्रतेनादधे, इन्द्रस्य त्वा मरुत्वतो व्रतेनादधे मनोष् ट्वा ग्रामण्यो व्रतेनादधे ॥  

  
     आछदि त्वा छन्दो दधे द्यौर् मह्नासि भूमिर् भूना ।
  
     तस्यास् ते देव्य् अदित उपस्थे ऽन्नादम् अग्निम् अन्नपत्यायादधे ॥  

  
यत् ते शुक्र शुक्रं ज्योतिः शुक्रं धामाजस्रं तेन त्वादधे ॥  

  
     इडायास् त्वा पदे वयं नाभा पृथिव्या अधि ।
  
     जातवेदो निधीमह्य् अग्ने हव्याय वोढवे ॥  

  
सम्राट् च स्वराट् चाग्ने ये ते तन्वौ ताभ्यां मा ऊर्जं यछ विराट् च प्रभूश् चाग्ने ये ते तन्वौ ताभ्यां मा ऊर्जं यछ विभूश् च परिभूश् चाग्ने ये ते तन्वौ ताभ्यां मा ऊज्रं यछ ॥  

  
     समुद्राद् ऊर्मिर् मधुमं उदारद् उपांशुना सम् अमृतत्वम् आनट् ।
  
     घृतस्य नाम गुह्यं यद् अस्ति जिह्वा देवानाम् अमृतस्य नाभिः ॥  

  
     वयं नाम प्रब्रवामा घृतस्यास्मिन् यज्ञे धारयामा नमोभिः ।
  
     उप ब्रह्मा शृणवञ् शस्यमानं चतुःशृङ्गो ऽवमीद् गौर एतत् ॥  

  
     चत्वारि शृङ्गा त्रयो अस्य पादा द्वे शीर्षे सप्त हस्तासो अस्य ।
  
     त्रेधा बद्धो वृषभो रोरवीति महो देवो मर्त्यं आततान ॥  
  
[पगे इ,८८]
  
     ये अग्नयः समनसा ओषधीषु वनस्पतिषु प्रविष्ठाः ।
  
     ते विराजम् अभिसंयन्तु सर्वा ऊर्जं नो धेहि द्विपदे चतुष्पदे ॥  

  
     सप्त ते अग्ने समिधः सप्त जिह्वाः सप्त ऋषयः सप्त धाम प्रियाणि ।
  
     सप्त ऋत्विजः सप्तधा त्वा यजन्ति सप्त होत्रा ऋतुथा नु विद्वान्त् सप्त योनीर् आपृणस्व घृतेन स्वाहा ॥  

  
     ये अग्नयो दिवो ये पृथिव्याः समागछन्तीषम् ऊर्जं वसानाः ।
  
     ते अस्मा अग्नये द्रविणं दत्त्वेष्टाः प्रीता आहुतिभाजो भूत्वा यथालोकं पुनर् अस्तं परेत स्वाहा ॥  

  
     निषसाद धृतव्रतो वरुणः पस्त्यास्व् आ ।
  
     साम्राज्याय सुक्रतुः ॥  

  
     उत नो ऽहिर् बुध्न्यः शृणोत्व् अज एकपात् पृथिवी समुद्रः ।
  
     स्तुता मन्त्राः कविशस्ता अवन्तु न एना राजन् हविषा मादयस्व ॥  

  
     प्र नूनं ब्रह्मणस्पतिर् मन्त्रं वदत्य् उक्थ्यम् ।
  
     यस्मिन्न् इन्द्रो वरुणो मित्रो अर्यमा देवा ओकांसि चक्रिरे ॥  

  
घर्मः शिरस् तद् अयम् अग्निः संप्रियः पशुभिर् भव पुरीषम् असि यछा तोकाय तनयाय शं योस्, अर्को ज्योतिस् तद् अयम् अग्निः संप्रियः पशुभिर् भव पुरीषम् असि यछा तोकाय तनयाय शं योस्, वातः प्राणस् तद् अयम् अग्निः संप्रियः पशुभिर् भव पुरीषम् असि यछा तोकाय तनयाय शं योः ॥  

  
अविषं नः पितुं पच ॥  

  
     कल्पेतां द्यावापृथिवी कल्पन्ताम् आपा ओषधयः ।
  
     कल्पन्ताम् अग्नयः पृथङ् मम ज्यैष्ठ्याय सव्रताः ॥  

  
     ये अग्नयः समनसा ओषधीषु वनस्पतिषु प्रविष्टाः ।
  
     ते विराजम् अभिसंयन्तु सर्वा ऊर्जं नो धत्त द्विपदे चतुष्पदे ॥म्स्_१,६।२॥  

  
प्रजापतिर् वा इदम् अग्र आसीत् तं वीरुधो ऽभ्यरोहन्, असुर्यो वा एता यद् ओषधयस् ता अतितिष्टिघिषन्न् अतिष्टिघं नाशक्नोत् सो ऽशोचत् सो ऽतप्यत ततो ऽग्निर् असृज्यत तम् अग्निं सृष्टं वीरुधां तेजो ऽगछत् ता अशुष्यन् न ततः पुराशुश्यन्, स प्रजापतिर् अग्निम् आधत्त, इमा एवासहा इति ता असहत तत् साढ्यै वावैष आधीयते तद् यथादो वसन्ताशिशिरे ऽग्निर् वीरुधः सहत एवं सपत्नं भ्रातृव्यम् अवर्तिं सहते य एवं विद्वान् अग्निम् आधत्ते, एतावद् वा अस्या अनभिमृतं यावद् वेदिः परिगृहीता ताम् उद्धत्याप उपसृज्याग्निम् आधत्ते यज्ञियाम् एवैनां मेध्यां कृत्वाधत्ते, अग्नेर् वा इयं सृष्टाद् अबिभेत्, अति मा धक्ष्यतीति यद् अप उपसृज्याग्निम् आधत्ते, अस्या अनतिदाहाय, एषा वै प्रजापतेः सर्वता तनूर् यद् आपः सर्वत एनं प्रजाः सर्वतः पशवो ऽभि पुण्येन भवन्ति य एवं विद्वान् अप उपसृज्याग्निम् आधत्ते यावद् वै वराहस्य चषालं तावतीयम् अग्र आसीत्, यद् वराहविहतम् उपास्याग्निम् आधत्ते, इमाम् एव तन् नापाराट्, अस्या एनं मात्रायाम् अध्याधत्ते तस्माद् एषा वराहाय विम्रदते, एष ह्य् अस्या मात्रां बिभर्ति देवपाणयो वै नामासुरा आसन्, ते देवगवीर् अपाजन्, ता अन्वगछन्, ता अभ्याजन्, तासां पयो ऽहीयत ते ऽब्रुवन् यद् वा आसां वरम् अभूत् तद् अहास्तेति तद् वराहो भूत्वासुरेभ्यो ऽधि देवान् आगछत् तस्माद् वराहं गावो ऽनुधावन्ति स्वं पयो जानानास् तद् यावत्प्रियम् एव पशूनां द्विपदां चतुष्पदां पयस् तावत्प्रियः पशूनां द्विपदां चतुष्पदां भवति य एवं विद्वान् वराहविहतम् उपास्याग्निम् आधत्ते, एतद् वा अस्या अनभिमृतं यद् वल्मीकस्, यद् वल्मीकवपाम् उपकीर्याग्निम् आधत्ते, अस्या एवैनम् अनभिमृते ऽध्याधत्ते रसो वा एषो ऽस्या उदैषद् यद् वल्मीकस्, यद् वल्मीकवपाम् उपकीर्याग्निम् आधत्ते, अस्या एवैनं रसे ऽध्याधत्ते, ऊर्ग् वा एषो ऽस्या उदैषद् यद् वल्मीकस्, यद् वल्मीकवपाम् उपकीर्याग्निम् आधत्ते, अस्या एवैनम् ऊर्ज् अध्याधत्ते प्रजापतेर् वा एष स्तनो यद् वल्मीकस्, यद् वल्मीकवपाम् उपकीर्याग्निम् आधत्ते प्रजापतिर् एवास्मै स्तनम् अपिदधाति, अन्नाद्यम् अस्मा अवरुन्द्धे, अक्षुध्यतां स्वानां पुरःस्थाता भवति य एवं वेद, एतावद् वा अमुष्या इह यज्ञियं यद् ऊषास्, यद् ऊषान् उपकीर्याग्निम् आधत्ते, अमुष्या एवैनं यज्ञिये ऽध्याधत्ते न वा अनूषरिहः पशवो रेतो दधत्ते यद् ऊषान् उपकीर्याग्निम् आधत्ते रेत एवैतद् दधाति पशूनां पुष्ट्यै प्रजात्यै, एष वा अग्निर् वैश्वानरो यद् असा आदित्यः स यद् इहासीत् तस्यैतद् भस्म यत् सिकतास्, यत् सिकता उपकीर्याग्निम् आधत्ते स्व एवैनं योनौ स्वे भस्मन्न् आधत्ते शिथिरा वा इयम् अग्र आसीत् तां प्रजापतिः शर्कराभिर् अदृंहत्, यञ् शर्करा उपकीर्याग्निम् आधत्ते, इमाम् एव तद् दृंहति धृत्यै तद् यथेमां प्रजापतिः शर्कराभिर् अदृंहद् एवम् अस्मिन् पशवो दृंहन्ते य एवं विद्वाञ् शर्करा उपकीर्याग्निम् आधत्ते, इन्द्रो वै वृत्राय वज्रं प्राहरत् तस्य या विप्रुषा आसंस् ताः शर्करा अभवन् यञ् शर्करा उपकीर्याग्निम् आधत्ते वज्रम् एव सपत्नाय भ्रातृव्याय प्रहरति यं द्विष्यात् तम् तर्हि मनसा ध्यायेत्, वज्रम् एवास्मै प्रहरति स्तृणुत एव पुरीषीति वै गृहमेधिनम् आहुः पुरीषस्य खलु वा एतन् निरूपं यद् आखुकिरिस्, यद् आखुकिरिम् उपकीर्याग्निम् आधत्ते पुरीषी गृहमेधी भवति ॥म्स्_१,६।३॥  
आधत्ते : ड़्न् म्२। एद् (म्१, ह्, ब्ब्): आधत्ते  

  
अग्निं वै देवा विभाजं नाशक्नुवन् यत् प्राञ्चम् अहरन्त् सर्वः पुरो ऽभवत्, यत् प्रत्यञ्चम् अहरन्त् सर्वः पश्चाभवत् तम् अश्वेन पूर्ववाहोदवहन्, तद् अश्वस्य पूर्ववाहः पूर्ववाट्त्वम् अग्नेर् वै विभक्त्या अश्वो ऽग्न्याधेये दीयते, अविभक्तो वा एतस्याग्निर् अनाहितो यो ऽश्वम् अग्न्याधेये न ददाति, अथ यो ऽश्वम् अग्न्याधेये ददाति विभक्त्यै विभाज्यैवैनम् आधत्ते स्तोमपुरोगवा वै देवा असुरान् अभ्यजयन्, एष खलु स्तोमो यद् अश्वस्, यद् अश्वं पुरस्तान् नयन्ति, अभिजित्वै, अभिजित्यैवैनम् आधत्ते प्रजापतेर् वै चक्षुर् अश्वयत् तस्य यः श्वयथा आसीत् सो ऽश्वो ऽभवत्, यद् अश्वं पुरस्तान् नयन्ति यजमानायैव चक्षुर् दधाति न पराङ् अवसृज्यस्, यत् पराञ्चम् अवसृजेद् यजमानं चक्षुर् जह्यात्, अन्धः स्यात् प्रत्यवगृह्याधेयस्, यजमानायैव चक्षुः प्रत्यवाग्रहीत्, न पद आधेयस्, वास्तव्यं कुर्यात्, रुद्रो ऽस्य पशून् अभिमानुकः स्यात् पार्श्वत इतो वेतो वाधेयस्, न वास्तव्यं करोति, अघातुको ऽस्य पशुपतिः पशून् भवति गायत्रीं वै देवा यज्ञम् अछ प्राहिण्वन्, सा रिक्तागछत् तस्या अग्निस् तेजः प्रायछत् सो ऽजो ऽभवत्, यद् अजम् अग्न्याधेये ददाति तेज एवावरुन्द्धे, अग्नीधे देयस्, यज्ञमुखं वा अग्नीत्, यज्ञमुखेनैव यज्ञमुखं समर्धयति धेनुं चानड्वाहं च ददाति तत् सर्वं वयो ऽवरुन्द्धे, एतद् वै सर्वं वयो यद् धेनुश् चानड्वांश् च, एतौ वै यज्ञस्य माता च पिता च यद् धेनुश् चानड्वांश् च, आज्यं च पयश् च धेन्वाः पुरोडाशश् च चरुश् चानडुहस् तद् आहुः कामदुघां वा एषो ऽवरुन्द्धे यो ऽग्न्याधेये धेनुं चानड्वाहं च ददातीति तद् येषां पशूनां भूयिष्ठं पुष्टिं कामयेत तेषां दित्यौहीं वयसो दद्याद् दित्यवाहं च मुष्करम्, तन् मिथुनं पशूनां पुष्ट्यै प्रजात्यै वाग् वै सोमक्रयणी दित्यौही वयसः सोमक्रयणी यद् दित्यौहीं वयसो ददाति वाचम् एवावरुन्द्धे चारु वदति य एवं वेद, उपबर्हणं सर्वसूत्रं देयम्, छन्दसां वा एतन् निरूपं यद् उपबर्हणं सर्वसूत्रम्, यद् उपबर्हणं सर्वसूत्रं ददाति छन्दांस्य् एवावरुन्द्धे पशवो वै छन्दांसि पशून् एवावरुन्द्धे, अयज्ञियो वै अमेध्य आहनस्याज् जायते पुरुषक्षीरं धयति हिरण्यं ददाति, आत्मानम् एव तेन पुनीते शतमानं भवति शतायुर् वै पुरुषः शतवीर्यस्, आयुर् एव वीर्यम् आप्नोति पूर्वयोर् हविषोर् द्वे त्रिंशन्माने देये उत्तरस्मिंश् चत्वारिंशन्मानम्, तद् एनम् उदग्रहीत् तेन स उत्तरं वसीयाञ् श्रेयान् भवति, अजातो वै तावत् पुरुषो यावद् अग्निं नाधत्ते स तर्ह्य् एव जायते यर्ह्य् अग्निम् आधत्ते क्षौमे वसाना अग्निम् आदधीयाताम्, ते अध्वर्यवे देये उल्बस्य वा एतन् निरूपं यत् क्षौमम् उल्बम् एवापलुम्पेते हिरण्यं सुवर्णम् उपास्याग्निर् आधेयस्, हिरण्यं वा अग्नेस् तेजः सतेजसम् एवैनम् आधत्ते तन् न निरस्तवै यथानुहितं निरस्येद् एवं तत्, यन् निरस्येद् अनुध्यायी क्षोधुकः स्यात् तन् न निरस्तवै, अननुध्याय्य् अक्षोधुको भवति ॥म्स्_१,६।४॥  
करोति : ड़्न् ह्, ब्ब्। एद् (म्१, म्२): करोति। च्ड़्। १।६।४:९२।८  

  
यो वा अस्यायं मनुष्यो ऽग्निर् एतम् उपासीनो ऽन्नम् अत्ति, एतम् उपासीनः प्रजां विन्दते, एतम् उपासीनं पशवा उपतिष्ठन्ते यद् एतम् अभागधेयम् उत्सादयेत तस्मा आवृश्चेत, अनुध्यायी क्षोधुकः स्यात् तद् ये वनस्पतय आरण्या आद्यं फलं भूयिष्ठं पच्यन्ते तस्य पर्णाभ्यां यवमयश् चापूपो व्रीहिमयश् च संगृह्योपास्याधेयस् तद् एनं द्वयं भागधेयम् अभ्युत्सादयाम् अकर् ग्राम्यं चारण्यं च तेन तस्मै नावृश्चते, अननुध्याय्य् अक्षोधुको भवति यवो वै पूर्व ऋतुमुखे पच्यते, इतः खलु वा एतं प्राञ्चम् उद्धरन्ति तस्माद् यवमयः पश्चोपास्यो व्रीहिमयः पुरस् तद् यस्येर्त्सेद् यवमयम् एव तस्य पश्चोपास्येद् व्रीहिमयं पुरः प्रजापतेर् वा एतौ स्तनौ यज्ञम् अस्य देवा उपजीवन्ति वर्षं मनुष्यास्, अन्नाद्यम् अस्मा अवरुन्द्धे, अक्षुध्यतां स्वानां पुरःस्थाता भवति य एवं वेद, एतद् ध स्म वा आह केशी सात्यकामिः केशिनं दार्भ्यम् अन्नादं जनतायै, एवम् इव वयम् एतस्मा अग्न्याधेये ऽन्नम् अवारुध्म यथैषो ऽन्नम् अत्ति तद् आहुः सर्वं वावैतस्येदम् अन्नम्, यजमानं त्व् एवास्यैतद् आसन्न् अपिदधाति तद् एवं वेदितोर् न त्व् एवं कर्तवा इति त्रिर् वा इदं प्रजापतिः सत्यं व्याहरत् ॥  
मनुष्यो : ड़्न् एमेन्देद्। एद्।: मनुषो  
अत्ति : ड़्न् एमेन्देद्। एद्।: उपासीतोन्नमति। म्२: उपासीनोन्न- । म्१: उपासीनोन्न-। ब्ब्: उपासीतोन्न-। अमनो, प्।२२३, न्।४७७  

  
भूर् भुवः स्वः ॥ इति, इदं वाव भूर् इदं भुवो ऽदः स्वर्, तद् यो ब्राह्मण आङ्गिरसः स्यात् तस्यादध्यात्, भूर् भुवस्, अङ्गिरसां त्वा देवानां व्रतेनादधा इति पश्चा भुवः स्वर् इति पुरस्, द्विः पश्चा द्विः पुरस् तद् द्वेधा यज्ञः सत्ये प्रत्यष्ठाद् द्वेधा यज्ञपतिस्, अथ यो ब्राह्मणो वैश्वानरः स्यात् तस्यादध्यात्, भूर् भुवस्, अग्नेष् ट्वा देवस्य व्रतेनादधा इति पश्चा भुवः स्वर् इति पुरस्, द्विः पश्चा द्विः पुरस् तद् द्वेधा यज्ञः सत्ये प्रत्यष्ठाद् द्वेधा यज्ञपतिस्, अथ राजन्यस्यादध्यात्, भूर् भुवस्, इन्द्रस्य त्वा मरुत्वतो व्रतेनादधा इति पश्चा भुवः स्वर् इति पुरस्, द्विः पश्चा द्विः पुरस् तद् द्वेधा यज्ञः सत्ये प्रत्यष्ठाद् द्वेधा यज्ञपतिस्, ऐन्द्रो वै राजन्यो देवतया मारुती विट्, विशा खलु वै राजन्यो भद्रो भवति विशम् अस्मा अवरुन्द्धे, अथ वैश्यस्यादध्यात्, भूर् भुवस्, मनोष् ट्वा ग्रामण्यो व्रतेनादधा इति पश्चा भुवः स्वर् इति पुरस्, द्विः पश्चा द्विः पुरस् तद् द्वेधा यज्ञः सत्ये प्रत्यष्ठाद् द्वेधा यज्ञपतिस्, ग्रामणीथ्येन खलु वै वैश्यो भद्रो भवति ग्रामणीथ्यम् अस्मा अवरुन्द्धे, अग्निर् वै सृष्ट उल्बम् अपलुम्पं नाशक्नोत् तस्य प्रजापतिर् आग्नेयपावमानीभिर् उल्बम् अपालुम्पत्, यद् आग्नेयपावमानीभिर् आश्वत्थीः समिध आदधाति, उल्बम् एवास्यापलुम्पति पुनात्य् एनम्, यथा शिशुं माता रेढि वत्सं वा गौर् एवम् एनं रेढि, अग्नेर् वै सृष्टस्य तेजा उददीप्यत तद् अश्वत्थं प्राविशत्, यद् आश्वत्थीः समिध आदधाति तेज एवावरुन्द्धे, अग्निर् वै सृष्टो बिबिबाभवन्न् अतिष्ठद् असमिध्यमानः स प्रजापतिर् अबिभेत्, मां वावायं हिंसिष्यतीति तं शम्या समैन्धत् तम् अशमयत् तञ् शम्याः शमीत्वम्, यञ् छमीमयीः समिध आदधाति सम् एनम् इन्द्धे शमयत्य् एव स शं यजमानाय भवति शं पशुभ्यस्, देवा यत्रोर्जं व्यभजन्त तत उदुम्बरा उदतिष्ठत्, यद् औदुम्बरीं समिधम् आदधाति, ऊर्जम् एवावरुन्द्धे ॥म्स्_१,६।५॥  

  
विप्रियो वा एष पशुभिर् आधीयते, एष हि रुद्रो यद् अग्निस् तद् वाचयेत्, घर्मः शिरस् तद् अयम् अग्निः संप्रियः पशुभिर् भव पुरीषम् असीति तद् एनं संप्रियं पशुभिः पुरीषिणम् अकर् यत् ते शुक्र शुक्रं ज्योतिस् तेन रुचा रुचम् अशीथा इति रुचम् एवैनम् अजीगमत्, एष वा अग्निर् वैश्वानरो यद् असा आदित्यस्, यद् उत्तरतो हरेद् एषो ऽतः स्यात्, अयम् इतो जीवन्तम् एवैनं प्रदहेत् स दक्षिणत एव हार्यः स यदा समयाध्वं गछेद् अथ यजमानो वरं दद्यात् तद् विराजं मध्यतो ऽधित विराड् एवास्याग्नीन् विदधते पशवो वै विराट् पशून् वा एतन् मध्यतो ऽधित, असृष्टो वा अग्निर् आसीत्, अथ प्रजापतिः प्रजा असृजत ता अन्धे तमसीमांल् लोकान् अनुव्यनश्यन्, सो ऽशोचत् सो ऽतप्यत ततो ऽग्निर् असृज्यत तम् अग्निं सृष्टम् अधो व्यदधात् तं या अस्मिंल् लोक आसंस् ता अभिसमावर्तन्त तं कुल्फदघ्नम् उदगृह्णात् तं या उत्तरस्मिंल् लोक आसंस् ता अभिसमावर्तन्त तं जानुदघ्नं तं नाभिदघ्नं तम् अंसदघ्नं तं कर्णदघ्नम् उदगृह्णात् तं या उत्तरस्मिंल् लोक आसंस् ता अभिसमावर्तन्त तं कर्णदघ्नं नात्युद्गृह्यस्, यत् कर्णदघ्नम् अत्युद्गृह्णीयाद् यजमानो वर्षिष्ठः पशूनां यजमानम् उपरिष्टाद् अग्निर् अभ्यवदहेत् तद् आहुः कथम् अद्यैतम् ब्रह्मणाहितं प्रच्यावयेयुः शिथिरं वावैनम् एतद् अकः परैनं वपतीति तम् अनिधायैवाथ जानुदघ्नम् उद्गृह्णीयाद् अथ नाभिदघ्नम् अथांसदघ्नम्, तद् यथैव प्रजापतिं प्रजा एभ्यो लोकेभ्यो ऽभिसमावर्तन्तैवम् एव यजमानं पशव एभ्यो लोकेभ्यो ऽभिसमावर्तन्ते य एवं विद्वान् अग्निम् आधत्ते, अग्निना वै देवतया विष्णुना यज्ञेन देवा असुरान् प्रव्लीय वज्रेणान्ववासृजन् यः सपत्नवान् भ्रातृव्यवान् वा स्यात् तस्य रथचक्रं त्रिर् अनुपरिवर्तयेयुस् तद् यथैव देवा असुरान् अग्निना देवतया विष्णुना यज्ञेन प्रव्लीय वज्रेणान्ववासृजन्न् एवम् एव यजमानः सपत्नं भ्रातृव्यम् अग्निना देवतया विष्णुना यज्ञेन प्रव्लीय वज्रेणान्ववसृजति य एवं विद्वान् अग्निम् आधत्ते ॥म्स्_१,६।६॥  

  
एष वै प्रजापती रूपेण यत् पूर्णा स्रुक्, यत् पूर्णां स्रुचं जुहोति प्रजापतिम् एवाप्नोति सप्त ते अग्ने समिधः सप्त जिह्वा इति, एतावतीर् वा अग्नेस् तन्वः षोढा सप्तसप्त यो वा अस्यैता अग्निम् आदधानो वितर्षयति वि ह तृष्यति ता एवास्य तर्पयति शमीमयीस् तिस्रः समिधा आदधाति घृतान्वक्ता घृतस्तोम्याभिः सम् एनम् इन्द्धे शमयत्य् एव स शं यजमानाय भवति सं पशुभ्यस्, ये वा एषु त्रिषु लोकेष्व् अग्नयस् ते समागच्छन्ति, अस्य द्रविणम् आददामहे, अति नो ऽक्रमीत्, हव्यवाड् भवतीति तज् जुहुयात् ॥  
आददामहे : ड़्न् आददामहै इस् अल्सो पोस्सिब्ले  

  
     ये अग्नयो दिवो ये पृथिव्याः समागछन्तीषम् ऊर्जं वसानाः ।
  
     ते अस्मा अग्नये द्रविणं दत्त्वेष्टाः प्रीता आहुतिभाजो भूत्वा यथालोकं पुनर् अस्तं परेत ॥ स्वाहेति तद् इमम् एव द्रविणवन्तं कृत्वेष्टाः प्रीता आहुतिभाजो भूत्वा यथालोकं पुनर् अस्तं परायन्ति तद् वाचयेत्, घर्मः शिरस् तद् अयम् अग्निः संप्रियः पशुभिर् भव पुरीषम् असीति तद् एनं संप्रियं पशुभिः पुरीषिणम् अकर् यत् ते शुक्र शुक्रं ज्योतिः शुक्रं धामाजस्रं तेन त्वादधा इति सतेजसम् एवैनम् आधत्ते ॥  

  
     इडायास् त्वा पदे वयं नाभा पृथिव्या अधि ।
  
     जातवेदो निधीमह्य् अग्ने हव्याय वोढवे ॥  

  
इति हव्यावाहम् एवैनम् अकर् अग्नेर् वै सृष्टस्य पशवो ऽक्ष्या अवक्शाय प्रापतन्, स प्रजापतिर् वारवन्तीयम् असृजत तान् अवारयत, एतर्हि खलु वा एष सृज्यते यर्ह्य् आधीयते तद् यथैतस्मात् सृष्टात् पशवः प्रापतन्न् एवम् अस्माद् आहितात्पशवः प्रपतन्ति, एष हि रुद्रो यद् अग्निस् तद् य एवं विद्वान् वारवन्तीयं गायते पशून् एव वारयते वारवन्तीयं वै सृष्ट्वा प्रजापतिर् यं कामम् अकामयत तम् आर्ध्नोत् तम् एव कामम् ऋध्नोति यजमानो यं कामं कमयमानो ऽग्निम् आधत्ते य एवं विद्वान् वारवन्तीयं गायते, अग्निर् वै क्रव्याद् विश्वदाव्य इमांल् लोकान् अदहत् तं प्रजापतिर् वारवन्तीयं गायमानो वरणं बिभ्रत् प्रत्यैत् तम् अशमयत्, यद् एवास्य क्रव्याद् यद् विश्वदाव्यं तञ् शमयति य एवं विद्वान् वारवन्तीयं गायते तस्माद् वरणो यज्ञावचरः स्यात्, न त्व् एनेन जुहुयात्, यद् वा इदं सद् यद् भूतं यद् भवद् यद् भविष्यद् यद् इमे अन्तरा द्यावापृथिवी तद् वामदेव्यं तद् एवावरुन्द्धे य एवं विद्वान् वामदेव्यं गायते ब्रह्मणो वा एष रसो यद् यज्ञायज्ञियम्, यद् यज्ञायज्ञियं गायते ब्रह्मण्य् एव रसं दधाति ॥म्स्_१,६।७॥  

  
अग्निं वै सृष्टं प्रजापतिः पवमानेनाग्रा उपाधमत्, यत् पवमानाय निर्वपति, उपैवैनं तद् धमति यत् पावकाय पुनात्य् एनम्, यञ् शुचये यद् एवास्यापूतं तद् एतेन पुनाति यत् पवमानाय निर्वपति पशवो वै पवंअनः पशून् एवावरुन्द्धे यत् पावकाय, अन्नं वै पावकम् अन्नम् एवावरुन्द्धे यञ् शुचये पूत एवास्मिन् रुचं दधाति यं कामयेत, अपतरं पापीयान्त् स्याद् इति तस्यैकमेकं हवींसि निर्वपेत् तद् एनम् अपाग्रहीत् तेन सो ऽपतरं पापीयान् भवति, अथ यं कामयेत न वसीयान्त् स्यान् न पापीयान् इति तस्य सर्वाणि साकं हवींषि निर्वपेत् तद् एनं संरुणद्धि तेन स न वसीयान् न पापीयान् भवति, अथ यं कामयेद् उत्तरं वसीयाञ् श्रेयान्त् स्याद् इति तस्याग्नये पवमानाय निरुप्याथ पावकाय च शुचये चोत्तरे हविषी समानबर्हिषि निर्वपेत् तद् एनम् उदग्रहीत् तेन स उत्तरं वसीयाञ् श्रेयान् भवति, अथ यस्य त्रिष्टुभौ वानुष्टुभौ वा जगती वा संयाज्ये स्याताम् अति गायत्रं क्रामेद् अर्वाक् छन्दोभ्यो ऽवपद्येत तद् यस्येर्त्सेद् गायत्र्या एव तस्य संयाज्ये कुर्यात्, गायत्रो ह्य् अग्निर् गायत्रछन्दाः स्व एवैनं योनौ स्वे छन्दसि प्रतिष्ठापयति, आग्नावैष्णवम् एकादशकपालं निर्वपेत्, अग्निर् वै सर्वा देवतास्, विष्णुर् यज्ञस्, देवताश् चैव यज्ञं चालब्ध विष्णवे शिपिविष्टाय त्र्युद्धौ घृते चरुं निर्वपेत्, यद् विष्णवे विष्णुर् वै यज्ञस्, यज्ञम् एवालब्ध यञ् शिपिविष्टम्, पशवो वै शिपिविष्टम्, पशून् एवावरुन्द्धे यत् त्र्युद्धौ त्रयो वा इमे लोकास्, इमान् एव लोकान् आप्नोति यद् घृते तेजो वै घृतम्, तेज एवावरुन्द्धे, आदित्यं घृते चरुं निर्वपेत् पशुकामस्, धेन्वा वै घृतं पयो ऽनडुहस् तण्डुलास् तन् मिथुनम्, पशूनां पुष्ट्यै प्रजात्यै, अग्नीषोमीयं पुरोडाशं द्वितीयम् अनुनिर्वपेत् तद् भूयो हव्यम् उपागात्, नो अस्यान्य ईशे यर्हि वा एतं पुरा ब्राह्मणा निरवपंस् तर्ह्य् एषां न कश् चनैश न हि वा एतम् इदानीं निर्वपन्ति, अथैषां सर्व ईशे यद् आग्नेयस् तेजो वा अग्निस् तेज एवावरुन्द्धे यत् सौम्यः सोमो वै शुक्रो ब्रह्मवर्चसम्, ब्रह्मवर्चसम् एवावरुन्द्धे तद् यो ऽसा आदित्यो घृते चरुस् तं ब्रह्मणे परिहरेयुस् तं चत्वारः प्राश्नीयुस् तेभ्यः समानो वरो देयस्, चतुर् वा इदम् अग्रे मिथुनम् औद्यत, एकश् चैका च द्वौ च द्वे च त्रयश् च तिस्रश् च चत्वारश् च चतस्रश् च तन् मिथुनम्, पशूनां पुष्ट्यै प्रजात्यै ॥म्स्_१,६।८॥  

  
फल्गुनीपूर्णमासे ब्राह्मणस्यादध्यात् फल्गुनीपूर्णमासो वा ऋतूनां मुखम् अग्निर् देवतानाम्, ब्राह्मणो मनुष्याणाम्, ग्रीष्मे राजन्यस्यादध्यात्, ग्रीष्मे वा इन्द्रो वृत्रम् अहन् वृत्रं खलु वै राजन्यो बुभूषन् जिघांसति शरदि वैश्यस्यादध्यात्, अन्नं वै शरत्, अन्नेन वैश्यो भद्रो भवति, अन्नाद्यम् अस्मा अवरुन्द्धे यद्य् अन्यस्मिन्न् ऋता आदधीत यदि वा अस्मै स एक ऋतुः शिवः स्याद् अथास्मा इतरे ऽशिवा दुर्योणा भवेयुस् तद् यस्येर्त्सेत् फल्गुनीपूर्णमास एव तस्यादध्यात् तद् अस्मै सर्व ऋतवः शिवा भवन्ति सर्व एनम् ऋतवो जिन्वन्ति संवत्सरस्य वा एतद् आस्यं यत् फल्गुनीपूर्णमास्यम् अहर् यत् फल्गुनीपूर्णमास्यम् अहर् आदध्यात् संवत्सरस्यैनम् आसन्न् अपिदध्यात्, द्व्यहे वा पुरैकाहे वाधेयस्, तद् द्वितीयस्य ऋतोर् अभिगृह्णाति नैनं संवत्सरस्यासन्न् अपिदधाति तद् यद् द्वितीयस्य ऋतोर् अभिगृह्णाति द्वितीयम् एव सपत्नस्य भ्रातृव्यस्येन्द्रियं पशून् क्षेत्रं वृञ्जान एति कृत्तिकासु ब्राह्मणस्यादध्यात्, आग्नेयीः कृत्तिकास्, आग्नेयो ब्राह्मणः स्व एवैनं योनौ स्वे ऽहन्न् आधत्ते प्रजापतेर् वा एतञ् शिरो यत् कृत्तिकास्, अग्निर् आस्यम्, शीर्ष्णान्नम् अद्यते, अन्नाद्यम् अस्मा अवरुन्द्धे सप्त कृत्तिकाः सप्त शीर्षन् प्राणाः प्राणान् अस्मिन् दधाति रोहिण्यां पशुकामस्यादध्यात् सोमस्य वा एतन् नक्षत्रं यद् रोहिणी सोमो रेतोधास्, रेतो ऽस्मिन् दधाति, ऋक्षा वा इयम् अग्र आसीत् तस्यां देवा रोहिण्यां वीरुधो ऽरोहयन्, तद् यथेमा अस्यां वीरुधो रूढा एवम् अस्मिन् पशवो रोहन्ति य एवं विद्वान् रोहिण्याम् अग्निम् आधत्ते रोहिण्यां स्वर्गकामस्यादध्यात्, रोहिण्यां वै देवाः स्वर् आयन्, स्वर् एवैति कालकाञ्जा वा असुरा इष्टका अचिन्वत दिवम् आरोक्ष्यामा इति तान् इन्द्रो ब्राह्मणो ब्रुवाण उपैत् स एताम् इष्टकाम् अप्य् उपाधत्त प्रथमा इव दिवम् आक्रमन्त, अथ स ताम् आबृहत् ते ऽसुराः पापीयांसो भवन्तो ऽपाभ्रंशन्त या उत्तमा आस्तां तौ यमश्वा अभवताम्, ये ऽधरे त ऊर्णावाभयस्, यां ताम् इष्टकाम् आबृहत् सा चित्राभवत्, यः सपत्नवान् भ्रातृव्यवान् वा स्यात् स चित्रायाम् अग्निम् आदधीत तद् यथैतस्याम् आवृढायाम् असुराः पापीयांसो भवन्तो ऽपाभ्रंशन्तैवम् अस्य सपत्नो भ्रातृव्यः पापीयान् भवन्न् अपभ्रंशते य एवं विद्वांश् चित्रायाम् अग्निम् आधत्ते यः कामयेत भग्य् अन्नादः स्याम् इति स पूर्वासु फल्गुनीष्व् अग्निम् आदधीत भगस्य वा एतद् अहर् यत् पूर्वाः फल्गुनीस्, भग्य् अन्नादो भवति, अथ यः कामयेत दनकामा मे प्रजाः स्युर् इति स उत्तरासु फल्गुनीष्व् अग्निम् आदधीत, अर्यम्णो वा एतद् अहर् यद् उत्तराः फल्गुनीस्, दानम् अर्यमा दानकामा अस्मै प्रजा भवन्ति तासु राजन्यस्यादध्यात्, दानं ह्य् एष प्रजानाम् उपजीवति दानम् अर्यमा दानकामा अस्मै प्रजा भवन्ति प्रजापतेर् वा एतौ स्तनौ यत् पौर्णमासी चामावास्या च यत् पौर्णमास्यां वामावास्यायां वाग्निम् आधत्ते प्रजापतिम् एव प्रत्तं दुहे देवानां वा एते सदोहविर्धाने यत् पौर्णमासी चामावास्या च यत् पौर्णमास्यां वामावास्यायां वाग्निम् आधत्ते, उभे पुण्याहे उभे यज्ञिये ॥म्स्_१,६।९॥  
  
[पगे इ,१०२]
  
न पुरा सूर्यस्योदेतोर् मन्थितवै, असुर्यो विदेवा आधीयते, उद्यत्सु रश्मिषु मथ्यस् तत् सदेवः सेन्द्र उभयोर् अह्नो रूप आधीयते चतुर्विंशत्यां प्रक्रमेष्व् आधेयस्, चतुर्विंशत्यक्षरा वै गायत्री गायत्रम् अग्नेश् छन्दः स्व एवैनं योनौ स्वे छन्दस्य् आधत्ते तद् यस्येर्त्सेद् अपरिमित एव तस्यादध्यात् क्षेष्णु वै परिमितम् अपरिमितम् एवास्मै जीवनम् अवरुन्द्धे अग्निर् वै सृष्टः प्रजापतेर् अध्य् उदक्रामत् स प्रजापतिर् अबिभेत्, अद एवासा अभूद् इदम् अहम् इति तस्मिन्न् अनुनिष्क्रम्याजुहोत्, एतर्हि खलु वा एष सृज्यते यर्ह्य् आधीयते तद् आहुस्, अम्ण एवानुद्रुत्याथाग्निहोत्रं होतव्यम् इति तन् नैवं कर्तवै, अयतं तत् कुण्ड्याग्रीयं तद् यज्ञस्य क्रियते यद् योनेः परम् अवरं कुर्याद् अप्रजनिष्णुः स्यात्, हवींष्य् एव पूर्वाणि निरुप्याथ सायम् अग्निहोत्रं जुहुयात् ॥  

  
अग्निर् ज्योतिर् ज्योतिर् अग्निः स्वाहा ॥ इति तत् सायं ज्योतिषा रेतो मध्यतो दधाति ॥  

  
सूर्यो ज्योतिर् ज्योतिः सूर्यः स्वाहा ॥ इति प्रातस् ॥  

  
तत् सायं ज्योतिषा रेतो मध्यतो हितं ॥ प्रातः प्रजनयाम् अकर् देवाश् च वा असुराश् च संयत्ता आसन्, अथेन्द्रो ऽग्निम् आधत्त ते देवा अबिभयुस्, अद एवासा अग्निं गोपायमानो ऽग्निहोत्रं गोपायमानो भविष्यति न ना उपैष्यति, अभि नो जेष्यन्तीति ते ऽब्रुवन् यद् एव त्वं किंच करवो यद् धना यज् जिना यद् विन्दासै तत् ते ऽग्निहोत्रं कुर्मस्, अथेहीति स वा ऐत् तस्माद् राजन्यस्याग्निहोत्रम् अहोतव्यम्, यद् ध्य् एवैष किंच करोति यद् धन्ति यज् जिनाति यद् विन्दते यद् एनं विश उपतिष्ठन्ते तद् राजन्यस्याग्निहोत्रं होतव्यम्, राजन्यस्याग्निहोत्रा३न् न होतव्या३म् इति मीमांसन्ते यद् धुत्वा न जुहुयाद् वि यज्ञं छिन्द्याज् जीयेत वा प्र वा मीयेत पौर्णमासीम् अमावास्यां वा प्रति होतव्यम् अथो अग्न्युपस्थानं वा चयितव्यस् तेनास्य दर्शपूर्णमासौ संतता अविछिन्नौ भवतः ॥म्स्_१,६।१०॥  

  
यं कामयेत पशुमान्त् स्याद् इति यो बहुपुष्टस् तस्य गृहाद् अग्निम् आहरेयुस्, यथा वा एतं सृज्यमानं पशवो ऽन्वसृज्यन्तैवम् एनम् आह्रियमाणं पशवो ऽन्वायन्ति, एष हि रुद्रो यद् अग्निस्, अथ यं कामयेत, अन्नादः स्याद् इति तस्य भ्रष्ट्राद् दक्षिणाग्निम् आहरेयुस्, एष वा अग्नीनाम् अन्नादस्, अन्नकरणं भ्रष्ट्रम् अन्नाद्यम् अस्मा अवरुन्द्धे तद् आहुस्, यथा वृषलो निजः पुक्लकश् चिकित्सेद् एवं स इति स मथ्य एव स शं यजमानाय भवति शं पशुभ्यस्, यः सोमेनायक्ष्यमाणो ऽग्निम् आदधीत न पुरा संवत्सराद् धवींषि निर्वपेत्, रुद्रो ऽस्य पशून् अभिमानुकः स्यात्, एते वै पशवो यद् व्रीहयश् च यवाश् च तेषां चतुःशरावम् ओदनं पक्त्वा ब्राह्मणेभ्यो जीवतण्डुलम् इवोपहरेत् तद् याभ्यो देवताभ्यो ऽग्निम् आधत्ते यत् ताभ्यो न जुहुयात् ताभ्या आवृश्चेत, अनुध्यायी क्षोधुकः स्यात् ताभ्या आज्यस्य होतव्यम्, तेन ताभ्यो नावृश्चते, अननुध्याय्य् अक्षोधुको भवति संवत्सरे हवींषि निर्वपति तद् अस्य संवत्सरान्तर्हितो रुद्रः पशून् न हिनस्ति संवत्सरम् अग्निहोत्रम् अहौषीत् तत् तपो ऽविदत् स सर्वेण साकं स्वर्गं लोकं समारुक्षत् त्रिर् वा इदं विराड् व्यक्रमत गार्हपत्यम् आहवनीयं सभ्यम्, तद् विराजम् आपत्, अन्नं वै विराट्, अन्नं वावैतद् आपत्, मध्याधिदेवने राजन्यस्य जुहुयाद् वारुण्य ऋचा वरुणो वै देवानां राजा राज्यम् अस्मा अवरुन्द्धे हिरण्यं निधाय जुहोति, अग्निमत्य् एव जुहोत्य् आयतनवति, अन्धो ऽध्वर्युः स्याद् यद् अनायतने जुहुयात्, शतम् अस्मा अक्षान् प्रयच्छेत् तान् विचिनुयात्, शतायुर् वै पुरुषः शतवीर्यस्, आयुर् एव वीर्यम् आप्नोति गाम् अस्य तद् अहः सभायां दीव्येयुस् तस्याः परूंषि न हिंस्युस् तां सभासद्भ्या उपहरेत् तया यद् गृह्णीयात् तद् ब्राह्मणेभ्यो देयम्, तत् सभ्यम् अन्नम् अवरुन्द्धे ॥म्स्_१,६।११॥  

  
यस्या रात्र्याः प्रातर् अग्निम् आधास्यमानः स्यात् तां रात्रीं चतुःशरावम् ओदनं पक्त्वा ब्राह्मणेभ्यो जीवतण्डुलम् इवोपहरेत्, अदितिर् वै प्रजाकामौदनम् अपचत् सोञ्शिष्टम् आश्नात् तस्या धाता चार्यमा चाजायेताम्, सापरम् अपचत् सोञ्शिष्टम् आश्नात् तस्या मित्रश् च वरुणश् चाजायेताम्, सापरम् अपचत् सोञ्शिष्टम् आश्नात् तस्या अंशश् च भगश् चाजायेताम्, सापरम् अपचत् सैक्षतोञ्शिष्टं मे ऽश्नत्या द्वौद्वौ जायेते इतो नूनं मे श्रेयः स्याद् यत् पुरस्ताद् अश्नीयाम् इति सा पुरस्ताद् अशित्वोपाहरत् ता अन्तर् एव गर्भः सन्ता अवदताम् आवम् इदं भविष्यावो यद् आदित्या इति तयोर् आदित्या निर्हन्तारम् ऐछन्, ता अंशश् च भगश् च निरहताम्, तस्माद् एतौ यज्ञेन यजन्ते, अंशप्रासो ऽंशस्य भागधेयम्, जनं भगो ऽगछत् तस्माद् आहुर् जनो गन्तव्यस् तत्र भगेन संगछता इति स वा इन्द्र ऊर्ध्व एव प्राणमं उदश्रयत मृतम् इतरम् आण्डम् अवापद्यत स वाव मार्ताण्डो यस्येमे मनुष्याः प्रजा सा वा अदितिर् आदित्यान् उपाधावत्, अस्त्व् एव म इदं मा म इदं मोघे परापप्तद् इति ते ऽब्रुवन्, अथैषो ऽस्माकम् एव ब्रवातै न नो ऽतिमन्याता इति स वाव विवस्वान् आदित्यो यस्य मनुश् च वैवस्वतो यमश् च मनुर् एवास्मिंल् लोके यमो ऽमुष्मिन्, एते वै देवयानान् पथो गोपायन्ति यद् आदित्यास् त इयक्षमाणं प्रतिनुदन्ते यो वा एतेभ्यो ऽप्रोच्याग्निम् आधत्ते तम् एते स्वर्गाल् लोकात् प्रतिनुदन्ते, उञ्शिष्टभागा वा आदित्यास्, यद् उञ्शिष्टे विवर्तयित्वा समिध आदधाति तद् आदित्येभ्यो ऽग्न्याधेयं प्राह नैनं स्वर्गाल् लोकात् प्रतिनुदन्ते संवत्सरम् उत्सृजेताग्निम् आधास्यमानस्, नास्याग्निं गृहाद् धरेयुस्, नान्यता आहरेयुस्, संवत्सरे वृद्धा गर्भाः प्रजायन्ते प्रजातम् एनं वृद्धम् आधत्ते द्वादश रात्रीर् उत्सृजेत द्वादश वै रात्रयः संवत्सरस्य प्रतिमा संवत्सरे वृद्धा गर्भाः प्रजायन्ते प्रजातम् एनं वृद्धम् आधत्ते तिस्र उत्सृजेत त्रयो वा इमे लोकास्, इमान् एव लोकान् आप्नोति, एकाम् उत्सृजेत, एको वै प्रजापतिस्, प्रजापतिम् एवाप्नोति पुरूरवा वा ऐड उर्वशीम् अविन्दत देवीम्, तस्या आयुर् अजायत स देवान्त् स्वर्गं लोकं यत्तो ऽनूदैत् ते ऽब्रुवन्, तद् वयं देवा इमः क्वायं मनुष्यो गमिष्यतीति सो ऽब्रवीत्, बहवो वै मे समानास् ते मा वक्ष्यन्ति किम् अयं देव्याः पुत्रो देवेभ्यो मातुर्भ्रात्रेभ्या आहार्षीत्, अस्त्व् एव मे किंचिद् इति तस्मा अग्निर् यज्ञियां तन्वं प्रायछत् ताम् उत्सङ्गे ऽवधायाहरत् ताम् उखायाम् अवादधात् सो ऽश्वत्थ आरोहो ऽभवत्, योखा सा शमी तस्माद् एतौ यज्ञावचरौ पुण्यजन्मानौ हि, अग्निर् वै वरुणं ब्रह्मचर्यम् आगछत् प्रवसन्तम्, तस्य जायां समभवत् तं पुरस्ताद् आयन्तं प्रतिक्शाय प्रत्यङ् निरद्रवत् सो ऽवेत् सर्वं वा इन्द्रियं नृम्णं रेतो निर्लुप्य हरतीति तद् अनुपराहाय निरलुम्पत्, यद् रेता आसीत् सो ऽश्वत्थ आरोहो ऽभवत्, यद् उल्बं सा शमी तस्माद् एतौ यज्ञावचरौ पुण्यजन्मानौ हि प्रजापतिः प्रजाः सृष्ट्वा रिरिचानो ऽमन्यत सो ऽश्वो भूत्वा संवत्सरं न्यङ् भूम्यां शिरः प्रतिनिधायातिष्ठत् तस्याश्वत्थो मूर्ध्न उदभिनत् तद् अश्वत्थस्याश्वत्थत्वम्, तस्माद् एष यज्ञावचरः प्राजापत्यो हि ॥म्स्_१,६।१२॥  
प्राणमं : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्: प्राणमान्।  
मातुर्भ्रात्रेभ्या : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  

  
मनुर् वै प्रजाकामो ऽग्निम् आधास्यमानो देवतायैदेवताया अजुहोत् ततो मित्रावरुणयोर् आहुत्या प्रफर्व्य् उदतिष्ठत् तस्या घृतं पदोर् अक्षरत् सा मित्रावरुणा ऐत् ता अब्रूताम् आहुत्या वै त्वम् आवयोर् अजनिष्ठा मनोस् त्वै त्वम् असि तं परेहीति सा मनुम् ऐत् सो ऽब्रवीत्, असुरा वा इमे पुण्यमन्या अग्निम् आदधते तान् परेहीति सा परैत् ते ऽमुम् अग्रा आदधताथेमम् अथेमम्, सा पुनर् ऐत् ताम् अपृछत् किम् अभ्यगन्न् इति साब्रवीत्, अमुम् एवाग्रा आधिषताथेमम् अथेमम् इति सो ऽब्रवीत् सकृद् वावासुराः श्रियो ऽन्तम् अगुः परा तु भविष्यन्तीति सो ऽब्रवीत्, देवा वा इमे पुण्यमन्या अग्निम् आदधते तान् परेहीति सा परैत् त इमम् अग्रा आदधत, अथामुम् अथेमम्, सा पुनर् ऐत् ताम् अपृछत् किम् अभ्यगन्न् इति साब्रवीत्, इमम् एवाग्रा आधिषताथामुम् अथेमम् इति सो ऽब्रवीत् सकृद् वाव देवाः सर्वेण साकं स्वर्गं लोकं समारुक्षन्, इतःप्रदानात् तु यज्ञम् उपजीविष्यन्तीति यः सर्ववेदसं दास्यन्त् स्यात् स इमम् अग्रा आदधीताथामुम् अथेमम्, तद् यथैव देवाः सर्वेण साकं स्वर्गं लोकं समारोहन्न् एवम् एव यजमानः सर्वेण साकं स्वर्गं लोकं समारोहति य एवं विद्वान् अग्निम् आधत्ते सो ऽब्रवीत्, ऋषयो वा इमे पुण्यमन्या अग्निम् आदधते तान् परेहीति सा परैत् त इमम् अग्रा आदधताथेमम् अथामुम्, सा पुनर् ऐत् ताम् अपृछत् किम् अभ्यगन्न् इति साब्रवीत्, इमम् एवाग्रा आधिषत, अथेमम् अथामुम् इति सो ऽब्रवीत्, अहं वावाग्न्याधेयं विदांचकार सर्वेषु वा एषु लोकेष्व् ऋषयः प्रत्यष्ठुर् इति प्रति प्रजया च पशुभिश् च तिष्ठति य एवं विद्वान् अग्निम् आधत्ते यद् अमुम् आधायेमम् आदध्याद् अप तद् आदध्यात्, यद् वावेमम् आधायामुम् आदध्याद् अप तद् आदध्यात् तद् इमम् एवाधायाथेमम् अथामुम्, तथा समृद्धा आधीयते प्राचीनप्रवण आधेयस् तथा समृद्धा आधीयते प्राचीनं मध्यमाद् वंशाद् आधेयस् तथा समृद्धा आधीयते या वै सा प्रफर्व्य् आसीत् सा गौर् अभवत् सेडा सा मानवी घृतपदी मैत्रावरुणी ॥म्स्_१,६।१३॥  
उदतिष्ठत् : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  
इतःप्रदानात् : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  

  
     यत् त्वा क्रुद्धः परोवप मन्युना सुमनस्तर ।
  
     सुकल्पम् अग्ने तत् तव पुनस् त्वोद्दीपयामसि ॥  

  
     यत् ते मन्युपरोप्तस्य पृथिवीम् अनुदध्वसे ।
  
     आदित्या विश्वे तद् देवा वसवः पुनर् आभरन् ॥  

  
यत् ते भामेन विचकरानीशानो हृदस् परि ॥  

  
पुनस् तद् इन्द्रश् चाग्निश् च वसवः समचीकॢपन् ॥  

  
पुनस् त्वादित्या रुद्रा वसवः समिन्धतां पुनर् ब्रह्माणो वसुधीते अग्ने ॥  

  
घृतेन त्वं तन्वं वर्धयस्व रायस्पोषा यजमानं सचन्ताम् ॥  
  
[पगे इ,१०९]
  
     त्रयस्त्रिंशत् तन्तवो यं वितन्वत इमं च यज्ञं सुधया ददन्ते ।
  
     तेभिश् छिद्रम् अपिदध्मो यद् अत्र स्वाहा यज्ञो अप्येतु देवान् ॥  

  
     मनो ज्योतिर् जुषताम् आज्यस्य विछिन्नं यज्ञं सम् इमं दधातु ।
  
     इमं यज्ञं सप्ततन्तुं ततं ना आ देवा यन्तु सुमनस्यमानाः ॥  

  
     बृहस्पतिर् नो हविषा घृतेन विछिन्नं यज्ञं सम् इमं दधातु ।
  
     या इष्टा उषसो याश् च याज्यास् ताः संदधामि मनसा घृतेन ॥  

  
अग्ने ऽभ्यावर्तिन्न् अभि मावर्तस्वायुषा वर्चसा प्रजया धनेन सन्या मेधया रय्या पोषेण ॥  

  
     अग्ने अङ्गिरः शतं ते सन्त्व् आवृतः सहस्रं त उपावृतः ।
  
     अथा पोषस्य पोषेण पुनर् नो नष्टम् आकृधि पुनर् नो रयिम् आकृथि ॥  

  
     पुनर् ऊर्जा निवर्तस्व पुन्र् अग्न इषायुषा ।
  
     पुनर् नः पाह्य् अंहसः ॥  
  
[पगे इ,११०]
  
     सह रय्या निवर्तस्वाग्ने पिन्वस्व धारया ।
  
     विश्वप्स्न्या विश्वतस् परि ॥  

  
सलिलः सलिगः सगरस् ते न आदित्या हविषो जुषाणा व्यन्तु स्वाहा केतः सुकेतः सकेतस् ते न आदित्या हविषो जुषाणा व्यन्तु स्वाहा देवजूते विवस्वन्न् आदित्य ते नो देवाः सत्यां देवहूतिं देवेष्व् आसुवध्वम् आदित्येभ्यः स्वाहा ॥म्स्_१,७।१॥  

  
अग्नेर् वै भागः पुनराधेयम् एतं वै भागं प्रेप्सन् व्यर्धयति यद्य् आदधानो मन्येत वि स्या ऋध्यता इत्य् उत्साद्य पुनर् आदधीत यम् एव भागं प्रेप्सन् व्यर्धयति तं प्राप्यार्धयत्य् एव सर्वम् एवाग्नेयं क्रियते यत् किंच सर्वम् एवाग्नये भागं प्रदाय सर्वाम् ऋद्धिम् ऋध्नोति न संभाराः संभृत्यास्, न यजुः कर्तवा इत्य् आहुः संभृतसंभारो ह्य् एष कृतयजुस् तद् आहुः संभृत्या एव संभाराः कार्यं यजुर् इति पुनरुत्स्यूतं वासो देयं पुनर्णवो रथः पुनरुत्सृष्टो ऽनड्वान् एतानि वै पुनराधेयस्य रूपाणि रूपाण्य् एवास्याप्त्वावरुन्द्धे, अग्निर् वा उत्सीदन्न् अप ओषधीर् अभ्युत्सीदति दर्भा वा आपा ओषधयस्, यद् दर्भा उपोलपा भवन्ति, अद्भ्य एवैनम् ओषधीभ्यो ऽध्य् आप्त्वावरुन्द्धे देवा असुरैर् विजयम् उपयन्तो ऽग्नौ प्रियास् तन्वः संन्यदधत यन् नो जयेयुर् इमा अभ्युपधावेम यद्य् उ जयेमेमा अभ्युपावर्तेमहीति ता देवा जित्वान्वैछन्, सर्वेषां नः सहेति सो ऽग्निर् अब्रवीत्, य एव मां मद्देवत्य आदधातै स एताभिस् तनूभिः संभवाद् इति तं देवा आदधत त एताभिस् तनूभिः समभवत् पशवो वै देवानां प्रियास् तन्वः पशुभिर् एव समभवन्, तद् य एवं विद्वान् पुनराधेयम् आधत्त एताभिर् एवाग्नेस् तनूभिः संभवति पशवो वै देवानां प्रियास् तन्वः पशुभिर् एव संभवति मनुः पुष्टिकामा आधत्त स इमान् पोषान् अपुष्यत् तेन ऋद्धम्, त्वष्टा पशुकामा आधत्त त इमे त्वाष्ट्राः पशवः प्राजायन्त तेन ऋद्धम्, प्रजापतिः प्रजाकामा आधत्त ता इमाः प्रजाः प्राजापत्याः प्राजायन्त तेन ऋद्धम्, यो वै तम् अग्रा आधत्त स तेन वसुना समभवत् तत् पुनर्वसोः पुनर्वसुत्वम्, तस्मात् पुनर्वसा आधेयः पुनर् हि स तेन वसुना समभवत्, यो वै तम् आधत्तार्ध्नोत् स तस्माद् अनुराधास्व् आधेयस्, ऋद्ध्यै, ऋध्नोत्य् एव, अथो मिथुनत्वाय ॥म्स्_१,७।२॥  

  
अग्निर् वा उत्सीदन्त् संवत्सरम् अभ्युत्सीदति सप्तदश सामिधेनीः कार्याः पञ्च ऋतवो द्वादश मासा एष संवत्सरः संवत्सराद् एवैनम् अध्य् आप्त्वावरुन्द्धे तद् आहुः पञ्चदश सामिधेनीः कार्या न सप्तदशेति, एतद् वै संवत्सरस्य संक्रमणतमम् एतेनाशिष्टम् आप्यते पञ्चदश सामिधेनीः पञ्चदशार्धमासस्य रात्रयस् ताभिर् एव ता आप्यन्ते यावन्ति वै सामिधेनीनाम् अक्षराणि तावन्ति संवत्सरस्याहानि तैर् एव तान्य् आप्यन्ते, अग्निर् वा उत्सीदन्त् संवत्सरम् अभ्युत्सीदति षड् वा ऋतवः संवत्सरस् तस्मात् षड् विभक्तयः संवत्सरो वा अग्निर् वैश्वानरस्, यत् षड् विभक्तयः संवत्सराद् एवैनम् अध्य् आप्त्वावरुन्द्धे, अथ यद् अग्निर् बहुधा विह्रियत इमान् पोषान् पुपोष तस्माद् अग्निर् एतावतीर् विभक्तीर् आनशे नान्या देवता, अथ यद् द्व्यक्षराः सतीश् चतुरक्षराः क्रियन्ते, आचतुरं हि पशवो द्वन्द्वं मिथुनास्, ऋतवो वै प्रयाजास्, अन्नम् ऋतवस्, यत् प्रयाजान् अन्तरियाद् अन्नम् अन्तरियात्, यज्ञमुखं वै प्रयाजास्, यत् प्रयाजान् अन्तरियाद् यज्ञमुखम् अन्तरियात् तद् यस्येर्त्सेत् तस्योपरिष्टात् प्रयाजानां विभक्तीः कुर्यात्, वीर्यं वै प्रयाजास्, वीर्यं विभक्तयस्, वीर्याद् एवाधि वषट्करोति ताजग् ऋद्धिम् अभिक्रामति नानाग्नेयं क्रियते ऽथ कस्मात् सह विभक्तयः प्रयाजैर् इति संवत्सरं वै प्रयाजाः परीज्यन्ते कस्माद् आग्नेयं क्रियते तस्मान् नानाग्नेयं ॥म्स्_१,७।३॥  

  
     पुनर् ऊर्जा निवर्तस्व पुनर् अग्न इषायुषा ।
  
     पुनर् नः पाह्य् अंहसः ॥  

  
इति पुरस्तात् प्रयाजानां जुहुयात् ॥  

  
     सह रय्या निवर्तस्वाग्ने पिन्वस्व धारया ।
  
     विश्वपन्या विश्वतस् परि ॥  

  
इत्य् उपरिष्टाद् अनुयाजानां जुहुयात्, ऊर्जा वा एष पशुभिर् उत्सीदन्त् सहोत्सीदति पुनर् ऊर्जा निवर्तस्वेति तद् ऊर्जम् एव पशून् पुनर् अवरुन्द्धे, अथो तान् एव भागिनः करोति, अथो उभयत एष यज्ञस्याशिष ऋध्नोति नानाग्नेयं क्रियते ऽथ कस्माद् आज्यभागा इज्येते इति चक्षुषी वा एते यज्ञस्य यद् आज्यभागौ यद् आज्यभागा अन्तरियाच् चक्षुषी यज्ञस्यान्तरियात्, अग्ना आयूंषि पवसा इति सोमस्य लोके कुर्यात्, यद् आग्नेयी तेनाग्नेयी यत् पावमानी तेन सौमी नानाग्नेयं क्रियते न सोमम् अन्तर्यन्ति, अग्निर् मूर्धा दिवः ककुद् इति प्रजाकामो वा पशुकामो वा सोमस्य लोके कुर्यात्, यन् मिथुना तेन प्रजननवती यद् रेतस्वती तेन सौमी यज्ञेन वा एष व्यृध्यते यो ऽग्निम् उत्सादयते पाङ्क्तो यज्ञस्, यत् पञ्चकपालस्, यज्ञम् एव पुनर् आलभते, अष्टाकपालः कार्यस्, गायत्रो ह्य् अग्निर् गायत्रछन्दास्, आग्नेयं वा एतत् क्रियते यत् पुनराधेयम्, तस्माद् अष्टाकपालस् तन् न सूर्क्ष्यम्, पञ्चकपाल एव कर्यः पञ्चमाद् वा अध्य् ऋतोः षष्ठ ऋतुर् अभवत् समानम् एतद् यत् पञ्चमश् च ऋतुः षष्ठश् च यत् पञ्चकपालः संवत्सराद् एवैनम् अध्य् आप्त्वावरुन्द्धे प्रजननं वा ऋतवस्, अग्निः प्रजनयिता यत् पञ्चकपालः प्रजननाद् एवैनं प्रजनयिता प्रजनयति ॥म्स्_१,७।४॥  
वा : ड़्न् एमेन्देद्। एद्।: वा  

  
वीरहा वा एष देवानां यो ऽग्निम् उत्सादयते शतदायो वीरस्, यद् एताः शताक्षराः पङ्क्तयो भवन्ति वीरं वावैतद् देवानाम् अवदयते, अन्यस्मै वै कम् आधेयम् अन्यस्मै पुनराधेयम्, न वै तद् आधेयेन स्पृणोति यस्मै कं पुनराधेयम्, पुनराधेयेन वाव तत् स्पृणोति जरा वै देवहितम् आयुस्, एतावतीर् हि समा एति यद् एताः शताक्षराः पङ्क्तयो भवन्ति यावद् एवायुर् वीर्यं तद् आप्नोति तत् स्पृणोति तद् अवरुन्द्धे, आयुषा वा एष वीर्येण व्यृध्यते यो ऽग्निम् उत्सादयते, आयुर् वीर्यं हिरण्यम्, यद् धिरण्यं ददाति, आयुषैवैनं वीर्येण समर्धयति शतमानं भवति शतायुर् वै पुरुषः शतवीर्यस्, आयुर् एव वीर्यम् आप्नोति, आदित्या वा इत उत्तमाः स्वर्गं लोकम् आयन्, ते व्यतृष्यन्, इतःप्रदानाद् धि देवा यज्ञम् उपजीवन्ति ते वा एतं पुनर् आदधत त आर्ध्नुवन्, आदित्या वा अस्मिंल् लोक ऋद्धा आदित्या अमुष्मिन् पशवो ऽस्मिन्न् ऋतवो ऽमुष्मिन्, तद् य एवं विद्वान् पुनराधेयम् आधत्त उभयोर् एव लोकयोर् ऋध्नोत्य् अस्मिंश् चामुष्मिंश् च सलिलः सलिगः सगरस् ते न आदित्या हविषो जुषाणा व्यन्तु स्वाहा केतः सुकेतः सकेतस् ते न आदित्या हविषो जुषाणा व्यन्तु स्वाहा देवजूते विवस्वन्न् आदित्य ते नो देवाः सत्यां देवहूतिं देवेष्व् आसुवध्वम् आदित्येभ्यः स्वाहेति, एतैर् वै ते तं पुनर् आदधत त आर्ध्नुवन्, तद् यद् एतैः पुनर् आधत्ते ऽथ ऋध्नोति, आदित्या हि पुनराधेयम् ॥म्स्_१,७।५॥  

  
प्रजापतिः प्रजा असृजत स वा अग्निम् एवाग्रे मूर्धतो ऽसृजत स यतो ऽग्निम् असृजत तत् पर्यमार्ट् ततो लोहितम् अवाहरत् तन् न्यमार्ट् तत उदुम्बरः समभवत् तस्माद् उदुम्बरः प्राजापत्यस् तस्माल् लोहितं फलं पच्यते सो ऽस्मात् सृष्टः पराङ् ऐद् भागधेयम् इछमानः स तद् एव नाविन्दत् प्रजापतिर् यद् अहोष्यत् स स्वं चक्षुर् आदायाजुहोत् ॥ अग्निर् ज्योतिर् ज्योतिर् अग्निः स्वाहा ॥ इति तद् वा अदश् चक्षुर् मन्यन्ते यद् असा आदित्यस्, अमुं वा एतद् अस्मिन् जुह्वतो मन्यन्ते सत्यं वै चक्षुः सत्येनाग्निहोत्रं जुहोति य एवं विद्वान् जुहोति भविष्णुः सत्यं भवति य एवं वेद कस्मै कम् अग्निहोत्रं हूयता इति ब्रह्मवादिनो वदन्ति, अग्नये वा एतद् धृत्यै गुप्त्यै हूयते यत् सायं जुहोति रात्र्यै तेन दाधार यत् प्रातर् अह्ने तेनाग्नौ सर्वान् यज्ञान्त् संस्थापयन्ति, अथ कस्माद् एतद् एवाग्निहोत्रम् उच्यता इति ब्रह्मवादिनो वदन्ति होत्रा वै देवेभ्यो ऽपाक्रामन्न् अग्निहोत्रे भागधेयम् इछमानास्, यत् ॥ अग्निहोत्रम् ॥ इत्य् आह तेन होत्रा आभजति तेनैना भागिनीः करोति, एषा वा अग्रे ऽग्ना आहुतिर् अहूयत तद् अग्निहोत्रस्याग्निहोत्रत्वम्, सो ऽस्मात् सृष्टः पराङ् ऐद् भागधेयम् इछमानः स तद् एव नाविन्दत् प्रजापतिर् यद् अहोष्यत् तं स्वा वाग् अभ्यवदत्, जुहुधीति स इत एवोन्मृज्याजुहोत् ॥ स्वाहा ॥ इति स्वा ह्य् एनं वाग् अभ्यवदत् तत् स्वाहाकारस्य जन्म तस्माद् अग्निहोत्रे स्वाहाकारस् तस्माल् ललाटे च पाणौ च लोम नास्ति, अतो हि स तद् आदायाजुहोत् तस्माद् यस्य दक्षिणतः केशा उन्मृष्टास् तम् आहुस्, ज्येष्ठलक्ष्मीति प्रजापतिर् ह्य् एतद् अग्रे ज्येष्ठ उदमृष्ट, अनेन संमिता स्रुक् कार्या, अनेन वा अग्रे ऽग्ना आहुतिर् अहूयत तस्या आहुत्याः पुरुषो ऽसृज्यत द्वितीयाम् अजुहोत् ततो ऽश्वो ऽसृज्यत तस्माद् अश्व उभयादन्, अनन्तर्हितो हि पुरुषाद् असृज्यत तस्माद् एनं प्रत्यञ्चं तिष्ठन्तं मन्यन्ते, अश्वो नू पुरुषा इति तृतीयाम् अजुहोत् ततो गौर् असृज्यत चतुर्थीम् अजुहोत् ततो ऽविर् असृज्यत पञ्चमीम् अजुहोत् ततो ऽजासृज्यत षष्ठीम् अजुहोत् ततो यवो ऽसृज्यत सप्तमीम् अजुहोत् ततो व्रीहिर् असृज्यत, एते सप्त ग्राम्याः पशवो ऽसृज्यन्त तान् एवावरुन्द्धे य एवं विद्वान् अग्निहोत्रं जुहोति ॥म्स्_१,८।१॥  

  
अष्टमीम् अजुहोत् ततो वसन्तो ऽसृज्यत नवमीम् अजुहोत् ततो ग्रीष्मो ऽसृज्यत दशमीम् अजुहोत् ततो वर्षा असृज्यन्त, एकादशीम् अजुहोत् ततः शरद् असृज्यत द्वादशीम् अजुहोत् ततो हेमन्तो ऽसृज्यत, उद्यता त्रयोदश्य् आहुतिर् आसीत्, अथ शिशिरम् असृज्यत तस्माद् एतद् ऋतूनाम् अशान्तं क्रूरम् अहुताद् धि समभवद् अहुताद् असृज्यत तद् आहुर् ब्रह्मवादिनस्, ऋतवः पूर्वे ऽसृज्यन्ता३ पशवा३ इति, उत ऋतव उत पशवा इति ब्रूयात्, उभये ह्य् एते सहासृज्यन्त स वा एनम् इत एव पुनः प्राविशत्, एतद् वा अग्निधानं हस्तस्य यत् पाणिस् तस्माद् एतो हस्तस्याग्निर् नतमां विदहति यद् धन्यमानो हस्तौ प्रतिप्रसारयति, अग्नौ वा एतन् न्यञ्चनम् इछते, अग्निं वै पशवः प्रविशन्त्य् अग्निः पशून् प्र ह वा एनं पशवो विशन्ति प्र स पशून् य एवं वेद, एतद् ध स्म वा आह नारदस्, यत्र गां शयानां निर्जानाति मृताम् एनाम् अविद्वान् मन्यता इति, अग्निं ह्य् एवैते प्रविशन्त्य् अग्निर् एतान्, तस्मात् सर्वान् ऋतून् पशवो ऽग्निम् अभिसर्पन्ति न ह्य् एत ऋते ऽग्नेस्, यज् जातः पशून् अविन्दत तज् जातवेदसो जातवेदस्त्वम्, ताम् अप्सु प्रासिञ्चत् सापो ऽन्वदहत् ता अग्नये वज्रो ऽभवन्, तस्माद् धवींषि प्रोक्षताग्निर् अभि न प्रोक्ष्यस्, यद् अभिप्रोक्षेद् धतेन यज्ञेन यजेत तां वै प्रजापतिर् अन्वैछत् ताम् अप्स्व् अन्वविन्दत् ताम् ओषधीषु न्यमार्ट् तस्माद् ओषधयो ऽनभ्यक्ता रेभन्ते, ओषधीभ्यः पशवः पशुभ्यो मनुष्यास्, अनभ्यक्तो ह रेभते य एवं वेद तद् यो वसन्ताशिशिरे कक्षः स उपाधेयस्, एतद् वै तद् अग्नेः प्रियं धाम, एषा वाव साहुतिः श्रायति, अग्नेर् एवैतया प्रियं धामोपैति, अथो पशुमान् भवति, अथो आत्मानम् एवैतया यजमानः पुनीते सह वा एता आस्ताम् अग्निश् च सूर्यश् च समाने योना अयसि लोहिते स आदित्य ऊर्ध्व उदद्रवत् तस्य रेतः परापतत् तद् अग्निर् योनिनोपागृह्णात् तद् एनं व्यदहत् तस्माद् अयो ऽत्रपु प्रतिधुक् क्षीरं विदहति तस्माद् एतज् जुह्वति पशूनां वा एतत् पयो यद् व्रीहियवौ तस्माद् एतज् जुह्वति नातिशृतं कार्यम्, रेतः शोषयेत्, यद् विष्यन्देतोन्मादुको ऽस्य प्रजायाम् आजायेत, अमुष्य वा एतद् आदित्यस्य रेतो हूयते ऽमेध्यम् अशृतम्, समुदन्तं होतव्यम्, तद् धि शृतं मेध्यं मिथुनं प्रजनिष्णु ॥म्स्_१,८।२॥  
इति : ड़्न् एमेन्देद्। एद्।: मन्यते ऽति  
  
[पगे इ,११८]
  
स्थाल्या दुहति, अनया वा एतद् उपसीदन्ति नहीमाम् इतो नेतः स्कन्दति, अस्कन्नत्वाय, आर्यकृती भवत्य् ऊर्ध्वकपाला सदेवत्वाय सा हि सदेवा, असुर्यं वा एतत् पात्रं यत् कुलालकृतं चक्रवृत्तम्, यत्र स्कन्देत् तद् अपो निनयेत्, आपो वै शान्तिस्, आपो निष्कृतिस्, आपो भेषजास्, यत्र वा एता अस्या उपयन्ति तत् प्रशस्ततरा ओषधयो जायन्ते बंहीयसीस्, यदि दुह्यमानावभिन्द्याद् अन्यया स्थाल्या निर्णिज्य दोह्या यज्ञो हि यज्ञस्य प्रायश्चित्तिस्, यद्य् अधिश्रितं स्कन्देद् यद्य् उद्वास्यमानं यद्य् उद्वासितं यद्य् उन्नीयमानं यद्य् उन्नीतं यदि पुरः पराहृतं होमाय पुनर् अवनीयान्याभिदुह्या यज्ञो हि यज्ञस्य प्रायश्चित्तिस्, वारुणीम् ऋचम् अनूच्य वारुण्या होतव्यम्, वरुणो वा एतद् यज्ञस्य गृह्णाति यद् आर्छति निष्कृतिर् एवैषा प्रायश्चित्तिस्, अप्रतिषेक्यं स्यात् तेजस्कामस्य ब्रह्मवर्चसकामस्य, अथो तुस्तूर्षमाणस्य, अथो यः कामयेत वीरो मा आजायेतेति, अप्रतिषिक्तो वै घर्मस् तेजो ब्रह्मवर्चसम्, तेजस्वी ब्रह्मवर्चसी भवति स्तृणुते यं तुस्तूर्षते, आ हास्य वीरो जायते, आज्येन होतव्यं यस्याप्रतिषेक्यं स्यात्, एतद् वा अप्रतिषिक्तम्, न तु स्कन्नस्य प्रायश्चित्तिर् अस्ति, अथो न पशुमान् इव भवति पशूनां वा एतत् पयः प्रवृज्यते शुचं पशुषु दधाति तेजो ऽशान्तं पशून् निर्दहति तस्मात् प्रतिषेक्यम् एव स्यात्, यद् अद्भिः प्रतिषिञ्चेद् धरो विनयेत्, गांदोहसंनेजनेन प्रतिषिच्यम्, तद् धि नापो न पयस् तद् आहुः स्कन्दति वा एतत्, यर्हि वा एतद् दोहनात् पर्याक्रियते तर्हि स्कन्नम् अन्तर्हिता ह्य् अस्या वनस्पतयस्, इति तद् अद्भिर् एव प्रतिषिच्यम्, स्तोकेनैकेन न हरो विनयति शुचं पशूनां शमयति पशवो वै तेजो ब्रह्मवर्चसम्, मिथुनं वा आपश् च पयश् च मिथुनात् खलु वै प्रजाः पशवः प्रजायन्ते तन् मिथुनम्, तस्माद् एव मिथुनाद् यजमानः प्रजया च पशुभिश् च प्रजायते, ओदनेन होतव्यं यस्य प्रातषेक्यं स्यात्, एष हि प्रतिषिक्तः शान्तो मेध्यो मिथुनः प्रजनिष्णुः ॥म्स्_१,८।३॥  
नहीमाम् : ड़्न् न हि ओर् नहि  
आर्छति : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  

  
प्रजापतिः प्रजा असृजत ता वै तपसैवासृजत स वै स वाचम् एवायछत् तपो वा एष उपैति यो वाचं यछति सृष्टिः प्रजानाम् अग्निहोत्रम् उभयत एव प्रजाः सृजत इतश् चामुतश् च निम्रुक्ते सूर्ये वाग् यन्तव्याथो दुह्यमानायाम् अथो अधिश्रिते, उन्नीयमान एव यन्तव्यास् तद् अवकॢप्ततमम् ॥  

  
उद्भवः स्थ ॥ इत्य् अवेक्षेत ॥  

  
उद् अहं प्रजया पशुभिर् भूयासम् ॥ इति प्रजायाः पशूनां सृष्ट्यै, अथो अभ्य् एवैनद् घारयति मेध्यत्वाय, अग्निहोत्रे वै दंपती व्यभिचरेते पूर्वो यजमानस्य लोको ऽपरः पत्न्यास्, यत् प्राचीनम् उद्वासयेद् यजमानः प्रमीयेत यत् प्रतीचीनं पत्नी कं घर्मम् अभ्युदवीवसा इति ब्रह्मवादिनो वदन्ति, उदीचीनम् एवोद्वास्यम् अग्रहणौ संजीर्यतः सर्वम् आयुर् इतस्, नार्तिं नीतस्, चतुर् उन्नयति चतुष्पदस् तेन पशून् अवरुन्द्धे द्विर् जुहोति द्विपदस् तेन यं कामयेत, अनुज्येष्ठं प्रजया ऋध्नुयाद् इति तस्य पूर्णम् अग्रा उन्नयेद् अथ कनीयो ऽथ कनीयस्, अनुज्येष्ठं प्रजया ऋध्नोति तद् आहुः कनीयांसं वा एष यज्ञक्रतुम् उपैति कनीयसीं प्रजां कनीयसः पशून् कनीयो ऽन्नाद्यम्, पापीयान् भवति संमितम् इवाग्रा उन्नयेद् अथ भूयो ऽथ भूयः पूर्णम् उत्तमम्, यज्ञस्याभिक्रान्त्यै तद् आहुस्, ज्यायांसं वा एष यज्ञक्रतुम् उपैति भूयसीं प्रजां भूयसः पशून् भूयो ऽन्नाद्यम्, वसीयान् भवति, अर्धुको ऽस्य पुत्रः कनिष्ठो भवतीति यदि कामयेत सर्वे सदृशाः स्युर् इति सर्वान्त् समावद् उन्नयेत् सर्वे ह सदृशा भवन्ति न पश्चाद् उपसादयेत्, अपक्रान्तिः सा यज्ञस्य यत्रैवोन्नयेत् तत् सादयेत् प्रतरं वा यज्ञस्याभिक्रान्त्यै, अनुध्यायिनं वा एतद् अपरं करोति यद् अपरस्मिंस् तपन्ति पूर्वस्मिन् जुह्वति समयाग्निं हरन्ति तेनैवैनं प्रीणाति, अथो अग्निहोत्रस्य वा एतत् पवित्रम् अपुपोद् एवैनत्, अपरस्माद् वै पूर्वं सृष्टं तम् एतावत्य् अरमयन्, तस्मात् पुरो ऽनुद्रुत्य जुहोति ॥  
प्रजां : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  
भवति : ड़्न् प्रोबब्ल्य् भवतीति। च्ड़्। बेलोw १२०।४  
अर्धुको : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  

  
आयुर् मे यछ ॥ इति सादयति, आयुर् एवास्मिन् यछति ॥  

  
वर्चो मे यछ ॥ इति सादयति वर्च एवास्मिन् यछति, ओषधीर् वा इमा रुद्रा विषेणाञ्जन्, ताः पशवो नालिशन्त ते देवाः प्रजापतिम् एवोपाधावन्, स प्रजापतिर् अब्रवीत्, वार्यं वृणै भागो मे ऽस्त्व् इति वृणीष्वेति, अब्रुवन्त् सो ऽब्रवीत्, मद्देवत्यैव समिदसद् इति तस्मात् प्राजापत्या समित्, देवेषु ह्य् अस्यैषा वार्यवृता द्वे समिधौ कार्ये द्वे ह्य् आहुती एकैव कार्या, एको हि प्रजापतिस्, एकधा खलु वै समिद्धस्, उत बह्वीर् आहुतयो हूयन्ते ता अग्निनान्ववाकरोत् ता अस्वदयत् ताः पुनर्णवा अजायन्त, एतर्हि खलु वा अग्निहोत्रिणे दर्शपूर्णमासिने सर्वा ओषधयः स्वदन्ते यत् समिधम् आदधाति सर्वा एवास्मा ओषधीः स्वधयाम् अकः ॥म्स्_१,८।४॥  

  
भूर् भुवः स्वः ॥ इति पुरस्ताद् धोतोर् वदेत्, एतद् वै ब्रह्म, एतत् सत्यम् एतद् ऋतम्, न वा एतस्माद् ऋते यज्ञो ऽस्ति तस्माद् एवं वदितव्यम् ॥  

  
अग्निर् ज्योतिर् ज्योतिर् अग्निः स्वाहा ॥ इति गर्भिण्या वाचा गर्भं दधाति मिथुनया वाचा मिथुनं प्रजनयति यद् वाचा च जुहोति यजुषा च तन् मिथुनम्, यत् तूष्णीं च जुहोति मनसा च तन् मिथुनम्, स्थाणुर् वै पूर्वाहुतिस्, अतिहाय पूर्वाम् आहुतिम् उत्तरा होतव्या स्थाणुम् एव छम्बट्करोति, उत्तराहुतिर् भूयो होतव्या यज्ञस्याभिक्रान्त्यै पशून् एव पूर्वयाहुत्या स्पृणोति ब्रह्मवर्चसम् उत्तरया, आग्नेयी सायम् आहुतिस् तया रेतः सिञ्चति तद् रेतः सिक्तं रात्र्यै गर्भं दधाति तत् सौर्या प्रातः प्रजनयाम् अकर् इयं होतव्याथ पराथ पुनर् अवस्तात् प्रातर् अवस्ताद् धि प्रजानां प्रजातिः प्रजननं हि सौरी तन् न सूर्क्ष्यम्, परापरैव होतव्या यज्ञस्याभिक्रान्त्यै, उदङ्ङ् उद्दिशति ॥  
ज्योतिर् : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  

  
अनाभो मृड धूर्ते नमस् ते अस्तु रुद्र मृड ॥ इति, एता वै रुद्रस्य तन्वः क्रूरा एतानि नामानि, एताभिर् वा एष पशूञ् शमायते ता एवास्य भागधेयेन शमयति, अवाचीनं सायम् अवमार्ष्टि तस्मात् सायम् अवाची प्रुष्वैति, ऊर्ध्वं दिवोन्मार्ष्टि तस्माद् ऊर्ध्वा दिवैति पराचीनम् इव वा एतद् यद् अग्निहोत्रम्, यत् पुरस्ताद् याजुषं वदति धृत्या अनिर्मार्गाय यो वा अग्निहोत्रस्य वैश्वदेवं वेदाघातुक एनं पशुपतिर् भवत्य् अघातुको ऽस्य पशुपतिः पशून् प्राङ् आसीनो जुहोति देवांस् तेन प्रीणाति हुत्वोञ्शिंषति पशून् एव यजमानायोञ्शिंषति, उदङ्ङ् उद्दिशति रुद्रं तेन निरवदयते दक्षिणतो निमार्ष्टि, ओषधीश् च तेन पितॄंश् च प्रीणाति प्राश्नाति मनुष्यांस् तेन प्रीणाति, अङ्गुल्या प्राश्नाति सदत्त्वाय न दतो गमयेत्, यद् दतो गमयेत् सर्पा एनं घातुकाः स्युः सर्पान् एव शमयति, अहिंसायै ॥  
ते : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  
सदत्त्वाय : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्। एद्।: यदत्त्वाय।  

  
पूषासि ॥ इति यजुर् वदेत् पशवो वै पूषा पशून् एवावरुन्द्धे, अशान्तो वा एषो ऽप्रीतः पुरुषमेधं वा एष प्रतीक्षते यजमानम् एव हव्यम्, यद् अग्निहोत्रहवणीं निष्टपत्य् अशान्तस् तेन, अग्निहोत्रहवणीं प्रतप्य हस्तो ऽवधेयस्, हस्तो वा प्रतप्याग्निहोत्रहवण्याम् अवधेयस् तेनैवैनं शमयति तेन प्रीणाति शान्त एनं प्रीतो न हिनस्ति, इत्थं पर्यावर्तते, एवं हि यज्ञः पर्यावर्तते, अथो अमुष्य वा एतद् आदित्यस्यावृतम् अनु पर्यावर्तते होतव्यं गार्हपत्या३न् न होतव्या३म् इति मीमांसन्ते, अनुध्यायी वा एष रूक्षस्, होतव्यम् एव ॥  

  
अग्ने गृहपते परिषद्य जुषस्व स्वाहा ॥ इति जुहुयात् तेनैवैनं शमयति तेन प्रीणाति, अथो तेनैवैनम् अननुध्यायिनम् अरूक्षं करोति, अथ यत् पूर्वाम् आहुतिं हुत्वोत्तरां होष्यन् प्रतीक्षते तेनैवैनं शमयति तेन प्रीणाति, अथो तेनैवैनम् अननुध्यायिनम् अरूक्षं करोति, अथ यत् पूर्वाम् आहुतिं हुत्वोत्तरां होष्यन् प्रतीक्षते तेनैवैनं शमयति तेन प्रीणाति, अथो तेनैवैनम् अननुध्यायिनम् अरूक्षं करोति, अथ यद् एवास्य गृह उपह्रियते यद् एनम् अग्निम् अभिता आसीना याचन्ति तेनैवैनं शमयति तेन प्रीणाति, अथो तेनैवैनम् अननुध्यायिनम् अरूक्षं करोति ॥म्स्_१,८।५॥  

  
द्वे दुहन्त्य् अग्निहोत्राय ज्यायान् वा एकस्यादुग्धाद् अग्निहोत्रिणो लोकस्, यद् द्वे दुहन्ति ज्यायांसं वा एतल् लोकं यजमानो ऽभिजयति मनुश् च वा इदं मनायी च मिथुनेन प्राजनयताम्, यत् स्थाल्या च दोहनेन च दुहन्ति मिथुनाद् एव प्रजायते ॥  
एतल् : ड़्न् एमेन्देद्। एद् (म्२): एतं। म्१: एतं। ह्, ब्ब्, ब्: एतल्  

  
सजूर् जातवेदो दिवा पृथिव्या जुषाणो अस्य हविषो वीहि स्वाहा ॥ इति जुहुयात्, एषा वा अस्य जातवेदस्या तनूः क्रूरा, एतया वा एष पशूञ् शमायते ताम् एवास्य भागधेयेन शमयति यदि तद् अति शमायेत ॥ अग्ने दुःशीर्ततनो जुषस्व स्वाहा ॥ इति जुहुयात्, एषा वा अस्य शृणती तनूः क्रूरा, एतया वा एष पशूञ् शमायते ताम् एवास्य भागधेयेन शमयति यदि तद् अति शमायेत ॥ द्वादश रात्रीः सायंसायं जुहुयात्, द्वादश वै रात्रयः संवत्सरस्य प्रतिमा संवत्सरो वा अग्निर् वैश्वानरस् तम् आहिताग्नयो दर्शपूर्णमासिन इन्धते तेषां वा ऋतव एव दारूणि ये स्थविष्ठा अङ्गारास् ते मासास्, ये क्षोदिष्ठास् ते ऽर्धमासास्, अहोरात्राणि मुर्मुरास्, यत् सधूमं ज्योतिस् तद् वैश्वदेवम्, यल् लोहितं तद् वारुणम्, यत् सुवर्णं तद् बार्हस्पत्यम्, यन् न लोहितं न सुवर्णं तन् मैत्रम्, यद् अङ्गारेषु व्यवशान्तेषु लेलायद् वीव भाति तद् देवानाम् आस्यम् अथो अमुष्य च वा एतद् आदित्यस्य तेजो मन्यन्ते ऽग्नेश् च तस्मात् तर्हि होतव्यम्, यद् ध्य् एवासन्न् अपिदधाति तद् धिनोति, आविर् वै नामैषाहुतिस्, आविर्भूयं देवमनुष्येषु गछति य एवं वेद न समिद् अभि होतवै, अप्रतिष्ठिता साहुतिस्, नो यथा वीवावस्रवेत्, अयता सा तत् तथैव होतव्यं यथाग्निं व्यवेयात् सा हि यता सा प्रतिष्ठिता तस्मान् महान् अग्निहोत्रस्येध्मः कार्यस्, यो वै बहु ददिवान् बह्व् ईजानो ऽग्निम् उत्सादयते ऽक्षित् तद् वै तस्य तद् ईजाना वै सुकृतो ऽमुं लोकं नक्षन्ति ते वा एते यन् नक्षत्राणि यद् आहुस्, ज्योतिर् अवापादि तारकावापादीति ते वा एते ऽवपद्यन्ते, आप्त्वा स्थिते त इदं यथालोकं सचन्ते यदामुतः प्रच्यवन्ते, अथ यो बहु ददिवान् बह्व् ईजानो ऽग्निहोत्रं जुहोति दर्शपूर्णमासौ यजते चातुर्मास्यैर् यजते बहूनि सत्राण्य् उपैति तस्य वा एतद् अक्षय्यम् अपरिमितम्, तिरो वा ईजानाद् यज्ञो भवति तद् आभ्याम् एवाग्निभ्यां दग्धव्यः स्वं वा एतद् इष्टम् अन्वारोहति, अपरेण दग्धव्या३ः पूर्वेणा३ इति मीमांसन्ते, उभौ समाहृत्यान्तरा दग्धव्यस् तद् अवकॢप्ततमम्, गृह्णीयान् नक्तम् अग्निम् असुर्या वै रात्रिस्, ज्योतिषैव तमस् तरति दिवा ह वा अस्मा अस्मिंल् लोके भवति प्रास्मा असौ लोको भाति य एवं वेद ॥  
वीव : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  
दग्धव्या३ः : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  

  
भूर् भुवः स्वः ॥ इति पुरस्ताद् धोतोर् वदेत्, एभ्यो वा एतल् लोकेभ्या इष्टका उपदधाति स्वर्गस्य लोकस्य समष्ट्यै यत् सायं जुहोति सहस्रं तेन कामदुघा अवरुन्द्धे यत् प्रातः सहस्रं तेन यद् अस्याग्निर् आधीयते सहस्रं तेन यमराज्यं वा अग्निष्टोमेनाभिजयति सोमराज्यम् उक्थ्येन सूर्यराज्यं षोडशिना स्वाराज्यम् अतिरात्रेण, एतानि वै सर्वाणीन्द्रो ऽभवत्, एतानि सर्वाणि भवति य एतैर् यजते सर्वम् एतद् भवति य एवं वेद हविष्मान् वा एकस्, देवयाज्य् एकः सहस्रयाज्य् एकस्, यो ऽग्निहोत्रं जुहोति स हविष्मान् यो दर्शपूर्णमासौ यजते स देवयाजी यश् चातुर्मास्यैर् यजते स सहस्रयाजी, अग्निहोत्रे वै सर्वे यज्ञक्रतवः सर्वान् यज्ञक्रतून् अवरुन्द्धे य एवं विद्वान् अग्निहोत्रं जुहोति ॥म्स्_१,८।६॥  
  
[पगे इ,१२५]
  
प्रैयमेधा वै सर्वे सह ब्रह्माविदुस् ते ऽग्निहोत्रेण समराधयन्, तेषां त्रिर् एको ऽजुहोद् द्विर् एकः सकृद् एकस् तेषां यस् त्रिर् अजुहोत् तम् अपृछन् कस्मै त्वम् अहौषीर् इति सो ऽब्रवीत् त्रेधा वा इदम् अग्नये प्रजापतये सूर्यायेति, अथ यो द्विर् अजुहोत् तम् अपृछन् कस्मै त्वम् अहौषीर् इति सो ऽब्रवीत्, द्वेधा वा इदम् अग्नये च प्रजापतये च सायम्, सूर्याय च प्रजापतये च प्रातर् इति अथ यः सकृद् अजुहोत् तम् अपृछन् कस्मै त्वम् अहौषीर् इति सो ऽब्रवीत्, एकधा वा इदम्, प्रजापतय एवेति तेषां यो द्विर् अजुहोत् स आर्ध्नोत् तस्येतरे साजात्यम् उपायन्, ऋध्नोति य एवं विद्वान् अग्निहोत्रं जुहोति, उपास्य समानाः साजात्यं यन्ति प्रदोषम् अग्निहोत्रं होतव्यम्, व्युष्टायां प्रातर् वृद्धान् गर्भान् प्रजनयति तद् आहुः परा वा एतस्याग्निहोत्रं पतति यस्य प्रदोषं न जुह्वतीति यदि मन्येत ऋतुम् अत्यनैषम् इति ॥ भूर् भुवः स्वः ॥ इति पुरस्ताद् धोतोर् वदेत् तेनैव सर्वं नान्तरेति ॥  

  
दोषा वस्तोर् नमः स्वाहा ॥ इति जुहुयात्, ऋतुम् एव नात्यनैत्, होतव्या३न् न होतव्या३म् इति मीमांसन्ते यस्याहुतम् अग्निहोत्रं सूर्यो ऽभ्युदियाद् धोतव्यम् एव, अग्नये वा एतद् धृत्यै गुप्त्यै हूयते प्रजननं तु छम्बट्करोति यदि मन्येत ऋतुम् अत्यनैषम् इति ॥ भूर् भुवः स्वः ॥ इति पुरस्ताद् धोतोर् वदेत् तेनैव सर्वं नान्तरेति ॥  
भूर् : ड़्न् एमेन्देद्। एद्।: भू।  

  
प्रातर् वस्तोर् नमः स्वाहा ॥ इति जुहुयात्, ऋतुम् एव नात्यनैत् तद् यथा कारुद्वेषिणो जुह्वत्य् एवम् अस्य हुतं भवति यस्याग्निम् अनुद्धृतं सूर्यो ऽभिनिम्रोचेद् यो ब्राह्मणो बहुवित् स उद्धरेत् सर्वेणैवैनं ब्रह्मणोद्धरति, अग्निहोत्रेणानुद्रवेत्, भागधेयेनैवैनं प्रणयति, अथो भागधेयेनैवैनं समर्धयति वरो दक्षिणा सर्वत एवैनं दिग्भ्यो वरेण च्यावयति यस्योभा अनुगता अभिनिम्रोचेद् यस्य वाभ्युदियात् पुनराधेयम् एव तस्य प्रायश्चित्तिस्, यथा वै पथो वर्तनी एवं दर्शपूर्णमासौ यथान्तरैवम् अग्निहोत्रम् एवं वा अग्निहोत्रिणे दर्शपूर्णमासिने स्वर्गो लोको ऽनुभाति, उपान्यानि हवींषि वसन्ति, अथ कस्माद् अग्निहोत्रं नोपवसन्तीति ब्रह्मवादिनो वदन्ति प्रततं वा एतद् अपरिमितम् असंस्थितम् अश्नाति मांसम् उप स्त्रियम् एति तस्मान् नोपवसन्ति पशुव्रतेन भवितव्यम्, तूष्णीम् इव पशवः संभवन्ति ते मेध्यास्, यत् तूष्णीं स्त्रियम् उपैति मेध्यतरस् तेन भवति हिंकृत्योपेयात्, एवम् इव हि पशव उपयन्ति मेध्यत्वाय संस्थाप्या३न् न संस्थाप्या३म् इति मीमांसन्ते, अग्निहोत्रं यत् संस्थापयेत् तृणम् अक्त्वानुप्रहरेत् सा ह्य् अग्निहोत्रस्य संस्थितिस् तद् आहुस्, यदा वै जीयते यदा प्रमीयते यदार्तिम् आर्छत्य् अथाग्निहोत्रं संतिष्ठता इति तन् न संस्थाप्यम्, मनसा वा इमां प्रजापतिः पर्यगृह्णात्, इयं वा अग्निहोत्रस्य वेदिस्, इयम् उपयामस्, ओषधयो बर्हिः प्रुष्वाः प्रोक्षणीर् दिशः परिधयस्, यत् किंचाभ्याधीयते स इध्मस्, यजमानो यूपस्, उन्नीयमाने स्थेयम् एवम् इव हि यूपः समृद्ध्यै मध्यतो वा एष यज्ञः प्रततो यद् अग्निहोत्रम्, तस्माद् अग्निहोत्री दर्शपूर्णमासी सर्वं बर्हिष्यं ददाति मध्यतो ह्य् एतद् यज्ञस्य दीयते यद् अग्निहोत्रे होतव्यं राजन्यस्याग्निहोत्रा३न् न होतव्या३म् इति मीमांसन्ते, आमाद् इव वा एष यद् राजन्यस्, बहु वा एषो ऽयज्ञियम् अमेध्यं चरति, अत्यनन्नं जिनाति ब्राह्मणम्, तस्माद् राजन्यस्याग्निहोत्रम् अहोतव्यम् ऋतं वै सत्यम् अग्निहोत्रं ब्राह्मण ऋतं सत्यम्, तस्माद् ब्राह्मणस्यैव होतव्यम् अथो ब्राह्मणायैवास्याग्रतो गृह आहरेयुस् तद् धुतम् एवास्याग्निहोत्रं भवति, अथो य ऋतम् इव सत्यम् इव चरेत् तस्य होतव्यम् अनुसंतत्यै ॥म्स्_१,८।७॥  
दर्शपूर्णमासौ : ड़्न् एमेन्देद्। एद्।: दर्शपर्णमासौ।  
प्रुष्वाः : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  
प्रोक्षणीर् : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  

  
याग्निहोत्रायोपसृष्टा निषीदेद् यस्यान्नं नाद्यात् तस्मै तां दद्यात्, अवर्तिं वा एषा यजमानस्यानुत्सह्य निषीदति तयैवैनां सह निरवदयते गृहे तु तस्य ततः परो नाश्नीयात्, यद् अश्नीयाद् आर्तिम् आर्छेत्, यस्याहुते ऽग्निहोत्रे पूर्वो ऽग्निर् अनुगछेद् अग्निना च सहाग्निहोत्रेण चोद्द्रवेत्, भागधेयेनैवैनं प्रणयति, अथो भागधेयेनैवैनं समर्धयति, अथाभिमन्त्रयेत ॥  

  
     इत एव प्रथमं जज्ञे अग्निर् एभ्यो योनिभ्यो अधि जातवेदाः ।
  
     स गायत्र्या त्रिष्टुभा जगत्यानुष्टुभा च देवेभ्यो हव्या वहतु प्रजानन् ॥  

  
इति, एते वा एतस्य योनयः स्वेभ्य एवैनं योनिभ्यो ऽधि प्रजनयति ॥  

  
इषे राये रमस्व सहसे द्युम्नायोर्जे ऽपत्याय ॥  

  
इति, एतान्य् एवावरुन्द्धे, अथो रमयत्य् एवैनम् ॥  

  
सम्राड् असि स्वराड् असि सुषदा सीद ॥  

  
इति सुषदैवैनं सादयति ॥  

  
सारस्वतौ त्वोत्सौ प्रावताम् ॥  

  
इति, ऋक्सामे वै सारस्वता उत्सौ ताभ्याम् एवैनं प्रावति ताभ्यां समर्धयति, अग्नये ज्योतिष्मते ऽष्टाकपालं निर्वपेद् वारुणं यवमयं चरुं यस्याहुते ऽग्निहोत्रे पूर्वो ऽग्निर् अनुगछेत् तमो वा एतस्य यज्ञं युवते यस्याहुते ऽग्निहोत्रे पूर्वो ऽग्निर् अनुगछति यद् अग्नये ज्योतिष्मते ज्योतिषैवास्य यज्ञं समर्धयति वारुणी रात्रिस्, यद् वारुणस्, वरुणाद् एवास्याधि यज्ञं स्पृणोति यस्याहुते ऽग्निहोत्रे ऽपरो ऽग्निर् अनुगछेत् तत एव प्राञ्चम् उद्धृत्यान्ववसायाग्निहोत्रं जुहुयात्, अथाभिमन्त्रयेत ॥  

  
भवतं नः समनसौ समोकसौ सचेतसा अरेपसा इति समनसा एवैनौ करोति यजमानस्याहिंसायै, एतौ वै तौ या आहुर् ब्रह्मवादिनस्, नैकः कुब्जिर् द्वौ व्याघ्रौ विव्याचेति, अग्नये ऽग्निमते ऽष्टाकपालं निर्वपेद् यस्याग्ना अग्निम् अभ्युद्धरेयुस्, देवताभ्यो वा एष समदं करोति यस्याग्ना अग्निम् अभ्युद्धरन्ति यद् अग्नये ऽग्निमते देवता एवास्मै भूयसीर् जनयति वसीयान् भवति ॥म्स्_१,८।८॥  

  
     अन्व् अग्निर् उषसाम् अग्रम् अक्शद् अन्व् अहानि प्रथमो जातवेदाः ।
  
     अनु सूर्यस्य पुरुत्रा च रश्मीन् अनु द्यावापृथिवी आततन्थ ॥  

  
इत्य् अभिमन्त्रयेत यस्याहुतम् अग्निहोत्रं सूर्यो ऽभ्युदियात्, अनुक्शायैवैनत् पुनर् अवरुन्द्धे तद् आहुस्, अमुं वा एष लोकं समारोहयति सह प्रजया पशुभिश् च यजमानस्य तस्माद् उत बहुर् आहिताग्निर् अपशुर् भवतीति तद् उपस्थेयः ॥  

  
इहैव क्षेम्य एधि मा प्रहासीर् माम् अमुम् आमुष्यायणम् ॥ इति, अस्मिन् वावैनम् एतं लोके दाधार सह प्रजया पशुभिश् च यजमानो वसीयान् भवति मैत्रं चरुं निर्वपेत् सौर्यम् एककपालं यस्याहुतम् अग्निहोत्रं सूर्यो ऽभ्युदियात्, मित्रो वा एतस्य यज्ञं युवते यस्याहुतम् अग्निहोत्रं सूर्यो ऽभ्युदेति मित्रम् अहर् यन् मैत्रस्, मित्राद् एवास्याधि यज्ञं स्पृणोति, अथ यत् सौर्यस्, अमुनैवास्यादित्येन पुरस्ताद् यज्ञं समर्धयति यस्याहुतम् अग्निहोत्रं सूर्यो ऽभ्युदियाद् अग्निं समाधाय वाचं यत्वा दंपती सर्वाह्णम् उपासीयाताम्, द्वयोर् गवोः सायम् अग्निहोत्रं जुहुयात्, उभयम् एवास्मै भागधेयं प्रयछति सायन्तनं च प्रातस्तनं च यद् वै पुरुषस्यामयत्य् अश्नाती३ नाश्नाती३ इति वै तम् आहुस्, नाश्नातीति चेद् आहुस् तद् वाव सो ऽमृतेति यन् नाश्नीतो न व्याहरतस्, अन्व् एवैनम् अम्राताम्, तपसैनं पुनर् अवरुन्धाते अग्नये व्रतपतये ऽष्टाकपालं निर्वपेत्, अग्निर् वै देवानां व्रतपतिस् तम् एव भागधेयेनोपासरत् स एनं व्रतम् आलम्भयति यस्याग्निर् अपक्षायेत्, यत्रैवैनम् अनुपरागछेत् तत् समाधायान्ववसायाग्निहोत्रं जुहुयात्, एति वा एतद् अग्निर् यद् अपक्षायति यत्रैवैनम् अनुपरागछति तत एनं पुनर् अवरुन्द्धे, अग्नये पथिकृते ऽष्टाकपालं निर्वपेद् यस्याग्निर् अपक्षायेत्, बहिष्पथं वा एष एति यस्याग्निर् अपक्षायति, अग्निर् वै देवानां पथिकृत् तम् एव भागधेयेनोपासरत् स एनं पन्थाम् अपिनयति, अनड्वान् दक्षिणा स हि पन्थाम् अपिवहति, अग्नये शुचये ऽष्टाकपालं निर्वपेद् यस्याभ्यादाव्येन संसृज्येत, अशुचितर इव वा एष यद् अभ्यादाव्यस्, यद् अग्नये शुचये शुचिम् एवैनं मेध्यं करोति, अग्नये क्षामवते ऽष्टाकपालं निर्वपेद् यस्याहिताग्नेः सतो ऽग्निर् गृहान् दहेत्, अग्निर् वा एतस्य क्षामो गृहान् अभ्युच्यति स दहत्य् एवापरम्, यद् अग्नये क्षामवते यैवास्य क्षामा प्रिया तनूस् ताम् एवास्य भागधेयेन शमयति, अदाहुको ऽस्यापरम् अग्निर् गृहान् भवति यस्याग्निर् अनुगछेत् तेभ्य एवावक्षाणेभ्यो ऽधि मन्थितव्यस् तद् एनं स्वाद् योनेः प्रजनयति यदि न तादृशानि वावक्षाणानि स्युर् भस्मनारणी संस्पृश्य मन्थितव्यः स्वाद् एवैनं योनेः प्रजनयति, अग्नये तपस्वते जनद्वते पावकवते ऽष्टाकपालं निर्वपेद् यस्याग्निर् अनुगछेत्, न हि वा एतस्मा अपिधीयते ऽथैषो ऽनुगछति, ओषधयो वै पावकास्, ओषधीर् एवास्मै पावका भागधेयम् अपिदधाति प्रजननाय ॥  

  
     त्रयस्त्रिंशत् तन्तवो यं वितन्वत इमं च यज्ञं सुधया ददन्ते ।
  
     तेभिश् छिद्रम् अपिदध्मो यद् अत्र स्वाहा यज्ञो अप्येतु देवान् ॥  

  
इति जुहुयाद् यद्य् अनो वा रथो वान्तरा वियायात्, एवावन्तो वै यज्ञस्य तन्तवस्, देवता वा एतास् तान् वा एतत् समवृक्षत् ताः संदधाति, एतद् ध स्म वा आहुर् दाक्षायणास् तन्तून्त् समवृक्षद् गाम् अन्वत्यावर्तयेति गौर् हि यज्ञिया मेध्या, इदं विष्णुर् विचक्रमा इति पदं योपयति विष्णोः स्विद् एव यज्ञस्य विक्रान्तम् अकर् अपो ऽन्वतिषिञ्चति शान्त्यै ॥म्स्_१,८।९॥  

  
रौद्रं गवि सत्, वायव्यम् उपावसृष्टम् आश्विनं दुह्यमानम्, सौम्यं दुग्धम्, वारुणम् अधिश्रितम्, मैत्रं शरोगृहीतम्, मारुतं बिन्दुमत् पौष्णम् उदन्तम्, सारस्वतं विष्यण्णम्, वैष्णवं प्रतिनीयमानम्, स्वर्ग्यम् उद्वासितम्, त्वष्टुर् उन्नीयमानम्, धातुर् उन्नीतम्, वैश्वकर्मणम् उद्यतम्, सावित्रं प्रणीयमानम्, द्यावापृथिवीयं प्रह्रियमाणम् ऐन्द्राग्नम् उपसन्नम्, प्राजापत्यं समिधि वैश्वदेवं हुतम् ॥म्स्_१,८।१०॥  
  
[पगे इ,१३१]
  
चित्तिः स्रुक् चित्तम् आज्यम्, वाग् वेदिस्, आधीतं बर्हिः केतो अग्निस्, विज्ञातम् अग्नीत्, वाचस्पतिर् होता मन उपवक्ता प्राणो हविः सामाध्वर्युस्, इन्द्रं गछ स्वाहा पृथिवी होता द्यौर् अध्वर्युस् त्वष्टाग्नीत्, मित्र उपवक्ता वाचस्पते वाचो वीर्येण संभृततमेनायक्षसे यज्ञपतये वार्यमा स्वस् कर् वाचस्पतिः सोमम् अपात्, जजनद् इन्द्रम् इन्द्रियाय सोमः सोमस्य पिबतु शुक्रः शुक्रस्य पिबतु श्रातास् त इन्द्र सोमा वातापयो हवनश्रुतस्, अग्निर् होता, अश्विनाध्वर्यू रुद्रो अग्नीत्, बृहस्पतिर् उपवक्ता वाचस्पते हिन्विधे नामन् विधेम ते नाम विधेस् त्वम् अस्माकं नाम वाचस्पतिः सोमम् अपात्, आस्मासु नृम्णं धात् सोमः सोमस्य पिबतु शुक्रः शुक्रस्य पिबतु श्रातास् त इन्द्र सोमा वातापयो हवनश्रुतस्, महाहविर् होता सत्यहविर् अध्वर्युस् अचित्तपाजा अग्नीत्, अचित्तमना उपवक्ता, अनाधृष्यश् चाप्रतिधृष्यश् चाभिगरौ, अयास्य उद्गाता विधे नामन् विधेम ते नाम विधेस् त्वम् अस्माकं नाम मा देवानां तन्तुश् छेदि मा मनुष्याणाम्, नमो मात्रे पृथिव्यै ॥म्स्_१,९।१॥  
  
[पगे इ,१३२]
  
अग्निर् यजुर्भिः सविता स्तोमैस्, इन्द्र उक्थामदैस्, बृहस्पतिश् छन्दोभिस्, अदितिर् अपश् च बर्हिश् च, आदित्या आज्यैस्, मरुतः सदोहविर्धानैस्, विष्णुर् दीक्षातपोभ्याम्, मित्रावरुणौ धिष्ण्यैस्, अश्विन आशिरा त्वष्टा समिधा पूषा स्वाहाकारैस्, वाग् वायोः पत्नी पथ्या पूष्णः पृथिव्य् अग्नेः सेनेन्द्रस्य धेना बृहस्पतेस्, गायत्री वसूणाम्, त्रिष्टुब् रुद्राणाम्, जगत्य् आदित्यानाम् अनुष्टुब् मित्रस्य विराड् वरुणस्य पङ्क्तिर् विष्णोस्, दीक्षा सोमस्य ॥म्स्_१,९।२॥  

  
प्रजापतिर् वा एक आसीत् सो ऽकामयत यज्ञो भूत्वा प्रजाः सृजेयेति स दशहोतारं यज्ञम् आत्मानं व्यधत्त स चित्तिं स्रुचम् अकुरुत चित्तम् आज्यं वाचं वेदिम् आधीतं बर्हिः स दशधात्मानं विधाय मिथुनं कृत्वायतनम् ऐछत् स वै त्रिवृत एव प्राणान् आयतनम् अचायत् तैः प्रजा असृजत, ऊर्ध्वम् उदतृणत् पूर्वपक्षः पञ्चदशस् तेन देवान् असृजत ते देवा ऊर्ध्वा आप्यायन्त, ऊर्ध्व आप्यायते य एवं वेद, अवाङ् अवातृणद् अपरपक्षः पञ्चदशस् तेनासुरान् असृजत ते ऽसुरा अवाञ्चः प्राध्वंसन्त प्रास्य भ्रातृव्यो ध्वंसते य एवं वेद दिवा देवान् असृजत नक्तम् असुरान्, ते देवाः शुक्ला अभवन् कृष्णा असुराः सत्येन देवान् असृजतानृतेनासुरान्, ते देवाः सत्यम् अभवन्, अनृतम् असुरास्, दक्षिणेन हस्तेन देवान् असृजत सव्येनासुरान्, ते देवा वीर्यवन्तो ऽभवन् मृद्धा असुरास् ततो देवा अभवन् परासुरास् तद् य एवं वेद भवत्य् आत्मना परास्य भ्रातृव्यो भवति सो ऽमन्यत क्व होष्यामीति स तद् एव नाविन्दत् प्रजापतिर् यत्राहोष्यन् नो अस्यान्यद् धोत्वम् आसीत् प्राणात् स वा इन्द्रम् एवान्तर् आत्मनायतनम् अचायत् स इन्द्रं गछ स्वाहेत्य् अपानत्, वीर्यं वै प्राणो वीर्यम् इन्द्रस्, वीर्य एव वीर्यम् अजुहोत् ॥म्स्_१,९।३॥  
भवति : ड़्न् एमेन्देद्। एद्।: ऽभवति।  

  
ते वै चतुर्होतारो व्यसीदन्त् सोमगृहपतया इन्द्रं जनियिष्यामा इति पृथिवी होतासीद् द्यौर् अध्वर्युस् त्वष्टाग्नीन् मित्र उपवक्ता ते वा एतौ ग्रहा अगृह्णत वाचस्पते वाचो वीर्येण संभृततमेनायक्षसे यज्ञपतये वार्यम् आ स्वस् कर् इति त एकविंशम् आयतनम् अचायन्, तेनेन्द्रम् अजनयन्, त इन्द्रं जनयित्वाब्रुवन्, स्वर् अयामेति ते वै पञ्चहोतारो न्यसीदन् वरुणगृहपतयस्, अग्निर् होतासीत्, अश्विनाध्वर्यू रुद्रो अग्नीद् बृहस्पतिर् उपवक्ता यद् अश्विनेति तेन पञ्चहोता ते वा एतौ ग्रहा अगृह्णत वाचस्पते हिन्विधे नामन् विधेम ते नाम विधेस् त्वम् अस्माकं नामेति ते त्रिणवम् आयतनम् अचायन्, तं सेतुं कृत्वा स्वरायन्, तेन पशून् असृजन्त तान् देवताभ्यो ऽनयन् यमायाश्वम् अनयन्, तस्यार्धम् इन्द्रियस्यापाक्रामत् स एतं प्रतिग्रहम् अपश्यत् ॥  

  
देवस्य त्वा सवितुः प्रसवे ऽश्विनोर् बाहुभ्यां पूष्णो हस्ताभ्यां प्रतिगृह्णामि यमाय त्वा मह्यं वरुणो ददाति सो ऽमृतत्वम् अशीय मयो दात्रे भूयात्, मयो मह्यं प्रतिग्रहीत्रे ॥ इति सो ऽर्धम् इन्द्रियस्योपाधत्त, अर्धम् इन्द्रियस्योपधत्ते य एवं विद्वान् अश्वं प्रतिगृह्णाति, अथ यो ऽविद्वान् प्रतिगृह्णात्य् अर्धम् अस्येन्द्रियस्यापक्रामति रुद्राय गाम् अनयन्, तस्य तृतीयमिन्द्रियस्यापाक्रामत् स एतं प्रतिग्रहम् अपश्यत् ॥  

  
रुद्राय त्वा मह्यं वरुणो ददाति सो ऽमृतत्वम् अशीय मयो दात्रे भूयान् मयो मह्यं प्रतिग्रहीत्रे ॥  

  
इति स तृतीयम् इन्द्रियस्योपाधत्त तृतीयम् इन्द्रियस्योपधत्ते य एवं विद्वान् गां प्रतिगृह्णाति, अथ यो ऽविद्वान् प्रतिगृह्णाति तृतीयम् अस्येन्द्रियस्यापक्रामति, अग्नये हिरण्यम् अनयन्, तस्य चतुर्थम् इन्द्रियस्यापाक्रामत् स एतं प्रतिग्रहम् अपश्यत् ॥  
इन्द्रियस्यापाक्रामत् : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  

  
अग्नये त्वा मह्यं वरुणो ददाति सो ऽमृतत्वम् अशीय मयो दात्रे भूयान् मयो मह्यं प्रतिग्रहीत्रे ॥  

  
इति स चतुर्थम् इन्द्रियस्योपाधत्त चतुर्थम् इन्द्रियस्योपधत्ते य एवं विद्वान् हिरण्यं प्रतिगृह्णाति, अथ यो ऽविद्वान् प्रतिगृह्णाति चतुर्थम् अस्येन्द्रियस्यापक्रामति बृहस्पतये वासो ऽनयन्, तस्य पञ्चमम् इन्द्रियस्यापाक्रामत् स एतं प्रतिग्रहम् अपश्यत् ॥  

  
ग्नास् त्वाकृन्तन्न् अपसो ऽतन्वत धियो ऽवयन् बृहस्पतये त्वा मह्यं वरुणो ददाति सो ऽमृतत्वमशीय मयो दात्रे भूयान् मयो मह्यं प्रतिग्रहीत्रे ॥  

  
इति स पञ्चमम् इन्द्रियस्योपाधत्त पञ्चमम् इन्द्रियस्योपधत्ते य एवं विद्वान् वासः प्रतिगृह्णाति, अथ यो ऽविद्वान् प्रतिगृह्णाति पञ्चमम् अस्येन्द्रियस्यापक्राम्ति, उत्तानायाङ्गिरसायाप्राणद् अनयंस् तस्य षष्ठमिन्द्रियस्यापाक्रामत् स एतं प्रतिग्रहम् अपश्यत् ॥  

  
उत्तानाय त्वाङ्गिरसाय मह्यं वरुणो ददाति सो ऽमृतत्वमशीय मयो दात्रे भूयान् मयो मह्यं प्रतिग्रहीत्रे ॥  

  
इति स षष्ठम् इन्द्रियस्योपाधत्त षष्ठम् इन्द्रियस्योपधत्ते य एवं विद्वान् अप्राणत् प्रतिगृह्णाति, अथ यो ऽविद्वान् प्रतिगृह्णाति षष्ठम् अस्येन्द्रियस्यापक्रामति ॥  
  
[पगे इ,१३५]
  
क इदं कस्मा अदात् कामः कामायादात् कामो दाता कामः प्रतिग्रहीता कामाय त्वा प्रतिगृह्णामि कामैतत् ते ॥  

  
इति समुद्रो वै कामस्, दक्षिणा कामो दक्षिणयैव दक्षिणां प्रतिगृह्णाति यो वै तां देवतां वेद याग्रे दक्षिणाम् अनयद् दक्षिणीयो ह भवति नयति दक्षिणाम् ॥म्स्_१,९।४॥  

  
ते वै स्वर्यन्तो ऽब्रुवन्, अतो नो यूपं प्रयछत केनायतनेनात्रैव वेत्स्यथेत्य् अब्रुवन्, ते वै सप्तहोतारो न्यसीदन्न् अर्यमगृहपतयस्, महाहविर् होतासीत् सत्यहविर् अध्वर्युस्, अचित्तपाजा अग्नीत्, अचित्तमना उपवक्ता, अनाधृष्यश् चाप्रतिधृष्यश् चाभिगरास्, अयास्य उद्गाता ते वा एतं ग्रहम् अगृह्णत विधे नामन्विधेम ते नाम विधेस् त्वम् अस्माकं नामेति ते त्रयस्त्रिंशम् आयतनम् अचायन्, तेनेदं समतन्वन्, सप्तहोत्रा च वा इदं संततं त्रयस्त्रिंशेन च यद् इदं देवमनुष्या अन्यो ऽन्यस्मै संप्रयच्छते प्राणो वै दशहोता चक्षुश् चतुर्होता श्रोत्रं पञ्चहोता वाक् चात्मा च सप्तहोता, अग्निहोत्रं वै दशहोता दर्शपूर्णमासौ चतुर्होता चातुर्मास्यानि पञ्चहोता सौम्यो ऽध्वरः सप्तहोता, आयुषे कम् अग्निहोत्रं हूयते सर्वम् आयुर् एति य एवं वेद चक्षुषे कं दर्शपूर्णमासा इज्येते न चक्षुषो गृहे य एवं वेद श्रोत्राय कं चातुर्मास्यानीज्यन्ते न श्रोत्रस्य गृहे य एवं वेद वाचे चात्मने च कं सौम्यो ऽध्वर इज्यते न वाचो नात्मनो गृहे य एवं वेद प्रजापतिर् वै दशहोता, एकः सन् भूयिष्ठभाग् व्याहृतीनाम् एकः सन् भूयिष्ठो भवति य एवं वेद तेजसे कं पूर्णमा इज्यते सौम्यो वै ब्राह्मणो देवतया गायत्रछन्दास्, गायत्रो ऽग्निः स्वे वावास्मा एतद् देवते सप्रस्थे अकर् नास्यान्यो योगक्षेमस्येशे, आयुषे कम् अमावास्येज्यते समीव वा एष आभ्रियते सर्वम् आयुर् एति य एवं वेद स्वर्गाय लोकाय कं सौम्यो ऽध्वर इज्यते, एति स्वर्गं लोकं य एवं वेद दशहोत्राग्निहोत्रम् उन्नीतम् अभिमृशेत्, दशहोत्रा वै देवा अग्निहोत्रम् असृजन्त प्रजातम् एनत् सृष्टम् आलब्ध चतुर्होत्रा दर्शपूर्णमासा अभिमृशेत्, चतुर्होत्रा वै देवा दर्शपूर्णमासा असृजन्त प्रजाता एनौ सृष्टा आलब्ध पञ्चहोत्रा चातुर्मास्यान्य् अभिमृशेत् पञ्चहोत्रा वै देवाश् चातुर्मास्यान्य् असृजन्त प्रजातान्य् एनानि सृष्टान्य् आलब्ध सप्तहोत्रा सौम्यम् अध्वरम् अभिमृशेत् सप्तहोत्रा वै देवाः सौम्यम् अध्वरम् असृजन्त प्रजातम् एनं सृष्टम् आलब्ध दशहोतारं वदेत् पुरस्तात् सामिधेनीनाम्, प्रजापतिर् वै दशहोता यज्ञमुखं सामिधेन्यस् मिथुनं वावास्यैतद् यज्ञमुखे दधाति चतुर्होतारं वदेत् पुरस्तात् प्रयाजानाम्, चतुर्होत्रा वै देवा इन्द्रम् अजनयन्, इन्द्रं वावास्यैतद् यज्ञे ऽजीजनत् सेन्द्रेण यज्ञेन यजते पञ्चहोतारं वदेत् पुरस्ताद् धविषाम्, पञ्चहोत्रा वै देवाः पशून् असृजन्त परासुरान् अभावयन् पशून् एव सृजते परा भ्रातृव्यं भावयति सप्तहोतारं वदेत् पुरस्ताद् अनुयाजानाम्, सप्तहोत्रा वै देवाः स्वर् आयन्, स्वर् एवैति दशहोतारं वदेत् पुरस्ताद् बहिष्पवमानस्य प्रजापतिर् वै दशहोता यज्ञमुखं बहिष्पवमानम्, मिथुनं वावास्यैतद् यज्ञमुखे दधाति चतुर्होतारं वदेत् पुरस्ताद् आज्यानाम्, पञ्चहोतारं वदेत् पुरस्तान् माध्यंदिनस्य पवमानस्य सप्तहोतारं वदेत् पुरस्ताद् आर्भवस्य पवमानस्य सप्तहोत्रा वै देवाः स्वर् आयन्, स्वर् एवैति यो वै चतुर्होत्πन् अनुसवनं तर्पयितव्यान् वेद तृप्यति प्रजया च पशुभिश् च, एते वै चतुर्होतारो ऽनुसवनं तर्पयितव्या यद् ब्राह्मणा बहुविदस् तान् एव तर्पयति त एनं तृप्ताः प्रजया च पशुभिश् च तर्पयन्ति ॥म्स्_१,९।५॥  
अचित्तपाजा : ड़्न् एमेन्देद्। एद्।: अचित्तपाजा। च्ड़्। १।९।१:१३१।११।  
गृहे : ड़्न् एमेन्देद्। एद्।: गृहे।  
सप्तहोतारं : ड़्न् एमेन्देद्। एद्।: सप्तहोतरं।  

  
यः प्रजया पशुभिर् न प्रजायेत स द्वादशाहानि बरासीं परिधाय तप्तं पिबन्न् अधः शयीत तपो वै तप्त्वा प्रजापतिर् विधायात्मानं मिथुनं कृत्वा प्रजया च पशुभिश् च प्राजायत, अविहितो हि वा एषो ऽमिथुनस्, अथैष न प्रजायते तत् तप एव तप्त्वा विधायात्मानं मिथुनं कृत्वा प्रजया च पशुभिश् च प्रजायते प्रजापतिर् वै दशहोता ज्यायान् वै प्रजापतिर् होमात् तस्मात् तन् न जुह्वति प्राण्यापानेत्, अपानम् एव प्राणं जुहोति संग्रामिणं चतुर्होत्रा याजयेत्, चतुर्गृहीतम् आज्यं कृत्वा चतुर्होतारं व्याचक्षीत पूर्वेण ग्रहेणार्धं जुहुयाद् उत्तरेणार्धम्, चतुर्होत्रा वै देवा इन्द्रम् अजनयन् यतरस्मिन् खलु वै संग्राम इन्द्रो भवति स जयति, इन्द्रं वावास्यैतत् संग्रामे ऽजीजनत्, जयति संग्रामम्, प्रजाकामं चतुर्होत्रा याजयेत्, चतुर्गृहीतम् आज्यं कृत्वा चतुर्होतारं व्याचक्षीत पूर्वेण ग्रहेणार्धं जुहुयाद् उत्तरेणार्धम्, चतुर्होत्रा वै देवा इन्द्रम् अजनयन् प्रजाम् अस्मै जनयति नेव त्व् अपरो ऽनुजायते तेजस्वीव तु भवति सर्वेण ह्य् एनम् इन्द्रियेण जनयति पशुकामं पञ्चहोत्रा याजयेत्, चतुर्गृहीतम् आज्यं कृत्वा पञ्चहोतारं व्याचक्षीत पूर्वेण ग्रहेणार्धं जुहुयाद् उत्तरेणार्धम्, पञ्चहोत्रा वै देवाः पशून् असृजन्त पशून् एव सृजते भ्रातृव्यवन्तं पञ्चहोत्रा याजयेत्, चतुर्गृहीतम् आज्यं कृत्वा पञ्चहोतारं व्याचक्षीत पूर्वेण ग्रहेणार्धं जुहुयाद् उत्तरेणार्धम्, पञ्चहोत्रा वै देवा असुरान् पराभावयन् परा पाप्मानं भ्रातृव्यं भावयति स्वर्गकामं पञ्चहोत्रा याजयेत्, चतुर्गृथीतम् आज्यं कृत्वा पञ्चहोतारं व्याचक्षीत पूर्वेण ग्रहेणार्धं जुहुयाद् उत्तरेणार्धम्, पञ्चहोत्रा वै देवाः स्वर् आयन्, स्वर् एवैति यो यज्ञस्य संस्थाम् अनु पापीयान् मन्येत तं सप्तहोत्रा याजयेत् सप्तहोत्रा वै देवा इदं समतन्वन्, समतत ताजक् तादृङ् पुनर् भवति यादृक् सन् यजते ॥म्स्_१,९।६॥  

  
ब्रह्मवादिनो वदन्ति यद् एको यज्ञश् चतुर्होताथ कस्मात् सर्वे चतुर्होतार उच्यन्ता इति चत्वारो वा एते यज्ञास् तेषां चत्वारो होतारस् तच् चतुर्होतृणां चतुर्होतृत्वम्, चतुर्णाम् एकः संवत्सरं नाश्नीयात् तद् व्रतम् अन्नं वै चतुर्होतारस्, अन्नवान् भवति य एवं वेद, अथ यम् अनूचानं सन्तं नोपनमेत् सो ऽरण्यं परेत्य ब्राह्मणम् उपद्रष्टारं कृत्वा चतुर्होत्πन् व्याचक्षीत ब्रह्मणो वा एतद् उदरणं यच् चतुर्होत्रारस्, ब्राह्मण उपद्रष्टा, उपद्रष्टुर् एवान्ते ब्रह्माविर् अकर्, तद् एनम् आविर्भूतम् आविदं गमयति, अथ यौ विशपेयाताम् अहं भूयो वेदाहं भूयो वेदेति, एष वाव भूयो वेद यश् चतुर्होत्πन् वेद चतुर्होतारो वै यज्ञस्य योनिस्, चतुर्होतृभ्यो ऽधि यज्ञो निर्मितस्, नैनं विशप्तं हिनस्ति चतुर्होतारं वदेद् दशमे ऽहन्न् अन्नकामस्, अन्नं वै चतुर्होतारस्, अन्तो दशमम् अहर् अन्तम् एव गत्वान्नाद्यम् अवरुन्द्धे, एतद् वा अस्यैतर्ह्य् अप्रयुक्तम् एतद् अनवरुद्धम्, तद् एव प्रयुङ्क्ते तद् अवरुन्द्धे, इयं वै सर्पराज्ञी तस्या वा एतद् उक्थं यच् चतुर्होतारस्, होता वदति स्तुतं वा एतद् अनुशंसति न हि स्तुतम् अननुशस्तम् अस्ति ॥म्स्_१,९।७॥  

  
देवाश् च वा असुराश् चास्पर्धन्त ते वै समावद् एव यज्ञे कुर्वाणा आयन् यद् एव देवा अकुर्वत तद् असुरा अकुर्वत तेन व्यावृतम् अगछन्, ते देवा अब्रुवन्, एतेमं यज्ञं तिर उपर्य् असुरेभ्यस् तंस्यामहा इति तम् एतावञ्श आदायोदक्रामन्, अग्निर् यजुर्भिः सविता स्तोमैस्, इन्द्र उक्थामदैस्, बृहस्पतिश् छन्दोभिर् इति तं तिर उपर्य् असुरेभ्यो ऽतन्वत तम् एषां यज्ञम् असुरा नान्ववायन्, तेन वा एनान् अपानुदन्त ततो देवा अभवन् परासुरास् तद् य एवं वेद तिर उपरि भ्रातृव्याद् यज्ञं तनुते भवत्य् आत्मना परास्य भ्रातृव्यो भवति, एतैर् एव जुहुयात् समृतयज्ञे चतुर्भिश्चतुर्भिर् अन्वाक्शायं पुरस्तात् प्रातरनुवाकस्य, एतावान् वै यज्ञस्, यावान् एव यज्ञस् तं वृङ्क्ते सयज्ञो भवत्य् अयज्ञा इतरस्, एतैर् एव जुहुयात् पुरस्ताद् दीक्षायास्, एषा वै प्रत्यक्षं दीक्षा ताम् एवालब्ध, एतैर् एव जुहुयात् पुरस्ताद् द्वादशाहस्य, एष वै प्रत्यक्षं द्वादशाहस् तम् एवालब्ध, एतैर् एवातिथ्यम् अभिमृशेत्, यज्ञेनैव यज्ञम् आलब्ध दक्षिणतो वै देवान् असुरा यज्ञम् अजयन्, त उदञ्चः पत्नीभिः सहाग्नीध्रं प्राविशन्, तान् पत्नीभिः सह प्रक्शाय जिह्रियतो ऽसुरा अपावर्तन्त तांस् तत एवानूत्थायाजयन्, ततो देवा अभवन् परासुरास् तद् य एवं वेद भवत्य् आत्मना परास्य भ्रातृव्यो भवति नास्य भ्रातृव्यो गृहान् न पशून् अभ्यारोहति, अभि भ्रातृव्यस्य गृहान् अभि पशून् आरोहति य एवं वेद, एतान्य् एवाग्नीधे ऽनुब्रूयात्, अग्नीद् वै पात्नीवतस्य यजति तृप्ता पत्नी रेतो धत्ते प्र प्रजया च पशुभिश् च प्रजायते, एतैर् एव जुहुयाद् अन्तरा त्वष्टारं च पत्नीश् च संवत्सरं प्रजाकामस्, मिथुनं वै त्वष्टा च पत्नीश् च त्वष्टारं वा एतन् मिथुने ऽप्यस्राट् प्रजननाय तन् मिथुनम्, तस्माद् एव मिथुनाद् यजमानः प्रजया च पशुभिश् च प्रजायते विन्दते प्रजाम् आस्य वीरो जायते यदि संवत्सरं जुह्वन् न विन्देन् नादृत्यम् ॥म्स्_१,९।८॥  
जिह्रियतो : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  

  
आग्नेयो ऽष्टाकपालः सौम्यश् चरुः सावित्रो द्वादशकपालः सारस्वतश् चरुः पौष्णश् चरुस्, मारुतः सप्तकपालस्, वैश्वदेव्य् आमिक्षा द्यावापृथिवीया एककपालस्, वाजिनां वाजिनम् आग्नेयो ऽष्टाकपालः सौम्यश् चरुः सावित्रो ऽष्टाकपालः सारस्वतश् चरुः पौष्णश् चरुस्, ऐन्द्राग्नो द्वादशकपालस्, मारुत्य् आमिक्षा वारुण्य् आमिक्षा काय एककपालस्, वाजिनां वाजिनम् अग्नये ऽनीकवते प्रातर् अष्टाकपालस्, मरुद्भ्यः सांतपनेभ्यो मध्यंदिने चरुस्, मरुद्भ्यो गृहमेधेभ्यः सर्वासां दुग्धे सायम् ओदनम्, इन्द्रस्य निष्काषस्, मरुद्भ्यः क्रीडिभ्यः साकं रश्मिभिः सप्तकपालस्, आग्नेयो ऽष्टाकपालः सौम्यश् चरुः सावित्रो ऽष्टाकपालः सारस्वतश् चरुः पौष्णश् चरुस्, ऐन्द्राग्नो द्वादशकपालस्, इन्द्राय वृत्रघ्ने चरुस्, वैश्वकर्मण एककपालस्, आग्नेयो ऽष्टाकपालः सौम्यश् चरुः सावित्रो ऽष्टाकपालः सारस्वतश् चरुः पौष्णश् चरुस्, वायव्या यवागूः प्रतिधुग् वा, इन्द्राय शुनासीराय द्वादशकपालः सौर्य एककपालः षट्कपालः पुरोडाशो धाना मन्थः प्रतिपुरुषं पुरोडाशा एकश् चाध्य् आदित्यश् चरुः ॥म्स्_१,१०।१॥  

  
अग्ने वेर् होत्रम्, वेर् दूत्यम् ऊर्ध्वो अध्वरो अस्थात्, अवतां नो द्यावापृथिवी स्विष्टकृद् इन्द्राय देवेभ्यो भव, अस्य घृतस्य हविषो जुषाणो वीहि स्वाहा ॥  

  
     प्रघास्यान् हवामहे मरुतो यज्ञवाहसः ।
  
     करम्भेण सजोषसः ॥  

  
     मो षू ण इन्द्रात्र पृत्सु देवास्तु स्म ते शुष्मिन्न् अवयाः ।
  
     मही चिद्यस्य मीढुषो यव्या हविष्मतो मरुतो वन्दते गीः ॥  

  
     यद् ग्रामे यद् अरण्ये यत् सभायां यद् इन्द्रिये ।
  
     यद् एनश् चकृमा वयं यद् अप्सश् चकृमा वयम् ।
  
     तद् एकस्यापि चेतसि तद् एकस्यापि धर्मणि ।
  
     तस्य सर्वस्यांहसो ऽवयजनम् असि ॥  

  
     अक्रन् कर्म कर्मकृतः सह वाचा मयोभ्वा ।
  
     देवेभ्यः कम्र कृत्वास्तं प्रेत सुदानवः ॥  

  
     पूर्णा दर्वे परा पत सुपूर्णा पुनर् आपत ।
  
     वस्नेव विक्रीणावहा इषम् ऊर्जं शतक्रतो ॥  

  
     देहि मे ददामि ते नि मे धेहि नि ते दधौ ।
  
     अपामित्यम् इव संभर को अम्बाददते ददत् ॥म्स्_१,१०।२॥  

  
अत्र पितरो मादयध्वम् ॥  

  
सुसंदृशं त्वा वयं वसो मघवन् मन्दिषीमहि ॥  

  
प्र नूनं पूर्णवन्धुरः स्तुतो यासि वशं अनु योजा न्व् इन्द्र ते हरी ॥  
  
[पगे इ,१४३]
  
     यद् अन्तरिक्षं पृथिवीम् उत द्यां यन् मातरं पितरं वा जिहिंसिम ।
  
     अग्निर् नस् तस्माद् एनसो गार्हपत्या उन्निनेतु दुष्कृताज् जातवेदाः ॥  

  
अमीमदन्त पितरस्, नमो वः पितर इषे नमो वः पितर ऊर्जे नमो वः पितरः शुष्माय नमो वः पितरो रसाय नमो वः पितरो यज् जीवं तस्मै नमो वः पितरो यद् घोरं तस्मै स्वधा वः पितरस्, नमो नमो वः पितरः ॥  

  
एषा युष्माकं पितर इमा अस्माकम्, जीवा वो जीवन्तः इह सन्तः स्याम ॥  

  
     परेतन पितरः सोम्यासो गम्भीरेभिः पथिभिः पूर्वेभिः ।
  
     दधथ नो द्रविणं यच् च भद्रं रयिं च नः सर्ववीरं नियछत ॥  

  
     अया विष्ठा जनयन् कर्वराणि स हि घृणिर् उरुर् वराय गातुः ।
  
     स प्रत्यङ्ङ् ऐद् धरुणो मध्वो अग्रं स्वां यत् तनूं तन्वाम् ऐरयत ॥  
प्रत्यङ्ङ् : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  

  
     अक्षन्न् अमीमदन्त ह्य् अव प्रिया अधूषत ।
  
     अस्तोषत स्वभानवो विप्रा नविष्ठया मती योजा न्व् इन्द्र ते हरी ॥  

  
     मनो व्याहुवामहे नाराशंसेन स्तोमेन ।
  
     पितृणां च मन्मभिः ॥  

  
     आ न एतु मनः पुनः क्रत्वे दक्षाय जीवसे ।
  
     ज्योक् च सूर्यं दृशे ॥  

  
     पुनर् नः पितरो मनो ददातु दैव्यो जनः ।
  
     जीवं व्रातं सचेमहि ॥  

  
     अग्ने तम् अद्याश्वं न स्तोमैः क्रतुं न भद्रं हृदिस्पृशम् ।
  
     ऋध्यामा ता ओहैः ॥म्स्_१,१०।३॥  

  
आखुं ते रुद्र पशुं करोमि, एष ते रुद्र भागस् तं जुषस्व सह स्वस्राम्बिकया स्वाहा ॥  

  
     अवाम्ब रुद्रम् अदिमह्य् अव देवं त्र्यम्बकम् ।
  
     यथा नो वस्यसस् करद् यथा नः श्रेयसस् करत् ।
  
     यथा नो भूयसस् करद् यथा नः प्रतरं तिराद् यथा नो व्यवसाययात् ॥  

  
     भेषजं गवे अश्वाय पुरुषाय भेषजम् ।
  
     अथो अस्मभ्यं भेषजं सुभेषजं यथासति सुगं मेषाय मेष्यै ॥  

  
     त्र्यम्बकं यजामहे सुगन्धिं पुष्टिवर्धनम् ।
  
     उर्वारुकम् इव बन्धनान् मृत्योर् मुक्षीय मामृतात् ॥  

  
रुद्रैष ते भागस् तेनावसेन परो मूजवतो ऽतीहि ॥  

  
पिनाकहस्तः कृत्तिवासा अवततधन्वा ॥म्स्_१,१०।४॥  
  
[पगे इ,१४५]
  
देवाश् च वा असुराश् चास्मिंल् लोक आसन्त् स प्रजापतिर् अकामयत प्रासुरान् नुदेय प्रजाः सृजेयेति स चातुर्मास्यान्य् अपश्यत्, चातुर्मास्यैर् वै सो ऽसुरान् प्रानुदत चातुर्मास्यैः प्रजा असृजत तद् य एवं विद्वांश् चातुर्मास्यैर् यजते प्र भ्रातृव्यं नुदते प्र प्रजया च पशुभिश् च जायते, अग्निष्टोमाद् वैश्वदेवं यज्ञक्रतुं निर्माय प्रजापतिः प्रजा असृजत, उक्थ्याद् वरुणप्रघासान् यज्ञक्रतुं निर्मायेमाः प्रजा वरुणेनाग्राहयत्, अतिरात्रात् साकमेधान् यज्ञक्रतुं निर्मायेन्द्रो वृत्रम् अहन्, सृष्टा वा अन्याः प्रजा आसन्न् असृष्टा अन्यास्, अथ प्रजापतिर् अकामयत प्रजाः सृजेयेति संवत्सरो वै यज्ञस्, यज्ञः प्रजापतिः स एते मिथुने पयसी आत्मन्न् अधत्तोधन्यं च वह्यं च, अथैताभ्यो देवताभ्य एतानि हवींषि भागं निरवपत् तैः प्रजा असृजत ऋतुभ्यो वै ताः प्रजाः प्राजायन्त ऋतवो वा एतानि पञ्च हवींषि पञ्च ह्य् ऋतवस् ततः प्रजायते, अग्निर् एव प्रावापयत् सोमो वै रेतो ऽदधात्, मिथुनं वा अग्निश् च सोमश् च सविता प्रासुवत् प्रजननाय संवत्सरो वै सविता द्वादश मासाः संवत्सरस् तस्माद् द्वादशकपालस्, अथो वैश्वदेवत्वायैव द्वादशकपालस्, उपांशु यजति, अनिरुक्तो हि संवत्सरः सरस्वत्य् एव सृष्टासु वाचम् अदधात् पूषणं प्रतिष्ठाम् अभ्यसृज्यन्त वाग् वै सरस्वती पशवः पूषा मिथुनं वाक् च पशवश् च मध्यतः प्रजापतिनासृज्यन्त, अन्ततो मिथुनाद् विषूचीः प्राजायन्त तन् मध्यत एवैतत् प्रजापतिना सृज्यन्ते, अथादो ऽन्ततो मिथुनाद् विषूचीः प्रजायन्ते वार्त्रघ्नानि वा एतानि हवींषि, अग्निना वा अनीकेनेन्द्रो वृत्रम् अहन्, सोमेन राज्ञा सवितृप्रसूतः सरस्वत्या चेत्रा पूषैनं वीर्येणान्वतिष्ठत विजितिर् वा एतानि हवींषि, इन्द्रो वै वृत्रम् अहन्, स विष्वङ् वीर्येण व्यार्छत् तद् इदं सर्वं प्राविशद् अप ओषधीर् वनस्पतीन्, तेन देवा अश्राम्यन्, तत् समनयन्, तत् सान्नाय्यस्य सान्नाय्यत्वम्, तद् य एवं विद्वान्त् सान्नाय्येन यजत ऋध्नोति ॥म्स्_१,१०।५॥  

  
मिथुनं वै दधि च शृतं च, अथ यत् संसृष्टम् आण्डम् इव मस्त्व् इव परीव ददृशे गर्भ एव स तपसो वै प्रजाः प्राजायन्त तपस्त्वं वा एतद् गछति यञ् शृतत्वं गछति ततः प्रजायते, अथैषा वैश्वदेव्य् आमिक्षा प्रजापतिः प्रजा असृजत ता वैश्वदेवेनैवासृजत तस्माद् इमा वैश्वदेवीः प्रजास्, विश्वान् देवान् यजति स्तोका वै विश्वे देवास् तान् वा एतद् यजति, अथो अमुतःप्रदानाद् धि मनुष्या यज्ञम् उपजीवन्ति योनिर् वा एष प्रजानाम्, तं मरुतो ऽभ्यकामयन्त ततो ऽंहोगृहीता असृज्यन्त यत् स्वतवद्भ्यः स्वत्वायैव निष्कृत्यै प्रजननो वा एष पशूनाम्, यन् मारुतः सप्तकपालो भवति सप्त हि मरुतस्, विण् मरुतस्, अथो निरवत्त्या एव मारुतस्, अथो ग्राम्यम् एवैतेनान्नाद्यम् अवरुन्द्धे ॥म्स्_१,१०।६॥  

  
ता वैश्वदेवेन सृष्टा विषूचीर् व्युदायन्, ताः प्रजापतिर् द्यावापृथिवीयेन पर्यगृह्णात्, यद् द्यावापृथिवीयः प्रजानां सृष्टानां परिगृहीत्यै यद् एककपालस् तेन प्राजापत्यः प्रजापता एव देवतासु प्रतितिष्ठति यजमानो वा एककपालस्, आहवनीयः स्वर्गो लोकस्, यत् सर्वहुतं करोति हविर्भूतम् एवैनं स्वर्गं लोकं गमयति यजमानं वै हूर्छन्तं प्रजा अनुहूर्छन्ति यजमानं प्रतितिष्ठन्तं प्रजा अनुप्रतितिष्ठन्ति, ऋजुर् होतव्यः प्रतिष्ठित्यै सर्वहुतं करोति प्रतिष्ठित्यै यजमानो वा एककपालः पशवो घृतम्, तद् अभिपूर्यः पशुभिर् एवैनं समर्धयति यद् अभिपूरयेद् अधरम् एनं पशुभ्यः कुर्याद् अभुञ्जन्त एनं पशवा उपतिष्ठेयुस्, आविःपृष्ठः कार्यः पशुभ्य एवैनम् उत्तरम् अकर् भुञ्जन्त एनं पशवा उपतिष्ठते तन् न सूर्क्ष्यम् अभिपूर्य एव न हि पशवो न भुञ्जन्ति यत् प्राङ् पद्येत यजमानः प्रमीयेत यद् दक्षिणा प्रजाम् अस्य निर्दहेत्, यत् प्रत्यङ् पत्नी प्रमीयेत यद् उदङ् पशून् अस्य निर्दहेत्, यद् उत्तानः पतेत् पर्जन्यो ऽवर्षुकः स्यात् पुनरादायाभिघार्य होतव्यस्, यजमानस्य प्रतिष्ठित्यै वरो दक्षिणा वरेनैव वरं स्पृणोति, आत्मा हि वरस् त्रेधासंनद्धं बर्हिर् भवति त्रेधासंनद्ध इध्मस् त्रेधाविहितानि चातुर्मास्यानि संवत्सरं वै चातुर्मास्यानि संवत्सरेणाग्निं मन्थन्ति, अग्निं वै प्रजा अनुप्रजायन्ते प्रजननो वा एष मथ्यते, अथो वृषाणं वा एतद् यजमानाय जनयन्ति वसन्ता यष्टव्यम्, प्रजननाय प्रवणे यष्टव्यम्, प्रजननाय नोत्तरवेदिम् उपवपन्ति प्रजननाय प्रस्वो भवन्ति प्र मा जनयानीति पशवो वै पृषदाज्यम्, नानारूपा वै पशवस् तस्मान् नानारूपम् आग्नेयं घृतम् ऐन्द्रं दध्य् ऐन्द्राग्नं पृषदाज्यं देवतया प्राणापानौ वा इन्द्राग्नी मिथुनं प्राणापानौ मिथुनयोनयः प्रजास्, मिथुनात् खलु वै प्रजाः पशवः प्रजायन्ते तन् मिथुनम्, तस्माद् एव मिथुनाद् यजमानः प्रजया च पशुभिश् च प्रजायते यदि वसन्ता यजेत द्विर् उपस्तृणीयात् सकृद् अभिघारयेत्, ओषधयो वै पशवस्, ओषधीष्व् एव पशून् प्रतिष्ठापयति यदि प्रावृषि यजेत सकृद् उपस्तृणीयाद् द्विर् अभिघारयेत्, वृष्ट्यैव पशून् अभिजिघर्ति ॥म्स्_१,१०।७॥  

  
प्राणेभ्यो वै ताः प्रजाः प्राजायन्त प्राणा वा एतानि नव हवींषि नव हि प्राणास्, आत्मा देवता ततः प्रजायते नव प्रयाजास्, नवानुयाजास्, द्वा आज्यभागौ, अष्टौ हवींषि, अग्नये समवद्यति वाजिनो यजति तत् त्रिंशस् त्रिंशदक्षरा विराड् विराज्य् एव प्रतितिष्ठति विराजो वै योनेः प्रजापतिः प्रजा असृजत विराजो वा एतद् योनेर् यजमानः प्रजायते त्रिंशत्त्रिंशद् वै रात्रयो मासस्, यो मासः स संवत्सरः संवत्सरः प्रजापतिस् तत् प्रजापतेश् च वा एतद् विराजश् च योनेर् मिथुनाद् यजमानः प्रजायते, एकैकया वा आहुत्या द्वादशद्वादश रात्रीर् अयुवत ता यावतीः संख्याने तावतीः संवत्सरस्य रात्रयः संवत्सरम् एव भ्रातृव्याद् युवते वैश्वदेवेन चतुरो मासो ऽयुवत वरुणप्रघासैः परांश् चतुरः साकमेधैः परांश् चतुरस् तान् एव भ्रातृव्याद् युवत ऋतुयाजी वा अन्यश् चातुर्मास्ययाज्य् अन्यस्, यो वसन्तो ऽभूत् प्रावृड् अभूञ् शरद् अभूद् इति यजते स ऋतुयाजी, अथ यस् त्रयोदशं मासं संपादयति त्रयोदशं मासम् अभियजते स चातुर्मास्ययाजी, ऋजूंस् त्रीन् इष्ट्वा चतुर्थम् उत्सृजेत ऋजू द्वौ परा इष्ट्वा तृतीयम् उत्सृजेत ये वै त्रयः संवत्सरास् तेषां षट्त्रिंशत् पूर्णमासास्, यौ द्वौ तयोश् चतुर्विंशतिस् तद् ये ऽमी षट् त्रिंशत्य् अधि तान् अस्यां चतुर्विंशत्याम् उपसंपादयति, एष वाव स त्रयोदशो मासस् तम् एवैतत् संपादयति तम् अभियजते वैश्वदेवेन यजेत पशुकामस्, न वरुणप्रघासैर् न साकमेधैः सर्वो वै पुरुषः साहस्रो जायते यावत्तरसं त्व् एवैति प्रजननं वा एतद् धविर् यद् वैश्वदेवम्, यद् वैश्वदेवेन यजते प्रजननाय वा एतद् यजते स्वां मात्रां गछानीति स यदा सहस्रं पशून् गछेद् अथ वरुणप्रघासैर् यजेत यद् एवादः सहस्रम् अगंस् तस्यैतद् अंहो ऽवयजति ॥म्स्_१,१०।८॥  
विराड् : ड़्न् ⟨ विराज्  
एव : ड़्न् एमेन्देद्। एद्।: विराजेव  
यजेत : ड़्न् एमेन्देद्। एद्।: यजते  

  
यद् बर्हिः प्रयाजेषु यजति, ओषधीस् तद् यजति यद् बर्हिर् अनुयाजेषु फलं तत्, यद् बर्हिर् वारितीनाम्, यद् एवादः फलात् प्रजायते तद् एतद् यजति यद् दुरस्, उपस्थं तत्, यद् उषासानक्ता व्युष्टिं चैव निम्रुक्तिं च यज् जोष्ट्री यद् एव जातं च जनिष्यमाणं च यद् ऊर्जाहुती यद् एवात्ति च पिबति च यद् दैव्या होतारेमे एव यत् तिस्रो देवीस्, वाग् वै तिस्रो देवीस्, वाचं वा एतद् यजति, अथो छन्दांसि वै वाक् छन्दांसि वा एतद् यजति तनूनपाद् वै यज्ञो ऽप्रसृतस्, नराशंसः प्रसृतस् तस्मात् तनूनपातं प्रयाजेषु यजति, अप्रसृतो हि तर्हि यज्ञस् तस्माद् उ नराशंसम् अनुयाजेषु यजति प्रसृतो हि तर्हि यज्ञस्, वनस्पतिं यजति सोमो वै वनस्पतिः सौमीर् इमाः प्रजाः प्रजास्व् एव रसं दधाति त्वष्टारं यजति त्वष्टा हि रूपाणि विकरोति वाजिनो यजति पशवो वै वाजिनस् तान् वा एतद् यजति, अथो छन्दांसि वै वाजिनस्, छन्दांसि वा एतद् यजति पशवो वै वाजिनस् तन् न संस्थाप्यम्, यत् संस्थापयेत् तान् एव संस्थापयेत्, असंस्थिता ह्य् एते सददि प्रजायन्ते न वा एष सुयज्ञ इव संस्थिते हि प्रहृतेषु परिधिषु जुहोति यद् अव्यवानन् यजति तेन यज्ञः क्रियते, अनुयजति समिष्ट्या एव प्रतिष्ठित्यै बर्हिर् अनुषिञ्चन् गृह्णाति, ऋषभेष्व् एव रेतो दधाति, ऊर्ध्वज्ञुर् आसीनो यजति, ऊर्ध्वज्ञवो हि पशवः पशुषु रेतो दधति, अथो जूर्ध्वज्ञुर् हि प्रजापतिः प्रजा असृजत दिग्भ्यो जुहोति, इमा एव दिशो रसेन व्युनत्ति प्राचीम् उत्तमां जुहोति प्राचीम् एव दिशं पुनर् उपावर्तन्ते समुपह्वयन्ते सोमपीथ इव ह्य् एष ऋत्विजः प्राश्नन्ति ॥  

  
वाजिनो मे यज्ञं वहान् ॥ इति समावञ्शो भक्षयन्ति समावञ्श एव वाजं विभजन्ते, आत्मना प्राश्नाति, आत्मन्न् एव वाजं धत्ते ॥म्स्_१,१०।९॥  

  
ता वैश्वदेवेन सृष्टास् तस्मिंस् तरुणिमनि वरुणो ऽगृह्णात् तद् आहुस्, अति वै ताः प्रजापतिम् अचरन्, ता अतिचरन्तीर् वरुणेनाग्राहयत् तस्मात् पिता नातिचरितवा इति वैश्वदेवेन वै प्रजापतिः प्रजा असृजत तस्य मरुतो हव्यं व्यमथ्नत ततो ऽंहोगृहीता असृज्यन्त ताभ्यो भेषजम् ऐछत् तद् वा आत्मन्न् एवैछत् स एतत् पय आत्मनो ऽधि निरमिमीत तेनाभ्यो ऽंहो ऽवायजत् तद् अंहसो वा एषावेष्टिर् यद् वरुणप्रघासास्, यद् वरुणप्रघासैर् यजते सर्वस्यांहसो ऽवेष्ट्यै जग्धाद् वै ताः प्रजा वरुणो ऽगृह्णात् तस्माद् वरुणप्रघासास्, यावत् कुमारे ऽम्णो जात एनस् तावद् अस्मिन्न् एनो भवति यो वरुणप्रघासैर् यजते सावित्रो ऽष्टाकपालो भवति गायत्रो वै देवानां सविता द्वादशकपाल ऐन्द्राग्नो देवतया यद् वै तद् वरुणगृहीता अवेव्लीयन्तेव तद् आस्व् इन्द्राग्नी बलम् अधत्ताम्, शिथिरा वै ताः प्रजा वरुणो ऽगृह्णात् तास्व् इन्द्राग्नी बलम् अधत्तम् ओजो वै वीर्यम् इन्द्राग्नी ओजो वा एतद् वीर्यं मध्यतः प्रजानां धीयते न वै ताः प्राणन्, ता अप्राणतीर् वरुणो ऽगृह्णात् प्राणापानौ वा इन्द्राग्नी प्राणापानौ वा एतन् मुखतः प्रजानां धीयते अथैतानि पञ्च हवींषि संतत्यै निरवत्त्यै मारुती निर्वरुणत्वाय वारुणी कन्त्वाय कायस्, यद् वै तद् वरुणगृहीताभ्यः कम् अभवत् तस्मात् कायः प्रजापतिर् वै कः प्रजापतिर् वै ताः प्रजा वरुणेनाग्राहयत्, यत् कायस्, आत्मन एवैना वरुणान् मुञ्चति ॥म्स्_१,१०।१०॥  
यजते : ड़्न् एमेन्देद्। एद्।: यजेत  

  
ऋतं वै सत्यं यज्ञस्, अनृतं स्त्री, अनृतं वा एषा करोति या पत्युः क्रीता सत्य् अथान्यैश् चरति, अनृतम् एव निरवदाय ऋतं सत्यम् उपैति यन् मिथुया प्रतिब्रूयात् प्रियतमेन याजयेत्, अथ यद् वाचयति मेध्याम् एवैनां करोति, आमपेषा भवन्ति सर्वस्यांहसो ऽवेष्ट्यै यद् भृज्येयुर् अनवेष्टम् अंहः स्यात् पात्रेभ्यो वै ताः प्रजा वरुणो ऽगृह्णात्, यत् पात्राणि पात्रेभ्य एवैना वरुणान् मुञ्चति प्रतिपुरुषं भवन्ति प्रतिपुरुषम् एवांहो ऽवयजति, एकम् अधि भवति गर्भेभ्यस् तेन निरवदयते, अन्नाद् वै ताः प्रजा वरुणो ऽगृह्णात्, शूर्पेणान्नं बिभ्रति तस्माञ् शूर्पेण जुहुतः स्त्रीपुंसौ जुहुतस्, मिथुना एव प्रजा वरुणान् मुञ्चतः पुरस्तात् प्रत्यञ्चौ तिष्ठन्तौ जुहुतः पुरस्ताद् एवांहो ऽवयजतस्, यत् प्रात्राणि य एव द्विपादः पशवो मिथुनास् तेषाम् एतत् पुरस्ताद् अंहो ऽवयजतस्, अथ यन् मेषश् च मेषी च य एव चतुष्पादः पशवो मिथुनास् तेषाम् एतद् उपरिष्टाद् अंहो ऽवयजतस्, उभयत एवांहो ऽवयजतः पुरस्ताच् चोपरिष्टाच् च ॥म्स्_१,१०।११॥  

  
यद् वै प्रजा वरुणो गृह्णाति शम्यं चैव यवं चापि न गृह्णाति हेमन्तो हि वरुणस्, या एवावरुणगृहीतौ ताभ्याम् एवैना वरुणान् मुञ्चति वरुणो वै यवो वरुणदेवत्यः स्वेनैवैना भागधेयेन वरुणान् मुञ्चति, अनृताद् वै ताः प्रजा वरुणो ऽगृह्णात्, यद् एता अनृतपशू अनृताद् एवैना वरुणान् मुञ्चतस्, मिथुनौ भवतस्, मिथुना एव प्रजा वरुणान् मुञ्चतस्, लोमशौ भवतस्, मेध्यत्वाय ये हि पशवो लोम जगृहुस् ते मेधं प्रापुः शमीपर्णानि भवन्ति शंत्वाय भूर्जो वै नामैष वृक्षः कार्या एतस्य स्रुचः प्रजापतिर् वा अन्नाद्यम् अवरुन्धं नाशक्नोत् तञ् शतेध्मेनावारुन्द्ध परःशतानि कार्याणि, अन्नाद्यस्यावरुद्ध्यै सहस्रेध्मो ह त्व् एवांहसो ऽवेष्टिं विव्याच परःसहस्राणि कार्याणि सर्वस्यांहसो ऽवेष्ट्यै यदा पात्राणि जुह्वत्य् अथाग्निं संमार्ष्टि यस्मिन्न् एवांहो ऽवायाक्षुस् तस्मिन्न् उत्पूते देवता यजा इति, इन्द्रो वै यतीन्त् सालावृकेयेभ्यः प्रायछत् तेषां वा एतानि शीर्षाणि यत् खर्जूराः सोमपीथो वा एषो ऽस्या उदैषद् यत् करीराणि सौम्यानि वै करीराणि सौमी ह त्व् एवाहुतिर् अमुतो वृष्टिं च्यावयति यत् करीराणि भवन्ति वृष्ट्या अन्नाद्यस्यावरुद्ध्यै ॥म्स्_१,१०।१२॥  
एवांहसो : ड़्न् क्स्।३६।६:७४।१: ह त्वा अंहसो  

  
प्रजापतेर् वा एतज् ज्येष्ठं तोकं यत् पर्वतास् ते पक्षिण आसन्, ते परापातम् आसत यत्रयत्राकामयन्त, अथ वा इयं तर्हि शिथिरासीत् तेषाम् इन्द्रः पक्षान् अछिनत् तैर् इमाम् अदृंहत्, ये पक्षा आसंस् ते जीमूता अभवन्, तस्माद् एते सददि पर्वतम् उपप्लवन्ते योनिर् ह्य् एषाम् एष ततो यः प्रथमो रसः प्राक्षरत् तानि करीराण्य् अभवन्, तद् एतद् उत् प्रावृषि जीमूताः प्लवन्ते यजन्ते वरुणप्रघासैः करीराणि भवन्ति वृष्टिं तैः संतनोति तस्मात् तर्हि भूयिष्ठं वर्षति वृष्टिं हि संतनोति न वै वैश्वदेव उत्तरवेदिम् उपवपन्ति, उपात्र वपन्ति प्रजाताः प्रजाः प्रतिगृभ्णाद् इति येयम् उत्तरा वेदिर् या अत्रीः प्रजास् तासाम् एषा योनिस् ता एताम् अनुप्रजायन्ते येयं दक्षिणा वेदिर् या आद्याः प्रजास् तासाम् एषा योनिस् ता एताम् अनुप्रजायन्ते, उभयीर् एव प्रजाः प्रजनयत्य् अत्रीश् चाद्याश् च, अयं वाव हस्ता आसीन् नायम्, तद् येयं दक्षिणा वेदिस् तयेमम् अविन्दन्, तस्माद् एष एतस्य परिवेष्टा कनीयान् हि तस्मात् कनीयान् ज्यायांसं परिवेवेष्टि समे प्राची भवतः समौ हीमौ प्राञ्चौ हस्ता असंभिन्ने भवतः सर्वस्यांहसो ऽवेष्ट्यै यत् संभिन्द्युर् अनवेष्टम् अंहः स्यात्, एकस्यां पश्चात् संभिनत्ति, अनुसंतत्यै, उपेमां वपति नेमाम् अन्वभ्यारोहाय क्षत्रं वा इन्द्रस्, विण् मरुतस्, नाना यजतः पापवसीयसस्य व्यावृत्त्यै यद् एवाध्वर्युः करोति तत् प्रतिप्रस्थाता करोति तस्माद् यद् राजा करोति तद् विट् करोति न वै वैश्वदेवे त्रिंशद् आहुतयः सन्ति न साकमेधेषु वरुणप्रघासेषु वाव त्रिंशद् आहुतयस्, वैराजो वै पुरुषस्, दश हस्त्या अङ्गुलयो दश पाद्या दश प्राणास्, यत् तर्ह्य् अवभृथम् अभ्यवयन्ति यजमानस्य निर्वरुणत्वाय यद् वै यज्ञस्य स्वगाकृतिं न प्राप्नोति तद् वरुणो गृह्णाति यन् निष्काषेणावभृथम् अभ्यवयन्ति यद् एवात्र वरुणय्स्य न्यक्तं तस्यैषा निरवत्तिस्, अनपेक्षमाणा आयन्ति वरुणस्यानन्ववायाय परोगोष्ठं मार्जयन्ते परोगोष्ठम् एव वरुणं निरवदयन्ते, एधो ऽस्य् एधिसीमहीति निर्वरुणा एव भूत्वैधितुम् उपयन्ति समिद् असि समेधिषीमहीति समिद्ध्या एव ॥म्स्_१,१०।१३॥  
संभिन्द्युर् : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  
अन्वभ्यारोहाय : ड़्न् एमेन्देद्। एद्।: अन्वभ्यारोहयत्। क्स्।३६।७:७४।१९: अनभ्यारोहाय  

  
प्रजाः सृष्ट्वांहो ऽवयज्य सो ऽकामयत वृत्रं हन्याम् इति स एताभिर् देवताभिः सयुग् भूत्वा मरुद्भिर् विशाग्निनानीकेनोपप्लायत स वृत्रम् एत्य वृत्रं दृष्ट्वोरुस्कम्भगृहीतो ऽनभिधृष्णुवन्न् अतिष्ठत् तं मरुतो ऽध्यैयन्त ते ऽत्यैषन्, तस्य यदा मर्मागछन्न् अथाचेष्टत् सं वा एनं तद् अतपन्, तस्मात् सांतपनास् अग्निना वा अनीकेनेन्द्रो वृत्रम् अहन्, तद् अनीकत्वायैवैषस्, अथो अग्निर् वै देवानां सेनानीस् तत् सेनोत्थापनीयम् एवैतत्, इन्द्रो वै वृत्राय वज्रम् उद्यमं नाशक्नोत् स एतं मरुद्भ्यो भागं निरवपत् तं वीर्याय समतपन्, तं तेन वीर्येणोदयछन्, सं वा एनं तद् अतपन्, तस्मात् सांतपनास्, मध्यंदिने चरुर् निरुप्यस् तर्ह्य् उभा अन्तौ तपति चरुः स्यात् तं हि सर्वतस् तपति देवा वै वृत्रस्य मर्म नाविन्दन् तं मरुतः क्षुरपविना व्ययुः सं वा एनं तद् अतपन्, तस्मात् सांतपनाः ॥म्स्_१,१०।१४॥  
सेनोत्थापनीयम् : ड़्न् एमेन्देद्। एद्।: सेनोत्थापनीयम्  

  
ते वै श्वो भूते वृत्रं हनिष्यन्ता उपावसन्, ते ऽब्रुवन् कस्य वाहेदं श्वो भविता कस्य वा पचतेति त एतम् ओदनम् अपचन्, तेन पशून् अचिकयुस् ते ऽविदुर् यतरान् वा इम उपावर्त्स्यन्ति त इदं भविष्यन्तीति तेभ्यो वा एतेन प्रातिष्ठन्, तान् एतेनायछन्, तत् पशूनां वावैषा यतिस् ते वै श्वोविजयिनो ऽवसन्, ते ऽब्रुवन् कस्य वाहेदं श्वो भविता कस्य वा पचतेति त एतम् ओदनम् अपचन्, ते ऽब्रुवन् माहुतम् अशिष्मेति तं मरुद्भ्यो गृहमेधेभ्यो ऽजुहवुः पशवो वै मरुतो गृहमेधाः पशुभ्यो वै ते तम् अजुहवुस् ते वै संयत्ता आसन्, ते ऽसुरा देवेभ्यः क्षुधं प्राहिण्वन्, तां देवाः प्रतिश्रुत्यैतम् ओदनम् अपचन्, सा देवेषु लोकम् अवित्त्वा पुनर् असुरान् प्राविशत् ततो देवा अभवन् परासुरास् तद् य एवं विद्वान् एतम् ओदनं पचति भवत्य् आत्मना परास्य भ्रातृव्यो भवति, अपि प्रतिवेशं पचेत्, भ्रातृव्यायैव क्षुधं प्रहिणोति यद् वै चातुर्मास्यानां पाकयज्ञस्यैव तद् एषां पशव्यम्, पशव्यो गृहमेधस्, न प्रयाजान् यजति नानुयाजान् न सामिधेनीर् अन्वाह, आज्यभागौ यजति यज्ञतायै, अग्नये समवद्यति, अग्निर् वै समिष्टिस्, अग्निः प्रतिष्ठितिः समिष्ट्या एव प्रतिष्ठियै, इडाम् उपह्वयन्ते पशवो वा इडा पशव्यो गृहमेधस् तस्माद् इडाम् उपह्वयन्ते निष्काषं निदधाति, अनुसंतत्यै ॥म्स्_१,१०।१५॥  
ते : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  
अवित्त्वा : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  

  
तेषां वा उभयेषाम् इन्द्रः प्रावसत् ते देवा एतम् इन्द्राय भागं न्यदधुस्, अस्माञ् श्वो निहितभागो वृणता इति, ऋषभम् आह्वयन्ति, इन्द्रं वा एतं निह्वयन्ते रुवथो वषट्कारस्, अथो असुराणां वा एतद् ऋषभम् अत्याह्वयन्ति, अस्मान् प्रजनयाद् इति सवत्सा गावो वसन्ति साकमेधत्वाय स्त्र्य् अश्नाति साकमेधत्वाय यत् स्त्री नाश्नीयाद् असाकमेधाः स्युस्, अथ यत् स्त्र्य् अश्नाति साकमेधत्वाय निरृतिर् वा एतद् यज्ञस्य गृह्णाति यत् स्त्र्य् अश्नाति निरृतिर् हि स्त्री निरृतिगृहीता वै दर्विस् तप्तं ह्य् अवचरति, एष खलु वै स्त्रिया हस्तो यद् दर्विस्, यद् दर्व्या जुहोति निरृतिगृहीतयैव निरृतिं निरवदयते स वै श्वो भूते वृत्रं हन्तुम् उपप्लायत तं मरुतः परिक्रीडन्त आसन्, ते ऽस्याप्त्वा व्यनयन्, ते ऽभ्यधर्षयन्, तस्मात् क्रीडयस् ते वै संयत्ता आसन्, ते देवा असुराणां परम् अन्तं न परापश्यन्, ते मरुतः क्रीडीन् क्रीडतो ऽपापश्यन्, तज् जितमनसो वा इम इति तेभ्यो वा एतं भागं निरवपन्, ततो वा अजयन्, तज् जित्वा एवैषस्, असौ वा आदित्य इन्द्रस्, रश्मयः क्रीडयः साकं रश्मिभिः प्रचरति विजित्यै देवा वै वृत्रं हतं न व्यजानन्, तं मरुतः क्रीडयो ऽध्यक्रीडन्, तस्मात् क्रीडयस्, अथैतानि पञ्च हवींषि संतत्यै, अथैष ऐन्द्राग्नस्, इन्द्राग्नी एवास्मै वज्रम् अन्वबिभृताम् इन्द्राग्नी अस्मै वज्रम् अभ्यवहताम् अथैष ऐन्द्रस्, उद्धारं वा एतम् इन्द्रा उदहरत् वृत्रं हत्वा तद् उद्धार एवास्य, एष भाग एव तस्माद् राजा संग्रामं जित्वोदाजम् उदजते, अथैष वैश्वकर्मणस्, विश्वानि मे कर्माणि कृतान्य् आसन्न् इति विश्वकर्मा हि सो ऽभवद् वृत्रं हत्वा, अथैष आघारस्, आहुतीनां संतत्यै त्रिंशत्वाय ॥म्स्_१,१०।१६॥  
क्रीडतो : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  

  
प्रजाः सृष्ट्वांहो ऽवयज्य वृत्रं हत्वा ते देवा अमृतत्वम् एवाकामयन्त स्वर्गो वै लोको ऽमृतत्वम्, संवत्सरः स्वर्गो लोकस्, यद् द्वादशाहुतयस्, अमृतत्वम् एव तेन स्पृणोति, आपद् वा एतत् संवत्सरम् अति वा एतत् संवत्सरम् अक्रमीत्, यद् द्वादशाहुतयः संवत्सरम् एव पुनर् अभिपर्यावर्तते, आपद् वा एतत् संवत्सरम्, सं वा एतत् संवत्सरम् अकृक्षत्, यत् षट्षट् संपादयति षड् वा ऋतवस् तान् वा एतत् संपादयति तान् अपिपादयति तान् अपिपद्यमानान् अन्वपिपद्यते, आपद् वा एतत् संवत्सरम्, पितरो वा ऋतवस् तान् वा एतत् प्रजनयति तान् प्रजायमानान् अनु प्रजायते ततः प्रजायते, एतद् वा अस्य संवत्सरो ऽभीष्टो ऽभूद् अभीष्टा ऋतवस्, अथ वा अस्य पितरो ऽनभीष्टास्, यद् एष पितृयज्ञस् तेनैवास्य पितरो ऽभीष्टाः प्रीता भवन्ति दक्षिणतो निरुप्यम्, दक्षिणा हि पितृणाम् अथो आहुर् उभयत एव निरुप्यम् इति, उभये हीज्यन्ते तन् न सूर्क्ष्यम्, दक्षिणत एव निरुप्यम्, दक्षिणा हि पितृणाम्, षट्कपालः पुरोडाशो भवति षड् वा ऋतवस् त एवास्यैतेनाभीष्टाः प्रीता भवन्ति न वै धानाभिर् न मन्थेन यज्ञस्, यद् एष पुरोडाशस् तेन यज्ञस्, अथैता धानाः स्वधा वा एता अमुष्मिंल् लोके, अथो अपरिमिता वै संवत्सरस्य रात्रयस् ता एवास्यैताभिर् अभीष्टाः प्रीता भवन्ति न वै धानाभिर् न पुरोडाशेन पितृयज्ञस्, यद् एष मन्थस् तेन पितृयज्ञस्, अभिवान्याया गोर् दुग्धे स्यात् सा हि पितृणाम्, नेदिष्ठं दक्षिणासीना उपमन्थति दक्षिणा हि पितृणाम् एकयोपमन्थति, एका हि पितृणाम् इक्षुशलाकयोपमन्थति सा हि पितृणाम्, न प्राच्य् उद्धत्या पितृयज्ञो हि न दक्षिणा यज्ञो हि, उभे दिशा अन्तरोद्धन्ति, उभये हीज्यन्ते, उपमूलं बर्हिर् दाति तेन पितृणाम्, यद् ऋतेमूलम्, तेन देवानाम् उभये हीज्यन्ते परिश्रयन्ति, अन्तर्हिता वा अमुष्माद् आदित्यात् पितरस्, अथो अन्तर्हिता हि देवेभ्यश् च मनुष्येभ्यश् च पितरस् तस्मात् परिश्रयन्ति समन्तं बर्हिः परिस्तृणाति समन्तं हीम ऋतवः परिविष्टा अथो समन्तान् मा पितरो ऽभिसमागछान् इति, अमुष्मिन् वै पूर्वस्मिन्न् इतरा देवता इज्यन्ते यत् तत्र जुहुयाद् आहुतीः संसृजेत् समदं कुर्यात्, गार्हपत्ये शृतं कुर्वन्ति यज्ञतायै, ओदनपचनाद् अग्निम् आहरन्ति तत् स्विन् नान्यता आहरन्ति ॥म्स्_१,१०।१७॥  
पितृयज्ञस् : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  

  
     उशन्तस् त्वा हवामह उशन्तः समिधीमहि ।
  
     उशन्न् उशत आवह पितॄन् हविषे अत्तवे ॥  

  
इत्य् अन्वाह, उशन्तो हि पितरस्, अनुष्टुभम् अन्वाह, अन्तो वा अनुष्टुप्, अन्तः पितरस् तस्माद् अनुष्टुभम् अन्वाह, एकाम् अन्वाह, एकलोका हि पितरस् त्रिर् अन्वाह तृतीये हि लोके पितरस्, यद् एकाम् अन्वाह तेन पितृणाम्, यत् त्रिस् तेन देवानाम् उभये हीज्यन्ते न होतारं वृणीते नार्षेयम्, मृत्योर् एवैना उत्सृजति, अपबर्हिषः प्रयाजान् यजति प्रजा वै बर्हिः प्रजा एव मृत्योर् उत्सृजति संव्ययते वै मनुष्येभ्यः करिष्यन् दक्षिणतो देवेभ्या उपव्ययते, अथात्र प्राचीनावीतेन भव्यम्, व्यावृत्त्यै दक्षिणतो ऽवदायोदङ्ङ् अतिक्रम्य दक्षिणा तिष्ठन् जुहोति दक्षिणा हि प्तृणाम्, सोमम् अग्रे यजति सोमो वै पितृणां देवता पितृदेवत्यः सोमस्, यत् सोमं पितृमन्तं यजति सोमपांस् तत् पित्πन् यजति यद् बर्हिषदस्, यज्वनस् तत्, यद् अग्निष्वात्तान् गृहमेधिनस् तत्, यद् अग्निं कव्यवाहनम्, द्वे वा अग्नेस् तन्वौ हव्यवाहन्या देवेभ्यो हव्यं वहति कव्यवाहन्या पितृभ्यः समिष्ट्या एव प्रतिष्ठित्यै द्वे वै देवानां याज्यानुवाक्ये प्राण्यया यछति गमयत्य् अन्यया, अथात्र तिस्रः कार्याः परे हि देवेभ्यः पितरस् तद् यैषा तृतीयात्य् एवैतया प्रादात् पञ्च कृत्वो ऽवद्यति पाङ्क्तो यज्ञस्, यावान् एव यज्ञस् तम् आलब्ध ॥  
प्राचीनावीतेन : ड़्न् एमेन्देद्। एद्।: प्राचीनाववीतेन  

  
स्वधा नमः ॥ इति वषट्करोति स्वधाकारः पितृणां नमस्कारो देवानाम् उभये हीज्यन्ते स्रक्तिषु निदधाति देवान् वै पितॄन् मनुष्या अनुप्रपिबन्ते देवान् एव पितॄन् अयाट् त्रिर् निदधाति त्रीन् हीदं पुरुषान् अभिस्मस् त्रीन् परान् अन्वाचष्टे त्रयो हि परे पिता पुत्रः पौत्रस्, अनुसंतत्यै सर्वासु स्रक्तिषु निदधाति सर्वासु हि दिक्षु पितरः सर्वा एवैनं दिशो गमयति नामुष्यां निदधाति यद् अमुष्यां निदध्यान् मृत्युनैनाः परिवेशयेत् ताम् एवानूद्यन्ति, अथ यत् तस्यां निमार्ष्टि ताम् एव तेन प्रीणाति ॥म्स्_१,१०।१८॥  
अभिस्मस् : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  

  
अत्र पितरो मादयध्वम् इत्य् उक्त्वा परायन्ति त आहवनीयम् उपतिष्ठन्ते सुसंदृशं त्वा वयम् इति, आ तमितोस् तिष्ठन्ति, अग्निम् एवोपद्रष्टारं कृत्वान्तं प्राणस्य गछन्ति, अमीमदन्त पितरा इत्य् उक्त्वा प्रपद्यन्ते त ऊर्णां दशां वा न्यस्यन्ति यद् एवात्र निगछन्ति तस्यैषा निरवत्तिः परेतन पितरः सोम्यासा इत्य् आह, अनुषक्ता वा एतान् पितरः स्युर् व्यावृत्त्यै समन्तम् अपः परिषिञ्चन् पर्येति मार्जनम् एवैषाम्, तद् अपरिषिञ्चन् पुनः पर्येति, अमुं वा एते लोकं निगछन्ति ये पितृयज्ञेन चरन्ति प्रजापतिस् त्व् एवैनांस् तता उन्नेतुम् अर्हति यत् प्राजापत्याम् ऋचम् अन्वाह प्रजापतिर् एवैनांस् तता उन्नयति, अथ यद् अपरिषिञ्चन् पुनः पर्येति, अमुं वा एतं लोकं पुनर् उपावर्तन्ते पितॄन् वा एतद् यज्ञो ऽगन् पाङ्क्तो यज्ञस्, यत् पङ्क्त्या पुनर् आयन्ति सहैव यज्ञेनायन्ति मनस्वतीभिर् आयन्ति मन एव पुनर् उपह्वयन्ते ॥म्स्_१,१०।१९॥  

  
एतद् वा अस्य संवत्सरो ऽभीष्टो ऽभूद् अभीष्टा ऋतवस्, अथ वा अस्य रुद्रा अनभीष्टास्, यद् एते त्र्यम्बकास् तेनैवास्य रुद्रा अभीष्टाः प्रीता भवन्ति, एककपाला भवन्ति न वै पुरुषः कपालैर् आप्यस्, एकधैवैनम् आप्नोति, अथो एका वा इयम् अस्याम् एव प्रतितिष्ठति, अभिघार्या३ नाभिघार्या३ इति मीमांसन्ते यद् अभिघारयेद् रुद्रायास्य पशून् अपिदध्यात् तन् न सूर्क्ष्यम् अभिघार्या एव न हि हविर् अनभिघृतम् अस्ति, एकोल्मुकं हरन्ति, एकोल्मुकं हि रुद्राणाम्, धूपायद् धरन्ति धूपायद् धि रुद्राणाम् एतां दिशं हरन्ति, एषा हि रुद्राणां दिक् पराचीनं हरन्ति पराञ्चम् एव रुद्रं हरन्ति, आखुं ते रुद्र पशुं करोमीत्य् आखुकिरा एकम् उपवपति पशुभ्यस् तेन निरवदयते तस्मात् तान् पशुपतिर् घातुकस्, चतुष्पथे याजयेत्, चतुष्पथे वै रुद्राणां गृहास्, गृहेष्व् एव रुद्रं निरवदयते, एष ते रुद्र भागस् तं जुषस्व सह स्वस्राम्बिकया स्वाहेति शरद् वै रुद्रस्य योनिः स्वसाम्बिका, एतां वा एषो ऽन्वभ्यवचरति तस्माञ् शरदि भूयीष्ठं हन्ति तयैवैनं सह निरवदयते मध्यमपर्णेन जुहोति तद् ध्य् अरक्षोहतम् आरण्येन जुहोति, अरण्य एव रुद्रं निरवदयते यत् पात्रेण जुहुयाद् रुद्रं प्रजास्व् अन्ववनयेत् तस्माद् आरण्येन जुहोति, अवाम्ब रुद्रम् अदिमहीति, अनृणा एवाभूवन् भेषजं गवे अश्वाय पुरुषाय भेषजम् इति, अनृणा एव भूत्वा भेषजम् अक्रत त्र्यम्बकं यजामहा इति परियन्ति तत्रापि पतिकामा पर्येति पतिवेदनम् एवास्यास् तत् तान् ऊर्ध्वान् उदस्य प्रतिलभन्ते भगम् एव प्रतिलभन्ते तान् यजमानाय समावपन्ति भगम् एवास्मै समावपन्ति या पतिकामा स्यात् तस्यै समावपेयुस्, भगम् एवास्यै समावपन्ति तान् मूते कृत्वा वृक्ष आसञ्चति ॥  
अरक्षोहतम् : ड़्न् एमेन्देद्। एद्।: अरक्षोहतम्  
एवाभूवन् : ड़्न् एमेन्देद्। एद्।: एवाभुवन्  

  
रुद्रैष ते भागस् तेनावसेन परो मूजवतो ऽतीहि पिनाकहस्तः कृत्तिवासा अवततधन्वा ॥ इति गिरिर् वै रुद्रस्य योनिस्, अतो वा एषो ऽन्वभ्यवचारं प्रजाः शमायते स्वेनैवैनं भागधेयेन स्वं योनिं गमयति, अनपेक्षमाणा आयन्ति रुद्रस्यानन्ववायाय परोगोष्ठं मार्जयन्ते परोगोष्ठम् एव रुद्रं निरवदयन्ते, अम्बी वै स्त्री भगनाम्नी तस्मात् त्र्यम्बकास्, यस्य वै हविर् अप्रतिष्ठितम् अप्रतिष्ठितः सस्, अप्रतिष्ठिता अस्य त्र्यम्बकास्, आदित्यं घृते चरुं निर्वपेत् पुनर् एत्य गृहेषु, इयं वा अदितिस्, इयं प्रतिष्ठा यद् आदित्यस्, अस्याम् एव प्रतितिष्ठति ॥म्स्_१,१०।२०॥  

  
     देव सवितः प्रसुव यज्ञं प्रसुव यज्ञपतिं भगाय ।
  
     दिव्यो गन्धर्वः केतपूः केतं पुनातु वाचस्पतिर् वाचम् अद्य स्वदातु नः ॥  

  
     वाजस्य नु प्रसवे मातरं महीम् अदितिं नाम वचसा करामहे ।
  
     विश्वं ह्य् अस्यां भुवनम् आविवेश तस्यां देवः सविता धर्मं साविषत् ॥  

  
     अप्स्व् अन्तर् अमृतम् अप्सु भेषजम् अपाम् उत प्रशस्तिषु ।
  
     अश्वा भवत वाजिनः ॥  
  
[पगे इ,१६२]
  
     वायुर् वा त्वा मनुर् वा त्वा गन्धर्वाः सप्तविंशतिः ।
  
     ते अग्रे अश्वम् अयुञ्जंस् ते अस्मिन् जवम् आदधुः ॥  

  
     अपां नपाद् आशुहेमन् य ऊर्मिः प्रतूर्तिः ककुभ्वान् वाजसाः ।
  
     तेन वाजं सेषम् ॥  

  
देवस्य सवितुः प्रसवे सत्यसवसो वर्षिष्ठं नाकं रुहेयम् ॥  

  
देवस्य वयं सवितुः प्रसवे सत्यसवनस्य बृहस्पतेर् वाजिनो वाजजितो वाजं जेष्म ॥म्स्_१,११।१॥  

  
वाजं वाजिनो जयताध्वानं स्कभ्नुवन्तो योजना मिमानाः ॥  

  
काष्ठां गछत ॥  

  
     शं नो भवन्तु वाजिनो हवेषु देवताता मितद्रवः स्वर्काः ।
  
     जम्भयन्तो ऽहिं वृकं रक्षांसि सनेम्य् अस्मद् युयवन्न् अमीवाः ॥  

  
     वाजेवाजे ऽवत वाजिनो नो धनेषु विप्रा अमृता ऋतज्ञाः ।
  
     अस्य मध्वः पिबत मादयध्वं तृप्ता यात पथिभिर् देवयानैः ॥  

  
     ते नो अर्वन्तो हवनश्रुतो हवं विश्वे शृण्वन्तु वाजिनो मितद्रवः ।
  
     सहस्रसा मेधसाता सनिष्यवो महो ये धना समिथेषु जभ्रिरे ॥  
  
[पगे इ,१६३]
  
     एष स्य वाजि क्षिपणिं तुरण्यति ग्रीवायां बद्धो अपिपक्ष आसन् ।
  
     क्रतुं दधिक्राम् अनु संसनिष्यदत् पथाम् अङ्कांस्य् अन्व् आपनीफणत् ॥  

  
     उत स्मास्य द्रवतस् तुरण्यतः पर्णं न वेर् अनु वाति प्रगर्धिनः ।
  
     श्येनस्येव द्रवतो अङ्कसं परि दधिक्राव्णः सहोर्ज तरित्रतः ॥म्स्_१,११।२॥  

  
     आ मा वाजस्य प्रसवो जगम्याद् आ मा द्यावापृथिवि विश्वशंभू ।
  
     आ मा गन्त पितरो विश्वरूपा आ मा सोमो अमृतत्वेन गम्यात् ॥  

  
इन्द्राय वाचं वदत, इन्द्राय वाचं संवदत, इन्द्रं वाजं जापयत, इन्द्र वाजं जय, इयं वः सा सत्या संवाग् अभूद् याम् इन्द्रेण समदद्भ्वम् अजीजपत वनस्पतयस्, इन्द्राय वाचं विमुच्यध्वम्, वाजिनौ वाजजितौ वाजं जित्वा बृहस्पतेर् भागम् अवजिघ्रतम्, वाजिनौ वाजजितौ वाजं जित्वा बृहस्पतेर् भागे निमृज्येथाम्, स्वो रोहावेहि स्वो रोहावेहि स्वो रोहाव, आयुर् यज्ञेन कल्पते प्राणो यज्ञेन कल्पते चक्षुर् यज्ञेन कल्पते श्रोत्रं यज्ञेन कल्पते मनो यज्ञेन कल्पते वाग् यज्ञेन कल्पते ब्रह्मा यज्ञेन कल्पते पृष्ठं यज्ञेन कल्पते स्वर् यज्ञेन कल्पते यज्ञो यज्ञेन कल्पते वाजाय स्वाहा प्रसवाय स्वाहा, अपिजाय स्वाहा क्रतवे स्वाहा, अहर्पतये स्वाहा वाक्पतये स्वाहा वसवे स्वाहा स्वर् मूर्धा वैयशनो व्यश्यन्न् आन्त्यो ऽन्त्यो भौवनस्, भुवनस्य पतये ऽधिपतये स्वाहा, अन्नाय त्वा वाजाय त्वा वाजजित्यायै त्वा, इषे त्वा, ऊर्जे त्वा रय्यै त्वा पोषाय त्वा स्वर् देवा अगाम, अमृता अभूम प्रजापतेः प्रजा अभूम ॥म्स्_१,११।३॥  
वैयशनो : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  

  
     अग्ने अछा वदेह नः प्रत्यङ् नः सुमना भव ।
  
     प्र नो यछ विशस्पते धनदा असि नस् त्वम् ॥  

  
     प्र नो यछत्व् अर्यमा प्र भगः प्र बृहस्पतिः ।
  
     प्र देवाः प्रोत सूनृता प्र वाग् देवी ददातु नः ॥  

  
     अर्यमणं बृहस्पतिम् इन्द्रं दानाय चोदय ।
  
     वाचं विष्णुं सरस्वतीं सवितारं च वाजिनम् ॥  

  
     सोमं राजानं वरुणम् अग्निम् अन्वारभामहे ।
  
     आदित्यान् विष्णुं सूर्यं ब्रह्माणं च बृहस्पतिम् ॥  

  
     इन्द्रवायू सुसंदृशा सुहवेह हवामहे ।
  
     यथा नः सर्वा इज् जनः संगमे सुमना असत् ॥  

  
     वाजस्येमं प्रसवः सुषुवे ऽग्रे सोमं राजानम् ओषधीष्व् अप्सु ।
  
     स विराजं पर्येतु प्रजानन् प्रजां पुष्टिं वर्धयमानो अस्मे ॥  

  
     वाजस्येमां प्रसवः शिश्रिये दिवं स ओषधीः समनक्तु घृतेन ।
  
     ता अस्मभ्यं मधुमतीर् भवन्तु वयं राष्ट्रे जागृयामा पुरोहिताः वाजस्येदं प्रसव आबभूवेमा च विश्वा भुवनानि सर्वतः ।
  
     अदित्सन्तं दापयतु प्रजानन् रयिं च नः सर्ववीरं नियछतु ॥  

  
देवस्य त्वा सवितुः प्रसवे ऽश्विनोर् बाहुभ्यां पूष्णो हस्ताभ्यां सरस्वत्या वाचा यन्तुर् यन्त्रेण बृहस्पतिं साम्राज्यायाभिषिञ्चामि, इन्द्रं साम्राज्यायाभिषिञ्चामि, उपयामगृहीतो ऽसि द्रुषदं त्वा नृषदम् आयुषदम् इन्द्राय जुष्टं गृह्णामि, एष ते योनिस्, इन्द्राय त्वा उपयामगृहीतो ऽसि पृथिवीषदं त्वान्तरिक्षसदं नाकसदम् इन्द्राय जुष्टं गृह्णामि, एष ते योनिस्, इन्द्राय त्वा उपयामगृहीतो ऽसि, अप्सुषदं त्वा घृतसदं भूतसदम् इन्द्राय जुष्टं गृह्णामि, एष ते योनिस्, इन्द्राय त्वा उपयामगृहीतो ऽसि ग्रह विश्वजनीन नियन्तर् विप्रायाम ते ॥  

  
     यास् तिस्रः प्रथमजा दिव्यः कोशः समुक्षितः ।
  
     तासां विशिश्नानाम् इषम् ऊर्जं समग्रभम् ॥  

  
इन्द्राय त्वा जुष्टं गृह्णामि, एष ते योनिस्, इन्द्राय त्वा, उपयामगृहीतो ऽसि ॥  

  
     अपां रसम् उद्वयसं सूर्याञ् शुक्रं समाभृतम् ।
  
     अपां रसस्य यो रसस् तं ते गृभ्णाम्य् उत्तमम् ॥  

  
इन्द्राय त्वा जुष्टं गृह्णामि, एष ते योनिर् इन्द्राय त्वा ॥  

  
     कुविद् अङ्ग यवमन्तो यवं चिद् यथा दान्त्य् अनुपूर्वं वियूय ।
  
     इहेहैषां कृणुत भोजनानि ये बर्हिषा नमौक्तिं न जग्मुः ॥  

  
उपयामगृहीतो ऽसि प्रजापतये त्वा जुष्टं गृह्णामि, एष ते योनिः प्रजापतये त्वा ॥  

  
अया विष्ठा प्रजापतये त्वा ॥म्स्_१,११।४॥  

  
देवा वै नाना यज्ञान् अपश्यन्, अथ वा एतं सर्वे ऽपश्यन्, तस्मिन् वा अयतन्त तस्मिन्न् आजिम् अयुस् तं बृहस्पतिर् उदजयत्, बृहस्पतिर् वै देवानां पुरोहितस्, यद् वै पुरोहितो ब्राह्मणं शृणोति तद् राज्ञे तेनेन्द्रम् अयाजयत् स स्वाराज्यम् अगच्छत् स एष स्वाराज्यो यज्ञः स्वाराज्यं गछति य एतेन यजते यद् बृहस्पतिर् उदजयत् तस्माद् ब्राह्मणो यजेत यद् इन्द्रम् अयाजयंस् तस्माद् राजन्यस्, देवा वै नाना यज्ञान् आहरन्, इमम् अहम् इमं त्वम् इति, अथ वा एतं प्रजापतिर् आहरत् तस्मिन् वा अपित्वम् ऐछन्त तेभ्यश् छन्दांस्य् उज्जितीः प्रायछत्, अथ वा एतेन प्रजापतिर् अयजत स स्वाराज्यम् अगछत् स एष स्वारज्यो यज्ञः स्वाराज्यम् गछति य एतेन यजते, अन्नं वै वाजस् तद् य एवं विद्वान् अन्नम् अत्ति वाजयति ह वा एनम् अन्नम् अद्यमानम्, सोमो वै वाजपेयस् तद् य एवं विद्वान्त् सोमं पिबति वाजं ह गछति यावन्तो हि देवाः सोमम् अपिबंस् ते वाजम् अगछन्, तस्मात् सर्वः सोमं पिपासति वाजं ह गछति वाग् घि वाजस्य प्रसवः सा वै वाक् सृष्टा चतुर्धा व्यभवत्, एषु लोकेषु त्रीणि तुरीयाणि पशुषु तुरीयम्, या पृथिव्यां साग्नौ सा रथन्तरे यान्तरिक्षे सा वाते सा वामदेव्ये या दिवि सा बृहति सा स्तनयित्नौ, अथ पशुषु ततो या वाग् अत्यरिच्यत तां ब्राह्मणे न्य् अदधुस् तस्माद् ब्राह्मण उभयीं वाचं वदति यश् च वेद यश् च न या बृहद्रथन्तरयोर् यज्ञाद् एनं तयागछति या पशुषु तय ऋतेयज्ञम्, तद् य एवं वेदा ह वा एनम् अप्रतिक्शातं गछति यावती वाक् तां हि वेद वाचा हि दीयन्ते वाचा प्रदीयये यो गाथानाराशंसीभ्यां सनोति न तस्य प्रतिगृह्यम् अनृतेन हि स तत् सनोति न मत्तस्य यदा हि तस्य मदो व्येत्य् अथ तं तत् तपति ॥म्स्_१,११।५॥  

  
सप्तदश वा एते द्वया ग्रहाः प्राजापत्याः सप्तदशः पुरुषाः प्राजापत्यस्, चत्वार्य् अङ्गानि शिरोग्रीवम् आत्मा वाक् सप्तमी दश प्राणास्, अङ्गेऽङ्गे वै पुरुषस्य पाप्मोपश्लिष्टस्, यद् व्यतिषजन् ग्रहान् गृह्णाति, अङ्गादङ्गाद् एवैनं पाप्मनो मुञ्चति श्रीर् वै सोमः पाप्मा सुरोपयामास्, आगते काले प्राञ्चः सोमैर् उत्क्रामन्ति प्रत्यञ्चः सुरोपयामैः पापमनैवैनं विपुनन्ति तस्माद् आहुर् वाजपेययाज्य् एव पूत इति पापमना ह्य् एनं विपुनन्ति देव सवितः प्रसुव यज्ञं प्रसुव यज्ञपतिं भगायेति परुषिपरुषि जुहोति, उत्सन्नयज्ञो वा एष को ह तद् वेद यद् एतस्य क्रियते यन् न सर्वत्वायैव प्रसवाय वाजस्य नु प्रसवे मातरं महीम् इति रथम् उपावहरति, इयं वा अदितिस्, अनयैवैनं प्रसूतं सवित्रा चोपावहरति वाजस्योज्जित्यै, अप्स्व् अन्तर् अमृतम् अप्सु भेषजम् इत्य् अश्वान्त् स्नपयन्ति, अप्सुजा वा अश्वास्, स्वाद् एवैनान् योनेर् जनयन्ति वायुर् वा त्वा मनुर् वा त्वेति युनक्ति न वा एतन् मनुष्या योक्तुम् अर्हन्ति देवताभिर् एवैनान् युनक्ति, अपां नपाद् आशुहेमन्न् इति रराटानि प्रतिमार्ष्टि पूर्वम् एव यजुर् उदितम् अनु वदति दुन्दुभीन् निह्रादयन्ति वाग् वा एषैकारण्यं प्राविशत् ताम् एवोज्जयति, अथो या वनस्पतिषु वाक् ताम् एवावरुन्द्धे सप्तदशः सर्वो भवति प्रजापतिर् वै सप्तदशः प्रजापतिम् एवाप्नोति, उत्सन्नयज्ञो वा एष संवत्सराद् वा अध्य् उत्सन्नयज्ञो ऽवरुध्यते संवत्सराद् एवैनम् अध्य् आप्त्वावरुन्द्धे ॥म्स्_१,११।६॥  

  
देवस्य सवितुः प्रसवे सत्यसवसो वर्षिष्ठं नाकं रुहेयम् इति ब्रह्मा रथचक्रं सर्पति सवितृप्रसूत एव वज्रं सर्पति वाजस्योज्जित्यै, अथो प्रजापतिर् वै ब्रह्मा यज्ञस्य प्रजापतिर् एवैनं वज्राद् अधि प्रसुवति वाजस्योज्जित्यै साम गायते सत्यं वै साम सत्येनैवोज्जयति, उज्जितिर् वाजयति, अन्नं वै वाजस्, अन्नाद्यस्योज्जित्यै देवस्य वयं सवितुः प्रसवे सत्यसवनस्य बृहस्पतेर् वाजिनो वाजजितो वाजं जेष्मेति रथम् अभ्यातिष्ठति सवितृप्रसूत एव रथम् अभ्यातिष्ठति वाजस्योज्जित्यै वाजिनाम् ऋचो ऽन्वाह वाजस्योज्जित्यै, आजिं धावन्ति वाजस्योज्जित्यै, अनुदिष्टै रथैर् धावन्ति दक्षिणयैव स्वर्गं लोकम् एति यद् अनुदिष्टै रथैर् धावन्ति दक्षिणया वा एतद् यजमानः सह स्वर्गं लोकम् एति, अथैष नैवारः सप्तदशशरावस्, देवा ओषधीषु पक्वास्व् आजिम् अयुस् ता बृहस्पतिर् उदजयत् स एतान् निवारान् न्यवृणीत तन् निवाराणां निवारत्वम्, बृहस्पतिर् वै ता उदजयत् तम् एव भागिनं करोति, अहिंसायै तम् अधश् चात्वालं हरन्ति, इह वा असा आदित्य आसीत् तम् इतो ऽध्य् अमुं लोकम् अहरन्, तद् यतो ऽध्य् अमुं लोकम् अहरन् यच् चात्वाले ऽवदधति यजमानम् एव स्वर्गं लोकं हरन्ति, आ मा वाजस्य प्रसवो जगम्याद् इति रथेषु पुनरासृतेषु जुहोति यम् एव वाजम् उदजैषुस् तम् आत्मन् धत्ते, अजीजपत वनस्पतया इन्द्राय वाचं विमुच्यध्वम् इति रथविमोचनीयं जुहोति यजुषैव युज्यन्ते यजुषा विमुच्यन्ते वाजिनौ वाजजितौ वाजं जित्वा बृहस्पतेर् भागम् अवजिघ्रतम् इति भागिना एवैना अकर् वाजिनौ वाजजितौ वाजं जित्वा बृहस्पतेर् भागे निमृज्येथाम् इति सर्वान् एवैनान् प्रीणाति, अर्धवशां च सुरोपयामांश् च हरन्ति य आजिं धावन्ति तेभ्यो यम् एव वाजम् उदजैषुस् तं परिक्रीणीते मधुष्ठालं ब्रह्मणे ब्रह्मण एव तेन परिक्रीणीते ककुभो राजपुत्रः प्राश्नाति वीर्यं वै ककुप्, वीर्यम् एवात्मन् धत्ते ॥म्स्_१,११।७॥  
वाजयति : ड़्न् क्स्।१४।७:२०६।१४: उज्जितीर् वाचयति  

  
स्वो रोहावेहि स्वो रोहावेहि स्वो रोहावेति स्वर् वा एतद् रोक्ष्यन् पत्न्या संवदते, अथो अन्वारम्भो वा एष यज्ञस्य पत्न्या सह स्वर्गे लोके भवतस्, आयुर् यज्ञेन कल्पते प्राणो यज्ञेन कल्पता इति, एतावान् वै पुरुषस्, यावान् एव पुरुषस् तम् आप्नोति स सर्वो भूत्वा स्वर्गं लोकम् एति दर्भमयं वासो भवति पवित्रत्वाय गौधूमं चषालम्, प्राजापत्या वै गोधूमा अर्धं प्रत्य् आसाम् ओषधीनाम्, सहैवान्नाद्येनामुं लोकम् एति वाजाय स्वाहा प्रसवाय स्वाहेति त्रयोदश वा एता आहुतयस् त्रयोदश मासाः संवतसरः संवत्सरं वावास्मा एतद् उपदधाति स्वर्गे लोके तस्मिन्न् एव प्रतितिष्ठति, अन्नाय त्वा वाजाय त्वा वाजजित्यायै त्वेत्य् ऊषपुटैर् अर्पयन्ति प्राजापत्या वा ऊषाः श्वःश्वो भूयांसो भवन्ति, अन्नाद्येनैवैनम् अर्पयन्ति, एति वा एषो ऽस्माल् लोकाद् यो ऽमुं लोकम् एति यद् ऊषपुटैर् अर्पयन्ति तेनास्माल् लोकान् नैति तेनास्मिंल् लोके धृतस्, हिरण्यम् अभ्यवरोहति तेजो वै हिरण्यम्, तेजस्य् एव प्रतितिष्ठति बस्ताजिनम् अभ्यवरोहति पशवो वै बस्ताजिनम्, पशुष्व् एव प्रतितिष्ठति, अन्नस्यान्नस्य जुहोति वाजप्रसव्याभिस्, अन्नं वै वाजस्, अन्नाद्यस्यावरुद्ध्यै, उभयं ग्राम्यं चारण्यं च जुहोति, उभयस्यान्नाद्यस्यावरुद्ध्यै, औदुम्बरेण स्रुवेण जुहोति, ऊर्ग् वा उदुम्बरस्, ऊर्जो ऽवरुद्ध्यै सप्तभिर् जुहोति सप्त वै छन्दांसि छन्दोभिर् एवास्मा अन्नाद्यम् अवरुन्द्धे, अथो वाग् वै छन्दांसि वाचैवास्मा अन्नाद्यं प्रयछति ॥म्स्_१,११।८॥  
अथो : ड़्न् एमेन्देद्। एद्।: अथ  

  
अथैते ऽतिग्राह्यास्, यद् एवादः परमन्नाद्यम् अनवरुद्धं तस्यैते ऽवरुद्ध्यै गृह्यन्ते, अथैते पशवा आलभ्यन्ते यज्ञक्रतूनाम् अवरुद्ध्यै यद् आगेयस्, अग्निष्टोमं तेनावरुन्द्धे यद् ऐन्द्राग्नस्, उक्थ्यं तेन यद् ऐन्द्रो वृष्णिः षोडशिनं तेन यत् सारस्वती मेषी यद् एवादः सप्तदशं स्तोत्रम् अनाप्तम् अनवरुद्धं तद् एवैतयाप्नोति तद् अवरुन्द्धे, अथैषा वशास्, देवाश् च वा असुराश् चास्पर्धन्त नेमे देवा आसन् नेमे ऽसुरास् ते देवा एतां वशाम् अपश्यन्, तया लोकं द्वितीयम् अवृञ्जतासुरलोकम्, यस्यावद्यति स देवलोको यस्य नावद्यति सो ऽसुरलोकस् तं लोकम् एवैतया द्वितीयं यजमानो वृङ्क्ते भ्रातृव्यलोकम् एव सारस्वत्य् अन्येषाम् उत्तमा भवति सारस्वत्य् अन्येषां प्रतहमा वाग् वै सरस्वती वाचा यज्ञः संततस्, वाचैव यज्ञं संतनोति यद् वै यज्ञस्य विद्वान् न करोति यच् चाविद्वान् अन्तरेति तच् छिद्रम्, तद् वाचैव सरस्वत्या कल्पयति, अनिरुक्तः प्रातःसवः प्रजापतिम् एव तेनाप्नोति वियोनिर् वै वाजपेयः प्राजापत्यः सन् निरुक्तसामा यद् अनिरुक्तः प्रातःसवस् तेन सयोनि रथन्तरं साम भवति, आशीया उज्जित्यै, अथो इयं वै रथन्तरम् अस्याम् एव सूयते वाजवतीर् माध्यंदिने पवमाने भवन्ति, अन्नं वै वाजस्, अन्नाद्यस्यावरुद्ध्यै चित्रवतीर् आर्भवे पवमाने भवन्ति स्वर्गस्य लोकस्य समष्ट्यै शिपिविष्टवतीषु स्तुवते, एषा वै प्रजापतेः पशुष्ठास् तनूर् यञ् शिपिविष्टम्, तस्माञ् शिपिविष्टवतीषु स्तुवत आष्टादंष्ट्रम् उत्तमम् उक्थानां भवति, उत्तरे एव स्तोत्रे अभिसंतनोति यद् वै यज्ञस्यातिरिच्यते ऽमुं तं लोकम् अभ्यतिरिच्यते बृहत् त्व् एवामुं लोकम् आप्तुम् अर्हति, इन्द्रियं वै वीर्यं बृहद् यद् बृहता स्तुवते इन्द्रिये वा एतद् वीर्ये ततो यज्ञस्य यजमानः प्रतितिष्ठति ॥म्स्_१,११।९॥  
सन् : ड़्न् एमेन्देद्। एद्।: स। च्ड़्। क्स्।१४।१०:२०९।१  
स्तुवते : ड़्न् सिच्  

  
अग्निर् एकाक्षराम् उदजयद् अश्विनौ द्व्यक्षरां विष्णुस् त्र्यक्षरां सोमश् चतुरक्षरां सविता पञ्चाक्षरां पूषा षडक्षरां मरुतः सप्ताक्षरां बृहस्पतिर् अष्टाक्षरां मित्रो नवाक्षरां वरुणो दशाक्षराम् इन्द्रा एकादशाक्षरां विश्वे देवा द्वादशाक्षरां वसवस् त्रयोदशाक्षरां रुद्राश् चतुर्दशाक्षराम् आदित्याः पञ्चदशाक्षराम् अदितिः षोडशाक्षरां प्रजापतिः सप्तदशस्, अग्निर् एकाक्षरया वाचम् उदजयद् अश्विनौ द्व्यक्षरया प्राणापाना उदजयतां विष्णुस् त्र्यक्षरया त्रीण् इमांल् लोकान् उदजयत् सोमश् चतुरक्षरया चतुष्यदः पशून् उदजयत् सविता पञ्चाक्षरया पञ्च दिशा उदजयत् पूषा षडक्षरया षड् ऋतून् उदजयन् मरुतः सप्ताक्षरया सप्तपदां शक्वरीम् उदजयन् बृहस्पतिर् अष्टाक्षरयाष्टौ दिशा उदजयच् चतस्रो दिशस् चतस्रो ऽकुशलीर् मित्रो नवाक्षरया नव प्राणान् उदजयद् वरुणो दशाक्षरया विराजम् उदजयद् इन्द्रा एकादशाक्षरया त्रिष्टुभम् उदजयद् विश्वे देवा द्वादशाक्षरया जगतीम् उदजयन् वसवस् त्रयोदशाक्षरया त्रयोदशं मासम् उदजयन् रुद्राश् चतुर्दशाक्षरया चतुर्दशं मासम् उदजयन्न् आदित्याः पञ्चदशाक्षरया पञ्चदशं मासम् उदजयन्न् अदितिः षोडशाक्षरया षोडशं मासम् उदजयत् प्रजापतिः सप्तदशस्, अग्निर् एकाक्षरयोदजयन् माम् इमां पृथिवीम् अश्विनौ द्व्यक्षरया प्रमाम् अन्तरिक्षं विष्णुस् त्र्यक्षरया प्रतिमां स्वर्गं लोकं सोमश् चतुरक्षरयाश्रीवीर् नक्षत्राणि सविता पञ्चाक्षरयाक्षरपङ्क्तिम् उदजयद् या ह्य् अक्षरपङ्क्तिः सा पङ्क्तिश् चतुर्धा ह्य् एतस्याः पञ्च पञ्चाक्षराणि पूषा षडक्षरया गायत्रीम् उदजयच् चतुर्धा ह्य् एतस्याः षट् षडक्षराणि मरुतः सप्ताक्षरयोष्णिहम् उदजयंश् चतुर्धा ह्य् एतस्याः स्प्त सप्ताक्षराणि बृहस्पतिर् अष्टाक्षरयानुष्टुभम् उदजयच् चतुर्धा ह्य् एतस्या अष्टाष्टा अक्षराणि मित्रो नवाक्षरया बृहतीम् उदजयच् चतुर्धा ह्य् एतस्या नव नवाक्षराणि वरुणो दशाक्षरया विराजम् उदजयच् चतुर्धा ह्य् एतस्या दश दशाक्षराणीन्द्रा एकादशाक्षरया त्रिष्टुभम् उदजयच् चतुर्धा ह्य् एतस्य एकादशैकादशाक्षराणि विश्वे देवा द्वादशाक्षरया जगतीम् उदजयंश् चतुर्धा ह्य् एतस्या द्वादश द्वादशाक्षराणि वसवस् त्रयोदशाक्षरया त्रयोदशं मासम् उदजयन् रुद्राश् चतुर्दशाक्षरया चतुर्दशं मासम् उदजयन्न् आदित्याः पञ्चदशाक्षरया पञ्चदशं मासम् उदजयन्न् अदितिः षोडशाक्षरया षोडशं मासम् उदजयत् प्रजापतिः सप्तदशस्, अग्नया एकाक्षरया छन्दसे स्वाहाश्विभ्यां द्व्यक्षराय छन्दसे स्वाहा विष्णवे त्र्यक्षराय छन्दसे स्वाहा सोमाय चतुरक्षराय छन्दसे स्वाहा सवित्रे पञ्चाक्षराय छन्दसे स्वाहा पूष्णे षडक्षराय छन्दसे स्वाहा मरुद्भ्यः सप्ताक्षराय छन्दसे स्वाहा बृहस्पतये ऽष्टाक्षराय छन्दसे स्वाहा मित्राय नवाक्षराय छन्दसे स्वाहा वरुणाय दशाक्षराय छन्दसे स्वाहेन्द्रायैकादशाक्षराय छन्दसे स्वाहा विश्वेभ्यो देवेभ्यो द्वादशाक्षराय छन्दसे स्वाहा वसुभ्यस् त्रयोदशाक्षराय छन्दसे स्वाहा रुद्रेभ्यश् चतुर्दशाक्षराय छन्दसे स्वाहादित्येभ्यः पञ्चदशाक्षराय छन्दसे स्वाहादित्यै षोडशाक्षराय छन्दसे स्वाहा प्रजापतिः सप्तदशः ॥म्स्_१,११।१०॥  
अष्टाष्टा : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  
  
[पगे इइ,१]
  
ऐन्द्राग्नम् एकादशकपालं निवर्पेद् यस्य सजाता वीयायुस्, ओजो वै वीर्यम् इन्द्राग्नी ओजसैवैनान् वीर्येण पुनर् उपास्यते, ऐन्द्राग्नम् एकादशकपालं निवर्पेद् भ्रातृव्यवान् ओजो वै वीर्यम् इन्द्राग्नी ओजसैवैनान् वीर्येणाभिभवति, ऐन्द्राग्नम् एकादशकपालं निर्वपेत् प्रजाकामो यो ऽलं प्रजायै सन् प्रजां न विन्देत प्रजापतेर् वा इन्द्राग्नी प्रजाम् अपागूहताम्, ता एतेन भागधेयेनोपाधावत् ता अस्मै प्रजां पुनर् अदत्ताम् इन्द्राग्नी खलु वा एतस्य प्रजाम् उपगूहतो यो ऽलं प्रजायै सन् प्रजां न विन्दते ता एव भागधेयेनोपासरत् ता अस्मै प्रजां पुनर् दत्तस्, विन्दद्वती याज्यानुवाक्ये भवतस्, वित्त्या एव, ऐन्द्राग्नम् एकादशकपालं निर्वपेत् संग्रामम् अभिप्रयान् ओजो वै वीर्यम् इन्द्राग्नी ओजसैवैनं वीर्येणाभिप्रयाति, ऐन्द्राग्नम् एकादशकपालं निर्वपेत् संग्रामं संयत्य, ओजो वै वीर्यम् इन्द्राग्नी ओजसैवैनं वीर्येण जयति स यदा संग्रामं जयेद् अथैन्द्राग्नम् एकादशकपालं निवर्पेत्, ओजसा वा एष वीर्येण व्हृध्यते यः संग्रामं जयति, ओजो वीर्यम् इन्द्राग्नी ओजसैवैनं वीर्येण समर्धयतस्, ऐन्द्राग्नम् एकादशकपालं निवर्पेत् पौष्णं चरुं जनताम् अभिप्रयान् ओजो वै वीर्यम् इन्द्राग्नी ओजसैनैनां वीर्येणाभिप्रयाति पुषा वीर्यस्यानुप्रदाता सो ऽस्मै विर्यम् अनुप्रयछति, ऐन्द्राग्नम् एकादशकपालं निर्वपेत् पौष्णं चरुं क्षेत्रस्य पतये चरुं क्षेत्रम् अध्यवस्यन्, ओजो वै वीर्यम् इन्द्राग्नी ओजसैवास्मै वीर्येण लोकं विन्दतः पूषा वीर्यस्यानुप्रदाता सो ऽस्मै वीर्यम् अनुप्रयछति, इयं क्षेत्रस्य पत्नी, अस्याम् एव प्रतितिष्ठति ॥म्स्_२,१।१॥म्स्_२,१।२॥म्स्_२,१।३॥  

  
अग्नये वैश्वानराय द्वादशकपालं निवर्पेत् कामाय संवत्सरो वा अग्निर् वैश्वानरः संवत्सरो काम आप्यते संवत्सरम् एवापत् सो ऽस्मै कामम् आप्नोति यत्कामो भवति, अग्नये वैश्वानराय द्वादशकपालं निर्वपेत् समान्तम् अभिध्रोक्ष्यन्, संवत्सरो वा अग्निर् वैश्वानरः संवत्सराय समम्यते संवत्सरम् एवाप्त्वा वरुणं कामम् अभिद्रुह्यति, अग्नये वैश्वानराय द्वादशकपालं निर्वपेत् सनिं प्रैश्यन्, संवत्सरो वा अग्निर् वैश्वानरः संवत्सराय प्रतिगृह्यते संवत्सरम् एवाप्त्वा सातां सनिं वनुते स यदा वन्वीताथाग्नये वैश्वानराय द्वादशकपालं निर्वपेत् संवत्सरो वा अग्निर् वैश्वानरः संवत्सरम् एष प्रयुङ्क्ते संवत्सर एतस्मै वनुते तम् एव भागिनम् अकर्, तं व्यमौक्, यं द्विश्यात् तस्मै दक्शिणां दद्यात् पाशेन वा एश चरति तम् एवास्मिन् प्रतिमुञ्चति, एकहायनो गौर् दक्षिणा स हि संवत्सरस्य प्रतिमा, अग्नये वैश्वानराय द्वादशकपालं निर्वपेद् अनन्नम् अत्स्यन्, संवत्सरो वा अग्निर् वैश्वानरः संवत्सरायैवैनद् अप्यधात् स यदानन्नम् अद्याद् अथाग्नये वैशवानराय द्वादशकपालं निर्वपेत्, यद् एवादो ऽनन्नम् अत्ति तद् अस्मै संवत्सरः स्वदयति स्वदितम् एवात्ति सीसं दक्षिणा कृष्णं वा वासस्, अनन्नं वै सीसम् अनन्नं कृष्णम् अनन्नेनैवानन्नम् अपहत्यान्नाद्यम् आत्मन् धत्ते, अग्नये वैश्वानराय द्वादशकपालं निर्वपेत् संग्रामम् अभिप्रयान्, संवत्सरो वा अग्निर् वैश्वानरः संवत्सरेणैवैनम् अभिप्रयाति, अग्नये वैश्वानराय द्वादशकपालं निर्वपेत् संग्रामं संयत्य यतरो वै संगृभाणयोर् आयतनवत्तरो भवति स जयति, इयं वा अग्निर् वैश्वानरस्, इमाम् एवायतनम् अकृत, अस्यां पराक्रंस्त जयति संग्रामम्, स यदा संग्रामं जयेद् अथाग्नये वैश्वानराय द्वादशकपालं निर्वपेत् संवत्सरो वा अग्निर् वैश्वानरः संवत्सरम् एष प्रयुङ्क्ते संवत्सर एतस्मै जयति तम् एव भागिनम् अकर्, तं व्यमौक्, अग्नये वैश्वानराय द्वादशकपालं निर्वपेद् यः कामयेत, अनेन राजेमान् यवान् व्रीहीन् व् आदधीय, इति संवत्सरो वा अग्निर् वैश्वानरः संवत्सरो ऽन्नाद्यस्य प्रदाता तम् एव भागधेयेनोपासरत् सो ऽस्मा अन्नाद्यं प्रयछति, अग्नये वैश्वानराय द्वादशकपालं निर्वपेद् वारुणं यवमयम् चरुम् आमयाविनं याजयेत्, वरुणगृहीतो वा एष य आमयावी वरुणाद् एवैनं तेन मुञ्चति, असौ वा आदित्यो ऽग्निर् वैश्वानरस्, अमुना वा एनम् एतं निगृहीतं वरुणो गृह्णाति तत एनं मुक्त्वा यावान् एवास्यात्मा तं वरुणान् मुञ्चति  वारुणं चरुं निर्वपेद् यवमयम् इयन्तम् अग्नये वैश्वानराय द्वादशकपालम्, भूतिकामं याजयेत्, वरुणगृहीतो वा एष यो भूतिकामस्, वरुणाद् एवैनं तेन मुञ्चति, इयांश् चरुर् भवति, एतावान् वा आत्मा यावान् एवास्यात्मा तं वरुणात् मुक्त्वा, असौ वा आदित्यो ऽग्निर् वैश्वानरस्, अमुम् एनम् अन्वारम्भयति, अमुष्यैनम् आदित्यस्य मात्रां गमयति ॥म्स्_२,१।२॥  
इयन्तम् : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  

  
अग्नये जातवेदसे ऽष्टाकपालं निर्वपेद् दधिक्राव्णा एकादशकपालम् अग्नये वैश्वानराय द्वादशकपालं यः सर्ववेदसी प्रथमाम् इष्टिम् आलभेत, अग्निर् वा एतस्य तद् वेद यत्रास्येष्टं यत्र सुकृतम् अग्निर् एवास्मै तद् विन्दति, अमेध्यो वा एष यः सर्वं ददाति तद् दधिक्रावैवैनं मेध्यं करोति संवत्सरो वा अग्निर् वैश्वानरः संवत्सरो वा एतस्य तद् वेद यत्रास्येष्टं यत्र सुकृतम्, संवत्सर एवास्मै तद् विन्दति, अग्नये सुरभिमते ऽष्टाकपालं निर्वपेत्, अभिशस्यमानं याजयेत्, रथप्रोतं वै दार्भ्यम् अभ्यशंसन्, तं कौलकावती अब्रूताम्, तथा त्वा याजयिष्यावो यथा ते ऽन्नम् अत्स्यन्ति यत्र ग्राम्यस्य पशोर् नोपशृणवस् तद् गछ यस् त्वा कश् चोपायत् तूष्णीम् एवास्व, इति तं ह स्म वै व्याघ्रा उपघ्रायं तूष्णीम् एवापक्रामन्ति तौ वै तत्रैव श्वो भूते यज्ञायुधैर् अन्वेत्याग्निं मथित्वाग्नये सुरभिमते ऽष्टाकपालं निरवपताम्, ततो वा एनं न पर्यवृञ्जन् यम् अभिशंसेयुस् तम् एतया याजयेत्, दुरभि वा एतम् आरद्यम् अभिशंसन्ति, एषा वा अग्नेर् भेषजा तनूर् यत् सुरभिस्, भेषजम् एवास्मा अकः सुरभिम् एनम् अकः शमयत्य् एव, अग्नये पवमानायाष्टाकपालं निर्वपेद् दधिक्राव्णा एकादशकपालम् अग्नये वैश्वानराय द्वादशकपालं पुनर् एत्य गृहेषु पवमान एवैनं पुनात्य् अग्निर् निष्टपति, अपूतो वा एष यम् अभिशंसन्ति नैनं दधिक्रावा चन पावयांक्रियाद् इति खलु वा आहुस् तद् दधिक्रावैवैनं पावयति संवत्सरो वा अग्निर् वैश्वानरः संवत्सर एवैनं स्वदयति, आग्नेयम् अष्टाकपालं निर्वपेद् अग्नीषोमीयम् एकादशकपालं द्यावापृथिवीयं द्विकपालं यः संग्रामं जिगीषेन् नृज्यायं वा जिज्यासेत्, ऋद्ध्या एवाग्नेयस्, अग्नीषोमाभ्यां वै वीर्येणेन्द्रो वृत्रम् अहन् वृत्रं खलु वा एष हन्ति यः संग्रामं जयति नृज्यायं वा जिनाति तद् वार्त्रघ्नम् एवैतत्, इन्द्रो वै वृत्राय वज्रम् उदयछत् तं द्यावापृथिवी नान्वमन्येताम्, तम् एतेन भागधेयेनान्वमन्येताम्, यद् द्यावापृथिवीयस्, वज्रस्यानुमत्यै, अथो अनुमतवज्रो ऽसद् इति स यदा संग्रामं जयेन् नृज्यायं वा जिनीयाद् अथाग्नेयम् अष्टाकपालं निर्वपेद् ऐन्द्राग्नम् एकादशकपालं द्यावापृथिवीयं द्विकपालम् ऋद्ध्या एवाग्नेयस्, अग्नीषोमाभ्यां वै वीर्येणेन्द्रो वृत्रम् अहन्, स ओजसा वीर्येण व्यार्ध्यत स एतम् ऐन्द्राग्नम् अपश्यत् तेनौजो वीर्यम् आत्मन्न् अधत्त, ओजसा वा एष वीर्येण व्यृध्यते यः संग्रामं जयति नृज्यायं वा जिनाति, ओजो वीर्यम् इन्द्राग्नी ओजसैवैनं वीर्येण समर्धयतस्, अथ यद् द्यावापृथिवीयस्, ये एवास्मै वज्रम् अन्वमंसातां ताभ्याम् एष भागः क्रियते ॥म्स्_२,१।३॥  

  
अग्नीषोमीयम् एकादशकपालं निर्वपेद् ब्राह्मणः कामाय, अग्नीषोमीयो वै ब्राह्मणो देवतया स्वाम् एव देवतां कामाय भागधेयेनोपासरत् ता अस्मै कामं समर्धयतो यत्कामो भवति, अग्नीषोमीयम् एकादशकपालं निर्वपेत्, ब्राह्मणं भूतिकामं याजयेत्, देवा वै सत्रम् आसत कुरुक्षेत्रे ऽग्निः सोमा इन्द्रस् ते ऽब्रुवन् यतमं नः प्रथमं यस ऋछात् तं नः सहेति तेषां वै सोमं यश आर्छत् तम् अभिसमगछन्त तस्मात् सोमम् अभिसंगछन्ते स हि यशस्वितमस् तद् वै सोमो न्यकामयत स गिरिम् अगछत् तम् अग्निर् अन्वगछत् तौ गिरा अग्नीषोमौ समभवताम्, तस्मात् सददि गिरा अग्निर् दहति गिरौ सोमः स वा इन्द्रः शिथिर इवामन्यत सो ऽग्नीषोमा अन्वगछत् ता अब्रवीत्, याजयतं मेति तं वा एतयाग्नीषोमा अयाजयताम्, तस्मिंस् तेजो ऽग्निर् अदधाद् इन्द्रियं सोमस् तता इन्द्रो ऽभवत्, यो भूतिकामः स्यात् तम् एतया याजयेत् तेज एवास्मिन्न् अग्निर् दधातीन्द्रियं सोमस्, भवत्य् एव, अग्नीषोमीयम् एकादशकपालं निर्वपेञ् श्यामाकं वसन्ता ब्रह्मवर्चसकामस्, अग्नीषोमौ वै ब्रह्मवर्चसस्य प्रदातारौ ता एव भागधेयेनोपासरत् ता अस्मै ब्रह्मवर्चसं प्रयछतस् वसन्ता यजेत वसन्तो वै ब्राह्मणस्य ऋतुः स्व एवास्मा ऋतौ ब्रह्मवर्चसं प्रयछतस्, यत् पुरोडाशस् तेनाग्नेयस्, यञ् श्यामाकस् तेन सौम्यः सर्वम् एवाग्नीषोमाभ्यां हव्यं संप्रादात् ता अस्मै सर्वं ब्रह्मवर्चसं प्रयछतः सौमाग्नी संयाज्ये स्याताम्, तेजो वा अग्निस्, इन्द्रियं सोमस् तेजसा च वावास्मा एतद् इन्द्रियेण चोभयतो ब्रह्मवर्चसं परिगृह्णाति सौमापौष्णं चरुं निर्वपेन् नेमपिष्टं पशुकामः सोमो वै रेतोधाः पूषा पशूनां प्रजनयिता सोम एवास्मै रेतो दधाति पूषा पशून् प्रजनयति सौमेन्द्रं चरुं निर्वपेत् पुरोधाकामः सौम्यो वै ब्राह्मणो देवतया, ऐन्द्रो राजन्यस्, अनपदोष्यं खलु वै सोमः प्रयछति तम् एव भागधेयेनोपासरत् सो ऽस्मा अनपदोष्यं राष्ट्रं प्रयछति, आग्निवारुणं चरुं निर्वपेत् समान्तम् अभिद्रुह्यामयावी वा, अनृतं वा एष करोति यः समान्तम् अभिद्रुह्यति देवता वा एष आरद्यो ऽनृतं करोति, अग्निर् वै सर्वा देवतास्, अत्र वै सापि देवता याम् आरत् तत एनं मुञ्चति यद् वारुणस्, वरुणाद् एवैनं तेन मुञ्चति तत् काजवं वा एतत् क्रियते सर्वस्यावेष्टिः सर्वस्य प्रायश्चित्तिः ॥म्स्_२,१।४॥  

  
सौमारौद्रं घृते चरुं निर्वपेञ् शुक्लानां व्रीहीणां ब्रह्मवर्चसकामः स्वर्भानुर् वा आसुरः सूर्यं तमसाविध्यत् तं सोमारुद्रा अभिषज्यताम्, तस्य वा एतेनैव शमलम् अपाहताम् एतेनास्मिंस् तेजो ऽधत्ताम्, यो ब्रह्मवर्चसकामः स्यात् तम् एतया याजयेत्, शमलम् एवास्यापहन्ति तेजो ऽस्मिन् दधाति, इयांश् चरुर् भवति, एतावान् वा आत्मा यावान् एवास्यात्मा तावद् अस्मिंस् तेजो दधाति शुक्ला व्रीहयो भवन्ति श्वेता गा आज्याय दुहन्ति तेज एवैतत् संभ्रियते घृतं प्रोक्षणं भवति घृतेन मार्जयन्ते घृते भवति भूय एवासिम्ंस् तेजो दधाति यस्या रात्र्याः प्रातर् यक्ष्यमाणः स्यान् नास्य तां रात्रीम् अपो गृहान् प्रहरेयुस्, आपो वै शान्तिः शमयेयुर् एव परिश्रिते याजयन्ति तेजसः परिगृहीत्यै साकं रश्मिभिः प्रचरन्ति साकम् एवास्य रस्मिभिः शमलम् अपघ्नन्ति तिष्यापूर्णमासे याजयेत् सोमो वै चन्द्रमास्, रुद्रस् तिष्यः संप्रत्य् एवैना उपासरत् प्राचीनं वै सौमीर् ओषधयः प्रतीचीनं रौद्रीस्, न हि प्राचीनं शुष्यन्ति शुष्यन्ति प्रतीचीनम्, मनोर् ऋचो भवन्ति मनुर् वै यत् किंचावदत् तद् भेषजम् एवावदत् तद् भेषजत्वायैव, एताः शक्वरीर् भवन्ति शक्त्यै नाराशंसीर् भवन्ति शान्त्यै किलासत्वाद् वा एतस्य भयम् अति ह्य् अपहन्ति सौमापौष्णं चरुं निर्वपेन् नेमपिष्टं पशुकामः सौम्यो वै ब्राह्मणो देवतया पशवः पूषा स्वां वा एतद् देवतां पशुभिर् बंहयते त्वचम् एवाकृत ॥म्स्_२,१।५॥  
अति : ड़्न् एमेन्देद्। एद्।: अति  

  
सौमारौद्रं चरुं निर्वपेत् कृष्णानां व्रीहीणाम् अभिचरन्, सौमीर् वा ओषधयस् तत एनं निर्याच्य रुद्रायास्य पशून् अपिदधाति कृष्णा व्रीहयो भवन्ति तमो वै कृष्णम्, मृत्युस् तमस्, मृत्युनैवैनं ग्राहयति शरमयं बर्हिर् भवति वैभीदक इध्मः शृणाद् इति शरमयं बर्हिर् भवति विभत्त्यै वैभीदक इध्मः सौमारौद्रं चरुं निर्वपेद् उदश्वित्य् अविचितानां व्रीहीणां यः कामयेत द्वितीयम् अस्य लोके जनेयम् इति सौमीर् वा इमाः प्रजास्, द्वितीयम् एवास्य लोके जनयति नेमं शरमयं बर्हिर् भवति नेमम् अशरमयम्, नेमो वैभीदक इध्मो नेमो ऽवैभीदकस्, द्वितीयम् एवास्य लोके जनयति सौमारौद्रीम् आमिक्षां निर्वपेत्, आमयाविनं याजयेत्, आग्नेयो वै प्रमीतः सौम्यो जीवन्, उभयत एवैनं निःक्रीणाति पयो वै पुरुषः पय एतस्यामयति पयसैवास्य पयो निःक्रीणाति, अपिनद्धाक्षो होता स्यात् तम् अरण्यं पराणीय विक्शापयेत् तस्मा अनड्वाहं दद्यात् तं घ्नीत तस्याश्नीयात्, यत् तस्य नाश्नीयात् प्रमीयेत ॥म्स्_२,१।६॥  

  
आग्नावैष्णवम् एकादशकपालं निर्वपेद् अभिचरन्न् अभिचर्यमाणो वा सरस्वतीम् अप्य् आज्यस्य यजेत्, अग्निर् वै सर्वा देवतास्, देवताभिर् एवास्य देवताः प्रतिचरति विष्णुर् यज्ञस्, यज्ञेन यज्ञम्, वाक् सरस्वती वाचा वाचम्, तद् अभिचर्याभिप्रायुक्त, अथो प्रतिचर्यात्य् एव प्रायुक्त, आग्नावैष्णवं घृते चरुं निर्वपेच् चक्षुष्कामस्, अग्निर् वै मनुष्याणां चक्षुषः प्रदाता विष्णुर् देवानाम् एतौ वै चक्षुषः प्रदातारौ ता एव भागधेयेनोपासरत् ता अस्मै चक्षुः प्रयछतस्, धेन्वा वै घृतं पयो ऽनडुहस् तण्डुलास् तन् मिथुनम्, मिथुनं चक्षुस्, मिथुनेनैवास्मै मिथुनं चक्षुर् जनयतः पयो वै घृतम्, पयश् चक्षुः पयसैवास्मै पयश् चक्षुर् जनयतस् तेजो वै घृतम्, तेजश् चक्षुस् तेजसैवास्मै तेजश् चक्षुर् जनयतस्, हिरण्यं ददाति, आयुर् वै हिरण्यम् आयुश् चक्षुस्, आयुषैवास्मा आयुश् चक्षुर् दधाति शतमानं भवति शतायुर् वै पुरुषः शतवीर्यस्, आयुर् एव वीर्यम् आप्नोति, आग्नावैष्णवम् एकादशकपालं निर्वपेद् अभिचर्यमाणस्, अग्निर् वै सर्वा देवतास्, विष्णुर् यज्ञस्, देवताश् चैव यज्ञं चास्तृत्यै मध्यतः प्रविशति, आग्नावैष्णवम् एकादशकपालं निर्वपेत् संग्रामे सरस्वतीम् अप्य् आज्यस्य यजेत्, अग्निर् वै सर्वा देवतास्, देवताभिर् एवास्य देवताः प्रणुदते विष्णुर् यज्ञस्, यज्ञेन यज्ञम्, वाक् सरस्वती वाचा वाचम्, यदि मन्येत प्रति पुरस्ताच् चरन्तीति द्वे पुरोनुवाक्ये कुर्याद् एकां याज्याम्, समम् एव द्वाभ्यां क्रियते ऽत्य् एकया प्रयुङ्क्ते, आग्नावैष्णवं प्रातर् अष्टाकपालं निर्वपेत् सारस्वतं चरुं बार्हस्पत्यं चरुम् आग्नावैष्णवम् एकादशकपालं मध्यंदिने सारस्वतं चरुं बार्हस्पत्यं चरुम् आग्नावैष्णवं द्वादशकपालम् अपराह्णे सारस्वतं चरुं बार्हस्पत्यं चरुं यस्य भ्रातृव्यः सोमेन यजेत, अग्निर् वै सर्वा देवतास्, देवताभिर् एवास्य देवता आप्नोति विष्णुर् यज्ञस्, यज्ञेन यज्ञम्, वाक् सरस्वती वाचा वाचम्, ब्रह्म बृहस्पतिस्, ब्रह्मणैवास्य ब्रह्माप्नोति कपालैश् छन्दांसि पुरोडाशैः सवनानि मैत्रावरुणम् एककपालं निर्वपेत् पयस्यां वा, अनूबन्ध्याम् एवैतेनाप्नोति सैषाध्वरकल्पेष्टिस्, यज्ञम् एवैतयाप्नोति ॥म्स्_२,१।७॥  

  
आग्निमारुतं चरुं निर्वपेद् वृष्टिकामः समान्या मृदश् चरुं च कुर्युः कुम्भं च यस्मिन्न् एवाग्नौ चरुं पचेयुस् तस्मिन् कुम्भं धूपयेयुस्, धूमो वा अस्यामूं गछति नार्चिस् तस्माद् एतं धूपयन्ति न पचन्ति यदा हवींश्य् आसादयेयुर् अथ दक्षिणायां श्रोण्यां कुम्भम् आसाद्योदकेन पूरयेयुस्, यदि पुरा संस्थानाद् वीर्येत, अद्य वर्षिष्यतीति ब्रूयात्, यदि संस्थिते श्वो व्रष्टेति ब्रूयात्, यदि चिरम् इव वीर्येत नाद्धा विद्मेति ब्रूयात्, अग्निर् वा इतो वृष्टिम् ईट्टे मरुतो ऽमुतश् च्यावयन्ति, एते वै वृष्ट्याः प्रदातारस् तान् एव भागधेयेनोपासरत् ते ऽस्मै वृष्टिं प्रयछन्ति मारुतं चरुं निर्वपेत् पयसि प्रैयङ्गवं ग्रामकामो वा पशुकामो वा पृश्नीनां गवां दुग्धे पृश्नीनां गवाम् आज्यं स्यात् तत्रापि गोमूत्रस्याश्चोतयेयुः पृश्निर् वै यद् अदुहत् स प्रियङ्गुर् अभवत्, इयं वै पृश्निर् वाग् वा तस्या वा एतत् पयो यत् प्रियङ्गवः स्वेनैवैनां पयसाछैति प्रियवती याज्यानुवाक्ये भवतः प्रियम् एनं सजातानां करोति द्विपदा च चतुष्पदा च भवतस्, द्विपदश् चैवास्मै चतुष्पदश् च पशून् अवरुन्द्धे यथा वत्स ऊधर् अभ्यायछति वत्सं वा गौर् एवम् एनं सजाता अभ्यायछन्ति मारुतं त्रयोदशकपालं निर्वपेद् यस्य यमौ पुत्रौ गावौ वा जायेयाताम्, निर्वीरतां वै पुरुषो यमो जात आशास्ते ऽपशुतां गौस्, यत् त्रयोदशम्, प्रजापतिर् वै त्रयोदशम्, प्रजापतिम् एवाप्नोति यद् द्वादशं संवत्सरात् तेन यद् गायत्र्य् अनुवाक्या संवत्सरात् तेन यज् जगती याज्या पशुभ्यस् तेन यन् मारुतीष्टिः पशुभ्यस् तेन मारुतं सप्तकपालं निर्वपेद् यत्र विड् राजानं जिज्यासेत्, अगस्त्यस्य कयाशुभीयं सामिधेनीश् च स्युर् याज्यानुवाक्याश् च, अगस्त्यो वै मरुद्भ्य उक्ष्णः प्रौक्षत् तान् इन्द्रायालभत ते वज्रम् आदायाभ्यपतन्, तान् वा एतेनाशमयत् तञ् शमयत्य् एवैतेन सप्तकपालो भवति सप्त हि मरुतस्, विञ् मरुतः स्वेनैवैनान् भागधेयेन शमयति ॥म्स्_२,१।८॥  

  
ऐन्द्रम् एकादशकपालं निर्वपेन् मारुतं सप्तकपालम्, राजन्यं भूतिकामं याजयेत्, ऐन्द्रो वै राजन्यो देवतया मारुती विट्, इन्द्रियेनैवास्मै विशम् उपयुनक्ति, अनुकाम् अस्मै विशम् अविवादिनीं करोति, ऐन्द्रम् एकादशकपालं निर्वपेन् मारुतं सप्तकपालं यः कामयेत विशे च क्षत्राय च समदं कुर्याम् इति, ऐन्द्रस्यैन्द्रीम् अनूच्य मारुत्या यजेत्, मारुतस्य मारुतीम् अनूच्यैन्द्र्या यजेत् स्व एवैभ्यो भागधेये समदं करोति यदि कामयेत, अतुर्मुह्यं स्याद् इति पूर्वार्धे ऽन्यां जनताया गां निदध्याज् जघनार्धे ऽन्याम् अपि ते संगछेते तावद् अतुर्मुह्यं भवति यदि कामयेत कल्पेतेत्य् एते एव हविषी निरुप्य यथायथं यजेत् कल्पते ऽह, ऐन्द्रम् एकादशकपालं निर्वपेन् मारुतं सप्तकपालम् अभिचरन्, उपरिष्टाद् ऐन्द्रस्यावद्येद् अधस्तान् मारुतस्य, उभयत एवैनान् आदीपयति ज्येष्ठतश् च कनिष्ठतश् च, ऐन्द्रम् एकादशकपालं निर्वपेन् मारुतीम् आमिक्षाम्, राजन्यं ग्रामकामं याजयेत्, मध्य आमिक्षायाः पुरोडाशं निधायोभयस्यावद्येत् क्षत्रं वा इन्द्रस्, विण् मरुतस्, विशं वा एतन् मध्यतः प्रविशति पर्यूहम् अवद्यति विशैवैनं पर्यूहति मारुतम् एकविंशतिकपालं निर्वपेद् अभिचरन् देवविशा वै मरुतस्, न वै विशा प्रत्तं घ्नन्ति देवविश एवैनं निर्याच्य स्तृणुते तं बर्हिषदं कृत्वा समया स्फ्येन विहन्यात् ॥  

  
इदम् अहम् अमुष्यामुष्यायणस्येन्द्रवज्रेण शिरश् छिनद्मि ॥ इति, इन्द्रवज्रेनैवास्य शिरश् छिनत्ति, अथ यत् स्फ्यस्, वज्रो वै स्फ्यस्, वज्रेणैवैनं स्तृणुते ॥  

  
     एना व्याघ्रं परिषस्वजानाः सिंहं मृजन्ति महते धनाय ।
  
     महिषं नः सुभ्वं तस्थिवांसं मर्मृज्यन्ते द्वीपिनम् अप्स्व् अन्तः ॥  

  
इति वज्रो वा आपस्, यद् एतद् अप्सुमद् यजुर् भवति वज्रेणैवैनं स्तृणुते ॥म्स्_२,१।९॥  

  
अग्नये पथिकृते ऽष्टाकपालं निर्वपेद् यस्य प्रज्ञातेष्टिर् अतिपद्येत बहिष्पथं वा एष एति यस्य प्रज्ञतेष्टिर् अतिपद्यते, अग्निर् वै देवानां पथिकृत् तम् एव भागधेयेनोपासरत् स एनं पन्थाम् अपिनयति, अनड्वान् दक्षिणा स हि पन्थाम् अपिवहति, अग्नये व्रतपतये ऽष्टाकपालं निर्वपेद् य आहिताग्निः सन् प्रवसेत्, बहु वा एष व्रतम् अतिपादयति य आहिताग्निः सन् प्रवसति व्रत्ये ह्य् अहनि स्त्रियं वोपैति मांसं वाश्नाति, अग्निर् वै देवानां व्रतपतिस् तम् एव भागधेयेनोपासरत् स एनं व्रतम् आलम्भयति, अग्नये व्रतभृते ऽष्टाकपालं निर्वपेद् य आहिताग्निः सन्न् अश्रु कुर्यात्, आनीतो वा एष देवानां य आहिताग्निस् तस्माद् एतेनाश्रु न कर्तवै न हि देवा अश्रु कुर्वन्ति, अग्निर् वै देवानां व्रतभृत्, अग्निम् एतस्य व्रतम् अगन्, तस्माद् एवाधिव्रतम् आलभते, अग्नये यविष्ठायाष्टाकपालं निर्वपेद् अभिचर्यमाणस्, याभिर् एवैनम् इतरः प्रयुक्तिभिर् अभिप्रयुङ्क्ते ता अस्माद् यविष्ठो योयाव, अग्नये वाजसृते ऽष्टाकपालं निर्वपेत् संग्रामे वाजं वा एष सिसीर्षति यः संग्रामं जिगीषति, अग्निर् वै देवानां वाजसृत्, तम् एव भागधेयेनोपासरत् सो ऽस्मै वाजं धावति, अग्नये ऽनीकवते ऽटाकपालं निर्वपेत् संग्रामे यद्र्यग् वा अग्नेर् अनीकम् एति न तत् प्रतिधृषे, अग्निर् एवास्मा अनीकानि जयति विष्णुम् अप्य् आज्यस्य यजेत्, अतो वै विष्णुर् इमांल् लोकान् उदजयत्, विष्णोर् एवोज्जितिम् अन्व् इमांल् लोकान् उज्जयति प्रैभ्यो लोकेभ्यो भ्रातृव्यं नुदते, अग्नये रुद्रवते ऽष्टाकपालं निर्वपेद् यः कामयेत रुद्रायास्य पशून् अपिदध्याम् इति, अग्निर् वै रुद्रस्, रुद्रायैवास्य पशून् अपिदधाति यदि कामयेत शाम्येद् इत्य् अग्नये सुरभिमते ऽष्टाकपालं निर्वपेत्, एषा वा अग्नेर् भेषजा तनूर् यत् सुरभिस्, भेषजम् एवास्मा अकः सुरभिम् एनम् अकः शमयत्य् एव, अग्नये ऽन्नवते ऽन्नादायान्नपतये ऽष्टाकपालं निर्वपेद् यः कामयेत, अन्नवान् अन्नादो ऽन्नपतिः स्याम् इति, अग्निर् वै देवानाम् अन्नवान् अन्नादो ऽन्नपतिस् तम् एव भागधेयेनोपासरत् स एनम् अन्नवन्तम् अन्नादम् अन्नपतिं करोति ॥म्स्_२,१।१०॥  

  
अग्नये रक्षोघ्ने ऽष्टाकपालं निर्वपेद् यो रक्षोभ्यो बिभीयात्, इन्द्रं वै रक्षांस्य् असचन्त सो ऽग्निं प्राविशत् तानि वा एनम् अभिसममृशन्, स एता विप्रुषो ऽजनयत या इमाः स्कूयमानस्य विप्रवन्ते तानि वा अग्निनैवापाहत, अग्निर् वै देवानां रक्षोहा तेनैव रक्षांस्य् अपहते नक्तं याजयेत्, नक्तं वै रक्षांसि प्रेरते यर्ह्य् एव प्रेरते तर्ह्य् एनान्य् अपहते वामदेवस्य पञ्चदश सामिधेनीश् च स्युर् याज्यानुवाक्याश् च वामदेवश् च वै कुसितायी चाजीम् अयाताम् आत्मनोः सा कुसितायी वामदेवरथस्य कूबरम् अछिनत् सापरं न्याप्लवत युगं वा छेत्स्यामीषां वेति सो ऽग्निम् उख्यम् अवैक्षत स एतं मन्त्रम् अपश्यत् ताम् अर्चिर् उदौषत् सार्चिषा दह्यमाना ह्रदं प्राविशत् स वाव कौसितो ह्रदस्, रक्षांसि वै स तेनापाहत तद् रक्षांस्य् एवैतेनापहते, आग्नेयम् अष्टाकपालं निर्वपेद् यो राष्ट्रे स्पर्धेत यो वा कामयेत, अन्नादः स्याद् इति देवाश् च वा असुराश् चास्पर्धन्त तान् गायत्री सर्वम् अन्नं परिगृह्यान्तरातिष्ठत् ते ऽविदुस्, यतरान् वा इयम् उपावर्त्स्यति त इदं भविस्यन्तीति तस्यां वा उभय ऐछन्त तां नाम्नोपैप्सन् ॥  

  
दाभि ॥ इत्य् असुरा आह्वयन् ॥  

  
विश्वकर्मन् ॥ इति देवाः सा नान्यतरांश् चनोपावर्तत तां देवा एतेन यजुषावृञ्जत ॥  

  
ओजो ऽसि सहो ऽसि बलम् असि भ्राजो ऽसि देवानां धाम नामासि विश्वम् असि विश्वायुः सर्वम् असि सर्वायुर् अभिभूः ॥ इति संवत्सरो वै गायत्री संवत्सरो वै तद् अतिष्ठत् संवत्सरं वा एषां तद् अन्नाद्यम् अवृञ्जत तत् संवत्सरम् एवैतद् अन्नाद्यं यजमानो भ्रातृव्यस्य वृङ्क्ते सैषा गायत्रीष्टिस्, अथो आहुस्, राष्ट्रस्य संवर्ग इति ॥म्स्_२,१।११॥  

  
ऐन्द्राबार्हस्पत्यं हविर् निर्वपेद् यो राष्ट्रीयो नेव प्रस्तिङ्नुयात्, अदितिर् वै प्रजाकम् औदनम् अपचत् सोञ्शिष्टम् आश्नात् तं वा इन्द्रम् अन्तर् एव गर्भं सन्तम् अयस्मयेन दाम्नापौम्भत् सो ऽपोब्धो ऽजायत तं वा एतेन बृहस्पतिर् अयाजयद् ऐन्द्राबार्हस्पत्येन तस्य तद् दाम स्वयम् एव व्यपद्यत स इमा दिशो वज्रेणाभिपर्यावर्तत यो राष्ट्रीयो नेव प्रस्तिङ्नुयात् तम् एतेन याजयेद् ऐन्द्राबार्हस्पत्येन परिततो हि वा एष पाप्मना, अथैष न प्रस्तिङ्नोति बृहस्पतये निरुप्यते, इन्द्राय क्रियते सर्वत एवैनं मुञ्चति वज्रेणेमा दिशो ऽभिपर्यावर्तते ॥म्स्_२,१।१२॥  

  
आदित्या भागं वः करिष्याम्य् अमुम् आमुष्यायणम् अवगमयत ॥ इति ब्रूयाद् धविर् निर्वप्स्यन्, स एतम् आदित्यं घृते चरुं निर्वपेत्, आदित्या वा इमाः प्रजास् ता एवोपासरत् ता एनम् अवगमयन्ति सप्ताश्वत्था मयूखा अन्तर्वेदि शयीरन्, तान्त् संस्थिते रथवाहनस्य मध्यमेषायाम् अतिहन्यात् ॥  

  
इदम् अहम् आदित्यान् बध्नाम्य् आमुष्यावगमः ॥ इति, आदित्यान् वा एतद् बध्नाति त एनं मोक्षमाणा अवगमयन्ति विशो वीर्यम् अपाक्रामत् तद् अश्वत्थं प्राविशत् स तेन वीर्येण भर्भराभवत् तद् विश एवैतेन वीर्यम् अवरुन्द्धे यदि सप्तसु नावगच्छेद् इध्मे तान् अपि कृत्वैतद् एव हविर् निर्वपेत्, आदित्या वा इमाः प्रजास् ता एवोपासरत् ता एनम् अवगमयन्ति यद्य् एव सप्तसु त्रिर् वै सप्त सप्तादित्यास् तान् एवोपासरत् ता एनम् अवगमयन्ति यद्य् एकतयीषु द्वयीषु वावगछेद् अपरोधुका एनं स्युस्, अथ यत् सर्वास्व् अवगछति तथा हानपरोध्यो ऽवगछति स यदावगछेद् अथादित्येभ्यो धारयद्वद्भ्यो घृते चरुं निर्वपेत्, आदित्या वा अपरोद्धारस्, आदित्या अवगमयितारस् त एनं दाध्रति ॥  

  
अदिते ऽनुमन्यस्व सत्याशीर् इह मनः ॥ इति निरुद्धस्य राज्ञः पदम् आददीत तद् यः पुरस्ताद् ग्राम्यवादीव स्यात् तस्य सभाया अभिवातं परीत्य विध्वंसयेयुः ॥  

  
प्रेत मरुतः स्वतवस एना विश्पत्यामुं राजानम् अभि ॥ इति तस्य गृहाद् व्रीहीन् आहरेयुस् तांस् त्रेधा विचिनुयात्, ये कृष्णास् तान् कृष्णाजिन उपनह्य निदध्यात्, ये शुक्लास् तम् आदित्यं घृते चरुं निर्वपेत्, अदित्या वा इमाः प्रजास् ता एवोपासरत् ता एनम् अवगमयन्ति, अथ येभ्यो ऽधि विचिनुयात् तान् उदङ् परेत्य वल्मीकवपाम् उद्रुज्य जुहुयात् ॥  

  
     यद् अद्य ते घोर आसन् जुहोम्य् एषां बन्धानां प्रमोचनाय ।
  
     यां त्वा जनो भूमिर् इति प्रमन्दते निरृतिं त्वाहं परिवेद विश्वतः ॥ इति निरृतिगृहीतो वा एष यो निरुद्धस्, निरृत्या एवैनं तेन मुञ्चति, एतद् वै विशम् अवागन्, अथ वा अस्य राज्यम् अन्वगतम्, तद् यो ऽमी कृष्णा व्रीहयस् तं वारुणं घृते चरुं निर्वपेत्, वरुणो वै देवानां राजा स राज्यस्यावगमयिता तम् एव भागधेयेनोपासरत् स एनं राज्यम् अवगमयति, एतद् वै नानाविश्यम् उभयीम् एवैतेन विशम् अवगछति दैवीं च मानुषीं च ॥म्स्_२,२।१॥  
  
[पगे इइ,१६]
  
सौर्यं घृते चरुं निर्वपेञ् शुक्लानां व्रीहीणां ब्रह्मवर्चसकामः शतमानो रुक्मो रजतो ऽधस्तात् स्यात्, शतमानो रुक्मो हरित उपरिष्टात्, इह वा असा आदित्य आसीत् तम् आभ्यां परिगृह्योपरिष्टाद् आसां प्रजानां न्यदधुस्, उपरिष्टाद् वा असा आदित्य इमाः प्रजा अधिषद्यात्ति, इयं वै रजतासौ हरिणी, आभ्याम् एवैनं परिगृह्योपरिष्टाद् आसां प्रजानां निदधाति, उपरिष्टाद् इमाः प्रजा अधिषद्यात्ति पञ्च कृष्णलान्य् अपि प्रयाजेषु जुहुयात्, एतैर् वा असा आदित्य इमान् पञ्च ऋतून् अनु तेजस्वी, इमा एवैनं पञ्च दिशो ऽनु तेजस्विनं करोति प्राजापत्यं घृते चरुं निर्वपेञ् शतकृष्णलम् आयुष्कामस्, देवा असुरान् हत्वा मृत्योर् अबिभयुस् ते देवाः प्रजापतिम् एवोपाधावन्, तान् वा एतया प्रजापतिर् अयाजयत् ततो देवा अमृतत्वम् अगछन्, अमृतं वै हिरण्यम् अमृतम् आयुस्, अमृतेनैवैष्व् अमृतम् आयुर् आप्त्वादधात्, य आयुष्कामः स्यात् तम् एतया याजयेत्, एतद् वै मनुष्यस्यामृतत्वं यत् सर्वम् आयुर् एति, अमृतं वै हिरण्यम् अमृतम् आयुस्, अमृतेनैवास्मिन्न् अमृतम् आयुर् आप्त्वा दधाति तेन स सर्वम् आयुर् एति न पुरायुषः प्रमीयते शतकृष्णलो भवति शतायुर् वै पुरुषः शतवीर्यस्, आयुर् एव वीर्यम् आप्नोति चत्वारिचत्वारि कृष्णलान्य् अवद्यति समृद्ध्यै सर्वं ब्रह्मणे परिहर्तवा आह सर्वं ब्रह्मणि यज्ञं प्रतिष्ठापयति सर्वम् अस्मिन् ब्रह्मा वीर्यं दधाति, अथो ब्रह्म वै ब्रह्मा ब्रह्मणैवास्मिन् ब्रह्मायुर् दधाति ॥म्स्_२,२।२॥  

  
बार्हस्पत्यं चरुं निर्वपेत् पुरोधाकामस् तस्य बार्हस्पत्ये ज्योतिष्मती याज्यानुवाक्ये स्याताम्, ब्रह्म वै बृहस्पतिस्, बार्हस्पत्यो ब्राह्मणो देवतया स्वाम् एव देवतां पुरोधाया उपासरत् स्वैनं देवता पुरोधां गमयति यद् वै लेलायद् वीव भाति तज् ज्योतिस् तस्माज् ज्योतिष्मती यदि नेव पुरोधां गछेद् ऐन्द्राबार्हस्पत्यं हविर् निर्वपेत्, ब्रह्म चैव क्षत्रं च सयुजा अकर्, ताजग् एनं पुरोदधते बार्हस्पत्यं चरुं निर्वपेत् पयसि ग्रामकामो वा पशुकामो वा तस्य बार्हस्पत्ये गणवती याज्यानुवाक्ये स्याताम्, यो बहुपुरुष्टस् तस्य गृहात् क्षीरम् आहरेयुः स्यात् स्वासां गवां दुग्धम्, स्याद् उदकम्, पुष्टिर् एवैषा संभ्रियते ब्रह्म वै बृहस्पतिस्, बृहस्पतिश् छन्दांसि छन्दोभिर् बृहस्पतिर् गणी स्वां वा एतद् देवतां भूयिष्ठेनार्पयति सजातैर् एनं गणिनं करोति ब्राह्मणस्पत्यं चरुं निर्वपेत् संग्रामे तस्य ब्राह्मणस्पत्ये वीरवती वयस्वती याज्यानुवाक्ये स्याताम्, छदिर् दर्शे याजयेत्, उद्बर्हिः प्रस्तरः स्यात्, बाणवन्तः परिधयस्, वयांसि परं ग्रामम् आविशन्ति तथा विज्ञेयम्, जेष्यामा इति ब्रह्म वै ब्रह्मणस्पतिस्, ब्रह्मैवोपासरत्, ब्राह्मणस्पत्यं चरुं निर्वपेद् यत्र कामयेत ब्रह्मबलं स्याद् इति तस्य ब्राह्मणस्पत्ये मरुत्वती याज्यानुवाक्ये स्याताम्, ब्रह्म वै ब्रह्मणस्पतिस्, विण् मरुतस्, ब्रह्मणि वा एतद् विशम् अधि विनाशयति द्रढिम्ने ऽशिथिरत्वाय ॥म्स्_२,२।३॥  
लेलायद् : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  

  
बार्हस्पत्यं चरुं निर्वपेद् गार्मुतं पशुकामः प्रजापतिः पशून् असृजत ते ऽस्मात् सृष्टाः पराञ्च आयन्, तान् बृहस्पतिश् चान्वैताम्, ते यत्रावसंस् ततः शक्नो गर्मुद् अजायत तं वा अब्रवीत्, अनेन मा याजयेति तेन वा एनम् अयाजयत् तं पशव उपावर्तन्त यः पशुकामः स्यात् तम् एतेन याजयेत्, उप हैनं पशवा आवर्तन्ते यदा हि स तम् एतेनायाजयद् अथ तं पशव उपावर्तन्त सौमापौष्णं चरुं निर्वपेद् गार्मुतं पशुकामः प्रजापतिः पशून् असृजत ते ऽस्मात् सृष्टाः पराञ्च आयन्, तेषां पूषणम् अधिपाम् अकरोत् ते यत्रावसंस् ततः शक्नो गर्मुद् अजायत तं वा आहरत्, अनेन मे प्रतिष्ठेति स सोमो ऽब्रवीत्, मम वा अकृष्टपच्यम् इति तं सौमापौष्णं निरवपत् तं पशव उपावर्तन्त यः पशुकामः स्यात् तम् एतेन याजयेत्, उप हैनं पशवा आवर्तन्ते यदा हि स तम् एतेनायाजयद् अथ तं पशव उपावर्तन्त सोमो वै रेतोधाः पूषा पशूनां प्रजनयिता सोम एवास्मै रेतो दधाति पूषा पशून् प्रजनयति प्राजापत्यं चरुं निर्वपेद् गार्मुतं पशुकामः पृश्नीनां गवां दुग्धे पृश्नीनां गवाम् आज्यं स्यात् तत्रापि गोमूत्रस्याश्चोतयेयुः पृश्निर् वै यद् अदुहत् स गर्मुद् अभवत्, इयं वै पृश्निर् वाग् वा तस्या वा एतञ् शिरो यद् गर्मुतस् तस्माद् एतद् आण्डम् इव पीयूष इव तं प्राजापत्यं चरुं निर्वपेत् पशुकामः प्राजापत्या वै पशवः प्रजापतिः पशूनां प्रजनयिता तम् एव भागधेयेनोपासरत् सो ऽस्मै पशून् प्रजनयति वास्त्वमयं रौद्रं चरुं निर्वपेद् यत्र रुद्रः प्रजाः शमायेत वास्तोर् वै वास्त्वं जातम्, वास्त्वमयं खलु वै रुद्रस्य स्वेनैवैनं भागधेयेन शमयति तया निषादस्थपतिं याजयेत् सा हि तस्येष्टिः कूतं दक्षिणा कर्णो वा गर्दभः ॥म्स्_२,२।४॥  

  
परमेष्ठिने द्वादशकपालं निर्वपेद् यः कामयेत परमेष्ठी स्याम् इति परमेष्ठी वा एष देवानां यः परमेष्ठी परमेष्ठी राजन्यो मनुष्याणाम्, तम् एव भागधेयेनोपासरत् स एनं परमेष्ठिनं करोति तस्मै धनुश् च तिस्रश् च प्रयछेत् ॥ अग्निष् टे तेजः प्रयछत्व् इन्द्र इन्द्रियं पित्र्यां बन्धुताम् ॥ इति, अग्निर् एवास्मै तेजः प्रयछति, इन्द्रं इन्द्रियं पित्र्यां बन्धुताम्, वैश्वदेवं द्वादशकपालं निर्वपेद् भ्रातृव्यवान्, तं बर्हिषदं कृत्वा समया स्फ्येन व्य्·हेत् ॥ इदम् अहं मां चामुं च व्य्·हामि ॥ इति यं द्विष्यात् तम्, यद् अधो ऽवमृद्येत यच् च स्फ्य आश्लिष्येत् तद् विष्णव उरुक्रमायावद्येत्, विष्णुर् एवैना अन्तरा विक्रमते तं पुनः समूहेत् ॥ इदम् अहं मां चामुं च समूहामि ॥ इति यो ऽस्य प्रियः स्यात् तम्, वैश्वदेवीर् वा इमाः प्रजास् ताभिर् एवेतरं व्यूहति ताभिर् आत्मानं समूहति, इन्द्राण्यै चरुं निर्वपेत् सेनायाम् उत्तिष्ठन्त्याम्, सेना वा इन्द्राणी ब्रह्मणैवैनां पुरस्तान् मुखतो जित्यै संश्यति बल्बजा अपीध्मे स्युः शक्नो वा एते ऽध्युत्थितास्, न्यायेनैवैनाम् अभिनयति यत् तस्यां सेनायां विन्देत सा दक्षिणा वाचस्पतये चरुं निर्वपेञ् श्रीकामस्, यो वै वाचो ऽध्यक्षः स वाचस्पतिस् तञ् श्रीकरणम् एवैतत् ॥म्स्_२,२।५॥  

  
अग्नये वसुमते सतीनानाम् अष्टाकपालं निर्वपेत् सोमाय रुद्रवते श्यामाकं चरुम् इन्द्राय मरुत्वते नैवारम् एकादशकपालम्, वरुणायादित्यवते यवमयं चरुम्, देवा अन्योन्यस्य श्रैष्ठ्ये तिष्ठमानाश् चतुर्धा व्युदक्रामन्, अग्निर् वसुभिः सोमो रुद्रैर् इन्द्रो मरुद्भिर् वरुण आदित्यैस् तान् वा एतया बृहस्पतिर् अयाजयत् संज्ञान्या, अत इन्द्रम् एवाभिसमावर्तन्त, इन्द्रम् अभिसमजानत तद् य एतया यजते तम् एवाभिसमावर्तन्ते तम् अभिसंजानते तद् आहुस्, ऐन्द्र एकादशकपालः कार्या इति, इन्द्रं हि ते ऽभिसमावर्तन्त, इन्द्रम् अभिसमजानत ॥  
श्रैष्ठ्ये : ड़्न् एमेन्देद्। एद्।: श्रीष्टे। च्ड़्। ३।७।१०:९०।१  
  
[पगे इइ,२०]
  
     संज्ञानं नो दिवा पशोः संज्ञानं नक्तम् अर्वतः ।
  
     संज्ञानं नः स्वेभ्यः संज्ञानम् अरणेभ्यः संज्ञानम् अश्विना युवम् इहास्मभ्यं नियछतम् ॥  

  
     सम् इन्द्र राया सम् इषा रभेमहि सं वाजैः पुरुश्चन्द्रैर् अभिद्युभिः ।
  
     सं देव्या प्रमत्या वीरशुष्मया गोअग्रयाश्ववत्या रभेमहि ॥  
गोअग्रयाश्ववत्या : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  

  
     इन्द्रवायू सुसंदृशा सुहवेह हवामहे ।
  
     यथा नः सर्वा इज् जनः संगमे सुमना असत् ॥  

  
     सं वो मनांसि सं व्रता सम् आकूतीर् अनंसत ।
  
     अमी ये विव्रताः स्थ तान् वः संनमयामसि ॥  

  
     समाना वा आकूतानि समाना हृदयानि वः ।
  
     समानम् अस्तु वो मनो यथा वः सुसहासति ॥  

  
     समानो मन्त्रः समितिः समानी समानं व्रतं सह चित्तम् एषाम् ।
  
     समानं क्रतुम् अभिमन्त्रयध्वं समानेन वो हविषा जुहोमि ॥  

  
     संगछध्वं संजानीध्वं सं वो मनांसि जानताम् ।
  
     देवा भागं यथा पूर्वे संजानाना उपासते ॥म्स्_२,२।६॥  

  
आग्नेयम् अष्टाकपालं निर्वपेत् सावित्रं चरुं वायव्यां यवागूं प्रतिधुग् वा भौमम् एककपालं यस्य हिरण्यं नश्येद् यो वा हिरण्यं विन्देत्, अग्निर् वा अग्रे हिरण्यम् अविन्दत् स सवित्रामन्त्रयत न खलु वै किंचन वायुनानभिगतम् अस्ति, अस्यां वै स तद् अविन्दत्, वित्त्या एवाग्नेयः प्रसवाय सावित्रस्, अभिनीत्यै वायव्या, अथ यद् भौमस्, अस्यां हि स तद् अविन्दत्, एते वै प्रदातारस् तान् एव भागधेयेनोपासरत् ते ऽस्मै प्रयछन्ति स यदा विन्देद् अथैतेभ्य एव निर्वपेत्, यैर् एवाविन्दत् तान् भागिनः करोति, अहिंसायै प्रजापतिर् वै सोमाय राज्ञे दुहितॄर् अददान् नक्षत्राणि स रोहिण्याम् एवावसन् नेतरासु ता अनुपेयमानाः पुनर् अगछन्, तं राजयक्ष्मेणाग्रहयत् स निरस्रवत् तस्माद् राजयक्ष्मगृहीतो निःस्रवति स वै प्रजापतिम् एवोपाधावत् तं प्रजापतिर् अब्रवीत्, ऋतं ब्रूहीति स ऋतम् अब्रवीत्, यथा सर्वास्व् एव समावद् वसानीति तस्माद् एष सर्वास्व् एव समावद् वसति तस्मै वै प्रजापतिः प्रायश्चित्तिम् ऐछत् तस्मा अमावास्यायां वैश्वदेवं चरुं निरवपत् तेनास्मै प्रायश्चित्तिम् अविन्दत् सो ऽमुम् आप्यायमानम् अन्वाप्यायत वसीयान् अभवत्, यो राजयक्ष्मगृहीतः स्यात् तस्मा अमावास्यायां वैश्वदेवं चरुं निर्वपेत्, एतेन वै स तस्मै प्रायश्चित्तिम् अविन्दत् तेनैवास्मै प्रायश्चित्तिं विन्दति, अमुम् एवाप्यायमानम् अन्वाप्यायते वसीयान् भवति ॥म्स्_२,२।७॥  

  
प्रजापतिर् वै देवेभ्यो भागधेयानि व्यकल्पयत् स इन्द्रो ऽब्रवीत्, यद् अतिरिच्यते तन् ममेति तद् वा इन्द्रियम् एवात्यरिच्यत तद् इमांल् लोकान् ऊर्ध्वम् अनूदश्रयत तन् नैकेनाप्नोत्, न द्वाभ्याम्, तत् तृतीयेनाप्त्वावारुन्द्ध यत् त्रयः पुरोडाशा भवन्ति, एभ्यो वा एतल् लोकेभ्य इन्द्रियं वीर्यम् आप्त्वावरुन्द्धे, उत्तरौत्तरः पुरोडाशो ज्यायान् भवति, उत्तर उत्तरो हि लोको ज्यायान् इन्द्राय राज्ञे प्रथमस्, इन्द्राय स्वराज्ञे मध्यमस्, इन्द्रायाधिराजायोत्तमस्, एतानि वै सर्वाणीन्द्रो ऽभवद् राज्यं स्वाराज्यम् आधिराज्यम् एतानि सर्वाणि भवति य एतैर् यजते सर्वम् एतद् भवति य एवं वेद प्रथमाम् अनूच्य मध्यमया यजेत्, मध्यमाम् अनूच्योत्तमया यजेत्, उत्तमाम् अनूच्य प्रथमया यजेत्, एवम् अस्य सर्वा अनुवाक्या भवन्ति सर्वा याज्यास्, एषां लोकानां प्रतिप्रज्ञात्यै, अथो अनुसंतत्यै, इन्द्राय घर्मवते सूर्यवता एकादशकपालं निर्वपेत् तेजस्कामस् तेजो वै घर्मस् तेजः सूर्यस् तेज एवावरुन्द्धे, इन्द्रायेन्द्रियवता एकादशकपालं निर्वपेत् पशुकामस्, इन्द्रियं वै पशवस्, इन्द्र इन्द्रियस्य प्रदाता तम् एव भागधेयेनोपासरत् सो ऽस्मा इन्द्रियं पशून् प्रयछति ॥म्स्_२,२।८॥  
एतल् : ड़्न् एमेन्देद्। एद्।: एतं  

  
इन्द्रायार्कवते ऽश्वमेधवता एकादशकपालं निर्वपेत्, निरुद्धं याजयेत्, अन्तं वा एष गतो यो निरुद्धस्, अन्तो ऽर्कस्, अन्तो ऽश्वमेधस्, अन्तेनैवास्मा अन्ते कल्पयति वशा दक्षिणा वशं मा नयाद् इति, इन्द्रायार्कवते ऽश्वमेधवता एकादशकपालं निर्वपेद् यः कामयेत जने म ऋध्येतेति, अन्तो वा एषा ऋद्धीनां यज् जनस्, अन्तो ऽर्कस्, अन्तो ऽश्वमेधस्, अन्तेनैवास्मा अन्ते कल्पयति वशा दक्षिणा वशं मा नयाद् इति, इन्द्रायार्कवते ऽश्वमेधवता एकादशकपालं निर्वपेद् गतश्रीस्, यदा वै श्रियो ऽन्तं गछत्य् अथ पापीयान् भवति, अन्तो ऽर्कस्, अन्तो ऽश्वमेधस्, अन्तम् एवालब्ध न पापीयान् भवति, इन्द्रायार्कवते ऽश्वमेधवता एकादशकपालं निर्वपेद् यः कामयेत महायज्ञो मोपनमेद् इति, एते वा इन्द्रस्य यज्ञिये तन्वौ यद् अर्कश् चाश्वमेधश् च ते एवालब्ध ताभ्यां महायज्ञम् आलभते, इन्द्राय घर्मवते सूर्यवता एकादशकपालं निर्वपेत्, इन्द्राय मन्युमते मनस्वता एकादशकपालम् इन्द्रायेन्द्रियवता एकादशकपालम् इन्द्रायार्कवते ऽश्वमेधवता एकादशकपालम्, भूतिकामं याजयेत्, इदं वा इन्द्रस्य घर्मश् च सूर्यश् च, इदम् अस्य मन्युश् च मनश् च, इदम् अस्येन्द्रश् चेन्द्रियं च, इदम् अस्यार्कश् चाश्वमेधश् च, एतानि वै सर्वाणीन्द्रो ऽभवत्, एतानि सर्वाणि भवति य एतैर् यजते सर्वम् एतद् भवति य एवं वेद ॥म्स्_२,२।९॥  

  
इन्द्रायांहोमुचा एकादशकपालं निर्वपेत्, आमयाविनं यजयेत्, एषा वा इन्द्रस्य भेषजा तनूर् यद् अंहोमुक् तम् एव भागधेयेनोपासरत् स एनम् अंहसो मुञ्चति, इन्द्राय त्रात्र एकादशकपालं निर्वपेद् यो ज्यान्या मारणाद् अपरोधाद् वा बिभीयात्, इन्द्रो वै त्राता, इन्द्रो ऽपरोद्धा तम् एव भागधेयेनोपासरत् स एनं त्रायते, इन्द्रायान्वृजवा एकादशकपालं निर्वपेज् ज्येष्ठबन्धुस्, इन्द्रियं वै ज्येष्ठबन्धुस्, इन्द्रियेणैवैनान् अन्वृजून् कुरुते, इन्द्राय प्रबभ्रायैकादशकपालं निर्वपेत् संग्रामे प्रवभ्रो वा इन्द्रो वृत्राय वज्रं प्राहरत् प्रबभ्र एवैभ्यो वज्रं प्रहरति, इन्द्राय वैमृधायैकादशकपालं निर्वपेत् संग्रामे मृधो वा एष विहन्ति यः संग्रामं जयति मृध एव विहते, इन्द्रायाभिमातिघ्न एकादशकपालं निर्वपेत् संग्रामे, अभिमातीर् वा एष हन्ति यः स्माग्रामं जयति, अभिमातीर् एव हते, इन्द्रायाभिमातिषाहा एकादशकपालं निर्वपेद् यः कामयेत विषहेय, अभयं मे स्याद् इति, इन्द्रो वै वृत्राय वज्रम् उदयछत् तं दानवा नान्वमन्यन्त तम् एतेन भागधेयेनान्वमन्यन्त ततो वै सो ऽभिमातीर् अहन् वृत्रम् अहन् वृत्रं खलु वा एष हन्ति यः संग्रामं जयति तद् वार्त्रघ्नम् एवैतत् ॥म्स्_२,२।१०॥  
वैमृधायैकादशकपालं : ड़्न् एमेन्देद्। एद्।: वै मृधायैकादशकपालं  

  
ऐन्द्रम् एककपालं निर्वपेत्, निरुद्धं याजयेत्, आ प्रेहि परमस्याः परावता इति याज्यानुवाक्ये स्याताम्, परावतं वा एष गतो यो निरुद्धः परावत एवैनम् अध्य् आप्त्वावगमयति, ऐन्द्रं त्रयोदशकपालं निर्वपेत्, निरुद्धं याजयेत्, अतिरिक्तं वै त्रयोदशम् अतिरिक्तो निरुद्धस्, अतिरिक्ताद् एवैनम् अतिरिक्तम् आप्त्वावगमयति, इन्द्राय वज्रिणा एकादशकपालं निर्वपेत्, इन्द्राय वृत्रघ्न एकादशकपालम् इन्द्राय वृत्रतूरा एकादशकपालं यस्य भ्रातृव्यः सोमेन यजेत वज्रं वा एष भ्रातृव्यायोञ्श्रयति यः सोमेन यजते यद् वज्रिणे वज्रेणैवास्य वज्रं स्तृणुते यद् वृत्रघ्ने भ्रातृव्यो वै वृत्रस्, हन्त्य् एवैनम्, यद् वृत्रतूरे भ्रातृव्यो वै वृत्रस् तरत्य् एवैनम् इन्द्राय क्षेत्रंजयायैकादशकपालं निर्वपेद् यः क्षेत्रे पशुषु वा विवदेत, इन्द्रो वै देवानां क्षेत्रंजयस् तम् एव भागधेयेनोपासरत् सो ऽस्मै क्षेत्रं पशून् जयति, इन्द्रायाधिराजायैकादशकपालं निर्वपेद् यत्र राजानः सदृशा इव स्युस्, इन्द्रो वै देवानाम् अधिराजस् तम् एव भागधेयेनोपासरत् स एनम् आधिराज्यं गमयति ॥म्स्_२,२।११॥  

  
इन्द्राय मन्युमते मनस्वता एकादशकपालं निर्वपेत् संग्रामे मन्युना वै वीर्यं क्रियत इन्द्रियेण जयति वीर्यं चैवैष्व् इन्द्रियं च जित्यै दधाति मन्यवे चरुं निर्वपेत् संग्रामे मन्युना वै वीर्यं क्रियते वीर्यम् एवैषु जित्यै दधाति यं जीवग्राहं गृह्णीयुस् तं विकृन्तेयुस्, मन्योः स्विद् एव सत्यम् अकर् इन्द्राय मनस्वता एकादशकपालं निर्वपेद् यः कामयेत पुन्यः स्याम् अनाधृष्य इति मनो वै श्रीस् त्विषिः श्रियम् एवास्मिंस् त्विषिं दधाति संवत्सरं नु पुरा मनसो न कीर्तयेत् संवत्सरेण वा अनाप्तम् आप्यते संवत्सरेणैवास्मा आप्त्वा श्रियं त्विषिं दधाति ॥म्स्_२,२।१२॥  

  
यस्य सान्नाय्यं चन्द्रमा अभ्युदियाद् ये पुरोडाश्याः स्युस् तांस् त्रेधा कुर्यात्, ये मध्यमास् तम् अग्नये दात्रे ऽष्टाकपालं निर्वपेत्, ये स्थविष्ठास् तम् इन्द्राय प्रदात्रे दधंश् चरुम्, ये क्षोदिष्ठास् तं विष्णवे शिपिविष्टाय शृते चरुम् अग्निर् वै मध्यमस्य दाता, इन्द्रो ज्येष्ठस्य प्रदाता, अथ यत् क्षोदिष्ठं तञ् शिपिविष्टम्, तद् आप्नोति पशून् एव सोमो वा एतस्यातिरिच्यते यस्य सान्नाय्यं चन्द्रमा अभ्युदेति स वै पशून् एवाभ्यतिरिच्यते यः पशुकामः स्यात् सो ऽमावास्याम् इष्ट्वा वत्सान् अपाकुर्यात्, ये पुरोडाश्याः स्युस् तांस् त्रेधा कुर्यात्, ये क्षोदिष्ठास् तम् अग्नये सनिमते ऽष्टाकपालं निर्वपेत्, ये मध्यमास् तं विष्णवे शिपिविष्टाय शृते चरुम्, ये स्थविष्ठास् तम् इन्द्राय प्रदात्रे दधंश् चरुम् अग्निर् एवास्मै तद् विन्दति यद् इह विष्णुस् तद् यद् अन्तरिक्षस्, इन्द्रस् तद् यद् दिवि सत्वानो गा इछन्ति यद् एते तण्डुला विभाज्यन्ते सत्वानो वा एत एष्टारस्, अभिरोद्धार एव, आग्नेयम् अष्टाकपालं निर्वपेद् गतश्रीस् तस्य गौर् धेनुर् दक्षिणा स प्राङ् प्रयाय वैष्णवं त्रिकपालम्, तस्य वडबा धेनुर् दक्षिणा स प्राङ् प्रयाय गिरिं गत्वापो वा प्रजापत्यं घृते चरुम्, तस्य पुरुषी धेनुर् दक्षिणा यद् आग्नेय इमां तेनाक्रमते यद् वैष्णवो ऽन्तरिक्षं तेन यत् प्राजापत्यो ऽमुं तेन लोकम्, यत् प्राङ् प्रयात्य् अभि स्विद् एवाक्रमीत्, यद् गिरिं गछत्य् अपो वान्तं स्विद् एवागन् यत् तिस्रो धेनवो दक्षिणा त्रयो वा इमे लोकास्, इमान् अस्मै लोकान् धेनुर् अकर् इमान् अस्मै लोकान् प्रदापयति प्रत्तान् ह वा अस्मा इमांल् लोकान् दुहे य एवं वेद सौमेन्द्रं चरुं निर्वपेञ् श्यामाकं सोमवामिने, इन्द्रो वै त्वष्टुः सोमम् अपिबद् अनुपहूयमानस् तस्योर्ध्वः सोमपीथो ऽपतत् ते श्यामाका अभवन्त् सोमपीथेन वा एष व्यृध्यते यः सोमं वमिति यत् सौम्यः सोमपीथेनैवैनं समर्धयति, इन्द्रियेण वा एष वीर्येण व्यृध्यते यः सोमं वमिति यद् ऐन्द्रस्, इन्द्रियेणैवैनं वीर्येण समर्धयति शिथिर इव हि वा एतस्य सोमपीथस्, अथैष सोमं वमिति यञ् श्यामाकतण्डुलैः श्रीणाति सोमपीथस्य धृत्यै ॥म्स्_२,२।१३॥  
इह : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  

  
आग्नेयम् अष्टाकपालं निर्वपेन् मैत्रावरुणीं पयस्याम् आमयाविनं याजयेत्, ऋद्ध्या एवाग्नेयस्, अथो अस्थन्वन्तम् एवैनं कृत्वा प्रतिष्ठापयति, ईश्वरा वै पयस्या ऋते पशोर् अशान्ता निर्मृजः पशुर् अप्य् आलभ्यः शन्त्या अनिर्मार्गाय, एते वै पशवो यद् व्रीहयश् च यवाश् च यद् व्रीहिमयः पुरोडाशो भवति तेनैव पशुर् आलभ्यते शान्त्या अनिर्मार्गाय मैत्रावरुणी ब्राह्मणस्य स्यात्, मैत्रावरुणो हि ब्राह्मणो देवतया, ऐन्द्रवारुणी राजन्यस्य स्यात्, ऐन्द्रवारुणो हि राजन्यो देवतया, आग्निवारुणी वैश्यस्य स्यात्, अग्निर् वै सर्वा देवतास्, अत्र वैश्यस्यापि देवता, आमयाविनं याजयेत् स्वाम् एव देवतां प्रायश्चित्त्या उपासरत्, वरुणगृहीतो वा एष य आमयावी वरुणाद् एवैनं तेन मुञ्चति पयो वै पुरुषः पय एतस्यामयति पयसैवास्य पयो निष्क्रीणाति यद् व्यूहति विकृत्य हि शल्यं मध्यतो निर्हरन्ति तद् यक्ष्मं वावास्यैतन् मध्यतो निर्हरन्ति, अथ यत् पुनः समुह्याग्नये समवद्यति यथा शल्यं निर्हृत्योष्णीषेण वेष्टयन्त्य् एवं तद् भूतिकामं याजयेत् स्वाम् एव देवतां प्रायश्चित्त्या उपासरत्, वरुणगृहीतो वा एष यो भूतिकामस्, वरुणाद् एवैनं तेन मुञ्चति पयो वै पुरुषः पय एष इछति यो भूतिम् इछति पयसैवास्मै पयो ऽवरुन्द्धे यद् व्यूहति यज्ञस्य गोपीथाय, अथ यत् पुनः समूहति भूत्यैवैनं समूहति ग्रामकामं याजयेत् स्वाम् एव देवतां प्रायश्चित्त्या उपासरत्, वरुणगृहीतो वा एष यो ग्रामकामस्, वरुणाद् एवैनं तेन मुञ्चति पयो वै पुरुषः पय एष इछति यो ग्रामम् इछति पयसैवास्मै पयो ऽवरुन्द्द्धे यद् व्यूहति यज्ञस्य गोपीथाय, अथ यत् पुनः समूहति ग्रामेणैवैनं समूहति, एककपालान् जुहोति, अत्रात्र वै वरुणस्य पाशास् तत एनं मुञ्चति यन् नाना जुहुयाद् विकर्षः स यज्ञस्य, अग्नौ सर्वे होतव्याः समृद्ध्यै ॥  

  
या वां मित्रावरुणा ओजस्या तनूस् तया वां विधेम तयेमम् अमुं मुञ्चतम् अंहसस्, या वां मित्रावरुणौ सहस्या तनूस् तया वां विधेम तयेमम् अमुं मुञ्चतम् अंहसस्, या वां मित्रावरुणौ यातव्या तनूस् तया वां विधेम तयेमम् अमुं मुञ्चतम् अंहसस्, या वां मित्रावरुणौ रक्षस्या तनूस् तया वां विधेम तयेमम् अमुं मुञ्चतम् अंहसस्, या वां मित्रावरुणा ओजस्या सहस्या यातव्या रक्षस्या तनूस् तया वाम् अविधाम तयेमम् अमुम् अमौक्तम् अंहसस्, यस् ते राजन् वरुण देवेषु पाशस् तं त एतेनावयजे तस्मै ते स्वाहा यस् ते राजन् वरुणान्ने पाशस् तं त एतेनावयजे तस्मै ते स्वाहा यस् ते राजन् वरुण द्विपात्सु चतुष्पात्सु पशुषु पाशस् तं त एतेनावयजे तस्मै ते स्वाहा यस् ते राजन् वरुणौषधीषु वनस्पतिष्व् अप्सु पृथिव्यां दिक्षु पाशस् तं त एतेनावयजे तस्मै ते स्वाहा ॥  

  
एते वै वरुणस्य पाशास् तत एनं मुञ्चति ॥म्स्_२,३।१॥  

  
वैश्वदेवं चरुं निर्वपेद् भ्रातृव्यवान् देवाश् च वा असुराश् चास्पर्धन्त ते देवाः संग्रहणेनायजन्त ते यत् किंचासुराणां स्वम् आसीत् तत् समगृह्णन् मनांसि वावैषां तत् समगृह्णन्, ते ऽमनसः पराभवन् भ्रातृव्यवान् यजेत मनोग्रहणं वा एतत्, मनांसि वा एतद् भ्रातृव्याणां संगृह्णाति ते ऽमनसः पराभवन्ति ग्रामकामो यजेत मनोग्रहणं वा एतत्, मनांसि वा एतत् सजातानां संगृह्णाति ते ऽस्मान् मनोगृहीता नापयन्ति सर्वेषां सजातानां गृहाद् आज्यम् आहरेयुस्, यावताम् एव कियतां च गृहाद् आज्यम् आहरन्ति तेषां सर्वेषां मनांसि संगृह्णाति ते ऽस्मान् मनोगृहीता नापयन्ति, आमनेन जुहोति, आमनस एवैनान् करोति ॥  

  
आमनस्य देव ये सजाताः समनसस् तान् अहं कामये हृदा ते मां कामयन्तां हृदा तान् मा आमनसस् कृधि स्वाहा, आमनस्य देव ये पुत्राः समनसस् तान् अहं कामये हृदा ते मां कामयन्तां हृडा तान् मा आमनसस् कृधि स्वाहा, आमनस्य देव याः स्त्रियः समनसस् ता अहं कामये हृदा ता मां कामयन्तां हृदा ता मा आमनसस् कृथि स्वाहा, आमनस्य देव ये पशवः समनसस् तान् अहं कामये हृदा ते मां कामयन्तां हृदा तान् मा आमनसस् कृधि स्वाहा ॥  
  
[पगे इइ,२९]
  
एते वै सजाताः सजाता इव पुत्रा इव स्त्रिय इव पशव इव तैर् आत्मानम् अभिसंयुङ्क्ते तैर् भवति पृषती गौर् धेनुर् दक्षिणा सा हि वैश्वदेवी, अथ यद् वैश्वदेवीष्टिस्, वैश्वदेवीर् वा इमाः प्रजास् ता एवावारुन्द्ध ता आद्या अकृत बहिरात्मं वै प्रयाजानुयाजास्, आत्मा देवता यत् प्रयाजानुयाजानां पुरस्ताद् वोपरिष्टाद् वा जुहुयाद् बहिरात्मं सजातान् दधीत, अथ यन् मध्यतो जुहोति मध्यत एव सजातान् आत्मन् धत्ते यदि कामयेत ताजग् एयुस् ताजक् परेयुर् इति दारुमयेण जुहुयात्, चराचरा हि वनस्पतयस्, यदि कामयेत ध्रुवाः स्युः कृछ्राद् एयुर् इति मृन्मयेन जुहुयात् ॥  

  
ध्रुवा हीयम्, ध्रुवो सि ध्रुवस् त्वं देवेष्व् एधि ध्रुवो ऽहं सजातेषु भूयासं प्रियः सजातानाम् उग्रश् चेत्ता वसुवित्, उग्रो ऽसि, उग्रस् त्वं देवेष्व् एधि, उग्रो ऽहं सजातेषु भूयासं प्रियः सजातानाम् उग्रश् चेत्ता वसुवित्, अभिभूर् असि, अभिभूस् त्वं देवेष्व् एधि, अभिभूर् अहं सजातेषु भूयासं प्रियः सजातानाम् उग्रश् चेत्ता वसुवित् परिभूर् असि परिभूस् त्वं देवेष्व् एधि परिभूर् अहं सजातेषु भूयासं प्रियः सजातानाम् उग्रश् चेत्ता वसुवित् सूरिर् असि सूरिस् त्वं देवेष्व् एधि सूरिर् अहं सजातेषु भूयासं प्रियः सजातानाम् उग्रश् चेत्ता वसुवित् ॥  

  
एते वै सजातास् तान् अस्मिन् दधाति तान् अस्माद् अनपक्रमिणः करोति ॥म्स्_२,३।२॥  

  
अथैषो ऽश्वः प्रतिगृह्यते स वा उभयतोदन् प्रतिगृहीतो निर्बभस्त्य् अस्येन्द्रियं च पशूंश् च वरुणो वा अश्वो वरुणदेवत्यस्, यो वा अश्वं प्रतिगृह्णाति वरुणं स प्रसीदति तद् अश्वहविषा यष्टव्यम्, निर्वरुणत्वाय चतुष्कपाला भवन्ति चतुष्पाद् वा अश्वः कपालैर् एवैनम् आप्नोति यावन्तो ऽश्वास् तावन्तः पुरोडाशा भवन्ति सर्वत एवैनं मुञ्चति, एको ऽधि भवति यन् नोपस्मरति तस्मा एव स यः पुनः प्रतिग्रहिष्यन्त् स्यान् न स यजेत यद् धि पुनः प्रतिगृह्णीयात् पुनर् वरुणं प्रसीदेत्, अथ यः पुनः प्रतिग्रहीष्यन्त् स्यात् तस्य वारुणा नेमाः स्युः सौर्यवारुणा नेमास्, यद् वारुणस्, वरुणाद् एवैनं तेन मुञ्चति, अथ यत् सौर्यः स्वाम् एव देवताम् उपप्रतिगृह्णाति, आत्मनो ऽहिंसायै, एकविंशतिः सामिधेनीर् भवन्ति, असा आदित्य एकविंशः प्रजापतिर् असा आदित्यः प्राजापत्यो ऽश्वस्, यावान् एवाश्वस् तम् आप्नोति सर्वे वा अन्ये पशवो योनिमन्तः पुरुषयोनयस्, अयोनिर् अश्वो ऽप्सुजा यद् एषो ऽपोनप्त्रीयश् चरुर् भवति योनिमन्तम् एवैनम् अकः स्व एवैनं योनौ प्रतिष्ठापयति ॥  

  
यस् ते राजन् वरुण गायत्रछन्दाः पाशो ब्रह्मन् प्रतिष्ठितस् तं त एतेनावयजे तस्मै ते स्वाहा यस् ते राजन् वरुण त्रिष्टुप्छन्दाः पाशः क्षत्रे प्रतिष्ठितस् तं त एतेनावयजे तस्मै ते स्वाहा यस् ते राजन् वरुण जगच्छन्दाः पाशो विशि प्रतिष्ठितस् तं त एतेनावयजे तस्मै ते स्वाहा यस् ते राजन् वरुणानुष्टुप्छन्दाः पाशो दिक्षु प्रतिष्ठितस् तं त एतेनावयजे तस्मै ते स्वाहा ॥  

  
छन्दांसि वै वरुणस्य पाशास् तैर् एनं गृह्णाति यैर् एनं गृह्णाति तैर् एनं मुञ्चति, अपोनप्त्रीयाभ्यां द्वाभ्यां जुहोति य एवाप्सव्यो वरुणस् तत एनं मुञ्चति ॥म्स्_२,३।३॥  

  
अग्नेर् आयुर् असि तेनास्मा अमुष्मा आयुर् देहि, इन्द्रस्य प्राणो ऽसि प्राणं देह्य् अमुष्मै यस्य ते प्राणः स्वाहा पित्πणां प्राणो ऽसि प्राणं दत्तामुष्मै येषां वः प्राणः स्वाहा विश्वेषां देवानां प्राणो ऽसि प्राणं दत्तामुष्मै येषां वः प्राणः स्वाहा बृहस्पतेः प्राणो ऽसि प्राणं देह्य् अमुष्मै यस्य ते प्राणः स्वाहा प्रजापतेः प्राणो ऽसि प्राणं देह्य् अमुष्मै यस्य ते प्राणः स्वाहा ॥  
  
[पगे इइ,३१]
  
     यन् नवम् ऐत् तन् नवनीतम् अभवद् यद् असर्पत् तत् सर्पिः ।
  
     यद् अघ्रियत तद् घृतम् ॥  

  
     घृतस्य पन्थाम् अमृतस्य नाभिम् इन्द्रेण दत्तं प्रयतं मरुद्भिः ।
  
     तत् त्वा विष्णुर् अन्वपश्यत् तत् त्वेडा गव्य् ऐरयत् ॥  

  
पावमानस्य त्वा स्तोमेन गायत्रस्य वर्तन्योपांशोस् त्वा वीर्येणोत्सृजे बृहता त्वा रथंतरेण त्रैष्टुभ्या वर्तन्या शुक्रस्य त्वा वीर्येणोद्धरे, अग्नेष् ट्वा मात्रया जागत्या वर्तन्या देवस् त्वा सवितोन्नयतु जीवात्वै जी वनस्यायै ॥  

  
     इदं वर्चो अग्निना दत्तम् आगान् महि राधः सह ओजो बलं यत् ।
  
     दीर्घायुत्वाय शतशारदाय प्रतिगृभ्णामि महत इन्द्रियाय ॥  

  
     इमम् अग्ना आयुषे वर्चसे कृधि तिग्मम् ओजो वरुण सोम राजन् ।
  
     मातेवास्मा अदिते शर्म यछ विश्वे देवा जरदष्टिर् यथासत् ॥  

  
अग्निर् आयुस् तस्य मनुष्या आयुष्कृतस् तेनायुषायुष्मान् एधि ब्रह्मायुस् तस्य ब्राह्मणा आयुष्कृतस् तेनायुषायुष्मान् एधि यज्ञ आयुस् तस्य दक्षिणा आयुष्कृतस् तेनायुषायुष्मान् एधि, अमृतम् आयुस् तस्य देवा आयुष्कृतस् तेनायुषायुष्मान् एधि, अश्विनोः प्राणो ऽसि तौ ते प्राणं दत्ताम्, तेन जीव मित्रावरुणयोः प्राणो ऽसि तौ ते प्राणं दत्ताम्, तेन जीव बृहस्पतेः प्राणो ऽसि स ते प्राणं ददातु तेन जीव प्रजापतेः परमेष्ठिनः प्राणो ऽसि स ते प्राणं ददातु तेन जीव ॥म्स्_२,३।४॥  
  
[पगे इइ,३२]
  
आग्नावैष्णवम् एकादशकपालं निर्वपेत् सारस्वतं चरुं बार्हस्पत्यं चरुम्, पूर्वेद्युर् आमयाविनं याजयेत्, अग्निर् वै सर्वा देवतास्, विष्णुर् यज्ञस्, देवताभिश् चैवास्मिन् यज्ञेन चायुर् दधाति वाक् सरस्वती ब्रह्म बृहस्पतिस्, वाचा चैवास्मिन् ब्रह्मणा चायुर् दधाति, अथो प्राणा वै देवताः प्राणान् वा एतत् पूर्वेद्युर् गृहीत्वोपवसति स श्वो भूत आग्नेयम् अष्टाकपालं निर्वपेत् सौम्यं पयसि चरुम् आदित्यं घृते चरुं वारुणं चरुं यवमयम् इयन्तम् अग्नये वैश्वानराय द्वादशकपालम् आमयाविनं याजयेत्, यो वै प्रमीयते ऽग्निं तस्य शरीरं गछति सोमं रसस्, यद् आग्नेयः शरीरम् एवास्य तेन निष्क्रीणाति यत् सौम्यस्, रसं तेन यावान् एव तं निष्क्रीय, इयं वा अदितिस्, अस्याम् अधि प्रजाः प्रजायन्ते, अस्याम् एवैनम् अधि प्रजानयति, इयांश् चरुर् भवति, एतावान् वा आत्मा यावान् एवास्यात्मा तं वरुणान् मुक्त्वा संवत्सरो वा अग्निर् वैश्वानरः संवत्सर एवैनं प्रतिष्ठापयति संवत्सरायुषम् एनं करोति, अग्नेर् आयुर् असि तेनास्मा अमुष्मा आयुर् देहीति, अग्निर् वै मनुष्याणाम् आयुषः प्रदाता सो ऽस्मा आयुः प्रयछति पञ्चभिर् जुहोति पाङ्क्तः पुरुषस्, यावान् एव पुरुषस् तं समीरयति यावान् एव पुरुषस् तं समीरयित्वा, अयं वाव यः पवत एष प्राणस्, आभ्यो वा एष दिग्भ्यो ऽधिपवते, एतद्देवत्या वा इमा दिशस्, यथादेवतं वावैनम् एतद् आभ्यो दिग्भ्यो ऽधि समीरयित्वा प्राणान् अस्मिन् दधाति ॥  

  
     यन् नवम् ऐत् तन् नवनीतम् अभवद् यद् असर्पत् तत् सर्पिः ।
  
     यद् अघ्रियत तद् घृतम् ॥ इति घृतस्य वा एतन् महिमानम् उदाचष्टे, अथो महयत्य् एवैनत् पावमानस्य त्वा स्तोमेन गायत्रस्य वर्तन्योपांशोस् त्वा वीर्येणोत्सृजा इति यथा वा इदं वध्यम् उत्सृजत्य् उद्धरत्य् उन्नयत्य् एवं तत्, एतावद् वा अस्ति स्तोमा ग्रहाश् छन्दांसि यावद् एवास्ति तेनास्मा आयुर् दधाति यज्ञेनास्मा आयुर् दधाति सर्व ऋत्विजः पर्याहुः सर्वे वा एत एतस्मै चिकित्सन्ति सर्व एवास्मा आयुर् दधति ब्रह्मणो हस्तम् आलभ्य पर्याहुस्, ब्रह्म वै ब्रह्मा ब्रह्मणैवास्मिन् ब्रह्मायुर् दधाति हिरण्याद् अधि घृतं निष्पाययन्ति, अमृतं वै हिरण्यम् आयुर् घृतम् अमृताद् एवैनम् अध्य् आयुर् निष्पाययन्ति निर् इव धयति, आयुर् एवात्मन् धत्ते तद् अस्मा आबध्नाति, आयुषैनं समर्धयति, आग्नेय्याबध्नाति, अग्निर् वै सर्वा देवताः सर्वाभिर् एवास्मिन् देवताभिर् आयुर् दधाति, अग्निर् आयुस् तस्य मनुष्या आयुष्कृतस् तेनायुषायुष्मान् एधीति यो वै देवान् आयुष्मतश् चायुष्कृतश् च वेद सर्वम् आयुर् एति न पुरायुषः प्रमीयते, एते वै देवा आयुष्मन्तश् चायुष्कृतश् च यद् इमे प्राणास् ते ऽस्मिन्न् आयुर् दधति, अश्विनोः प्राणो ऽसि तौ ते प्राणं दत्तां तेन जीवेति, इमे वा एते प्राणास् तान् अस्मिन् दधाति तान् अस्माद् अनपक्रमिणः करोति दश देयास्, दश ह्य् आत्मन् प्राणाः प्राणान् अस्मिन् दधाति, अश्वो देयस्, वासो देयम्, हिरण्यं देयम्, गौर् देयस्, वरो देयस्, बहु देयम् ॥म्स्_२,३।५॥  
दधति : ड़्न् एमेन्देद्। एद्।: दधाति  
देवताः : ड़्न् एमेन्देद्। एद्।: देवता।  

  
आग्नेयम् अष्टाकपालं निर्वपेद् ऐन्द्रं पञ्चकपालम्, दधि मधु घृतं धाना उदकं तत् संसृष्टं भवति, अर्यम्णे चरुर् भवति ऊद्ध्या एवाग्नेयस्, ऐन्द्रः पञ्चकपालः पाङ्क्तो यज्ञः पङ्क्ती याज्यानुवाक्ये पाङ्क्ताः पशवः पाङ्क्तः पुरुषस्, यावान् एव पुरुषस् तम् आप्नोति स सर्वो भूत्वा पशून् आप्नोति पशव इव ह्य् एतत् संसृष्टम् अथो यावन्त एव पशवस् तान् अस्मै संसृजति तद् आहुस्, ऐन्द्र एकादशकपालः कार्या इति ऐन्द्रा हि पशवस्, अथो आहुः प्राजापत्यं कार्यम् इति प्राजापत्या हि पशवः प्रजापतिः पशूनां प्रजनयिता तम् एव भागधेयेनोपासरत् सो ऽस्मै पशून् प्रजनयति, अथैषो ऽर्यम्णे चरुस्, यो ददाति सो ऽर्यमा दानम् अर्यमा दानकामा अस्मै प्रजा भवन्ति, अग्नये भ्राजस्वते ऽष्टाकपालं निर्वपेत् सौर्यं चरुम् अग्नये भ्राजस्वते ऽष्टाकपालम्, चक्षुष्कामं याजयेत्, अग्नेर् वै मनुष्या नक्तं चक्षुषा पश्यन्ति सूर्यस्य दिवा, एतौ वै चक्षुषः प्रदातारौ ता एव भागधेयेनोपासरत् ता अस्मै चक्षुः प्रयछतः समानं वै चक्षुर् दधातु यत् समानी देवता चरुम् अभितो भवति नानानम् एवास्मै चक्षुषी प्रतिदधाति यावद् अन्यतरेणाक्ष्णा पश्यति तावद् उभाभ्यां पश्येद् यच् चरुर् अन्तरा न स्यात्, अथ यच् चरुर् अन्तरा भवति तस्माद् इदम् अन्तरा चक्षुषोर् विधृत्यै शुक्ला व्रीहयो भवन्ति श्वेता गा आज्याय दुहन्ति, एवम् इव ह्य् असा आदित्यः समृद्ध्यै पयसि भवति पयो वै घृतम्, पयश् चक्षुः पयसैवास्मै पयश् चक्षुर् दधाति सौरीभिर् आदधाति चक्षुर् अस्मिन् दधाति ॥म्स्_२,३।६॥  

  
देवा असुराणां वेशत्वम् उपायन्, इन्द्रस् तु नाप्य् उपैत् तेषां वा इन्द्रियाणि वीर्याण्य् अपाक्रामन्, अग्ने रथंतरम् इन्द्रस्य बृहत्, विश्वेषां देवानां वैरूपम्, सवितुर् वैराजम्, त्वष्टू रेवती मरुतां शक्वरी तानि वा इन्द्रो ऽन्वपाक्रामत् तैर् आत्मानम् अभिसमयुङ्क्त तैर् अभवत्, यो भूतिकामः स्यात् तम् एतया याजयेत्, एतैर् एवेन्द्रियैर् वीर्यैर् आत्मानम् अभिसंयुङ्क्ते तैर् भवति द्वादशकपालो भवति वैश्वदेवत्वाय, उत्तानानि कपालान्य् उपदधाति तत् स्विच् चरुम् अकर् अनिर्दाहाय, अभिशस्यमानं याजयेत्, यस्य वै देवा अन्नम् अदन्त्य् अदन्ति तस्य मनुष्या अन्नम्, सर्वा वा एता देवताः सर्वा वावास्यैतद् देवता अन्नम् अजीघसत्, अदन्ति हास्य मनुष्या अन्नम् ॥  
  
[पगे इइ,३५]
  
इन्द्राय राथंतरायानुब्रूहि ॥ इति रथंतरस्या ऋचम् अनूच्य बृहत ऋचा यजेत् ॥  

  
इन्द्राय बार्हतायानुब्रूहि ॥ इति बृहत ऋचम् अनूच्य रथंतरस्य ऋचा यजेत् ॥  

  
इन्द्राय वैरूपायानुब्रूहि ॥ इति वैरूपस्या ऋचम् अनूच्य वैराजस्य ऋचा यजेत् ॥  

  
इन्द्राय वैराजायानुब्रूहि ॥ इति वैराजस्या ऋचम् अनूच्य वैरूपस्य ऋचा यजेत् ॥  

  
इन्द्राय रैवतायानुब्रूहि ॥ इति रेवतीम् अनूच्य शक्वर्या यजेत् ॥  

  
इन्द्राय शाक्वरायानुब्रूहि ॥ इति शक्वरीम् अनूच्य रेवत्या यजेत्, एतैर् एवैनम् इन्द्रियैर् एताभिर् देवताभिर् व्यतिषजति पर्यूहम् अवद्यति, एतैर् एवैनम् इन्द्रियैर् एताभिर् देवताभिः पर्यूहति पशवो वै बृहती, अग्नी रुद्रस्, यद् बृहत्या वषट्कुर्याद् रुद्रायास्य पशून् अपिदध्यात्, अथो बृहतीं ह्य् अयातयाम्नीं पशवो ऽनुप्रजायन्ते, अनुवाक्यायाश् चत्वार्य् अक्षराणि याज्याम् अभ्यत्यूहति, अनुष्टुभं च संपादयति पङ्क्तिं च वाग् वा अनुष्टुप् प्रजापतिः पङ्क्तिस्, वाचि वा एतत् प्रजापतिम् अप्य् अस्राट् प्रजननाय तन् मिथुनम्, तस्माद् एव मिथुनाद् यजमानः प्रजया च पशुभिश् च प्रजायते ॥म्स्_२,३।७॥  

  
     स्वाद्वीं त्वा स्वादुना तीव्रां तीव्रेण शुक्रां शुक्रेण ।
  
     देवीं देवेनामृताम् अमृतेन सृजामि सं सोमेन ॥  

  
सोमो ऽसि, अश्विभ्यां पच्यस्व सरस्वत्यै पच्यस्व, इन्द्राय सुत्राम्णे पच्यस्व ॥  

  
     पुनातु ते परिस्रुतं सोमं सूर्यस्य दुहिता ।
  
     वारेण शस्वता तना ॥  
  
[पगे इइ,३६]
  
     वायोः पूतः पवित्रेण प्रत्यङ् सोमो अतिस्रुतः ।
  
     इन्द्रस्य युज्यः सखा ॥  

  
     कुविद् अङ्ग यवमन्तो यवं चिद् यथा दान्त्य् अनुपूर्वं वियूय ।
  
     इहेहैषां कृणुत भोजनानि ये बर्हिषा नमौक्तिं न जग्मुः ॥  

  
उपयामगृहीतो ऽसि, अछिद्रां त्वाछिद्रेणाश्विभ्यां जुष्टं गृह्णामि, एष ते योनिस्, अश्विभ्यां त्वा, उपयामगृहीतो ऽसि, अछिद्रां त्वाछिद्रेण सरस्वत्यै जुष्टं गृह्णामि, एष ते योनिः सरस्वत्यै त्वा, उपयामगृहीतो ऽसि, अछिद्रां त्वाछिद्रेणेन्द्राय सुत्राम्णे जुष्टं गृह्णामि, एष ते योनिस्, इन्द्राय त्वा सुत्राम्णे ॥  

  
     यद् अत्र शिष्टं रसिनः सुतस्य यम् अस्येन्द्रो अपिबञ् शचीभिः ।
  
     अहं तम् अस्य मनसा घृतेन सोमं राजानम् इह भक्षयामि ॥  

  
     नाना हि वां देवहितं सदस् कृतं मा संसृक्षाथां परमे व्योमन् ।
  
     सुरा त्वम् असि शुष्मिणी सोम एष मा मा हिंसिष्टं स्वं योनिम् आविशन्तौ ॥  

  
     द्वे स्रुती अशृणवं पित्πणाम् अहं देवानाम् उत मर्त्यानाम् ।
  
     याभ्याम् इदं विश्वम् एजत् समेति यद् अन्तरा पितरं मातरं च ॥  

  
     ये भक्षयन्तो न वसून्य् आनशुर् यान् अग्नयो अन्वतप्यन्त धिष्ण्याः ।
  
     या तेषाम् अवया दुरिष्टिः स्विष्टिं नस् तां विश्वकर्मा कृणोतु ॥  

  
     अयज्ञियान् यज्ञियान् मन्यमानः प्राणस्य विद्वान्त् समरे न धीरः ।
  
     एनो महच् चकृवान् बद्ध एष तं विश्वकर्मन् प्रमुञ्चा स्वस्तये ॥  

  
     यजमानम् ऋषया एनसाहुर् विहाय प्रजाम् अनुतप्यमानाः ।
  
     मधव्यौ स्तोका अप तौ रराध सं नस् ताभ्यां सृजतु विश्वकर्मा ॥म्स्_२,३।८॥  

  
कुवलसक्तुभिर् आश्विनं श्रीणाति बदरसक्तुभिर् ऐन्द्रम्, कर्कन्धुसक्तुभिः सारस्वतम्, वाग् वै सरस्वती वाचैवास्मिन्त् स्वादुमानं दधाति, अथ यैनम् असा अश्लीलं वाग् अभिवदति, अत्यपविष्ट व्यार्धिष्टेति सैनं पुनः कल्याणं वदति सिंहा अध्वर्युर् ध्यायति व्याघ्रौ प्रतिप्रस्थाता वृकौ यजमानस्, एषा सुरा भवति स यैर् एव तद् इन्द्रियैर् वीर्यैर् व्यृध्यते तान्य् अस्मिन्न् आप्त्वा धत्तस्, ब्राह्मणस्य मूर्धन्त् साद्या मेध्यत्वाय, अन्नं वै सुरा मेध्यं वा अन्नम्, तेन मेध्या, एका पुरोरुक्, एका याज्या, एकधास्मिन् वीर्यं दधाति ब्राह्मणः पाययितव्यस् तेन हविः क्रियते, आत्मनापेया, आत्मन्न् एव वीर्यं धत्ते, अग्नौ सर्वा होतव्याः समृद्ध्यै मध्यतो वा एष पाप्मना गृहीतो यत् समया व्येति मध्यत एवैनं पाप्मनो मुञ्चति यद् आहवनीये जुहुयान् न पाप्मना व्यावर्तेत क्रियेत भेषजम् अथ यद् दक्षिणे जुहोति वि पाप्मना वर्तते क्रियते भेषजम् अथ यद् विक्षारयति, एवम् इव ह्य् एष विक्षरति शतक्षरो भवति शतायुर् वै पुरुषः शतवीर्यस्, आयुर् एव वीर्यम् आप्नोति यद् वा एतस्य व्यार्धि यत् प्रामायि पितॄन् वा एतस्य तद् अगन् यत् पितृमतीभिर् अनुमन्त्रयन्ते पितृभ्य एवैनं तेन समीरयन्ति यत् तिस्रस् तृतीये हि लोके पितरस्, अथ यच् चत्वारस्, दिग्भ्य एवैनं तेन समीरयन्ति ॥म्स्_२,३।९॥  
  
[पगे इइ,३८]
  
विश्वरूपो वै त्वाष्ट्र आसीत् त्रिशीर्षासुराणां स्वस्रीयः स सोमम् एकेन शीर्ष्णापिबत् सुराम् एकेन, अन्नम् एकेनावयत् स इन्द्रो ऽमन्यत, अयं वावेदं भविष्यतीति तेन समलभत तेन युगशरम् अपतत् स तक्षाणं तिष्ठन्तम् अब्रवीत्, आधावेमान्य् अस्य शीर्षाणि छिन्द्धीति तस्य तक्षोपस्कन्द्य परशुना शीर्षाण्य् अछिनत् तस्मात् तक्ष्णे शिरो धृतम्, तस्माद् अस्यान्नम् अन्नाद्यं तस्य यत् सोमपं शिरा आसीत् स कपिञ्जलो ऽभवत्, यत् सुरापं स कलविङ्कस्, येनान्नम् आवयत् स तित्तिरिः स वै त्वष्टा पुत्रे हते सोमम् आहरद् ऋत इन्द्रम्, तम् अधः शतशले ऽसुनोत्, अथो आहुः सहस्रशला इति तस्मिन् वा इन्द्र उपहवम् ऐछत तन् नोपाह्वयत तं प्रासहादाय नाड्या निरपिबत् स सोमपीथेन व्यार्ध्यत तस्मात् सोमो नानुपहूतेन पेयः सोमपीथेन ह व्यर्धुको भवति यद् इतो ऽमुच्यत तौ सिंहा अभवताम्, यद् इतस् तौ व्याघ्रौ यद् इतस् तौ वृकौ यत् प्रथमं निरष्टीवत् तत् कुवलम् अभवत्, यद् द्वितीयं तद् बदरम्, यत् तृतीयं तत् कर्कन्धुस्, यद् अधस्तात् सा सुरा तं वा एतयाश्विना अयाजयतां सौत्रामण्या स यैर् एव तद् इन्द्रियैर् वीर्यैर् व्यार्ध्यत तान्य् अस्मिन्न् आप्त्वाधत्ताम्, सोमेनातिपुपुवानं याजयेत्, इन्द्रियेण वा एष वीर्येण व्यृध्यते यं सोमो ऽतिपवते यावद् एवेन्द्रियं वीर्यं तद् अस्मिन्न् आप्त्वा दधाति राजसूयेनाभिषिषिचानं याजयेत्, इन्द्रियेण वा एष वीर्येण व्यृध्यते यो राजसूयेनाभिषिञ्चते यावद् एवेन्द्रियं वीर्यं तद् अस्मिन्न् आप्त्वा दधाति भूतिकामं याजयेत्, इन्द्रियेण वा एष वीर्येण व्यृध्यते यो ऽलं भूत्यै सन् न भवति यावद् एवेन्द्रियं वीर्यं तद् अस्मिन्न् आप्त्वा दधाति ज्योगामयाविनं याजयेत्, इन्द्रियेण वा एष वीर्येण व्यृध्यते यस्य ज्योग् आमयति यावद् एवेन्द्रियं वीर्यं तद् अस्मिन्न् आप्त्वा दधाति नानार्तेन यष्टव्यम् इत्य् आहुर् आर्तयज्ञ इव ह्य् एष तद् आहुर् यष्टव्यम् एव सर्वो हि पुरुषा आर्तः सर्वो बुभूषति यद् आश्विनी, अश्विनौ ह्य् अभिषज्यताम्, यत् सारस्वती वाग् वै सरस्वती वाचा ह्य् अभिषज्यताम्, यद् ऐन्द्री, इन्द्रे हि तौ तानीन्द्रियाणि वीर्याण्य् आप्त्वाधत्ताम् ॥म्स्_२,४।१॥  
अन्नाद्यं : ड़्न् थिस् स्होउल्द् बे अन्नाद्यं।  

  
सीसेन क्लीबात् कार्या, अनृतं वै सीसम् अनृतं क्लीबस्, अनृतं सुरा, अनृतेनैवानृताद् अनृतं क्रीणाति तद् आहुः कार्या वडबा दक्षिणेति सृत्वरीव ह्य् एषा सृत्वरी वडबा, आश्विनं प्रथमम् आलभन्ते, अथ सारस्वतीम् अथैन्द्रम् एवम् एव वपाभिश् चरति, इन्द्र एवैषु तद् अधिभवति, ऐन्द्रः पुनः प्रचरतां प्रथमो भवति, इन्द्रं वा एतत् पुनर् आलभन्ते सेन्द्रियत्वाय, ऐन्द्री वपानाम् उत्तमा भवति, ऐन्द्रः पुरोडाशानां प्रथमस्, वीर्यं वा इन्द्रस्, वीर्य एवैनम् अभिसंधत्तः प्रसवाय सावित्रस्, निर्वरुणत्वाय वारुणस्, मध्यतो ह्य् एष वरुणगृहीतः पश्चाद् वा एषा सृष्टा प्रतीचीनशीर्ष्णी यद् उपरिष्टात् पुरोडाशो भवति, अपिहित्या अछिद्रत्वाय सह समवत्तं भवति सहेडाम् उपह्वयन्ते संहित्यै, अथो इडाया अविदोहाय यद् वै सौत्रामण्याव्यृद्धं तद् अस्याः समृद्धम्, यद् अन्यदेवत्याः पुरोडाशा भवन्ति, अन्यदेवत्याः पशवस् तद् अस्या व्यृद्धं सत् समृद्धम् अर्धं वै प्रजापतेर् आत्मनो धैर्यम् आसीत्, अर्धं माल्व्यम्, यद् धैर्यं तत् पुरस्ताद् अकुरुत यन् माल्व्यं तत् पश्चात् पर्यौहत यद् धैर्यं सोमो वै स ततो ब्राह्मणम् असृजत तस्माद् ब्राह्मणः सर्व एव ब्रह्माभि धीरस्, यन् माल्व्यं सुरा वै सा ततो राजन्यम् असृजत तस्माज् ज्यायांश् च कनीयांश् च स्नुषा च श्वशुरश् च सुरां पीत्वा विलालपत आसते माल्व्यं हि तत् पाप्मा वै माल्व्यम्, तस्माद् ब्राह्मणः सुरां न पिबेत् पाप्मनात्मानं नेत् संसृजा इति तद् उतैतद् राष्ट्रीयाय ब्राह्मणं ब्रूयात् तद् य एवं विद्वान्त् सुरां पिबति न हैनं द्रूणाति, एषा वै प्रजापतेर् वीर्यवती तनूस्, वीर्यं प्रजापतिस्, वीर्यम् अस्मिन् दधाति ॥म्स्_२,४।२॥  

  
     ततो यः सोमो ऽत्यरिच्यत तम् अग्ना उपप्रावर्तयत् ।
  
     स्वाहेन्द्रशत्रुर् वर्धस्व ॥  

  
इति, इन्द्रस्याहैनं शत्रुम् अचिकीर्षत्, इन्द्रम् अस्य शत्रुम् अकरोत् तथा वाक् स्वयम् एव व्यैत् स यं सोमं प्रावर्तयद् यस्मिंश् चाग्ना उपप्रावर्तयत् ता अग्नीषोमौ देवते प्राणापाना अभिसमभवताम्, स यावद् ऊर्ध्वबाहुः पराविध्यत् तावति व्यरमत यदि वा प्रवणं तावद् आसीद् यदि वाग्नेर् अधि तावद् आसीत् स वा इषुमात्रम् एवाह्ना तिर्यङ्ङ् अवर्धतेषुमात्रम् अन्वङ्, अथो आहुस्, अहोरात्रे एवेषुमात्रं तिर्यङ्ङ् अवर्धतेषुमात्रम् अन्वङ्ङ् इति, अथो आहुर् अर्धमासम् अथो मासम् अथो संवत्सरम् इति स वा इमाः सर्वाः स्नोत्याः पर्यशयत् तस्माद् वा इन्द्रो ऽबिभेत् तस्माद् उ त्वष्टाबिभेत् तस्येन्द्रः प्रत्तिम् ऐछत् तम् अस्मै प्रायछत् तस्मै त्वष्टा वज्रम् असिञ्चत् तपो वै स वज्र आसीत् तम् उद्यमं नाशक्नोत्, अथ वै तर्हि विष्णुर् अन्या देवतासीत् सो ऽब्रवीत्, विष्णा एहीदम् आहरिष्यावो येनायम् इदम् इति स त्रेधात्मानं विन्यधत्त, अभिपर्यावर्ताद् अबिभेत्, अस्यां तृतीयम् अन्तरिक्षे तृतीयम्, दिवि तृतीयम्, स यद् अस्यां तृतीयम् आसीत् तेन वज्रम् उदयछत्, विष्ण्वनुष्ठितः स वज्रम् उद्यतं दृष्ट्वाबिभेत् सो ऽब्रवीत्, अस्ति वा इदं त्यस्मिन्न् अन्तर् वीर्यं तत् ते प्रदास्यामि मा मा वधीर् इति तद् वा अस्मै प्रायछत् तत् प्रत्यगृह्णात् ॥  

  
अधा मा ॥ इति तद् विष्णवे ऽतिप्रायछत् तद् विष्णुः प्रत्यगृह्णात् ॥  
  
[पगे इइ,४१]
  
     अस्मास्व् इन्द्र इन्द्रियं दधात्व् अस्मान् रायो मघवानः सचन्ताम् ।
  
     अस्माकं सन्त्व् आशिषः ॥  

  
इति सो ऽवेत्, अस्ति वावास्मिन्न् अन्तर् वीर्यम् इति स यद् अन्तरिक्षे तृतीयम् आसीत् तेन वज्रम् उदयछत्, विष्ण्वनुष्ठितः स वज्रम् उद्यतं दृष्ट्वाबिभेत् सो ऽब्रवीत्, अस्ति वा इदं त्यस्मिन्न् अन्तर् वीर्यम्, तत् ते प्रदास्यामि मा मा वधीर् इति तद् वा अस्मै प्रायछत् तत् प्रत्यगृह्णात् ॥  

  
द्विर् माधाः ॥  

  
इति तद् विष्णवे ऽतिप्रायछत् तद् विष्णुः प्रत्यगृह्णात् ॥  

  
     अस्मास्व् इन्द्र इन्द्रियं दधात्व् अस्मान् रायो मघवानः सचन्ताम् ।
  
     अस्माकं सन्त्व् आशिषः ॥  

  
इति सो ऽवेत्, अस्ति वावास्मिन्न् अन्तर् वीर्यम् इति स यद् दिवि तृतीयम् आसीत् तेन वज्रम् उदयछत्, विष्ण्वनुष्ठितः स वज्रम् उद्यतं दृष्ट्वाबिभेत् सो ऽब्रवीत्, अस्ति वा इदं त्यस्मिन्न् अन्तर् वीर्यम्, तत् ते प्रदास्यामि मा मा वधीः ॥  

  
संधां नु संदधावहै यथा त्वाम् एव प्रविशानीति सो ऽब्रवीत्, यन् मां प्रविशेः किं मे ततः स्याद् इति सो ऽब्रवीत् त्वाम् एवेन्धीय तव भोगाय त्वां प्रविशेयम् इति तद् वा अस्मै प्रायछत् तत् प्रत्यगृह्णात् ॥  

  
त्रिर् माधाः ॥ इति तद् वाव त्रैधातव्या सहस्रं वा अस्मै तत् प्रायछद् ऋचः सामानि यजूंषि यद् वा इदं किं च तत् त्रैधातव्या तद् आप्नोति पशून् एव ॥म्स्_२,४।३॥  

  
उदरं वै वृत्रः पाप्मा क्षुद् भ्रातृव्यः पुरुषस्य यत् तप उपैति पाप्मानं वा एतत् स्तृणुते भ्रातृव्यं क्षुधम् एव तस्मिन् वा अवदेताम्, सेयम् अस्या अध्य् ऊर्ध्वा वाग् अवदत् ॥  

  
     उभा जिग्यथुर् न पराजयेथे न पराजिग्ये कतरश्चनैनोः ।
  
     इन्द्रश् च विष्णो यद् अपस्पृधेथां त्रेधा सहस्रं वि तद् ऐरयेथाम् ॥  

  
इति सत्यम् आहेत्य् अब्रवीत्, द्वे एव तृतीये आहर्तुर् एकं प्रतिग्रहीतुर् इति तौ वै तत्रैवातिष्ठेताम्, तस्माद् ऐन्द्रावैष्णवम्, त्रिरात्रस्य वा उपेप्सायै त्रैधातव्याह्रियते यावद् वै त्रिरात्रेणोपाप्नोति तावत् त्रैधातव्ययावरुन्द्धे तस्माद् आहुः सहस्रदक्षिणेति, उष्णिहाककुभा अन्वाह गायत्री वा उष्णिहा, अथ यान्य् एतानि चत्वार्य् अक्षराण्य् ऋच्य् अधि चतुष्पादो वा एते पशवस्, यथा वा इदं पुरोडाशे पुरोडाशो ऽध्य् एवं वा एतद् यद् ऋच्य् अध्य् अक्षराणि प्राणो वै गायत्री प्राणेन पशवो यतास्, यद् उष्णिहाककुभा अन्वाह पशूनां यत्यै ॥  

  
     अग्ने त्री ते वाजिना त्री षधस्था तिस्रस् ते जिह्वा ऋतजात पूर्वीः ।
  
     तिस्र उ ते तन्वो देववातास् ताभिर् नः पाहि गिरो अप्रयुछन् ॥  

  
इति परिदधाति वीरतायै, अथो रूपताया एव यज् जगत्या परिदध्याद् अन्तं गछेत्, अथ यत् त्रिष्टुभा परिदधाति तान्तं गछति, ओजो वै वीर्यं त्रिष्टुप्, ओजस्य् एव वीर्ये प्रतितिष्ठति ॥म्स्_२,४।४॥  

  
सर्वाभ्यो देवताभ्यो यज्ञ आहृत्या इत्य् आहुः सर्वो वा एष यज्ञः सर्वाभ्यो हि देवताभ्यो यज्ञ आह्रियते सर्वाणि छन्दांस्य् अन्वाह सर्वाणि हि छन्दांसि यज्ञे प्रयुज्यन्ते, अभिचरन्न् आहरेत् सर्वो वा एष यज्ञः सर्वेणैवैनं यज्ञेनाभिचरति, अदक्षिणस् तु स्यास् तत् स्विन् मेनिम् अकर् मेनिर् ह्य् अदक्षिणस्, अथ यो यक्ष्य इत्य् उक्त्वा न यजेत तम् एतेन याजयेत् सर्वो वा एष यज्ञः सर्वेणैवास्मै यज्ञेन प्रायश्चित्तिं विन्दति, उत्तरौत्तरः पुरोडाशो ज्यायान् भवति, उत्तरौत्तरो हि लोको ज्यायान् यथा वा इयम् एवम् असौ, अथ वा अन्तरिक्षम्, नास्या रूपं नामुष्यास् तस्माद् यवमयो मध्यतस्, अथो एवम् इव ह्य् अन्तरिक्षस्य रूपम्, द्वादशकपालो भवति यद् वै त्रिस्त्रिस् तत् त्रैधातव्यायाः समृद्धम्, सर्वेषाम् अतिघातम् अवद्यति, अछम्बट्काराय यावता हि न प्राप्नुयात् तावता छम्बट्कुर्यात्, एतद् वै तद् यद् आहुश् छम्बण् णासा इति वास इव वै यज्ञ ऊयते यत् तार्प्याणि विषीव्यन्ति यजुषां तद् रूपम्, यद् धेनवो दीयन्त उक्थामदानां तत्, यद् धिरण्यं दीयते चन्द्रं गीयता इति वै सामाहुः साम्नां तद् रूपम् एतेन वै सृञ्जया अयजन्त ते श्रियो ऽन्तम् अगछन्, तस्मान् नातिबहु यष्टव्यम् ईश्वरो हि पराङ् अतिपत्तोस्, यो वा एतेन यजते वि स छिनत्ति पुत्रो याजयितव्यस्, अनुसंतत्यै ॥म्स्_२,४।५॥  
णासा : ड़्न् एमेन्देद्। एद्।: णासा। च्ड़्। नोते ३  

  
आग्नेयम् अष्टाकपालं निर्वपेद् ऐन्द्रम् एकादशकपालं बार्हस्पत्यं चरुम्, भूतिकामं याजयेत्, इन्द्रो वै शिथिर इवामन्यत सो ऽग्निं च बृहस्पतिं चाब्रवीत्, याजयतं मेति तं वा एतयाग्निश् च बृहस्पतिश् चायाजयताम्, तस्मिंस् तेजो ऽग्निर् अदधात्, इन्द्रियम् इन्द्रस्, ब्रह्म बृहस्पतिस् तता इन्द्रो ऽभवत्, यो भूतिकामः स्यात् तम् एतया याजयेत् तेज एवास्मिन्न् अग्निर् दधाति, इन्द्रियम् इन्द्रस्, ब्रह्म बृहस्पतिस्, भवत्य् एव यद् अस्मिंश् त्रीणि वीर्याण्य् अधत्तां तस्मात् त्रिधातुस्, ऐन्द्र इतरा अभिसंश्लेषयन्ति सेन्द्रियत्वाय ॥म्स्_२,४।६॥  
  
[पगे इइ,४४]
  
पुरोवात जिन्व रावट् स्वाहा वातवान् वर्षन् भीम रावट् स्वाहा स्तनयन् वर्षन्न् उग्र रावाट् स्वाहा, अतिरात्रं ववर्ष्वान् पूर्त रावट् स्वाहा बहु ह वा अयम् अवर्षीद् इति श्रुत रावट् स्वाहा तपति वर्षन् विराड् रावट् स्वाहा ऽवस्फूर्जन् विद्युद् वर्षंस् त्वेष रावट् स्वाहा नशन्य् अवस्फूर्जन् वर्षन् भूत रावट् स्वाहा ॥  
ऽवस्फूर्जन् : ⟨ अवस्फूर्जन्  

  
     मान्दा वशा ज्योतिष्मतीर् अमस्वरीः शुन्धो अज्रा उन्दतीः सुफेनाः ।
  
     मित्रभृतः क्षत्रभृतः सुराष्ट्रा इह नो ऽवत ॥  

  
वृष्णो अश्वस्य संदानम् असि वृष्ट्यै त्वोपनह्यामि ॥  

  
     देवा वसव्या अग्ने सोम सूर्यापो दत्तोदधिं भिन्त ।
  
     दिवः पर्जन्याद् अन्तरिक्षात् पृथिव्यास् ततो नो वृष्ट्यावत ॥  

  
     देवाः शर्मण्या मित्र वरुणार्यमन्न् अपो दत्तोदधिं भिन्त ।
  
     दिवः पर्जन्याद् अन्तरिक्षात् पृथिव्यास् ततो नो वृष्ट्यावत ॥  

  
     देवाः सपीतयो ऽपां नपान् नराशंसापो दत्तोदधिं भिन्त ।
  
     दिवः पर्जन्याद् अन्तरिक्षात् पृथिव्यास् ततो नो वृष्ट्यावत ॥  

  
     दिवा चित् तमः कृण्वन्ति पर्जन्येनोदवाहेन ।
  
     यत् पृथिवीं व्युन्दन्ति ॥  

  
     आयन् नरः सुदानवो ददाशुषे दिवः कोशम् अचुच्यवुः ।
  
     प्र पर्जन्यः सृजतां रोदसी अनु धन्वना यन्तु वृष्टयः ॥  
  
[पगे इइ,४५]
  
     उदीरयता मरुतः समुद्रतो दिवो वृष्टिं वर्षयता पुरीषिणः ।
  
     न वो दस्रा उपदस्यन्ति धेनवः शुभे कम् अनु रथा अवृत्सत ॥  

  
सृजा वृष्टिं दिवस्, आद्भिः समुद्रं पृण ये देवा दिविभागाः स्थ ये अन्तरिक्षभागा ये पृथिवीभागास् त इदं क्षेत्रम् आविशत त इदं क्षेत्रम् अनुविविशत ॥म्स्_२,४।७॥  

  
वृष्टिर् वै देवेभ्यो ऽन्नाद्यम् अपाक्रामत् तत इदं सर्वम् अशुष्यत् ते देवाः प्रजापतिम् एवोपाधावन्, तान् वा एतया प्रजापतिर् अयाजयत् कारीर्या तेभ्यो वृष्टिम् अन्नाद्यम् अवारुन्द्ध यत्र पर्जन्यो न वर्षेत् तद् एतया ज्येष्ठं वा पुरोहितं वा याजयेत्, वृष्टिर् वा एतेभ्यो ऽन्नाद्यम् अपक्रामति यत्र पर्जन्यो न वर्षति यत् कारीर्या याजयन्ति वृष्ट्या अन्नाद्यस्यावरुद्ध्यै, अष्टौ वातहोमास्, अष्टौ दिशा इति दिग्भ्य एवैतैर् वृष्टिम् आवर्तयन्ति मान्दा वशा ज्योतिष्मतीर् अमस्वरीर् इति, एतानि वा अपां नामधेयानि यथा वा इदं नामग्राहम् असा असा इति ह्वयत्य् एवं वा एतद् अपो नामधेयैश् च्यावयति वृष्णो अश्वस्य संदानम् असीति वृषा ह्य् अश्वस्, वृषा पर्जन्यः समृद्ध्यै वृष्ट्यै त्वोपनह्यामीति वृष्ट्यै ह्य् उपनह्यति देवा वसव्या अग्ने सोम सूर्येति देवताभिर् एवान्वहं वृष्टिम् अछैति यदि न वर्षेत् तत्रैव वसेयुर् अहोरात्राभ्याम् एव वृष्टिं च्यावयन्ति करीराणि भवन्ति वृष्ट्या अन्नाद्यस्यावरुद्ध्यै मधूद्युतानि भवन्ति, अपां वा एष ओषधीनां रसस्, अपाम् एवैना ओषधीनां रसेनाछैति रसेनैनाश् च्यावयति, अग्नये धामछदे ऽष्टाकपालं निर्वपेन् मारुतं सप्तकपालं सौर्यम् एककपालम्, वृष्टिकामं याजयेत्, अग्निर् वा इतो वृष्टिम् ईट्टे मरुतो ऽमुतश् च्यावयन्ति तां सूर्यो रश्मिभिर् वर्षति, एते वै वृष्ट्याः प्रदातारस् तान् एव भागधेयेनोपासरत् ते ऽस्मै वृष्टिं प्रयछन्ति सृजा वृष्टिं दिव आद्भिः समुद्रं पृणेति, इमाश् चैवामूश् च समस्राट्, आभिर् अमूर् अछैति ये देवा दिविभागाः स्थ ये अन्तरिक्षभागा ये पृथिवीभागास् त इदं क्षेत्रम् आविशत त इदं क्षेरम् अनुविविशतेति, इमान् एव लोकान् वृष्ट्यै संमृशति ॥म्स्_२,४।८॥  
अवारुन्द्ध : ड़्न् एमेन्देद्। एद्।: अवरुन्द्धे। च्ड़्। ३।३।१:३२।१६  
त्वोपनह्यामीति : ड़्न् एमेन्देद्। एद्।: समृद्ध्यै त्वोपनह्यामीति। च्ड़्। २।४।७:४४।९  

  
सौम्यं बभ्रुं लोमशं पिङ्गलम् आलभेत पशुकामः सौमीर् वा ओषधयस्, ओषधयः पशवस्, यत् सौम्यः प्रत्यक्षम् एवास्मै पशुम् आलभते लोमशो भवति, एतद् वै पुष्ट्या रूपम्, पुष्टिम् एवावरुन्द्धे बभ्रुः पिङ्गलो भवति सोमस्य रूपं समृद्ध्यै यस् त्रैतानाम् उत्तमो जायेत तं सौमापौष्णम् आलभेत पशुकामः सोमो वै रेतोधाः पूषा पशूनां प्रजनयिता सोम एवास्मै रेतो दधाति पूषा पशून् प्रजनयति स्तनं वा एतेषाम् द्वा अभिजायेते ऊर्जं तृतीयस्, ऊर्ग् वै पशवस्, ऊर्जैवास्मा ऊर्जं पशून् आप्त्वावरुन्द्धे त्रिर् वा एषा संवत्सरस्यान्यान् पशून् परिविजायते, एतद् वै पुष्ट्या रूपम्, पुष्टिम् एवावरुन्द्धे भागिनीर् वा अन्याः प्रजा अभागा अन्यास्, यद् औदुम्बरो यूपो भवति, उभयीर् एवैना भागिनीः करोति मासिमासि वा एषो ऽवान्तरम् अन्येभ्यो वनस्पतिभ्यः पच्यते, एतद् वै पुष्ट्या रूपम्, पुष्टिम् एवावरुन्द्धे प्राजापत्यं तूपरम् आलभेत पशुकामः प्राजापत्या वै पशवः प्रजापतिः पशूनां प्रजनयिता तम् एव भागधेयेनोपासरत् सो ऽस्मै पशून् प्रजनयति योनिर् वै प्रजापतिस्, योनेर् एव प्रजायते सर्वेषां वा एष पशूनां रूपाणि प्रति पुरुषस्येव श्मश्रूणि, अश्वस्येव शिरस्, गर्दभस्येव कर्णौ शुन इव लोमानि गोर् इव पूर्वौ पादौ, अवेर् इवापरौ, अजः खलु वै सर्वाण्य् एव पशूनां रूपाण्य् आप्त्वावरुन्द्धे सर्वाण्य् एनं पशूनां रूपाण्य् उपतिष्ठन्ते हिरण्यगर्भवत्याघारस्, याः प्रजापतेः सामिधेनीस् ताः सामिधेनीस्, याः प्रजापतेर् आप्रियस् ता आप्रियस्, हिरण्यं देयम्, सशुक्रत्वाय तार्प्यं देयम्, सयोनित्वाय, अधीवासो देयस्, यज्ञस्य तेन रूपाण्य् आप्त्वावरुन्द्धे, एतेन वा उपकेरू रराध ऋध्नोति य एतेन यजते द्वादशधा ह त्वै स प्रतिशित्रं परिजहार तत्र द्वादशद्वादश वरान् ददौ यद् द्वादश दीयन्ते तस्यैषा प्रतिमा श्वेतं वायवा आलभेत भूतिकामं याजयेत्, वायुर् वै देवानाम् ओजिष्ठः क्षेपिष्ठः स एनं भूत्यै निनयति तद् आहुस्, अधृता देवतेश्वरा निर्मृज ईश्वरैनम् आर्तिं निनेतोर् इति तद् अति सैवैनं भूत्यै निनयति श्वेतं वायवे नियुत्वता आलभेत ग्रामकामं याजयेत्, वायुर् वा इमाः प्रजा नस्योता इत्थं चेत्थं च नेनीयते यद् वायवे वायुर् एवास्मै नस्योतां विशं निनयति नियुत्वती याज्यानुवाक्ये भवतस्, ग्रामम् अस्मिन् दाधार श्वेतो भवति ब्रह्मणो रूपं समृद्ध्यै श्वेतं वायवे नियुत्वता आलभेत, आमयाविनं याजयेत् प्राणो वै वायुः प्राणो हि वा एतस्यापक्रान्तो ऽथैतस्यामयति यद् वायवे वायुर् एवास्मै प्राणं निनयति नियुत्वती याज्यानुवाक्ये भवतः प्राणम् अस्मिन् दाधार श्वेतो भवति ब्रह्मणो रूपं समृद्ध्यै श्वेतं वायवे नियुत्वता आलभेत पशुकामं याजयेत् प्राणो वै वायुः प्राणं वा एतत् पशवः प्रतिधावन्ति यद् वर्षेषु वातं प्रतिजिघ्रति यद् वायवे वायुर् एवास्मै पशून् निनयति नियुत्वती याज्यानुवाक्ये भवतः पशून् अस्मिन् दाधार श्वेतो भवति ब्रह्मणो रूपं समृद्ध्यै ॥म्स्_२,५।१॥  
वै : ड़्न् एमेन्देद्। एद्।: खलु। ब्: खलु वै। म्३: खलु वा  

  
स्वर्भानुर् वा आसुरः सूर्यं तमसाविध्यत् तस्य देवास् तमो ऽपाघ्नन् यत् प्रथमं तमो ऽपाघ्नन्त् साविः कृष्णाभवत्, यद् द्वितीयं सा लोहिनी यत् तृतीयं सा बलक्षी यद् अध्यस्ताद् अपाकृन्तत् साविर् वशाभवत् ते ऽब्रुवन् देवपशुम् इमं कामायालभामहा इति, अथ वा इयं तर्ह्य् ऋक्षासीद् अलोमिका ते ऽब्रुवन्, तस्मै कामायालभामहै यथास्याम् ओषधयश् च वनस्पतयश् च जायन्ता इति तां वै तस्मै कामायालभन्त ततो ऽस्याम् ओषधयश् च वनस्पतयश् चाजायन्त यः प्रजाकामो वा पशुकामो वा स्यात् स एताम् अविं वशाम् आलभेत प्र प्रजया च पशुभिश् च जायते, अथो आहुस्, यः प्रथमस् तमस्य् अपहते सूर्यस्य रश्मिर् यूपस्य चषाले ऽवातनोत् साविर् वशाभवद् इति तद् उभयेनैव देवपशुर् आलभ्यते यद्य् अस्यास् तज् जन्म यदि वेतरं तत् कामायकामायैवाविर् वशालभ्यते आग्नेयम् अजम् आलभेत वारुणं पेत्वम्, भूतिकामं याजयेत्, आग्नेयानि वै पुरुषस्यास्थानि वारुणं मांसम् आग्नेयेनैवास्याग्नेयं निष्क्रीणाति वारुणेन वारुणम्, भवत्य् एव सारस्वतीं मेषीम् आलभेत यो वाचो गृहीत वाग् वै सरस्वती वाचैवास्य वाचं भिषज्यति, अपन्नदती भवति सर्वत्वाय, अनधिस्कन्ना समृद्ध्यै श्वेता मल्हा आलभेत ब्रह्मवर्चसकाम आग्नेयीं बार्हस्पत्यां सौरीम्, वसन्ताग्नेयीम्, प्रावृषि बार्हस्पत्याम्, शिशिरे सौरीम्, यद् आग्नेयी तेजस् तयावरुन्न्धे यद् बार्हस्पत्या ब्रह्मवर्चसं तया यत् सौरी रुचं तया त्रिवृद् वावास्मा एतत् समृद्धं ब्रह्मवर्चसं दधाति संवत्सरं पर्यालभ्यन्ते संवत्सरेण वा अनाप्तम् आप्यते संवत्सरेणैवास्मा आप्त्वा तेजो ब्रह्मवर्चसं दधाति श्वेता भवति ब्रह्मणो रूपं समृद्ध्यै वायव्याम् अजाम् आलभेत सारस्वतीं मेषीम् अदित्या अजाम् अभिशस्यमानं याजयेत्, वायुर् वा एतस्याश्लीलं गन्धं जनता अनुविहरति यम् अभिशंसन्ति, एष हीदं सर्वम् उपगछति यद् वायवे वायुर् एवास्य तं गन्धं सुरभिम् अकः सो ऽस्य सुरभिर् गन्धो जनता अनुवितिष्ठते वाचा वा एतम् अभिशंसन्ति यम् अभिशंसन्ति वाक् सरस्वती यत् सारस्वती वाचैवैषां वाचं शमयति, अप्रतिष्ठितो वा एष यम् अभिशंसन्ति, इयं वा अदितिस्, इयं प्रतिष्ठा यद् आदित्या, अस्याम् एव प्रतितिष्ठति, इन्द्रियेण वा एष वीर्येण व्यृध्यते यम् अभिशंसन्ति, इन्द्रियं वीर्यं गर्भस्, यद् गर्भिणीर् भवन्ति, इन्द्रियेणैवैनं वीर्येण समर्धयन्ति ॥म्स्_२,५।२॥  
ऽवातनोत् : ड़्न् एमेन्देद्। एद्।: वातनोत्  
  
[पगे इइ,५०]
  
देवाश् च वा असुराश् चास्पर्धन्त ते वै समावद् एव यज्ञे कुर्वाणा आयन् यद् एव देवा अकुर्वत तद् असुरा अकुर्वत ते न व्यावृतम् अगछन्, ते देवा एतं वामनं पशुम् अपश्यन्, तं वैष्णवम् आलभन्त ततो विष्णुर् इमांल् लोकान् उदजयत् ततो देवा असुरान् एभ्यो लोकेभ्यः प्राणुदन्त ततो देवा अभवन् परासुरा यः सपत्नवान् भ्रातृव्यवान् वा स्यात् स एतं वामनं वैष्णवम् आलभेत, अतो वै विष्णुर् इमांल् लोकान् उदजयत्, विष्णोर् एवोज्जितिम् अन्व् इमांल् लोकान् उज्जयति प्रैभ्यो लोकेभ्यो भ्रातृव्यं नुदते विषम इवालभेत विषमान् इव हीमांल् लोकान् देवा उदजयत्, निमान् एव लोकान् उज्जयति, इन्द्रो वै वृत्रम् अहन्, स प्राङ् अपद्यत स पद्यमाना इन्द्रं सप्तभिर् भोगैः पर्यगृह्णात् तस्माद् विष्वञ्चः पशवो व्युदायन् मूर्धतो वैदेहीर् उदायन्, तस्मात् तासां पुरो जन्म पुर ओकस् तासां जघनत ऋषभो वैदेहो ऽनूदैत् तम् अचायत्, अयं वाव मास्माद् अंहसो मुञ्चेद् इति तम् ऐन्द्रम् आलभेत, आग्नेयं तु पूर्वम् अजम् आलभत स वा अग्निनैव वृत्रस्य भोगान् अपिदह्याथैन्द्रेणेन्द्रियं वीर्यम् आत्मन्न् अधत्त यः पाप्मना तमसा गृहीतो मन्येत स एतम् ऐन्द्रम् ऋषभम् आलभेत, आग्नेयं तु पूर्वम् अजम् आलभेत, अग्निनैव पाप्मनो भोगान् अपिदह्याथैन्द्रेणेन्द्रियं वीर्यम् आत्मन् धत्ते, इन्द्रो वै वलम् अपावृणोत् ततः सहस्रम् उदैत् तस्य सहस्रस्याग्रतः कुभ्र उदैत् तस्माद् एतं साहस्री लक्ष्मीर् इत्य् आहुर् यश् च वेद यश् च न, अथो आहुर् इमं वा एष लोकं पश्यन्न् अभ्युदैत् स समैषत् स एष समीषितः कुभ्र इति तम् ऐन्द्रम् आलभेत पशुकामस्, ऐन्द्रा वै पशवस्, इन्द्रः पशूनां प्रजनयिता तम् एव भागधेयेनोपासरत् सो ऽस्मै पशून् प्रजनयति स यदा सहस्रं पशून् गछेद् अथैतं वामनं वैष्णवम् आलभेत, एतस्मिन् वै तत् सहस्रं प्रत्यतिष्ठत् स तिर्यङ् व्यैषत् तस्माद् एष तिर्यङ्ङ् इव वीषितस्, एतेन वै स तत् सहस्रं पर्यगृह्णात् तत् सहस्रस्य वा एष परिगृहीत्या अविक्षोभाय देवाश् च वै पितरश् चास्मिंल् लोक आसन्, तद् यत् किंच देवानां स्वम् आसीत् तद् यमो ऽयुवत ते देवाः प्रजापतिम् एवोपाधावन्, स प्रजापतिर् एतौ मिथुनौ पशू अपश्यद् ऋषभं च वशां च ता आलभत वैष्णववारुणीं तु पूर्वां वशाम् आलभत तान् वै वरुणेनैव ग्राहयित्वा विष्णुना यज्ञेन प्राणुदत, अथैन्द्रं देवेष्व् आलभत तेनैष्व् इन्द्रियाणि वीर्याण्य् आप्त्वादधात्, यः सपत्नवान् भ्रातृव्यवान् वा स्यात् स एतौ मिथुनौ पशू आलभेत ऋषभं च वशां च वैष्णववारुणीं तु पूर्वां वशाम् आलभेत वरुणेनैवैनान् ग्राहयित्वा विष्णुना यज्ञेन प्रणुदते, अथैन्द्रेणेन्द्रियं वीर्यम् आत्मन् धत्ते ॥म्स्_२,५।३॥  

  
सावित्रं पुनरुत्सृष्टम् आलभेत यः पुरा पुण्यः सन् पश्चा पापत्वं गछेत् सविता वै श्रियः प्रसविता तम् एव भागधेयेनोपासरत् स एनं श्रियै प्रसुवति पापो वा एष पुरा सन् पश्चा श्रियम् अश्नुते यः पुरानड्वान्त् सन् पश्चोक्षत्वं गछति यथैष श्रियम् अश्नुत एवम् एवैनं श्रियं गमयति, ओषधीभ्यो वेहतम् आलभेत प्रजाकामस्, ओषधीनां वा एषा प्रिया, एता वा एतां सूतोः परिबाधन्ते, ओषधयः खलु वा एतस्य प्रजाम् अपगूहन्ति यो ऽलं प्रजायै सन् प्रजां न विन्दते ता एव भागधेयेनोपासरत् ता अस्मै प्रजां पुनर् ददति, आपो वा ओषधयस्, आपो ह त्व् एवासत् खनन्ति ता अस्मै प्रजां खनन्ति द्यावापृथिवीये धेनू संमातरा आलभेतान्नकामस्, यद् ध्य् असौ वर्षति तद् अस्यां प्रतितिष्ठति द्यावापृथिवी वा अन्नस्येशाते ते एव भागधेयेनोपासरत् ते अस्मा अन्नाद्यं प्रयछतः स वत्सं वायवा आलभेत वायुर् वा अनयोर् वत्सस्, वायुर् इमे प्रदापयति प्रत्ते ह वा इमे दुहे य एवं वेद, ऐन्द्रीं सूतवशाम् आलभेत राजन्यं भूतिकामं याजयेत्, एतस्या वा अधीन्द्रो ऽजायत स जायमान एतं योनिं निरवर्तयत् सा सूतवशाभवत्, अथो आहुर् एतद् एव सकृद् इन्द्रियं वीर्यं तेजो जनयित्वा नापरं सूता आशंसत सा सूतवशाभवद् इति, इन्द्रियेण वा एष वीर्येण व्यृध्यते यो ऽलं भूत्यै सन् न भवति, ऐन्द्री भवति, इन्द्रियम् अस्मिन् दधाति, अथ यस् तं विन्देद् यं सूत्वा सूतवशा भवति तम् ऐन्द्रम् आलभेत तेजस्कामस् तद् एवेन्द्रियं वीर्यं तेज आप्नोति सारस्वतीं धेनुष्टरीम् आलभेत यः क्षेत्रे पशुषु वा विवदेत वाग् वै सरस्वती वाचैवैषां वाचं वृङ्क्ते धेनुर् वा एषा सती न दुहे तर्यम् एवैषां वाचं करोति द्यावापृथिवीयां धेनुं पर्यारिणीम् आलभेत यो राजन्यो ऽभ्यर्धो विशश् चरेत्, द्यावापृथिवीभ्यां हि वा एष निर्भक्तस्, अथैषो ऽभ्यर्धो विशश् चरति द्यावापृथिवी एवैनं विशि प्रतिष्ठापयतः पर्यारिणी भवति पर्यारीव ह्य् एतद् राष्ट्रम्, यद् अभ्यर्धो विशश् चरति द्यावापृथिवी एवैनं विशि प्रतिष्ठाप्य स श्वो भूते वत्सं वायवा आलभेत वायुर् वा अनयोर् वत्सस्, वायुर् इमौ क्षयौ विशं च प्रदापयति प्रत्तौ ह वा इमौ क्षयौ विशं च दुहे य एवं वेद ॥म्स्_२,५।४॥  

  
अग्नेयम् अजम् आलभेत सौम्यं बभ्रुम् ऋषभं पिङ्गलम्, भूतिकामं याजयेत्, ऋद्ध्या एवाग्नेयस्, इन्द्रियेण वा एष वीर्येण व्यृध्यते यो ऽलं भूत्यै सन् न भवति यत् सौम्यः स्वयैवास्मै देवतयेन्द्रियं वीर्यम् आप्त्वावरुन्द्धे भवत्य् एव बभ्रुः पिङ्गलो भवति सोमस्य रूपम्, समृद्ध्यै गोमृगं वायवा आलभेत, अभिशस्यमानं याजयेत्, अपूतो वा एष यम् अभिशंसन्ति वायुर् वै देवानां पवित्रम्, वायुनैवैनं पवित्रेण पुनाति नेव वा एष ग्रामे नारण्ये यम् अभिशंसन्ति नेव खलु वा एष ग्राम्यः पशुर् नेवारण्यस् तस्माद् अस्यैष देवतया पशूनां समृद्धस्, ऐन्द्राग्नम् अनुसृष्टम् आलभेत यस्य पिता पितामहः सोमं न पिबेत्, इन्द्रियेण वा एष वीर्येण व्यृध्यते यस्य पिता पितामहः सोमं न पिबति यद् ऐन्द्रस्, इन्द्रियेणैवैनं वीर्येण समर्धयति देवताभिर् वा एष व्यृध्यते यस्य पिता पितामहः सोमं न पिबति यद् आग्नेयस्, अग्निर् वै सर्वा देवतास्, देवताभिर् एवैनं समर्धयति, अनुसृष्टो भवति, अनुसृष्ट इव ह्य् एतस्य सोमपीथो यस्य पिता पितामहः सोमं न पिबति तस्माद् अस्यैष देवतया पशूनां समृद्धस् त्वाष्ट्रम् अवलिप्तम् आलभेत पशुकामस् त्वाष्ट्रा वै पशवस् त्वष्टा पशूनां प्रजनयिता तम् एव भागधेयेनोपासरत् सो ऽस्मै पशून् प्रजनयति सौमापौष्णं नपुंसकम् आलभेत पण्डकं याजयेत्, यत्र तू भूमेर् जायेत तत् प्रजिज्ञासेतात्र वा एतस्य जायमानस्येन्द्रियं वीर्यम् अपाक्रामत् तद् एवास्मा इन्द्रियं वीर्यम् आप्त्वा दधाति सोमश् च वा एतस्य पूषा च जायमानस्येन्द्रियं वीर्यम् अयुवेताम् इयं वै पूषौषधयः सोमस्, यत् सौमापौष्णः स्वयैवास्मै देवतयेन्द्रियं वीर्यम् आप्त्वावरुन्द्धे भवत्य् एव यान्य् अनवदानीयानि तैर् नैरृतैः पूर्वैः प्रचरन्ति निरृतिगृहीता वा एषा स्त्री या पुंरूपा निरृतिगृहीत एष पुमान् यः स्त्रीरूपस्, निरृत्या एवैनं तेन मुञ्चति न वै नैरृत्याहुतिर् अग्निम् आनशे यद् अङ्गारेषु जुहोति तत् स्विद् अग्नौ जुहोति तद् उ न यत्र वा अद इन्द्रो वृषणश्वस्य मेनासीत् तद् एनं निरृतिः पाप्मागृह्णात् स यं पाप्मानम् अपाहत स नपुंसको ऽभवत्, यः पाप्मना तमसा गृहीतो मन्येत स एतम् ऐन्द्रं नपुंसकम् आलभेत येनैवेन्द्रः पाप्मानम् अपाहत तेन पाप्मानम् अपहते, अथैन्द्रेणेन्द्रियं वीर्यम् आत्मन् धत्ते प्रजापतिः पशून् असृजत स वा एतम् एवाग्रे नपुंसकम् असृजत तं पशवो ऽन्वसृज्यन्त, अथो आहुर् एतम् एवाग्रे सृष्टं त्वष्ट्रे च पत्नीभ्यश् च नपुंसकम् आलभत तेन प्रजा असृजत, इति यः प्रजाकामो वा पशुकामो वा स्यात् स एतं त्वष्ट्रे च पत्नीभ्यश् च नपुंसकम् आलभेत मिथुनं वै त्वष्टा च पत्नीश् च त्वष्टारं वा एतन् मिथुने ऽप्यस्राट् प्रजननाय तन् मिथुनम्, तस्माद् एव मिथुनाद् यजमानः प्रजया च पशुभिश् च प्रजायते ॥म्स्_२,५।५॥  
वायुनैवैनं : ड़्न् एमेन्देद्। एद्।: वायुनवैनं।  
त्वष्टारं : ड़्न् एमेन्देद्। एद्।: त्वष्ठारं।  

  
प्रजापतिः प्रजा असृजत ता एनं सृष्टा अत्यमन्यन्त ता अतिमन्यमाना वरुणेनाग्राहयत् ता वरुणगृहीताः कृष्णः पेत्वो ऽध्यस्कन्दत् तस्यानुहाय पादम् अगृह्णात् तस्य शफः प्रावृह्यत स एकशितिपाद् अभवत् तम् अचायत्, अयं वावासां प्रजानाम् अवरुणगृहीतस्, अनेनेमाः प्रजा वरुणान् मुञ्चानि, इति तं वारुणम् आलभत तत इमाः प्रजा वरुणात् प्रामुच्यन्त तद् वरुणप्रमोचनीय एवैष यो ज्योगामयावी स्यात् तम् एतेन याजयेत्, वरुणेन हि वा एष पाप्मना गृहीतस्, अथैतस्य ज्योग् आमयति यद् वारुणस्, वरुणाद् एवैनं तेन मुञ्चति, एकशितिपाद् भवति, एवम् इव हि तस्य रूपम् आसीत् समृद्ध्यै द्वीपे याजयेत्, एता वै प्रत्यक्षं वारुणीर् यद् आपः स्वे वा एतद् योनौ प्रत्यक्षं वरुणम् अवयजति समन्तम् आपः परिवहन्ति रक्षसाम् अनन्ववायाय वारुणं कृष्णं पेत्वम् आलभेताभिचरन् यद् वारुणस्, वरुणेनैवैनं ग्राहयित्वा स्तृणुते कृष्णो भवति तमो वै कृष्णम्, मृत्युस् तमस्, मृत्युनैवैनं ग्राहयति, एतद् वै पाप्मनो रूपं यत् कृष्णम्, कृष्ण इव हि पाप्मा पाप्मनैवैनम् अभिषुवति तं नियुञ्ज्यात् ॥  

  
     पशुं बध्नामि वरुणाय राज्ञा इन्द्राय भागम् ऋषभं केवलो हि ।
  
     गात्राणि देवा अभिसंविशन्तु यमो गृह्णातु निरृतिः सपत्नान् ॥  

  
इति, एताभ्य एवैनं देवताभ्यो निर्याच्य मृत्युर् वै यमस्, मृत्युनैवैनं ग्राहयति, अग्नये वैश्वानराय कृष्णं पेत्वम् आलभेत समान्तम् अभिध्रोक्ष्यन्, संवत्सरो वा अग्निर् वैश्वानरः संवत्सराय समम्यते संवत्सरम् एवाप्त्वावरुणं कामम् अभिद्रुह्यति, आश्विनं कृष्णललामम् आलभेत, आनुजावरं याजयेत्, अश्विनौ वै देवानाम् आनुजावरौ, अश्विना एतस्य देवते य आनुजावरस् ता एव भागधेयेनोपासरत् ता एनम् अग्रं परिणयतः कृष्णो भवति पाप्मानम् एवापहते ललामो भवति मुखतो ऽस्मिंस् तेजो दधाति, आश्विनं कृष्णललामम् आलभेत, आमयाविनं याजयेत्, अश्विनौ वै देवानां भिषजौ, अश्विना एतस्य देवते य आमयावी ता एव भागधेयेनोपासरत् ता एनं भिषज्यतः कृष्णो भवति पाप्मानम् एवापहते ललामो भवति मुखतो ऽस्मिंस् तेजो दधाति ॥म्स्_२,५।६॥  

  
छन्दांसि वै यज्ञाय नातिष्ठन्त स वषट्कारो ऽभिहृत्य गायत्र्याः शिरो ऽछिनत् तस्माञ् शीर्ष्णश् छिन्नाद् यो रसो ऽक्षरत् ता वशा अभवन्, तद् वशानां वशात्वम् अथो आहुर् वशं वै ता अक्षरन्, ता वशा अभवन् तद् वशानां वशात्वम् इति, अथो आहुर् वसा वै सासीत् तद् वसा वा एता इति ततो यः प्रथमो रसः प्राक्षरत् तं बृहस्पतिर् उपागृह्णात् सा रोहिणी बार्हस्पत्या ततो यो ऽत्यक्षरत् तं मित्रावरुणौ सा द्विरूपा मैत्रावरुणी ततो यो ऽत्यक्षरत् तं विश्वे देवाः सा बहुरूपा वैश्वदेवी ततो यो ऽत्यक्षरत् तम् अग्निश् च मरुतश् च सा पृश्निर् आग्निमारुती, अथो आहुः कृष्णशबलीति, अथ या विप्रुषा आसंस् तानीमान्य् अन्यानि रूपाणि ततो यः प्रथमो द्रप्सः परापतत् तं बृहस्पतिर् अभिहायाभ्यगृह्णात् स उक्षाभवत् तद् उक्ष्ण उक्षत्वम् अथो आहुर् यद् देवता अनुव्यौक्षत स उक्षाभवत् तद् उक्ष्ण उक्षत्वम् इति तं ब्राह्मणस्पत्यम् आलभेत ब्राह्मणं भूतिकामं याजयेत्, ब्रह्म वै ब्रह्मणस्पतिस्, ब्राह्मणस्पत्यो ब्राह्मणो देवतया स्वयैवास्मै देवतयेन्द्रियं वीर्यम् आप्त्वावरुन्द्धे भवत्य् एव रोहिणीं बार्हस्पत्याम् आलभेत ब्रह्मवर्चसकामस्, ब्रह्म वै बृहस्पतिस्, बार्हस्पत्यो ब्राह्मणो देवतया स्वयैवास्मै देवतयाप्त्वा तेजो ब्रह्मवर्चसं दधाति रोहिणी भवति ब्रह्मणो रूपम्, समृद्ध्यै मैत्रावरुणीं द्विरूपाम् आलभेत पशुकामस्, अहोरात्रे वै मित्रावरुणौ, अहोरात्रे अनु पशवः प्रजायन्ते ता एव भागधेयेनोपासरत् ता अस्मै पशून् प्रजनयतस्, छन्दसां वा एष रसस्, छन्दसाम् एवास्मै रसेन पशून् धत्तस्, द्विरूपा भवति समृद्ध्यै वैश्वदेवीं बहुरूपाम् आलभेत यस्मै कामाय कामयेत सर्वा वा एता देवताः सर्वा वा एतद् देवताः कामाय भागधेयेनोपासरत् ता अस्मै कामं समर्धयन्ति यत्कामो भवति छन्दसां वा एष रसस्, छन्दसाम् एवास्मै रसेन दधति बहुरूपा भवति समृद्ध्यै, आग्निमारुतीं पृश्निम् आलभेत वृष्टिकामस्, अग्निर् वा इतो वृष्टिम् ईट्टे मरुतो ऽमुतश् च्यावयन्ति, एते वै वृष्ट्याः प्रदातारस् तान् एव भागधेयेनोपासरत् ते ऽस्मै वृष्टिं प्रयछन्ति छन्दसां वा एष रसस्, रसो वृष्टिस्, छन्दसाम् एवास्मै रसेन रसं वृष्टिं निनयन्ति पृश्निर् भवति पृश्निमातरो हि मरुतस्, भौमीं कृष्णशबलीम् आलभेतान्नकामस्, इयं वा अन्नस्य प्रदात्रिका ताम् एव भागधेयेनोपासरत् सास्मा अन्नाद्यं प्रयछति न चर्माप्य् आहरेयुस्, अनन्नं वै चर्म, अनन्नं कृष्णम् अनन्नेनैवानन्नम् अपहत्यान्नाद्यम् आत्मन् धत्ते यद् वै तञ् शीर्ष्णश् छिन्नात् तेज इन्द्रियं वीर्यं परापतत् सा बभ्रुर् वशाभवत् तद् एषा वशा, अन्नम् एवेतरास् तां ब्राह्मणस्पत्याम् आलभेताभिचरन् ब्रह्म वै ब्रह्मणस्पतिस्, ब्राह्मणस्पत्यो ब्राह्मणो देवतया यावद् एव ब्रह्म तेनैनं सर्वेणाभिचरति तेजसैनं प्रछिनत्ति स्तृणुत एव बभ्रुर् भवति ब्रह्मणो रूपम्, समृद्ध्यै सौरीं श्वेताम् आलभेत ब्रह्मवर्चसकामस्, असौ वा आदित्यो ब्रह्मवर्चसस्य प्रदाता तम् एव भागधेयेनोपासरत् सो ऽस्मै ब्रह्मवर्चसं प्रयछति श्वेता भवति ब्रह्मणो रूपम्, समृद्ध्यै मैत्रावरुणीं कृष्णकर्णीम् आलभेत वृष्टिकामस्, अहोरात्रे वै मित्रावरुणौ, अहोरात्रे अनुवर्षति, एतद् वा अह्नो रूपं यञ् शुक्लम्, यत् कृष्णं तद् रात्रेस्, द्विरूपा भवति समृद्ध्यै ॥म्स्_२,५।७॥  

  
इन्द्राय मन्युमते मनस्वते ललामम् आलभेत संग्रामे मन्युना वै वीर्यं क्रियत इन्द्रियेण जयति वीर्यं चैवैष्व् इन्द्रियं च जित्यै दधाति ललामो भवति पुरस्ताद् ध्य् अयं मन्युस्, अथो ब्रह्मणैवैनान् पुरस्तान् मुखतो जित्यै संश्यति, इन्द्रायाभिमातिघ्न ऋषभम् आलभेत भ्रातृव्यवान् अभिमातिर् वै पाप्मा भ्रातृव्यस्, इन्द्रियेणैवाभिमातिं पाप्मानं भ्रातृव्यम् अपहते स इन्द्राय वृत्रतुरा आलभेत, अभिमातिर् वै पाप्मा भ्रातृव्यस्, इन्द्रियेणैवाभिमातिं पाप्मानं भ्रातृव्यम् अपहत्य वृत्रतूर् एवाभूत् स्वाराज्यम् एव गछति वृत्रतूर् इति ह्य् एतम् आहुर् यः स्वाराज्यं गछति, ऐन्द्रामारुतं पृश्निसक्थम् आलभेत राजन्यं ग्रामकामं याजयेत्, ऐन्द्रो वै राजन्यो देवतया मारुती विट्, इन्द्रियेणैवास्मै विशम् उपयुनक्ति पृश्निसक्थो भवति पश्चाद् एवास्मै विशम् उपदधाति, अनुकाम् अस्मै विशम् अविवादिनीं करोति, इन्द्राय वज्रिण ऋषभम् आलभेत राजन्यं भूतिकामं याजयेत्, यदा वै राजन्यो वज्री भवत्य् अथ भूतिं गछति यद् वजिणे वज्रम् एवास्मा आधात् तेन विजितिं भूतिं गछति स एनं भूत्यै श्रेम्ण इन्द्धे यद् वज्रिणा इति तद् अस्याभिचरणीयम्, यं द्विष्यात् तं तर्हि मनसा ध्यायेत्, वज्रम् एवास्मै प्रहरति स्तृणुत एव सौम्यं बभ्रुम् ऋषभं पिङ्गलम् आलभेत यो ऽलं राज्याय सन् राज्यं न प्राप्नुयात् सोमो वै राजैतस्य देवता सोमो हि राजा स्वाम् एव देवतां राज्यायोपासरत् स्वैनं देवता राज्यं गमयति बभ्रुः पिङ्गलो भवति सोमस्य रूपम्, समृद्ध्यै ॥म्स्_२,५।८॥  

  
यः प्रथम एकाष्टकायां जायेत यस् तम् आलप्स्यमानः स्यात् स आग्नेयम् अष्टाकपालं निर्वपेत्, अग्निर् वै पशूनां योनिः स्वाद् एवैनान् योनेर् निष्क्रीणात्य् आ मेध्याद् भवितोस्, अग्नये वैश्वानराय द्वादशकपालं मासिमासि निर्वपेत् संवत्सरो वा अग्निर् वैश्वानरः संवत्सराद् एवैनं निष्क्रीणाति स यदा मेधं गछेद् अथेन्द्रायाभिमातिघ्न आलभेत, अभिमातिर् वै पाप्मा भ्रातृव्यस्, इन्द्रियेणैवाभिमातिं पाप्मानं भ्रातृव्यम् अपहते, अश्वो ऽव्युप्तवहो दक्षिणा, एष वै व्यावृत्तः पाप्मना पाप्मनैवैनं व्यावर्तयति, अथ यो ऽपरस्याम् एकाष्टकायां जायेत तम् एवम् एवोत्सृज्याथेन्द्राय वृत्रतुरा आलभेत, अभिमातिर् वै पाप्मा भ्रातृव्यस्, इन्द्रियेणैवाभिमातिं पाप्मानं भ्रातृव्यम् अपहत्य वृत्रतूर् एवाभूत् स्वाराज्यम् एव गछति वृत्रतूर् इति ह्य् एतम् आहुर् यः स्वाराज्यं गछति शतम् अव्युप्तवहा दक्षिणा, एते वै व्यावृत्ताः पाप्मना पाप्मनैवैनं व्यावर्तयति शतं भवन्ति शतायुर् वै पुरुषः शतवीर्यस्, आयुर् एव वीर्यम् आप्नोति देवाश् च वा असुराश् चास्पर्धन्त ते ऽब्रुवन् ब्रह्मणि नो ऽस्मिन् विजयेथाम् इति, अरुणस् तूपरश् चैत्रेयो देवानाम् आसीञ् श्येतो ऽयःशृङ्गः श्यैनेयो ऽसुराणाम्, ते ऽसुरा उत्क्रोदिनो ऽचरन्, अराडो ऽस्माकं तूपरो ऽमीषाम् इति तौ वै समलभेताम्, तस्य देवाः क्षुरपवि शिरो ऽकुर्वन्, तस्यान्तरा शृङ्गे शिरो व्यवधाय विष्वञ्चं व्यरुजत्, यासुरी वाग् अवदत् सेमां प्राविशत्, योदजयत् सा वनस्पतीन्, तस्माद् ब्राह्मणो मृन्मयेन न पिबेत्, असुर्या वाचात्मानं नेत् संसृजा इति तद् य एवं विद्वान् अमृत्पात्रपो भवत्य् उज्जितम् एव वाच उपैति तं ब्राह्मणस्पत्यम् आलभेताभिचरन् ब्रह्म वै ब्रह्मणस्पतिस्, ब्राह्मणस्पत्यो ब्राह्मणो देवतया यावद् एव ब्रह्म तेनैनं सर्वेणाभिचरति तेजसैनं प्रछिनत्ति स्तृणुत एव, अरुणस् तूपरो भवति, एवम् इव हि तस्य रूपम् आसीत् समृद्ध्यै देवा असुरान् हत्वैभ्यो लोकेभ्यः प्राणुदन्त ते रात्रीं प्राविशन्, तान् अश्विना अनुप्राविशताम्, तौ तमः पर्यगृह्णात् ता एतम् आश्विनम् अञ्जिम् आलभेताम्, तेन तमो ऽपाघ्नाताम् असा एना आदित्यः पुरस्ताज् ज्योतिषा प्रत्यागछत् स आभ्यां तमो ऽध्यपाहन् यः पाप्मना तमसा गृहीतो मन्येत स एतम् आश्विनम् अञ्जिम् आलभेत येनैवाश्विनौ तमो ऽपाघ्नातां तेन पाप्मानम् अपहते, असा एनम् आदित्यः पुरस्ताज् ज्योतिषा प्रत्यागछति सो ऽस्मात् तमो ऽध्यपहन्ति ॥म्स्_२,५।९॥  
श्यैनेयो : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  

  
असौ वा आदित्यस् तेजोभिर् व्यार्ध्यत तत इदं सर्वं तमो ऽभवत् स प्रजापतिर् एतान् दश ऋषभान् अपश्यत्, अथो आहुर् इन्द्रो ऽपश्यद् इति तान् ऐन्द्रान् आलभत तैर् अस्मिन्न् इन्द्रियाणि वीर्याण्य् आप्त्वादधात्, यल् ललामा आलभ्यन्त मुखतो ऽस्मिंस् तैस् तेजो ऽदधात्, यञ् शितिककुद उपरिष्टात् तैस्, यञ् श्वेतानूकाशाः पश्चात् तैस् ततो वा असा आदित्यः सर्वतस् तेजस्व्य् अभवत्, यस् तेजस्कामः स्यात् स एतान् ऐन्द्रान् ऋषभान् आलभेत यल् ललामा आलभ्यन्ते मुखतो ऽस्मिंस् तैस् तेजो दधाति यञ् शितिककुदस्, उपरिष्टात् तैस्, यञ् श्वेतानूकाशाः पश्चात् तैः सर्वत एवैनं तेजस्विनं करोति, अमुष्यैनम् आदित्यस्य मात्रां गमयति परजापत्यं दशमं द्वादशे मासा आलभेत द्वादश मासाः संवत्सरः संवत्सरम् एवाप्त्वावरुन्द्धे नवालभ्यन्ते नव वै प्राणाः प्राणाः खलु वै पुरुषे वीर्यम्, प्राणान् अस्मिन् वीर्यं दधाति दशालभ्यन्ते दशाक्षरा विराट्, विराड् एतान्य् एवेन्द्रियाणि वीर्याण्य् आत्मन् धित्वा, इयं विराट्, अस्याम् एव प्रतितिष्ठति ॥  

  
     नमो महिम्ने चक्षुषे मरुतां पितस् तद् अहं गृणे ते ।
  
     हुतो याहि पथिभिर् देवयानैर् ओषधीषु प्रतितिष्ठा शरीरैः ॥  

  
     देवानाम् एष उपनाह आसीद् अपां पतिर् वृषभ ओषधीनाम् ।
  
     सोमस्य द्रप्सम् अवृणीत पूषा बृहन्न् अद्रिर् अभवद् यत् तद् आसीत् ॥  

  
     द्रप्सश् चस्कन्द पृथिवीम् अनु द्याम् इमं च योनिम् अनु यश् च पूर्वः ।
  
     समानं योनिम् अनु संचरन्तं द्रप्सं जुहोम्य् अनु सप्त होत्राः ॥  

  
     पिता वत्सानां पतिर् अघ्न्यानाम् उतायं पिता महतां गर्गराणाम् ।
  
     वत्सो जरायु प्रतिधुक् पीयूष आमिक्षा मस्तु घृतम् अस्य योनिः ॥  

  
     त्वां गावो ऽवृणत राज्याय त्वां वर्धन्ति मरुतः स्वर्काः ।
  
     वर्ष्मन् क्षत्रस्य ककुब्भिः शिश्रियाणस् ततो न उग्रो विभजा वसूनि ॥म्स्_२,५।१०॥  

  
वायव्यम् अजम् आलभेतैन्द्रं वृष्णं वृषभं वा वारुणं पेत्वम्, भूतिकामं याजयेत्, यद् वायवे वायुर् एवैनं भूत्यै निनयति, इन्द्रियेण वा एष वीर्येण व्यृध्यते यो ऽलं भूत्यै सन् न भवति यद् ऐन्द्रस्, इन्द्रियेणैवैनं वीर्येण समर्धयति वरुणगृहीतो वा एष यो ऽलं भूत्यै सन् न भवति यद् वारुणस्, वरुणाद् एवैनं तेन मुञ्चति, एतान् एवाभिचरन्न् आलभेत यद् वायवे वायुर् एवास्मै वज्रं संश्यति, ऐन्द्रो वै वज्रस्, इन्द्रियेण खलु वै वज्रः प्रह्रियते यद् ऐन्द्रस्, वज्रम् एवास्मै प्रहरति यद् वारुणस्, वरुणेनैवैनं ग्राहयित्वा स्तृणुते सौर्यं बलक्षं पेत्वम् आलभेत ब्रह्मवर्चसकामस्, असौ वा आदित्यो ब्रह्मवर्चसस्य प्रदाता तम् एव भागधेयेनोपासरत् सो ऽस्मै ब्रह्मवर्चसं प्रयछति यद् बलक्षः समृद्धस् तेन यद् अलूनः समृद्धस् तेन यत् पीवा समृद्धस् तेन त्रिवृद् वावास्मा एतत् समृद्धं ब्रह्मवर्चसं दधाति, आदित्यं बहुरूपम् आलभेत यस्याश्विने शस्यमाने सूर्यो नोदियात् पराचीर् वा एतस्मै व्युछन्ति यस्याश्विने शस्यमाने सूर्यो नोदेति यद् आदित्यस्, अमुम् एवास्मा उन्नयति बहुरूपो भवति बहूनि वै रश्मीनां रूपाणि रश्मीनाम् एवास्मै रूपाण्य् आप्त्वोन्नयति, अग्निर् वै सृष्टो न व्यरोचत, सो ऽग्नये तेजस्विने ऽजं कृष्णग्रीवम् आलभत तेन तेजस्व्य् अभवत् सो ऽकामयत सर्वत्र विभवेयम् इति सो ऽग्नये विभूतिमते ऽजं कृष्णग्रीवम् आलभत तेन सर्वत्र व्यभवत् सो ऽकामयत सर्वत्रापिभागः स्याम् इति सो ऽग्नये भागिने ऽजं कृष्णग्रीवम् आलभत तेन सर्वत्रापिभागो ऽभवत् सो ऽकामयत दानकामा मे प्रजाः स्युर् इति सो ऽग्नये दात्रे ऽजं कृष्णग्रीवम् आलभत तेनास्मै दानकामाः प्रजा अभवन् यः कमयेत तेजस्वी स्यां सर्वत्र विभवेयं सर्वत्रापिभागः स्यां दानकामा मे प्रजाः स्युर् इति स एतान् अजान् कृष्णग्रीवान् आलभेत तेजस्वी भवति सर्वत्र विभवति सर्वत्रापिभागो भवति दानकामा अस्मै प्रजा भवन्ति प्राजापत्यं बहुरूपम् आलभेत पशुकामः प्राजापत्या वै पशवः प्रजापतिः पशूनां प्रजनयिता तम् एव भागधेयेनोपासरत् सो ऽस्मै पशून् प्रजनयति बहुरूपो भवति बहूनि वै पशूनां रूपाणि पशूनाम् एवासमि रूपाण्य् आप्त्वावरुन्द्धे यामं शुकहरिम् आलभेत शुण्ठं वा यः कामयेत यमलोक ऋध्नुयाम् इति, एतेन वै यमो ऽमुष्मिंल् लोक आर्ध्नोत्, यमो ऽमुष्य लोकस्याधिपत्यम् आनशे तम् एव भागधेयेनोपासरत् स एनम् अमुष्य लोकस्याधिपत्यं गमयति, एकधा वा एतेन यमलोक ऋध्नोति परे वयसि यष्टव्यम्, ताजग् घि प्रमीयते शुण्ठो वा भवति शुकहरिर् वा, एष ह्य् एतस्य देवतया पशूनां समृद्धः ॥म्स्_२,५।११॥  
  
[पगे इइ,६४]
  
अनुमत्या अष्टाकपालं निर्वपन्ति ये प्रत्यञ्चः शम्याम् अतिशीयन्ते तन् नैरृतम् एककपालम् उभौ सह शृतौ कुर्वन्ति नैरृतेन पूर्वेण प्रचरन्ति दक्षिणा परेत्य स्वकृता इरिण एकोल्मुकं निधाय विस्रंसिकायाः काण्डाभ्यां जुहोति ॥  

  
जुषाणा निरृतिर् वेतु स्वाहा ॥  

  
वासः कृष्णं भिन्नान्तं दक्षिणा पुनर् एत्यानुमत्या अष्टाकपालेन प्रचरन्ति धेनुर् दक्षिणा, अथ य उदञ्चः शम्याम् अतिशीयन्ते तान् उदङ् परेत्य वल्मीकवपाम् उद्रुज्य जुहुयात् ॥  

  
इदम् अहम् अमुष्यामुष्यायणस्य क्षेत्रियम् अवयजे ॥  

  
तत् पुनर् अपिदधाति ॥  

  
इदम् अहम् अमुष्यामुष्यायणस्य क्षेत्रियम् अपिदधामि ॥  

  
श्वो भूत आदित्येभ्यो भुवद्वद्भ्यो घृते चरुस्, वरो दक्षिणा श्वो भूत आग्नावैष्णव एकादशकपालस्, अनड्वान् वामनो दक्षिणा श्वो भूते ऽग्नीषोमीया एकादशकपालस्, हिरण्यं दक्षिणा श्वो भूत ऐन्द्राग्न एकादशकपालस्, अनड्वान् ऋषभो दक्षिणा श्वो भूत आग्नेयो ऽष्टाकपालस्, माहेन्द्रं दधि वासः क्षौमं दक्षिणा ॥म्स्_२,६।१॥  

  
ऐन्द्राग्नम् एकादशकपालं निर्वपेद् आग्नेन्द्रं वा वैश्वदेवश् चरुः सौम्यः श्यामाकश् चरुस्, द्यावापृथिवीया एककपालस्, वत्सः प्रथमजो दक्षिणा सीरं द्वादशायोगं दक्षिणोष्टारो वानड्वान् ॥म्स्_२,६।२॥  

  
आग्नेयो ऽष्टाकपालस्, वारुणो यवमयश् चरुस्, रौद्रो गावीधुकश् चरुस्, ऐन्द्रं दधि धेनुर् अनड्वाही दक्षिणा, अपां न्ययनाद् अपामार्गान् आहरन्ति तान्त् सक्तून् कृत्वा दक्षिणा परेत्य स्वकृता इरिण एकोल्मुकं निधाय पर्णमयेन स्रुवेण जुहोति ॥  
  
[पगे इइ,६५]
  
देवस्य त्वा सवितुः प्रसवे ऽश्विनोर् बाहुभ्यां पूष्णो हस्ताभ्याम् इन्द्रस्यौजसा रक्षोहासि स्वाहा हतं रक्षस्, अवधिष्म रक्षः ॥  

  
वरो दक्षिणा ॥  

  
ये देवाः पुरःसदो अग्निनेत्रा रक्षोहणस् ते नो ऽवन्तु ते नः पान्तु तेभ्यः स्वाहा ये देवा दक्षिणात्सदो यमनेत्रा रक्षोहणस् ते नो ऽवन्तु ते नः पान्तु तेभ्यः स्वाहा ये देवाः पश्चात्सदो मरुन्नेत्रा रक्षोहणस् ते नो ऽवन्तु ते नः पान्तु तेभ्यः स्वाहा ये देवा उत्तरात्सदो मित्रावरुणनेत्रा रक्षोहणस् ते नो ऽवन्तु ते नः पान्तु तेभ्यः स्वाहा ये देवा उपरिषदो ऽवस्वद्वन्तः सोमनेत्रा रक्षोहणस् ते नो ऽवन्तु ते नः पान्तु तेभ्यः स्वाहा, इदम् अहं रक्षो ऽभिसमूहामि, अग्ने संदह रक्षः संदग्धं रक्षस्, अग्नये पुरःसदे स्वाहा यमाय दक्षिणात्सदे स्वाहा मरुद्भ्यः पश्चात्सद्भ्यः स्वाहा मित्रावरुणाभ्याम् उत्तरात्सद्भ्यां स्वाहा सोमायोपरिषदे ऽवस्वद्वते रक्षोघ्ने स्वाहा रथः पञ्चवाही दक्षिणा ॥म्स्_२,६।३॥  

  
अनुमत्यै चरुस्, राकायै चरुः सिनीवाल्यै चरुः कुह्वै चरुस्, धात्रे द्वादशकपालः पष्ठौही दक्षिणा, आग्नावैष्णव एकादशकपालस्, ऐन्द्रावैष्णावश् चरुस्, वैष्णवस् त्रिकपालस्, वामनो दक्षिणा सौमापौष्ण एकादशकपालस्, ऐन्द्रापौष्णश् चरुः पौष्णश् चरुः श्यामो दक्षिणा, अग्नये वैश्वानराय द्वादशकपालस्, वारुणो यवमयश् चरुस्, हिरण्यं चाश्वश् च दक्षिणा ॥म्स्_२,६।४॥  

  
बार्हस्पत्यश् चरुर् ब्रह्मणो गृहे शितिपृष्ठो दक्षिणा, ऐन्द्र एकादशकपालो राज्ञो गृहे, ऋषभो दक्षिणा, आदित्यश् चरुर् महिष्या गृहे धेनुर् दक्षिणा नैरृतश् चरुर् नखावपूतानां परिवृक्त्या गृहे श्येनी वण्डापस्फुरा दक्षिणा, आग्नेयो ऽष्टाकपालः सेनान्यो गृहे हिरण्यं दक्षिणा, आश्विनो द्विकपालः संग्रहीतुर् गृहे सवत्यौ दक्षिणा सावित्रो ऽष्टाकपालः क्षत्तुर् गृहे श्येतो दक्षिणा वारुणो यवमयो दशकपालः सूतस्य गृहे बभ्रुर् महानिरष्टो दक्षिणा मारुतः सप्तकपालो वैश्यस्य ग्रामण्यो गृहे पृश्निः पष्ठौही दक्षिणा पौष्णश् चरुर् भागदुघस्य गृहे श्यामो दक्षिणा वैष्णवस् त्रिकपालस् तक्षरथकारयोर् गृहे सर्वायसानि दक्षिणा रौद्रो गावीधुकश् चरुर् अक्षावापस्य गृहे गोविकर्तस्य च, असिर् वालापितस्थो दक्षिणा शबलो वा त्रिवत्सो ऽभिधानी वा केसरपाशा ॥म्स्_२,६।५॥  

  
इन्द्रायांहोमुचा एकादशकपालं निर्वपेत्, इन्द्राय सुत्राम्णा एकादशकपालम् ऋषभो दक्षिणा स्वयंरुग्णाया अश्वत्थशाखायाः पात्रं भवति, अथ श्वेतां श्वेतवत्सां दुहन्ति तत् स्वयं मूर्छति स्वयं मथ्यते स्वयंविलीनम् आज्यं भवति, अथ मैत्राबार्हस्पत्यं हविर् निर्वपन्ति ये क्षोदिष्ठास् तण्डुलास् तं बार्हस्पत्यं चरुं शृतं कुर्वन्ति तत्र तत् पात्रम् अपिधायाज्यम् आसिच्य ये स्थविष्ठास् तण्डुलास् तान् आवपन्ति, उभौ सह शृतौ कुर्वन्ति मैत्रेण पूर्वेण प्रचरन्ति, अश्वो मैत्रस्य दक्षिणा शितिपृष्ठो बार्हस्पत्यस्य, अग्नये गृहपतय आपतन्तानाम् अष्टाकपालं निर्वपेत् सोमाय वनस्पतये श्यामाकं चरुम्, सवित्रे प्रसवित्रे सतीनानाम् अष्टाकपालम्, बृहस्पतये वाचस्पतये नैवारं चरुम् इन्द्राय ज्येष्ठाय हायनानाम् एकादशकपालम्, मित्राय सत्यस्य पतये नाम्बानां चरुम्, वरुणाय धर्मस्य पतये यवमयं चरुम्, रुद्राय पशुपतये गावीधुकं चरुम् ॥  

  
सविता त्वा प्रसवानां सुवताम् अग्निर् गार्हपत्यानाम्, सोमो वनस्पतीनाम्, बृहस्पतिर् वाचाम् इन्द्रो ज्यैष्ठ्यानाम्, मित्रः सत्यानाम्, वरुणो धर्मणाम्, रुद्रः पशूनाम्, ते देवा असपत्नम् इमं सुवध्वम् अमुम् आमुष्यायणम् अमुष्याः पुत्रम् अमुष्यां विशि महते क्षत्राय महते जानराज्याय शुक्रज्योतिश् च चित्रज्योतिश् च सत्यज्योतिश् च ज्योतिष्मांश् च सत्यश् च ऋतपाश् चात्यंहास्, ऋतजिच् च स्त्यजिच् च सेनजिच् च सुषेणश् च, अन्तिमित्रश् च दूरेऽमित्रश् च गणस्, ऋतश् च सत्यश् च ध्रुवश् च धरुणश् च धर्ता च विधर्ता च विधारयः ॥म्स्_२,६।६॥  

  
देवीर् आपो अपां नपात्, राष्ट्रदाः स्थ राष्ट्रं दत्त स्वाहा देवीर् आपो अपां नपात्, राष्ट्रदाः स्थ राष्ट्रम् अमुष्मै दत्त वृषोर्मिर् असि वृषसेनो ऽसि, अपां पतिर् असि, अप्रहावरीः स्थ परिवाहिणीः स्थ, ओजस्विनीः स्थ मान्दाः स्थ व्रजक्षितः स्थ सूर्यवर्चसः स्थ सूर्यत्वचसः स्थ मरुताम् ओजः स्थ वशाः स्थ शक्वरीः स्थ विश्वभृतः स्थ जनभृतस्, अपाम् ओषधीनां रसः श्रविष्ठाः स्थ राष्ट्रदाः स्थ राष्ट्रम् अमुष्मै दत्त ॥म्स्_२,६।७॥  

  
     देवीर् आपो मधुमतीः संसृज्यध्वं महि क्षत्रं क्षत्रियाय वन्वानाः ।
  
     अनाधृष्टाः सीदतोर्जस्वतीर् महि वर्चः क्षत्रियाय दधतीः ॥  

  
     अपो देवीर् मधुमतीर् अगृभ्णाम् ऊर्जस्वती राजसूयाश् चितानाः ।
  
     याभिर् मित्रावरुणा अभ्यषिञ्चंस् ताभिर् इन्द्रम् अनयन्न् अत्य् अरातीः ।
  
     अनिभृष्टम् असि वाचो बन्धुस् तपोजाः सोमस्य दात्रम् ॥  

  
शुक्रा वः शुक्रेण पुनामि चन्द्रा वश् चन्द्रेण पुनामि ॥  

  
     देवो वः सविता पुनात्व् अछिद्रेण पवित्रेण ।
  
     वसोः सूर्यस्य रश्मिभिः ॥  

  
स्वाहा राजसूयाः ॥  

  
     सधमादो द्युम्न्या ऊर्जा एका अनाधृष्टा अपस्यो वसानाः ।
  
     पस्त्यासु चक्रे वरुणः सधस्थम् अपां शिशुर् मातृतमास्व् अन्तः ॥  
  
[पगे इइ,६९]
  
रुद्र यत् ते गिरिपरं नाम तस्मिन् हुतम् असि यमेष्टम् असि स्वाहा सोमा इन्द्रो वरुणो मित्रो अग्निस् ते देवा धर्मधृतो धर्मं धारयन्तु ॥म्स्_२,६।८॥  

  
क्षत्रस्य योनिर् असि क्षत्रस्योल्बम् असि क्षत्रस्य नाभिर् असि, आवित्तो अग्निर् गृहपतिर् आवित्ता इन्द्रो वृद्धश्रवाः, आवित्तौ मित्रावरुणौ धृतव्रतौ, आवित्ते द्यावापृथिवी ऋतावृधौ, आवित्तः पूषा विश्ववेदास्, आवित्ता देव्य् अदितिस्, आवित्तो ऽयम् असा आमुष्यायणो ऽमुष्याः पुत्रो ऽमुष्यां विशि महते क्षत्राय महते जानराज्याय, एष ते जनते राजा सोमो ऽस्माकं ब्राह्मणानां राजा, इन्द्रस्य वज्रो ऽसि वार्त्रघ्नस् त्वयायं वृत्रं वध्यात्, शत्रुबाधनाः स्थ पात प्राञ्चम्, पात प्रत्यञ्चम्, पात तिर्यञ्चम्, पातान्वञ्चम्, पातोर्ध्वम्, दिग्भ्य एनं पात मित्रो ऽसि वरुणो ऽसि ॥  

  
     हिरण्यवर्णम् उषसो व्युष्टा अयःस्थूणम् उदितौ सूर्यस्य ।
  
     आरोहथो वरुण मित्र गर्तं ततश् चक्राथे अदितिं दितिं च ॥म्स्_२,६।९॥  

  
समिधम् आतिष्ठ गायत्री त्वा छन्दसाम् अवतु त्रिवृत् स्तोमस्, रथन्तरं साम, अग्निर् देवता ब्रह्म द्रविणम् उग्राम् आतिष्ठ त्रिष्टुप् त्वा छन्दसाम् अवतु पञ्चदशः स्तोमः, बृहत् साम, इन्द्रो देवता क्षत्रं द्रविणम्, प्राचीम् आतिष्ठ जगती त्वा छन्दसाम् अवतु सप्तदशः स्तोमस्, वैरूपं साम विश्वे देवा देवता विड् द्रविणम् उदीचीम् आतिष्ठ, अनुष्टुप् त्वा छन्दसाम् अवतु, एकविंशः स्तोमः, वैराजं साम मित्रावरुणौ देवता पुष्टं द्रविणम् ऊर्ध्वाम् आतिष्ठ पङ्क्तिस् त्वा छन्दसाम् अवतु त्रिणवत्रयस्त्रिंशौ स्तोमौ शाक्वररैवते सामनी बृहस्पतिर् देवता फलं द्रविणम्, सोमस्य त्विषिर् असि त्विषिमत् तवेव मे त्विषिर् भूयात् ॥  

  
     प्रत्यस्तं नमुचेः शिरस्, अवेष्टा दन्दशूकाः ।
  
     मृत्योः पाहि दिदिवः पाहि ॥म्स्_२,६।१०॥  

  
अग्नये स्वाहा सोमाय स्वाहा सवित्रे स्वाहा सरस्वत्यै स्वाहा पूष्णे स्वाहा बृहस्पतये स्वाहा, इन्द्राय स्वाहा घोषाय स्वाहा श्लोकाय स्वाहा, अंशाय स्वाहा भगाय स्वाहा क्षेत्रस्य पतये स्वाहा सोमस्य त्वा द्युम्नेनाग्नेस् तेजसेन्द्रस्येन्द्रियेण विश्वेषां त्वा देवानां क्रतुनाभिषिञ्चामि, इन्द्रस्य योनिर् असि जनय, अति द्यून् पाहि ॥  

  
     समाववृत्रन्न् अधराग् उदक् ता अहिं बुध्न्यम् अन्वीयमानाः ।
  
     ताः पर्वतस्य वृषभस्य पृष्ठान् नावो वियन्ति सुसिचो न वाणीः ॥  

  
इन्द्रस्य वज्रो ऽसि वाजसनिस् त्वयायं वाजं सेत्, मित्रावरुणयोस् त्वा प्रशास्त्रोः प्रशिषा युनज्मि विष्णोः क्रमो ऽसि सपत्नहा मरुतां प्रसवे जय, आप्तं मनः सम् इन्द्रियेण, एष वज्रो वाजसातमस् तेन नौ पुत्रो वाजं सेत् ॥म्स्_२,६।११॥  

  
इयद् असि, आयुर् असि, आयुर् मे धेहि युङ्ङ् असि वर्चो ऽसि वर्चो मे धेहि, ऊर्ग् असि, ऊर्जं मयि धेहि मित्रो ऽसि वरुणो ऽसि सद् असि सम् अहं विश्वैर् देवैस्, नमो मात्रे पृथिव्यै मा मां माता पृथिवी हिंसीत् ॥  

  
     प्रति त्यन् नाम राज्यम् अधायि स्वां तन्वं वरुणो ऽसुषोत् ।
  
     शुचेर् मित्रस्य व्रत्या अभूमामन्महि महद् ऋतस्य नाम ॥  

  
     सर्वे व्राता वरुणस्याभूम नि मित्रयुर् अरतीन् अतारीत् ।
  
     अशूशुभन्त यज्ञिया ऋतेन नि त्रितो जरिमाणं न आनट् ॥  

  
स्योनासि सुषदा स्योनाम् आसीद सुषदाम् आसीद ॥  

  
     निषसाद धृतव्रतो वरुणः पस्त्यास्व् आ ।
  
     साम्राज्याय सुक्रतुः ॥  

  
अग्नये स्वाहा सोमाय स्वाहा, इन्द्रस्यौजसे स्वाहा मरुतां बलाय स्वाहा ॥  

  
     हंसः शुचिषद् वसुर् अन्तरिक्षसद् धोता वेदिषद् अतिथिर् दुरोणसत् ।
  
     नृषद् वरसद् ऋतसद् व्योमसद् अब्जा गोजा ऋतजा अद्रिजा ऋतम् ॥  

  
ब्रह्मा३ंस् त्वं ब्रह्मासि सवितासि सत्यसवस्, ब्रह्मा३ंस् त्वं ब्रह्मासि मित्रो ऽसि सुशेवस्, ब्रह्मासि, इन्द्रो ऽसि सत्यौजास्, ब्रह्मा३ंस् त्वं ब्रह्मासि वरुणो ऽसि विश्वौजाः ॥  

  
एष वज्रस् तेन मे रध्य दिशो अभ्यभूद् अयम् ॥  

  
     प्रजापते न त्वद् एतान्य् अन्यो विश्वा जातानि परि ता बभूव ।
  
     यस्मै कं जुहुमस् तन् नो अस्तु ॥  

  
असा अमुष्य पुत्रो ऽमुष्यासौ पुत्रः ॥  

  
वयं स्याम पतयो रयीणाम् ॥म्स्_२,६।१२॥  

  
अपां नप्त्रे स्वाहा, ऊर्जो नप्त्रे स्वाहा, अग्नये गृहपतये स्वाहा ॥  

  
सावित्रो ऽष्टाकपालः श्येतो दक्षिणा सारस्वतश् चरुस्, धेनुर् दक्षिणा पौष्णश् चरुः श्यामो दक्षिणा बार्हस्पत्यश् चरुः शितिपृष्ठो दक्षिणा, ऐन्द्र एकादशकपालस्, ऋषभो दक्षिणा वारुणो यवमयो दशकपालस्, बभ्रुर् महानिरष्टो दक्षिणा त्वाष्ट्रो ऽष्टाकपालस्, अंसेपाञ् शुण्ठो ऽधिरूढाकर्णो वा दक्षिणा, आग्नेयो ऽष्टाकपालस्, हिरण्यम् अष्टापृडं दक्षिणा सौम्यश् चरुस्, बभ्रुर् दक्षिणा वैष्णवस् त्रिकपालस्, वामनो दक्षिणा, आग्नेयो ऽष्टाकपालस्, हिरण्यं दक्षिणा बार्हस्पत्यश् चरुः शितिपृष्ठो दक्षिणा, ऐन्द्र एकादशकपालस्, ऋषभो दक्षिणा वैश्वदेवश् चरुः पिशङ्गो दक्षिणा मैत्रावरुण्य् आमिक्षा वशा दक्षिणा, आग्नेयो ऽष्टाकपालः सौम्यश् चरुः सावित्रो द्वादशकपालस्, बार्हस्पत्यश् चरुस्, अग्नये वैश्वानराय द्वादशकपालस् त्वाष्ट्रो ऽष्टाकपालस्, दक्षिणो रथवाहनवाहो दक्षिणा सारस्वतस् चरुः पौष्णश् चरुस्, मैत्रश् चरुस्, वारुणश् चरुस्, अदित्यै चरुः क्षेत्रस्य पतये चरुः सव्यो रथवाहनवाहो दक्षिणा मारुती पृश्निः पष्ठौही गर्भिणी, आदित्याजा मलिहा गर्भिणी सवित्रे प्रसवित्रे सतीनानाम् अष्टाकपालो ऽश्विभ्याम्, पूष्ण एकादशकपालः सरस्वत्यै सत्यवाचे चरुर् दण्ड उपानहौ शुष्कदृतिः सा दक्षिणा ॥म्स्_२,६।१३॥  
मलिहा : ड़्न् एमेन्देद्। एद्।: मल्हा। च्ड़्। म्स्।४।४।९:६०।२०।  

  
     युञ्जानः प्रथमं मनस् तत्वाय सविता धियः ।
  
     अग्निं ज्योतिर् निचाय्य पृथिव्या अध्य् आभरत् ॥  

  
     युक्तेन मनसा वयं देवस्य सवितुः सवे ।
  
     स्वर्ग्याय शक्तये ॥  

  
     युक्त्वाय सविता देवान्त् स्वर्यतो धिया दिवम् ।
  
     बृहज् ज्योतिः करिष्यतः सविता प्रसुवाति तान् ॥  
स्वर्यतो : ड़्न् त्स्।४।१।१।१।ब्: सुवर् यतो  
  
[पगे इइ,७४]
  
युञ्जते मनः ॥  

  
     युजे वां ब्रह्म पूर्व्यं नमोभिर् वि श्लोक एतु पथ्येव सूरिः ।
  
     शृण्वन्तु विश्वे अमृतस्य पुत्रा आ ये धामानि दिव्यानि तस्थुः ॥  

  
     यस्य प्रयाणम् अन्व् अन्य इद् ययुर् देवा देवस्य महिमानम् अर्चतः ।
  
     यः पार्थिवानि विममे स एतशो रजांसि देवः सविता महित्वना ॥  

  
देव सवितः ॥  

  
     इमं मे देव सवितर् यज्ञं प्रणय देवायुवम् ।
  
     वसुविदं सत्राजितं धनजितं स्वर्विदम् ।
  
     ऋचा स्तोमं समर्धय गायत्रेण रथन्तरम् ।
  
     बृहद् गायत्रवर्तनि ॥  

  
देवस्य त्वा सवितुः प्रसवे ऽश्विनोर् बाहुभ्यां पूष्णो हस्ताभ्याम् आददे नारिर् असि गायत्रेण छन्दसा पृथिव्याः सधस्थाद् अग्निं पुरीष्यम् अङ्गिरस्वद् आभर त्रैष्टुभेन छन्दसा, अभ्रिर् असि नारिर् असि त्वया वयम् अग्निं शकेम खनितुं सधस्था आ जागतेन छन्दसा ॥  
आभर : ड़्न् एमेन्देद्। एद्।: आभरा  

  
     हस्त आधाय सविता बिभ्रद् अभ्रिं हिरण्ययीम् ।
  
     अग्निं ज्योतिर् निचाय्य पृथिव्या अध्य् आभरत् ॥  

  
आनुष्टुभेन छन्दसा ॥म्स्_२,७।१॥  

  
     प्रतूर्तं वाजिन्न् आद्रव वरिष्ठाम् अनु संवतम् ।
  
     दिवि ते जन्म परमम् अन्तरिक्षे तव नाभिः पृथिव्याम् अधि योनिर् इत् ॥  

  
     युञ्जाथां रासभं युवम् अस्मिन् यामे वृषण्वसू ।
  
     अग्निं भरन्ता अस्मयुम् ॥  

  
     योगेयोगे तवस्तरं वाजेवाजे हवामहे ।
  
     सखाया इन्द्रम् ऊतये ॥  

  
प्रतूर्वन्न् एह्य् अवक्रामन्न् अशस्तीस्, रुद्रस्य गाणपत्यान् मयोभूर् एहि ॥  

  
उर्व् अन्तरिक्षं वीहि ॥  

  
स्वस्तिगव्यूतिर् अभयानि कृण्वन् पूष्णा सयुजा सह ॥  

  
अग्निं पुरीष्यम् अङ्गिरस्वद् आभर, अग्निं पुरीष्यम् अङ्गिरस्वद् अच्छेमस्, अग्निं पुरीष्यम् अङ्गिरस्वद् भरिष्यामः ॥  

  
अन्व् अग्निः ॥  

  
     आगत्य वाज्य् अध्वानं सर्वा मृधो विधूनुते ।
  
     अग्निं सधस्थे महति चक्षुषा निचिकीषति ॥  

  
     आक्रम्य वाजिन् पृथिवीम् अग्निम् इछ रुचा त्वम् ।
  
     भूम्या वृत्वाय नो ब्रूहि यतः खनेम तं वयम् ॥  

  
     द्यौस् ते पृष्ठं पृथिवी सधस्थम् आत्मानतरिक्षं समुद्रो योनिः ।
  
     विक्शाय चक्षुषा त्वम् अभितिष्ठ पृतन्यतः ॥  

  
     उत्क्राम महते सौभगायास्माद् आस्थानाद् द्रविणोदा वाजिन् ।
  
     वयं स्याम सुमतौ पृथिव्या अग्निं खनन्त उपस्थे अस्याः ॥  

  
     उदक्रमीद् द्रविणोदा वाज्य् अर्वाकः सु लोकं सुकृतं पृथिव्याः ।
  
     ततः खनेम सुप्रतीकम् अग्निं स्वो रुहाणा अधि नाक उत्तमे ॥  

  
     आ त्वा जिघर्मि मनसा घृतेन प्रतिक्षियन्तं भुवनानि विश्वा ।
  
     पृथुं तिरश्चा वयसा बृहन्तं व्यचिष्ठम् अन्नं रभसं दृशानम् ॥  

  
     आ विश्वतः प्रत्यञ्चं जिघर्म्य् अरक्षसा मनसा तज् जुषस्व ।
  
     मर्यश्रीः स्पृहयद्वर्णो अग्निर् नाभिधृषे तन्वा जर्हृषाणः ॥  

  
परि वाजपतिः ॥  

  
     परि त्वाग्ने पुरं वयं विप्रं सहस्य धीमहि ।
  
     धृषद्वर्णं दिवेदिवे हन्तारं भङ्गुरावताम् ॥  

  
     त्वम् अग्ने द्युभिस् त्वम् आशुशुक्षणिस् त्वम् अद्भ्यस् त्वम् अश्मनस् परि ।
  
     त्वं वनेभ्यस् त्वम् ओषधीभ्यस् त्वं नृणां नृपते जायसे शुचिः ॥  

  
देवस्य त्वा सवितुः प्रसवे ऽश्विनोर् बाहुभ्यां पूष्णो हस्ताभ्यां पृथिव्याः सधस्थे अग्निं पुरीष्यम् अङ्गिरस्वत् खनामि ज्योतिष्मन्तं त्वाग्ने सुप्रतीकम् अजस्रेण भानुना दीद्यतम्, शिवं प्रजाभ्यो ऽहिंसन्तं पृथिव्याः सधस्थे अग्निं पुरीष्यम् अङ्गिरस्वत् खनामः ॥म्स्_२,७।२॥  

  
     अपां पृष्ठम् असि योनिर् अग्नेः समुद्रम् अभितः पिन्वमानम् ।
  
     वर्धमानो मह आ च पुष्करे दिवो मात्रया वरिणा प्रथस्व ॥  

  
     शर्म च स्थो वर्म च स्थो अछिद्रे बहुले उभे ।
  
     व्यचस्वती संवसेथां भर्तम् अग्निं पुरीष्यम् ॥  
  
[पगे इइ,७७]
  
     संवसेथां स्वर्विदा समीची उरसा त्मना ।
  
     अग्निं भरिष्यन्ती अन्ता रोचमानम् अजस्रम् इत् ॥  

  
पुरीष्यो ऽसि विश्वभरास्, अथर्वा त्वा प्रथमो निरमन्थद् अग्ने ॥  

  
     त्वाम् अग्ने पुष्कराद् अध्य् अथर्वा निरमन्थत ।
  
     मूर्ध्नो विश्वस्य वाघतः ॥  

  
     तम् उ त्वा दध्यङ्ङ् ऋषिः पुत्र ईधे अथर्वणः ।
  
     वृत्रहणं पुरंदरम् ॥  

  
     तम् उ त्वा पाथ्यो वृषा समीधे दस्युहन्तमम् ।
  
     धनंजयं रणेरणे ।
  
     सीद होतः स्व उलोके चिकित्वान्त् सादया यज्ञं सुकृतस्य योनौ ।
  
     देवावीर् देवान् हविषा यजास्य् अग्ने बृहद् यजमाने वयो धाः ॥  

  
     नि होता होतृषदने विदानस् त्वेषो दीदिवं असदत् सुदक्षः ।
  
     अदब्धव्रतप्रमतिर् वसिष्ठः सहस्रंभरः शुचिजिह्वो अग्निः ॥  

  
     संसीदस्व महं असि शोचस्व देववीतमः ।
  
     वि धूमम् अग्ने अरुषं मेध्य सृज प्रशस्त दर्शतम् ॥  

  
     जनिष्व हि जेन्यो अग्रे अह्नां हितो हितेष्व् अरुषो वनेषु ।
  
     दमेदमे सप्त रत्ना दधानो ऽग्निर् होता निषसाद यजीयान् ॥  

  
अयम् इह ॥  
  
[पगे इइ,७८]
  
     इमं स्तोमम् अर्हते जातवेदसे रथम् इव संमहेमा मनीषया ।
  
     भद्रा हि नः प्रमतिर् अस्य संसद्य् अग्ने सख्ये मा रिषामा वयं तव ॥  

  
अयं ते ॥म्स्_२,७।३॥  

  
     अपो देवीर् उपसृजा मधुमतीर् अयक्ष्माय प्रजाभ्यः ।
  
     तासाम् आस्थानाद् उज्जिहताम् ओषधयः सुपिप्पलाः ॥  

  
     सं ते वायुर् मातरिश्वा दधातूत्तानाया हृदयं यद् विकस्तम् ।
  
     यो देवानां चरसि प्राणथेन कस्मै देव वषड् अस्तु तुभ्यम् ॥  

  
     सुजातो ज्योतिषा शर्म वरूथम् आसदत् स्वः ।
  
     वासो अग्ने विश्वरूपं संव्ययस्व विभावसो ॥  

  
     उद् उ तिष्ठ स्वध्वर स्तवानो देव्या कृपा ।
  
     दृशा च भासा बृहता सुशिक्मनाग्ने याहि सुशस्तिभिः ॥  

  
     ऊर्ध्व ऊ षु ण ऊतये तिष्ठा देवो न सविता ।
  
     ऊर्ध्वो वाजस्य सनिता यद् अञ्जिभिर् वाघाद्भिर् विह्वयामहे ॥  

  
     सजातो गर्भो असि रोदस्योर् अग्ने चारुर् विभृता ओषधीषु ।
  
     चित्रः शिशुष् परि तमांस्य् अक्तः प्र मातृभ्यो अधि कनिक्रदद् गाः ॥  
  
[पगे इइ,७९]
  
     स्थिरो भव वीड्वङ्ग आशुर् भव वाज्य् अर्वन् ।
  
     पृथुर् भव सुषदस् त्वम् अग्नेः पुरीष्यवाहनः ॥  

  
     शिवो भव प्रजाभ्यो मानुषीभ्यस् त्वम् अङ्गिरः ।
  
     मा द्यावापृथिवीं हिंसीर् मान्तरिक्षं मा वनस्पतीन् ॥  

  
     प्रैतु वाजी कनिक्रदन् नानदद् रासभः पत्वा ।
  
     भरन्न् अग्निं पुरीष्यं मा पाद्य् आयुषः पुरा ॥  

  
     वृषाग्निं वृषणं भरन्न् अपां गर्भं समुद्रियम् ।
  
     अग्ना आयाहि वीतये ॥  

  
ऋतं सत्यम् ऋतं सत्यम् अग्निं पुरीष्यम् अङ्गिरस्वद् भरामः ॥म्स्_२,७।४॥  

  
     ओषधयः प्रतिगृभ्णीताग्निम् एतं शिवम् आयन्तम् अभ्य् अत्र युष्मान् ।
  
     व्यस्यन् विश्वा अनिरा अमीवा निषीदन् नो अप दुर्मतिं जहि ॥  

  
     ओषधयः प्रतिमोदध्वम् एनं पुष्पवतीः सुपिप्पलाः ।
  
     अयं वो गर्भ ऋत्वियः प्रत्नं सधस्थम् आसदत् ॥  

  
     वि पाजसा पृथुना शोशुचानो बाधस्व रिपून् रक्षसो अमीवाः ।
  
     सुशर्मणो बृहतः शर्मणि स्याम् अग्नेर् अहं सुहवस्य प्रणीतौ ॥  

  
     आपो हि ष्ठा मयोभुवस् ता न ऊर्जे दधातन ।
  
     महे रणाय चक्षसे ॥  

  
     यो वः शिवतमो रसस् तस्य भाजयतेह नः ।
  
     उशतीर् इव मातरः ॥  
  
[पगे इइ,८०]
  
     तस्मा अरं गमाम वो यस्य क्षयाय जिन्वथ ।
  
     आपो जनयथा च नः ॥  

  
     मित्रः संसृज्या पृथिवीं भूमिं च ज्योतिषा स्वः ।
  
     सुजातं जातवेदसम् अयक्ष्माय त्वा संसृजामि प्रजाभ्यः ॥  

  
     रुद्राः संसृज्या पृथिवीं बृहज् ज्योतिः समीधिरे ।
  
     तेषां भानुर् अजस्रा इञ् शुक्रो देवेषु रोचते ॥  

  
     संसृष्टां वसुभी रुद्रैर् धीरैः कर्मण्यां मृदम् ।
  
     हस्ताभ्यां मृद्वीं कृत्वा सिनीवाली कृणोतु ताम् ॥  

  
     सिनीवाली सुकपर्दा सुकरीरा स्वोपशा ।
  
     सा तुभ्यम् अदिते मह्य् ओखां ददातु हस्तयोः ॥  

  
     उखां कृणोतु शक्त्या बाहुभ्याम् अदितिर् धिया ।
  
     माता पुत्रं यथोपस्थे साग्निं बिभर्तु गर्भा आ ॥म्स्_२,७।५॥  

  
मखस्य शिरो ऽसि वसवस् त्वा कृण्वन्तु गायत्रेण् छन्दसाङ्गिरस्वद् उखे ध्रुवासि पृथिव्य् असि धारया मयि प्रजां रायश्पोषं गौपत्यं सुवीर्यं सजातान् अस्मै यजमानाय रुद्रास् त्वा कृण्वन्तु त्रैष्टुभेन छन्दसाङ्गिरस्वद् उखे ध्रुवासि, अन्तरिक्षम् असि धारया मयि प्रजां रायस्पोषं गौपत्यं सुवीर्यं सजातान् अस्मै यजमानाय, आदित्यास् त्वा कृण्वन्तु जागतेन छन्दसाग्ङ्गिरस्वद् उखे ध्रुवासि द्यौर् असि धारया मयि प्रजां रायस्पोषं गौपत्यं सुवीर्यं सजातान् अस्मै यजमानाय विश्वे त्वा देवा वैश्वानराः कृण्वन्त्व् आनुष्टुभेन छन्दसाङ्गिरस्वद् उखे ध्रुवासि दिशो ऽसि धारया मयि प्रजां रायस्पोषं गौपत्यं सुवीर्यं सजातान् अस्मै यजमानाय, अदित्या रास्नासि, अदितिष् टे बिलं गृभ्णातु ॥  

  
     कृत्वाय सा महीम् उखां मृन्मयीं योनिम् अग्नये ।
  
     तां पुत्रेभ्यः प्रायछद् अदितिः श्रपयान् इति ॥  

  
वसवस् त्वा धूपयन्त्व् अङ्गिरस्वत्, रुद्रास् त्वा धूपयन्त्व् अङ्गिरस्वत्, आदित्यास् त्वा धूपयन्त्व् अङ्गिरस्वत्, इन्द्रस् त्वा धूपयत्व् अङ्गिरस्वत्, वरुणस् त्वा धूपयत्व् अङ्गिरस्वत्, विष्णुस् त्वा धूपयत्व् अङ्गिरस्वत्, बृहस्पतिष् ट्वा धूपयत्व् अङ्गिरस्वत्, अदितिष् ट्वा देवी विश्वदेव्यवती पृथिव्याः सधस्थे अङ्गिरस्वत् खनत्व् अवट देवानां त्वा पत्नीर् देवीर् विश्वदेव्यवतीः पृथिव्याः सधस्थे अङ्गिरस्वद् दधतूखे धिषणा त्वा देवी विश्वदेव्यवती पृथिव्याः सधस्थे अङ्गिरस्वद् अभीन्द्धाम् उखे ग्नास् त्वा देवीर् विश्वदेव्यवतीः पृथिव्याः सधस्थे अङ्गिरस्वञ् श्रपयन्तूखे वरुत्री त्वा देवी विश्वदेव्यवती पृथिव्याः सधस्थे अङ्गिरस्वत् पचताम् उखे जनयस् त्वाछिन्नपत्रा देवीर् विश्वदेव्यवतीः पृथिव्याः सधस्थे अङ्गिरस्वत् पचन्तूखे ॥  

  
     मित्रस्य चर्षणीधृतः श्रवो देवस्य सानसि ।
  
     द्युम्नं चित्रश्रवस्तमम् ॥  

  
     देवस् त्वा सवितोद्वपतु सुपाणिः स्वङ्गुरिः ।
  
     सुबाहुर् उत शक्त्या ॥  

  
     उत्तिष्ठ बृहती भवोर्ध्वा तिष्ठ ध्रुवा त्वम् ।
  
     अव्यथमाना पृथिव्य् आशा दिशा आपृण ॥  

  
मित्रैतां त उखां परिददाम्य् अभित्त्यै, एषा मा भेदि ॥  

  
वसवस् त्वाछृन्दन्तु गायत्रेण छन्दसाङ्गिरस्वद् उखे रुद्रास् त्वाछृन्दन्तु त्रैष्टुभेन छन्दसाङ्गिरस्वद् उखे, आदित्यास् त्वाछृन्दन्तु जागतेन छन्दसाङ्गिरस्वद् उखे विश्वे त्वा देवा वैश्वानरा आछृन्दन्त्व् आनुष्टुभेन छन्दसाङ्गिरस्वद् उखे ॥म्स्_२,७।६॥  

  
आकूतम् अग्निं प्रयुजं स्वाहा मनो मेधाम् अग्निं प्रयुजं स्वाहा चित्तं विज्ञातम् अग्निं प्रयुजं स्वाहा वाचो विधृतम् अग्निं प्रयुजं स्वाहा प्रजापतये मनवे स्वाहा, अग्नये वैश्वानराय स्वाहा ॥  

  
     विश्वो देवस्य नेतुर् मर्तो वुरीत सख्यम् ।
  
     विश्वो राय इषुध्यति द्युम्नं वृणीत पुष्यसे ॥ स्वाहा ॥  

  
     मा सु भित्था मा सु रिषो दृंहस्व वीरयस्व सु ।
  
     अम्ब धृष्णु वीरयस्वाग्निश् चेदं करिष्यथः ॥  

  
     दृंहस्व देवि पृथिवि स्वस्तये आसुरी माया स्वधया कृतासि ।
  
     जुष्टं देवेभ्य इदम् अस्तु हव्यम् अरिष्टा त्वम् उदिहि यज्ञे अस्मिन् ॥  
  
[पगे इइ,८३]
  
     द्र्वन्नः सर्पिरासुतिः प्रत्नो होता वरेण्यः ।
  
     सहसस् पुत्रो अद्भुतः ॥  

  
     परस्या अधि संवतो ऽवरं अभ्यातर ।
  
     यत्राहम् अस्मि तं अव ॥  

  
     परमस्याः परावतो रोहिदश्व इहागहि ।
  
     पुरीष्यः पुरुप्रियो अग्ने त्वं तरा मृधः ॥  

  
     यद् अग्ने यानि कानि चा ते दारूणि दध्मसि ।
  
     सर्वं तद् अस्तु ते घृतं तज् जुषस्व यविष्ठ्य ॥  

  
     यद् अत्त्य् उपजिह्विका यद् वम्रो अतिसर्पति ।
  
     सर्वं तद् अस्तु ते घृतं तज् जुषस्व यविष्ठ्य ॥  

  
     रात्रींरात्रीम् अप्रयावं भरन्तो ऽश्वायेव तिष्ठते घासम् अस्मै ।
  
     रायस्पोषेण सम् इषा मदन्तो ऽग्ने मा ते प्रतिवेशा रिषाम ॥  

  
     नाभा पृथिव्याः समिधानो अग्निं रायस्पोषाय बृहते हवामहे ।
  
     इरंमदं बृहदुक्थं यजत्रं जेतारम् अग्निं पृतनासु सासहिम् ॥  

  
     याः सेना अभीत्वरीर् आव्याधिनीर् उगणा उत ।
  
     ये स्तेना ये च तस्करास् तांस् ते अग्ने अपिदधाम्य् आस्ये ॥  

  
     ये जनेषु मलिम्लवः स्तेनासस् तस्करा वने ।
  
     ये कक्षेष्व् अघायवस् तांस् ते दधामि जम्भयोः ॥  

  
     दंष्ट्राभ्यां मलिम्लून् अग्ने जम्भाभ्यां तस्करं उत ।
  
     हनुभ्यां स्तेनान् भगवस् तांस् त्वं खाद मुखादितम् ॥  

  
     यो अस्मभ्यम् अरातीयाद् यश् च नो द्वेषते जनः ।
  
     निन्दाद् यो अस्मान् दिप्साच् च सर्वांस् तान् मृस्मृसा कुरु ॥  

  
     उद् एषां बाहून् अतिरम् उद् वर्चो अथो बलम् ।
  
     क्षिणोमि ब्रह्मणामित्रान् उन्नयामि स्वं अहम् ॥  

  
     संशितं मे ब्रह्म संशितं वीर्यं बलम् ।
  
     संशितं क्षत्रं मे जिष्णु यस्याहम् अस्मि पुरोहितः ॥  

  
     ब्रह्म क्षत्रं सयुजा न व्यथेते ब्रह्माह क्षत्रं जिन्वति क्षत्रियस्य ।
  
     क्षत्रं ब्रह्म जिन्वति ब्राह्मणस्य यत् समीची कृणुतो वीर्याणि ॥म्स्_२,७।७॥  

  
     दृशानो रुक्म उरुया विभाति दुर्मर्षम् आयुः श्रिये रुचानः ।
  
     अग्निर् अजरो ऽभवत् सहोभिर् यद् एनं द्यौर् अजनयत् सुरेताः ॥  

  
     नक्तोषासा समनसा विरूपे धापयेते शिशुम् एकं समीची ।
  
     द्यावाक्षामा रुक्मो अन्तर् विभाति देवा अग्निं धारयन् द्रविणोदाः ॥  

  
     विश्वा रूपाणि प्रतिमुञ्चते कविः प्रासावीद् भद्रं द्विपदे चतुष्पदे ।
  
     वि नाकम् अक्शत् सविता वरेण्यो ऽनु प्रयाणम् उषसो विराजति ॥  

  
सुपर्णो ऽसि गरुत्मान्, त्रिवृत् ते शिरस्, गायत्रं चक्षुस्, बृहद्रथन्तरे पक्षौ स्तोम आत्मा छन्दांस्य् अङ्गानि यजूंषि नाम साम ते तनूर् वामदेव्यम्, यज्ञायज्ञियं पुच्छम्, धिष्ण्याः शफाः ॥  

  
सुपर्णो ऽसि गरुत्मान् दिवं गछ स्वः पत ॥  

  
विष्णोः क्रमो ऽसि सपत्नहा गायत्रं छन्दा आरोह पृथिवीम् अनुविक्रमस्व विष्णोः क्रमो ऽस्य् अभिमातिहा त्रैष्टुभं छन्दा आरोह, अन्तरिक्षम् अनुविक्रमस्व विष्णोः क्रमो ऽस्य् अरातीयतो हन्ता जागतं छन्दा आरोह दिवम् अनुविक्रमस्व विष्णोः क्रमो ऽसि शत्रूयत्ऽ हन्ता, आनुष्टुभं छन्दा आरोह दिशो ऽनुविक्रमस्व ॥  

  
     अक्रन्दद् अग्निः स्तनयन्न् इव द्यौः क्षमा रेरिहद् वीरुधः समञ्जन् ।
  
     सद्यो जज्ञानो वि हीम् इद्धो अक्शद् आ रोदसी भानुना भात्य् अन्तः ॥  

  
अग्ने ऽभ्यावर्तिन्, अग्ने अङ्गिरः पुनर् ऊर्जा सह रय्या ॥  

  
     आ त्वाहार्षम् अन्तर् अभूर् ध्रुवस् तिष्ठाविचाचलत् ।
  
     विशस् त्वा सर्वा वान्छन्त्व् अस्मे राष्ट्राणि धारय ॥  

  
उद् उत्तमं वरुण पाशम् अस्मत् ॥  

  
     अग्रे बृहन्न् उषसाम् ऊर्ध्वो अस्थान् निर्जगन्वान् तमसो ज्योतिषागात् ।
  
     अग्निर् भानुना रुशता स्वङ्गा आ जातो विश्वा सद्मान्य् अप्राः ॥  

  
हंसः शुचिषत् ॥  

  
     सीद त्वं मातुर् अस्या उपस्थे विश्वान्य् अग्ने वयुनानि विद्वान् ।
  
     मैनाम् अर्चिषा मा तपसाभिशोचीर् अन्तर् अस्यां शुक्रज्योतिर् विभाहि ॥  
  
[पगे इइ,८६]
  
     अन्तर् अग्ने रुचा त्वम् उखायां सदने स्वे ।
  
     तस्यै त्वं हरसा तपन् जातवेदः शिवो भव ॥  

  
     शिवो भूत्वा मह्यम् अग्ने अथा सीद शिवस् त्वम् ।
  
     शिवाः कृत्वा दिशः सर्वाः स्वं योनिम् इहासदः ॥म्स्_२,७।८॥  

  
     दिवस् परि प्रथमं जज्ञे अग्निर् अस्मद् द्वितीयं परि जातवेदाः ।
  
     तृतीयम् अप्सु नृमणा अजस्रम् इन्धान एनं जनते स्वाधीः ॥  

  
     विद्मा ते अग्ने त्रेधा त्रयाणि विद्मा ते सद्म विभृतं पुरुत्रा ।
  
     विद्मा ते नाम परमं गुहा यद् विद्मा तम् उत्सं यत आबभूथ ॥  

  
     समुद्रे त्वा नृमणा अप्स्व् अन्तर् नृचक्षा ईधे दिवो अग्ना ऊधन् ।
  
     तृतीये त्वा रजसि तस्थितांसम् ऋतस्य योनौ महिषा अगृभ्णन् ॥  

  
     श्रीणाम् उदारो धरुणो रयीणां मनीषाणां प्रार्पणः सोमगोपाः ।
  
     वसुः सूनुः सहसो अप्सु राजा विभात्य् अग्र उषसाम् इधानः ॥  

  
     उशिक् पावको अरतिः सुमेधा मर्त्येष्व् अग्निर् अमृतो निधायि ।
  
     इयर्ति धूमम् अरुषो भरिभ्रद् उञ् शुक्रेण शोचिषा द्याम् इनक्षन् ॥  

  
अक्रन्दद् अग्निः ॥  

  
     विश्वस्य जज्ञे भुवनस्य राजा रोदसी अपृणाज् जायमानः ।
  
     वीडुं चिद् अद्रिम् अभिनत् परायन् जना यद् अग्निम् अयजन्त पञ्च ॥  

  
नक्तोषासा ॥  
  
[पगे इइ,८७]
  
     यस् ते अद्य कृणवद् भद्रशोचे ऽपूपं देव घृतवन्तम् अग्ने ।
  
     प्र तं नय प्रतरं वस्यो अछाभि द्युम्नं देवहितं यविष्ठ्य ॥  

  
     आ तं भज सौश्रवसेष्व् अग्न उक्थौक्था आभज शस्यमाने ।
  
     प्रियः सूर्ये प्रियो अग्ना भवात्य् उज् जातेन भिनदद् उज् जनित्वैः ॥  

  
     त्वाम् अग्ने यजमाना अनु द्यून् दूतं कृण्वाना अयजन्त हव्यैः ।
  
     त्वया सह द्रविणम् इछमाना व्रजं गोमन्तम् उशिजो विवव्रुः ॥  

  
     अस्ताव्य् अग्निर् नृणां सुशेवो वैश्वानर ऋषिभिः सोमगोपाः ।
  
     अद्वेष्ये द्यावापृथिवी हुवे देवा धत्त रयिम् अस्मे सुवीरम् ॥म्स्_२,७।९॥  

  
     उद् उ त्वा विश्वे देवा अग्ने भरन्तु चित्तिभिः ।
  
     स नो भव शिवस् त्वं सुप्रतीको विभावसुः ॥  

  
     प्रेद् अग्ने ज्योतिष्मान् याहि शिवेभिर् अर्चिभिष् ट्वम् ।
  
     बृहद्भिर् भानुभिर् भासन् मा हिंसीस् तन्वा प्रजाः ॥  

  
अक्रन्दद् अग्निः ॥  

  
     समिधाग्निं दुवस्यत घृतैर् बोधयतातिथिम् ।
  
     आस्मिन् हव्या जुहोतन ॥  

  
     प्रप्रायम् अग्निर् भरतस्य शृण्वे वि यत् सूर्यो न रोचते बृहद् भाः ।
  
     अभि यः पूरुं पृतनासु तस्थौ दीदाय दैव्यो अतिथिः शिवो नः ॥  

  
     आपो देवीः प्रतिगृभ्णीत भस्मैतत् स्योने कृणुध्वं सुरभा उलोके ।
  
     तस्मै नमन्तां जनयः सनीडा मातेव पुत्रं बिभृता स्व् एनत् ॥  

  
     अप्स्व् अग्ने सधिष् टव सौषधीर् अनुरुध्यसे ।
  
     गर्भः संजायसे पुनः ॥  

  
     गर्भो ऽस्य् ओषधीनां गर्भो वनस्पतीनाम् ।
  
     गर्भो विश्वस्य भूतस्याग्ने गर्भो अपाम् असि ॥  

  
     प्रसद्य भस्मना योनिम् अपश् च पृथिवीम् अग्ने ।
  
     संगत्य मातृभिष् ट्वं ज्योतिष्मान् पुनर् आसदः ॥  

  
     पुनर् आसद्य सदनम् अपश् च पृथिवीम् अग्ने ।
  
     शेषे मातुर् यथोपस्थे अन्तर् अस्यां शिवतमः ॥  

  
पुनर् ऊर्जा सह रय्या ॥  

  
     बोधा मे अस्य वचसो यविष्ठ मंहिष्ठस्य प्रभृतस्य स्वधावः ।
  
     निन्दति त्वो अनु त्वो ववन्द वन्दारुं ते तन्वं वन्दे अग्ने ॥  

  
     स बोधि सूरिर् मघवा वसुदावा वसुपतिः ।
  
     युयोध्य् अस्मद् द्वेषांसि यानि कानि च चकृम ॥म्स्_२,७।१०॥  

  
     अपेत वीत वि च सर्पतातो ये ऽत्र स्थं पुराणा ये च नूतनाः ।
  
     अदाद् इदं यमो ऽवसानं पृथिव्या अक्रन्न् इमं पितरो लोकम् अस्मै ॥  

  
अग्नेर् भस्मासि, अग्नेः पुरीषम् असि संज्ञानम् असि कामधरणम्, मयि ते कामधरणं भूयात् ॥  

  
     अयं सो अग्निर् यस्मिन्त् सोमम् इन्द्रः सुतं दधे जठरे वावशानः ।
  
     सहस्रियं वाजम् अत्यं न सप्तिं ससवान्त् संस्तूयसे जातवेदः ॥  

  
     अग्ने दिवो अर्णम् अछा जिगास्य् अछा देवं ऊचिषे धिष्ण्या ये ।
  
     याः परस्ताद् रोचनाः सूर्यस्य याश् चावस्ताद् उपतिष्ठन्ता आपः ॥  

  
     अग्ने यत् ते दिवि वर्चः पृथिव्यां यत् पर्वतेष्व् ओषधीष्व् अप्सु ।
  
     येनान्तरिक्षम् उर्व् आततन्थ त्वेषः स भानुर् अर्णवो नृचक्षः ॥  

  
     पुरीष्यासो अग्नयः प्रवणेन सजोषसः ।
  
     जुषन्तां हव्यम् आहुतम् अनमीवा इषो महीः ॥  
  
[पगे इइ,९०]
  
     इडाम् अग्ने पुरुडंसं सनिं गोः शश्वत्तमं हवमानाय साध ।
  
     स्यान् नः सूनुस् तनयो विजावाग्ने सा ते सुमतिर् भूत्व् अस्मे ॥  

  
अयं ते ॥  

  
चिद् असि तया देवतयाङ्गिरस्वद् ध्रुवा सीद परिचिद् असि तया देवतयाङ्गिरस्वद् ध्रुवा सीद चितः स्थ परिचितः स्थ, ऊर्ध्वश्रितः श्रयध्वम् ॥  

  
     समितं संकल्पेथां संप्रियौ रोचिष्णू सुमनस्यमानौ ।
  
     इषम् ऊर्जम् अभि संवसानौ ॥  

  
     सं वां मनांसि सं व्रता सम् उ चित्तान्य् आकरम् ।
  
     अग्ने पुरीष्याधिपा भव त्वं ना इषम् ऊर्जं यजमानाय धेहि ॥  

  
     त्वम् अग्ने पुरीष्यो रयिमान् पुष्टिमं असि ।
  
     शिवाः कृत्वा दिशः सर्वाः स्वं योनिम् इहासदः ॥  

  
भवतं नः ॥  

  
     मातेव पुत्रं पृथिवी पुरीष्यम् अग्निं स्वे योना अभार् उखा ।
  
     तां विश्वैर् देवैर् ऋतुभिः संविदानः प्रजापतिर् विश्वकर्मा विमुञ्चतु ॥म्स्_२,७।११॥  

  
     असुन्वन्तम् अयजमानम् इछ स्तेनस्येत्याम् अन्विहि तस्करस्य ।
  
     अन्यम् अस्मद् इछ सा त इत्या नमो देवि निरृते तुभ्यम् अस्तु ॥  

  
     नमः सु ते निरृते तिग्मतेजो ऽयस्मयं विचृता बन्धम् एतम् ।
  
     यमेन त्वं यम्या संविदानोत्तमे नाके अधि रोहयैनम् ॥  
  
[पगे इइ,९१]
  
यद् अद्य ते ॥  

  
     यं ते देवी निरृतिर् आबबन्ध पाशं ग्रीवास्व् अविचर्त्यम् ।
  
     तं ते विष्याम्य् आयुषो नु मध्ये ऽथा जीवः पितुम् अद्धि प्रमुक्तः ॥  

  
     यद् अस्य पारे रजसो महश् चित्रं ज्योतिर् अजायत ।
  
     तन् नः पर्षद् अति द्विषो ऽग्ने वैश्वानर ॥ स्वाहा भूत्यै नमः ॥  

  
     निवेशनः संगमनो वसूनां विश्वा रूपाण्य् अभिचष्टे शचीभिः ।
  
     देव इव सविता सत्यधर्मेन्द्रो न तस्थौ समरे पथीनाम् ॥  

  
     येन देवा ज्योतिषोर्ध्वा उदायन् येनादित्या वसवो येन रुद्राः ।
  
     येनाङ्गिरसो महिमानम् आनशुस् तेन यन्तु यजमानाः स्वस्ति ॥  

  
     पूषा युनक्तु सविता युनक्तु बृहस्पतिर् वो युनक्तु ।
  
     अग्नेस् तेजसा सूर्यस्य वर्चसा ॥  

  
     सीरा युञ्जन्ति कवयो युगा वि तन्वते पृथक् ।
  
     धीरा देवेषु सुम्नया ॥  

  
     युनक्त सीरा वि युगा तनोत कृते योनौ वपतेह बीजम् ।
  
     गिरा च श्रुष्टिः सभरा असन् नो नेदीया इत् सृण्यः पक्वम् आयत् ॥  

  
     लाङ्गलं पवीरवं सुशेवं सोमपित्सरु ।
  
     उद् इद् वपतु गाम् अविं प्रस्थावद् रथवाहनम्, प्रफर्व्यं च पीवरीम् ॥  
  
[पगे इइ,९२]
  
     शुनं सुफाला वितुदन्तु भूमिं शुनं कीनाशो अभ्येतु वाहैः ।
  
     शुनासीरा हविषा तोशमाना सुपिप्पला ओषधीः कर्तनास्मे ॥  
शुनासीरा : ड़्न् एमेन्देद्। एद्।: शनासीरा  

  
     शुनं नरो लाङ्गलेनानडुद्भिर् भगः फालैः सीरपतिर् मरुद्भिः ।
  
     पर्जन्यो बिजम् ईरयानो धिनोतु शुनासीरा कृणुतं धान्यं नः ॥  

  
     शुनासीरा प्रकृषतं कृणुतं धान्यं बहु ।
  
     भूमिर् इयम् ऋत्वियवती तां फाला उपजिघ्नतु ॥  

  
     घृतेन सीता मधुना समज्यतां विश्वैर् देवैर् अनुमता मरुद्भिः ।
  
     ऊर्जो भागं मधुमत् पिन्वमानास्मान्त् सीते पयसाभ्याववृत्स्व ॥  

  
     उद् योजनम् अन्तर्यामम् ईषां खृगल्यं शवम् ।
  
     अष्ट्रां ताडं प्रतीनाहा उभे मण्डूक्यौ युजे ॥  

  
     उदस्थाद् गोजिद् अश्वजिद् धिरण्यजित् सूनृतया परीवृतः ।
  
     एकचक्रेण सविता रथेनोर्जो भागं पृथिव्या यात्य् आपृणन् ॥  

  
     इमाम् इन्द्र हस्तच्युतिं सच्युतिं जघनच्युतिम् ।
  
     ससूतिम् इन्द्र सग्धितिम् ऊर्जं सपीतिम् उत्कृषे ॥  

  
     उष्टारयोः पील्वयोर् अथो आबन्धनीययोः ।
  
     सर्वेषां विद्म वो नाम वाहाः कीलालपेशसः ॥  

  
     विमुच्यध्वम् अघ्न्या देवयाना अतारिष्ट तमसस् पारम् अस्य ।
  
     ज्योतिर् आपाम ॥म्स्_२,७।१२॥  
  
[पगे इइ,९३]
  
     या ओषधयः प्रथमजा देवेभ्यस् त्रियुगं पुरा ।
  
     मन्वे नु बभ्रूणाम् अहं शतं धामानि सप्त च ॥  

  
     शतं वो अम्ब धामानि सहस्रम् उत वो रुहः ।
  
     अथा शतक्रतो यूयम् इमं मे अगदं कृत ॥  

  
     पुष्पवतीः प्रसूवरीः फलिनीर् अफला उत ।
  
     अश्वा इव सजित्वरीर् वीरुधः पारयिष्णवः ॥  

  
     ओषधीर् इति मातरस् तद् वो देवीर् उपब्रुवे ।
  
     रपांसि विघ्नतीर् इत रपश् चातयमानाः ॥  

  
     अश्वत्थे वो निवेशनं पर्णे वो वसतिः कृता ।
  
     गोभाजा इत् किलासथ यत् सनवाथ पूरुषम् ॥  

  
     यद् ओषधयः संगछन्ते राजानः समिता इव ।
  
     विप्रः स उच्यते कवी रक्षोहामीवचातनः ॥  

  
     निष्कृतिर् नाम वो माताथा त्वम् असि संकृतिः ।
  
     सराः पतत्रिणीः स्थन यद् आमयति निष्कृत ॥  

  
     अश्वावतीं सोमवतीम् ऊर्जयन्तीम् उदोजसम् ।
  
     आयुक्षि सर्वा ओषधीर् अस्मा अरिष्टतातये ॥  

  
     यद् इमा वाजयन्न् अहम् ओषधीर् हस्त आदधे ।
  
     आत्मा यक्ष्मस्य नश्यति पुरा जीवगृभो यथा ॥  
  
[पगे इइ,९४]
  
     उञ् शुष्मा ओषधीनां गावो गोष्ठाद् इवेरते ।
  
     धनं सनिष्यन्तीनाम् आत्मानं तव पूरुष ॥  

  
अति विश्वाः परिष्ठाः स्तेन इव व्रजम् अक्रमुः ॥  

  
ओषधयः प्राचुच्यवुर् यत् किंच तन्वो रपः ॥  

  
     यास् त आविविशुर् आत्मानं या आतस्थुः परुःपरुः ।
  
     तास् ते यक्ष्मं विबाधन्ताम् उग्रो मध्यमशीर् इव ॥  

  
     साकं यक्ष्म प्रपत चाषेण किकिदीव्या ।
  
     साकं वातस्य ध्राज्या साकं नश्य निहाकया ॥  

  
     अन्या वो अन्याम् अवत्व् अन्यान्यस्या उपावत ।
  
     ताः सर्वाः संविदाना ओषधयः प्रावत वाचं मे ॥  

  
     याः फलिनीर् या अफला अकोशा याश् च कोशिनीः ।
  
     बृहस्पतिप्रसूतास् ता नो मुञ्चन्त्व् अंहसः ॥  

  
     अवपतन्तीर् अवदन् दिव ओषधयस् परि ।
  
     यं जीवम् अश्नवामहे न स रिष्याति पूरुषः ॥  

  
     दिवं ब्रूमो नक्षत्राणि भूमिं यक्षाणि पर्वतान् ।
  
     समुद्रान् नद्यो वेशन्तांस् ते नो मुञ्चन्त्व् अंहसः ॥  

  
     ब्रूमो राजानं वरुणं धातारम् उत पूषणम् ।
  
     त्वष्टारम् अग्रीयं ब्रूमस् ते नो मुञ्चन्त्व् अंहसः ॥म्स्_२,७।१३॥  
  
[पगे इइ,९५]
  
     मा नो हिंसीज् जनिता यः पृथिव्या यो दिवं सत्यधर्मा व्यानट् ।
  
     यश् चापश् चन्द्राः प्रथमो जजान कस्मै देवाय हविषा विधेम ॥  

  
     अभ्यावर्तस्व पृथिवि यज्ञेन पयसा सह ।
  
     वपां ते अग्निर् इषितो अरोहत् ॥  

  
     अग्ने यञ् शुक्रं यच् चन्द्रं यत् पूतं यच् च यज्ञियम् ।
  
     तद् देवेभ्यो भरामसि ॥  

  
     इषम् ऊर्जम् अहम् इत आदि घृतस्य धारां महिषस्य योनिम् ।
  
     आ नो गोषु विशत्व् ओषधीषु जहामि सेदिम् अनिराम् अमीवाम् ॥  

  
     कामं कामदुघे धुक्ष्व प्रजाभ्या ओषधीभ्यः ।
  
     इन्द्रायाग्नये पूष्णे मित्राय वरुणाय च ॥  

  
     अग्ने तव श्रवो वयो महि भ्राजन्त्य् अर्चयो विभावसो ।
  
     बृहद्भानो शवसा वाजम् उक्थ्यं दधासि दाशुषे कवे ॥  

  
     पावकवर्चाः शुक्रवर्चा अनूनवर्चा उदियर्षि भानुना ।
  
     पुत्रो मातरा विचरन्न् उपावस्य् ओभे पृणासि रोदसी ॥  

  
     इरज्यन्न् अग्ने प्रथयस्व जन्तुभिर् अस्मे रायो अमर्त्य ।
  
     स दर्शतस्य वपुषो विराजसि पृणक्षि सानसिं रयिम् ॥  

  
     ऊर्जो नपाज् जातवेदः सुशस्तिभिर् मन्दस्व धीतिभिर् हितः ।
  
     त्व एषः संदधुर् भूरिवर्पसश् चित्रोतयो वामजाताः ॥  
  
[पगे इइ,९६]
  
     ऋतावानं महिषं विश्वदर्शतम् अग्निं सुम्नाय दधिरे पुरो जनाः ।
  
     श्रुत्कर्णं सप्रथस्तमं त्वा गिरा दैवं मानुषा युजा ॥  

  
     इष्कर्तारम् अध्वरस्य प्रचेतसं क्षयन्तं राधसो महः ।
  
     रातिं वामस्य सुभगां महीम् इषं दधासि सानसिं क्रतुम् ॥  

  
     आप्यायस्व समेतु ते विश्वतः सोम वृष्ण्यम् ।
  
     भवा वाजस्य संगथे ॥  

  
     सं ते पयांसि सम् उ यन्तु वाजाः सं वृष्ण्यान्य् अभिमातिषाहः ।
  
     आप्यायमानो आमृताय सोम दिवि श्रवांस्य् उत्तमानि धिष्व ॥म्स्_२,७।१४॥  

  
     ब्रह्म जज्ञानं प्रथमं पुरस्ताद् वि सीमतः सुरुचो वेन आवः ।
  
     स बुध्न्या उपमा अस्य विष्ठाः सतश् च योनिम् असतश् च विवः ॥  

  
     हिरण्यगर्भः समवर्तताग्रे भूतस्य जातः पतिर् एक आसीत् ।
  
     स दाधार पृथिवीं द्याम् उतेमां कस्मै देवाय हविषा विधेम ॥  

  
     अद्भ्यः संभृतः पृथिव्या रसाच् च विश्वकर्मणः समवर्तताधि ।
  
     तस्य त्वष्टा विदधद् रूपम् एति तत् पुरुषस्य देवम् आजानम् अग्रे ॥  

  
द्रप्सश् चस्कन्द ॥  
  
[पगे इइ,९७]
  
     नमो अस्तु सर्पेभ्यो ये केच पृथिवीम् अनु ।
  
     ये अन्तरिक्षे ये दिवि तेभ्यः सर्पेभ्यो नमः ॥  

  
     य इषवो यातुधानानां ये वनस्पतीनाम् ।
  
     ये ऽवटेषु शेरते तेभ्यः सर्पेभ्यो नमः ॥  

  
     ये अमी रोचने दिवो ये वा सूर्यस्य रश्मिषु ।
  
     ये अप्सु षदांसि चक्रिरे तेभ्यः सर्पेभ्यो नमः ॥  

  
     कृणुष्व पाजः प्रसितिं न पृथ्वीं याहि राजेवामवं इभेन ।
  
     तृष्वीम् अनु प्रसितिं द्रूणानो ऽस्तासि विध्य रक्षसस् तपिष्ठैः ॥  

  
     तव भ्रमास आशुया पतन्त्य् अनुस्पृश धृषता शोशुचानः ।
  
     तपोभिर् अग्ने जुह्वा पतङ्गान् असंदितो विसृज विष्वग् उल्काः ॥  

  
     प्रति स्पशो विसृजा तूर्णितमो भवा पायुर् विशो अस्या अदब्धः ।
  
     यो नो दूरे अघशंसो यो अन्त्य् अग्ने माकिष् टे व्यथिर् आदधर्षीत् ॥  

  
     उद् अग्ने तिष्ठ प्रत्य् आ तनुष्व न्य् अमित्रं ओषतात् तिग्महेते ।
  
     यो नो अरातिं समिधान चक्रे नीचा तं धक्ष्य् अतसं न शुष्कम् ॥  

  
     ऊर्ध्वो भव प्रतिविध्याध्य् अस्मद् आविः कृणुष्व दैव्यान्य् अग्ने ।
  
     अव स्थिरा तनुहि यातुजूनां जामिम् अजामिं प्रमृणीहि शत्रून् ॥  

  
     अयम् अग्निः सहस्रिणो वाजस्य शतिनस् पतिः ।
  
     मूर्धा कवी रयीणाम् ॥  
  
[पगे इइ,९८]
  
अग्नेष् ट्वा तेजसा सादयामि तया देवतयाङ्गिरस्वद् ध्रुवा सीद ॥  

  
     भुवो यज्ञस्य रजसश् च नेता यत्रा नियुद्भिः सचसे शिवाभिः ।
  
     दिवि मूर्धानं दधिषे स्वर्षां जिह्वाम् अग्ने चकृषे हव्यवाहम् ॥  

  
इन्द्रस्य त्वौजसा सादयामि तया देवतयाङ्गिरस्वद् ध्रुवा सीद ध्रुवासि धरुणा, अस्तृता विश्वकर्मणा सुधृता मा त्वा समुद्र उद् वधीन् मा सुपर्णस्, अव्यथमाना पृथिवीं दृंह तेजो ऽसि तेजो मे यछ पृथिवीं यछ पृथिवीं दृंह पृथिवीं मा हिंसीः पृथिव्या मा पाहि ज्योतिर् असि ज्योतिर् मे यछ, अन्तरिक्षं यछ, अन्तरिक्षं दृंह, अन्तरिक्षं मा हिंसीस्, अन्तरिक्षान् मा पाहि स्वर् असि स्वर् मे यछ दिवं यछ दिवं दृंह दिवं मा हिंसीस्, दिवो मा पाहि ॥  

  
     यास् ते अग्न आर्द्रा योनयो याः कुलायिनीर् ये ते अग्ना इन्दवो या उ नाभयः ।
  
     ताभिष् ट्वम् उभयीभिः संविदानः प्रजानंस् तन्वेह निषीद ॥  

  
     काण्डात्काण्डात् प्ररोहन्ती परुषःपरुषस् परि ।
  
     एवा नो दूर्वे प्रतनु सहस्रेण शतेन च ॥  

  
     या शतेन प्रतनोषि सहस्रेण विरोहसि ।
  
     तस्यै ते देवीष्टके विधेम हविषा वयम् ॥म्स्_२,७।१५॥  

  
     यास् ते अग्ने सूर्ये रुचो दिवम् आतन्वन्ति रश्मिभिः ।
  
     ताभिर् नो अद्य सर्वाभी रुचे जनाय नस् कृधि ॥  
  
[पगे इइ,९९]
  
     या वो देवाः सूर्ये रुचो गोष्व् अश्वेषु या रुचः ।
  
     इन्द्राग्नी ताभिः सर्वाभी रुचं नो धेहि बृहस्पते ॥  

  
विराड् ज्योतिर् अधारयत् स्वराड् ज्योतिर् अधारयत् सम्राड् ज्योतिर् अधारयत्, भूर् असि भुवनस्य रेता इष्टका स्वर्गो लोकस्, मनसा त्वान्वारोहामि, अग्निर् ज्योतिर् ज्योतिर् अग्निस् तया देवतयाङ्गिरस्वद् ध्रुवा सीद सूर् असि सुवनस्य रेता इष्टका स्वर्गो लोकस्, वाचा त्वान्वारोहामि सूर्यो ज्योतिर् ज्योतिः सूर्यस् तया देवतयाङ्गिरस्वद् ध्रुवा सीद बृहस्पतिष् ट्वा सादयतु पृथिव्याः पृष्ठे ज्योतिष्मतीं विश्वस्मै प्राणायापानाय व्यानायोदानाय प्रतिष्ठायै चरित्राय विश्वं ज्योतिर् यछ, अग्निष् टे ऽधिपतिस् तया देवतयाङ्गिरस्वद् ध्रुवा सीद विश्वकर्मा त्वा सादयत्व् अन्तरिक्षस्य पृष्ठे ज्योतिष्मतीं विश्वस्मै प्राणायापानाय व्यानायोदानाय प्रतिष्ठायै चरित्राय विश्वं ज्योतिर् यछ वायुष् टे ऽधिपतिस् तया देवतयाङ्गिरस्वद् ध्रुवा सीद परमेष्ठी त्वा सादयतु दिवः पृष्ठे ज्योतिष्मतीं विश्वस्मै प्राणायापानाय व्यानायोदानाय प्रतिष्ठायै चरित्राय विश्वं ज्योतिर् यछ सूर्यस् ते ऽधिपतिस् तया देवतयाङ्गिरस्वद् ध्रुवा सीद ॥  

  
     अषाढासि सहमाना सहस्वारातिं सहस्व पृतनायतः ।
  
     सहस्रवीर्यासि सा मा जिन्व ॥  

  
     मधु वाता ऋतायते मधु क्षरन्ति सिन्धवः ।
  
     माध्वीर् नः सन्त्व् ओषधीः ॥  

  
     मधु नक्तम् उतोषसो मधुमत् पार्थिवं रजः ।
  
     मधु द्यौर् अस्तु नः पिता ॥  
  
[पगे इइ,१००]
  
     मधुमान् नो वनस्पतिर् मधुमं अस्तु सूर्यः ।
  
     माध्वीर् गावो भवन्तु नः ॥  

  
अपां त्वा गह्मन्त् सादयामि समुद्रस्योद्मन्न् अवतश् छायायाम्, नमः समुद्राय नमः समुद्रस्य चक्षसे, अनु त्वा दिव्या वृष्टिः सचताम्, मा त्वा सूर्यो ऽभिताप्सीन् माग्निर् वैश्वानरस्, अछिन्नपत्रः प्रजा अनुवीक्षस्व ॥  

  
     त्रीन्त् समुद्रान्त् समसृपत् स्वर्गो ऽपां पतिर् वृषभ इष्टकानाम् ।
  
     तत्र गछ यत्र पूर्वे परेताः पुरीषं वसानः सुकृतस्य लोकम् ॥  

  
     मही द्यौः पृथिवी च न इमं यज्ञं मिमिक्षताम् ।
  
     पिपृतां नो भरीमभिः ॥  

  
इदं विष्णुः ॥  

  
     अध स्मा ते वनस्पते वातो विवात्य् अग्रम् इत् ।
  
     उतो न्व् इन्द्राय पातवे सुनु सोमम् उलूखल ॥  

  
नक्तोषासा ॥  

  
     स्यूता देवेभिर् अमृतेनागाद् उखा स्वसारम् अधि वेदिम् अस्थात् ।
  
     सत्यं पूर्वैर् ऋषिभिः संविदानो अग्निः प्रविद्वं इह तत् कृणोतु ।
  
     पृथिवि पृथिव्यां सीद मातुर् मातरि माता ।
  
     स्योनासि सुषदा स्योनाम् आसीद सुषदाम् आसीद ॥  

  
     निषसाद धृतव्रतो वरुणः पस्त्यास्व् आ ।
  
     साम्राज्याय सुक्रतुः ॥  
  
[पगे इइ,१०१]
  
     क्रतुं देवानां महिमानम् ईमहे अग्निं सधस्थे सदनेष्व् अद्भुतम् ।
  
     वैश्वानरं ब्रह्मणा विश्वव्यचसं स्तोमस्य धामन् निदधे पुरीष्यम् ॥  

  
     न्यधुर् मात्रायां कवयो वयोधसो अग्निं सधस्थे सदनेष्व् अच्युतम् ।
  
     वैश्वानरं ब्रह्मणा विश्वव्यचसं स्तोमस्य धामन् निहितं पुरीष्यम् ॥  

  
     समिध्यमानं समिधा समिन्धते अग्निं सधस्थे सदनेषु सुक्रतुम् ।
  
     वैश्वानरं ब्रह्मणा विश्वव्यचसं स्तोमस्य धामन् पवमानम् आभृतम् ॥म्स्_२,७।१६॥  

  
     अग्ने युक्ष्वा हि ये तवाश्वासो देव साधवः ।
  
     अरं वहन्त्य् आशवः ॥  

  
     युक्ष्वा हि देवहूतमं अश्वं अग्ने रथीर् इव ।
  
     नि होता पूर्व्यः सदः ॥  

  
     सम् इत् स्रवन्ति सरितो न धेना अन्तर् हृदा मनसा पूयमानाः ।
  
     घृतस्य धारा अभिचाकशीमि हिरण्ययो वेतसो मध्ये अग्नेः ॥  

  
ऋचे त्वा रुचे त्वा भासे त्वा ज्योतिषे त्वा, अभूद् इदं विश्वस्य भुवनस्य वाजिनम् अग्नेर् वैश्वानरस्य च, अग्निस् तेजसा तेजस्वान् रुक्मो वर्चसा वर्चस्वान्, सहस्रदा असि सहस्राय त्वा ॥  

  
     आदित्यं गर्भं पयसा समङ्ग्धि सहस्रस्य प्रतिमां विश्वरूपम् ।
  
     परिवृङ्ग्धि हरसा माभिशोचीः शतायुषं कृणुहि चीयमानः ॥  

  
     वातस्य जूतिं वरुणस्य नाभिम् अश्वं जज्ञानं सलिलस्य मध्ये ।
  
     शिशुं नदीनां हरिम् अद्रिबुध्नम् अग्ने मा हिंसीः परमे व्योमन् ॥  

  
     अजस्रम् इन्दुम् अरुषं भुरण्युम् अग्निम् ईडे पूर्वचित्तिं नमोभिः ।
  
     स पर्वभिर् ऋतुशः कल्पमानो गां मा हिंसीर् अदितिं विराजम् ॥  

  
     त्वष्टुर् वरुत्रीं वरुणस्य नाभिम् अविं जज्ञानां रजसः परस्मात् ।
  
     महीं साहस्रीम् असुरस्य मायाम् अग्ने मा हिंसीः परमे व्योमन् ॥  

  
     यो अग्निर् अग्नेस् तपसो ऽधि जातः शोकात् पृथिव्या उत वा दिवस् परि ।
  
     य इमाः प्रजा विश्वकर्मा जजान तम् अग्ने हेडः परि ते वृणक्तु ॥  

  
इमं मा हिंसीर् द्विपादं पशुं सहस्राक्षो मेधाय चीयमानस्, मयुम् आरण्यम् अनु ते दिशामि तेन चिन्वानस् तन्वं निषीद मयुं ते शुग् ऋछतु यं द्विष्मस् तं ते शुग् ऋछतु, इमं मा हिंसीर् एकशफं पशुं कनिक्रदं वाजिनं वाजिनेषु गौरम् आरण्यम् अनु ते दिशामि तेन चिन्वानस् तन्वं निषीद गौरं ते शुग् ऋछतु यं द्विष्मस् तं ते शुग् ऋछतु, इमं साहस्रं शतधारम् उत्सं व्यच्यमानं सलिलस्य मधे घृतं दुहानाम् अदितिं जनायाग्ने मा हिंसीः परमे व्योमन् ॥  

  
गवयम् आरण्यम् अनु ते दिशामि तेन चिन्वानस् तन्वं निषीद गवयं ते शुग् ऋछतु यं द्विष्मस् तं ते शुग् ऋछतु, इमम् ऊर्णायुं वरुणस्य नाभिं त्वचं पशूनां द्विपदां चतुष्पदाम्, त्वष्टुर् देवानां प्रथमं जनित्रम् अग्ने मा हिंसीः परमे व्योमन् ॥  

  
मेषम् आरण्यम् अनु ते दिशामि तेन चिन्वानस् तन्वं निषीद मेषं ते शुग् ऋछतु यं द्विष्मस् तं ते शुग् ऋछतु, अजो ह्य् अग्नेर् अजनिष्ट शोकात् सो अपश्यज् जनितारम् अग्रे तेन देवा देवताम् अग्रम् आयंस् तेन रोहम् आयन्न् उप मेध्यासः शरभम् आरण्यम् अनु ते दिशामि तेन चिन्वानस् तन्वं निषीद शरभं ते शुग् ऋछतु यं द्विष्मस् तं ते शुग् ऋछतु ॥म्स्_२,७।१७॥  

  
अपां त्वेमन्त् सादयामि, अपां त्वोद्मन्त् सादयामि, अपां त्वायने सादयामि, अपां त्वा ज्योतिषि सादयामि, अपां त्वा भस्मनि सादयामि समुद्रे त्वा सदने सादयामि, अर्णवे त्वा सदने सादयामि सलिले त्वा सदने सादयामि, अपां त्वा क्षये सादयामि, अपां त्वा सध्रिषु सादयामि, अपां त्वा सदने सादयामि, अपां त्वा सधस्थे सादयामि, अपां त्वा योनौ सादयामि, अपां त्वा पुरीषे सादयामि, अपां त्वा पाथसि सादयामि गायत्रेण त्वा छन्दसा सादयामि त्रैष्टुभेन त्वा छन्दसा सादयामि जागतेन त्वा छन्दसा सादयामि, आनुष्टुभेन त्वा छन्दसा सादयामि पाङ्क्तेन त्वा छन्दसा सादयामि ॥म्स्_२,७।१८॥  

  
अयं पुरो भूस् तस्य प्राणो भौवायनस्, वसन्तः प्राणायनस्, गायत्री वासन्ती गायत्र्या गायत्रम्, गायत्राद् उपांशुस्, उपांशोस् त्रिवृत् त्रिवृतो रथन्तरम्, वसिष्ठा ऋषिः प्रजापतिगृहीतया त्वया प्राणं गृह्णामि प्रजाभ्यस्, अयं दक्षिणा विश्वकर्मा तस्य मनो वैश्वकर्मणम्, ग्रीष्मो मानसस् त्रिष्टुब् ग्रैष्मी त्रिष्टुभः स्वारम्, स्वाराद् अन्तर्यामस्, अन्तर्यामात् पञ्चदशः पञ्चदशाद् बृहत्, भरद्वाजा ऋषिः प्रजापतिगृहीतया त्वया मनो गृह्णामि प्रजाभ्यस्, अयं पश्चा विश्वव्यचास् तस्य चक्षुर् वैश्वव्यचसम्, वर्षाणि चाक्षुषाणि जगती वार्षी जगत्या ऋक्समम् ऋक्समाञ् शुक्रः शुक्रात् सप्तदशः सप्तदशाद् वैरूपम्, जमदग्निर् ऋषिः प्रजापतिगृहीतया त्वया चक्षुर् गृह्णामि प्रजाभ्यस्, इदम् उत्तरात् स्वस् तस्य श्रोत्रं सौवम्, शरञ् श्रौत्री, अनुष्टुप् शारदी, अनुष्टुभ ऐडम् ऐडान् मन्थी मन्थिन एकविंशस्, एकविंशाद् वैराजम्, विश्वामित्रा ऋषिः प्रजापतिगृहीतया त्वया श्रोत्रं गृह्णामि प्रजाभ्यस्, इयम् उपरि मतिस् तस्या वाङ् मात्या हेमन्तो वाच्यः पङ्क्तिर् हैमन्ती पङ्क्त्या निधनवत्, निधनवत आग्रायणस्, आग्रयणात् त्रिणवत्रयस्त्रिंशौ त्रिणवत्रयस्त्रिंशाभ्यां शाक्वररैवते विश्वकर्मा ऋषिः प्रजापतिगृहीतया त्वया वाचं गृह्णामि प्रजाभ्यः ॥म्स्_२,७।१९॥  

  
प्राची दिक्, वसन्त ऋतुस्, अग्निर् देवता ब्रह्म द्रविणम्, गायत्री छन्दस्, रथन्तरं साम त्रिवृत् स्तोमः स उ पञ्चदशवर्तनिः सानगा ऋषिस् त्र्यविर् वयः कृतम् अयानाम्, पुरोवातो वातः पितरः पितामहाः परे ऽवरे ते नो ऽवन्तु ते नः पान्त्व् अस्मिन् ब्रह्मण्य् अस्यां पुरोधायाम् अस्मिन् कर्मण्य् अस्याम् आशिष्य् अस्यां देवहूतौ ॥  

  
दक्षिणा दिक्, ग्रीष्म ऋतुस्, इन्द्रो देवता क्षत्रं द्रविणम्, त्रिष्टुप् छन्दस्, बृहत् साम पञ्चदशः स्तोमः स उ सप्तदशवर्तनिः सनातना ऋषिस्, दित्यवाड् वयस् त्रेतायानाम्, दक्षिणाद्वातो वातः पितरः पितामहाः परे ऽवरे ते नो ऽवन्तु ते नः पान्त्व् अस्मिन् ब्रह्मण्य् अस्यां पुरोधायाम् अस्मिन् कर्मण्य् अस्याम् आशिष्य् अस्यां देवहूतौ ॥  

  
प्रतीची दिक्, वर्षा ऋतुस्, विश्वे देवा देवता विड् द्रविणम्, जगती छन्दस्, वैरूपं साम सप्तदशः स्तोमः स उ एकविंशवर्तनिस्, अहभूना ऋषिस् त्रिवत्सो वयस्, द्वापरो ऽयानाम्, पश्चाद्वातो वातः पितरः पितामहाः परे ऽवरे ते नो ऽवन्तु ते नः पान्त्व् अस्मिन् ब्रह्मण्य् अस्यां पुरोधायाम् अस्मिन् कर्मण्य् अस्याम् आशिष्य् अस्यां देवहूतौ ॥  

  
उदीची दिक् शरद् ऋतुस्, मित्रावरुणौ देवता पुष्टं द्रविणम् अनुष्टुप् छन्दस्, वैराजं साम, एकविंशः स्तोमः स उ त्रिणववर्तनिः पुराणा ऋषिस् तुर्यवाड् वयस्, अभिभवो ऽयानाम् उत्तराद्वातो वातः पितरः पितामहाः परे ऽवरे ते नो ऽवन्तु ते नः पान्त्व् अस्मिन् ब्रह्मण्य् अस्यां पुरोधायाम् अस्मिन् कर्मण्य् अस्याम् आशिष्य् अस्यां देवहूतौ ॥  

  
ऊर्ध्वा दिक्, हेमन्तशिशिरा ऋतू बृहस्पतिर् देवता फलं द्रविणम्, पङ्क्तिश् छन्दः शाक्वररैवते सामनी त्रिणवः स्तोमः स उ त्रयस्त्रिंशवर्तनिः सुपर्णा ऋषिः पष्ठवाड् वयस्, आस्कन्दो ऽयानाम् उपरिष्टाद्वातो वातः पितरः पितामहाः परे ऽवरे ते नो ऽवन्तु ते नः पान्त्व् अस्मिन् ब्रह्मण्य् अस्यां पुरोधायाम् अस्मिन् कर्मण्य् अस्याम् आशिष्य् अस्यां देवहूतौ ॥म्स्_२,७।२०॥  

  
     लोकं पृण छिद्रं पृणाथा सीद ध्रुवा त्वम् ।
  
     इन्द्राग्नी त्वा बृहस्पतिर् अस्मिन् योना असीषदन् ॥  

  
     ता अस्य सूददोहसः सोमं श्रीणन्ति पृश्नयः ।
  
     जन्मन् देवानां विशस् त्रिष्व् आ रोचने दिवः ॥  

  
     ध्रुवक्षितिर् ध्रुवयोनिर् ध्रुवासि ध्रुवं योनिम् आसीद साध्या ।
  
     उख्यस्य केतुं प्रथमं जुषाणा अश्विनाध्वर्यू सादयताम् इह त्वा ॥  

  
     कुलायिनी घृतवती पुरंधिः स्योने सीद सदने पृथिव्याः ।
  
     अभि त्वा रुद्रा वसवो गृणन्त्व् इदं ब्रह्म पिपृहि सौभगाय ।
  
     अश्विनाध्वर्यू सदयताम् इह त्वा ॥  

  
     स्वैर् दक्षैर् दक्षपितेह सीद देवानां सुम्ने बृहते रणाय ।
  
     पितेवैधि सूनवे यः सुशेवः स्वावेशया तन्वा संविशस्व ।
  
     अश्विनाध्वर्यू सादयताम् इह त्वा ॥  
  
[पगे इइ,१०७]
  
     पृथिव्याः पुरीषम् अस्य् अप्सो नाम तां त्वा विश्वे अभिगृणन्तु देवाः ।
  
     स्तोमपृष्ठा घृतवतीह सीद प्रजावद् अस्मे द्रविणायजस्व ।
  
     अश्विनाध्वर्यू सादयताम् इह त्वा ॥  

  
     अदित्यास् त्वा पृष्ठे सादयामि, अन्तरिक्षस्य धर्त्रीं विष्टम्भनीं दिशाम् । भुवनस्याधिपत्नीम् ऊर्मिर् द्रप्सो अपाम् असि ।
  
     अश्विनाध्वर्यू सादयताम् इह त्वा ॥  

  
सजूर् ऋतुभिः सजूर् विधाभिः सजूर् देवैः सजूर् देवैर् वयुनाधैस्, अग्नये त्वा वैश्वानराय, अश्विनाध्वर्यू सादयताम् इह त्वा सजूर् ऋतुभिः सजूर् विधाभिः सजूर् वसुभिः सजूर् ऋतुभिः सजूर् विधाभिः सजू रुद्रैः सजूर् ऋतुभिः सजूर् विधाभिः सजूर् आदित्यैः सजूर् ऋतुभिः सजूर् विधाभिः सजूर् विश्वैर् देवैर् वैश्वानरैः सजूर् देवैर् वयुनाधैस्, अग्नये त्वा वैश्वानराय, अश्विनाध्वर्यू सादयताम् इह त्वा ॥म्स्_२,८।१॥  

  
प्राणं मे पाहि, अपानं मे पाहि व्यानं मे पाहि चक्षुर् म उरुया विभाहि श्रोत्रं मे श्लोकय, अपः पिन्व, ओषधीर् जिन्व द्विपाद् अव चतुष्पात् पाहि दिवो वा वृष्टिम् एरय क्षत्रं वयस्, मयन्तं छन्दस्, विष्टम्भो वयस्, अधिपतिश् छन्दस्, मूर्धा वयः प्रजापतिश् छन्दस्, विश्वकर्मा वयः परमेष्ठी छन्दस् त्र्यविर् वयस् त्रिष्टुप् छन्दस्, दित्यवाड् वयस्, विराट् छन्दः पञ्चाविर् वयस्, गायत्री छन्दस् त्रिवत्सो वयस्, उष्णिहा छन्दस् तुर्यवाड् वयस्, अनुष्टुप् छन्दः पष्ठवाड् वयस्, बृहती छन्दस्, उक्षा वयः ककुप् छन्दस्, ऋषभो वयः सतोबृहती छन्दस्, अनड्वान् वयः पङ्क्तिश् छन्दस्, धेनुर् वयस्, जगती छन्दस्, बस्तो वयस्, युवलं छन्दस्, वृष्णिर् वयस्, विशालं छन्दः पुरुषो वयस् तन्द्रं छन्दः सिंहो वयस्, छदिश् छन्दस्, व्याघ्रो वयस्, अनाधृष्यं छन्दः ॥म्स्_२,८।२॥  

  
     इन्द्राग्नी अव्यथमानाम् इष्टकां दृंहतं युवम् ।
  
     पृष्ठेन द्यावापृथिवी आपृणान्तरिक्षं च विबाधस्व ॥  

  
राज्ञ्य् असि प्राची दिक्, विराड् असि दक्षिणा दिक् सम्राड् असि प्रतीची दिक् स्वराड् अस्य् उदीची दिक्, अधिपत्न्य् अस्य् ऊर्ध्वा दिक्, आयुर् मे पाहि प्राणं मे पाहि, अपानं मे पाहि व्यानं मे पाहि चक्षुर् मे पाहि श्रोत्रं मे पाहि मनो मे पिन्व वाचं मे जिन्व, आत्मानं मे पाहि ज्योतिर् मे यछ मा छन्दः प्रमा छन्दः प्रतिमा छन्दस्, अस्रीवीश् छन्दः पङ्क्तिश् छन्दस्, उष्णिहा छन्दस्, गायत्री छन्दस् त्रिष्टुप् छन्दस्, जगती छन्दस्, अनुष्टुप् छन्दस्, विराट् छन्दस्, बृहती छन्दः पृथिवी छन्दस्, अन्तरिक्षं छन्दस्, द्यौश् छन्दस्, नक्षत्राणि छन्दः समा छन्दः कृषिश् छन्दस्, वाक् छन्दस्, मनश् छन्दस्, गौश् छन्दस्, अश्वश् छन्दस्, अजा छन्दस्, हिरण्यं छन्दस्, अग्निर् देवता वातो देवता सूर्यो देवता चन्द्रमा देवता वसवो देवता रुद्रा देवता, आदित्या देवता मरुतो देवता, इन्द्रो देवता वरुणो देवता बृहस्पतिर् देवता विश्वे देवा देवता मूर्धासि राट्, ध्रुवासि धरुणा धर्त्र्य् असि धरणी, आयुषे त्वा वर्चसे त्वा कृष्यै त्वा क्षेमाय त्वा यन्त्री राट्, यन्त्र्य् असि यमनी धर्त्र्य् असि धरित्री, इषे त्वा, ऊर्जे त्वा रय्यै त्वा पोषाय त्वा ॥म्स्_२,८।३॥  
इन्द्रो : ड़्न् एमेन्देद्। एद्।: इन्दो  
ध्रुवासि : ड़्न् एमेन्देद्। एद्।: ध्रवासि।  

  
आशुस् त्रिवृत्, भान्तः पञ्चदशस्, व्योमा सप्तदशः प्रतूर्तिर् अष्टादशस् तपो नवदशस्, अभीवर्तः सविंशस्, धरुण एकविंशस्, वर्चो द्वाविंशः संभरणस् त्रयोविंशस्, योनिश् चतुर्विंशस्, गर्भाः पञ्चविंशस्, ओजस् त्रिणवस्, विराट् त्रिंशः क्रतुर् एकत्रिंशस्, विधृतिर् द्वात्रिंशः प्रतिष्ठा त्रयस्त्रिंशस्, ब्रध्नस्य विष्टपं चतुस्त्रिंशस्, नाकः षट्त्रिंशस्, वीवर्तो ऽष्टाचत्वारिंशस्, धर्त्रं चतुष्टोमः ॥म्स्_२,८।४॥  

  
अग्नेर् भागो ऽसि दीक्षाया आधिपत्यम्, ब्रह्म स्पृतम्, त्रिवृत् स्तोमस्, इन्द्रस्य भागो ऽसि विष्णोर् आधिपत्यम्, क्षत्रं स्पृतम्, पञ्चदशः स्तोमस्, नृचक्षसां भागो ऽसि धातुर् आधिपत्यम्, जनित्रं स्पृतम्, सप्तदशः स्तोमस्, मित्रस्य भागो ऽसि वरुणस्याधिपत्यम्, दिवो वृष्टिर् वातः स्पृतस्, एकविंशः स्तोमस्, अदित्या भागो ऽसि पूष्ण आधिपत्यम् ओजः स्पृतम्, त्रिणवः स्तोमस्, वसूनां भागो ऽसि रुद्राणाम् आधिपत्यम्, चतुष्पात् स्पृतम्, चतुर्विंशः स्तोमस्, आदित्यानां भागो ऽसि मरुताम् आधिपत्यम्, गर्भाः स्पृताः पञ्चविंशः स्तोमः सवितुर् भागो सि बृहस्पतेर् आधिपत्यम्, समीचीर् दिशः स्पृतास्, चतुष्टोमः स्तोमस्, यवानां भागो ऽसि, अयवानाम् आधिपत्यम्, प्रजाः स्पृतास्, चतुश्चत्वारिंशः स्तोमस्, ऋभूणां भागो ऽसि विश्वेषां देवानाम् आधिपत्यम्, भूतं निशान्तं स्पृतम्, त्रयस्त्रिंशः स्तोमः ॥म्स्_२,८।५॥  

  
एकयास्तुवत प्रजा अधीयन्त प्रजानां पतिर् अधिपतिर् आसीत् तिसृभिर् अस्तुवत ब्रह्मासृज्यत ब्रह्मणस्पतिर् अधिपतिर् आसीत् पञ्चभिर् अस्तुवत भूतान्य् असृज्यन्त भूतानां पतिर् अधिपतिर् आसीत् सप्तभिर् अस्तुवत सप्तऋषयो ऽसृज्यन्त धाताधिपतिर् आसीत्, नवभिर् अस्तुवत पितरो ऽसृज्यन्त, अदितिर् अधिपतिर् आसीत्, एकादशभिर् अस्तुवत, आर्तवा असृज्यन्त ऋतवो ऽधिपतय आसन्, त्रयोदशभिर् अस्तुवत मासा असृज्यन्त संवत्सरो ऽधिपतिर् आसीत् पञदशभिर् अस्तुवत क्षत्रम् असृज्यत, इन्द्रो ऽधिपतिर् आसीत् सप्तदशभिर् अस्तुवत ग्राम्याः पशवो ऽसृज्यन्त बृहस्पतिर् अधिपतिर् आसीत्, नवदशभिर् अस्तुवत शूद्रार्या असृज्येताम् अहोरात्रे अधिपत्नी आस्ताम् एकविंशत्यास्तुवत, एकशफम् असृज्यत वरुणो ऽधिपतिर् आसीत् त्रयोविंशत्यास्तुवत क्षुद्राः पशवो ऽसृज्यन्त पूषाधिपतिर् आसीत् पञ्चविंशत्यास्तुवत, आरण्याः पशवो ऽसृज्यन्त वायुर् अधिपतिर् आसीत् सप्तविंशत्यास्तुवत वनस्पतयो ऽसृज्यन्त सोमो ऽधिपतिर् आसीत्, नवविंशत्यास्तुवत द्यावापृथिवी व्यैताम्, वसवो रुद्रा अनुव्यायन्, त उ एवाधिपतय आसन्, एकत्रिंशतास्तुवत प्रजा असृज्यन्त यवाश् चायवाश् चाधिपतय आसन्, त्रयस्त्रिंशतास्तुवत भूतान्य् अशाम्यन् प्रजापतिः परमेष्ठ्य् अधिपतिर् आसीत् ॥म्स्_२,८।६॥  

  
     अग्ने जातान् प्रणुदा नः सपत्नान् प्रत्य् अजातान् जातवेदो नुदस्व ।
  
     अधि नो ब्रूहि सुमना अहेडञ् शर्मंस् ते स्याम त्रिवरूथा उद्भौ ॥  

  
     सहसा जातान् प्रणुदा नः सपत्नान् प्रत्य् अजातान् जातवेदो नुदस्व ।
  
     अधि नो ब्रूहि सुमनस्यमानो वयं स्याम प्रणुदा नः सपत्नान् ॥  

  
चतुश्चत्वारिंशी स्तोमस्, वर्चो द्रविणम्, षोडशी स्तोमस्, ओजो द्रविणम् ॥  

  
     अग्नेः पुरीषम् अस्य् अप्सो नाम तां त्वा विश्वे अभिगृणन्तु देवाः ।
  
     स्तोमपृष्ठा घृतवतीह सीद प्रजावद् अस्मे द्रविणायजस्व ॥  

  
तया देवतयाङ्गिरस्वद् द्रुवा सीद, एवश् छन्दस्, वरिवश् छन्दस्, आछच् छन्दस्, मनश् छन्दः शंभूश् छन्दः परिभूश् छन्दः सिन्धुश् छन्दस्, व्यचश् छन्दः समुद्रं छन्दः सलिलं छन्दः ककुप् छन्दस् त्रिककुप् छन्दः काव्यं छन्दस्, अङ्कुपं छन्दस्, अक्षरपङ्क्तिश् छन्दः पदपङ्क्तिश् छन्दस्, विष्टारपङ्क्तिश् छन्दः क्षुरो भृजश् छन्दः पक्षश् छन्दः प्रछच् छन्दः संयच् छन्दस्, वियच् छन्दस्, बृहच् छन्दस्, रथन्तरं छन्दस्, निकायं छन्दस्, वीवधं छन्दस्, गिरश् छन्दस्, भृजश् छन्दः संस्तुप् छन्दस्, अनुष्टुप् छन्दस्, एवश् छन्दस्, वरिवश् छन्दस्, वयश् छन्दस्, वयस्कृच् छन्दस्, विशालं छन्दस्, विष्पर्धाश् छन्दस्, छदिश् छन्दस्, दूरोहणं छन्दस् तन्द्रं छन्दस्, अङ्कावङ्कं छन्दः ॥म्स्_२,८।७॥  

  
रश्मिना क्षयाय क्षयं जिन्व प्रेत्या धर्मणे धर्म जिन्व, अन्वित्या दिवे दिवं जिन्व संधिनान्तरिक्षायान्तरिक्षं जिन्व प्रतिधिना पृथियै पृथिवीं जिन्व विष्टम्भेन वृष्ट्यै वृष्टिं जिन्व प्रवायाह्ने ऽहर् जिन्व, अनुवाय रात्र्यै रात्रीं जिन्व, उशिजा वसुभ्यो वसून् जिन्व प्रकेतेन रुद्रेभ्यो रुद्रान् जिन्व सुदितिनादित्येभ्य आदित्यान् जिन्व तन्तुना प्रजाभ्यः प्रजा जिन्व, ओजसा पितृभ्यः पितॄन् जिन्व पृतनाषाहा पशुभ्यः पशून् जिन्व रेवतौषधीभ्या ओषधीर् जिन्व, अभिजिता युक्तग्राव्णेन्द्रायेन्द्रं जिन्व, अधिपतिना प्राणाय प्राणं जिन्व धरुणेनापानायापानं जिन्व संसर्पेण चक्षुषे चक्षुर् जिन्व वयोधसाधीतायाधीतं जिन्व त्रिवृता त्रिवृते त्रिवृज् जिन्व प्रवृता प्रवृते प्रवृज् जिन्व सवृता सवृते सवृज् जिन्व, अनूवृतानुवृते ऽनूवृज् जिन्व विरोहेण विरोहाय विरोहं जिन्व प्ररोहेण प्ररोहाय प्ररोहं जिन्व संरोहेण संरोहाय संरोहं जिन्व, अनूरोहेणानूरोहायानूरोहं जिन्व वसुकेन वसुकाय वसुकं जिन्व वेषश्रिया वेषश्रियै वेषश्रीं जिन्व वस्यष्ट्या वस्यष्ट्यै वस्यष्टिं जिन्व, आक्रान्त्याक्रान्त्या उत्क्रान्तिं जिन्व, उक्त्रान्त्योत्क्रान्त्या आक्रान्तिं जिन्व ॥म्स्_२,८।८॥  

  
राज्ञ्य् असि प्राची दिक्, वसवस् ते देवा अधिपतयस्, अग्निर् हेतीनां प्रतिधर्ता त्रिवृत् त्वा स्तोमः पृथिव्यां श्रयतु, आज्यम् उक्थम् अव्यथायै स्तभ्नोतु रथन्तरं साम प्रतिष्ठित्या अन्तरिक्षे, ऋषयस् त्वा प्रथमजा देवेषु दिवो मात्रया वरिणा प्रथन्तु विधर्ता चायम् अधिपतिश् च ते त्वा सर्वे संविदाना नाकस्य पृष्ठे स्वर्गे लोके यजमानं चा सादयन्तु विराड् असि दक्षिणा दिक्, रुद्रास् ते देवा अधिपतयस्, इन्द्रो हेतीनां प्रतिधर्ता पञ्चदशस् त्वा स्तोमः पृथिव्यां श्रयतु प्रौगम् उक्थम् अव्यथायै स्तभ्नोतु बृहत् साम प्रतिष्ठित्या अन्तरिक्षे, ऋषयस् त्वा प्रथमजा देवेषु दिवो मात्रया वरिणा प्रथन्तु विधर्ता चायम् अधिपतिश् च ते त्वा सर्वे संविदाना नाकस्य पृष्ठे स्वर्गे लोके यजमानं च सादयन्तु सम्राड् असि प्रतीची दिक्, आदित्यास् ते देवा अधिपतयः सोमो हेतीनां प्रतिधर्ता सप्तदशस् त्वा स्तोमः पृथिव्यां श्रयतु मरुत्वतीयम् उक्थम् अव्यथायै स्तभ्नोतु वैरूपं साम प्रतिष्ठित्या अन्तरिक्षे, ऋषयस् त्वा प्रथमजा देवेषु दिवो मात्रया वरिणा प्रथन्तु विधर्ता चायम् अधिपतिश् च ते त्वा सर्वे संविदाना नाकस्य पृष्ठे स्वर्गे लोके यजमानं च सादयन्तु स्वराड् असि, उदीची दिङ् मरुतस् ते देवा अधिपतयस्, वरुणो हेतीनां प्रतिधर्ता, एकविंशस् त्वा स्तोमः पृथिव्यां श्रयतु निष्केवल्यम् उक्थम् अव्यथायै स्तभ्नोतु वैराजं साम प्रतिष्ठित्या अन्तरिक्षे, ऋषयस् त्वा प्रथमजा देवेषु दिवो मात्रया वरिणा प्रथन्तु विधर्ता चायम् अधिपतिश् च ते त्वा सर्वे संविदाना नाकस्य पृष्ठे स्वर्गे लोके यजमानं च सादयन्तु, अधिपत्न्य् असि, ऊर्ध्वा दिक्, विश्वे ते देवा अधिपतयस्, बृहस्पतिर् हेतीनां प्रतिधर्ता त्रिणवत्रयस्त्रिंशौ त्वा स्तोमौ पृथिव्यां श्रयताम्, वैश्वदेवाग्निमारुते उक्थे अव्यथायै स्तभ्नुताम्, शाक्वररैवते सामनी प्रतिष्ठित्या अन्तरिक्षे, ऋषयस् त्वा प्रथमजा देवेषु दिवो मात्रया वरिणा प्रथन्तु विधर्ता चायम् अधिपतिश् च ते त्वा सर्वे संविदाना नाकस्य पृष्ठे स्वर्गे लोके यजमानं च सादयन्तु ॥म्स्_२,८।९॥  
दिङ् : ड़्न् ⟨ दिश्  

  
अयं पुरो हरिकेशः सूर्यरश्मिस् तस्य रथकृत्स्नश् च रथौजाश्च सेनानीग्रामण्यौ पुञ्जिकस्थला च कृतस्थला चाप्सरसौ यातुधाना हेती रक्षांसि प्रहेतिस् तेभ्यो नमो अस्तु ते नो मृडन्तु ते यं द्विष्मो यश् च नो द्वेष्टि तम् एषां जम्भे दध्मस्, अयं दक्षिणा विश्वकर्मा तस्य रथस्वनश् च रथेचित्रश् च सेनानीग्रामण्यौ मेनका च सहजन्या चाप्सरसौ दङ्क्ष्णवः पशवो हेतिः पौरुषेयो वधः प्रहेतिस् तेभ्यो नमो अस्तु ते नो मृडन्तु ते यं द्विष्मो यश् च नो द्वेष्टि तम् एषां जम्भे दध्मस्, अयं पश्चा विदद्वसुस् तस्य रथप्रोतश् चासमरथश् च सेनानीग्रामण्यौ, आम्लोचन्ती च प्रम्लोचन्ती चाप्सरसौ व्याघ्रा हेतिः सर्पाः प्रहेतिस् तेभ्यो नमो अस्तु ते नो मृडन्तु ते यं द्विष्मो यश् च नो द्वेष्टि तम् एषां जम्भे दध्मस्, अयम् उत्तरात् संयद्वसुस् तस्य सेनजिच् च सुषेणश् च सेनानीग्रामण्यौ विश्वाची च घृताची चाप्सरसौ, आपो हेतिस्, वातः प्रहेतिस् तेभ्यो नमो अस्तु ते नो मृडन्तु ते यं द्विष्मो यश् च नो द्वेष्टि तम् एषां जम्भे दध्मस्, अयम् उपर्य् अर्वाग्वसुस् तस्य तार्क्ष्यश् चारिष्टनेमिश् च सेनानीग्रामण्यौ, उर्वशी च पूर्वचित्तिश् चाप्सरसौ, अवस्फूर्जद् धेतिस्, विद्युत् प्रहेतिस् तेभ्यो नमो अस्तु ते नो मृडन्तु ते यं द्विष्मो यश् च नो द्वेष्टि तम् एषां जम्भे दध्मः ॥म्स्_२,८।१०॥  

  
प्राच्या त्वा दिशा सादयामि, अग्निना देवेन देवतया गायत्रेण छन्दसाग्नेः शिरा उपदधामि गायत्रस्य छन्दसो ऽग्नेः शीर्ष्णाग्नेः शिरा उपदधामि दक्षिणया त्वा दिशा सादयामि, इन्द्रेण देवेन देवतया त्रैष्टुभेन छन्दसाग्नेः पक्षम् उपदधामि त्रैष्टुभस्य छन्दसो ऽग्नेः पक्षेणाग्नेः पक्षम् उपदधामि प्रतीच्या त्वा दिशा सादयामि विश्वेभिर् देवेभिर् देवतया जागतेन छन्दसाग्नेः पुछम् उपदधामि जागतस्य छन्दसो ऽग्नेः पुछेनाग्नेः पुछम् उपदधामि, उदीच्या त्वा दिशा सादयामि मित्रावरुणाभ्यां देवाभ्यां देवतयानुष्टुभेन छन्दसाग्नेः पक्षम् उपदधामि, आनुष्टुभस्य छन्दसो ऽग्नेः पक्षेणागेः पक्षम् उपदधामि, ऊर्ध्वया त्वा दिशा सादयामि बृहस्पतिना देवेन देवतया पाङ्क्तेन छन्दसाग्नेः पृष्ठम् उपदधामि पाङ्क्तस्य छन्दसो ऽग्नेः पृष्ठेनाग्नेः पृष्ठम् उपदधामि ॥म्स्_२,८।११॥  

  
मधुश् च माधवश् च वासन्तिका ऋतू अग्नेर् अन्तःश्लेषो ऽसि ॥  

  
     कल्पेतां द्यावापृथिवी कल्पन्ताम् आपा ओषधयः ।
  
     कल्पन्ताम् अग्नयः पृथङ् मम ज्यैष्ठ्याय सव्रताः ॥  

  
     ये अग्नयः समनसो ऽन्तरा द्यावापृथिवी ।
  
     वासन्तिका ऋतू अभिकल्पमाना इन्द्रम् इव देवा अभिसंविशन्तु ॥  

  
शुक्रश् च शुचिश् च ग्रैष्मा ऋतू नभश् च नभस्यश् च वार्षिका ऋतू इषश् चोर्जश् च शारदा ऋतू सहश् च सहस्यश् च हैमन्तिका ऋतू तपश् च तपस्यश् च शैशिरा ऋतू अग्नेर् अन्तःश्लेषो ऽसि ॥  

  
     कल्पेतां द्यावापृथिवी कल्पन्ताम् आपा ओषधयः ।
  
     कल्पन्ताम् अग्नयः पृथङ् मम ज्यैष्ठ्याय सव्रताः ॥  

  
     ये अग्नयः समनसो ऽन्तरा द्यावापृथिवी ।
  
     शैशिरा ऋतू अभिकलमाना इन्द्रम् इव देवा अभिसंविशन्तु ॥म्स्_२,८।१२॥  

  
पुरोवातसनिर् असि, अभ्रसनिर् असि विद्युत्सनिर् असि स्तनयित्नुसनिर् असि वृष्टिसनिर् असि, अग्नेर् यान्य् असि, अग्नेर् अग्नेयान्य् असि वायोर् यान्य् असि वायोर् वायोयान्य् असि देवानां यान्य् असि देवानां देवयान्य् असि विश्वेषां देवानां यान्य् असि विश्वेषां देवानां देवयान्य् असि संयान्य् असि, अन्तरिक्षसद् असि, अन्तरिक्षे सीद, अम्बा च बुला च नितत्नी च स्तनयन्ती चाभ्रयन्ती च मेघयन्ती च चुपुणीका सलिलाय त्वा मृदीकाय त्वा सतीकाय त्वा केताय त्वा सुकेताय त्वा सकेताय त्वा विवस्वते त्वा दिवे त्वा ज्योतिषे, आदित्येभ्यस् त्वा ॥म्स्_२,८।१३॥  

  
उदपुरा नामास्य् अन्नेन विष्ठा तां त्वा प्रैम्य् आत्मना पुरुषैर् गोभिर् अश्वैर् आयुषा वर्चसा प्रजया धनेन सन्या मेधया रय्या पोषेण मनुष्यास् ते गोप्तारस्, अग्निर् अधिपतिस् तया देवतयाङ्गिरस्वद् ध्रुवा सीद, अपराजिता नामासि ब्रह्मणा विष्टा तां त्वा प्रैम्य् आत्मना पुरुषैर् गोभिर् अश्वैर् आयुषा वर्चसा प्रजया धनेन सन्या मेधया रय्या पोषेण मरुतस् ते गोप्तारस्, वायुर् अधिपतिस् तया देवतयाङ्गिरस्वद् ध्रुवा सीद, अधिद्यौर् नामास्य् अमृतेन विष्टा तां त्वा प्रैम्य् आत्मना पुरुषैर् गोभिर् अश्वैर् आयुषा वर्चसा प्रजया धनेन सन्या मेधया रय्या पोषेण विश्वे ते देवा गोप्तारः सूर्यो ऽधिपतिस् तया देवतयाङ्गिरस्वद् ध्रुवा सीद प्रजापतिष् ट्वा सादयतु पृथिव्याः पृष्ठे भूर् असि भूमिर् असि प्रथो ऽसि पृथिव्य् असि, अदितिर् असि विश्वधाया विश्वस्य भुवनस्य धर्त्री पृथिवीं यछ पृथिवीं दृंह पृथिवीं मा हिंसीः पृथिव्या मा पाहि विश्वस्मै प्राणायापानाय व्यानायोदानाय प्रतिष्ठायै चरित्राय, अग्निष् ट्वाभिपातु मह्या स्वस्त्या छर्दिषा शंतमेन विश्वकर्मा सादयत्व् अन्तरिक्षस्य पृष्ठे, अन्तरिक्षं यछ, अन्तरिक्षं दृंह, अन्तरिक्षं मा हिंसीस्, अन्तरिक्षान् मा पाहि विश्वस्मै प्राणायापानाय व्यानायोदानाय प्रतिष्ठायै चरित्राय वायुष् ट्वाभिपातु मह्या स्वस्त्या छर्दिषा शंतमेन परमेष्ठी त्वा सादयतु दिवः पृष्ठे व्यचस्वतीं प्रथस्वतीं भास्वतीं रश्मीवतीम् आ या दिवं भास्या पृथिवीम् ओर्व् अन्तरिक्सम्, दिवं यछ दिवं दृंह दिवं मा हिंसीस्, दिवो मा पाहि विश्वस्मै प्राणायापानाय व्यानायोदानाय प्रतिष्ठायै चरित्राय सूर्यस् त्वाभिपातु मह्या स्वस्त्या छर्दिषा शंतमेन ॥  

  
     प्रोथद् अश्वो न यवसे ऽविष्यन् यदा महः संवरणाद् व्यस्थात् ।
  
     आद् अस्य वातो अनुवाति शोचिर् अध स्मा ते व्रजनं कृष्णम् अस्तु ॥  

  
आयोष् ट्वा सदने सादयामि समुद्रस्योद्मन्न् अवतश् छायायाम्, नमः समुद्राय नमः समुद्रस्य चक्षसे सहस्रस्य मासि सहस्रस्य प्रमासि सहस्रस्य प्रतिमासि सहस्रस्य संमासि सहस्रस्योन्मासि साहस्रो ऽसि सहस्राय त्वा, इमा मे अग्ना इष्टका धेनवः सन्तु, एका च शतं च शतं च सहस्रं च सहस्रं चायुतं च, अयुतं च प्रयुतं च प्रयुतं चायुतं च ओ अर्बुदं च न्यर्बुदं च समुद्रश् च मध्यं च, अन्तश् च परार्धश् च, इमा मे अग्ना इष्टका धेनवः सन्तु षष्टिः सहस्रम् अयुतम् अक्षीयमाणास्, ऋतुष्ठाः स्थ ऋतावृधो घृतश्चुतो मधुश्चुता ऊर्जस्वतीः पयस्वतीः स्वधायिनीः कुलायिनीस् ता मे अग्ना इष्टका धेनवः सन्तु विराजो नाम कामदुघा अमुत्रामुष्मिंल् लोके ॥म्स्_२,८।१४॥  
  
[पगे इइ,११९]
  
     आ त्वा वहन्तु हरयः सुचेतसः श्वेतैर् अश्वैर् इह केतुमद्भिः ।
  
     वातजवैर् बलवद्भिर् मनोजवैर् अस्मिन् यज्ञे मम हव्याय शर्व ॥  

  
     देवानां च ऋषीणां चासुराणां च पूर्वजम् ।
  
     महादेवं सहस्राक्षं शिवम् आवाहयाम्य् अहम् ॥  

  
     तत् पुरुषाय विद्महे महादेवाय धीमहि ।
  
     तन् नो रुद्रः प्रचोदयात् ॥  

  
     तद् गाङ्गौच्याय विद्महे गिरिसुताय धीमहि ।
  
     तन् नो गौरी प्रचोदयात् ॥  

  
     तत् कुमाराय विद्महे कार्त्तिकेयाय धीमहि ।
  
     तन् नः स्कन्दः प्रचोदयात् ॥  

  
     तत् कराटाय विद्महे हस्तिमुखाय धीमहि ।
  
     तन् नो दन्ती प्रचोदयात् ॥  

  
     तच् चतुर्मुखाय विद्महे पद्मासनाय धीमहि ।
  
     तन् नो ब्रह्मा प्रचोदयात् ॥  

  
     तत् केशवाय विद्महे नारायणाय धीमहि ।
  
     तन् नो विष्णुः प्रचोदयत् ॥  

  
     तद् भास्कराय विद्महे प्रभाकराय धीमहि ।
  
     तन् नो भानुः प्रचोदयात् ॥  

  
     तत् सोमराजाय विद्महे महाराजाय धीमहि ।
  
     तन् नश् चन्द्रः प्रचोदयात् ॥  

  
     तज् ज्वलनाय विद्महे वैश्वानराय धीमहि ।
  
     तन् नो वह्निः प्रचोदयात् ॥  

  
     तत् त्यजपाय विद्महे महाजपाय धीमहि ।
  
     तन् नो ध्यानः प्रचोदयात् ॥  

  
     तत् परमात्माय विद्महे वैनतेयाय धीमहि ।
  
     तन् नः सृष्टिः प्रचोदयात् ॥म्स्_२,९।१॥  

  
     नमस् ते रुद्र मन्यव उतो ता इषवे नमः ।
  
     नमस् ते अस्तु धन्वने बाहुभ्याम् उत ते नमः ॥  

  
     या ते रुद्र शिवा तनूर् अघोरापापकाशिनी ।
  
     तया नस् तन्वा शंतमया गिरिशन्ताभिचाकशीहि ॥  
  
[पगे इइ,१२१]
  
     याम् इषुं गिरिशन्त हस्ते बिभर्ष्य् अस्तवे ।
  
     शिवां गिरिश तां कुरु मा हिंसीः पुरुषं जगत् ॥  

  
     शिवेन वचसा त्वा गिरिशाछा वदामसि ।
  
     यथा नः सर्वा इज् जनः संगमे सुमना असत् ॥  

  
     अध्यवोचद् अधिवक्ता प्रथमो दैव्यो भिषक् ।
  
     अहींश् च सर्वान् जम्भयन्त् सर्वाश् च यातुधान्यस्, अधराचीः परासुव ॥  

  
     असौ यस् ताम्रो अरुण उत बभ्रुः सुमङ्गलः ।
  
     ये चेमे अभितो रुद्रा दिक्षु श्रिताः सहस्रशस्, अवैषां हेड ईमहे ॥  

  
     असौ यो ऽवसर्पति नीलग्रीवो विलोहितः ।
  
     उतैनं गोपा अदृश्रन्न् उतैनम् उदहार्यः ।
  
     उतैनं विश्वा भूतानि स दृष्टो मृडयातु नः ॥  

  
     नमो नीलकपर्दाय सहस्राक्षाय मीढुषे ।
  
     अथो ये अस्य सत्वान इदं तेभ्यो ऽकरं नमः ॥  

  
     नमस् ता आयुधायानातताय धृष्णवे ।
  
     उभाभ्याम् उत ते नमो बाहुभ्यां तव धन्वने ॥  

  
     प्रमुञ्च धन्वनस् त्वम् उभयोर् आर्त्न्योर् ज्याम् ।
  
     याश् च ते हस्ता इषवः परा ता भगवो वप ॥  
  
[पगे इइ,१२२]
  
     अवतत्य धनुष् ट्वं सहस्राक्ष शतेषुधे ।
  
     प्रशीर्य शल्यानां मुखं शिवो नः सुमना भव ॥  

  
     विज्यं धनुः कपर्दिनो विशल्यो बाणवं उत ।
  
     अनेशन्न् अस्य या इषव आभूर् अस्य निषङ्गथिः ॥  

  
     परि ते धन्वनो हेतिर् अस्मान् वृणक्तु विश्वतः ।
  
     अथो य इषुधिस् तवारे अस्मिन् निधेहि तम् ॥  

  
     या ते हेतिर् मीढुष्टम शिवं बभूव ते धनुः ।
  
     तयास्मान् विश्वतस् त्वम् अयक्ष्मया परिभुज ॥म्स्_२,९।२॥  

  
नमो हिरण्यबाहवे सेनान्ये दिशां च पतये नमस्, नमो वृक्षेभ्यो हरिकेशेभ्यः पशूनां पतये नमस्, नमो हरिकेशायोपवीतिने पुष्टानां पतये नमस्, नमः शष्पिञ्जराय त्विषीमते पथीनां पतये नमस्, नमो बभ्लुशाय व्याधिने, अन्नस्य पतये नमस्, नमो रुद्रायाततायिने क्षेत्रस्य पतये नमस्, नमो भवस्य हेत्यै जगतस् पतये नमस्, नमः सूतायाहन्त्वाय वनानां पतये नमस्, नमो रोहिताय स्थपतये वृक्षाणां पतये नमस्, नमो मन्त्रिणे वाणिजाय कक्षाणां पतये नमस्, नमो भुवन्तये वारिवस्कृताय, ओषधीनां पतये नमस्, नमः सहमानाय निव्याधिने, आव्याधिनीनां पतये नमस्, नम आक्रन्दयत उच्चैर्घोषाय सत्वानां पतये नमस्, नमः कृत्स्नवीताय धावते पत्तीनां पतये नमस्, नमो निषङ्गिणे ककुभाय स्तेनानां पतये नमस्, नमो वञ्चते परिवञ्चते स्तायूनां पतये नमस्, नमो निचेरवे परिचराय, अरण्यानां पतये नमस्, नमो निषङ्गिण इषुधिमते तस्कराणां पतये नमस्, नमः सृगायिभ्यो जिघांसद्भ्यस्, मुष्णतां पतये नमस्, नमो ऽसिमद्भ्यो नक्तं चरद्भ्यः प्रकृन्तानां पतये नमस्, नम उष्णीषिणे गिरिचराय कुलुञ्चानां पतये नमो नमः ॥म्स्_२,९।३॥  

  
नम इषुकृद्भ्यो धनुष्कृद्भ्यश् च वो नमस्, नमा इषुमद्भ्यो धन्वायिभ्यश् च वो नमस्, नम आतन्वानेभ्यः प्रतिदधानेभ्यश् च वो नमस्, नम आयछद्भ्यो विसृजद्भ्यश् च वो नमस्, नमो ऽस्यद्भ्यो विध्यद्भ्यश् च वो नमस्, नमः स्वपद्भ्यो जाग्रद्भ्यश् च वो नमस्, नमः शयानेभ्या आसीनेभ्यश् च वो नमस्, नमस् तिष्ठद्भ्यो धावद्भ्यश् च वो नमस्, नमः सभाभ्यः सभापतिभ्यश् च वो नमस्, नमो ऽश्वेभ्यो ऽश्वपतिभ्यश् च वो नमस्, नम आव्याधिनीभ्यो विविध्यन्तीभ्यश् च वो नमस्, नमा उगणाभ्यस् तृंहतीभ्यश् च वो नमस्, नमो गणेभ्यो गणपतिभ्यश् च वो नमस्, नमो व्रातेभ्यो व्रातपतिभ्यश् च वो नमस्, नमः कृछ्रेभ्यः कृछ्रपतिभ्यश् च वो नमस्, नमो विरूपेभ्यो विश्वरूपेभ्यश् च वो नमस्, नमः सेनाभ्यः सेनानीभ्यश् च वो नमस्, नमो रथिभ्यो वरूथिभ्यश् च वो नमस्, नमः क्षत्तृभ्यः संग्रहीतृभ्यश् च वो नमस्, नमो बृहद्भ्यो ऽर्भकेभ्यश् च वो नमस्, नमो युवभ्य आशीनेभ्यश् च वो नमो नमः ॥म्स्_२,९।४॥  

  
नमो ब्राह्मणेभ्यो राजन्येभ्यश् च वो नमस्, नमः सूतेभ्यो विश्येभ्यश् च वो नमस्, नमस् तक्षभ्यो रथकारेभ्यश् च वो नमस्, नमः कुलालेभ्यः कर्मारेभ्यश् च वो नमस्, नमो निषादेभ्यः पुञ्जिष्टेभ्यश् च वो नमस्, नमः श्वनीभ्यो मृगयुभ्यश् च वो नमस्, नमः श्वभ्यः श्वपतिभ्यश् च वो नमस्, नमो भवाय च शर्वाय च नमो रुद्राय च पशुपतये च नमो व्युप्तकेशाय च कपर्दिने च नमो नीलग्रीवाय च शितिकण्ठाय च नमः सहस्राक्षाय च शतधन्वने च नमो गिरिशाय च शिपिविष्टाय च नमो मीढुष्टराय चेषुमते च नमो ह्रस्वाय च वामनाय च नमो बृहते च वर्षीयसे च नमो वृद्धाय च सुवृध्वने च नमो ऽग्रीयाय च प्रथमाय च नम आशवे चाजिराय च नमः शीभाय च शीघ्राय च नमा ऊर्म्याय चावस्वन्याय च नमो द्वीप्याय च स्रोत्रस्याय च ॥म्स्_२,९।५॥  
  
[पगे इइ,१२५]
  
नम आशुषेणाय चाशुरथाय च नमो बिल्मिने च कवचिने च नमो वर्मिणे च वरूथिने च नमः शूराय चावभिन्दते च नमः श्रुताय च श्रुतसेनाय च नमो ज्यायसे च कनीयसे च नमः पूर्वजाय चापरजाय च नमो मध्यमाय चापगल्भाय च नमो जघन्याय च बुध्न्याय च नमः सोभ्याय च प्रतिसराय च नमो याम्याय च क्षेम्याय च नमो ऽवसान्याय च श्लोक्याय च नम उर्वर्याय च खल्याय च नमो वन्याय च कक्ष्याय च नमः श्रवाय च प्रतिश्रवाय च नमः पथ्याय च स्रुत्याय च नमो नाद्याय च वैशन्ताय च नमो नीप्याय च भिद्याय च नमो ऽवट्याय च कूप्याय च नमः सूद्याय च सरस्याय च ॥म्स्_२,९।६॥  

  
नमो दुन्दुभये चाहननीयाय च नमो धृष्णवे च प्रमृशाय च नमो निषङ्गिणे चेषुधिमते च नमस् तिग्मेषवे चायुधिने च नमः स्वायुधाय च सुधन्वने च नमो मेघ्याय च विद्युत्याय च नमो वर्ष्याय चावर्ष्याय च नमो वीध्रियाय चातप्याय च नमो वात्याय च रेष्मण्याय च नमो वास्तव्याय च वास्तुपाय च नमः सोमाय च रुद्राय च नमस् ताम्राय चारुणाय च नमः शंगवे च पशुपतये च नम उग्राय च भीमाय च नमो ऽग्रेवधाय च दूरेवधाय च नमो हन्त्रे च हनीयसे च नमो वृक्षेभ्यो हरिकेशेभ्यस्, नमस् ताराय नमः शंभवे च मयोभवे च नमः शंकराय च मयस्कराय च नमः शिवाय च शिवतराय च ॥म्स्_२,९।७॥  

  
नमः शिखण्डिने च पुलस्तिने च नमः किंशिलाय च क्षेणाय च नम इरिण्याय च प्रपथ्याय च नमो गृह्याय च गोष्ठ्याय च नमो गेह्याय च तल्प्याय च नमः कूल्याय च तीर्थ्याय च नमः पार्याय चावार्याय च नमः प्रतरणाय चोत्तरणाय च नमः प्रवाह्याय च सिकत्याय च नमः फेन्याय च शष्प्याय च नमो नीवेष्याय च हृद्याय च नमः काट्याय च गह्वरेष्ठ्याय च नमः शुष्याय च हरित्याय च नमः पांसव्याय च रजस्याय च नमो लोप्याय चोलपाय च नमा ऊर्म्याय च सूर्म्याय च नमः पर्णाय च पर्णशादाय च नमो ऽपगुरसाणाय चाभिघ्नते च नम आखिदते च प्रखिदते च नम आखिदाय च प्रखिदाय च ॥म्स्_२,९।८॥  

  
नमो गिरिकेभ्यो देवानां हृदयेभ्यस्, नमो विचिन्वत्केभ्यस्, नम आक्षिणकेभ्यस्, नम आनृहतेभ्यः ॥  

  
     द्रापे अन्धसस्पते दरिद्र नीललोहित ।
  
     एषां पशूनाम् आसां प्रजानां मा भैर् मा रुङ् मो च नः किं चनाममत् ॥  

  
     इमा रुद्राय तवसे कपर्दिने क्षयद्वीराय प्रभरामहे मतीः ।
  
     यथा नः शम् असद् द्विपदे चतुष्पदे विश्वं पुष्टं ग्रामे अस्मिन्न् अनातुरम् ॥  

  
     या ते रुद्र शिवा तनूः शिवा विश्वाह भेषजा ।
  
     शिवा रुतस्य भेषजा तया नो मृड जीवसे ॥  

  
     परि नो रुद्रस्य हेतिर् वृणक्तु परि त्वेषस्य दुर्मतिर् अघायोः ।
  
     अव स्थिरा मघवद्भ्यस् तनुष्व मीढ्वस् तोकाय तनयाय मृड ॥  

  
     मीढुष्टम शिवतम शिवो न एधि सुमना भव ।
  
     अवतत्य धनुष् ट्वम् अक्रुद्धः सुमना भव ।
  
     पिनाकं बिभ्रद् आगहि कृत्तिं वसाना उच्चर ॥  

  
     व्यकृड विलोहित नमस् ते अस्तु भगवः ।
  
     यास् ते सहस्रं हेतयो ऽन्यांस् ते अस्मन् निवपन्तु ताः ॥  

  
     सहस्राणि सहस्रशो हेतयस् तव बाह्वोः ।
  
     तासाम् ईशानो मघवन् पराचीना मुखा कृधि ॥  

  
     असंख्याता सहस्राणि ये रुद्रा अधि भूम्याम् ।
  
     तेषां सहस्रयोजने ऽव धन्वानि तन्मसि ॥  

  
     ये अस्मिन् महत्य् अर्णवे अन्तरिक्षे भवा अधि ।
  
     तेषां सहस्रयोजने ऽव धन्वानि तन्मसि ॥  

  
     ये नीलग्रीवाः शितिकण्ठा दिवं रुद्रा उपश्रिताः ।
  
     तेषां सहस्रयोजने ऽव धन्वानि तन्मसि ॥  

  
     ये नीलग्रीवाः शितिकण्ठाः शर्वा अधः क्षामाचराः ।
  
     तेषां सहस्रयोजने ऽव धन्वानि तन्मसि ॥  

  
     ये वृक्षेषु शष्पिञ्जरा नीलग्रीवा विलोहिताः ।
  
     तेषां सहस्रयोजने ऽव धन्वानि तन्मसि ॥  

  
     ये भूतानाम् अधिपतयो विशिखासः कपर्दिनः ।
  
     तेषां सहस्रयोजने ऽव धन्वानि तन्मसि ॥  
  
[पगे इइ,१२९]
  
     ये पथां पथिरक्षय ऐलमृडा वो युधः ।
  
     तेषां सहस्रयोजने ऽव धन्वानि तन्मसि ॥  

  
ये तीर्थानि प्रचरन्ति सृगवन्तो निषङ्गिणः ॥  

  
तेषां सहस्रयोजने ऽव धन्वानि तन्मसि ॥  

  
     ये अन्नेषु विविध्यन्ति पात्रेषु पिबतो जनान् ।
  
     तेषां सहस्रयोजने ऽव धन्वानि तन्मसि ॥  

  
     य एतावन्तो वा भूयांसो वा दिशो रुद्रा वितस्थिरे ।
  
     तेषां सहस्रयोजने ऽव धन्वानि तन्मसि ॥  

  
नमो अस्तु रुद्रेभ्यो ये दिवि येषां वर्षम् इषवस् तेभ्यो दश प्राचीर् दश दक्षिणा दश प्रतीचीर् दशोदीचीर् दशोर्ध्वास् तेभ्यो नमो अस्तु ते नो मृडन्तु ते यं द्विष्मो यश् च नो द्वेष्टि तम् एषां जम्भे दध्मस्, नमो अस्तु रुद्रेभ्यो ये अन्तरिक्षे येषां वाता इषवस् तेभ्यो दश प्राचीर्दश दक्षिणा दश प्रतीचीर् दशोदीचीर् दशोर्ध्वास् तेभ्यो नमो अस्तु ते नो मृडन्तु ते यं द्विष्मो यश् च नो द्वेष्टि तम् एषां जम्भे दध्मस्, नमो अस्तु रुद्रेभ्यो ये पृथिव्यां येषाम् अन्नम् इषवस् तेभ्यो दश प्राचीर् दश दक्षिणा दश प्रतीचीर् दशोदीचीर् दशोर्ध्वास् तेभ्यो नमो अस्तु ते नो मृडन्तु ते यं द्विष्मो यश् च नो द्वेष्टि तम् एषां जम्भे दध्मः ॥म्स्_२,९।९॥  
  
[पगे इइ,१३०]
  
     अघोरेभ्यो अथ घोरेभ्यो अघोरघोरतरेभ्यश् च ।
  
     सर्वतः शर्वशर्वेभ्यो नमस् ते रुद्र रूपेभ्यो नमः ॥  

  
     यः पथः समनुयाति स्वर्गं लोकं गाम् इव सुप्रणीतौ ।
  
     तेन त्वं भगवान् याहि पथा ॥  

  
इमे हिरण्यवर्णाः स्वं योनिम् आविशन्तौ ॥  

  
गछ त्वं भगवान् पुनरागमनाय पुनर्दर्शनाय सहदेव्याय सहवृषाय सहगणाय सहपार्षदाय यथाहुताय नमोनमाय नमःशिवाय नमस् ते अस्तु मा मा हिंसीः ॥  

  
आवाहितम् आवाहित नमस्कृतं नमस्कृत विसर्जितं विसर्जित पथं गछ पथं गछ दिवं गछ दिवं गछ स्वर् गछ स्वर् गछ ज्योतिर् गछ ज्योतिर् गछ नमस् ते अस्तु मा मा हिंसीः ॥म्स्_२,९।१०॥  
  
[पगे इइ,१३१]
  
     अश्मन्न् ऊर्जं पर्वते शिश्रियाणाम् अद्भ्य ओषधीभ्यो वनस्पतिभ्यो ऽधि संभृताम् ।
  
     तां ना इषम् ऊर्जं धत्त मरुतः संरराणास्, अश्मंस् ते क्षुत्, मयि ता ऊर्क्, यं द्विष्मस् तं ते शुग् ऋछतु ॥  

  
     समुद्रस्य त्वावकायाग्ने परिव्ययामसि ।
  
     पावको अस्मभ्यं शिवो भव ॥  

  
     हिमस्य त्वा जरायुणाग्ने परिव्यायमसि ।
  
     पावको अस्मभ्यं शिवो भव ॥  

  
     उप ज्मन्न् उप वेतसे ऽवतर नदीष्व् आ ।
  
     अग्ने पित्तम् अपाम् असि मण्डूकि ताभिर् आगहि ।
  
     सेमं नो यज्ञं पावकवर्णं शिवं कृधि ॥  

  
     अपाम् इदं न्ययनं समुद्रस्य निवेशनम् ।
  
     अन्यांस् ते अस्मत् तपन्तु हेतयः पावको अस्मभ्यं शिवो भव ॥  

  
अग्ने पावक रोचिषा स नः पावक दीदिवः ॥  

  
     पावकया यश् चितयन्त्या कृपा क्षामन् रुरुच उषसो न केतुना ।
  
     आ यो घृणे न ततृषाणो अजरस् तूर्वन् न यामन्न् एतशस्य नू रणे ॥  
  
[पगे इइ,१३२]
  
     नमस् ते हरसे शोचिषे चाथो ते अर्चिषे नमः ।
  
     अन्यांस् ते अस्मत् तपन्तु हेतयः पावको अस्मभ्यं शिवो भव ॥  

  
द्रुषदे वट्, नृषदे वट्, अप्सुषदे वट्, बर्हिषदे वट्, वनर्षदे वट् स्वर्विदे वट् ॥  

  
     अन्नपते अन्नस्य नो देह्य् अनमीवस्य शुष्मिणः ।
  
     प्रप्र दातारं तारिषा ऊर्जं नो धेहि द्विपदे चतुष्पदे ॥  

  
     ये देवा देवानां यज्ञिया यज्ञियानां संवत्सरीयम् उप भागम् आसते ।
  
     अहुतादो हविषो यज्ञे अस्मिन्त् स्वयं पिबन्तु मधुनो घृतस्य ॥  

  
     ये देवा देवेभ्यो अधि देवत्वम् आयन् ये ब्रह्मणः पुरएतारो अस्य ।
  
     येभ्यो न ऋते पवते धाम किं चन न ते दिवो न पृथिव्या अधि स्नुषु ॥  

  
     प्राणदा अपानदा व्यानदा वर्चोधा वरिवोधाः ।
  
     अन्यांस् ते अस्मत् तपन्तु हेतयः पावको अस्मभ्यं शिवो भव ॥म्स्_२,१०।१॥  

  
     अग्निस् तिग्मेन शोचिषा यासद् विश्वं न्य् अत्रिणम् ।
  
     अग्निर् नो वनते रयिम् ॥  
  
[पगे इइ,१३३]
  
     य इमा विश्वा भुवनानि जुह्वद् ऋषिर् होता न्यसीदत् पिता नः ।
  
     स आशिषा द्रविणम् इछमानः प्रथमछद् अवरं आविवेश ॥  

  
     किं स्विद् वनं क उ स वृक्ष आसीद् यतो द्यावापृथिवी निष्टतक्षुः ।
  
     मनीषिणो मनसा पृछतेद् उ तद् यद् अध्यतिष्ठद् भुवनानि धारयन् ॥  

  
     किं स्विद् आसीद् अधिष्ठानम् आरम्भणं कतमत् स्वित् कथासीत् ।
  
     यतो भूमिं जनयन् विश्वकर्मा वि द्याम् और्णोन् महिना विश्वचक्षाः ।
  
     यो विश्वचक्षुर् उत विश्वतोमुखो विश्वतोहस्त उत विश्वतस्पात् ।
  
     सं बाहुभ्याम् अधमत् सं पतत्रैर् द्यावाभूमी जनयन् देव एकः ॥  

  
     या ते धामानि परमाणि यावमा या मध्यमा विश्वकर्मन्न् उतेमा ।
  
     शिक्षा सखिभ्यो हविषा स्वधावः स्वयं यजस्व तन्वं जुषाणः ॥  

  
     विश्वकर्मन् हविषा वर्धनेन त्रातारम् इन्द्रम् अकृणोर् अवध्यम् ।
  
     तस्मै विशः समनमन्त दैवीर् अयम् उग्रो विहव्यो यथासत् ॥  

  
     विश्वकर्मन् हविषा वावृधानः स्वयं यजस्व पृथिवीम् उत द्याम् ।
  
     मुह्यन्त्व् अन्ये अभितो जनास इहास्माकं मघवा सूरिर् अस्तु ॥  

  
     वाचस्पतिं विश्वकर्माणम् ऊतये मनोयुजं वाजे अद्याहुवेम ।
  
     स नो नेदिष्ठा हवना जुजोष विश्वशंभूर् अवसे साधुकर्मा ॥म्स्_२,१०।२॥  
  
[पगे इइ,१३४]
  
     चक्षुषः पिता मनसा हि धीरो घृतम् एने अजनन् नम्नमाने ।
  
     यदेद् अन्ता अददृहन्त पूर्वा आद् इद् द्यावापृथिवी अप्रथेताम् ॥  

  
     विश्वकर्मा विममे यो विहाया धर्ता विधर्ता परमोत संदृक् ।
  
     तेषाम् इष्टानि सम् इषा मदन्ति यत्रा सप्तऋषीन् पर एकम् आहुः ।
  
     त आयजन्त द्रविणा सम् अस्मिन्न् ऋषयः पूर्वे जरितारो न भूना ।
  
     असूर्ता सूर्ते रजसि निषत्ता ये भूतानि समकृण्वन्न् इमानि ॥  

  
     यो नः पिता जनिता यो विधर्ता यो नः सतो अभ्य् आ सज् जजान ।
  
     यो देवानां नामधा एक एव तं संप्रश्नं भुवना यन्त्य् अन्या ॥  

  
     परो दिवः पर एना पृथिव्याः परो देवेभ्यो असुरं यद् अस्ति ।
  
     कं स्विद् गर्भं प्रथमं दध्रा आपो यत्र देवाः समगछन्त सर्वे ।
  
     तम् इद् गर्भं प्रथमं दध्रा आपो यत्र देवाः समपश्यन्त विश्वे ।
  
     अजस्य नाभा अध्य् एकम् अर्पितं यस्मिन् विश्वा भुवनाधि तस्थुः ॥  

  
     विश्वकर्मा चेद् अजनिष्ट देव आद् इद् गन्धर्वो अभवद् द्वितीयः ।
  
     तृतीयः पिता जनितौषधीनाम् अपां गर्भं व्यदधुः पुरुत्रा ॥  
  
[पगे इइ,१३५]
  
     न तं विदाथ य इमा जजानान्यद् युष्माकम् अन्तरं बभूव ।
  
     नीहारेण प्रावृता जल्प्या चासुतृप उक्थशासश् चरन्ति ॥म्स्_२,१०।३॥  

  
     उद् एनम् उत्तरं नयाग्ने घृतेनाहुत ।
  
     सम् एनं वर्चसा सृज प्रजया च बहुं कृधि ॥  

  
इन्द्रेमं प्रतरं नय सजातानाम् असद् वशी ॥  

  
रायस्पोषेण संसृज देवेभ्यो भागदा असत् ॥  

  
     यस्य कुर्मो गृहे हविस् तम् अग्ने वर्धया त्वम् ।
  
     तस्मै देवा अधिब्रुवन्न् अयं च ब्रह्मणस्पतिः ॥  

  
     आशुः शिशानो वृषभो न युध्मो घनाघनः क्षोभनश् चर्षणीनाम् ।
  
     संक्रन्दनो ऽनिमिष एकवीरः शतं सेना अजयत् साकम् इन्द्रः ॥  

  
     संक्रन्दनेनानिमिषेण जिष्णुना युत्कारेण दुश्च्यवनेन धृष्णुना ।
  
     तद् इन्द्रेण जयत तत् सहध्वं युधो नरा इषुहस्तेन वृष्णा ॥  

  
     स इषुहस्तैः स निषङ्गिभिर् वशी संसृष्टासु युत्स्व् इन्द्रो गणेषु ।
  
     संसृष्ठजित् सोमपा बाहुशर्ध्य् ·र्ध्वधन्वा प्रतिहिताभिर् अस्ता ॥  

  
     बृहस्पते परिदीया रथेन रक्षोहामित्रं अपबाधमानः ।
  
     प्रभञ्जन्त् सेनाः प्रमृणो युधा जयन्न् अस्माकम् एध्य् अविता रथानाम् ॥  

  
     अभि गोत्राणि सहसा गाहमान आदायो वीरः शतमन्युर् इन्द्रः ।
  
     दुश्च्यवनः पृतनाषाड् अयोध्यो ऽस्माकं सेना अवतु प्र युत्सु ॥  

  
     बलविज्ञायः स्थविरः प्रवीरः सहस्वान् वाजी सहमान उग्रः ।
  
     अभिवीरो अभिसत्वा सहोजिज् जैत्रम् इन्द्र रथम् आतिष्ठ गोवित् ॥  

  
     गोत्रभिदं गोविदं वज्रबाहुं जयन्तम् अज्म प्रमृणन्तम् ओजसा ।
  
     इमं सजाता अनुवीरयध्वम् इन्द्रं सखायो अनु संरभध्वम् ॥  

  
     इन्द्र एषां नेता बृहस्पतिर् दक्षिणा यज्ञः पुर एतु सोमः ।
  
     देवसेनानाम् अभिभञ्जतीनां जयन्तीनां मरुतो यन्तु मध्ये ॥  

  
     इन्द्रस्य वृष्णो वरुणस्य राज्ञ आदित्यानां मरुतां शर्ध उग्रम् ।
  
     महामनसां भुवनच्यवानां घोषो देवानां जयताम् उदस्थात् ॥  

  
     अस्माकम् इन्द्रः समृतेषु ध्वजेष्व् अस्माकं या इषवस् ता जयन्तु ।
  
     अस्माकं वीरा उत्तरे भवन्त्व् अस्मान् उ देवा अवता भरेष्व् आ ॥म्स्_२,१०।४॥  

  
उद् उ त्वा ॥  

  
     पञ्च दिशो दैवीर् यज्ञम् अवन्तु देवीर् अपामतिं दुर्मतिं बाधमानाः ।
  
     रायश्पोषे यज्ञपतिम् आभजन्ती रायस्पोषे अधि यज्ञो अस्थात् ॥  

  
     समिद्धे अग्ना अधि मामहान उक्थपत्रा ईड्यो गृभीतः ।
  
     तप्तं घर्मं परिगृह्यायजन्तोर्जा यद् यज्ञम् अशमन्त देवाः ॥  
  
[पगे इइ,१३७]
  
     दैव्याय धात्रे देष्ट्रे देवश्रीः श्रीमनाः शतपात् ।
  
     परिगृह्य यज्ञम् आयन् ॥  

  
     हरिकेशः सूर्यरश्मिः पुरस्तात् सविता ज्योतिर् उदयं अजस्रम् ।
  
     तस्य पूषा प्रसवे याति विद्वान्त् संपश्यन् विश्वा भुवनानि गोपाः ॥  

  
     देवा देवेष्व् अध्वर्यन्तो अस्थुर् वीतं शमित्रा शमितं यजध्यै ।
  
     तुरीयो यज्ञो यत्र हव्यम् एति ततो वाका आशिषो नो जुषन्ताम् ॥  

  
     इन्द्रं विश्वा अवीवृधन्त् समुद्रव्यचसं गिरः ।
  
     रथीतमं रथीनां वाजानां सत्पतिं पतिम् ॥  

  
     विमान एष दिवो मध्य आस्त आपपृवान् रोदसी अन्तरिक्षम् ।
  
     स विश्वाचीर् अभिचष्टे घृताचीर् अन्तरा पूर्वम् अपरं च केतुम् ॥  

  
     उक्षा समुद्रे अरुणः सुपर्णः पूर्वस्य योनिं पितुर् आविवेश ।
  
     मध्ये दिवो निहितः पृश्निर् अश्मा विचक्रमे रजसस् पात्य् अन्तौ ॥  

  
     सुम्नहूर् यज्ञ आ च वक्षद् यक्षद् अग्निर् देवो देवं आ च वक्षत् ।
  
     देवहूर् यज्ञ आ च वक्षद् यक्षद् अग्निर् देवो देवं आ च वक्षत् ॥  

  
वाजस्य मा प्रसवेनेति द्वे ॥म्स्_२,१०।५॥  
  
[पगे इइ,१३८]
  
     क्रमध्वम् अग्निना नाकम् उख्यं हस्तेषु बिभ्रतः ।
  
     दिवः पृष्ठं स्वर् गत्वा मिश्रा देवेभिर् आध्वम् ॥  

  
प्राचीम् अनु ॥  

  
     अग्ने प्रेहि प्रथमो देवायतां चक्षुर् देवानाम् उत मर्त्यानाम् ।
  
     इयक्षमाणा भृगुभिः सह स्वर् यन्तु यजमानाः स्वस्ति ॥  
स्वर् : ड़्न् एमेन्देद्। एद्।: स्वर्।  

  
     पृथिव्या अहम् उद् अन्तरिक्षम् आरुहम् अन्तरिक्षाद् दिवम् आरुहम् ।
  
     दिवो नाकस्य पृष्ठात् स्वर् ज्योतिर् अगाम् अहम् ॥  
उद् : ड़्न् एमेन्देद्। एद्।: उद्।  

  
     स्वर् यन्तो नापेक्षन्ता आ द्यां रोहन्ति रोदसी ।
  
     यज्ञं ये विश्वतोधारं सुविद्वांसो वितेनिरे ॥  
स्वर् : ड़्न् एमेन्देद्। एद्।: स्वर्।  

  
नक्तोषासा, अग्ने सहस्राक्ष ॥  

  
     सुपर्णो ऽसि गरुत्मान् पृष्ठे पृथिव्याः सीद ।
  
     भासान्तरिक्षम् आपृण ज्योतिषा दिवम् उत्तभान तेजसा दिशा उद्दृंह ॥  

  
     आजुह्वानः सुप्रतीकः पुरस्ताद् अग्ने स्वं योनिम् आसीद साध्या ।
  
     अस्मिन्त् सधस्थे अध्य् उत्तरस्मिन् विश्वे देवा यजमानश् च सीदत ॥  

  
     तां सवितुर् वरेण्यस्य चित्राम् आहं वृणे सुमतिं विश्वजन्याम् ।
  
     याम् अस्य कण्वो अदुहत् प्रपीनां सहस्रधारां पयसा महीं गाम् ॥  

  
     विधेम ते परमे जन्मन्न् अग्ने विधेम स्तोमैर् अवरे सधस्थे ।
  
     यस्माद् योनेर् उदारिथा यजा तं प्र त्वे समिद्धे जुहुरे हवींषि ॥  

  
     प्रेद्धो अग्ने दीदिहि पुरो नो ऽजस्रया सूर्म्या यविष्ठ ।
  
     तां शश्वन्ता उपयन्ति वाजाः ॥  

  
अग्ने तम् अद्य सप्त ते अग्ने ॥  

  
     चितिं जुहोमि मनसा यथा देवा इहागमन् ।
  
     वीतिहोत्रा ऋतावृधः ॥  

  
     समुद्रस्य वो वयुनस्य पत्मन् जुहोमि विश्वकर्मणे ।
  
     विश्वाहादाभ्यं हविः ॥म्स्_२,१०।६॥  
  
[पगे इइ,१४०]
  
शुक्रज्योतिश् च चित्रज्योतिश् च सत्यज्योतिश् च ज्योतिष्मांश् च सत्यश् च ऋतपाश् चात्यंहास्, ऋतजिच् च सत्यजिच् च सेनजिच् च सुषेणश् च, अन्तिमित्रश् च दूरेऽमित्रश् च गणस्, ऋतश् च सत्यश् च ध्रुवश् च धरुणश् च धर्ता च विधर्ता च विधारयस्, ईडृङ् चैतादृङ् च सदृङ् च प्रतिसदृङ् च मितश् च संमितश् च सभरास्, ईदृक्षास एतादृक्षास ऊ षु णः सदृक्षासः प्रतिसदृक्षासा एतन मितासश् च संमितासो न ऊतये सभरसो मरुतो यज्ञे अस्मिन्, इन्द्रं दैवीर् विशो मरुतो ऽनुवर्त्मानस्, यथेन्द्रं दैवीर् विशो मरुतो ऽनुवर्त्मानो ऽभवन्न् एवम् इमं यजमानं दैवीश् च विशो मानुषीश् चानुवर्त्मानो भवन्तु ॥म्स्_२,११।१॥  

  
वाजश् च मे प्रसवश् च मे प्रयतिश् च मे प्रसृतिश् च मे धीतिश् च मे क्रतुश् च मे स्वरश् च मे श्लोकश् च मे श्रावश् च मे श्रुतिश् च मे ज्योतिश् च मे स्वश् च मे प्राणश् च मे ऽपानश् च मे व्यानश् च मे ऽसुश् च मे चित्तं च मा आधीतं च मे वाक् च मे मनश् च मे चक्षुश् च मे श्रोत्रं च मे दक्षश् च मे बलं च मे, ओजश् च मे सहश् च मे, आयुश् च मे जरा च मे, आत्मा च मे तनूश् च मे शर्म च मे वर्म च मे, अङ्गानि च मे ऽस्थानि च मे परूंषि च मे शरीराणि च मे ज्यैष्ठ्यं च मा आधिपत्यं च मे मन्युश् च मे भामश् च मे, अमश् च मे ऽम्भश् च मे जेमा च मे महिमा च मे वरिमा च मे प्रथिमा च मे वर्ष्मा च मे द्राघ्मा च मे वृद्धं च मे वृद्धिश् च मे ॥म्स्_२,११।२॥  

  
सत्यं च मे श्रद्धा च मे जगच् च मे धनं च मे वशश् च मे त्विषिश् च मे क्रीडा च मे मोदश् च मे सूक्तं च मे सुकृतं च मे जातं च मे जनिष्यमाणं च मे वित्तं च मे वेद्यं च मे भूतं च मे भव्यं च मे, ऋद्धं च मा ऋद्धिश् च मे सुगं च मे सुपथं च मे कॢप्तं च मे क्रॢप्तिश् च मे मतिश् च मे सुमतिश् च मे शं च मे मयश् च मे प्रियं च मे ऽनुकामश् च मे कामश् च मे सौमनसश् च मे भगश् च मे द्रविणं च मे भद्रं च मे श्रेयश् च मे वसीयश् च मे यशश् च मे, ऋतं च मे ऽमृतं च मे, अयक्ष्मं च मे ऽनामयच् च मे जीवातुश् च मे दीर्घायुत्वं च मे, अनमित्रं च मे ऽभयं च मे सुखं च मे शयनं च मे सूषाश् च मे सुदिनं च मे ॥म्स्_२,११।३॥  

  
यन्ता च मे धर्ता च मे क्षेमश्च मे धृतिश् च मे विश्वं च मे महश् च मे संविच् च मे ज्ञात्रं च मे सूश् च मे प्रसूश् च मे सीरं च मे लयुश् च मे, ऊर्क् च मे सूनृता च मे पयश् च मे रसश् च मे घृतं च मे मधु च मे सग्धिश् च मे सपीतिश् च मे कृषिश् च मे वृष्टिश् च मे जैत्रं च मा औद्भेत्रं च मे रयिश् च मे रायश् च मे पुष्टं च मे पुष्टिश् च मे विभु च मे प्रभु च मे पूर्णं च मे पूर्णतरं च मे कुयवं च मे ऽक्षितिश् च मे, अक्षुच् च मे ऽन्नं च मे व्रीहयश् च मे यवाश् च मे माषाश् च मे तिलाश् च मे, अणवश् च मे प्रियङ्गवश् च मे श्यामाकाश् च मे नीवाराश् च मे गोधूमाश् च मे मसूराश् च मे मुद्गाश् च मे खर्वाश् च मे ॥म्स्_२,११।४॥  

  
पर्वताश् च मे गिरयश् च मे सिकताश् च मे वनस्पतयश् च मे, अश्मा च मे अमृत्तिका च मे हिरण्यं च मे ऽयश् च मे सीसं च मे त्रपु च मे श्यामं च मे लोहितायसं च मे, अग्निश् च मा आपश् च मे, ओषधयश् च मे वीरुधश् च मे कृष्टपच्याश् च मे ऽकृष्टपच्याश् च मे ग्राम्याश् च मे पशव आरण्याश् च यज्ञेन कल्पन्ताम्, वित्तं च मे वित्तिश् च मे भूतं च मे भूतिश् च मे, अर्थश् च मा एम च मे, इत्या च मे गतिश् च मे कर्म च मे शक्तिश् च मे वसु च मे वसतिश् च मे, अग्निश् च मा इन्द्रश् च मे सोमश् च मा इन्द्रश् च मे सविता च मा इन्द्रश् च मे सरस्वती च मा इन्द्रश् च मे पूषा च मा इन्द्रश् च मे, अदितिश् च मा इन्द्रश् च मे धाता च मा इन्द्रश् च मे त्वष्टा च मा इन्द्रश् च मे मित्रश् च मा इन्द्रश् च मे वरुणश् च मा इन्द्रश् च मे विष्णुश् च मा इन्द्रश् च मे बृहस्पतिश् च मा इन्द्रश् च मे वसवश् च मा इन्द्रश् च मे रुद्राश् च मा इन्द्रश् च मे, आदित्याश् च मा इन्द्रश् च मे मरुतश् च मा इन्द्रश् च मे पृथिवी च मा इन्द्रश् च मे, अन्तरिक्षं च मा इन्द्रश् च मे द्यौश् च मा इन्द्रश् च मे नक्षत्राणि च मा इन्द्रश् च मे समा च मा इन्द्रश् च मे कृषिश् च मा इन्द्रश् च मे वृष्टिश् च मा इन्द्रश् च मे दिशश् च मा इन्द्रश् च मे विश्वे च मे देवा इन्द्रश् च मे, अंशुश् च मे रश्मिश् च मे, अधिपतिश् च मे ऽदाभ्यश् च मे, उपांशुश् च मे ऽन्तर्यामश् च मे, ऐन्द्रवायवश् च मे मैत्रावरुणश् च मे, आश्विनश् च मे प्रतिप्रस्थानश् च मे शुक्रश् च मे मन्थी च मे, आग्रायणश् च मे वैश्वदेवश् च मे, ऐन्द्राग्नश् च मे क्षुल्लकवैश्वदेवश् च मे ध्रुवश् च मे वैश्वानरश् च मे मरुत्वतीयाश् च मे निष्केवल्यश् च मे सावित्रश् च मे सारस्वतश् च मे पात्नीवतश् च मे हारियोजनश् च मे स्रुचश् च मे चमसाश् च मे वायव्यानि च मे द्रोणकलशश् च मे, अधिषवणे च मे ग्रावाणश् च मे पूतभृच् च मे ऽपूतभृच् च मे बर्हिश् च मे वेदिश् च मे, अवभृथश् च मे स्वगाकारश् च मे ॥म्स्_२,११।५॥  

  
अग्निश् च घर्मश् च, अर्कश् च सूर्यश् च प्राणश् चाश्वमेधश् च, अदितिश् च पृथिवी च दितिश् च द्यौश् च शक्वरीर् अङ्गुलयो दिशश् च मे यज्ञेन कल्पन्ताम् ऋतुश् च व्रतं च संवत्सरश् च तपश् च, अहोरात्रे ऊर्वष्टीवे बृहद्रथन्तरे च मे यज्ञेन कल्पेताम् एका च तिस्रश् चा त्रयस्त्रिंशतस्, चतस्रश् चाष्टौ चाष्टाचत्वारिंशतस् त्र्यविश् च त्र्यवी च दित्यवाट् च दित्यौही च पञ्चाविश् च पञ्चवी च त्रिवत्सश् च त्रिवत्सा च तुर्यवाट् च तुर्यौही च पष्ठवाट् च पष्ठौही च, उक्षा च वशा च ऋषभश् च वेहच् च धेनुश् चानड्वांश् च स्तोमश् च यजुश् च ऋक् च साम च दीक्षा च तपश् च बृहच् च रथन्तरं च, ओषधयो वनस्पतयो दिशश् च मे यज्ञेन कल्पन्ताम् अन्नाय त्वा वाजाय त्वा वाजजित्यायै त्वा, इषे त्वा, ऊर्जे त्वा रय्यै त्वा पोषाय त्वा ॥म्स्_२,११।६॥  
च : ड़्न् चा ऋक्  

  
     विश्वे नो अद्य मरुतो विश्व ऊती विश्वे भवन्त्व् अग्नयः समिद्धाः ।
  
     विश्वे नो देवा अवसागमन्न् इह विश्वम् अस्तु द्रविणं वाजो अस्मे ॥  

  
     वाजो मे सप्त प्रदिशश् चतस्रो वा परावतः ।
  
     वाजो मा विश्वैर् देवैर् धनसाता इहावतु ॥  

  
     वाजः पुरस्ताद् उत मध्यतो नो वाजो देवान् ऋतुभिः कल्पयाति ।
  
     वाजस्य हि प्रसवे नन्नमीति विश्व आशा वाजपतिर् भवेयम् ॥  

  
     वाजो मे अद्य प्रसुवाति दानं वाजो देवान् हविषा वर्धयाति ।
  
     वाजो हि मा सर्ववीरं चकार सर्वा आशा वाजपतिर् जयेयम् ॥  

  
     सं मा सृजामि पयसा पृथिव्याः सं मा सृजाम्य् अद्भिर् ओषधीभिः ।
  
     सो ऽहं वाजं सनेयम् अग्ने ॥  

  
     पयः पृथिव्यां पया ओषधीषु पयो दिव्य् अन्तरिक्षे पयो धाः ।
  
     पयस्वतीः प्रदिशः सन्तु मह्यम् ॥म्स्_२,१२।१॥  
  
[पगे इइ,१४५]
  
ऋताषाड् ऋतधामाग्निर् गन्धर्वस् तस्यौषधयो ऽप्सरसो मुदा नाम स न इदं ब्रह्म क्षत्रं पातु ता न इदं ब्रह्म क्षत्रं पान्तु तस्मै स्वाहा वट् ताभ्यः स्वाहा वट् संहितो विश्वसामा सूर्यो गन्धर्वस् तस्य मरीचयो ऽप्सरस आयुवो नाम सुषुम्णः सूर्यरश्मिश् चन्द्रमा गन्धर्वस् तस्य नक्षत्राण्य् अप्सरसो बेकुरयो नाम, इषिरो विश्वव्यचा वातो गन्धर्वस् तस्यापो ऽप्सरसा ऊर्जो नाम भुजी सुपर्णो यज्ञो गन्धर्वस् तस्य दक्षिणा अप्सरसा एष्टयो नाम बृहस्पतिर् विश्वकर्मेन्द्रो गन्धर्वस् तस्य मरुतो ऽप्सरसा ओजो नाम प्रजापतिः परमेष्ठी मनो गन्धर्वस् तस्य ऋक्सामाण्य् अप्सरसः स्तवा नाम, अमृडयो दूरेहेतिर् मृत्युर् गन्धर्वस् तस्य प्रजा अप्सरसो भीरवो नाम स नो भुवनस्य पते यस्य त उपरि गृहा विराट्पते ऽस्मै ब्रह्मणे ऽस्मै क्षत्राय महि शर्म यछ यस्य ते विश्वा आशा अप्सरसः प्लीया नाम स न इदं ब्रह्म क्षत्रं पातु ता न इदं ब्रह्म क्षत्रं पान्तु तस्मै स्वाहा वट् ताभ्यः स्वाहा वट् ॥म्स्_२,१२।२॥  

  
समुद्रो ऽसि नभस्वान् आर्द्रदानुः शंभूर् मयोभूर् अभि मा वाहि स्वाहा, अवस्युर् असि दुवस्वान्, शंभूर् मयोभूर् अभि मा वाहि स्वाहा मारुतो ऽसि मरुतां गणः शंभूर् मयोभूर् अभि मा वाहि स्वाहा सजूर् अब्दा आयवभिः सजूर् उषा आरुणीभिः सजोषा अश्विना दंसोभिः सजूः सूरा एतशेन सजूर् वैश्वानर इडया घृतेन स्वाहा ॥  
इडया : ड़्न् एमेन्देद्। एद्।: ईडया। च्ड़्। ३।४।४:४९।११  

  
     अग्निं युनज्मि शवसा घृतेन दिव्यं सुपर्णं वयसं बृहन्तम् ।
  
     तेन वयं पतेम ब्रध्नस्य विष्टपं स्वो रुहाणा अधि नाक उत्तमे ॥  

  
     इमौ ते पक्षा अजरौ पतत्रिणौ याभ्यां रक्षांस्य् अपहंस्य् अग्ने ।
  
     ताभ्यां वयं पतेम सुकृताम् उलोकं यत्रा ऋषयो जग्मुः प्रथमा ये पुराणाः ॥  

  
     इन्दुर् दक्षः श्येन ऋतावा हिरण्यपक्षः शकुनो भुरण्युः ।
  
     महान्त् सधस्थे ध्रुव आ निषत्तस्, नमस् ते अस्तु मा मा हिंसीः ॥  

  
     दिवो मूर्धासि नाभिः पृथिव्या ऊर्ग् अपाम् ओषधीनाम् ।
  
     विश्वायुः शर्म सप्रथा नमस् पथे विश्वस्य मूर्धन्न् अधितिष्ठसि श्रितः ॥  

  
     समुद्रे ते हृदयम् अन्तर् आयुर् अपो दत्तोदधिं भिन्त ।
  
     दिवः पर्जन्याद् अन्तरिक्षात् पृथिव्यास् ततो नो वृष्ट्यावत ॥  
  
[पगे इइ,१४७]
  
     वि ते मुञ्चामि रशनां वि रश्मीन् वि योक्त्राणि परिचर्तनानि ।
  
     धत्ताद् अस्मभ्यं द्रविणेह भद्रं प्र मा ब्रूताद् भागदां देवतासु ॥  

  
     इष्टो यज्ञो भृगुभिर् द्रविणोदा यत्तिभिर् आशीर्दा वसुभिः ।
  
     इष्टो अग्निर् आहुतः पिपर्तु न इष्टं हविः स्वगेदं देवेभ्यो नमः ॥म्स्_२,१२।३॥  
यत्तिभिर् : ड़्न् १।४।१:४८।४: यतिभिर्  

  
     येना ऋषयस् तपसा सत्रम् आसतेन्धाना अग्निं स्वर् आभरन्तः ।
  
     यम् आहुर् मनवः स्तीर्णबर्हिषं तस्मिन्न् अहं निदधे नाके अग्निम् ॥  
स्वर् : ड़्न् एमेन्देद्। एद्।: स्वर्।  

  
     तं पत्नीभिर् अनुगछेम देवाः पुत्रैर् भ्रातृभिर् उत वा हिरण्यैः ।
  
     नाकं गृभ्णानाः सुकृतस्य लोके तृतीये पृष्ठे अधि रोचने दिवः ॥  

  
     आ वाचो मध्यम् अरुहद् भुरण्युर् अयम् अग्निः सत्पतिश् चेकितानः ।
  
     पृष्ठे पृथिव्या निहितो दविद्युतद् अधस्पदं कृणुतां ये पृतन्यवः ॥  

  
     अयम् अग्निर् वीरतमो वयोधाः सहस्रीयो ज्योतताम् अप्रयुछन् ।
  
     विभ्राजमानः सलिलस्य मध्या उप प्रयाहि दिव्यानि धामन् ॥  
  
[पगे इइ,१४८]
  
     अग्ने च्यवस्व सम् अनु प्रयाह्य् आविष् पथो देवयानान् कृणुष्व ।
  
     इदमिदं सुकृतम् आरभस्व यत्रा ऋषयो जग्मुः प्रथमा ये पुराणाः ॥  

  
     संप्रच्यवध्वम् उप सं प्रयाताविष् पथो देवयानान् कृणुध्वम् ।
  
     एभिः सुकृतैर् अनुगछेम देवा यत्र नः पूर्वे पितरः परेताः ॥  

  
     उद्बुध्यस्वाग्ने प्रतिजागृह्य् एनम् इष्टापूर्ते संसृजेथाम् अयं च ।
  
     पुनः कृण्वन्तः पितरो युवानो ऽन्वातांसुस् तव तन्तुम् एतम् ॥  

  
     येन वहसि सहस्रं येनाग्ने सर्ववेदसम् ।
  
     तेनेमं यज्ञं नो वह स्वर् देवेषु गन्तवे ॥  

  
अयं ते ॥म्स्_२,१२।४॥  

  
     समास् त्वाग्न ऋतवो वर्धयन्तु संवत्सरा ऋषयो यानि सत्या ।
  
     सं दिव्येन दीदिहि रोचनेन विश्वा आभाहि प्रदिशश् चतस्रः ॥  

  
     सं चेध्यस्वाग्ने प्र च बोधयैनम् उच् च तिष्ठ महते सौभगाय ।
  
     मा च रिषद् उपसत्ता ते अग्ने ब्रह्माणस् ते यशसः सन्तु मान्ये ॥  

  
     त्वाम् अग्ने वृणते ब्राह्मणा इमे शिवो अग्ने संवरणे भवा नः ।
  
     सपत्नहाग्ने अभिमातिजिद् भव स्वे गये जागृह्य् अप्रयुछन् ॥  

  
     इहैवाग्ने अधिधारया रयिं मा त्वा निक्रन् पूर्वचित्तौ निकारिणः ।
  
     क्षत्रम् अग्ने सुयमम् अस्तु तुभ्यम् उपसत्ता वर्धतां ते अनिष्टृतः ॥  

  
     क्षत्रेणाग्ने स्वेन संरभस्व मित्रेणाग्ने मित्रधेये यतस्व ।
  
     सजातानां मध्यमेष्ठेयाय राज्ञाम् अग्ने विहष्यो दीदिहीह ॥  

  
     अति निहो अति सृधो अत्य् अचित्तिम् अति निरृतिम् अद्य ।
  
     विश्वा ह्य् अग्ने दुरिता तर त्वम् अथास्मभ्यं सहवीरं रयिं दाः ॥  

  
     अनाधृष्यो जातवेदा अनिष्टृतो विराड् अग्ने क्षत्रभृद् दीदिहीह ।
  
     व्य् अमीवाः प्रमुञ्चन् मानुषाणां शिवेभिर् अद्य परिपाहि नो वृधे ॥  

  
     बृहस्पते सवितर् बोधयैनं संशितं चित् संतरं संशिशाधि ।
  
     वर्धयैनं महते सौभगाय विश्वे चैनम् अनुमदन्तु देवाः ॥  

  
     अमुत्रभूयाद् अध यद् यमस्य बृहस्पते अभिशस्तेर् अमुञ्चः ।
  
     प्रत्यूहताम् अश्विना मृत्युम् अस्माद् देवानाम् अग्ने भिषजा शचीभिः ॥  

  
     उद् वयं तमसस् परि ज्योतिः पश्यन्ता उत्तरम् ।
  
     देवं देवत्रा सूर्यम् अगन्म ज्योतिर् उत्तमम् ॥म्स्_२,१२।५॥  

  
     ऊर्ध्वा अस्य समिधो भवन्त्य् ऊर्ध्वा शुक्रा शोचींष्य् अग्नेः ।
  
     द्युमत्तमा सुप्रतीकस्य सूनोः ॥  

  
तनूनपाद् असुरो विश्ववेदा देवो देवेभ्यो देवयानान्  

  
     पथो अनक्तु मध्वा घृतेन ।
  
     मध्वा यज्ञं नक्षति प्रीणानः ॥  
  
[पगे इइ,१५०]
  
     नराशंसो अग्निः सुकृद् देवः सविता विश्ववारः ।
  
     अछायम् एति शवसा घृतेन ॥  

  
     ईडानो वह्निर् नमसाग्निं स्रुचो अध्वरेषु प्रयत्सु ।
  
     स यक्षद् अस्य महिमानम् अग्नेः ।
  
     स ईं मन्द्रा सुप्रयसा स्तरीमन् । बर्हिषो मित्रमहाः ।
  
     वसुश् चेतिष्ठो वसुधातमश् च ॥  

  
     द्वारो देवीर् अन्व् अस्य विश्वा व्रता ददन्ते अग्नेः ।
  
     उरुव्यचसो धाम्ना पत्यमानाः ॥  

  
     ते अस्य योषणे दिव्ये न योना उषासानक्ता ।
  
     इमं यज्ञम् अवताम् अध्वरं नः ॥  

  
     दैव्या होतारा ऊर्ध्वम् इमम् अध्वरं नो ऽग्नेर् जिह्वाभिगृणीतम् ।
  
     कृणुतं नः स्विष्टम् ॥  

  
     तिस्रो देवीर् बर्हिर् एदं स्योनम् इडा सरस्वती मही ।
  
     भारती गृणाना ॥  

  
     तन् नस् तुरीपम् अद्भुतं पुरुक्षु त्वष्टः सुवीर्यम् ।
  
     रायस्पोषं विष्य नाभिम् अस्मे ॥  

  
     वनस्पते ऽवसृजा रराणस् त्मना देवेभ्यः ।
  
     अग्निर् हव्यं शमिता सूदयाति ॥  
  
[पगे इइ,१५१]
  
     अग्ने स्वाहा कृणुहि जातवेदा इन्द्राय देवेभ्यः ।
  
     विश्वे देवा हविर् इदं जुषन्ताम् ॥म्स्_२,१२।६॥  

  
     सम् अन्या यन्त्य् उपयन्त्य् अन्याः समानम् ऊर्वं नद्यः पृणन्ति ।
  
     तम् उ शुचिं शुचयो दीदिवांसम् अपां नपातं परितस्थुर् आपः ॥  

  
     हिरण्यवर्णः स हिरण्यसंदृग् अपां नपात् सेद् उ हिरण्यवर्णः ।
  
     हिरण्ययात् परि योनेर् निषद्य हिरण्यदा ददत्य् अन्नम् अस्मै ॥  

  
     हिरण्यवर्णाः शुचयः पावका यासु जातः कश्यपो यास्व् इन्द्रः ।
  
     अग्निं या गर्भं दधिरे विरूपास् ता ना आपः शं स्योना भवन्तु ॥  

  
     यासां राजा वरुणो याति मध्ये सत्यानृते अवपश्यन् जनानाम् ।
  
     मधुश्चुतः शुचयो याः पावकास् ता ना आपः शं स्योना भवन्तु ॥  
  
[पगे इइ,१५२]
  
     यासां देवा दिवि कृण्वन्ति भक्षं या अन्तरिक्षे बहुधा भवन्ति ।
  
     याः पृथिवीं पयसोन्दन्ति शुक्रास् ता ना आपः शं स्योना भवन्त ॥  

  
     शिवेन मा चक्षुषा पश्यतापः शिवया तन्वोपस्पृशत त्वचं मे ।
  
     सर्वं अग्नींर् अप्सुषदो हुवे मयि वर्चो बलम् ओजो निधत्त ॥  

  
     यद् अदः संप्रयतीर् अहा अनदता हते ।
  
     तस्माद् आ नद्यो नाम स्थ ता वो नामानि सिन्धवः ॥  

  
     संप्रच्युता वरुणेन यञ् शीभं समवल्गत ।
  
     तद् आप्नोद् इन्द्रो वो यतीस् तस्माद् आपो अनुष्ठन ॥  

  
     अपकामं स्यन्दमाना अवीवरत वो हि कम् ।
  
     इन्द्रो वः शक्तिभिर् देवीस् तस्माद् वार् नाम वो हितम् ॥  

  
     एको वो देवो अप्यतिष्ठत् स्यन्दमाना यथावशम् ।
  
     उदानिषुर् महीर् इति तस्माद् उदकम् उच्यते ॥  

  
     आद् इत् पश्याम्य् उत वा शृणोम्य् आ मा घोषो गछति वार् न्व् आसाम् ।
  
     तीव्रो रसो मधुपृचाम् अरंगम आ मा प्राणेन सह वर्चसागन् ॥  
  
[पगे इइ,१५३]
  
     आपो देवीर् घृतमिन्वा ऊ आपो अग्नीषोमौ बिभ्रत्य् आपा इत् ताः ।
  
     मन्ये भेजानो अमृतस्य तर्हि हिरण्यवर्णा अतृपं यदा वः ॥  

  
आपो हि ष्ठेति तिस्रः ॥  

  
दिवि श्रयस्व, अन्तरिक्षे यतस्व पृथिव्याः संभव भ्राजं गछ ॥म्स्_२,१३।१॥  

  
तपो योनिर् असि विश्वाभिस् त्वा धीभिर् अछिद्राम् उपदधामि, ऋतं योनिः सत्यं योनिस्, ब्रह्म योनिः क्षत्रं योनिः पृथिवी योनिस्, अन्तरिक्षं योनिस्, द्यौर् योनिस्, दिशो योनिः ॥म्स्_२,१३।२॥  

  
प्राणाद् अपानं संतनु, अपानाद् व्यानं संतनु व्यानाच् चक्षुः संतनु चक्षुषः श्रोत्रं संतनु श्रोत्रात् पृथिवीं संतनु पृथिव्या अन्तरिक्षं संतनु, अन्तरिक्षाद् दिवं संतनु दिवो दिशः संतनु दिग्भ्यः स्वर्गं लोकम् अनुसंतनु ॥म्स्_२,१३।३॥  

  
ऋचा त्वा छन्दसा सादयामि वषट्कारेण त्वा छन्दसा सादयामि हिंकारेण त्वा छन्दसा सादयामि प्रस्तावेन त्वा छन्दसा सादयामि, उद्गीथेन त्वा छन्दसा सादयामि प्रतिहारेण त्वा छन्दसा सादयामि स्तुतेन त्वा छन्दसा सादयामि निधनेन त्वा छन्दसा सादयामि ॥म्स्_२,१३।४॥  

  
     दूतं वो विश्वदेवसं हव्यवाहम् अमर्त्यम् ।
  
     यजिष्ठम् ऋञ्जसे गिरा ॥  
  
[पगे इइ,१५४]
  
     अगन्म महा नमसा यविष्ठं यो दीदाय समिद्धः स्वे दुरोणे ।
  
     चित्रभानुं रोदसी अन्तर् उर्वी स्वाहुतं विश्वतः प्रत्यञ्चम् ॥  

  
अयम् इह ॥  

  
     दधन्वे वा यद् ईम् अनु वोचद् ब्रह्माणि वेर् उ तत् ।
  
     परि विश्वानि काव्या नेमिश् चक्रम् इवाभुवत् ॥  

  
     ओभे सुश्चन्द्र विश्पते दर्वी श्रीणीष आसनि ।
  
     उतो ना उत् पुपूर्या उक्थेषु शवसस्पते, इषं स्तोतृभ्या आभर ॥म्स्_२,१३।५॥  

  
     इन्द्रो दधीचो अस्थभिर् वृत्राण्य् अप्रतिष्कुतः ।
  
     जघान नवतीर् नव ॥  

  
     अत्राह गोर् अमन्वत नाम त्वष्टुर् अपीच्यम् ।
  
     इत्था चन्द्रमसो गृहे ॥  

  
     इछन्न् अश्वस्य यञ् शिरः पर्वतेष्व् अपश्रितम् ।
  
     अविन्दञ् शर्यणावति ॥  

  
     इन्द्रम् इद् गाथिनो बृहद् इन्द्रम् अर्केभिर् अर्किणः ।
  
     इन्द्रं वाणीर् अनूषत ॥  
  
[पगे इइ,१५५]
  
     इन्द्रो दीर्घाय चक्षसा आ सूर्यं रोहयद् दिवि ।
  
     वि गोभिर् अद्रिम् ऐरयत् ॥  

  
     इन्द्रा इद् धर्योः सचा संमिश्ला आ वचोयुजा ।
  
     इन्द्रो वर्जी हिरण्ययः ॥  

  
     इन्द्र वाजेषु नो ऽव सहस्रप्रधनेषु च ।
  
     उग्र उग्राभिर् ऊतिभिः ॥  

  
     तम् इन्द्रं वाजयामसि महे वृत्राय हन्तवे ।
  
     स वृषा वृषभो भुवत् ॥  

  
     इन्द्रः स दामने कृत ओजिष्ठः स बले हितः ।
  
     द्युम्नी श्लोकी स सोम्यः ॥  

  
     गिरा वज्रो न संभृतः सबलो अनपच्युतः ।
  
     ववक्ष उग्रो अस्तृतः ॥म्स्_२,१३।६॥  

  
अयम् अग्निः सहस्रिणस्, अग्निर् मूर्धा त्वाम् अग्ने पुष्कराद् अधि ॥  

  
     अबोध्य् अग्निः समिधा जनानां प्रति धेनुम् इवायतीम् उषासम् ।
  
     यह्वा इव प्र वयाम् उज्जिहानाः प्र भानवः सिस्रते नाकम् अछ ॥  

  
     अवोचाम कवये मेध्याय वचो वन्दारु वृषभाय वृष्णे ।
  
     गविष्ठिरो नमसा स्तोमम् अग्नौ दिवीव रुक्मम् उरुव्यञ्चम् अश्रेत् ॥  

  
     अबोधि होता यजथाय देवान् ऊर्ध्वो अग्निः सुमनाः प्रातर् अस्थात् ।
  
     समिद्धस्य रुशद् अदर्शि पाजो महान् देवस् तमसो निरमोचि ॥  

  
     जनस्य गोपा अजनिष्ट जागृविर् अग्निः सुदक्षः सुविताय नव्यसे ।
  
     घृतप्रतीको बृहता दिविस्पृशा द्युमद् विभाति भरतेभ्यः शुचिः ॥  

  
     त्वाम् अग्ने अङ्गिरसो गुहा हितम् अन्वविन्दञ् शिश्रियाणं वनेवने ।
  
     स जायसे मथ्यमानः सहो महत् त्वाम् आहुः सहसस् पुत्रम् अङ्गिरः ॥  

  
     तुभ्येदम् अग्ने मधुमत्तमं वचस् तुभ्यं मनीषा इयम् अस्तु शं हृदे ।
  
     त्वां गिरः सिन्धुम् इवावनीर् महीर् आपृणन्ति शवसा वर्धयन्ति च ॥  

  
     संसम् इद् युवसे वृषन्न् अग्ने विश्वान्य् अर्य आ ।
  
     इडस्पदे समिध्यसे स नो वसून्य् आभर ॥  

  
     अग्निं वः पूर्व्यं गिरा देवम् ईडे वसूनाम् ।
  
     सपर्यवः पुरुप्रियं मित्रं न क्षेत्रसाधसम् ॥  

  
     त्वां चित्रश्रवस्तम हवन्ते विक्षु जन्तवः ।
  
     शोचिष्केशं पुरुप्रियाग्ने हव्याय वोढवे ॥  

  
     आ ते अग्न इधीमहि द्युमन्तं देवाजरम् ।
  
     यद् ध स्या ते पनीयसी समिद् दीदयति द्यवि, इषं स्तोतृभ्या आभर ॥  

  
     अग्निं तं मन्ये यो वसुर् अस्तं यं यन्ति धेनवः ।
  
     अस्तम् अर्वन्त आशवो ऽस्तं नित्यासो वाजिनस्, इषं स्तोतृभ्या आभार ॥  

  
     सो अग्निर् यो वसुर् गृणे सं यम् आयन्ति धेनवः ।
  
     सम् अर्वन्तो रघुद्रुवः सं सुजातासः सूरयस्, इषं स्तोतृभ्या आभर ॥म्स्_२,१३।७॥  

  
     एना वो अग्निं नमसोर्जो नपातम् आहुवे ।
  
     प्रियं चेतिष्ठम् अरतिं स्वध्वरं विश्वस्य दूतम् अमृतम् ॥  

  
     त्वम् अग्ने गृहपतिस् त्वं होता नो अध्वरे ।
  
     त्वं पोता विश्ववार प्रचेता यक्षि वेषि च वार्यम् ॥  

  
     देवो वो द्रविणोदाः पूर्णां विवष्ट्य् आसिचम् ।
  
     उद् वा सिञ्चध्वम् उप वा पृणध्वम् आद् इद् वो देव ओहते ।
  
     अग्ने वाजस्य गोमता ईशानः सहसो यहो ।
  
     अस्मे धेहि जातवेदो महि श्रवः ॥  

  
     स इधानो वसुः कविर् अग्निर् ईडेन्यो गिरा ।
  
     रेवद् अस्मभ्यं पुर्वणीक दीदिहि ॥  

  
     क्षपो राजन्न् उत त्मनाग्ने वस्तोर् उतोषसः ।
  
     स तिग्मजम्भ रक्षसो दह प्रति ॥  

  
     अग्ने तम् अद्याश्वं न स्तोमैः क्रतुं न भद्रं हृदिस्पृशम् ।
  
     ऋध्यामा ता ओहैः ॥  

  
अधा ह्य् अग्ने क्रतोर् भद्रस्य  

  
     दक्षस्य साधोः ।
  
     रथीर् ऋतस्य बृहतो बभूथ ॥  

  
     आभिष् टे अद्य गीर्भिर् गृणन्तस्, अग्ने दाशेम । प्र ते दिवो न स्तनयन्त शुष्मैः ।
  
     अग्निं होतारं मन्ये दास्वन्तं वसुं सूनुं सहसो जातवेदसं विप्रं न जातवेदसम् । य ऊर्ध्वया स्वध्वरस्, देवाच्या कृपा ।
  
     घृतस्य विभ्राष्टिम् अनु शुक्रशोचिषः ॥  

  
आजुह्वानस्य सर्पिषः ॥  

  
हंसः शुचिषत्, अभि त्यं देवं सवितारम् अग्ने त्वं नो अन्तमः ॥  

  
अधा ह्य् अग्ने, एवा ह्य् अग्ने ॥म्स्_२,१३।८॥  

  
     आयाहि सुषुमा हि ता इन्द्र सोमं पिबा इमम् ।
  
     एदं बर्हिः सदो मम ॥  

  
     आ त्वा ब्रह्मयुजा हरी वहताम् इन्द्र केशिना ।
  
     उप ब्रह्माणि नः शृणु ॥  

  
     ब्रह्माणस् त्वा वयं युजा सोमपाम् इन्द्र सोमिनः ।
  
     सुतावन्तो हवामहे ॥  

  
     अभि त्वा शूर नोनुमो ऽदुग्धा इव धेनवः ।
  
     ईशानम् अस्य जगतः स्वर्दृशम् ईशानम् इन्द्र तस्थुषः ।
  
     न त्वावं अन्यो दिव्यो न पार्थिवो न जातो न जनिष्यते ।
  
     अश्वायन्तो मघवन्न् इन्द्र वाजिनो गव्यन्तस् त्वा हवामहे ॥  

  
     त्वाम् इद् धि हवामहे साता वाजस्य कारवः ।
  
     त्वां वृत्रेष्व् इन्द्र सत्पतिं नरस् त्वां काष्ठास्व् अर्वतः ॥  

  
     स त्वं नश् चित्र वज्रहस्त धृष्णुया महः स्तवानो अद्रिवः ।
  
     गाम् अश्वं रथ्यम् इन्द्र संकिर सत्रा वाजं न जिग्युषे ॥  

  
     कया नश् चित्र आभुवद् ऊती सदावृधः सखा ।
  
     कया शचिष्ठया वृता ॥  

  
     कस् त्वा सत्यो मदानां मंहिष्ठो मत्सद् अन्धसः ।
  
     दृढा चिद् आरुजे वसु ॥  

  
     अभी षु णः सखीनाम् अविता जरित्πणाम् ।
  
     शतं भवास्य् ऊतिभिः ॥  

  
     यज्ञायज्ञा वो अग्नये गिरागिरा च दक्षसे ।
  
     प्रप्र वयम् अमृतं जातवेदसं प्रियं मित्रं न शंसिषम् ॥  

  
     ऊर्जो नपातं स हिनायम् अस्मयुर् दाशेम हव्यदातये ।
  
     भुवद् वाजेष्व् अविता भुवद् वृध उत त्राता तनूनाम् ॥म्स्_२,१३।९॥  

  
     ऋतूनां पत्नी प्रथमेयम् आगाद् अह्नां नेत्री जनित्र्य् उत प्रजानाम् ।
  
     एका सती बहुधोषो व्युछाजीर्णा त्वं जरय सर्वम् अन्यत् ॥  

  
     को विराजो मिथुनत्वं प्रवेद ऋतून् को अस्याः क उ वेद रूपम् ।
  
     दोहान् को वेद कतिधा विदुग्धाः कति धामानि कति ये विवासाः ॥  
  
[पगे इइ,१६०]
  
     इयम् एव सा या प्रथमा व्यौछत् साप्स्व् अन्तश् चरति प्रविष्टा ।
  
     वधूर् मिमाय नवगज् जनित्री त्रय एनां महिमानः सचन्ते ॥  

  
     छन्दस्वती उषसौ पेपिशाने समानं योनिम् अनुसंचरेते ।
  
     सूर्यपत्नी विचरतः प्रजानती केतुमती अजरे भूरिरेतसौ ॥  

  
     ऋतस्य पन्थाम् अनु तिस्र आगुस् त्रयो घर्मासो अनु रेतसागुः ।
  
     प्रजाम् एका जिन्वत्य् ऊर्जम् एका क्षत्रम् एका रक्षति देवयूनाम् ॥  

  
     चतुष्टोमम् अदधाद् या तुरीया यज्ञस्य पक्षा ऋषयो भवन्ती ।
  
     गायत्रीं त्रिष्टुभं जगतीं विराजम् अर्कं युञ्जानाः स्वर् आभरन्न् इदम् ॥  

  
     पञ्चभिर् धाता विदधा इदं तासां स्वर् अजनन् पञ्चपञ्च ।
  
     तासाम् उ यन्ति प्रयवेण पञ्च नाना रूपाणि क्रतवो वसानाः ॥  

  
     ऋतस्य धामन् प्रथमा व्यूषुष्य् अपाम् एका महिमानं बिभर्ति ।
  
     सूर्यस्यैका चरति निष्कृतानि घर्मस्यैका सवितैकां नियछते ॥  

  
     इदं श्रेयो मन्यमानो वा आगाम् अहं वो अस्मि सख्याय शेवः ।
  
     समानजन्मा क्रतुर् अस्त्य् एकः सर्वः सर्वा विचरतु प्रजानन् ॥  
  
[पगे इइ,१६१]
  
     भूयास्म ते सुमतौ विश्ववेदा आष्ठाः प्रतिष्ठाम् अविदो हि गाधम् ।
  
     सत्यं वदन्तीर् महिमानम् आपान्या वो अन्याम् अति मा प्रयुक्त ॥  

  
     रुशद्विधाना समना पुरस्तात् प्रजानती यामम् उषा अयासीत् ।
  
     ब्रह्मद्विषस् तमसा देवशत्रून् अभिवहन्ती विश्ववारा व्यवाट् ॥  

  
     पञ्च व्युष्टीर् अनु पञ्च दोहा गां पञ्चनाम्नीम् ऋतवो ऽनु पञ्च ।
  
     पञ्च दिशः पञ्चदशेन कॢप्ताः समानमूर्ध्नीर् अभि लोकम् एकम् ॥  

  
     त्रिंशत् स्वसारा उपयन्ति निष्कृतं समानं केतुं प्रतिमुञ्चमानाः ।
  
     ऋतूंस् तन्वते कवयः प्रजानतीर् मध्ये छन्दसः परियन्ति भास्वतीः ॥  

  
     ज्योतिष्मतीः प्रतिमुञ्चते नभो देवी रात्री सूर्यस्य व्रतानि ।
  
     विपश्यन्ति पशवो जायमाना नानारूपा मातुर् अस्या उपस्थे ॥  

  
     प्रथमा ह व्युवास सा धेनुर् अभवद् यमे ।
  
     सा नः पयस्वती दुहा उत्तरामुत्तरां समाम् ॥म्स्_२,१३।१०॥  

  
     पृष्टो दिवि पृष्टो अग्निः पृथिव्यां पृष्टो विश्वा ओषधीर् आविवेश ।
  
     वैश्वानरः सहसा पृष्टो अग्निः स नो दिवा स रिषस् पातु नक्तम् ॥  
  
[पगे इइ,१६२]
  
     त्वं यविष्ठ दाशुषो नॄंष् पाहि शृणुधी गिरः ।
  
     रक्षा तोकम् उत त्मना ॥  

  
     अग्ने धामानि तव जातवेदो देव स्वधावो ऽमृतस्य नाम ।
  
     याश् च माया मायिनां विश्वमिन्व त्वे पूर्वीः संदधुः पृष्टबन्धो ॥म्स्_२,१३।११॥  

  
यवा अयवा ऊमा एवा अब्दः सगरः सुमेकस्, अग्ने कह्य, अग्ने किंशिल, अग्ने दुध्र, अग्ने वन्य, अग्ने कक्ष्य या ता इषुर् युवा नाम तया विधेम तस्यै ते नमस् तस्यास् ता उप पत्सुतो जीवा भूयास्म ते यं द्विष्मो यश् च नो द्वेष्टि तम् अस्या जम्भे दध्मः ॥म्स्_२,१३।१२॥  

  
     यो अप्स्व् अन्तर् अग्निर् यो वृत्रे यः पुरुषे यो अश्मनि ।
  
     य आविवेशौषधीर् यो वनस्पतींस् तेभ्यो अग्निभ्यो हुतम् अस्त्व् एतत् ॥  

  
     यः सोमे अन्तर् यो गोष्व् अन्तर् वयांसि य आविवेश यो मृगेषु ।
  
     य आविवेश द्विपदो यश् चतुष्पदस् तेभ्यो अग्निभ्यो हुतम् अस्त्व् एतत् ॥  

  
     येनेन्द्रस्य रथं संबभूवुर् यो वैश्वानर उत विश्वदाव्यः ।
  
     धीरो यः शक्रः परिभूर् अदाभ्यस् तेभ्यो अग्निभ्यो हुतम् अस्त्व् एतत् ॥  

  
     विश्वादम् अग्निं यम् उ कामम् आहुर् यं दातारं प्रतिग्रहीतारम् आहुः ।
  
     यं जोहवीमि पृतनासु सासहिं तेभ्यो अग्निभ्यो हुतम् अस्त्व् एतत् ॥  

  
     उक्षान्नाय वशान्नाय सोमपृष्ठाय वेधसे ।
  
     स्तोमैर् विधेमाग्नये ॥  

  
वैश्वानरज्येष्ठेभ्यस् तेभ्यो अग्निभ्यो हुतम् अस्त्व् एतत् ॥म्स्_२,१३।१३॥  

  
मा छन्दस् तत् पृथिवी, अग्निर् देवता तेन छन्दसा तेन ब्रह्मणा तया देवतयाङ्गिरस्वद् ध्रुवा सीद ॥  

  
प्रमा छन्दस् तद् अन्तरिक्षम्, वायुर् देवता प्रतिमा छन्दस् तद् द्यौः सूर्यो देवता, अस्रीवीश् छन्दस् तद् दिशः सोमो देवता गायत्री छन्दस् तद् अजा बृहस्पतिर् देवता त्रिष्टुप् छन्दस् तद् धिरण्यम् इन्द्रो देवता जगती छन्दस् तद् गौः प्रजापतिर् देवता, अनुष्टुप् छन्दस् तद् आयुस्, मित्रो देवता, उष्णिक् छन्दस् तच् चक्षुः पूषा देवता विराट् छन्दस् तद् अश्वस्, वरुणो देवता बृहती छन्दस् तत् कृषिः पर्जन्यो देवता पङ्क्तिश् छन्दस् तत् पुरुषः परमेष्ठी देवता तेन छन्दसा तेन ब्रह्मणा तया देवतयाङ्गिरस्वद् ध्रुवा सीद ॥म्स्_२,१३।१४॥  

  
पृथिव्य् असि जन्मना वशा साग्निं गर्भम् अधत्थाः सा मया संभव, अन्तरिक्षम् असि जन्मना वशा सा वायुं गर्भम् अधत्थाः सा मया संभव द्यौर् असि जन्मना वशा सादित्यं गर्भम् अधत्थाः सा मया संभव नक्षत्राण्य् असि जन्मना वशा सा चन्द्रमसं गर्भम् अधत्थाः सा मया संभव ऋग् असि जन्मना वशा सा साम गर्भम् अधत्थाः सा मया संभव विड् असि जन्मना वशा सा राजानं गर्भम् अधत्थाः सा मया संभव वाग् असि जन्मना वशा सा प्राणं गर्भम् अधत्थाः सा मया संभव, आपो ऽसि जन्मना वशा सा यज्ञं गर्भम् अधत्थाः सा मया संभव ॥म्स्_२,१३।१५॥  

  
या देव्य् असीष्टके कुमार्य् उपशीवरी सा मोपशेष्व जायेव सदम् इत् पतिम्, या देव्य् असीष्टके प्रफर्व्य् उपशीवरी सा मोपशेष्व जायेव सदम् इत् पतिम्, या देव्य् असीष्टके युवतिर् उपशीवरी सा मोपशेष्व जायेव सदम् इत् पतिम्, या देव्य् असीष्टक आयुर्दाः प्राणदा अपानदा व्यानदाश् चक्षुर्दाः श्रोत्रदाः पृथिव्याम् अन्तरिक्षे दिवः पृष्ठ उपशीवरी सा मोपशेष्व जायेव सदम् इत् पतिम्, या देवीः स्थेष्टकाः सुशेवा उपशीवरीस् ता मोपशेध्वं जाया इव सदम् इत् पतिम् ॥म्स्_२,१३।१६॥  

  
सवयसे त्वा, अभिवयसे त्वा, ऊर्ध्ववयसे त्वा बृहद्वयसे त्वा सहीयसे त्वा सहमानाय त्वा सासहये त्वा सहस्वते त्वा, अभीषाहे त्वा, अभिभ्वे त्वा, अभिमातिषाहे त्वा, अभिमातिघ्ने त्वा ॥म्स्_२,१३।१७॥  

  
भूयस्कृद् असि वरिवस्कृद् असि प्राच्य् असि, ऊर्ध्वासि, अन्तरिक्षम् असि, ओजोदां त्वौजसि सादयामि पयोदां त्वा पयसि सादयामि तेजोदां त्वा तेजसि सादयामि यशोदां त्वा यशसि सादयामि वर्चोदां त्वा वर्चसि सादयामि पृथिव्यास् त्वा द्रविणे सादयामि, अन्तरिक्षस्य त्वा द्रविणे सादयामि दिवस् त्वा द्रविणे सादयामि दिशां त्वा द्रविणे सादयामि द्रविणोदां त्वा द्रविणे सादयामि, अप्सुषद् असि गृध्रसद् असि श्येनसद् असि सुपर्णसद् असि नाकसद् असि ॥म्स्_२,१३।१८॥  

  
ज्योतिष्मतीं त्वा सादयामि ज्योतिष्कृतं त्वा सादयामि ज्योतिर्विदं त्वा सादयामि, ऊर्ध्वज्योतिषं त्वा सादयामि बृहज्ज्योतिषं त्वा सादयामि विश्वज्योतिषं त्वा सादयामि, अजस्रां त्वा सादयामि भास्वतीं त्वा सादयामि दीप्यमानां त्वा सादयामि रोचमानां त्वा सादयामि ज्वलन्तीं त्वा सादयामि मल्मलाभवन्तीं त्वा सादयामि जाग्रतीं त्वा सादयामि बोधयन्तीं त्वा सादयामि ॥म्स्_२,१३।१९॥  

  
कृत्तिका नक्षत्रम् अग्निर् देवता, अग्ने रुचः स्थ प्रजापतेः सोमस्य धातुस्, ऋचे त्वा रुचे त्वा भासे त्वा ज्योतिषे त्वा तेन छन्दसा तेन ब्रह्मणा तया देवतयाङ्गिरस्वद् ध्रुवा सीद रोहिणी नक्षत्रम्, प्रजापतिर् देवता, इन्वगा नक्षत्रम्, मरुतो देवता बाहुर् नक्षत्रम्, रुद्रो देवता पुनर्वसुर् नक्षत्रम् अदितिर् देवता तिष्यो नक्षत्रम्, बृहस्पतिर् देवता, अश्लेषा नक्षत्रम्, सर्पा देवता मघा नक्षत्रम्, पितरो देवता फल्गुनीर् नक्षत्रम्, भगो देवता फल्गुनीर् नक्षत्रम् अर्यमा देवता हस्तो नक्षत्रम्, सविता देवता चित्रा नक्षत्रम्, त्वष्टा देवता निष्ट्यं नक्षत्रम्, वायुर् देवता विशाखं नक्षत्रम् इन्द्राग्नी देवता, अनूराधा नक्षत्रम्, मित्रो देवता ज्येष्ठा नक्षत्रम्, वरुणो देवता मूलं नक्षत्रम्, निरृतिर् देवता, अषाढा नक्षत्रम् आपो देवता, अषाढा नक्षत्रम्, विश्वे देवा देवता, अभिजिन् नक्षत्रम्, ब्रह्मा देवता श्रोणा नक्षत्रम्, विष्णुर् देवता श्रविष्ठा नक्षत्रम्, वसवो देवता शतभिषं नक्षत्रम् इन्द्रो देवता प्रोष्ठपदा नक्षत्रम् अहिर् बुध्न्यो देवता प्रोष्ठपदा नक्षत्रम् अज एकपाद् देवता रेवती नक्षत्रम्, पूषा देवता, अश्वयुजौ नक्षत्रम् अश्विनौ देवता भरणीर् नक्षत्रम्, यमो देवता ब्राह्मणो नक्षत्रम्, सोमो देवता, अग्ने रुचः स्थ प्रजापतेः सोमस्य धातुस्, ऋचे त्वा रुचे त्वा भासे त्वा ज्योतिषे त्वा तेन छन्दसा तेन ब्रह्मणा तया देवतयाङ्गिरस्वद् ध्रुवा सीद ॥म्स्_२,१३।२०॥  
शतभिषं : ⟨ शतभिषज्  

  
समीची नामासि प्राची दिक् तस्यास् ते ऽग्निर् अधिपतिस्, असितो रक्षिता यश् च ते ऽधिपतिर् यश् च रक्षिता ताभ्यां नमो अस्तु तौ नो मृडताम्, ते यं द्विष्मो यश् च नो द्वेष्टि तम् एनयोर् जम्भे दध्मस्, ओजस्या नामासि दक्षिणा दिक् तस्यास् ता इन्द्रो ऽधिपतिस् तिरश्चीनराजी रक्षिता यश् च ते ऽधिपतिर् यश् च रक्षिता ताभ्यां नमो अस्तु तौ नो मृडताम्, ते यं द्विष्मो यश् च नो द्वेष्टि तम् एनयोर् जम्भे दध्मः प्राची नामासि प्रतीची दिक् तस्यास् ते सोमो ऽधिपतिः स्वजो रक्षिता यश् च ते ऽधिपतिर् यश् च रक्षिता ताभ्यां नमो अस्तु तौ नो मृडताम्, ते यं द्विष्मो यश् च नो द्वेष्टि तम् एनयोर् जम्भे दध्मः सुषदा नामासि, उदीची दिक् तस्यास् ते वरुणो ऽधिपतिः सृदागू रक्षिता यश् च ते ऽधिपतिर् यश् च रक्षिता ताभ्यां नमो अस्तु तौ नो मृडताम्, ते यं द्विष्मो यश् च नो द्वेष्टि तम् एनयोर् जम्भे दध्मस्, अवस्था नामासि, अवाची दिक् तस्यास् ते विष्णुर् अधिपतिः कल्माषग्रीवो रक्षिता यश् च ते ऽधिपतिर् यश् च रक्षिता ताभ्यां नमो अस्तु तौ नो मृडताम्, ते यं द्विष्मो यश् च नो द्वेष्टि तम् एनयोर् जम्भे दध्मस्, अधिपत्नी नामासि, ऊर्ध्वा दिक् तस्यास्ते बृहस्पतिर् अधिपतिस्, चित्रो रक्षिता यश् च ते ऽधिपतिर् यश् च रक्षिता ताभ्यां नमो अस्तु तौ नो मृडताम्, ते यं द्विष्मो यश् च नो द्वेष्टि तम् एनयोर् जम्भे दध्मः ॥म्स्_२,१३।२१॥  

  
     स्वयं कृण्वानः सुगम् अप्रयावं तिग्मशृङ्गो वृषभः शोशुचानः ।
  
     प्रत्नं सधस्थम् अनुपश्यमाना आ तन्तुम् अग्निर् दिव्यं ततान ॥  

  
     त्वं तन्तुर् उत सेतुर् अग्ने त्वं पन्था भवसि देवयानः ।
  
     त्वयाग्ने पृष्ठं वयम् आरुहेम यत्र देवैः सधमादं मदेम ॥  

  
     अतिसर्गं ददतो मानवायोर्ध्वं पन्थाम् अनुपश्यमानाः ।
  
     अजुषन्त मरुतो यज्ञम् एतं वृष्टिद्यावानम् अमृतं स्वर्विदम् ॥  

  
     आवर्तमानो भुवनस्य मध्ये प्रजाः कृण्वन् जनयन् विरूपाः ।
  
     संवत्सरः परमेष्ठी धृतव्रतो यज्ञं नः पातु रजसः परस्मात् ॥  

  
     प्रजां ददातु परिवत्सरो नो धाता दधातु सुमनस्यमानः ।
  
     बह्वीः साकं बहुधा विश्वरूपा एकव्रता माम् अभिसंविशन्तु ॥म्स्_२,१३।२२॥  

  
     हिरण्यगर्भः समवर्तताग्रे भूतस्य जातः पतिर् एक आसीत् ।
  
     स दाधार पृथिवीं द्याम् उतेमां कस्मै देवाय हविषा विधेम ॥  

  
     यः प्राणतो निमिषतश् च राजा पतिर् विश्वस्य जगतो बभूव ।
  
     ईशे यो अस्य द्विपदश् चतुष्पदः कस्मै देवाय हविषा विधेम ॥  

  
     य ओजोदा बलदा यस्य विश्व उपासते प्रशिषं यस्य देवाः ।
  
     यस्य छायामृतं यस्य मृत्युः कस्मै देवाय हविषा विधेम ॥  

  
     यस्येमे विश्वे गिरयो महित्वा समुद्रं यस्य रसया सहाहुः ।
  
     दिशो यस्य प्रदिशः पञ्च देवीः कस्मै देवाय हविषा विधेम ॥  

  
     येन द्यौर् उग्रा पृथिवी च दृढा येन स्वः स्तभितं येन नाकः ।
  
     यो अन्तरिक्षं विममे वरीयः कस्मै देवाय हविषा विधेम ॥  

  
     य इमे द्यावापृथिवी तस्तभाने अधारयद् रोदसी रेजमाने ।
  
     यस्मिन्न् अधि विततः सूरा एति कस्मै देवाय हविषा विधेम ।
  
     आपो ह यन् महतीर् विश्वम् आयन् गर्भं दधाना जनयन्तीर् अग्निम् ।
  
     ततो देवानां निरवर्ततासुः कस्मै देवाय हविषा विधेम ॥  

  
     आ नः प्रजां जनयतु प्रजापतिर् धाता दधातु सुमनस्यमानः ।
  
     संवत्सर ऋतुभिः संविदानो मयि पुष्टिं पुष्टिपतिर् दधातु ॥म्स्_२,१३।२३॥  
  
[पगे इइइ,१]
  
जुहूम् अग्रे संमार्ष्टि जुहूर् वै यज्ञमुखम्, मुखतो वा एतद् यज्ञम् आलब्ध जुह्वा वै देवा विराजम् अह्वयन्त तज् जुह्वा जुहूत्वम् अन्नं वै विराट्, अन्नं जुहूस्, अर्को ऽग्निस्, यज् जुह्वा जुहोति, अन्नस्य चार्कस्य चावरुद्ध्यै, अष्टौ कृत्वो जुह्वां गृह्णाति, अष्टाक्षरा गायत्री गायत्री यज्ञमुखम्, यज्ञमुखम् एवालब्ध यत् सावित्राणि हूयन्ते प्रसूत्यै, अथो यजुषाम् एव नानावीर्यत्वाय, अग्निर् वै यत्रयत्रागछत् तं सवितान्वपश्यत्, यत् सावित्राणि हूयन्ते, अग्नेर् एवानुक्शात्यै, अग्निं ज्योतिर् निचाय्य पृथिव्या अध्याभरद् इति सविता वा एतद् अग्रे ज्योतिः पृथिव्याः समभरत् तस्माद् एवम् आह युक्तिमन्ति च जुहोति मनस्वती च युक्तेन हि मनसा यज्ञस् तायते षड् ऋग्माणि भवन्ति षड् वा ऋतवस्, ऋतुष्व् एव प्रतितिष्ठै, एति वा एष यज्ञमुखाद् यो ऽन्याम् आग्नेय्या अग्रे देवताम् उपैति यत् सावित्राणि न स्युर् इयात् सावित्रात् प्रसवात्, अष्टौ वा एतानि यजूंषि, अष्टाक्षरा गायत्री गायत्री यज्ञमुखम्, तेन यज्ञमुखान् नैति यद् उ सावित्राणि तेन सावित्रात् प्रसवान् नैति छन्दोभिर् जुहोति छन्दोभिर् वा एतद् अग्नये बलिं हारयति बहवो हास्य बलिहृतो भवन्ति, ऋग् वै यज्ञस्य नेदीयस्, यजुर् यजमानस्य यदि कामयेत यज्ञं यज्ञयशसेनार्पयेयम् इत्य् ऋगुत्तमानि कुर्यात्, यज्ञं वा एतद् यज्ञयशसेनार्पयति यदि कामयेत यजमानं यज्ञयशसेनार्पयेयम् इति यजुरुत्तमानि कुर्यात्, यजमानं वा एतद् यज्ञयशसेनार्पयति, आहुतीनां वा अभिक्रान्त्या यजमान ऋध्नोति यं कामयेत ऋध्नुयाद् इति तस्य सकृत् सर्वाण्य् अनुद्रुत्य जुहुयात्, ऋध्नोति, अथ यं कामयेत पापीयान्त् स्याद् इति तस्य नाना जुहुयात् पापीयान् भवति, ऋचा स्तोमं समर्धयेत्य् आह समृद्ध्या एव गायत्रेण रथन्तरम् इति, इयं वै गायत्री, इयं रथन्तरम् असौ बृहत्, अनयोर् वा एष लोकयोर् व्याप्त्या अन्ततः क्रियते, अष्टौ वा एतानि यजूंषि, अष्टाक्षरा गायत्री, अक्षरशो वा एतद् गायत्रीं प्रीणाति, अथ यद् आहुतिर् नवमी तेन त्रिवृतो यज्ञमुखान् नैति, अथ यद् एकाम् आहुतिम् अष्टाभिर् यजुर्भिर् जुहोति तस्माद् एकस्मै सते बहवो बलिं हरन्ति बहवो हास्य बलिहृतो भवन्ति यजुरुत्तमानि भवन्ति ब्रह्म वै यजुस्, ब्रह्मणि वा एतद् अन्ततो यज्ञस्य यजमानः प्रतितिष्ठति ॥म्स्_३,१।१॥  

  
सावित्रैर् अभ्रिम् आदत्ते प्रसूत्यै चतुर्भिर् आदत्ते चत्वारि वै छन्दांसि छन्दोभिर् एवादत्ते, अथो ब्रह्म वै छन्दांसि ब्रह्मणैवादत्ते, इयं वै गायत्री, अन्तरिक्षं त्रिष्टुब् द्यौर् जगती दिशो ऽनुष्टुप् सवितृप्रसूतो वा एतद् एभ्यो लोकेभ्यश् छन्दोभिर् दिग्भ्यश् चाग्निं संभरति यत्र वा अदो ऽग्निर् होत्राद् भीषापाक्रामत् स सर्वेषु भुतेष्व् अवसत्, यां वनस्पतिष्व् अवसत् तां वेणा अवसत् स यत्र निरदहत् तानि कल्माषाण्य् अभवन् येन समचरत् तत् सुषिरम्, यत्रावसत् तत् पर्व यद् वैणव्य् अभ्रिर् भवति स्वेनैवैनं योनिना संभरति यो वै वनस्पतीनां फलग्रहितमः स एषां वीर्यवत्तमस्, वेणुर् वै वनस्पतीनां फलग्रहितमः स एषां वीर्यवत्तमस्, अन्नं वै फलम् अन्नम् अर्कस्, अर्को ऽग्निस्, अर्केण वा एतद् अन्नम् अर्कम् अग्निं संभरति व्याममात्री कार्या, एतावद् वै पुरुषे वीर्यम्, वीर्यसंमिता क्रियते, अथो एतावान् वै पुरुषे महिमा महिम्नो ऽवरुद्ध्यै, अरत्निमात्री कार्या यज्ञपुरुषासंमिता प्रादेशमात्री कार्या विष्णुना यज्ञेन संमिता, उभ्यतःक्ष्णुत् कार्या, उभयस्यान्नाद्यस्यावरुद्ध्यै, अन्यतःक्ष्णुत् कार्या अन्यतःक्ष्णुद् धि फालस् तावन्तम् अर्कं करोति, अन्नं वा अर्कस्, अन्नाद्यस्यावरुद्ध्यै, औदुम्बरी कार्या, ऊर्ग् वा उदुम्बरस्, ऊर्जो ऽवरुद्ध्यै, अपरिमिता कार्या, अपरिमितस्यावरुद्ध्यै य एव कश्च वृक्षः फलग्रहिस् तस्य कार्या, अन्नाद्यस्यावरुद्ध्यै ॥म्स्_३,१।२॥  

  
अश्वेन वै देवा अग्रे विजितिम्ं व्यजयन्त यद् अश्वेन यन्ति विजित्यै, अग्निर् वै यत्रयत्रागछत् तं प्रजापतिर् अन्वपश्यत् प्राजापत्यो ऽश्वस्, यद् अश्वेन यन्ति, अग्नेर् एवानुक्शात्यै प्रजाप्तिर् वा अग्निं संभरिष्यन्त् स एभ्यो लोकेभ्यो ऽश्वं निर्माय दिग्भ्यश् चाग्निं समभरत्, यद् आह दिवि ते जन्म परमम् अन्तरिक्षे तव नाभिः पृथिव्याम् अधि योनिर् इद् इति यथादेवतं वा एतद् एभ्यो लोकेभ्यो ऽश्वं निर्माय दिग्भ्यश् चाग्निं संभरति युञ्जाथां रासभं युवम् इत्य् आह युक्त्या एव गर्दभेन संभरति, एष हि पशूनाम् अनुपजीवनीततमस्, अग्निर् वा एतस्याग्रे सृष्टस्य योने रेतो निरदहत् तस्माद् एष समावद् अन्यैः पशुभी रेतो धत्ते ऽथ कनिष्ठस्, अश्वं पूर्वं नयन्ति गर्दभम् अपरम्, पापवसीयसस्य व्यावृत्त्यै तस्माञ् श्रेयांसं पूर्वं यन्तं पापीयान् पश्चाद् अन्वेति यदि कामयेत पापवसीयसं स्याद् इति गर्दभं पूर्वं नयेयुर् अपरम् अश्वम् एतेन वै विपूजनः सौराकिः पापवसीयसं चकार तत् पापवसीयसम् एवैतेन करोति योगेयोगे तवस्तरम् इत्य् ऊतिमत्या वाजवत्या यन्ति, अन्नं वै वाजस्, गातुर् ऊतिस्, अन्नाय च खलु वै गातवे चाग्निश् चीयते यद् ऊतिमत्या वाजवत्या यन्ति अन्नस्य च गातोश् चावरुद्ध्यै भवति वा एष यो ऽग्निं चिनुते सर्वो वै भवत इरस्यति वज्री वा एष प्राजापत्यो यद् अश्वस्, यद् आह प्रतूर्वन्न् एह्य् अवक्रामन्न् अशस्तीर् इति वज्रेण वा एतद् अशस्तीर् अरातीयन्तम् अवक्रामति रौद्रा वै पशवस्, अग्नी रुद्रस्, यद् रुद्रात् पशून् अनिर्याच्याग्निं चिन्वीत रुद्रो ऽस्य पशून् अभिमानुकः स्यात्, यद् आह रुद्रस्य गाणपत्यान् मयोभूर् एहीति रुद्राद् वा एतत् पशून् निर्याच्याग्निं चिनुते, अघातुको ऽस्य पशुपतिः पशून् भवति, उर्व् अन्तरिक्षं वीहीत्य् आह, एषां लोकानां विधृत्यै रक्षांसि वा एतौ जिघांसन्त्य् अग्निं संभरिष्यन्तौ यद् आह स्वस्तिगव्यूतिर् अभयानि कृण्वन्न् इति स्वस्तिम् एवाभ्यामकः पुरीषं वा अग्नेर् आयतनम् अङ्गिरस एतम् अग्रे समभरत्, यद् आह, अग्निं पुरीष्यम् अङ्गिरस्वद् आभरेति सायतनम् एवैनं देवताभिः संभरति येन पुरुषेण संगछेत तम् अभिमन्त्रयेत, अग्निं पुरीष्यम् अङ्गिरस्वद् अछेमा इति वाजम् एव तेन तस्माद् वृङ्क्ते प्रजापतये प्रोच्याग्निश् चेतव्या इत्य् आहुस्, यतः सूर्यस्योदयनं ततो वल्मीकवपाम् अपघ्नन् ब्रूयात्, अग्निं पुरीष्यम् अङ्गिरस्वद् भरिष्यामा इति, इयं वै प्रजापतिस् तस्या एष कर्णो यद् वल्मीकस् तस्मा एव प्रोच्याग्निं चिनुते शृण्वन्ति हैनम् अग्निं चिक्यानम् असा अग्निम् अचेष्टेति तस्मात् पापीयाञ् श्रेयसः कर्ण आह कर्णः कर्णायाह ॥म्स्_३,१।३॥  
वीहीत्य् : ड़्न् एमेन्देद्। एद्।: वीहीत्य्। च्ड़्। २।७।२:७५।८  
  
[पगे इइइ,५]
  
अन्व् अग्निर् उषसाम् अग्रम् अक्शद् इत्य् आह, अनुक्शात्या एव, आगत्य वाज्य् अध्वानं सर्वा मृधो विधूनुता इति मृध एव व्यास्थत, ऐछद् वा एतं प्रजापतिः पूर्वयर्चा, अविन्दद् उत्तरया, ऐषीद् एवैनं पूर्वयर्चा, अविदद् उत्तरया द्यौस् ते पृष्ठं पृथिवी सधस्थम् इति द्यौर् ह्य् एतस्य पृष्ठम्, पृथिवी सधस्थम् आत्मान्तरिक्षं समुद्रो योनिर् इति, आत्मा ह्य् एतस्यान्तरिक्षम्, समुद्रो योनिस्, विक्शाय चक्षुषा त्वम् अभितिष्ठ पृतन्यत इति पृतन्यन्तम् एवाभितिष्ठति यं द्विष्यात् तं ब्रूयात् ॥ अमुम् अभितिष्ठ ॥ इति तम् एवाभितिष्ठति, उत्क्रामेत्य् आह, उत्क्रान्त्या एव यत्र वै यज्ञस्यानुरूपं क्रियते तद् यजमान ऋध्नोति, उत्क्रामोदक्रमीद् इति, अनुरूपं वा एतत् क्रियते यज्ञस्यावरुद्ध्यै कृष्णो वै भूत्वाग्निर् अश्वं प्राविशत् स एतद् अगछद् यत्र मृगशफस्, यद् अश्वस्य पदे जुहोति, अग्निमत्य् एव जुहोत्य् आयतनवति, अन्धो ऽध्वर्युः स्याद् यद् अनायतने जुहुयात्, एतद् वै तद् यद् आहुस्, मृगशफम् अरेन्वराड् इति मनस्वतीभ्यां जुहोति मनसा ह्य् आहुतीर् आप्यन्ते त्रिष्टुब्भ्यां जुहोति, इन्द्रियस्यावरुद्ध्यै, अन्नवतीभ्यां जुहोति, अन्नाद्यस्यावरुद्ध्यै गायत्र्या परिलिखति, अस्या एवैनं तेन परिगृह्णाति त्रिष्टुभा, अन्तरिक्षात् तेन, अनुष्टुभा परिलिखति, अनुष्टुब् वै सर्वाणि छन्दांसि परिभूस् तस्माद् अनुष्टुभा परिलिखति सावित्रैर् अभ्रिम् आदत्ते प्रसूत्यै द्वाभ्यां खनति द्विपाद् यजमानः प्रतिष्ठित्यै शुग् वा अत्र प्रजा ऋछति यत्राग्निः खायते चीयते वा यद् आह शिवं प्रजाभ्यो ऽहिंसन्तम् इति प्रजाभ्य एवैनं शिवम् अकः ॥म्स्_३,१।४॥  
अविदद् : ड़्न् चोर्रिगेन्द। एद्।: अविन्दद्।  
  
[पगे इइइ,६]
  
अपां पृष्ठम् असीत्य् आह, अपां ह्य् एतत् पृष्ठम्, पृष्ठेनैवैनत् पृष्ठम् अकर् योनिर् अग्नेर् इति योनिर् वा एषो ऽग्नेर् यत् पुष्करपर्णम्, नाभिर् वधकः सयोनिर् एव सनाभिः संभ्रियते दिवो मात्रया वरिणा प्रथस्वेति, अनयोर् एवैनम् मात्रया वरिणा प्रथयति शर्म च स्थो वर्म च स्था इति कृष्णाजिनं च पुष्करपर्णं च संस्तृणाति, इमे एवास्मा एतद् द्यावापृथिवी संस्तृणाति व्यचस्वती संवसेथाम् इति न वा एतन् मनुष्या यन्तुम् अर्हन्ति, आभ्याम् एवैनं परिगृह्णाति कृष्णाजिनेन संभरति, एष हि पशूनाम् अनुपजीवनीयतमस्, अथो आरण्यान् एव पशूञ् शुचार्पयति लोमतः संभरति, अतो वै कृष्णाजिनस्य सदेवम्, यज्ञेनैव यज्ञं संभरति पुष्करपर्णेन संभरति योनिर् वा एषो ऽग्नेर् यत् पुष्करपर्णम्, स्वेनैवैनं योनिना संभरति गायत्रीभिर् ब्राह्मणस्य संभरति गायत्रो हि ब्राह्मणस् त्रिष्टुभा राजन्यस्य त्रैष्टुभो हि राजन्यस्, जगतीभिर् वैश्यस्य जागतो हि वैश्यस् यं कामयेत ऋध्नुयाद् इति तस्य गायत्रीभिश् च त्रिष्टुब्भिश् च संभरेत्, ऋध्नोति पुरीष्यो ऽसि विश्वंभरा अथर्वा त्वा प्रथमो निरमन्थद् अग्ना इति प्रजापतिर् वा अथर्वा स एतम् अग्रे ऽमन्थत् सो ऽजनयत् स्व एवैनं मन्थति स जनयति तिसृभिः संभरति त्रयो वा इमे लोकास्, एभ्य एवैनं लोकेभ्यः संभरति यजुस् तुरीयम्, दिग्भ्य एवैनं तेन संभरति पुरोवातं वै वातं वर्षम् अनुप्रतितिष्ठति वर्षम् अन्व् ओषधयास्, ओषधीर् अनु पशवः पशून् अनु मनुष्यास्, एता वै प्रतिष्ठास् ता यजमानो ऽवरुन्द्धे, अपो देवीर् उपसृजा मधुमतीर् इत्य् आह, ओषधीनां प्रतिष्ठित्यै तासाम् आस्थानाद् उज्जिहताम् ओषधयः सुपिप्पला इति तस्माद् एतासाम् आस्थानाद् उज्जिहताम् ओषधयः सुपिप्पलाः सं ते वायुर् मातरिश्वा दधात्व् इति तस्माद् एतस्या यत् कृष्यते यत् खायते तत् संधीयते यद् घृतेन जुहुयाञ् शुचेमाम् अर्पयेत्, अथ यद् अप उपसृजति शमयत्य् एव यो देवानां चरसि प्राणथेन कस्मै देव वषड् अस्तु तुभ्यम् इति षड् वा ऋतवस्, ऋतुषु वा एतद् वृष्टिं प्रतिष्ठापयति तस्मात् सर्व ऋतवो वृष्टिमन्तः सुजातो ज्योतिषेति स्वर्ग्यम् एवैनम् अकर् वासो अग्ने विश्वरूपं संव्ययस्व विभावसा इति छन्दांसि वा अग्नेर् वासस्, छन्दांस्य् एष वस्ते छन्दोभिर् एवैनं परिददाति, आगामुकम् एनम् अस्मिंल् लोके वासो भवत्य् अनग्नो ऽमुष्मिंल् लोके भवति य एवं वेद वरुणमेनिर् वा एष एतर्हि, उद् उ तिष्ठ स्वध्वरेति, ऊर्ध्वाम् एव वरुणमेनिम् उत्सृजति द्वाभ्याम् उत्सृजति द्विपाद् यजमानः प्रतिष्ठित्यै स जातो गर्भो असि रोदस्योर् इति, अनयोर् वा एष गर्भस्, आभ्याम् एषो ऽधिजायते, आभ्याम् एवैनम् अधिजनयति, अग्ने चारुर् विभृता ओषधीष्व् इति तस्मात् सर्वास्व् ओषधीष्व् अग्निः प्र मातृभ्यो अधि कनिक्रदद् गा इति, ओषधयो वा एतस्य मातरस् ताभ्या एवैनम् अधि प्रच्यावयत, ऐछद् वा एतं प्रजापतिः पूर्वेणार्धऋचेन, अनूत्तरेणातिष्ठत, ऐषीद् एवैनं पूर्वेणार्धऋचेन, अनूत्तरेणास्थित ॥म्स्_३,१।५॥  

  
स्थिरो भव वीड्वङ्गा इति गर्दभ आदधाति वीर्यम् अस्मिन् दधाति तस्मात् सर्वेषां पशूनां गर्दभो वीर्यवत्तमस्, वीर्यं ह्य् अस्मिन् दधाति, ईश्वरो वा एषो ऽन्तरिक्षसद् भूत्वा प्रजा हिंसितोस्, यद् आह शिवो भव प्रजाभ्या इति प्रजाभ्य एवैनं शिवम् अकर् मा पाद्य् आयुषः पुरेति, आयुर् एवास्मिन्दधाति समष्ट्यै वृषाग्निं वृषणं भरन्न् इति वृषा ह्य् एष वृषणं भरन्, अपां गर्भं समुद्रियम् इति, अपां ह्य् एष गर्भः समुद्रियस्, अग्ना आयाहि वीतया इति, अग्निना वै मुखेन देवा इमांल् लोकान् अभ्यजयन्, अग्निना वा एतन् मुखेन यजमान इमांल् लोकान् अभिजयति, ऋतं सत्यम् ऋतं सत्यम् ऋते चैव सत्ये च प्रतितिष्ठति, इयं वा ऋतम् असौ सत्यम् अनयोर् एव प्रतितिष्ठति, अहर् वा ऋतम्, रात्रिः सत्यम् अहोरात्रयोर् एव प्रतितिष्ठति, ओषधयः प्रतिगृभ्णीताग्निम् एतम् इति, ओषधीर् एवैनं सम्यञ्चं दधाति पुष्पवतीः सुपिप्पला इति, ओषधीर् एव फलं ग्राहयति तस्माद् ओषधयः शीर्षन् फलं गृह्णन्ति वरुणमेनिर् वा एष एतर्ह्य् उपनद्धस्, वि पाजसा पृथुना शोशुचाना इति, अनुरूपेणैव वरुणमेनिं विष्यति द्वाभ्यां विष्यति द्विपाद् यजमानः प्रतिष्ठित्यै, आपो हि ष्ठा मयोभुवा इत्य् अप उपसृजति, आपो वा अशान्तस्य शमयित्रिकास् तस्माद् अप उपसृजति शान्त्यै तिसृभिर् उपसृजति त्रिवृद् ध्य् अग्निस्, वरुणमेनिर् वा एष एतर्हि मित्रः संसृज्या पृथिवीम् इति मित्रेणैव वरुणमेनिं संसृजति रुद्राः संसृज्या पृथिवीम् इति, एता वा एताम् अग्रे देवताः प्रजापतये समसृजन्, ताभिर् एवैनां संसृजति पञ्चभिः संसृजति पाङ्क्तो यज्ञस्, यावान् एव यज्ञस् तम् आलब्ध ॥म्स्_३,१।६॥  
सत्यम् : ड़्न् प्रोबब्ल्य् सत्यम् इति  
गृह्णन्ति : ड़्न् चोर्रिगेन्द। एद्।: गृह्णाति।  

  
मखस्य शिरो ऽसीत्य् आह यज्ञो वै मखस् तस्य वा एतञ् शिरो यद् उखा मुखतो वा एतद् यज्ञम् आलब्ध वसवस् त्वा कृण्वन्तु गायत्रेण छन्दसेति छन्दोभिश् च वा एषा देवताभिश् च क्रियते छन्दोभिश् चैवैनां देवताभिश् च करोति ध्रुवासि पृथिव्य् असीति छन्दसाम् एवैषाशीस्, अदित्या रास्नास्य् अदितिष् टे बिलं गृभ्णात्व् इति यजुषा करोति, अयजुषा हि मनुष्याः कुर्वन्ति व्यावृत्त्यै तां पुत्रेभ्यः प्रायछद् अदितिः श्रपयान् इति, आदित्या वा इदं स्मो यन् मनुष्यान्, तेभ्य एवैनां संप्रादात् त्र्युद्धिः कार्या त्रयो वा इमे लोकास्, एषां वा एषा लोकानाम् उखा प्रतिमा क्रियते, अष्टस्तना कार्या गायत्र्या रूपम्, चतुस्तना कार्या, अदित्या दोहाय द्विस्तना कार्या, अन्तरिक्षं वा उखा, इमौ लोकौ स्तनौ प्रत्तौ ह वा इमौ लोकौ दुहे य एवं वेद व्याममात्री कार्या, एतावद् वै पुरुषे वीर्यम्, वीर्यसंमिता क्रियते, अथो एतावान् वै पुरुषे महिमा महिम्नो ऽवरुद्धयै, अरत्निमात्री कार्या यज्ञपुरुषासंमिता प्रादेशमात्री कार्या विष्णुना यज्ञेन संमिता, अथो प्रजापतेर् एवानतिवादाय सप्तभिर् धूपयति सप्त वै शीर्षन् प्राणाः शिर एतद् यज्ञस्य यजुषा शीर्षन् वा एतत् प्राणान् दधाति सप्तभिर् धूपयति सप्त वै छन्दसांसि छन्दोभिर् एवैनां धूपयति, अथो ब्रह्म वै छन्दांसि ब्रह्मणैवैनां धूपयति वैष्णवं वा एतत् पात्रम्, तत् स्वया देवतया व्यर्धयति यद् अन्याभिर् देवताभिर् धूपयति यद् आह विष्णुस् त्वा धूपयत्व् अङ्गिरस्वद् इति स्वयैवैनं देवतया समर्धयति, अस्वशकेन धूपयति वृषा ह्य् अश्वो वृषाग्निः समृद्ध्यै, अथो प्राजापत्यो वा अश्वः प्राजापत्यो ऽग्निस् तस्माद् अश्वशकेन धूपयति सयोनित्वाय ॥म्स्_३,१।७॥  

  
प्रजापतिर् वा अमन्यत यो वा अस्या अग्रे विखनिष्यत्य् आर्तिं स आरिष्यतीति स एतद् यजुर् अपश्यत्, अदितिष् ट्वा देवी विश्वदेव्यवती पृथिव्याः सधस्थे अङ्गिरस्वत् खनत्व् अवटेति, इयं वा अदितिर् देवी विश्वदेव्यवती, अनया वै स तद् अस्याम् अखनद् अहिंसायै न हि स्वः स्वं हिनस्ति देवानां त्वा पत्नीर् देवीर् विश्वदेव्यवतीः पृथिव्याः सधस्थे अङ्गिरस्वद् दधतूखा इति, ओषधयो वै देवानां पत्नीर् देवीर् विश्वदेव्यवतीर् ओषधीष्व् एवैनां प्रतिष्ठापयति धिषणा त्वा देवी विश्वदेव्यवती पृथिव्याः सधस्थे अङ्गिरस्वद् अभीन्धाताम् उखा इति वाग् वै धिषणा देवी विश्वदेव्यवती वाचैवैनाम् अभीन्द्धे ग्नास् त्वा देवीर् विश्वदेव्यवतीः पृथिव्याः सधस्थे अङ्गिरस्वञ् श्रपयन्तूखा इति छन्दांसि वै ग्ना देवीर् विश्वदेव्यवतीस्, छन्दोभिरेवैनां श्रपयति वरूत्री त्वा देवी विश्वदेव्यवती पृथिव्याः सधस्थे अङ्गिरस्वत् पचताम् उखा इति, अहोरात्रे वै वरूत्री देवी विश्वदेव्यवती अहोरात्राभ्याम् एवैनां पचति जनयस् त्वाछिन्नपत्रा देवीर् विश्वदेव्यवतीः पृथिव्याः सधस्थे अङ्गिरस्वत् पचन्तूखा इति नक्षत्राणि वै जनयो ऽछिन्नपत्रा देवीर् विश्वदेव्यवतीस्, नक्षत्रैर् एवैनां पचति, एता वा एताम् अग्रे देवताः प्रजापतये ऽपचन्, तस्माद् एतानि पङ्क्तिमन्ति यजूंषि तैर् एवैनां पचति द्वाभ्यां पचति द्विपाद् यजमानः प्रतिष्ठित्यै वरुणमेनिर् वा एष एतर्ह्य् अभीद्धस्, मित्रस्य चर्षणीधृता इति मित्रेणैव वरुणमेनिम् उपैति देवस् त्वा सवितोद्वपतु सुपाणिः स्वङ्गुरिर् इति सवितृप्रसूत एवैनाम् उद्वपति, आत्मनो ऽहिंसायै, उत्तिष्ठ बृहती भवेत्य् आह धृत्या एव, अव्यथमाना पृथिव्याम् आशा दिशा आपृणेति तस्माद् अग्निः सर्वा दिशा आभाति ॥  

  
मित्रैतां त उखां परिददाम्य् अभित्त्यै, एषा मा भेदि ॥ इति मित्रायैवैनां परिददाति, अभित्त्यै यद् धि मित्रायापरित्ता भिद्येत पुनः कार्या स्यात्, वसवस् त्वाछृन्दन्तु गायत्रेण छन्दसेति छन्दोभिश् च वा एषा देवताभिश् च क्रियते छन्दोभिश् चैवैनां देवताभिश् चाछृणत्ति स्वेनायतनेनाजक्षीरेणाछृणत्ति, आग्नेयं वा एतत् पयो यद् अजक्षीरम् आग्नेयम् एतत् पात्रं यद् उखा स्वेन वा एतत् पयसा स्वं पात्रम् आछृणत्ति परमं वा एतत् पयो यद् अजक्षीरम्, परमम् एतत् पात्रं यद् उखा परमेण वा एतत् पयसा परमं पात्रम् आछृणत्ति ॥म्स्_३,१।८॥  

  
षड् एतान्य् आधीतयजूंषि जुहोति षड् वा ऋतवस्, ऋतुभिर् वा एतत् पृथिव्या वीर्यम् उद्यछते नाना जुहोति नानावीर्या हीमे प्राणाः प्राणानां विधृत्यै यं कामयेत बधिरः स्याद् इति तस्य सकृत् सर्वाण्य् अनुद्रुत्य जुहुयात् प्राणान् अस्य संभिनत्ति बधिरो भवति तस्माद् बधिरो वाचा वदति न शृणोति वाचं ह्य् अस्येन्द्रियम् अनुपद्यते प्राणा वा एतानीतराणि छन्दांसि वाग् अनुष्टुब् यद् अनुष्टुभा सप्तमं जुहोति वाचं वा एतत् प्राणेषूपसंदधाति तस्माद् इयं वाक् सप्तमी प्राणानाम्, मा सु भित्था मा सु रिषा इति प्रवृणक्ति, असुरमाया वा एषासीत् तां देवा एतेन यजुषावृञ्जतासुरी माया स्वधया कृतासीति तन् मायाम् एवैतेन यजमानो भ्रातृव्यस्य वृङ्क्ते द्वाभ्यां प्रवृणक्ति द्विपाद् यजमानः प्रतिष्ठित्यै प्रवृञ्ज्याद् भूतिकामस्य भविष्यद् वा इदम् उपजीवामस्, भविष्यद् एवोपैति श्वःश्वः श्रेयान् भवति जातम् अवदध्याद् गतश्रीस्, जातो वा एष यो गतश्रीस्, जातेनैवैनं जनयति भ्रष्ट्राद् आहरेद् यं कामयेतान्नादः स्याद् इति, एष वा अग्नीनाम् अन्नादस्, अन्नकरणं भ्रष्ट्रम् अन्नाद्यम् अस्मा अवरुन्द्धे प्रदावाद् आहरेद् यं कामयेत प्रसेनेनास्य राष्ट्रं जायुकं स्याद् इति प्रसेनेनास्य राष्ट्रं जायुकं भवति यतः कुतश्चाहृत्यावदध्याद् यं कामयेत, अस्य पाप्मा भ्रातृव्यो द्वितीयो जायेतेति, एतद् वै यजमानस्यायतनम्, स्वे वावास्मा एतद् आयतने पाप्मानं भ्रातृव्यं द्वितीयं जनयति द्र्वन्नः सर्पिरासुतिर् इति क्रुमुकं घृतान्वक्तम् आदधाति, एषा वा अग्नेः प्रिया तनूर् यत् क्रुमुकस् तेजो घृतम्, प्रिययैवैनं तन्वा तेजसा च समर्धयति परस्या अधि संवता इत्य् औदुम्बरीम्, देवा यत्रोर्जं व्यभजन्त तत उदुम्बरा उदतिष्ठत्, यद् औदुम्बरी, ऊर्जम् एवावरुन्द्धे परमस्याः परावता इति वैकङ्कतीम् अग्नेर् वै सृष्टस्य भा अपाक्रामत् तद् विकङ्कतं प्राविशत्, यद् वैकङ्कती भा एवावरुन्द्धे यद् अग्ने यानि कानि चेति शमीमयीम्, शान्त्यै, अग्नये वै न किंचनापरशुवृक्णम् अस्वदन्त तस्मै वा एतयासङ्गः प्रायोगिः सर्वम् अस्वदयत्, यद् अग्ने यानि कानि चेति तद् अग्नय एवैतया सर्वं स्वदयति सर्वम् अस्मै स्वदितं भवति रात्रींरात्रीम् अप्रयावं भरन्ता इति, आशिषम् एवाशास्ते नाभा पृथिव्याः समिधानो अग्निम् इति पृतनाजितम् एवैनम् अकर् अग्निं वै सृष्टं रक्षांस्य् अजिघांसन्, तानि वा एताभिर् एवापाहत याः सेना अभीत्वरीर् इति तद् अग्नेर् एवैताभी रक्षांस्य् अपहन्ति, एता एव समिधा आदध्याद् यत्र रक्षोभ्यो बिभीयात्, रक्षसाम् अपहत्यै, अथो ग्राहुका ह तां समां स्तेनान् भवन्ति तैल्वकीम् अभिचरन्न् आदध्यात्, एष वै वनस्पतीनां वज्रस् ताजग् घ प्रमीयते यं द्विष्यात् तं तर्हि मनसा ध्यायेत्, मनो वा आशीस्, यो वाच आहुतिम् एवैनं भूतम् अग्नये ऽपिदधाति यो अस्मभ्यम् अरातीयाद् यश् च नो द्वेषते जना इति तस्माद् अग्निचितो ऽश्लीलं न कीर्तयितव्यम्, नो अग्निविदः संशितं मे ब्रह्म संशितं वीर्यं बलम् इति ब्रह्मणा वा एतत् क्षत्रं संश्यति क्षत्रेण ब्रह्माथो ब्रह्म चैव क्षत्रं च सयुजा अकर् एतद् वा एषाभ्यनूक्ता ॥  
प्रायोगिः : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  

  
     ब्रह्म क्षत्रं सयुजा न व्यथेते इति ब्रह्माह क्षत्रं जिन्वति क्षत्रियस्य ।
  
     क्षत्रं ब्रह्म जिन्वति ब्राह्मणस्य यत् समीची कृणुतो वीर्याणि ॥म्स्_३,१।९॥  

  
अग्निभ्यः ॥ इति कामायालभ्यन्ते यत्कामो भवति सं हास्मै स कामो नमति, आप्रीणन्ति यज्ञियान् एवैनान् मेध्यान् कुर्वन्ति पर्यग्निकृतान् उत्सृजन्ति, अयातयामत्वाय, एकेन संस्थापयन्ति यज्ञस्य संतत्या अविछेदाय पुष्करा भवन्ति सेन्द्रियत्वाय त्रिष्टुभो याज्यानुवाक्या भवन्ति, इन्द्रियस्यावरुद्ध्यै, अथैषो ऽग्नये वैश्वानराय द्वादशकपालः संवत्सरो वा अग्निर् वैश्वानरस्, एषा वा अग्नेः प्रिया तनूर् यद् वैश्वानरः प्रिययैवैनं तन्वा समर्धयति, अथो अयातयामत्वायैव, अयातयामा हि वैश्वानरः श्वेतं वायवे नियुत्वता आलभेत तेजस्कामस्, वायुर् वा अग्नेस् तेजस् तस्माद् वायुम् अग्निर् अन्वेति यद् वायवे, अग्नेः सतेजस्त्वाय यद् वायव एकधा स्याद् उन्मादुको यजमानः स्यात्, यन् नियुत्वते द्वितीयत्वाय, अथो धृत्या अनुन्मादाय सर्वेषां वा एष पशूनां रूपाणि प्रति यद् वायव एकधा स्याद् उन्मादुको यजमानः स्यात्, यद् एष प्राजापत्यो द्वादशकपालस्, द्वितीयत्वाय, अथो धृत्या अनुन्मादाय, अथैष आग्नावैष्णव एकादशकपालस्, अग्निर् वै सर्वा देवतास्, विष्णुर् यज्ञस्, देवताश् चैव यज्ञं चालब्ध, अथैष आदित्यो घृते चरुस्, आदित्या वा इत उत्तमाः स्वर्गं लोकम् आयन्, तेभ्य एव प्रोच्य स्वर्गं लोकम् एति, आदित्या वा अस्मिंल् लोक ऋद्धास्, आदित्या अमुष्मिन् पुरोडाशेन वै देवा अस्मिंल् लोक आर्ध्नुवन्, चरुणामुष्मिन्, अस्मिन्न् एव लोके पुरोडाशेन ऋध्नोति चरुणामुष्मिन्, अथैषो ऽग्नये वैश्वानराय द्वादशकपालस्, देवायतनं वा अग्निर् वैश्वानरस्, देवायतन एव प्रतिष्ठाप्याग्निं बिभर्ति, अथो कामो वै वैश्वानरस्, यत्कामो भवति सं हास्मै स कामो नमति ॥  

  
इत्य् उपरिकाण्डे जुहूमग्रीयः प्रथमः प्रपाठकः ॥म्स्_३,१।१०॥  

  
दृशानो रुक्म उरुया विभातीति रुक्मं प्रतिमुञ्चते, अमृतं वै हिरण्यम्, मृत्योर् एतद् रूपं यद् अग्निस्, यत् पाशस्, अमृतेनैव मृत्युम् अन्तर्धत्ते, अथैते निर्बाधास्, देवाश् च वा असुराश् चास्पर्धन्त ते देवा एतान् निर्बाधान् अपश्यन्, तैर् असुरान् एभ्यो लोकेभ्यो निरबाधन्त तन् निर्बाधानां निर्बाधत्वम्, तद् एतैर् एव निर्बाधैर् यजमानो भ्रातृव्यम् एभ्यो लोकेभ्यो निर्बाधते, एकविंशतिनिर्बाधो भवति प्रतिष्ठित्यै, उपरिष्टान् निर्बाधं बिभर्ति, अधस्तान् निर्बाधं सादयति भ्रातृव्यस्य विनुत्त्यै नक्तोषासा समनसा विरूपा इति, अहोरात्राभ्याम् एवाग्निम् आधत्ते धापयेते शिशुम् एकं समीची इति, एतं ह्य् एते धापयेते शिशुम् एकं समीची द्यावाक्षामा रुक्मो अन्तर् विभातीति, एष ह्य् एतयो रुक्मो ऽन्तर् विभाति देवा अग्निं धारयन् द्रविणोदा इति प्राणा वै देवा द्रविणोदाः प्राणैर् एवाग्निम् उद्यछते विश्वा रूपाणि प्रतिमुञ्चते कविर् इति विश्वा हि रूपाण्य् अग्निः प्रासावीद् भद्रं द्विपदे चतुष्पदा इत्य् आह प्रसूत्या एव वि नाकम् अक्शत् सविता वरेण्या इति सवितृप्रसूत एवाग्निं बिभर्ति, अनु प्रयाणम् उषसो विराजतीति तस्माद् उषसो व्युष्टिम् अन्व् अग्निर् आधीयते सुपर्णो ऽसि गरुत्मान्, त्रिवृत् ते शिरस्, गायत्रं चक्षुर् इति, अग्नेर् वा एषा संभृतिस्, अग्निम् एतत् संभरति तस्मात् संभरति तस्मात् सर्वैर् अङ्गैः पशुर् जायते पशुर् ह्य् अग्निस्, दिवं गछ स्वः पतेत्य् आह स्वर्गस्य लोकस्य समष्ट्यै, अथैते क्रमास्, देवाश् च वा असुराश् चास्पर्धन्त ते देवा एतान् क्रमान् अपश्यन्, तैर् असुरान् एभ्यो लोकेभ्यः प्राणुदन्त तान् अनपजय्यम् अजयन्, तद् एतैर् एव क्रमैर् यजमानो भ्रातृव्यम् एभ्यो लोकेभ्यः प्रणुदते, अनपजय्यं ह जयति षडुद्यावं शिक्यं भवति षड् वा ऋतवस्, ऋतुभिर् एवाग्निं परिगृह्णाति, उपरिनाभि बिभर्ति, उपरिनाभि ह्य् आत्मनः सदेवम्, सदेव एव देवता आत्मन् बिभर्ति यद् अधोनाभि बिभृयाद् योनिं निर्दहेत्, अथो ऽवधैनं घातुकं स्यात् प्रक्रामति तस्माद् ग्राम्याः पशवः प्रेरते, अथ यत् पुनर् अभ्यावर्तते तस्मात् पुनः समावर्तन्ते, ऊर्जा वा एष पशुभिर् उत्क्रामन्त् सहोत्क्रामति पुनर् ऊर्जा निवर्तस्वेति तद् ऊर्जम् एव पशून् पुनर् अवरुन्द्धे पुनर्वतीर् भवन्ति समृद्ध्यै चतसृभिर् अभ्यावर्तते चतुष्पादो वै पशवः पशून् एवावरुन्द्धे, इत्थं पर्यावर्तते, एवं हि यज्ञः पर्यावर्तते, अथो अमुष्य वा एतद् आदित्यस्यावृतम् अनु पर्यावर्तते, आ त्वाहार्षम् अन्तर् अभूर् इति, अन्तर् ह्य् एष एतर्हि, उद् उत्तमं वरुण पाशम् अस्मद् इति वरुणपाशम् एवोन्मुञ्चते, आत्मनो ऽहिंसायै, अग्रे बृहन्न् उषसाम् ऊर्ध्वो अस्थाद् इति ज्योतिषैवैनं समर्धयति हंसः शुचिषद् वसुर् अन्तरिक्षसद् इति सादयति सप्त एवैनं होत्रासु प्रतिष्ठापयति, अथो सप्त वा एतेन साप्तान्य् अग्नेर् ऋध्नोति, आ सप्तमात् पुरुषाद् अन्नादो भवति रेतो वा अग्निस्, अन्तरिक्षं वै रेतो ऽनुषिच्यते यद् अधो निदध्याद् अधृताः पशूनां गर्भाः प्रपादुकाः स्युस्, अथ यद् उपरि सादयति, अन्तरिक्षसदम् एवैनम् अकर् गर्भाणां धृत्यै सूयते वा एषो ऽग्नीनां यश् चीयते तस्माद् एष आसन्दीसत् सीद त्वं मातुर् अस्या उपस्था इति, इयं वा अग्नेर् योनिः स्व एवैनं योनौ संवेशयति तिसृभिर् उपतिष्ठते त्रिवृद् ध्य् अग्निः ॥म्स्_३,२।१॥  
अग्रे : ड़्न् एमेन्देद्। एद्।: अग्ने। च्ड़्। २।७।८:८५।१४  

  
अथैतद् वात्सप्रम् एतेन वै वत्सप्रीर् भालन्दनो ऽग्नेः प्रियं धामाराध्नोत् तद् अग्नेर् एवैतेन प्रियं धाम राध्नोति, आगामुकम् एनं प्रियं भवति वत्सप्रियं वै भालन्दनम् आशयो ऽध्यवदन्, स्तेना इति स एतत् सूक्तम् अपश्यत् ते नाधिवादम् अपाजयत् तेनापचितिम् अगछत् तद् अधिवादम् एवैतेनापजयति, अपचितिम् एव गछति द्वादशभिर् उपतिष्ठते द्वादश मासाः संवत्सरः संवत्सरम् एवाप्त्वावरुन्द्धे त्रिष्टुभो भवन्ति, इन्द्रियस्यावरुद्ध्यै, अन्येद्युः प्रक्रामयत्य् अन्येद्युर् उपतिष्ठते योगक्षेमं वा एतत् प्रजानां दाधार तस्माद् यायावरा अन्याः प्रजाः क्षेम्या अन्यास्, अथ यत् प्रक्रम्योपतिष्ठते तस्माद् यायावरः क्षेम्यम् अभिप्रयाति तस्माद् यायावरस्य क्षेम्यो ऽन्नं बभूव यद् अहश् चेष्यमाणः स्यात् तद् अहर् उभयं समस्येत् प्र च क्रामेद् उप च तिष्ठेत योगक्षेमं वा एतद् अन्नाद्यं यजमानो भ्रातृव्यस्य वृङ्क्ते, उद् उ त्वा विश्वे देवा इति विश्वे हीदं देवाः स्मो यन् मनुष्यास्, अग्ने भरन्तु चित्तिभिर् इति यस्मा एव चित्तायाग्निर् आधीयते तेनैनं चित्तेन समर्धयति प्रेद् अग्ने ज्योतिष्मान् याहीति ज्योतिषैवैनं समर्धयित्वा प्रवापयति, अक्रन्दद् अग्निः स्तनयन्न् इव द्यौर् इत्य् अनुब्रूयाद् यद्य् अक्ष उत्क्ष्वेदेत्, ईश्वरो वा एष उत्क्ष्वेदन् यजमानस्य प्रजां पशून् निक्ष्वदस् तत् क्रदितम् एवास्याकर् अथो शमयित्वैवाशिषम् आशास्ते समिधाग्निं दुवस्यतेति गायत्र्या ब्राह्मणस्यादध्यात्, गायत्रो हि ब्राह्मणस् त्रिष्टुभा राजन्यस्य त्रैष्टुभो हि राजन्यस्, द्वाभ्यां गायत्रीभ्यां वैश्यस्य ये हि द्वे गायत्र्यौ सा जगती, अथो ब्रह्मणे वा एतद् विशम् अन्नं करोति यदि भस्म प्रतिपूर्येताप्सु प्रवेशयेत्, आपो वा अग्नेर् योनिः स्व एवैनद् योनौ दधाति पुरीषं कुर्यात् पशुकामस्य पशवो वै पुरीषम्, पशुमान् भवति, इष्टका वा संयुयात् तेनास्य सर्वा आग्नेयीर् इष्टका भवन्ति, ऊर्जा वा एष पशुभिर् उत्सीदन्त् सहोत्सीदति पुनर् ऊर्जा निवर्तस्वेति तद् ऊर्जम् एव पशून् पुनर् अवरुन्द्धे बोधा मे अस्य वचसो यविष्ठेति बोधद्वतीभ्याम् उपतिष्ठते तस्मात् प्रजाः सुप्त्वा पुनः प्रबुध्यन्ते द्वाभ्याम् उपतिष्ठते द्विपाद् यजमानः प्रतिष्ठित्यै ॥म्स्_३,२।२॥  
भरन्तु : ड़्न् एमेन्देद्। एद्।: भरन्त। च्ड़्। २।७।१०:८७।९, ३।३।८:४०।१४  
यद्य् : ड़्न् एमेन्देद्। एद्।: यद् ध्य्। च्ड़्। क्स्।१९।१२:१४।१८  
  
[पगे इइइ,१८]
  
अपेत वीत वि च सर्पताता इत्य् आह यमदेवत्यो वा अयं लोकस्, यमो ऽमुष्य लोकस्याधिपत्यम् आनश यद् यमाद् देवयजनम् अनिर्याच्याग्निं चिन्वीतायमदेवत्यो ऽस्याग्निः स्याद् अस्वर्ग्यस्, यद् आह, अदाद् इदं यमो ऽवसानं पृथिव्या अक्रन्न् इमं पितरो लोकम् असा इति यमाद् वा एतेनास्या देवयजनं निरयाचिष्ट स्मृते देवयजने ऽग्निं चिनुते यमदेवत्यो ऽस्याग्निर् भवति स्वर्गे, उद् उ घ्नन्ति यद् एवास्या अयज्ञियम् अमेध्यं तद् उद्घ्नन्ति व्याममात्रम् उद्घ्नन्ति, एतावद् वै पुरुषे वीर्यम्, वीर्यसम्मिते चीयते, अथो एतावान् वै पुरुषे महिमा महिम्नो ऽवरुद्ध्यै, अवोक्षति यद् एवास्या उद्घ्नन्तः क्रूरम् अक्रंस् तद् अक्रूरम् अकस् तञ् शमयति, अथो आपो वा अग्नेर् योनिः स्व एव योनौ चीयते, अग्नेर् भस्मास्य् अग्नेः पुरीषम् असीति सिकता निवपति, अग्नेर् वा एतद् वैश्वानरस्य भस्म यत् सिकता स्व एव भस्मंश् चीयते योनिर् वै सिकता रेता ऊषास्, यत् सिकता न्युप्योषान् निवपति योनौ वा एतद् रेतो दधाति तस्माद् योनौ रेतो हितम्, तस्माद् योने रेतः प्रजायते प्रजापतिः प्रजा असृजत ता वा ऊषेभ्य एव योनेर् असृजत प्रजननं वा ऊषाः प्रजनने वा एतद् अग्निश् चीयते, इमे वै सहास्ताम्, ते वियती अब्रूताम् अस्तु नौ प्रियं धाम सहेति, आपो वा अस्या यज्ञिया मेध्यास् ता अमूस्, ऊषा अमुष्या यज्ञिया मेध्यास् त इमे यद् आपश् चोषाश् च भवन्ति यद् एवैनयोर् यज्ञियं मेध्यं तद् अवरुन्द्धे, अथो अनयोर् एवैनं प्रिये धामन् निधत्ते संज्ञानं वा ऊषास्, उभये वा एतान् पशवो ऽभिसंजानते ये ग्राम्याः पशवो ये चारण्यास्, उभये हैनं पशवो ऽभिसंजानते चतस्रः प्राचीः सादयति चत्वारि वै छन्दांसि छन्दोभिर् वै देवाः स्वर्गं लोकम् आयन्, ते दिशा आक्रमन्त ता अव्लीयन्त ता एताभिर् अदृंहन् यद् एता उपधीयन्ते दिशां धृत्यै पशवो वा इष्टकास्, गार्हपत्यं वै पशवो ऽनूपतिष्ठन्ते द्वे समीची पुरस्ताद् उपदधाति द्वे समीची पश्चात्, उभयत एवास्मै समीचः पशून् उपदधाति पशूनां परिगृहीत्यै, अष्टोपदधाति, अष्टाक्षरा गायत्री गायत्रो ऽग्निस्, यावान् एवाग्निस् तं चिनुते, एकविंशतिः कार्या प्रतिष्ठित्यै प्रतिष्ठा ह्य् एकविंशस्, अथो एकविंशतिविधो हि गार्हपत्यस् त्रिचितिकः कार्यस् त्रयो वा इमे लोकास्, इमान् एव लोकान् आप्नोति पञ्चचितिकः कार्यः पाङ्क्तो यज्ञस्, यावान् एव यज्ञस् तम् आलब्ध चतुर्भिः संनिवपति चत्वारि वै छन्दांसि छन्दोभिर् एव संनिवपति, अथो ब्रह्म वै छन्दांसि ब्रह्मणैव संनिवपति क्षत्रं वा एषो ऽग्नीनां यश् चीयते क्षत्रं य उख्यस्, ब्रह्म यजुस्, यद् यजुषा संनिवपति ब्रह्मणा वा एतत् क्षत्रं संनयति तस्माद् ब्रह्मणा क्षत्रं सं चैति वि च द्वौ वा एतौ व्याघ्रौ सं पद्येते ता ईश्वरा अशान्तौ यजमानं हिंसितोस्, यद् आह भवतं नः समनसौ समोकसौ सचेतसा अरेपसा इति शमयत्य् एव शान्त एव न्युप्यते यजमानस्याहिंसायै, ऋतुभिर् वै पृथिव्या वीर्यम् उद्यतम्, तद् ऋतुभिः पुनर् विमुच्यते यद् आह प्रजापतिर् विश्वकर्मा विमुञ्चत्व् इति प्रजापतिर् एवैनां विश्वकर्मा विमुञ्चति ॥म्स्_३,२।३॥  

  
अथैता नैरृतीस् तिस्रस् तुषपक्वा भवन्ति, एतद् वै नैरृतम् अन्नस्य यत् तुषाः कृष्णा भवन्ति, एतद् धि निरृत्या रूपम् एतां दिशं हरन्ति, एषा हि निरृत्या दिक् ताः स्वकृता इरिणे पराचीर् निदधाति, एतद् वै निरृतिगृहीतं पृथिव्यास्, निरृतिगृहीत एव निरृतिं निरवदयते प्राणम् एवास्य प्रथमया मुञ्चति, अपानं द्वितीयया व्यानं तृतीयया, अथो त्र्यक्षरो वै पुरुषस्, यावान् एव पुरुषस् तं निरृत्याः पाप्मनो मुञ्चति निरृतिर् वै कर्मण उपद्रष्ट्रिका तां वा एतत् स्वेन भागधेयेन शमयित्वाथ सवितृप्रसूतो ऽग्निं चिनुते यं ते देवी निरृतिर् आबबन्धेति जालम् इष्टकास्व् अध्यस्यति निरृतिपाशम् एवोन्मुञ्चते, आत्मनो ऽहिंसायै ॥  

  
     यद् अस्य पारे रजसो महश् चित्रं ज्योतिर् अजातय ।
  
     तन् नः पर्षद् अति द्विषो ऽग्ने वैश्वानरः ॥ स्वाहेत्य् अपः परिषिञ्चन् पर्येति निरृत्या अनन्ववायाय भूत्यै नमा इत्य् उक्त्वावर्तते भूतिर् एव भूत्वावर्तते, आत्मनो ऽहिंसायै, अनपेक्षमाणा आयन्ति निरृत्या अनन्ववायाय परोगोष्ठं मार्जयन्ते परोगोष्ठम् एव निरृतिं निरवदयन्ते, इन्द्रियेन वा एष वीर्येण व्यृध्यते यो नैरृतीर् उपधत्ते निवेशनः संगमनो वसूनाम् इत्य् ऐन्द्र्या गार्हपत्यम् उपतिष्ठते, इन्द्रियेणैवात्मानं समर्धयति त्रिष्टुभोपतिष्ठते, ओजो वै वीर्यं त्रिष्टुप्, ओजस्य् एव वीर्ये प्रतितिष्ठति गार्हपत्यो ऽग्रे चीयते प्रतिष्ठित्यै गार्हपत्ये वै देवाः प्रतिष्ठाय प्राञ्चः स्वर्गं लोकम् अभिजयन्त आयन् यावान् पुरुष ऊर्ध्वबाहुस् तावता वेणुना विमिमीते, एतावद् वै पुरुषे वीर्यम्, वीर्येणैव विमिमीते, अथो एतावान् वै पुरुषे महिमा महिम्नो ऽवरुद्ध्यै यो वै वनस्पतीनां फलग्रहितमः स एषां वीर्यवत्तमस्, वेनुर् वै वनस्पतीनां फलग्रहितमः स एषां वीर्यवत्तमस्, अन्नं वै फलम् अन्नम् अर्कस्, अर्को ऽग्निस्, अर्केण वा एतद् अन्नम् अर्कम् अग्निं विमिमीते सप्त पुरुषान् प्रमिमीते सप्तभ्य एव पुरुषेभ्यो लोकं विन्दति, आ सप्तमात् पुरुषाद् अन्नादो भवति, अरत्निमात्रं पक्षयोर् अत्युपदधाति पक्षंबृहद् धि वयः षड्भिः कृषति षाड् वा ऋतवस्, ऋतुभिर् एव कृषति, इत्थम् अभ्यावर्तन्त कृषति, एषा हि देवानाम् आवृत्, अथो अमुष्य वा एतद् आदित्यस्यावृतम् अनुपर्यावर्तन्ते तिस्रस्तिस्रः सीताः संपादयति त्रिवृद् ध्य् अग्निस्, द्वादश सीता भवन्ति द्वादश मासाः संवत्सरः संवत्सरस्य वा एष विधाम् अनुविधीयते, इयं वा अबिभेत्, अग्निर् मातिधक्ष्यतीति यत् कृषति, अस्या वा एतद् द्विगुणं क्रियते, अनतिदाहाय, अथो पृथिव्या वा एतद् द्विगुणेनाग्नेर् वीर्यम् उद्यछन्ते, एतां दिशम् उत्सृजन्ति, एषा हि देवानां दिक्, अथो स्वर्गम् एवैनां लोकम् अनूत्सृजन्ति ॥म्स्_३,२।४॥  
पर्षद् : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  

  
कृष्टे वपति कृष्टे ह्य् ओषधयः क्षेपिष्ठं प्रतितिष्ठन्ति, अन्नस्यान्नस्य वपत्य् ओषधीनाम् ऋग्भिस्, ब्रह्म वा ऋक्, ब्रह्मणैवास्मा अन्नाद्यम् अवरुन्द्धे चतुर्दशभिर् वपति द्वादश मासाः संवत्सरस्, अथ य एते चतुर्दशे अहोरात्रे एवैते तत् संवत्सरेण च वावास्मा एतद् अहोरात्राभ्यां चान्नाद्यम् अवरुन्द्धे, अन्नं वै फलम् अन्नम् अर्कस्, अर्को ऽग्निस्, अर्केण वा एतद् अन्नम् अर्कम् अग्निं वपति यस्यान्नस्य निवपति यत् तस्याश्नीयाद् यान्य् अवरुद्धानि तैर् व्यध्येत, इध्मे तस्यापिकुर्यात्, अथो तन् मनसा ध्यायेत् तेनैव तद् अवरुन्द्धे यदि सर्वं न संविन्देद् यवान् मधूद्युतान् वपेत्, यद् यवा ग्राम्यं तेनान्नाद्यम् अवरुन्द्धे यन् मध्व् आरण्यं तेन तेनैव तद् उभयम् अवरुन्द्धे, अथैते संभारास्, दिग्भ्यो वा एतत् पृथिव्या ऊर्जं संभरति, ऊर्ज्य् अग्निश् चीयते यां जनतां कामयेत क्षोधुका स्याद् इति, इषम् ऊर्जम् अहम् इत आदीति तस्या अर्धाद् आददीत क्षोधुका ह सा जनता भवति कामं कामदुघे धुक्ष्व, इत्य् अभिमृशति तेनास्य सर्वा इष्टकाः कामदुघा भवन्ति, उत्तरवेदिं निवपति, उत्तरवेदिम् इत्य् एवास्याग्निश् चीयते, अथो यज्ञपरुषो ऽनन्तर्हित्यै, अग्निर् वा एष न्युप्यते यद् उत्तरवेदिस्, यद् उत्तरवेदिं न्युप्याग्निं चिनोति, अग्नौ वा एतद् अग्निश् चीयते, अग्ने तव श्रवो वपा इति सिकता निवपति, एता वै वैश्वानरीर् इष्टका अपरिमितास्, एतद् अग्नेर् अपरिमितं चीयते, अग्नेर् वा एतद् वैश्वानरस्य सूक्तम् एषा वा अग्नेः प्रिया तनूर् यद् वैश्वानरः प्रियायां वा एतत् तन्वाम् अग्निश् चीयते सतनूर् अर्को निधीयते लोमशं वा एतच् छन्दः पशव्यम् ऊनातिरिक्तम्, प्रजननाय, अशीत्यक्षरम् एतेन वै देवाः स्वर्गं लोकम् आयन्, तद् अस्याशीत्यक्षरत्वम्, समुद्रं वा एतच् छन्दस्, योनिः समुद्रः सोमो रेतोधास्, यत् सौमीभ्यां व्यूहति योनौ वा एतद् रेतो दधाति तस्माद् योनौ रेतो हितम् आप्यानवती भवतस् तस्माद् योनौ रेता आप्यायते छन्दोभिर् वा अग्निर् उत्तरवेदिम् अभिप्रह्रियते या अग्नौ प्रह्रियमाणे ऽन्वाहुस् तां तर्हि मनसा ध्यायेत्, छन्दोभिर् एवैनम् उत्तरवेदिम् अभिप्रहरति मनसान्वाह, अनिरुक्तम् इव ह्य् एतद् अव्यावृत्तम्, व्यावृतं पाप्मना भ्रातृव्येण गछति, अश्वं पुरस्तान् नयन्ति रक्षसाम् अपहत्यै, आक्रमयन्ति य एवैनेन भ्रातृव्यः सदृङ् तं वज्रेणावबाधन्ते प्राञ्चं प्रक्रमयन्ति य एवैनं भ्रातृव्यो ऽति तं वज्रेण प्रणुदते प्रत्यञ्चम् अभ्यावर्तयन्ति य एवैनं भ्रातृव्यो ऽनु तं वज्रेण प्रतिनुदते तद् भ्रातृव्यस्य वा एष विनोदः कृष्णो वै भूत्वाग्निर् अश्वं प्राविशत् स एतद् अगछद् यत्र मृगशफस्, यद् अश्वम् आक्रमयन्ति यद् एवात्राग्नेर् न्यक्तं तस्यावरुद्ध्यै ॥म्स्_३,२।५॥  

  
तपो योनिर् असीति पुष्करपर्णम् उपदधाति योनिर् वा एषो ऽग्नेर् यत् पुष्करपर्णम्, नाभिर् वधकः सयोनिर् एव सनाभिश् चीयते, इयं वा अबिभेत्, अग्निर् मातिधक्ष्यतीति यत् पुष्करपर्णम् उपदधाति, अस्या अनतिदाहाय, अधस्तान्नाभि सादयति, ओषधीनां प्रतिष्ठित्यै, अथो ये ऽप्स्व् अग्नयस् तान् एवावरुन्द्धे प्रजापतिः प्रजा असृजत याः पुरा ब्रह्मणो ऽसृजत ताभिर् नाराध्नोत्, अथ या ब्रह्ममुखा असृजत ताभिर् अराध्नोत्, यद् ब्रह्म जज्ञानं प्रथमं पुरस्ताद् इति रुक्मम् उपदधाति, ऋद्ध्यै, ऋध्नोत्य् एव, अथो मिथुनत्वाय न पृथिव्याम् अग्निश् चेतव्यो नान्तरिक्षे न दिवीत्य् आहुस्, अमृतं वै हिरण्यम् अमृते वा एतद् अग्निश् चीयते श्मशानचितो वा एते चीयन्ते चित्यांचित्यां हिरण्यशकलम् उपास्यति तेन वा एषो ऽश्मशानचित् तेन स्वर्गस्, अथैष पुरुषो हिरण्ययस्, यजमानलोकम् एवैष दाधार, एष ह त्व् एव यजमानो ऽग्निनामुष्मिंल् लोके सम्यङ् यस्यैष उपधीयते, अथो मध्ये ज्योतिर् एव चीयते द्रप्सश् चस्कन्द पृथिवीम् अनु द्याम् इत्य् अभिमृशति होत्रास्व् एवैनं प्रतिष्ठापयति, अथैतानि सर्पनामानि मृत्युर् वै सर्पनामानि यद् उपदध्यात् प्रमायुकः स्यात् तस्माद् अनुदिशति सोमे वा एका त्विषिस्, व्याघ्र एका सर्प एका ता एवावरुन्द्धे वामदेवस्य राक्षोघ्नेन व्याघारयति, एतेन वै वामदेवः कुसिताय्याः शिरा आदीपयत्, रक्षसाम् अपहत्यै पञ्चभिर् व्याघारयति पाङ्क्तो यज्ञस्, यावान् एव यज्ञस् तम् आलब्ध, अथो यावान् एव यज्ञस् तस्माद् रक्षांस्य् अपहन्ति, अथैते स्रुचौ कार्ष्मर्यमयीं दक्षिणतः सादयति रक्षसाम् अपहत्यै दक्षिणतो वै देवानां यज्ञं रक्षांस्य् अजिघांसन्, तानि कार्ष्मर्येणैवापाघ्नत यत् कार्ष्मर्यमयीं दक्षिणतः सादयति रक्षसामपहत्यै घृतस्य पूर्णा भवति, एषा वा अग्नेः प्रिया तनूर् यद् घृतम्, प्रिययैवैनं तन्वा समर्धयति गायत्र्या सादयति तेजो वै गायत्री ब्रह्मवर्चसम्, तेज एव ब्रह्मवर्चसम् अवरुन्द्धे, औदुम्बरीम् उत्तरतः सादयति दध्नः पूर्णाम् ऊर्ग् वा उदुम्बरस्, अन्नं दधि, ऊर्ज्य् एवास्यान्नं दधाति त्रिष्टुभा सादयति, ओजो वै वीर्यं त्रिष्टुप्, ओज एव वीर्यम् अवरुन्द्धे पूर्णे सादयति, अक्षिते यजमानलोकम् उपतिष्ठेते मूर्धन्वतीभ्यां सादयति मूर्धन्यो ऽसानीति विराज्य् अग्निश् चेतव्या इत्य् आहुः स्रुचौ वै विराजौ यत् स्रुचा उपदधाति विराजि वा एतद् अग्निश् चीयते, अथैषा स्वयमातृण्णा, इयं वै प्रथमा स्वयमातृण्णा, अन्तरिक्षं द्वितीया, असौ तृतीया, इमान् एव लोकान् उपधत्ते, अश्वम् उपघ्राय्य सादयति प्रजापतिचित एवास्य भवति, अथो प्राणानाम् उत्सृष्ट्यै भूर् असीति प्राचीम् उदूहेद् यद्य् एनं भ्रातृव्यो ऽतीव स्यात्, भूमिर् असीति प्रतीचीं यद्य् अनु, अदितिर् असि भूमिर् असीति तिरश्चीं यदि सदृङ्, इयं वा अदितिस्, अनया वा एतद् यजमानो भ्रातृव्यं प्रभूतं प्रणुदते, अनया प्रतिनुदते, अनया विनुदते तद् भ्रातृव्यस्य वा एष विनोदः काण्डात्काण्डात् प्ररोहन्तीति दूर्वेष्टकाम् उपदधाति, ओषधीनां प्रतिष्ठित्यै काण्डात्काण्डाद् ध्य् एषा प्रतितिष्ठति पशवो वा इष्टकास्, न वै पशवा आयवसे रमन्ते यद् दूर्वेष्टकाम् उपदधाति, आयतनम् इव वा एतत् क्रियते पशूनां यत्यै, अथैषा वामभृद् द्विर्यजुस्, यजमानलोकम् अन्येन दाधार भ्रातृव्यलोकम् अन्येन वृङ्क्ते, एतया वै देवा असुराणां वामं पशून् अवृञ्जत तद् वामभृतो वामभृत्त्वम्, छन्दांसि वै देवानां वामं पशवस्, छन्दांस्य् एवैतया वामं पशून् यजमानो भ्रातृव्यस्य वृङ्क्ते, अथैते रेतःसिचौ, इयं विराट्, असु स्वराट्, असा एव रेतः सिञ्चति, इयं प्रजनयति, अग्निर् अत्यन्नादो भवति यस्यैते उपधीयेते यदि पुत्री चिन्वीत प्रथमायां चित्याम् अन्याम् उपदध्यात्, उत्तमायाम् अन्याम्, रेतसः सिक्तस्य परिगृहीत्यै यद्य् अपुत्रः प्रथमायां चित्याम् उभे उपधेये सम्यञ्चौ हि भूत्वा रेतः सिञ्चतः ॥म्स्_३,२।६॥  
प्रतितिष्ठति : ड़्न् एमेन्देद्। एद्।: प्रतितिष्ठतीति  

  
अथैता विश्वज्योतिषस्, एषु वा एतल् लोकेषु ज्योतिष्मन्तम् अग्निं निधत्ते, अथो प्राणानां विधृत्यै, अथैषा त्र्यालिखिता, इमे वै लोकास् त्र्यालिखिता, इमान् एव लोकान् उपाधत्ते, उभये वा एताम् उपादधत देवाश् च वा असुराश् च, उपरिष्टाल्लक्ष्माणं देवा उपादधत, अधस्ताल्लक्ष्माणम् असुरास् ततो देवा अभवन् परासुरास्, उपरिष्टाल्लक्ष्माणम् उपदधीत भ्रातृव्यवान् यो वास्य प्रियः स्यात् तस्य भवत्य् आत्मना परास्य भ्रातृव्यो भवति, एष वा असपत्नेष्टका, असपत्नो भवति य एताम् उपधत्ते, अथो देवलक्ष्मं वा एषा देवलक्ष्मम् एवोपधत्ते या सोखाया अधि मृद् उञ्शिष्यते तस्या एतां कुर्यात् तेनास्य सर्वा आग्नेयीर् इष्टका भवन्ति, अथैष कूर्मः श्मशानचितो वा एते चीयन्ते जीवः कूर्म उपधेयस् तेन वा एषो ऽश्मशानचित् तेनोत्पाती पशूनां वा एष मेधस्, एतं वै मेधं पश्यन्त एनं पशवो ऽमुष्मिंल् लोक उपतिष्ठन्ते प्रत्यञ्चं सादयति प्रत्यञ्चो हि पशवो मेधम् उपतिष्ठते द्यावापृथिवीयया सादयति द्यावापृथिवी हि पशवो ऽनूपतिष्ठन्ते पशुभिर् एवैनं सम्यञ्चं दधाति विष्णोर् नाभ्याम् अग्निश् चेतव्या इत्य् आहुः प्रादेशमात्रम् उलूखलं कार्यम् एतावान् वै विष्णुस्, विष्णोर् वा एतन् नाभ्याम् अग्निस् चीयते, ऊर्ज्य् अग्निश् चेतव्या इत्य् आहुस्, ऊर्ग् वा उदुम्बरस्, यद् औदुम्बरम् उलूखलं भवति, ऊर्जि वा एतद् अग्निश् चीयते वैष्णव्या सादयति वैष्णवं ह्य् उलूखलम्, स्वयैव देवतया, अथैषोखा पृथिव्या वा एतद् ओजो वीर्यं संभ्रियते, ओजो वा एतद् वीर्यं मध्यतो ऽग्नेर् धीयते, अथो मध्ये ज्योतिर् एव चीयते यद् रिक्ताम् अवेक्षेत क्षोधुको यजमानः स्यात्, अथ यत् पूर्णाम् अवेक्षते तथा हाक्षोधुको भवति सिकताभिः पूरयितव्या, अग्नेर् वा एतद् वैश्वानरस्य भस्म यत् सिकताः स्वेनैवैनां भस्मना प्रीणाति दध्नः पूरयितव्या, ऊर्ग् वै दधि, ऊर्जम् एवावरुन्द्धे हृतस्य पूरयितव्या, एषा वा अग्नेः प्रिया तनूर् यद् घृतम्, प्रिययैवैनं तन्वा समर्धयति मधोः पूरयितव्या, आ हास्य प्रजायां मधव्यो जायते व्यृध्यैन्द्रियाणि वै पशुशीर्षाण्य् अयज्ञियान्य् अमेध्यानि यच् छिद्रेषु हिरण्यशकलान्य् अप्य् अस्यति, इन्द्रियेणैवैनानि वीर्येण समर्धयति मेध्यान्य् एनानि यज्ञियानि करोति, अर्धं वै पुरुषः सहस्रस्य यछन्त्य् अर्धम् इतरे पशवस् तस्माद् एतन् मध्यत उपदधाति, अभिता इतराणि पशोः सवीर्यत्वाय, अथो सायतनत्वाय यं कामयेत पशुमान्त् स्याद् इति तस्य समीचीनानि पशुशीर्षाण्य् उपदध्यात् समीच एवास्मै पशून् उपदधाति पशुमान् भवत्य् अथ यं कामयेत, अपशुः स्याद् इति तस्य विषूचीनानि पशुशीर्षाण्य् उपदध्यात्, विषूच एवास्मै पशून् उपदधाति, अपशुर् भवति, एता वै साहस्रीर् इष्टकाः पश्विष्टकास् ताः सोमदक्षः कौश्रेयो विदांचकार ताः श्यापर्णायोपदधौ स सहस्रं पशून् प्राप प्र सहस्रं पशून् आप्नोति यस्यैता उपधीयन्ते यविष्ठो वै नामैषो ऽग्निस् तस्माच् चिन्वीत, अन्तरा न व्येतवै यद् वीयात् प्राणान् अस्य युवेत, उत्सर्गैर् उपतिष्ठते, आरण्यान् एव पशूञ् शुचम् अनूत्सृजति ॥म्स्_३,२।७॥  
एतल् : ड़्न् एमेन्देद्। एद्।: एतंल्  
चिन्वीत : ड़्न् एमेन्देद्। एद्।: चिन्वत  

  
पुरुषशीर्षम् उपदधाति, एष हि पशूनां वीर्यवत्तमस्, वीर्यम् अस्मिन् दधाति, एकम् उपदधाति, एकधास्मिन् वीर्यं दधाति सौर्या पुरुषशीर्षम् अभिजुहोति स्वर्गस्य लोकस्य समष्ट्यै सौरी वा एषा सती मैत्रावरुणी, अहर् वै मित्रस्, रात्रिर् वरुणस्, अहोरात्रयोर् एव प्रतितिष्ठति, अर्धऋचाभ्यां जुहोति, इयं वा अर्धऋचस्, असा अर्धऋचस्, अनयोर् एव प्रतितिष्ठति, अथ यद् एकय ऋचा द्विर् जुहोति तस्माद् एकः सन् पुरुषो द्विपात्, यद् वा एतत् किंचाकर् योनिं वा एतद् व्यकर् यद् एता अपस्याः सादयति तस्मिन्न् एव योनौ रेतो दधाति, इयं वा अबिभेत्, अग्निर् मातिधक्ष्यतीति सैता इष्टका अपश्यत्, अथो आहुः प्रजापतिर् अपश्यद् इति ता उपाधत्ते यद् एता उपधीयन्ते, अस्या अनतिदाहाय यद् इद् अन्नम् इति होवाचेयं य एता उपदधाता इति, अन्नादो भवति यस्यैता उपधीयन्ते तस्माद् रेतसः सिक्ताद् एष पशुः संभवति यद् एताश् छन्दस्याः पशवो वै छन्दांसि यद् दक्षिणत उपदध्याद् अभीपतः प्रजा वरुणो गृह्णीयात्, अथ यद् उत्तरत उपदधाति, अपवाहत एव, अथैताः प्राणभृतस् तस्मिन् पशौ संभूते प्राणं चक्षुः श्रोत्रं वाचं तानि दधाति, अक्ष्णया सादयति पशुं वा एतद् आक्रमयति तस्मात् पशवो ऽक्ष्णयाङ्गानि प्रहरन्तो यन्ति दशभिर्दशभिर् वा अता इष्टकाभिर् ऋषय आर्ध्नुवन्, ता ऋद्धीर् ऋध्नोति यस्यैता उपधीयन्ते, अथैताः संयतस्, रेतो वा एतत् सिच्यते यद् अग्निश् चीयते यद् एता उपधीयन्ते रेतसः सिक्तस्य संयत्यै लोकं पृण छिद्रं पृणेति, एषा वा अछिद्रेष्टकास्, अछिद्रा वा एतया चितयश् चीयन्ते, इन्द्राग्नी त्वा बृहस्पतिर् इति, ओजो वै वीर्यम् इन्द्राग्नी ओजसा वा एतद् वीर्येणाग्निश् चीयते ता अस्य सूददोहसा इति परुषिपरुष्य् एव रसं दधाति सोमं श्रीणन्ति पृश्नया इति, अन्नं वै पृश्नी, अन्नम् एवावरुन्द्धे जन्मन् देवानां विशा इत्य् आह प्रजात्या एव त्रिष्व् आ रोचने दिव इति सवनानि वै तृणि रोचनानि सवनचितम् एवैनम् अकर् अनुष्टुब् वा एषा वाग् वा अनुष्टुप् प्राणो वै वाक्, यद् एषा सर्वा इष्टका अनुसंचरति तस्मात् प्राणः सर्वाण्य् अङ्गान्य् अनुसंचरति, आग्नेयी वा एषा वर्णेन स्वेन वा एतच् छन्दसाग्निश् चीयते नाध्वर्युः सन् नार्त्तिम् आर्छति य एवं वेद ॥म्स्_३,२।८॥  

  
उत्सन्नयज्ञो वा एष यद् अग्निश् चित्यः को ह तद् वेद यद् एतस्य क्रियते यन् न, अश्विनौ वै देवानां भिषजा अकॢप्तस्य कल्पयितारौ यद् एता आश्विनीर् उपधीयन्ते, अकॢप्तस्य कॢप्त्यै पञ्चोपदधाति पाङ्क्तो यज्ञस्, यावान् एव यज्ञस् तम् आलब्ध, अथो यावान् एव यज्ञस् तम् अचीकॢपत्, अथैता आश्विनीर् ऋतव्या अनूपधीयन्ते रेतसे वा एतत् सिक्ताय ऋतून् उपाधात् तस्मात् सर्वेष्व् ऋतुषु रेतो हितम्, तस्मात् सर्वान् ऋतून् रेतो ऽनुप्रजायते, अथैता ऋतव्या वायव्या अनूपधीयन्ते तस्मात् सर्वान् ऋतून् वायुर् अन्वावरीवर्ति, अथैता वायव्या अपस्या अनूपधीयन्ते तस्मात् पशवो नानाव्रताः सन्तो ऽप एवाभि सव्रतास्, चतस्रः पुरस्ताद् उपदधाति चतुर्विधं हि शिरः प्राणश् चक्षुः श्रोत्रं वाक्, मूर्धन्वतीभिः सादयति मूर्धन्यो ऽसानीति पञ्चपञ्चाभिता उपदधाति पशोः सवीर्यत्वाय, अथो सायतनत्वाय तस्मात् पशुः पश्चाद् वरीयाञ् श्रोणिमत्तरस् तस्माद् उ प्राङ् संहानस्, इन्द्राग्नी अव्यथमानाम् इष्टकां दृंहतं युवम् इति, अन्तरिक्षं वा एषा चितिस्, अन्तरिक्षम् इमाः प्रजास्, इन्द्राग्नी वै देवानाम् ओजोभृतौ, ओजो वीर्यम् इन्द्राग्नी ओजो वा एतद् वीर्यं मध्यतः प्रजानां धीयते, अथैता दिश्यास्, देवा वै स्वर्गं लोकम् आयन्, ते दिशा आक्रमन्त ता अव्लीयन्त ता एताभिर् अदृंहन् यद् एता उपधीयन्ते दिशां धृत्यै पञ्चोपदधाति पाङ्क्तो यज्ञस्, यावान् एव यज्ञस् तम् आलब्ध दशैताः पुरस्तात् सादयति दशाक्षरा विराट्, विराट् खलु वै चक्षुर् ज्योतिश् छन्दसाम्, चक्षुर् वा एतज् ज्योतिः पुरस्तात् पशोर् दधाति तस्माद् इदं पुरस्ताच् चक्षुस्, अथो अन्नं वै विराट्, अन्नं वा एतन् मुखतो दधाति मा छन्दः प्रमा छन्दः प्रतिमा छन्दा इति, इयं वै मा, अन्तरिक्षं प्रमा, असौ प्रतिमा, इमान् एव लोकान् उपधत्ते, अथो देवछन्दसानि वा एतानि देवछन्दसान्य् एवोपधत्ते द्वादशद्वादशाभिता उपदधाति तत् षट्त्रिंशत् षट्त्रिंशदक्षरा बृहती बृहती खलु वै छन्दसां स्वाराज्यम् आनशे गछति स्वाराज्यं यस्यैता उपधीयन्ते पशवो वै बृहती पशवो मध्यमा चितिस् तस्माद् एतस्यां चित्याम् एता उपधीयन्ते, आदित्यधामानो वा उत्तरे प्राणास्, अङ्गिरोधामानो ऽधरे मूर्धासि राड् इति य उत्तरे प्राणास् तान् एताभिर् दाधार यन्त्री राड् इति ये ऽधरे प्राणास् तान् एताभिर् दाधार तद् एषां वावैताः प्राणानां विधृत्यै समावद्भाजः सादयति समावद्भाजो हीमे प्राणाः प्राणानां विधृत्यै यं द्विष्यात् तस्याक्ष्णया सादयेत् प्राणान् अस्य मोहयति प्रमायुको भवति मूर्धन्वतीभिः सादयति मूर्धन्यो ऽसानीति ॥म्स्_३,२।९॥  

  
त्रिवृद्वतीं पुरस्तात् सादयति त्रिवृद् वै यज्ञमुखम्, मुखतो वा एतद् यज्ञमुखं ददाति सप्तदशवतीं दक्षिणतस्, अन्नं वै सप्तदशस्, अन्नं वा एतद् दक्षिणतो दधाति तस्माद् दक्षिणेन हस्तेनान्नम् अद्यते तस्माद् दक्षिणो ऽर्ध आत्मनो वीर्यवत्तरस् तस्माद् दक्षिणम् अर्धं वयांस्य् अनुपर्यावर्तन्ते पञ्चदशवतीम् उत्तरतस्, ओजो वै पञ्चदशस्, ओजो वा एतद् उत्तरतो दधाति, एकविंशवतीं पश्चात् प्रतिष्ठित्यै त्रिवृद्वतीं पुरस्तात् सादयति त्रिवृद् वै यज्ञमुखम्, मुखतो वा एतद् यज्ञमुखं दधाति पञ्चदशवतीं दक्षिणतः सादयति सप्तदशवतीम् उत्तरतः पक्षयोः सवीर्यत्वाय, अथो सायतनत्वाय तस्माद् उभाभ्यां हस्ताभ्याम् अन्नम् अद्यते, अथो वज्रो वै पञ्चदशस्, वज्रेण वा एतद् यजमानो भ्रातृव्यम् उभयतो निर्भजति, एकविंशवतीं पश्चात् प्रतिष्ठित्यै प्रतिष्ठा ह्य् एकविंशस्, अर्कस्य वा एष विधाम् अनुविधीयते, अन्नम् अक्रस्, अन्नादो भवति यस्यैता उपधीयन्ते, अग्नेर् भागो ऽसि दीक्षाया आधिपत्यम्, ब्रह्म स्पृतम्, त्रिवृत् स्तोमा इति स्पृतो वै नामैता इष्टकास्, एताभिर् वै प्रजापतिर् यद्यद् अकामयत तत्तद् अस्पृणोत्, यद्यद् एवैताभिर् यजमानः कामयते तत्तत् स्पृणोति, एकयास्तुवत प्रजा अधीयन्तेति सृष्टयो वै नामैता इष्टकास्, एताभिर् वै प्रजापतिर् यद्यद् अकामयत तत्तद् असृजत यद्यद् एवैताभिर् यजमानः कामयते तत्तत् सृजते अग्ने जातान् प्रणुदा नः सपत्नान् इति पुरस्तात् सादयति य एव जाताः सपत्नास् तान् एतया प्रणुदते प्रत्य् अजातान् जातवेदो नुदस्वेति पश्चात्, य एव जाताः सपत्नास् तान् एतया प्रतिनुदते तद् भ्रातृव्यस्य वा एष विनोदस्, चतुश्चत्वारिंशी स्तोमो वर्चो द्रविणम् इति दक्षिणतः सादयति षोडशी स्तोमा ओजो द्रविणम् इत्य् उत्तरतस्, चतुश्चत्वारिंशदक्षरा वै त्रिष्टुप्, वज्रस् त्रिष्टुप्, वज्रः षोडशी सव्यापग्रहणो वै वज्रो दक्षिणाप्रहरणः सव्यापग्रहणं वा एतद् वज्रं दक्षिणाप्रहरणं यजमानो भ्रातृव्याय प्रहरति पुरीषवतीं मध्यतः सादयति पुरीषम् इव हीदं मध्यतः पशोः पुरीषं मध्यम् आत्मनः सात्मानम् एवाग्निं चिनुते, अथैता विराजस्, वाग् वै विराट् पशवो वा एता इष्टकाः पशुषु वा एतद् उत्तमां वाचं दधाति तस्मात् पशुमान् उत्तमां वाचं वदति ॥  

  
इत्य् उपरिकाण्डे दृषानो नाम द्वितीयः प्रपाठकः ॥म्स्_३,२।१०॥  
  
[पगे इइइ,३२]
  
अथैताः स्तोमभागास्, एतां वै बृहस्पतिर् असुरेभ्यो ऽधि यज्ञस्य प्रतिष्ठाम् आहरत्, यद् एता उपधीयन्ते यज्ञस्य प्रतिष्ठित्यै यज्ञो वै देवानाम् अपद्यत तं देवाः स्तोमभागाभिः प्रत्युदस्तभ्नुवन् यद् एता उपधीयन्ते यज्ञस्योत्तब्ध्यै प्रजापतिर् वा एतत् पृथिव्या अग्नेस् तेजः समभरत् तद् अग्नेर् एवैतत् तेजः संभ्रियते, अथैता नाकसदस्, नाकं ह वा अस्मा अग्निं चिक्यानाय भवति न वै तत्र किं चन जग्मुषे कम्, तस्मान् नाकसदस्, नाकसत्सु पञ्चचूडा अध्युपदधाति स्वर्गस्य लोकस्य समष्ट्यै, एष ह त्व् एव यजमानः पत्नीभिर् अग्निनामुष्मिंल् लोके सम्यङ् यस्यैता उपधीयन्ते, अथो मध्ये ज्योतिर् एव चीयते, एता वा अमुष्मिंल् लोके यजमानस्य पत्नीस् तस्माद् अग्निचिता स्त्री नोपेत्या, ईर्ष्या हि सा पश्चात् प्राचीम् उत्तमाम् उपदधाति पश्चाद् ध्य् एतं प्राची पत्न्य् अन्वास्ते, अथैताः कॢप्तयः प्रजापतिः प्रजा असृजत ता एनं सृष्टा अत्यमन्यन्त स प्रजापतिर् एता इष्टका अपश्यत् ता उपाधत्त ततो वा अकल्पत यद् एता उपधीयन्ते प्रजानां कॢप्त्यै, अथैता वृष्टिसनयस्, वृष्टिर् वै देवेभ्यो ऽन्नाद्यम् अपाक्रामत् तत इदं सर्वम् अशुष्यत् ते देवाः प्रजापतिम् एवोपाधावन्, स प्रजापतिर् एता इष्टका अपश्यत् ता उपाधत्त तेभ्यो वृष्टिम् अन्नाद्यम् अवारुन्द्ध यद् एता उपधीयन्ते वृष्ट्या अन्नाद्यस्यावरुद्ध्यै, आवपनं वा उत्तमा चितिस्, अन्याअन्या इष्टका उपदधाति, अन्यानन्यान् एवास्मै पशून् प्रजनयति प्राणो वै स्वयमातृण्णायुर् वायव्या समीची उपदधाति, आयुश् चैव प्राणं च सयुजा अकर् अथो समीचीनाभ्यां ह्य् आयुषा च प्राणेन च भुञ्जते प्राणो वै स्वयमातृण्णा ताम् उत्तमाम् उपदधाति, उत्तमं ह्य् आयुस्, यद् अन्याम् उत्तराम् उपदध्यात् प्राणम् अस्यापिदध्यात् प्रमायुकः स्यात् तस्मात् ताम् उत्तमाम् उपदधाति, उत्तमं ह्य् आयुः ॥म्स्_३,३।१॥  

  
अथैषा छन्दश्चितिस्, छन्दांसि वै देवानां वामं पशवस्, छन्दांस्य् एवैतया वामं पशून् यजमानो ऽवरुन्द्धे, एतां वै यज्ञसेनश् चैत्र उपदधे स आनर्ध ऋध्नोति य एताम् उपधत्ते गायत्रीभिः पुरस्तात् सादयति तेजो वै गायत्री ब्रह्मवर्चसम्, तेज एव ब्रह्मवर्चसम् अवरुन्द्धे तिस्र उपदधाति त्रिवृद् ध्य् अग्निस्, मूर्धन्वतीभिः सादयति मूर्धन्यो ऽसानीति त्रिष्टुब्भिर् दक्षिणतस्, ओजो वै वीर्यं त्रिष्टुप्, ओज एव वीर्यम् अवरुन्द्धे जगतीभिः पश्चात्, जागताः पशवः पशून् एवावरुन्द्धे, अनुष्टुब्भिर् उत्तरतस्, अनुष्टुब् वै सर्वाणि छन्दांसि सर्वाण्य् एवास्य छन्दांस्य् उपहितानि भवन्ति, अथ पङ्क्तीस्, अथ बृहतीस्, अथोष्णिहस्, अथ ककुभस्, अथ विराजस्, एवम् अस्य यथापूर्वं छन्दांस्य् उपहितानि भवन्ति द्विपदा उत्तमाः सादयति द्विपाद् यजमानः प्रतिष्ठित्यै छन्दांसि वै देवानां वामं पशवस्, यजमानायतनं वा आहवनीयस्, भ्रातृव्यायतनं धिष्ण्यास्, यत् पश्चोपदध्याद् भ्रातृव्यायतने वामं पशून् दध्यात्, अथ यत् पुर उपदधाति यजमानायतने वा एतद् वामं पशून् दधाति, अष्टोपदधाति, अष्टाक्षरा गायत्री गायत्रो ऽग्निस्, यावान् एवाग्निस् तं चिनुते, अष्टौ गायत्रीभिः पुरस्ताद् बहिःपवमानस्योपदध्याद् यद्य् एनं भ्रातृव्यो ऽतीव स्यात्, एकादश त्रिष्टुब्भिः पुरस्तान् माध्यंदिनस्य पवमानस्य द्वादश जगतीभिः पुरस्ताद् आर्भवस्य पवमानस्य, एता एव पश्चात् पवामनानाम् उपदध्याद् यद्य् एनं भ्रातृव्यो ऽतीव स्यात् प्राणो वै पवामानस्, अग्नेस् तेजः पवमानस् तेजसा वा एतद् यजमानो भ्रातृव्यं प्रभूतं प्रणुदते तेजसा प्रतिनुदते तेजसा विनुदते तद् भ्रातृव्यस्य वा एष विनोदस्, जानुदघ्नं प्रथमं चिन्वानश् चिन्वीत गायत्रीचितम्, नाभिदघ्नं द्वितीयं चिन्वानश् चिन्वीत त्रिष्टुप्चितम्, चुबुकदघ्नं तृतीयं चिन्वानश् चिन्वीत जगच्चितम्, यज् ज्यायांसं चित्वा कनीयांसं चिन्वीत कनीयांसं यज्ञक्रतुम् उपेयात् कनीयसीं प्रजाम्, कनीयसः पशून् कनीयो ऽन्नाद्यम्, पापीयान्त् स्यात्, अथ यत् कनीयांसं चित्वा ज्यायांसं चिनुते ज्यायांसम् एव यज्ञक्रतुम् उपैति भूयसीं प्रजाम्, भूयसः पशून् भूयो ऽन्नाद्यम्, वसीयान् भवति, एषा वा अग्नेर् उत्तरवती नाम चितिस्, उत्तरमुत्तरं श्वःश्वः श्रेयान् भवति य एवं वेद ॥म्स्_३,३।२॥  

  
पञ्चचितिकः कार्यः पाङ्क्तो यज्ञः पाङ्क्ताः पशवस् तस्मात् पञ्चचितिकः पञ्च चितयः पञ्च पुरीषाणि तद् विराजं संपद्यते तद् यद् विराजं संपद्यते तद् अग्नेः स्तोत्रं कार्यम्, यत् पञ्चचितिकः स्याद् इयाद् विराजस्, यद् दशचितिक इयाद् यज्ञाच् च पशुभ्यश् च यत् पञ्चचितिकस् तेन यज्ञाच् च पशुभ्यश् च नैति, अथ यत् पञ्च चितयः पञ्च पुरीषाणि तेन विराजो नैति तद् उभाभ्यां वावास्मा एतद् वर्णाभ्यां पशून् अवरुन्द्धे यद् एषां पाङ्क्तं यच् च वैराजम्, द्व्यक्षरं लोम द्व्यक्षरा त्वक्, द्व्यक्षरं मांसम्, द्व्यक्षरम् अस्थि द्व्यक्षरो मज्जा तद् दश दशाक्षरा विराट्, वैराजाः पशवः पशून् एवावरुन्द्धे पञ्चचितिकः कार्यस्, इमे वै लोकास् तिस्रश् चितयस्, यजमानो द्वे यजमानं वा एतद् एषु लोकेषु प्रतिष्ठापयाम् अकः का प्रथमा चितिः किं पुरीषम् इत्य् आहुस्, इयं वाव प्रथमा चितिर् ओषधयः पुरीषम्, का द्वितीया चितिः किं पुरीषम् इत्य् आहुस्, अन्तरिक्षं वाव द्वितीया चितिर् वयांसि पुरीषम्, का तृतीया चितिः किं पुरीषम् इत्य् आहुस्, असौ वाव तृतीया चितिर् नक्षत्राणि पुरीषम्, का चतुर्थी चितिः किं पुरीषम् इत्य् आहुस्, यज्ञो वाव चतुर्थी चितिर् दक्षिणा पुरीषम्, का पञ्चमी चितिः किं पुरीषम् इत्य् आहुस्, यजमानो वाव पञ्चमी चितिः प्रजा पुरीषम् एतावद् वा अस्ति यावद् एवास्ति तत् स्पृणोति तद् अवरुन्द्धे, अथैता ऋतव्याः संवत्सरो वा अग्निर् वैश्वानरस्, एषा वा अग्नेः प्रिया तनूर् यद् वैश्वानरस् तस्य वा अहोरात्राण्य् एवेष्टका उपधीयन्ते द्वेद्वे उपदधाति प्रतिष्ठित्यै, अवकाम् उपास्य सादयति शान्त्या अनिर्दाहाय चतस्रो मध्यमायां चित्याम् उपदधाति, अप्रतिष्ठितम् इव ह्य् अन्तरिक्षम्, प्रतिष्ठित्यै द्वादशोपदधाति द्वादश मासाः संवत्सरः संवत्सरो वा अग्निर् वैश्वानरस्, एषा वा अग्नेः प्रिया तनूर् यद् वैश्वानरः प्रियायां वा एतत् तन्वाम् अग्निश् चीयते सतनूर् अर्को निधीयते, अग्नेर् अन्तःश्लेषो ऽसीति, एतस्य ह त्व् एवाग्निः संश्लिष्टो यस्यैता उपधीयन्ते संश्लिष्टो वा एतस्याग्निर् यस्यैता उपधीयन्ते कल्पेतां द्यावापृथिवी इति कल्पते ह वा अस्मा अग्निं चिक्यानाय प्र समानानां ज्यैष्ठ्यम् आप्नोति य एवं वेद सं वा एतद् अग्निम् इन्द्धे यच् चिनोति तं दीपयत्य् एव ऋतव्याभिः ॥म्स्_३,३।३॥  

  
तमो वै स्वर्गं लोकम् अन्तरा तिष्ठति, एता वै ज्योतिष्मतीर् इष्टकास्, यद् धिरण्यशकलैः प्रोक्षति विवासयति वा एतद् यजमानाय ज्योतिर् अस्मिन् दधाति सहस्रं भवन्ति साहस्रो वै प्रजापतिः प्रजापतिम् एवाप्नोति यावद् वै सहस्रं तावद् इतो ऽसौ लोकः स्वर्गस्य लोकस्य समष्ट्यै, इमा मे अग्ना इष्टका धेनवः सन्त्व् इति धेनवो वै नामैता इष्टकास्, एताभिर् वै प्रजापतिर् यद्यद् अकामयत ततद् अदुह यद्यद् एवैताभिर् यजमानः कामयते तत्तद् दुहे, ऋतुष्ठाः स्थ ऋतावृधा इति, ऋतुष्ठा एवैना अकृत ऋतावृधस्, घृतश्च्युतो मधुश्च्युता इति घृतश्च्युत एवैना अकृत मधुश्च्युतस्, ऊर्जस्वतीः पयस्वतीर् इति, ऊर्जस्वतीर् एवैना अकृत पयस्वतीः स्वधायिनीः कुलायिनीर् इति कुलायिनीर् ह्य् एतास्, विराजो नाम कामदुघा इति यत्र वा अदो देवेभ्यः कामदुघाः कामम् अदुह्र तद् एता अपि दुदुह्रे तत् पुष्टिम् एवैताभिर् अवरुन्द्धे, अमुत्रामुष्मिंल् लोक इति, अमुष्मै हि लोकायाग्निश् चीयते रुद्रं वै देवा यज्ञाद् अन्तरायन्, तान् आयतयाभिपर्यावर्तत तस्माद् वा अबिभयुस् ते देवाः प्रजापतिम् एवोपाधावन्, स प्रजापतिर् एतञ् शतरुद्रियम् अपश्यत् तेनैनम् अशमयत् तद् य एवं वेद वेदाह वा एनं प्रजापतिस्, नैनम् एष देवो हिनस्ति यत्र रुद्रः प्रजाः शमायेत तद् उदङ् परेत्येतद् एव वदंश् चक्रम्येत स्वायां वा एतद् दिशि स्वेन भागधेयेन रुद्रं शमयति जानुदघ्ने प्रथमं जुहोति, अस्या एवैनं तेन शमयति नाभिदघ्ने द्वितीयम् अन्तरिक्षात् तेन छुबुकदघ्ने तृतीयम्, दिवस् तेन त्रिर् जुहोति त्रयो वा इमे लोकास्, एभ्यो वा एतल् लोकेभ्यो रुद्रं शमयति त्रिर् अमुतः पुनः प्रत्यवहारं जुहोति यान् एवेतो रुद्रान् यजति तान् अमुतो ऽवयजति त्रिर् इतो जुहोति त्रिर् अमुतस् तत् षट् षड् वा ऋतवस् ऋतुभ्यो वा एतद् रुद्रम् अवयजति समावञ्शो विभाजं जुहोति समावद्भाजो हि रुद्राणां भागास्, द्वासाहानि जुहोति द्वासाहैर् वै स तम् अशमयत्, द्वासाहैर् एवैनं शमयति, अर्कपर्णेन जुहोति, द्वासाहैर् वै स तम् अशमयत्, द्वासाहैर् एवैनं शमयति, अर्कपर्णेन जुहोति, अर्केण वा एतद् अर्कम् अवयजति यत् पात्रेण जुहुयाद् रुद्रं प्रजास्व् अन्ववनयेत् तस्माद् आरण्येन जुहोति पशुर् वा अग्निः स वै तर्ह्य् एव जायते यर्हि चीयते स भागधेयम् इछति यथा वत्सो जातः स्तनम् इछति सो ऽध्वर्युं च यजमानं च प्रेक्षते यञ् शतरुद्रियं जुहोति स्वेनैवैनं भागधेयेन शमयति यासा उत्तरार्धे जघनार्धे श्रोणिस् तस्यां होतव्यम्, स्वायां वा एतद् दिशि स्वेन भागधेयेन प्रतिहृत्य रुद्रं शमयति अङ्गिरसो वै स्वर्यन्तो ऽजायां घर्मं प्रासिञ्चन्, सा शोचन्ती पर्णं परामृशत् सो ऽर्को ऽभवत्, यद् अर्कपर्णेन जुहोति, अर्केण वा एतद् अर्कम् अवयजति यं द्विष्यात् तस्य पशूनां संचरे न्यस्येत्, यः प्रथम आक्रमति स आर्तिम् आर्छति ॥म्स्_३,३।४॥  
एतल् : ड़्न् एमेन्देद्। एद्।: एतं  
जुहोति : ड़्न् एमेन्देद्। एद्।: जुहोति  
शमयति : ड़्न् व पत्तेर्न् (प्) गेरुन्दिवे, (र्) वा एतत्  
ऽर्को : ड़्न् एमेन्देद्। एद्।: ऽर्को।  

  
अश्मन्न् ऊर्जं पर्वते शिश्रियाणाम् इत्य् अपः परिषिञ्चन् पर्येति प्रजापतेर् वा एष रसः प्रजापतेर् एव रसेन परिषिञ्चति, अश्मंस् ते क्षुद् इति, अश्मानम् एव क्षुधार्पयति मयि ता ऊर्ग् इति, आत्मन्न् एवोर्जं धत्ते यं द्विष्मस् तं ते शुग् ऋछत्व् इति यम् एव द्वेष्टि तम् अग्नेः शुचार्पयति त्रिः परिषिञ्चन् पर्येति त्रयो वा इमे लोकास्, एभ्यो वा एतल् लोकेभ्यो ऽग्नेः शुचं शमयति त्रिः परिषिञ्चन् पर्येति त्रिर् अपरिषिञ्चन्, तत् षट् षड् वा ऋतवस्, ऋतुभ्यो वा एतद् अग्नेः शुचं शमयति यद्य् अभिचरेद् एतद् एव यजुर् वदन्न् अपरिषिञ्चन् पुनः परीयात्, यैवाग्नेः शुक् तयैनम् अर्पयति यद्य् अभिचरेत् ॥ इदम् अहम् अमुष्यामुष्यायणम् अमुष्मात् पुत्रम् अमुष्यां दिशि प्रक्षिणामि ॥ इति कुम्भं जघन्यायां श्रोण्यां प्रक्षिणीयात्, यत् प्रक्षिणाति तस्यैवार्तिम् अन्व् आर्तिम् आर्छति, अथ यन् नाम गृह्णाति, आयतनम् एवास्य छिनत्ति, आग्नेयपावमान्यां गायत्रं गायते प्राणो वै पवमानः शिरो गायत्री यद् आग्नेयपावमान्यां गायत्रं गायते शीर्षन् वा एतत् प्राणान् दधाति, इयं वै रथन्तरम् अन्तरिक्षं वामदेव्यम् असौ बृहत् त्रिधातुर् वा एतद् अर्को निधीयते, आत्मा वै वामदेव्यम्, प्रतिष्ठा यज्ञायज्ञियम्, बृहद्रथन्तरे पक्षौ यद् बृहद्रथन्तरे अभितो गायते, आत्मन्न् एव पक्षौ धत्ते यज्ञं वै देवानां रक्षांस्य् अजिघांसन्, तानि बृहद्रथन्तराभ्याम् एवापाघ्नत यद् बृहद्रथन्तरे अभितो गायते रक्षसाम् अपहत्यै प्रजापतेर् हृदयम् अपिपक्षे गायते तस्माद् इदम् अपिपक्ष आत्मनो हृदयम् अनृचं गायते तस्माद् अनस्थकं हृदयम् अर्क्यैः सामभिर् अर्कं परिष्टुवन्ति सतनूर् अर्को निधीयते ॥म्स्_३,३।५॥  
एतल् : ड़्न् एमेन्देद्। एद्।: एतं  

  
वरुणमेनिर् वा एष एतर्ह्य् आभीद्धस् तिष्ठति स एनं तर्ह्य् अधीयात् तस्य प्राणेन वीयात्, मण्डूकेनाध्येति तस्यैव प्राणेन व्येति न ग्राम्यान् पशून् हिनस्ति नारण्यान् अवकया विकर्षति, अपां वा एषा योनिर् यद् अवका, अपां वा एतद् योनिनाग्नेः शुचं शमयति, अपां वा एतद् रूपं यद् अवका, अपां वा एतद् रूपेणाग्नेः शुचं शमयति वेतसेनाध्येति, अपां वा एतत् पुष्पं यद् वेतसस्, अपां वा एतत् पुष्पेणाग्नेः शुचं शमयति सप्तभिर् विकर्षति सप्त वै छन्दांसि छन्दोभिर् वा एतद् अग्नेः शुचं शमयति, अथो ब्रह्म वै छन्दांसि ब्रह्मणा वा एतद् अग्नेः शुचं शमयति, अग्निर् वै सृष्टो भागधेयम् ऐछत् स प्रजापतिम् एवोपाधावत् तस्मा अन्नं प्रायछत् कंत्वाय तद् अस्मै कम् अभवत्, अन्नं वै कम् अन्नेन वा एतद् अग्निम् उपचरति कंत्वाय कं हास्मा अग्निं चिक्यानाय भवति पराञ्चम् अध्येति पराङ् हि पशुः शान्तो रथे पराङ् हि पशुः रेतो दधाति, अन्यांस् ते अस्मत् तपन्तु हेतयः पावको अस्मभ्यं शिवो भवेति, अन्नं वै पावकम् अन्नेन वा एतद् अग्नेः शुचम् अन्तर्धत्ते हिरण्यशकलैर् व्याघारयति, अमृतं वै हिरण्यम्, तेजो ऽग्निस्, अमृतेन वा एतत् तेजो व्याघारयति पञ्चभिर् व्याघारयति पाङ्क्तो यज्ञस्, यावान् एव यज्ञस् तम् आलब्ध द्वया वै देवा यजमानस्य गृहम् आगछन्ति यद् दध्ना मधुसंश्लिष्टेन व्यवोक्षति तान् एव प्रीणाति सर्वम् अनु व्यवोक्षति सर्वान् एवैनान् प्रीणाति तिसृभिर् व्यवोक्षति त्रिवृद् ध्य् अग्निस् त्रिष्टुब्भिर् व्यवोक्षति, इन्द्रियस्यावरुद्ध्यै, अन्नवतीभिर् व्यवोक्षति, अन्नाद्यस्यावरुद्ध्यै दर्भगुरुमुष्टिना व्यवोक्षति सं हि प्राजापत्यः प्राणैर् वा एष व्यृध्यते ऽग्निम् अध्येति यद् आह प्राणदा अपानदा इति प्राणान् एवात्मन् धत्ते प्रजया च वा एष पशुभिश् च व्यृध्यते यो ऽग्निम् अध्येति प्रजा वै वर्चः पशवो वरिवस्, यद् आह वर्चोधा वरिवोधा इति प्रजां चैव पशूंश् चात्मन् धित्वावरोहति ॥म्स्_३,३।६॥  
शमयति : ड़्न् एमेन्देद्। एद्।: शममति।  
रथे : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  

  
इन्द्रो वै वृत्रम् अहन्, स प्राङ् अपद्यत स पद्यमाना इन्द्रं षोडशभिर् भोगैः पर्यगृह्णात् स वा अग्निनैव वृत्रस्य भोगान् अपिदह्य वैश्वकर्मणाभ्यां पाप्मनस् तमसो निरमुच्यत, अग्निस् तिग्मेन शोचिषेति यज् जुहोति, अग्निना वा एतत् पाप्मनो भोगान् अपिदह्य वैश्वकर्मणाभ्यां पाप्मनस् तमसो निर्मुच्यते नाना जुहोति सूक्तयोर् नानावीर्यत्वाय षोडशगृहीतेन जुहोति षोडशभिर् हि स तं भोगैः पर्यगृह्णात्, एतेन वै स वृत्रस्य भोगेभ्यो निरमुच्यत तत् पाप्मन एवैतेन भोगेभ्यो निर्मुच्यते, अथैतद् अप्रतिरथम् एतेन वै देवा असुरान् प्रत्यजयन्, तद् अप्रतिरथस्याप्रतिरथत्वम्, तद् अप्रत्य् एवैतेन यजमानो भ्रातृव्यं जयति, एतेनैव याजयेत् संग्रामे जयति संग्रामम् एतेनैव याजयेद् भ्रातृव्यवन्तं यो वास्य प्रियः स्यात् तम्, भवत्य् आत्मना परास्य भ्रातृव्यो भवति, एतेन वै भरद्वाजः प्रतर्दनं दैवोदासिं समनह्यत् स राष्ट्रम् अभवत्, यं कामयेत राष्ट्रियम् अयं राष्ट्रं स्याद् इति तम् एतेन संनह्येत्, राष्ट्रं ह भवति, एतेन वै देवा विराजम् अभ्यजयन् दशान्वाह दशाक्षरा विराट्, विराजम् एवैतेनाभिजयति दक्षिणतो वै देवानां यज्ञं रक्षांस्य् अजिघांसन्, तानि वा अप्रतिरथेनैवापाघ्नत यद् ब्रह्माप्रतिरथं दक्षिणतो वदन्न् एति रक्षसाम् अपहत्यै ॥म्स्_३,३।७॥  
जयति : ड़्न् एमेन्देद्। एद्।: जयति। च्ड़्। ४।३।४:४३।३  

  
उद् एनम् उत्तरं नयेति समिधा आदधाति प्रह्रियमाणायैवास्मै भागम् अकस् तिस्र आदधाति त्रिवृद् ध्य् अग्निस्, उद् उ त्वा विश्वे देवा इति विश्वे हीदं देवाः स्मो यन् मनुष्यास्, अग्ने भरन्तु चित्तिभिर् इति यस्मा एव चित्तायाग्निर् आधीयते तेनैनं चित्तेन समर्धयति पञ्च दिशो दैवीर् यज्ञम् अवन्तु देवीर् इति, इमा एवैनं पञ्च दिशो ऽनु तेजस्विनं करोति, उक्थपत्रा ईड्यो गृभीत इति, उत्थपत्रो ह्य् एष परिगृह्य यज्ञम् आयन्न् इति परिगृह्य ह्य् एतं यन्ति हरिकेशः सूर्यरश्मिः पुरस्ताद् इति, असौ वा आदित्यो हरिकेशः सूर्यरश्मिः पुरस्तात् सविता ज्योतिर् उदयं अजस्रम् इत्य् आह प्रसूत्या एव तस्य पूषा प्रसवे याति विद्वान् इति पशवो वै पूषा पशून् एवावरुन्द्धे ततो वाका आशिषो नो जुषन्ताम् इति, आशिषां वा एष दोहस्, आशिष एव दुहे, इन्द्रं विश्वा अवीवृधन्न् इति वृधद्वत्या यन्ति वृद्धिम् एवोपयन्ति, अनुष्टुभा यन्ति वाग् वा अनुष्टुप्, वैश्वदेवी वाक्, वैश्वदेवो ऽग्निस् तस्माद् अनुष्टुभा यन्ति षड्भिर् आग्नीध्राद् यन्ति षड् वा ऋतवस्, ऋतुभिर् एव यन्ति विमान एष दिवो मध्य आस्ता इत्य् अश्मानं सादयति विमानो ह्य् असा आदित्यः स्वर्गस्य लोकस्य सुम्नहूर् यज्ञ आ च वक्षद् यक्षद् अग्निर् देवो देवं आ च वक्षद् इति, आशीर् एवैष देवहूर् यज्ञ आ च वक्षद् यक्षद् अग्निर् देवो देवं आ च वक्षद् इति, आशिष एवैष परिग्रहस्, वाजस्य मा प्रसवेनोद्ग्राभेणोदजिग्रभद् इति, असौ वा आदित्य उद्ग्राभस्, एष निग्राभस्, उद्यन् वा एतद् यजमानम् उद्गृह्णाति निम्रोचन्न् अस्य भ्रातृव्यं निगृह्णाति, उद्ग्राभश् च निग्राभश् चेति ब्रह्म वा उद्ग्राभस्, ब्रह्म निग्राभस्, ब्रह्मणा वा एतद् यजमानम् उद्गृह्णाति ब्रह्मणास्य भ्रातृव्यं निगृह्णाति, अथा सपत्नान् इन्द्राग्नी मे विषूचीनान् व्यस्यताम् इति, ओजो वै वीर्यम् इन्द्राग्नी ओजसा वा एतद् वीर्येण यजमानो भ्रातृव्यं विष्वञ्चं विनुदते चतुर्भिर् आहवनीयाद् यन्ति चत्वारि वै छन्दांसि छन्दोभिर् एव यन्ति, अथो ब्रह्म वै छन्दांसि ब्रह्मणैव यन्ति ॥म्स्_३,३।८॥  
स्मो : ड़्न् चोर्रिगेन्द। एद्।: स्मो।  
भरन्तु : ड़्न् एमेन्देद्। एद्।: भरन्त। ह्, ब्ब्: भरंत। ब्: भरंतु। च्ड़्। २।७।१०:८७।९  
उक्थपत्रा : ड़्न् एमेन्देद्। एद्।: उत्थपत्रा। २।१०।५:१३६।१७: उक्थपत्रा  

  
क्रमध्वम् अग्निना नाकम् इत्य् आह स्वर्गस्य लोकस्य समष्ट्यै दिवः पृष्ठं स्वर् गत्वेति पृष्ठेन हि यन्ति, ऊर्जं नो धेहि द्विपदे चतुष्पदा इति द्विपात्सु चैव चतुष्पात्सु च पशुषूर्जं दधाति, इयक्षमाणा भृगुभिः सहेति भृगवो ह्य् अग्रे यज्ञेनार्ध्नुवन्न् ऋद्ध्यै पृथिव्या अहम् उद् अन्तरिक्षम् आरुहम् अन्तरिक्षाद् दिवम् आरुहम् इति, एषां वा एष लोकानां समारोहः पञ्चभिर् आक्रमते पाङ्क्तो यज्ञस्, यज्ञेन वा एतद् यज्ञम् अभ्यारोहति, अप्रतिनोदाय कृष्णायाः श्वेतवत्सायाः पयसा जुहोति, अहर् वै वत्सस्, रात्रिर् माता, अह्ने वा एतद् रात्रीं प्रदापयति प्रत्ते ह वा अहोरात्रे दुहे य एवं वेद सर्वे वै पशवो नानारूपाः सन्तः पय एव प्रत्य् एकरूपा, यद् एव प्रत्येकरूपास् तद् एनान् प्रत्य् अवरुन्द्धे नक्तोषासा, अग्ने सहस्राक्ष सुपर्णो ऽसि गरुत्मान् पृष्ठे पृथिव्याः सीदेति, एष वा एतल् लोकेषु ज्योतिष्मन्तम् अग्निं निधत्ते, अथो प्राणानां विधृत्यै द्वाभ्यां सादयति द्विपाद् यजमानः प्रतिष्ठित्यै, आजुह्वानः सुप्रतीकः पुरस्ताद् इत्य् आह स्वर्गस्य लोकस्य समष्ट्यै तां सवितुर् वरेण्यस्य चित्राम् इति, एतं वै कण्वः श्रावयसो ऽग्नेर् दोहं विदांचकार, अग्नेर् वा एष दोहस्, अग्निं वा एतेनाग्निचिद् दुहे सर्वान् ह वा अस्मा अग्निर् दोहान्त् सर्वान् कामान् दुहे य एवं वेद विधेम ते परमे जन्मन्न् अग्ना इत्य् आह ऋद्ध्या एव प्रेद्धो अग्ने दीदिहि पुरो ना इति, एषा वै कर्णकवती सूर्म्य् अजस्रं ज्योतिस्, अजस्रं वावास्मा एतज् ज्योतिर् अप्यधात्, एतां वै वासिष्ठः सात्यहव्यः सत्त्रिणा आसीनान् पप्रछ विद कर्णकवतीं सूर्मीम् इति विद्मेति होचुर् या वनेषु तां विद्मेति पशवो वा एतस्याः कर्णाः पशुमान् भवति, एतां वै वज्रं शतघ्नीं विघ्नीं देवा असुरेभ्य उपप्रावर्तयन्, तेषां शततर्हम् अतृंहन्, तद् एताम् एव वज्रं शतघ्नीं विघ्नीं यजमानो भ्रातृव्यायोपप्रावर्तयति शततर्हं ह तृंहति, अग्ने तम् अद्येति पङ्क्त्या जुहोति यजमानो वै पङ्क्तिस्, यजमानं वा एतद् विराजि प्रतिष्ठापयाम् अकर् अथो पङ्क्त्यैवाहुत्या यज्ञम् आलभते सप्त ते अग्ने समिधः सप्त जिह्वा इति, एतावतीर् वा अग्नेस् तन्वः षोढा सप्तसप्त यो वा अस्यैता अग्निं चिक्यानो वितर्षयति वि ह तृष्यति ता एवास्य तर्पयति चितिं जुहोमि मनसेति, एषा वा अग्नेर् अदाभ्याहुतिर् वैश्वकर्मणी नैनं भ्रातृव्यो दभ्नोति, अग्निं चिक्यानं प्र समानाना ज्यैष्ठ्यम् आप्नोति य एवं वेद, अग्निर् वा अमन्यत न वा अहम् इदम् अभागधेयस् तेजो यंस्यामीति तद् एतेन भागधेयेनायछत्, एतद् वा अग्निर् अग्निहोत्रम् अग्निं वा एतेनाग्निचिद् यछति सर्वान् ह वा अस्मा अग्निर् दोहान्त् सर्वान् कामान् दुहे य एवं वेद सं वा एतद् अग्निम् इन्द्धे यच् चिनोति तं दीपयत्य् एवाग्निर् अग्निहोत्रेण ॥म्स्_३,३।९॥  
एकरूपा : ड़्न् ⟨ एकरूपास्  
एकरूपा : ड़्न् चोर्रिगेन्द। एद्।: एकरूपा।  
एतल् : ड़्न् एमेन्देद्। एद्।: एतं  
होचुर् : ड़्न् चोर्रिगेन्द। एद्।: होतुर्।  
अतृंहन् : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  
तृंहति : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  

  
अथैषो ऽग्नये वैश्वानराय द्वादशकपालः संवत्सरो वा अग्निर् वैश्वानरः संवत्सरम् एव प्रीणाति, अथो प्राहृतायैवास्मै भागम् अकर् आहुतीनां वै प्रतिष्ठित्या यजमानः प्रतितिष्ठति, आहुतीनाम् अप्रतिष्ठित्या न प्रतितिष्ठति यद् एतं जुहोति, आहुतीनां प्रतिष्ठित्यै ताः प्रतितिष्ठन्तीर् यज्ञो ऽनुप्रतितिष्ठति यज्ञं यजमानस्, अथो कामो वै वैश्वानरस्, यत्कामो भवति सं हास्मै स कामो नमति यत् प्राङ् पर्यावर्तेत दैवीर् विशो मुह्येयुस्, यद् दक्षिणा यमदेवत्या स्यात्, यत् प्रत्यङ् सौर्यस्, यद् उदङ् रौद्रस्, ऋजु होतव्यः प्रतिष्ठित्यै सर्वहुतं करोति प्रतिष्ठित्यै क्षत्रं वै वैश्वानरस्, विण् मारुतास्, यद् एतं हुत्वा मारुतान् जुहोति विशं वा एतत् क्षत्राय नियुनक्ति, अथो विशम् एव क्षत्रायानुकां करोति, अग्निमुखान् वै प्रजापतिः पशून् असृजत पशवो मारुतास्, यद् एतं हुत्वा मारुतान् जुहोति, अग्निमुखान् एवास्मै प्रजापतिः पशून् प्रजनयति सप्तकपाला भवन्ति सप्तसप्त मारुता गणास् तस्मात् सप्तकपालास्, गणेनगणेन जुहोति गणश एव मरुतः प्रीणाति यो ऽरण्ये ऽनुवाक्यो गणस् तन् मध्यतो जुहुयात् क्षत्रं वा एष मरुतां विड् इतरे विशो वा एतत् क्षत्रं मध्यमेष्ठं करोति यदि कामयेत विशा क्षत्रं हन्याम् इति यो ऽरण्ये ऽनुवाक्यो गणस् तम् इतरैर् गणैर् मोहयेत्, विशा वा एतत् क्षत्रं हन्ति यदि कामयेत क्षत्रेण विशं हन्याम् इति यो ऽरण्ये ऽनुवाक्यो गणस् तेनेतरान् गणान् मोहयेत् क्षत्रेण वा एतद् विशं हन्ति तस्य त्रिष्टुभौ याज्यानुवाक्ये स्याताम् ओजो वै वीर्यं त्रिष्टुप्, ओजो वा एतद् वीर्यं विश आदाय क्षत्रायापिदधाति यदि कामयेत क्षत्रेणास्य क्षत्रं हन्यां प्र स्वाद् आयतनाच् च्यवेतेति यो ऽरण्ये ऽनुवाक्यो गणस् तेनाग्निष्ठं रथवाहनं व्यङ्गयेत् क्षत्रं वा एष मरुताम् अग्निष्ठं रथवाहनम्, क्षत्रियस्य क्षत्रं बिभर्ति क्षत्रेणैवास्य क्षत्रं हन्ति प्र स्वाद् आयतनाच् च्यवते, इन्द्रं दैवीर् विशो मरुतो ऽनुवर्त्माना इति, एतद् वै देवानाम् अनुवर्त्म दैवीं च वावास्मा एतद् विशं मानुषीं चानुवर्त्मानौ करोति सं वा एतद् अग्निम् इन्द्धे यच् चिनोति तं दीपयत्य् एव मारुतैः ॥  

  
इत्य् उपरिकाण्डे स्तोमभागो नाम तृतीयः प्रपाठकः ॥म्स्_३,३।१०॥  
  
[पगे इइइ,४५]
  
वसोर् धारां जुहोति, अकॢप्तस्य कॢप्त्या अशान्तस्य शान्त्या अनभिजितस्याभिजित्या अनवरुद्धस्यावरुद्ध्यै संततं जुहोति प्राणानां संतत्या एषां लोकानां संतत्या अन्नाद्यस्य संतत्यै, अविछिन्नं जुहोति, अन्नाद्यस्याविछेदाय यद् विछिन्द्यात् प्राणान् विछिन्द्यात्, यं द्विष्यात् तस्य विछिन्द्यात्, अन्नाद्यम् अस्य विछिनत्ति, अक्षुच् चान्नं चेति, एतानि वा अन्नस्य रूपाणि रूपैर् एवान्नम् अवरुन्द्धे, अग्निश् चापश् चेति, एषा वा अन्नस्य योनिः सयोन्य् एवान्नम् अवरुन्द्धे वसोर् मे धारासद् इति वसोर्धारां जुहोति घृतस्य वा एषा धारा यजमानम् अमुष्मिंल् लोक उपतिष्ठन्ते द्वादश द्वादशाति जुहोति द्वादश मासाः संवत्सरः संवत्सरम् एवावरुन्द्धे, अर्धेन्द्राणि जुहोति, अर्धेन्द्रैर् वै देवा इन्द्रियं वीर्यम् असुराणाम् अवृञ्जत, इन्द्रियम् एवैतैर् वीर्यं यजमानो भ्रातृव्यस्य वृङ्क्ते देवाश् च वा असुराश् चास्पर्धन्त ते देवा इन्द्रम् अब्रुवन्, त्वया मुखेनेमान् जयामेति सो ऽब्रवीत्, भागो मे ऽस्त्व् इति वृणीष्वेति, अब्रुवन्, सो ऽब्रवीत्, अर्ध्यो वा अहं देवतानाम् असानीति ततो वा अजयन्, तस्माद् एषो ऽर्धभाग् देवतानाम्, यद् अर्धेन्द्राणि हूयन्ते विजित्यै, इन्द्रोत्तमानि भवन्ति, इन्द्रियं वै वीर्यम् इन्द्रस्, इन्द्रिये वा एतद् वीर्ये ततो यज्ञस्य यजमानः प्रतितिष्ठति, अंशुश् च रश्मिश् चेति यज्ञमुखं वा अंशुश् च रश्मिश् च यज्ञमुखम् एवावरुन्द्धे, अधिपतिश् चादाभ्यश् चेति नैनं भ्रातृव्यो दभ्नोत्य् अग्निं चिक्यानम्, प्र समानानां ज्यैष्ठ्यम् आप्नोति य एवं वेद, एते ग्रहा भवन्ति, एतानि वै यज्ञस्य रूपाणि रूपैर् एव यज्ञम् अवरुन्द्धे स्रुचश् च चमसाश् चेति यज्ञायुधानि संभरति यज्ञायुधान्य् एव संभृत्य यज्ञं प्रयुङ्क्ते पात्राणि जुहोति पात्रैर् वा अन्नम् अद्यते, अनुरूपेणैवान्नाद्यम् अवरुन्द्धे बर्हिश् च वेदिश् चेति, आशीर् एवैषा, अवभृथश् च स्वगाकारश् चेति प्रतिष्ठित्यै ॥म्स्_३,४।१॥  

  
अग्निश् च घर्मश् चेति, एतद् वा अग्नेर् ब्रह्मवर्चस्यम्, रुचं चैवैतेन ब्रह्मवर्चसं चावरुन्द्धे तेजस्वी ब्रह्मवर्चसी भवति, ऋतुश् च व्रतं चेति, अहोरात्रे वा ऋतुश् च व्रतं च, अहोरात्रे एवास्यैतेनाभीष्टे प्रीते भवतस्, एका च तिस्रश् चेति देवछन्दसं वा एका च तिस्रश् च देवछन्दसम् एवावरुन्द्धे चतस्रश् चाष्टौ चेति मनुष्यछन्दसं वै चतस्रश् चाष्टौ च मनुष्यछन्दसम् एवावरुन्द्धे देवलोक एव देवछन्दसेन ऋध्नोति मनुष्यलोके मनुष्यछन्दसेन, एका च तिस्रश् च चतस्रश् चाष्टौ चेति रोहो वा एष एषां लोकानाम्, संक्रान्तिः स्वर्गस्य लोकस्य द्व्युत्तरेण वै स्तोमेनादित्याः स्वर्गं लोकम् आयन्, चतुरुत्तरेणाङ्गिरसौ यद् एतौ स्तोमौ जुहोति स्वर्गस्य लोकस्य समष्ट्यै युग्मदयुजौ वा एतौ सोमौ मिथुनौ प्रजननाय रेत एव द्व्युत्तरेण दधाति रेतो हितं चतुरुत्तरेण प्रजनयति, एका च तिस्रश् चेति, आ त्रयस्त्रिंशतस् त्रयस्त्रिंशद् देवतास् ता एवास्यैतेनाभीष्टाः पीता भवन्ति चतस्रश् चाष्टौ चेति, अष्टाचत्वारिंशतस्, अष्टाचत्वारिंशदक्षरा जगती जागताः पशवः पशून् एवावरुन्द्धे त्र्यविश् च त्र्यवी चेति, एतानि वै वयांसि पशूनाम्, पशव एव पशून् अवरुन्द्धे, आयुर् यज्ञेन कल्पते प्राणो यज्ञेन कल्पता इति यज्ञस्य वा एषा कॢप्तिस्, यज्ञम् एवैतद् अचीकॢपत्, वाजाय स्वाहा प्रसवाय स्वाहेति त्रयोदश वा एता आहुतयस् त्रयोदश मासाः संवत्सरः संवत्सरं वावास्मा एतद् उपदधाति स्वर्गे लोके तस्मिन्न् एव प्रतितिष्ठति स्तोमश् च यजुश् चेति, अन्नं वै स्तोमश् च यजुश् च, अन्नं वा एतद् आत्मन् धित्वान्नादो भूत्वा देवक्षेत्रम् अन्ततः प्रावसति, अग्निर् वै वसुस् तस्य वा एषा धारा सर्वान् ह वा अस्मा अग्निर् दोहान्त् सर्वान् कामान् दुहे य एवं वेद सं वा एतद् अग्निर् अन्नाद्यम् इन्द्धे यच् चिनोति तं दीपयत्य् एव वसोर् धारया ॥म्स्_३,४।२॥म्स्_३,४।३॥  
अचीकॢपत् : ड़्न् एमेन्देद्। एद्।: अचीकॢपत्  

  
वाजप्रसव्यं जुहोति वाजं वा एतेनाग्निर् अन्नाद्यम् उदजयत्, वाजम् एवैतेनान्नाद्यं यजमाना उज्जयति, अन्नस्यान्नस्य जुहोति वाजप्रसव्याभिस्, अन्नं वै वाजस्, अन्नाद्यस्यावरुद्ध्यै, उभयं ग्राम्यं चारण्यं च जुहोति, उभयस्यान्नाद्यस्यावरुद्धयै, औदुम्बरेण स्रुवेण जुहोति, ऊर्ग् वा उदुम्बरस्, ऊर्जो ऽवरुद्ध्यै, देवस्य त्वा सवितुः प्रसवे ऽश्विनोर् बाहुभ्यां पूष्णो हस्ताभ्यां सरस्वत्या वाचा यन्तुर् यन्त्रेण बृहस्पतिं साम्राज्यायाभिषिञ्चामीत्य् अभिषिञ्चेद् यदि ब्राह्मणो यजेत बृहस्पतिसवो ह्य् एष इन्द्रं साम्राज्यायाभिषिञ्चामीत्य् अभिशिञ्चेद् यदि राजन्यो यजेत, इन्द्रसवो ह्य् एष कृष्णाजिने ब्रह्मवर्चसकामम् अभिषिञ्चेत्, ब्रह्मणो वा एतद् ऋक्सामयो रूपम् ऋक्सामे ब्रह्मवर्चसम्, ब्रह्मवर्चसम् एवावरुन्द्धे बस्ताजिने पशुकामम्, पशवो वै बस्ताजिनम्, पशून् एवावरुन्द्धे सूयते वा एषो ऽग्नीनां यश् चीयते स्वेनैवैनं सवेन समर्धयति देवा ओषधीषु पक्वास्व् आजीम् अयुस् ता अग्निर् उदजयत्, अग्नेर् वा एषो ऽभिषेकस्, अन्नस्य वा एतत् सूयते सवानां वा एष एकस्, बृहस्पतिसवो वा एष बार्हस्पत्यो ब्राह्मणो देवतया स्वेनैव सवेन सूयते तद् आहुस्, होतव्यम् एव न हि सुषुवाणः कं चन प्रत्यवरोहतीति सुषुवाणो वा एष देवतया यो ऽग्निचित्, ऋतवो वै सुषुवाणस्य राष्ट्रम् अनुबिभ्रति षड् वा ऋतवस्, ऋतवो राष्ट्रभृतस्, यत् षड्भिर् जुहोति, ऋतुष्व् एवास्य राष्ट्रं प्रतिष्ठापयति ते ऽस्मै राष्ट्रम् अनुबिभ्रति द्वादशगृहीतेन जुहोति द्वादश मासाः संवत्सरः संवत्सरम् एवाप्त्वावरुन्द्धे मिथुना वा एता आहुतयस् तस्मै स्वाहा वट् ताभ्यः स्वाहा वड् इति तस्मिन्न् एव मिथुने रेतो दधाति रथशीर्षे सप्तमं जुहोति दिशाम् अभिजित्यै दिश एवाभिजिता रथेन जीयन्ते, अथैते वातहोमास्, अग्निचितो वा अमुत्राहोरात्रे अग्निचिते ऽयं वायुः पवते प्राणो वै वायुः प्राणम् एवावरुन्द्धे, अञ्जलिना जुहोति न ह्य् एतस्यावदानम् अस्ति, अथो परिगृहीत्या एव प्राणो वै वायुस्, हस्तः प्राणायोपकॢप्ततमस् तस्माद् अञ्जलिना जुहोति त्रिर् जुहोति त्रयो वा इमे लोकास्, इम एवास्मै लोका वातं धुन्वन्ति समुद्रो ऽसि नभस्वान् आर्द्रदानुर् इति, एतानि वै वायो रूपाणि रूपैर् एव वायुम् अवरुन्द्धे मारुतो ऽसि मरुतां गण इति मारुतो हि वायुः सं वा एतद् अग्निम् इन्द्धे यच् चिनोति तं दीपयत्य् एव वातहोमैः  प्राणो वै गायत्री गायत्रं हविर्धानम् अपानो जगती जागतं सदस्, व्यानस् त्रिष्टुप् त्रैष्टुभम् आग्नीध्रम् असुः पृश्निस्, मध्ये दिव्यो निहितः पृश्निर् अश्मेति अमुं वावास्यैतन् मध्यतः प्राणापानानां व्यवदधाति प्राणानां धृत्यै, अश्मनवमा आग्नीध्रे सादयति नव वै प्राणाः प्राणान् वावास्यैतद् यजमानलोके दधाति, एकविंशतिं होत्रिये प्रतिष्ठित्यै प्रतिष्ठा ह्य् एकविंशस्, एकादश ब्राह्मणाञ्शंस्ये, एकादशाक्षरा त्रिष्टुप्, वीर्यं तिर्ष्टुप्, वीर्य एव प्रतितिष्ठति, अष्टाष्टा इतरेषु, अष्टाक्षरा गायत्री ब्रह्म गायत्री ब्रह्मण्य् एव प्रतितिष्ठति षण् मार्जालीये षड् वा ऋतवस्, ऋतवो वा एतं दक्षिणतः पर्यहरन्त पितरो वा ऋतवस्, अथो षड् वै छन्दांसि छन्दांसि वावास्यैतद् यज्ञमुखे युनक्ति सजूर् अब्दो आयवोभिर् इति, एता वा अग्नेर् देवताः पुरस्ताद्भागास् ता एव प्रीणाति, अथो अत्र वै देवानां प्रियास् तन्वस् ता एवावरुन्द्धे सजूर् अब्दो आयवोभिर् इति संवत्सरो वा अब्दस्, ऋतवा आयवानः संवत्सर एवास्यैतेना ऋतवो ऽभीष्टाः प्रीता भवन्ति सजूर् उषा आरुणीभिर् इति, उषसम् एव प्रीणाति सजोषा अश्विना दंसोभिर् इति, अहोरात्रे वा अश्विना, अहोरात्रे एवास्यैतेनाभीष्टे प्रीते भवतः सजूः सूरा एतशेनेति सूर्यम् एव प्रीणाति सजूर् वैश्वानर इडया घृतेन स्वाहेति संवत्सरो वै वैश्वानरः पशवा इडा पशवो घृतम्, संवत्सरा एवास्यैतेन पशवो ऽभीष्टाः प्रीता भवन्ति दर्भस्तम्बे जुहोति, एषा वा अस्यामृतचित् तनूस्, अमृते वा एतद् अग्निश् चीयते हिरण्यं निधाय जुहोति, अग्निमत्य् एव जुहोत्य् आयतनवति, अन्धो ऽध्वर्युः स्याद् यद् अनायतने जुहुयात् स्वर्गाय वै लोकाय देवरहथो युज्यते कामाय मनुष्यरथस्, अग्निं युनज्मि शवसा घृतेनेति, अग्निं वा एतद् युनक्ति तेन युक्तेन स्वर्गं लोकं गछति यत् सर्वाभिर् युञ्ज्याद् युक्तो ऽस्य यज्ञः स्याद् अप्रतिष्ठिता आहुतयस्, द्वाभ्यां नापियुनक्ति, आहुतीनां प्रतिष्ठित्यै ताः प्रतितिष्ठन्तीर् यज्ञो ऽनुप्रतितिष्ठति यज्ञं यजमानस् तिसृभिर् युनक्ति त्रिवृद् ध्य् अग्निस्, यावान् एवाग्निस् तं युनक्ति तस्मिन् युक्ते सर्वं हव्यं समाधीयते पञ्चभिर् युनक्ति पाङ्क्तो यज्ञस्, यावान् एव यज्ञस् तम् आलब्ध सं वा एतम् एतौ तपतो यश् चीयते यश् च वैश्वानरस्, यद् अप्सुमतीभ्यां पुरस्ताद् यज्ञायज्ञियस्य संमृशति शान्त्यै, एषा वै यज्ञस्य मात्रा यद् अग्निष्टोमस्, भूम त्व् एवास्यात ऊर्ध्वं क्रियते ॥म्स्_३,४।४॥  

  
यो वा अग्निं योगा आगते न युङ्क्ते न युञ्जानेषु युङ्क्ते, अग्ने युक्ष्वा हि ये तवेति, अग्निं वा एतद् योगा आगते युङ्क्ते युङ्क्ते युञ्जानेषु यो वा अग्निं विमोक आगते न विमुञ्चते न विमुञ्चमानेषु विमुञ्चते वि ते मुञ्चामि रशनां वि रश्मीन् इति, अग्निं वा एतद् विमोक आगते विमुञ्चते वि मुञ्चमानेषु मुञ्चते यथा वै पुनराधेयम् एवं पुनश्चितिस्, यो वा आधेयेन ऋध्नोति पुनः स आधत्ते यो ऽग्निं चिक्यानो मन्येत वि स्या ऋध्यता इति स एतां पुनश्चितिम् उपदहीत, अपि प्रथमं चिन्वानश् चिन्वीता ऋद्ध्यै, ऋध्नोत्य् एव, अथो मिथुनत्वाय यां वा अग्निचिद् अनिष्टका आहुतिं जुहोति स्रवति सा तां स्रवन्तीं यज्ञो ऽनुस्रवति यज्ञं यजमानस्, यद् एतां पुनश्चितिम् उपदधाति, आहुतीनां प्रतिष्ठित्यै ताः प्रतितिष्ठन्तीर् यज्ञो ऽनु प्रतितिष्ठति यज्ञं यजमानस्, अष्टोपदधाति, अष्टाक्षरा गायत्री गायत्रो ऽग्निस्, यावान् एवाग्निस् तं चिनुते, अष्टौ लोकंपृणा उपधाय पुरीषेणाभ्य्·हति, अष्टाक्षरा गायत्री ब्रह्म गायत्री गायत्र्यैवैनं छन्दसा ब्रह्मणा चिनुते, एकादश लोकंपृणा उपधाय पुरीषेणाभ्य्·हति, एकादशाक्षरा त्रिष्टुब्वीर्यम्, त्रिष्टुभैवैनं छन्दसा वीर्येण चिनुते द्वादश लोकंपृणा उपधाय पुरीषेणाभ्य्·हति द्वादशाक्षरा जगती जागताः पशवस्, जगत्यैवैनं छन्दसा पशुभिश् चिनुते, एषा वा अग्नेर् उत्तरवेदिस्, एतद् अग्निर् उत्तरवेदिमांश् चीयते यो ऽस्याग्निः पुरा चितः स्यात् तम् अन्ववसाय यजेत यथा वा इदं दीप्यमाने भूयो ऽभ्यादधात्य् एवं वावास्मिन्न् एतद् अभिपूर्वं भूयस् तेजो दधाति तद् आहुः कः श्रेयांसं विषुप्तं बोधयिष्यतीति यद् यजता आहुत्यैवैनं व्यर्धयति गृहान् वा एष कुरुते यो ऽग्निं चिनुते यद् वा अन्यतो विन्दते गृहांस् तद् आहरति य इष्ट्या वा पशुना वा सोमेन वा यजेत यो ऽस्याग्निः पुरा चितः स्यात् तम् अन्ववसाय यजेत यथा वा इदम् अन्यतो वित्त्वा गृहान् आहरत्य् एवं तत् तद् आहुः पुनर् वा स्रुवा एतद् यज्ञे क्रियते यत्रैव क्व च यजेत तद् एता एकविंशतिम् उपधाय यजेत प्रतिष्ठित्यै प्रतिष्ठा ह्य् एकविंश इति ॥म्स्_३,४।५॥  
चिन्वीता : ड़्न् ⟨ चिन्वीत  

  
समास् त्वाग्ना ऋतवो वर्धयन्त्व् इति समाभिश् चैवैनम् ऋतुभिश् च समिन्द्धे सं दिव्येन दीदिहि रोचनेनेति ज्योतिष्मन्तम् एवैनं चिनुते विश्वा आभाहि प्रदिशश् चतस्रा इति तस्माद् अग्निः सर्वा दिशा आभाति, अमुत्रभूयाद् अध यद् यमस्य बृहस्पते अभिशस्तेर् अमुञ्चा इत्य् आमयाविनः कुर्यात्, मृत्युर् वै यमस्, ब्रह्म बृहस्पतिस्, यावद् एव ब्रह्म तेनैनं भिषज्यति प्रत्यूहताम् अश्विना मृत्युम् अस्माद् इति, अश्विनौ वै देवानां भिषजौ ता अस्मान् मृत्युं प्रत्यूहतस्, उद् वयं तमसस् परीति पाप्मानम् एव तमो ऽपहत्य स्वर्गं लोकम् अभ्यारोहति, आहृतो वै हैतनामनः सर्वतेर् आपाष्ठेर् अग्नेश् चित्यस्य होतासीत् तम् अब्रुवन् या अप्सुमतीस् ता इछेति तस्मै वा एता गन्धर्वाप्सरसः प्राब्रुवन् यद् अप्सुमतीः सामिधेनीर् भवन्ति शान्त्यै चतुर्विंशतिम् अन्वाह चतुर्विंशत्यक्षरा वै गायत्री गायत्री यज्ञमुखम्, यज्ञमुखम् एवालब्ध, अथो चतुर्विंशतिर् वा अर्धमासाः संवत्सरस्, एष वा अस्थिता श्रीर् यत् संवत्सरस्, न वा एष श्रियेलयति न हास्य श्रीर् इलयति गायत्रीर् अन्वाह तेजो वै गायत्री ब्रह्मवर्चसम्, तेज एव ब्रह्मवर्चसम् अवरुन्द्धे त्रिष्टुभो ऽन्वाह, ओजो वै वीर्यं त्रिष्टुभ्, ओज एव वीर्यम् अवरुन्द्धे यद् गायत्र्यश् च त्रिष्टुभश् च भवन्ति तेनैव तद् उभयम् अवरुन्द्धे या आग्नेयीर् अनिरुक्तास् ताः कार्यास्, अनिरुक्तम् इव ह्य् एतद् अव्यावृत्तम्, व्यावृतं पाप्मना भ्रातृव्येण गछति ता अग्नीषोमीयस्य पशोः कुर्यात् को हि देवक्षेत्रं द्विर् अभ्यारोक्ष्यतीति तिस्रो रात्रीर् भृत्वाग्निश् चेतव्या इत्य् आहुस् त्रिपदा विराट्, विराजम् एवाप्नोति षड् रात्रीर् भृत्वाग्निश् चेतव्या इत्य् आहुः षड् वा ऋतवः संवत्सरः संवत्सरम् अनु विराड् आयत्ता विराजम् एवाप्नोति दश रात्रीर् भृत्वाग्निश् चेतव्या इत्य् आहुस्, दशाक्षरा विराट्, विराजम् एवाप्नोति द्वादश रात्रीर् भृत्वाग्निश् चेतव्या इत्य् आहुस्, द्वादश मासाः संवत्सरः संवत्सरम् अनु विराड् आयत्ता विराजम् एवाप्नोति चतुर्विंशतिं रात्रीर् भृत्वाग्निश् चेतव्या इत्य् आहुस्, चतुर्विंशतिर् वा अर्धमासाः संवत्सरः संवत्सरम् अनु विराड् आयत्ता विराजम् एवाप्नोति मासं भृत्वाग्निश् चेतव्या इत्य् आहुस्, मासश एव संवत्सरम् आप्नोति, अष्टौ वा एतन् मासो वसवो ऽबिभ्रुस् त इमं लोकम् आजयन् गायत्रीं छन्दस्, एकादश रुद्रास् ते ऽन्तरिक्षं लोकम् आजयंस् त्रिष्टुभं छन्दस्, द्वादशादित्यास् ते ऽमुं लोकम् आजयन् जगतीं छन्दस् त आर्ध्नुवन्, ऋध्नोति य एवं विद्वान्त् संवत्सरम् अग्निं बिभर्ति तस्माद् आहुः संवत्सरभृत एवाग्निर् इति, अथैता आप्रियः प्रजापतिः प्रजाः सृष्ट्वा रिरिचानो ऽमन्यत स एता आप्रीर् अपश्यत् ताभिर् आत्मानम् आप्रीणीत, अग्निर् वै प्रजापतिस्, यद् एता आप्रियो भवन्ति, अग्निम् एवैताभिर् यजमाना आप्रीणीते लोमशं वा एतच् छन्दः पशव्यम् ऊनातिरिक्तम्, प्रजननाय विराजो भवन्ति विराड् वै सर्वाणि छन्दांसि सर्वाण्य् एवास्य छन्दांस्य् उपहितानि भवन्ति ता विश्वचितः कुर्यात् प्राणा वा एता ज्यायसीर् इव च कनीयसीर् इव च भवन्ति ज्यायांस इव च हीमे कनीयांस इव च प्राणाः प्राणान् एवात्मन् धत्ते ॥म्स्_३,४।६॥  
वा : ड़्न् एमेन्देद्। एद्।: आ।  

  
यस्याग्निर् उख्यो ऽनुगछति यथा पुत्रो जातः प्रमीयत एवं तत्, यद्य् अनुगछेत् ताम् एवोखां पुनः परीन्धीत, एषा वा अग्नेर् योनिः स्वाद् एवैनां योनेः प्रजनयति, ईश्वरो वा एषो प्रजनितोर् यो ऽग्निं चिनुते ॥  

  
     यास् ते अग्न आर्द्रा योनयो याः कुलायिनीर् ये ते अग्ना इन्दवो या उ नाभयः ।
  
     ताभिष् ट्वम् उभयीभिः संविदानः प्रजानंस् तन्वेह निषीद ॥  

  
इति यद् एषार्द्रा योनिमति शान्त्यै प्रजा वै कुलायम्, पशवः कुलायम्, यत् कुलायिनीः प्रजात्यै हविर्भूतो वा एष यो ऽग्निं चिनुते यो ऽग्निं चित्वान् यस्य स्त्रियम् उपैति यथा हविः स्कन्नम् एवं स्यात्, यथा हविषे स्कन्नाय प्रायश्चित्तिम् इछन्त्य् एवम् अस्मै प्रायश्चित्तिम् इछेयुस्, यद्य् उपेयान् मैत्रावरुण्यामिक्षया यजेत मैत्रावरुणताम् एवोपैति, आत्मनो ऽस्कन्नत्वाय पशुर् वा अग्निस्, यो वै पशुं पुरस्ताद् उपचरति हिनस्ति वा एनं स तस्मात् पुरस्तात् प्रत्यञ्चं नाक्रामति तस्माद् उ पश्चात् प्राञ्चम् उपचरति, आत्मनो ऽहिंसायै यो वै यथावृत्तम् अग्निं चिनुते यथारूपं प्रजाश् च ऋतवश् च कल्पन्ते या दक्षिणावृतस् ता दक्षिणत उपदधाति याः सव्यावृतस् ता उत्तरतस् त्र्यालिखिताः पश्चात् प्राचीर् उपदधाति यथावृत्तं वा एतद् अग्निं चिनुते यथारूपं प्रजाश् च ऋतवश् च कल्पन्ते ससत्यो ऽग्निश् चेतव्या इत्य् आहुः ॥  

  
भूर् भुवः स्वः ॥ इति पुरस्तात् स्वयमातृण्णा यावद् एतद् वै वाचः सत्यम्, ससत्यम् एवाग्निं चिनुते प्राणो वै स्वयमातृण्णा, अमृतं हिरण्यम्, यद् धिरण्येष्टकाम् उपधाय स्वयमातृण्णाम् उपदधाति, अमृत एवास्य प्राणान् दधाति तेजो ऽसि तेजो मे यछेति हिरण्येष्टका उपदधाति, एताभिर् वा इमे लोका विधृतास्, अथो एताभिर् एवाग्निं चिनुते, इमे लोकाः प्रभान्ति देवा असुरान् हत्वा मृत्योर् अबिभयुस् ते छन्दांस्य् अपश्यन्, तानि प्राविशन्, तेभ्यो यद्यद् अछदयत् तेनात्मानम् अछादयन्त तच् छन्दसां छन्दस्त्वम्, चितिंचितिम् उपधायाग्नेय्या धाम छन्दो ऽभिमृशति स्वाम् एव देवताम् उपप्रविशति, आत्मनो ऽहिंसायै ॥  

  
श्येनचितिं चिन्वीत स्वर्गकामः श्येनो वै भूत्वा गायत्र्य् अमुं लोकम् अपतत् स्वर्गस्य लोकस्य समष्ट्यै रथचक्रचितिं चिन्वीत भ्रातृव्यवान् रथचक्रं वै वज्रं कृत्वा देवा असुरेभ्य उपप्रावर्तयन्, तेषां शततर्हम् अतृंहन्, तद् एताम् एव वज्रं कृत्वा यजमानो भ्रातृव्यायोपप्रवर्तयति शततर्हं ह दृंहति प्रौगचितिं चिन्वीत भ्रातृव्यवान् उभयतो वै देवान् असुराः परीयत्ता आसन् पुरस्ताद् अन्ये पश्चाद् अन्ये तान् वा एतेन व्यनुदन्त तद् भ्रातृव्यस्य वा एष विनोदस्, द्रोणचितिं चिन्वीतान्नकामस्, द्रोणेन वा अन्नम् अद्यते, अनुरूपेणैवान्नाद्यम् अवरुन्द्धे पश्चाच्चरुर् भवति, अनुरूपत्वाय श्मशानचितिं चिन्वीत यः कामयेताञ्जसा पितृलोकम् उपेयाम् इति, अञ्जसा पितृलोकम् उपैति, उप चान्यं चिन्वीत ग्रामकामस्, यथैवैतम् उपचिनोत्य् एवम् अस्मै ग्रामम् उपचिनोति समूह्यं चिन्वीत पशुकामस्, यथैवैतं समूहत्य् एवम् अस्मै दिग्भ्यः पशून्त् समूहति ॥म्स्_३,४।७॥  
अतृंहन् : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  
प्रौगचितिं : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  

  
प्रजापतिर् वा एतम् अग्रे ऽग्निम् अचिनुत ऋतुभिः संवत्सरम्, वसन्तेन पुरस्ताद् अचिनुत ग्रीष्मेण दक्षिणं पक्षं वर्षाभिर् उत्तरं शरदा पुछं हेमन्तेन मध्यम्, ब्रह्मणैव पुरस्ताद् अचिनुत क्षत्रेण दक्षिणं पक्षं विशोत्तरं पशुभिः पुछम् आशया मध्यम् एतावद् वा अस्ति यावद् एवास्ति तत् स्पृणोति तद् अवरुन्द्धे स्वर्गाय वै लोकायाग्निश् चीयते वज्र एकादशिनी यद् एकादशिनीं मिनुयाद् वज्रः पुरस्ताद् अवगृह्णीयात्, अस्वर्ग्यः स्यात्, यन् न मिनुयाद् अपशुः स्यात्, एकयूप एकादश पशवो नियुज्यास् तेन पशव्यास् तेन स्वर्गस्, यत् पक्षसंमितां मिनुयात् कनीयांसं यज्ञक्रतुम् उपेयात् कनीयसीं प्रजां कनीयसः पशून् कनीयो ऽन्नाद्यं पापीयान्त् स्यात्, अथ यद् वेदिसंमितां मिनोति ज्यायांसं चिनुते ज्यायांसम् एव यज्ञक्रतुम् उपैति भूयसीं प्रजां भूयसः पशून् भूयो ऽन्नाद्यं वसीयान् भवति, एषा वा अग्नेर् उत्तरवती नाम चितिस्, उत्तरमुत्तरं श्वःश्वः श्रेयान् भवति य एवं वेद द्वेधा वा अग्निं चिक्यानस्य यश इन्द्रियं गछत्य् अग्निं वा गछत्य् आत्मानं वा ॥  

  
     रुचं नो धेहि ब्राह्मणेषु रुचं राजसु धारय ।
  
     रुचं विश्येषु शूद्रेषु मयि धेहि रुचा रुचम् ॥  

  
इति यज् जुहोति, आत्मानं वा एतद् अग्नेर् यशसार्पयति, ईश्वरो वा एष दुश्चर्मा भवितोर् यो ऽग्निम् अध्येति ॥  

  
     तत् त्वा यामि ब्रह्मणा वन्दमानस् तद् आशास्ते यजमानो हविर्भिः ।
  
     अहेडमानो वरुणेह बोध्य् उरुशंसम् आ ना आयुः प्र मोषीः ॥  

  
इति यज् जुहोति शान्तिर् वा एषाग्नेर् गुप्तिर् आत्मनस्, वयो वा अग्निस् तस्माद् अग्निचिता पक्षिणो नाशितव्यं नो अग्निविदा यद् अश्नीयात् तम् एवाश्नीयात् स एनम् आर्तिं निनयेत् प्रजापतिर् वा एतम् अग्रे ऽग्निम् अचिनुत ज्यैष्ठ्यकामः स ज्यैष्ठ्यं महिमानम् अगछत्, ज्यैष्ठ्यं महिमानं गछति य एवं विद्वान् अग्निं चिनुते प्रजापतिः प्रजाः सृष्ट्वा ता अनुप्राविशत् सो ऽब्रवीत्, यो मेतः संचिनवदर्ध्नुवत् स इति तं देवाः समचिन्वन्, त आर्ध्नुवन्, तच् चित्यस्य चित्यत्वम्, तद् य एवं विद्वान् अग्निं चिनोति प्रजापतिम् एव संचिनोति, ऋध्नोति तस्माद् आहुः प्रजापतिचित एवाग्निर् इति ॥म्स्_३,४।८॥  

  
देवेभ्यो वा अग्निं चिक्यानेभ्यो न व्यौछत् ते ऽग्ना आहुतिम् अजुहवुस् तुभ्यम् अग्रे व्युछ तथास्मभ्यं विवत्स्यतीति तयाग्नये व्यौछत्, व्य् अग्नया औछत्, नाहुत्यै व्यौछत् तस्या आहुत्यै यज्ञेन व्यौछत्, व्य् आहुत्या औछत्, न यज्ञाय व्यौछत् तस्मै यज्ञाय दक्षिणया व्यौछत्, वि यज्ञायौछत्, न दक्षिणायै व्यौछत् तस्यै दक्षिणायै ब्राह्मणेन व्यौछत्, वि दक्षिणाया औछन् न ब्राह्मणाय व्यौछत् तस्मै ब्राह्मणाय ब्रह्मणा व्यौछत्, वि ब्राह्मणायौछत्, न ब्रह्मणे व्यौछत् तस्मै ब्रह्मणे तपसा व्यौछत्, एता वै तपःपरार्धा व्युष्टयः श्वोवसीयस्य् अस्मै व्युछति य एवं विद्वान् व्युष्टीर् उपधत्ते यो वै यथापूर्वं व्युष्टीर् वेद यथापूर्वम् अस्मै व्युछति, औषसी वाव प्रथमा व्युष्टिर् व्यवाड् इति वा आहुस्, यद् औषस्य् उदेति यद् व्युछति यद् अग्निर् आधीयते यत् सूर्य उदेति यद् धस्ता अवनेनिक्ते यद् अश्नाति यत् पिबति, एता वै यथापूर्वं व्युष्टयस्, यथापूर्वम् अस्मै व्युछति य एवं विद्वान् व्युष्टीर् उपधत्ते ॥म्स्_३,४।९॥  

  
यो वा अग्निम् अयोनिम् अनायतनं चिनुते ऽयोनिर् अनायतनो भवति, आपो वा अग्नेर् योनिस्, यत् कुम्भेष्टका उपदधाति योनिमन्तम् एवायतनवन्तम् अग्निं चिनुते योनिमान् आयतनवान् भवति, अधरसपत्नो ऽग्निश् चेतव्या इत्य् आहुस्, आपो वा अग्नेः सपत्नस्, यत् कुम्भेष्टका उपदधाति, अधरसपत्नम् एवाग्निं चिनुते ऽधरो ऽस्मात् पाप्मा भवत्य् अधरः सपत्नः शुग् वा अग्निस्, आपः शान्तिस्, यत् कुम्भेष्टका उपदधाति शान्त्यै यत् कुम्भाश् च कुम्भ्यश् च तन् मिथुनम्, यद् द्वन्द्वम्, प्रजात्यै द्वादशोपदधाति द्वादश मासाः संवत्सरः संवत्सरम् एवाप्त्वावरुन्द्धे नैवारश् चरुस् त्रयोदशो भवति, अस्ति मासस् त्रयोदशस् तम् एवैतेनाप्त्वावरुन्द्धे पयसि भवति यत् पयस्, ग्राम्यं तेनान्नाद्यम् अवरुन्द्धे यन् नीवारास्, आरण्यं तेन तेनैव तद् उभयम् अवरुन्द्धे ॥  

  
इत्य् उपरिकाण्डे वसोर्धारीयः चतुर्थः प्रपाठकः ॥म्स्_३,४।१०॥  
  
[पगे इइइ,५८]
  
आ वा एष प्रजापतये वृश्चते यः शिर उपदधाति नेतराण्य् अङ्गानि, अस्थिचिद् अस्य श्मशानचिद् भवति यद् एतां पुरुषचितिम् उपदधाति न प्रजापतया आवृश्चते, अनस्थिचिद् अस्याश्मशानचिद् भवति षट्त्रिंशतम् एता उपदधाति षट्त्रिंशदक्षरा बृहती बार्हताः पशवस्, बार्हतः पुरुषः पुरुषस्य प्रतिमोपधीयते स ह्य् एष धीयते, एष ह त्व् एव यजमानो ऽमुं लोकं नाति प्रमीयते यस्यैता उपधीयन्ते ॥म्स्_३,५।१॥  

  
अथैताः पञ्चापञ्चीनाः शिथिर इव वा अग्निश् चित्यस्, यत् पञ्चापञ्चीना उपदधाति, अग्नेर् धृत्या अशिथिरत्वाय पञ्चोपदधाति पाङ्क्तो यज्ञस्, यावान् एव यज्ञस् तम् आलब्ध भूयस्कृद् असि वरिवस्कृद् असीति, अग्ना एव भूमानं दधाति भूयान् प्रजया पशुभिर् भवति, अप्सुषद् असि गृध्रसद् असीति वयो वा अग्निः समिक्ष्यम् एवैनं वयः करोति वयो भूत्वा स्वर्गं लोकम् एति यस्यैता उपधीयन्ते ॥म्स्_३,५।२॥  

  
चितः स्थ परिचितः स्थेति शर्कराः परिश्रयति यञ् शर्करा अपरिश्रित्य सिकता निवपेद् रेतः सिक्तं परासिच्येत, अथ यञ् शर्करा अपरिश्रित्य सिकता निवपति रेतसः सिक्तस्य परिगृहीत्यै ॥म्स्_३,५।३॥  

  
वि वा एष यज्ञश् छिद्यते यद् असंस्थितं पशुम् उत्सृजन्ति सं ह स्म वा एतम् आशोकेयः स्थापयति, आज्येन संस्थाप्यम्, यज्ञस्य संतत्या अविछेदाय ॥म्स्_३,५।४॥  
  
[पगे इइइ,५९]
  
स्वर्गं वा एष लोकम् अन्वारोहति यो ऽग्निं चिनुते यद् अन्वारोहान् जुहोति स्वर्गम् एवैनं लोकं गमयित्वाथ कामं चरति ॥  

  
इत्य् उपरिकाण्डे पञ्चमः प्रपाठकः ॥म्स्_३,५।५॥  

  
आग्नावैष्णवम् एकादशकपालं निर्वपेत्, अग्निर् वै सर्वा देवतास्, विष्णुर् यज्ञस्, देवताश् चैव यज्ञं चालब्ध, अग्निर् वै यज्ञस्यान्तो ऽवस्तात्, विष्णुः पुरस्तात्, उभयत एव यज्ञस्यान्ता आलब्ध तद् आहुस्, न ऋत इन्द्राद् यज्ञो ऽस्त्व् इति यद् अष्टाकपलस् तेनाग्नेयस्, यत् त्रिकपालस् तेन वैष्णवस्, यद् एकादशकपालः संपद्यते तेनैन्द्रस्, अग्निर् वै यज्ञस्य पवित्रम्, विष्णुर् यज्ञः पवित्रपूतम् एव यज्ञम् आलब्ध मेधस्य वा एतद् यज्ञस्य रूपं यत् पुरोडाशस् तस्मात् पुरोडाश एव कार्यस्, चरू कुर्वन्ति धेन्वा वै घृतं पयस्, अनडुहस् तण्डुलास् तन् मिथुनम्, मिथुनम् एवास्य यज्ञमुखे दधाति तेजो वै घृतम्, तेजस एव प्रजायते पुरुषो वा एष मेधायालभ्यते पुरुषस्येव ह्य् एषा प्रतिमा यत इव हि रूपम्, तस्माच् चरुर् एव कार्यस्, वेदिमति दीक्षते विन्दा इति वै वेदिमति दीक्षते विन्दते ह वै यो वेदिमति दीक्षते, अथो यज्ञपथ एवादीक्षिष्ट वेद्या वै देवा इमम् असुराणाम् अविन्दत, इमाम् एव विन्दते यो वेदिमति दीक्षते, अथो यज्ञपथम् एवालब्ध प्राचीनवंशं कुर्वन्ति दिशो यद् इमां व्यकल्पयन्न् इमाम् एव देवेभ्यो ऽकल्पयन्न् इमां पितृभ्य इमाम् असुरेभ्य इमां मनुष्येभ्यस्, देवताम् एष उपैति यो दीक्षते देवानाम् एव दिशम् उपावर्तते प्राचीनाम् एव दिशम् उपावर्तते, अथो देवक्षेत्रम् एव प्रावस्यति परिश्रयन्ति, अन्तर्हितो वै दैवात् क्षयान् मानुषः क्षयस्, मानुषाद् एवैनं क्षयाद् अन्तर्दधति, अथो रक्षसाम् अनन्ववायाय, एति वा एषो ऽस्माल् लोकाद् यो दीक्षते जनं ह्य् एति देवलोकम् अभ्यारोहति परिश्रयन्तो ऽतिरोकान् कुर्वन्ति तेनास्माल् लोकान् नैति तेनास्मिंल् लोके धृतः पुरस्तात् प्रायणं कुर्यात् स्वर्गकामस्य, असौ वा आदित्यः स्वर्गो लोकस्, अमुष्यैनम् आदित्यस्य सामक्षं गमयति दक्षिणतः प्रायणं कुर्याद् यं कामयेत पितृलोक ऋध्नुयाद् इति, एषा वै पित्πणां दिक् पितृलोक एव ऋध्नोति पश्चात् प्रायणं कुर्यात् प्रजाकामस्य पश्चाद् वै रेतो धीयते रेतो दीक्षितस्, रेतो ऽस्मिन् दधाति, उत्तरतः प्रायणं कुर्याद् यं कामयेत मनुष्यलोक ऋध्नुयाद् इति, एषा वै मनुष्याणां दिक्, मनुष्यलोक एव ऋध्नोति, उत्तरतः पुरस्तात् प्रायणं कुर्याद् यं कामयेतोभयोर् लोकयोर् ऋध्नुयाद् इति, उभयोर् वा एतल् लोकयोस्, उभयोर् एव लोकयोर् ऋध्नोति सर्वतः प्रायणं कुर्याद् यं कामयेत सर्वासु दिक्ष्व् इत्य् ऋध्नुयाद् इति सर्वासु दिक्ष्व् इत्य् ऋध्नोति ॥म्स्_३,६।१॥  
दीक्षते : ड़्न् चोर्रिगेन्द। एद्।: दीक्षते।  
दीक्षते : ड़्न् चोर्रिगेन्द। एद्।: दीक्षते।  

  
केशश्मश्रु वपते दतो धावते नखान् निकृन्तते स्नाति मृता वा एषा त्वग् अमेध्यं वा अस्यैतद् आत्मनि शमलम्, तद् एवापहते मेध्य एव मेधम् उपैति, अप्सु दीक्षां प्रवेशयित्वा देवाः स्वर्गं लोकम् आयन् यद् अप्सु स्नाति ताम् एव दीक्षाम् आलभते, अथ यद् अपो ऽवभृथम् अभ्यवैति तां वा एतद् दीक्षां पुनर् अप्सु प्रवेशयति, ओषधे त्रायस्वैनम् इत्य् आह त्रात्या एव स्वधिते मैनं हिंसीर् इति वज्रो वै स्वधितिः स ईश्वरो ऽशान्तो यजमानं हिंसितोस्, यत् तृणम् अन्तर्दधाति यजमानस्याहिंसायै देवश्रुद् इमान् प्रवपा इति देवश्रुद् ह्य् एतान् प्रवपते स्वस्त्य् उत्तरं अशीयेति स्वस्त्य् अस्य यज्ञस्योदृचम् अशीयेति वा एतद् आह, आपो मा मातरः सूदयन्त्व् इति, आपो हि यज्ञस्, घृतेन मा घृतप्वः पुनन्त्व् इति देवताभिर् एवात्मानं पावयते विश्वं हि रिप्रं प्रवहन्तु देवीर् इति यद् एवास्य रिप्रम् अमेध्यम् आत्मनि शमलं तद् अस्माद् अधि प्रवहन्ति, उद् इद् आभ्यः श्रुचिर् आ पूत एमीति श्रुचिर् एवाभ्यो यज्ञियो मेध्यः पूत उदेति हविर् वै दीक्षितस्, यदा वै हविर् यजुषा प्रोक्षत्य् अथ हविर् भवति यद् यजुषा स्नपयति हविर् एवैनम् अकर् अश्नाति प्राणा वा अशनम्, प्राणान् एवात्मन् धित्वा दीक्षते सुषिरो वै पुरुषः स वै तर्ह्य् एव सर्वो यर्ह्य् आशितस्, यद् आशितो भवति मेध्य एव मेधम् उपैति यथा वा इह दीक्षित एवं वा एषो ऽमुष्मिंल् लोक एव वा अत्याशितस्य तिष्ठति तस्मान् नात्याशितेन भवितव्यम्, तन् न सूर्क्ष्यम् आशितेनैव भवितव्यम्, यथैव कनीयःकनीयो ऽश्नीयाद् एवम् अश्नीयात्, यद् धि दीक्षितः सन् कनीयो ऽश्नाति तेन दीक्सित आङ्क्ते, अभ्यङ्क्ते वासः परिधत्ते, एता वै पुरुषस्य तन्वः सतनूर् एव मेध्यम् उपैति नवनीतेनाभ्यङ्क्ते घृतं देवानाम् आयुतं मनुष्याणाम्, निष्पक्वं गन्धर्वाणाम्, स्वयंविलीनं पित्πणाम्, सर्वदेवत्यं वा एतत् तस्मान् नवनीतेनाभ्यङ्क्ते दर्भपिञ्जुलाभ्यां समायौति तत् स्विद् अभ्यञ्जनम् अकर् अथो अभ्य् एवैतद् घारयति मेधत्वाय महीनां पयो ऽसीत्य् आह महीनां ह्य् एतत् पयस्, अपाम् ओषधीनां रसा इति, अपां ह्य् एष ओषधीनां रसस्, वर्चोधा असि वर्चो मे धेहीति, आशिषम् एवाशास्ते ॥म्स्_३,६।२॥  
अन्तर्दधाति : ड़्न् एमेन्देद्। एद्।: अन्तर् दधाति  
स्विद् : ड़्न् एमेन्देद्। एद्।: स्विद्  

  
प्रस्वाङ्क्ते प्रजात्यै, ईषीकयाङ्क्ते शलस्या हि मनुष्या आञ्जते सतूलयाङ्क्ते, अपतूलया हि मनुष्या आञ्जते दक्षिणं पूर्वम् आङ्क्ते सव्यं हि पूर्वं मनुष्या आञ्जते त्रिर् अन्यत् त्रिर् अन्यद् आङ्क्ते, अपरिमितं हि मनुष्या आञ्जते न पुनर् निषेवयति पुनरावर्तं हि मनुष्या आञ्जते, इन्द्रो वै वृत्रम् अहन्, तस्य कनीनिका परापतत् सा त्रिककुभम् अगछत् तदाञ्जनं त्रैककुभम् आङ्क्ते सत्यं वै चक्षुस्, नेव वाचे श्रद् दधाति सत्यम् एवालभ्य दीक्षाम् उपैति, अन्तर् अहं त्वया द्वेषो अन्तरारातीर् दधे महता पर्वतेनेति पर्वतेन वा एतद् द्वेषो ऽरातीर् अन्तर् धत्ते चक्षुःपा असि चक्षुर् मे पाहीति, आशिषम् एवाशास्ते, ऊर्ध्वं चावाञ्चं च पावयति, ऊर्ध्वश् च ह्य् अयम् अवाङ् च प्राणस्, यं द्विष्यात् तम् अक्ष्णया पावयेत् प्राणान् अस्य मोहयति प्रमायुको भवति चित्पतिस् त्वा पुनात्व् इति यज्ञो वै चित्पतिस्, वाचस्पतिस् त्वा पुनात्व् इति वाचस्पतिर् एवैनं यज्ञाय पावयति देवस् त्वा सविता पुनात्व् इति सवितृप्रसूत एवैताभिर् देवताभिर् मेधायात्मानं पावयते, अछिद्रेण पवित्रेणेति, एतद् वा अछिद्रं पवित्रं यत् सूर्यस्य रश्मयस्, अछिद्रेणैवैनं पवित्रेण पुनाति तस्य ते पवित्रपते पवित्रेणेति यज्ञो वै पवित्रपतिस्, यज्ञाय खलु वा एष कम् आत्मानं पावयते ॥  
आङ्क्ते : ड़्न् एमेन्देद्। एद्।: आङ्क्ते।  

  
यज्ञं शकेयम् ॥ इति, इन्द्रो वै वृत्रम् अप्स्व् अध्यहन्, तासां यद् यज्ञियं मेध्यम् आसीत् तद् उदक्रामत् ता इमा ओषधयो ऽभवन्, तासां वा एतत् तेजो यद् दर्भास्, एता वै शुष्का आपस्, यद् एवासांस् तेजस् तद् अवरुन्द्धे त्रयीर् वा आपो दिव्याः पार्थिवाः समुद्रियास् ताः सर्वा दर्भो विवस्थैत् तस्माद् दर्भः पवित्रम्, द्वाभ्यां पावयति द्वे पवित्रे द्विपाद् यजामानस्, यावान् एवास्यात्मा तं पावयति त्रिः पावयति त्रिषत्या हि देवास्, अथो त्रयो वा इमे प्राणाः प्राणो ऽपानो व्यानस्, यावान् एवास्यात्मा तं पावयति सप्तभिः पावयति सप्त वै छन्दांसि छन्दोभिर् एवैनं पावयति, अथो ब्रह्म वै छन्दांसि ब्रह्मणैवैनं पावयति, एकविंशत्या पावयति दश हस्त्या अङ्गुलयो दश पाद्यास्, आत्मैकविंशस्, यावान् एवास्यात्मा तं पावयति त्रया वै नैरृता अक्षाः स्त्रियः स्वप्नस्, यद् दीक्षते तेनाक्षैश् च स्त्रीभिश् च व्यावर्तते यां प्रथमां दीक्षितो रात्रीं जागर्ति तया स्वप्नेन व्यावर्तते यां प्रथमां दीक्षितो वसति यज्ञं तयावरुन्द्धे यां सोमे क्रीते प्रजां तया यां श्वःसुत्यया पशूंस् तया ॥म्स्_३,६।३॥  

  
आकूत्यै प्रयुजे अग्नये स्वाहेति, आकूत्या वा आकूतिर् यक्ष्यते स्य इति प्रयुजः खलु वा एनं यज्ञाय प्रयुञ्जते मेधायै मनसे अग्नये स्वाहेति मेधया हि मनसा यज्ञम् अश्नुते दीक्षायै तपसे अग्नये स्वाहेति दीक्षया हि तपसा यज्ञम् अश्नुते सरस्वत्यै पूष्णे अग्नये स्वाहेति वाग् वै सरस्वती वाचा व्याहरति यक्ष्यते स्य इति पूषा खलु वा एनं यज्ञं प्रापिपद् य एनम् अपूपुषत्, आपो देवीर् बृहतीर् विश्वशंभुवा इति, आपो हि यज्ञस्, द्यावापृथिवी उरो अन्तरिक्षेति द्यावापृथिवी वा अन्व् अन्तरिक्षं यज्ञ उपश्रितस् तत एव यज्ञम् आलब्ध बृहस्पतिर् नो हविषा वृधातु स्वाहेति ब्रह्म वै बृहस्पतिस्, ब्रह्मणा वा एतत् पुरस्तात् सर्वान् कामान् आप्त्वा दीक्षाम् आलभते यत्र वा अस्य यज्ञः श्रितो यत्रयत्रोपश्रितस् ततस्ततो वा एतत् सर्वं ब्रह्मणा यज्ञं संभृत्यालब्ध न वा एकाहुतिर् दीक्षितं करोति यद् एतानि जुहोति द्वितीयत्वाय प्रजापतिर् वै यत् किंच मनसादीधेत् तद् आधीतयजुर्भिर् एवाप्नोत् तद् आधीतयजुषाम् आधीतयजुष्ट्वम्, तद् य एवं विद्वान् आधीतयजूंषि जुहोति यद् एव किंच मनसा दीध्यज् जुहोति तद् आप्नोति, एते वै यज्ञस्य संभारास्, एष ह त्व् एव संभृतसंभारेण यज्ञेन यजते यस्यैतानि हूयन्ते, एतद् ध स्म वा आहारुण औपवेशिः किम् उ स यज्ञेन यजेत यो यज्ञस्य संभारान् न विद्याद् इति पञ्चभिर् जुहोति पाङ्क्तो यज्ञस्, यावान् एव यज्ञस् तम् आलब्ध षड्भिर् जुहोति षड् वा ऋतवस्, ऋतुष्व् एव प्रतितिष्ठति यज्ञो वै सृष्टः प्र सामाव्लिनात् प्र यजुस् तं वा ऋग् एवायछत्, एका वा एनम् ऋग् अयछत्, द्वादश यजूंषि नव सामानि तस्मान् नवभिर् बहिष्पवमाने स्तुवते नव ह्य् एनं सामान्य् अयछन्, तस्माद् वात्संबन्धविदो द्वादशभिर् औद्ग्रभणं जुह्वति द्वादश ह्य् एनं यजूंष्य् आयछन्, एतर्हि खलु वा एष सृज्यते यर्हि दीक्षते यद् ऋचौद्ग्रभणं जुहोति यज्ञं वा एतत् सृष्टम् ऋचायछति तस्माद् आरुणिविद ऋचौद्ग्रभणं जुह्वति, एका ह्य् एनम् ऋग् अयछत् ॥म्स्_३,६।४॥  
प्रापिपद् : ड़्न् चोर्रिगेन्द। एद्।: प्रापिबद्।  

  
यज्ञो वै प्रजापतिः प्राजापत्यम् एतच् छन्दो यद् अनुष्टुभ्, यद् अनुष्टुभा जुहोति स्वेनैवैनं छन्दसावरुन्द्धे, एकया जुहोति, एको हि प्रजापतिस्, अनिरुक्तया जुहोति, अनिरुक्तो हि प्रजापतिः पूर्णया जुहोति पूर्णो हि प्रजापतिस्, यद् ऊनया जुहुयाद् भ्रातृव्याय लोकम् उञ्शिंषेत्, अथ यत् पूर्णया जुहोति न भ्रातृव्याय लोकम् उञ्शिंषति, ऊर्जो वा एतद् रूपं यत् पूर्णम्, यत् पूर्णया जुहोति यज्ञे वा एतद् ऊर्जं दधाति विश्वो देवस्य नेतुर् इति सावित्रम्, मर्तो वुरीत सख्यम् इति पितृदेवत्यम्, विश्वो राय इषुध्यतीति वैश्वदेवम्, द्युम्नं वृणीतेति बार्हस्पत्यम्, पुष्यसा इति पौष्णम्, सारस्वतः स्वाहाकारः सर्वदेवत्या वा एषा ऋक् तस्माद् एषैका सत्यौद्ग्रभणं परिबभूव सर्वाभ्यो देवताभ्यो यज्ञ आलभ्या इत्य् आहुः सर्वदेवत्या वा एषा ऋक्, यद् एतया ऋचौद्ग्रभणं जुहोति सर्वाभ्यो वा एतद् देवताभ्यो यज्ञम् आलभते, अनुष्टुभो वा एतस्याः सत्यास् त्रीण्य् अष्टाक्षराणि पदान्य् एकं सप्ताक्षरम्, यत् सप्ताक्षरं तस्य चत्वार्य् अक्षराण्य् एकस्मिन् पद उपयन्ति त्रीण्य् एकस्मिन् यत्र चत्वार्य् उपयन्ति सा जगती यत्र त्रीणि सा त्रिष्टुब् यद् अष्टाक्षरं तेन गायत्री यद् अनुष्टुप् तेनानुष्टुप् सर्वैर् एवास्य छन्दोभिर् हुतं भवति छन्दःप्रतिष्ठानो वै यज्ञस्, छन्दःसु वावास्यैतद् यज्ञं प्रतिष्ठापयाम् अकः स्वाहाकारेण खलु वा एषा पङ्क्तिः पाङ्क्तो यज्ञः पङ्क्तिप्रायणः पङ्क्त्युदयनः पङ्क्तिप्रायणम् एवास्य यज्ञं पङ्क्त्युदयनम् अकर् अथो वाग् वै छन्दांसि वाचं वा एतन् मध्यत आप्त्वावरुन्द्धे तस्माद् इयं वाङ् मध्यतो वदति मध्यतो हीयं वाक् प्रजापतिर् वै स्वां दुहितरम् अध्यैद् उषसम्, तस्य रेतः परापतत् ते देवा अभिसमगछन्त तस्माद् दीक्षितो न ददाति न पचति, अथैनम् अभिसंगछन्ते तद् उदगृभ्णन्, तद् औद्ग्रभणस्यौद्ग्रभणत्वम्, तेन यज्ञम् अतन्वन्त यज्ञो यद् अग्रे व्यभवत् स त्रेधा व्यभवत् स वा ऋक्ष्व् एव तृतीयेनाश्रयत सामसु तृतीयेन यजुःषु तृतीयेन या वा अस्य प्रिया तनूर् आसीत् तया यजुर् अश्रयत, उच्चैर् ऋचा क्रियत उच्चैः साम्नोपांशु यजुषा यज्ञस्य ह्य् अत्र प्रिया तनूस्, यद् यजुषोच्चैः कुर्याद् यज्ञस्य प्रियां तन्वम् उद्धृतां कुर्यात्, अब्रह्मवर्चसी स्यान् नग्नंभावुकः ॥म्स्_३,६।५॥  

  
आहिताग्निर् वा एष सन् नाग्निहोत्रं जुहोति न दर्शपूर्णमासौ यजते तद् या आहुतिभाजो देवतास् ता अनुध्यायिनीः करोति कर्शयत आत्मानम्, तेनैवास्य तद् धुतं भवति देवा असुरान् हत्वैभ्यो लोकेभ्यः प्राणुदन्त तेषाम् असवो मनुष्यान् प्राविशन्, तद् इदं रिप्रं पुरुषे ऽन्तर् अथो कृष्णम् इव चक्षुष्य् अन्तर्, तन् नाश्नीयात्, असुर्यम् एवापहते यदा वै पुरुषे न किंचनान्तर् भवति यदास्य कृष्णं चक्षुषोर् नश्यत्य् अथ मेध्यो यदि कुर्यान् नक्तं कुर्यात्, असुर्यो वै रात्रिस्, असूर्यम् एवासूर्यं क्रियते वाचं वा एतद् दीक्षयन्तीति ह स्माहारुण औपवेशिस्, य उताञ्जानो ऽभ्यञ्जानो ऽथ दीक्षितवादं वदति स वाव दीक्षित इति सायं प्रातर् वै मनुष्याणां देवहितम् अशनम् अतिनीय सायमशनम् अतिनीय प्रातरशनं व्रतं व्रतयति मानुषस्य व्यावृत्त्यै, अदन्तीति वै गा आहुस्, अश्नन्तीति मनुष्यान् जुहुधीति देवेभ्यस्, अथवा एतम् आहुः ॥  
नाग्निहोत्रं : ड़्न् एमेन्देद्। मित्त्wएदे। एद्।: नाग्निहोत्रं  
प्रातर् : ड़्न् एमेन्देद्। एद्।: प्रातर्।  

  
व्रतम् उपेहि व्रत्य ॥ इति व्रतं ह्य् एतस्य व्रतेन यज्ञः संततस्, व्रतेनैव यज्ञं संतनोति, अभ्यर्धो वा ऋक्सामे यज्ञाद् आस्तां तयोर् यौ महिमाना आस्तां ता अपनिधाय यज्ञम् उपावर्तेताम्, तौ महिमाना अहोरात्रे अभवताम्, तयोर् वा एतद् रूपं यत् कृष्णाजिनस्य यञ् शुक्लं तद् अह्नो रूपम्, यत् कृष्णं तद् रात्रेस् तौ वा एतन् महिमाना अन्वारभते संपारणाय सं मा पारयता इति, अहोरात्रे मिथुनं समभवताम्, तयोस् तेजो ऽपाक्रामत् तत् कृष्णं प्राविशत् तद् वा एतद् अन्वारभते द्यावापृथिवी मिथुनं समभवताम्, तयोर् वीर्यम् अपाक्रामत् तत् कृष्णं प्राविशत् तद् वा एतद् अन्वारभते यथा वा इदं नावं पारं तरिष्यन्न् आरोहत्य् एवं वा एतद् ऋक्सामे आरुक्षत् ते एनम् आ यज्ञस्योदृचः संपारयतस्, यतो वै लोमानि कृष्णाजिनस्य ततो यज्ञस्, यतो यज्ञस् ततो देवतास्, यद् बहिर्लोमं पर्यूर्णुवीतान्तर्हितो दीक्षितो यज्ञात् स्यात्, यद् अन्तर्लोमम् अन्तर्हितो यज्ञो देवताभ्यस्, द्वे विषूची प्रतिमुच्ये अनन्तर्हितो दीक्षितो यज्ञाद् भवति, अनन्तर्हितो यज्ञो देवताभ्यस्, यद्य् एकं स्याद् अन्तं प्रतिभुजेत् तेनैव तद् उभयम् आप्नोति हविर् वै दीक्षितस्, यद् अन्यत्र क्षृणाजिनाद् आसीत यथा हविः स्कन्नम् एवं स्याद् यथा हविषे स्कन्नाय प्रायश्चित्तिम् इछत्य् एवम् अस्मै प्रायश्चित्तिम् इछेयुस्, छन्दांसि च वा एष देवताश् चाभ्यारोहति तान्य् एनम् ईश्वराणि प्रतिनुदस्, यद् आह नमस् ते अस्तु मा मा हिंसीर् इति नमस्कारो वा एषस्, अप्रतिनोदाय देवता वै यज्ञस्य शर्म यज्ञो यजमानस्य यद् आह विष्णोः शर्मासि शर्म मे यछेति देवता वा एतद् यज्ञस्य शर्माकर् यज्ञं यजमानस्य प्रोर्णुते प्रावृत इव हि दीक्षितस्, अथो एतद् इव हि दीक्षितस्य रूपं यत् प्रावृतम्, तस्मात् प्रोर्णुते वासः परिधत्ते सर्वदेवत्यं वै वासः सर्वाभिर् वा एतद् देवताभिर् आत्मानं परिश्रयन्ति ॥म्स्_३,६।६॥  
आस्तां : ⟨ आस्ताम्  
आस्तां : ड़्न् एमेन्देद्। मित्त्wएदे। एद्।: आस्तां।  
अपनिधाय : ड़्न् एमेन्देद्। मित्त्wएदे। एद्।: अपिनिधाय।  

  
यज्ञस्य वै सृष्टस्योल्बम् अन्वलम्बत तद् वासः क्षौमम् अभवत् तस्मात् क्षौमेण दीक्षयन्ति यज्ञस्य सयोनित्वाय प्राचीनमात्रा पत्नी दीक्षयन्ति, इन्द्रस्य वै प्राचीनमात्रा, इन्द्रियं स्त्रियाः प्रजा यत् प्राचीनमात्रा पत्नी दीक्षयन्ति, इन्द्रियम् अस्यां दधाति योनिर् वै दीक्षितस्य दीक्षितविमितम्, जरायु कृष्णाजिनम् उल्बं दीक्षितवासस्, नाभिर् मेखला गर्भो दीक्षितः स्वं वा एतद् योनिं दीक्षित आशये तस्माद् दीक्षितेन दीक्षितविमितान् नानृतुभिः क्रम्यम् एष ह्य् एतस्य योनिस्, अतो ह्य् एषो ऽधि प्रजायते गर्भो दीक्षितस्, यद् ऋत आविःकुर्वीत दत्वन्तो गर्भा जायेरन् यद् अनृतु स्मयेत तेजो ऽस्य परापातुकं स्यात् तस्मान् नानृतु स्मेतव्यम्, तेजसो ऽपरापाताय, अजातो वै पुरुषः स वै यज्ञेनैव जायते स वै तर्ह्य् एव जायते यर्ह्य् अदः सोमे क्रीते प्रोर्णुता इतो ऽग्रे प्रोर्णुते, अथो ह्य् अग्रे पुरुषो जायते स वै तर्ह्य् एव सर्वो जायते यर्ह्य् अदो ऽपो ऽवभृथम् अभ्यवैति तर्हि स तस्मात् सर्वो निर्मुच्यते त्रिवृता वै स्तोमेन प्रजापतिः प्रजा असृजत यत् त्रिवृन् मेखला भवति प्रजननाय त्रिवृद् वै वज्र उदरं वृत्रः पाप्मा क्षुद् भ्रातृव्यः पुरुषस्य यन् मेखलां पर्यस्यते वज्रम् एव सपत्नाय भ्रातृव्याय प्रहरति यं द्विष्यात् तं तर्हि मनसा ध्यायेत्, वज्रम् एवास्मै प्रहरति स्तृणुत एव, अङ्गिरसो वै स्वर्यन्तो यत्र मेखलाः संन्यास्यंस् ततः शरो ऽजायत तस्माञ् शरमयी, ऊर्ग् वा ओषधयस्, ऊर्जं वा एतन् मध्यत आत्मनो धत्ते प्रजानां च योक्त्रेण पत्नी संनह्यते मेखलया दीक्षितस्, अथो मिथुनत्वाय, ऊर्ध्वं वै पुरुषस्य नाभेर् मेध्यम् अवाचीनम् अमेध्यम्, यन् मेखलां पर्यस्यते मेध्यस्य चामेध्यस्य च विधृत्यै देवताभ्यो वा एष मेधायात्मानम् आलभते यो दीक्षते बध्नीत इव वा एतद् आत्मानं यन् मेखलां पर्यस्यते तस्माद् वा एतस्यान्नम् अन्नाद्यम् आर्त इव ह्य् एष बद्धस् तस्माद् उ बद्धस्यान्नम् अन्नाद्यम्, यथा वा इह गरगीर् एवं वा एषो ऽमुष्मिंल् लोके यो दीक्षितस्यान्नम् अत्ति यज्ञेन त्व् एवास्य तता उन्मुक्तिस्, हविर् वै दीक्षितस्, यद् अस्य जुहुयात् तम् एव जुहुयात् प्रमायुकः स्यात् सर्वाभ्यो वा एष देवताभ्या आप्यायते यो दीक्षते यद् अस्य जुहुयाद् यज्ञम् अस्य विदुह्यात्, उपधीतो ऽस्य यज्ञः स्यात् तं वा एतद् आगते काले सर्वं संस्फीतं यज्ञं देवताभ्यो दुहेत् त्रेधा वा एतस्य पाप्मानं विभजन्ते यो दीक्षते यो ऽस्यान्नम् अत्ति स तृतीयम्, यो ऽस्याश्लीलं कीर्तयति स तृतीयम्, या एनं पिपीलिका दशन्ति तास् तृतीयम्, तस्माद् वा एतस्यान्नम् अन्नाद्यम्, तस्माद् अस्याश्लीलं न कीर्तयितव्यम्, तस्माद् दीक्षितवासो ऽभर्तव्यम् अत्र हि ताः पिपीलिका या एनं दशन्ति ॥म्स्_३,६।७॥  
आशये : ड़्न् एमेन्देद्। एद्।: आशयेत्  

  
दक्षिणा वै देवेष्व् आसीत्, यज्ञो ऽसुरेषु तां दक्षिणां यज्ञो ऽभ्यकामयत ताम् अभिपर्यावर्तत तां समभवत् स इन्द्रो ऽवेत्, यो वा अस्माद् योनेः संभविष्यति स इदं भविष्यतीति ताम् इन्द्रः प्राविशत् तता इन्द्रः समभवत् तता इन्द्रो ऽजायत स जायमानो ऽवेत्, यो वा अस्माद् योनेर् अन्यो मत् संभविष्यति मादृक् संभविष्यतीति तया सहोपवेष्टयन्न् अजायत यन् न्यवेष्टयत् तस्मान् निवेष्टिता यन् निवेष्ट्यमाना श्यावाभवत् तस्मात् कृष्णा, इन्द्रं च वा एष प्रेप्सति दक्षिणां च, इन्द्रस्य च खलु वा एतद् योनिम् आलब्ध दक्षिणायाश् चात्मानम् अथो सयोनिम् एव यज्ञम् आलभते कृषिं सुसस्याम् उत्कृषा इति विषाणया भूम्याम् उपहन्ति कृषिम् एवास्य सस्येन समर्धयति यजुषा कण्डूयते यजुषा हि मनुष्याः कण्डूयन्ते व्यावृत्त्यै यजुषा कण्डूयते तस्माद् प्रजा अपामंभविष्णवः पामंभविष्णवः प्रजाः स्युर् यद् अयजुषा कण्डूयेत सुपिप्पला ओषधीस् कृधीति शिरः कण्डूयते, ओषधीर् एव फलं ग्राहयति तस्माद् ओषधयः शीर्षन् फलं गृह्णन्ति वाग् वै सृष्टा चतुर्धा व्यभवत् ततो या अत्यरिच्यत सा वनस्पतीन् प्राविशत् सैषा याक्षे या दुन्दुभौ या तूणवे या वीणायाम्, दण्डं प्रयछति ताम् एवास्मै वाचं प्रयछति, अथो वज्रम् एवास्मै प्रयछति गोपीथाय, आस्यदघ्नं प्रयछति, एतावती हीयं वाग् वदति, अथो एतावती हि वाचा वीर्यं क्रियते यद् वर्षीयांसं प्रयछेत् स्वां वाचं मैत्रावरुणो विभजेत् तं श्वःसुत्यायां मैत्रावरुणाय प्रयछति तां श्वो भूते मैत्रावरुण ऋत्विग्भ्यो विभजति ॥  

  
होतर् यज पोतर् यज नेष्टर् यज ॥ इति सा सह वषट्कारेणाहवनीयं गछति तां पुरो ऽध्वर्युर् विभजति ॥  

  
होतर् यज पोतर् यज नेष्टर् यज ॥ इति, अध्वर्युः पुरो वाचं विभजति मैत्रावरुणः पश्चात् ॥  

  
स्वाहा यज्ञं मनसा ॥ इति मनसा यज्ञम् अभिगछन्ति तत एव यज्ञम् आलब्ध स्वाहा दिवः स्वाहा पृथिव्याः इति द्यावापृथिवी वा अन्व् अन्तरिक्षं यज्ञ उपश्रितस् तत एव यज्ञम् आलब्ध स्वाहोरोर् अन्तरिक्षाद् इति, अन्तरिक्षं वै यज्ञस्, यदि वातो यदि वा पशवस् तत एव यज्ञम् आलब्ध स्वाहा वातात् परिगृह्णामि स्वाहेति, अयं वाव यः पवत एष यज्ञस् तम् एवालब्ध वाचं यछति यज्ञं वा एतद् यछति यद् वाचं विसृजेद् यज्ञं विसृजेत् तद् आहुः पुनर् दीक्षयित्वा वाग् यन्तव्येति यत् पुनर् दीक्षयेद् आहुतीर् अतिरेचयेत्, वैष्णवीम् अनूच्य वाग् यन्तव्या विष्णुर् वै यज्ञस्, यज्ञम् एवालब्ध, आग्नावैष्णवीम् अनूच्य वाग् यन्तव्या, अग्निर् वै सर्वा देवतास्, विष्णुर् यज्ञस्, देवताश् चैव यज्ञं चालब्ध सारस्वतीम् अनूच्य वाग् यन्तव्या वाग् वै सरस्वती वाचा यज्ञः संततस्, वाचैव यज्ञं संतनोति बार्हस्पत्याम् अनूच्य वाग् यन्तव्या ब्रह्म वै बृहस्पतिस्, ब्रह्मणा यज्ञः संहितस्, ब्रह्मणैव यज्ञं संदधाति ॥म्स्_३,६।८॥  
इति : ड़्न् थिस् संधि चोमेस् ड़्रोम् मनसस् अन्द् इति। च्ड़्। १।२।२:११।१३  
  
[पगे इइइ,७२]
  
दीक्षितो ऽयम् असा आमुष्यायणः ॥ इति, उद्वदति वा आह प्रियो वै देवानां दीक्षितस्, देवेभ्य एवैनं प्राह त्रिर् आह त्रिषत्या हि देवास्, अथो त्रयो वा इमे लोकास्, एभ्य एवैनं लोकेभ्या आवेदयति तस्माद् दीक्षितं दूराञ् शृण्वन्ति, एभ्यो ह्य् एनं लोकेभ्या आवेदयति नक्षत्रं दृष्ट्वा वाचं विसृजते द्वौ वा ऋतू अहश् च रात्रिश् च, अन्यम् एव ऋतुं संप्राप्य वाचं विसृजते व्रतं चरतेति वाचं विसृजते व्रतं ह्य् एतस्य व्रतेन यज्ञः संततस्, व्रतेनैव यज्ञं संतनोति दैवीं धियं मनामहा इति यजुषा हस्ता अवनेनिक्ते यजुषा हि मनुष्या अवनेनिजते व्यावृत्त्यै ब्रह्मणः सदेवत्वाय, अथो आपो मे दीक्षां नेत् प्रमुष्णान् इति, अन्नं वै मनुष्येभ्या उदबीभत्सत तद् एवा मनुष्येष्व् अदिधीर्षन्, तद् आपो ऽब्रुवन् वयं व एतां शुन्धाम, अथोपावर्तस्वेति ततो ऽन्नं मनुष्यान् उपावर्तन्त त इदम् अन्नं मनुष्येषु धृतम्, तस्माद् ब्राह्मण आहार्यास्, आहृते हस्ता अवनेनिजीत, अन्नाद्यस्यावरुद्ध्यै, अथो अन्नाय वा एतद् आत्मानं पावयते ये देवा मनुजाता मनोयुजा इति व्रतं व्रतयति, एते वै देवा मनुजाता मनोयुजो यद् इमे प्राणास्, एषा वा अस्मिन्न् एतर्हि देवता तां प्रीणाति तस्यां हुतं व्रतयति यद् एतो ऽन्यथा व्रतयेत् प्राणैर् एनं व्यर्धयेत् प्रमायुकः स्यात् त्वम् अग्ने व्रतपा असीति वदेत् स्वप्स्यन्त् सुप्त्वा वा प्रबुध्य यदि वा दीक्षितवादं वदेत्, अग्निर् वै देवानां व्रतपतिस् तस्माद् एवाधि व्रतम् आलभते नोत्तानः शयीत यद् उत्तानः शयीतेमे लोका ययेयुस्, नाग्नेर् अधि पराङ् पर्यावर्तेत यत् पर्यावर्तेत यज्ञात् पर्यावर्तेत नान्यत्रदीक्षितं दीक्षितविमितान्त् सूर्यो ऽभिनिम्रोचेन् नाभ्युदियात्, दीक्षितव्रतम् एव तत्, यज्ञो वै देवानां न समभवत् तं भृत्या समभावयन् यद् भृतिं वनुते यज्ञस्य संभूत्यै रास्वेयत् सोमेति यद् ब्रूयाद् एतावद् अस्य स्यान् न भूयस्, यद् आह, आ भूयो भरेति, अपरिमितस्यावरुद्ध्यै देवः सविता वसोर् वसुदावेति सवितृप्रसूत एवैताभिर् देवताभिर् उप प्रतिगृह्णाति, आत्मनो ऽहिंसायै वायुर् गोपास् त्वष्टाधिपतिः पूषा प्रतिग्रहीतेति वायुम् एवासां गोप्तारम् अकस् त्वष्टारम् अधिपतिं पूषणं प्रतिग्रहीतारम् आपो वै यज्ञस्, यद् अपो दीक्षितो ऽवगाहेत यज्ञम् अवकृश्नीयात्, यद् आह देवीर् आपो अपां नपाद् इति यद् एवासां यज्ञियं मेध्यं तन् नाक्रामति यद् अपो दीक्षितो ऽवगाहेत विह्रदिनीः स्युस् तस्मान् नावगाहेत यद्य् अवगाहेत लोष्टं विमृणंस् तरेत् तम् एव सेतुम् अनुसंतरति न वै दीक्षितं तरन्तं देवता अनुतरन्ति, अरणिभ्यां सह तरति सहैव देवताभिस् तरति न वै दीक्षितं तरन्तं यज्ञो ऽनुतरति रथाङ्गेन सह तरति सहैव यज्ञेन तरति ॥म्स्_३,६।९॥  

  
अमुं वा आदित्यं सर्वा वाचो गछन्ति ता उद्यति सर्वाः सृज्यन्ते यद् आह याः पशूनाम् ऋषभे वाचा इति सृज्यमानां वा एतद् वाचं पुनर् आलभते वायवे त्वेति नष्टाम् अनुदिशति वरुणाय त्वेत्य् अप्सु मग्नाम्, रुद्राय त्वेति महादेवाहताम्, निरृत्यै त्वेत्य् अवसन्नाम् इन्द्राय त्वेति व्लेष्कहतां या वा संशीयेत मरुद्भ्यस् त्वेति ह्रादुनिहताम् एते वै देवा भृत्या स्कन्नभागास् तान् एव प्रीणाति देवेभ्यो वा अन्या दक्षिणा दीयन्ते मनुष्येभ्यो ऽन्यास्, एता वै देवेभ्यः प्रत्यक्षं दक्षिणा दीयन्त एताभिर् वै भूयो ऽवरुन्द्धे यद् उ चेतराभिर् देवाश् च वा असुराश् चास्पर्धन्त, एतावान् वै तर्हि यज्ञ आसीद् अग्निहोत्रं दर्शपौर्णमासौ चातुर्मास्यानि ते देवा यज्ञम् अपश्यन्, तेनादीक्षन्त तेषां यद् अग्निहोत्रम् आसीत् तद् व्रतम् उपायन्, तस्माद् विव्रतेन भवितव्यम्, द्विर् ह्य् अग्निहोत्रं हूयते यद् अग्नीषोमीयं पूर्णमासे हविर् आसीत् तम् अग्नीषोमीयं पूर्वेद्युः पशुम् आलभन्त यद् ऐन्द्राग्नम् अमावास्यायां तम् आग्नेयं श्वो भूते पशुम् आलभन्त वैश्वदेवं प्रातःसवनम् अकुर्वत वरुणप्रघासान् माध्यंदिनं सवनम्, साकमेधान् पितृयज्ञम्, त्र्यम्बकास् तत् तृतीयसवनम्, तस्मात् तृतीयसवने विश्वं रूपं शस्यते विश्वं ह्य् एतद् रूपम्, तम् एषां यज्ञम् असुरा णान्ववायन्, तेन वा एनान् अपानुदन्त ततो देवा अभवन् परासुरास् तद् य एवं वेद भवत्य् आत्मना परास्य भ्रातृव्यो भवति ते ऽध्वृतो ऽयम् अभूद् इत्य् अपाक्रामन्, तद् अध्वरस्याध्वरत्वम्, तस्माद् एकव्रतेन भवितव्यम्, सकृद् ध्य् अग्निहोत्रं हूयते ॥  
संशीयेत : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  

  
इति तृतीयकाण्ड आग्नावैष्णवं नाम षष्ठः प्रपाठकः ॥म्स्_३,६।१०॥  
  
[पगे इइइ,७५]
  
अकॢप्तं वा इदम् आसीत्, दिशो वा इमा न प्राजानन्, तद् देवा अन्यो ऽन्यस्मिन्न् ऐछन्, तन् नाविन्दन्, ते देवा अदितिम् अब्रुवन्, त्वया मुखेनेमा दिशः प्रजानामेति साब्रवीत्, भागो मे ऽस्त्व् इति वृणीष्वेत्य् अब्रुवन्, साब्रवीत्, मद्देवत्यम् एव प्रायणीयम् असत्, मद्देवत्यम् उदयनीयम्, माम् एवानुप्रायाथ माम् अनूदयाथेति स एष आदित्यश् चरुस्, अदितिं वा एतद् अनुप्रयन्त्य् अदितिम् अनूद्यन्ति ततो वा इमा दिशः प्राजानन् पथ्यां यजति इमाम् एव तेन दिशः प्राजानन् यद् अग्निम् इमां तेन यत् सोमम् इमां तेन यत् सवितारम् इमां तेन यद् अदितिम् इयं वा अदितिस्, ऊर्ध्वा वा अस्या दिक्, ऊर्ध्वाम् एव तेन दिशं प्राजानन्, ततो वा अकल्पत, अकॢप्तस्य वै कॢप्त्यै प्रायणीयस् तद् य एवं विद्वान् प्रायणीयेन चरति कल्पते कल्पन्ते हास्मा ऋतवस् ततो वा इमा दिशो ऽन्वपश्यन् यत् पथ्यां यजति, इमाम् एव तेन दिशम् अन्वपश्यन् यद् अग्नीषोमौ चक्षुषी वा अग्नीषोमौ, अनु ताभ्यां समपश्यन् यत् सवितारम्, सवितृप्रसूता एवेमा दिशो ऽन्वपश्यन् यद् अदितिम् इयं वा अदितिस्, अस्यां वै प्रतिष्ठाय देवा यज्ञम् अतन्वत यत् प्रथ्यां यजति वाग् वै पथ्या वाचम् एवावरुन्द्धे यद् अग्निम्, देवतास् तेन यत् सोमम्, यज्ञं तेन यत् सवितारम्, प्रसूत्यै यद् अदितिम् आदित्या वा इमाः प्रजास् ता एवावारुद्ध ता आद्या अकृत यद् वै यज्ञस्यान्तर्यन्ति तच् छिद्रम्, तेन यज्ञः स्रवति तेन यजमानो ऽग्नये समवद्यति, अग्निर् वै समिष्टिस्, अग्निः प्रतिष्ठितिः समिष्ट्या एव प्रतिष्ठित्या अग्निं प्रथमं यजत्य् अग्निम् उत्तमम्, समानी वा एषा देवता पाङ्क्तत्वाय पाङ्क्तो यज्ञस्, यावान् एव यज्ञस् तम् आलब्ध स्वस्तिं यजति यज्ञस्य स्वस्त्यै पथ्यां यजति वाग् वै पथ्या वाचम् एवानुप्रयन्ति ताम् उत्तमाम् उदयनीये यजति वाग् वै पथ्या वाचम् एवानूद्यन्ति मरुत्वतीः पथ्याया ऋचो भवन्ति देवविशा वै मरुतस्, देवविशाम् एवाचीकॢपत् तां शान्तां कॢप्तां मनुष्यविशा अनुकल्पन्ते स्तेनभविष्णुर् हविर् भवति ॥म्स्_३,७।१॥  
प्राजानन् : ड़्न् चोर्रिगेन्द। एद्।: इमानप्रजानन्।  
साब्रवीत् : ड़्न् चोर्रिगेन्द। एद्।: सो ऽब्रवीत्  
एवावारुद्ध : ड़्न् एमेन्देद्। एद्।: एवावरुद्ध। च्ड़्। १।५।१०:७९।३, १।५।११:७९।१०  

  
जुषाणेनान्य आज्यभागा इज्यन्ते ऽथात्र ऋचोभयतो यजति द्रढिम्ने ऽशिथिरत्वाय सप्तदश सामिधेनीः कार्याः पञ्च ऋतवो द्वादश मासा एष संवत्सरः संवत्सराद् एवाधि यज्ञमुखं प्रतनुते तद् आहुः पञ्चदश सामिधेनीः कार्यास्, न सप्तदश संवत्सरीयस्यैवायनस्य सप्तदश कार्याः संवत्सरस्या ऋद्ध्या इति तन् न सूर्क्ष्यम्, सपतदशैव कार्याः प्रयाजवत् स्यात् प्रायणीयम् अननुयाजम् अनुयाजवत् स्याद् उदयनीयम् अप्रयाजम् उभयतो वा एतत् प्रयाजानुयाजा यज्ञम् अभिसंधीयते समानो ह्य् एष यज्ञस्, निष्काषं च मेक्षणं च निदधाति तेन यज्ञः संततस्, आत्मा वै प्रयाजाः प्रयाजानुयाजा देवक्षेत्रम्, यज्ञो देवक्षेत्रम् आक्रममाणः प्रजाम् अन्तरियाद् यद् अनुयाजान् अन्तरियात् प्रयाजवत् स्यात् प्रायणीयम् अनुयाजवत्, अनुयाजवत् स्याद् उदयनीयं प्रयाजवत् पयसि प्रायणीयः स्यात् पयस्य् उदयणीयस्, अपां वा एतञ् शुक्रियम् अपाम् एव शुक्रियम् अवरुन्द्धे पशवो वै शुक्रियम्, पशून् एवावरुन्द्धे, अथो प्रायणे च वावास्मा एतद् उदयने च पशून् दधाति, आदित्यः प्रायणीयः स्याद् आदित्य उदयनीयस्, इयं वा अदितिस्, अस्यां वा एतद् यज्ञमुखेन प्रतितिष्ठति, अस्याम् उपरिष्टात्, यत्र वै यज्ञस्यार्धे ऽग्रे समृद्धं क्रियते क्रियमाणंक्रियमानं ह वा अस्य समृध्यते संस्थाप्यं प्रायणीयम्, यज्ञस्य समृद्ध्यै याः प्रायणीये ऽनुवाक्यास् ता उदयनीये याज्याः स्युस्, या उदयनीये ऽनुवाक्यास् ताः प्रायणीये याज्याः स्युः पथः प्रतिप्रज्ञात्यै, अथो अनुसंतत्यै यद् अतो ऽन्यथा कुर्युश् छम्बट्कुर्युः ॥म्स्_३,७।२॥  

  
इयं वै कद्रूस्, वाक् सुपर्णी छन्दांसि सौपर्णानि गायत्री त्रिष्टुब् जगती सा वै कद्रूः सुपर्णीम् आत्मानम् अजयत् साब्रवीत् सोमम् आहर तेनात्मानं निष्क्रीणीस्वेति सा छन्दांसि प्रैष्यत्, अमुतः सोमम् आहरत तेन मा निष्क्रीणीतेति ततो जगत्य् उदपतत् सा पशुभिश् चागछद् दीक्षया च तस्मात् पशवा इति जगतीम् आहुस् तस्माद् यदा पशून् विन्दते ऽथ दीक्षते ततस् त्रिष्टुब् उदपतत् सा दक्षिणया चागछत् तपसा च तस्मात् त्रिष्टुभो लोके दक्षिणा दीयन्ते तस्माद् उ मध्यंदिने तपस् तपनीयम् इति ततो गायत्र्य् उदपतत् सा सोमम् आहरत् तम् आह्रियमाणं सामिगन्धर्वो विश्वावसुर् आमुष्णात् स तिस्रो रात्रीर् उपहृतो ऽवसत् तस्मात् तिस्रो रात्रीः क्रीतो वसति ते ऽब्रुवन् पुनर् याचामहा इति ते देवा अब्रुवन्, स्त्रीकामा वै गन्धर्वास्, वाचम् एव संभृत्य यथा योषिद् अनपक्षेयतमेव तया निष्क्रीणामेति तं वै निरक्रीणन्, तस्माद् आहुस्, वाग् वै सोमक्रयणी वाचं वा एतद् गवा निष्क्रीणातीति ते ऽब्रुवन्, अन्व् ऋतीयामहा इति ताम् अन्व् आर्तीयन्त तद् अनृतस्य जन्म तद् य एवं विद्वान्त् सत्यानृतां वाचं वदति न हैनं द्रुणाति ते ऽब्रुवन् विह्वयामहा इति तां व्यह्वयन्त गाथां देवा अगायन् ब्रह्म गन्धर्वा अवदन्, सा देवान् उपावर्तत तस्माद् विवाहे गाथा गीयते तस्माद् गायन्त् स्त्रियाः प्रियस् तद् य एवं विद्वान् गाथां गायन् हस्तं गृह्णाति सं हि जीर्यतः सर्वम् आयुर् इतस्, नार्तिं नीतस् तद् आहुस्, आ वै सा पुनर् अगछत्, नैव किं चन सोमक्रयणीति ॥म्स्_३,७।३॥  
अजयत् : ड़्न् चोर्रिगेन्द। एद्।: अयजत्।  

  
या द्विरूपा सा वार्त्रघ्नी यत् तया क्रीणीयाज् जायुकम् अस्य राष्ट्रं स्यात्, अथ यस्य तादृश्य् अनुस्तरणी भवति ताजग् एषाम् अपरः प्रमीयते या रोहिणी कृष्णाक्षी कृष्णवाला कृष्णशफा सा पितृदेवत्या यत् तया क्रीणीयात् प्रमायुको यजमानः स्यात्, अथ यस्य तादृश्य् अनुस्तरणी भवत्य् ऋतुमद् एषाम् अपरः प्रमीयते यारुणा बभ्रुलोम्नी श्वेतोपकाशा शुच्यदक्षी तत् सोमक्रयण्या रूपम्, स्वेनैव रूपेण क्रीयते काणा स्याद् अखर्वा श्रोणा सप्तशफा तथा सर्वया क्रीयते, एकहायन्याक्रय्या वाग् वै सोमक्रयणी तस्मात् प्रजाः संवत्सरे वाचं वदन्ति, अप्सु क्रय्यस्, ओषधयो वै सोमस्, आपा ओषधीनां रसस् तथा स रसः क्रियते क्रये वा अहं सोमस्य तृतीयं सवनम् अवरुन्धे वेद, इति ह स्माहारुण औपवेशिः पशवो वै तृतीयं सवनम्, पशूनां चर्म यच् चर्मणि निवपति तेनैव तृतीयं सवनम् अवरुन्द्धे रोहिते निवपति तस्मात् पशूनां रोहितरूपम् आनडुहे निवपति, अनड्वान् वै सर्वाणि वयांसि पशूनाम्, सर्वान्य् एव वयांसि पशूनाम् आप्त्वावरुन्द्धे, अथो बह्व् एव यज्ञस्यावरुन्द्धे सोमं विचिन्वन्ति पापवसीयस्य व्यावृत्त्यै, अथो देवेभ्य एवैनं शुन्धन्ति नाध्वर्युः सोमं विचिनुयात्, न यजमानस्, न यजमानस्य पुरुषा नोपद्रष्टारो विचीयमानस्य स्युस्, यद् उपद्रष्टारो विचीयमानस्य स्युः क्षुधं प्रजा नीयुस्, अवर्तिर् यजमानं गृह्णीयात् क्षोधुको ऽध्वर्युः स्यात् ॥  
विचिन्वन्ति : ड़्न् एमेन्देद्। एद्।: विचिन्वन्ति  

  
शुन्ध सोमम् आपन्नं निरस्य ॥ इति ब्रूयात्, ग्रसितं वा एतत् सोमस्य यद् आपन्नम्, ग्रसितम् एते सोमस्य निष्खिदन्ति ये सोमं विचिन्वन्ति तस्मात् सोमविक्रयिणो बहु क्रीणन्तो बहु विन्दमानाः क्षोधुकास्, ग्रसितं ह्य् एते सोमस्य निष्खिदन्ति, आस्माको ऽसीति, अभित्सार एवास्यैष शुक्रस् ते ग्रहा इति शुक्रम् एवास्य गृह्णाति, अभि त्यं देवं सवितारम् इति सवितृप्रसूत एव गृह्णाति, अतिछन्दसा गृह्णाति सर्वाणि वै छन्दांस्य् अतिछन्दाः सर्वैर् एवैनं छन्दोभिर् गृह्णाति वर्ष्म वा एषा छन्दसाम्, वर्ष्मैनं समानानां गमयति पञ्चभिर् गृह्णाति पाङ्क्तो यज्ञस्, यावान् एव यज्ञस् तम् आलब्ध, एकैकाम् उत्सर्जं मिमीते, अयातयाम्न्यायातयाम्न्यैव मिमीते, एतावती वा आसाम् एकैकस्या वीर्यम् आप्यते तस्माद् इमाः कामं प्रसारयति कामं प्रत्यञ्चति दश कृत्वो मिमीते दशाक्षरा विराट्, विराजम् एवाप्नोति, अथो वैराजाः पशवः पशून् एवावरुन्द्धे द्विर् गृह्णाति द्वे हि सवने यावान् वै सोमो गृहीतः स यजमानस्य यम् अभ्यूहति स सदस्यानाम्, प्रजाभ्यस् त्वेत्य् अभ्य्·हति गोत्राद्गोत्राद् धि प्रसर्पन्ति, ओषधयो वै सोमस्, अपरिमितं जीवनम्, यत् परिमितं गृह्णीयात् परिमितं जीवनं स्यात्, अथ यद् अभ्यूहत्य् अपरिमितस्यावरुद्ध्यै यजमानो वै प्रजापतिः प्रजा अंशवस्, यत् सोमम् उपनह्यति प्रजानां वा एतत् प्राणम् उपनह्यति यद् आह प्रजास् त्वानुप्राणन्त्व् इति प्राणम् आसु दाधार क्षौमम् उपनह्यति, औषधं वै क्षौमम् ओषधयः सोमस्य योनिः स्व एवैनं योनौ दधाति यज्ञो यद् अग्रे देवानाम् अगछत् तं रक्षांस्य् अजिघांसन्, स देवता व्यवासर्पत् सर्वदेवत्यं वै वासस्, यत् क्षौमम् उपनह्यति सर्वाभिर् वा एतद् देवताभिर् यज्ञाद् रक्षांस्य् अपहन्ति, अथो सर्वाभिर् एव देवताभिर् यज्ञं समर्धयति ॥म्स्_३,७।४॥  
आपन्नं : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  
निष्खिदन्ति : ड़्न् एमेन्देद्। एद्।: निष्खिदन्ति  
  
[पगे इइइ,८१]
  
चतुर्गृहीतम् आज्यं भवति चतुष्पादो वै पशवः पशून् एवावरुन्द्धे हिरण्यम् अवधाय जुहोति, आग्नेयं घृतम् अग्निजं हिरण्यम्, सतनूर् एव सतेजा हूयते, एषा वा अग्नेः प्रिया तनूर् यद् घृतम्, तेजो हिरण्यम्, यद् धिरण्यम् अवधाय जुहोति, अग्नेर् वा एतत् प्रियां तन्वं तेजसा समर्धयति, अथो रूपाण्य् एव ग्राहयति पशवो वै घृतम्, रेतो हिरण्यम्, यद् धिरण्यम् अवधाय जुहोति पशुषु वा एतद् रेतो दधाति तस्माद् अनस्थकाद् रेतसो ऽस्थान्वन्तः पशवः प्रजायन्ते बद्धेन जुहोति तस्मात् पशूनां गर्भा अप्रपादुकाः प्रपादुकाः पशूनां गर्भाः स्युर् यद् अबद्धेन जुहुयात्, जूर् असीति यद् वाव जवत इत्थम् असा३द् इत्थम् असा३द् इति तद् अस्या जूत्वम्, धृता मनसेति मनसा हि वाचं दाधार जुष्टा विष्णवा इति यज्ञायैवैनां जुष्टां विष्णवे ऽकस् तस्यास् ते सत्यसवसः प्रसव इति वाचा हि प्रसूतं क्रियते तन्वो यन्त्रम् अशीय स्वाहेति, आशिषम् एवाशास्ते शुक्रम् असि चन्द्रम् असीत्य् उद्धरति स्वर्गस्य लोकस्य समष्ट्यै वाग् वै सोमक्रयणी शास्ति वावैनाम् एतत् तस्मात् प्रजाः सृष्ट्वा प्रजायन्ते वत्सो जातः स्तनम् इछति स्तनं कुमार इछति चिद् असीति यद् वाव चिकित्सत इत्थम् असा३द् इत्थम् असा३द् इति तद् अस्याश् चित्त्वम्, मनासीति यद् धि मनसा मन्यते यन् मनसाभिगछति तद् वाचा वदति धीर् असीति यद् वाव ध्यायतीइत्थम् असा३द् इत्थम् असा३द् इति तद् अस्या धीत्वम्, दक्षिणासीति यत् स्विद् वाचा दीयते तद् अस्या दक्षिणात्वम्, यज्ञियासीति वाग् घि यज्ञिया क्षत्रियासीति यं हि वाग् जुषते स क्षत्रियस्, अदितिर् अस्य् उभयतःशीर्ष्णीति यत् स्विद् आदित्यः प्रायणीय आदित्य उदयनीयस् तद् अस्या उभयतःशीर्षत्वम्, सा नः सुप्राची सुप्रतीची भवेति सुप्राची ह्य् एषा प्रायणीये सुप्रतीच्य् उदयनीये ॥म्स्_३,७।५॥  
असा३द् : ड़्न् एमेन्देद्। एद्।: असा३द्  

  
यत् कर्णगृहीतया क्रीणीयाद् वार्त्रघ्नी स्यात्, यञ् शृङ्गाभिहितया मनुष्यदेवत्या यत् पदि बद्धया पितृदेवत्या यद् अबद्धयायता स्यात्, यद् आह मित्रस् त्वा पदि बध्नात्व् इति मित्रस्यैवैनां पाशेन यछति पूषाध्वनः पात्व् इति, इयं वै पूषा, इयम् एवास्या अध्वानं संभरति, इन्द्रायाध्यक्षायेति, इन्द्रो वै देवानाम् ओजिष्ठस् तम् एवास्या अध्यक्षम् अकर् अनु त्वा माता मन्यताम् अनु पितेति, अनुमत एवैनं मात्रा पित्रा भ्रात्रा सख्या क्रीणाति सा देवि देवम् अछेहीति देवी ह्य् एषा देवः सोमस्, इन्द्राय सोमम् इति, इन्द्राय ह्य् एषा सोमम् अछैति रुर्द्रस् त्वावर्तयत्व् इति रुद्रम् एवास्याः परस्ताद् दधाति स्वस्ति सोमसखा पुनर् एहीति प्रत्यक्षम् एवालब्ध रुद्राय वा एतत् पशून् अपिदधाति यद् आह रुद्रस् त्वावर्तयतु यद् आह स्वस्ति सोमसखा पुनर् एहीति स्वस्तिम् एवास्यै पुनर् आवृत्तायै दधाति वाग् वै सोमक्रयणी सा देवरूपाणि प्रविशति यद् आह वस्व्य् असि रुद्रासीति, इदम् असीदम् असीति वाग् वैनाम् एतद् आह यद्यद् भवति यद् वा एतत् किंच वदत्य् एतां वा एतद् आप्त्वावरुन्द्धे षट् पदान्य् अनु निष्क्रामति षड् वा अहानि वाग् विभज्यते न वै षष्ठम् अहर् वाग् अतिवदति सर्वा वै षष्ठे ऽहन् वाग् आप्यते यावत्य् एव वाक् ताम् आप्नोति दक्षिणेनार्धेन दक्षिणम् अर्धम् अनु निष्क्रामति तस्माद् दक्षिणेन हस्तेनान्नम् अद्यते तस्माद् दक्षिणो ऽर्ध आत्मनो वीर्यवत्तरस् तस्माद् दक्षिणम् अर्धं वयांस्य् अनु पर्यावर्तन्ते सप्तमे पदे जुहोति सप्त छन्दांसि छन्दांसि वाक्, यावत्य् एव वाक् ताम् आहुत्याप्त्वावरुन्द्धे सप्त छन्दांसि सप्त होत्राः सप्त ग्राम्याः पशवः पशूंस् तान् एवावरुन्द्धे बृहस्पतिष् ट्वा सुम्ने रम्णात्व् इति ब्रह्म वै बृहस्पतिस्, ब्रह्मणैवैनां यछति रुद्रो वसुभिर् आचक इति रुद्रम् एवास्या वसुभिर् आकर्तारम् अकः पृथिव्यास् त्वा मूर्धन्न् आजिघर्मीति, एष वै पृथिव्या मूर्धा यद् देवयजनम् इडायास् पद इति गौर् वा इडा तस्या वा एतत् पदम्, घृतवति स्वाहेति स्वाहाकारेणैवैनां यछति ॥म्स्_३,७।६॥  
इति : ड़्न् स्होउल्द् बे आचका इति (आचके अन्द् इति)  

  
हिरण्यं निधाय जुहोति, अग्निमत्य् एव जुहोत्य् आयतनवति, अन्धो ऽध्वर्युः स्याद् यद् अनायतने जुहुयात् पशवो वै घृतम्, पशवः पदम्, वज्रं स्फ्यस्, यत् स्फ्येन पदं परिलिखति वज्रेण वा एतद् यजमानाय पशून् परिगृह्णाति विषाणयानुपरिलिखति सयोनीन् एवास्मै पशून् परिगृह्णाति स्थाल्यां पदं संवपति, अस्या वा एषाधिक्रियते, इयं हि पशूनां योनिः स्व एवैनान् योनौ दधाति शोचन्ति वा एतत् पशवो योनेश् छिन्नास्, यद् अप उपसृजति शमयत्य् एव यजमानाय पदं प्रयछति तद् अध्वर्युर् अपशुर् भवति यजमानाय हि पशून्त् संप्रादात्, यद् आह तव राया इति तद् अध्वर्युं पशुष्व् आभजति तेनाध्वर्युः पशुमान् गृहेषु पदं निदधाति गृहेष्व् एवास्य पशून् दधाति स्वर्गो वै लोक आहवनीयस्, यद् आहवनीय उपवपेद् अन्यलोके ऽस्य पशून् दध्यात्, गार्हपत्या उपवपति गार्हपत्यं हि पशवो ऽनूप तिष्ठन्ते पशुभिर् एवैनं सम्यञ्चं दधाति पशवो वै पदम् अग्नी रुद्रस्, यद् अग्निमत्य् उपवपेद् रुद्रायास्य पशून् दध्यात्, यत्र शान्तं तद् उपोप्यम्, पशूनाम् अप्रदाहाय यत् सोमक्रयण्या पत्नीं संक्शापयन्ति मिथुनत्वाय त्वष्ट्रिमन्तस् त्वेति त्वष्टा हि रूपाणि विकरोति सपेमेति सपाद् धि प्रजाः प्रजायन्ते सूर्यस्य चक्षुर् आरुहम् इति, एष वा अपरिपरः पन्था अरक्षस्यो येनासा आदित्य एति, अमुष्य वा एतद् आदित्यस्य पथ इति वृणक्ति विन्दते वस्व् इति वसो ह्य् एष विन्दते यः सोमं क्रीणाति ॥  

  
सोमविक्रयिन्त् सोमं ते क्रीणानि महान्तं बह्व् अर्हं बहु शोभमानम्, कलया ते क्रीणानि कुष्टया ते क्रीणानि शफेन ते क्रीणानि पदा ते क्रीणानि ॥ इति गोर् वा एतन् महिमानम् उदाचष्टे, अथो महयत्य् एवैनाम् अथो अक्षरशो वा एतद् यज्ञं मिमीते सुवाङ् नभ्राड् अङ्गारे बम्भारा इति, एते वै देवानां सोमरक्षयस्, एतेभ्यो वा अधि छन्दांसि सोमम् आहरन्, तेभ्य एवैनाम् अनुदिशति, अथो यद् एवात्र यज्ञस्योपश्लिष्टं तत् परिक्रीणीते दशभिः क्रीणाति दशाक्षरा विराट् तथा वैराजः क्रियते, एकादशभिः क्रीणाति दश वै पशोः प्राणास्, आत्मैकादशस् तथा सर्वः क्रियते धेन्वा क्रीणाति, आशिरम् एवास्य क्रीणाति, अथो वाचम् एव गृह्णाति हिरण्येन क्रीणाति शुक्रम् एवास्य क्रीणाति, अथो तेज एव गृह्णाति वाससा क्रीणाति सर्वदेवत्यम् एवास्य क्रीणाति, अजया क्रीणाति तप एवास्य क्रीणाति यत्र वा अदश् छन्दांसि सोमम् आहरंस् तानि तमसा न प्राजानन्, ततो गायत्र्य् अजाम् आदायोदपतत् सा वा एभ्यः प्रारोचयत् ततो वै छन्दांसि सोमम् आहरन्, तत् सोमं ना आजाम् इति वावाजा, अनडुहा क्रीणाति वह्न्य् एवास्य क्रीणाति, ऋषभेण क्रीणाति सेन्द्रम् एव क्रीणाति यद् ऋषभेण क्रीणीयात् प्रजापतिना विक्रीणीत वत्सतरेण साण्डेन क्रय्यस्येन्द्रम् अहः क्रीणाति न प्रजापतिना विक्रीणीते मिथुनाभ्यां गोभ्यां क्रीणाति मिथुनम् एवास्य क्रीणाति ॥म्स्_३,७।७॥  
सोमविक्रयिन्त् : ड़्न् चोर्रिगेन्द। एद्।: सोमविक्रयित्।  
विक्रीणीत : ड़्न् एमेन्देद्। एद्।: विक्रीणीते  
क्रीणाति : ड़्न् च्ड़्। ओएर्तेल्, ज़ुर् कपिष्ठल-कठ-संहिता, प्। २५ड़्।  

  
सोमो वा अमुत्रासीत् ते देवा गायत्रीं प्राहिण्वन्, अमुं सोमम् आहरेति सा विततं यज्ञम् अवापश्यत् सैक्षत यद् यज्ञस्यान्तरेष्याम्य् आत्मानम् अन्तरेष्यामीति तस्यै वा एतं सोमो जीवग्रहं प्राब्रवीत् स्वजा असि स्वभूर् असीति सोमस्य वा एष जीवग्रहः सोमस्य वा एतज् जीवग्रहं गृह्णीते नाध्वर्युः सन् नार्तिम् आर्छति य एवं वेद वरुणो वा एष एतर्हि वरुणदेवत्यो यर्ह्य् उपनद्धो वरुण एनं भूत्वा प्रविशेत्, यद् आह मित्रो ना एहि सुमित्रधा इति मित्रम् एवैनम् अकः शमयत्य् एव, इन्द्रस्योरुम् आविश दक्षिणम् इति, ऐन्द्रो वै यज्ञस्, इन्द्रः सोमस्य योनिः स्व एवैनं योनौ दधाति, इन्द्रो वा एतम् अग्रा आगतम् ऊरू न्यगृह्णीत तां वा एतद् अनुकृतिम् ऊरा आसादयते ऽपोर्णुते यथा श्रेयस्य् आयत्य् अपोर्णुत एवं तत्, उर्व् अन्तरिक्षं वीहीति, अन्तरिक्षदेवत्यो वा एष एतर्हि प्रच्युत इतो ऽप्राप्तो ऽमुत्र, अदित्याः सदा आसीदेति, आदित्यो वै यज्ञस्, अदितिः सोमस्य योनिः स्व एवैनं योनौ दधाति वरुणं वा एनम् एतत् सन्तं मित्रम् अकस् तद् एनं स्वया देवतया व्यर्धयति यद् आह ॥  

  
     अस्तभ्नाद् द्याम् ऋषभो अन्तरिक्षम् अमिमीत वरिमाणं पृथिव्याः ।
  
     आसीदद् विश्वा भुवनानि सम्राड् विश्वेत् तानि वरुणस्य व्रतानि ॥  

  
इति वरुणम् एवैनम् अकः स्वयैवैनं देवतया समर्धयति वनेषु व्य् अन्तरिक्षं ततानेति वाससा पर्याणह्यति सर्वदेवत्यं वै वासः सर्वाभिर् वा एतद् देवताभिर् यज्ञं क्रीतं परिश्रयति धूर् असि ध्वर ध्वरन्तम् इत्य् आह रक्षसां ध्वरायै रक्षसामन्तरित्यै वारुणम् असि वरुणस् त्वोत्तभ्नात्व् इति वारुणं ह्य् एष एतर्हि वरुणदेवत्यम्, मनसाछ यन्ति महिमानम् एवास्याछ यन्ति, अनसा वहन्ति तस्माद् अनोवाह्यम् ओषधयः फलं पच्यन्ते शीर्षाहार्यम् ओषधयः फलं पच्येरन् यत् सोमं क्रीतं शीर्ष्णा हरेयुस् तस्माद् गिरा ओषधयः शीर्षाहार्यं फलं पच्यन्ते शीर्ष्णा हि सोमं क्रीतं हरन्ति प्रच्यवस्व भुवनस्पता इति भूतानां ह्य् एष पतिस्, विश्वान्य् अभि धामानीति विश्वानि ह्य् एष धामान्य् अभि प्रच्यवते मा त्वा परिपरिणो मा परिपन्थिनो मा त्वा वृका अघायवो विदन्न् इति यत्र वा एनम् अद आह्रियमाणं सामिगन्धर्वो विश्वावसुर् अमुष्णात् तादृशेभ्यो वावास्मा एतद् रक्षोभ्यो भीषा स्वस्तिम् अकर् वरुणो वा एष क्रीतो यजमानस्य गृहम् ओह्यते स ईश्वरो ऽशान्तो यजमानं हिंसितोस्, यद् आह नमो मित्रस्य वरुणस्य चक्षसा इति शमयत्य् एव शान्त एवोह्यते यजमानस्याहिंसायै सर्वाभ्यो वा एष देवताभ्या उह्यते यद् एकोल्मुकेन प्रतितिष्ठेत् पितृदेवत्यो ऽस्य यज्ञः स्यात्, अग्निर् महत् समाधेयस्, अग्निर् वै सर्वा देवताः सर्वाभिर् वा एतद् देवताभिर् यज्ञम् आयन्तं प्रतितिष्ठति, अग्नीषोमौ वा एतौ संभवतस्, यजमानं वा एता अभिसंभवेतां यजमानस्य वा पशून्, तद् य एष पशुर् धार्यते तम् एव भागधेयम् अभिसंभवतस्, देवता वा एतं पशुं धार्यमाणं नाभिप्राच्यवन्त, अस्मिन् यज्ञ आशंसमानाद् यो ऽयम् इतरस् तम् अग्नीषोमा उपप्राच्यवेताम्, तस्माद् एषो ऽग्नीषोमीयस्, अग्नीषोमाभ्यां वा एष मेधायात्मानम् आलभते यो दीक्षते स वा एतेनैव पशून् आत्मानं निष्क्रीणीते स्थूलः पीवा स्यात्, आत्मनो निष्क्रीत्यै तस्माद् अग्नीषोमीयस्य पशोर् नाशितव्यम्, पुरुषो ह्य् एतेनात्मानं निष्क्रीणीते तस्माद् अग्नीषोमीये संस्थिते यजमानस्य गृहे ऽशितव्यम्, तर्हि निष्क्रीतो ऽनृणस्, वार्त्रघ्नं वा एतत् सोमो वै वृत्रः पूर्वेद्युर् वा इन्द्रो वृत्रम् अहन् पूर्वेद्युर् वावैनम् एतत् सृत्वाथापरेद्युर् अभिषुणोति वरुणपाशाभ्यां वा एषो ऽभिधीयते यो दीक्षते, अहोरात्रे वरुणपाशौ यद् दिवा संस्थापयेद् अनुन्मुक्तो वरुणपाशाभ्यां स्यात्, नक्तं संस्थाप्यस्, वरुणपाशाभ्याम् एवोन्मुच्यते, आत्मनो ऽहिंसायै ॥म्स्_३,७।८॥  

  
युक्तो ऽन्यो ऽनड्वान् भवति विमुक्तो ऽन्यस्, अथातिथ्यं निर्वपति यज्ञस्य संतत्यै पत्न्या हस्तान् निर्वपति पत्नी वै पारीणह्यस्येशे पत्न्यैव रातम् अनुमतं क्रियते यद् वै पत्नी यज्ञे करोति तन् मिथुनम्, मिथुनत्वाय वै पत्न्या हस्तान् निर्वपति, एष वै पत्न्या यज्ञस्यान्वारम्भो यद् यज्ञे करोति, अन्वारम्भाय वै पत्न्या हस्तान् निर्वपति, अग्नेस् तनूर् असि विष्णवे त्वेति गायत्रीं तेन छन्दसा गृह्णाति सोमस्य तनूर् असि विष्णवे त्वेति त्रिष्टुभं तेन, अतिथेर् आतिथ्यम् असि विष्णवे त्वेति जगतीं तेन, अग्नये त्वा रायस्पोषदे विष्णवे त्वेति, अनुष्टुभं तेन श्येनाय त्वा सोमभृते विष्णवे त्वेति गायत्री वै श्येनः सोमभृत् तां वा एतत् पुनर् आलभते, अयातयाम्नीं पाङ्क्तत्वाय पाङ्क्तो यज्ञस्, यावान् एव यज्ञस् तम् आलब्ध, एतद् वै छन्दांस्य् अग्रहीत् तैश् छन्दोभिर् गृहीतैर् यज्ञं गृह्णाति यावन्तो वा अतिथिम् अन्वायन्त्य् अपि तेषां भागस्, छन्दांसि वा एतम् अमुतो ऽन्वायन्ति तेभ्य एष भागः क्रीयते वरुणो वै यज्ञः क्रीतस्, विष्णुः प्रततः प्रततो वा एतर्हि यज्ञस् तस्माद् वैष्णवो नवकपालो भवति त्रिवृतं वा एतद् यज्ञमुखे व्यायातयन्ति त्रिवृता प्रयन्ति ते वै त्रयस् त्रिकपालास् त्रिकपालो वैष्णवो देवतया विष्णुं वै देवा आनयन् वामनं कृत्वा यावद् अयं त्रिर् विक्रमते तद् अस्माकम् इति स वा इदम् एवाग्रे व्यक्रमत, अथेदम् अथादस् तस्मात् त्रिकपालो वैष्णवः सोमस्य वा एतद् आतिथ्यं यद् आतिथ्यम् अथवा एतद् अग्नेर् आतिथ्यं यद् अग्ना अग्निं मन्थन्ति, अथो यज्ञाय वा एतत् क्रीताय देवतां जनयन्ति, अथो तेज एवास्मै जनयन्ति, अथो उपसत्सु वावास्मा एतद् वीरं जनयन्ति, आ हास्य वीरो जायते ये वै देवाः साध्या यज्ञम् अत्यमन्यन्त तेषां वा एतद् यद् अतिरिक्तं यज्ञे क्रियते, अतिरिक्तं वा एतद् यज्ञे क्रियते यद् अग्ना अग्निं जुह्वति यच् चषालाद् उपर्यूपस्य तद् एवैनां स्पृशति संस्थाप्या३न् न संस्थाप्या३म् इति मीमांसन्ते यत् संस्थापयेद् यज्ञमुखे यज्ञं संस्थापयेत्, आतिथ्यं वा उपसदां प्रयाजास् तानूनप्त्रम् आशीस् तस्माद् इडान्तम् एव कार्यम् आतिथ्यं वा उपसदां प्रयाजास् तस्मात् ता अप्रयाजास्, उपसदो वा आतिथ्यस्यानुयाजास् तस्मात् तास् तिस्रस् त्रयो ह्य् अनुयाजाः शिरो वा आतिथ्यम्, ग्रीवा उपसदस्, अथैष इतरो यज्ञः संहितः प्रजापतेर् वा एतानि पक्ष्माणि यद् अश्ववारा अस्य भ्रुवा इक्षुकाण्डे यज्ञमुखं प्रजापतिस्, यज्ञमुखाद् एवाधि यज्ञमुखं प्रतनुते, अश्वो वै मेध्यस्, यज्ञस् प्रजापतिः प्राजापत्यो ऽश्वस् तस्माद् आश्ववारः प्रस्तरः कार्ष्मर्यमयाः परिधयो भवन्ति रक्षसाम् अपहत्यै ॥म्स्_३,७।९॥  
पारीणह्यस्येशे : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  
  
[पगे इइइ,९०]
  
देवा अन्योन्यस्य श्रैष्ठ्ये तिष्ठमानाश् चतुर्धा व्युदक्रामन्, अग्निर् वसुभिः सोमो रुद्रैस्, इन्द्रो मरुद्भिस्, वरुण आदित्यैस् तान् वा एतेन बृहस्पतिर् अयाजयत् तेषाम् इन्द्रो ऽभवत् तद् य एतेन यजते भवति ते वा अन्योन्यस्याभिद्रोहाद् अबिभयुस् तेषां याः प्रियास् तन्वा आसंस् ताः समवाद्यन्, ताः समवामृशन् ॥  
श्रैष्ठ्ये : ड़्न् एमेन्देद्। एद्।: श्चैष्ठ्ये।  

  
यो नस् तन् नपाद् यो नो ऽन्योन्यस्मै द्रुह्याद् इत एव सं निरृछात् ॥ इति ते यदा समवामृशंस् ततो देवा अभवन् परासुरास् तद् य एवं विद्वांसः समवमृशन्ति भवन्त्य् आत्मना परैषां भ्रातृव्या भवन्ति यं कामयेत ऋध्नुयाद् इति तं प्रथमम् अवमर्शयेत्, ऋध्नोति यदि कामयेत सर्वे सदृशाः स्युर् इति सर्वान्त् सहावमर्शयेत् सर्वे ह सदृशा भवन्ति ये वै ते समवामृशन्न् अपि वा इदानीं ते ऽन्योन्यस्मै न द्रुह्यन्ति तस्मात् सतानूनप्त्रिणे न द्रोग्धवै यद् द्रुह्येत् प्रियायै तन्वै द्रुह्येत् ते वा अमुष्मिन्न् आदित्ये प्रियास् तन्वः संन्यदधत तस्माद् एष तेजिष्ठं तपति तस्मात् सूर्यदेवत्या हि सर्वे सोमा गृह्यन्ते, अथो अत्र वै देवानां प्रियास् तन्वस् ता एवावरुन्द्धे, आपतये त्वा गृह्णामीति, अग्नये तेन वसुभ्यो गृह्णाति परिपतये त्वेति सोमाय न रुतेद्रेभ्यस् तनूनप्त्रा इति, इन्द्राय तेन मरुद्भ्यः शक्मने शाक्वरायेति वरुणाय तेनादित्येभ्यस्, एतेभ्यो वै तद् देवेभ्यो ऽग्रे गृह्यते तेभ्य एवैनद् गृह्णाति चतुर् गृह्णाति चतुर्धा हि ते व्युदक्रामन्, आपतये त्वा गृह्णामीति, आत्मानम् एव तेन गृह्णाति परिपतये त्वेति प्रजां तेन तनूनप्त्रा इति यज्ञं तेन शक्मने शाक्वरायेति पशूंस् तेन यो वै देवान्त् साध्यान् वेद सिध्यति ह वा अस्मै यत्र कामयेत इह मे सिध्येद् इति, इमे वै लोका देवाः साध्यास्, आत्मानम् एव दीक्षया स्पृणोति प्रजाम् अवान्तरदीक्षया संतराम् मेखलाम् आयछते कनीयो व्रतम् उपैति, अन्तरा ह्य् आत्मानं प्रजा द्विव्रतेन भवितव्यम्, द्वौ वा ऋतू अहश् च रात्रिश् च यद् एकव्रतः स्यात् पत्नीम् अन्तरियात्, या ते अग्ने रुद्रिया तनूर् इति व्रतं व्रतयति, एषा वा अस्मिन्न् एतर्हि देवता तां प्रीणाति तस्यां हुतं व्रतयति यद् एतो ऽन्यथा व्रतयेद् रुद्र एनम् अभिमानुकः स्यात्, देवताभिर् वा एष सायुज्यं गछति यो दीक्षते यञ् शीताभिर् मार्जयेत शमयेयुर् अथो यथेदम् अद्भिर् अग्निर् उपसृष्ट एवं स्यात्, अथ यत् तप्ताभिर् मार्जयते शान्त्यै, अथो तेजो वै मदन्तीस् तेज एवावरुन्द्धे ॥  
यो : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  
कामयेत : ड़्न् संधि इस् नोत् wओर्किन्ग् हेरे।  
एतो : ड़्न् म्स्स्। एद्।: यदेतो  

  
इत्य् उपरिकाण्डे सप्तमः प्रपाठकः ॥म्स्_३,७।१०॥  
  
[पगे इइइ,९२]
  
असुराणां वा एषु लोकेषु पुर आसन्, अयस्मय्य् अस्मिंल् लोके रजतान्तरिक्षे हिरिणी दिवि ते देवाः संस्तम्भंसंस्तम्भं पराजयन्त, अनायतना ह्य् आसन्, त एताः प्रतिपुरो ऽमन्वित हविर्धानं दिवि, आग्नीध्रम् अन्तरिक्षे सदः पृथिव्याम्, ते ऽब्रुवन्, उपसीदाम, उपसदा वै महापुरं जयन्तीति त उपासीदन्, तद् उपसदाम् उपसत्त्वम्, तान् एभ्यो लोकेभ्यः प्राणुदन्त त एभ्यो लोकेभ्यः प्रणुत्ता अहर् अश्रयन्त यत् प्रातर् उपसदम् उपायन्न् अह्न एनांस् तेन प्राणुदन्त ते ऽह्नः प्रणुत्ता रात्रीम् अश्रयन्त यत् सायम् उपसदम् उपायन् रात्र्या एनांस् तेन प्राणुदन्त ततो देवा अभवन् परासुरास् तद् य एवं विद्वान् उपसदम् उपैत्य् अहोरात्राभ्याम् एव भ्रातृव्यम् एभ्यो लोकेभ्यः प्रणुदते भवत्य् आत्मना परास्य भ्रातृव्यो भवति, अथ वै तर्हि नेषुर् आसीत् ते देवा एताम् इषुं समस्कुर्वन्, अग्निं शृङ्गम्, सोमं शल्यम्, विष्णुं कुल्मलम्, ते ऽब्रुवन् क इमाम् इषुम् अवस्रक्ष्यतीति ते देवा अब्रुवन्, अयम् एव रुद्र इति सो ऽब्रवीत्, भागो मे ऽस्त्व् इति वृणीष्वेत्य् अवदन्, सो ऽब्रवीत्, नैवम् एकश् चनेषुम् अस्ताम् मीमांसाता इति तस्माद् एतस्येषुर् अस्ता न मीमांसितव्या ॥  

  
सत्यंहम् ॥ इत्य् एव ब्रूयात् तां वै रुद्रो व्यसृजत्, एष हि देवानां क्रूरतमस् तयेमाः पुरो ऽभिनत्, अग्निना वै स तास् तेजसाभिनत् तस्माद् अग्निः प्रथम इज्यते यद् अन्यां देवतां पूर्वां यजेद् अवीर्यवतीः स्युस्, अष्टौ कृत्वो जुह्वां गृह्णाति चतुर् उपभृति पूर्वार्धो हीषोः समाहिततमः सकृत् पराङ् अतिक्रामति सकृद् ध्य् एवेषुः पराच्य् अपतत्, अतिक्रम्याश्रावयति यज्ञस्याभिजित्यै यद् अनतिक्रम्याश्रावयेद् अनभिजितो ऽस्य यज्ञः स्यात् स्रुवेणोपसदो जुहोति पुरां वा एष जितानाम् अन्वारोहस्, एकाम् एकाहं जुहोत्य् एकाम् एकाहम् एकां हि त एकाहम् अजयन्न् एकाम् एकाहम्, तिस्र उपसदो जुहोति त्रयो वा इमे लोकास्, एषां लोकानाम् अभिजित्यै, अग्निना वै मुखेन देवा इमांल् लोकान् अन्ववायन्न् उपसद्भिर् असुरान् पराणुद्य, अग्निना वा एतन् मुखेन यजमान इमांल् लोकान् अन्ववैत्य् उपसद्भिर् भ्रातृव्यं पराणुद्य याः सायम् अनुवाक्यास् ताः प्रातर् याज्याः स्युस्, याः प्रातर् अनुवाक्यास् ताः सायं याज्याः स्युस् तथोभयीर् वीर्यवतीर् भवन्ति ॥म्स्_३,८।१॥  

  
अयः प्रथमायाम् अवधाय जुहोति रजतं मध्यमायाम्, हरितम् उत्तमायाम् एतद् वै बृहस्पतिर् देवेभ्यः पूर्जयनम् अकरोत्, यत्र पुरं युध्येयुस् तद् एताभिर् जुहुयात् सरा वा एषा यज्ञस्य तस्माद् यत् किंच प्राचीनम् अग्नीषोमीयात् तद् उपांशु चरन्ति, अथ वा एतद् अग्नीषोमीयं प्रति वाचं विसृजन्ते यज्ञम् एवाप्त्वा वाचं विसृजन्ते घृतं वै देवा वज्रं कृत्वा सोमम् अघ्नन्, स्रुचौ बाहू तस्मात् स्रुचौ सौमीम् आहुतिं नाशाते अवधिषुर् वा एतत् सोमं यद् अस्य स्रुचौ चाज्यं चान्तिकम् अभार्षुस्, यद् आह, अंशुरंशुष् टे देव सोमाप्यायताम् इति यद् एवास्य घ्नन्तः क्रूरम् अक्रंस् तद् अक्रूरम् अकस् तद् आप्याययति सर्व ऋत्विजा आप्याययन्ति सर्वे हि तान्तं भिषज्यन्ति यन्ति वा एते ऽस्माल् लोकाद् ये सोमम् आप्याययितुम् उदस्थुः पराञ्चो हि यन्ति, ईश्वराः प्रमेतोस्, यद् आह, एष्टा राया एष्टा वामानि प्रेषे भगायेति तेनास्माल् लोकान् नैति तेनास्मिंल् लोके धृतास्, अनयोर् वा एष गर्भस्, आभ्याम् एष आवृश्चते यः सोमं हन्ति यद् आह नमो दिवे नमः पृथिव्या इति, आभ्याम् एव नमो ऽकर् आतिथ्यं वा उपसदां प्रयाजास् तानूनप्त्रम् आशीस् तस्मान् न होतारं वृणीते नार्षेयम् ॥  
आह : ड़्न् आहेष्टा wइथ् ड़ोल्लोwइन्ग् एष्टा।  

  
सीद होतः ॥ इत्य् एवाह चतुर्व्रतस् तिस्रस्, चत्वारि हीषोः पर्णानि त्रिव्रतस् तिस्रस् त्रिषन्धिर् हीषुः शृङ्गं शल्यः कुल्मलम्, द्विव्रतस् तिस्रस्, द्विषन्धिर् हीषुः शल्यश् च कुल्मलं च, एकव्रतस् तिस्रस्, एका ह्य् एवेषुस्, एषा वै परोवरीयसी दीक्षा कनीयो व्रतम् उपैति ज्यायांसं लोकम् अभिजयति, एकव्रतस् तिस्रस्, द्विव्रतस् तिस्रस् त्रिव्रतस् तिस्रस्, चतुर्व्रतस् तिस्रस्, एषा वा उत्क्रामन्ती स्वर्गकामस्य, उत्तरमुत्तरं श्वःश्वः श्रेयान् भवति य एवं वेद यद् द्वादशाग्निष्टोमस्योपसदः स्युर् अशान्ता निदहेयुस्, यत् तिस्रो ऽहिनस्य यथा गरीयान् भार उष्णिहां निशृणात्य् एवं तत् तत् तिस्र एवाग्निष्टोमस्योपसदः कार्या द्वादशाहिनस्य सवीर्यत्वाय ॥म्स्_३,८।२॥  
निशृणात्य् : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  

  
अभ्यर्धो वै देवेभ्यो यज्ञ आसीत् ते नाविदुस्, इह वा स इह वेति, अस्ति यज्ञस्, इति त्व् अविदुस् तेन वै संसृष्टिम् ऐछन्, तं प्रैषम् ऐछन् तन् नाविन्दन्, तं वयांस्य् उपर्युपरि नात्ययतन्, तम् इन्द्र उपर्युपर्य् अत्यक्रामत् तम् अचायत् सो ऽवेत्, अचिकेद् वै मेति सो ऽब्रवीत् को ऽसा इति, अहं दुर्गे हन्तेति, अथ कस् त्वम् असीति, अहं दुर्गाद् आहर्तेति सो ऽब्रवीत्, दुर्गे वै हन्तावोचथास्, अयं वराह आमुख एकविंशत्याः पुरां पारे ऽश्ममयीनाम्, तस्मिन्न् असुराणां वसु वामम् अन्तस् तं जहीति तस्येन्द्रो द्रुंभूल्याभ्यायत्य पुरस्ताद् भित्त्वा हृदयं प्रावृश्चत्, एतद् वा एषाभ्यनूक्ता ॥  

  
     अतिविद्धा विथुरेणा चिद् अस्तास् त्रिःसप्त सानु संहिता गिरीणाम् ।
  
     न तद् देवो न मर्त्यस् तुतुर्याद् यानि प्रवृद्धो वृषभश् चकार ॥ इति सो ऽब्रवीत्, दुर्गाद् वा आहर्तावोचथास्, एतम् आहरेति तं वै विष्णुर् आहरत्, यज्ञो वै विष्णुस्, यज्ञो वै तद् यज्ञम् असुरेभ्यो ऽध्य् आहरत्, यज्ञेन वै तद् यज्ञं देवा असुराणाम् अविन्दन्त, एतद् वा एषाभ्यनूक्ता ॥  

  
     विश्वेत् ता विष्णुर् आभरद् उरुक्रमस् त्वेषितः ।
  
     शतं महिषान् क्षीरपाकम् ओदनं वराहम् इन्द्र एमुषम् ॥ इति तद् वै देवा यज्ञम् अविन्दन् यद् वै तद् यज्ञम् अविन्दंस् तद् देवायजनस्य देवयजनत्वम्, यद् देवयजनम् इछन्ति यज्ञम् इछन्ति यद् विन्दन्ति यज्ञं विन्दन्ति यद् वाव यजमानो जोषयते तद् देवयजनम्, यज्ञं वावैतद् यजमानो जोषयते, असुराणां वा इयम् अग्र आसीत्, यावन् निषद्य परापश्यंस् तद् देवानाम्, ते देवाः सलावृकीम् अब्रुवन् यावद् इयं त्रिः समन्तं पर्येति तद् अस्माकम् इति सा वा इमां त्रिः समन्तं पर्यैत् तद् वै देवा इमाम् अविन्दन्त तद् वेद्या वेदित्वम्, विष्णुं वै देवा आनयन् वामनं कृत्वा यावद् अयं त्रिर् विक्रमते तद् अस्माकम् इति स वा इदम् एवाग्रे व्यक्रमत, अथेदम् अथादस् तद् वै देवा इह माम् अविन्दन्त तद् वेद्या वेदित्वम्, सर्वा वा इयं पृथिवी वेदिस्, इयं मेखलम् इति त्व् एवास्या यजमानः परिगृह्णीते यावद्यावद् वै यजमानो वेद्याः कुरुते तावतात्तावत्तात् पृथिव्या जयति तस्मान् महती कार्या ज्यायसीज्यायसी देवाश् च वा असुराश् चास्पर्धन्त तद् यत् किंचासुराणां स्वम् आसीत् तद् देवा वेद्याविन्दन्त तद् वेद्या वेदित्वम्, तेषां यत् प्रियं वस्व् आसीत् तेनापाधावन्न् अनेन चिन् मुच्यामहा इति तद् देवा उत्तरवेद्याविन्दन्त तद् उत्तरं वै श्रेयो ऽविदामहीति तद् उत्तरवेद्या उत्तरवेदित्वम्, तद् य एवं विद्वान् वेदिं चोत्तरवेदिं च कुरुते ऽभिपूर्वम् एव सपत्नस्य भ्रातृव्यस्य वसु वेदो वृञ्जान एति ॥म्स्_३,८।३॥  
ऽविदामहीति : ड़्न् चोर्रिगेन्द। एद्।: विदामहीति।  

  
षट्त्रिंशत् प्रक्रमाः प्राची चतुर्विंशतिर् अग्रेण त्रिंशज् जघनेन तथा विराजा संमिता, अथो छन्दांसि वै विराट् छन्दांसि वावास्यैतद् यज्ञमुखे युनक्ति, एतद् वा एषाभ्यनुक्ता ॥  
  
[पगे इइइ,९७]
  
     इन्द्राणी पत्या सुजितं जिगायोदंशेन पतिविद्ये बिभेद ।
  
     त्रिंशद् यस्या जघनं योजनान्य् उपस्था इन्द्रं स्थविरं बिभर्ति ॥ इति यद् वाव प्राचीनप्रवणं तद् देवयजनम्, प्राञ्चं हि तं शयानम् अविदन्, अथ यत् प्राचीनप्रवणम् उदीचीनापनतं तद् यजेत यः कामयेतोभयोर् लोकयोर् ऋध्नुयाम् इति, उभयोर् वा एतल् लोकयोस्, उभयोर् एव लोकयोर् ऋध्नोति, अथ यस्य देवयजनस्योत्तराद् अन्यद् देवयजनं तद् यजेत यः कामयेताभि मोत्तरो यज्ञो नमेद् इति, एतद् वा उत्तरावन् नाम देवयजनम् अभ्य् एनम् उत्तरो यज्ञो नमति, अथ यस्य देवयजनस्य मध्यतो बहुला ओषधयस् तत् पशुकामो यजेत पशवो वा ओषधयः पशुमान् भवति यत् समं प्रतिष्ठितं तद् गतश्रीर् यजेत प्रतिष्ठितं वा एतत् प्रतिष्ठित एष यो गतश्रीस् तद् एवैनं प्रतिष्ठापयति पापो हि स ततः प्रच्यवमानस्, अथ यस्य देवयजनस्यापः पुरस्तात् तद् यजेत यः कामयेताभि मोत्तरो यज्ञो नमेद् इति, एतद् वै पुरोहविर् नाम देवयजनम् अभ्य् एनम् उत्तरो यज्ञो नमति, अथ यस्य देवयजनस्य पन्थाः पुरस्ताद् इरिणं वा कर्तो वा भ्रातृव्यवान् यजेत, एतद् वा आप्तं देवयजनं सदेवम्, यद् धि देवयजनाद् देवयजनम् उञ्शिंषेद् भ्रातृव्याय लोकम् उञ्शिंषेत्, अथ यस्य देवयजनस्याहवनीयाद् अन्याः प्राचीर् आपो धावन्ति गार्हपत्याद् अन्याः प्रतीचीस् तद् यजेत यं तल्पे वा पात्रे वा मीमांसेरन्, अनुषक्तो हि वा एष पाप्मना, अथैतन् मीमांसन्ते, एतद् वै व्यावृत्तं पाप्मना पाप्मनैवैनं व्यावर्तयन्ति यद् वै यज्ञः संतिष्ठते प्राचीनम् अस्य समृद्धम् एति प्रतीचीनं व्यृद्धम्, पशवो वै यज्ञस्य समृद्धम् आपः खलु वै पशवस्, यत् प्रत्यङ्ङ् अवभृथम् अभ्यवेयाद् यज्ञस्य व्यृध्येन व्यृध्येत, अथ यत् प्राङ् अवभृथम् अभ्यवैति यज्ञस्य वा एतत् समृध्येन समृध्यते यत् त्र्युन्नतं तद् भ्रातृव्यवान् यजेत यस्याहवनीयं च हविर्धानं चान्तरोन्नतम्, यस्य हविर्धानं च सदश् चान्तरोन्नतम्, यस्य सदश् च गार्हपत्यं चान्तरोन्नतम् अतो वै विष्णुर् इमांल् लोकान् उदजयत्, विष्णोर् एवोज्जितम् अन्व् इमांल् लोकान् उज्जयति प्रैभ्यो लोकेभ्यो भ्रातृव्यं नुदते, अथ यस्य देवयजनस्य दक्षिणत उन्नतं तद् भ्रातृव्यवान् यजेत, एतां वै दिशं देवा असुरान् प्रणुद्य स्वर्गं लोकम् आयन्, अथैभ्यो ऽमुम् आदित्यं परिधिं पर्यदधुर् अपुनराभावाय, एतां वा एतद् दिशं यजमानो भ्रातृव्यं प्रणुद्य स्वर्गं लोकम् एति, अथास्मा अमुम् आदित्यं परिधिं परिदधात्य् अपुनराभावाय स्थले यजेत यः कामयेतोभयेषां देवमनुष्याणां प्रकाशं गछेयम् इति प्रकाशो वै नामैतद् देवयजनम् उभयेषां देवमनुष्याणां प्रकाशं गछति, अभिशस्यमानं याजयेत् परोक्षं गुहा वने परोक्षं पृष्ठान्य् अपेयुः परोक्षं वा एष यम् अभिशंसन्ति परोक्षम् एवास्माद् गुहा पापीयां वाचं करोति, अथ यस्य होता प्रातरनुवाकम् अनुब्रुवन्न् अग्निम् अपः सूर्यं तानि पश्येत् तद् ब्रह्मवर्चसकामो यजेत ब्रह्मवर्चसं वा अग्निस्, ब्रह्मवर्चसम् आपस्, ब्रह्मवर्चसम् अस्मा आदित्यो ब्रह्मवर्चसम् एव संदधाति ब्रह्मवर्चसी भवति, अथ यस्य देवयजनस्यान्याअन्या मध्यतो बहुला ओषधयस्, अतो वा अङ्गिरसः पशून् असृजन्त तत् पशुकामो यजेत, अथ यस्य देवयजनस्य मध्यत उन्नतम् अतो वा अङ्गिरसः स्वर्गं लोकम् आयन्, तत् स्वर्गकामो यजेत निर्वस्के ऽभिचरन् यजेत यथैवैतं निर्णयत्य् एवं तं निर्णयति यम् अभिचरति यत् कार्यम् इव स्यात् तद् यजेत यः कार्य इव स्यात्, आत्मा वै देवयजनम्, करोत्य् एवैनम्, ये युवान आर्षेया ऋत्विजो वह्नयस् तद् देवयजनम्, तस्माद् आहुस्, युवैवार्त्विजीना इति, अग्निर् वाव देवयजनम्, तद् य एवं विद्वान् यत्रैव क्वचाग्निम् आधाय यजते देवयजन एव यजते ॥म्स्_३,८।४॥  
प्रैभ्यो : ड़्न् एमेन्देद्। एद्।: प्रैभ्यौ।  

  
यद् वा अस्या यज्ञियं मेध्यं यत् सदेवं तद् उत्क्रम्यातिष्ठद् अन्तरा देवासुरान्त् संयतान्त् सिंहीरूपम् इव भूत्वा ते ऽविदुस्, यतरान् वा इयम् उपावर्त्स्यति त इदं भविष्यन्तीति तस्यां वा उभय ऐछन्त सा नान्यतरांश्चनोपावर्तत तां देवा अपाशासुस्, उप ना आवर्तस्वेति साब्रवीत्, भागो मे ऽस्त्व् इति वृणीष्वेत्य् अब्रुवन्, साब्रवीत्, माम् एव पर्वाम् अग्नेर् व्याघारयात् स यत्कामो मां व्याघारयात् तम् एव स कामम् अश्नुवद् इति तां देवाः पूर्वाम् अग्नेर् व्याघारयन्, ततो देवा अभवन् परासुरास् तद् य एवं विद्वान् एतां पूर्वाम् अग्नेर् व्याघारयति भवत्य् आत्मना परास्य भ्रातृव्यो भवति यद् वै तद् उत्क्रम्यातिष्ठद् अन्तरा देवासुरान्त् संयत्तान्त् सिंहीरुपम् इव भूत्वा सा वा उत्तरवेदिस् तप्तायनी मे ऽसीति तप्ता हि ते ताम् अविन्दन्त वित्तायनी मे ऽसीति वित्ता हि ते ताम् अविन्दन्त, अवतान् मा नाथितम् इति नाथितां हि सा तान् आवत्, अवताद् व्यथितम् इति व्यथितां हि सा तान् आवत्, एतदेतद् वा एतया देवा असुराणाम् अविन्दन्त, एतदेतद् एवैतया यजमानो भ्रातृव्यस्य वृङ्क्ते, अग्ने अङ्गिरो यो ऽस्यां पृथिव्याम् अध्यसीति य एवैषु त्रिषु लोकेष्व् अग्नयस् तान् एवावरुन्द्धे विदेर् अग्ने नभो नाम यत्ता इति नभो हि नाम सो ऽग्निर् आसीत्, जानुदघ्नं खेयमेत, अवती वा अस्याः पृथिव्या जीवं यज्ञियम्, तद् एवावरुन्द्धे सिंहीर् असि महिषीर् असीति सिंहीरूपम् इव हि तन् महिषीरूपम् इव भूत्वातिष्ठत्, देवेभ्यः शुन्धस्व देवेभ्यः शुम्भस्वेति देवेभ्य एवैनां शुन्धन्ति देवेभ्यः शुम्भन्ति निःसारयति यद् एवास्या उद्घ्नन्तः क्रूरम् अक्रंस् तद् अक्रूरम् अकस् तन् निःसारयति, इन्द्रघोषास् त्वा पुरस्ताद् वसुभिः पान्त्व् इति, एतद्देवत्या वा इमा दिशस्, यथादेवतम् एवैनां प्रौक्षीत्, अतो वै देवा असुरान् मनसा विनुद्य स्वर्गं लोकम् आयन्, त एता देवता अन्ततो ऽदधतासुराणाम् अनन्वग्भावाय, अतो वा एतद् यजमानो भ्रातृव्यं मनसा विनुद्य स्वर्गं लोकम् एति स एता देवता अन्ततो धत्ते भ्रातृव्यस्यानन्वग्भावाय ते ऽकामयन्त सपत्नं भ्रातृव्यं सहेमहीति सिंहीर् असि सपत्नसाही स्वाहेति तम् एव तेन कामम् आशुनुवत सपत्नं भ्रातृव्यं साढ्वा ते ऽकामयन्त पशवो नः स्युर् इति सिंहीर् असि रायस्पोषवनिः स्वाहेति तम् एव तेन कामम् आश्नुवत सपत्नं भ्रातृव्यं साढ्वा पशून् भित्त्वा ते ऽकामयन्त प्रजानः स्याद् इति सिंहीर् असि सुप्रजावनिः स्वाहेति तम् एव तेन कामम् आश्नुवत सिंहीर् अस्य् आदित्यवनिः सजातवनिः स्वाहेति, आदित्याभिर् हि सा प्रजाभिः सह ते ऽकामयन्त देवा नो यज्ञं विद्युर् इति सिंहीर् असि, आवह देवान् देवायते यजमानाय स्वाहेति तम् एव तेन कामम् आश्नुवत भूतेभ्यस् त्वेत्य् उद्दिशति देवा ह्य् एव भूतास्, यत्र वा अदो ऽग्निर् होत्राद् भीषापाक्रामत् स सर्वेषु भूतेष्व् अवसत्, यां पशुष्व् अवसत् ताम् अनाछिन्नस्तुकस्यान्तराशृङ्गम् अवसत्, यां वनस्पतिषु पूतुद्रौ याम् ओषधीषु तां सुगन्धितेजने यत् संभारान्त् संभरति यद् एवात्राग्नेर् न्यक्तं तत् संभरति यानि वा अदो ऽग्निर् अस्थान्य् अधूनुत स पूतुद्रुर् अभवत्, यन् मांसं तद् गुग्गुलु यत् पूयितम् उपश्लिष्टं स सुगन्धितेजनस्, यद् एते संभारा भवन्ति यद् एवात्राग्नेर् न्यक्तं तस्यावरुद्ध्यै विश्वायुर् असि पृथिवीं दृंहेति, एषां ह्य् एते लोकानां विधृत्यै परिधीयन्ते ध्रुवक्षितिर् असि, अन्तरिक्षं दृंहेति, अन्तरिक्षं हि यज्ञस्, अच्युतक्षिद् असि दिवं दृंहेति दिवम् एवैनम् अजीगमत्, अग्नेर् भस्मासि, अग्नेः पुरीषम् असीति, अग्नेर् ह्य् एतद् भस्माग्नेः पुरीषम्, देवपात्रं वा उत्तरवेदि देवेभ्यो देवपात्रं प्रोच्यम्, वैभ्राजा देवास्, यद् आह विभ्राड् बृहत् पिबतु सोम्यं मध्व् इति देवेभ्यो वा एतद् देवपात्रं प्राह प्र वसीयसः पात्रम् आप्नोति ब्राह्मणं तु पात्रे न मीमांसेत यः पात्रिय इव स्यात् ॥म्स्_३,८।५॥  
भीषापाक्रामत् : ड़्न् एमेन्देद्। एद्।: होत्रादिषापाक्रामत्।  

  
एतावती वा इयं पृथिवी यावती वेदिस्, अपरिमिताद् वा एतद् भ्रातृव्यं निर्भज्य यजमानाय परिगृह्णाति, ऋक्षं वा अमेध्यम् आपो हविस्, यत् प्रोक्षति मेध्यम् एवैनत् करोति, ऋक्षं वा अमेध्यम्, यद् बर्हिः स्तृणाति मेध्याम् एवैनां करोति, एतावती वा इयं पृथिवी यावती वेदिः प्रजा बर्हिस्, यद् बर्हिः स्तृणाति, अस्यां वा एतत् प्रजाः प्रतिष्ठापयति यजमानो वै प्रस्तरः प्रजा बर्हिस्, यत् प्रस्तरम् उत्तरं बर्हिषः सादयति यजमानं वा एतद् उपरिष्टाद् आसां प्रजानां दधाति, अथ यत् तृणे अन्तर्दधाति तेन यजमानो यजमानेन व्यावर्तते बहुलं बर्हिः स्तृणाति, अक्षोधुका अस्य पशवो भवन्ति प्राचीनं बर्हिः स्तृणाति प्राङ् हि यज्ञस्, यत् प्रतीचीनं स्तृणीयात् प्रत्यादाज्यास्य राष्ट्रं घातुकं स्यात्, देवेषुर् वै वेदिस्, यत्र वै देवेष्वा संनतया कामयते तद् धन्ति यद् वेदिं कल्पयति देवेषुं वा एतत् संनमति तया संनतया यत्र यजमानः कामयते तद् धन्ति त्रयो वै पूर्वे ऽग्नयः प्राधन्वन् हव्यं देवेभ्यो वहन्तस्, वषट्कारः प्रावृश्चत्, अथ यो ऽयम् इदानीं स भीषापाद्रवद् ईदृग् उ स आरिष्यतीति तं देवा अपाशासुस्, उप ना आवर्तस्वेति सो ऽब्रवीत्, भागो मे ऽस्त्व् इति वृणीष्वेत्य् अब्रुवन् सो ऽब्रवीत् त्रयो वै मे पूर्वे भ्रातरः प्राधन्वन् हव्यं देवेभ्यो वहन्तस्, वषट्कारः प्रावृश्चत् तेषां भागो ऽस्त्व् इति वृणीष्वेत्य् अब्रुवन्, सो ऽब्रवीत्, यद् एव किंचाहुतं बहिष्परिधि स्कन्देत् तद् एव तेषां भागधेयम् असद् इति तेषां वा एतद् भागधेयम् अस्थन्वन्तो हि वै त आसन्, अथ ते प्राधन्वन्, सो ऽब्रवीत्, अस्थानि नु धविष्ये, अथोपावर्त्स्यामीति ते वा अन्वायन्, ते समन्तं पर्यविशन् यज्ञस्य गोपीथाय, अयं वाव यज्ञायोपधीयते ऽयं यजमानायायं भ्रातृव्याय, इमौ प्रतरं करोतीमम् अपतरम्, यज्ञेन वा एतद् यजमानं प्रतरं करोति यज्ञेनास्य भ्रातृव्यम् अपतरं करोति संधिं प्रतिजुहोति न ह्य् अग्निम् आहुतिस् तरति मुखत एवैनान् प्रीणाति, अथो सुतीर्थेन वा एतद् आहुतीस् तारयति, अयं वाव भूपतिस्, अयं भुवनपतिस्, अयं भूतानां पतिस्, अथ यो ऽयम् इदानीं स भूतिस्, यद् आहुतं बहिष्परिधि स्कन्देत् तद् अभिमन्त्रयेत ॥  
करोति : ड़्न् एमेन्देद्। एद्।: करोति  

  
भूपतये स्वाहा भुवनपतये स्वाहा भूतानां पतये स्वाहा ॥ इति भागधेयं वावैषाम् एतत् प्रीणात्य् एवैनान् अथो हविषा वा एतत् स्कन्नेन द्वितीयाम् आशिषम् अवरुन्द्धे, एतद् ध स्म वा आहारुण औपवेशिः किम् उ स यज्ञेन यजेत यो हविषा स्कन्नेन द्वितीयाम् आशिषम् अवरुन्धं न विद्याद् इति तद् द्वितीयाम् एवैतेनाशिषम् अवरुन्द्धे ॥म्स्_३,८।६॥  

  
ये पुरा ग्रन्थयो भवन्ति तान् विस्रंसयन्ति मानुषस्य व्यावृत्त्यै प्रणेनिजति यद् एवैनयोर् अभिनिषण्णं शमलम् अमेध्यं तञ् शुन्धन्ति युञ्जते मन उत युञ्जते धिया इति जुहोति युक्त्या एव सावित्र्या जुहोति सवितृप्रसूते एव प्रवर्तेते हविर् वै हविर्धाने यद् उपानक्ति हविर्भूत एव प्रवर्तेते अथो अभिवृत्ते एव पत्न्य् उपानक्ति यद् वै पत्नी यज्ञे करोति तन् मिथुनम्, मिथुनत्वाय वै पत्न्य् उपानक्ति, एष वै पत्न्या यज्ञस्यान्वारम्भो यद् यज्ञे करोति, अन्वारम्भाय वै पत्न्य् उपानक्ति प्राचीनम् उपानक्ति प्राङ् हि यज्ञस् त्रिर् अन्यत् त्रिर् अन्यद् उपानक्ति, अपरिमितं हि मनुष्या उपाञ्जन्ति दक्षिणत उपानक्ति, उदीची ह्य् एते मनुष्यलोकम् उपावर्तेते निरृतिगृहीतो वा एष उभयतः संदष्टः शुष्कस्, यद् उपानक्ति शमयत्य् एव शुष्को वा एष दुर्वाग् यजमानस्य गृहम् आवदति स ईश्वरो ऽशान्तो यजमानं हिंसितोस् तद् अनुगृह्णन्तो यन्ति यद्य् उत्क्ष्वेदेत्  सुवाग् आवद देव दुर्यान्  इति वदेत्, शमयत्य् एव, अथो शमयित्वैवाशिषम् आशास्ते हविर् वै हविर्धाने स्तीर्त्वा वै बर्हिर् हविर् आसादयन्ति तस्मात् प्रस्तरं स्तीर्त्वा प्रवर्तयन्ति हविर् वै हविर्धाने अनूच्यमानासु वै सामिधेनीषु हविर् आसादयन्ति तस्मात् प्रवर्त्यमानयोर् होतान्वाह, इमे वा एते इमे वा एतत् प्रवर्तयन्ति यद् धविर्धाने तस्मात् पूर्वस्या जनताता अपरा जनता क्षेत्रम् अभ्यारोहुका ते यर्हि प्रवर्तयेयुस् तर्हि होतानुब्रुवन् मनसा पदा तां जनतां प्रतिनुदेत्, अप जन्यं भयं नुदेति विड् वा एषा विशं वा एतत् प्रतिनुदते, अनभ्यवचारुकास्य विट् क्षेत्रं भवति नीयानं वै रक्षांसि यज्ञम् अवयन्ति यद् वर्त्मनि जुहोति रक्षसाम् अपहत्यै वैष्णव्या जुहोति विष्णुर् वै यज्ञस्, विष्णुनैव यज्ञेन यज्ञाद् रक्षांस्य् अपहन्ति यद् गायत्र्या जुहोतीमां तेनाक्रमते यत् त्रिष्टुभान्तरिक्षं तेन, अथ यद् आहवनीयं गछतः स्वर्गं तेन लोकम्, त्रीन् प्रक्रमान् प्रतिविक्रमते त्रयो वा इमे लोकास्, इमान् एव लोकान् यजमानायोञ्शिंषति वैष्णवम् असि विष्णुस् त्वोत्तभ्नात्व् इति वैष्णवं हि हविर्धानम्, दिवो विष्ण उत वा पृथिव्या इति दक्षिणस्य हविर्धानस्य मेथीन् निहन्ति मुखत एव यज्ञस्याशिषम् अवरुन्द्धे यम् अध्वर्युः प्रथमं ग्रन्थिं ग्रथ्नाति तं प्रथमं विस्रंसयति यद् अन्यं पूर्वं विस्रंसयेद् अमेहेन प्रमीयेत विष्णोर् नु कं वीर्याणि प्रवोचम् इत्य् उत्तरस्य हविर्धानस्य मेथीन् निहन्ति वैष्णव्या वैष्णवं हि हविर्धानम्, स्वयैव देवतया यो अस्कभायद् उत्तरं सधस्थम् इति, अदो वा उत्तरं सधस्थम् अमुष्मिन्न् एव हविर्धानं संमिनोति ॥  

  
     आ वाम् उपस्थम् अद्रुहा देवाः सीदन्तु यज्ञियाः ।
  
     इहाद्य सोमपीतये ॥ इति य एव देवा यज्ञियास् तान् हविर्धाना आसादयति तां श्वो भूते ऽभियजते दण्डो वा एतद् औपरो वषट्कारेण निरहन् यच् छदिर् अभिनिदधाति, अपिहित्या अछिद्रत्वाय विष्णोः पृष्ठम् असीत्य् अद एव विष्णो रराटम् असीत्य् अद एव विष्णोः शिप्रे स्था इतीमे एव मुखतो वा एतत् स्वया देवतया शिरो यज्ञस्य संभरति विष्णोः स्यूर् असीति तस्माद् इदं शिरः षोढाविष्कृतम्, प्र तद् विष्णुः स्तवते वीर्येणेति प्राङ् उक्त्रम्य वदति, अतो वै विष्णुर् इमांल् लोकान् उदजयत्, विष्णोर् एवोज्जितिम् अन्व् इमांल् लोकान् उज्जयति प्रैभ्यो लोकेभ्यो भ्रातृव्यं नुदते ॥म्स्_३,८।७॥  

  
देवस्य त्वा सवितुः प्रसव इति सवितृप्रसूत एवैनाम् आदत्ते, अश्विनोर् बाहुभ्याम् इति, अश्विनौ वै देवानाम् अध्वर्युः पूष्णो हस्ताभ्याम् इति देवताभिर् एव, अभ्रिर् असि नारिर् असीति क्रूरम् इव वा एतद् यद् अभ्रिः शमयत्य् एव, इदम् अहं रक्षसो ग्रीवा अपिकृन्तामीत्य् आह रक्षसां ध्वरायै रक्षसाम् अन्तरित्यै, इदम् अहं सोमे समानो यो ऽसमानो ऽरातीयति तस्य ग्रीवा अपिकृन्तामीति समानो वा ह्य् असमानो वारातीयति सर्वम् एवैतया पर्यापत् प्राणा वा उपरवाः शिरो हविर्धानम्, शीर्षन् वा इमे प्राणास् तस्माद् धविर्धाने, अन्तर् वा इमे शीर्षन् प्राणास् तस्माद् अन्तर्, चत्वारो वा इमे शीर्षन् प्राणास् तस्माच् चत्वारः संतृण्णाः परः संतृण्णा हि परः प्राणास्, विधृता उपरिष्टात्, विधृता हीम उपरिष्टात् प्राणाः पूर्वार्धे वा इमे मुखस्य प्राणास्, एतत् खलु वै हविर्धानस्य पूर्वार्धं यद् दक्षिणं हविर्धानम्, तस्माद् दक्षिणे हविर्धाने बृहन्न् असि बृहद्राया इति देवा ह्य् एव बृहत्, बृहतीम् इन्द्राय वाचं वदेति, ऐन्द्रो हि यज्ञस्, रक्षोहणं वलगहनम् इत्य् आह रक्षसां ध्वरायै रक्षसाम् अन्तरित्यै वैष्णवीम् इति विष्णुर् हि यज्ञस्, असुरा वा एतान् वलगान् देवेभ्यः प्राणेषु न्यखनन्, तान् बाहुमात्रे ऽन्वविन्दन्, तस्माद् बाहुमात्रं खेयम्, यद् वाव कृत्या यञ् शफं यद् अभिचरितं तद् एतद् उद्वपति प्राणा वा उपरवास् यद् अवसिञ्चति तस्माद् इम उदन्वन्तः प्राणाः प्राणा वा उपरवास्, यद् अवस्तृणाति तस्माद् इमे लोमशाः प्राणास्, अथ यद् अवसिञ्चत्य् अव च स्तृणाति मस्तिष्को वा एष क्रियते हनू अधिषवणे शिरो हविर्धानम्, शीर्षन् वा इमे हनू तस्माद् धविर्धाने, अन्तर् वा इमे शीर्षन् हनू तस्माद् अन्तर् इमे वा एते यत् संतृन्द्याद् इमे एव संतृन्द्यात् तत् संपाद्ये एव द्व्यङ्गुलम् अन्तरा कार्यम्, द्व्यङ्गुलं हीदम् अन्तरा वै नाकेव शिरो हविर्धानम्, पृष्ठम् आग्नीध्रम् उदरं सदः प्राङ् हि यज्ञः संहितस्, हनू अधिषवणे जिह्वाधिषवणम्, ग्रावाणो दन्तास्, मुखतो वा एतत् प्रजापतेः सोमं पिबन्ति, इन्द्रो वै वृत्रम् अहन्, स इमां प्राविशत् तं देवताः प्रैषम् ऐछन्, तन् नाविदन्, तं भूतान्य् उपारवन्त यो नो ऽधिपतिर् अभूत् तन् न विन्दामा इति तद् उपरवाणाम् उपरवत्वम्, यत् तद् उपारवन्त तच् चतुर्धावस्ताद् एवैछन्, एकधा परो ऽन्वविन्दन्, तस्माच् चतुर्धावस्तात्, एकधा परस्, यद् उपरवान् अनुमृशति, इन्द्रियस्यावरुद्ध्यै ॥म्स्_३,८।८॥  
वा : ड़्न् एमेन्देद्। एद्।: वा।  

  
पृथिव्यै त्वा, अन्तरिक्षाय त्वा दिवे त्वेति प्रोक्षति, एषा ह्य् एषां लोकानां विधृत्यै मीयते त्रिः प्रोक्षति त्रिषत्या हि देवास्, अथो त्रयो वा इमे लोकास्, एभ्य एवैनां लोकेभ्यः प्रौक्षीत्, अन्नं वै यवास्, ऊर्ग् उदुम्बरस्, यद् यवमतीभिः प्रोक्षति, ऊर्जा वा एतद् अन्नं समर्धयति, ऋक्षं वा अमेध्यम् आपो हविस्, यद् अवसिञ्चति मेध्यम् एवैनत् करोति, ऋक्षं वा अमेध्यम्, यद् अवस्तृणाति मेध्यम् एवैनत् करोति पितृदेवत्यं वै निखातम् अमेध्यम् अन्यदेवत्यम् अस्याः खलु वा इमा उत्तमार्ध ओषधयस्, यद् अवस्तृणाति, अस्या एवैनाम् उत्तमार्धे मिनोति, अनिखातैवाभूत्, अन्नं वै यवास्, ऊर्ग् उदुम्बरस्, यद् यवम् अवास्यति, अन्ने वा एतद् ऊर्जं दधाति न ह्य् अन्नम् ऋत ऊर्जो धिनोति नो ह्य् ऊर्ग् ऋते ऽन्नाद् धिनोति नितानस् त्वा मारुतो निहन्त्व् इति मनो वै नितानः प्राणा मारुतास्, मित्रावरुणौ ध्रुवेण धर्मणेति मित्रम् एवैनां दाधार वरुणः कल्पयति विधृत्यै च खलु वा एषां प्रजानां कॢप्त्यै च मीयते मित्रावरुणौ वै देवानां धर्मधारयौ दैवं वा एतद् धर्मम् अदीधरताम्, यद् औदुम्बरी ब्रह्मवनिं त्वा क्षत्रवनिं पर्यूहामीति, आशीर् एवैषा ब्रह्म दृंह क्षत्रं दृंहेति, आशिष एवैष परिग्रहस्, घृतेन द्यावापृथिवी आपृणेति घृतेनैव द्यावापृथिवी व्युनत्ति, उदरं वै सदस्, ऊर्ग् उदुम्बरस्, यद् औदुम्बरी, ऊर्जं वा एतन् मध्यत आत्मनो धत्ते प्रजानां च प्रजापतेर् वा एतद् उदरं यत् सदः प्राजापत्य उद्गाता तस्माद् उद्गातान्वारभते यजमानो वा औदुम्बरी वर्षिष्ठा कार्या वर्ष्मैनं समानानां गमयति विश्वजनस्य छायासीति छदिर् अभिनिदधाति गोत्राद्गोत्राद् धि प्रसर्पन्ति, उदरं वै सदस्, यद् अन्येनान्येन संमिनोति तस्माद् उदरम् अन्येनान्येनामेन संततस्, उदरं वै सदस्, यद् अनूचीनं मिनुयात् पराचीनं जग्धम् अतीयात्, अथ यत् तिरश्चीनं मिनोति तस्माज् जग्धं सर्वाण्य् अङ्गान्य् अनुवेति प्रजा वा एतत् समीचीनं मिनोति समीचीर् एनं प्रजा अभिसमावर्तते संयात इव स भवति समानं सांकाशिनं कार्यम्, समाना हीमे प्राणास्, यं द्विष्यात् तस्याक्ष्णया मिनुयात् प्राणान् अस्य मोहयति प्रमायुको भवति यदि कामयेत वर्षेत् पर्जन्या इति नीचैः सदो मिनुयात्, वृष्टिम् एव नियछति यदि कामयेत न वर्षेत् पर्जन्या इत्य् उच्चैः सदो मिनुयात्, वृष्टिम् एवापाग्रहीत्, नवछदिर् अग्निष्टोमे स्यात् तेजसा त्रिवृता संमितम्, पञ्चदशछदिर् उक्थ्ये पञ्चदशेन वज्रेण संमितम्, सप्तदशछदिर् अतिरात्रे सप्तदशो वै प्रजापतिः प्राजापत्या रात्रिर् आनुष्टुभी यज्ञक्रतूनाम् एवैषा व्यावृत्तिः प्राचीनवंशं हविर्धानं मिनोति, ऊर्ध्वा हि द्यौः प्राचीनवंशम् आग्नीध्रम् ऊर्ध्वं ह्य् अन्तरिक्षम्, तिरश्चीनवंशं सदस् तिरश्ची हीयम्, यजुषा हविर्धानं मिनोति निरुक्ता हि द्यौस्, यजुषा सदस्, निरुक्ता हीयम् अयजुषाग्नीध्रम् अनिरुक्तम् इव ह्य् अन्तरिक्षम् अर्धम् आग्नीध्रस्यान्तर्वेदि मिनोत्य् अर्धं बहिर्वेदि, अर्धं ह्य् अन्तरिक्षस्यास्मिंल् लोके, अर्धम् अमुष्मिन् ॥म्स्_३,८।९॥  
धर्मम् : ड़्न् एमेन्देद्। एद्।: धमम्।  
अभिनिदधाति : ड़्न् एमेन्देद्। एद्।: आभनिदधाति।  
स : ड़्न् एमेन्देद्। एद्।: स।  

  
सुवाङ् नभ्राड् अङ्घारे बम्भारा इति, एते वै देवानां सोमरक्षयस्, एतेभ्यो वा अधि छन्दांसि सोमम् आहरन्, ते सोमपीथेन व्यार्ध्यत त एतानि द्वितीयानि नामान्य् अधत्त मङ्गलेछायै सोमपीथो ना उपनमाद् इति तस्माद् एते द्विनामनस् ते वा अन्वायन्, ते न प्राप्नुवन्, तस्माद् एते ऽतिहाय वषट् क्रियन्ते न हि प्राप्नुवन्, तेषां वा एष लोको यावद् अभि न्युप्यते तद् यो ऽविद्वान् आक्रामत्य् आर्त्तिम् आर्छति, अथ य एवं विद्वान् आक्रामति न सदस्याम् आर्त्तिम् आर्छति तेषां वा एष भागो यद् व्याघार्यन्ते त एवास्मै तेनाभीष्टाः प्रीता भवन्ति यज्ञमुखं वै पवमानस्, यत् पवमाने स्तुते ऽग्नयो विह्रियन्ते यज्ञमुखाद् एवाधिविह्रियन्ते जम्भो वै नामासुर आसीत् स यज्ञम् अगिरत् स आग्नीध्रं न प्राप्नोत् तम् आग्नीध्रात् पुनर् व्यरुजत्, एतद् वै जीवम्, तस्माद् आग्नीध्राद् विह्रियन्ते दक्षिणतो वै देवान् असुरा यज्ञम् अजयन्, त उदञ्चा आग्नीध्रं समातिष्ठन्, तम् आग्नीध्रात् पुनर् अभ्यजयन्, एतद् वा अनभिजितम्, तस्माद् आग्नीध्राद् विह्रियन्ते, एतत् प्रति वै देवान् असुरा यज्ञम् अजयन्, त आग्नीध्राद् अधि बहिष्पवमानेन यज्ञम् अभिजित्याग्नीन् आधाय बर्हिर् अस्तृणत पराजिज्ञाना वा एतत् सर्पन्ति यद् बहिष्पवमानं स्तोष्यन्तः सर्पन्ति यद् बहिष्पवमाने स्तुत आह ॥  
मङ्गलेछायै : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  

  
अग्नीद् अग्नीन् विहर बर्हिः स्तृणाहि ॥ इति, आग्नीध्राद् वा एतद् अधि बहिष्पवमानेन यज्ञम् अभिजित्याग्नीन् आधाय बर्हिः स्तृणते, अत्र वा एतर्हि यज्ञो यत्रास्तुतं स्तोत्रम्, यत्रैव यज्ञस् तद् अभिपर्यावृत्य जुहोति शुक्रवती वै पूर्वे सवने अशुक्रं तृतीयं सवनम्, यज् ज्योतिष्मतीस् तृतीयसवने व्याघारयन्ति तेन तृतीयसवनं शुक्रवत् संवत्सरो वा अग्निष्टोमस् तस्य वा एतास् तन्वो यद् धिष्ण्यास् ता वा अस्यैतत् समुद्धर्षयित्वा ज्योतिष्मतीः कृत्वाथाग्निष्टोमेन स्तुवते संवत्सरो वा अग्निष्टोमस्, द्वादश मासाः संवत्सरस्, यत् प्राचीर् आहुतयो हूयन्ते प्रत्यञ्चो धिष्ण्या व्याघार्यन्ते संवत्सरस्य विधृत्यै, उभयतो वै देवान् असुराः परीयत्ता आसन् पुरस्ताद् अन्ये पश्चाद् अन्ये यत् प्राचीर् आहुतयो हूयन्ते ये पुरस्ताद् आसंस् तांस् तेनापानुदन्त यत् प्रत्यञ्चो धिष्ण्या व्याघार्यन्ते ये पश्चाद् आसंस् तांस् तेनापानुदन्त तद् भ्रातृव्यस्य वा एष विनोदस्, अध्वर्युणा वै यज्ञो विधृतस्, इदम् इव वा एतद् यज्ञस्य यद् धिष्ण्यास्, यद् अध्वर्युः प्रत्यङ् धिष्ण्यान् अतीयात् प्राणात् संकर्षेत प्रमायुकः स्यात्, यद्य् अतीयाद् यज्ञपरुष्य् अतीयात्, ऐन्द्रीम् अनुब्रूयात्, ऐन्द्रं हि सदः स्वयैवैनद् देवतयोपचरति, आत्मनो ऽहिंसायै प्राचीनं वै धिष्ण्येभ्यो ऽध्वर्योर् लोकस्, यद् अध्वर्युः प्रत्यङ् धिष्ण्यान् अतीयाद् अन्यजनतास्य क्षेत्रम् अभ्यारोहुका स्यात्, न्य् अन्य उप्यन्ते नान्ये तद् एषां मिथुनम्, प्रजायति निरुक्ता अन्ये ऽनिरुक्ता अन्ये ये निरुक्तास् ते ऽस्मै लोकाय ये ऽनिरुक्तास् ते ऽमुष्मै क्षयाय यथा वा इदं मेखलां पर्यस्यते मेध्यस्य चामेध्यस्य च विधृत्या एवं वा एते न्युप्यन्ते यज्ञस्य विधृत्यै यत् प्राचीनं धिष्ण्येभ्यस् तद् देवानाम्, यत् प्रतीचीनं तन् मनुष्याणाम्, तस्मात् सोमं पिबते प्राञ्चो धिष्ण्या नातिसृपे जनं ह्य् एति देवलोकम् अभ्यारोहति चात्वालाद् विह्रियन्ते, एष वा अग्नीनां योनिः स्वाद् एव योनेर् विह्रियन्ते, अस्कन्नत्वाय तेषां वा एतद् अभ्यवायनं चोदयनं च यद् अन्तरा चात्वालं चाग्नीध्रं च, एतद् वै यज्ञस्य तीर्थम्, तस्माद् एतेन संचरति तेन यो ऽविद्वान्त् संचरत्य् आर्तिम् आर्छति, अथ य एवं विद्वान्त् संचरति न सदस्याम् आर्तिम् आर्छति ॥  
स्तृणाहि : ड़्न् एमेन्देद्। एद्।: स्तृणाति। त्स्।६।३।१।२: स्तृणाहि, श्ब्।४।२।५।११: स्तृणीहि  

  
इत्य् उपरिकाण्डे असुराणां नाम अष्टमः प्रपाठकः समाप्तः ॥म्स्_३,८।१०॥  
  
[पगे इइइ,११२]
  
यज्ञो वा एष संक्रामन्न् एति प्रायणीयाद् अध्य् आतिथ्यम् आतिथ्याद् अध्य् उपसदः स उपसद्भ्यो ऽधि प्राङ् प्रणीयते यद् अगृहीत्वाज्यानि प्रणयेयुर् अपघ्नीत यजमानम् अथ यद् गृहीत्वाज्यानि प्रणयन्ति यज्ञं वा एतद् यजमानो ऽन्वारभते प्राञ्चः सोमेन प्रयन्ति प्राची पत्नी पूर्वम् अग्निम् अभ्युदैति सोमेन वा एतद् राज्ञाभिजयन्तो यन्ति यस्य वै मनुष्यराजो गृहम् आगछति तस्य वै तर्हि तद् ऐश्वर्ये यदा वै स ततः प्लायते ऽथ तेषां तत् पुनर् भवति तस्माद् आहुर् अपिव्रता इति, अपि ह्य् एषां तस्मिन् व्रतम्, सोमो वा एतद् राजा गृहं प्राप तस्य वै तर्हि तद् ऐश्वर्ये यदा वै स ततः प्रच्यवते ऽथ स तत् तेभ्यो विसृजते तद् वैसर्जनानां वैसर्जनत्वम्, त्वं सोम तनुकृद्भ्या इति यद् एव तनुकृतं चान्यकृतं चैनस् तद् एतेनावयजति द्वाभ्यां गार्हपत्ये जुहोति द्विपाद् यजमानः प्रतिष्ठित्यै, आग्नेय्याग्नीध्रे, अन्तरिक्षम् एव प्राप्यान्यद् एव रूपम् अकर् वैष्णव्या हविर्धाने, अद एव प्राप्य विष्णुर् वै यज्ञस्, विष्णुम् एव यज्ञम् अकर् असुरा वा एतं देवानाम् आदित्सन्त तं देवा अप्तुं कृत्वामुं लोकम् अहरन् यद् अप्तुमत्या जुहोति, अप्तुम् एवैनं कृत्वामुं लोकं हरन्ति सर्वेभ्यो वा एष भूतेभ्या आह्रियते यत् सौम्या जुहोति मनुष्येभ्यस् तेनाह्रियते यद् अप्तुमत्या पितृभ्यस् तेन यद् आग्नेय्या देवेभ्यस् तेन यद् वैष्णव्या यज्ञाय तेन सर्वा वा एतत् प्रजा वरुणो गृह्णाति यत् सौम्या जुहोति मनुष्यांस् तेन वरुणान् मुञ्चति यद् अप्तुमत्या पितॄंस् तेन यद् आग्नेय्या देवांस् तेन यद् वैष्णव्या यज्ञं तेन सर्वा वा एतत् प्रजा वरुणान् मुञ्चति, अग्निना वै मुखेन देवा इमांल् लोकान् अभ्यजनयन् गार्हपत्येनेमं लोकम् आग्नीध्रेणान्तरिक्षम् आहवनीयेनामुं लोकम्, तस्मात् त्रेधा अग्नया आधीयन्ते, एषां लोकानाम् अभिजित्यै, इन्द्राग्नी वा अपरा अग्नी अग्निर् अपरस्, इन्द्रः पूर्वः प्रजापतिर् आहवनीयस् तस्माद् एष उपोप्ते साद्यते, उत्तरो हि पिता पुत्रात्, उत्तरो भ्रातृव्याद् भवति य एवं वेद, अग्रेण प्रणयेद् गतश्रीः श्रिय एव परिगृहीत्यै सौम्यो वै ब्राह्मणो देवतया स्वयैव देवतया प्रजा वै पशवो ऽंशवस्, रुद्र आहवनीयस्, यद् अग्रेण प्रणयेद् रुद्रायास्य पशून् अपिदध्यात् पश्चाद् एव प्राङ् प्रणीयः पशूनां गोपीथाय, उर्व् अन्तरिक्षं वीहीति, अन्तरिक्षदेवत्यो वा एष एतर्हि प्रच्युत इतो ऽप्राप्तो ऽमुत्र, अदित्याः सदा आसीदेति, आदित्यो वै यज्ञस्, अदितिः सोमस्य योनिः स्व एवैनं योनौ दधाति देव सवितर् एष ते सोमा इति मनुष्येषु वा एष पुराभूत्, देवेभ्य एवैनं संप्रादात्, एतत् त्वं देव सोम देवान् उपावृता इति देवो ह्य् एष देवान् उपावर्तते, इदम् अहं मनुष्यान्त् सह रायस्पोषेण प्रजया चोपावर्तता इति, आशिषम् एवाशास्ते नमो देवेभ्यः स्वधा पितृभ्या इति नमस्कारो देवानाम्, स्वधाकारः पितृणाम्, निर् वरुणस्य पाशाद् अमुक्षीति वरुणपाशाद् एव निर्मुच्यते, आत्मनो ऽहिंसायै स्वर् अभिव्यक्शम् इति यज्ञो वै स्वर् यज्ञम् एवाभिविपश्यति ज्योतिर् वैश्वानरम् इति, असौ वा आदित्यो ज्योतिर् वैश्वानरम् अग्निना वा एष तन्वं विपरिधत्ते यो दीक्षते, अग्नी रुद्रस्, यद् अग्निना पुनर् यथायथं तन्वं न विपरिदधीत रुद्र एनम् अभिमानुकः स्यात्, यद् आह, अग्ने व्रतपते या तव तनूर् मय्य् अभूद् एषा सा त्वयि, अग्ने व्रतपते या मम तनूस् त्वय्य् अभूद् इयं सा मयीति, अग्निना वा एतत् पुनर् यथायथं तन्वं विपरिधत्ते, आत्मनो ऽहिंसायै ॥म्स्_३,९।१॥  
गार्हपत्येनेमं : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  

  
न यूपम् अछैष्यता होतव्यम्, न हि दीक्षितस्याग्नौ जुह्वति वैष्णवीम् अनूच्याछेत्यस्, वैष्णवो हि यूपस् तद् आहुस्, होतव्यम् एव परुष्य् एव जुहोत्य् आयतना इति तन् न सूर्क्ष्यम्, यूपस्यैवान्ते ऽग्निं मथित्वाथ होतव्यम्, तत् स्विद् उभयम् अकर् जुहोत्य् आह न दीक्षितस्याग्नौ जुहोति, अत्य् अन्यान् अगां नान्यान् उपागाम् इति, अती ह्य् अन्यान् एति नान्यान् उपैति, अर्वाक् त्वा परेभ्यः परो ऽवरेभ्यो ऽविदम् इति, अर्वाग् घ्य् एनं परेभ्यः परो ऽवरेभ्यो विन्दति तं त्वा जुषामहे देवयज्याया इति, एतं ह्य् एष जुषते जुष्टं विष्णवा इति यज्ञायैवैनं जुष्टं विष्णवे ऽकर् विष्णवे त्वेति पर्यनक्ति हविर्भूतम् एवैनं वृश्चति, अथो अभिघृतम् एव य इत्थं वेत्थं वा हुर्णो मेधात् सो ऽपावृत्तस्, य ऋजुर् ऊर्ध्वशल्कः स वाव मेधम् उपस्थितस्, य ऋजुर् उपरिष्टाद् उपावनतस्, यो ऽधिशाख्यो योनिः स यो वा अस्या अधिजायते स योनिमान् इयं हि वनस्पतीनां योनिः परुषि व्रश्च्यस्, यद् अपरुषि वृश्चेद् यथा परुष्य् अवकृत्तम् एवं स्यात्, अनक्षमङ्गं स्थाणुर् उञ्शिष्यस्, यद् अक्षसङ्गं स्थाणुम् उञ्शिंषेद् वज्रो भूत्वा यजमानस्य पशून् प्रतिहन्यात् पञ्चारत्निः कार्यः पङ्क्त्या संमितः षडरत्निः कार्या ऋतुभिः संमितः सप्तारत्निः कार्यः सप्तपदया शक्वर्या संमितस्, अष्टारत्निः कार्यस्, गायत्र्या संमितस्, नवारत्निः कार्यस् तेजसा त्रिवृता संमितस्, दशारत्निः कार्यस्, विराजा संमितस्, एकादशारत्निः कार्यः त्रिष्टुभा संमितस्, द्वादशारत्निः कार्यस्, जगत्या संमितस् त्रयोदशारत्निः कार्यस् त्रयोदशेन प्रजापतिना संमितः पञ्चदशारत्निः कार्यः पञ्चदशेन वज्रेण संमितः सप्तदशारत्निः कार्यः सप्तदशेन प्रजापतिना संमितस्, एकविंशत्यरत्निः कार्यस्, एकविंशेन संमितस् त्रयोविंशत्यरत्निः कार्यस् त्रयोविंशेन संमितः पञ्चविंशत्यरत्निः कार्यः पञ्चविंशेन संमितः सप्तविंशत्यरत्निः कार्यस् त्रिणवेन संमितस्, एकत्रिंशदरत्निः कार्यस्, एकत्रिंशेन संमितस् त्रयस्त्रिंशदरत्निः कार्यस् त्रयस्त्रिंशेन संमितस्, यावान् पुरुष ऊर्ध्वबाहुस् तावान् कार्यो यदि वा यावान् रथे तिष्ठन् यावान् वै पुरुष ऊर्ध्वबाहुः सैतस्यावमा मात्रा, अथ ततो वर्षीयान्वर्षीयान् एव कार्यस्, यो बहुशाखो बहुपर्णः स कार्यस्, भूम्न एव भूमानं ह्य् एष एतस्य जग्राह भूमानम् अस्य गृह्णाति भूमानम् अस्य पशवो ऽनूपतिष्ठन्ते ॥म्स्_३,९।२॥  
हुर्णो : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  
कार्या : ड़्न् ⟨ कार्यस्  
स : ड़्न् एमेन्देद्। एद्।: सु  

  
ओषधे त्रायस्वैनम् इत्य् आह त्रात्या एव स्वधिते मैनं हिंसीर् इति वज्रो वै स्वधितिस्, वज्राद् वावास्मा एतद् अन्तर्दधाति, अहिंसायै यो वा एतस्याभिहतस्याग्रे शकलः परापतति तम् अस्य तेजो ऽन्वपक्रामति यत् तं पुनर् आहरति सतेजस्त्वाय प्राञ्चं प्रहापयति मेधम् एवैनम् अनुपर्यावर्तयति वज्रो वै यूपस् तस्माद् वा इमे लोका नीर्यमाणाद् बिभ्यति, ईश्वरो ह्य् एषो ऽशान्तो नीर्यमाण इमांल् लोकान् हिंसितोस्, यद् आह दिवम् अग्रेण मा हिंसीर् अन्तरिक्षं मध्येन पृथिव्याः संभव भ्राजं गछेति शमयत्य् एव शान्त एव नीर्यते, एषां लोकानाम् अहिंसायै सर्वस्य वा एष मित्रं यो दीक्षितः स एतम् अहिंसीत्, ईश्वरा वनस्पतयो ऽपिधिष्ण्यं भविता यद् आव्रश्चने जुहोति पुनर् एवैनं प्रजनयति तस्माद् आव्रश्चनाद् भूयांसः प्रजायन्ते पशुना संमितः कार्यस्, दश वै पशोः प्राणास्, आत्मैकादशस्, अष्टाश्रयस्, ब्रह्मणी दशमे आत्मैकादशस् तथा पशुना संमितस्, अष्टाश्रिः कार्यस्, गायत्र्या रूपम्, गायत्रो हि यूपस्, गायत्र्या वै पतन्त्या यत्र पर्णं परापतत् ततः पर्णो ऽजायत तस्मात् पर्णमयस्, एतत् खलु वै पर्णस्य सारं यत् खदिरस् तस्माद् खादिरस्, इह वा असा आदित्य आसीत् तम् इतो ऽध्य् अमुं लोकम् अहरन्, तद् यतो ऽध्य् अमुं लोकम् अहरन्, तस्माज् ज्योतिषो बिल्वो ऽजायत तस्माद् बैल्वस्, ब्रह्मवर्चसकामेन कार्यस्, ब्रह्मवर्चसस्य समष्ट्यै, अथो ज्योतिषैव तमस् तरति, इन्द्रो वै यतीन्त् सालावृकेयेभ्यः प्रायछत् तेषां वा एष ब्रह्मचारी चमसाध्वर्युर् आसीत्, यो ऽयं हरिणस् तस्य यः सोमपीथ आसीत् स स्वजो ऽभवत् तस्माद् धरिणः स्वजं स्वादति सोमपीथो ह्य् अस्यैष स यत्र चमसं न्यौब्जत् ततो रोहितको ऽजायत तस्माद् रौहीतकस् तस्माद् रोहीतकेरोहीतके स्वजः पृथिव्यै त्वान्तरिक्षाय त्वा दिवे त्वेति प्रोक्षति, एषां ह्य् एष लोकानां विधृत्यै मीयते त्रिः प्रोक्षति त्रिषत्या हि देवास्, अथो त्रिपदयैवैनं गायत्र्या प्रौक्षीत्, वज्रो वै यूपस्, अन्नं यवस्, यद् यवमतीभिः प्रोक्षति वज्रेण वा एतद् अन्नं जयति तेजो वै यूपस्, एष खलु वा ओषधीनां तेजो यद् यवस् तस्माद् एतं शिशिरा ओषधयो ऽनुप्राणन्ति यद् यवम् अवास्यति तेजसि वा एतत् तेजो दधाति, र्क्षं वा अमेध्यम् आपो हविस्, यद् अवसिञ्चति मेध्यम् एवैनत् करोति, ऋक्षं वा अमेध्यम्, यद् अवस्तृणाति मेध्यम् एवैनत् करोति तक्षितो वा एष नग्नस्, यञ् शकम् अवास्यति, अनग्नम् एवैनम् अकः स्व एवैनं स्थाने दधाति, अवृक्ण एवाभूत्, घृतेन द्यावापृथिवी आपृणेति तेनैव द्यावापृथिवी आपूरयति यजमानो वा अग्निष्ठास् तेजो घृतम् आन्तम् अविछिन्नम् अनक्ति यजमानम् एव तेजसानक्ति देवस् त्वा सविता मध्वानक्त्व् इति, एतद् वै देवानां मधु यद् घृतम्, सवितृप्रसूत एवैनं मध्वानक्ति, इन्द्रस्य चषालम् असीति, ऐन्द्रं हि चषालम्, सुपिप्पला ओषधीस् कृधीति, ओषधीर् एव फलं ग्राहयति तस्माद् ओषधयः शीर्षन् फलं गृह्णन्ति दिवम् अग्रेणोत्तभान, अन्तरिक्षं मध्येनापृण पृथिवीम् उपरेण दृंहेति, एषां ह्य् एष लोकानां विधृत्यै मीयते ता ते धामान्य् उश्मसि गमध्या इत्य् अवदधाति वैष्णव्या वैष्णवो हि यूपः स्वयैव देवतया विष्णोः कर्माणि पश्यतेति संकल्पयति संमितत्वाय ब्रह्मवनिं त्वा क्षत्रवनिं पर्यूहामीति, आशीर् एवैषा ब्रह्म दृंह क्षत्रं दृंहेति, आशिष एवैष परिग्रहस्, अपो ऽनुपरिषिञ्चति धृत्यै ॥म्स्_३,९।३॥  
रोहीतकेरोहीतके : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  
यवमतीभिः : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  
अग्निष्ठास् : ड़्न् अग्निष्ठा। ओएर्तेल्, ज़ुर् कपिष्ठल-कठ-संहिता। प्।२६।  

  
वज्रो वै यूपस्, यद् अन्तर्वेदि मिनुयान् निर्दहेत्, यद् बहिर्वेद्य् अनवरुद्धः स्यात्, अर्धम् अन्तर्वेदि मिनोत्य् अर्धं बहिर्वेदि, अवरुद्धो ह भवति न निर्दहति नोपरस्याविः कर्तवै यद् उपरस्याविः कुर्याद् गर्तेष्ठाः स्यात् प्रमायुको यजमानस्, नातिस्थूलः कार्यः क्षुधं प्रजा नीयुर् नो अत्यणुर् उभयम् एवान्तरा यज्ञेन वै देवाः स्वर्गं लोकम् आयन्, ते ऽमन्यन्तानेन वै नो ऽन्ये लोकम् अन्वारोक्ष्यन्तीति तं यूपेनायोपयन्, तद् यूपस्य यूपत्वम्, यद् यूपः पुरस्तान् मीयते स्वर्गस्य लोकस्यानुक्शात्यै तद् विष्णोः परमं पदम् इति समुन्मार्ष्टि स्वर्गस्य लोकस्य समष्ट्यै नाभिदघ्ने परिव्ययति, ऊर्ग् वा ओषधयस्, ऊर्जं वा एतन् मध्यत आत्मनो धत्ते प्रजानां च यदि कामयेत क्षुधं प्रजा नीयुर् इति, अरशनान् यूपान् मिनुयात् क्षुधं प्रजा नियन्ति यदि कामयेत वर्षेत् पर्जन्य ऊर्जा यजमानं समर्धयेयम् इति परिवीयोर्ध्वाम् उदूहेत्, वृष्ट्या एवेमां न्यूहत्य् ऊर्जा यजमानं समर्धयति यदि कामयेत न वषेत् पर्जन्य ऊर्जा यजमानं व्यर्धयेयम् इति परिवीयावाचीम् अवोहेत्, वृष्ट्यैवेमां न्यूहत्य् ऊर्जा यजमानं व्यर्धयति सर्वदेवत्यो वै यूपस्, यन् निखातं तत् पितृणाम्, यद् ऊर्ध्वं तन् मनुष्याणाम्, यत्र रशना तद् ओषधीनाम्, यद् ऊर्ध्वं रशनायास् तद् विश्वेषां देवानाम् इन्द्रस्य चषालम्, ये वै देवाः साध्या यज्ञम् अत्यमन्यन्त तेषां वा एतद् यद् उपरिष्टाच् चषालस्य, अङ्गुलिमात्रं कार्यम् अङ्गुलिमात्रं हि तद् अग्रा आसीत्, यत् ततो वर्षीयः कुर्याद् वज्रो भूत्वा यजमानस्य पशून् अवतिष्ठेत्, इन्द्रो वै वृत्राय वज्रम् उदयछत् सो ऽव्लीयत तस्य वा एतद् अनुनद्ध्यै यच् चषालं पृथुमात्रं कार्यम्, पृथुमात्रं हि तद् अग्रा आसीत्, यद् अणिमतो ऽगृह्णात् तस्माद् अणिमतस्, यद् इन्द्र उदयछत् तस्माद् ऐन्द्रम्, यदि कामयेत, अन्ये ऽस्य लोकम् अन्वारोहयेयुर् इत्य् अन्यस्य वृक्षस्य स्वरुं कुर्यात्, अन्ये ऽस्य लोकम् अन्वारोहन्ति यदि कामयेत प्रजाम् अनुसंतनुयाद् इति यूपस्य स्वरुं कुर्यात् प्रजाम् एवानुसंतनोति यजमानो वा अग्निष्ठास् तेजो ऽग्निस्, यद् इत्थं वेत्थं वा मिनुयाद् यजमानं तेजसा व्यर्धयेत्, अग्निना सदृशं मेतव्यास्, यजमानस्य सतेजस्त्वाय, आवृह्य ह स्म वै पुरा संस्थिते यज्ञे ऽग्नौ यूपं प्रास्यति संभज्य स्रुचस् ते देवा अमन्यन्त यज्ञवेशसम् इदं कुर्या इति ते ऽब्रुवन् परिधिभिर् एव नः स्रुचः स्वगाकृताः सन्तु स्वरुणा यूपः प्रस्तरेण सदा इति तेषां वा एष स्वगाकारस्, न ह स्म वै पुरा पुरुषं महादेवो हन्ति तत इदं रुद्रो ऽन्ववातिष्ठत् ते देवा एतां रुद्रस्यावेष्टिम् अपश्यन्, त्रिः परस्ताद् अनक्ति त्रिर् अवस्तात् तत् षट् षड् वा ऋतवस्, ऋतुभ्यो वा एतद् रुद्रम् अवयजति, आहुतिभाजो वा ऋतवो ऽस्तोमभाजस् त एवास्यैतेनाभीष्टाः प्रीता भवन्ति यद् यूपाज् जुहोति वनस्पतिभ्यस् तेनावयजति यद् रशनायास्, ओषधीभ्यस् तेन यद् आत्मनस्, मनुष्येभ्यस् तेन यद् आह दिवं ते धूमो गछत्व् इति हविर्धानात् तेन, अन्तरिक्षं ज्योतिर् इति, आग्नीध्रात् तेन पृथिवीं भस्म स्वाहेति सदसस् तेन सर्वतो वा एतद् रुद्रम् अवयजति, आ वा एतं वनस्पतिभ्यः प्रच्यावयन्त्य् उपयज्य मनुष्याः प्रयन्ति तत् स्वाया देवताया अन्तर्धीयते यूपो वै यज्ञस्य दुरिष्टम् आमुञ्चते यद् यूपम् उपस्पृशेद् यज्ञस्य दुरिष्टम् आमुञ्चेत तस्माद् यूपो नोपस्पृश्यः शुग् वा एष मीयते स ईश्वरो ऽशान्त इमांल् लोकाञ् शुचार्पयितोर् यद्य् एकः स्यात् ॥ एष ते वायो ॥ इति ब्रूयात्, यदि बहवः ॥ एते ते वायो ॥ इति ब्रूयात्, वायूगोपा वै वनस्पतयः स्वाम् एवैभ्यो देवताम् अपिसृजति, एषां लोकानाम् अहिंसायै यथा वै प्रौगं रज्जुभिर् व्युतम् एवम् इमे लोका यूपैर् व्युतास् त एनम् आर्तिं निनयन्ति यद् आह ॥ नमः स्वरुभ्यः ॥ इति तेभ्य एव नमो ऽकस् ते ऽस्मै विजिहते ते ऽस्मै लोकं विन्दन्ति, एते वै देवा नामृडयन् त अस्मिंस् लोके सन्नाः स्वरवो ऽभिरोद्धारस्, यान् न पश्यति ते सन्नास्, अथ यान् पश्यति ते बृहन्त ऊर्जा यद् आह ॥ नमः स्वरुभ्यो बृहद्भ्यो मारुतेभ्यः सन्नान् मावगाम् ॥ इति तान् एव परिवृणक्ति, एते वा अमुष्मिंल् लोके ऽन्नस्य प्रदातारस् ते ऽस्मा अन्नं प्रयछन्ति ॥  
गर्तेष्ठाः : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  
मीयते : ड़्न् एमेन्देद्। एद्।: मीयेत  
अग्निष्ठास् : ड़्न् अग्निष्ठा। ओएर्तेल्, ज़ुर् कपिष्ठल-कठ-संहिता। प्।२६।  
व्युतम् : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  
व्युतास् : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  
त : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  

  
अपश्चाद्दघ्वान्नं भूयासम् ॥ इति, अपश्चाद्दघ्वान्नं भवति ॥म्स्_३,९।४॥  
  
[पगे इइइ,१२१]
  
साध्या वै देवा आसन्, अथ वै तर्हि नान्याहुतिर् आसीत् ते देवा अग्निं मथित्वाग्ना अजुहवुस् ते वै तयैवाहुत्या पशून्त् सृष्ट्वाथ पशुम् आलभन्त यद् अग्निं मथित्वाग्नौ जुहोति तया वा एतद् आहुत्या पशून्त् सृष्ट्वाथ पशुम् आलभन्ते, अथो पशवो वा एतद् आलब्धा यद् देवतां जनयन्ति, अथो तेज एवास्मै जनयन्ति, अग्नेर् जनित्रम् असीति, आयतनम् इव वा एतत् क्रियते वृषणौ स्था इति रेत एवैतद् दधाति न हि तस्य रेतो धीयते यस्यैतौ न भवतस्, उर्वश्य् असीति वाग् वा उर्वशी पुरूरवा असीति प्राण एव तन् मिथुनम् आयुर् असीति समनक्ति तस्मिन्न् एव मिथुने रेतो दधाति गायत्रम् असि त्रिष्टुब् असि जगद् असीति छन्दोभिर् एवैनं प्रजनयति सावित्रीं प्रथमाम् अन्वाह प्रसूत्यै सवितृप्रसूता हि प्रजाः प्रजायन्ते, अथ द्यावापृथिवीयाम् अपि हि द्यावापृथिव्योः पशुषु द्यावापृथिवी हि पशवो ऽनुप्रजायन्ते गायत्रीर् अन्वाह गायत्रो ह्य् अग्निर् गायत्रं छन्दस्, अपरिमिता अन्वाह, अपरिमिता ह्य् अग्नेस् तन्वस्, अग्निना वा अनीकेनेन्द्रो वृत्रम् अहन्, तस्य समासृप्तस्य भीतस्य यत्र व्यार्ध्यत ततो धूम्नो ऽसृज्यत तस्माद् धूमवती नानूच्या व्यृद्धा हि सा रक्षसाम् अनन्ववजयाय परिधयः परिधीयन्ते यत् समया परिधीन् प्रहरेत् तद् अनु रक्षांसि यज्ञम् अवजयेयुस्, अग्रेण परिधयः प्रहृत्यास्, रक्षसाम् अनन्ववजयाय क्रूरम् इव वा एतद् यज्ञे क्रियते यद् अग्ना अग्निं जुह्वति यद् आह भवतं नः समनसौ समोकसौ सचेतसा अरेपसा इति शमयत्य् एव शान्त एव प्रह्रियते यजमानस्याहिंसायै स्रुवेणाभिजुहोति संजग्मानाभ्याम् एवाभ्यां भागधेयम् अपिदधाति यः कूटो वाकर्णो वा काणो वा शुष्को वावर्तत तस्य यातयामा स यो ऽपन्नदन् मलं तत् पशूनाम् आग्नेयः पशुर् अग्निष्टोम आलभ्यस्, आग्नेयो ह्य् अग्निष्टोमस्, ऐन्द्राग्नः पशुर् उक्थ्य आलभ्यस्, ऐन्द्राग्नानि ह्य् उक्थ्यानि, ऐन्द्रो वृष्णिः षोडशिन्य् आलभ्यस्, ऐन्द्रो वै वृष्णिस्, ऐन्द्रः षोडशी सारस्वती मेष्य् अतिरात्र आलभ्या वाग् वै सरस्वती वाग् अनुष्टुब् आनुष्टुभी रात्रिस्, यज्ञक्रतूनाम् एवैषा व्यावृत्तिस्, यथा वै मत्स्यो ऽविचितो जनम् अवधूनुत एवं वा एते प्रजायमाना जनम् अवधून्वते यस् त्वा एतान् एवं वेद तम् एतेनावभून्वते कथं सवनानि पशुमन्ति वेछेति पृछेत्, यद् वपया प्रातःसवने चरन्ति तेन प्रातःसवनं पशुमत्, यत् पुरोडाशैर् माध्यंदिने सवने तेन माध्यंदिनं सवनं पशुमत्, यद् अङ्गैस् तृतीयसवने तेन तृतीयसवनं पशुमत् कियता तत् पशोश् चरन्ति यद् वपया चरन्ति कियता तद् यत् पुरोडाशैः कियता तद् यद् अवदानैस्, रूपेण तत् पशोश् चरन्ति यद् वपया चरन्ति, आत्मना तद् यत् पुरोडाशैः शरीरेण तद् यद् अवदानैः कस्मै पशुः प्रत्यङ् नियुज्यते, उदङ् प्रणीयते दक्षिणत उपसाद्यते प्राङ् हूयते, इति पृछेत्, यत् प्रत्यङ् नियुज्यते, इमां तेन दिशम् अभिजयति यद् दक्षिणतस्, उपसाद्यत इमां तेन यत् प्राङ् हूयते, इमां तेन यद् उदङ् प्रणीयते मनुष्यलोकं तेनाभिजयति यद् दक्षिणत उपसाद्यते पितृलोकं तेन यत् प्राङ् हूयते देवलोकं तेन यद् आहुत्या ऊर्ध्वो धूम उदयते स्वर्गं तेन लोकम्, यद् इडोपहूतं प्रत्यङ् हरन्ति, इमं तेन लोकम्, सर्वा वा इमा दिशः पशुयाज्य् अभिजयति सर्वांल् लोकान्, सर्वा एवास्येमा दिशो ऽभिजिता भवन्ति सर्वे लोकाः ॥म्स्_३,९।५॥  
मथित्वाग्नौ : ड़्न् एमेन्देद्। एद्।: मथित्वागौ।  
धूम्नो : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  
धूमवती : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  
समया : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  

  
अथैता आप्रियः प्रजापतिः प्रजाः सृष्ट्वा रिरिचानो ऽमन्यत स एता आप्रीर् अपश्यत् ताभिर् आत्मानम् आप्रीणीत यज्ञो वै प्रजापतिस्, यद् एता आप्रियो भवन्ति यज्ञम् एवैताभिर् यजमाना आप्रीणीते वपया वै पशोर् देवाः प्रातःसवने स्वर्गं लोकम् आयन् यद् वपया प्रातःसवने चरन्ति वपया वा एतत् पशोर् यजमानः प्रातःसवने स्वर्गं लोकम् एति ते वै स्वर्यन्तो ऽस्थानि शरीराण्य् अधून्वत यद् अङ्गैस् तृतीयसवने चरन्ति, अस्नां शीरीणां निष्क्रीत्यै पशुं स्नपयन्ति यद् एवास्याभिन्निषण्णं शमलम् अमेध्यं तञ् शुन्धन्ति पशुम् उपाकृत्याग्निं मन्थन्ति पशूनाम् अवरुद्ध्यै द्वौ वै वज्रौ घोरो ऽन्यः शिवो ऽन्यस्, यः शुष्कः स घोरस्, य आर्द्रः स शिवस्, वज्रेण खलु वै वीर्यं क्रियते वर्जं वा एतद् आदत्ते वीर्याय, इषे त्वेति, इष एवैनम् उपाविर् असीति, उप ह्य् एषो ऽवति, उपो देवान् दैवीर् विशः प्रागुर् इति, एता वै दैवीर् विशो यत् पशवस्, वह्नय उशिजा इति, एते वै वह्नय उशिजो यद् ऋत्विजश् च धिष्ण्याश् च बृहस्पते धारया वसूनीति ब्रह्म वै बृहस्पतिस्, ब्रह्मणैवैनां यछति हव्या ते स्वदन्न् इति स्वदितम् एवैनम् आलभते देव त्वष्टर् वसु रणा इति त्वष्टा हि रूपाणि विकरोति रेवतीर् अमेध्यम् इति पशवो वै रेवतीस्, यछत्य् एवैनाम्, देवस्य त्वा सवितुः प्रसव इति सवितृप्रसूत एवैनाम् आदत्ते, अश्विनोर् बाहुभ्याम् इति, अश्विनौ वै देवानाम् अध्वर्युः पूष्णो हस्ताभ्याम् इति देवताभिर् एव द्वौ वै पाशौ घोरो ऽन्यः शिवो ऽन्यस्, यो यज्ञियः स घोरस्, यो ऽयज्ञियः स शिवस्, ऋतस्य त्वा देवहविः पाशेनेति य एव यज्ञियः पाशस् तेनैनम् आलभते प्रतिमुञ्चामीति, अभि हि मनुष्या दधति, अमुष्मै त्वा जुष्टम् इति यस्या एव देवतायै पशुर् आलभ्यते तस्या एनं जुष्टम् अकर् धर्षा मानुषा इति मनुष्या हि धारयन्ति शुष्को वा एषो ऽमेध्यस्, यत् पशुं नियुनक्ति, उभा एवैनौ मेध्यौ करोति प्रत्यञ्चं नियुनक्ति प्रत्यञ्चो हि पशवो मेधम् उपतिष्ठन्ते प्राणेषु वा एतस्य देवता उपस्थितास्, यत् पशुं नियुनक्ति प्रतीचीर् एवास्मै देवता नियुनक्ति, अद्भ्यस् त्वौषधीभ्या इति, अद्भ्यो ह्य् एष ओषधीभ्यो जुष्टं प्रोक्षामीति यस्या एव देवतायै पशुर् आलभ्यते तस्या एनं जुष्टम् अकर् अनु त्वा माता मन्यताम् अनु पितेति, अनुमत एवैनं मात्रा पित्रा भ्रात्रा सख्यालभते, अनुमानावह देवान् देवायते यजमानायेति देवताभ्य एवैनं निर्दिशति, अपां पेरुर् असीति, अपां ह्य् एष पेरुः स्वात्तं सद् धविर् आपो देवीः स्वदन्त्व् इति स्वदितम् एवैनम् आलभते, अथ यद् उप गृह्णात्य् उप च सिञ्चति सर्वत एवैनं मेधेन समर्धयति सं ते वायुर् वातेन गछताम् इति वातम् एवास्य प्राणम् अन्ववार्छति सं यजत्रैर् अङ्गानीति यज्ञियम् एवैनम् अकः सं यज्ञपतिर् आशिषेति यजमानम् एव यज्ञस्याशिषा समर्धयति शिरो वा आघारस्, आत्मा हविस्, यद् आघारम् आघार्यं पशुना समनक्ति, आत्मन् वा एतञ् शिरो यज्ञस्य प्रतिदधाति वज्रो वै स्वरुस्, वज्रः स्वधितिस्, यत् स्वधितिनानक्ति वज्रेणैवैनं स्तृणुते याक्ता तया शृतस्यावद्यति हविर्भूता वा एषा हविषैव हविषो ऽवद्यति ॥म्स्_३,९।६॥  

  
अग्निना वै मुखेन देवा इमांल् लोकान् अभ्यजयन् यत् पर्यग्निं करोति, अग्निना वा एतन् मुखेन यजमान इमांल् लोकान् अभिजयति रक्षांसि वा एतं जिघांसन्ति यत् पर्यग्निं करोति रक्षसाम् अपहत्यै त्रिः पर्यग्निं करोति त्रयो वा इमे लोकास्, एभ्यो वा एतल् लोकेभ्यो यज्ञाद् रक्षांस्य् अपहन्ति चात्वालम् अपि पर्येति, एषा वा अग्नीनां योनिः स्कन्दति वा एतद् धविर् यद् विश्चोतति यद् विलिप्यते, अग्निर् वै सर्वा देवतास्, अत्र वै सापि देवता यस्या आलभ्यते यत् पर्यग्निं करोति ताम् एवैनद् गमयति कियद् वाहैतत् पशोः कियद् वा यत् प्रयाजास्, एतर्हि खलु वै सर्वो यर्ह्य् आप्रीतस् तस्माद् आश्राव्योपप्रेष्यति देवताभ्यो वै पूर्वम् आशुश्रवत्, अथ वा अत्र पशोर् आश्रावयति तस्माद् आश्राव्योपप्रेष्यति, उभये वा एतं बध्यमानम् अनुबध्यन्ते ये ग्राम्याः पशवो ये चारण्यास्, ये बध्यमानम् अनु बध्यमाना अन्वैक्षन्त मनसेति यज् जुहोति तेषां वा एषोन्मोक्षा यन् न जुहुयाद् अनुन्मुक्ताः स्युस्, उर्व् अन्तरिक्षं वीहीति, अन्तरिक्षदेवत्यो वा एष एतर्हि रक्षांसि वा एतं जिघांसन्ति प्रच्युतम् इतो ऽप्राप्तम् अमुत्र, अग्निं पुरस्ताद् धरन्ति रक्षसां पराणुत्त्यै रक्षसाम् अपहत्यै, अथो हव्याय वा एतत् प्रणीयमानाय देवताः पुरस्ताद् धरन्ति, अग्निं पुरस्तान् निदधाति, अस्कन्नत्वाय पशोर् वै मारणायानीयमानस्याहवनीयं मेध्यो ऽभ्युपक्रामति यो वै तर्हि पशुम् अन्वारभते तं यज्ञस्याशीर् गछति यद् आह रेवति प्रेधा यज्ञपतिम् आविशेति यत्र वा एतत् क्वच यजमानं सन्तं यज्ञस्याशीर् गछति वपाश्रपणीभ्याम् अन्वारभते तत् स्विद् उभयम् अकर् उरो अन्तरिक्ष सजूर् देवेन वातेनेति, अन्तरिक्षं वै पशवस्, वातः प्राणः प्राणान् अस्मिन् दधाति त्मनास्य हविषो यजेति देवता एव प्रीणाति सम् अस्य तन्वा भवेति पुनर् एवैनं संभावयति वर्षीयो वर्षीयसा इति तेन यजमानो वसीयान् भवति यद् यज्ञं पशुम् आहुर् यत् तम् अभिमन्यन्ते क्व तर्हि यज्ञो भवतीति यद् आह यज्ञं यज्ञपतौ धा इति यज्ञपतौ वा एतद् यज्ञं प्रतिष्ठाप्याथ पशुम् आलभन्ते स्कन्दति वा एतद् धविर् यद् विश्चोतति यद् विलिप्यते यत् तृणम् उपास्यति, अस्कन्नत्वाय प्रत्यञ्चं संज्ञपयन्ति प्रत्यञ्चो हि पशवो मेधम् उपतिष्ठन्ते, उदीचीनपादम्, व्यावृत्त्यै ॥म्स्_३,९।७॥  
आश्राव्योपप्रेष्यति : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  
आश्राव्योपप्रेष्यति : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  

  
ऋत्विजो वृणीते छन्दांसि वा ऋत्विजस्, छन्दांसि वा एतद् वृणीते यद् धोतारं वृणीते जगतीं तद् वृणीते यद् अध्वर्युं पङ्क्तिं तत्, यद् अग्नीधम् अतिछन्दसं तत्, यन् मैत्रावरुणं गायत्रीं तत्, यद् ब्राह्मणाञ्शंसिनं त्रिष्टुभं तत्, यत् पोतारम् उष्णिहं तत्, यन् नेष्टारं ककुभं तत्, यद् आह ॥  

  
अग्निर् दैवीनां विशां पुरएता ॥ इति यजमानं वा एतद् वृणीते स वृतो वषट्करोति नाछावाकं वृणीते पश्चाजेव वा एषा होत्राः स्वर्ग्यास्, यद् अछावाक्या द्विदेवत्याः शंसति द्विपाद् यजमानः प्रतिष्ठित्यै, अथ यद् अग्नीधं मध्यतो वृणीते तस्माद् अयम् अग्निर् मध्यत ओषधीनाम्, यद् उत्तमः संयजतां संयजति तस्माद् उपरिष्टान् मथ्यमानः प्रजायते, एतद् वा अस्य छन्दांसि वृतानि युक्तान्य् अभूवन् यद् अवृता वषट्कुर्युर् भ्रातृव्यं यज्ञस्याशीर् गछेत्, अथ यद् वृता वषट्कुर्वन्ति, एकधा वा एतद् यजमाने यज्ञस्याशीः प्रतितिष्ठति तस्माद् एकः पशोर् वषट्करोति, एकं हि वृणुते दश वै पशोर् देवतास्, दशास्मिन् प्राणास्, यद् दश प्रयाजास्, या एवास्मिन् देवतास् ता एतद् यजति, अथ य एष एकादशस्, यस्या एव देवतायै पशुर् आलभ्यते ताम् एवैतद् यजति, अथ यद् एकादशानुयाजास्, या एवैतद् देवता अयाक्षीत् ता एतैर् अनुप्रीणाति हतो वा एष मृतो ऽमुत्र भूतस्, दश वै पशोर् देवतास्, दशास्मिन् प्राणाः प्राणाः खलु वै पशोर् देवतास्, यद् दश प्रयाजाः प्राणान् एवास्य प्रयजति, आत्मा वै प्राणानाम् एकादशस्, आत्मा वपा पशोस्, यद् एष एकादशः परिशये, आत्मा वा एतद् आत्मानं परिशये, अथ यद् एकादशानुयाजाः प्राणान् अस्मिन् दधाति ॥  

  
इति तृतीयकाड्णे नवमः प्रपाठकः ॥म्स्_३,९।८॥  

  
     पत्नी वै प्रच्यवमानामुष्यादित्यस्य लोकम् अभिप्रच्यवेत हिनस्ति खलु वा एष तं यो ऽस्य लोकम् अभिप्रच्यवते यद् आह नमस् त आतानेति, अमुष्मा एव नमो ऽकर् अनर्वाक् प्रेहीति, अनेनाः प्रेथीति वा एतद् आह यजमानाय घृतस्य कुल्याम् अनु सह रायस्पोषेणेति, आशिषम् एवाशास्ते देवीर् आपः शुद्धा यूयं देवान् युयुध्वम् इति, अपो वा एतद् भूषन्ति पूताभिर् आभिः पूताश् चरन्ति तस्माद् वा एतां बहु रिप्रम् अमेध्यं चरन्तीम् आपो न हिंसन्ति हतो वा एष मृतो ऽमुत्र भूतस्, अद्भ्यो वै प्रजाः प्रजायन्ते पत्नी प्रजनयति यद् अद्भिर् अभिषिञ्चति पुनर् एवैनं प्रजनयति सर्वान् प्राणान्त् संमृशति सर्वाण्य् अङ्गानि, एतावान् हि पशुः पशोर् वै मार्यमाणस्य प्राणाञ् शुग् ऋछति यद् आह वाचम् अस्य मा हिंसीः प्राणम् अस्य मा हिंसीर् इति, अद्भिर् वावास्यैतत् प्राणाञ् शुचो मुञ्चति यत् ते क्रूरं यद् आस्थितं तद् एतेन शुन्धस्व देवेभ्यः शुम्भस्वेति यद् एवास्य गमयन्तः क्रूरम् अक्रंस् तद् अक्रूरम् अकस् तञ् शमयति ये वा एते स्तोका अवपद्यन्ते त इमाम् अशान्ता ऋछन्ति तत इमाञ् शुग् ऋछति यद् आह शम् अद्भ्य इति शमयत्य् एव शान्ता एवेमाम् ऋछन्ति, अहिंसायै, ओषधे त्रायस्वैनम् इत्य् आह त्रात्या एव स्वधिते मैनं हिंसीर् इति वज्रो वै स्वधितिस्, वज्राद् वावास्मा एतद् अन्तर्दधाति, अहिंसायै सर्वाभ्यो वै देवताभ्यः पशुर् आलभ्यते यद् आह रक्षसां भागो ऽसीति, एतेन वा एतद् भागधेयेन रक्षांसि पशोर् निर्भजति, इदम् अहं रक्षो ऽवबाधे, इदम् अहं रक्षो ऽधमं तमो नयामीत्य् आह रक्षसां ध्वरायै रक्षसाम् अन्तरित्यै पशवो वै वपा यद् उपतृन्द्यात् पशून् हिंस्यात्, यन् नोपतृन्द्याद् अयताः स्युस्, यत्र तन्निष्ठं तद् उपतृन्द्यात् पशूनां यत्यै, इषे त्वोर्जे त्वेति, इषे ह्य् एषा, ऊर्जे ह्य् एषा देवेभ्यः शुन्धस्व देवेभ्य्ः शुम्भस्वेति देवेभ्य एवैनां शुन्धति देवेभ्यः शुम्भति घृतेन द्यावापृथिवी प्रोर्णुवाताम् इति घृतेनैव द्यावापृथिवी प्रोर्णौति, अमुष्मै त्वा जुष्टम् इति यस्या एव देवतायै पशुर् आलभ्यते तस्या एनं जुष्टम् अकर् नमः सूर्यस्य संदृशा इति, अमुष्मा एव नमो ऽकर् इत्थं पर्यावर्तते, एवं हि यज्ञः पर्य् आवर्तते, अथो अमुष्य वा एतद् आदित्यस्यावृतम् अनु पर्यावर्तते, उर्व् अन्तरिक्षं वीहीति, अन्तरिक्षदेवत्यो वा एष एतर्हि रक्षांसि वा एतं जिघांसन्ति प्रच्युतम् इतो ऽप्राप्तम् अमुत्र कार्ष्मर्यमयी वपाश्रपणी भवतस्, रक्षसामपहत्यै यस्मा एवामुतो ऽग्निं पुरस्ताद् धरन्ति तस्मा इतो देवता वा एतद् धव्यम् अनुपर्यावर्तमानम् एति चरमत उपप्रतिगृह्णाति, अछम्बट्काराय यद् अतिहरेद् एतम् एवातिहरेत्, विश्वतोमुखो ह्य् अग्निः प्रत्युष्टं रक्षः प्रत्युष्टारातिर् इत्य् आह रक्षसां ध्वरायै रक्षामन्तरित्यै वायोः स्तोकानाम् इति तृणम् उपास्यति स्तोकानां विधृत्यै वायुर् ह्य् एतान् अमुतो विसृजति प्रजानां कॢप्त्यै, अग्रं वा एतद् धव्यस्याग्रम् ओषधीनाम् अग्रेणैवाग्रं समर्धयति, अथो अग्राय वा एतद् धव्यस्याग्रम् ओषधीनाम् इध्मं चिनोति हविषो वा एते स्तोकाः स्कन्दति वा एतद् धविर् यद् विश्चोतति यद् विलिप्यते यद् आह जुषस्व सप्रथस्तमं वचो देवप्सरस्तमम् ।
  
     हव्या जुह्वान आसनि ॥  
तं : ड़्न् एमेन्देद्। एद्।: तं।  
यूयं : ड़्न् एमेन्देद्। एद्।: यूय। च्ड़्। म्स्।१।२।१६:२६।६।  

  
इति तेनैवास्य ते हुता अस्कन्ना वषट्कृता भवन्ति नानादेवत्या वा एकादशिन्यां पशवा आलभ्यन्ते, अथात्राग्नेयी प्रथमानूच्यते, अग्निर् वै सर्वा देवतास्, अत्र वै सापि देवता यस्या आलभ्यते ताम् एवैनद् गमयति यर्हि लोहिनीव शृता तर्हि रौद्री यत् तर्हि जुहुयाद् रुद्रायास्य पशून् अपिदध्यात्, यर्हि श्येनीवा शृता तर्ह्य् आग्नेयी तर्हि होतव्या तथास्य रुद्रः पशून् अनभिमानुको भवति क्रव्यं वा एतर्हि पशुर् यर्ह्य् आशृतस्, यद् वपाम् अभिघार्य पृषडाज्यम् अभिघारयेद् रुद्रायास्य पशून् अपिदध्यात्, अथ यत् पृषदाज्यम् अभिघार्य वपाम् अभिघारयति यथापूर्वं वा एतत् पशुम् उपैति, अथो एवम् अस्य रुद्रः पशून् अनभिमानुको भवति पुरस्तात्स्वाहाकारा वा अन्ये देवास्, उपरिष्टात्स्वाहाकारा अन्ये त उभये ऽश्ये मेध्ये ऽवरुध्यन्ते ॥  

  
स्वाहा देवेभ्यः ॥ इति पुरस्ताद् वपाया जुहुयात् ॥  

  
विश्वेभ्यो देवेभ्यः स्वाहा ॥ इत्य् उपरिष्टात् तथास्य त उभये ऽवरुद्धा भवन्ति पशोर् वै मार्यमाणस्य प्राणाञ् शुग् ऋछति प्राणान्त् संगृह्य वपाम् उपविसृजेत्, अत्मा वपा पशोस्, आत्मन्न् एवास्य प्राणान् दधाति दक्षिणस्य पूर्वपदस्यावदेयम् इति ह स्माहुर् दाक्षायणास् तथास्य सर्वस्य पशोर् अवत्तं भवतीति स्वाहोर्ध्वनभसं मारुतं देवं गछतम् इति वपाश्रपणी अनुप्रास्यति, ऊर्ध्वनभसो वा एते मारुतस्य भागधेयम्, तम् एवैनेन गमयति, इमे वा एते विषूची अनुप्रास्यति, अनयोर् विधृत्यै ॥म्स्_३,१०।१॥  
शुग् : ड़्न् एमेन्देद्। एद्।: शग्।  

  
पुरुषं वै देवा मेधायालभन्त तस्य मेधो ऽपाक्रामत् सो ऽश्वं प्राविशत् ते ऽश्वम् आलभन्त तस्य मेधो ऽपाक्रामत् स गां प्राविशत् ते गाम् आलभन्त तस्य मेधो ऽपाक्रामत् सो ऽविं प्राविशत् ते ऽविमालभन्त तस्य मेधो ऽपाक्रामत् सो ऽजं प्राविशत् ते ऽजम् आलभन्त तस्य मेधो ऽपाक्रामत् स यवं प्राविशत् ते यवम् आलभन्त तस्य मेधो ऽपाक्रामत् स व्रीहिं प्राविशत् ते व्रीहिम् आलभन्त तं व्रीहा आप्नुवन् यद् व्रीहिमयः पुरोडाशो भवति मध्यतो वा एतत् पशोर् मेधो धीयते सुषिरो वै तर्हि पशुर् यर्हि वपाम् उत्खिदन्ति यद् व्रीहिमयः पुरोडाशो भवति, अपिहित्या असुषिरत्वाय द्वादशकपालो भवति द्वादश मासाः संवत्सरः संवत्सरम् अनु पशवः प्रजायन्ते प्रजननाय, एकादशकपालः कार्यस्, एकादशाक्षरा त्रिष्टुब् ऐन्द्रम् एतच् छन्दो यत् त्रिष्टुब् ऐन्द्राः पशवः पशुष्व् एवास्य पशून् दधाति देवा अन्योन्यस्मै पशुम् आलभं स्वर्गं लोकम् आयन्, ते ऽमन्यन्तानेन वै नो ऽन्ये लोकम् अन्वारोक्ष्यन्तीति तस्य मेधं प्लाक्षारयन्, स प्लक्षो ऽभवत् तत् प्लक्षस्य प्लक्षत्वम्, क्लोम्नो वै तं हृदयात् प्लाक्षारयन्, तस्माद् एतत् सुषिरम्, यत् प्लक्षशाखाया अवद्यति मेधाद् एवाध्यवद्यति पृषदाज्यस्योपहत्य परैति ॥ शृतं हविः शमिता ॥ इति शृतत्वाय त्रिर् आह त्रिषत्या हि देवास्, अथो यथेदं ब्राह्मणेभ्य ओदनं पक्वं प्राहैवं वा एतद् देवेभ्यो हविः शृतं प्राह, उत्तरतः परीत्याभिघारयति पशूनाम् अवरुद्ध्यै प्राणापानौ वै पृषदाज्यम् आत्मा हृदयम्, यत् पृषदाज्येन हृदयम् अनक्ति मध्यतो वा एतत् पशोः प्राणापानौ दधाति सोमस्य वा एतद् बर्हिर् यद् बर्हिर् अथ वा एतत् पशोर् यद् उत्तरबर्हिर् बर्हिः श्रद् वा एतद् धव्यम् अकर् अस्कन्नम् अविक्षुब्धं मे हव्यं देवता गछद् इति देवानां वै सर्वेषां मनांसि गछति पशा आलभ्यमाने मनो वै मनोता यन् मनोताया अन्वाह मनांस्य् एवैषां संभावयति हतो वा एष मृतो ऽमुत्र भूतस्, मनो वै मनोता यन् मनोताया अन्वाह पुनर् एवैनं संभावयति ॥म्स्_३,१०।२॥  
वा : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  

  
हृदयस्यावद्यति मनस एव तेनावद्यति, अथो यावान् एव पशुस् तस्यावत्तं भवति जिह्वाया अवद्यति वाच एव तेनावद्यति, अथो एतया ह्य् अग्रा ओषधीनां रसं प्राश्नाति श्येनस्यावद्यति वक्षस एव तेनावद्यति, अथो अत्र हि स रसः प्रतितिष्ठति दोष्णो ऽवदाय पार्श्वयोर् अवद्यति यज्ञस्य परिगृहीत्यै यक्नो ऽवद्यति मध्यस्यैव तेनावद्यति मतस्नयोर् अवद्यति रूपस्यैव तेनावद्यति श्रोण्या अवदाय गुदस्यावद्यति तद् उत्तमस्यावद्यति, उत्तमं ह्य् आयुस्, यद् अन्यस्योत्तरस्यावद्येत् प्राणम् अस्यापिदध्यात् प्रमायुकः स्यात् तस्मात् तस्योत्तमस्यावद्यति, उत्तमं ह्य् आयुस्, हृदयस्यावदाय जिह्वाया अवद्यति यथापूर्वं वा एतत् पशुम् उपैति, अथो एवम् अस्य सर्वस्य पशोर् अवत्तं भवति, एकादश कृत्वो ऽवद्यति दश वै पशोः प्राणास्, आत्मैकादशस् तथास्य सर्वस्य पशोर् अवत्तं भवति, एकादश वा एतान्य् अवदानानि तानि द्विर्द्विर् अवद्यति तद् द्वाविंशतिस् त्रीणि त्र्यङ्गानि तत् पञ्चविंशतिः पञ्चविंशेन वै स्तोमेन मनुः प्रजा असृजत तन् मनुस्तोमो वा एष प्रजननाय, एतद् वै सर्वस्य पशोर् अवत्तम् अथ वै प्राणस्यापानस्य व्यानस्य तेषाम् अनवत्तम्, यत् त्र्यङ्गाणाम् अवद्यति तेनैव प्राणस्यापानस्य व्यानस्य तेषाम् अवत्तं भवति विश्वरूपो वै त्वाष्ट्रः पशून् अभ्यवमत् तस्मात् पशवो विश्वरूपस्, अभिवान्तो वै पशुः पूयितस् तस्मात् पृष्टीनां मज्जा नाद्यः स वा अधस्तान् न प्राप्नोत्, एतद् वै जीवम्, तस्माद् अतो ऽवद्यति, अक्ष्णयाङ्गानाम् अवद्यति पशुं वा एतद् आश्रोणयति तस्मात् पशवो ऽक्ष्णयाङ्गानि प्रहरन्तो यन्ति, आग्नेयो वै सर्वः पशुस्, अथ वा उतान्यस्यै देवताया आलभ्यते यद् दोष्णः पूर्वार्धाद् अग्नये ऽवद्यति गुदस्य मध्यतः श्रोण्या जघानतस् तथास्य सर्वस्य पशोर् अग्नये ऽवत्तं भवति त्रेधा गुदं करोति त्रेधा ह्य् एतर्हि पशुस् त्र्यङ्गाणि समवत्तम् अवदानानि यावान् एव पशुस् तस्मिन्न् आयुर् दधाति त्रेधा मेदः करोति मेदोरूपा हि पशवः सर्वाणि वै पशोर् मेद्यतो ऽङ्गानि मेद्यन्ति यावान् एव पशुस् तस्मिन् मेदो रूपं दधाति बहुर्मर्या यज्ञकुणपीति ह स्माह यज्ञवचा राजस्तम्बायनः प्र वा इतो मनुष्याः पशुं च्यावयन्ति नामुत्र गछन्तीति यद् धिरण्यम् अवधाय जुहोति हिरण्यज्योतिषम् एवैनं स्वर्गं लोकं गमयति ॥म्स्_३,१०।३॥  
आश्रोणयति : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  
बहुर्मर्या : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  

  
वसाहोमं प्रयौति रसं वा एतत् प्रयौति स्वधितिना प्रयौति, एतेन हीतरेषाम् अङ्गानाम् अवद्यति तत् स्विद् अवदानम् अकर् अथो वज्रेणैवाहुतिम् अवरुन्द्धे यूष एतयान्वितं शमयति, ऊर्ग् वै रसो यूस्, ऊर्जा वा एतद् रसेन पशुं समर्धयति, अथो यावान् एव पशुस् तस्मिन्त् संदधाति पार्श्वेनापिदधाति, ऊर्जः परिगृहीत्यै हतो वा एष मृतो ऽमुत्र भूतस्, यत् पशुं संमृशति पुनर् एवैनं संभावयति हव्यं पूर्वं देवता गमयित्वाथ शरीरम् अन्वारोहयितव्यम् इत्य् आहुस्, यद् आहुतीर् हुत्वा पशुं संमृशति हव्यं वा एतत् पूर्वं देवता गमयित्वाथ शरीरम् अन्वारोहयति, अर्धऋचे जुहोति, इयं वा अर्धऋचस्, असा अर्धऋचस्, अन्तरेमे अन्तरिक्षम् अन्तरिक्षम् इमाः प्रजाः प्रजास्व् एव रसं दधाति वनस्पतिं यजति सोमो वै वनस्पतिः सौमीर् इमाः प्रजाः प्रजास्व् एव रसं दधाति प्राणापानौ वै पृषदाज्यम् आत्मा हविस्, यत् पृषदाज्यं जुहोति, आत्मन् वा एतत् पशोः प्राणापानौ दधाति दिग्भ्यो जुहोति, इमा एव दिशो रसेन व्युनक्ति प्राचीम् उत्तमां जुहोति प्राचीम् एव दिशं पुनर् उपावर्तन्ते, अध्यूध्नीं होत्रे हरन्ति वैश्वदेवो वै होता वैश्वदेवीर् इमाः प्रजास्, ऊधः खलु वै प्रजा अनूपजीवन्ति सर्वा एवैनाः पयस्विनीः करोति गुदेनोपयजति प्राणा वै गुदः प्राणाद् अधि प्रजाः प्रजायन्ते प्रजननाय स्थविमत उपयजति स्थविमतो हि प्रजाः प्रजायन्ते यद् अणिमत उपयजेत् प्रजननम् अपिहन्यात् तस्मात् स्थविमत उपयजति, असंभिन्दन्न् उपयजति प्राणानाम् असंभेदाय यत् संभिन्द्यात् प्राणान्त् संभिन्द्यात्, यं द्विष्यात् तस्य संभिन्द्यात् प्राणान् अस्य संभिनत्ति नोपयज्यम्, यद् उपयजेत् प्राणान् उपयजेत् प्रमायुकः स्यात् तद् आहुस्, उपयज्यम् एव प्रजननं वा उपयजस्, अपि ह स प्रजायते य उपयजतीति, आभारद्वाजेति ह स्माह शुचिवृक्षो गौपालायनः किं तर्हि प्रजा आसन् यर्हि यज्ञो नानोपयड्भिर् आसीत्, न प्रजाः प्राजायन्त नौषधयः फलम् अगृह्णन् यदा वाव यज्ञ उपयड्भिः समभवद् अथ प्रजाः प्राजायन्त, अथौषधयः फलम् अगृह्णन्, एकादश प्रयाजास्, एकादशानुयाजास् एकादशोपयजस् तत् त्रयस्त्रिंशत् त्रयस्त्रिंशद् देवतास् ता एवास्यैताभिर् अभीष्टाः प्रीता भवन्ति, एतद् वा अस्य पशोर् अनर्वाग् इष्टो ऽनभीष्टो ऽभूत्, यास्य मात्रा ताम् एनं गमयति स्वर्ग्यो वै सर्वः पशुस्, यद् अन्यत्राहवनीयाज् जुहुयाद् अस्वर्ग्यः स्यात् पशुश्रपणाद् अग्निम् आहरन्ति तेन स्वर्ग्यः सर्वः पशुस्, यत एव पूर्वम् अवादात् ततो ऽपरम् अवद्यति तस्मात् समानाद् योनेर् नानारूपाः पशवः प्रजायन्ते यज्ञो वै देवानाम् अत्यनेदत् तं देवा उपयड्भिर् अप्यवपन्न् अनतिनेदाय यद् एता उपयजो भवन्ति यज्ञम् एवैताभिर् अपिवपन्ति, अनतिनेदाय यदाथा वै पुरुषः प्रत्यङ् छिद्र एवं यज्ञः प्रत्यङ् छिद्रस् तं देवा उपयड्भिर् अप्यदधुर् अछिद्रत्वाय यद् एता उपयजो भवन्ति यज्ञम् एवैताभिर् अपिदधाति, अछिद्रत्वाय ॥म्स्_३,१०।४॥  

  
ये केचार्वाचीनम् एकादशिन्याः पशवस् तान् उत्तरम् अर्धं यूपस्य नियुञ्ज्यात्, रौद्रा वै पशवस्, अग्निर् विधृतिस्, दक्षिणे हविर्धाने सोमम् आसादयन्ति तथास्य रुद्रः पशून् अनभिमानुको भवति पात्रेषु वा अहम् अध्वर्युं चानध्वर्युं च विजानामीति ह स्माहारुण औपवेशिः कति पात्राणीति पृछेत्, द्वादश पात्राणि, उपांशुसवनस् त्रयोदशम्, यत् तन् मीमांसन्ते पात्रा३ं न पात्रा३म् इति मीमांसन्ते हि त्रयोदशं मासम्, मासा३ न मासा३ इति पञ्च प्रातःसवने पुरोडाशास्, चत्वारो माध्यंदिने सवने चत्वारस् तृतीयसवने इतो वा एतां निरमिमीत प्रजापतिर् आत्मन एव यत एवैतां निरमिमीत तद् एतैर् अपिधीयते देवाश् च वा असुराश् चास्पर्धन्त, आयतनवन्तो ऽसुरा आसन्न् अनयतना देवास्, इमे लोका असुराणाम् आयतनम् आसन्, ते देवाः संस्तम्भंसंस्तम्भं पराजयन्त, अनायतना ह्य् आसन्, ते वै सवनान्य् एवायतनम् अचायन्, तानि प्राविशन्, तानि नाध्रियन्त ते वै पुरोडाशान् एव सवनानाम् आयतनम् अचायन्, तान् निरवपन्, तान्य् अध्रियन्त ततो देवा अभवन् परासुरास् तद् य एवं वेदायतनवान् भवति भवत्य् आत्मना परास्य भ्रातृव्यो भवति तस्माद् अनुसवनं पुरोडाशा निरुप्याः सवनानां धृत्यै तस्माद् अनुसवनं पुरोडाशः प्राश्यः सोमपीथस्य धृत्यै घृतं वै देवा वज्रं कृत्वा सोमम् अघ्नन्, अभि खलु वा एतं घारयन्ति यत् प्राश्नीयात् सोमपीथं हन्यात्, यन् न प्राश्नीयात् सोमपीथेन व्यृध्येत यत्रानभिघृतं तत् प्राश्यः सोमपीथस्य धृत्यै तन् न सूर्क्ष्यम्, प्राश्य एव, इन्द्रो वै वृत्रम् अहन्, तन् न किं चनाधिनोत् तं पुरोडाश एवाधिनोत् तस्मात् पुरोडाशः प्राश्यः सोमपीथस्य धृत्यै पञ्च प्रातःसवने पुरोडाशाः पुरोडाशः परिवापो धानाः करम्भः पयस्या सा पुरोडाशपङ्क्तिस्, द्विनाराशंसाः प्रातःसवने द्विनाराशंसा माध्यंदिने सवने, एकनाराशंसास् तृतीयसवने सा नराशंसपङ्क्तिस् त्रीणि सवनान्य् अवभृथस्, अनुबन्ध्या सवनानां पञ्चमी सा सवनपङ्क्तिस्, एषा वै सा पङ्क्तिर् याम् आहुर् ब्रह्मवादिनस्, वेत्थ तां पङ्क्तिं यया न स्तुवते न शंसन्ति, अथ यज्ञं वहन्ति, अथ यज्ञं संस्थापयन्ता इति ॥म्स्_३,१०।५॥  
मासा३ : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  

  
देवाश् च वा असुराश् चास्पर्धन्त तेषां वा इन्द्रियाणि वीर्याण्य् अपाक्रामन्, ऋक्सामे वा एभ्यस् तद् अपाक्रामताम्, पशवो वाग् इन्द्रियं प्राणापानौ तैर् वा इन्द्रो ऽकामयत सायुज्यं गछेयम् इति ॥  

  
हरिवं इन्द्रो धाना अत्तु ॥ इति, ऋक्सामे वा इन्द्रस्य हरी ऋक्सामाभ्याम् एव सायुज्यम् अगछत् ॥  

  
पूषण्वान् करम्भम् ॥ इति पशवो वै पुषा पशुभिर् एव सायुज्यम् अगछत् सरस्वतीवान् भारतीवान् परिवापः ॥ इति वाग् वै सरस्वती वाचैव सायुज्यम् अगछत् ॥  
करम्भम् : ड़्न् एद्।: करम्भः। ओएर्तेल्, ज़ुर् कपिष्ठल-कठ-संहिता, प्। १०९। मित्त्wएदे: करम्भम्।  

  
इन्द्रस्यापूपः ॥ इति, इन्द्रियं वा इन्द्रस्, इन्द्रियेणैव सायुज्यम् अगछत् ॥  

  
मित्रावरुणयोः पयस्या ॥ इति प्राणापानौ वै मित्रावरुणौ प्राणापानाभ्याम् एव सायुज्यम् अगछत् ततो देवा अभवन् परासुरास् तद् य एवं वेदैतैर् एवेन्द्रियैर् वीर्यैर् एतैर् महिमभिः सायुज्यं गछति भवत्य् आत्मना परास्य भ्रातृव्यो भवति दीर्घजिह्वी वै देवानां प्रातःसवनम् अवालेट् तद् व्यमाद्यत् सा पयस्याभवत् तस्मात् पयस्या विमदितरूपेव मैत्रावरुणी प्रातःसवने स्यात् प्राणापानौ वै मित्रावरुणौ प्राणापानौ वा एतन् मुखतो यज्ञस्य धीयेते न गुदः पर्याकर्तवै यद् गुदं पर्याकुर्याद् उदावर्तः प्रजा हन्यात्, रक्षसाम् अनन्ववजयाय यूपः पुरस्तान् मीयते यद् अग्रेण यूपं पशुं हरेयुस् तद् अनु रक्षांसि यज्ञम् अवजयेयुस्, अन्तराग्निं च यूपं च हृत्यस्, रक्षसाम् अनन्ववजयाय ॥म्स्_३,१०।६॥  

  
समुद्रं गछ स्वाहेति, अपस्थं वा एतद् यजति, अन्तरिक्षं गछ स्वाहेति रेत एवैतद् दधाति देवं सवितारं गछ स्वाहेत्य् आह प्रसूत्या एव, अहोरात्रे गछ स्वाहेति, अहोरात्रे ह्य् अनु प्रजाः प्रजायन्ते मित्रावरुणौ गछ स्वाहेति प्राणापानौ वै मित्रावरुणौ प्राणापाना एवासु दधाति द्यावापृथिवी गछ स्वाहेति, आभ्याम् एवैनाः सृष्टाः परिगृह्णाति छन्दांसि गछ स्वाहेति, वाग् वै छन्दांसि वाचम् एवासु दधाति सोमं गछ स्वाहेति, अन्नं वै सोमस्, अन्नम् एवासु दधाति यज्ञं गछ स्वाहेति यज्ञिया एवैना अकर् दिव्यं नभो गछ स्वाहेति वृष्टिम् एवाभ्यो निनयन्ति, अग्निं वैश्वानरं गछ स्वेहेति संवत्सरो वा अग्निर् वैश्वानरः संवत्सर एवैनाः प्रतिष्ठापयति संवत्सरायुषम् एनाः करोति मनो हार्दिं यछेत्य् आह प्राणानां गोपीथाय, ओषधीभ्यस् त्वेति, ओषधीष्व् एव रसं दधाति यो वै विद्वान् वाविद्वान् वोपयजो मिथुनयोप यजति प्राणान् वा एतन् मिथुनयाकुरुते यद् आह मनो हार्दिं यछेति प्राणान् वा एतद् ऋतुशः कल्पयते पशुर् वा आलब्धः शोचति तस्य मध्यं शुग् अभिसमेति सा हृदयेष्व् आगछति यत् पुरुषम् उपस्पृशेन् मनुष्याञ् शुग् ऋछेत्, यद् गाम् उपस्पृशेत् पशूञ् शुग् ऋछेत्, यद् दारूपस्पृशेद् वनस्पतीं शुग् ऋछेत्, यत् तृणम् उपस्पृशेद् ओषधीः शुग् ऋछेत्, यद् उदकम् उपस्पृशेद् अपः शुग् ऋछेत्, यद् आर्द्रम् अनूदकं तञ् शान्तम्, तत्रोपोप्यम्, तद् देवतां शुचम् अवयजति ॥  

  
इति तृतीयकाण्डे पात्नीवन्ता नाम दशमः प्रपाठकः ॥म्स्_३,१०।७॥  

  
     समिद्धा इन्द्र उषसाम् अनीके पुरोरुचा पूर्वकृद् वावृधानः ।
  
     त्रिभिर् देवैस् त्रिंशता वज्रबाहुर् जघान वृत्रं वि दुरो ववार ॥  

  
     नराशंसः प्रति शूरो मिमानस् तनूनपात् प्रति यज्ञस्य धाम ।
  
     गोभिर् वपावान् मधुना समञ्जन् हिरण्यैश् चन्द्री यजति प्रचेताः ॥  

  
     इडितो देवैर् हरिवां अभिष्टिर् आजुह्वानो हविषा शर्धमानः ।
  
     पुरंदरो गोत्रभृद् वज्रबाहुर् आयातु यज्ञम् उप नो जुषाणः ॥  

  
     जुषाणो बर्हिर् हरिवान् ना इन्द्रः प्राचीनं सीदात् प्रदिशा पृथिव्याः ।
  
     उरुप्रथाः प्रथमानं स्योनम् आदित्यैर् अक्तं वसुभिः सजोषाः ॥  

  
     इन्द्रं दुरः कवष्यो धावमाना वृषाणं यन्ति जनयः सुपत्नीः ।
  
     द्वारो देवीर् अभितो विश्रयन्तां सुवीरा वीरं प्रथमाना महोभिः ॥  

  
     उषासानक्ता बृहती बृहन्तं पयस्वती सुदुघे शूरम् इन्द्रम् ।
  
     पेशस्वती तन्तुना संवयन्ती देवानां देवं यजतः सुरुक्मे ॥  

  
     दैव्या मिमाना मनसा पुरुत्रा होतारा इन्द्रं प्रथमा सुवाचा ।
  
     मूर्धन् यज्ञस्य मधुना दधाना प्राचीनं ज्योतिर् हविषा वृधातः ॥  

  
     तिस्रो देवीर् हविषा वर्धमाना इन्द्रं जुषाणा वृषणं न पत्नीः ।
  
     अछिन्नं तन्तुं पयसा सरस्वतीडा देवी भारती विश्वतूर्तिः ॥  

  
     त्वष्टा दधद् इन्द्राय शुष्मम् अपाको ऽचिष्टुर् यशसे पुरूणि ।
  
     वृषा यजन् वृषणं भूरिरेता मूर्धन् यज्ञस्य समनक्तु देवान् ॥  

  
     वनस्पतिर् अवसृष्टो न पाशैस् त्मन्या समञ्जञ् शमिता न देवः ।
  
     इन्द्रस्य हव्यैर् जठरं पृणानः स्वदातु हव्यं मधुना घृतेन ॥  

  
     स्तोकानाम् इन्दुं प्रति शूरा इन्द्रो वृषायमाणो वृषभस् तुराषाट् ।
  
     घृतप्रुषा मनसा हव्यम् उन्दन्त् स्वाहाकृतं जुषतां हव्यम् इन्द्रः ॥म्स्_३,११।१॥  

  
होता यक्षत् समिधाग्निम् इडस्पदे ऽश्विनेन्द्रं सरस्वतीम् अजो धूम्रो न गोधूमैः कुवलैर् भेषजं मधुशष्पैर् न तेज इन्द्रियम्, पयः सोमः परिस्रुता घृतं मधु व्यन्त्व् आज्यस्य होतर् यज होता यक्षत् तनूनपात् सरस्वतीम् अविर् मेषो न भेषजम्, पथा मधुमद् आभरन्न् अश्विनेन्द्राय वीर्यम्, बदरैर् उपवाकाभिर् भेषजं तोक्मभिः पयः सोमः परिस्रुता घृतं मधु वेत्व् आज्यस्य होतर् यज होता यक्षन् नराशंसं न नग्नहुं पतिं सुराया भेषजम्, मेषः सरस्वती भिषग् रथो न चन्द्र्य् अश्विनोर् वपा इन्द्रस्य वीर्यं बदरैर् उपवाकाभिर् भेषजं तोक्मभिः पयः सोमः परिस्रुता घृतं मधु वेत्व् आज्यस्य होतर् यज होता यक्षद् इडेडित आजुह्वानः सरस्वतीम् इन्द्रं बलेन वर्धयन्न् ऋषभेण गवेन्द्रियम् अश्विनेन्द्राय भेषजं यवैः कर्कन्धुभिर् मधु लाजैर् न मासरम्, पयः सोमः परिस्रुता घृतं मधु व्यन्त्व् आज्यस्य होतर् यज होता यक्षद् बर्हिर् ऊर्णम्रदा भिषङ् णासत्या भिषजाश्विना, अश्वा शिशुमती भिषग् धेनुः सरस्वती भिषग् इन्द्राय दुह इन्द्रियम्, पयः सोमः परिस्रुता घृतं मधु व्यन्त्व् आज्यस्य होतर् यज होता यक्षद् दुरो दिशः कवष्यो न व्यचस्वतीर् अश्विभ्यां न दुरो दिशा इन्द्रो न रोदसी दुघे दुहे धेनुः सरस्वती शुक्रं न ज्योतिर् इन्द्रियम्, पयः सोमः परिस्रुता घृतं मधु व्यन्त्व् आज्यस्य होतर् यज होता यक्षत् सुपेशसोषे नक्तं दिवाश्विना संजानाने सुपेशसा समञ्जाते सरस्वत्या त्विषिम् इन्द्रेण भेषजं श्येनो न रजसा हृदा पयः सोमः परिस्रुता घृतं मधु वीताम् आज्यस्य होतर् यज होता यक्षद् दैव्या होतारा भिषजाश्विनेन्द्रं न जागृवि दिवा नक्तं न भेषजैः शूषं सरस्वती भिषक् सीसेन दुह इन्द्रियम्, पयः सोमः परिस्रुता घृतं मधु वीताम् आज्यस्य होतर् यज होता यक्षत् तिस्रो देवीर् न भेषजं त्रयस् त्रिधातवो ऽपसस्, रूपम् इन्द्रो हिरण्ययम् अश्विनेडा न भारती वाचा सरस्वती महा इन्द्राय दुह इन्द्रियम्, पयः सोमः परिस्रुता घृतं मधु व्यन्त्व् आज्यस्य होतर् यज होता यक्षत् त्वष्टारं रूपकृतं सुपेशसं वृषभं नर्यापसम्, त्वष्टारम् इन्द्रम् अश्विना भिषजं नः सरस्वतीम् ओजो न जूतिर् इन्द्रियं वृको न रभसो भिषग् यशः सुराया भेषजं श्रिया न मासरम्, पयः सोमः परिस्रुता घृतं मधु वेत्व् आज्यस्य होतर् यज होता यक्षद् वनस्पतिं शमितारं शतक्रतुम्, भीमं न मन्युं राजानं व्याघ्रं नमसाश्विना भामं सरस्वती भिषग् इन्द्राय दुह इन्द्रियम्, पयः सोमः परिस्रुता घृतम् मधु वेत्व् आज्यस्य होतर् यज होता यक्षद् अग्निं स्वाहाज्यस्य स्तोकानाम्, स्वाहा मेदसां पृथक् स्वाहा छागम् अश्विभ्याम्, स्वाहा मेषं सरस्वत्यै स्वाहा ऋषभम् इन्द्राय सिंहाय सहस इन्द्रियम्, स्वाहाग्निं न भेषजै स्वाहा सोमम् इन्द्रियैः स्वाहेन्द्रं सुत्रामाणं सवितारं वरुणं भिषजां पतिम्, स्वाहा वनस्पतिं प्रियं पाथो न भेषजैः स्वाहा देवा आज्यपा जुषाणो अग्निर् भेषजम्, पयः सोमः परिस्रुता घृतं मधु व्यन्त्व् आज्यस्य होतर् यज ॥म्स्_३,११।२॥  
भेषजै : ड़्न् ⟨ भेषजैः  

  
     समिद्धो अग्निर् अश्विना तप्तो घर्मो विराट् सुतः ।
  
     दुहे धेनुः सरस्वती सोमं सुक्रम् इहेन्द्रियम् ।
  
     तनूपा भिषजा सुते ऽश्विनोभा सरस्वती ।
  
     मध्वा रजांसीन्द्रियम् इन्द्राय पथिभिर् वह ॥  

  
     इन्द्रायेन्दुं सरस्वती नराशंसेन नग्नहुम् ।
  
     अधाताम् अश्विना मधु भेषजं भिषजा सुते ॥  

  
     आजुह्वाना सरस्वतीन्द्रायेन्द्रियाणि वीर्यम् ।
  
     इडाभिर् अश्विना इषं सम् ऊर्जं सं रयिं दधुः ॥  

  
     अश्विना नमुचेः सुतं सोमं शुक्रं परिस्रुता ।
  
     सरस्वती तम् आभरद् बर्हिषेन्द्राय पातवे ॥  
  
[पगे इइइ,१४४]
  
     कवष्यो न व्यचस्वतीर् अश्विभ्यां न दुरो दिशः ।
  
     इन्द्रो न रोदसी उभे दुहे कामान्त् सरस्वती ॥  

  
     उषासा नक्तम् अश्विना दिवेन्द्रं सायम् इन्द्रियैः ।
  
     संजानाने सुपेशसा समञ्जाते सरस्वत्या ॥  

  
     पातं नो अश्विना दिवा पाहि नक्तं सरस्वति ।
  
     दैव्या होतारा भिषजा पातम् इन्द्रं सचा सुते ॥  

  
     तिस्रस् त्रेधा सरस्वत्य् अश्विना भारतीडा ।
  
     तीव्रं परिस्रुता सोमम् इन्द्रायासुषुवुर् मदम् ॥  

  
     अश्विना भेषजं मधु भेषजं नः सरस्वती ।
  
     इन्द्रे त्वष्टा यशः श्रियं रूपंरूपम् अधुः सुते ॥  

  
     ऋतुथेन्द्रो वनस्पतिः शशमानः परिस्रुता ।
  
     कीलालम् अश्विभ्यां मधु दुहे धेनुः सरस्वती ॥  

  
     गोभिर् न सोमम् अश्विना मासरेण परिस्रुता ।
  
     समधातां सरस्वत्या स्वाहेन्द्रे सुतं मधु ॥म्स्_३,११।३॥  
  
[पगे इइइ,१४५]
  
     अश्विना हविर् इन्द्रियं नमुचेर् धिया सरस्वती ।
  
     आ शुक्रम् आसुराद् वसु मद्यम् इन्द्राय जभ्रिरे ॥  

  
     यम् अश्विना सरस्वती हविषेन्द्रम् अवर्धयन् ।
  
     स बिभेद बलं मद्यं नमुचा आसुरे सचा ॥  

  
     तम् इन्द्रं पशवः सचाश्विनोभा सरस्वती ।
  
     दधाना अभ्यनूषत हविषा यज्ञ इन्द्रियम् ॥  

  
     य इन्द्र इन्द्रियं दधुः सविता वरुणो भगः ।
  
     स सुत्रामा हविष्पतिर् यजमानाय सश्चत ॥  

  
     सविता वरुणो दधद् यजमानाय दाशुषे ।
  
     आदत्त नमुचेर् वसु सुत्रामा बलम् इन्द्रियम् ॥  

  
     वरुणः क्षत्रम् इन्द्रियं भगेन सविता श्रियम् ।
  
     सुत्रामा यशसा बलं दधाना यज्ञम् आशत ॥  

  
     युवं सुरामम् अश्विना नमुचा आसुरे सचा ।
  
     विपिपाना सरस्वतीन्द्रं कर्मस्व् आवत ॥  

  
     होता यक्षद् अश्विनौ सरस्वतीम् इन्द्रम् इमे सोमाः सुरामाणश् छागैर् न मेषैर् ऋषभैः सुताः शष्पैर् न तोक्मभिर् लाजैर् महस्वन्तो मदा मासरेण परिस्रुता शुक्राः पयस्वन्तो ऽमृताः प्रस्थिता वो मधुश्च्युतस् तान् अश्विना सरस्वतीन्द्रो जुषन्तां सोम्यं मधु पिबन्तु मदन्ताम्, व्यन्तु होतर् यज पुत्रम् इव पितरा अश्विनोभेन्द्रावथुः काव्यैर् दंसनाभिः ।
  
     यत् सुरामं व्यपिबः शचीभिः सरस्वती त्वा मघवन्न् अभिष्णक् ॥  

  
     अश्विना गोभिर् इन्द्रियम् अश्वेभिर् वीर्यं बलम् ।
  
     हविषेन्द्रं सरस्वती यजमानम् अवर्धयन् ॥  

  
     ता नासत्या सुपेशसा हिरण्यवर्त्तनी नरा ।
  
     सरस्वती हविष्मतीन्द्रं कर्मस्व् अवतु ॥  

  
     ता भिषजा सुकर्मणा सा सुदुघा सरस्वती ।
  
     स वृत्रहा शतक्रतुर् इन्द्राय दधुर् इन्द्रियम् ॥  

  
     अहाव्य् अग्ने हविर् आस्ये ते स्रुचीव घृतं चम्वीव सोमः ।
  
     वाजसनिं रयिम् अस्मे सुवीरं प्रशस्तं धेहि यशसं बृहन्तम् ॥  

  
     यस्मिन्न् अश्वास ऋषभास उक्षणो वशा मेषा अवसृष्टासा आहुताः ।
  
     कीलालपे सोमपृष्ठाय वेधसे हृदा मतिं जनये चारुम् अग्नये ॥म्स्_३,११।४॥  
  
[पगे इइइ,१४७]
  
देवं बर्हिः सरस्वती सुदेवम् इन्द्रायाश्विना तेजो न चक्षुर् अक्षोर् बर्हिषा दधुर् इन्द्रियम्, वसुवने वसुधेयस्य वेतु यज देवीर् द्वारो अश्विना भिषजेन्द्रं सरस्वती प्राणान् न वीर्यं नसि द्वारो दधुर् इन्द्रियम्, वसुवने वसुधेयस्य व्यन्तु यज देवी उषासा अश्विना सुत्रामेन्द्रं सरस्वती बलं न वाचम् आस्ये उषाभ्यां दधुर् इन्द्रियम्, वसुवने वसुधेयस्य वीताम्, यज देवी जोष्ट्री सरस्वत्य् अश्विनेन्द्रम् अवधयन् श्रोत्रं न कर्णयोर् यशो जोष्ट्रीभ्यां दधुर् इन्द्रियम्, वसुवने वसुधेयस्य वीताम्, यज देवी ऊर्जाहुती दुघे सुदुघेन्द्रं सरस्वती, अश्विना भिषजावतं शुक्रं न ज्योतिः स्तनयोस्, आहुती धत्त इन्द्रियम्, वसुवने वसुधेयस्य वीताम्, यज देवा देवानां भिषजा होतारा इन्द्रम् अश्विना वषट्कारैः सरस्वती त्विषिं न हृदये मतिम्, होतृभ्यां दधुर् इन्द्रियम्, वसुवने वसुधेयस्य वीताम्, यज देवीस् तिस्रस् तिस्रो देवीर् अश्विनेडा सरस्वती शूषं न मध्ये नाभ्या इन्द्राय दधुर् इन्द्रियम्, वसुवने वसुधेयस्य व्यन्तु यज देव इन्द्रो नराशंसस् त्रिवरूथः सरस्वत्या, अश्विभ्याम् ईयते रथो रेतो न रूपम् अमृतं जनित्रम् इन्द्राय त्वष्टा दधद् इन्द्रियाणि वसुवने वसुधेयस्य वेतु यज देवो देवैर् वनस्पतिर् हिरण्यपर्णो अश्विभ्याम्, सरस्वत्या सुपिप्पल इन्द्राय पच्यते मधु, ओजो न जूतिर् वृषभो न भामं वनस्पतिर् नो दधद् इन्द्रियाणि वसुवने वसुधेयस्य वेतु यज देवं बर्हिर् वारितीनाम् अध्वरे स्तीर्णम् अश्विभ्याम् ऊर्णम्रदाः सरस्वत्या स्योनम् इन्द्र ते सदस्, ईशाया मन्युं राजानं बर्हिषा दधुर् इन्द्रियम्, वसुवने वसुधेयस्य वेतु यज देवो अग्निः स्विष्टकृद् देवान् यक्षद् यथायथम्, होतारा इन्द्रम् अश्विना वाचा वाचं सरस्वतीम् अग्निं सोमं स्विष्टकृत् स्विष्टा इन्द्रः सुत्रामा सविता वरुणो भिषग् इष्टो देवो वनस्पतिः स्विष्टा देवा आज्यपाः स्विष्टो अग्निर् अग्निना होता होत्रे स्विष्टकृत् सहो न दधद् इन्द्रियम् ऊर्जम् अपचितिं स्वधाम्, वसुवने वसुधेयस्य वेतु यज ॥म्स्_३,११।५॥  
जोष्ट्री : ड़्न् एमेन्देद्। एद्।: ज्ञोष्ट्री।  
शुक्रं : ड़्न् एमेन्देद्। एद्।: शक्रं  

  
     सोमो राजामृतं सुत ओषधीनाम् अपां रसः ।
  
     ऋतेन सत्यम् इन्द्रियं विपानं शुक्रम् अन्धसः ।
  
     इन्द्रस्येन्द्रियम् इदं पयो ऽमृतं मधु ॥  

  
     अद्भ्यः क्षीरं व्यपिबत् क्रुङ्ङ् आङ्गिरसो धिया ।
  
     ऋतेन सत्यम् इन्द्रियं विपानं शुक्रम् अन्धसः ।
  
     इन्द्रस्येन्द्रियम् इदं पयो ऽमृतं मधु ॥  

  
     अद्भ्यः सोमं व्यपिबच् छन्दोभिर् हंसः शुचिषत् ।
  
     ऋतेन सत्यम् इन्द्रियं विपानं शुक्रम् अन्धसः ।
  
     इन्द्रस्येन्द्रियम् इदं पयो ऽमृतं मधु ॥  
  
[पगे इइइ,१४९]
  
     अन्नात् परिस्रुतो रसं ब्रह्मणा क्षत्रं व्यपिबत् ।
  
     ऋतेन सत्यम् इन्द्रियं विपानं शुक्रम् अन्धसः ।
  
     इन्द्रस्येन्द्रियम् इदं पयो ऽमृतं मधु ॥  

  
     रेतो मूत्रं विजहाति योनिं प्रविशद् इन्द्रियम् ।
  
     गर्भो जरायुणावृता उल्बं जहाति जन्मना ॥  

  
     ऋतेन सत्यम् इन्द्रियं विपानं शुक्रम् अन्धसः ।
  
     इन्द्रस्येन्द्रियम् इदं पयो ऽमृतं मधु ॥  

  
     दृष्ट्वा रूपे व्याकरोत् सत्यानृते प्रजापतिः ।
  
     अश्रद्धाम् अनृते ऽदधाञ् श्रद्धां सत्ये प्रजापतिः ॥  

  
     ऋतेन सत्यम् इन्द्रियं विपानं शुक्रम् अन्धसः ।
  
     इन्द्रस्येन्द्रियम् इदं पयो ऽमृतं मधु ॥  

  
     वेदेन रूपे व्यपिबत् सुतासुतौ प्रजापतिः ।
  
     ऋतेन सत्यम् इन्द्रियं विपानं शुक्रम् अन्धसः ।
  
     इन्द्रस्येन्द्रियम् इदं पयो ऽमृतं मधु ॥  

  
     दृष्ट्वा परिस्रुतो रसं शुक्रेण शुक्रं व्यपिबत् पयः सोमं प्रजापतिः ।
  
     ऋतेन सत्यम् इन्द्रियं विपानं शुक्रम् अन्धसः ।
  
     इन्द्रस्येन्द्रियम् इदं पयो ऽमृतं मधु ॥म्स्_३,११।६॥  

  
     परीतो षिञ्चता सुतं सोमो य उत्तमं हविः ।
  
     दधन्वान् यो नर्यो अप्स्व् अन्तरा सुषाव सोमम् अद्रिभिः ॥  

  
सोमो ऽसि, अश्विभ्यां पच्यस्व सरस्वत्यै पच्यस्व, इन्द्राय सुत्राम्णे पच्यस्व ॥  

  
     पुनातु ते परिस्रुतं सोमं सूर्यस्य दुहिता ।
  
     वारेण शश्वता तना ॥  

  
     वायुः पूतः पवित्रेण प्राक् सोमो अतिद्रुतः ।
  
     इन्द्रस्य युज्यः सखा ॥  

  
     वायोः पूतः पवित्रेण प्रत्यक् सोमो अतिस्रुतः ।
  
     इन्द्रस्य युज्यः सखा ॥  

  
     ब्रह्म क्षत्रं पवते तेज इन्द्रियं सुरायाः सोमः सुत आसुतो मदाय ।
  
     शुक्रेण देव देवताः पिपृग्धि रसेनान्नं यजमानाय धेहि ॥  

  
कुविद् अङ्ग नाना हि वाम् ॥  

  
     या व्याघ्रं विषूचिकोभौ वृकं च रक्षति ।
  
     श्येनं पतत्रिणं सिंहं सेमं पात्व् अंहसः ॥  

  
     सुरावन्तं बर्हिषदं सुवीरं यज्ञं हिन्वन्ति महिषा नमोभिः ।
  
     दधानाः सोमं दिवि देवतासु मदेनेन्द्रं यजमानाः स्वर्काः ॥  

  
     यस् ते रसः संभृता ओषधीषु सोमस्य शुष्मः सुरायां सुतस्य ।
  
     तेन जिन्व यजमानं मदेन सरस्वतीम् अश्विना इन्द्रम् अग्निम् ॥  

  
     यम् अश्विना नमुचेर् आसुराद् अधि सरस्वत्य् असुनोद् इन्द्रियाय ।
  
     इमं तं शुक्रं मधुमन्तम् इन्दुं सोमं राजानम् इह भक्षयामि ॥  

  
     यद् अत्र शिष्टं रसिनः सुतस्य यम् अस्येन्दो अपिबञ् शचीभिः ।
  
     अहं तम् अस्य मनसा शिवेन सोमं राजानम् इह भक्षयामि ॥म्स्_३,११।७॥  

  
देवस्य त्वा सवितुः प्रसवे ऽश्विनोर् बाहुभ्यां पूष्णो हस्ताभ्याम् आददे ॥  

  
     त्रया देवा एकादश त्रयस्त्रिंशाः सुराधसः ।
  
     बृहस्पतिपुरोहिता देवस्य सवितुः सवे देवा देवैर् अवन्तु त्वा ॥  

  
प्रथमास् त्वा द्वितीयैर् अभिषिञ्चन्तु द्वितीयास् त्वा तृतीयैस् तृतीयास् त्वा सत्येन सत्यं त्वा ब्रह्मणा ब्रह्म त्वा यजुर्भिस्, यजूंषि त्वा सामभिः सामानि त्वा ऋग्भिस्, ऋचस् त्वा पुरोनुवाक्याभिः पुरोनुवाक्यास् त्वा याज्याभिस्, याज्यास् त्वा वषट्कारैस्, वषट्कारास् त्वाहुतिभिर् अभिषिञ्चन्तु, आहुतयस् ते कामान्त् समर्धयन्त्व् असौ, अश्विनोस् त्वा तेजसा ब्रह्मवर्चसायाभिषिञ्चामि सरस्वत्यास् त्वा वीर्येण यशसे ऽन्नाद्यायाभिषिञ्चामि, इन्द्रस्य त्वेन्द्रियेणौजसे बलायाभिषिञ्चामि भूः स्वाहा ॥  

  
     शिरो मे श्रीर् यशो मुखं त्विषिः केशाश् च श्मश्रूणि ।
  
     राजा मे प्राणो अमृतं सम्राट् चक्षुर् विराट् श्रोत्रम् ॥  
  
[पगे इइइ,१५२]
  
     जिह्वा मे भद्रं वाङ् महो मनो मन्युः स्वराड् भामः ।
  
     मोदाः प्रमोदा अङ्गुलीर् अङ्गानि मित्रं मे सहः ॥  

  
     बाहू मे बलम् इन्द्रियं हस्तौ मे कर्म वीर्यम् ।
  
     आत्मा क्षत्रम् उरो मम ॥  

  
     पृष्टीर् मे राष्ट्रम् उदरम् अंसौ ग्रीवाश् च श्रोण्यौ ।
  
     ऊरू अरत्नी जानुनी विशो मे ऽङ्गानि सर्वतः ॥  

  
     नाभिर् मे चित्तं विज्ञानं पायुर् मे ऽपचितिर् भसत् ।
  
     आनन्दनन्दा आण्डौ मे भगः सौभाग्यं पसः ॥  

  
     लोमानि प्रयतिर् मम त्वङ् मा आनतिर् आगतिः ।
  
     मांसं मा उपनतिर् वस्व् अस्थि मज्जा मा आनतिः ॥  

  
     जङ्घाभ्यां पद्भ्यां धीरो ऽस्मि विशि राजा प्रतिष्ठितः ।
  
     प्रति ब्रह्मन् प्रतितिष्ठामि क्षत्रे प्रत्य् अश्वेषु प्रतितिष्ठामि गोषु ॥  

  
प्रति प्रजायां प्रतितिष्ठामि पृष्ठे प्रति प्राणेषु प्रतितिष्ठाम्य् आत्मन् द्यावापृथिव्योः प्रतितिष्ठामि यज्ञे ॥म्स्_३,११।८॥  
  
[पगे इइइ,१५३]
  
     सीसेन तन्त्रं मनसा मनीषिण ऊर्णासूत्रेण कवयो वयन्ति ।
  
     अश्विना यज्ञं सविता सरस्वतीन्द्रस्य रूपं वरुणो भिषज्यन् ॥  

  
     तद् अस्य रूपम् अमृतं शचीभिस् तिस्रो दधुर् देवताः संरराणाः ।
  
     लोमानि शष्पैर् बहुधा न तोक्मभिस् त्वग् अस्य मांसम् अभवन् न लाजाः ॥  

  
     तद् अश्विना भिषजा रुद्रवर्तनी सरस्वती वयति पेशो अन्तरम् ।
  
     अस्थि मज्जानं मासरं कारोतरेण दधतो गवां त्वचि ॥  

  
     सरस्वती मनसा पेशलं वसु नासत्याभ्यां वयति दर्शतं वपुः ।
  
     रसं परिस्रुतो न रोहितं नग्नहुर् धीरस् तसरं न वेम ॥  

  
     पयसः शुक्रम् अमृतं जनित्रं सुराया मूत्राज् जनयन्त रेतः ।
  
     अपामतिं दुर्मतिं बाधमाना ऊवध्यं वातात् सब्वं तद् आरात् ॥  

  
     इन्द्रः सुत्रामा हृदयेन सत्यं पुरोडाशेन सविता जजान ।
  
     यकृत् क्लोमानं वरुणो भिषज्यन् मतस्ने वायव्यैर् न मिनाति पित्तम् ॥  

  
     आन्त्राणि स्थालीर् मधु पिन्वमाना गुदाः पात्राणि सुदुघा न धेनुः ।
  
     श्येनस्य पत्त्रं न प्लीहा शचीभिर् आसन्दी नाभिर् उदरं न माता ॥  

  
     कुम्भो वनिष्ठुर् जनिता शचीभिर् यस्मिन्न् अग्रे योन्यां गर्भो अन्तः ।
  
     प्लाशिर् व्यक्तः शतधारा उत्सो दुहे न कुम्भी स्वधां पितृभ्यः ॥  

  
     मुखं सदस्य शिरा इत् सतेन जिह्वा पवित्रम् अश्विनासन्त् सरस्वती ।
  
     चप्यं न पायुर् भिषग् अस्य वालो वस्तिर् न शेपो हरसा तरस्वी ॥  

  
     अश्विभ्यां चक्षुर् अमृतं ग्रहाभ्यां छागेन तेजो हविषा घृतेन ।
  
     पक्ष्माणि गोधृमैः कुवलैर् उतानि पेशो न शुक्रम् असितं वसाते ॥  

  
     अविर् न मेषो नसि वीर्याय प्राणस्य पन्था अमृतं ग्रहाभ्याम् ।
  
     सरस्वत्य् उपवाकैर् व्यानं नस्यानि बर्हिर् बदरैर् जजान ॥  

  
     इन्द्रस्य रूपम् ऋषभो बलाय कर्णाभ्यां श्रोत्रम् अमृतं ग्रहाभ्याम् ।
  
     यवैर् न बर्हिर् भ्रुवि केसराणि कर्कन्धु जज्ञे मधु सारघं मुखे ॥  

  
     आत्मन्न् उपस्थे न वृकस्य लोम मुखे श्मश्रूणि न व्याघ्रलोम ।
  
     केशा न शीर्षन् यशसे श्रियै शिखा सिंहस्य लोम त्विषिर् इन्द्रियाणि ॥  

  
     अङ्गैर् आत्मानं भिषजा तद् अश्विनात्मानम् अङ्गैः समधात् सरस्वती ।
  
     इन्द्रस्य रूपं शतमानम् आयुः शुक्रं न ज्योतिर् अमृतं दधाना ॥  
  
[पगे इइइ,१५५]
  
     सरस्वती योन्यां गर्भम् अन्तर् अश्विभ्यां पत्नी सुकृतं बिभर्ति ।
  
     अपां रसेन वरुणो न साम्नेन्द्रं श्रियै जनयन्न् अप्सु राजा ॥  

  
     तेजः पशूनां हविर् इन्द्रियावत् परिस्रुता पयसा सारघं मधु ।
  
     अश्विभ्यां दुग्धं भिषजा सरस्वती सुतासुताभ्याम् अमृतः सोमा इन्दुः ॥म्स्_३,११।९॥  

  
     पुनन्तु मा पितरः सोम्यासः पुनन्तु मा पितामहाः ।
  
     पवित्रेण शतायुषा विश्वम् आयुर् व्यश्नवै ॥  

  
     पुनन्तु मा पितामहाः पुनन्तु प्रपितामहाः ।
  
     पवित्रेण शतायुषा सर्वम् आयुर् व्यश्नवै ॥  

  
अग्ना आयूंषि पवसे ॥  

  
     पवमानः स्वर् जनः पवित्रेण विचर्षणिः ।
  
     यः पोता स पुनातु मा ॥  

  
     पुनन्तु मा देवजनाः पुनन्तु मनवो धिया ।
  
     पुनन्तु विश्वा भूता मा जातवेदः पुनाहि मा ॥  

  
     पवमानः पुनातु मा क्रत्वे दक्षाय जीवसे ।
  
     ज्योक् च सूर्यं दृशे ॥  

  
     उभाभ्यां देव सवितः पवित्रेण सवेन च ।
  
     मां पुनाहि विश्वतः ॥  
  
[पगे इइइ,१५६]
  
     पवित्रेण पुनाहि मा शुक्रेण देव दीद्यत् ।
  
     अग्ने क्रत्वा क्रतूंर् अनु ॥  

  
     यत् ते पवित्रम् अर्चिष्य् अग्ने विततम् अन्तरा ।
  
     ब्रह्म तेन पुनीमहे ॥  

  
     वैश्वदेवी पुनती देव्य् आगाद् यस्या बह्व्यस् तन्वो वीतपृष्ठाः ।
  
     तया मदन्तः सधमाद्येषु वयं स्याम पतयो रयीणाम् ॥  

  
     वैश्वानरो रश्मिभिर् मा पुनातु वातः प्राणेनेषिरो मयोभूः ।
  
     द्यावापृथिवी पयसा पयोभिर् ऋतावरी यज्ञिये मा पुनीताम् ॥  

  
     बृहद्भिः सवितस् त्रिभिर् वर्षिष्ठैर् देव मन्मभिः ।
  
     अग्ने दक्षैः पुनीमहे ॥  

  
     ये समानाः समनसः पितरो यमराज्ये ।
  
     तेषां लोकः स्वधा नमो यज्ञो देवेषु कल्पताम् ॥  

  
     ये समानाः समनसो जीवा जीवेषु मामकाः ।
  
     तेषां श्रीर् मयि कल्पताम् अस्मिंल् लोके शतं समाः ॥  

  
द्वे स्रुती ॥  

  
     इदं हविः प्रजननं मे अस्तु दशवीरं सर्वगणं स्वस्तये ।
  
     आत्मसनि प्रजासनि क्षेत्रसनि पशुसनि लोकसन्य् अभयसनि ॥  

  
अग्निः प्रजां बहुलां मे कृणोत्व् अन्नं पयो रेतो अस्मासु धेहि ॥  
  
[पगे इइइ,१५७]
  
     यद् देवा देवहेडनं देवासश् चकृमा वयम् ।
  
     अग्निर् मा तस्माद् एनसो विश्वान् मुञ्चत्व् अंहसः ॥  

  
     यदि स्वपन् यदि जाग्रद् एनांसि चकृमा वयम् ।
  
     वायुर् मा तस्माद् एनसो विश्वान् मुञ्चत्व् अंहसः ॥  

  
     यदि दिवा यदि नक्तम् एनांसि चकृमा वयम् ।
  
     सूर्यो मा तस्माद् एनसो विश्वान् मुञ्चत्व् अंहसः ॥  

  
धाम्नोधाम्नो ॥  

  
यद् ग्रामे ॥  

  
     पवित्रम् असि यज्ञस्य पवित्रं यजमानस्य ।
  
     तन् मा पुनातु सर्वतो विश्वस्माद् देवकिल्बिषात् सर्वस्माद् देवकिल्बिषात् ॥  

  
     द्रुपदाद् इवेन् मुमुचानः स्विन्नः स्नात्वी मलाद् इव ।
  
     पूतं पवित्रेणेवाज्यं विश्वे मुञ्चन्तु मैनसः ॥  

  
     समावृतत् पृथिवी सम् उषाः सम् उ सूर्यः ।
  
     वैश्वानरज्योतिर् भूयासं विभुं कामं व्यशीय भूः स्वाहा ॥म्स्_३,११।१०॥  

  
     समिद्धो अग्निः समिधा सुसमिद्धो वरेण्यः ।
  
     गायत्री छन्द इन्द्रियं त्रियविर् गौर् वयो दधुः ॥  
  
[पगे इइइ,१५८]
  
तनूनपाञ् शुचिव्रतस् तनूपाश् च सरस्वती उष्णिक् छन्द इन्द्रियं दित्यवाड् गौर् वयो दधुः ॥  
सरस्वती : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  

  
     इडाभिर् अग्निर् ईड्यः सोमो देवो अमर्त्यः ।
  
     अनुष्टुप् छन्द इन्द्रियं पञ्चाविर् गौर् वयो दधुः ॥  

  
     सुबर्हिर् अग्निः पूषण्वान्त् स्तीर्णबर्हिर् अमर्त्यः ।
  
     बृहती छन्द इन्द्रियं त्रिवत्सो गौर् वयो दधुः ॥  

  
     दुरो देवीर् दिशो महीर् ब्रह्मा देवो बृहस्पतिः ।
  
     पङ्क्तिश् छन्द इन्द्रियं तुर्यवाड् गौर् वयो दधुः ॥  

  
     उषे यह्वी सुपेशसा विश्वे देवा अमर्त्याः ।
  
     त्रिष्टुप् छन्द इन्द्रियं पृष्ठवाड् गौर् वयो दधुः ॥  

  
     दैव्या होतारा भिषजेन्द्रेण सयुजा युजा ।
  
     जगती छन्द इन्द्रियम् अनड्वान् गौर् वयो दधुः ॥  

  
     तिस्रो देवीर् इडा मही भारती मरुतो विशः ।
  
     विराट् छन्द इन्द्रियं धेनुर् गौर् न वयो दधुः ॥  

  
     त्वष्टा तुरीपो अद्भुत इन्द्राग्नी पुष्टिवर्धना ।
  
     द्विपदा छन्द इन्द्रियम् उक्षा गौर् न वयो दधुः ॥  

  
     शमिता नो वनस्पतिः सविता प्रसुवन् भगम् ।
  
     ककुप् छन्द इहेन्द्रियम् ऋषभो गौर् वयो दधुः ॥  

  
     स्वाहा यज्ञं वरुणः सुक्षत्रो भेषजं करत् ।
  
     अतिछन्दा इन्द्रियं बृहद् वशा वेहद् वयो दधुः ॥म्स्_३,११।११॥  
  
[पगे इइइ,१५९]
  
     वसन्तेन ऋतुना देवा वसवस् त्रिवृता स्तुतम् ।
  
     रथन्तरेण तेजसा हविर् इन्द्रे वयो दधुः ॥  

  
     ग्रीष्मेण ऋतुना देवा रुद्राः पञ्चदशे स्तुतम् ।
  
     बृहता यशसा बलं हविर् इन्द्रे वयो दधुः ॥  

  
     वर्षाभिर् ऋतुनादित्याः स्तोमे सप्तदशे स्तुतम् ।
  
     वैरूपेण विशौजसा हविर् इन्द्रे वयो दधुः ॥  

  
     शारदेन ऋतुना देवा एकविंश ऋभवः स्तुतम् ।
  
     वैराजेन श्रिया श्रियं हविर् इन्द्रे वयो दधुः ॥  

  
     हेमन्तेन ऋतुना देवास् त्रिणवे मरुतः स्तुतम् ।
  
     बलेन शक्वरीः सहो हविर् इन्द्रे वयो दधुः ॥  

  
     शैशिरेण ऋतुना देवास् त्रयस्त्रिंशे ऽमृतं स्तुतम् ।
  
     सत्येन रेवतीः क्षत्रं हविर् इन्द्रे वयो दधुः ॥  

  
इति तृतीयकाण्डे सौत्रामणीयो नाम एकादशः प्रपाठकः ॥म्स्_३,११।१२॥  

  
     इमाम् अगृभ्णन् रशनाम् ऋतस्य पूर्वा आयुनि विदथेषु कव्या ।
  
     सा नो अस्मिन्त् सुत आबभूव ऋतस्य सामन्त् सरम् आरपन्ती ॥  
  
[पगे इइइ,१६०]
  
अभिधा असि भुवनम् असि यन्तासि धर्ता स त्वम् अग्निं वैश्वानरं सप्रथसं गछ स्वाहाकृतः स्वगा त्वा देवेभ्यः प्रजापतये ब्रह्मन्न् अश्वं भन्त्स्यामि देवेभ्यः प्रजापतये तेन राध्यासम्, तं बधान देवेभ्यः प्रजापतये तेन राध्नुहि प्रजापतये त्वा जुष्टं प्रोक्षामि वायवे त्वा जुष्टं प्रोक्षामि, इन्द्राग्निभ्यां त्वा जुष्टं प्रोक्षामि विश्वेभ्यस् त्वा देवेभ्यो जुष्टं प्रोक्षामि सर्वेभ्यस् त्वा देवेभ्यो जुष्टं प्रोक्षामि ॥  
प्रोक्षामि : ड़्न् एमेन्देद्। एद्।: पोक्षामि।  
जुष्टं : ड़्न् एमेन्देद्। एद्।: जष्टुं।  

  
     यो अर्वन्तं जिघांसति तम् अभ्यमीति वरुणः ।
  
     परो मर्तः परः श्वा ॥म्स्_३,१२।१॥  

  
अग्नये स्वाहा सोमाय स्वाहा, अपां मोदाय स्वाहा वायवे स्वाहा सवित्रे स्वाहा त्वष्ट्रे स्वाहा बृहस्पतये स्वाहा, इन्द्राय स्वाहा मित्राय स्वाहा वरुणाय स्वाहा ॥म्स्_३,१२।२॥  

  
हिंकाराय स्वाहा हिंकृताय स्वाहा क्रन्दते स्वाहा अवक्रन्दाय स्वाहा प्रोथते स्वाहा प्रप्रोथाय स्वाहा गन्धाय स्वाहा घ्राताय स्वाहा निविष्टाय स्वाहा, उपविष्टाय स्वाहा संदिताय स्वाहा वल्गते स्वाहा, आसीनाय स्वाहा शयानाय स्वाहा स्वपते स्वाहा जाग्रते स्वाहा कूजते स्वाहा प्रबुद्धाय स्वाहा विचृत्ताय स्वाहा विजृम्भमाणाय स्वाहा जवाय स्वाहा बलाय स्वाहा, आयनाय स्वाहा प्रायणाय स्वाहा यते स्वाहा धावते स्वाहा, उद्द्रावाय स्वाहा, उद्द्रुताय स्वाहा शूकाराय स्वाहा शूकृताय स्वाहा, उपस्थिताय स्वाहा संहानाय स्वाहा निषण्णाय स्वाहा, उत्थिताय स्वाहा विष्ठिताय स्वाह विवर्तमानाय स्वाहा विवृत्ताय स्वाहा विधून्वानाय स्वाहा विधूताय स्वाहा शृङ्वते स्वाहा शुश्रूषमाणाय स्वाहा, ईक्षिताय स्वाहा वीक्षिताय स्वाहा वीक्षमाणाय स्वाहा निमेषाय स्वाहा यद् अत्ति तस्मै स्वाहा यत् पिबति तस्मै स्वाहा यन् मेहति तस्मै स्वाहा कुर्वते स्वाहा कृताय स्वाहा ॥म्स्_३,१२।३॥  

  
विभूर् मात्रा प्रभूः पित्रा, अश्वो ऽसि हयो ऽसि, अत्यो ऽसि मयो ऽसि नरो ऽसि, अर्वासि सप्तिर् असि वाज्य् असि वृषासि नृमणा असि ययुर् नामासि, आदित्यानां पत्वान्विहि देवा आशापाला एतं देवेभ्यो अश्वं मेधाय प्रोक्षितं रक्षत, इह धृतिस्, इह स्वधृतिस्, इह रमस्, इह रमन्ताम् ॥म्स्_३,१२।४॥  

  
काय स्वाहा कस्मै स्वाहा कतमस्मै स्वाहा सवित्रे स्वाहा सवित्रे प्रसवित्रे स्वाहा सवित्र आसवित्रे स्वाहा, अदित्यै स्वाहा, अदित्यै मह्यै स्वाहा, अदित्यै सुमृडीकायै स्वाहा सरस्वत्यै स्वाहा सरस्वत्यै बृहत्यै स्वाहा सरस्वत्यै पावकायै स्वाहा पूष्णे स्वाहा पूष्णे प्रपथ्याय स्वाहा पूष्णे नरंधिषाय स्वाहा त्वष्ट्रे स्वाहा त्वष्ट्रे तुरीपाय स्वाहा त्वष्ट्रे परुरूपाय स्वाहा विष्णवे स्वाहा विष्णवे शिपिविष्टाय स्वाह विष्णवे निभूयपाय स्वाहा ॥म्स्_३,१२।५॥  

  
आ ब्रह्मन् ब्राह्मणस् तेजस्वी ब्रह्मवर्चसी जायताम् आ राष्ट्रे राजन्यः शूर इषव्यो महारथो जायताम्, दोग्ध्री धेनुस्, वोढानड्वान् आशुः सप्तिः सभेयो युवा पुरंधिर् योषा जिष्णू रथेष्ठास्, आस्य यजमानस्य वीरो जायताम्, निकामेनिकामे नः पर्जन्यो वर्षतु फलवतीर् ना ओषधयः पच्यन्ताम्, योगक्षेमो नः कल्पताम् ॥म्स्_३,१२।६॥  

  
अग्नये स्वाहा सोमाय स्वाहा, इन्द्राय स्वाहा पृथिव्यै स्वाहा, अन्तरिक्षाय स्वाहा दिवे स्वाहा दिग्भ्यः स्वाहा, आशाभ्यः स्वाहा, उर्व्यै दिशे स्वाहा प्राच्यै दिशे स्वाहा नक्षत्रेभ्यः स्वाहा नक्षत्रियेभ्यः स्वाहा, अहोरात्रेभ्यः स्वाहा, अर्धमासेभ्यः स्वाहा मासेभ्यः स्वाहा ऋतुभ्यः स्वाहा, आर्तवेभ्यः स्वाहा संवत्सराय स्वाहा द्यावापृथिवीभ्यां स्वाहा चन्द्रमसे स्वाहा सूर्याय स्वाहा रश्मिभ्यः स्वाहा वसुभ्यः स्वाहा रुद्रेभ्यः स्वाहा, आदित्येभ्यः स्वाहा मरुद्भ्यः स्वाहा विश्वेभ्यो देवेभ्यः स्वाहा मूलेभ्यः स्वाहा शाखाभ्यः स्वाहा वनस्पतिभ्यः स्वाहा पुष्पेभ्यः स्वाहा फलेभ्यः स्वाहा, ओषधीभ्यः स्वाहा ॥म्स्_३,१२।७॥  

  
प्राच्यै दिशे स्वाहा, अर्वाच्यै दिशे स्वाहा दक्षिणायै दिशे स्वाहा, अर्वाच्यै दिशे स्वाहा प्रतीच्यै दिशे स्वाहा, अर्वाच्यै दिशे स्वाहा, उदीच्यै दिशे स्वाहा, अर्वाच्यै दिशे स्वाहा, ऊर्ध्वायै दिशे स्वाहा, अर्वाच्यै दिशे स्वाहा ॥म्स्_३,१२।८॥  

  
आयुषे स्वाहा प्राणाय स्वाहा, अपानाय स्वाहा व्यानाय स्वाहा समानाय स्वाहा, उदानाय स्वाहा चक्षुषे स्वाहा श्रोत्राय स्वाहा मनसे स्वाहा वाचे स्वाहा ॥म्स्_३,१२।९॥  

  
पृथिव्यै स्वाहा, अन्तरिक्षाय स्वाहा दिवे स्वाहा सूर्याय स्वाहा चन्द्रमसे स्वाहा नक्षत्रेभ्यः स्वाहा, अद्भ्यः स्वाहा, ओषधीभ्यः स्वाहा वनस्पतिभ्यः स्वाहा परिप्लवेभ्यः स्वाहा सरीसृपेभ्यः स्वाहा चराचरेभ्यः स्वाहा ॥म्स्_३,१२।१०॥  

  
असवे स्वाहा वसवे स्वाहा विभ्वे स्वाहा विवस्वते स्वाहा गणश्रिये स्वाहा गणपतये स्वाहा, अभिषाहे स्वाहा, अभिभ्वे स्वाहा, अधिपतये स्वाहा शूषाय स्वाहा संसर्पाय स्वाहा चन्द्राय स्वाहा ज्योतिषे स्वाहा मलिम्लुचाय स्वाहा ॥म्स्_३,१२।११॥  
  
[पगे इइइ,१६४]
  
धर्णसाय स्वाहा द्रविणाय स्वाहा प्रसवाय स्वाहा, उपयामाय स्वाहा सिन्धवे स्वाहा समुद्राय स्वाहा काटाय स्वाहा, अर्णवाय स्वाहा सरस्वत्यै स्वाहा विश्वव्यचसे स्वाहा सुभूताय स्वाहा, अन्तरिक्षाय स्वाहा ॥म्स्_३,१२।१२॥  

  
मधवे स्वाहा माधवाय स्वाहा शुक्राय स्वाहा शुचये स्वाहा नभसे स्वाहा नभस्याय स्वाहा, इषाय स्वाहा, ऊर्जाय स्वाहा सहसे स्वाहा सहस्याय स्वाहा तपसे स्वाहा तपस्याय स्वाहा संसर्पो ऽसि, अंहस्पत्याय स्वाहा ॥म्स्_३,१२।१३॥  

  
सवयसे स्वाहा, अभिवयसे स्वाहा, ऊर्ध्ववयसे स्वाहा बृहद्वयसे स्वाहा सहीयसे स्वाहा सहमानाय स्वाहा सासहये स्वाहा सहस्वते स्वाहा, अभीषाहे स्वाहा, अभिभ्वे स्वाहा, अभिमातिषाहे स्वाहा, अभिमातिघ्ने स्वाहा ॥म्स्_३,१२।१४॥  

  
एकस्मै स्वाहा द्वाभ्यां स्वाहा, एकान्नशताय स्वाहा शताय स्वाहा, एकशताय स्वाहा व्युष्ट्यै स्वाहा स्वर्गाय स्वाहा ॥म्स्_३,१२।१५॥  
  
[पगे इइइ,१६५]
  
     हिरण्यगर्भः समवर्तताग्रे भूतस्य जातः पतिर् एक आसीत् ।
  
     स दाधार पृथिवीं द्याम् उतेमां कस्मै देवाय हविषा विधेम ॥  

  
उपयामगृहीतो ऽसि प्रजापतये त्वा जुष्टं गृह्णामि, एष ते योनिः सूर्यस् ते महिमा ॥म्स्_३,१२।१६॥  

  
     यः प्राणतो निमिषतश् च राजा पतिर् विश्वस्य जगतो बभूव ।
  
     ईशे यो अस्य द्विपदश् चतुष्पदः कस्मै देवाय हविषा विधेम ॥  

  
उपयामगृहीतो ऽसि प्रजापतये त्वा जुष्टं गृह्णामि, एष ते योनिस्, चन्द्रमास् ते महिमा ॥म्स्_३,१२।१७॥  

  
     युञ्जन्ति ब्रध्नम् अरुषं चरन्तं परि तस्थुषः ।
  
     रोचन्ते रोचना दिवि ॥  

  
     यद् वातो ऽपो अगनीगन् प्रियाम् इन्द्रस्य तन्वम् ।
  
     एतं स्तोतर् अनेन पथा पुनर् अश्वम् आवर्तयासि नः ॥म्स्_३,१२।१८॥  

  
वसवस् त्वाञ्जन्तु गायत्रेण छन्दसा रुद्रास् त्वाञ्जन्तु त्रैष्टुभेन छन्दसा, आदित्यास् त्वाञ्जन्तु जागतेन छन्दसा भूर् भुवः स्वर् लाजी३ शाची३ यव्ये गव्ये, एतद् अन्नम् अत्त देवास्, एतद् अन्नम् अद्धि प्रजापते ॥  

  
     कः स्विद् एकाकी चरति क उ स्विज् जायते पुनः ।
  
     किं स्विद् धिमस्य भेषजं किम् अवावपनं महत् ॥  

  
     सूर्य एकाकी चरति चन्द्रमा जायते पुनः ।
  
     अग्निर् हिमस्य भेषजं भूमिर् आवपनं महत् ॥  

  
     का स्विद् आसीत् पूर्वचित्तिः किं स्विद् आसीद् बृहद् वयः ।
  
     का स्विद् आसीत् पिलिप्पिला का स्विद् आसीत् पिशङ्गिला ॥  

  
     द्यौर् आसीत् पूर्वचित्तिर् अश्व आसीद् बृहद् वयः ।
  
     अविर् आसीत् पिलिप्पिला रात्रिर् आसीत् पिशङ्गिला ॥म्स्_३,१२।१९॥  

  
प्राणाय स्वाहा, अपानाय स्वाहा व्यानाय स्वाहा ॥  

  
     अम्ब्य् अम्बिके अम्बालिके न मा नयति कश् चन ।
  
     ससस्त्य् अश्वकः सुभद्रिकां कामपीलवासिनीम् ॥  

  
गणानां त्वा गणपतिं हवामहे प्रियाणां त्वा प्रियपतिं हवामहे निधीनां त्वा निधिपतिं हवामहे वसो मम, आहम् अजानि गर्भधम्, आ त्वम् अजासि गर्भधम् ॥  
  
[पगे इइइ,१६७]
  
तौ सह चतुरः पदः संप्रसारयावः स्वर्गे लोके प्रोर्णुवाताम्, वृषा वाम् अश्वो रेतोधा रेतो दधातु ॥म्स्_३,१२।२०॥  

  
     गायत्री त्रिष्टुब् जगत्य् अनुष्टुप् पङ्क्त्या सह ।
  
     बृहत्य् उष्णिहा ककुब् देवानां पत्नयो विशः सूचीभिः शमयन्तु त्वा ॥  

  
     द्विपदा या चतुष्पदा त्रिपदा या च षट्पदा ।
  
     विछन्दा या च सछन्दाः सूचीभिः शमयन्तु त्वा ॥  

  
     रजताः सीसा हरिणीर् युजो युञ्जन्तु कर्मभिः ।
  
     अश्वस्य वाजिनस् त्वचि स्यूमाः कृण्वन्तु शाम्यन्तीः ॥  

  
     महानाम्नी रेवतयो दैव्या आशाः प्रसूवरीः ।
  
     मेघ्या विद्युतो वाचः सूचीभिः शमयन्तु त्वा ॥  

  
     योषास् ते पत्नयो लोम विचिन्वन्तु यथायथम् ।
  
     सुपत्नीः पत्नयो वाजिन् प्रजया भुक्षीमहि ॥  

  
कुविद् अङ्ग ॥  

  
इति तृतीयकाण्डे द्वादशः प्रपाठकः ॥म्स्_३,१२।२१॥  
  
[पगे इइइ,१६८]
  
     ऊर्ध्वाम् एनाम् उञ्श्रापय गिरौ भारं हरन्न् इव ।
  
     अथास्या मध्यम् एधतां शीते वाते पुनन्न् इव ॥  

  
     यासकौ शकुन्तिकाहलग् इति वञ्चति ।
  
     आहतं पसो निचल्चलीति ॥  

  
     माता च ते पिता च ते ऽग्रं वृक्षस्य रोहतः ।
  
     प्रतिलामीति ते पिता ॥  

  
     यद् धरिणो यवम् अत्ति न पुष्टं पशु मन्यते ।
  
     शूद्रा यद् अर्यजारा न पोषाय धनायति ॥  

  
दधिक्राव्णो अकारिषम् ॥म्स्_३,१३।१॥  

  
अश्वस् तूपरो गोमृगस् ते प्राजापत्याः कृष्णग्रीव आग्नेयो ललाटे पुरस्तात् सारस्वती मेष्य् अधस्ताद् धन्वोः श्यामः पौष्णो नाभ्याम् आश्विना अधोरामौ बाह्वोस् त्वाष्ट्रौ लोमशसक्थौ सक्थ्योः सौर्ययामौ श्वेतश् च कृष्णश् च पार्श्वयोस्, वायव्यः श्वेतः पुछे, इन्द्राय स्वपस्याय वेहत्, वैष्णवो वामनः ॥म्स्_३,१३।२॥  
लोमशसक्थौ : ड़्न् एमेन्देद्। एद्।: लोमसक्थौ  
  
[पगे इइइ,१६९]
  
बभ्रुर् अरुणबभ्रुः शुकबभ्रुस् ते वारुणास्, रोहितो धूम्ररोहितः कर्कन्धुरोहितस् ते सौम्याः शितिबाहुर् अन्यतःशितिबाहुः समन्तशितिबाहुस् ते बार्हस्पत्याः शितिरन्ध्रो ऽन्यतःशितिरन्ध्रः समन्तशितिरन्ध्रस् ते सावित्राः पृषती क्षुद्रपृषती स्थूलपृषती ता मैत्रावरुण्यः ॥म्स्_३,१३।३॥  

  
शुद्धवालः सर्वशुद्धावालो मणिवालस् त आश्विनाः श्येतः श्येताक्षो ऽरुणस् ते रुद्राय पशुपतये कर्णा यामास्, अवलिप्ता रौद्रास्, नभोरूपाः पार्जन्याः ॥म्स्_३,१३।४॥  

  
पृश्निस् तिरश्चीनपृश्निर् ऊर्ध्वपृश्निस् ते मारुताः फल्गूर् लोहितोर्णी बलक्षी ताः सारस्वत्यः प्लीहाकर्णः शुण्ठाकर्णो ऽधिरूढाकर्णस् ते त्वाष्ट्राः कृष्णग्रीवः शितिकक्षो ऽञ्जिषक्थस् त ऐन्द्राग्नाः कृष्णाञ्जिर् अल्पाञ्जिर् महाञ्जिस् त उषस्याः ॥म्स्_३,१३।५॥  

  
शिल्पा वैश्वदेवी रोहिणीस् त्र्यवयो वाचे, अविज्ञाता अदित्यै सरूपा धात्रे वत्सतर्यो देवानां पत्नीभ्यः ॥म्स्_३,१३।६॥  
  
[पगे इइइ,१७०]
  
कृष्णग्रीवा आग्नेयाः शितिभ्रुवो वसूनाम्, रोहिता रुद्राणाम्, श्वेता अवरोकिण आदित्यानाम्, नभोरूपाः पार्जन्याः ॥म्स्_३,१३।७॥  

  
उन्नतः शितिबाहुः शितिपृष्ठस् त ऐन्द्राबार्हस्पत्यास्, उन्नत ऋषभो वामनस् त ऐन्द्रावैष्णवाः शुकरूपा वाजिनाः कल्माषा आग्निमारुताः श्यामाः पौष्णाः ॥म्स्_३,१३।८॥  

  
एता ऐन्द्राग्नास्, द्विरूपा अग्नीषोमीयास्, वामना अनड्वाह आग्नावैष्णवास्, अन्यतएनीर् मैत्रीस्, वशा मैत्रावरुण्यः ॥म्स्_३,१३।९॥  

  
कृष्णग्रीवा आग्नेयास्, बभ्रवः सौम्याः श्वेता वायव्यास्, अविज्ञाता अदित्यै सरूपा धात्रे वत्सतर्यो देवानां पत्नीभ्यः ॥म्स्_३,१३।१०॥  

  
कृष्णा भौमास्, धूम्रा आन्तरिक्षास्, बृहन्तो दैवाः शबला वैद्युताः सिध्मास् तारकाः ॥म्स्_३,१३।११॥  

  
कृष्णग्रीवा आग्नेयास्, बभ्रवः सौम्यास्, उपध्वस्ताः सावित्रास्, वत्सतर्यः सारस्वत्यः श्यामाः पौष्णाः पृश्नयो मारुताः पिशङ्गा वैश्वदेवास्, वशा द्यावापृथिवीयाः ॥म्स्_३,१३।१२॥  

  
कृष्णग्रीवा आग्नेयास्, बभ्रवः सौम्यास्, उपध्वस्ताः सावित्रास्, वत्सतर्यः सारस्वत्यः श्यामाः पौष्णास्, एता ऐन्द्राग्नाः पृश्नयो मारुताः कृष्णा वारुणाः कायास् तूपराः ॥म्स्_३,१३।१३॥  

  
अग्नये ऽनीकवते प्रथमजान् आलभते मरुद्भ्यः सांतपनेभ्यः सवात्यान् मरुद्भ्यो गृहमेधेभ्यो वष्किहान् मरुद्भ्यः क्रीडिभ्यः संसृष्टान् मरुद्भ्यः स्वतवद्भ्यो ऽनुसृष्टान् ॥म्स्_३,१३।१४॥  

  
कृष्णग्रीवा आग्नेयास्, बभ्रवः सौम्यास्, उपध्वस्ताः सावित्रास्, वत्सतर्यः सारस्वत्यः श्यामाः पौष्णास्, एता ऐन्द्राग्नाः प्राशृङ्गा ऐन्द्रास्, बहुरूपा वैश्वकर्मणाः ॥म्स्_३,१३।१५॥  

  
कृष्णग्रीवा आग्नेयास्, बभ्रवः सौम्यास्, उपध्वस्ताः सावित्रास्, वत्सतर्यः सारस्वत्यः श्यामाः पौष्णाः श्वेता वायव्याः प्राशृङ्गा ऐन्द्राः सौर्याः श्वेताः ॥म्स्_३,१३।१६॥  
  
[पगे इइइ,१७२]
  
त्र्यवयो गायत्र्यै पञ्चावयस् त्रिष्टुभे दित्यवाहो जगत्यै त्रिवत्सा अनुष्टुभे तुर्यवाह उष्णिहे ॥म्स्_३,१३।१७॥  

  
पष्ठवाहो विराजे, उक्षाणो बृहत्यै, ऋषभाः ककुभे धेनवो जगत्यै, अनड्वाहः पङ्क्त्यै ॥म्स्_३,१३।१८॥  

  
धूम्रा वसन्ताय श्वेता ग्रीष्माय कृष्णा वर्षाभ्यः ॥म्स्_३,१३।१९॥  

  
अरुणाः शरदे पृषन्तो हेमन्ताय पिशङ्गाः शिशिराय ॥  

  
इति तृतीयकाण्डे त्रयोदशमः प्रपाठकः ॥म्स्_३,१३।२०॥  

  
वसन्ताय कपिञ्जलान् आलभते ग्रीष्माय कलविङ्कान् वर्षाभ्यस् तित्तिरान्, शरदे वर्तिकास्, हेमन्ताय ककरान् ॥म्स्_३,१४।१॥  
  
[पगे इइइ,१७३]
  
समुद्राय शिशुमारान् आलभते पर्जन्याय मण्डूकान् अद्भ्यो मत्स्यान् मित्राय पुलीकयान् वरुणाय नाक्रान् ॥म्स्_३,१४।२॥  

  
सोमाय हंसान् आलभते वायवे बलाकास्, इन्द्राग्निभ्यां क्रुञ्चान् मित्राय मद्गून् वरुणाय चक्रवाकान् ॥म्स्_३,१४।३॥  

  
अग्नये कुटरून् आलभते वनस्पतया उलूकान् अग्नीषोमाभ्यं चाषान् अश्विभ्यां मयूरान् मित्रावरुणाभ्यां कपोतान् ॥म्स्_३,१४।४॥  

  
सोमाय लबान् आलभते त्वष्ट्रे कौलीकान् गोषादीस्, देवानां पत्नीभ्यः पुलीकास्, अग्नये गृहपतये पारुष्णान् ॥म्स्_३,१४।५॥  

  
अह्ने पारावतान् आलभते रात्र्यै सीचापूस्, अह्नः संधिभ्यां जतूः संवत्सराय महतः सुपर्णान् मासेभ्यो दात्यौहान् ॥म्स्_३,१४।६॥  

  
भूम्या आखून् आलभते, अन्तरिक्षाय पाङ्क्त्रान् दिवे कशान् दिग्भ्यो नकुलान् बभ्रुकान् अवान्तरदिशाभ्यः ॥म्स्_३,१४।७॥  
  
[पगे इइइ,१७४]
  
प्रजापतये पुरुषान् हस्तिना आलभते वाचे प्लुषीन्, चक्षुषे मशकान्, श्रोत्राय भृङ्गाः ॥म्स्_३,१४।८॥  

  
वसुभ्यो ऋष्यान् आलभते रुद्रेभ्यो रुरून् आदित्येभ्यो न्यङ्कून् विश्वेभ्यो देवेभ्यः पृषतान्, साध्येभ्यः कुलङ्गान् ॥म्स्_३,१४।९॥  

  
ईशानाय परस्वता आलभते मित्राय गौरान् वरुणाय महिषान् बृहस्पतये गवयान्, त्वष्ट्रा उष्ट्रान् ॥म्स्_३,१४।१०॥  

  
प्रजापतये च वायवे च गोमृगस्, वरुणायारण्यो मेषस्, यमाय कृष्णस्, मनुराजाय मर्कटः शार्दूलाय रोहित्, वृषभाय गवयी क्षिप्रश्येनाय वर्तिका नीलङ्गवे कृमिः समुद्राय शिशुमारस्, हिमवते हस्ती ॥म्स्_३,१४।११॥  

  
मयुः प्राजापत्यस्, उलो हलिक्ष्णो वृषदंशस् ते धात्रे दिशां कङ्कस्, धुङ्क्षाग्नेयी कलविङ्कः पुष्करसादो लोहिताहिस् ते त्वाष्ट्रास्, वाचे क्रौञ्चः ॥म्स्_३,१४।१२॥  

  
सोमाय कुलङ्गस्, आरण्यो ऽजो नकुलः शका ते पौष्णाः क्रोष्टा मायोस्, इन्द्रस्य गौरमृगः पिद्वो न्यङ्कुः ककुठस् ते ऽनुमत्यै प्रतिश्रुत्कायै चक्रवाकः ॥म्स्_३,१४।१३॥  

  
सौरी बलाका शार्गः सृजयः शयाण्डकस् ते मैत्राः श्वाविद् भौमी सरस्वत्यै शारिः पुरुषवाक् शार्दूलो वृकः पृदाकुस् ते मन्यवे सरस्वते शुकः पुरुषवाक् ॥म्स्_३,१४।१४॥  

  
सुपर्णः पार्जन्यस्, आतिर् वाहसो दर्विदा ते वायवे कृकवाकुः सावित्रस्, हंसो वातस्य प्लवो मद्गुर् मत्स्यस् ते नदीपतये द्यावापृथिवीयः कूर्मः ॥म्स्_३,१४।१५॥  

  
पुरुषमृगश् चन्द्रमसस्, गोधा कालका दार्वाघाटस् ते वनस्पतीनाम्, बृहस्पतये वाचस्पतये पैङ्गराजस्, अलज आन्तरिक्षस्, नाक्रो मकरः पुलीकयस् ते ऽकूपारस्य ह्रियै शल्यकः ॥म्स्_३,१४।१६॥  

  
एण्य् अह्नस्, मण्डूको मूषिका तित्तिरस् ते सर्पाणाम्, लोपाश आश्विनः कृष्णो रात्र्यै, ऋक्षो जतूः शुशुलूका त इतरजनानाम्, जहका वैष्णवी ॥म्स्_३,१४।१७॥  

  
अन्यवापो ऽर्धमासानाम् ऋश्यो मयूरः सुपर्णस् ते गन्धर्वाणाम् अपाम् उद्रः कश्यपो मासाम्, रोहित् कुण्डृणाची गोलत्तिका ता अप्सरसाम्, मृत्यवे ऽसितः ॥म्स्_३,१४।१८॥  

  
वर्षाहूर् ऋतूनाम् आखुः कशो मान्थालवस् ते पित्πणाम्, वसुभ्यः कपिञ्जलस्, बलायाजगरः कपोता उलूकः शशस् ते निरृत्यै रात्र्यै कृष्णः ॥म्स्_३,१४।१९॥  
  
[पगे इइइ,१७७]
  
चित्र आदित्यानाम् उष्ट्रो घृणावान् वार्ध्रानसस् ते मत्यास्, आरणाय सृमरस्, रुरू रौद्रः कुवयः कुटरुर् दात्यौहस् ते वाजिनाम्, कामाय पिकः ॥म्स्_३,१४।२०॥  

  
खड्गो वैश्वदेवस् तरक्षुः श्वा कृष्णः कर्णो गर्दभस् ते रक्षसाम् इन्द्राय सूकरः सिंहो मारुतः कृकलासः पिप्पका शकुनिस् ते शरव्यायै विश्वेभ्यो देवेभ्यः पृषतः ॥  

  
इति तृतीयकाण्डे चतुर्दशमः प्रपाठकः ॥म्स्_३,१४।२१॥  

  
शादं दद्भिस्, अवकान् दन्तमूलैस्, मृदं बर्स्वै स्तेगान् दंष्ट्राभ्याम् अवक्रन्देन तालु वाजं हनुभ्याम्, सरस्वत्या अग्रजिह्वम्, जिह्वाया उत्सादम् अप आस्येन वृषणा आण्डाभ्याम् आदित्याञ् श्मश्रुभिः पन्थां भ्रूभ्याम्, द्यावापृथिवी वर्तोभ्याम्, विद्युतं कनीनिकाभ्याम्, कर्णाभ्यां श्रोत्रे श्रोत्राभ्यां कर्णौ, अवार्याणि पक्ष्माणि पार्या इक्षवः पार्याणि पक्ष्माण्य् अवार्या इक्षवः ॥म्स्_३,१५।१॥  
बर्स्वै : ड़्न् ⟨ बर्स्वैस्  

  
वातं प्राणेन, अपानेन नासिकाम् उपयामम् अधरेणौष्ठेन सद् उत्तरेण शुक्लाय स्वाहा कृष्णाय स्वाहा स्तनयित्नुं निर्बाधेन मूर्धानं निवेष्येण, अशनिं मस्तिष्केण विद्युतं कनीनिकाभ्याम्, प्रकाशेनान्तरम् अनुकाशेन बाह्यम्, तेदनीम् अधरकण्ठेन, अपः शुष्ककण्ठेन चित्तं मन्याभिस्, अदितिं शीर्ष्णा निरृतिं निर्जल्पेन शीर्ष्णा प्राणान्त् संक्रोषैस्, रेष्माणं स्तूपेन ॥म्स्_३,१५।२॥  

  
मशकान् केशैस्, इन्द्रं स्वपसा वहेन बृहस्पतिं शकुनिसादेन कूर्माञ् शफैस्, आक्रमणं स्थूराभ्याम्, बलं कुष्टाभ्याम्, जवं जङ्घाभिस्, अध्वानं बाहुभ्याम्, जाम्बिलेनारण्यम् अग्निम् अतीरुग्भ्याम्, रुद्रं रोराभ्याम्, पूषणं दोर्भ्याम् अश्विना अंसाभ्याम् ॥म्स्_३,१५।३॥  

  
अग्नेः पक्षतिस्, वायोर् निपक्षतिः सोमस्य तृतीया, अपां चतुर्थी, अदित्याः पञ्चमी, अग्नीषोमयोः षष्ठी मरुतां सप्तमी बृहस्पतेर् अष्टमी पूष्णो नवमी त्वष्टुर् दशमी, इन्द्रस्यैकादशी वरुणस्य द्वादशी यमस्य त्रयोदशी ॥म्स्_३,१५।४॥  

  
इन्द्राग्न्योः पक्षतिः सरस्वत्या निपक्षतिस्, इन्द्रस्य तृतीया बृहस्पतेश् चतुर्थी निरृत्याः पञ्चमी, इन्द्राण्याः षष्ठी सर्पाणां सप्तमी विष्णोर् अष्टमी, अर्यम्णो नवमी धातुर् दशमी, इन्द्रस्यैकादशी वरुणस्य द्वादशी यम्यास् त्रयोदशी द्यावापृथिव्योर् दक्षिणं पार्श्वम्, विश्वेषां देवानाम् उत्तरम् ॥म्स्_३,१५।५॥  

  
मरुतां स्कन्धास्, विश्वेषां देवानां म्प्रथमा कीकसा रुद्राणां द्वितीया, आदित्यानां तृतीया वायोः पुछम् अग्नीषोमयोर् भासदौ क्रुञ्चौ श्रोणिभ्याम्, मित्रावरुणा ऊरुभ्याम् इन्द्रावरुणा अल्गाभ्याम् आक्रमणं कुष्ठाभ्याम् अत्सराभिः कपिञ्जलान् ॥म्स्_३,१५।६॥  

  
इन्द्रस्य क्रोडस्, अदित्याः पाजस्यम्, दिशां जत्रवस्, अदित्या भसत्, जीमूतान् हृदयौपशाभ्याम् अन्तरिक्षं पुलीतता नभ उदर्येण वल्मीकान् क्लोम्ना ग्लौभिर् गुल्मान्, चक्रवाकौ मतस्नाभ्याम्, दिवं वृक्काभ्याम्, हिराभिः स्रवन्तीस्, गिरीन् प्लाशिभ्याम् उपलान् प्लीह्ना ह्रदान् कुक्षिभ्याम्, समुद्रम् उदरेण वैश्वानरं भस्मना ॥म्स्_३,१५।७॥  
  
[पगे इइइ,१८०]
  
विधृतिं नाभ्या घृतं रसेन, अपो यूष्णा मरीचीर् विप्रुषा नीहारम् ऊष्मणा शीनं वसया ह्रादुनीर् दूषीकाभिः प्रुष्वा अश्रुभिस्, अस्ना रक्षांसि चित्राण्य् अङ्गैस्, नक्षत्राणि रूपैः पृथिवीं त्वचा जुम्बकाय स्वाहा ॥म्स्_३,१५।८॥  

  
पूषणं वनिष्ठुना, अन्धाहीन्त् स्थूरगुदया सर्पान् गुदाभिस्, विह्रुत आन्त्रैस्, अप आस्येन वृषणा आण्डाभ्याम्, शेषो वाजिनेन प्रजां रेतसा चाषान् पित्तेन प्रदरान् पायुना कूष्माञ् शकपिण्डैः ॥म्स्_३,१५।९॥  

  
अग्नये गायत्राय त्रिवृते राथन्तराय वासन्तिकाय पुरोडाशम् अष्टाकपालं निर्वपति, इन्द्राय त्रैष्टुभाय पञ्चदशाय बार्हताय ग्रैष्माय पुरोडाशम् एकादशकपालम्, विश्वेभ्यो देवेभ्यो जागतेभ्यः सप्तदशेभ्यो वैरूपेभ्यो वार्षिकेभ्यः पुरोडाशं द्वादशकपालम्, मित्रावरुणाभ्याम् आनुष्टुभाभ्याम् एकविंशाभ्यां वैराजाभ्यां शारदाभ्यां पयस्याम्, बृहस्पतये पाङ्क्ताय त्रिणवाय शाक्वराय हैमन्तिकाय चरुम्, सवित्र आतिछन्दसाय त्रयस्त्रिंशाय रैवताय शैशिराय पुरोडाशं द्वादशकपालम् अनुमत्यै चरुम्, वैश्वानरं द्वादशकपालम् अदित्यै विष्णुपत्न्यै चरुम्, कायम् एककपालम् ॥म्स्_३,१५।१०॥  
  
[पगे इइइ,१८१]
  
अग्नये ऽंहोमुचे पुरोडाशम् अष्टाकपालं निर्वपति, इन्द्रायांहोमुचे पुरोडाशम् एकादशकपालम्, मित्रावरुणाभ्याम् आगोमुग्भ्यां पयस्याम्, वायुसवितृभ्याम् आगोमुग्भ्यां पयस्, अश्विभ्याम् आगोमुग्भ्यां धानास्, मरुद्भ्य एनोमुग्भ्यः पुरोडाशं सप्तकपालम्, विश्वेभ्यो देवेभ्य एनोमुग्भ्यः पुरोडाशं द्वादशकपालम् अनुमत्यै चरुं वैश्वानरं द्वादशकपालम्, द्यावापृथिवीभ्याम् अंहोमुग्भ्यां पुरोडाशं द्विकपालम् ॥  

  
इति तृतीयकाण्डे पञ्चदशमः प्रपाठकः ॥म्स्_३,१५।११॥  

  
     मा नो मित्रो वरुणो अर्यमायुर् इन्द्र ऋभुक्षा मरुतः परिक्शन् ।
  
     यद् वाजिनो देवजातस्य सप्तेः प्रवक्ष्यामो विदथे वीर्याणि ॥  

  
     यन् निर्णिजा रेक्णसा प्रावृतस्य रातिं गृभीतां मुखतो नयन्ति ।
  
     सुप्राङ् अजो मेम्यद् विश्वरूप इन्द्रापूष्णोः प्रियम् अप्येतु पाथः ॥  
विश्वरूप : ड़्न् एमेन्देद्। एद्।: विश्वरूपा  

  
     एष छागः पुरो अश्वेन वाजिना पूष्णो भागो नीयते विश्वदेव्यः ।
  
     अभि प्रियं यत् पुरोडाशम् अर्वता त्वष्टेद् एनं सौश्रवसाय जिन्वति ॥  

  
     यद् धविष्यम् ऋतुशो देवयानं त्रिर् मानुषाः पर्य् अश्वं नयन्ति ।
  
     अत्रा पूष्णः प्रथमो भाग एति यज्ञं देवेभ्यः प्रतिवेदयन्न् अजः ॥  

  
     उप प्रागात् सुमन् मे ऽधायि मन्म देवानाम् आशा उप वीतपृष्ठः ।
  
     अन्व् एनं विप्रा ऋषयो मदन्ति देवानां पुष्टे चकृमा सुबन्धुम् ॥  

  
     होताध्वर्युर् आवया अग्निमिन्धो ग्रावग्राभ उत शंस्ता सुविप्रः ।
  
     तेन यज्ञेन स्वरंकृतेन स्विष्टेन वक्षणा आपृणध्वम् ॥  

  
     यूपव्रस्का उत ये यूपवाहाश् चषालं ये अश्वयूपाय तक्षति ।
  
     ये चार्वते पचनं संभरन्त्य् उतो तेषाम् अभिगूर्तिर् न इन्वतु ॥  

  
     यद् वाजिनो दाम संदानम् अर्वतो या शीर्षण्या रशना रज्जुर् अस्य ।
  
     यद् वा घास्य प्रभृतम् आस्ये तृणं सर्वा ता ते अपि देवेष्व् अस्तु ॥  

  
     यद् ऊवध्यम् उदरस्यापवाति य आमस्य क्रविषो गन्धो अस्ति ।
  
     सुकृता तञ् शमितारः कृण्वन्तूत मेधं शृतपाकं पचन्तु ॥  

  
     यद् अश्वस्य क्रविषो मक्षिकाश यद् वा स्वरौ स्वधितौ रिप्रम् अस्ति ।
  
     यद् धस्तयोः शमितुर् यन् नखेषु सर्वा ता ते अपि देवेष्व् अस्तु ॥  

  
     यत् ते गात्राद् अग्निना पच्यमानाद् अभि शूलं निहतस्यावधावति ।
  
     मा तद् भूम्याम् आश्रिषन् मा तृणेषु देवेभ्यस् तद् उशद्भ्यो रातम् अस्तु ॥  

  
     ये वाजिनं परिपश्यन्ति पक्वं य ईम् आहुः सुरभिर् निर्हरेति ।
  
     ये चार्वतो मांसभिक्षाम् उपासते उतो तेषाम् अभिगूर्तिर् न इन्वतु ॥  
उपासते : ड़्न् थिस् स्होउल्द् बे उपासत, अस् थे रेसुल्त् ओड़् संधि  

  
     यन् नीक्षणं मांस्पचन्या उखाया या पात्राणि यूष्ण आसेचनानि ।
  
     ऊष्मण्यापिधाना चरूणाम् अङ्काः सूनाः परिभूषन्त्य् अश्वम् ॥  

  
     यद् अश्वाय वास उपस्तृणन्त्य् अधिवासं या हिरण्यान्य् अस्मै ।
  
     संदानम् अर्वन्तं पड्वीशं प्रिया देवेष्व् आयामयन्ति ॥  

  
     निक्रमणं निषदनं विवर्तनं यच् च पड्वीशम् अर्वतः ।
  
     यच् च पपौ यच् च घासिं जघास सर्वा ता ते अपि देवेष्व् अस्तु ॥  

  
     मा त्वाग्निर् धनयीद् धूमगन्धिर् मोखा भ्राजन्त्य् अभिविक्त जघ्रिः ।
  
     इष्टं वीतम् अभिगूर्तं वषट्कृतं तं देवासः प्रतिगृभ्णन्त्य् अश्वम् ॥म्स्_३,१६।१॥  
धनयीद् : ड़्न् मित्त्wएदे, तेxत्क्रितिस्छे बेमेर्कुन्गेन् ज़ुर् क्स्, प्। १५५: ध्वनयीद्  

  
     समिद्धो अञ्जन् कृदरं मतीनां घृतम् अग्ने मधुमत् पिन्वमानः ।
  
     वाजी वहन् वाजिनं जातवेदो देवानां वक्षि प्रियम् आ सधस्थम् ॥  

  
     तनूनपात् सं पथो देवयानान् प्रजानन् वाज्य् अप्येतु देवान् ।
  
     अनु त्वा सप्ते प्रदिशः सचन्तां स्वधां देवैर् यजमानाय धेहि ॥  

  
     ईड्यश् चासि वन्द्यश् चासि वाजिन्न् आशुश् चासि मेध्यश् चासि सप्ते ।
  
     अग्निष् ट्वा देवैर् वसुभिः सजोषाः प्रीतं वह्निं वहतु जातवेदाः ॥  

  
     स्तीर्णं बर्हिः सुष्टरीमा जुषाणोरु पृथु प्रथमानं पृथिव्याम् ।
  
     देवेभिर् अक्तम् अदितिः सजोषाः स्योनं कृण्वाना सुविते दधातु ॥  

  
     एता उ वः सुभगा विश्ववारा वि पक्षोभिः श्रयमाणा उद् आतैः ।
  
     ऋष्वाः सतीः कवषः शुम्भमाना द्वारो देवीः सुप्रायणा भवन्तु ॥  

  
     अन्तरा मित्रावरुणा चरन्ती मुखं यज्ञानाम् अभि संविदाने ।
  
     उषासा वां सुहिरण्ये सुशिल्पे ऋतस्य योना इह सादयामि ॥  

  
     प्रथमा वां सरथिना सुवर्णा देवौ पश्यन्तौ भुवनानि विश्वा ।
  
     अपिप्रयं चोदना वां मिमाना होतारा ज्योतिः प्रदिशा दिशन्ता ॥  

  
     आदित्यैर् नो भारती वष्टु यज्ञं सरस्वती सह रुद्रैर् न आवीत् ।
  
     इडोपहूता वसुभिः सजोषाः स्योनं कृण्वाना सुविते दधातु ॥  

  
त्वष्टा वीरं देवकामं जजान त्वष्टुर् अर्वा जायत आशुर् अश्वः ॥  

  
त्वष्टेमा विश्वा भुवना जजान बहोः कर्तारम् इह यक्षि होतः ॥  

  
     अश्वो घृतेन त्मन्या समक्ता उप देवं ऋतुशः पाथ एतु ।
  
     वनस्पतिर् देवलोकं प्रजानन्न् अग्निना हव्या स्वदितानि वक्षत् ॥  

  
     प्रजापतेस् तपसा वावृधानः सद्यो जातो दधिषे यज्ञम् अग्ने ।
  
     स्वाहाकृतेन हविषा पुरोगा याहि साध्या हविर् अदन्तु देवाः ॥म्स्_३,१६।२॥  

  
     युञ्जन्ति ब्रध्नम् अरुषं चरन्तं परि तस्थुषः ।
  
     रोचन्ते रोचना दिवि ॥  

  
     युञ्जन्त्य् अस्य काम्या हरी विपक्षसा रथे ।
  
     शोणा धृष्णू नृवाहसा ॥  

  
     केतुं कृण्वन्न् अकेतवे पेशो मर्या अपेशसे ।
  
     सम् उषद्भिर् अजायथाः ॥  

  
     जीमूतस्येव भवति प्रतीकं यद् वर्मी याति समदाम् उपस्थे ।
  
     अनाविद्धया तन्वा जय त्वं स त्वा वर्मणो महिमा पिपर्तु ॥  

  
     धन्वना गा धन्वन् आजिं जयेम धन्वना तीव्राः समदो जयेम ।
  
     धनुः शत्रोर् अपकामं कृणोतु धन्वना सर्वाः पृतना जयेम ॥  

  
     वक्ष्यन्तीवेद् आगनीगन्ति कर्णं प्रियं सखायं परिषस्वजाना ।
  
     योषेव शिङ्क्ते वितताधि धन्वञ् ज्या इयं समने पारयन्ती ॥  

  
     ते आचरन्ती समनेव योषा मातेव पुत्रं बिभृताम् उपस्थे ।
  
     अप शत्रून् विध्यतः संविदाने आर्त्नी इमे विस्फुरन्ती अमित्रान् ॥  
  
[पगे इइइ,१८६]
  
     बहूनां पिता बहुर् अस्य पुत्रः चिश्चा कृणोति समनावगत्य ।
  
     इषुधिः सङ्काः पृतनाश् च सर्वाः पृष्ठे निनद्धो जयति प्रसूतः ॥  

  
     रथे तिष्ठन् नयति वाजिनः पुरो यत्रयत्र कामयते सुषारथिः ।
  
     अभीशूनां महिमानं पनायत मनः पश्चाद् अनुयछन्ति रश्मयः ॥  

  
     तीव्रान् घोषान् कृण्वते वृषपाणयो ऽश्वा रथेभिः सह वाजयन्तः ।
  
     अवक्रामन्तः प्रपदैर् अमित्रान् क्षिणन्ति शत्रून्र् अनपव्ययन्तः ॥  

  
     वनस्पते वीड्वङ्गो हि भूया अस्मत्सखा प्रतरणः सुवीरः ।
  
     गोभिः संनद्धो असि वीडयस्वास्थाता ते जयतु जेत्वानि ॥  

  
     दिवस् पृथिव्याः पर्य् अन्तरिक्षाद् वनस्पतिभ्यः पर्य् आवृतं सहः ।
  
     अपाम् ओज्मानं परि गोभिर् आवृतम् इन्द्रस्य वज्रं हविषा रथं यज ॥  

  
     इन्द्रस्य वज्रो मरुताम् अनीकं मित्रस्य गर्भो वरुणस्य नाभिः ।
  
     सेमां नो हव्यदातिं जुषाणो देव रथ प्रति हव्या गृभाय ॥  

  
     स्वादुषंसदः पितरो वयोधाः कृछ्रेश्रितः शक्तीवन्तो गभीराः ।
  
     चित्रसेना इषुबला अमृध्राः सतोवीरा उरवो व्रातसाहाः ॥  

  
     ब्राह्मणासः पितरः सोम्यासः शिवे नो द्यावापृथिवी उभे स्ताम् ।
  
     पूषा नः पातु दुरिताद् ऋतावृधो रक्षा माकिर् नो अघशंस ईशत ॥  

  
     ऋजीते परिवृङ्ग्धि नो ऽश्मा भवतु नस् तनूः ।
  
     सोमो अधिब्रवीतु नो ऽदितिः शर्म यछतु ॥  

  
     सुपर्णं वस्ते मृगो अस्या दन्तो गोभिः संनद्धा पतति प्रसूता ।
  
     यत्रा नरः सं च वि च द्रवन्ति तत्रास्मभ्यम् इषवः शर्म यंसन् ॥  

  
     अहिर् इव भोगैः पर्येति बाहुं ज्याया हेतिं परिबाधमानः ।
  
     हस्तघ्नो विश्वा वयुनानि विद्वान् पुमान् पुमांसं परिपातु विश्वतः ॥  

  
     आजङ्घन्ति सान्व् एषां जघनं उपजिघ्नतु ।
  
     अश्वाजनि प्रचेतसो ऽश्वान्त् समत्सु नोदय ॥  

  
     उपश्वासय पृथिवीम् उत द्यां पुरुत्रा ते मनुतां विष्ठितं जगत् ।
  
     सं दुन्दुभे सजूर् इन्द्रेण देवैर् आराद् दवीयो अपसेध शत्रून् ॥  

  
     आक्रन्दय बलम् ओजो ना आधा निष्टनिहि दुरिता बाधमानः ।
  
     अपप्रोथ दुन्दुभे दुछुना इत इन्द्रस्य मुष्टिर् असि वीडयस्व ॥  
इन्द्रस्य : ड़्न् एमेन्देद्। एद्।: इन्द्रस्य।  

  
     आमूर् अज प्रत्यावर्तयेमाः केतुमद् दुन्दुभिर् वावदीति ।
  
     सम् अश्वपर्णाश् चरन्तु नो नरो ऽस्माकम् इन्द्र रथिनो जयन्तु ॥म्स्_३,१६।३॥  

  
     समिद् दिशाम् आशयानः स्वर्विन् मधु रेतो माधवः पात्व् अस्मान् ।
  
     अग्निर् देवो दुष्टरीतुर् अदब्ध इदं क्षत्रं रक्षतु पात्व् अस्मान् ॥  

  
     रथन्तरं सामभिः पात्व् अस्मान् गायत्री छन्दसां विश्वरूपा ।
  
     त्रिवृन् नो विष्ठया स्तोमो अह्ना समुद्रो वात इदम् ओजः पिपर्तु ॥  

  
     उग्रा दिशाम् अभिभूतिर् वयोधाः शुचिः शुक्रे अहन्न् ओजसीने ।
  
     इन्द्राधिपत्यैः पिपृताद् अतो नो महि क्षत्रं विश्वतो धारयेदम् ॥  

  
     बृहत् साम क्षत्रभृद् वृद्धवृष्णं त्रिष्टुभौजः शुभितम् उग्रवीरम् ।
  
     इन्द्रः स्तोमेन पञ्चदशेन मध्यम् इदं वातेन सगरेण रक्षतु ॥  

  
     प्राची दिशां सहयशा यशस्वती विश्वे देवाः प्रावृषाह्नां स्वर्वती ।
  
     वैरूपे सामन्न् अधि तञ् शकेयं जगत्यैनं विक्ष्व् आवेशयामि ॥  

  
     इदं क्षत्रं दुष्टरम् अस्त्व् ओजो ऽनाधृष्टं सहस्यं सहस्वत् ।
  
     विश्वे देवाः सप्तदशेन वर्च इदं क्षत्रं सलिलवातम् उग्रम् ॥  

  
     धर्त्री दिशां क्षत्रम् इदं दाधारोपस्थाशानां मित्रवद् अस्त्व् ओजः ।
  
     मित्रावरुणा शरदाह्ना चिकित्तम् अस्मे राष्ट्राय महि शर्म यछतम् ॥  

  
     वैराजे सामन्न् अधि मे मनीषानुष्टुभा संभृतं वीर्यं सहः ।
  
     इदं क्षत्रं मित्रवद् आर्द्रदानु मित्रावरुणा रक्षतम् आधिपत्यैः ॥  

  
     सम्राड् दिशां सहसाम्नी सहस्वत्य् ऋतुर् हेमन्तो विष्ठया नः पिपर्तु ।
  
     अवस्युवाता बृहती न शक्वरी दिशां तेव्य् अवतु नो घृताची ॥  

  
     स्वर्वती सुदुघा नः पयस्वतीमं यज्ञम् अवतु या घृताची ।
  
     त्वं गोपाः पुरएतोत पश्चाद् बृहस्पते याम्यां युङ्ग्धि वाचम् ॥  

  
     ऊर्ध्वा दिशां रन्तीर् आशौषधीनां संवत्सरेण सविता नो अह्ना ।
  
     रेवत् सामातिछन्दा उ छन्दो ऽजातशत्रुः स्योना नो अस्तु ॥  

  
     स्तोमस् त्रयस्त्रिंशे भुवनस्य पत्नी विवस्वद्वाते अभि नो गृणीहि ।
  
     घृतवती सवितुर् आधिपत्ये पयस्वती रातिर् आशा नो अस्तु ॥  

  
     अन्व् अद्य नो अनुमतिर् यज्ञं देवेषु मन्यताम् ।
  
     अग्निश् च हव्यवाहनो भवतं दाशुषे मयः ॥  

  
     अन्व् इद् अमुमते त्वं मन्यासै शं च नस् कृधि ।
  
     क्रत्वे दक्षाय नो हिनु प्र ना आयूंषि तारिषत् ॥  

  
     वैश्वानरो न ऊत्या प्रयातु परावतः ।
  
     अग्निर् उक्थेन वाहसा ॥  

  
पृष्टो दिवि ॥  

  
     ध्रुवा दिशां विष्णुपत्न्य् अघोरास्येशाना सहसो या मनोता ।
  
     बृहस्पतिर् मातरिश्वोत वायुः संध्वाना वाता अभि नो गृणन्तु ॥  
  
[पगे इइइ,१९०]
  
     विष्टम्भो दिवो धरुणा पृथिव्या अस्येशाना जगतो विष्णुपत्नी ।
  
     व्यचस्वतीषयन्ती सुभूतिः शिवा नो अस्त्व् अदितेर् उपस्थे ॥  

  
कया नः ॥  

  
     को अद्य युङ्क्ते धुरि गा ऋतस्य शिमीवतो भामिनो दुर्हृणायून् ।
  
     आसन्निषून् हृत्स्वसो मयोभून् य एषां भृत्याम् ऋणधत् स जीवात् ॥म्स्_३,१६।४॥  

  
     अग्नेर् मन्वे प्रथमस्यामृतानां यं पाञ्चजन्यं बहवः समिन्धते ।
  
     विश्वस्यां विशि प्रविविशिवांसम् ईमहे स नो मुञ्चत्व् अंहसः ॥  

  
     यस्येदं प्राणन् निमिषद् यद् एजति यस्य जातं जनमानं च केवलम् ।
  
     स्तौम्य् अग्निं नाथितो जोहवीमि स नो मुञ्चत्व् अंहसः ॥  

  
     इन्द्रस्य मन्वे प्रथमस्य प्रचेतसो वृत्रघ्नः स्तोमा उप माम् उपागुः ।
  
     यो दाशुषः सुकृतो हवम् उप गन्ता स नो मुञ्चत्व् अंहसः ॥  

  
     यः संग्रामं नयति सं वशी युधे यः पुष्टानि संमृजति त्रयाणि ।
  
     स्तौमीन्द्रं नाथितो जोहवीमि स नो मुञ्चत्व् अंहसः ॥  

  
     मन्वे वां मित्रावरुणा तस्य वित्तं सत्यौजसा दुर्हृणा यं नुदेथे ।
  
     या राजाना सरथं यात उग्रा ता नो मुञ्चतम् आगसः ॥  

  
     यो वां रथ ऋजुरश्मिः सत्यधर्मा मिथुचरन्तम् उपयाति दूषयन् ।
  
     स्तौमि मित्रावरुणौ नाथितो जोहवीमि ता नो मुञ्चतमागसः ॥  

  
     वायोः सवितुर् विदथानि मन्महे या आत्मन्वद् बिभृतो यौ च रक्षतः ।
  
     यौ विश्वस्य परिभू बभूवथुस् ता नो मुञ्चतम् आगसः ॥  

  
     उप श्रेष्ठा न आशिरो देवयोर् धर्मा अस्थिरन् ।
  
     स्तौमि वायुं सवितारं नाथितो जोहवीमि ता नो मुञ्चतम् आगसः ॥  

  
     रथीतमौ रथीनाम् अह्व ऊतये शुभं गमिष्ठौ सुयमेभिर् अश्वैः ।
  
     ययोर् वां देवौ देवेष्व् अनिषितम् ओजस् ता नो मुञ्चतम् आगसः ॥  

  
     यद् अयातं वहतुं सूर्यायास् त्रिचक्रेण संसदम् इछमानौ ।
  
     स्तौमि देवा अश्विनौ नाथितो जोहवीमि ता नो मुञ्चतम् आगसः ॥  

  
     मरुतां मन्वे अधि नो ब्रुवन्तु प्रेमां वाचं विश्वाम् अवन्तु विश्वे ।
  
     आशून् हुवे सुयमान् ऊतये ते नो मुञ्चन्त्व् एनसः ॥  

  
     तिग्मम् आयुधं वीडितं सहस्वद् दिव्यं शर्धः पृतनासु जिष्णु ।
  
     स्तौमि देवान् मरुतो नाथितो जोहवीमि ते नो मुञ्चन्त्व् एनसः ॥  

  
     देवानां मन्वे अधि नो ब्रुवन्तु प्रेमां वाचं विश्वाम् अवन्तु विश्वे ।
  
     आशून् हुवे सुयमान् ऊतये ते नो मुञ्चन्त्व् एनसः ॥  

  
     यद् इदं माभिशोचति पौरुषेयेण दैव्येन ।
  
     स्तौमि विश्वान् देवान् आथितो जोहवीमि ते नो मुञ्चन्त्व् एनसः ॥  

  
अन्व् अद्य नो अनुमतिर् अन्व् इद् अनुमते त्वम्, वैश्वानरो न ऊत्या ॥  
  
[पगे इइइ,१९२]
  
     त्वम् अग्ने शोचिषा शोशुचाना आ रोदसी अपृणा जायमानः ।
  
     त्वं देवं अभिशस्तेर् अमुञ्चो वैश्वानर जातवेदो महित्वा ॥  

  
     उर्वी रोदसी वरिवस् कृणोतं क्षेत्रस्य पत्नी अधि नो ब्रुवाथः ।
  
     स्तौमि द्यावापृथिवी नाथितो जोहवीमि ते नो मुञ्चतम् अंहसः ॥  

  
     ये अप्रथेताम् अमितेभिर् ओजोभिर् ये प्रतिष्ठे अभवतां वसूनाम् ।
  
     स्तौमि द्यावापृथिवी नाथितो जोहवीमि ते नो मुञ्चतम् अंहसः ॥  

  
     यच् चिद् धि ते पुरुषत्रा यविष्ठाचित्तिभिश् चकृमा कच्चिद् आगः ।
  
     कृधी ष्व् अस्मं अदितेर् अनागान् एनांसि शिश्रथो विष्वग् अग्ने ॥  

  
     यथा ह त्यद् वसवो गौर्यं चित् पदि षिताम् अमुञ्चता यजत्राः ।
  
     एवो ष्व् अस्मन् मुञ्चता व्य् अंहः प्रतार्य् अग्ने प्रतरं ना आयुः ॥म्स्_३,१६।५॥  
  
[पगे इव्,१]
  
वनस्पतीन् वा उग्रो देव उदौषत् तं शम्या अध्यशमयन्, तञ् शम्याः शमीत्वम्, यञ् शमीशाखया वत्सान् अपाकरोति शान्त्यै पर्णवती कार्या पशूनां वा एतद् रूपम्, पशुमान् भवति यद् अपर्णा स्याद् दण्डस्य तद् रूपं वज्रो दण्डो वज्रेण पशून् अभिप्रवर्तयेत् तृतीयस्यां वै दिवि सोम आसीत् तं गायत्री श्येनो भूत्वाहरत् तस्य पर्णम् अछिद्यत ततः पर्णो ऽजायत तत् पर्णस्य प्रणत्वम्, तस्मात् सर्वे ऽन्ये वनस्पतयः पर्णिनस्, अथैष पर्ण उच्यते यत् पर्णशाखया वत्सान् अपाकरोति तम् एव सोमम् अवरुन्द्धे देवा वै ब्रह्मन् समवदन्त तत् पर्ण उपाशृणोत् सुश्रवा वै नामैष न बधिरो भवति य एवं वेद ब्रह्म वै पर्णस्, यत् पर्णशाखया प्रार्पयति ब्रह्मणैवैनाः प्रार्पयति, इषे त्वेति, इषम् ऊर्जं यज्ञे च यज्ञपतौ चाधात्, वायवः स्थेति वायुर् वा अन्तरिक्षस्याध्यक्षस्, अन्तरिक्षदेवत्याः पशवस्, वायुर् एवैनान् अन्तरिक्षाय परिददाति प्र वा एनान् एतद् आकरोति यद् वायवः स्थेत्य् आह, आरण्यस्येव हि वायुस्, देवो वः सविता प्रार्पयत्व् इति सवितृप्रसूत एवैनाः प्रार्पयति श्रेष्ठतमाय कर्मणा इति यज्ञो वै श्रेष्ठतमस्, यज्ञायैवैनाः प्रार्पयति, आप्यायध्वम् अघ्न्या देवेभ्या इति वत्सेभ्यश् च वा एता मनुष्येभ्यश् च पुराप्यायन्ते, अथैतर्हि देवेभ्य एवैना आप्याययति मा वः स्तेन ईशत माघशंसा इति, आशिषम् एवाशास्ते ध्रुवा अस्मिन् गोपतौ स्यात बह्वीर् इति प्रैव जनयति ॥  
ब्रह्मन् : ड़्न् एमेन्देद्। एद्।: ब्रह्म।  

  
शुद्धा अपः सुप्रपाणे पिबन्तीः ॥ इति पुनात्य् एवैनाः ॥  

  
रुद्रस्य हेतिः परि वो वृणक्तु ॥ इति रुद्राद् एवैनास् त्रायन्ते ॥  

  
पूषा वः परस्पा अदितिः प्रेत्वरीया इन्द्रो वो ऽध्यक्षो ऽनष्टाः पुनर् एत ॥ इति त्रयो वा इमे लोकास्, एभ्य एवैना लोकेभ्यः पुनर् आवर्तयति यजमानस्य पशून् पाहीति यजमानस्यैव पशूनां गोपीथायाहिंसायै ॥  

  
प्रतीचीं शाखाम् उपगूहति तस्माद् ग्राम्याः पशवः सायम् अरण्याद् ग्रामम् आयन्ति प्रत्यञ्च एनं पशवो भवन्ति य एवं वेद ॥म्स्_४,१।१॥  

  
देवस्य त्वा सवितुः प्रसवे ऽश्विनोर् बाहुभ्यां पूष्णो हस्ताभ्याम् आददा इति सवितृप्रसूत एवैनां देवताभिर् आदत्ते प्रजापतिर् वा ओषधीः परुश्शो वेद प्राजापत्यो ऽश्वस्, यद् अश्वपरश्वा बर्हिर् दाति, ओषधीनाम् अहिंसायै गोषद् असीति रयिं यजमाने दधाति प्रत्युष्टं रक्षा इति रक्षसाम् अपहत्यै प्रेयम् अगाद् धिषणा बर्हिर् अछेति विद्या वै धिषणा विद्ययैवैनद् अछैति मनुना कृता स्वधया वितष्टेति मनुना ह्य् एषा कृता स्वधया वितष्टा तयावहन्ते कवयः पुरस्ताद् इति ब्राह्मणाः कवयस्, ऋषयः कवयः ॥  
तयावहन्ते : ड़्न् एमेन्देद्। एद्।: तया वहन्ते। च्ड़्। म्स्।१।१।२:१।७।  
  
[पगे इव्,३]
  
देवेभ्यो जुष्टम् इह बर्हिर् आसदे ॥ इति देवेभ्य एवैनं जुष्टं करोति देवानां परिषूतम् असीति यद् वा इदं किंच तद् देवानां परिषूतम्, यथा श्रेयसे प्रोच्य कर्म करोत्य् एवं वा एतद् देवेभ्यः प्रोच्य बर्हिर् दाति यावत् परिदिशति तत् सर्वं दाति यत् तत् सर्वं न दाति यज्ञस्य तद् अतिरेचयति यद् वै यज्ञस्यातिरिच्यते भ्रातृव्यं तेन वर्धयति, एकं स्तम्बं परिदिशति तं सर्वं दाति यज्ञस्यानतिरेचाय विष्णोः स्तुप इति विष्णोर् वै स्तुपो ऽछिद्यत स पृथिवीं प्राविशत्, यत् प्रथमं नोत्सृजेद् आर्तिम् आर्छेत्, देवस्य त्वा सवितुः प्रसवे ऽश्विनोर् बाहुभ्यां पूष्णो हस्ताभ्यां बर्हिर् देवसदनं दामीति सवितृप्रसूत एवैनद् देवताभिर् दाति ॥  

  
माधो मोपरि परुस्त ऋध्यासम् ॥ इति, ओषधीनाम् अहिंषायै ॥  

  
आछेत्ता ते मार्षम् ॥ इति यावद्यावद् एवम् अविद्वान् अध्वर्युर् बर्हिर् दाति तावद् अस्यात्मनो मीयते नास्यात्मनो मीयते य एवं वेद, अतस् त्वं ब्र्हिः शतवल्शं विरोहेति, ओषधीष्व् एव भूमानं दधाति सहस्रवल्शा वि वयं रुहेमेति, आशिषम् एवाशास्ते, अदित्या रास्नासीति, इयं वा अदितिस्, अस्या एवैनद् रास्नां करोति, इन्द्राण्याः संनहनम् इति, इन्द्राणी वा अग्रे देवतानां समनह्यता ऋद्धिकामा सार्ध्नोत्, ऋद्ध्यै, ऋध्नोति य एवं वेद बर्हिः संनह्यति प्रजा वै बर्हिः प्रजानां संतत्यै प्रजानाम् अपरावापाय तस्मात् स्नाव्ना प्रजाः संतताः पूषा ते ग्रन्थिं ग्रथ्नात्व् इति पुष्टिर् वै पूषा पुष्टिं यजमाने दधाति स ते मा स्थाद् इति यजमानस्याहिंसायै ॥  
सहस्रवल्शा : ड़्न् एमेन्देद्। एद्।: सहस्रवलिशा। च्ड़्। म्स्।१।१।२:२।१।  

  
     आपस् त्वाम् अश्विनौ त्वाम् ऋषयः सप्त मामृजुः ।
  
     बर्हिः सूर्यस्य रश्मिभिर् उषसां केतुम् आरभे ॥ इति अश्विनौ वै देवानां भिषजौ ता एनद् भिषज्यते, इन्द्रस्य त्वा बाहुभ्याम् उद्यछा इति, इन्द्रस्यैवैनद् बाहुभ्याम् उद्यछते बृहस्पतेर् मूर्ध्नाहरामीति ब्रह्म वै बृहस्पतिस्, ब्रह्मणैवैनद् धरति, उर्व् अन्तरिक्षम् इति समिष्ठ्या एव, अदित्यास् त्वा पृष्ठे सादयामीति, इयं वा अदितिस्, अस्याम् एवैनद् असीषदत् ॥  

  
बर्हिर् असि देवंगमम् ॥ इत्य् आसन्नम् अभिमन्त्रयते बहु वा एतस्य पूर्वेद्युर् आह्रियमाणस्येह चेह च स्कन्दति, अस्कन्नम् एनद् देवताभ्यः संप्रादात्, यजमानस्याहिंसायै ॥म्स्_४,१।२॥  

  
पूर्वेद्युर् इध्मा बर्हिः कुर्वन्ति यज्ञम् एवारभ्योपवसति प्रजापतिः प्रजा असृजत तस्योखे अस्रंसेताम्, स एताभ्याम् उखाभ्यां प्रत्यधत्त यद् एते उखे भवतः प्रजापतेर् एवोखे प्रतिदधाति शुन्धध्वं दैव्याय कर्मणा इति देवेभ्य एवैनानि शुन्धति वसूनां पवित्रम् असीति वसूनां वा एतद् भागधेयम्, तेभ्य एवैनत् करोति पवित्रम् अपिदधाति, ओषधीनां च पशूनां च पयः संसृजति वाचं यछति यज्ञस्य धृत्यै धारयन्न् आस्ते धारयन्त इव हि दुहन्ति द्यौर् असि पृथिव्य् असीति, आभ्याम् एवैनां प्रवृणक्ति मातरिश्वनो घर्म इति, अन्तरिक्षं वै मातरिश्वनो घर्मस्, अन्तरिक्षस्य धृत्यै काम् अधुक्षः सा विश्वायुः सा विश्वभूः सा विश्वकर्मेति, असौ वाव विश्वायुस्, अन्तरिक्षं विश्वभूस्, इयं विश्वकर्मा, इमान् वा एतल् लोकान् यथापूर्वं प्रदापयते, इमांल् लोकान् यथापूर्वं प्रत्तान् दुहे य एवं वेद तिस्रो यजुषाभिमन्त्रयते त्रयो वा इमे लोकास्, एषु वा एतल् लोकेषु रसं दधाति तस्माद् इमांल् लोकान् प्रजा उपजीवन्ति हुतः स्तोको हुतो द्रप्स इत्य् अभिमन्त्रयते अस्कन्दाय ॥  
एतल् : ड़्न् एमेन्देद्। एद्।: एतं  

  
इन्द्राय देवेभ्यो हविर् बहु दुग्धि ॥ इति त्रिर् उद्वदति त्रिषत्या हि देवास्, न दारुपात्रेण दुह्यात्, अग्निमद् वै दारुपात्रम्, यातयामेन हविषा यजेत तद् ध स्माहुर् दात्रेयाः पुरोडाशमुखं हविस्, न वा इतैतः पुरोडाशं हविषो यामो ऽस्ति दोग्धव्यम् एवेति न शूद्रो दुह्यात्, असतो वा एष संभूतस्, असन्त् स्यात्, यद् वै पवित्रम् अत्येति तद् धविस्, अग्निहोत्रम् एव शूद्रो न दुह्यात् तद् धि नोत्पुनन्ति ॥  

  
     संपृच्यध्वम् ऋतावरीर् ऊर्मिणा मधुमत्तमाः ।
  
     पृञ्चतीः पयसा पयो मन्द्रा धनस्य सातये ॥  

  
इति प्रतिनयति शृतत्वाय शृतकामा हि देवास्, इन्द्राय त्वा भागं सोमेनातनच्मीति सोमम् एवैनत् करोति तस्य ह त्वै सोमपीथः संततो य एवं विद्वान्त् सान्नाय्यं पिबति ॥  

  
अदस्तम् असि विष्णवे त्वा ॥ इति यज्ञो वै विष्णुस्, यज्ञायैवैनद् अदस्तं करोति विष्णो हव्यं रक्षस्वेति यथाहैष ते भागस् तं रक्षस्वेत्य् एवं वा एतद् विष्णुम् आहैतत् ते हव्यं तद् रक्षस्वेति न मृत्पात्रेणापिदध्यात् पितृदेवत्यं हविः स्यात्, दारुपात्रेणापिदध्यात्, अग्निमद् वै दारुपात्रम् अग्निर् एव हव्यं रक्षति, उदन्वत् कार्यम् आपो वै रक्षोघ्नीस्, अपो रक्षांसि न तरन्ति रक्षसाम् अपहत्यै ॥म्स्_४,१।३॥  

  
यो वै श्रद्धाम् अनालभ्य यजते नास्य देवमनुष्या इष्टाय श्रद्दधति, अपः प्रणयति, आपो वै श्रद्धा श्रद्धाम् एवालभ्य यजते, आपो यज्ञस्, यज्ञं तत्वा प्रचरति, आपो देवानां प्रियं धाम देवानां प्रियं धाम प्रणीय प्रचरति, आपः सत्यम्, सत्यम् एवालभ्य यजते, आपो रक्षोघ्नीस्, रक्षसाम् अपहत्यै, आपो वज्रस्, वज्रं भ्रातृव्याय प्रहरति स्तृत्यै, आपः श्रद्धा श्रद् धास्य देवाः श्रन् मनुष्या इष्टाय दधते यस्यैवं विदुष एवं विद्वान् अपः प्राणयति देवीर् आपो ऽग्रेगुवा इति यज्ञम् एव प्रणयति देवस्य त्वा सवितुः प्रसवे ऽश्विनोर् बाहुभ्यां पूष्णो हस्ताभ्याम् आददा इति सवितृप्रसूत एवैनद् देवताभिर् आदत्ते, उर्व् अन्तरिक्षम् इति समिष्ट्या एव प्रत्युष्टं रक्षा इति रक्षसाम् अपहत्यै धूर् असि ध्वर ध्वरन्तम् इति धुर्यो वै नामैषो ऽग्निस्, यद् अनालभ्यातीयाद् यजमानं शुचार्पयेत्, द्वौ वाव पुरुषस्य भ्रातृव्यौ यं द्वेष्टि यश् चैनं द्वेष्टि ता एव शुचार्पयति ॥म्स्_४,१।४॥  

  
देवानाम् असि वह्नितमं सस्नितमं पप्रितमं जुष्टतमं देवहूतमम् इति देवेभ्य एवैनद् वह्नितमं सस्नितमं पिप्रितमं जुष्टतमं देवहूतमं करोति, अह्रुतम् असि हविर्धानम्, दृंहस्व मा ह्वार् इति दृंहत्य् एवैनत्, विष्णोः क्रमो ऽसि, उरु वातायेति यद् वै किंच वातो नाभिवाति तद् वरुणस्य, अवरुण्यम् एवैनत् करोति मित्रस्य वश् चक्षुषा प्रेक्षा इति मित्रम् एवैनान् कुरुते ॥  

  
ऊर्जं गृह्णीत ॥ इति, ऊर्जं यजमाने दधाति ॥  

  
प्रभूत्यै वः ॥ इति प्रैवैनान् भावयति देवस्य वः सवितुः प्रसवे ऽश्विनोर् बाहुभ्यां पूष्णो हस्ताभ्याम्, यछन्तु पञ्च गोपीथाय वो नारातये, अग्नये वो जुष्टान् निर्वपामीति सवितृप्रसूत एवैनान् देवताभिर् निर्वपति यछन्तु पञ्चेति पञ्च वा ऋतवस्, ऋतून् वा एतत् प्रीणाति ते ऽस्मै प्रीताः कल्पन्ते गोपीथाय वो नारातया इति रक्षसाम् अपहत्यै, अग्नये वो जुष्टान् इति, अग्नय एवैनान् जुष्टान् करोति, अथो यस्यै देवतायै निर्वपति तस्या एनान् जुष्टान् करोति, इदं देवानाम् इदम् उ नः सहेति व्यावृत्त्यै दृंहन्तां दुर्या इति हविषो गृहीताद् इमे लोका उदवेपन्त तान् देवा एतेन यजुषादृंहन् यद् एतद् यजुर् वेदत्य् एषां लोकानां धृत्यै निर् वरुणस्य पाशाद् अमुक्षीति वरुणपाशाद् एव निर्मुच्यते, आत्मनो ऽहिंसायै स्वर् अभिव्यक्शम् इति तम इव वा एष प्रपद्यते परीणहम्, स्वर् एवाभिविपश्यति ज्योतिर् वैश्वानरम् इति, असौ वा आदित्यो ज्योतिर् वैश्वानरम् ॥  

  
उर्व् अन्तरिक्षम् अन्वेमि ॥ इति यद् वीहीति ब्रूयाद् व्यायुको ऽध्वर्युः स्यात् ॥  

  
उर्व् अन्तरिक्षम् अन्वेमि ॥ इति, अव्यायुको ऽध्वर्युर् भवति, अदित्या व उपस्थे सादयामीति, इयं वा अदितिस्, अस्याम् एवैनान् असीषदत् ॥  

  
अग्ने हव्यं रक्षस्व ॥ इति पुर उपसादयति, अग्निर् एव हव्यं रक्षते ॥म्स्_४,१।५॥  

  
विष्णोर् मनसा पूते स्थः ॥ इति यज्ञो वै विष्णुस्, यज्ञायैवैने पुनाति देवो वः सवितोत्पुनात्व् इति सवितृप्रसूत एवैना उत्पुनाति, अग्नये वो जुष्टान् इति, अग्नय एवैनान् जुष्टान् करोति, अथो यस्यै देवतायै प्रोक्षति तस्या एनान् जुष्टान् करोति यद् वो ऽशुद्ध आलेभे तञ् शुन्धध्वम् इति शुन्धत्य् एवैनानि, अदित्यास् त्वग् असीति, इयं वा अदितिस्, अस्या एवैनत् त्वचं करोति, अवधूतं रक्षा इति रक्षसाम् अपहत्यै प्रतीचीनग्रीवं कृष्णाजिनम् उपस्तृणाति तस्मात् प्रत्यञ्चः पशवो मेधम् उपतिष्ठन्ते पृथुग्रावासि वानस्पत्य इति ग्रावाणम् एवैनत् करोति, अग्नेर् जिह्वासि वाचो विसर्जनम् इति, अग्नेर् ह्य् एषा जिह्वा वाचो विसर्जनम्, यदा हि पशवा ओषधीनाम् अश्नन्त्य् अथ वाचं विसृजन्ते, आयुषे वा इति, आयुर् यजमाने दधाति बृहद्ग्रावासि वानस्पत्य इति ग्रावाणम् एवैनत् करोति देवेभ्यो हव्यं शमीष्वेति देवेभ्य एवैनत् करोति ॥  

  
अपहतं रक्षः ॥ इति रक्षसाम् अपहत्यै ॥  

  
हविष्कृद् एहि ॥ इति यो देवानां हविष्कृत् तं ह्वयति त्रिर् ह्वयति त्रिषत्या हि देवास्, मनोर् वै श्रद्धादेवस्य यजमानस्यासुरघ्नी वाग् यज्ञायुधानि प्रविष्टासीत् तस्या वदन्त्या यावन्तो ऽसुरा उपाशृण्वंस् तावन्तस् तद् अहर् नाभवन्, एवं विद्वान् ब्राह्मणो भ्रातृव्याणां मध्ये ऽवसाय यजेत यावन्त एवास्य भ्रातृव्या यज्ञायुधानाम् उपशृण्वन्ति तेषां तेज इन्द्रियं वीर्यं वृङ्क्ते कुटरुर् असि मधुजिह्वस् त्वया वयं संघातंसंघातं जेष्मेति संघातंसंघातं वावैतेन यजमानो भ्रातृव्यं जयति, इषम् आवदोर्जम् आवद रायस्पोषम् आवदेति, आशिषम् एवाशास्ते ॥म्स्_४,१।६॥  

  
वर्षवृद्धम् असि प्रति त्वा वर्षवृद्धं वेत्व् इति प्रतिष्ठित्यै, अस्ना वै देवाः पशुभ्यो रक्षांसि निरवादयन्त तुषैर् ओषधीभ्यस्, यद् आह परापूतं रक्षः परापूतारातिर् इति, एतावतैव यज्ञस्य रक्षांसि निरवदयते ॥  

  
देवो वः सविता विविनक्तु ॥ इति सवितृप्रसूत एवैनान् विविनक्ति ॥  

  
सुविचा विविच्यध्वम् ॥ इति, आशिषम् एवाशास्ते सुफलीकृतान् कुर्यात्, मेध्यान् एनान् यज्ञियान् करोति त्रिः फलीकरोति त्रिषत्या हि देवास्, अदित्यास् त्वग् असीति, इयं वा अदितिस्, अस्या एवैनत् त्वचं करोति, अवधूतं रक्षा इति रक्षसाम् अपहत्यै प्रतीचीनग्रीवं कृष्णाजिनम् उपस्तृणाति तस्मात् प्रत्यञ्चः पशवो मेधम् उपतिष्ठन्ते, अदित्याः स्कम्भो ऽसीति शम्याम् उपदधाति, इमे वै सहास्ताम्, ते शम्यामात्रंशम्यामात्रं व्यैताम्, यञ् शम्याम् उपदधाति, अनयोर् एव विधृत्यै धान्यम् असि धिनुहि देवान् इति, एतस्य वै यजुषो वीर्येण यावद् एका देवता कामयते यावद् एका तावद् अस्या आहुतिः प्रथते प्रथते प्रजया पशुभिर् य एवं वेद प्राणाय त्वापानाय त्वा व्यानाय त्वेति प्राणम् अपानं व्यानं तान् यजमाने दधाति दीर्घाम् अनु प्रसृतिं संस्पृशेथाम् आयुषे वा इति, आयुर् अस्मिन् दधाति मित्रस्य वश् चक्षुषावेक्षा इति मित्रम् एवैनान् कुरुते देवो वः सविता हिरण्यपाणिर् उपगृह्णात्व् इति सवितृप्रसूत एवैनान् उपगृह्णाति ॥म्स्_४,१।७॥  

  
निर्दग्धं रक्षा इति रक्षसाम् अपहत्यै यद् अधस्ताद् अङ्गारम् उपवर्तयति, अस्मिंस् तेन लोके ज्योतिर् धत्ते यद् उपरिष्टाद् अन्तरिक्षे तेन, असा अस्मा आदित्यो ऽमुष्मिंल् लोके ज्योतिर् भवति, अथो दिवैवास्मा अमुष्मिंल् लोके भवति सर्वे ऽस्मा इमे लोका ज्योतिष्मन्तो भवति य एवं वेद त्रीणि समीचीनान्य् उपदधाति त्रयो वा इमे लोकास्, एषां लोकानां धृत्यै, अपाग्ने ऽग्निम् आमादं जहीति य आमात् क्रव्यात् तम् अपहत्य देवयजने यज्ञिया उपदधाति ध्रुवम् असि पृथिवीं दृंहेति पृथिवीम् एव दृंहति धरुणम् अस्य् अन्तरिक्षं दृंहेति, अन्तरिक्षम् एव दृंहति ध्रत्रम् असि दिवं दृंहेति दिवम् एव दृंहति धर्मासि विश्वा विश्वानि दृंहेति दिश एव दृंहति प्रजापतिर् वै यत् समभवत् स एतावञ्श एव समभवत्, एकं वा अग्रे शीर्ष्णः कपालं संभवति, अथ द्वितीयम् अथ तृतीयम् अथ चतुर्थम् अथ पञ्चमम् अथ षष्ठम् अथ सप्तमम् अथाष्टमम्, यद् अष्टा उपदधाति, आत्मानं वा एतद् यजमानः संस्कुरुते तं संस्कृतम् अमुष्मिंल् लोके ऽनुपरैति यद् अष्टा उपदधाति गायत्रीं तेन छन्द आप्नोति यद् एकादश त्रिष्टुभं तेन यद् द्वादश जगतीं तेन, अथो सर्वाण्य् एव छन्दःसंमितान्य् उपदधाति ॥  

  
चितः स्थ परिचितः स्थ ॥ इति यजुष्मन्ति करोति वसूनां रुद्राणाम् आदित्यानां भृगूणाम् अङ्गिरसां घर्मस्य तपसा तप्यध्वम् इति एतासाम् एनानि देवतानां तपसा तपति ॥  

  
     यानि घर्मे कपालान्य् उपचिन्वन्ति वेधसः ।
  
     पूष्णस् तान्य् अपि व्रत इन्द्रवायू विमुञ्चताम् ॥ इति यजुषैव युज्यन्ते यजुषा विमुच्यन्ते ॥म्स्_४,१।८॥  

  
देवस्य वः सवितुः प्रसवे ऽश्विनोर् बाहुभ्यां पूष्णो हस्ताभ्यां संवपामीति सवितृप्रसूत एवैनां देवताभिः संवपति पवित्रवत् संवपति हविः करोति देवो वः सवितोत्पुनात्व् इति सवितृप्रसूत एवैना उत्पुनाति, अप उपसृजति, अमृतं वा आपस्, अमृतम् एव हविः करोति सम् आपा ओषधीभिर् गछन्ताम्, सम् ओषधयो रसेन सं रेवतीर् जगतीर् इति, अन्या वा एतासाम् अन्या जिन्वन्ति, आपा ओषधीर् जिन्वन्ति, ओषधीर् अपः शिवाः शिवाभिः समसृक्षतापा इति, आपो वै रेवतीस्, ओषधयो मधुमतीः पशवो जगतीस्, अप ओषधीः पशूंस् तान् अस्मै संसृज्यैकधा मधुमतः करोति ॥  

  
मखस्य शिरो ऽसि ॥ इत्य् आह यज्ञो वै मखस् तस्य वा एतञ् शिरः क्रीयते सीदन्तु विशस्, जनयत्यै त्वेति मिथुनम् एव करोति घर्मो ऽसि विश्वायुस्, घर्म घर्मे श्रयस्व, उरु प्रथस्व, उरु ते यज्ञपतिः प्रथताम् इति प्रथयत्य् एवैनं ॥  

  
प्रति प्रथस्व पृथिवीम् उत द्याम् ॥ इति, इमे एव प्रथयति घर्मो वा एषो ऽर्धमासेऽर्धमासे प्रवृज्यते स ईश्वरो ऽशान्तस् तेजसा यजमानस्य पशून् निर्दहस्, यत् पर्यग्निं करोति पशुम् एव करोति शान्त्या अनिर्दाहाय त्रिः पर्यग्निं करोति त्रयो वा इमे लोकास्, एभ्य एवैनं लोकेभ्यः शमयति पुरोडाशं वा अधिश्रितं रक्षांस्य् अजिघांसन्, स नाको नाम दिवि रक्षोहाग्निः सो ऽस्माद् रक्षांस्य् अपाहन् यद् आह देवस् त्वा सविता श्रपयतु वर्षिष्ठे अधि नाके पृथिव्या इति रक्षसाम् अपहत्यै शिरो वा एतद् यज्ञस्य यत् पुरोडाशः केशा वेदस्, यथा शीर्ष्णः कपालान्य् एवं कपालानि यथा मस्तिष्क एवं पुरोडाशः सुशृतः कार्यस्, मेध्यत्वाय यत् पुरोडाशं नाभिवासयेद् आविर् मस्तिष्कः स्यात्, यद् अभिवासयति तस्माद् गुहा मस्तिष्कस् त्वचं ग्राहयति तस्मान् मस्तिष्कः परिततो भस्मनाभ्य्·हति तस्मान् मांसेनास्थि छिन्नं ज्वालैर् अभिवासयति तस्मात् केशैः शिरश् छिन्नम्, यत् त्वचम् अग्राहयित्वा भस्मनाभिवासयेत् पलितंभावुको ऽध्वर्युः स्यात्, ज्वालैर् अभिवासयति, अपलितंभावुको ऽध्वर्युर् भवति ते वै देवास् तं नाविन्दन् यस्मिन् यज्ञस्य क्रूरम् आर्क्ष्यामहा इति सो ऽग्निर् अब्रवीत्, अहं वस्तं जनयिष्यामि यस्मिन् यज्ञस्य क्रूरम् आर्क्षध्वा इति सो ऽपो ऽङ्गारेणाभ्यपातयत् तत एकतो ऽजायत द्वितीयम्, ततो द्वितस् तृतीयम्, ततस् त्रितस्, यद् अद्भ्यो ऽधिनिरमिमीत तद् आपेयानाम् आपेयत्वम्, यद् आत्मनो ऽधिनिरमिमीत तद् आत्मेयानाम् आत्मेयत्वम् अन्तर्वेदि जुहोति तद् एवावरुन्द्धे, उपरिष्टाद् अभिघारयति शृतत्वाय शृतकामा हि देवास् ते देवा अतिमृजाना आयन्, सूर्याभ्युदिते ते ऽमृजत यं सुप्तं सूर्यो ऽभ्युदेति सूर्याभ्युदितः सूर्याभिनिम्रुक्ते सूर्याभिनिम्रुक्तः श्यावदति श्यावदन् कुनखिनि कुनखी, अग्रेदधुष्य् अग्रेदधुः परिवित्ते परिवित्तः परिविविदाने परिविविदानस्, वीरहणि वीरहा भ्रूणहनम् एनो नात्येति ॥म्स्_४,१।९॥  
पुरोडाशं : ड़्न् एमेन्देद्। एद्।: परोडाशं।  
भस्मनाभिवासयेत् : ड़्न् एमेन्देद्। एद्।: भस्मनाभिवासयेत्।  

  
देवस्य त्वा सवितुः प्रसवे ऽश्विनोर् बाहुभ्यां पूष्णो हस्ताभ्याम् आददा इति सवितृप्रसूत एवैनं देवताभिर् आदत्ते सहस्रभृष्टिः शततेजा इति वज्रं वा एतत् संश्यति भ्रातृव्याय प्रहरिष्यन् पृथिवि देवयजनि मा हिंसिषं ता ओषधीनां मूलम् इति, ओषधीनाम् अहिंसायै व्रजं गछ गोस्थानम् इति छन्दांसि वै व्रजो गोस्थानस्, छन्दांस्य् एवास्मै व्रजं गोस्थानं करोति वर्षतु ते पर्जन्या इति पर्जन्याद् एव वृष्टिं वनुते बधान देव सवितः शतेन पाशैः परमस्यां परावतीति द्वौ वाव पुरुषस्य भ्रातृव्यौ यं द्वेष्टि यश् चैनं द्वेष्टि ता एव बध्नाति परमस्यां परावति यो अस्मान् द्वेष्टि यं च वयं द्विष्मस् तम् अत्र बधान सो ऽतो मा मोचीति, आशिषम् एवाशास्ते द्रप्सस् ते दिवं मा स्कान् इति यो वा अस्या रसः स द्रप्सस् तम् इमं प्रजा उपजीवन्ति तम् अस्यां यछति, अस्कन्दाय ॥  

  
अररुस् ते द्यां मा पप्तत् ॥ इति, अररुर् वै नामासुर आसीत् स पृथिवीम् उपम्रुच्याशयत् तम् इन्द्रो ऽचायत् तम् अपाररुं पृथिव्या अदेवयजनम् इत्य् अपाहन्, स दिवम् अपिपतिषत् तम् ॥ अररुस् ते द्यां मा पप्तत् ॥ इति दिवः प्रत्यनुदत य एवं विद्वां स्तम्बयजुर् हरत्य् एभ्यो वा एतल् लोकेभ्यो यजमानो भ्रातृव्यं निर्भजति त्रिः कृत्वो हरति त्रयो वा इमे लोकास्, एभ्य एव लोकेभ्यो भ्रातृव्यं निर्भजति तूष्णीं चतुर्थं हरति यो लोको निरुक्तो ऽपरिमितस् तस्माद् भ्रातृव्यं निर्भजति, असुराणां वा इयं पृथिव्य् आसीत् ते देवा अब्रुवन् दत्त नो ऽस्याः पृथिव्या इति ते वै स्वयम् एव ब्रूध्वम् इति ततो वै वसवः प्राचीं दिशम् उदजयन् रुद्रा दक्षिणाम् आदित्याः प्रतीचीम्, मरुता उदीचीम्, ततो वै देवा इमाम् असुराणाम् अविन्दन्त ततो देवा असुरान् एभ्यो लोकेभ्यो निरभजन्, ततो देवा अभवन् परासुरास्, यद् एवम् एताभिर् देवताभिर् वेदिं परिगृह्णाति, इमां वा एतद् यजमानो भ्रातृव्यस्य वृङ्क्ते, अस्या भ्रातृव्यं निर्भजति भवत्य् आत्मना परास्य भ्रातृव्यो भवति पृथिव्या वै मेध्यं चामेध्यं च व्युदक्रामत् प्राचीनम् उदीचीनं मेध्यम् उदक्रामत्, दक्षिणा प्रतीचीनम् अमेध्यम्, प्राचीम् उदीचीं वेदिं प्रवणां कुर्यात्, मेध्यान् एनान् यज्ञियान् करोति, अथो यद् एवास्या उद्घ्नन्तः क्रूरम् अक्रंस् तद् अक्रूरम् अकस् तञ् शमयति, अथो मेध्यस्य चैवामेध्यस्य च व्यावृत्त्यै प्राञ्चौ बाहू नयति, आहवनीयं तेन परिगृह्णाति प्रतीची श्रोणी गार्हपत्यं परिगृह्णाति मूलं वै रक्षांस्य् अनूत्पिबन्ति यन् नखेन छिन्द्यात् कुनखी स्यात् स्फ्येन छिनत्ति वज्रो वै स्फ्यस्, वज्रेणैव रक्षांसि हन्ति ॥म्स्_४,१।१०॥  

  
यो वै स्रुचां योगम् अविद्वान् अध्वर्या इति हूतः प्रतिशृणोत्य् आ देवताभ्यो वृश्चते ऽपशुर् भवति, अथ यः स्रुचां योगं विद्वान् अध्वर्या इति हूतः प्रतिशृणोति न देवताभ्या आवृश्चते पशुमान् भवति द्यौर् जुहूस्, अन्तरिक्षम् उपभृत् पृथिवी ध्रुवा दिश आज्यधानी, असा आदित्यः स्रुवः स यत् ॥ ॐ श्रावय ॥ इत्य् आह जुह्वं तेन युनक्ति ॥  

  
अस्तु श्रौषट् ॥ इत्य् उपभृतम् ॥  

  
यज ॥ इति ध्रुवाम् ॥  

  
ये यजामहे ॥ इत्य् आज्यधानीम्, वषट्कारेण स्रुवम्, जुह्वा अधि ध्रुवाम् अभिघारयति ध्रुवाया अधि जुह्वम् असौ ह्य् अस्यै प्रयच्छतीयम् अमुष्यै संततम् अस्मा अन्नाद्यम् अव्यवछिन्नं प्रदीयते ऽस्मिंस् च लोके ऽमुष्मिंश् च पूर्वास्य जनतामायतः कीर्तिर् आगछति य एवं वेद ॥म्स्_४,१।११॥  

  
घृतं च वै मधु च प्रजापतिर् आसीत्, यतो मध्व् आसीत् ततः प्रजा असृजत तस्मान् मधोः प्रजाननम् अस्ति तस्मान् मधुना न प्रचरन्ति यातयामं हि तत्, आज्येन प्रचरन्ति, अयातयामं वा एतत् प्राजापत्यं घृतम् अयातयामा देवानां प्रजापतिर् गार्हपत्ये ऽधिश्रयति पत्न्य् अवेक्षते, अन्वारम्भो वा एष यज्ञस्य पत्न्यास्, यज्ञम् एनाम् अन्वारम्भयति, अथो यत् पत्नी यज्ञे करोति मिथुनं वा एतत् क्रियते प्रजात्यै, अमेध्यं वा एतद् अयज्ञियं यत् पत्न्य् अवेक्षते, आहवनीये ऽधिश्रयति पुनात्य् एवैनान् मेध्यम् एनद् यज्ञियं करोति स्फ्यस्य वर्त्म सादयति रक्षसाम् अपहत्यै देवस् त्वा सवितोत्पुनात्व् इति सवितृप्रसूत एवैनद् उत्पुनाति हविर् असि वैश्वानरम् इति द्वादशैता व्याहृतयस्, द्वादश मासाः संवत्सरः संवत्सरेण वा एतत् तेज इन्द्रियं वीर्यं यजमानो भ्रातृव्यस्य वृङ्क्ते, उभयतो वैश्वानरं भवति, उभयतो वैश्वानरं ह्य् एतत्, निष्टेजा अस्य निर्वीर्यो भ्रातृव्यो जायते, अथो मृध्रतर एव भवति देवाश् च वा असुराश् च संयत्ता आसन्, स इन्द्र एतम् अवकाशम् अपश्यत् तेनासुरान् अभ्यभवत्, अभि भ्रातृव्यं यज्ञेन भवति य एवं विद्वान् यजते, आज्येनान्यानि हवींष्य् अभिघारयन्ति केनाज्यम् इति ब्रह्मवादिनो वदन्ति सत्येन वा आज्यम् अभिघृतम्, यद् आह सत्येन त्वाभिघारयामीति चक्षुर् वै सत्यम्, चक्षुर् यजमानः प्रदधाति संमील्यैतद् यजुर् वदति न चक्षुः प्रदधाति, आज्यं वै यज्ञस्, यज्ञस् विष्णुः ॥  

  
     इदं विष्णुर् विचक्रमे त्रेधा निदधे पदा ।
  
     समूढम् अस्य पांसुरे ॥ इति यद् ओदनपचने ऽधिश्रित्याथ गार्हपत्ये ऽथाहवनीये ऽधिश्रयति, एतद् वाव तत् त्रिर् विष्णुर् विक्रमते प्रत्युष्टं रक्षा इति रक्षसाम् अपहत्यै स्रुचः संमार्ष्टि पुनात्य् एवैनास्, मेध्या एना यज्ञियाः करोति ॥  

  
अनिशिताः सपत्नक्षयणीः । इति, अनिशिता ह्य् एताः सपत्नक्षयणीः स्रुवं संमार्ष्टि पुमांसं वा आसां तद् अग्रे संश्यति, अथ जुह्वम् अथोपभृतम् अथ ध्रुवाम् असा आदित्यः स्रुवस्, द्यौर् जुहूस्, अन्तरिक्षम् उपभृत् पृथिवी ध्रुवा, इमान् वा एतल् लोकान् यथापूर्वं संमार्ष्टि, एभ्यो लोकेभ्य आत्मानं परिदत्ते, अहिंसायै जुह्वम् अग्रे संमार्ष्टि, आत्मा वै जुहूस्, आत्मानम् एवोपैति, अथोपभृतम्, प्रजा वा उपभृत् प्रजाम् एवोपैति परेव ह्य् आत्मनः प्रजा, अथ ध्रुवाम्, पशवो वै ध्रुवा पशून् एवोपैति पर इव हि प्रजायाः पशवस्, यद् उत्तानाः संमृज्याद् अप्रतिष्ठायुकं रेतः स्यात्, यन् नीचीर् अप्रतिष्ठायुकं रेतः स्यात् तिरश्चीः संमार्ष्टि तिर्यग् वै रेतः सिच्यते प्रतिष्ठायुकं रेतो भवति यद् अग्रेण मुखं दण्डं च संमृज्याद् रक्षोभ्यश् चाभुवेभ्यश् च समदं दध्यात्, अग्रेण मुखं संमार्ष्टि जघनेन दण्डम्, न रक्षोभ्यश् चाभुवेभ्यश् च समदं दधाति, अन्तरतो जुह्वं प्राचीं संमार्ष्टि बहिष्टात् प्रतीचीम्, बहिष्टाद् उपभृतं प्राचीम् अन्तरतः प्रतीचीम्, सर्वतः समाहार्य ध्रुवाम्, प्राणान् एवास्य यथापूर्वं कल्पयति यजमानदेवत्या वै जुहूर् भ्रातृव्यदेवत्योपभृत्, चतुर् गृह्णञ् जुह्वां भूया आज्यं गृह्णाति, अष्टौ गृह्णन्न् उपभृति कनीयस्, उपस्तिं भ्रातृव्यम् अकृत ॥म्स्_४,१।१२॥  
आत्मानं : ड़्न् एमेन्देद्। एद्।: आत्मान।  
समाहार्य : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  

  
     बह्वीर् आसादयेत्, यावतीर् वै प्रोक्षणीर् आसादयति तावतीर् अस्यामुष्मिंल् लोक आपस् तस्माद् बह्वीर् आसाद्यास्, अग्नेर् मेध्यो ऽपाक्रामत् स कृष्णो भूत्वा वनस्पतीन् प्राविशत्, यद् आह कृष्णो ऽस्य् आखरेष्ठा अग्नये घृतं भवेति तम् एव मेधम् अवरुन्द्धे वेदिर् असि बर्हिषे त्वा जुष्टं प्रोक्षामीति प्रजा वै बर्हिः पृथिवी वेदिस्, अस्यां वा एतत् प्रजा स्वगाकरोति यद् उपरिष्टात् प्रोक्ष्याधस्तात् प्रोक्षति तस्माद् उपरिष्टाद् वृष्टाद् अधस्ताद् ओषधयो जायन्ते ।
  
     ऊर्जा पृथिवीं यछत । इति, अस्याम् ऊर्जम् अधात् तस्माद् इमां प्रजा उपजीवन्ति विष्णोः स्तुपो ऽसीति मुखतः प्रस्तरं गृह्णाति मुख्यम् एनं तेन शीर्षण्यं करोति यावद् धस्तेन पर्याप्नुयात् तावन्तं गृह्णीयात्, अक्षोधुको यजमानो भवति नोर्ध्वम् उन्मृज्यात्, यद् अस्य वित्तं वेद्यं तत् प्रमृज्यान् नावाचीनम् अवमृज्यात्, यद् एनम् आगमिष्यत् तत् प्रतिनुदेत न विधूनुयात् प्रजां पशून् विधूनुयात्, यद् उपतिष्ठेत् तद् उपसंगृह्णीयात्, यथाशितायोपचिनोत्य् एवम् एव तद् दक्षिणतः शुल्बं स्तृणाति तस्माद् दक्षिणतो नीवीस्, उरु प्रथस्वोर्णम्रदम् इति प्रथयत्य् एवैनत् स्वासस्थं देवेभ्या इति देवेभ्य एवैनत् करोति प्रस्तरं धारयन् परिधीन् परिदधाति स्वयं वा एतद् यजमान आत्मानं परिधत्ते, अहिंसायै न पुरस्तात् परिदधाति, उद्यन् वा असा आदित्यो रक्षांस्य् अपाहत, उद्यन्न् एवास्मा असा आदित्यो रक्षांस्य् अपहन्ति, ऊर्ध्वे समिधा आदधाति, उपरिष्टाद् अस्मात् तेन रक्षांस्य् अपहन्ति द्वे आदधाति मिथुनत्वाय विधृती स्था इति विधृती एवैने करोति ॥  

  
अदित्यास् त्वोपस्थे सादयामि ॥ इति, इयं वा अदितिस्, अस्याम् एवैनम् असीषदत्, वसूनां रुद्राणाम् आदित्यानां सदो ऽसीति, एता वा एताम् अग्रे देवताम् अभ्यजयन्, ताभ्य एवैनत् सदः करोति द्यौर् असि जन्मना जुहूर् नाम प्रिया देवानां प्रियेण नाम्ना ध्रुवे सदसि सीदेति, एतद् वा आसां प्रियं नाम यद् घृतवत् तद् एवावरुन्द्धे ता विष्णो पाहि पाहि यज्ञम्, पाहि यज्ञपतिम्, पाहि मां यज्ञन्यम् इति यथाहैष ते भागस् तं रक्षस्वेत्य् एवं वा एतद् विष्णुम् आहैतत् ता आज्यं तद् रक्षस्वेति वेदिर् देवेभ्यो ऽपाक्रामत् तां देवा वेदेनाविन्दन्, तद् वेदस्य वेदत्वम्, स्त्री वेदिः पुमान् वेदस्, यद् वेदेन वेदिं संमार्ष्टि मिथुनत्वाय संततम् आहवनीयात् स्तृणन्न् एति यज्ञस्य संतत्यै तं संततम् उत्तरे ऽर्धमासे ऽभियजते वनस्पतीनां वा एष परिवेष्टा यद् उपवेषस्, ऋद्धा अस्य वेशा भवन्ति य एवं वेद पुरस्तात् प्रत्यञ्चम् उपहन्ति तस्मात् प्रतीचीनावसिता वेशाः स्थविमत उपहन्ति, अनतिवादिन एनं वेशा भवन्ति सर्वस्मै वै यज्ञे क्रीयते सर्पो वा उपवेषस्, वल्मीक उत्करस्, यद् उपवेषम् उत्कर उपहन्ति तस्मात् सर्पाणां वल्मीको गृहाः ॥म्स्_४,१।१३॥  
यथाहैष : ड़्न् एमेन्देद्। एद्।: यथाहैष।  
  
[पगे इव्,१९]
  
भुवनम् असि ॥ इति भूतिम् आशास्ते ॥  

  
विप्रथस्व ॥ इति प्रथयत्य् एवैनत्, इत इन्द्रस् तिष्ठन् वीर्यम् अकृणोद् देवताभिः समारभ्येति, अतो हीन्द्रस् तिष्ठन् वीर्यम् अकृणोद् देवताभिः समारभ्य ॥  

  
जुह्व् एहि, अग्निष् ट्वा ह्वयति देवान् यक्ष्यावो देवयज्यायै, उपभृद् एहि देवस् त्वा सविता ह्वयति देवान् यक्ष्यावो देवयज्यायै ॥ इति न वा एते अविदुषा स्वादाने इव वरुणपाशान् ह्य् आक्रामति, एताभिर् एने देवताभिर् आदत्ते वरुणपाशानाम् अनाक्रमाय विष्णोः क्रमो ऽसीत्य् अतिक्रामति यज्ञस्यानवक्रामाय, ऊर्ध्वो अध्वरो दिविस्पृग् अह्रुतो यज्ञो यज्ञपतेर् इत्य् ऋजुम् ऊर्ध्वम् आघारम् आघारयति यज्ञस्याहूर्छाय, इन्द्रवान्त् स्ववान् इति सेन्द्रं यज्ञम् अकृत, अथो इन्द्रियं तेनावरुन्द्धे ॥  

  
वसुमतस् ते छायाम् उपस्थेषम् ॥ इति, अग्निर् वै वसुमान् अग्नेर् एव छायाम् उपतिष्ठते, ऋजुम् ऊर्ध्वम् आघारम् आघारयेत् प्राणो वा आघारः सर्वम् आयुर् यजमान एति यं द्विष्यात् तस्याघार्य कृधु छिन्द्यात् प्राणम् अस्य छिनत्ति ताजक् प्रमीयते शिरो वा एतद् यज्ञस्य यद् आघारस्, आत्माज्यम्, यद् आघारम् आघार्योपभृता समञ्ज्याञ् शिरो यज्ञस्य प्रछिन्द्यात्, आज्यधान्या समनक्ति ॥ समक्तम् अग्निना हविः समक्तं हविषा घृतम् ॥ इति, आत्मन् यज्ञस्य शिरः प्रत्यधात्, अथो मन एव यज्ञे प्रतिदधाति स्तनं स्तनिनीः प्रजा उपजीवन्ति किम् अस्तना इति ब्रह्मवादिनो वदन्ति, अप्तुभी रिहाणा व्यन्तु वया इति, एतद् वाव ता उपजीवन्ति वशा पृश्निर् भूत्वा मरुतो गछेति मरुतो वै वृष्ट्या ईशते ते ऽस्मै वृष्टिं निनयन्ति ततो नो वृष्ट्यावतेति मरुद्भ्य एव वृष्टिं वनुते चक्षुष्पा अग्ने ऽसि चक्षुर् मे पाहीति चक्षुर् एवास्य पाति श्रोत्रपा अग्ने ऽसि श्रोत्रं मे पाहीति श्रोत्रम् एवास्य पाति तनूपा अग्ने ऽसि तन्वं मे पाहीति तन्वम् एवास्य पाति यन् मे अग्न ऊनं तन्वस् तन् मा आपृणेति, आशिषम् एवाशास्ते ॥  

  
     यं परिधिं पर्यधत्था अग्ने देव पणिभिर् वीयमानः ।
  
     तं त एतम् अनु जोषं भरामि नेद् एष युष्मद् अपचेतयातै ॥ इति यजुषैव युज्यन्ते यजुषा विमुच्यन्ते संस्रावभागाः स्थेषा बृहन्ता इति परिधीन् प्रहृत्याभिजुहोति, अग्नयो वा एते तान् प्रीणाति ताञ् शमयति भागधेयेन ब्रह्मवादिनो वदन्ति स त्वा अध्वर्युः स्यात्, यो यतो यज्ञं प्रयुङ्क्ते तत् प्रतिष्ठापयतीति देवा गातुविदो गातुं वित्त्वा गतुम् इत मनसस्पते सुधात्व् इमं यज्ञं दिवि देवेषु वाते धाः स्वाहेति, अतो वा अध्वर्युर् यज्ञं प्रयुङ्क्ते तद् एवैनं प्रतिष्ठापयति ॥म्स्_४,१।१४॥  

  
प्रजापतिर् वा एक आसीत् सो ऽकामयत बहुः स्यां प्रजायेयेति स मनसात्मानम् अध्यायत् सो ऽन्तर्वाण् अभवत् स विजायमानो गर्भेणाताम्यत् स तान्तः कृष्णः श्यावो ऽभवत् तस्मात् तान्तः कृष्णः श्याव इव भवति तस्य वा असुर् एवाजीवत् तेनासुनासुरान् असृजत तद् असुराणाम् असुरत्वम्, स यस् तद् असुराणाम् असुरत्वं वेदासुमान् ह भवति नैनम् असुर् जहाति सो ऽसुरान्त् सृष्ट्वा पितेवामन्यत तेन पितॄन् असृजत तत् पित्πणां पितृत्वम्, स यस् तत् पित्πणां पितृत्वं वेद पितेव ह समानानां भवति यन्त्य् अस्य पितरो हवम्, तस्मै पितॄन्त् ससृजानाय दिवाभवत् तेन देवान् असृजत तद् देवानां देवत्वम्, स यस् तद् देवानां देवत्वं वेद दिवा ह वा अस्मै देवत्रा भवति यन्त्य् अस्य देवा देवहूतिम्, स देवान्त् सृष्ट्वामनस्यतेव तेन मनुष्यान् असृजत तन् मनुष्याणां मनुष्यत्वम्, स यस् तन् मनुष्याणां मनुष्यत्वं वेद मनस्वान् ह भवति नैनं मनो जहाति, उत यद् अतीव वदत्य् अति वा चरति तिष्ठन्ते ऽस्य मनुष्या मनुषे ततो या योनिर् उदशिष्यत सा गौर् अभवत्, योनिर् वै नामैषा, एतद् वा अस्याः प्रत्यक्षं नाम, अथो आहुः परोक्षम् इति प्र सहस्रं पशून् आप्नोति य एवं वेद तस्यां वै पयः पर्यपश्यन्, तां देवा अदुह्र हरितेन पात्रेणामृतम्, दुहे ऽमृतं य एवं वेद, अथ पितरो ऽदुह्र रजतेन पात्रेण स्वधाम्, दुहे स्वधां य एवं वेद, अथ मनुष्या अदुह्र दारुपात्रेणान्नं ववृ दुहे ऽन्नं ववृ य एवं वेद, अथासुरा अदुह्रायस्पात्रेण स्नवता सुराम्, ते ऽस्रवन्, स्रवत्य् अस्य भ्रातृव्यो य एवं वेद तस्मात् स्रवता न हस्ता अवनेनिजीत न पिबेत्, एते वा अस्या दोहाः सर्वैर् एवास्या दोहैः सर्वैः कामैर् भुङ्क्ते य एवं वेद चत्वारि वै नभांसि देवाः पितरो मनुष्या असुराः सर्वेषु ह वा एतेष्व् अम्भो नभ इव भवति य एवं वेद तां वा अकामयन्त मयि स्यान् मयि स्याद् इति तां देवाः काम्ये ॥ इत्य् आह्वयन्, सा वा एनान् अभ्यकामयत, उभये ह वा एनं देवमनुष्या अभिकामयन्ते वारुका एनम् आर्त्विज्ये भवन्ति य एवं वेद ॥  
मनुषे : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  

  
श्रव्ये ॥ इति मनुष्याः सा वा एनान् अशुश्रूषत, उभये ह वा एनं देवमनुष्याः शुश्रूषन्ते पूर्वास्य जनताम् आयतः कीर्तिर् आगछति य एवं वेद ॥  

  
इलान्दे ॥ इति पितरस् तेभ्यो वा अतिष्ठत तिष्ठन्त्य् अस्मिन् पशवो य एवं वेद, अथ यथासुरा आह्वयंस् तेभ्यो वा अत्रसत्, यं द्विष्यात् तस्य तथा गोष्ठ आह्वयेत् त्रसन्त्य् अस्मात् पशवस्, एतैर् एव जुहुयात् ॥ गोनामैः संशृङ्ग्या गोर् मूर्धन् पशुकामः ॥  
त्रसन्त्य् : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  

  
काम्यायै स्वाहा श्रव्यायै स्वाहेलान्दायै स्वाहा ॥ इति गोष्ठो वै नामैष लक्ष्मीः स्वे वा एतद् गोष्ठे यजमानो भ्रातृव्यस्य पशून् वृङ्क्ते, एतैर् वै ते ता अवृञ्जत तैर् एवैना वृङ्क्ते संशृङ्गी भवति पशूनां परिगृहीत्यै यो वै चक्षुषो विभक्तिं वेद चक्षुष्मान् ह भवति नैनं चक्षुर् जहाति यद् दिवा पश्यामस् तद् देवानां चक्षुषा पश्यामस्, असौ वा आदित्यो देवानां चक्षुः पश्यन् ह वै देवत्रा करोति प्र देवयानं पन्थां जानाति य एवं वेद यज् ज्योत्स्नायां पश्यामस् तत् पित्πणां चक्षुषा पश्यामस्, चन्द्रमा वै पित्πणां चक्षुस्, न ह वा एनम् अमुष्मिंल् लोके चक्षुर् जहाति प्र पितृयाणं पन्थां जानाति य एवं वेद यत् तमिस्नायां पश्यामस् तन् मनुष्याणां चक्षुषा पश्यामस्, एतावद् वाव नः स्वं चक्षुस्, न ह वा एनम् अस्मिंल् लोके चक्षुर् जहाति सर्वम् आयुर् एति य एवं वेद यद् अग्नेर् अन्ते पश्यामस् तद् असुराणां चक्षुषा पश्यामस्, उच् च वा एष दीप्यते निस्वरिष्यति दीप्यमानं भ्रातृव्यस्य गृहाद् धरेत्, रयिम् एवास्य पुष्टिं हरति, आ तु सूर्यस्योदेतोर् जागृयात्, यत् स्वप्नाद् आर्तिम् आर्छेत् तज् जागरितव्यम्, रयिम् एव पुष्टिम् अनुजागर्ति ॥म्स्_४,२।१॥  
निस्वरिष्यति : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्। एद्।: नि च रिष्यति।  
स्वप्नाद् : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  

  
यो वा इडां धेनुं वेद सर्वा ह वा अस्मै दिशो धेनवो भवन्ति सर्वे प्रतिजना दनकामास् ताम् इष्वाशनीर् आमित्रशोचनिर् विदांचकार तस्मै सर्वा दिशो धेनवो ऽभवन्त् सर्वे प्रतिजना दानकामास् तस्मात् स सर्वैः प्रतिजनैर् व्यवहतोपजनन्त् सन्त् सर्वा ह्य् अस्मै दिशो धेनवो ऽभवन्त् सर्वे प्रतिजना दानकामास् तद् य एवं वेद सर्वा एवास्मै दिशो धेनवो भवन्ति सर्वे प्रतिजना दानकामास् तस्या वा इयम् एव पादस्, अन्तरिक्षं पादस्, द्यौः पादः समा पादस्, अथो आहुः कृषिः पादा इति तेन प्रति त्वदानीं तिष्ठति न त्वदानीम्, यदा सुसस्यं भवत्य् अथ प्रतितिष्ठति यदा न सस्यं भवत्य् अथ न प्रतितिष्ठति भवति ह वा अस्य सस्यं नस्य सस्यं व्यृध्यते य एवं वेद तस्या वा अद एव पृष्ठम् अन्तरिक्षम् आत्मा, इयम् उरस्, दिशः पार्श्वे समुद्रौ कुक्षी असा आदित्यः शिरस्, अग्निर् आस्यम्, वातः प्राणस्, गायत्र्य् अभिधानी सर्वम् आयुर् एति य एवं वेद, ऊधर् उत्तरवेदिः पवमानो वत्सस्, एष वा एनां प्रस्तौति प्रत्तान् ह वा इमांल् लोकान् दुहे य एवं वेद बृहद्रथन्तरे द्वौ स्तनौ वामदेव्यं च यज्ञायज्ञियं च द्वौ, ओषधीर् एव देवेभ्यो रथन्तरेणादुह पशून् बृहता, अपो वामदेव्येन यज्ञं यज्ञायज्ञियेन तद् य एवं वेदौषधीर् एवास्मै रथन्तरेण दुहे पशून् बृहता, अपो वामदेव्येन यज्ञं यज्ञायज्ञियेन, इडा वा इदं सर्वम्, स सहस्रं पशून् प्राप प्र सहस्रं पशून् आप्नोति य एवं वेद ॥म्स्_४,२।२॥  

  
यत्र प्राचीनप्रवणं समूलं भूम्या स्यात् तद् उपोदये सूर्यस्य हस्ता अवनिज्य दर्भस्तम्ब उदशरावं निनयेत् कामंकामं मा आवर्तय ॥ इति कामेनैवास्मै कामम् आवर्तयति यत्कामो भवति यो वै कामं साक्षाद् वेद ताजग् घ वा एनं स कामा आगछति यत्कामो भवति पशुषु वा अस्माकं कामः पशूनाम् ओषधीषु, ओषधीनाम् अप्सु, ओषधीर् एव कामेन समस्राट् ता अस्मै कामं समर्धयन्ति यत्कामो भवत्य् आप एव, अस्या वा एष वव्रिर् उत्सृष्टश् चरति लोमशो लोमशायास् तस्माद् एषा शाश्वसत्य् एति, अग्निर् ह्य् अस्या आस्यं वातः प्राणस्, यत्र गोभिः संगछेत तद् ब्रूयात् ॥  
एषा : ड़्न् एद्।: एर्षा।  

  
प्रशस्ताः स्थ कल्याण्यः ॥ इति, इयं वा एषा, इमां वा एतत् सभागयति, अत्रासुका अस्मात् पशवो भवन्ति य एवं वेद देवाश् च वा असुराश् चास्पर्धन्त, अदितिर् देवेष्व् आसीत् कुस्तासुरेषु ते देवा अमन्यन्त यद्य् अभिजेष्यामः कुस्तायाः शिरा आहनिष्यामा इति यद्य् अभिजेष्यामा इत्य् असुरा अमन्यन्तादित्याः शिरा आहनिष्यामा इति तां देवा अभिजित्याघ्नत यस्य वै जितं यस्य विजितं तस्यैषा गृहे हन्यते, एषा वै क्षुत् क्षुधं वा एतद् धते तद् य एवं विद्वान् एकाष्टकायां गां हते संवत्सरायैव क्षुधं हते प्रजापतिर् वा एक आसीत् सो ऽकामयत बहुम् अनु स्यां प्रजायेयेति स आत्मानम् ऐट्ट स मनो ऽसृजत तन् मन एकधासीत् तद् आत्मानम् ऐट्ट तद् वाचम् असृजत सा वाग् एकधासीत् सात्मानम् ऐट्ट सा विराजम् असृजत सा विराड् एकधासीत् सात्मानम् ऐट्ट सा गाम् असृजत सा गौर् एकधासीत् सात्मानम् ऐट्ट सेडाम् असृजत सेडैकधासीत् सात्मानम् ऐट्ट सेमान् भोगान् असृजत यैर् अस्या इदं मनुष्या भुञ्जत एते वा अस्या भोगाः सर्वैर् एकास्या भोगैः सर्वैः कामैर् भुङ्क्ते य एवं वेद गौर् वै वाक्, गौर् विराट्, गौर् इडा गौः खल्व् एव गौस्, गौर् इदं सर्वम्, सर्वा ह वा एनम् एताः श्रयन्ते य एवं वेद यद् वै तद् आत्मानम् ऐट्ट सेडाभवत् तद् इडाया इदात्वम्, स यस् तद् इडाया इडात्वं वेदेट्टे ह वै स्वम् आत्मानम्, भूत्यै ॥म्स्_४,२।३॥  

  
या रोहिणी ताम् अरुणा तां गौरी तां बभ्रूः ॥  

  
तद् इन्द्रा उदाजत वसुर् नाम रूपं पशूनाम् ॥  

  
विन्दते वसु न वसु रुणद्धि य एवं वेद या शितिपृष्ठा तां मन्दिस् तां मेनी तां शबली तां शितिबाहुस् तां शुद्धवाला ॥  

  
तद् बृहस्पतिर् उदाजतेडा नाम रूपं पशूनाम् ॥  

  
बह्वीर् ह वा एनम् इडाः श्रयन्ते य एवं वेद या पृषती तां पिशङ्गी तां सारङ्गी तां कल्माषी तां पृश्निस् तां श्वेता ॥  

  
तन् मरुता उदाजन्त ज्योतिर् नाम रूपं पशूनाम् ॥  

  
ज्योतिष्मान् भवति य एवं वेद या सुरूपा तां श्याता तां श्येनी तां कृष्णा ॥  

  
तत् प्रजापतिर् उदाजतायुर् नाम रूपं पशूनाम् ॥  

  
आयुष्मान् भवति य एवं वेद चतस्रः प्रथमास्, चतस्र उत्तमास्, द्विः षण् मध्यतस् ता द्विर् दश दशाक्षरा विराट्, वैराजाः पशवः पशून् एवावरुन्द्धे ॥  

  
वस्व्यै हिंकुरु तस्यै प्रस्तुहि तस्यै मे ऽवरुद्ध्यै ॥ इति पुरस्ताद् बहिःपवमानस्य वदेत् ॥  

  
इडायै हिंकुरु तस्यै प्रस्तुहि तस्यै मे ऽवरुद्ध्यै ॥ इति पुरस्ताद् आज्यानां वदेत् ॥  

  
ज्योतिषे हिंकुरु तस्यै प्रस्तुहि तस्यै मे ऽवरुद्ध्यै ॥ इति पुरस्तान् माध्यंदिनस्य पवमानस्य वदेत् ॥  

  
आयुषे हिंकुरु तस्यै प्रस्तुहि तस्यै मे ऽवरुद्ध्यै ॥ इति पुरस्ताद् आर्भवस्य पवमानस्य वदेत् ॥  

  
यज्ञो वै पशूनाम् आयतनम्, स्वे वा एतद् आयतने यजमानो भ्रातृव्यस्य पशून् वृङ्क्ते, अनपक्रामुका अस्मात् पशवो भवन्ति ॥म्स्_४,२।४॥  

  
वसीयस्य् एहि श्रेयस्य् एहि भूयस्य् एहि चित्ता एहि दधृष्य् एहि, इडा एहि सूनृता एहि चिद् असि मनासि धीर् असि वस्वी रन्तिः सुमनाः ॥  

  
सूनरि विश्वा त्वा भूतानुप्राणन्तु विश्वा त्वं भूतानुप्राण भूयस्य् आयुर् असि, इष्टिर् असि सरूपवर्षा एहि ॥  

  
     एमाम् अनु सर्पतेमौ भद्रौ धुर्या अभि ।
  
     नीव शीर्षाणि मृढ्वम् ॥  

  
सा नः सुप्रतूर्तिः प्रिया नः सुहार् णः प्रियवनिर् मघवनिर् अन्ता एहि जुष्टा एहि, इदा एहि, अदिता एहि, उपहूत उपहवं ते ऽशीय सुहवा ना एहि सह रायस्पोषेण देवीर्देवीर् अभि मा निवर्तध्वम् ॥  

  
स्योना स्योनेन घृतेन मा समुक्षत ॥  

  
     नमे तद् उपदम्भिषर् धृषिर् ब्रह्मा यद् ददौ ।
  
     समुद्राद् उदजनि वः स्रुचा ॥  

  
वार् अग्रे विप्रस्य तिष्ठति शृङ्गेभिर् दशभिर् दिशम् ॥म्स्_४,२।५॥  

  
वसीयस्य् एहीति ब्रह्म वै वसीयस्, ब्रह्म वा एतद् अत्याह्वयति श्रेयस्य् एहीति क्षत्रं वै श्रेयः क्षत्रं वा एतद् अत्याह्वयति भूयस्य् एहीति विड् वै भूयसी विशं वा एतद् अत्याह्वयति चित्ता एहीति मनो वै चित्तम्, मनो वा एतद् अत्याह्वयति दधृष्य् एहीति वाग् वै दधृषि वाचं वा एतद् अत्याह्वयति, इडा एहीति पशवो वा इडा पशून् वा एतद् अत्याह्वयति सूनृता एहीति, अन्नं वै सूनृता, अन्नं वा एतद् अत्याह्वयति, एता वै सप्त देवगव्यस् ताः क्रीतो वैतहोत्रो विदांचकार ताभिर् अदः कुरूणां कौन्ते पशून् अत्याह्वयत् ताः कुरवो ब्राह्मणेष्व् अन्वैछन्, ताः कुमारवत्याश्वदक्षिणा अविन्दन्, सो ऽब्रवीत्, मा सूर्क्ष्यत, एताभिर् वा अहम् एता अत्याह्वयिष्यामीतराभिर् इतरास्, यानि खलु वा एतासां प्रियाणि धामानि तानि क्रीतो न वेदेति स संयत्ते संग्रामे छदिर्दर्शस्, एताभिर् एवैता अत्याह्वयिष्यामीतराभिर् इतरास्, यतरत्र खलु वा एता अत्याहूयन्ते तत् पशवो ऽभिसंक्रामन्ति यत्र पशवस् तद् देवास्, यत्र देवास् तद् इन्द्रस्, यतरान् वा एते ऽभिसंक्रामन्ति ते जयन्ति जयति संग्रामम् ॥म्स्_४,२।६॥  

  
सा वै सृष्टोभयान् देवमनुष्यान् अत्यमन्यत तां देवा दर्शपूर्णमासाभ्याम् उपप्रास्तृणत तां वा एतद् आप्नुवन् यद् इडाम्, तां वा एतद् आप्त्वा हरन्तो मन्यन्ते यद् इडाम् उपह्वयन्ते यर्हि तूष्णीम् उपह्वयेत तर्ह्य् एताः सप्त वदेत्, यर्ह्य् उच्चैस् तर्ह्य् उत्तराः सप्त धामधाम् आसां वर्णंवर्णम् उपगछति, आ ह वा एनम् अप्रतिक्शातं गछति य एवं वेद यत्र समूला ओषधीर् उपगछेत् पशून् वा तद् एता एव सप्त वदेत्, धामधाम् आसां वर्णंवर्णम् उपगछति, आ ह वा एनम् अप्रतिक्शातं गछति य एवं वेद सप्त स्थावीर्येण याजयेद् यस्य सप्त स्थविराश् चरमा अन्तमा स्युस्, वसीयस्य् एहि श्रेयस्य् एहीति, एतदेतद् एवास्मा अत्याह्वयति यो वैश्यः शूद्रो वा बहुपुष्टः स्यात् तस्य गवां साण्डं वत्सतरम् अपगमयेत ॥  
समूला : ड़्न् एमेन्देद्। एद्।: स मूला  
स्थावीर्येण : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  
चरमा : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  
अपगमयेत : ड़्न् एमेन्देद्। एद्।: अपमयेत। च्ड़्। मान्श्स्।९।५।५।२१।  

  
इलान्दाः स्थ ॥ इति इलान्दा हि पशवः पूष्णो नक्षत्रं पोषयिष्णु ॥ इति विश्येषु वा एतच् चरति पूष्णो नक्षत्रं पोषयिष्णु तद् एवापधापयते तम् अपाकुर्वीत ॥  

  
आयुर् मे दास्, वर्चो मे दास्, रयिं मे दाः पुष्टिं मे दाः ॥ इति रयिम् एवास्य पुष्टिं हरति तम् इतो ऽभिसृज्याथेतो ऽत्याह्वयेत्, वसीयस्य् एहि श्रेयस्य् एहीति, एतदेतद् एवास्या अत्याह्वयति नास्य किंचनोदशिषत्, ग्रामकामं याजयेत् सारस्वत ऋग्भ्याम्, संवत्सरो वै सरस्वान्, संवत्सरेणैवास्मै ग्रामं च्यावयति वसीयस्य् एहि श्रेयस्य् एहीति, एतदेतद् एवास्या अत्याह्वयति पशुकामं याजयेत् सारस्वत ऋग्भ्याम्, संवत्सरो वै सरस्वान्, संवत्सरेणैवास्मै पशूंश् च्यावयति वसीयस्य् एहि श्रेयस्य् एहीति, एतदेतद् एवास्मा अत्याह्वयति सर्वासां दुग्धे चतुःशरावम् ओदनं पचेद् ब्राह्मणेभ्यः पशुकामस्, यच् चतुःशरावस्, दिग्भ्य एवास्मै तेन पशून् अवरुन्द्धे यद् ब्राह्मणेभ्यस्, ब्रह्मणस् तेन न छिन्नं देयम्, पशुकाम इव ह्य् एष वासो हिरण्यं वा देयम् ईजानस्यास्य पशवो भूयांसो भवन्ति ॥म्स्_४,२।७॥  

  
प्रजापतिर् वै न व्याहरत् स आत्मन्य् एव पुण्यम् आयछत्, आत्मनः पुण्यं न निरवदत्, एतद् वै तद् यजुर् वदन् नान्यथा ब्रूयात् ॥  

  
पुण्यं प्रशस्तम् ॥ इति ब्रूयात्, आत्मन्य् एव पुण्यं यछति, आत्मनः पुण्यं न निर्वदति याम् अदानीयाय ददाति ताम् अस्य पशवो ऽन्वपक्रामन्ति यदि मन्येत, अदानीयायादाम् इत्य् एतद् एव यजुर् वदेत्, नमे तद् उपदम्भिषर् धृषिर् ब्रह्मा यद् ददा इति तद् एवैतेनापूरयति तद् आप्याययति समुद्र इव ह वा अस्य व्यच्य मानो न क्षीयते य एवं वेद ॥  
मानो : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  

  
वीरवतीर् भूयास्त या नो वीरवतो ऽकर्त ॥ इति पुमांसं जातम् अभिमन्त्रयेत ॥  

  
भूयसीर् भूयास्त या नो भूयसो ऽकर्त ॥ इति स्त्रियं जाताम् ॥  

  
अन्नादा भूयास्त ये नो ऽन्नादान् अकर्त ॥ इति बलिहृतो ऽभिमन्त्रयेत ॥  
  
[पगे इव्,३०]
  
भूयांसो भूयास्त ये नो भूयसो ऽकर्त ॥ इति सभासदः पादौ प्रत्यवहरेत्, एते वै पशवस्, उपोप ह वा एनं पशवो यन्ति नापयन्ति य एवं वेद ॥  

  
पुण्या पुण्यम् असूत्, चित्रा चित्रम् असूत्, ऐडो मे भगवो ऽजनिष्ठा मैत्रावरुणस्, ऊर्जा मे भगवः सह जनिष्ठाः संविदं मे विन्द ॥ इति पुमांसं जातम् अभिमन्त्रयेत, ऊर्जैवास्मै सह जायते गछति पशूनां संविदम् ॥  
ऐडो : ड़्न् एमेन्देद्। एद्।: दैडो  

  
पुण्या पुण्याम् असूत्, चित्रा चित्राम् असूत्, ऐडी मे भगवत्य् अजनिष्ठा मैत्रावरुणी रायस्पोषेण मे भगवती सह जनिष्ठास्, ज्ञात्रं मे विन्द ॥ इति स्त्रियं जाताम्, रायस्पोषेणैवास्मै सह जायते गछति पशूनां ज्ञात्रम्, ये प्राचीनम् एकाष्टकाया जायन्ते पूर्वस्य ते सस्यस्योत्तमास्, ये प्रतीचीनम् अपरस्य ते सस्यस्य प्रथमास् तान् उभयान्त् सहाभिमन्त्रयेत, उभयान् एनान्त् सहावरुन्द्धे ॥म्स्_४,२।८॥  
ऐडी : ड़्न् एमेन्देद्। एद्।: दैडी  

  
यो वै शक्तिं वेद स तञ् शक्नोति यञ् शिक्षति, इयं वै शक्तिस्, यो वा अस्या भूयिष्ठभाग् भवति स तञ् शक्नोति यञ् शिक्षति भूयिष्ठभाग् घ वा अस्या भवति य एवं वेद पशवो वै शक्तिस्, यो वै पशूनां भूयिष्ठभाग् भवति स तञ् शक्नोति यञ् शिक्षति भूयिष्ठभाग् घ वै पशुमान् भवति य एवं वेद तस्या व्रतं न हतेति ब्रूयात् ॥  

  
कुरुत इति ब्रूयात्, नान्तर्वत्नीति ब्रूयात्, विजन्या इति ब्रूयात्, भुवनम् असि सहस्रम् इन्द्राय त्वा सृमो ऽददात् ॥ इति सृमो वै नामासुर आसीत् तस्येयं पृथिवी पशुभिः पूर्णासीत् तान् इन्द्रो ऽवृङ्क्त तस्माद् आहुस्, ऐन्द्राः पशवा इति यावतीनाम् इदं करोमि भूयसीनाम् उत्तरां समां क्रियासम् ॥ इति गवां लक्ष्म कुर्यात्, भूयसीनाम् एवोत्तरां समां करोति पशवो वै सृष्टा एकैकं नक्षत्रम् उपातिष्ठन्त तेन प्राजायन्त न भूमानम् अगछन्, तस्माद् यत् किंच पशूनां कुर्वीत तद् रेवत्यां कुर्वीत, उप ह्य् एनं पशवस् तिष्ठन्ति प्रास्य पशवो भवन्ति य एवं वेद यस्य दक्षिणतः प्रतिभिन्नं दक्षिणत उपाश्चरत् तत् त्वष्टुर् लक्ष्म देवलक्ष्मं यज्ञियं यज्ञकामः कुर्वीत, उप ह्य् एनं यज्ञो नमति यस्योभयतः प्रतिभिन्नम् उभयत उपाश्चरत् तद् गायत्रं लक्ष्म पशव्यं पशुकामः कुर्वीत पशुमान् भवति यस्योभयतः प्रतिभिन्नम् उभयत उपाश्चरत् तत् त्रैष्टुभं लक्ष्म पूतस्य रूपं प्रतिष्ठाकामः कुर्वीत गछति प्रतिष्ठाम्, वसिष्ठस्य स्थूणाकर्ण्यस्, वसिष्ठो वै रयिम् अपश्यत् ताम् आत्मन्न् अधत्त यत् स्थूणाकर्णीः कुरुते पशुष्व् एव रयिं धत्ते जमदग्नेः कर्करिकर्ण्यस्, जमदग्निर् वै पुष्टिम् अपश्यत् ताम् आत्मन्न् अधत्त यत् कर्करिकर्णीः कुरुते पशुष्व् एव पुष्टिं धत्ते, असुराणां सास्नाकृत्यः क्षिप्रं बह्वीर् भवन्ति क्षिप्रं पराभवन्ति, अमेध्याः कर्णाः क्षिप्रं बह्वीर् भवन्ति यज्ञस् त्व् एनान् अनूपनमतीव निरृत्याः छिद्रकर्ण्यस्, यच् छिद्रकर्णीः कुर्वीत निरृतिर् अस्य पशोर् निगृह्णीयात्, न प्रछिन्द्या कर्ण्यः कार्या न दात्राकर्ण्यः पराचीनम् इव हि तन् निवृत्तम् अगस्त्यस्य विष्ट्यकर्ण्यः कश्यपस्य कम्बुन्युद्धतास्, इन्द्रस्याक्लस्तास्, अथो आहुः प्रजापतेर् इति, उभयं ज्येष्ठलक्ष्मं ज्यैष्ठ्यकामः कुर्वीत प्र समानानां ज्यैष्ठ्यम् आप्नोति प्रजापतिः पशून् असृजत स वा असृग् एव नासृजत, असृष्टं वा एतत् तद् अस्नो ऽसृक्त्वम्, क्रूरं पशूनां कार्ष्या इति वै सो ऽसृग् नासृजत क्रूरं वा एष पशूनां कुरुते यो ऽक्ष्णुते यद् अक्षितास् तेनाक्षितास्, अथ यद् अनक्षिता इति श्रूयन्ते तेनाक्षितास् तद् आहुस्, न वा एतम् एता अमुत्रागछन्ति या अनक्षिता इति तस्माद् अक्षितव्यास्, न तेजनेनाक्ष्णुयात्, वज्रो वै तेजनम्, यत् तेजनेनाक्ष्णुयाद् वज्रेण पशून् अर्पयेत्, न श्यामेनायसा क्रूरं तद् अशान्तम् इक्षुकाण्डम् अप्सु वासयित्वा तेनाक्षितव्यास् तद् धि शिवं तञ् शान्तम् अथो आहुस्, लोहितेनायसेति तद् धि शिवं तञ् शान्तम् ॥म्स्_४,२।९॥  
कम्बुन्युद्धतास् : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  

  
     इह प्रजा विश्वरूपा रमन्ताम् अस्मिन् गोष्ठे विश्वभृतो जनित्रीः ।
  
     अग्निं कुलायम् अभि संविशन्तीः समासृजन्तु पयसा घृतेन ॥  

  
इति गाः सायम् आयतीर् अभिमन्त्रयेत, अग्निर् वा एतासां योनिस्, अग्निः कुलायम्, स्व एवैना योनौ स्वे कुलाये संवेशयति नास्य पशवो नक्तम् आर्तिम् आर्छन्ति य एवं वेद ॥  
  
[पगे इव्,३३]
  
     सं वः सृजत्व् अर्यमा सं पूषा सं बृहस्पतिः ।
  
     सम् इन्द्रो यो धनंजयः ।
  
     संजग्माना अविह्रुता अस्मिन् गोष्ठे पुरीषिणीः ।
  
     स्वावेशा ना आगत ॥  
पूषा : ड़्न् एमेन्देद्। एद्।: पोषा।  

  
इति गाः संसृजेद् या अस्य पुरा स्युर् याश् चान्यतो विन्देत पशवो वै घृतम् अग्नी रुद्रस्, यज् जुहुयाद् रुद्रायास्य पशून् अपिदध्यात् तत् संसृज्या एव, उभयीर् ह भूयसीर् भवन्ति सं वः सृजत्व् अर्यमेति यज्ञो वा अर्यमा यज्ञेनैवैनाः संसृजति सं पूषेति पुष्टिर् वै पूषा पुष्ट्यैवैनाः संसृजति सं बृहस्पतिर् इति ब्रह्म वै बृहस्पतिस्, ब्रह्मणैवैनाः संसृजति सम् इन्द्रो यो धनंजय इति, इन्द्रियं वा इन्द्रस्, इन्द्रियेणैवैनाः संसृजति रेवती तन्तिः पृथिवी माता रेवतीर् आपा ओषधयः ॥  

  
ता नो हिन्वन्तु सातये धिये जुषे ॥  

  
इति तन्तिं वितनुयात् ताम् अनुमृज्यात् ॥ रय्या त्वा पुष्ट्यानुमार्ज्मि ॥ इति रय्यैवैनां पुष्ट्यानुमार्ष्टि तस्या व्रतं न रिक्ता स्यात्, नोपर्युपरि संचरेयुस्, नाभिवर्षेन् नाभितपेत्, एतद् वै बस्तो रामकायनो विदांचकार तन्त्या वितननम्, स सहस्रं पशून् प्राप प्र सहस्रं पशून् आप्नोति य एवं वेद ॥  

  
     पिता वत्सानां पतिर् अघ्न्यानाम् उतायं पिता महतां गर्गराणाम् ।
  
     रेतोधां त्वा यशोधां रायस्पोषायोत्सृजेत् ॥  

  
इत्य् ऋषभस्य कर्ण उत्सृजमानो वदेत्, रेतोधाम् एवैनं यशोधां रायस्पोषायोत्सृजते यो वैश्यः शूद्रो वा बहुपुष्टः स्यात् तस्य गवां गोष्ठाद् एकविंशतिं शकान्य् आहृत्यैकविंशतिम् आहुतीर् जुहुयात्, एकविंशतिर् वै मनुष्यलोकास्, मनुष्यलोकेभ्य एवास्मै पशून् अवरुन्द्धे, एतैर् एव जुहुयात् गोनामैर् अग्रेत्वर्या गोर्भसदि पशुकामस्, मुखं वा एष पशूनाम्, मुखत एवास्मै पशून् निनयति ॥म्स्_४,२।१०॥  

  
यासाम् इन्द्र उदाजत वसु नाम रूपं पशूनाम् उषसं धाम पश्यमानः ॥ तासाम् अयं योनिर् अयं गोष्ठ इह रयिः पुष्टिः ॥ स्वाहा ॥ इति जुहुयात् ॥  

  
यासां बृहस्पतिर् उदाजतेडा नाम रूपं पशूनां संगवं धाम पश्यमानः ॥ तासाम् अयं योनिर् अयं गोष्ठ इह रयिः पुष्टिः ॥ स्वाहा ॥ इति जुहुयात् ॥  

  
यासां मरुत उदाजन्त ज्योतिर् नाम रूपं पशूनां मध्यन्दिनं धाम पश्यमानाः ॥ तासाम् अयं योनिर् अयं गोष्ठ इह रयिः पुष्टिः ॥ स्वाहा ॥ इति जुहुयात् ॥  

  
यासां प्रजापतिर् उदाजतायुर् नाम रूपं पशूनाम् अपराह्णं धाम पश्यमानः ॥ तासाम् अयं योनिर् अयं गोष्ठ इह रयिः पुष्टिः ॥ स्वाहा ॥ इति जुहुयात्, एतानि वा अह्नो रूपाणि, एतेषु वा अह्नो रूपेषु देवाः पशूनां रूपाण्य् अवृञ्जत तद् एतेष्व् एवाह्नो रूपेषु यजमानो भ्रातृव्यस्य पशून् वृङ्क्ते घृतेन जुहोति पशवो वै घृतम्, पशुभिर् एव पशून् वृङ्क्ते तन् न सूर्क्ष्यम्, प्रातर् एवान्तर्गोष्ठासु गोषु होतव्यम्, सर्वा एनाः सहावरुन्द्धे, एतैर् एव जुहुयाद् गोष्व् आकृतासु योनितो वा एतत् पशून् अग्रहीत्, अपिहीनाः परिपरिणस् कृण्वन्ति, एतैर् एव जुहुयात् संग्रामे, अथाश्वान् अभिमन्त्रयेत ॥  

  
मित्रभृतः क्षत्रभृता ओजोभृतो बलभृतस्, वयं जयेम वयं सहेम वयं भवेम वयं पुषेम ॥  

  
इति जयति संग्रामम् ॥  

  
रोहिणीर् वो वृञ्जे गायत्रेण छन्दसा, अरुणा वो वृञ्जे त्रैष्ट्भेन छन्दसा गौरीर् वो वृञ्जे जागतेन छन्दसा बभ्रुवो वो वृञ्जा आनुष्टुभेन छन्दसा गर्भान् वो वृञ्जे वृञ्जे पाङ्क्तेन छन्दसा रूपाणि वो वृञ्जे शाक्वरेण छन्दसा सर्वान् वो वृञ्जे ऽनाप्तेन छन्दसा तत् सप्त सप्तपदा शक्वरी शाक्वराः पशवः पशून् एवावरुन्द्धे गायत्री प्रथमा गायत्र्य् उत्तमा तेजो वै गायत्री ब्रह्मवर्चसम्, तेजसा च वावास्मा एतद् ब्रह्मवर्चसेन चोभयतः पशून् परिगृह्णाति ॥म्स्_४,२।११॥  

  
प्रजापतिर् वै त्रीन् महिम्नो ऽसृजताग्निं वायुं सूर्यम्, ते चत्वारः पितापुत्राः सत्त्रम् आसत ते स्वेदं समवौक्षन्, तद् अभवत् तद् वा अस्यैतन् नामाभूद् इति सर्वम् अभूद् इति तद् वा अस्यैते नामनी क्रूरे अशान्ते तस्माद् एते न ग्रहीतव्ये क्रूरे ह्य् एते अशान्ते प्रजापतिर् वै स्वां दुहितरम् अभ्यकामयतोषसम्, सा रोहिद् अभवत् ताम् ऋश्यो भूत्वाध्यैत् तस्मा अपव्रतम् अछदयत् तम् आयतयाभिपर्यावर्तत तस्माद् वा अबिभेत् सो ऽब्रवीत् पशूनां त्वा पतिं करोमि, अथ मे मा स्था इति तद् वा अस्यैतन् नाम पशुपतिर् इति तम् अभ्यायत्याविध्यत् सो ऽरोदीत् तद् वा अस्यैतन् नाम रुद्र इति ते वा अस्यैते नामनी शिवे शान्ते तस्माद् एते कामं ग्रहीतव्ये शिवे ह्य् एते शान्ते ततो यत् प्रथमं रेतः परापतत् तद् अग्निना पर्यैन्द्ध तद् आसाम् अघ्न्यात्वम्, ततो यद् अत्यस्रवत् तद् बृहस्पतिर् उपागृह्णात् तद् आसाम् उस्रियात्वम् अशकामेति तद् आसां शक्वरीत्वम्, गातुम् अविदामेति तद् आसां गोत्वम् एतानि वा आसां नामानि सर्वैर् एवासां नामभिः सर्वैः कामैर् भुङ्क्ते य एवं वेद पशवो वै सृष्टा एतानि नक्षत्राण्य् अन्वपाक्रामन् पौर्णमासीम् अष्टकाम् अमावास्यां चित्राम् अश्वत्थम्, तस्मात् तेषु गौर् नापाकृत्या याम् अपाकुर्यात् ताम् अस्य पशवो ऽन्वपक्रामेयुः ॥म्स्_४,२।१२॥  

  
देवा वै सर्वे सहान्तर्वन्तो ऽभवन्, ते सर्वे सह व्यजायन्त तद् एकवृद् अशयत् संवृत्तम्, तद् देवा इत्थं चेत्थं च व्यत्यचरन्, तन् मित्रावरुणा अचायताम्, स्याद् वै य एनद् विकुर्याद् इति तद् गां द्विपदीम् अकुरुताम्, सा न प्रत्यतिष्ठत् तस्या अन्यत आहृत्येर्मौ प्रत्यधत्ताम्, तस्माद् एता अबद्धा अस्थन्, सा चतुष्पदी भूत्वा प्रत्यतिष्ठत् प्रति प्रजया च पशुभिश् च तिष्ठति य एवं वेद तस्यां वै पयः पर्यपश्यन्, तां देवा अदुह्र हरितेन पात्रेण यज्ञं चामृतं च दुहे यज्ञं चामृतं च य एवं वेद, अथ पितरो ऽदुह्र रजतेन पात्रेणोर्जं च स्वधां च दुह ऊर्जं च स्वधां च य एवं वेद, अथ मनुष्या अदुह्र दारुपात्रेणान्नं च प्रजां च दुहे ऽन्नं च प्रजां च य एवं वेद, अथा ऋषयो ऽदुह्र चमसेन छन्दांसि च पशूंस् च दुहे छन्दांसि च पशूंश्च य एवं वेद, अथ गन्धर्वाप्सरसो ऽदुह्र पुष्करपर्णेन पुण्यं गन्धम्, दुहे पुण्यं गन्धं य एवं वेद, अथ सर्पा अदुह्रालापुना विषम्, दुहे भ्रातृव्याय विषं य एवं वेद, अथासुरा अदुह्रायस्पात्रेण स्रवता भूतिं च पराभूतिं च दुहे भ्रातृव्यायाभूतिं च पराभूतिं च य एवं वेद तां वा इन्द्रो ऽनयैवोपासीदत, इदं सर्वम् अदुहद् यद् इदं किंच तां दुग्ध्वा प्रत्यनुदत सा प्रतिनुत्ता कुमना अतिष्ठद् ध्यायन्ती तां प्रजापतिर् अचायत्, ध्यायति वा इति सो ऽब्रवीत् किं ध्यायसीति साब्रवीत्, ये माधुक्षत ते मा प्रत्यनुदन्तेति सो ऽब्रवीत्, मा सूर्क्षस् तथा वै त्वा कर्ष्यामि यथोभयेषां देवमनुष्याणां प्रिया भविष्यसीति तस्या घृतं पद्भ्यो ऽक्षरत् तस्य घृतस्यादाय मुखं व्यमार्ट् ॥  

  
उभयेषां त्वा देवमनुष्याणां प्रियां करोमि ॥ इति तस्माद् एषोभयेषां देवमनुष्याणां प्रिया, एतेनैव श्रोत्रियस्य मुखं विमृज्यात्, उभये ह्य् एतं देवमनुष्या विदुस्, एतेन कुमार्यास्, एतेन पतिकामायास्, एतद् वै गोवर्चसम्, न सर्वस्मा इव कुर्यात्, यस्मै तु कुर्यात् तेजस्वी स्यात् ॥म्स्_४,२।१३॥  

  
यो ललामः शितिपाञ् शितिककुञ् शितिभसञ् शितिवालः साशारिः सामक्ताष्टयूथा प्राष्टौ यूथान्य् आप्नोति यस्य तादृङ्ङ् ऋषभो भवति यस्य वालतुषः प्रतिष्ठितः सा प्रतिष्ठिता प्रति प्रजया च पशुभिश् च तिष्ठति यस्य तादृङ्ङ् ऋषभो भवति यः समन्तः शितिबाहुः सा समन्ता समन्तः प्रजया च पशुभिश् च भवति यस्य तादृङ्ङ् ऋषभो भवति यः शितिपृष्ठः सा तन्तिः पशुमान् भवति यस्य तादृङ्ङ् ऋषभो भवति, अथ यस्यैकरूपस्य सतो लक्ष्म भवति सादारसृत्, नास्यामित्रो गा विधावति यस्य तादृङ्ङ् ऋषभो भवति याजलोम्नी सा पोषयिष्णुस्, अजा इव प्रजायन्ते यस्य तादृङ्ङ् ऋषभो भवति या श्यामा सा पोषयिष्णुः क्षिप्रं बह्वीर् भवन्त्य् अपनिषादुकास् तु यारुणा सा पोषयिष्णुः क्षिप्रं बह्वीर् भवन्ति हिमेरवस् तु या श्वेता सा पोषयिष्णुः क्षिप्रं बह्वीर् भवन्ति दुश्चर्माणस् तु नाञ्जिः कार्यो न पृश्निस्, अमिथुनं तत्, अथो व्याघ्ररूपं वै पृश्निस्, बिभ्यत्य् अस्मात् पशवः कनीयांसो ऽस्य पशवो भवन्ति यस्य तादृङ्ङ् ऋषभो भवति तद् आहुस्, बीजम् एवोत्सृज्यम् इति, एतद् वा आसां बीजं यद् रोहितं रूपम्, पशुमान् भवति यस्य तादृङ्ङ् ऋषभो भवति यो धूम्रस् ताम्रधूम्रः स प्रजापतिः प्र प्रजया च पशुभिश् च जायते यस्य तादृङ्ङ् ऋषभो भवति यस्य लोमशा ककुत् स स्तम्बी स्तम्बीव प्रजया च पशुभिश् च भवति यस्य तादृङ्ङ् ऋषभो भवति यस्योर्ध्वा ककुत् ता ऊर्ध्वा आप्यायन्ते, ऊर्ध्वा अस्य पशवा आप्यायन्ते यस्य तादृङ्ङ् ऋषभो भवति यस्य दक्षिणतः पन्नं सा पापी सा स्रवन्ति, अथ यस्य सव्यत उन्नतं सा पुण्या सोपाहरन्ती या उत्पृष्टिस् ता ऊर्ध्वा आप्यायन्ते, ऊर्ध्वा अस्य पशवा आप्यायन्ते यस्य तादृङ्ङ् ऋषभो भवति यस्य सव्यतः पन्नं सा पापी सा स्रवन्ति, अथ यस्य दक्षिणत उन्नतं सा पुण्या सोपाहरन्ती या सव्यसाचिनी सा पुण्या सोपाहरन्ती या संशृङ्गी सा गोष्ठस् तां न प्रछिन्द्यात्, अनुसृष्टस्य गोषु स्याताम् एतौ वै पशूनाम् अस्कन्नं हविस्, अस्कन्नम् अस्य हविर् भवति यस्यानुसृष्टिर् गोषु भवति, उक्षा चास्य वेहच् च गोषु स्याताम् एतौ वै पशूनाम् ऊर्जं बिभृतस्, अक्षोधुका अस्य पशवो भवन्ति यस्योक्षा च वेहच् च गोषु भवतः ॥म्स्_४,२।१४॥  
  
[पगे इव्,३९]
  
अरातीयन्ति वा अन्ये पुरुषाय नान्ये ये ऽरातीयन्ति सा निरृतिस्, ये नारातीयन्ति सानुमतिस् तेभ्य उभयेभ्यः सह निर्वपन्ति, उभौ सह शृतौ कुर्वन्ति नैरृतेन पूर्वेण प्रचरन्ति दक्षिणा परेत्य स्वकृता इरिणे, एतद् वै निरृतिगृहीतं पृथिव्यास्, निरृतिगृहीत एव निरृतिं निरवदयते, एकोल्मुकं निधाय विस्रंसिकायाः काण्डाभ्यां जुहोति जुषाणा निरृतिर् वेतु स्वाहा वासः कृष्णं भिन्नान्तं दक्षिणेति, एतद् धि निरृत्या रूपम् अर्धं वै पुरुषस्य निरृतिगृहीतम् अर्धम् अनिरृतिगृहीतम्, यन् निरृतिगृहीतं तद् एवास्मात् तेन निरवदयते पुनर् एत्यानुमत्या अष्टाकपालेन प्रचरन्ति निरृतिम् एव निरवदाय, इयं वा अनुमतिर् वाग् वै, अनुमतम् एवैनं सवम् आक्रमयति, अष्टाकपालो भवति गायत्री हीयं गायत्री वाक्, धेनुर् दक्षिणा, एतद् ध्य् अनुमत्या रूपम् अथ य उदञ्चः शम्याम् अतिशीयन्ते तान् उदङ् परेत्य वल्मीकवपाम् उद्रुज्य जुहुयात्, इदम् अमुष्यामुष्यायणस्य क्षेत्रियम् अवयजा इति तत् पुनर् अपिदधाति, इदम् अहम् अमुष्यामुष्यायणस्य क्षेत्रियम् अपिदधामीति क्षेत्रियं वा एतं गृह्णाति ये चैनम् अनु, इयं क्षेत्रस्य पत्नी, अस्याम् एव क्षेत्रियम् अवयज्याथैनं सवम् आक्रमयति श्वो भूत आदित्येभ्यो भुवद्वद्भ्यो घृते चरुर् इति, आदित्या वा इत उत्तमाः स्वर्गं लोकम् आयन्, तेभ्य एव प्रोच्य स्वर्गं लोकम् एति, आदित्या वा अस्मिंल् लोक ऋद्धा आदित्या अमुष्मिन्, उभयोर् एव लोकयोर् ऋध्नोति वरो दक्षिणा वरेणैव स्वर्गं लोकम् अभ्यारोहति श्वो भूत आग्नावैष्णव एकादशकपाला इति, अग्निर् वै सर्वा देवतास्, विष्णुर् यज्ञस्, देवताश् चैव यज्ञं चालब्ध, अग्निर् वै यज्ञस्यान्तो ऽवस्तात्, विष्णुः परस्तात्, उभयत एव यज्ञस्यान्ता उदग्रहीत्, उभयत एव यज्ञस्यान्ता उद्गृह्य यथोत्सङ्ग आवपेत, एवं वा एतद् यज्ञम् आवपते तस्य यथाकामं निर्वपमाण एति, अनड्वान् वामनो दक्षिणा यद् वही तेनाग्नेयस्, यद् वामनस् तेन वैष्णवस्, रूपेणैवैनं समर्धयति श्वो भूते ऽग्नीषोमीया एकादशकपाला इति, अग्नीषोमाभ्यां वै वीर्येणेन्द्रो वृत्रम् अहन् वृत्रं खलु वा एष हन्ति यो राजसूयेनाभिषिञ्चते तद् वार्त्रघ्नम् एवैतत्, धिरण्यं दक्षिणा सत्यं वै हिरण्यम्, सत्येनैव हन्ति श्वो भूत ऐन्द्राग्न एकादशकपाला इति, अग्नीषोमाभ्यां वै वीर्येणेन्द्रो वृत्रम् अहन्, स ओजसा वीर्येण व्यार्ध्यत स एतम् ऐन्द्राग्नम् अपश्यत् तेनौजो वीर्यम् आत्मन्न् अधत्त, ओजसा वा एष वीर्येण व्यृध्यते यो राजसूयेनाभिषिञ्चते, ओजो वीर्यम् इन्द्राग्नी ओजसैवैनं वीर्येण समर्धयतस्, अनड्वान् ऋषभो दक्षिणा यद् वही तेनाग्नेयस्, यन् मुष्करस् तेनैन्द्रस्, रूपेणैवैनं समर्धयति श्वो भूत आग्नेयो ऽष्टाकपालो माहेन्द्रं दधीति, ऋद्ध्या एवाग्नेयस्, इन्द्रो वै वृत्रम् अहन्, सो ऽन्यान् देवान् अत्यमन्यत स महेन्द्रो ऽभवत् स एतम् उद्धारम् उदहरद् वृत्रं हत्वा तद् उद्धार एवास्य, एष भाग एव तस्माद् राजा संग्रामं जित्वोदाजम् उदजयत् पयसा वा एष वीर्येण व्यृध्यते यो राजसूयेनाभिषिञ्चते यत् पयः पयसैवैनं समर्धयति, इन्द्रियेण वा एष वीर्येण व्यृध्यते यो राजसूयेनाभिषिञ्चते यद् ऐन्द्रम् इन्द्रियेणैवैनं वीर्येण समर्धयति देवताभिर् वा एष व्यृध्यते यो राजसूयेनाभिषिञ्चते सर्वदेवत्यं वै वासस्, यद् वासः क्षौमं दक्षिणा देवताभिर् एवैनं समर्धयति ॥म्स्_४,३।१॥  
वै : ड़्न् एमेन्देद्। एद्।: वा  
  
[पगे इव्,४१]
  
देवा ओषधीषु पक्वास्व् आजिम् अयुः स इन्द्रो ऽवेत्, अग्निर् वावेमाः प्रथम उज्जेष्यतीति सो ऽब्रवीत्, यतरो नौ पूर्व उज्जयेत् तन् नौ सहेति ता अग्निर् उदजयत् तद् इन्द्रो ऽनूदजयत् तस्माद् ऐन्द्राग्नम् अथो आहुस्, आग्नेन्द्रं कार्यम् इति, अग्निर् हि ता अग्र उदजयत् तद् उज्जित्या एव, आग्रायणो द्वादशकपालो भवति द्वादश मासाः संवत्सरः संवत्सराद् धि तद् अध्य् अभवत् सप्तदश सामिधेनीः कार्याः पञ्च ऋतवो द्वादश मासा एष संवत्सरः संवत्सराद् धि तद् अधि भवति, एका वै तर्हि यवस्य मुष्टिर् आसीद् एका व्रीहेर् एका माषस्यैका तिलस्य तद् विश्वे देवा अब्रुवन् वयं व एतत् प्रथयिष्यामस्, भागो नो ऽस्त्व् इति तद् विश्वे देवा अप्रथयन्, तद् भूम्न एव वैश्वदेवस्, अथो प्रथयत्य् एवैतेन पयसि स्याद् वैश्वदेवस्, वैश्वदेवं हि पयस्, अथ वा इयम् अब्रवीत्, मयि वा एतद् अध्य् असौ वृष्ट्या पचति नैतद् इतो ऽध्य् उज्जेष्यथ भागो ना अस्त्व् इति तद् आभ्यां वावैष भागः क्रियते, उज्जित्यै, अथो प्रतिष्ठित्या एव यद् द्यावापृथिवीयः सौमीर् वा ओषधयः सोमा ओषधीनाम् अधिराजस् तस्य वा एष भागो यद् अकृष्टपच्यम्, तद् उद्धार एवास्य, एष भाग एव तस्माद् राजा संग्रामं जित्वोदाजम् उदजते ग्राम्या वा अन्या ओषधय आरण्या अन्यास् ता एवास्यैतेनोभयीर् अवेष्टा भवन्ति याः फालकृष्टास् तासाम् एतेनाग्रायणं करोति या आरण्यास् तासाम् उत्तरेण, आनीतो वा एष देवानां य आहिताग्निस्, यद् अकृत्वाग्रायणं नवस्याश्नीयाद् देवानां भागं प्रतिकॢप्तम् अश्नीयाद् आर्तिम् आर्छेत् सर्वेभ्यो वा एषो ऽन्येभ्यो ऽभिषिच्यते यो राजसूय आग्रायणस्, अन्नाद्यस्यावरुद्ध्यै वत्सः प्रथमजो दक्षिणा रेत इव ह्य् एषो ऽप्रजातः प्रजात्यै ॥म्स्_४,३।२॥  
  
[पगे इव्,४२]
  
अथैतानि चातुर्मास्यानि संवत्सरं वै चातुर्मास्यानि परीज्यन्ते संवत्सराद् एवैनान्य् अध्य् आप्त्वावरुन्द्धे, उत्सन्नयज्ञो वा एष संवत्सराद् वा अध्य् उत्सन्नयज्ञो ऽवरुध्यते संवत्सराद् एवैनम् अध्य् आप्त्वावरुन्द्धे पशवो वा एते चातुर्मास्येभ्यो ऽध्य् अतिरिच्यते यञ् शुनासीर्यम्, तान् एवाप्नोति वर्ष्य उदके यजेत, एतद् धि पशूनां नेदिष्ठम् अथैतानि पञ्च हवींषि संतत्यै ग्रामकामो यजेत वायुर् वा इमाः प्रजा नस्योता इत्थं चेत्थं च नेनीयते यद् वायवे वायुर् एवास्मै नस्योतां विशं निनयति, अन्नकामो यजेत संवत्सरो वा इन्द्रः शुनासीरः संवत्सरो ऽन्नाद्यस्य प्रदाता तम् एव भागधेयेनोपासरत् सो ऽस्मा अन्नाद्यं प्रयछति वर्ष्य उदके यजेत, एतद् ध्य् अन्नाद्यस्य नेदिष्टम्, वृष्टिकामो यजेत वायुर् वा इमे समीरयति स आप्याययति ततो वर्षति संवत्सरो वा इन्द्रः शुनासीरः संवत्सरम् अनुवर्षति ॥म्स्_४,३।३॥  

  
देवाश् च वा असुराश् चास्पर्धन्त स वृत्र इन्द्रम् अब्रवीत् त्वं देवानां श्रेष्ठो ऽसि, अहम् असुराणां संशक्नवाव मा ना अन्यो ऽन्यं वधीद् इति तौ वै समामेताम् अनभिद्रोहाय ते देवा वृत्रम् अमन्यन्त, अयं वावेदं भविष्यतीति त इन्द्र ऐछन् हनामेमम् इति सो ऽब्रवीत् संधा वै मे संहितान् अभिद्रोहायेति तम् अग्निर् अब्रवीत्, अहम् एव त्वेतः पास्यामीति पृथिव्यास्, अहम् अन्तरिक्षाद् इति वरुणस्, अहं दिव इति रुद्रस् ततो वै देवा वृत्रम् अघ्नन् वृत्रं खलु वा एष हन्ति यो राजसूयेनाभिषिञ्चते तद् वार्त्रघ्नम् एवैतत्, देवाश् च वा असुराश् च समयतन्त तान् अग्निस् त्रेधात्मानं कृत्वा प्रत्ययतत अग्निर् एवास्मिंल् लोके भूत्वा वरुणो ऽन्तरिक्षे रुद्रो दिवि स इन्द्रो ऽमन्यत, अयं वावेदं भविष्यतीति सो ऽब्रवीत्, अहं विश्वाभ्या आशाभ्या इति ततो वा अजयन्, तज् जित्या एवैतत्, एतेनैव याजयेत् संग्रामे जयति संग्रामम् एतेनैव याजयेद् भ्रातृव्यवन्तं यो वास्य प्रियः स्यात् तम्, भवत्य् आत्मना परास्य भ्रातृव्यो भवति यद् वै तद् इन्द्रस् तुरीय उपसमपद्यत तस्माद् इन्द्रतुरीयम्, धेनुर् अनड्वाही दक्षिणा यद् वहिनी तेनाग्नेयी यद् धेनुः सती दान्ता तेन वारुणी यद् गौस् तेन रौद्री यत् पयस् तेनैन्द्री रूपैर् एवैनां समर्धयति, इन्द्रो वै नमुचिं नालभत स रश्मीन् कुलायं कृत्वान्वारोहद् अमुम् आदित्यम्, तं वा अन्वमन्त्रयत सखाया असावेति सो ऽब्रवीत्, नाहं हनिष्यामीति सो ऽब्रवीत् संधां ते संदधै यथा त्वा न दिवा हनानि न नक्तं न शुष्केण नार्द्रेणेति तस्य वा उपोदये सूर्यस्य नीहारं संतत्यापां फेनेन शिरो ऽछिनत् तद् वा एनम् अन्ववर्तत मित्रद्रुग् असीति पाप्मा वै नमुचेः शिरः पाप्मा वा एनं तद् अन्ववर्तत पाप्मानं वै स तेनापाहत तत् पाप्मानम् एवैतेनापहते, अपां न्ययनाद् अपामार्गान् आहरन्ति, आपो वै रक्षोघ्नीस्, अपो रक्षांसि न तरन्ति रक्षसाम् अपहत्यै वरो दक्षिणा वरेणैव वरं स्पृणोति, आत्मा हि वरस्, आत्मानं हि तस्य तद् अन्ववर्तत ये देवाः पुरःसदो अग्निनेत्रा रक्षोहणस् ते नो ऽवन्तु ते नः पान्तु तेभ्यः स्वाहेति, एतद्देवत्या वा इमा दिशस्, यथादेवतं वा एतद् आभ्यो दिग्भ्यो ऽधि रक्षांस्य् अपहन्ति, अनुपरिक्रामं जुहोति सर्वाभ्य एव दिग्भ्यो ऽधि रक्षांस्य् अपहन्ति, इदम् अहं रक्षोभिः समूहामि, अग्ने संदह रक्षः संदग्धं रक्षा इत्य् आह रक्षसां ध्वरायै रक्षसाम् अन्तरित्यै, अथ यत् पुनः समूह्य जुहोति याभ्य एव दिग्भ्यो ऽधि रक्षांस्य् अपावधीत् ता भागिनीः करोति, अहिंसायै रथः पञ्चवाही दक्षिणा पञ्च दिशः पञ्च देवताः समृद्ध्यै ॥म्स्_४,३।४॥  
असुराणां : ⟨ असुराणाम्  
असुराणां : ड़्न् एमेन्देद्। एद्।: असुराणं।  
वधीद् : ड़्न् एमेन्देद्। एद्।: ऽवधीद्।  

  
सोमेनेजानं याजयेत् संवत्सरं वा एतस्य छन्दांसि यातयामानि भवन्ति यः सोमेन यजते छन्दांसि वै देविकास्, छन्दांसि वावास्मा एतद् अयातयामानि पुनर्यामाणि करोति राजसूयेनाभिषिषिचानं याजयेत् पष्ठौही दक्षिणा, आशां वा एष उपाभिषिञ्चते, आशा पष्ठौही, आशाम् एवास्मा अकः पशुकामं याजयेत्, छन्दांसि वै देविकाः पशवश् छन्दांसि गायत्र्य् अनुमतिस्, त्रिष्टुब् राका जगती सिनीवाली कुहूर् अनुष्टुब् धाता वषट्कारस्, या पूर्वा पौर्णमासी सानुमतिस्, योत्तरा सा राका या पूर्वामावास्या सा सिनीवाली योत्तरा सा कुहूस्, चन्द्रमा एव धाता यद् द्वे अवरे द्वे परे तन् मिथुनम्, यत् पूर्यते ऽन्यां नान्यां तन् मिथुनम्, यत् पश्यन्त्य् अन्यां नान्यां तन् मिथुनम्, यद् अमावास्याया अधि चन्द्रमाः प्रजायते तन् मिथुनम्, तस्माद् एवास्मै मिथुनात् पशून् प्रजनयति प्रजाकामं याजयेत्, धातारम् उत्तमं कुर्यात् स्त्रियो वै देविकाः पुमान् धाता पराचीर् वै प्रजा रेतो दधते पराचीष्व् एवासु रेतो दधाति तद् आहुस्, न वै तेन पराधत्ते यद् अन्तरा प्रवीयता इति व्यवदध्याद् धातारं मध्यतः सर्वा एवैना वृषमोदिनीः करोति तद् आहुस्, जायत एव पश्चाच्चर इव तु भवति स्त्रीभ्यो ह्य् एनं पश्चात् परिणयन्तीति स यदा जायेताथ धात्रे पुरस्तान् निर्वपेत्, अग्रं वै धाता, अग्रम् एवैनं परिणयति ॥म्स्_४,३।५॥  
  
[पगे इव्,४५]
  
आमयाविनं याजयेत्, धातारं मध्यतः कुर्यात् संवत्सरो वै धाता संवत्सरो हि वा एतस्य मुग्धस्, अथैतस्यामयति संवत्सरं वावास्मा एतन् मध्यतो ऽचीकॢपत्, अथैनम् एतस्मान् मिथुनात् प्रजनयति, ईश्वराणि वा एतम् एतानि छन्दांस्य् ऋते पशोर् अशान्तानि निर्मृजः पशुर् अप्य् आलभ्यः शान्त्या अनिर्मार्गाय, एते वै पशवो यद् व्रीहयश् च यवाश् च यद् व्रीहिमयः पुरोडाशो भवति तेनैव पशुर् आलभ्यते शान्त्या अनिर्मार्गाय वीरस्था वा अन्ये पशवो ऽवीरस्था अन्ये ये पुरस्तात्पुरोडाशास् ते वीरस्थास्, ये पश्चात्पुरोडाशास् ते ऽवीरस्थास्, ये पुरस्तात्पुरोडाशा भुञ्जतस् त उपतिष्ठन्ते प्रजापतिं ह्य् एते प्रतिष्ठाम् अभ्यसृज्यन्त ये पश्चात्पुरोडाशाः परा ते भवन्ति यासु स्थालीषु सोमाः स्युस् ते चरवः स्युः सोमो वै रेतोधाः प्रजननाय सर्ववेदसेनेजानं याजयेत् पशुभिर् वा एष व्यृध्यते यः सर्वं ददाति, अत्र वा एष जघन्यं पशून् पश्यति यत्रैनान् विभजति यत्रैवैनान् विभजति तत एनान् पुनर् अवरुन्द्धे य एव कश् च सोमेन यजेत तं याजयेत् संवत्सरं वा एतस्य छन्दांसि यातयामानि भवन्ति यः सोमेन यजते छन्दांसि वै देविकास्, छन्दांसि वावास्मा एतद् अयातयामानि पुनर्यामाणि करोति ॥म्स्_४,३।६॥  

  
अथैतत् त्रिषंयुक्तम्, यत् पूर्वं त्रिषंयुक्तम् इत एवास्मै तेनोर्ध्वान् इमांल् लोकान् दाधार यद् उत्तरं त्रिषंयुक्तम् अमुत एवास्मै तेनार्वाच इमांल् लोकान् दाधार तद् एषां वावैते लोकानां विधृत्यै यत् पूर्वं त्रिषंयुक्तं वीरजननं तत्, यद् उत्तरं पशुजननं तत्, यत् पूर्वं त्रिषंयुक्तम्, वीरान् एवास्मै तेन जनयति यद् उत्तरम्, पशूंस् तेन यत् पूर्वं त्रिषंयुक्तम्, रेत एव तेन दधाति यद् उत्तरम्, प्र तेन जनयति यत् पूर्वं त्रिषंयुक्तं तेन यज्ञकामो यजेत, अग्निर् वै सर्वा देवतास्, विष्णुर् यज्ञस्, देवताश् चैव यज्ञं चालब्ध, ऐन्द्रो वै यज्ञस्, विष्णुर् यज्ञस् तद् यज्ञस्यैवैष आरम्भस्, अथ यद् वैष्णवस्, विष्णुर् वै यज्ञस्, यज्ञ एव प्रतितिष्ठति यद् उत्तरं त्रिषंयुक्तं तेन पशुकामो यजेत सोमो वै रेतोधाः पूषा पशूनां प्रजनयिता सोम एवास्मै रेतो दधाति पूषा पशून् प्रजनयति, इन्द्रियेण वै पशवः प्रजायन्ते पूषा प्रजनयति, इन्द्रियेणैवास्मै पूषा पशून् प्रजनयति, अथ यत् पौष्णः पशवो वै पूषा पशुष्व् एव प्रतितिष्ठति, अथैतद् वैश्वानरवारुणम्, संवत्सरो वा अग्निर् वैश्वानरस् तस्य वा एते स्वा यद् ऋतवस् तेषां वा एषो ऽभिषिक्तो राजा, अभिषिक्तो वै देवानां वरुणस्, एतौ वै देवानां सूतौ, एतौ सवपती एतौ सवस्येशाते ता एनं सुवाते यावन्तो वा एतस्य स्वा अनुका वै त एतम् अनुका देवा वरुणम्, यावन्त एवास्य स्वास् तान् अस्मा अनुकान् अविवादिनः करोति, इयांश् चरुर् भवति, एतावान् वा आत्मा यावान् एवास्यात्मा तं वरुणान् मुक्त्वा संवत्सरो वा अग्निर् वैश्वानरः संवत्सर एवैनं प्रतिष्ठापयति संवत्सरायुषम् एनं करोति तस्माद् राजसूयाभिषिक्तस्य जरसा दन्ता अवशीयन्ते संवत्सरे ह्य् एनं प्रतिष्ठापयति संवत्सरायुषम् एनं करोति यो ज्योगामयावी स्यात् तम् एतेन याजयेत्, वरुणेन हि वा एष पाप्मना गृहीतस्, अथैतस्य ज्योग् आमयति यद् वारुणस्, वरुणाद् एवैनं तेन मुञ्चति, इयांश् चरुर् भवति, एतावान् वा आत्मा यावान् एवास्यात्मा तं वरुणान् मुक्त्वा संवत्सरो वा अग्निर् वैश्वानरः संवत्सर एवैनं प्रतिष्ठापयति संवत्सरायुषम् एनं करोति ॥म्स्_४,३।७॥  

  
अथैते रत्निनः क्षत्रस्य वा एतान्य् अङ्गानि यस्य वा एतान्य् ओजस्वीनि भवन्ति तद् राष्ट्रम् ओजस्वी भवति तान्य् एवास्यौजस्वीनि करोति क्षत्रस्य वा एतान्य् अङ्गानि यस्य वा एतानि तेजस्वीनि भवन्ति तद् राष्ट्रं तेजस्वी भवति तान्य् एवास्य ब्रह्मणा तेजस्वीनि करोति बार्हस्पत्यश् चरुर् ब्रह्मणो गृह इति ब्रह्म वै बृहस्पतिस्, बृहस्पतिपुरोहित खलु वै राष्ट्रम् ऋध्नोति ब्रह्म वा एतत् पुरस्ताद् राष्ट्रस्यात्यौहीत्, अथो ब्रह्मण एव राष्ट्रम् अनुकं करोति, ऐन्द्र एकादशकपालो राज्ञो गृह इति, इन्द्रियं वा इन्द्रस्, इन्द्रिय एव प्रतितिष्ठति, आदित्यश् चरुर् महिष्या गृह इति, इयं वा अदितिस्, अस्या एवैनं मात्रां गमयति, इमाम् एवैनं प्रजाभ्य उपजीवनीयं करोति धेनुर् दक्षिणा, एतद् ध्य् अदित्या रूपम्, नैरृतश् चरुर् नखावपूतानां परिवृक्त्या गृह इति निरृतिगृहीता हि वा एषा, अथैतां परिवृञ्जन्ति निरृतिम् एव निरवदाय, इयं वा अनुमतिस्, अस्या एवैनं मात्रां गमयति, इमाम् एवैनं प्रजाभ्य उपजीवनीयं करोति श्येनी वण्डापस्फुरा दक्षिणा, एतद् धि निरृत्या रूपम् आग्नेयो ऽष्टाकपालः सेनान्यो गृह इति, अग्निर् वै सर्वा देवतास्, देवताभिर् एवास्य सेनामुखं जित्यै संश्यति हिरण्यं दक्षिणा सत्यं वै हिरण्यम्, सत्येनैव जयति, आश्विनो द्विकपालः संग्रहीतुर् गृह इति रथरेषम् एवास्मात् तेन निरवदयते सवत्यौ दक्षिणेति सवत्या इव हि सव्यस्थसारथी रथम् अभि सावित्रो ऽष्टाकपालः क्षत्तुर् गृहे प्रसूत्यै, अथो सवितेव ह्य् एष प्रजाभ्यः प्रसुवति वारुणो यवमयो दशकपालः सूतस्य गृहे मारुतः सप्तकपालो वैश्यस्य ग्रामण्यो गृह इति सूतमुखा वै विट् क्षत्रम् उपतिष्ठते सूतमुखां वावास्मा एतद् विशं मुखतो ऽन्नाद्यायोपदधाति पौष्णश् चरुर् भागदुघस्य गृह इति पुष्टिर् वै पूषा पुष्टिम् एवास्य भागे दधाति वैष्णवस् त्रिकपालस् तक्षरथकारयोर् गृह इति विष्णुर् वै यज्ञस्, यज्ञ एव प्रतितिष्ठति रौद्रो गावीधुकश् चरुर् अक्षावापस्य गृहे गोविकर्तस्य चेति, अन्तत एवास्मात् तेन रुद्रं निरवदयते, अथो रुद्र इव ह्य् एतौ पशू अभिमन्यते एकादश वा एतानि हवींषि, एकादशाक्षरा त्रिष्टुब् वीर्यं त्रिष्टुब् वीर्य एव प्रतितिष्ठति नाना वा एत एतेषाम् आशिषो ऽवरुन्धते यत् सह निर्वपेयुर् अरत्निनः स्युस्, ऐन्द्र एकादशकपालो राज्ञो गृह इति, इन्द्रियं वा इन्द्रस्, एकधा वा एतद् यजमाने यज्ञस्याशीः प्रतितिष्ठति, ऐन्द्रो हि यजमानः ॥म्स्_४,३।८॥  
अभिमन्यते : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  

  
इन्द्रायांहोमुचा एकादशकपालं निर्वपेत्, यद् एव किंचार्वाचीनं जनितोर् एनः करोति तत एनम् अंहोमुङ् मुञ्चति, इन्द्राय सुत्राम्णा एकादशकपालम्, य एवोपवादी यो ऽभिदासति तत एनं सुत्रामा त्रायते, अथैतन् मैत्राबार्हस्पत्यम्, सत्यं वै मित्रस्, ब्रह्म बृहस्पतिः सत्यं चैव ब्रह्म चालभ्य दीक्षते क्षत्रं वै मित्रस्, ब्रह्म बृहस्पतिः क्षत्रं चैव ब्रह्म चालभ्य दीक्षते यस्य राष्ट्रं शिथिरम् इव स्यात् तम् एतेन याजयेन् मैत्राबार्हस्पत्येन क्षत्रं वै मित्रस्, ब्रह्म बृहस्पतिर् ब्रह्मणि वा एतत् क्षत्रं प्रतिष्ठापयति द्रढिम्ने ऽशिथिरत्वाय, अथैते देवस्वस्, एते वै देवानां सूतास्, एते सवपतयस्, एते सवस्येशते त एनं सुवते तस्माद् वा एतम् आहुः पूर्वेद्युर् वा एष सूयते ऽभितश् च सिच्यता इति, अथैष मारुत एकविंशतिकपालस् त्रिर् वै सप्तसप्त मरुतस्, विण् मरुतस्, विशो वा एतन् मध्यतः सूयते तस्माद् वा एष विशः प्रियस्, विशो हि मध्यतः सूयते वरुणस्य वा अभिषिच्यमानस्येन्द्रियं वीर्यम् अपाक्रामत् तत् त्रेधाभवत्, भृगुस् तृतीयम् अभवत्, श्रायन्तीयं तृतीयम्, सरस्वतीं तृतीयं प्राविशत्, यद् भार्गवो होता भवति श्रायन्तीयं ब्रह्मसामं सारस्वतीर् आपस् तद् एवेन्द्रियं वीर्यं तेज आप्नोति वाचा वा एतम् अभिषिञ्चन्ति यम् अभिषिञ्चन्ति वाक् सरस्वती सारस्वतीर् आपस्, यत् सारस्वतीभिः सूयते यावत्य् एव वाक् तया सूयते ॥म्स्_४,३।९॥  

  
अपां वा एतानि चित्राणि, अपां वा एतच् चित्राणि संभरन्ति, अपाम् एनं चित्रैर् अभिषिञ्चन्ति चित्रम् अस्मिन् दधति तस्माद् वा एषो ऽभिषिक्तश् चित्रं राजेति श्रूयते, अपां ह्य् एनं चित्रैर् अभिषिञ्चन्ति चित्रम् अस्मिन् दधति यथा वा इदं मधुकृतो मधु संभरन्त्य् एवं वा एतद् अपाम् ओषधीनां रसं संभरन्ति, अपाम् एनम् ओषधीनां रसेनाभिषिञ्चन्ति रसम् अस्मिन् दधति तस्माद् वा एतम् आहुस्, असी राजा पुण्या इति, अपां ह्य् एनम् ओषधीनां रसेनाभिषिञ्चन्ति रसम् अस्मिन् दधति वरुणसवो वा एष वारुणीर् आपस्, यद् अद्भिर् अभिषिञ्चति वरुणम् एवैनम् अकर् विषुवान् वै सरस्वती सारस्वतीर् आपस्, यत् सारस्वतीभिः सूयते विषुवान् भवति षोडश ग्रहा गृह्यन्ते षोडश होमा हूयन्ते तद् द्वात्रिंशत्, द्वात्रिंशदक्षरानुष्टुब् यावत्य् एव वाक् तया सूयते ॥म्स्_४,३।१०॥  

  
प्रतीपम् अन्य ऊर्मिर् युध्यत्य् अन्वीपम् अन्यो मिथुनत्वाय यत् तस्य गृह्णाति यः प्रतीपं युध्यति, ओजसा वा एष वीर्येण प्रतीपं युध्यति, ओजसा वा एतद् वीर्येण राष्ट्र ओजो वीर्यं दधाति, अथ यत् तस्य गृह्णाति यो ऽन्वीपम् ईरयति माहिषं तेन तोकं प्रजनयति, अथ यन् नदीपतेर् अपां वा एतन् मिथुनम् अपां वा एतन् मिथुनेन राष्ट्रे मिथुनं दधाति, अथ यद् अप्रहावरीणाम्, मध्यमेष्ठेयं तेनावरुन्द्धे, अथ यत् परिवाहिणीनाम्, पारेवस्यन्त्यास् तेन तोकं प्रजनयति, अथ या आपो ऽञ्शेरा ओजसा वा एता वीर्येणापो ऽञ्शेरास्, ओजसा वा एतद् वीर्येण राष्ट्र ओजो वीर्यं दधाति, अथ यत् कूप्यानाम् उभयीस् तेनापो ऽवरुन्द्धे याश् च समुद्रिया याश् चासमुद्रिया ईश्वरा वा एतम् एता स्रोतस्या आपो ऽशान्ता निर्मृजस्, यत् स्थावराणां गृह्णाति शान्त्या अनिर्मार्गाय या आतपति वर्षति याश् च परिददृश्रे ता आपो ब्रह्मवर्चस्यास् ताभी राष्ट्रे ब्रह्मवर्चसं दधाति, अथ यद् ध्रादुनीनाम्, विशस् तेन वीर्यम् अवरुन्द्धे, अथ यत् पुष्पाणाम् आरण्यं तेन, अथ यद् उल्ब्यानाम्, वज्रो वै पशवस्, वज्रा उल्ब्यास्, वज्रेण वा एतद् राष्ट्रे वज्रं दधाति, अथ यत् पयसः पयसा वा एतद् राष्ट्रे पयो दधाति, अथ यद् घृतस्य, एता वा आपो ऽनाधृष्यास् ताभी राष्ट्रम् अनाधृष्यं करोति, अथ यन् मधोस्, अपां वा एष ओषधीनां रसस्, अपां वा एतद् ओषधीनां रसेन राष्ट्रे रसं दधाति षोडश वा एते ग्रहाः प्राजापत्याः समानीतः सप्तदशः प्रजापतिः सप्तदशः प्रजापतिम् एवाप्नोति ॥म्स्_४,४।१॥  

  
देवीर् आपो मधुमतीः संसृज्यध्वं महि क्षत्रं क्षत्रियाय वन्वाना इति, एता हि क्षत्रस्य वन्त्रीस्, अनाधृष्टाः सीदतोर्जस्वतीर् महि वर्चः क्षत्रियाय दधतीर् इति, एता हि क्षत्रस्य धात्रीस्, अनिभृष्टम् असीति, अनिभृष्टं ह्य् एव राष्ट्रम् अकस् तपोजा इति, तपोजा हि राष्ट्रम्, सोमस्य दात्रम् इति सोमस्य ह्य् एतद् दात्रम्, शुक्रा वः शुक्रेण पुनामि चन्द्रा वश् चन्द्रेण पुनामीति, आयुर् वै हिरण्यम् आयुष्या एवैना अकर् वर्चो वै हिरण्यम्, वर्चस्या एवैना अकर् देवो वः सविता पुनात्व् अछिद्रेण पवित्रेणेति, एतद् वा अछिद्रं पवित्रं यत् सूर्यस रश्मयस्, अछिद्रेणैवैनाः पवित्रेण पुनाति स्वाहा राजसूया इति, राजसूया ह्य् एताः सधमादो द्युम्न्या ऊर्जा एका इति व्यानयति वारुण्या वारुणीर् ह्य् आपः स्वयैव देवतया रुद्र यत् ते गिरिपरं नामेति रुद्रम् एवास्मात् तेन निरवदयते तस्मिन् हुतम् असि यमेष्टम् असि स्वाहेति मृत्युर् वै यमस्, मृत्युम् एवास्मात् तेन निरवदयते सोमा इन्द्रो वरुणो मित्रो अग्निस् ते देवा धर्मधृतो धर्मं धारयन्त्व् इति, एते वै देवा धर्मधृतो यद् इमे प्राणास्, यद् एनम् एतेभ्यो ऽप्रोच्याभिषिञ्चेयुर् अपरोधुका एनं स्युस्, अथ यद् एनम् एतेभ्यः प्रोच्याभिषिञ्चन्ति तथा हैनम् अनपरोधुका भवन्ति पर्णस्य वा अग्रे ऽन्ते ब्रह्म समवदन्त तद् वाव सुश्रवा यत् तद् अशृणोत् पर्णमयेनाभिषिञ्चति ब्रह्माभिषिञ्चति ब्रह्मवर्चसेनैवैनम् अभिषिञ्चति, अथो ब्रह्म वै ब्रह्मा ब्रह्मणैवैनं ब्रह्माभिषिञ्चति, आश्वत्थेन वैश्यस्, विशो वीर्यम् अपाक्रामत् तद् अश्वत्थं प्राविशत् स तेन वीर्येण भर्भराभवत् तद् विश एवैतेन वीर्यम् अवरुन्द्धे, औदुम्बरेण भ्रातृव्यस्, ऊर्ग् वा उदुम्बरास्, ऊर्जं वा एतद् अन्नाद्यं यजमानो भ्रातृव्यस्य वृङ्क्ते यो जन्यो मित्रं स नैयग्रोधेन मित्रेण वै क्षत्रं व्यवततम् अवरोधैर् न्यग्रोधस्, मित्रेण वा एतत् क्षत्रं व्यवतनोति द्रढिम्ने ऽशिथिरत्वाय ॥म्स्_४,४।२॥  
शुक्रा : ड़्न् एमेन्देद्। एद्।: श्रुक्रा। च्ड़्।२।६।८:६८।१२  
स्वाहेति : ड़्न् एमेन्देद्। एद्।: स्वाहेसि।  

  
क्षत्रस्य योनिर् असि क्षत्रस्योल्बम् असि क्षत्रस्य नाभिर् असि, इति, इन्द्रो वै यद् अजायत तस्य वा एष योनिर् आसीद् यत् तार्प्यम् उल्बं पाण्डरम्, नाभिर् उष्णीषः सूतवशाया अध्यजायत सूना चतुःपद्य् ऊधर् आसीत्, नीवाराः पीयूषस् तस्मान् नैवारः पुरोडाशः पञ्चाशतम् अन्यस्मिन्न् अक्षण्य् आनक्त्य् एकपञ्चाशतम् अन्यस्मिन् शतायुर् वै पुरुषः शतवीर्याः, आयुर् एव वीर्यम् आप्नोति, अप उपस्पृशति, अमृतं वा आपस्, अमृतेनैवैनं संरम्भयति, आवित्तो अग्निर् गृहपतिर् इति गार्हपत्यायैवैनम् आवेदयति, आवित्ता इन्द्रो वृद्धश्रवा इति, इन्द्रियं वा इन्द्रः, इन्द्रियायैवैनम् आवेदयति, आवित्तौ मित्रावरुणौ धृतव्रता इति, अहोरात्रे वै मित्रावरुणौ, अहोरात्राभ्याम् एवैनम् आवेदयति, आवित्ते द्यावापृथिवी ऋतावृधा इति द्यावापृथिवीभ्याम् एवैनम् आवेदयति, आवित्तः पूषा विश्ववेदा इति पशवो वै पूषा पशुभ्य एवैनम् आवेदयति, आवित्ता देव्य् अदितिर् इति, आदित्या वा इमाः प्रजास् ताभ्य एवैनम् आवेदयति, आवित्तो ऽयम् असा आमुष्यायणो ऽमुष्याः पुत्रो ऽमुष्यां विशीति विश एवैनम् आवेदयति तस्माद् वा एष विशः प्रियः, विशे ह्य् एनम् आवेदयति, एष ते जनते राजेति जनताया एवैनम् आवेदयति सोमो ऽस्माकं ब्राह्मणानां राजेति ब्रह्मोद्धरति सर्वेभ्य एवैनम् अन्येभ्यो भूतेभ्य आवेदयति ब्रह्मोद्धरति तस्माद् आहुस्, ब्रह्मोद्धृतम् इति ब्रह्म ह्य् उद्धरति, इन्द्रस्य वर्जो ऽसि वार्त्रघ्नस् त्वयायं वृत्रं वध्याद् इति धनुः प्रयच्छति वज्रो वै धनुः, वज्रो राजन्यः, वज्रेणैव वज्रं समर्धयति शत्रुबाधनाः स्थेति बाणवतः, अन्तो वै बाणवन्तः, अन्तो राजन्यः, अन्तेनैवान्तं समर्धयति त्रीन् प्रयच्छति तिस्रो वै शरव्या दिव्या पार्थिवा समुद्रिया ता अस्माद् योयाव पात प्राञ्चम्, पात प्रत्यञ्चम्, पात तिर्यञ्चम्, पातान्वञ्चम्, पातोर्धम्, दिग्भ्य एनं पातेति दिग्भ्य एनं पान्ति मित्रो ऽसीतीमम् अभिमन्त्रयते मित्रस्य ह्य् एतद् रूपम्, वरुणो ऽसीतीमम्, वरुणस्य ह्य् एतद् रूपं हिरण्यवर्णम् उषसो व्युष्टा इत्य् उद्वता अभिमन्त्रयेत, ऊर्ध्वबाहुं तिष्ठन्तम् अभिषिञ्चति बृहत् साम भवति स्वर्गम् एवैनं लोकम् अभिसंतनोति ॥म्स्_४,४।३॥  
रूपं : ⟨ रूपम्  
रूपं : ड़्न् एमेन्देद्। एद्।: रपं।  
ऊर्ध्वबाहुं : ड़्न् एमेन्देद्। एद्।: ऊर्ध्वबाहुस्। धर्मधिकरि, प्।४८५  

  
दिश एनं व्यास्थापयति वज्रेण वा एतद् इमा दिशो ऽभिजयति तस्माद् वा एतस्य सर्वा दिशो ऽभिजिता यांयाम् अभिपर्यावर्तते दिशो वै स्वर्गो लोकस्, एतद्देवत्या वा इमा दिशस्, यथादेवतं वा एतद् आभ्यो दिग्भ्यो ऽधि स्वर्गं लोकम् एति सोमस्य त्विषिर् असि त्विषिमत् तवेव मे त्विषिर् भूयाद् इति व्याघ्रचर्मं विवेष्टयति सोमे वा एका त्विषिस्, व्याघ्र एका सर्प एका ता एवावरुन्द्धे प्रत्यस्तं नमुचेः शिरा इति सीसं पण्डगाय प्रत्यस्यति पाप्मा वै नमुचेः शिरः पाप्मानं वावास्मा एतत् प्रत्यस्यति स्वर्गं लोकम् अभ्यारोहन्, अवेष्टा दन्दशूका इति लोहितायसं केशवापाय दन्दशूकान् एवास्मात् तेन निरवदयते तस्माद् वा एतस्य नाभिचारो ऽस्ति यावन्तो हि मृत्यवस् तान् अस्मान् निरवदयते मृत्योः पाहीति रजतं रुक्मम् अधस्ताद् उपोहते मृत्योर् वा एतद् रूपं यद् व्याघ्रस्, अमृतं हिरण्यम् अमृतेनैव मृत्युम् अन्तर्धत्ते दिदिवः पाहीति हरितं रुक्मम् उपरिष्टाद् अध्यूहते दिव्याया एवैनम् अशन्या योयाव, इयं वै रजता, असौ हरिणी, आभ्याम् एवैनं परिगृह्य, आयुर् वै हिरण्यम् आयुष्या एवैनम् अभ्यतिक्षरन्ति वर्चो वै हिरण्यम्, वर्चस्या एवैनम् अभ्यतिक्षरन्ति वरुणस्य वा अभिषिच्यमानस्याप इन्द्रियं वीर्यं निरघ्नन् यद् रुक्मम् अन्तर्दधाति, इन्द्रियस्य वीर्यस्यानिर्घाताय शतमानो भवति शतक्षरः शतायुर् वै पुरुषः शतवीर्यस्, आयुर् एव वीर्यम् आप्नोति ॥म्स्_४,४।४॥  

  
अथैतानि पार्थानि संवत्सरो वै पार्थानि संवत्सरं वा एतन् मध्यतः प्रविशति तस्माद् वा एष दुःपराणोदः संवत्सरं हि मध्यतः प्रविशति गिरी वा एतौ राजसूयस्य बार्हस्पत्यम् अन्येषाम् उत्तमं भवत्य् ऐन्द्रम् अन्येषां प्रथमम्, वीर्यं वै बृहस्पतिस्, वीर्यम् इन्द्रस्, वीर्य एवैनम् अभिसंधत्ते, आदित्यनामानि वा एतानि, आदित्या वा इमाः प्रजास् ताभ्य एव सूयते सोमस्य त्वा द्युम्नेनाग्नेस् तेजसेन्द्रस्येन्द्रियेण विश्वेषां त्वा देवानां क्रतुनाभिषिञ्चामीति, एतैर् एवैनम् इन्द्रियैर् एताभिर् देवताभिर् अभिषिञ्चति, इन्द्रस्य योनिर् असि जनयेति, अतो वा अधीन्द्रो ऽजायत स्वाद् एवैनं योनेर् जनयति, अति द्यून् पाहीत्य् आह स्वर्गस्य लोकस्य समष्ट्यै समाववृत्रन्न् अधराग् उदक् ता इति समुन्मार्ष्टि, इन्द्रियं वा एतद् वीर्यम् अभिषिच्यमानस्य व्यवैति तद् एव समुन्मार्ष्टि तेनैनं समर्धयति, ऐन्द्र्या त्रिष्टुभा ब्रह्मान्वेति, ऐन्द्रो वै राजन्यस् त्रिष्टुप्छन्दाः स्वेनैवैनं छन्दसान्वेति, अथो प्रजापतिर् वै ब्रह्मा यज्ञस्य प्रजापतेर् अधीन्द्रो ऽसूयत प्रजापतेर् एवाधि सूयते, इन्द्रस्य वज्रो ऽसि वाजसनिस् त्वयायं वाजं सेद् इति रथम् उपावहरति स्वयैव देवतया मित्रावरुणयोस् त्वा प्रशास्त्रोः प्रशिषा युनज्मीति युनक्ति स्वयैव देवतया विष्णोः क्रमो ऽसि सपत्नहेति रथम् अभ्यातिष्ठति, अतो वै विष्णुर् इमांल् लोकान् उदजयत्, विष्णोर् एवोज्जितिम् अन्व् इमांल् लोकान् उज्जयति प्रैभ्यो लोकेभ्यो भ्रातृव्यं नुदते मरुतां प्रसवे जयेति मारुत एव गणो भूत्वोज्जयति राजन्यं जिनाति, अन्तम् एवाक्रमीत् तद् अस्य न कश्चनाज्येय उञ्शिष्यते तस्मै ताम् इषुम् अस्यति तद् अस्यामोघायास्तम् अभूत्, आप्तं मनः सम् इन्द्रियेणेत्य् उक्त्वा वर्तते, अन्तम् एव गत्वावर्तते, आत्मनो ऽहिंसायै, एष वज्रो वाजसातमस् तेन नौ पुत्रो वाजं सेद् इति पत्न्यै धन्वार्तिं प्रयछति, एष वै पत्न्या यज्ञस्यान्वारम्भः सह स्वर्गे लोके भवतः ॥म्स्_४,४।५॥  

  
इयद् असि, आयुर् असि, आयुर् मे धेहीति, आयुर् एवास्मिन् दधाति युङ्ङ् असि वर्चो ऽसि वर्चो मे धेहीति वर्च एवास्मिन् दधाति, ऊर्ग् असि, ऊर्जं मयि धेहीति, इयं वै रजता, असौ हरिणी, इमे एवालभ्य, ऊर्ग् वा उदुम्बरस्, ऊर्जं वा एतन् मध्यत आत्मनो धत्ते प्रजानां च मित्रो ऽसीतीमम् उपावहरति मित्रस्य ह्य् एतद् रूपम्, वरुणो ऽसीतीमम्, वरुणस्य ह्य् एतद् रूपम्, सद् असि सम् अहं विश्वैर् देवैर् इति हस्ता आमिक्षाम् अभ्यवहरति सद् वा आमिक्षा सद् एवाभ्यवहरति तत्र ते हिरण्ये ददाति सा दक्षिणा हिनस्ति खलु वा एष पशून् पृथिवीम् अभ्यवरोहन् नमो मात्रे पृथिव्या इति वाराही उपानहा अभ्यवरोहति, आरण्यान् एव पशून् अभ्यवरोहति वराहस् त्व् एवैतं सग्धुम् अर्हति तद् वराह एवैनं सघ्नोति प्रति त्यन् नाम राज्यम् अधायि स्वां तन्वं वरुणो ऽसुषोद् इति वरुणसवो वा एष वरुणायैवैनं प्राह नि त्रितो जरिमाणं न आनड् इति जरिमाणम् एवास्मिन् युनक्ति स्योनासि सुषदेति स्योना ह्य् एषा सुषदा स्योनाम् आसीद सुषदाम् आसीदेति सुषदैवैनं सादयति ॥  

  
     निषसाद धृतव्रतो वरुणः पस्त्यास्व् आ ।
  
     साम्राज्याय सुक्रतुः ॥ इति वरुणसवो वा एष वरुणम् एवैनम् अकर् अग्नये स्वाहा सोमाय स्वाहा, इन्द्रस्यौजसे स्वाहा मरुतां बलाय स्वाहेति रथविमोचनीयं जुहोति यजुषैव युज्यन्ते यजुषा विमुच्यन्ते हंसः शुचिषद् वसुर् अन्तरिक्षसद् इति रथं वा एतत् परिवदति सह सारथिना रथवाहने रथम् आदधति सर्वत्वायैव प्रसवाय ब्रह्मा३ंस् त्वं ब्रह्मासीति किम् अभूं किम् अभूम् इति वा एतद् आह सवितासि सत्यसवा इति, इदम् असीदम् असीति वावैनम् एतद् आह यद्यद् भवति, एष वज्रस् तेन मे रध्येति स्फ्यं प्रयछति वज्रो वै स्फ्यस्, वज्रेण वा एतद् राष्ट्रं रन्धयते तम् अवरस्परं प्रयछति तेनावरस्परं राष्ट्रं रन्धयमाण एति तस्माद् वा एत एतस्मा अवरस्परं रद्धास्, बलिं हरन्ति तेन स्फ्येनाधिदेवनं कुर्वन्ति तत्र पष्ठौहीं विदीव्यन्ते, आशां वा एष उपाभिषिञ्चते, आशा पष्ठौही, आशाम् एवास्मा अकस् ततश् चतुःशतम् अक्षाण् अवोह्याह ॥  

  
उद्भिन्नं राज्ञः ॥ इति चत्वारो वै पुरुषास्, ब्राह्मणो राजन्यो वैश्यः शूद्रस् तेषाम् एवैनम् उद्भेदयति ततः पञ्चाक्षान् प्रयछन्न् आह दिशो अभ्यभूद् अयम् इति, इमा एवास्मै पञ्च दिशो ऽन्नाद्याय प्रयछति क्षेत्रं ददाति तेन क्षेत्रे धृतो भवति वरं वृणीते सो ऽस्मै कामः समृध्यते यत्कामो भवति मङ्गल्यनाम्नो ह्वयति यत् पूर्वं व्याहार्षं तन् नेन् मोघम् असद् इति, असा अमुष्य पुत्रो ऽमुष्यासौ पुत्र इति नामनी व्यतिषजति स्वर्गस्य लोकस्य समष्ट्यै ॥म्स्_४,४।६॥  
  
[पगे इव्,५८]
  
समानो वा एष यज्ञक्रतुः संवत्सरं भवति वि वा एतद् दशपेयश् छिद्यते यद् अवभृथम् अवयन्ति यद् अपां नप्त्रे स्वाहोर्जो नप्त्रे स्वाहाग्नये गृहपतये स्वाहेति जुह्वत आयन्ति यज्ञस्य संतत्या अविछेदाय यज्ञो वै देवेभ्यस् तिरो ऽभवत् तं देवाः संसृप्स्व् अन्वैछन् यत् सावित्रः सवितृप्रसूता एवान्वैछन् यत् सारस्वतस्, वाग् वै सरस्वती वाच्य् एवान्वैछन् यत् पौष्णः पशवो वै पूषा पशुष्व् एवान्वैछन् यद् बार्हस्पत्यस्, ब्रह्म वै बृहस्पतिस्, ब्रह्मण्य् एवान्वैछन् यद् ऐन्द्रस्, इन्द्रियं वा इन्द्रस्, इन्द्रिय एवान्वैछन् यद् वारुणस्, वरुण एवान्वैछन् यत् त्वाष्ट्रः संवत्सरो वै त्वष्टा संवत्सर एवान्वैछन् यद् आग्नेयस्, अग्निर् वै सर्वा देवतास्, देवतास्व् एवान्वैछन् यत् सौम्यः सौमीर् वा ओषधयस्, ओषधीष्व् एवान्वैछन् यद् वैष्णवस्, विष्णुर् वै यज्ञस्, यज्ञ एवान्वैछन्, तं विष्णा अविन्दन् दशमे तस्माद् एष दशमस्, दशमे ह्य् अविन्दन् दश चमसास्, दश चमसाध्वर्यवस्, दशदश चमसान् अभिता आ दशमात् पुरुषाद् अन्वाचष्टे समृद्ध्यै दशसमृद्धो ह्य् एष यज्ञस्, एतं वै ते तद् यज्ञम् अन्वैछन्, त आर्ध्नुवन्, तद् य एतेन यजत ऋध्नोति सप्तदशः सर्वो भवति प्रजापतिर् वै सप्तदशः प्रजापतिम् एवाप्नोति, उत्सन्नयज्ञो वा एष संवत्सराद् वा अध्य् उत्सन्नयज्ञो ऽवरुध्यते संवत्सराद् एवैनम् अध्य् आप्त्वावरुन्द्धे, इन्द्रो वै वृत्रम् अहन्, तस्येमे रूपाण्य् उपैताम्, चित्राणीयम् नक्षत्राण्य् असौ नक्षत्राणां वा अवकाशे पुण्डरीकं जायते क्षत्रस्य वा एतद् रूपं क्षत्रस्यैव रूपं प्रतिमुञ्चते द्वादशपुण्डरीका भवन्ति द्वादश मासाः संवत्सरः संवत्सरम् एवाप्त्वावरुन्द्धे ॥म्स्_४,४।७॥  
रूपं : ड़्न् एमेन्देद्। एद्।: रपं।  
  
[पगे इव्,५९]
  
रुक्मो होतुस्, आग्नेयो वै होता न वा एतस्मै व्युछति व्य् एवास्मै वासयति स्रग् उद्गातुः सौर्यो वा उद्गाता, अथो अमुम् एवास्मा आदित्यम् आप्त्वोन्नयति प्रावेपा अध्वर्योस्, यमा इव ह्य् अध्वर्युः ॥  

  
अश्वः प्रस्तोतुः प्राजापत्यो वा अश्वः प्राजापत्यः प्रस्तोता, अथो प्रेव ह्य् एष प्रोथति प्रेव प्रस्तोता धेनुः प्रतिहर्तुः प्रतीवा ह्य् एषा हरति प्रतीव प्रतिहर्ता वशा मैत्रावरुणस्य वशं मा नयाद् इति, ऋषभो ब्राह्मणाञ्शंसिनः सेन्द्रियत्वाय वासः पोतुः पवित्रत्वाय, अनड्वान् नेष्टुर् अग्नीधो ऽन्यस्, युक्त्या एव स्थूरि यवाचितम् अछावाकस्य स्थूरीर् इव ह्य् एषा होत्रा स्वर्ग्या यद् अछावाक्या, अथो निर्वरुणत्वायैव यवास्, न वा अस्यै तर्हि सदस्येभ्यो दक्षिणा दीयन्ते त एवास्यै तेनाभीष्टाः प्रीता भवन्ति द्वादश पष्ठौहीर् गर्भिणीर् ब्रह्मणस्, वाग् वै धेनुस्, गर्भो मन्त्रस्, वाच्य् एवास्य मन्त्रं दधाति, आमन्त्रणीयो ह भवति धेनुंभव्या भवन्ति द्वादश वै पयांसि तान्य् अस्मिन् दधाति तस्माद् वा एतम् आहुः पयस्वी राजा पुण्या इति यावद् धि पयस् तद् अस्मिन् धीयते ॥म्स्_४,४।८॥  

  
श्रायन्तीयं ब्रह्मसामं भवति, अनुष्टुप्सु यज्ञायज्ञियं प्रोहन्ति वारवन्तीयम् अग्निष्टोमसामम् इन्द्रो वै वृत्रम् अहन्, स ओजसा वीर्येण व्यार्ध्यत स एतत् सामापश्यत् तेनात्मानं समश्रयत, ओजसा वा एष वीर्येण व्यृध्यते यो राजसूयेनाभिषिञ्चते तद् एतेनैवात्मानं संश्रयते ब्रह्म वै यद् अग्रे व्यभवद् ऋक् साम यजुस् तस्य वा एष रसो यद् यज्ञायज्ञियम्, यद् यज्ञायज्ञियं गायते ब्रह्मण्य् एव रसं दधाति वाचा वा एष व्यृध्यते यो राजसूयेनाभिषिञ्चते वाग् अनुष्टुब् यद् अनुष्टुप्सु यज्ञायज्ञियं भवति वाच्य् एवास्य रसं दधाति, इन्द्रियेण वा एष वीर्येण व्यृध्यते यो राजसूयेनाभिषिञ्चते, इन्द्रियं वीर्यं वारवन्तीयम्, यद् वारवन्तीयम् अग्निष्टोमसामं भवति, इन्द्रियस्य वीर्यस्यावरुद्ध्यै, अश्रयन् वाव श्रायन्तीयेन, अवारयन्त वारवन्तीयेन तद् इन्द्रियस्यैवैते वीर्यस्य परिगृहीत्यै यत्र वा एनम् अदो दिशो व्यास्थापयति तत् स्वर्गं लोकम् अभ्यारोहति यद् इमं लोकं पुनर् नोपावरोहेद् अतिजनं वा गछेद् उद् वा माद्येत्, यद् एता दिशाम् अवेष्टयस्, इमं वा एतल् लोकं पुनर् उपावरोहति, अन्नकामो यजेत, एतद्देवत्या वा इमा दिशस्, यथादेवतं वा एतद् आभ्यो दिग्भ्यो ऽध्य् अन्नाद्यम् अवरुन्द्धे यदि ब्राह्मणो यजेत बार्हस्पत्यं मध्ये निधायाहुतिमाहुतिं हुत्वाभिघारयेत्, यदि वैश्यो वैश्वदेवम्, यदि राजन्य ऐन्द्रम् एकधैवास्मिन्न् अन्नाद्यं प्रतिष्ठापयति समानो वा एष यज्ञक्रतुः संवत्सरं भवति वि वा एतद् यज्ञश् छिद्यते यत् संतिष्ठते यद् एताः प्रयुज उपैति सायम् अन्याः प्रातर् अन्यास्, द्वौ वा ऋतू अहश् च रात्रिश् च ता एव प्रयुङ्क्ते षड् अन्याः षड् अन्याः षड् वा ऋतवस्, ऋतून् एव प्रयुङ्क्ते ता उभयीर् द्वादश द्वादश मासाः संवत्सरः संवत्सरम् एव प्रयुङ्क्ते, अनड्वाहौ दक्षिणा युक्त्या एव मारुती पृश्निः पष्ठौही गर्भिणीति विड् वै मरुतस्, विशो वा एनम् एतद् गर्भं करोति तस्माद् वा एष विशः प्रियः प्रियो हि गर्भस्, आदित्याजा मलिहा गर्भिणीति, इयं वा अदितिस्, अस्या वा एनम् एतद् गर्भं करोति तस्माद् वा एष दुःपराणोदस्, अस्या हि गर्भस्, अथैते सत्यदूताः प्रसवाय सावित्रस्, देवा असुरैर् विजयम् उपयन्तो ऽश्विनोः पूषणि सत्यं न्यदधत वाग् वै सरस्वती वाचा सत्यं प्रहिणोति ॥  
एतल् : ड़्न् एमेन्देद्। एद्।: एतं  

  
अभ्यषिक्षि राजाभूम् ॥ इति श्रद् धास्मै सुषुवाणाय दधति संवत्सरम् अग्निहोत्रं जुहोति, अनुसंतत्यै ॥म्स्_४,४।९॥  

  
अग्निष्टोमम् अग्रे ज्योतिष्टोमम् आहरति यज्ञमुखं वा अग्निष्टोमस्, यज्ञमुखम् एवालभ्य सवम् आक्रमते, अथैष त्रिष्टोमस् तस्य त्रिवृत् प्रातःसवनं पञ्चदशं माध्यंदिनं सवनम्, तेजो वै त्रिवृत् क्षत्रं पञ्चदशस् तेज एवास्य क्षत्रे दधाति न वा अत्रापि सप्तदशस् तायते प्रजापतिर् वै सप्तदशस्, यज्ञः प्रजापतिस्, यद् यज्ञस् तायते तेन सप्तदशो ऽनन्तरितः पञ्चदशं माध्यंदिनं सवनम् एकविंशं तृतीयसवनम् इति विड् वा एकविंशः क्षत्रं पञ्चदशस्, विशि वावास्यैतत् क्षत्रं प्रतिष्ठापयाम् अकः सर्वे चतुस्त्रिंशाः पवमाना अभिषेचनीयस्य त्रयस्त्रिंशद् देवतास् ता एवास्यैतेनाभीष्टाः प्रीता भवन्ति, अथ य एष चतुस्त्रिंशः प्रजापतिर् वै चतुस्त्रिंशः प्रजापतिम् एवाप्नोति संशरो वा एष स्तोमानाम् अयथापूर्वं यद् विषमाः स्तोमास्, यत् समाः पवमानास् तेनैवासंशरस् तेन यथापूर्वम् आत्मना वा अग्निष्टोमेन ऋध्नोत्य् आत्मना पुण्यो भवति प्रजा वा उक्थानि पशव उक्थानि यद् उक्थ्यस्, अनुसंतत्यै यो वै सवाद् एति नैनं सव उपनमति यः सामभ्या एति पापीयान्त् सुषुवाणो भवति यानि देवराजानां सामानि यत् तेभ्यो नैति तेनैव सवान् नैति, एतानि वै सामानि यत् पृष्ठानि यत् पृष्ठान्य् उपयन्ति तेनैव सामभ्यो नैति यानि देवराजानां सामानि तैर् अस्मिंल् लोक ऋध्नोति यानि मनुष्यराजानांस् तैर् अमुष्मिन्, तद् उभयोर् एवैतैर् लोकयोर् ऋध्नोत्य् अस्मिंश् चामुष्मिंश् च, उद्वतीषु स्रुवते, उद्वद् वा अनुष्टुभो रूपम् आनुष्टुभो राजन्यस् तस्माद् उद्वतीषु स्रुवते, अनुष्टुप् प्रथमा भवत्य् अनुष्टुब् उत्तमा वाग् वा अनुष्टुब् वाचा वा एतत् प्रयन्ति वाचोद्यन्ति सौर्य् अनुष्टुब् उत्तमा भवति स्वर्गस्य लोकस्य समष्ट्यै, एकविंशं केशवपनीयस्य बहिष्पवमानम् एकविंशम् अभिषेचनीयस्योत्तमम् इति विड् वा एकविंशः क्षत्रं सप्तदशस्, विशो वा एतन् मध्यतः सूयते तस्माद् वा एष विशः प्रियस्, विशो हि मध्यतः सूयते यत्र वा एनम् अदो दिशो व्यास्थापयति तत् स्वर्गं लोकम् अभ्यारोहति यद् इमं लोकं पुनर् नोपावरोहेद् अतिजनं वा गछेद् उद् वा माद्येत्, यद् एष प्रतीचीनस्तोमस्, इमं वा एतल् लोकं पुनर् उपावरोहति ॥म्स्_४,४।१०॥  
संशरो : ड़्न् एमेन्देद्। एद्।: सशरो। च्ड़्। त्ब्।१।८।७।१  
ऋध्नोत्य् : ड़्न् त्ब्।१।८।७।२: आत्मनैवाग्निष्टोमेनर्ध्नोति  
एतल् : ड़्न् एमेन्देद्। एद्।: एतं  

  
अपो वै वृत्रः पर्यशयत् ततो या अत्यमुच्यन्त ता जीवा यज्ञियास्, गिरिर् वै वृत्रो या अतिमुमुचाना धावन्ति ता जीवा यज्ञियास्, यद् वहन्तीनां गृह्णाति या एव जीवा यज्ञियास् तासाम् एव गृह्णाति प्रतीपम् उपमारयति, अछम्बट्काराय सूर्यस्यावकाशे गृह्णाति सेन्द्रा एव गृह्णाति हविष्मतीर् इमा आपा इति हविष्मतीर् एव गृह्णाति, आविःसूर्ये गृह्यास्, उत्तरम् एव यज्ञक्रतुम् अभिगृह्णाति, अनुष्टुभा गृह्णाति, अनुष्टुब् वै सर्वाणि छन्दांसि सर्वैर् एवैनाश् छन्दोभिर् गृह्णाति वर्ष्म वा एषा छन्दसाम्, वर्ष्मैनं समानानां गमयति चतुर्भिर् गृह्णाति त्रिभिः सादयति तत् सप्त सप्तपदा शक्वरी शाक्वराः पशवः पशून् एवावरुन्द्धे, अपो वै रात्रिर् दिवा भूते प्रविशति तस्माद् आपो दिवा कृष्णास्, अपो ऽहर् नक्तम्, तस्माद् आपो नक्तं शुक्लास्, यद् दिवा गृह्णाति, उभे एवाहोरात्रे गृह्णाति दिवा वै मनुष्या यज्ञेन चरन्ति नक्तं देवास् तस्माद् रात्रिभिः श्रवस्यते संस्थाप्य वै मनुष्या यज्ञं निःपद्यन्ते, आपः खलु वै विश्वे देवास्, यद् अपः परिहरन्ति, अद्भ्यो वा एतद् यज्ञं संप्रादात्, अन्यस्ते ऽस्य यज्ञे क्रियते यद् वै यज्ञस्यान्तर्यन्ति तच् छिद्रम्, तद् अनु रक्षांसि यज्ञम् अवयन्ति, आपो वै रक्षोघ्नीस्, अपो रक्षांसि न तरन्ति यद् अपः परिहरन्ति रक्षसाम् अनन्ववायाय या दिवा गृह्णाति या अत्रीः प्रजास् तासाम् एता योनिस् ता एता अनुप्रजायन्ते या नक्तं गृह्णाति या आद्याः प्रजास् तासाम् एता योनिस् ता एता अनुप्रजायन्ते, उभयीर् एव प्रजाः प्रजनयत्य् अत्रीश् चाद्याश् च, आग्नीध्रे सादयति, एतद् वा अनभिजितम् अथो अत्र हि तां रात्रिं देवता उपवसन्ति देवा वै यज्ञस्य श्वस्तनं नापश्यन्, ते वा एतद् एव यज्ञस्य श्वस्तनम् अपश्यन् यद् वसतीवरीस्, यद् वसतीवरीर् गृहीत्वोपवसन्ति श्वस्तनं वा एतद् यज्ञस्यालभ्योपवसन्ति, अथो आपो वै विश्वे देवाः सर्वा वा एतद् देवता आलभ्योपवसन्ति यस्यागृहीताः सूर्यो ऽभिनिम्रोचेद् य आहिताग्निः सोमयाजी तस्य कुम्भाद् गृह्यास् तस्य हि गृहीता अग्निम् उपरिष्टाद् धारयेयुस्, अथ गृह्णीयात्, ज्योतिष्मतीर् एवैना गृह्णाति हिरण्यं हस्ते भवति, अथ गृह्णाति सत्यं वै हिरण्यम्, सत्येनैवैना गृह्णाति वरो दक्षिणा वरेणैवैना गृह्णाति यत् तत्र धनम् अदास्यन्त् स्यात् तद् देयम् ॥म्स्_४,५।१॥  

  
प्रचरण्याम् अग्रे गृह्णाति, एषा ह्य् अग्रे प्रचरति, अपो वै सोमस्य रसः प्रविष्टस्, अग्निः सर्वा देवतास्, वैश्वदेवीर् आपस्, यज्ञमुखं ग्रावाणः सवितृप्रसूतो वा एतत् सर्वाभिर् देवताभिर् अपां सोमस्य रसम् अछैति शृणोत्व् अग्निः समिधा हवं मा इति यस्मिन्न् एवाग्नौ जुहोति तम् एतद् आह शृण्वन्त्व् आपा इति या एवापो ऽछैति ता एतद् आह धिषणा च देवीति वाग् वै धिषणा देवी वाचं वा एतद् आह शृणोत ग्रावाणो विदुषो नु यज्ञम् इति यज्ञमुखं हि ग्रावाणः शृणोतु देवः सविता हवं मा इत्य् आह प्रसूत्या एव ॥  

  
अप इष्य होतः ॥ इति यज्ञं प्रेष्येति वा एतद् आह ॥  

  
प्र ब्रह्मणा इति ब्रह्मणैव यज्ञम् अछैति मैत्रावरुणस्य चमसेनाछैति, एष ह्य् अग्रे प्रचरति, अथो मित्रावरुणौ ह्य् अपाम् ईशाते यज्ञमुखं वै मित्रावरुणौ यज्ञमुखम् आपस्, यज्ञमुखेनैव यज्ञमुखम् अछैति यत्र होतुः प्रातरनुवाकम् अनुब्रुवत उपशृणुयात् तद् अपो ऽध्वर्युर् गृह्णीयात्, यन् नोपशृणुयाद् बधिरः स्यात्, वाचो हि छिद्यते, अथ यज् जुहोति हविर् भूता एवैना गृह्णाति, अथो अभिघृता एव तृणं प्रास्य जुहोति, अग्निमत्य् एव जुहोत्य् आयतनवति, अन्धो ऽध्वर्युः स्याद् यद् अनायतने जुहुयात्, घृतं वै देवा वज्रं कृत्वा सोमम् अघ्नन्, अभि खलु वा एता घारयन्ति तस्माद् आहुतिम् अपप्लावयति, अथो आहुतिं नेद् धराणीति कार्ष्य् असीत्य् आहुतिम् अपप्लावयति समुद्रस्य वो ऽक्षित्या उन्नया इत्य् उपसारयति, अपाम् एवाक्षित्यै, अपो वै सोमस्य रसः प्रविष्टः सोमम् अपां रसस्, अपाच् च खलु वै नपाच् चापां सोमस्य रसस्येशाते तौ वा एतद् आहुत्या भागधेयेनापां सोमस्य रसं निरयाचिष्ट, उभे अहोरात्रे वसतीवरीषु ग्रहीतव्ये इत्य् आहुः पूर्वेद्युर् अन्या गृह्णाति पुरान्याः सूर्यस्योदेतोस् तथास्योभे अहोरात्रे वसतीवरीषु गृहीते भवतः पूर्वेद्युर् अन्या गृह्णाति पुरान्याः सूर्यस्योदेतोस्, उभयीर् एवैनाः सद्योगृहीता अकर् भ्रातृव्या वा एता गृह्यन्ते या मैत्रावरुणस्य चमसे याश् च निग्राभ्यास् ता उभयीर् उपरिष्टाच् चात्वालस्य समनक्ति संज्ञानम् आभ्यः करोति मित्रम् आभ्यो ददाति चात्वालान् निर्गृह्यन्ते, एष वा अपां योनिः स्वाद् एव योनेर् निर्गृह्यन्ते, अस्कन्नत्वाय ॥  
प्र : ड़्न् एमेन्देद्। एद्।: प्र।  

  
अवेर् अपो ऽध्वर्या३ओम् ॥ इति, अविदो यज्ञा३म् इति वा एतद् आह ॥  

  
उतेम् अनम्नमुस्, उतेमं पश्य ॥  

  
अयं मे रद्ध इति वा एतद् आह यद्य् अग्निष्टोमो जुहोति न वा अग्निम् अग्निष्टोमस्य स्तोत्रेण न शस्त्रेणातियन्ति, अग्निष्टोमम् एव यज्ञक्रतुम् अनुसंतनोति यद्य् उक्थ्यः परिधिम् अनकति परे वा अग्नेः परिधयः पराणि परिधिभ्य उक्थानि, उक्थान्य् एव यज्ञक्रतुम् अनुसंतनोति यद्य् अतिरात्र एतद् एव यजुर् वदन् हविर्धानं प्रपद्येत परं वै परिधिभ्यो हविर्धानम्, परोक्थेभ्यो रात्री रात्रीम् एव यज्ञक्रतुम् अनुसंतनोति स्तेनं मनस्, अनृतवादिनी वाक्, अथ केन सोमा गृह्यन्ते केन हूयन्ता इति पृछेत्, ऋतं वै सत्यं हिरण्यम् ऋतेनैव सत्येन गृह्यन्त ऋतेन हूयन्ते ॥म्स्_४,५।२॥  

  
देवेभ्यो वै मनुष्येभ्यः स्वर्गाय लोकाय यज्ञ आह्रियते यद् धृदे त्वेति तेन देवेभ्यस्, यन् मनसे त्वेति तेन मनुष्येभ्यस्, यद् आह दिवे त्वा सूर्याय त्वेति तद् अनु यज्ञं स्वर्गं लोकं समारोहयति वि वा एतद् यज्ञश् छिद्यते यस्मै कम् आह्रियते तद् ध्य् एनम् अनु स्वर्गं लोकं समारोहयति यद् आह दिवि देवेषु होत्रा यछेति होत्राभिर् वै यज्ञः संततस्, होत्राभिर् एव यज्ञं संतनोति ॥  

  
देवेभ्यः प्रातर्यावभ्यो ऽनुब्रूहि ॥ इति छन्दांसि वै देवाः प्रातर्यावाणस्, छन्दोभ्यो वा एतद् अनुवाच आह पुरा वाचः प्रवदितोः प्रातरनुवाकम् अन्वाह यजमानायैव वाचं गृह्णाति न वा एतर्हि यजमानो हस्ता अवनेनिक्ते यद् अप्सुमतीं प्रथमाम् अन्वाह प्रातरवनेगो वा एष यजमानस्य यत्र वा अदो ऽपः परिहरन्त्य् अद्भ्यो वा एतद् यज्ञं संप्रादात्, यद् अप्सुमतीं प्रथमाम् अन्वाह, अद्भ्यो वा एतद् यज्ञं पुनर् आलभते सर्वेषां वै देवानां प्रातरनुवाकस्, आपः खलु वै विश्वे देवास्, यद् अप्सुमतीं प्रथमाम् अन्वाह सर्वा वा एतद् देवता अप्नोति सर्वा व्यश्नोति यथा वै सामिधेनीर् एवं प्रातरनुवाकस्, आसाद्य वै हविः सामिधेनीर् अन्वाहुस्, एतत् खलु वा एतर्हि हविर् यत् सोमस् तस्मात् सोमम् उपावहृत्यान्वाह गायत्रीं च संपादयति जगतीं च तद् द्वे छन्दसी एकं छन्दो ऽभिसंपादयति बृहतीम्, त्रिष्टुभं च ककुभं च तद् द्वे छन्दसी एकं छन्दो ऽभिसंपादयति बृहतीम् अनुष्टुभं च पङ्क्तिं च तत् षट् छन्दांसि, एकं छन्दो ऽभिसंपादयति बृहतीम् अनुष्टुप्प्रतिपत्कानि छन्दांसि कुर्याद् यज्ञावकीर्णस्य वाग् वा अनुष्टुब् वाचैवैनं भिषज्यति समया त्रिष्टुभं च जगतीं चानुब्रूयात् पशुकामस्य पशवो वै जगती पशुमान् भवति सर्वाणि छन्दांश्य् अन्वाह प्रजापतिर् वै छन्दांसि प्रजापतिम् एवाप्नोति प्रजापतेर् वा एतद् उक्थं यत् प्रातरनुवाकस्, व्युष्टायां पुरा सूर्यस्योदेतोर् अनुब्रूयात्, एष हि प्रजापतेर् लोकः पवित्रं वै प्रातरनुवाकस्, यजमानम् एवैतेन पुनाति शतम् अनुब्रूयाद् आयुःकामस्य शतायुर् वै पुरुषः शतवीर्यस्, आयुर् एव वीर्यम् आप्नोति सप्त च शतानि विंशतिं चानुब्रूयात् पशुकामस्य, एतावन्ति वै संवत्सरस्याहोरात्राणि संवत्सरेणैवास्मै पशून् अवरुन्द्धे सहस्रम् अनुब्रूयात् स्वर्गकामस्य यावद् वै सहस्रं तावद् इते ऽसौ लोकः स्वर्गस्य लोकस्य समष्ट्यै, अपरिमिता अन्वाह, अपरिमितस्यावरुद्ध्यै पङ्क्त्या परिदधाति, उत्तरम् एव यज्ञक्रतुम् अभिगृह्णाति ॥म्स्_४,५।३॥  

  
यज्ञस्य वा एताः पन्नेजनीः पुंसाम् अग्नीत् स्त्रीणां नेष्टा यद् अग्नीन् नेष्टुर् उपस्थम् आसीदति मिथुनं वा एतत् संभवतस्, यत् तर्ह्य् अप उपप्रवर्तयति तस्मिन्न् एव मिथुने रेतो दधाति पत्न्य् उपप्रवर्तयति पत्न्या हि प्रजाः प्रजायन्ते, ऊरुणोपप्रवर्तयति, ऊरुं ह्य् अनु प्रजाः प्रजायन्ते दक्षिणेनोरुणोपप्रवर्तयति दक्षिणं ह्य् ·रुम् अनु प्रजाः प्रजायन्ते, अन्तरत उपप्रवर्तयति, अन्तरतो हि प्रजाः प्रजायन्ते यद् दक्षिणा प्रवर्तयेत् पितृलोक एना निधुवेत्, अथ यद् उदीचीर् उपप्रवर्तयति मनुष्यलोकम् एवैना उपप्रजनयति प्राजापत्यो वा उद्गाता संक्शाप्यमानो वा उद्गाता पत्न्या रेता आदत्ते यद् आह वामी ते संदृशि विश्वं रेतो धेषीयेति तथा ह नादत्ते द्वादशे स्तोत्र उपप्रवर्तयति द्वादश मासाः संवत्सरस्, द्वादशाग्निष्टोमे स्तोत्राणि, आपः शान्तिस्, यत् तर्ह्य् अप उपप्रवर्तयति शमयत्य् एव देवस्य त्वा सवितुः प्रसव इति सवितृप्रसूत एवैनम् आदत्ते, अश्विनोर् बाहुभ्याम् इति, अश्विनौ वै देवानाम् अध्वर्यू पूष्णो हस्ताभ्याम् इति देवताभिर् एव ग्रावासीति राते ह्य् एष देवेभ्यः सोमम् अध्वरकृद् देवेभ्या इति, अद्वरं ह्य् एष देवेभ्यः करोति, इन्द्राय त्वा सुषुत्तमं मधुमन्तं पयस्वन्तम् इति, ऐन्द्रो हि यज्ञस्, इन्द्रं खलु वा एतर्ह्य् अन्या देवता अनु, इन्द्राय त्वा वसुमते रुद्रवता इति वसवश् च ह्य् एनम् एतर्हि रुद्राश् चानु, इन्द्राय त्वादित्यवता इति, आदित्या ह्य् एनम् एतर्ह्य् अनु, अग्नये त्वा रायस्पोषद इति, अग्निर् वै सर्वा देवतास्, एता ह्य् एनम् एतर्हि देवता अनु विष्णवे त्वेति विष्णुर् हि यज्ञस्, व्यानो वा उपांशुसवनः प्रजा अंशवस्, व्यानं वा एतत् प्रजासु दधाति श्वात्राः स्थ वृत्रतुरा इति, एष वा अपां सोमपीथस्, एतं वै विश्वामित्रो ऽपां सोमपीथं विदांचकार तस्मै सिन्धवो धोक्षम् अनमन्त, अपां वा एष सोमपीथस्, अपो वा एतत् सोमपीथेन समर्धयति यो वा अपां सोमपीथं वेद न ह वा आस्व् आर्तिम् आर्छति करोत्य् आसु वीर्यम्, यत् ते सोम दिवि ज्योतिर् इति सोमो वै वाजस् तस्य चन्द्रमास् तृतीयम् अयं यः पवते स तृतीयम्, येन यजन्ते स तृतीयम्, गर्भान् अमुना दाधार प्राणान् अनेन यछति, अयं यः पवते ऽन्नम् अनेन दाधार येन यजन्ते तस्य वै वाजस्य सत्यं वाजिनम् अन्नं वाजिनम्, दक्षिणा वाजिनम्, ता वा अस्यैतत् तन्वः संभृत्य तं सर्वं सतनुं भूतम् आप्याययन्ति वज्रो वै ग्रावा हनू अधिषवणे क्रूरम् इव वा एतद् यज्ञे क्रियते यद् आह धिषणे ईडिते ईडेथाम् इति शमयत्य् एव ॥म्स्_४,५।४॥  

  
वसतीवरीभिः सोमम् आप्याययन्ति न हि सोमेन सोम आप्यायते, अद्भिर् हि सोम आप्यायते निग्राभ्याभिर् उपांशुम् अतो हीतरे सोमा गृह्यन्ते प्राणो वा उपांशुस्, अङ्गानीतरे ग्रहास्, यद् अन्यत आप्याययेयुः प्राणेन यज्ञं विछिन्द्युस्, अष्टौ कृत्वः प्रातर् अभिषुणोति, अष्टाक्षरा गायत्री गायत्रीं वा एतत् प्रातःसवने व्यायातयन्ति देवाश् च वा असुराश् चास्पर्धन्त ते देवा उपांशौ यज्ञं संस्थाप्यम् अपश्यन्, तम् उपांशौ समस्थापयन्, तद् उपांशा एव यज्ञः संस्थाप्यस्, अष्टौ कृत्वः प्रातर् अभिषुणोति, अष्टाक्षरा गायत्री गायत्रीम् एवाप्नोति यद् एकादश त्रिष्टुभं तेन यद् द्वादश जगतीं तेन त्रिर् विगृह्णाति त्रीणि वै सवनानि सवनान्य् एवाप्नोति, एतद् वा उपांशौ यज्ञं समतिष्ठिपन्, तेन संस्थितेनारिष्टेन भूतेन प्रचरन्ति त्रिर् विगृह्णाति त्रयो हीमे प्राणाः प्राणो ऽपानो व्यानस्, अथो त्रयो वा इमे लोकास्, इमान् एव लोकान् आप्नोति, असौ वा उपांशुस्, अन्तरिक्षम् अन्तर्यामस्, इयम् उपयामस्, यद् उपयामगृहीता गृह्यन्ते, अनया वा एतद् गृह्यन्ते तद् अस्कन्ना वा एते, अनया हि गृह्यन्ते यत् स्थाल्या गृह्यन्ते, अनया वा एतद् गृह्यन्ते, अस्या वा एषाधिक्रियते तद् अस्कन्ना वा एते, अनया हि गृह्यन्ते यद् दारुमयेण गृह्यन्ते, अनया वा एतद् गृह्यन्ते, इयं हि वनस्पतीनां योनिस् तद् अस्कन्ना वा एते, अनया हि गृह्यन्ते, एष ते योनिर् इति सादयति, इयं वै सोमस्य योनिस्, अस्याः सोमो ऽधि जायते स्व एवैनं योनौ दधाति, इयं वै देवपात्रम्, तद् य एवं वेद प्र वसीयसः पात्रम् आप्नोति ब्रामणं तु पात्रे न मीमांसेत यः पात्रिय इव स्यात्, अनुपयामगृहीतो गृह्यते, अनुपयामगृहीतं हि प्रजाः प्राणम् उपजीवन्ति, अपवित्रपूतो गृह्यते, अपवित्रपूतं हि प्रजाः प्राणम् उपजीवन्ति, असन्नो हूयते, असन्नं हि प्रजाः प्राणम् उपजीवन्ति पवित्रपूता वा अन्ये सोमास्, अथ वा एष वाक्पूतो यद् उपांशुस् तस्माद् वाचस्पतये पवस्वेत्य् आह वाक्पूतो ह्य् एषस्, अंशुभिः पावयति प्राणा वा अंशवः प्राणैर् एवैनं पावयति द्वाभ्यांद्वाभ्यां पावयति द्वौद्वौ हीमे प्राणास्, देवो देवानां पवित्रम् असीति यत् स्वित् सोमं सोमेन पुनाति स्वांकृतो ऽसीति प्राणम् एव स्वम् अकृत मनस् त्वाष्ट्व् इति मनसैव प्राणम् आप्नोति स्वाहा त्वा सुभव सूर्यायेति सूर्यदेवत्या हि सर्वे सोमा हूयन्ते, अथो अत्र वै देवानां प्रियास् तन्वस् ता एवावरुन्द्धे देवेभ्यस् त्वा मरीचिपेभ्या इति रश्मयो वै देवा मरीचिपाः परिधयो रश्मयस्, असा आदित्य आहवनीयस् तान् एव प्रीणाति, ऊर्ध्वस् तिष्ठन् जुहोति, ऊर्ध्वो हि तिष्ठन् वीर्यवत्तरस्, यं द्विष्यात् तस्य जिह्मस् तिष्ठन् जुहुयात् प्राणान् अस्य व्लिनाति विह्वारुको भवति यद्य् अभिचरेद् आ तमितोस् तिष्ठेत्, अग्निर् आहुतिम् अभित्वरमाणस् ताजग् अनुगछति यदि कामयेत वर्षेत् पर्जन्या इति परिमृज्योर्ध्वम् उन्मृज्यात्, ओषधीभ्यो वा एषो ऽमुतो वर्षति, ओषधीर् एव नेदीयो वृष्ट्या अकर् यदि कामयेत वर्षेत् पर्जन्या इति परिमृज्यावाचीनम् अवमृज्यात्, वैश्वानरेणैव वृष्टिम् अपि हन्ति नापिधेयस्, यद् अपिदध्यात् प्राणम् अस्यापिदध्यात् प्रमायुकः स्यात्, यं द्विष्यात् तस्यापिदध्यात् प्राणम् एवास्यापिदधाति यद्य् अभिचरेत् ॥ इदम् अहम् अमुष्यामुष्यायणस्य प्राणम् अपिदधामि ॥ इत्य् अपिदध्यात् प्राणम् एवास्यापिदधाति ॥  
इति : ड़्न् ओएर्तेल्, ज़ुर् कपिष्ठल-कठ-संहिता, प्। ११४  

  
इदम् अहम् अमुष्यामुष्यायणस्य प्राणे सादयामि ॥ इत्य् अभिचरन्त् सादयेत् प्राण एवास्य सादयति प्रमायुको भवति प्राणाय त्वेत्य् अनभिचरन्त् सादयेत् ॥म्स्_४,५।५॥  

  
पवित्रं वितन्वन्ति प्राणापानयोर् विधृत्यै, उपयामगृहीतो गृह्यते, अपानेन वै प्राणो धृतः प्राणस्य धृत्यै, अन्तरिक्षं वा अन्तर्यामस्, अन्तरिक्षम् इमाः प्रजास्, यद् एतद् पात्रं सूदवत् सादयति प्रजास्व् एव रसं दधाति देवाश् च वा असुराश् चास्पर्धन्त ते देवा उपांशुम् अपश्यन्, तम् अगृह्णत तं पुरा स्तोत्रात् पुरा शस्त्राद् धोतुम् उपोदतिष्ठन्, ते ऽसुरा अचिकयुस्, जुह्वति वा इति ते वज्रम् आदायाभ्यपतन्, ते देवा अन्तर्यामम् अपश्यन्, तम् अगृह्णत तेनासुरान् एभ्यो लोकेभ्यो ऽन्तरदधत ततो देवा अभवन् परासुरास् तद् य एवं विद्वान् अन्तर्यामं गृह्णीते ऽन्तर्यामेनैव भ्रातृव्यम् एभ्यो लोकेभ्यो ऽन्तर्धत्ते भवत्य् आत्मना परास्य भ्रातृव्यो भवति प्राणापानौ वा उपांश्वन्तर्यामौ व्यान उपांशुसवनस्, यद् एष ग्रावान्तरैते पात्रे साद्यते प्राणापानयोर् विधृत्यै यो वा एता ईजते येनैतौ विधृता एष वाव स उपांशुसवनो ग्रावा प्राणापानौ वा उपांश्वन्तर्यामौ व्यान उपांशुसवनस्, यद् एते पात्रे एतं ग्रावाणम् आ तृतीयात् सवनान् न जहीतस् तस्मात् सुप्तस्य सर्वाण्य् अन्यानि श्रोत्राण्य् अपक्रामन्ति प्राणापानौ त्व् एनं न जहीतस्, अथ यत् पुनर् अर्दयति तस्मात् सुप्त्वा पुनः प्रबुध्यन्ते प्राणापानौ वा उपांश्वन्तर्यामौ व्यान उपांशुसवनस्, यद् एते पात्रे एतं ग्रावाणम् आ तृतीयात् सवनान् न जहीतस् तस्मात् पक्षिणो वियत्य पक्षान् ईरयन्तो नावपद्यन्ते, अथ यत् पुनर् अर्दयति तस्मात् पुनर् अभ्यायुवते प्राणापानौ वा उपांश्वन्तर्यामौ व्यान उपांशुसवनस्, यद् एते पात्रे पुनः प्रयुज्येते तस्माद् इमौ द्वा अधस्तात् प्राणौ घ्नन्ति वा एतत् सोमं यद् अभिषुण्वन्ति, अद्वर्युः प्रथमो ऽभिषुणोति व्यर्धुको भवति यत्र मूलं तद् अभिषुत्यस्, एतद् वा अस्य विदेवतमम्, तथा हाव्यर्धुको ह भवति यो वै देवक्षेत्रं विद्वां समर्पयत्य् आर्तिम् आर्छति पात्राणि वाव देवक्षेत्रम्, यत्र वा अग्रे ऽध्वर्युः सोमं जुहोति तद् एनं देवताः प्रत्यासते, इह नो परमा ह रिष्यतीति यत् ततो ऽन्यत्र जुहुयाद् यद् अस्य स्वं तद् अन्येभ्यः प्रयछेत्, अस्वो ह भवति, एतद् वा अध्वर्योः स्वं यद् आश्रावयति यद् आश्राव्याहुत्वा प्रच्यवेत यद् अस्य स्वं तस्मात् प्रच्यवेत, अस्वो ह भवति, एतद् वा अध्वर्योः स्वं यद् वायव्यम्, यद् वायव्यम् अनालभ्याश्रावयेद् यद् अस्य स्वं तस्माच् छिद्येत, अस्वो ह भवति तद् य एवं विद्वान् आश्राव्य हुत्वा वाहुत्वा वा प्रच्यवते बह्व् अस्य स्वं भवति न स्वाच् छिद्यते वायव्यम् आलभ्याश्रावयति स्ववान् एव भवति ॥म्स्_४,५।६॥  

  
ब्रह्मवादिनो वदन्ति किं तद् यज्ञे क्रियते यस्माद् धस्तादाना अन्ये पशवो मुखादाना अन्य इति यद् उपांशुर् हस्तेन गृह्यते तस्मान् मर्कटः पुरुषो हस्ती ते हस्तादानास्, मुखं वै वायव्यम्, यद् वायव्ये नेतरे ग्रहा गृह्यन्ते तस्माद् इतरे पशवो मुखादानास्, ब्रह्मवादिनो वदन्ति किं तद् यज्ञे क्रियते यस्मात् सद्यो जाताः पशवः प्रतितिष्ठन्ति संवत्सरे पुरुषा इति, उपांश्वन्तर्यामौ वा अन्व् अन्ये पशवः पुरुषस् त्वै यज्ञेन संमितः प्राणापानौ वा उपांश्वन्तर्यामौ यद् एतौ ग्रहा असन्नौ हूयेते तस्मात् सद्यो जाताः पशवः प्रतितिष्ठन्ति संवत्सरो वा अग्निष्टोमस्, द्वादश मासाः संवत्सरस्, यद् एत इतरे ग्रहाः साद्यन्ते तस्मात् पुरुषो जातः संवत्सरे प्रतितिष्ठति यत् ते सोमादाभ्यं नाम जागृवीति, एष वै सोमस्य सोमपीथः सोमं वा एतत् सोमपीथेन समर्धयति यो वै सोमस्य सोमपीथं वेद न सोमपीथाच् छिद्यते सोमो वा इमा दिशो ऽभ्यकामयत प्राग् अपाग् अन्धराग् उदग् इति, आभिर् एनं दिग्भिः समूहति, आभिः समर्धयति कामम् एनं गमयति कामं ह गछति कामुका एनं स्त्रियो भवन्ति यां कामयेत तां तर्हि मनसा ध्यायेत् सा हैनं कामयते, अम्ब निस्मरेति स्मरेति वा एतद् आह सम् अरिर् विदाम् इति सम् अनेन वित्स्वेति वा एतद् आह चत्वारो वै पृश्नेः स्तना आसन्, ततस् त्रिभिर् देवेभ्यो ऽदुहत् कुशीभिर् एको ऽनुनद्ध आसीत् तं वा इन्द्र एवापश्यत् तेनेन्द्रायैवादुहत् तद् वा अस्य कौशिकत्वम्, यद् आह ॥ ब्राह्मण कौशिका इव ॥ इति चतुर् निग्राभम् उपैति चत्वारि वै पयांसि यावद् एव पयस् तद् आप्नोति त्रिः संभरति तस्माद् एतस्यां त्रयो भागाः प्रातर् मध्यंदिने सायम्, चतुर् निग्राभम् उपैति त्रिः संभरति तत् सप्त सप्तपदा शक्वरी शाक्वराः पशवः पशून् एवावरुन्द्धे नव कृत्वो निग्राभम् उपैति त्रिः संभरति तद् द्वादश द्वादश मासाः संवत्सरस्, द्वादशाग्निष्टोमे स्तोत्राणि, एषा यज्ञस्य मात्रा स्वर्भानुर् वा आसुरः सूर्यं तमसाविध्यत् तस्य देवास् तमो ऽपाघ्नन् यत् प्रथमं तमो ऽपाघ्नन्त् साविः कृष्णाभवत्, यद् द्वितीयं सा लोहिनी यत् तृतीयं सा बलक्षी स स्वेन रूपेण निरमुच्यत यद् बलक्षः पवित्रं भवति ततः शुक्रो गृह्यते यजमानस्य वा एतत् पवित्रम्, यजमानम् एवैतेन पुनाति, अमोतं स्यात्, आत्मन एवैनद् अकृत यद् अन्यत्रोतम् अपवित्रम्, तद् यजमानस्य ॥म्स्_४,५।७॥  
पुरुषो : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  

  
वाग् वा ऐन्द्रवायवः सा वै वाग् एकधावदद्यावदव्यावृत्तासीत् स इन्द्रो ऽब्रवीत्, मह्यम् अत्रापि सोमं गृह्णीताहं व एतां वाचं व्यावर्तयिष्यामीति स वै वाचैव वाचं व्यावर्तयत्, यद् ऐन्द्रवायवो गृह्यते वाचो व्यावृत्त्यै वायवे प्रथमं गृह्णाति वायव उत्तमं मध्यत इन्द्राय, इन्द्रियेण वा इयं वाङ् मध्यतो विधृता, इन्द्रियवतीं वाचं वदति य एवं वेद देवा वै सोमम् अजिघांसन्, तं नाशक्नुवन् हन्तुम्, वायुर् ह्य् अस्मिन्न् अन्तरासीत् प्राणस् तं देवा अपाशासुस्, उप ना आवर्तस्वेति सो ऽब्रवीत्, भागो मे ऽस्त्व् इति वृणीष्वेत्य् अब्रुवन्, सो ऽब्रवीत्, मद्देवत्यान्य् एव पात्राण्य् आसन्न् इति तस्माद् अपतुरीयं वायोः पात्रम् अथ वायव्यान्य् उच्यन्ते ततो वै देवाः सोमम् अघ्नन्, स हतो ऽपूयत् तस्माद् देवा उदबीभत्सन्त स वायुर् अब्रवीत्, अहं व एतं सोमं स्वदयिष्यामि भागो मे ऽस्त्व् इति वृणीष्वेत्य् अब्रुवन्, सो ऽब्रवीत्, मदग्रा एव ग्रहा गृह्यान्ता इति तं वायुर् मध्यतो व्यवाट् तम् अस्वद्यत् तस्माद् वाय्वग्रा ग्रहा गृह्यन्ते तस्माद् उ शुक्तं प्रवाते विषजन्ति देवा वै प्रातःसवनम् उद्यमं नाशक्नुवन्, तृतीयसवने तर्हि वायुर् आसीत् तं देवाः प्रातःसवनम् अभिपर्यौहन्, तेन प्रातःसवनम् उदयछन्त यद् ऐन्द्रवायवः प्रातःसवने गृह्यते प्राणो वै वायुः प्राणेन व एतन् मुखतो यज्ञम् उद्यछन्ते देवा वै वृत्रम् अजिघांसन्, स मित्रो ऽब्रवीत्, मित्रो ऽहम् अस्मि नाहं हनिष्यामीति ते ऽब्रुवन् जह्य् एवेति सो ऽब्रवीत्, भागो मे ऽस्त्व् इति वृणीष्वेत्य् अब्रुवन्, सो ऽब्रवीत् पयसैव मे सोमं श्रीणान् इति तस्मात् पशवो ऽपाक्रामन् मित्रः सन्न् अद्रुहा इति पशूणां हि पयस्, यन् मैत्रावरुणं पयसा श्रीणाति पशुभिर् एवैनं सम्यञ्चं दधाति यन् मैत्रावरुणं पयसा श्रीणाति द्विदेवत्यत्वाय यञ् शीतम्, तेन मैत्रम्, यत् तप्तम्, तेन वारुणम्, ब्रह्म वै मित्रः क्षत्रं वरुणस्, ब्रह्मणि च वा एतत् क्षत्रे च पयो दधाति तस्माद् ब्रह्म च क्षत्रं च पयस्वितमे पञ्च वै ब्राह्मणस्य देवता अग्निः सोमः सविता बृहस्पतिः सरस्वती तस्माद् ब्राह्मणम् अन्ये मनुष्या उपधावन्ति, एतस्य हि भूयिष्ठा देवतास् तासां तिस्रो ऽवान्तरं श्रोत्रियस्याग्निर् बृहस्पतिः सरस्वती तस्माञ् श्रोत्रियम् अश्रोत्रिया उपधावन्ति, एतस्य ह्य् अवान्तरं भूयिष्ठा देवतास् ता मैत्रावरुणं प्रति न्यागछन्ति यन् मैत्रावरुणं पयसा श्रीणाति तास्व् एव पयो दधाति नाना वै पुरा मित्रावरुणाभ्यां सोमा अगृह्णन्, ताः प्रजा अन्यान्यस्याः परिहायम् आददत ततो मित्रावरुणाभ्यां सह सोमम् अगृह्णन्, ततो वा अकल्पत यन् मैत्रावरुणं पयसा श्रीणाति मित्रेण वा एतद् वरुणं कल्पयति वरुणेन मित्रम्, मित्रं वै वृत्रं जघ्निवांसं वरुणो ऽगृह्णात् स देवेष्व् अनाथत ते ऽब्रुवन् वरुणे नाथस्वेति स वरुणे ऽनाथत सो ऽब्रवीत्, भागो मे ऽस्त्व् इति वृणीष्वेत्य् अब्रुवन्, सो ऽब्रवीत् सहैव नौ पयसा सोमं श्रीणान् इति यन् मैत्रावरुणं पयसा श्रीणाति यजमानस्य निर्वरुणत्वाय यद्य् एनं भ्रातृव्यो ऽतीव स्याद् अङ्गुल्याङ्गुष्ठम् अवगृह्णीयात्, यद्य् अन्व् अङ्गुष्ठेनाङ्गुलिम् ॥  
वै : ड़्न् एमेन्देद्। एद्।: व  
तस्मात् : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  

  
     यो नो मित्रावरुणा अभिदासात् सपत्नो भ्रातृव्य उत्पिपीते बृहस्पते ।
  
     इदम् अहं तम् अधरं पादयामि यथाहम् उत्तमश् चेतयानि ॥ इति, उत्तमो ह चेतयति ॥म्स्_४,५।८॥  

  
देवा वै सत्त्रम् आसत कुरुक्षेत्रे ऽग्निर् मखो वायुर् इन्द्रस् ते ऽब्रुवन् यतमो नः प्रथम ऋध्नवत् तन् नः सहेति तेषां वै मख आर्ध्नोत् तन् न्यकामयत तन् न समसृजत तद् अस्य प्रासहादित्सन्त स इत एव तिस्रो ऽजनयत, इतो धनुस् तत् तिसृणां च धन्वनश् च जन्म स प्रतिधायापाक्रामत् तन् नाभ्यधृष्णुवत् स धन्वार्तिं प्रतिष्कभ्यातिष्ठत् स इन्द्रो वम्रीर् अब्रवीत्, एतां ज्याम् अप्यत्तेति ता अब्रुवन्, अभिमृतायां वा अस्यां न शक्ष्यामो जीवितुम्, भागो नो ऽस्त्व् इति सो ऽब्रवीत्, रसम् एवास्या उपजीवाथेति तस्माद् एताः शुष्काद् आर्द्रम् उद्दिहन्ति रसं ह्य् अस्या उपजीवन्ति ता वै ज्याम् अप्यादन्, तस्य धन्वार्तिर् उदर्द्य शिरो ऽछिनत् स सम्राड् अभवत्, अथेतरं त्रेधा व्यगृह्णताग्निः पूर्वार्धम् इन्द्रो मध्यं वायुर् जघनार्धम्, तस्माद् आग्नेयं प्रातःसवनम् ऐन्द्रं माध्यंदिनं सवनं वैश्वदेवं तृतीयसवनम्, वायुर् हि विश्वे देवाः प्राणापानौ वा उपांश्वन्तर्यामौ व्यान उपांशुसवनस्, वाग् ऐन्द्रवायवस्, दक्षक्रतू मैत्रावरुणस्, आश्विनः श्रोत्रम्, चक्षुषी शुक्रामन्थिनौ, आत्माग्रायणस्, अङ्गान्य् उक्थ्यास् आयुर् ध्रुवः स्तना ऋतुपात्रे मूर्धा द्रोणकलशः कुक्षी कलशौ हनू अधिषवणे जिह्वाधिषवणम्, ग्रावाणो दन्तास्, अक्षाः परिधयस्, नासिकोत्तरवेदिः शिखा यूपः शिरो हविर्धानम्, पृष्ठम् आग्नीध्रम् उदरं सदस्, यद् अन्तर् उदरे तद् धिष्ण्याः पाणी आग्नीध्रश् च मार्जालीयश् च पार्ष्णी गार्हपत्यः प्रतिष्ठा वेदिस्, एष वै प्रजापतिः पात्रीयः स ह त्वा एनं वेद य एवं वेद ॥म्स्_४,५।९॥  
तन् : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  
तन् : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  
तन् : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  
अप्यत्तेति : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  
उदर्द्य : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  
  
[पगे इव्,७८]
  
नवैते प्रातर् ग्रहा गृह्यन्ते, इमे वा एते गृह्यन्ते नव प्राणास्, आश्विनो दशमो गृह्यते व्यानो वा एष गृह्यते नाभिर् एव दशमो गृह्यते तृतीयो हूयते तृतीयो ह्य् अयं प्राणः प्राणानां संतत्यै सर्वे वा एते ग्रहाः स्तोत्रवन्तः शस्त्रवन्तो निदानवन्तस्, निदानवान् भवति य एवं वेद होता वा अद्य प्रातर् उपांशुम् अयजत् तेनैत उक्थवन्तस्, अथ यं होता तूष्णींशंसं शंसति तेनैवैत उक्थवन्तस्, नवैते प्रातर् ग्रहा गृह्यन्ते नवभिर् बहिष्पवमाने स्तुवते तैर् एते सामन्वन्तस्, हिंकारेणाश्विनः सामन्वान् ऐन्द्रवायवेणैन्द्रवायवस्, मैत्रावरुणेन मैत्रावरुणस्, ऐन्द्रेण शुक्रामन्थिनौ वैश्वदेवेनाग्रयणस्, उक्थायोक्थ्यो गृह्यते, उक्थाय ध्रुवः संतत्या ऐन्द्राग्नः संतत्यै म्रुत्वतीयास्, अध्वर्युर् जुहोति होता वषट्करोति प्राणान् वा एतत् प्रधत्तस्, येन मन्त्रेणाध्वर्युः प्रयछति तेन होता प्रतिगृह्णाति प्राणानां गोपीथाय प्रजापतिर् वै स्वयं होतासीत् सो ऽताम्यत् तं देवा द्विदेवत्यैर् अभ्यधावन् प्राणा वै द्विदेवत्यास्, यद् अध्वर्युर् द्विदेवत्यान् हुत्वा क्षिप्रं होतारम् अभ्याद्रवति प्राणैर् वा एतद् धोतारम् अभिधिनोति वषट्कारेवषट्कारे वै होता प्राणस्यान्तं गछति प्राणा वै द्विदेवत्यास्, यद् अध्वर्युर् द्विदेवत्यान् हुत्वा क्षिप्रं होतारम् अभ्याद्रवति प्राणैर् वा एतद् धोतारम् अभिधिनोति प्राणा वै द्विदेवत्याः पशवा इडा यद् द्विदेवत्यान् अभक्षयित्वेडाम् उपह्वयेत पशुभिः प्राणान् अन्तरियात्, अथ यद् द्विदेवत्यान् भक्षयित्वेडाम् उपह्वयते प्राणान् वा एतद् आत्मन् धित्वाथ पशून् उपह्वयते, इन्द्रियं वै सोमः पशव इन्द्रियम्, यत् सोमं भक्षयति, इन्द्रियम् एवात्मन्धत्ते सर्वत आश्विनं परिहारं भक्षयति तस्मात् सर्वा दिशः शृणोति ॥म्स्_४,६।१॥  
प्रातर् : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  
  
[पगे इव्,७९]
  
यद् वै पात्रं रिक्तम् अनुन्मुक्तं तद् अनु रक्षांसि यज्ञम् अवयन्ति यद् ऐन्द्रवायवे पुरोडाशम् अवदधाति मैत्रावरुणे पयस्याम् आश्विने धानाम् अरिक्तत्वाय वि वा एतद् यज्ञश् छिद्यते यत् सवनानि संतिष्ठते यद् एतानि पात्राण्य् आ तृतीयात् सवनात् परिशेरे यज्ञस्य संतत्या अविछेदाय वायव्यायां शस्यमानायां पात्राणि विमुञ्चति प्राणो वै वायुः प्राणेन यज्ञः संततः प्राणेनैव यज्ञं संतनोति ॥  

  
एकया च दशभिश् च स्वभूते द्वाभ्याम् इष्टये विंशत्या च तिसृभिश् च वहसे त्रिंशता च नियुद्भिर् वाय इह ता विमुञ्च ॥ इत्य् आह विमुक्त्या एव, अवगतं वा अध्वर्युपात्रम्, निरुद्धं प्रतिप्रस्थानम्, यदि कामयेत यो बहिस् तं ग्रामे कुर्यां यो ग्रामे तं बहिर् इति ॥ इदम् अहम् अमुम् आमुष्यायणम् अमुष्याः पुत्रम् अमुष्या विशो निरूहामि ॥ इत्य् अध्वर्युपात्रं निरुह्य ॥ इदम् अहम् अमुम् आमुष्यायणम् अमुष्याः पुत्रम् अमुष्यां विशि सादयामि ॥ इति प्रातिप्रस्थानं सादयेत्, यो बहिस् तं ग्रामे करोति यो ग्रामे तं बहिस्, अध्वर्युपात्रं वै यजमानस्य पात्रम्, प्रतिप्रस्थानं भ्रातृव्यस्य यदि कामयेत समावद्वीर्यम् एनं भ्रातृव्येण कुर्याम् इति प्रबाहुग् गृह्णीयातां प्रबाहुक् सादयेतां प्रबाहुग् जुहुयाताम्, समावद्वीर्यम् एवैनं भ्रातृव्येण करोति, अध्वर्युपात्रं वै पात्रम्, पापीयः प्रतिप्रस्थानम्, यदि कामयेत पापवसीयसं स्याद् इति पूर्वो गृह्णीयात् पूर्वः सादयेत् पूर्वो जुहुयात्, एतेन वै विपूजनः सौराकिः पापवसीयसं चकार तत् पापवसीयसम् एवैतेन करोति यज्ञस्य वै सृष्टस्य शिरो ऽछिद्यत तस्मै देवाः प्रायश्चित्तिम् ऐछन्, अथ वा एतौ तर्हि देवानां भिषजा आस्ताम् अश्विना असोमपौ ता उपाधावन् यथा भिषजम् उपधावन्त्य् एवम् इदं यज्ञस्य शिरः प्रतिधत्तम् इति ता अब्रूताम्, भागो ना अस्त्व् इति वृणाथाम् इत्य् अब्रुवन्, ता अब्रूताम्, ग्रहं नौ गृह्णन्तु सोमपीथम् अश्नवावहा इति तद् वा अश्विनौ प्रत्यधत्ताम्, तस्माद् आश्विनीभिर् अभिष्टुवन्ति, अश्विनौ हि प्रत्यधत्ताम्, तौ वै बहिष्पवमानेनैव पावयित्वा ताभ्यां पूताभ्यां यज्ञियाभ्यां भूताभ्यां ग्रहम् अगृह्णन्, तस्माद् बहिष्पवमाने स्तुत आश्विनौ गृह्येते तस्माद् ब्राह्मणेन बहिष्पवमानम् अभिसृप्यम्, पवित्रं हि तत् तस्माद् यं द्विष्यात् तं परिबाधेत तद् वै भेषजं त्रेधा विन्यदधुस्, अग्नौ तृतीयम्, ब्राह्मणे तृतीयम् अप्सु तृतीयम्, तद् य एवं विद्वान् अग्नेर् अन्ते ब्राह्मणाय प्रोच्याप्सु भेषजं करोति समर्धुकं ह भवति यावद् धि भेषजं तत् क्रियते वास्तुहानि वा एतत् पात्राणि भवन्ति यद् ग्रहान् गृहीत्वा बहिष्पवमानं सर्पन्ति वैष्णव्य ऋचा पुनर् एत्य संमृशति विष्णुर् वै यज्ञस्, विष्णुनैवैनानि यज्ञेन स्वर्गं लोकं समारोहयति ॥म्स्_४,६।२॥  

  
प्रजापतेर् वा एते चक्षुषी यञ् शुक्रामन्थिनौ, असा आदित्यः शुक्रस्, चन्द्रमा मन्थी तस्य वै प्रजापतेः सव्यं चक्षुर् अश्वयत् ततो ये स्तोका अवापद्यन्त तैर् इदं वर्षति, एकविंशतिर् वै ते ऽवपेदुस् तान् वायुर् अमुतो विसृजति प्रजानां कॢप्त्यै तस्य या कनीनिका परापतत् स यवो ऽभवत्, यन् मन्थिनं सक्तुभिः श्रीणाति चक्षुर् एवास्य संभावयति मिथुनं वै सोमश् च सक्तवश् च यन् मन्थिनं सक्तुभिः श्रीणाति मिथुनत्वाय, आर्तं वा एतत् पात्रं यन् मन्थिपात्रम्, यं द्विष्याद् ऋत्विजां तस्मै हरेत्, आर्तिम् आर्छति षण्डामर्कौ वा असुराणां पुरोहिता आस्ताम्, तान् देवा नाशक्नुवन् हन्तुम्, ब्राह्मणवन्तो ह्य् आसन्, तौ देवा अपाशासुस्, उप ना आवर्तेथाम् इति ता अब्रूताम्, भागो ना अस्त्व् इति वृणाथाम् इत्य् अब्रुवन्, ता एतौ शुक्रामन्थिना अवृणाताम्, ते देवा अमन्यन्त यद् इमा असुर्यौ सोमौ होष्यामस् तद् अन्व् असुरा आभविष्यन्ति यन् न होष्यामस् तद् अन्व् आभविष्यन्तीति ता अपनुद्याथेन्द्रायाजुहुवुस् तस्माद् एता अन्यदेवत्यौ गृह्येते अथेन्द्राय हूयेते अपनुत्तौ षण्डामर्कौ सह तेन यं द्विष्म इति षण्डामर्कयोर् एवैनं सहापनोदेनापनुदते ॥  

  
आयुः पाहि प्रजां पाह्य् अमुष्य वीरतां पाहि ॥ इति सादयेद् यो ऽस्य प्रियः स्यात् तस्य शुक्रं वै प्रति राष्ट्रं मन्थिनं निरुद्धं मथ्यता इति ह्य् एतद् राष्ट्रम् आहुर् यन् निरुद्धं भवति यदि कामयेत यो बहिस् तं ग्रामे कुर्यां यो ग्रामे तं बहिर् इति ॥ इदम् अहम् अमुम् आमुष्यायणम् अमुष्याः पुत्रम् अमुष्या विशो निरूहामि ॥ इति शुक्रपात्रं निरुह्य ॥ इदम् अहम् अमुम् आमुष्यायणम् अमुष्याः पुत्रम् अमुष्यां विशि सादयामि ॥ इति मन्थिपात्रं सादयेत्, यो बहिस् तं ग्रामे करोति यो ग्रामे तं बहिस्, आर्तं वा एतत् पात्रं यन् मन्थिपात्रम्, यञ् शुक्रपात्रं पुनः प्रयुज्यते तस्माद् इमे समावद्वीर्ये तस्माद् आभ्यां समावत् पश्यति, असौ वा आदित्यः शुक्रश् चन्द्रमा मन्थी यद् अपिधाय प्राञ्चा इतस् तस्माद् एतौ प्राञ्चौ यन्तौ न पश्यन्ति, अथ यद् अनपिधाय प्रत्यञ्चौ तिष्ठन्तौ जुहुतस् तस्मात् प्रत्यञ्चौ यन्तौ पश्यन्ति यद् अपिधाय प्राञ्चा इतस् तस्मात् पराङ् प्राणस्, अथ यद् अनपिधाय प्रत्यञ्चौ तिष्ठन्तु जुहुतस् तस्मात् पुनर् अपानस्, यद् अपिधाय प्राञ्चा इतस् तस्मात् पराञ्चो गर्भा धीयन्ते, अथ यद् अनपिधाय प्रत्यञ्चौ तिष्ठन्तौ जुहुतस् तस्मात् प्रत्यञ्चः प्रजायन्ते चक्षुषी वै शुक्रामन्थिनौ नासिकोत्तरवेदिस्, यद् अङ्गुष्ठाभ्याम् आक्रमेते चक्षुषी वा एतत् प्रधत्तस्, अथ यद् उपरिष्टाद् आक्रमेते तस्माद् इमे उपरिष्टाच् चक्षुषी तुथो ऽसि जनधायास्, देवास् त्वा शुक्रपाः प्रणयन्त्व् इति या अत्रीः प्रजास् तासाम् एष योनिस् ता एतम् अनुप्रजायन्ते तुथो ऽसि जनधायास्, देवास् त्वा मन्थिपाः प्रणयन्त्व् इति या आद्याः प्रजास् तासाम् एष योनिस् ता एतम् अनुप्रजायन्ते, उभयीर् एव प्रजाः प्रजनयत्य् अत्रीश् चाद्याश् च शुक्रम् अन्वारभन्ते तेजो वै शुक्रो ब्रह्मवर्चसम्, तेज एव ब्रह्मवर्चसम् अन्वारभन्ते, इन्द्रेण मन्युना युजेति शुक्रेण परियन्ति मन्युना वै युजेन्द्रो ऽसुरान् अवाबाधत मन्युना वा एतद् युजा यजमानो भ्रातृव्यम् अवबाधते संजग्मानौ दिवा पृथिव्येत्य् अरत्नी संधत्ते, इमानि वा एतत् संधत्ते यत् पात्रे संदध्याताम्, नेदम् अन्तरा स्यात्, अथ यद् अरत्नी संधत्तस् तस्माद् इदम् अन्तरा चक्षुषोर् विधृत्यै पुमांसं गर्भम् आधत्तं गवीन्योर् इति तद् अनु स्त्रीष्वो यजमानस्य गावो भवन्ति वीरं पत्नी जनयति शुक्रस्याधिष्ठानम् असि मन्थिनो ऽधिष्ठानम् असीति शकलौ प्रास्यतः समिद् वा एषैतयोस्, अथो आहुतीनां प्रतिष्ठित्यै निरस्तः षण्डस्, निरस्तो मर्कः सह तेन यं द्विष्म इति शकलौ निरस्यतस्, एतावांल् लोको यावद् उद्धतम्, यावान् एव लोकस् तस्माद् यजमानो भ्रातृव्यं निर्भजति श्रीणन्त्य् अन्यान्त् सोमान् नान्यान्, तत् सोमानां मिथुनम्, याञ् श्रीणन्ति तान् अनुवर्षति यान् न श्रीणन्ति तान् अनुवीध्रति दारुमयान्य् अन्यानि पात्राणि मृन्मयान्य् अन्यानि तत् पात्राणां मिथुनम्, यो वै सोमस्य च पात्राणां च मिथुनं वेद मिथुना एनं पशवा उपतिष्ठन्ते ॥म्स्_४,६।३॥  

  
प्रजापतिर् वा आग्रायणस्, ये देवा दिव्य् एकादश स्थेति, एतावन्तो वै देवा यावन्त एव देवास् तेभ्यो गृह्यते, आग्रायणं वै गृहीत्वा देवाः स्वर्गं लोकम् आयन्, अपासुरा अभ्रंशन्त ततो देवा अभवन् परासुरास् तद् य एवं विद्वान् आग्रायणं गृह्णीते भवत्य् आत्मना परास्य भ्रातृव्यो भवति य आनुजावरः स्यात् स आग्रायणाग्रान् ग्रहान् गृह्णीत, अग्रं ह्य् आग्रायणस्, यद्य् अभिचरेत् ॥  
देवा : ड़्न् ⟨ देवास्  
देवा : ड़्न् एमेन्देद्। एद्।: दवा।  

  
     विदद् यदि सरमा रुग्णम् अद्रेर् महि पाथः पूर्व्यं सध्र्यक् कः ।
  
     अग्रं नयत् सुपद्य् अक्षराणाम् अछा रवं प्रहमा जानती गात् ॥  
रुग्णम् : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  

  
इति पुरोरुचं कुर्यात्, रुजति हैव, अथो वाग् वै सरमा वाचम् एवैषां वृङ्क्ते सरा वा एषा यज्ञस्य तस्माद् यत् किंच प्राचीनम् आग्रायणात् तद् उपांशु चरन्ति, अथ वा एतद् आग्रायणं प्रति वाचं विसृजन्ते यज्ञम् एवाप्त्वा वचं विसृजन्ते वाग् वै देवेभ्यो ऽपाक्रामत् ते देवास् तूष्णीं यज्ञम् अतन्वत सा वाग् अमन्यत, अन्तर् वै मा यज्ञाद् यन्तीति साग्रायणं प्रति न्याद्रवत् तस्माद् आग्रायणं प्रति वाचं विसृजन्ते हिंकृत्य वाचं विसृजन्ते प्राणो वै हिंकारस्, वाक् प्राणस् तद् वाच एवैष युक्तिस् त्रिर् हिंकरोति त्रेधा हीयं वाग् वदति शनैर् उच्चैर् अथ सूच्चैस्, यावत्य् एव वाक् सास्य युज्यते त्रयो वै प्राजापत्या ऋत्विज उद्गाता प्रस्तोता प्रतिहर्ता ते वा अस्यैतर्ह्य् अवृत्ता अयुक्तास्, यद् धिंकरोति तेनैवास्य ते वृत्ता युक्ता भवन्ति वाक् च मनश् चावदेताम् अहं श्रेयान् अस्म्य् अहं श्रेयान् अस्मीति तौ प्रजापतिं प्रश्नम् ऐताम्, सा वाग् अब्रवीत्, नैव मया किं चनानभ्युदितं क्रियता इति, अथ मनो ऽब्रवीत्, नैव मया किं चनानभिगतं क्रियता इति स मनसे ऽन्वब्रवीत् सा वाग् अब्रवीत्, अहव्यवाड् एवाहं तुभ्यम् असानीति तस्माद् एषा प्रजापतये ऽहव्यवाट् तस्माद् यत् किंचोपांशु क्रियते तद् आहुः कृतम् एतत् क्रियता इति प्रजापतये हि क्रियते द्वाभ्यां धाराभ्यां प्रातःसवने गृह्णाति तिसृभ्यो माध्यंदिने सवने चतसृभ्यस् तृतीयसवने तन् नव नव प्राणास्, आत्माग्रायणः प्राणान् एवात्मन् धत्ते वि वा एतद् यज्ञश् छिद्यते यत् सवनानि संतिष्ठन्ते ये देवा दिव्य् एकादश स्थ पृथिव्याम् अध्य् एकादश स्थाप्सुक्षितो महिनैकादश स्थेति देवताभिर् वै यज्ञः संततस्, देवताभिर् एव यज्ञं संतनोति प्रजापतिर् वा आग्रायणस्, यत् सर्वेषु सवनेष्व् अभिप्रस्कन्दयति प्रजापतिर् वा एतत् प्रजा अभिजिघ्रति प्रजापतिर् वा आग्रायणस्, यत् सर्वेषु सवनेषु गृह्णात्य् आत्मनैव यज्ञं संतनोति प्रजापतिर् वा आग्रायणस्, यद् एषो ऽतिरिच्यते तस्मात् पुरुषः पशूनां दविष्ठम् एति, आग्रायणो वै गायत्र्या वत्सरस् तं वा एतद् आ तृतीयात् सवनाद् अभिप्रतिधावति गायत्र्या वा एते लोके सर्वे सोमा गृह्यन्ते तां वा एतत् सर्वाणि सवनान्य् अभिप्रतिधावन्ति, अथ यत् स्थाल्या गृहीतो विज्ञातस्थाल्या होष्यन्ती३ दारुमयेणा३ इति तस्माद् अविज्ञातेन गर्भेण भ्रूणहा, अथ यत् स्थालीं रिञ्चन्ति न दारुमयम्, तस्मात् पुमान् दायादः स्त्र्य् अदायात्, अथ यत् स्थालीं परास्यन्ति न दारुमयम्, तस्मात् स्त्रियं जातां परास्यन्ति न पुमांसम् अथ स्त्रिय एवातिरिच्यन्ते ॥म्स्_४,६।४॥  
सरा : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  
अदायात् : ड़्न् अदायादा?  

  
इन्द्रो वै वृत्राय वज्रम् उदयछत् स वज्रम् उद्यतं दृष्ट्वाबिभेत् सो ऽब्रवीत्, अस्ति वा इदं त्यस्मिन्न् अन्तर् वीर्यम्, तत् ते प्रदास्यामि मा मा वधीर् इति तद् वा अस्मै प्रायछत्, यज्ञं वा अस्मै तत् प्रायछत् पशून् उक्थ्यम् एव यद् उक्थ्यो गृह्यते यज्ञस्य च पशूनां चावरुद्ध्यै, एतावान् वै यज्ञो यावान् उक्थ्यस्, अन्तःश्लेषणम् एवान्ये ग्रहाः प्लवो वा एष यज्ञस्य यद् उक्थ्यस्, यथा वा इदं प्लवं संनह्य प्रस्नात्य् एवं वा एतद् उक्थ्यम् आलभ्य प्रस्नाति स एनम् आ यज्ञस्योदृचः संपारयति, अङ्गानि वा उक्थ्यस्, यज्ञस्य संतत्यै गृह्यते तस्मै त्वा विष्णवे त्वेति विष्णुर् वै यज्ञस्, विष्णुना यज्ञः संततस्, विष्णुनैव यज्ञेन यज्ञं संतनोति, एतेन वा इदम् उक्थानि संततानि तस्मात् पुरुषः स्नावभिर् अनुसंततः सद आलभ्यावनयति यज्ञं वा एतत् संतत्य संप्राप्यावनयति चक्षुर् वै शुक्रस्, चक्षुर् उक्थ्यस्, चक्षुर् वा एतत् पुरस्ताद् ध्रियते, अथो यथेदं पुरस्तात् पश्चात् पश्यन्न् अन्वेत्य् एवं तत्, अथ यद् एकः संस् त्रेधा क्रियते तस्माद् एकः श्रेष्ठः पूर्वार्धे ऽवस्यति यद् एतौ ग्रहौ भूयिष्ठाः सोमा अनु हूयन्ते पापवसीयसस्य व्यावृत्त्यै यद् एतत् पात्रं भूयिष्ठाः सोमा अन्वायन्ति तस्माद् एकं श्रेष्ठं यन्तं बहवः पश्चाद् अनुयन्ति पात्राणि वा अध्वर्युं पुरो विदुह्रे, उक्थामदानि पश्चा, ऐन्द्र्या सदा उपचरति, आग्नेय्याग्नीध्रम्, वैष्णव्या हविर्धानम्, यथादेवतम् एवैनान्य् उपचरति तथा हैनं न विदुह्रे, अन्तराहवनीयं च हविर्धानं चाध्वर्योर् लोकस्, अन्तरा हविर्धानं च सदश् च यजमानस्य सदः सदस्यानाम्, यदि कामयेत, अध्वर्युं यश ऋछेद् इति, अन्तराहवनीयं च हविर्धानं चावनयेत् सोमो वै यशस्, एषो ऽध्वर्योर् लोकस्, अध्वर्युम् एव यशसार्पयति यदि कामयेत यजमानं यश ऋछेद् इति, अन्तरा हविर्धानं च सदश् चावनयेत् सोमो वै यशस्, एष यजमानस्य लोकस्, यजमानम् एव यशसार्पयति यदि कामयेत सदस्यान् यश ऋछेद् इति, अन्तः सदस्यावनयेत् सोमो वै यशस्, एष सदस्यानां लोकः सदयान् एव यशसार्पयति सद आलभ्यावनयति, ऐन्द्रं वै सदस्, ऐन्द्राण्य् उक्थानि, उक्थानां संतत्यै, उक्थानाम् अनपछेदाय ॥  
उक्थामदानि : ड़्न् व्Wच्। एद्।: उक्थामदानि।  

  
उपयामगृहीतो ऽसि मित्रावरुणाभ्यां त्वा ॥  

  
इति गृह्णाति प्रातःसवने मैत्रावरुणाय ॥  

  
इन्द्राय त्वा ॥  

  
इति ब्राह्मणाञ्शंसिने ॥  

  
इन्द्राग्निभ्यां त्वा ॥  

  
इत्य् अछावाकाय ॥  

  
उपयामगृहीतो ऽसि, इन्द्राय त्वेन्द्राय त्वा ॥  

  
इति गृह्णाति सर्वेभ्यो माध्यंदिने सवने ॥  

  
उपयामगृहीतो ऽसि, इन्द्रावरुणाभ्यां त्वा ॥  

  
इति गृह्णाति तृतीयसवने मैत्रावरुणाय ॥  

  
इन्द्राबृहस्पतिभ्यां त्वा ॥  

  
इति ब्राह्मणाञ्शंसिने ॥  

  
इन्द्राविष्णुभ्यां त्वा इत्य् अछावाकाय, एवम् अस्य यथोक्थं यथादेवतं गृहीता भवन्ति ॥म्स्_४,६।५॥  

  
आयुर् वै ध्रुवस् तम् उत्तमं गृह्णाति, उत्तमं ह्य् आयुः स्थाल्या गृह्णाति, आयुषो धृत्यै पूर्णं गृह्णाति सर्वम् आयुर् एति प्राणो वै गायत्री, आयुर् ध्रुवस्, यद् एष आ तृतीयात् सवनात् परिशये तस्माद् यावद् आयुस् तावान् प्राणस्, आयुर् वै ध्रुवस्, यद् अग्निष्टोमम् आस्ते, आयुर् एवाप्त्वा निःसर्पति, आयुर् वै ध्रुवस्, यत् केवलं जुहुयाद् आयुः प्रजानां प्रदध्यात् परिधानीयायां शस्यमानायाम् अवनयति स ह्य् अन्तस्, होतुश् चमसे ऽवनयति वैश्वदेवो वै होता वैश्वदेवीर् इमाः प्रजाः सर्वासु वा एतत् प्रजास्व् आयुर् दधाति जनानाम् इत्य् आहुः सर्वासां वा एतत् प्रजानाम् आयुः सर्वाभ्यः प्रजाभ्यो गृह्यते, उभयतोवैश्वानरो गृह्यते, उभयतोवैश्वानरो ह्य् अयं प्राणस्, अयं वाव वैश्वानरो यो ऽयम् अवाङ् प्राणस्, यद् एष केवला उत्तरे हविर्धाने साद्यते तस्माद् एषो ऽर्धभाक् प्राणानाम् अर्धभाजा इतरे हिरण्ये ऽधि सादयेद् आयुःकामस्य, अमृतं वै हिरण्यम् आयुर् ध्रुवस्, अमृत एवास्यायुर् दधाति, उपोप्ते ऽन्ये ग्रहाः साद्यन्ते ऽनुपोप्ते ध्रुवस् तस्माद् अस्थ्नान्ये पशवः प्रतितिष्ठन्ति मांसेन पुरुषः प्राणा वा उपरवास्, यद् एत उपोप्ते ग्रहाः साद्यन्ते स्वे वा एतद् योनौ साद्यन्ते पूर्वार्धे वा इमे मुखस्य प्राणास्, एतत् खलु वै हविर्धानस्य पूर्वार्धं यद् दक्षिणं हविर्धानम्, तस्माद् दक्षिणे हविर्धाने प्राणा वा एत इतरे ग्रहास्, आयुर् ध्रुवस्, नव वै प्राणास्, आयुर् दशमम्, तस्माद् एष दशमो गृह्यते दशमं ह्य् आयुस्, राजपुत्रो ध्रुवं गोपायति सर्वासां वा एतत् प्रजानाम् आयुर् गोपायति तस्माद् राजपुत्रो वीर्यवत्तमस्, यद्य् अभिचरेत ॥  
परिशये : ड़्न् एमेन्देद्। एद्।: परिशयेत्  

  
इदम् अहम् अमुष्यामुष्यायणस्यायुः प्रवर्तयामि ॥ इति ध्रुवं प्रवर्तयेत्, आयुर् एवास्य प्रवर्तयति यत् प्रवर्तयेत् सर्वासां प्रजानाम् आयुः प्रवर्तयेत्, शुक् प्रजा ऋछेत्, अवर्तिर् यजमानं गृह्णीयात् क्षोधुको ऽध्वर्युः स्यात् तद् व्यङ्ग्य एव ॥  

  
ध्रुवं त्वा ध्रुवक्षितिम् अमुम् आस्थानाच् च्यावयामि ॥ इति, आस्थानाद् एवैनं च्यावयति प्रमायुको भवति ध्रुवं वै प्रच्यवमानं विश्वा भूतानु प्रच्यवन्ते प्र यजमान आस्थानाच् च्यवते तद् अभिमृश्यस्, दिवि दिव्यान् दृंहान्तरिक्षे अन्तरिक्ष्यान् पृथिव्यां पार्थिवान् इति यथास्थाम वा एतत् प्रजा दृंहति स्व आयतने यजमानम् आयुषा वा एष वीर्येण व्यृध्यते यस्य ध्रुवः स्कन्दति, आयुर् वीर्यं ध्रुवस् तद् अभिमृश्यः ॥  

  
आयुर्धा असि ध्रुव, आयुर् मे धेहि ॥ इति, आयुर् एवास्मिन् दधाति वरो दक्षिणा वरेणैव वरं स्पृणोति, आत्मा हि वरः पुत्रसेनस्य ह वै भैमसेने ध्रुव उपददास तं शृण्वानः स्थैरब्रह्मण ऋतेनैभ्यो लोकेभ्य आप्याययांचकार ॥  

  
स्वाहा दिव आप्यायस्व ॥ इति स तृतीयं बभूव ॥  

  
स्वाहान्तरिक्षाद् आप्यायस्व ॥ इति स द्विभागं बभूव ॥  

  
स्वाहा पृथिव्या आप्यायस्व ॥ इति स पुपूरे तद् ऋतेनैवैभ्यो लोकेभ्यो ध्रुव आप्याययितव्यस्, द्वादशे स्तोत्रे ऽवनयति ॥  

  
द्वादश मासाः संवत्सरः संवत्सरो यज्ञस्, यज्ञः प्रजापतिः प्राजापत्यः पुरुषस्, यावान् एव पुरुषस् तस्मिन्न् आयुर् दधाति यत् स्तूयमाने ऽवनयेद् गर्भाः प्रपादुकाः स्युस्, यञ् शस्यमाने युवानः प्रमीयेरन् यञ् शस्ते बहिः प्राणान् दध्यात् सकृञ् शस्तायां मध्यतो ऽवनीयस्, मध्यतो वा एतत् प्रजानाम् आयुर् दधाति ॥  

  
स्वयंभूर् असि श्रेष्ठो रश्मिः प्रियो देवानां संसदनीयः ॥  

  
तं त्वा सुभव देवा अभिसंविशन्तु ॥  

  
आयुर्धा असि ध्रुव, आयुर् मे धेहि ॥  

  
इति, आयुर् एवास्मिन् दधाति ॥  

  
वर्चोधा असि ध्रुव वर्चो मे धेहि ॥  

  
इति वर्च एवास्मिन् दधाति ॥  

  
इषो ऽसि त्वेषो ऽसि नृम्णो ऽसि व्रतो ऽसि दक्षो ऽसि तस्य त इषस्य त्वेषस्य नृम्णस्य व्रतस्य दक्षस्य भक्षीय स्वस्य चारणस्य च शूद्रस्य चार्यस्य च यथा त्वं सूर्यासि विश्वदर्शत एवम् अहं विश्वदर्शतो भूयासम् ॥  

  
इति विश्वदर्शतो ह भवति, असौ वा आदित्यः स्वयंभूः श्रेष्ठो रश्मिस्, यथैष स्वयम् अभवद् एवं स्वयं भवति य एवं वेद ॥म्स्_४,६।६॥  

  
अथैत ऋतुग्रहाः संवत्सरस्य वा एते विधृत्यै गृह्यन्ते द्वादश मासाः संवत्सरस् तस्माद् द्वादश ऋतुग्रहास्, मधुश् च माधवश् च वासन्तिका ऋतू असन्ना हूयन्ते, असन्ना हीम ऋतवस्, नान्योऽन्यम् अभिप्रपद्यते यद् अन्योऽन्यम् अभिप्रपद्येत ऋता ऋतुर् अभीयात्, अथ यद् अन्योऽन्यः प्रपद्यते तस्माद् इदम् ऋता ऋतुर् अनुनिहिताः परिप्लवन्ते, उभयतोमुखम् ऋतुपात्रम् उभयतोमुखा हीम ऋतवस्, न वै तद् विद्म यत ऋतूनां मुखम्, सह प्रथमं गृह्णाते सहोत्तमम्, सह युज्येते सह विमुच्येते चतुर्दश वा एतत् कुरुतस्, अति वा एतद् रेचयतस्, अस्ति मासस् त्रयोदशस् तम् एवैतेनाप्त्वावरुन्द्धे, ऋतुभ्यो वै प्रजाः प्रजायन्ते यत् षड् ऋतुना चतुर् ऋतुभिस्, ऋतुभ्यो वावास्मा एतच् चतुष्पदः पशून् प्रजनयतस्, अथ यच् चतुर् ऋतुभिर् द्विर् ऋतुना, ऋतुभ्यो वावास्मा एतद् द्विपदः पशून् प्रजनयतस्, यद् द्विर् ऋतुना द्वौ हीमा ऋतू अथ यद् द्वे ऋतुपात्रे द्वौद्वौ हीम ऋतवस्, नानुयजति वैश्वानरो वषट्कारस्, यद् अनुयजेद् वैश्वानरम् ऋतुष्व् अन्ववसृजेत्, अन्धो वा इदम् आसीद् अव्यावृत्तम् अहर् आसीन् न रात्रिस् तद् देवा ऋतुग्रहैर् व्यावर्तयन् यद् ऋतुग्रहा गृह्यन्ते, अहोरात्रयोर् व्यावृत्त्यै संवत्सरो वै स्वर्गो लोकस् तस्य वा एत आक्रमा यद् ऋतुग्रहास्, यद् ऋतुग्रहा गृह्यन्ते स्वर्गस्य लोकस्याक्रान्त्यै ॥म्स्_४,६।७॥  
नान्योऽन्यम् : ड़्न् एमेन्देद्। एद्।: नान्योऽन्यम्  
अभिप्रपद्येत : ड़्न् म्। एद्।: अभिप्रपद्यत  
अन्योऽन्यः : ड़्न् ह्। अन्द् ब्ब्। एद्।: अन्योऽन्यः  

  
आदित्या वा इत उत्तमाः स्वर्गं लोकम् आयन्, ते वा इतः प्रतिसंहिताः पुरस्ताद् एवान्यत् सर्वम्, संवत्सरो वै स्वर्गो लोकः संवत्सरम् एतौ कल्पयितुं प्लायेते यद् अध्वर्यू यद् ऐन्द्राग्नम् ऋतुपात्रेण गृह्णाति संवत्सरं वा एतद् अन्वारभते स्वर्गाय लोकाय, अथो ज्योतिर् उपरिष्टाद् दधाति स्वर्गस्य लोकस्य समष्ट्यै, असौ वा आदित्यः शुक्रः पुरुषो वैश्वदेवस्, यञ् शुक्रपात्रेण वैश्वदेवं गृह्णाति तस्मात् पुरुष एवामुं प्रत्यक् सर्वे ऽन्ये न्यञ्चः पशवस्, देवाश् च वा असुराश् चास्पर्धन्त ते देवाः प्रातःसवने वैश्वदेवे यज्ञं संस्थाप्यम् अपश्यन्, तं प्रातःसवने समस्थापयन् यद् वैश्वदेवः प्रातःसवने गृह्यते प्रातःसवने वा एतद् वैश्वदेवे यज्ञं संस्थापयति तेन संस्थितेनारिष्टेन भूतेन प्रचरन्ति देवा वै सर्वे प्रातःसवनम् अभ्यायछन् नोत्तराभ्यां सवनाभ्याम् अतिष्ठन्त यद् वैश्वदेवः प्रातःसवने हूयते प्रातःसवने वा एतद् वैश्वदेवे देवतास् तर्पयन्ति तास् तृप्ता उत्तरे सवने अभिसृज्यमाना यन्ति वज्रो वै मरुत्वतीयास्, वज्र एव प्रथमस्, अपगूर्तिर् द्वितीयः स्तृतिर् उत्तमस्, वज्रो वै धनुस्, धनुर् एव प्रथमः प्रतिहितिर् द्वितीयस्, विसृष्टस् तृतीयस्, चक्रियौ वा एते यज्ञस्य यन् मरुत्वतीयास्, अक्षो मध्यमः पक्षसी अभितस्, मरुद्भिर् वै वीर्येणेन्द्रो वृत्रम् अहन् न ऋते मरुद्भ्यो ऽशक्नोद् वीर्यं कर्तुम्, यन् मरुत्वतीयो ग्रहो गृह्यते मरुत्वतीयं शस्यते तेन माध्यंदिनं सवनं वीर्यवत् कथं सवनान्य् ऋतुमन्ति वेत्थेति पृछेत्, ऋतुग्रहैः प्रातःसवनम् ऋतुमत्, मरुत्वतीयैर् माध्यंदिनं सवनम्, सावित्रेण तृतीयसवनम्, मरुत्वतीययोः सन्नयोर् दक्षिणा दीयन्ते स्वे वा एतद् योनौ दक्षिणा दीयन्ते परिधयो वा एते यज्ञस्य यन् मरुत्वतीयास् तस्मान् मरुत्वतीयान् दक्षिणा नातिदीयन्ते यद् अतिदद्याद् यथा बहिष्परिधि स्कन्नम् एवं स्यात्, यदि कामयेत विड् ओजीयसी स्याद् अबलीयः क्षत्रम् इति यस्या मरुत्वतीयः पूर्वो ऽर्धऋचस् तां पुरोरुचं कुर्यात्, विशं वा एतद् ओजीयसीम् अकर् अबलीयः क्षत्रम्, यदि कामयेत क्षत्रम् ओजीयः स्याद् अबलीयसी विड् इति यस्या ऐन्द्रः पूर्वो ऽर्धऋचस् तां पुरोरुचं कुर्यात् क्षत्रं वा एतद् ओजीयो ऽकर् अबलीयसीं विशम्, जामि वा एतद् यज्ञे क्रियते यन् मरुत्वतीयो ग्रहो गृह्यते मरुत्वतीयं शस्यते पशवो वै मरुतस्, अजामि पशवस् तेन तद् अजाम्य् ऋतुपात्रम् आलभ्य प्रतिगृह्णाति, ऋतवो वै मरुतः संवत्सर ऋतवस्, आयुः संवत्सरस्, आयुषि वा एतद् अध्वर्युः श्रयते वृत्रं वा एष हन्ति यो मरुत्वतीयान् ग्रहान् गृह्णीते माहेन्द्रे सर्वे कामाः सर्वान् वा एतत् कामान् आप्नोति सर्वान् व्यश्नोति, इन्द्रो वै वृत्रम् अहन्, सो ऽन्यान् देवान् अत्यमन्यत स महेन्द्रो ऽभवत् स एतम् उद्धारम् उदहरत वृत्रं हत्वा तद् उद्धार एव, अस्यैष भाग एव तस्माद् राजा संग्रामं जित्वोदाजम् उदजते शुक्रपात्रेण माहेन्द्रं गृह्णाति वदन्ति ग्रावाणस्, वदन्त्य् औलूखलास्, मन्थन्त्य् आशिरम् इन्द्रे वा एतद् अग्रा आगते घोषम् अकुर्वत, अथो यजमान एव तेजो दधति ॥म्स्_४,६।८॥  
वा : ड़्न् एमेन्देद्। एद्।: वा।  
वेत्थेति : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  
  
[पगे इव्,९२]
  
एतद् वा एषाभ्यनूक्ता ॥  

  
     अष्टौ पुत्रासो अदितेर् ये जातास् तन्वस् परि ।
  
     देवं उप प्रैत् सप्तभिः परा मार्ताण्डम् आस्यत् ॥  

  
इति, एष वाव स उपांशुसवनो ग्रावा तस्य वा एष सोमपीथो यद् आदित्यं मेक्षयन्ति ॥  

  
विवस्वन्न् आदित्यैष ते सोमपीथः ॥ इति सोमपीथेनैवैनं समर्धयति व्यानो वा उपांशुसवनः प्रजा आदित्यस्, व्यानं वा एतत् प्रजासु दधाति पशवो वा आदित्यस्, यद् दध्ना मध्यतः श्रीणाति मध्यतो वा एतत् पशूनां पयो दधाति, अथ यत् तप्तातङ्क्यम्, तस्माद् आमा सती पक्वं दुहे यदि कामयेत वर्षेत् पर्जन्या इति ॥ या दिव्या वृष्टिस् तया त्वा श्रीणामि ॥ इति दध्नोपरिष्टाद् आदित्यं श्रीणीयात् पशवो वा आदित्यः पशुभ्य एषो ऽमुतो वर्षति पशून् एव वृष्ट्याभिजिघर्ति यदि कामयेत गर्भाः श्रीव्येयुर् इति, उद्गृह्यादित्यम् अवेक्षेत गर्भा ह श्रेवुका भवन्ति शुक्रवती वै पूर्वे सवने अशुक्रं तृतीयं सवनम्, यद् द्विदेवत्यानां संस्रवान् अवनयत्य् आग्रायणम् अभिप्रस्कन्दयति तेन तृतीयसवनं शुक्रवत्, देवा असुरान् हत्वा मृत्योर् अबिभयुस् ते नाथैषिणो न्यञ्चनैषिण एता देवता भूयिष्ठाः प्राविशन् यद् द्विदेवत्यान्, तस्माद् द्विदेवत्येभ्य आदित्यो निर्गृह्यते बृहतीभ्यां गृह्णाति पशवो वै बृहतीः प्रजा आदित्यस्, एतावांल् लोको यावद् उद्धतम्, यत् संप्रसारयित्वा गृह्णाति लोकं वा एतद् अन्नाद्यं यजमानो भ्रातृव्यस्य वृङ्क्ते, अथो इमा एव प्रजा अन्नाद्यायावरुन्द्धे यद्य् अस्य भ्रातृव्यो यजेत बहिर्वेदि तिष्ठेत् तथा हैनं नावरुन्द्धे पशवो वा आदित्यस्, अग्नी रुद्रस्, अग्नेर् एतास् तन्वो यद् धिष्ण्यास्, यत् संप्रसारयित्वा गृह्णाति रुद्राद् वा एतत् पशून् अन्तर्दधाति, अपिधायोप निष्क्रामति पशूनां गोपीथाय, आदित्यो वै द्विदेवत्यानाम् अनुयाजस् तस्मात् तान् नानुयजति द्विदेवत्या वा आदित्यस्य प्रयाजास् तस्मात् तान् नानुयजति पशवो वा आदित्यस्, अग्नी रुद्रस्, ब्राह्मण उपद्रष्टा यद् ईक्षमाणो जुहुयात् प्रधीयमानानाम् एषाम् उपद्रष्टा स्यात्, अन्यत्रेक्षमाणेन होतव्यम् अनुपद्रष्टैषां भवति ॥म्स्_४,६।९॥  
शुक्रवती : ड़्न् एमेन्देद्। एद्।: शुक्रवतीर्  
अशुक्रं : ड़्न् एमेन्देद्। एद्।: अशक्रं। च्ड़्। म्स्।३।८।१०:११०।११।  
नाथैषिणो : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  

  
गायत्रो वै देवानां सविता गायत्र्या एष लोके सोमो गृह्यते यद् आग्रयणस् तस्माद् आग्रायणात् सावित्रो निर्गृह्यते सो ऽद आ तृतीयात् सवनात् परिशये क्रियमाणस्यक्रियमाणस्य प्रसवाय, अन्तरिक्षं वा अन्तर्यामस्, अन्तरिक्षम् इमाः प्रजास्, यद् अन्तर्यामपात्रेण सावित्रं गृह्णाति सविता वा एतत् प्रजाः प्रसुवति प्रजननाय, असन्नो हूयते, असन्ना हीमाः प्रजा नेलयन्ति नानुयजति यद् अनुयजेत् सृष्टिं प्रजानां विछिन्द्यात्, अथो समानपात्रौ ह्य् एतौ सोमौ गृह्येते तस्मान् नानुयजति देवा वै तृतीयसवनम् उद्यमं नाशक्नुवन् प्रातःसवने तर्हि सवितासीत् तं देवास् तृतीयसवनम् अभिपर्यौहन्, तेन तृतीयसवनम् उदयछन्त यत् सावित्रस् तृतीयसवने गृह्यते सवितृप्रसूता वा एतत् तृतीयं सवनम् उद्यछन्ते सावित्रस्य संस्रवे वैश्वदेवम् अभिगृह्णाति वैश्वदेवीर् इमाः प्रजाः सवितृप्रसूताः खलु वै प्रजाः प्रजायन्ते मनो वै सविता वैश्वदेवीर् इमाः प्रजाः सर्वासु वा एतत् प्रजासु मनो दधाति, आशीर्मतः सवनस्य गृह्णाति वैश्वदेवत्वाय सुशर्मासि सुप्रतिष्ठान इति यत् स्वित् सोमः सोमे प्रतितिष्ठति बृहदुक्षे नमा इति यद् बृहद् इति तेन देवेभ्यस्, यन् नमा इति तेन पितृभ्यस्, उक्थभाजो वै पितरो ऽस्तोमभाजस्, उक्थायैष गृह्यते न स्तोत्राय यत्र गृह्यते तञ् शस्यते स्व आयतत्ने ॥म्स्_४,७।१॥  
परिशये : ड़्न् एमेन्देद्। एद्।: परिशयेत्  
उक्थायैष : ड़्न् एमेन्देद्। एद्।: उकायैष  

  
घृतस्य यजति, एष वै प्रथमो धिष्ण्यानां यद् आहवनीयस् तं वा एतद् अग्रे व्याघारयति, आग्नावैष्णव्या व्याघारयति पराङ् वा एतर्हि यज्ञस्, अग्निः सर्वा देवतास्, विष्णुर् यज्ञस्, देवताश् चैव यज्ञं चालब्ध घ्नन्ति वा एतत् सोमं यद् अभिषुण्वन्ति यत् सौम्यः सोमं वा एतत् संभावयन्ति सोमम् आपाययन्ति, अवधिषुर् वा एतत् सोमं यद् अभ्यसुषुवुस्, अनुस्तरणी वा एषा सोमस्य यत् सौम्यः पित्πणाम् अनुस्तरणी तस्मात् पितृमत्या यजति दक्षिणा तिष्ठन् जुहोति दक्षिणा हि पित्πणाम् उपसदां वा एते ऽनुयाजास्, आग्नावैष्णव्या घृतस्य यजति सौम्या सोमस्य या एवाद उपसत्सु देवता अयाक्षीत् ता एतत्, अमुत्र वा एष भूताय क्रियते यद् वा एतस्य व्यार्धि यत् प्रामायि तद् अस्यामुं लोकं गछति, अथ पूत एवोञ्शिष्यते पवित्रं वै सौम्यस्, यजमानम् एवैतेन पुनाति सामदेवत्यो वै सोमः सोमस्य खलु वै सौम्यः साम्ने वा एतद् ध्रियते ॥  

  
सत्रा त एतद् यद् उ त इह ॥ इति परिपश्यति यो ऽगतासुः स परिपश्यति यो गतासुर् न स परिपश्यति यदि न परिपश्येद् अथ वदेत् ॥  

  
     यन् मे मनो यमं गतं यद् वा मे अपरागतम् ।
  
     राज्ञा सोमेन तद् वयम् अस्मासु धारयामसि ॥  

  
हृदिस्पृक् क्रतुस्पृग् वर्चोधा असि वर्चो मे धेहि ॥ इति आशिषम् एवाशास्ते ॥म्स्_४,७।२॥  

  
अथैते ऽतिग्राह्यास्, देवा वै सोमम् अगृह्णत, अथ वा एतान् इन्द्रो ऽगृह्णीत सो ऽवेत्, न वा अहम् इमान् ऋते ब्रह्मणः सविष्यामीति स ब्रह्मोपाधावत् तान् ब्रह्मणासघ्नोत्, ब्रह्म वै गायत्री तस्माद् गायत्रीभिर् गृह्यन्ते यद् एवादः परम् अन्नाद्यम् अनवरुद्धं तस्यैते ऽवरुद्ध्यै गृह्यन्ते ये वा अमी वैराजस्य स्तोभा अतिरिक्तास् तैर् एते सामन्वन्तः सर्वे वा एत ऐन्द्रास्, य ऐन्द्र ऐन्द्रः सस्, असा आदित्य इन्द्रः समानम् अग्निश् चासौ चादित्यस्, विराजो वै तेज आग्नेयः शक्वरीणाम् ऐन्द्रस्, रेवतीनां सौर्यस्, यत्र पृष्ठानि युज्येरंस् तद् एतान् जुहुयात् साम्नां सतेजस्त्वाय सं वा एतद् यज्ञः पश्चात् स्तोत्रेण च शस्त्रेण चाधीयते यद् अतिग्राह्याः प्रत्युत्तब्ध्यै चक्रियौ वा एते यज्ञस्य यत् पृष्ठानि, उपस्तम्भनम् अतिग्राह्यास् तस्मात् प्रातःसवने गृह्याः प्रत्युत्तब्ध्यै यद् आग्नेयस् तेजस् तेनावरुन्द्धे यद् ऐन्द्र इन्द्रियं तेन यत् सौर्यो रुचं तेन त्रिवृद् वावास्मा एतत् समृद्धं ब्रह्मवर्चसं दधाति तेजो वा अग्निर् इन्द्रियम् इन्द्रो ब्रह्मवर्चसम् असा आदित्यस् तेजसा च वावास्मा एतद् ब्रह्मवर्चसेन चोभयत इन्द्रियं परिगृह्णाति ॥  

  
अग्नेश् च त्वा ब्रह्मणश् च तेजसा जुहोमि तेजोदाम्, तेजो मा मा हासीत्, माहं तेजो हासिषम्, स्वाहा, इन्द्रस्य च त्वा क्षत्रस्य चौजसा जुहोम्य् ओजोदाम् ओजो मा मा हासीत्, माहम् ओजो हासिषम्, स्वाहा सूर्यस्य च त्वौषधीनां च वर्चसा जुहोमि वर्चोदाम्, वर्चो मा मा हासीत्, माहं वर्चो हासिषम्, स्वाहा, अग्न आयुःकारायुष्मांस् त्वं तेजस्वान् देवेष्व् एधि, आयुष्मन्तं मां तेजस्वन्तं मनुष्येषु कुरु, इन्द्रौजस्कारौजस्वांस् त्वं सहस्वान् देवेष्व् एधि, ओजस्वन्तं मां सहस्वन्तं मनुष्येषु कुरु सूर्य भ्राजस्कार भ्राजस्वांस् त्वं वर्चस्वान् देवेष्व् एधि भ्राजस्वन्तं मां वर्चस्वन्तं मनुष्येषु कुरु ॥  

  
एते होमा भक्षंकारश् च भवन्ति, एतेषां वै वीर्येण बम्बविश्ववयसा इमांल् लोकान् अर्वाचश् च पराचश् च प्राजानीताम्, सं ह वा अस्मा इमे लोका अर्वाञ्चश् च पराञ्चश् च भान्ति य एवं वेद सुप्रज्ञाना वा इत इत्थं लोकास्, अमुतस् त्वा अर्वाञ्चो दुःप्रज्ञानास्, एष ह त्व् एवामुतो ऽर्वाच इमांल् लोकान् प्रजानान्ति यस्यैते हूयन्ते ॥म्स्_४,७।३॥  
  
[पगे इव्,९७]
  
उपांशुपात्रेण पात्नीवतं गृह्णाति प्राणो वा उपांशुः प्राणेन वा एतत् प्रयन्ति प्राणेनोद्यन्ति, अथो प्राणानां प्रतिप्रज्ञात्यै, अथो यत् प्रथमं पात्रं युज्यते तद् उत्तमं विमुच्यते प्राणानां गोपीथाय होता वा अद्य प्रातर् उपांशुम् अयजत्, यद् एतं होता वषट्कुर्याद् यत् पुरो ऽकस् तत् पश्चात् परिहरेत् प्रमायुकः स्यात् तस्माद् एतम् अग्नीद् वषट्करोति पुरो ह्य् अग्नीत् प्राणो वा उपांशुः प्राणाद् अधि प्रजाः प्रजायन्ते यद् उपांशुपात्रेण पात्नीवतं गृह्णाति प्रजननाय, असन्नो हूयते, असन्ना हि प्रजाः प्रजायन्ते नानुयजति यद् अनुयजेत् प्रजननम् अपिहन्यात्, अथो समानपात्रौ ह्य् एतौ सोमौ गृह्येते तस्मान् नानुयजति मिथुनं वै घृतं च सोमश् च यत् पात्नीवतं घृतेन श्रीणाति मिथुनत्वाय बृहस्पतिसुतस्य ता इति ब्रह्म वै बृहस्पतिस्, ब्रह्मणो वै योनेः प्रजापतिः प्रजा असृजत ब्रह्मणो वा एतद् योनेर् यजमानः प्रजायते, इन्द इन्द्रियावता इति, इन्द्रियं हि गर्भस्, अग्ना३इ पत्नीवा३न् इति मिथुनं वा अग्नीच् च पत्नीश् च सजूस् त्वष्ट्रा सोमं पिबेति त्वष्टा हि रूपाणि विकरोति घृतं वै देवा वज्रं कृत्वा सोमम् अघ्नन्, अभि खलु वा एतं घारयन्ति यत् पात्नीवतं घृतेन श्रीणाति, इन्द्रियेण वा एतत् पत्नी व्यर्धयति तस्मान् निरिन्द्रिया स्त्री पुमान् इन्द्रियवान्, तस्मात् पुमांसः सभां यन्ति न स्त्रियस्, यद् इतरान्त् सोमाञ् श्रीणीयुर् न पात्नीवतम्, स्त्रियः सभाम् ईयुर् न पुमांसस्, इन्द्रो वै वृत्रम् अहन्, तस्य यन् मूर्धानम् उदरुजत् स द्रोणकलशो ऽभवत् ततो यः सोमः समस्रवत् स हारियोजनस् तस्माद् एतं द्रोणकलशेन जुहोति योनिर् ह्य् अस्यैषस्, इन्द्रो वृत्रं हत्वा तस्य यत् क्लोम्नो हृदयात् सोमं समसिञ्चत् स हारियोजनो ऽभवत् स इन्द्रो ऽमन्यत यद् इमम् असुर्यं सोमं होष्यामि तद् अन्व् असुरा आभविष्यन्ति यन् न होष्यामि तद् अन्व् आभविष्यन्तीति तं संस्थिते प्रहृतेषु परिधिष्व् अजुहोत्, यत् संस्थिते प्रहृतेषु परिधिषु जुहोति तत् स्विद् उभयम् अकर् जुहोत्य् अह संस्थिते जुहोति, अतिरिक्तो वा एष ऋत्विजां य उन्नेता तस्माद् एतं न वृणते न वषट्करोति, अत्य् एष सोमो ऽरेचि स वा उन्नेतारम् एवाभ्यतिरिच्यते, अध्वर्युर् वै पूर्वान्त् सोमान् जुहोति यद् एतम् अध्वर्युर् जुहुयाद् आहुतीः संसृजेत् समदं कुर्यात् तस्माद् एतम् उन्नेता जुहोति प्रजापतिर् वा एतम् अमन्यत सोमं होष्यन्, तम् अग्निर् अब्रवीत्, न मयि त्वम् एतम् असुर्यं सोमं होष्यस्य् अशृतम् अद्वतीयम्, द्वितीयम् अस्त्व् इति यद् धानाभिः श्रीणाति शृतत्वाय, अथो द्वितीयत्वाय, अथैता धानास्, यत्र वा अदो देवेभ्यः कामदुघाः कामम् अदुह्र तद् एता अपि दुदुह्रे तत् पुष्टिम् एवैताभिर् अवरुन्द्धे प्रजापतिर् वा आग्रायणस्, यद् एषो ऽतिरिच्यते तस्माद् अयम् अतिरिक्तो ऽपरिमित इमाः प्रजा अभिपवते, ऋक्सामे वा इन्द्रस्य हरी तयोः परिधय आधानम्, निराधानाय खलु वा अश्वाय घासम् अपिदधाति यत् संस्थिते प्रहृतेषु परिधिष्व् अजुहोत्, यत् संस्थिते प्रहृतेषु परिधिषु जुहोति निराधानाभ्याम् एवाभ्यां घासम् अपिदधाति पशवो वै धानास्, यत् संखादेत् पशून् हिंस्यात्, यन् न संखादेद् अयताः स्युः संदृश्य रय्यै त्वा पोषाय त्वेत्य् उपवपति तत् स्विद् उभयम् अकः पशूनां यत्यै भुञ्जन्त एनं पशवा उपतिष्ठन्ते ॥म्स्_४,७।४॥  
आभविष्यन्तीति : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  
एवाभ्यतिरिच्यते : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  
दुदुह्रे : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  

  
यज्ञेन वै देवाः स्वर्गं लोकम् आयन्, ते ऽमन्यन्त, अनेन वै नो ऽन्ये लोकम् अन्वारोक्ष्यन्तीति ते छन्दांस्य् अपश्यन्, तानि व्यत्यषजन्, स्वर्गस्य लोकस्याननुक्शात्यै यच् छन्दांसि व्यतिषजति लोकं वा एतच् छन्दांसि यजमानो भ्रातृव्यस्य मोहयति स्वर्गस्य लोकस्याननुक्शात्यै देवेषु वा अन्यानि छन्दांस्य् आसन्न् असुरेष्व् अन्यानि कनीयांसि देवेष्व् आसन् ज्यायांस्य् असुरेषु ते देवाः कनीयोभिश् छन्दोभिर् ज्यायांसि छन्दांस्य् असुराणाम् अवृञ्जत यत् कनीयोभिश् छन्दोभिर् ज्यायांसि छन्दांसि विशंसति लोकं वा एतच् छन्दांसि यजमानो भ्रातृव्यस्य वृङ्क्ते लोकम् एनम् अछन्दस्कम् अकर् अनुष्टुभं सर्वाणि छन्दांस्य् अभिसंशंसति वाग् वा अनुष्टुब् आनुष्टुभः पुरुषस् तस्मात् पुरुषः सर्वा वाचो वदति पशवो वै छन्दांसि वाग् अनुष्टुब् आनुष्टुभः पुरुषस्, यत् सर्वाणि छन्दांसि संशस्यानुष्टुभम् उत्तमां शंसति तस्मात् पुरुष उपरिष्टाद् अवाचः पशून् अत्ति सर्वाणि छन्दांसि संशंसति पजापतिर् वै छन्दांसि प्रजापतिम् एवाप्नोति षड् अक्षराणि स्तोत्राद् अतिरिच्यन्ते षड् वा ऋतवस्, ऋतुष्व् एव प्रतितिष्ठति ततश् चत्वारि शस्त्रं पुनर् उपावर्तन्ते चतुष्पदस् तेन पशून् अवरुन्द्धे, अथ द्वे एवातिरिच्येते द्वे विराजम् अति सत्यं चानृतं च विराजम् एवाप्नोति ॥म्स्_४,७।५॥  
सर्वाणि : ड़्न् एमेन्देद्। एद्।: सर्वाणि।  

  
प्रजापतिर् वै देवेभ्यो यज्ञान् व्यकल्पयत् सो ऽमन्यत, आत्मानम् अन्तर् अगाम् इति तेषां वा इन्द्रियाणि वीर्याणि पुनः समबृहत् स षोडश्य् अभवत्, अथ वै तर्हीन्द्रो देवानाम् आसीद् अवमतमः शिथिरतमस् तस्मै वा एतं षोडशिनं प्रायछत् तेनेन्द्रो ऽभवत् ततो देवा अभवन् परासुरास् तद् य एवं विद्वान् एतं षोडशिनं गृह्णीते भवत्य् आत्मना परास्य भ्रातृव्यो भवति प्रजापतिर् वै देवेभ्यस् तनूर् व्यकल्पयत् तासां या हरिवत्य् आसीत् ताम् आत्मन्न् अशिंषत् प्रेणा यद् धरिवती पुरोरुग् ग्रहस्य भवति यैवास्य हरिवती प्रिया तनूस् ताम् आप्नोति न षोडसी नाम यज्ञो ऽस्तीत्य् आहुस्, अथ कस्मात् षोडशीति यत् स्तोत्रेण च शस्त्रेण च संपद्यते तस्मात् षोडशी यज्ञेन वै देवाः स्वर्गं लोकम् आयन्, स एषां न प्राभवत् तस्मिन् वा एतं षोडशिनं प्रत्यग्रथ्नन्, तेनामुं लोकं व्याप्नुवन्, तद् अमुष्य वाव लोकस्य व्याप्त्यै षोडशी गृह्यते ऽमुष्य लोकस्य समष्ट्यै, अग्निष्टोमे राजन्यस्य गृह्णीयात्, अशान्त एनं वज्रो भूत्या इन्द्धे, अतिरात्रे ब्राह्मणस्य वज्रो वै षोडशीश्वरो ऽशान्तो यजमानं हिंसितस्, रात्रिर् एव वज्रं शमयति प्रातःसवने गृह्यस् तेजो वै प्रातःसवनम्, तेजस एव वज्रं निर्मिमीते माध्यंदिने सवने गृह्यस्, ओजो वै माध्यंदिनं सवनम् ओजस एव वज्रं निर्मिमीते तृतीयसवने गृह्यः पशवो वै तृतीयसवनम्, पशुभ्य एव वज्रं निर्मिमीते यत् प्रातःसवने गृह्णीयाद् वज्रा उत्तरे सवने अभ्यतिरिच्येत यन् माध्यंदिने सवने मध्यतो वज्रो निहन्यात् तृतीयसवने गृह्यस् तत् सर्वेषु सवनेषु गृह्णाति न पूर्वे सवने आर्तिं नीतः पञ्चदशः कार्यस्, वज्रो वै पञ्चदशस्, वज्रम् एवास्मा आधात् तेन विजितिं भूतिं गछति षोडशी कार्यस्, यजमानो वै पञ्चदसो वज्रः षोडसी वज्रम् एवास्मा आधात् स एनं भूत्यै श्रेम्ण इन्द्धे सप्तदशः कार्यः प्रजापतिर् वै सप्तदशः प्राजापत्यः षोडशी स्व एवैनं योनौ दधाति, एकविंशः कार्यस्, एकविंशतिधाम्नी वा अनुष्टुब् आनुष्टुभः षोडशी, एतद् वा अस्यायतनतमम्, तस्माद् एकविंशः कार्यस्, मध्यमे ऽहंस् त्रिरात्रस्य गृह्यस्, मध्यमं वा अहस् त्रिरात्रस्य शिथिरम् अह्नो द्रढिम्ने ऽशिथिरत्वाय चतुर्थे ऽहंश् चतूरात्रस्य गृह्यस्, चतुर्थं वा अहश् चतूरात्रस्य शिथिरम् अह्नो द्रढिम्ने ऽशिथिरत्वाय चतुर्थेचतुर्थे ऽहन्न् अहीनस्य गृह्यस्, चतुर्थंचतुर्थं वा अहर् अहीनस्य शिथिरम् अह्नो द्रढिम्ने ऽशिथिरत्वाय न द्विरात्रे ऽवकल्पते द्वे वा एते छन्दसी गायत्रं च त्रैष्टुभं च, अछन्दस्कम् अनायतनं गृह्णीते ऽनायतनो यजमानो भवति, उत्तरे ऽहन् द्विरात्रस्य गृह्यस्, रात्रिम् एवायतनम् अभ्यतिरिच्यते ॥म्स्_४,७।६॥  
अभ्यतिरिच्येत : ड़्न् एमेन्देद्। एद्।: अभ्यतिरिच्यते  

  
अथैषो ऽदाभ्यस्, देवाश् च वा असुराश् चास्पर्धन्त ते देवा एतम् अपश्यन्, तम् अगृह्णत तान् असुरा नादभ्नुवन्, तद् अदाभ्यस्यादाभ्यत्वम्, नैनं भ्रातृव्यो दभ्नोति य एतं गृह्णीते घ्नन्ति वा एतत् सोमं यद् अभिषुण्वन्ति, एषा वै सोमस्यातिमोक्षिणी तनूर् यान् एतान् अंशून् प्रवृहन्ति, एवं वा एतं लोकं यजमानो ऽन्वतिमुच्यते वि वा एतद् यज्ञश् छिद्यते यत् सवनानि संतिष्ठन्ते यद् एतान् अंशून् पुनर् अप्यस्यति यज्ञस्य संतत्या अविछेदाय वृष्ट्यै वा एष गृह्यते मरुन्नामानि हि वर्षति पर्जन्यो यत्रैष गृह्यते, अग्निः प्रातःसवनात् पात्व् अस्मान् इति सवनानि वा एतेन देवा असुराणाम् अवृञ्जत सवनान्य् एवैतेन यजमानो भ्रातृव्यस्य वृङ्क्ते, अग्नये त्वा प्रवृहामि गायत्रेण छन्दसेति छन्दांसि च वा एतेन देवताश् च देवा असुराणाम् अवृञ्जत छन्दांसि चैवैतेन देवताश् च यजमानो भ्रातृव्यस्य वृङ्क्ते चतुर् आधूनोति दिशो वा एतेन देवा असुराणाम् अवृञ्जत दिश एवैतेन यजमानो भ्रातृव्यस्य वृङ्क्ते जीवग्रहो वा एष सोमस्य, अहुतस्य ह्य् अनभिषुतस्य गृह्यते यजुषा च वा आहुत्या च यज्ञः संततस्, यद् यजुर् वदन्न् आहुतिं जुहोति यजुषा चैवाहुत्या च यज्ञं संतनोति देवा वै सोमम् अगृह्णत स प्रजापतिर् अवेत्, यो वा इह प्रथमः सोमं ग्रहीष्यते स इदं भविष्यतीति स एतम् अगृह्णीत सो ऽभवत्, यो भूतिकामः स्यात् स एतं गृह्णीते भवति यदि शक्नोति ग्रहीतुम् उभौ भवतस्, यदि न शक्नोति ग्रहीतुम् उभौ न भवतः पराचीनेन प्राणता ग्रहीतव्यः पराङ् हि स प्राणैः श्रियो ऽन्तम् अगछत्, अपानता ग्रहीतव्यस्, अपानं हि स तम् अगृह्णीत प्राण्यापान्याव्यवानता ग्रहीतव्यस्, अव्यवानं हि स तम् अगृह्णीत यद् व्यवानेत् प्राणान् विछिन्द्यात्, यदि व्यवानेद् धिरण्येनापिदध्यात्, अमृतं वै हिरण्यम् अमृतेनैव प्राणान्त् संदधाति सकृद् अभिषुणोति सकृद् गृह्णाति, एको वै प्रजापतिः प्रजापतिम् एवाप्नोति चतुःस्रक्तिना ग्रहीतव्यस्, चतुःस्रक्तिना वा एतं प्रजापतिर् अगृह्णीत स सर्वासु दिक्ष्व् आर्ध्नोत् स सर्वासु दिक्ष्व् ऋध्नोति य एवं विद्वान् एतं चतुःस्रक्तिना गृह्णीते, अपो वै सोमस्य रसः प्रविष्टः सोमम् अपां रसस्, यथा वा इदं गावौ संजग्माने अन्यान्यां हत एवं वा एतौ संजग्माना अन्यो ऽन्यस्येन्द्रियं वीर्यं विनिर्हतस् तयोर् वा एष रसो यद् दधि यद् दध्ना जुहोति स्वेनैवैनौ रसेन शमयति ॥म्स्_४,७।७॥  

  
कृष्णशीर्षाग्नेयस्, मेषी सारस्वती बभ्रुः सौम्यः श्यामः पौष्णः शितिपृष्ठो बार्हस्पत्यः पिशङ्गो वैश्वदेवस्, वृष्णिर् ऐन्द्रः कल्माषो मारुतः संहित ऐन्द्राग्नस्, अधोरामः सावित्रः पेत्वो वारुणः प्रजापतिः प्रजाः सृष्ट्वा रिरिचानो ऽमन्यत स एताम् एकादशिनीम् अपश्यत् तयात्मानम् आप्रीणीत यज्ञो वै प्रजापतिस् तद् य एवं विद्वान् एताम् एकादशिनीं विबध्नीते यद् एवास्यात्मन ऊनं तद् आप्रीणीते प्रजापतिः प्रजाः सृष्ट्वा रिरिचानो ऽमन्यत स एतानीन्द्रियाणि वीर्याण्य् अपश्यत् तानि द्वन्द्वम् आत्मानम् अभिसमबध्नीत, आत्माग्नेयस्, वाक् सरस्वती, इन्द्रियं सोमस्, वाचं चैवेन्द्रियं चात्मानम् अभिसमबध्नीत पुष्टिः पौष्णस्, ब्रह्म बृहस्पतिः पुष्टिं चैव ब्रह्म चात्मानम् अभिसमबध्नीत बलं विश्वे देवास्, वीर्यम् इन्द्रस्, बलं चैव वीर्यं चात्मानम् अभिसमबध्नीत, ओजो मरुतः सह इन्द्राग्नी ओजश् चैव सहसश् चात्मानम् अभिसमबध्नीत प्रसवाय सावित्रस्, निर्वरुणत्वाय वारुणस्, आग्नेयाय सर्वा उपबध्यन्ते, अग्निर् वै सर्वा देवताः सर्वाभ्य एव देवताभ्य उपबध्यन्ते मिथुनत्वायैव सारस्वती, अथ यत् सौम्यः सोमो वै रेतोधा रेतो ऽस्मिन् दधाति, अथ यत् पौष्णः प्रजननं वै पूषा प्रजननाय ब्रह्म बृहस्पतिस्, वैश्वदेवीर् इमाः प्रजास्, ब्रह्म वा एतत् पुरस्ताद् आसां प्रजानाम् अत्यौहीत्, अथो ब्रह्मण एवेमाः प्रजा अनुकाः करोति विण् मरुतस्, विशं वा एतत् क्षत्राय नियुनक्ति, अथो विशम् एव क्षत्रायानुकां करोति, ओजसा वा एतद् विशं क्षत्राय परिगृह्णाति, आलब्ध आग्नेयस्, आलब्ध ऐन्द्रस्, अथैष ऐन्द्राग्न आलभ्यते ब्रह्म चैव क्षत्रं च सयुजा अकर् यद् अग्निश् चेन्द्रश् च भूयिष्ठभाजौ देवतानाम्, तस्माद् ब्राह्मणश् च राजा च भूयिष्ठभाजौ मनुष्याणाम्, प्रसवाय सावित्रस्, निर्वरुणत्वाय वारुणः समुद्रो वै वरुणस्, दक्षिणा समुद्रस्, यद् वारुणो दक्षिणार्ध आलभ्यते यजमानस्य निर्वरुणत्वाय, एतद् वा एषाभ्यनूक्ता ॥  

  
     सुदेवो असि वरुण यस्य ते सप्त सिन्धवः ।
  
     अनुक्षरन्ति काकुदं सूर्म्यं सुषिराम् इव ॥  

  
इति ॥म्स्_४,७।८॥  

  
ये देवानां बलपतयस् तेभ्यो दक्षिणार्ध आलभ्यन्ते तस्मात् प्रजा दक्षिणाभिजयन्तीर् यन्ति यद् आग्नेयः सौम्यो बार्हस्पत्यस् ते सार्धम् आलभ्यन्ते, ओज एवैतत् संधीयते यद् आग्नेयश् च बार्हस्पत्यश् च सौम्यम् अभितस् तेजसा च वावास्मा एतद् ब्रह्मवर्चसेन चोभयत इन्द्रियं परिगृह्णाति, एकादश वा एतेषां पशूनां देवतास्, मेषी सारस्वती देवतानां द्वादशी यद् एषातिरिच्यते तस्मात् स्त्रियः पुंसो ऽतिरिच्यन्ते, अथ द्वे एकस्य रशने द्वे एकस्य तस्मात् स्त्रियं जातां परास्यन्ति न पुमांसम् अथ स्त्रिय एवातिरिच्यन्ते यं वा अमुम् इन्द्रो वृत्राय वज्रं प्राहरत् स त्रेधाभवत्, यद् अग्रं तेजा आसीत् स स्फ्यो ऽभवत्, यन् मध्यं स रथस्, यज्जघनं स यूपः स्फ्येन परिलिखति रथाक्षेण विमिमीते यूपो भवति वज्र एवैष संभ्रियते, एतावती वा इयं पृथिवी यावती वेदिस्, वज्र एकादशिनी तिरश्चीं मिनोति वज्रेण वा एतद् इमां जयति दक्षिणत उन्नता मेतव्या देवयजनस्य रूपम् अथो वज्रं वा एतद् यजमानो भ्रातृव्यायोञ्श्रयति त्रयो मध्यतः समा मेतव्याः समत्वाय समं हि पशवो ऽनूपतिष्ठन्ते पशुभिर् एवैनं सम्यञ्चं दधाति यं कामयेत पितृलोक ऋध्नुयाद् इति तस्योपरसंमितां मिनुयात् पितृलोक एव ऋध्नोति, अथ यं कामयेत मनुष्यलोक ऋध्नुयाद् इति तस्य मध्यसंमितां मिनुयात्, मनुष्यलोक एव ऋध्नोति, अथ यं कामयेत देवलोक ऋध्नुयाद् इति तस्य चषालसंमितां मिनुयात्, देवलोक एव ऋध्नोति तासां वा एषा समृद्धतमा या चषालसंमिता तस्माच् चषालसंमिता मेतव्या समृद्धत्वाय यस्य पश्चाद् उपस्थः पुरस्तान् निर्णतं तं मिनुयाद् यं कामयेत भ्रातृव्याय लोकं कुर्याद् यजमानं निर्बाधेतेति भ्रातृव्यायैव लोकं करोति यजमानं निर्बाधते, अथ यस्य पुरस्ताद् उपस्थः पश्चान् निर्णतं तं मिनुयाद् यं कामयेत यजमानाय लोकं कुर्याद् भ्रातृव्यं निर्बाधेतेति यजमानायैव लोकं करोति भ्रातृव्यं निर्बाधते सर्वे ऽग्निष्ठाः कार्यास्, या अग्निष्ठा अश्रयस् ता अग्निष्ठाः कार्यास् तेन सर्वे ऽग्निष्ठास्, अथ यद् अग्निष्ठाद् अधि रशना विह्रियन्ते तेन सर्वे ऽग्निष्ठास्, नाना वा एतेषां पशवस्, नाना देवतास्, अथ य एष द्वादशो यजमान एवैतस्य पशुस्, यद् अस्मै पशुं न निर्दिशेत् तत् प्रमायुको यजमानः स्यात्, यं द्विष्यात् तं ब्रूयात् ॥  
एवातिरिच्यन्ते : ड़्न् एमेन्देद्। एद्।: एवातिरच्यन्ते  

  
असौ ते पशुः ॥ इति तम् एवास्मै पशुं निर्दिशति प्रमायुको भवति यद्य् अभिचरेत् ॥  

  
इदम् अहम् अमुम् आमुष्यायणम् अमुष्याः पुत्रम् इन्द्रवज्रेणाभिनिदधामि ॥ इत्य् अभिनिदध्यात्, इन्द्रवज्रेणैवैनम् अभिनिदधाति प्रमायुको भवति, अथो द्वादशस्यैवैष मासस्, अवरुद्ध्यै ॥म्स्_४,७।९॥  

  
मनोर् वै पात्राण्य् आसन्, तेषां समाहन्यमानानां यावन्तो ऽसुरा उपाशृण्वंस् तावन्तस् तद् अहर् नाभवन्, अथ वा एतौ तर्ह्य् असुराणां ब्राह्मणा आस्तां तृष्टावरुत्री ता अब्रुवन्, चिकित्सतं ना इति ता अब्रूताम्, मनो यज्वा वै श्रद्धादेवो ऽसीमानि नौ पात्राणि देहीति तानि वा आभ्याम् अददात् तान्य् अग्निना समक्षापयताम्, तान् ज्वालान् ऋषभः समलेट् तं सा मेनिर् अन्वपद्यत तस्य रुवतो यावन्तो ऽसुरा उपाशृण्वंस् तावन्तस् तद् अहर् नाभवन्, ता अब्रूताम्, मनो यज्वा वै श्रद्धादेवो ऽस्य् अनेन त्व ऋषभेण याजयावेति तेन वा एनम् अयाजयताम्, तस्य श्रोणिम् अनवत्तां सुपर्ण उदमथ्नात् सा मनाय्या उपस्थम् आपद्यत तां सा मेनिर् अन्वपद्यत तस्या वदन्त्या यावन्तो ऽसुरा उपाशृण्वंस् तावन्तस् तद् अहर् नाभवन्, ता अब्रूताम्, मनो यज्वा वै श्रद्धादेवो ऽस्य् अनया त्वा पत्न्या याजयावेति तां प्रोक्ष्य पर्यग्निं कृत्वेध्माबर्हिर् अछैताम्, स इन्द्रो ऽवेत्, इमे वै ते असुरमाये मनुं पत्न्या व्यर्धयता इति तम् इन्द्रो ब्राह्मणो ब्रुवाण उपैत् सो ऽब्रवीत्, मनो यज्वा वै श्रद्धादेवो ऽसि याजयानि त्वा कतमस् त्वम् असि ब्राह्मणः ॥  
मनाय्या : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  

  
     किं ब्राह्मणस्य पितरं किम् उ पृछसि मातरम् ।
  
     श्रुतं चेद् अस्मिन् वेद्यं स पिता स पितामहः ॥  

  
केनेति, आभ्यां ब्राह्मणाभ्याम् इति, ईशे ऽहं ब्राह्मणयोर् इति, ईशिष हीत्य् अब्रवीत्, अतिथिपतिर् वावातिथीनाम् ईष्टा इति स द्वितीयां वेदिम् उद्धन्तुम् उपापद्यत ता इध्माबर्हिर् बिभ्रता ऐताम्, ता अब्रूताम्, किम् इदं करोषीति, इमं मनुं याजयिष्यामीति केनेति युवाभ्याम् इति ता अवित्ताम् इन्द्रो वावेति तौ न्यस्येध्माबर्हिः पलायेताम्, तौ यद् अधावतां परस्ताद् एवेन्द्रः प्रत्यौत् ॥  
पलायेताम् : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  

  
तौ वृशश् चैवाषश् चाभवताम्, तद् वृशस्य चैवाषस्य च जन्म स मनुर् इन्द्रम् अब्रवीत् सं मे यज्ञं स्थापय मा मे यज्ञो विकृष्टो भूद् इति सो ऽब्रवीत्, यत्काम एताम् आलब्धाः स ते कामः समृध्यताम् अथोत्सृजेति तां वा उदसृजत् तद् ऋद्ध्या एव पात्नीवतस् त्वाष्ट्रः स्यात् त्वाष्ट्रा हि पशवस्, अवाचीनं नाभ्याः कार्यस्, अवाचीनं हि नाभ्याः स्त्रिया वीर्यवत्, व्यवव्लिनाति वा एकादशिनी यज्ञम्, यत् पात्नीवतः प्रत्युत्तब्ध्यै ॥म्स्_४,८।१॥  
भूद् : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  

  
अमुष्मिन् वै लोके यजमानो बुभूषति, अमुष्य खलु वा आदित्यस्यासौ लोकस्, यत् सौरीभ्यां जुहोति, अमुष्मिन् वा एतल् लोके यजमानो भवति द्वाभ्यां जुहोति द्विपाद् यजमानः प्रतिष्ठित्यै हिरण्यम् अवधाय जुहोति हिरण्यज्योतिषम् एवैनं स्वर्गं लोकं गमयति बद्धेन जुहोति दक्षिणानां वा एषो ऽन्वारम्भस्, द्यां गछ स्वर् गछेत्य् उद्धरति स्वर्गस्य लोकस्य समष्ट्यै रूपं वो रूपेणाभ्येमीति रूपं हिरण्यं रूपं पशवस् तुथो वो विश्ववेदा विभजत्व् इति, एष वै तुथो विश्ववेदा यद् अग्निस्, एष वै तं वेद यो दक्षिणीयो यो ऽदक्षिणीयस्, एतत् ते अग्ने राध एति सोमच्युतम् इति, अग्नीधे वा एतद् दीयते तत् सोमश् च्यावयति तन् मित्रस्य पथा नयेति, एष वै मित्रस्य पन्था यद् यज्ञस्, आग्नेय्याग्नीध्रे जुहोति, आग्नेयं ह्य् आग्नीध्रम्, वारुण्या द्वितीयया यद्य् अनो वा रथो वा दीयते वारुणं हि तत्, ऋतस्य पथा प्रेतेति, एष वा ऋतस्य पन्था यद् यज्ञस्, चन्द्रदक्षिणा इति चन्द्रं हि दीयते ब्राह्मणम् अद्य ऋध्यासं पितृमन्तं पैतृमत्यम् इति, एष वै ब्राह्मणः पितृमान् पैतृमत्यो य आर्षेयः शुश्रुवान्, सुधातुदक्षिणम् इति सुधात्व् एवास्य यज्ञं दधाति वि स्वः पश्य व्य् अन्तरिक्षम् इति, अद एव प्राप्य वदति यतस्व सदस्यैर् इति, अरातीयन्ति वा एत एतस्मै ददते, ईश्वरा ब्राह्मणाः सोमपाश् चक्षुषापहन्तोस् तान् एव शमयति, अस्मद्राता मधुमतीर् देवत्रा गछत प्रदातारम् आविशतेति तथा हैनम् अमुत्रागछन्ति बहुर्मर्या यज्ञकुणपीति ह स्माह यज्ञवचा राजस्तम्बायनः प्र वा इतो मनुष्या दक्षिणाश् च्यावयन्ति नामुत्र गछन्तीति यद् आह, अनवहायास्मान् देवयानेन पथा सुकृतां लोके सीदत तन् नः संस्कृतम् इति तथा हैनम् इह चामुत्र चागछन्ति ॥म्स्_४,८।२॥  
बहुर्मर्या : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  

  
घ्नन्ति वा एतत् सोमं यद् अभिषुण्वन्ति यज्ञं वा एतद् घ्नन्ति यद् दक्षिणा दीयन्ते यज्ञं वा एतद् दक्षयन्ति तद् दक्षिणानां दक्षिणात्वं यत् तद् दक्षयन्ति स्वर्गो वै लोको माध्यंदिनं सवनम्, यन् माध्यंदिने सवने दक्षिणा दीयन्ते स्वर्गस्य लोकस्याक्रान्त्यै बहु देयम्, सेतुं वा एतत् कुरुते स्वर्गस्य लोकस्य समष्ट्यै हिरण्यं हस्ते भवत्य् अथ नयति सत्यं वै हिरण्यम्, सत्येनैवैना नयति, अग्रेण गार्हपत्यम्, जघनेन सदस् ता उदीचीर् उत्सृजन्त्य् अन्तरा चात्वालं चाग्नीध्रं च, एतेन वा अङ्गिरसः स्वर्गं लोकम् आयन्, तम् एवैनाः पन्थाम् अपिनयति द्वाभ्यां गार्हपत्ये जुहोति, इमां तेनाक्रमते, आग्नेय्याग्नीध्रे, अन्तरिक्षं तेन, अथ यद् दक्षिणा दीयन्ते स्वर्गं तेन लोकम् अग्नीधे ऽग्रे ददाति यज्ञमुखं वा अग्नीत्, यज्ञमुखम् एव नापाराट्, अथो अग्निर् वै सर्वा देवतास्, देवता एवास्य तयाभीष्टाः प्रीता भवन्ति ब्रह्मणे ददाति प्राजापत्यो वै ब्रह्मा प्रजापतिम् एव तया प्रीणाति, ऋत्विग्भ्यो ददाति होत्रा एव तया प्रीणाति यां सदस्येभ्यो ददाति सोमपीथं तया निष्क्रीणीते याम् आर्षेयाय शुश्रुवुषे ददाति छन्दांसि तया प्रीणाति न हि तस्माद् अर्हन्ति सोमपीथं निष्क्रीयम्, याम् आर्षेयाय शुश्रुवुषे ददाति देवलोके तया ऋध्नोति याम् अनार्षेयाय शुश्रुवुषे मनुष्यलोके तया याम् अप्रसृप्ताय ददाति वनस्पतयस् तया प्रथन्ते यां याचमानाय ददाति भ्रातृव्यं तया जिन्वति यां भीषा क्षत्रं तया ब्रह्मात्ति यां प्रतिनुदते सा व्याघ्री दक्षिणा यत् तां पुनः प्रतिगृह्णीयाद् व्याघ्र्य् एनं भूता प्रव्लिनीयात्, अन्यया सह प्रतिगृह्या तथा हैनं न प्रव्लिनाति यद् अजं ददाति, आग्नेयो वा अजस्, अग्नेर् एव तेन प्रियं धामोपैति यद् अविं ददाति, आव्यन् तेनापजयति यद् गां ददाति वैश्वदेवी गौस्, विश्वेषां देवानां तया प्रियं धामोपैति यद् वासो ददाति सर्वदेवत्यं वै वासस्, देवता एवास्य तेनाभीष्टाः प्रीता भवन्ति यत् कृतान्नं ददाति मांसं तेन निष्क्रीणीते यद् अनो वा रथं वा शरीरं तेन यद् धिरण्यं ददाति, आयुस् तेन वर्षीयः कुरुते यद् अश्वं ददाति प्राजापत्यो वा अश्वः प्रजापतेर् एव तेन प्रियं धामोपैति, अथो अमुष्यादित्यस्य लोकं जयति, अन्ततः प्रतिहर्त्रे देयम्, रौद्रो वै प्रतिहर्ता यन् मध्यतः प्रतिहर्त्रे दद्यान् मध्यतो रुद्रम् अन्ववनयेत् तस्माद् अन्ततः प्रैहर्त्रे देयम्, स्वर्भानुर् वा आसुरः सूर्यं तमसाविध्यत् तम् अत्रिर् अन्वपश्यत्, यद् आत्रेयाय हिरण्यं ददाति तम एवापहते, अथो ज्योतिर् उपरिष्टाद् दधाति स्वर्गस्य लोकस्यानुक्शात्यै ॥म्स्_४,८।३॥  
आव्यन् : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  

  
विश्वरूपो वा एतत् त्वाष्ट्रो यज्ञस्य व्यृद्धम् अमन्यत यद् ऋक्सामे व्युह्येते स एतान्य् अपश्यत्, यज्ञस्य निष्कृत्यै यद् एवात्र यज्ञस्य व्यृद्धं तस्यैतानि निष्कृत्यै हूयन्ते षड् ऋग्म्याणि भवन्ति षड् वा ऋतवस्, ऋतुष्व् एव प्रतितिष्ठति त्रीणि यजूंषि त्रीणि वै सवनानि सवनान्य् एवाप्नोति नवैतानि समिष्टयजूंषि जुहोति नवभिर् बहिष्पवमाने स्तुवते तन् नव नव प्राणाः प्राणान् एवात्मन् धत्ते, ऊर्ध्वस् तिष्ठन् जुहोति, ऊर्ध्वो हि तिष्ठन् वीर्यवत्तरस्, यं द्विष्यात् तस्य तूष्णीं तिष्ठन् जुहुयात् प्राणान् अस्यान्तरेति संततं जुहोति प्राणानां संतत्यै, अविछिन्दन् जुहोति प्राणानाम् अविछेदाय यद् विछिन्द्यात् प्राणान् विछिन्द्यात्, यं द्विष्यात् तस्य विछिन्द्यात् प्राणान् अस्य विछिनत्ति समानेन विग्राहं जुहोति समाना हीमे प्राणास्, यज्ञस्य वा एता आणी एतौ वै विश्वामित्रो यज्ञस्याणी अपश्यत् तद् यज्ञस्यैवैता आणी क्रियेते यतो यज्ञ आदीयते तत् पुनर् निधेया इति ह स्माह भरद्वाजस्, यतो वा एतद् यज्ञ आदीयते तत् पुनर् निधीयते ॥म्स्_४,८।४॥  
  
[पगे इव्,११२]
  
पञ्चसवनो वै यज्ञस् त्रीणि सवनानि, अवभृथो ऽनूबन्ध्या सवनानां पञ्चमी पाङ्क्तो यज्ञस्, यावान् एव यज्ञस् तम् आलब्ध यद् वै यज्ञस्यातिरिच्यते तद् वरुणो गृह्णाति, अतिरिक्तं वा एतद् यज्ञस्य यद् ऋजीषस्, अधिषवणम् अधिषवणे तस्मात् तेनावभृथम् अभ्यवयन्ति, अपो ऽभ्यवयन्ति, आपो हि वरुणः स्थावरा अभ्यवयन्ति ता हि साक्षाद् वरुणस्, यद् वहन्तीर् अभ्यवेयुः पशून् निर्वहेयुस्, अथ यत् स्थावरा अभ्यवयन्ति पशूनाम् अनिर्वाहाय, आपो वै वरुणस्, वातो वरुणस्, यद् उदञ्चो ऽवभृथम् अभ्यवेयुर् अभीपतः प्रजा वरुणो गृह्णीयात्, अथ यद् दक्षिणावभृथम् अभ्यवयन्ति यजमानस्य निर्वरुणत्वाय, उरुं हि राजा वरुणश् चकारेति चात्वालात् प्रयन्तो वदन्ति, एष वा अपरिपरः पन्था अरक्षस्यो येनासा आदित्य एति, अमुष्य वा एतद् आदित्यस्य पथ इति शतं ते राजन् भिषजः सहस्रम् इत्य् अपः परादृश्य वदन्ति, अपो वा एतद् भूषन्ति पूताभिर् आभिः पूताश् चरन्ति, एककपाला भवन्ति न वै पुरुषः कपालैर् आप्यस्, एकधैवैनम् आप्नोति, अथो एका वा इयम् अस्याम् एव प्रतितिष्ठति तृणं प्रास्य जुहोति, अग्निमत्य् एव जुहोत्य् आयतनवति, अन्धो ऽध्वर्युः स्याद् यद् अनायतने जुहुयात्, अपबर्हिषः प्रयाजान् यजति प्रजा वै बर्हिः प्रजा एव मृत्योर् उत्सृजति, आज्यभागौ यजति यज्ञतायै वरुणं यजति निर्वरुणतायै, अग्नीवरुणौ यजति, उभयत एवैनं वरुणान् मुञ्चति नानुयाजान् यजति न संस्थापयन्ति, अतिरिक्तम् इव हि तन् मन्यन्ते समुद्रे ते हृदयम् अप्स्व् अन्तर् इति सह स्रुचोपमारयति यद् एवात्र क्रूरं क्रियते तञ् शमयति, अवभृथ निचुङ्कुणेति, अवभृथ एवास्यैष ततो य ऋजीष उत्प्लवते तं भक्षयन्ति सोमपीथम् इव हि तन् मन्यन्ते वरुणो वा ऋजीषस्, यद् भक्षयेद् वरुणम् आत्मन्य् अञ्जीत तद् आहुस्, भक्षयितव्यम् एव पशवो वा ऋजीषः पशून् एवात्मन्य् अङ्क्ता इति विचृत्तो वरुणस्य पाशा इति वरुणपाशम् एव विष्यति प्रत्यस्तो वरुणस्य पाशा इति वरुणपाशम् एव प्रत्यस्यति नमो वरुणस्य पाशायेति वरुणपाशायैव नमो ऽकर् अङ्गिरसो वा उत्तिष्ठतो रक्षांस्य् अनूदतिष्ठन्, तान् वा एतेन बृहस्पतिर् अन्ववैत् तेनैभ्यो रक्षांस्य् अपाहन् यद् एतेनान्ववैति रक्षसाम् अपहत्यै यद् ऊर्ध्वस्तोभम्, तेन बार्हस्पत्यम् अथ यत् त्रिस्तोभम्, त्रयो वा इमे लोकास्, एभ्यो वा एतल् लोकेभ्यो यज्ञाद् रक्षांस्य् अपहन्ति यद् अतिछन्दसा सर्वाणि वै छन्दांस्य् अतिछन्दाः सर्वैर् वा एतच् छन्दोभिर् यज्ञाद् रक्षांस्य् अपहन्ति यद् आग्नेय्या, अग्निर् वै सर्वा देवताः सर्वाभिर् वा एतद् देवताभिर् यज्ञाद् रक्षांस्य् अपहन्ति, अपो ऽभ्यवयन्ति, आपो वै रक्षोघ्नीस्, अपो रक्षांसि न तरन्ति रक्षसाम् अपहत्यै, अनपेक्षमाणा आयन्ति वरुणस्यानन्ववायाय परोगोष्ठं मार्जयन्ते परोगोष्ठम् एव वरुणं निरवदयन्ते, एधो ऽस्य् एधिषीमहीति निर्वरुणा एव भूत्वैधितुम् उपयन्ति समिद् असि समेधिषीमहीति समिद्ध्या एव ॥म्स्_४,८।५॥  

  
यः कामयेत सर्वो मे यज्ञः स्यात् सरसा इति स एतास् तिस्रो वशा आलभेत यज्ञस्य सर्वत्वाय, अथो सरसत्वाय वैश्वदेवीं मध्यत आलभेत रेतो वा एतन् मध्यतो दधाति मध्यतो हि रेतो ऽनिरुक्तया प्रचरन्ति, अनिरुकम् इव हि रेतस्, यातयामं वा एतस्य देवताश् च ब्रह्म च यद् वैश्वदेवी च बार्हस्पत्या च वशे भवतस्, देवतानां च ब्रह्मणश् चायातयामत्वाय दुग्धानि वा एतस्य छन्दांसि यातयामानि भवन्ति छन्दस्य् एव रसं दधाति बार्हस्पत्याम् अन्तत आलभेत ब्रह्म वै बृहस्पतिस्, ब्रह्मणि वा एतद् अन्ततो यज्ञस्य यजमानः प्रतितिष्ठति यद् वै यज्ञः संतिष्ठते मित्रो ऽस्य स्विष्टं युवते वरुणो दुरिष्टम्, यन् मैत्रावरुण्य् अनूबन्ध्या भवति मित्रेण वा एतन् मित्राद् यज्ञस्य स्विष्टं मुञ्चति वरुणेन वरुणाद् दुरिष्टम् उभयत एनं मुक्त्वा यजमानाय प्रयछति यथा वै लाङ्गलेनोर्वरां प्रभिन्दन्त्य् एवम् उक्थामदानि यज्ञं प्रभिन्दन्ति यथा मत्यम् अन्ववास्यत्य् एवम् एषा यज्ञस्य यद् दुष्टुतं यद् दुःशस्तं यद् विलोमं तद् एतया कल्पयति विदेवो वा ईजानः सदेवो ऽनीजानस्, आ ह्य् अनीजाने देवताः शंसन्ते यथा वा अनद्वान् विमुक्तो ऽपक्रामत्य् एवम् ईजानाद् देवता अपक्रामन्ति यद् आग्नेय उदवसानीयो भवति, अग्निर् वै सर्वा देवतास्, देवता एव पुनर् आलभते, अष्टाकपालो भवति गायत्रो ह्य् अग्निर् गायत्रछन्दाः पञ्चकपालः कार्यः पाङ्क्तो यज्ञस्, यावान् एव यज्ञस् तम् आलब्ध यत्र वा अदो ऽग्नौ पुरुषं प्रमीतम् आदधति तद् एनम् अभि सत्यम्, सर्वा एनम् अन्या देवता जहति, अग्निर् एनं देवतानां न जहाति ॥म्स्_४,८।६॥  

  
प्र वा ऋचा ह प्रयछति यजुषा गमयति ग्रहेण स्तोत्राय वा ऋक् शस्त्राय यजुः संबद्धे वै स्तोत्रं च शस्त्रं च संबद्धे ऋक् च यजुश् च, उच्चैर् ऋचा क्रियत उच्चैः साम्नोपांशु यजुषा ते देवा अमन्यन्त, इदं यज्ञस्य शिथिरम् इति तत् पुरोरुचम् उपादधुर् अशिथिरत्वाय देवता वै सर्वा आशंसन्ते ग्रहे गृह्यमाणे मह्यं गृह्णाति मह्यं गृह्णातीति यत् पुरोरुक्, देवतानां व्यावृत्त्यै ॥  

  
जीवा नाम स्थ ता इमं जीवयत जीविका नाम स्थ ता इमं जीवयत संजीवा नाम स्थ ता इमं संजीवयत ॥  

  
इति यवान् एकविंशतिं दर्भपिञ्जूलानि चावधाय परिब्रूयात्, अथाभिमन्त्रयेत ॥  

  
प्राणापानौ त उपांश्वन्तर्यामौ पाताम्, व्यानं त उपांशुसवनः पातु वाचं त ऐन्द्रवायवः पातु दक्षक्रतु ते मैत्रावरुणः पातु श्रोत्रं त आश्विनः पातु चक्षुषी ते शुक्रामन्थिनौ पाताम् आत्मानं त आग्रायणः पातु, अङ्गानि त उक्थ्यः पातु, आयुस् ते ध्रुवः पातु स्तनौ त ऋतुपात्रे पाताम्, मूर्धानं ते द्रोणकलशः पातु कुक्षी ते कलशौ पाताम्, पुष्टपते चक्षुषे चक्षुः स्मने स्मानं वाचे वाचं प्राणाय प्राणं पुनर् देह्य् अस्मै स्वाहा ॥  

  
इति जुहुयात्, एतद् ध स्म वा आह वासिष्ठः सात्यहव्यः पात्रेषु वा अहं तद् ब्राह्मणं वेद यथा पुरुषः सकृदाहृतिम् आहृयते सकृत् त्व् एव कुर्यान् न ततः पुरस्, यत् पुनः कुर्यात् प्रमीयेत यद्य् अभिचरेद् एतद् एव यजुर् उदित्वाथाभिमन्त्रयेत ॥  

  
पुनर् इतरथा ॥म्स्_४,८।७॥  
  
[पगे इव्,११६]
  
पुनर् अन्यानि पात्राणि प्रयुज्यन्ते नान्यानि यानि पुनः प्रयुज्यन्ते तान्य् अस्मै लोकाय यानि न पुनः प्रयुज्यन्ते तान्य् अमुष्मै क्षयाय, अथैतद् उक्थ्यपात्रं पुनः प्रयुज्यते, आरण्यान् वा एतत् पशून् प्रति, आरण्यान् एवैतेन पशून् दाधार यद् एतत् पुनः प्रयुज्यते तस्माद् एतान् पश्यतः परीत्य घ्नन्ति, अथैतद् ऋतुपात्रं पुनः प्रयुज्यते, अश्वं वा एतत् प्रति, अश्वम् एवैतेन दाधार यद् एतत् पुनः प्रयुज्यते तस्माद् एतस्याश्वस्येवाधस्ताञ् शफस्, अथैतद् आदित्यपात्रं पुनः प्रयुज्यते गां वा एतत् प्रति गाम् एवैतेन दाधार यद् भूयिष्ठाभिर् ऋग्भिर् भूयिष्ठः सोमो गृह्यते तस्माद् गौर् हन्यमानाद्यमाना पशूनां भूयिष्ठा, अथैतञ् शुक्रपात्रं पुनः प्रयुज्यते पुरुषं वा एतत् प्रति पुरुषम् एवैतेन दाधार, असौ वा आदित्यः शुक्रस्, रश्मय ऋतवस्, अन्तरम् ऋतुपात्रम्, शुक्रपात्रं पुनः प्रयुज्यते, अन्तरे ह्य् अमुष्माद् आदित्याद् रश्मयस्, अथैतद् उपांशुपात्रं पुनः प्रयुज्यते, अविं वा एतत् प्रति, अविम् एवैतेन दाधार, अथैतद् अन्तर्यामपात्रं पुनः प्रयुज्यते, अजां वा एतत् प्रति, अजाम् एवैतेन दाधार प्रजापतिर् वा आग्रायणस्, यद् एष पुनः प्रयुज्यते तस्मात् प्रजापतिः प्रजा वेद प्रजापतेर् वा एतत् पात्रं यद् द्रोणकलशस्, यद् एष पुनः प्रयुज्यते तस्माद् अयं क्षयो ऽस्ति सप्त वै पात्राणि पुनः प्रयोगम् अर्हन्ति तानि हि बन्धुमन्ति सप्त छन्दांसि छन्दांसि वाग् यावत्य् एव वाक् ताम् आप्नोति सप्त छन्दांसि सप्त होत्राः सप्त ग्राम्याः पशवस् तान् एवावरुन्द्धे त्रीणि वै पात्राणि प्रत्यक्षबन्धूनि परोक्षबन्ध्व् एवान्यत् सर्वम्, गायत्र्य् ऐन्द्रवायवस् त्रिष्टुप् शुक्रस्, जगत्य् आग्रायणस्, अछिन्नं स्रावयितव्यः कामो हास्य समर्धुको भवति, अथो अजीमूतवर्षी पर्जन्यो भवति न चमसम् अभ्युपाकुर्यात्, यच् चमसम् अभ्युपाकुर्याद् गर्भमृतः प्रजाः स्युस्, येनैवाग्रे सर्पन्ति तेन पुनः सर्पेयुस्, यद् अन्येन सर्पेयुर् गर्भा वेष्टुकाः स्युस्, यूपेन वा आहुतयः स्वर्गं लोकं यन्ति, अध्वर्युणा दक्षिणास्, ऊर्ध्वो यूपो मीयत ऊर्ध्वस् तिष्ठन् प्रतिगृणाति स्वर्गस्य लोकस्य समष्ट्यै ॥म्स्_४,८।८॥  

  
यो ज्येष्ठबन्धुः स्यात् स ऐन्द्रवायवाग्रान् ग्रहान् गृह्णीत, अग्रं ह्य् ऐन्द्रवायवस्, य आमयावी स मैत्रावरुणाग्रान् प्राणापाणौ हि मित्रावरुणौ यः पश्चात् सोमपीथः स आश्विनाग्रान् पश्चेव ह्य् एतौ सोमपीथम् आश्नुवाताम्, यो ब्रह्मवर्चसकामः स शुक्राग्रान्, तेजो वै शुक्रो ब्रह्मवर्चसम्, यो ऽभिचरेत् स मन्थ्यग्रान् आर्तं वा एतत् पात्रं यन् मन्थिपात्रम्, य आनुजावरः स आग्रायणाग्रान् अग्रं ह्य् आग्रायणस्, एति वा एष यज्ञमुखाद् य ऐन्द्रवायवाग्रेभ्यो ग्रहेभ्यो ऽन्याग्रान् ग्रहान् गृह्णीते धारयेयुस् तं यं कामाय गृह्णीयात्, अथैन्द्रवायवं सादयेत्, यथापूर्वं वा एतत् क्रियते न यज्ञमुखाद् एति यद्य् आग्रायणः स्कन्देद् उप वा दस्येद् इतरेभ्यो ग्रहेभ्यो निर्गृह्णीयात्, यथा पिता पुत्रान् क्षित उपधावत्य् एवं तत् यदीतरे ग्रहाः स्कन्देयुर् उप वा दस्येयुर् आग्रायणान् निर्गृह्णीयात्, यथा पुत्राः पितरं क्षित उपधावन्त्य् एवं तत् द्रोणकलशान् निर्गृह्यन्ते, एष वा एतेषां योनिः स्वाद् एव योनेर् निर्गृह्यन्ते, अस्कन्नत्वाय सोमः स्कन्त्स्यति तम् इतो ग्रहीष्यामीति तस्य वा एष परिशये यदा वा एतम् अवनयति, अथैष उभयतःशुक्रो ऽथो सर्वतःशुक्रः पशुभिर् वा एष व्यृध्यते यस्य सोमः स्कन्दति व्य् अस्य यज्ञश् छिद्यते पशवो वै पृषदाज्यम्, यत् पृषदाज्यं जुहोति पशुभिर् एवैनं सम्यञ्चं दधाति मनो ज्योतिर् जुषताम् आज्यस्य विछिन्नं यज्ञं सम् इमं दधात्व् इति यज्ञम् एव संदधाति ॥  
क्रियते : ड़्न् बेन्। एद्।: क्रियते  
एति : ड़्न् एमेन्देद्। एद्।: एति  

  
वर्धतां भूतिर् दध्ना घृतेन मुञ्चतु यज्ञं यज्ञपतिम् अंहसः ॥ स्वाहा ॥  

  
इति जुहुयात्, इयं वा एतद् यज्ञस्य गृह्णाति यद् आर्छति, इयं भूतिस्, अस्या एवैनद् अधि मुञ्चति द्रप्सश् चस्कन्द पृथिवीम् अनु द्याम् इत्य् अभिमृशति होत्रास्व् एवैनत् प्रतिष्ठापयति त्रयस्त्रिंशद् अपो ऽन्वतिषिञ्चति, आपो हि यज्ञस्, यज्ञं वा एतस्य विमथ्नते यस्य पशुं विमथ्नते व्य् अस्य यज्ञश् छिद्यते यद् अवदानं न विन्देत् तद् आज्यस्यावद्येत् सर्वा वा अन्या देवता यातयाम्नीः प्रजापतिर् एवायातयामा प्राजापत्यम् आज्यम्, प्राजापत्या देवाः प्रजापतिहुतम् एवास्य भवति यदि कामयेत ये पशुं व्यमथिषत त आर्तिम् आर्छेयुर् इति कुविद् अङ्ग यवमन्तो यवं चिद् इति नमौक्तिमत्य ऋचाग्नीध्रे जुहुयात्, नमौक्तीर् एवैषां वृङ्क्ते ताजग् आर्तिम् आर्छन्ति, अथैषाष्टापदी यद् गर्भस्यावद्येद् अवदानान्य् अतिरेचयेत्, यन् नावद्येत् प्रोक्षितस्य हविषो नावद्येत्, रसेन जुहोति, अव प्रोक्षितस्य हविषो द्यति नावदानान्य् अतिरेचयति ॥म्स्_४,८।९॥  

  
यथा वै शालैवं संवत्सरस् तस्य यथा पक्षसी एवं पक्षसी यथा मध्यमो वंश एवं दिवाकीर्त्यम्, यथा वा इदं शालायाः पक्षसी मध्यमं वंशम् अभिसमागछन्त्य् एवं वा एतत् संवत्सरस्य पक्षसी दिवाकीर्त्यम् अभिसंतनोति यथा मध्यमो वंश एवं दिवाकीर्त्यम्, यद् एष शिथिरः स्याद् अवशीर्येत यद् एतस्मिन्न् अहन्य् एते ग्रहा गृह्यन्ते, अह्नो द्रढिम्ने ऽशिथिरत्वाय शुक्राग्रा एतद् अहर् ग्रहा भवन्ति त्रैष्टुभो वै शुक्रस्, त्रैष्टुभम् एतद् अहः प्रत्युत्तब्ध्यै सयत्त्वाय सौर्यो ग्रहो गृह्यते सौर्यः पशुर् आलभ्यते, असा आदित्य एतद् अहस् तं साक्षाद् ऋध्नोति षड् ग्रहा गृह्यन्ते पशुः सप्तम आलभ्यते सप्त वै शीर्षन् प्राणास्, असा आदित्यः शिरः शीर्षन् वा एतत् प्राणान् दधाति, इन्द्रो वै वृत्रम् अहन्, स इमं लोकम् अभ्यजयत्, अमुं तु लोकं नाभ्यजयत् तं विश्वकर्मा भूत्वाभ्यजयत्, यद् वैश्वकर्मणो ग्रहो गृह्यते, अमुष्य लोकस्याभिजित्यै यन्ति वा एते ऽस्माल् लोकाद् ये वैश्वकर्मणं ग्रहं गृह्णते पराञ्चो हि यन्ति, ईश्वराः प्रमेतोः श्वो भूत आदित्यं गृह्णीरन्, इयं वा अदितिर् इयं प्रतिष्ठा यद् आदित्यस्, अस्याम् अव प्रतितिष्ठन्ति तयोर् अन्यमन्यम् आ परार्धात् पक्षसो गृह्णीरन् विश्वम् अन्येन कर्म कुर्वाणा यन्ति, इयं वा अदितिस्, अस्याम् अन्येन प्रतितिष्ठन्ति ता उभौ सहार्के गृह्णीरन्न् अन्तं गत्वा, अन्तम् एव गत्वोभयोर् लोकयोः प्रतितिष्ठन्ति, आदित्येनास्मिंल् लोके वैश्वकर्मणेनामुष्मिन् ॥म्स्_४,८।१०॥  
प्रतितिष्ठन्ति : ड़्न् एमेन्देद्। एद्।: प्रतितिष्ठन्ति।  

  
     युञ्जते मन उत युञ्जते धियो विप्रा विप्रस्य बृहतो विपश्चितः ।
  
     वि होत्रा दधे वयुनाविद् एका इन् मही देवस्य सवितुः परिष्टुतिः ॥  

  
देवस्य त्वा सवितुः प्रसवे ऽश्विनोर् बाहुभ्यां पूष्णो हस्ताभ्याम् आददे ॥  

  
अभ्रिर् असि नारिर् असि ॥  

  
     उत्तिष्ठ ब्रह्मणस्पते देवयन्तस् त्वेमहे ।
  
     उप प्रयन्तु मरुतः सुदानवा इन्द्र प्राशूर् भवा सचा ॥  

  
     प्रैतु ब्रह्मणस्पतिः प्र देव्य् एतु सूनृता ।
  
     अछा वीरं नर्यं पङ्क्तिराधसं देवा यज्ञं नयन्तु नः ॥  
  
[पगे इव्,१२१]
  
देवी द्यावापृथिवी अनु मे ऽमंसाथाम् ऋध्यासम् अद्य मखस्य शिरः ॥  

  
मखाय त्वा ॥  

  
मखस्य त्वा शीर्ष्णे देवीर् वम्रीर् अस्य भुवनस्य प्रथमजा ऋतावरीस्, ऋध्यासम् अद्य मखस्य शिरः ॥  

  
मखाय त्वा ॥  

  
मखस्य त्वा शीर्ष्णे ॥  

  
इयत्य् अग्र आसीत्, अतो देवी, ऋध्यासम् अद्य मखस्य शिरः ॥  

  
मखाय त्वा ॥  

  
मखस्य त्वा शीर्ष्णे ॥  

  
इन्द्रस्यौजो ऽसि प्रजापते रेतः ॥  

  
ऋध्यासम् अद्य मखस्य शिरः ॥  

  
मखाय त्वा ॥  

  
मखस्य त्वा शीर्ष्णे ॥  

  
मधु त्वा मधुला कृणोतु ॥  

  
मखस्य शिरो ऽसि ॥  

  
यज्ञस्य पदे स्थः ॥  

  
गायत्रो ऽसि ॥  

  
त्रैष्टुभो ऽसि ॥  

  
जागतो ऽसि ॥  

  
मखस्य रास्नासि ॥  

  
सूर्यस्य रसा आश्रयस्व ॥  

  
वृष्णो अश्वस्य निष्पद् असि वृष्णस् त्वाश्वस्य निष्पदा धूपयामसि ॥  

  
वरुणस् त्वा धृतव्रतो धूपयतु मित्रावरुणौ ध्रुवेण धर्मणा ॥  

  
अदितिष् ट्वा देवी विश्वदेव्यवती पृथिव्याः सधस्थे अङ्गिरस्वत् खनत्व् अवट देवानां त्वा पत्नीर् देवीर् विश्वदेव्यवतीः पृथिव्याः सधस्थे अङ्गिरस्वद् दधतु महावीरान् ॥  

  
     अर्चिषे त्वा शोचिषे त्वा ज्योतिषे त्वा हरसे त्वा ।
  
     अभीमान् महिना दिवो मित्रो बभूव सप्रथाः ॥  

  
उत श्रवस आ पृथिवीम् ॥  

  
     मित्रस्य चर्षणीधृतः श्रवो देवस्य सानसि ।
  
     द्युम्नं चित्रश्रवस्तमम् ॥  
  
[पगे इव्,१२२]
  
     देवस् त्वा सवितोद्वपतु सुपाणिः स्वङ्गुरिः ।
  
     सुबाहुर् उत शक्त्या ॥  

  
ऋजवे त्वा साधवे त्वा सुक्षित्यै त्वा ॥  

  
इदम् अहम् अमुम् आमुष्यायणं तेजसा ब्रह्मवर्चसेन पर्यूहामि ॥  

  
इदम् अहम् अमुम् आमुष्यायाणं विशा क्षत्रेण पर्यूहामि ॥  

  
इदम् अहम् अमुम् आमुष्यायणं प्रजया पशुभिः पर्यूहामि ॥  

  
छृणत्तु त्वा वाक् छृणत्तु त्वोर्क् छृणत्तु त्वा हविः ॥  

  
देवपुरश् चरस ऋध्यासं त्वा ॥म्स्_४,९।१॥  
चरस : ड़्न् ⟨ चरसे  

  
नमो वाचे नमो वाचस्पतये या चोदिता या च नोदिता तस्यै वाचे नमस्, नमा ऋषिभ्यो मन्त्रकृद्भ्यो मन्त्रविद्भ्यो मन्त्रपतिभ्यस्, मा माम् ऋषयो मन्त्रकृतो मन्त्रविदः प्रादुस्, दैवीं वाचम् उद्यासं जुष्टां देवेभ्यः स्वधावरीं पितृभ्यो ऽनुमतान् मनुष्येभ्यस् तन् मा देवा अवन्तु शोभायि पितरो ऽनुमदन्तु ॥  

  
गायत्रीं छन्दः प्रपद्ये त्रिष्टुभं छन्दः प्रपद्ये जगतीं छन्दः प्रपद्ये, अनुष्टुभं छन्दः प्रपद्ये पङ्क्तिं छन्दः प्रपद्ये छन्दांसि छन्दः प्रपद्ये ॥  

  
तानि नो ऽवन्तु तानि नः पालयन्तु तानि सा ऋछतु यो अस्मान् द्वेष्टि यं च वयं द्विष्मः ॥  

  
ब्रह्मन् प्रवर्ग्येण प्रचरिष्यामस्, होतर् घर्मम् अभिष्टुहि, अग्नीद् रजनरोहिणौ पुरोडाशाव् अधिश्रय प्रतिप्रस्थातर् विहर प्रस्तोतः सामानि गाय ॥  

  
     यजुर् युक्तं सामभिर् ऋक्तखंता विश्वाभिर् धीभिः संभृतं दक्षिणाभिः ।
  
     प्रततं पारयिष्णुं स्तुभो वहन्तु सुमनस्यमानाः ॥  

  
भूर् भुवः स्वर् देवस्य सवितुः प्रसवे बृहस्पतिप्रसूता ॥  
बृहस्पतिप्रसूता : ड़्न् ह्, ब्ब्: बृहस्पतिः प्रसूता  

  
ओम् इन्द्रवन्तः प्रचरत ॥म्स्_४,९।२॥  

  
यमाय त्वा ॥  

  
मखाय त्वा ॥  

  
सूर्यस्य हरसे त्वा ॥  

  
देवस् त्वा सविता मध्वानक्तु ॥  

  
पृथिव्याः संपृचस् पाहि ॥  

  
अर्चिषे त्वा शोचिषे त्वा ज्योतिषे त्वा तपसे त्वा ॥  

  
अर्चिर् असि शोचिर् असि ज्योतिर् असि तपो ऽसि सूर्यस्य तपस् तपः ॥  

  
     संसीदस्व महं असि शोचस्व देववीतमः ।
  
     वि धूमम् अग्ने अरुषं मेध्य सृज प्रशस्त दर्शतम् ॥  

  
     अञ्जन्ति यं प्रथयन्तो न विप्रा वपावन्तो नाग्निना तपन्तः ।
  
     पितुर् न पुत्र उपसि प्रेष्ठा आ घर्मो अग्निर् अमृतो न सादि ॥  
  
[पगे इव्,१२४]
  
अनाधृष्टासि पुरस्ताद् अग्नेर् आधिपत्या आयुर् मे दाः पुत्रवती दक्षिणत इन्द्रस्याधिपत्ये प्रजां मे दाः ॥  

  
सुषदा पश्चात् सवितुर् आधिपत्ये चक्षुर् मे दाः ॥  

  
आश्रुतिर् उत्तरतो मित्रावरुणयोर् आधिपत्ये श्रोत्रं मे दाः ॥  

  
विधृतिर् उपरिष्टाद् बृहस्पतेर् आधिपत्ये वाचं मे दाः ॥  

  
ब्रह्म मे दाः क्षत्रं मे दाः पयो मे दाः ॥  

  
मनोर् अश्वासि भूरिपुत्रा सूपसदना विश्वाभ्यो मा दंष्ट्राभ्यस् पाहि ॥म्स्_४,९।३॥  

  
चिद् असि ॥  

  
स्वाहा मरुद्भ्यः परिश्रयस्व ॥  

  
मासि ॥  

  
प्रमासि ॥  

  
प्रतिमासि ॥  

  
विमासि ॥  

  
संमासि ॥  

  
उन्मासि ॥  

  
अन्तरिक्षस्यान्तर्धिर् असि ॥  

  
दिवः संपृचस् पाहि ॥  

  
     अर्हन् बिभर्षि सायकानि धन्वा ।
  
     अर्हन् निष्कं यजतं विश्वरूपम् ।
  
     अर्हन्न् इदं दयसे विश्वम् आ धन्वा ।
  
     ओजीयो रुद्रस् तद् अस्ति ॥  
  
[पगे इव्,१२५]
  
गायत्रो ऽसि ॥  

  
त्रैष्टुभो ऽसि ॥  

  
जागतम् असि ॥  

  
मधु । मधु । मधु ॥  

  
रुचितो घर्मः ॥म्स्_४,९।४॥  

  
दश प्राचीर् दश भासि दक्षिणास्, दश प्रतीचीर् दश भास्य् उदीचीस्, दशोर्ध्वा भासि सुमनस्यमानः ॥  

  
सा नः प्रजां पशून् पाह्य् अरणीयमानः ॥  

  
अग्निष् ट्वा वसुभिः पुरस्ताद् रोचयतु स मा रुचितो रोचय ॥  

  
पितरस् त्वा यमराजानः पितृभिर् दक्षिणतो रोचयन्तु स मा रुचितो रोचय ॥  

  
सविता त्वादित्यैः पश्चाद् रोचयतु स मा रुचितो रोचय ॥  

  
मित्रावरुणौ त्वोत्तरतो मरुद्भी रोचयेताम्, स मा रुचितो रोचय ॥  

  
बृहस्पतिष् ट्वा विश्वैर् देवैर् उपरिष्टाद् रोचयतु स मा रुचितो रोचय ॥  

  
देव घर्म रुचितस् त्वं देवेष्व् आ सुरुचितं मां देवमनुष्येषु कुरु रुचं मयि धेहि रुचिर् असि रुचो ऽसि स यथा त्वं रुच्या रोचस एवम् अहं रुच्या रोचिषीय तवेव मे रोचमानस्य रोचो भूयासुस्, ध्राजिर् असि ध्राजो ऽसि स यथा त्वं ध्राज्या ध्राजस एवम् अहं ध्राज्या ध्राजिषीय तवेव मे ध्राजमानस्य ध्राजो भूयासुस्, भ्राजिर् असि भ्राजो ऽसि स यथा त्वं भ्राज्या भ्राजस एवम् अहं भ्राज्या भ्राजिषीय तवेव मे भ्राजमानस्य भ्राजो भूयासुः ॥म्स्_४,९।५॥  

  
     अपश्यं गोपाम् अनिपद्यमानम् आ च परा च पथिभिश् चरन्तम् ।
  
     स सध्रीचीः स विषूचीर् वसाना आवरीवर्ति भुवनेष्व् अन्तः ॥  

  
गर्भो देवानां जनिता मतीनां मतिः कवीनां पतिः प्रजानां धर्ता क्षत्रस्य ॥  

  
सं देवो देवेन सवित्रा यजत्र सं सूर्येण रोचते ॥  

  
हृदे त्वा मनसे त्वा दिवे त्वा सूर्याय त्वा ॥  

  
ऊर्ध्वम् इमम् अध्वरं दिवि देवेषु होत्रा यछ ॥  

  
धर्ता दिवो रजसो विभाति धर्ता पृथिव्या धर्तोरोर् अन्तरिक्षस्य धर्ता ॥  

  
देवो देवानाम् अमर्त्यस् तपोजा अप्सु प्रावीः ॥  

  
विश्वासां भुवां पते विश्वस्य भुवनस्पते विश्वस्य मनसस्पते विश्वस्य वचसस्पते विश्वस्य ब्रह्मणस्पते ॥  

  
देवश्रुत् त्वं देव घर्म देवान् पाहि तपोजान् ॥  

  
वाजम् अस्मिन् निधेहि देवायुवम् ॥  

  
मधु माध्वीभ्याम्, मधु माधूचीभ्याम्, मधुमान् देववीतये ॥  

  
सम् अग्निर् अग्निनागत सं देवो देवेन सवित्रा यजत्र सं सूर्येणारोचिष्ट स्वाहा ॥  

  
सम् अग्निस् तपसागत सं देवो देवेन सवित्रा यजत्र सं सूर्येणायुक्त, आयुर्दास् त्वम् अस्मभ्यं घर्म वर्चोदा असि पितासि पिता नो बोधिषीमहि त्वा नमस् ते अस्तु मा मा हिंसीः ॥  

  
त्वष्ट्रिमन्तस् त्वा सपेम ॥म्स्_४,९।६॥  

  
देवस्य त्वा सवितुः प्रसवे ऽश्विनोर् बाहुभ्यां पूष्णो हस्ताभ्याम् आददे ॥  

  
अदित्या रास्नासि ॥  

  
इडा एहि, अदिता एहि, असाव् एहि सरस्वत्य् एहि, असाव् एहि ॥  

  
यस् ते स्तनः शशयो यो मयोभूर् येन विश्वा पुष्यसि वार्याणि ॥  

  
अदित्या उष्णीषम् असि ॥  

  
पूषा त्वोपावसीदतु ॥  

  
वायुर् असि, अश्विभ्यां प्रधापय ॥  

  
घर्माय शंक्ष्व ॥  

  
बृहस्पतिष् ट्वोपसीदतु ॥  

  
दानवः स्थ ॥  

  
प्रेरवः स्थ ॥  

  
अश्विभ्यां पिन्वस्व ॥  

  
सरस्वत्यै पिन्वस्व, इन्द्राय पिन्वस्व, इन्द्राय पिन्वस्व ॥  

  
उप मेहि सहोर्जो भागेन ॥  

  
मधुहविर् असि स्वाहा त्वा वाताय सूर्यस्य रश्मये सिता वृष्टिसनये संजुहोमि स्वाहा ॥  
सूर्यस्य : ड़्न् एमेन्देद्। एद्।: सुर्यस्य।  
  
[पगे इव्,१२८]
  
इन्द्राश्विना मधुनः सारघस्य घर्मं पात वसवो यजत्रा वेट् ॥  

  
गायत्रम् असि ॥  

  
त्रैष्टुभम् असि ॥  

  
जागतासि ॥  

  
द्यावापृथिवीभ्यां त्वा परिगृह्णामि ॥  

  
अन्तरिक्षेणोपयछामि ॥  

  
दिविस्पृङ् मा मा हिंसीः ॥  

  
अन्तरिक्षस्पृङ् मा मा हिंसीः ॥  

  
पृथिवीस्पृङ् मा मा हिंसीः ॥  

  
तेजो ऽसि तेजो ऽनुप्रेहि ॥म्स्_४,९।७॥  

  
सलिलाय त्वा वाताय स्वाहा, अर्णवाय त्वा वाताय स्वाहा सिन्धवे त्वा वाताय स्वाहा समुद्राय त्वा वाताय स्वाहा शिमिद्वते त्वा वाताय स्वाहा कुमुद्वते त्वा वाताय स्वाहा, अवस्यवे त्वा वाताय स्वाहा दुवस्यवे त्वा वाताय स्वाहा, अनाधृष्याय त्वा वाताय स्वाहा, अप्रतिधृष्याय त्वा वाताय स्वाहा, अग्नये त्वा वसुमते स्वाहा सोमाय त्वा रुद्रवते स्वाहा, इन्द्राय त्वा मरुत्वते स्वाहा यमाय त्वा पितृमते ऽङ्गिरस्वते स्वाहा ॥  

  
सवित्रे त्वर्भूमते विभूमते वाजवते बृहस्पतिवते विश्वदेव्यावते स्वाहा ॥  

  
अहः केतुना जुषताम्, स्वर्ज्योतिर् जुषतां स्वाहा ॥  

  
रात्रिः केतुना जुषताम्, स्वर्ज्योतिर् जुषतां स्वाहा ॥म्स्_४,९।८॥  
  
[पगे इव्,१२९]
  
दिवि धा इमं यज्ञम् इमं यज्ञं दिवि धाः स्वस्ति घर्माय सवति घर्मपित्वे ॥  

  
विश्वा आशा दक्षिणसद् विश्वान् देवान् अयाड् इह ॥  

  
ॐ श्रावय ॥  

  
अस्तु श्रौषट् ॥  

  
घर्मस्य यज ॥  

  
अश्विना घर्मं पिबतं हार्द्रानुम् अनु मां द्यावापृथिवी अनु मे ऽमंसाताम् इहैव रातयः सन्ति सं यजुर्भिः स्वाहेन्द्राय स्वाहेन्द्राय वट् ॥  

  
स्वाहाकृतस्य घर्मस्य मधोः पिबतम् अश्विना घर्मम् अपातम् अश्विना वहद् दिव्याभिर् ऊतिभिः स्वं पेद्रवं यथा वेट् ॥  
यथा : ड़्न् एमेन्देद्। एद्।: यथा।  

  
इषे पिपीहि ॥  

  
ऊर्जे पिपीहि ॥  

  
अस्मै ब्रह्मणे पिपीहि ॥  

  
अस्मै क्षत्राय पिपीहि ॥  

  
इष ऊर्जे पिपीहि ॥  

  
सुभूताय पिपीहि ॥  

  
ब्रह्मवर्चसाय पिपीहि ॥  

  
अस्यै विशे मह्यं ज्यैष्ठ्याय पिपीहि ॥  

  
घर्मो ऽसि घर्मम् एमि, अस्मे ब्रह्माणि धारय ॥  

  
क्षत्रं धारय ॥  

  
विशं धारय ॥  

  
पूष्णे शरसि स्वाहा ॥  

  
ग्रावभ्यः स्वाहा ॥  

  
प्रतिरवेभ्यः स्वाहा ॥  

  
द्यावापृथिवीभ्यां स्वाहा पितृभ्यो घर्मपेभ्यः स्वाहा ॥  
  
[पगे इव्,१३०]
  
रुद्राय रुद्रहोत्रे स्वाहा ॥  

  
हुतं हविर् मधुहविर् असि, इन्द्रतमे ऽग्नौ स्वाहा ॥  

  
अश्याम ते देव घर्म ऋभूमतो विभूमतो वाजवतो बृहस्पतिवतो विश्वदेव्यावतः पितृमतो ऽङ्गिरस्वतस्, उशीमहि त्वा नमस् ते अस्तु मा मा हिंसीः ॥  

  
संसाद्यमानायानुब्रूहि ॥  

  
अह्ने स्वाहा ॥  

  
रात्र्यै स्वाहा ॥म्स्_४,९।९॥  

  
पशूनां ज्योतिर् असि विभृतं देवत्रा ज्योतिर् भा असि ॥  

  
वनस्पतीनाम् अपाम् ओषधीनां रसस्, वाजिनं त्वा वाजिन्य् अवनयामि, ऊर्ध्वं मनः स्वर्ग्यम् ॥  

  
पयो ऽसि पयस्वी भूयासम् ॥  

  
घर्म या ते दिवि शुग् या दिवि या बृहति या स्तनयित्नौ या जागते छन्दसीयं ते ताम् अवयजे तस्यै ते स्वाहा ॥  

  
घर्म या ते ऽन्तरिक्षे शुग् यान्तरिक्षे या वाते या वामदेव्ये या त्रैष्टुभे छन्दसीयं ते ताम् अवयजे तस्यै ते स्वाहा ॥  

  
घर्म या ते पृथिव्यां शुग् या पृथिव्यां याग्नौ या रथन्तरे या गायत्रे छन्दसीयं ते ताम् अवयजे तस्यै ते स्वाहा ॥  

  
प्रस्तोतः साम गाय ॥  

  
अन्व् अद्य न इत्य् एषा ब्रह्मणस् त्वा परस्पाय क्षत्रस्य तन्वस् पाहि ॥  

  
विशस् त्वा धर्मणा वयम् अनु परिक्रामाम सुविताय नव्यसे ॥  
  
[पगे इव्,१३१]
  
प्रस्तोतः साम गाय ॥  

  
अन्व् अद्य न इत्य् एषा प्राणस्य त्वा परस्पाय चक्षुषस् तन्वस् पाहि ॥  

  
श्रोत्रस्य त्वा धर्मणा वयम् अनु परिक्रामाम सुविताय नव्यसे ॥  

  
प्रस्तोतः साम गाय ॥  

  
अन्व् अद्य न इत्य् एषा दिवस् त्वा परस्पाय ॥ अन्तरिक्षस्य तन्वस् पाहि ॥  

  
पृथिव्यास् त्वा धर्मणा वयम् अनु परिक्रामाम सुविताय नव्यसे चतुःस्रक्तिर् ऋतस्य नाभिः सदो घर्मो विश्वायुः शर्म सप्रथाः ॥  

  
अप द्वेषो अप ह्वरो अन्यव्रतस्य सश्चिम वल्गुर् असि शंयोर्धायाः ॥  

  
शिशुर् जनधायाः ॥  

  
शं च वक्षि ॥  

  
परि च वक्षि ॥  

  
घर्मैतत् ते ऽन्नम् एतत् पुरीषम् ॥  

  
तेन वर्धस्व चाप्यायस्व वर्धिषीमहि च वयमा च प्यायिषीमहि च व्य् असौ यो अस्मान् द्वेष्टि यं च वयं द्विष्मः ॥म्स्_४,९।१०॥  
असौ : ड़्न् एमेन्देद्। एद्।: असौ।  

  
रन्तिर् नामासि दिव्यो गन्धर्वस् तस्य ते पद्वद् धविर्धानम् अग्निर् अध्यक्षस्, रुद्रो अधिपतिस्, विश्वावसुं सोम गन्धर्वम् आपो ददृशुषीस् तद् ऋतेनान्ववायन्, तद् इन्द्रस्य वै रुद्रो रारहाण आसां परि सूर्यस्य परिधींर् अपोर्णु वीरेभिर् अधि तन् नो गृणानो रजसो विमानो यद् वा घा सत्यम् उत यन् न विद्म ॥  

  
धिय इन्वानो धिय इन् नो अव्यात् ॥  

  
सस्निम् अविन्दच् चरणे नदीनाम् अपावृणोद् दुरो अस्मद्रथानाम् ॥  

  
प्रासां गन्धर्वो अमृतानि वोचत् ॥  

  
इन्दुं दक्षं परिददाद् अहीनाम् ॥  

  
वार्षाहरं साम गाय ॥  

  
चिद् असि समुद्रयोनिः ॥  

  
     इन्दुर् दक्षः श्येन ऋतावा हिरण्यपक्षः शकुनो भुरण्युः ।
  
     महान्त् सधस्थे ध्रुव आ निषत्तस्, नमस् ते अस्तु मा मा हिंसीः ॥  

  
सोमपीथानु मेहि ॥  

  
इष्टाहोत्रीयं साम गाय पुनर् ऊर्जा सह रय्या, इत्य् एके श्यैतं साम गाय ॥  

  
उद् उ त्यम्, चित्रम् इत्य् एके ॥  

  
वामदेव्यं साम गाय ॥  

  
इमम् उ षु त्वम् अस्माकं सनिं गायत्रं नव्यांसम् ॥  

  
अग्निर् देवेषु प्र वोच ॥  

  
भूः स्वाहा ॥म्स्_४,९।११॥  
  
[पगे इव्,१३३]
  
     मा नो घर्म व्यथितो विव्यधीन् मा न आयुः परम् अवरं मानदोनैः ।
  
     मो ष्वत्वम् अस्मान् तराधान् मा रुद्रियासो अभि गुल्बधानः ॥  

  
     मा नः क्रतुभिर् हीडिषेभिर् अस्मद्द्विषः सुनीथो मा परा दैः ।
  
     मा नो अग्निं निरृतिर् मा न आष्टान् मा नो द्यावापृथिवी हीडिषेथाम् ॥  

  
     उता नो मित्रावरुणा इहागतं मन्मा दीध्याना उता नः सखाया ।
  
     आदित्यानां प्रसृतिर् हेतिर् उग्रा शरा वाष्टाद् धविषा वार्णः ॥  

  
     विधुं दद्राणं समने बहूनां युवानं सन्तं पलितो जगार ।
  
     देवस्य पश्य काव्यं महित्वाद्या ममार सह्यः समानः ॥  
जगार : ड़्न् प्। एद्।: जगाद।  

  
     जरि चेतीद् अभिशिषः पुरा चकृभ्या आतृद ।
  
     संधाता संधिर् मघवा पुरुवसुर् निष्कर्ता विह्रुतं पुनः ॥  

  
उद् उ तिष्ठ स्वध्वरस्, ऊर्ध्व ऊ षु णस्, इत्य् एके ॥  
स्वध्वरस् : ड़्न् पद। एद्।: ॥। स्वध्वर ऊर्ध्व ॥।  

  
पुनर् ऊर्जा सह रय्या, इत्य् एके ॥  

  
उद् उ त्यम्, चित्रम् इत्य् एके ॥  

  
भूः स्वाहा ॥  

  
भुवः स्वाहा ॥  

  
स्वः स्वाहा ॥  

  
भूर् भुवः स्वः स्वाहा ॥म्स्_४,९।१२॥  

  
भूर् भुवः स्वर् मयि तद् इन्द्रियं वीर्यम्, मयि रायस्, मयि रक्षस्, मयि दक्षस्, मयि क्रतुस्, मयि धेहि सुवीर्यम् ॥  

  
तिसृभिर् घर्मो विभात्य् आकूत्या मनसा सह विराजा ज्योतिषा सह तपसा ब्रह्मणा सह तस्य दोहम् अशीमहि तस्य भक्षम् अशीमहि तस्य ता उपहूता उपहूतस्य भक्षयामि ॥म्स्_४,९।१३॥  

  
उद् अस्य शुष्माद् भानोर् नाव्या बिभर्ति भारं पृथिवी न भूमीः ॥  
बिभर्ति : ड़्न् एमेन्देद्। एद्।: बिभर्ति  

  
प्र शुक्रैतु देवी मनीषा अस्मत् सुतष्टो रथो न वाणीः ॥म्स्_४,९।१४॥  
सुतष्टो : ड़्न् पद। एद्।: सुतष्टो।  

  
चिद् असि ॥  

  
बृहस्पतिष् ट्वा सादयतु पृथिव्याः पृष्ठे तेन ऋषिणा तेन विधिना तेन छन्दसा तेन ब्रह्मणा तया देवतयाङ्गिरस्वद् ध्रुवा सीद ॥म्स्_४,९।१५॥  
  
[पगे इव्,१३५]
  
प्रजापतिष् ट्वा सादयतु पृथिव्याः पृष्ठे तेन ऋषिणा तेन विधिना तेन छन्दसा तेन ब्रह्मणा तया देवतयाङ्गिरस्वद् ध्रुवा सीद ॥म्स्_४,९।१६॥  

  
उग्रश् च भीमश् च ध्वान्तश् च धनवांश् च सहसावांश् च सहीयसः ॥  

  
विक्षिपः ॥  

  
विज्ये विव्ये विक्षिपेत् ॥म्स्_४,९।१७॥  

  
संवत्सरो ऽसि परिवत्सरो ऽसि, इदावत्सरो ऽसि, उद्वत्सरो ऽसि वत्सरो ऽसि ॥  

  
तस्य ते वसन्तः शिरस्, ग्रीष्मो दक्षिणं पक्शम्, वर्षा उत्तरम्, शरत् पुछम् ॥  

  
हेमन्तो मध्यम्, शिशिरं प्रतिष्ठानम्, तस्य ते मासाश् चार्धमासाश् च ऋतवः परिवत्सराः ॥  

  
अहोरात्रे ते कल्पेताम् एहि प्रेहि वीहि समिह्य् उदीची ॥म्स्_४,९।१८॥  
  
[पगे इव्,१३६]
  
असृङ्मुखो रुधिरेणाभ्यक्तो यमस्य दूतश् च वाग् विधावति ॥  

  
गृध्रः सुपर्णः कुणपं निषेवति यमस्य दूतः प्रहित एष एति व्य् असौ यो अस्मान् द्वेष्टि यं च वयं द्विष्मः ॥म्स्_४,९।१९॥  

  
तच् चक्षुर् देवहितं पुरस्ताञ् शुक्रम् उच्चरत् ॥  

  
पश्येम श्रदः शतं जीवेम शरदः शतम्, प्रब्रुवाम शरदः शतं शृणुयाम शरदः शतम् ॥म्स्_४,९।२०॥  

  
निधायो वा३ निधायो वा३ निधायो वा३ ॐ वा३ ॐ वा३ ॐ वा३ ए ऐ ॐ स्वर्णज्योतिः ॥म्स्_४,९।२१॥  

  
बृहद्भा३ बृहद्भा३ बृहद्भा३ बृहद्भा इम् बृहद्भा इम् बृहद्भा इम् ॥  

  
इम् इम् इम् स्वर्णज्योतिः ॥म्स्_४,९।२२॥  

  
पृथिवी समित् ताम् अग्निः समिन्द्धे साग्निं समिन्द्धे ताम् अहं समिन्धे सा मा समिद्धा सुसमिद्धा तेजसा ब्रह्मवर्चसेन समिन्धतां स्वाहा ॥  
  
[पगे इव्,१३७]
  
अन्तरिक्षं समित् तां वायुः समिन्द्धे सा वायुं समिन्द्धे ताम् अहं समिन्धे सा मा समिद्धा सुसमिद्धा तेजसा ब्रह्मवर्चसेन समिन्धतां स्वाहा ॥  

  
द्यौः समित् ताम् आदित्यः समिन्द्धे सादित्यं समिन्द्धे ताम् अहं समिन्धे सा मा समिद्धा सुसमिद्धा तेजसा ब्रह्मवर्चसेन समिन्धतां स्वाहा ॥  

  
दिशः समित् तां प्रजापतिः समिन्द्धे सा प्रजापतिं समिन्द्धे ताम् अहं समिन्धे सा मा समिद्धा सुसमिद्धा तेजसा ब्रह्मवर्चसेन समिन्धतां स्वाहा ॥म्स्_४,९।२३॥  

  
अग्ने व्रतपते व्रतं चरिष्यामि तत् ते प्रब्रवीमि तन् मे गोपाय तञ् शकेयम्, तेन शकेयम्, तेन राध्यासम् ॥  

  
वायो व्रतपते व्रतं चरिष्यामि तत् ते प्रब्रवीमि तन् मे गोपाय तञ् शकेयम्, तेन शकेयम्, तेन राध्यासम् ॥  

  
सूर्य व्रतपते व्रतं चरिष्यामि तत् ते प्रब्रवीमि तन् मे गोपाय तञ् शकेयम्, तेन शकेयम्, तेन राध्यासम् ॥  

  
व्रतानां व्रतपते व्रतं चरिष्यामि तत् ते प्रब्रवीमि तन् मे गोपाय तञ् शकेयम्, तेन राध्यासम् ॥म्स्_४,९।२४॥  

  
पृथिवी समित् ताम् अग्निः समिन्धिष्ट साग्निं समिन्धिष्ट ताम् अहं समिन्धिष्ट सा मा समिद्धा सुसमिद्धा तेजसा ब्रह्मवर्चसेन समिन्धिषतां स्वाहा ॥  

  
अन्तरिक्षं समित् तां वायुः समिन्धिष्ट सा वयुं समिन्धिष्ट ताम् अहं समिन्धिष्ट सा मा समिद्धा सुसमिद्धा तेजसा ब्रह्मवर्चसेन समिन्धिषतां स्वाहा ॥  

  
द्यौः समित् ताम् आदित्यः समिन्धिष्ट सादित्यं समिन्धिष्ट ताम् अहं समिन्धिष्ट सा मा समिद्धा सुसमिद्धा तेजसा ब्रह्मवर्चसेन समिन्धिषतां स्वाहा ॥  

  
दिशः समित् तां प्रजापतिः समिन्धिष्ट सा प्रजापतिं समिन्धिष्ट ताम् अहं समिन्धिष्ट सा मा समिद्धा सुसमिद्धा तेजसा ब्रह्मवर्चसेन समिन्धिषतां स्वाहा ॥म्स्_४,९।२५॥  

  
अग्ने व्रतपते व्रतम् अचार्षम्, तत् ते प्रावोचम्, तद् अशकम्, तेनाशकम्, तेनारात्स्यम् ॥  

  
वायो व्रतपते व्रतम् अचार्षम्, तत् ते प्रावोचम्, तद् अशकम्, तेनाशकम्, तेनारात्स्यम् ॥  

  
सूर्य व्रतपते व्रतम् अचार्षम्, तत् ते प्रावोचम्, तद् अशकम्, तेनाशकम्, तेनारात्स्यम् ॥  

  
व्रतानां व्रतपते व्रतम् अचार्षम्, तत् ते प्रावोचम्, तद् अशकम्, तेनाशकम्, तेनारात्स्यम् ॥म्स्_४,९।२६॥  

  
शं नो वातो ऽभिवातु शं नस् तपतु सूर्यः ॥  

  
अहानि शं भवन्तु नः शं रात्री प्रतिधीयताम् ॥  

  
पृथिवी शान्तिः सौषधीभिः शान्तिस्, अन्तरिक्षं शान्तिस् तद् वायुना शान्तिस्, द्यौः शान्तिः सा वृष्ट्या शान्तिस्, आपः शान्तिस्, ओषधयः शान्तिस्, वनस्पतयः शान्तिस्, विश्वे देवाः शान्तिस्, ब्रह्म शान्तिस्, ब्राह्मणाः शान्तिः शान्तिः सर्वशान्तिस् त्वयाहं शान्त्या सर्वशान्त्या मह्यं द्विपदे च चतुष्पदे च शान्तिं करोमि शान्तिर् बभूव शान्तिर् असि शान्तिर् नो अस्तु, अभयं नो अस्तु ॥  

  
     आपो हि ष्ठा मयोभुवस् ता न ऊर्जे दधातन ।
  
     महे रणाय चक्षसे ॥  

  
     यो वः शिवतमो रसस् तस्य भाजयतेह नः ।
  
     उशतीर् इव मातरः ॥  

  
     तस्मा अरं गमाम वो यस्य क्षयाय जिन्वथ ।
  
     आपो जनयथा च नः ॥  

  
     ईशाना वार्याणां क्षयन्तीश् चर्षणीनाम् ।
  
     अपो याताम् अभेषजं ता नः कृण्वन्तु भेषजम् ॥  

  
     कया नश् चित्र आभुवद् ऊती सदावृधः सखा ।
  
     कया शचिष्ठया वृता ॥  

  
     कस् त्वा सत्यो मदानां मंहिष्ठो मत्सद् अन्धसः ।
  
     दृढा चिद् आरुजे वसु ॥  

  
     अभी षु णः सखीनाम् अविता जरित्πणाम् ।
  
     शतं भवास्य् ऊतिभिः ॥  

  
     त्रातारम् इन्द्रम् अवितारम् इन्द्रं हवेहवे सुहवं शूरम् इन्द्रम् ।
  
     हुवे नु शक्रं पुरुहूतम् इन्द्रं स्वस्ति नो मघवा धात्व् इन्द्रः ॥  
  
[पगे इव्,१४०]
  
     स्वस्ति ना इन्द्रो वृद्धश्रवाः स्वस्ति नः पूषा विश्ववेदाः ।
  
     स्वस्ति नस् तार्क्ष्यो अरिष्टनेमिः स्वस्ति नो बृहस्पतिर् दधातु ॥  

  
     यथादित्या अंशुम् आप्याययन्ति यथाक्षितिम् अक्षितयः पिबन्ति ।
  
     एवास्मान् इन्द्रो वरुणो बृहस्पतिर् आप्याययन्तु भुवनस्य गोपाः ॥  

  
     उद् वयं तमसस् परि ज्योतिः पश्यन्ता उत्तरम् ।
  
     देवं देवत्रा सूर्यम् अगन्म ज्योतिर् उत्तमम् ॥  

  
मित्रस्य वश् चक्षुषा समीक्षामहे ॥  

  
मित्रस्य वश् चक्षुषा समीक्षध्वम् ॥  

  
ब्रह्मण उपस्तरणम् असि ब्रह्मणे त्वोपस्तृणामि ॥म्स्_४,९।२७॥  

  
     अग्निर् वृत्राणि जङ्घनद् द्रविणस्युर् विपन्यया ।
  
     समिद्धः शुक्र आहुतः ॥  

  
     त्वं सोमासि सत्पतिस् त्वं राजोत वृत्रहा ।
  
     त्वं भद्रो असि क्रतुः ॥  
  
[पगे इव्,१४१]
  
अग्निर् मूर्धा भुवो यज्ञस्य ॥  

  
     पिप्रीहि देवं उशतो यविष्ठ विद्वं ऋतूंर् ऋतुपते यजेह ।
  
     ये दैव्या ऋत्विजस् तेभिर् अग्ने त्वं होत्πणाम् अस्य् आयजिष्ठः ॥  

  
     अग्ने यद् अद्य विशो अध्वरस्य होतः पावकशोचे वेष् ट्वं हि यज्वा ।
  
     ऋता यजासि महिना वि यद् भूर् हव्या वह यविष्ठ या ते अद्य ॥  

  
     पृथुपाजा अमर्त्यो घृतनिर्णिक् स्वाहुतः ।
  
     अग्निर् यज्ञस्य हव्यवाट् ॥  

  
     तं सबाधो यतस्रुच इत्था धिया यज्ञवन्तः ।
  
     आचक्रुर् अग्निम् ऊतये ॥  

  
     अग्ने रक्षा णो अंहसः प्रति ष्म देव रीषतः ।
  
     तपिष्ठैर् अजरो दह ॥  

  
     त्वं नः सोम विश्वतो रक्षा राजन्न् अघायतः ।
  
     न रिष्येत् त्वावतः सखा ॥  

  
वैश्वानरो न ऊत्या पृष्टो दिवि ॥  

  
     विश्वानि नो दुर्गहा जातवेदः सिन्धुं न नावा दुरितानि पर्षि ।
  
     अग्ने अत्रिवन् नमसा गृणानो ऽस्माकं बोध्य् अविता तनूनाम् ॥  
  
[पगे इव्,१४२]
  
     अग्ने त्वं पारया नव्यो अस्मान्त् स्वस्तिभिर् अति दुर्गाणि विश्वा ।
  
     पूश् च पृथ्वी बहुला न उर्वी भवा तोकाय तनयाय शं योः ॥  

  
     अग्नाविष्णू सजोषसेमा वर्धन्तु वां गिरः ।
  
     द्युम्नैर् वाजेभिर् आगतम् ॥  

  
     अग्नाविष्णू महि धाम प्रियं वां पाथो घृतस्य गुह्यानि नाम ।
  
     दमेदमे सप्त रत्ना दधाना प्रति वां जिह्वा घृतम् उच्चरण्यत् ॥  

  
     पावका नः सरस्वती वाजेभिर् वाजिनीवती ।
  
     यज्ञं वष्टु धियावसुः ॥  

  
     आ नो दिवो बृहतः पर्वताद् आ सरस्वती यजता गन्तु यज्ञम् ।
  
     हवं देवी जुजुषाणा घृताची शग्मां नो वाचम् उशती शृणोतु ॥  
आ : ड़्न् एमेन्देद्। एद्।: आ।  

  
     ये ते सरस्व ऊर्मयो मधुमन्तो घृतश्चुतः ।
  
     तेषां ते सुम्नम् ईमहे ॥  

  
     यस्य व्रतं पशवो यन्ति सर्वे यस्य व्रतम् उपतिष्ठन्ता आपः ।
  
     यस्य व्रते पुष्टिपतिर् निविष्टस् तं सरस्वन्तम् अवसे हुवेम ॥  

  
     अग्निः प्रत्नेन मन्मना शुम्भानस् तन्वं स्वाम् ।
  
     कविर् विप्रेण वावृधे ॥  

  
     सोम गीर्भिष् ट्वा वयं वर्धयामो वचोविदः ।
  
     सुमृडीको ना आविश ॥  
  
[पगे इव्,१४३]
  
     त्वम् अग्ने वीरवद् यशो देवश् च सविता भगः ।
  
     दितिश् च दाति वार्यम् ॥  

  
     त्वं भगो ना आ हि रत्नम् इषे परिज्मेव क्षयसि दस्मवर्चाः ।
  
     अग्ने मित्रो न बृहत ऋतस्यासि क्षत्ता वामस्य देव भूरेः ॥  

  
प्रेद्धो अग्ने ॥  

  
     इमो अग्ने वीततमानि हव्याजस्रो वक्षि देवतातिम् अछ ।
  
     प्रति न ईं सुरभीणि व्यन्तु ॥  

  
अग्ना आयूंषि पवसे, अग्निर् ऋषिः ॥  

  
     तं हि शस्वन्ता ईडते स्रुचा देवं घृतश्चुता ।
  
     अग्निं हव्याय वोढवे ॥  

  
     अग्निमग्निं हवीमभिः सदा हवन्त विश्पतिम् ।
  
     हव्यवाहं पुरुप्रियम् ॥  

  
अग्ने पावक रोचिषा स नः पावक दीदिवस्, अग्निः शुचिव्रततमस्, उद् अग्ने शुचयस् तव ॥  

  
     स हव्यवाड् अमर्त्य उशिग् दूतश् चनोहितः ।
  
     अग्निर् धिया समृण्वति ॥  

  
     अग्निं स्तोमेन बोधय समिधानो अमर्त्यम् ।
  
     हव्या देवेषु नो दधत् ॥  

  
     किम् इत् ते विष्णो परिचक्ष्यं भूत् प्र यद् ववक्षे शिपिविष्टो अस्मि ।
  
     मा वर्पो अस्मद् अपगूह एतद् यद् अन्यरूपः समिथे बभूथ ॥  

  
     प्र तत् ते अद्य शिपिविष्ट नामार्यः शंसामि वयुनानि विद्वान् ।
  
     तं त्वा गृणामि तवसम् अतव्यान् क्षयन्तम् अस्य रजसः पराके ॥  

  
     सुत्रामाणं पृथिवीं द्याम् अनेहसं सुशर्माणम् अदितिं सुप्रणीतिम् ।
  
     दैवीं नावं स्वरित्राम् अनागसम् अस्रवन्तीम् आरुहेमा स्वस्तये ॥  

  
     महीम् ऊ षु मातरं सुव्रतानाम् ऋतस्य पत्नीम् अवसे हुवेम ।
  
     तुविक्षत्राम् अजरन्तीम् उरूचीं सुशर्माणम् अदितिं सुप्रणीतिम् ॥  

  
     अग्नीषोमा सवेदसा सहूती वनतं गिरः ।
  
     सं देवत्रा बभूवथुः ॥  

  
     युवम् एतानि दिवि रोचनान्य् अग्निश् च सोम सक्रतू अधत्तम् ।
  
     युवं सिन्धूंर् अभिशस्तेर् अवद्याद् अग्नीषोमा अमुञ्चतं गृभीतान् ॥म्स्_४,१०।१॥  
  
[पगे इव्,१४५]
  
     अग्ना आयाहि वीतये गृणानो हव्यदातये ।
  
     नि होता सत्सि बर्हिषि ॥  

  
     अग्निं दूतं वृणीमहे होतारं विश्ववेदसम् ।
  
     अस्य यज्ञस्य सुक्रतुम् ॥  

  
     अग्निनाग्निः समिध्यते कविर् गृहपतिर् युवा ।
  
     हव्यवाड् जुह्वास्यः ॥  

  
अग्निर् वृत्राणि जङ्घनत्, अग्निं स्तोमेन बोधय, अग्ना आयूंषि पवसे, अग्ने तम् अद्य आभिष् टे अद्य ॥  

  
     एभिर् नो अर्कैर् भवा नो अर्वाङ् स्वर् ण ज्योतिः ।
  
     अग्ने विश्वेभिः सुमना अनीकैः ॥  
ज्योतिः : ड़्न् पद: स्वर् । न । ज्योतिः। एद्।: स्वर्णज्योतिः  

  
अधा ह्य् अग्ने ॥  

  
     अग्नेः स्तोमं मनामहे सिध्रम् अद्य दिविस्पृशः ।
  
     देवस्य द्रविणस्यवः ॥  

  
     अग्ना यो मर्त्यो दुवो धियं जुजोष धीतिभिः ।
  
     भसन् नु ष प्र पूर्व्य इषं वुरीतावसे ॥  
  
[पगे इव्,१४६]
  
     त्वम् अग्ने सप्रथा असि जुष्टो होता वरेण्यः ।
  
     त्वया यज्ञं वितन्वते ॥  

  
     वृषा सोम द्युमं असि वृषा देव वृषव्रतः ।
  
     वृषा धर्माणि दधिषे ॥  

  
     अग्निर् जातो अरोचत घ्नन् दस्यून् ज्योतिषा तमः ।
  
     अविन्दद् गा अपः स्वः ॥  

  
अग्रे बृहन् ॥  
अग्रे : ड़्न् एमेन्देद्। एद्।: अग्ने। च्ड़्। २।७।८:८५।१४  

  
     इमं मे वरुण श्रुधी हवम् अद्या च मृडय ।
  
     त्वाम् अवस्युर् आचके ॥  
श्रुधी : ड़्न् पद: श्रुधि  

  
तत् त्वा यामि, अग्निनाग्निः ॥  

  
     त्वं ह्य् अग्ने अग्निना विप्रो विप्रेण सन्त् सता ।
  
     सखा सख्या समिध्यसे ॥  

  
     प्र स मित्र मर्तो अस्तु प्रयस्वान् यस् त आदित्य शिक्षति व्रतेन ।
  
     न हन्यते न जीयते त्वोतो नैनम् अंहो अश्नोत्य् अन्तितो न दूरात् ॥  

  
     अनमीवासा ईडया मदन्तो मितज्ञवो वरिमन्न् आ पृथिव्याः ।
  
     आदित्यस्य व्रतम् उपक्षियन्तो वयं मित्रस्य सुमतौ स्याम ॥  
अनमीवासा : ड़्न् एमेन्देद्। एद्।: अनमीमासा। च्ड़्। ४।१२।६:१९७।८  
  
[पगे इव्,१४७]
  
     तत् सूर्यस्य देवत्वं तन् महित्वं मध्या कर्तोर् विततं संजभार ।
  
     यदेद् अयुक्त हरितः सधस्थाद् आद् रात्री वासस् तनुते सिमस्मै ॥  
संजभार : ड़्न् एमेन्देद्। एद्।: सजभार।  

  
     भद्रा अश्वा हरितः सूर्यस्य चित्रा एतग्वा अनुमाद्यासः ।
  
     नमस्यन्तो दिव आ पृष्ठम् अस्थुः परि द्यावापृथिवी यन्ति सद्यः ॥  

  
त्वम् अग्ने व्रतपा असि ॥  

  
     यद् वो वयं प्रमिनाम व्रतानि विदुषां देवा अविदुष्टरासः ।
  
     अग्निष् टद् विश्वम् आपृणाति विद्वान् येभिर् देवं ऋतुभिः कल्पयाति ॥  

  
अग्ने नय ॥  

  
     आ देवानाम् अपि पन्थाम् अगन्म यञ् शक्नवाम तद् अनु प्रवोढुम् ।
  
     अग्निर् विद्वान्त् स यजात् सेद् उ होता सो अध्वरान्त् स ऋतून् कल्पयाति ॥  

  
अग्निः शुचिव्रततमस्, उद् अग्ने शुचयस् तव, अक्रन्दद् अग्निस्, नक्तोषासा ॥  

  
     आयाहि तपसा जनिष्वाग्ने पावको अर्चिषा ।
  
     उपेमां सुष्टुतिं मम ॥  

  
     आ नो याहि तपसा जनिष्वाग्ने पावक दीद्यत् ।
  
     हव्या देवेषु नो दधत् ॥म्स्_४,१०।२॥  
  
[पगे इव्,१४८]
  
     अभि त्वा देव सवितर् ईशानं वार्याणाम् ।
  
     सदावन् भागम् ईमहे ॥  

  
मही द्यौः पृथिवी च नस् त्वाम् अग्ने पुष्कराद् अधि तम् उ त्वा दध्यङ्ङ् ऋषिस् तम् उ त्वा पाथ्यो वृषा ॥  

  
     उत ब्रुवन्तु जन्तवा उद् अग्निर् वृत्रहाजनि ।
  
     धनंजयो रणेरणे ॥  

  
     आ यं हस्ते न खादिनं शिशुं जातं न बिभ्रति ।
  
     विशाम् अग्निं स्वध्वरम् ॥  

  
     प्र देवं देववीतये भरता वसुवित्तमम् ।
  
     आ स्वे योनौ निषीदतु ॥  

  
     आ जातं जातवेदसि प्रियं शिशीतातिथिम् ।
  
     स्योन आ गृहपतिम् ॥  

  
अग्निनाग्निस् त्वं ह्य् अग्ने अग्निना ॥  

  
     तं मर्जयन्त सुक्रतुं पुरोयावानम् आजिषु ।
  
     स्वेषु क्षयेषु वाजिनम् ॥  

  
     यज्ञेन यज्ञम् अयजन्त देवास् तानि धर्माणि प्रथमान्य् आसन् ।
  
     ते ह नाकं मिहिमानः सचन्त यत्र पूर्वे साध्याः सन्ति देवाः ॥  

  
समिधो अग्ना आज्यस्य व्यन्तु तनूनपाद् अग्ना आज्यस्य वेतु, इडो अग्ना आज्यस्य व्यन्तु बर्हिर् अग्ना आज्यस्य वेतु दुरो अग्ना आज्यस्य व्यन्तु, उषासानक्ताग्ना आज्यस्य वीताम्, दैव्या होताराग्ना आज्यस्य वीताम्, तिस्रो देवीर् अग्ना आज्यस्य व्यन्तु स्वाहा, अग्निं स्वाहा सोमं स्वाहा, अग्निं स्वाहा, अग्निं होत्रात् स्वाहा देवा आज्यपा जुषाणा अग्ना आज्यस्य व्यन्तु ॥  

  
     अग्ने यं यज्ञम् अध्वरं विश्वतः परिभूर् असि ।
  
     स इद् देवेषु गछति ॥  

  
त्वं नः सोम विश्वतस्, अग्निर् मूर्धा भुवो यज्ञस्य ॥  

  
     सोम यास् ते मयोभुव ऊतयः सन्ति दाशुषे ।
  
     ताभिर् नो ऽविता भव ॥  

  
     या ते धामानि दिवि या पृथिव्यां या पर्वतेष्व् ओषधीष्व् अप्सु ।
  
     तेभिर् नो विश्वैः सुमना अहेडन् राजन्त् सोम प्रति हव्या गृभाय ॥  

  
     तत् सवितुर् वरेण्यं भर्गो देवस्य धीमहि ।
  
     धियो यो नः प्रचोदयात् ॥  

  
     अचित्ती यच् चकृमा दैव्ये जने दीनैर् दक्षैः प्रभूती पुरुषत्वता ।
  
     देवेषु च सवितर् मानुषेषु च त्वं नो अत्र सुवताद् अनागसः ॥  
  
[पगे इव्,१५०]
  
पावका नः सरस्वती, आ नो दिवः ॥  

  
     पूषा गा अन्वेतु नः पूषा रक्षत्व् अर्वतः ।
  
     पूषा वाजं सनोतु नः ॥  

  
     शुक्रं ते अन्यद् यजतं ते अन्यद् विषुरूपे अहनी द्यौर् इवासि ।
  
     विश्वा हि माया अवसि स्वधावो भद्रा ते पूषन्न् इह रातिर् अस्तु ॥  

  
     इहेह वः स्वतवसः कवयः सूर्यत्वचः ।
  
     यज्ञं मरुता आवृणे ॥  

  
     प्र चित्रम् अर्कं गृणते तुराय मारुताय स्वतवसे भरध्वम् ।
  
     ये सहांसि सहसा सहन्ते रेजते अग्ने पृथिवी मखेभ्यः ॥  

  
     विश्वे देवा ऋतावृध ऋतुभिर् हवनश्रुतः ।
  
     जुषन्तां युज्यं पयः ॥  

  
     विश्वे देवासो अस्रिधा एहिमायासो अद्रुहः ।
  
     मेधं जुषन्त वह्नयः ॥  

  
     द्यावा नः पृथिवी इमं सिध्रम् अद्य दिविस्पृशम् ।
  
     यज्ञं देवेषु यछताम् ॥  

  
     प्र पूर्वजे पितरा नव्यसीभिर् गीर्भिः कृणुध्वं सदने ऋतस्य ।
  
     आ नो द्यावापृथिवी दैव्येन जनेन यातं महि वां वरूथम् ॥  
  
[पगे इव्,१५१]
  
स हव्यवाट्, अग्निं स्तोमेन ॥  

  
देवं बर्हिर् वसुवने वसुधेयस्य वेतु देवीर् द्वारस्, वसुवने वसुधेयस्य व्यन्तु देवी उषासानक्ता वसुवने वसुधेयस्य वीताम्, देवी जोष्ट्री वसुवने वसुधेयस्य वीताम्, देवी ऊर्जाहुती वसुवने वसुधेयस्य वीताम्, देवा दैव्या होतारा वसुवने वसुधेयस्य वीताम्, देवीस् तिस्रस् तिस्रो देवीर् वसुवने वसुधेयस्य व्यन्तु देवो नराशंसस्, वसुवने वसुधेयस्य वेतु देवो अग्निः स्विष्टकृत् सुद्रविणा मन्द्रः कविः सत्यमन्मायजी होता होतुर्होतुर् आयजीयान् अग्ने यान् देवान् अयाड् यं अपिप्रेर् ये ते होत्रे अमत्सत तां ससनुषीं होत्रां देवंगमां दिवि देवेषु यज्ञम् एरयेमम्, स्विष्टकृच् चाग्ने होताभूर् वसुवने वसुधेयस्य नमोवाके वीहि ॥  

  
वाजेवाजे शं नो भवन्तु ॥म्स्_४,१०।३॥  

  
     प्र देवं देव्या धिया भरता जातवेदसम् ।
  
     हव्या नो वक्षद् आनुषक् ॥  

  
     अयम् उ ष्य प्र देवयुर् होता यज्ञाय नीयते ।
  
     रथो न योर् अभीवृतो घृणीवाञ् चेतति त्मना ॥  
  
[पगे इव्,१५२]
  
     अयम् अग्निर् उरुष्यत्य् अमृताद् इव जन्मनः ।
  
     सहसश् चित् सहीयान् देवो जीवातवे कृतः ॥  

  
इडायास् त्वा पदे वयम् ॥  

  
     अग्ने विश्वेभिः स्वनीक देवैर् ऊर्णावन्तं प्रथमः सीद योनिम् ।
  
     कुलायिनं घृतवन्तं सवित्रे यज्ञं नय यजमानाय साधु ॥  

  
सीद होतर् नि होता ॥  

  
     त्वं दूतस् त्वम् उ नः परस्पास् त्वं वस्या आ वृषभ प्रणेता ।
  
     अग्ने तोकस्य नस् तने तनूनाम् अप्रयुछन् दीद्यद् बोधि गोपाः ॥  

  
     अग्निना रयिम् अश्नवत् पोषम् एव दिवेदिवे ।
  
     यशसं वीरवत्तमम् ॥  

  
     गयस्फानो अमीवहा वसुवित् पुष्टिवर्धनः ।
  
     सुमित्रः सोम नो भव ॥  

  
     इन्द्राग्नी रोचना दिवः परि वाजेषु भूषथः ।
  
     तद् वां चेति प्र वीर्यम् ॥  

  
     प्र चर्षणिभ्यः पृतनाहवेषु प्र पृथिव्या रिरिचाथे दिवश् च ।
  
     प्र सिन्धुभ्यः प्र गिरिभ्यो महित्वा प्रेन्द्राग्नी विश्वा भुवनात्य् अन्या ॥  
  
[पगे इव्,१५३]
  
     मरुतो यद् ध वो दिवः सुम्नायन्तो हवामहे ।
  
     आ तू ना उपगन्तन ॥  

  
     या वः शर्म शशमानाय सन्ति त्रिधातूनि दाशुषे यछताधि ।
  
     अस्मभ्यं तानि मरुतो वियन्त रयिं नो धत्त वृषणः सुवीरम् ॥  

  
इमं मे वरुण तत् त्वा यामि कया नः को अद्य पिप्रीहि देवान् अग्ने यद् अद्य, अप्स्व् अग्ने सधिष् टव ॥  

  
     अप्सु मे सोमो अब्रवीद् अन्तर् विश्वानि भेषजा ।
  
     आपश् च विश्वशंभुवः ॥  

  
उद् उत्तमं वरुण पाशम् अस्मत् ॥  

  
     अव ते हेडो वरुण नमोभिर् अव यज्ञेभिर् ईमहे हविर्भिः ।
  
     क्षयन्न् अस्मभ्यम् असुर प्रचेता राजन्न् एनांसि शिश्रथः कृतानि ॥  

  
     त्वं नो अग्ने वरुणस्य विद्वान् देवस्य हेडो ऽवयासिसीष्ठाः ।
  
     यजिष्ठो वह्नितमः शोशुचानो विश्वा द्वेषांसि प्रमुमुग्ध्य् अस्मत् ॥  

  
     स त्वं नो अग्ने ऽअवमो भवोती नेदिष्ठो अस्या उषसो व्युष्टौ ।
  
     अवयक्ष्व नो वरुणं रराणो वीहि मृडीकं सुहवो न एधि ॥म्स्_४,१०।४॥  
  
[पगे इव्,१५४]
  
अग्निर् वृत्राणि जङ्घनत् त्वं सोमासि सत्पतिः ॥  

  
     अनीकैर् द्वेषो अर्दयाग्ने विश्वाभिर् ऊतिभिः ।
  
     रयिं नो धेहि यज्ञियम् ॥  

  
     सैनानीकेन सुविदत्रो अस्मे यष्टा देवं आयजिष्ठः स्वस्ति ।
  
     अदब्धो गोपा उत नः परस्पा अग्ने द्युमद् उत रेवद् दिदीहि ॥  

  
पिप्रीहि देवान् आ देवानाम् ॥  

  
     सांतपना इदं हविर् मरुतस् तज् जुजुष्टन ।
  
     युष्माकोती रिशादसः ॥  

  
     यो नो मरुतो अभि दुर्हृणायुस् तिरश् चित्तानि वसवो जिघांसति ।
  
     द्रुहः पाशान् प्रति स मुचीष्ट तपिष्ठेन हन्मना हन्तना तम् ॥  
द्रुहः : ड़्न् एमेन्देद्। एद्।: द्रहः।  

  
अग्निः प्रत्नेन मन्मना सोम गीर्भिष् ट्वा वयम् ॥  

  
     गृहमेधासा आगत मरुतो मापभूतन ।
  
     इमा हव्या जुजुष्टन ॥  

  
     प्र बुध्न्या व ईरते महांसि प्र नामानि प्रयज्यवस् तिरध्वम् ।
  
     सहस्रियं दम्यं भागम् एतं गृहमेधीयं मरुतो जुषध्वम् ॥  

  
प्रेद्धो अग्ने, इमो अग्ने ॥  
  
[पगे इव्,१५५]
  
     अग्निम् ईडे पुरोहितं यज्ञस्य देवम् ऋत्विजम् ।
  
     होतारं रत्नधातमम् ॥  

  
वृषा सोम द्युमं असि ॥  

  
     क्रीडं वः शर्धो मारुतम् अनर्वाणं रथेशुभम् ।
  
     कण्वा अभि प्रगायत ॥  

  
     अत्यासो न ये मरुतः स्वञ्चो यक्षदृशो न शुभयन्त मर्याः ।
  
     ते हर्म्येष्ठाः शिशवो न शुभ्रा वत्सासो न प्रक्रीडिनः पयोधाः ॥  

  
तं हि शश्वन्तस्, अग्निमग्निम् ॥  

  
     इन्द्राग्नी नवतिं पुरो दासपत्नीर् अधूनुतम् ।
  
     साकम् एकेन कर्मणा ॥  

  
     श्नथद् वृत्रम् उत सनोति वाजम् इन्द्रा यो अग्नी सहुरी सपर्यात् ।
  
     इरज्यन्ता वसव्यस्य भूरेः सहस्तमा सहसा वाजयन्ता ॥  

  
तम् इन्द्रं वाजयामसि ॥  

  
     युजे रथं गाएषणं हरिभ्याम् उप ब्रह्माणि जुजुषाणम् अस्थुः ।
  
     विबाधिष्ट स्य रोदसी महित्वेन्द्रो वृत्राण्य् अप्रती जघन्वान् ॥  
गाएषणं : ड़्न् Ṛव्।७।२३।३ गवेषणं।  

  
विश्वकर्मन् वाचस्पतिम् ॥म्स्_४,१०।५॥  
  
[पगे इव्,१५६]
  
उशन्तस् त्वा हवामहे ॥  

  
     आ नो अग्ने सुचेतुना रयिं विश्वायुपोषसम् ।
  
     मार्डीकं धेहि जीवसे ॥  

  
     त्वं सोम महे भगं त्वं यून ऋतायते ।
  
     दक्षं दधासि जीवसे ॥  

  
     त्वं सोम प्रचिकितो मनीषा त्वं रजिष्ठम् अनु नेषि पन्थाम् ।
  
     तव प्रणीती पितरो न इन्दो देवेषु रत्नम् अभजन्त धीराः ॥  

  
     त्वया हि नः पितरः सोम पूर्वे कर्माणि चक्रुः पवमान धीराः ।
  
     वन्वन्न् अवातः परिधींर् अपोर्णु वीरेभिर् अश्वैर् मघवा भवा नः ॥  

  
     त्वं सोम पितृभिः संविदानो ऽनु द्यावापृथिवी आततन्थ ।
  
     तस्मै त इन्दो हविषा विधेम वयं स्याम पतयो रयीणाम् ॥  

  
     बर्हिषदः पितर ऊत्य् अर्वाग् इमा वो हव्या चकृमा जुषध्वम् ।
  
     त आगतावसा शंतमेनाथा नः शं योर् अरपो दधातन ॥  

  
     उपहूताः पितरः सोम्यासो बर्हिष्येषु निधिषु प्रियेषु ।
  
     त आगमन्तु त इह श्रुवन्त्व् अधिब्रुवन्तु ते ऽवन्त्व् अस्मान् ॥  

  
     आहं पितॄन्त् सुविदत्रं अवित्सि नपातं च विक्रमणं च विष्णोः ।
  
     बर्हिषदः स्वधया ये सुतस्य भजन्त पित्वस् त इहागमिष्ठाः ॥  

  
     इदं पितृभ्यो नमो अस्त्व् अद्य ये पूर्वासो य उपरास ईयुः ।
  
     ये पार्थिवे रजस्य् आ निषत्ता ये वा नूनं सुवृजनासु विक्षु ॥  

  
     उदीरताम् अवरा उत् परासा उन् मध्यमाः पितरः सोम्यासः ।
  
     असुं य ईयुर् अवृका ऋतज्ञास् ते नो ऽवन्तु पितरो हवेषु ॥  

  
     अग्निष्वात्ता ऋतावृधः पितरो मृडता सु नः ।
  
     दीर्घायुत्वाय जीवसे ॥  

  
     अग्निष्वात्तान् ऋतुमतो हवामहे नराशंसे सोमपीथं य आशुः ।
  
     ते नो विप्रासः सुहवा मृडन्तु शं नो भवन्तु द्विपदे शं चतुष्पदे ॥  

  
     अग्निष्वात्ताः पितरा एह गछत सदःसदः सदत सुप्रणीतयः ।
  
     अत्ता हवींषि प्रयतानि बर्हिष्य् अथा रयिं सर्ववीरं दधातन ॥  

  
     स प्रत्नथा सहसा जायमानः सद्यः काव्यानि बड् अधत्त विश्वा ।
  
     आपश् च मित्रं धिषणा च साधन् देवा अग्निं धारयन् द्रविणोदाम् ॥  

  
     स पूर्वया निविदा कव्यतायोर् इमाः प्रजा अजनयन् मनूनाम् ।
  
     विवस्वता चक्षसा द्याम् अपश् च देवा अग्निं धारयन् द्रविणोदाम् ॥  
स : ड़्न् एमेन्देद्। एद्।: स।  

  
     ये तातृषुर् देवत्रा जेहमाना होत्राविदः स्तोमतष्टासो अर्कैः ।
  
     आग्ने याहि सुविदत्रेभिर् अर्वाक् सत्यैः कव्यैः पितृभिर् घर्मसद्भिः ॥  

  
     प्र वायुम् अछा बृहती मनीषा बृहद्रयिं विश्ववारं रथप्राम् ।
  
     द्युतद्यामा नियुतः पत्यमानः कविः कविम् इयक्षसि प्रयज्यो ॥  

  
     प्र याभिर् यासि दाश्वांसम् अछा नियुद्भिर् वाय इष्टये दुरोणे ।
  
     नि नो रयिं सुभोजसं युवस्व नि वीरं गव्यम् अश्व्यं च राधः ॥  

  
     इन्द्रं वयं शुनासीरम् अस्मिन् यज्ञे हवामहे ।
  
     स नः पर्षद् अति द्विषः ॥  

  
     सो ऽहोरात्रैः सो ऽर्धमासैः स मासैः स ऋतुभिः परि यज्ञं बभूव ।
  
     संवत्सरस्य महिमानम् एतं शुनासीरम् इन्द्रम् अद्याहुवेम ॥  

  
     सप्त त्वा हरितो रथे वहन्ति देव सूर्य ।
  
     शोचिःकेशं पुरुप्रिय ॥  

  
     तरणिर् विश्वदर्शतो ज्योतिष्कृद् असि सूर्य ।
  
     विश्वम् आभासि रोचनम् ॥म्स्_४,१०।६॥  
  
[पगे इव्,१५९]
  
इन्द्राग्नी रोचना दिवः प्र चर्षणिभ्यस्, इन्द्राग्नी नवतिं पुरः श्नथद् वृत्रम् ॥  

  
     जुष्टो दमूना अतिथिर् दुरोण इमं नो यज्ञम् उपयाहि विद्वान् ।
  
     विश्वा अग्ने अभियुजो विहत्या शत्रूयताम् आभरा भोजनानि ॥  

  
     अग्ने शर्ध महते सौभगाय तव द्युम्नान्य् उत्तमानि सन्तु ।
  
     सं जास्पत्यं सुयमम् आकृणुष्व शत्रूयताम् अभितिष्ठा महांसि ॥  

  
     प्र वाम् अर्चन्त्य् उक्थिनो नीथाविदो जरितारः ।
  
     इन्द्राग्नी इषा आवृणे ॥  

  
     उपो ह यद् विदथं वाजिनो गुर् धीभिर् विप्राः प्रमतिम् इछमानाः ।
  
     अर्वन्तो न काष्ठां नक्षमाणा इन्द्राग्नी जोहुवतो नरस् ते ॥  

  
     अग्निर् ददाति सत्पतिं सासाह यो युधा नृभिः ।
  
     अग्निर् अत्यं रघुष्यदं जेतारम् अपराजितम् ॥  

  
     अग्निस् तुविश्रवस्तमं तुविब्रह्माणम् उत्तमम् ।
  
     अतूर्तं श्रावयत्पतिं पुत्रं ददाति दाशुषे ॥  

  
     या वां सन्ति पुरुस्पृहो नियुतो दाशुषे नरा ।
  
     इन्द्राग्नी ताभिर् आगतम् ॥  

  
     शुचिं नु स्तोमं नवजातम् अद्येन्द्राग्नी वृत्रहणा जुषेथाम् ।
  
     उभा हि वां सुहवा जोहवीमि ता वाजं सद्य उशते धेष्ठा ॥  

  
पूषा गा अन्वेतु नः शुक्रं ते अन्यत् ॥  

  
     क्षेत्रस्य पतिना वयं हितेनेव जयामसि ।
  
     गाम् अश्वं पोषयित्न्व् आ स नो मृडातीदृशे ॥  

  
     मधुमतीर् ओषधीर् द्यावा आपो मधुमन् नो भवत्व् अन्तरिक्षम् ।
  
     क्षेत्रस्य पतिर् मधुमान् नो अस्त्व् अरिष्यन्तो अन्व् एनं चरेम ॥  

  
संसम् इत् ॥  

  
     सखायः सं वः सम्यञ्चम् इषं स्तोमं चाग्नये ।
  
     वर्षिष्ठाय क्षितीनाम् ऊर्जो नप्त्रे सहस्वते ॥  

  
वैश्वानरो न ऊत्या पृष्टो दिवि ॥  

  
     ऋतावानं वैश्वानरम् ऋतस्य ज्योतिषस् पतिम् ।
  
     अजस्रं घर्मम् ईमहे ॥  

  
     वैश्वानर तव धामान्य् आचके येभिः स्वर्विद् अभवो विचक्षण ।
  
     जात आपृणो भुवनानि रोदसी अग्ने ता विश्वा परिभूर् असि त्मना ॥  

  
इडाम् अग्ने ॥  
  
[पगे इव्,१६१]
  
     त्वं नो अग्ने सनये धनानां यशसं कारुं कृणुहि स्तवानः ।
  
     शकेम कर्मापसा नवेन देवैर् द्यावापृथिवी प्रावतं नः ॥  

  
     वैश्वानरस्य सुमतौ स्याम राजा हि कं भुवनानाम् अभिश्रीः ।
  
     इतो जातो विश्वम् इदं विचष्टे वैश्वानरो यतते सूर्येण ॥  

  
     अस्माकम् अग्ने मघवत्सु धारयानामि क्षत्रम् अजरं सुवीरम् ।
  
     वयं जयेम शतिनं सहस्रिणं वैश्वानर वाजम् अग्ने तवोतिभिः ॥  

  
     विश्वं विव्याच पृथिवीव पुष्टम् अन्यम् अन्यत् प्रतिगृभ्णात्य् आयत् ।
  
     वैश्वानरस्य महतो महिम्ना स्योनम् अन्नं मधुमन् मे कृणोमि ॥  

  
     स जायमानः परमे व्योमनि व्रतान्य् अग्निर् व्रतपा अरक्षत ।
  
     व्य् अन्तरिक्षम् अमिमीत सुक्रतुर् वैश्वानरो महिना नाकम् अस्पृशत् ॥  

  
यथा ह त्यत् ॥  

  
     त्रीण्य् आयूंषि तव जातवेदस् तिस्र आजानीर् उषसस् ते अग्ने ।
  
     ताभिर् देवानाम् अवो यक्षि विद्वान् अथा भव यजमानाय शं योः ॥  

  
     न्य् अग्निं जातवेदसं होत्रवाहं यविष्ठ्यम् ।
  
     दधाता देवम् ऋत्विजम् ॥  
  
[पगे इव्,१६२]
  
इडायास् त्वा पदे वयम्, दधिक्राव्णो अकारिषम् ॥  

  
     दधिक्रावाणं बुबुधानो अग्निम् उप ब्रुव उषसं सूर्यं गाम् ।
  
     ब्रध्नं मंश्चतोर् वरुणस्य बभ्रुं ते विश्वास्मद् दुरिता यावयन्तु ॥  

  
     अग्निर् होता न्यसीदद् यजीयान् उपस्थे मातुः सुरभा उलोके ।
  
     युवा कविः पुरुनिष्ठ ऋतावा धर्ता कृष्टीनाम् उत मध्य इद्धः ॥  

  
     साध्वीम् अकर् देववीतिं नो अद्य यज्ञस्य जिह्वाम् अविदाम गुह्यम् ।
  
     स आयुर् आगात् सुरभिर् वसानो भद्राम् अकर् देवहूतिं नो अद्य ॥  

  
यच् चिद् धि ते ॥  

  
     महश् चिद् अग्ना एनसो अभीक ऊर्वाद् देवानाम् उत मर्त्यानाम् ।
  
     मा ते सखायः सदम् इद् रिषाम यछा तोकाय तनयाय शं योः ॥  

  
मही द्यौः पृथिवी च नः ॥  

  
     घृतवती भुवनानाम् अभिश्रियोर्वी पृथ्वी मधुदुघे सुपेशसा ।
  
     द्यावापृथिवी वरुणस्य धर्मणा विष्कभिते अजरे भूरिरेतसा ॥म्स्_४,११।१॥  
  
[पगे इव्,१६३]
  
पृथुपाजास् तं सबाधः ॥  

  
     ईडे अग्निं विपश्चितं गिरा यज्ञस्य साधनम् ।
  
     श्रुष्टीवानं धितावानम् ॥  

  
     अग्ने शकेम ते वयं यमं देवस्य वाजिनः ।
  
     अति द्वेषांसि तरेम ॥  

  
     उप त्वा रण्वसंदृशं प्रयस्वन्तः सहस्कृत ।
  
     अग्ने संसृज्महे गिरः ॥  

  
     उप छायाम् इव घृणेर् अगन्म शर्म ते वयम् ।
  
     अग्ने हिरण्यसंदृशः ॥  

  
अग्निर् वृत्राणि जङ्घनत् त्वं सोमासि सत्पतिस्, अग्नीषोमा युवम् एतानि श्रीणाम् उदारः ॥  

  
     सोमस्य मा तवसं वक्ष्य् अग्ने वह्निं चकर्थ विदथे यजध्यै ।
  
     देवं अछा दीद्यद् युञ्जे अद्रिं शमाये अग्ने तन्वं जुषस्व ॥  

  
     सोमापूषणा जनना रयीणां जनना दिवो जनना पृथिव्याः ।
  
     जातौ विश्वस्य भुवनस्य गोपौ देवा अकृण्वन्न् अमृतस्य नाभिम् ॥  
  
[पगे इव्,१६४]
  
     इमौ देवौ जायमानौ जुषन्तेमौ तमांसि गूहताम् अजुष्टा ।
  
     आभ्याम् इन्द्रः पक्वम् आमास्व् अन्तः सोमापूषभ्यां जनद् उस्रियासु ॥  

  
     उत नो ब्रह्मन् हविष उक्थेषु देवहूतमः ।
  
     शं नः शोचा मरुद्वृधो ऽग्ने सहस्रसातमः ॥  

  
     नू नो रास्व सहस्रवत् तोकवत् पुष्टिमद् वसु ।
  
     द्युमद् अग्ने सुवीर्यं वर्षिष्ठम् अनुपक्षितम् ॥  

  
     त्वा युजा तव तत् सोम सख्य इन्द्रो अपो मनवे सस्रुतस् कः ।
  
     अहन्न् अहिम् अरिणात् सप्त सिन्धून् अपावृणोद् अपिहितेव खानि ॥  

  
     ऋदूदरेण सख्या सचेय यो मा न रिष्येद् धर्यश्व पीतः ।
  
     अयं यः सोमो न्यधाय्य् अस्मे तस्मा इन्द्रं प्रतिरम् एम्य् आयुः ॥  

  
त्वं नो अग्ने स त्वं नो अग्ने, अग्निं वः पूर्व्यं गिरा ॥  

  
     मक्षू देववतो रथः शूरो वा पृत्सु कासुचित् ।
  
     देवानां य इन् मनो यजमाना इयक्षति, अभीद् अयज्वनो भुवत् ॥  
  
[पगे इव्,१६५]
  
     नकिष् टं कर्मणा नशन् न प्रयोषन् न योषति ।
  
     देवानां य इन् मनो यजमाना इयक्षति, अभीद् अयज्वनो भुवत् ॥  

  
     असद् अत्र सुवीर्यम् उत त्यद् आश्वश्व्यम् ।
  
     देवानां य इन् मनो यजमाना इयक्षति, अभीद् अयज्वनो भुवत् ॥  

  
     उपक्षरन्ति सिन्धवो मयोभुव ईजानं च यक्ष्यमाणं च धेनवः ।
  
     पृणन्तं च पपुरिं च श्रवस्यवो घृतस्य धारा उपयन्ति विश्वतः ॥  

  
     सोमारुद्रा युवम् एतान्य् अस्मे विश्वा तनूषु भेषजानि धत्तम् ।
  
     अवस्यतं मुञ्चतं यन् नो अस्ति तनूषु बद्धं कृतम् एनो अस्मत् ॥  

  
     सोमारुद्रा धारयेथाम् असुर्यं प्र वाम् इष्टयो ऽरम् अश्नुवन्तु ।
  
     दमेदमे सप्त रत्ना दधाना शं नो भूतं द्विपदे शं चतुष्पदे ॥  

  
     सोमारुद्रा विवृहतं विषूचीम् अमीवा या नो गयम् आविवेश ।
  
     आरे बाधेथां निरृतिं पराचैर् अस्मे भद्रा सौश्रवसानि सन्तु ॥  

  
     तिग्मायुधौ तिग्महेती सुशेवौ सोमारुद्रा इह सु मृडतं नः ।
  
     मुमुक्तम् अस्मान् ग्रसितान् अभीके प्रयछतं वृषणा शंतमानि ॥  

  
अग्नाविष्णू सजोषसा, अग्नाविष्णू महि धाम प्रियं वाम् ॥  

  
     अग्नाविष्णू महि तद् वां महित्वं वीथो घृतस्य गुह्या जुषाणा ।
  
     दमेदमे सुष्टुती वावृधाना नु वां जिह्वा घृतम् आचरण्यत् ॥  

  
पावका नः सरस्वती ॥  

  
     सरस्वत्य् अभि नो नेषि वस्यो माप स्फरीः पयसा मा ना आधक् ।
  
     जुषस्व नः सख्या वेश्या च मा त्वत् क्षेत्राण्य् अरण्यानि गन्म ॥  

  
आ नो दिवः ॥  

  
     बृहस्पते जुषस्व नो हव्यानि विश्वदेव्य ।
  
     रास्व रत्नानि दाशुषे ॥  

  
     एवा पित्रे विश्वदेवाय वृष्णे यज्ञैर् विधेम नमसा हविर्भिः ।
  
     बृहस्पते सुप्रजा वीरवन्तो वयं स्याम पतयो रयीणाम् ॥  

  
     आ नो मित्रावरुणा घृतैर् गव्यूतिम् उक्षतम् ।
  
     मध्वा रजांसि सुक्रतू ॥  

  
     प्र बाहवा सिसृतं जीवसे ना आ नो गव्यूतिम् उक्षतं घृतेन ।
  
     आ नो जने श्रवयतं युवाना श्रुतं मे मित्रावरुणा हवेमा ॥  

  
     और्वभृगुवञ् शुचिम् अप्नवानवद् आहुवे ।
  
     अग्निं समुद्रवाससम् ॥  
  
[पगे इव्,१६७]
  
     आ सवं सवितुर् यथा भगस्येव भुजिं हुवे ।
  
     अग्निं समुद्रवाससम् ॥  

  
     हुवे वातस्वनं कविं पर्जन्यक्रद्यं सहः ।
  
     अग्निं समुद्रवाससम् ॥  

  
वृषा सोम द्युमं असि ॥  

  
     आ ये तन्वन्ति रश्मिभिस् तिरः समुद्रम् अर्णवम् ।
  
     मरुद्भिर् अग्ना आगहि ॥  

  
     आ वो यन्तूदवाहासो अद्य वृष्टिं ये विश्वे मरुतो जुनन्ति ।
  
     अयं यो अग्निर्मरुतः समिद्ध एतं जुषध्वं कवयो युवानः ॥  

  
     यं त्वा देवापिः शुशुचानो अग्न आर्ष्टिषेणो मनुष्यः समीधे ।
  
     विश्वेभिर् देवैर् अनुमद्यमानः प्र पर्जन्यम् ईरया वृष्टिमन्तम् ॥  

  
     अग्ने बाधस्व वि मृधो वि दुर्गहापामीवाम् अप रक्षांसि सेध ।
  
     अस्मात् समुद्राद् बृहतो दिवो नो ऽपां भूमानम् उप नः सृजेह ॥  

  
प्रिया वो नाम हुवे तुराणाम् आ यत् तृपन् मरुतो वावशानः ॥  

  
     श्रियसे कं भानुभिः संमिमिक्षिरे ते रश्म्मिभिस् त ऋक्वभिः सुखादयः ।
  
     ते वाशीमन्त इष्मिणो अभीरवो विद्रे प्रियस्य मारुतस्य धाम्नः ॥  

  
मरुतो यद् ध वो दिवः ॥  

  
     प्रैषाम् अज्मेषु विथुरेव रेजते भूमिर् यामेषु यद् ध युञ्जते शुभे ।
  
     ते क्रीडयो धुनयो भ्राजदृष्ट्यः स्वयं महित्वं पनयन्त धूतयः ॥म्स्_४,११।२॥  

  
     कया शुभा सवयसः सनीडाः समान्या मरुतः संमिमिक्षुः ।
  
     कया मती कुता एतास एते ऽर्चन्ति शुष्मं वृषणो वसूया ॥  

  
     कस्य ब्रह्माणि जुजुषुर् युवानः को अध्वरे मरुता आववर्त ।
  
     श्येनं इव ध्रजतो अन्तरिक्षे केन महा मनसा रीरमाम ॥  

  
     कुतस् त्वम् इन्द्र माहिनः सन्न् एको यासि सत्पते किं त इत्था ।
  
     संपृछसे समराणः शुभानैर् वोचेस् तन् नो हरिवो यत् ते अस्मे ॥  

  
     ब्रह्माणि मे मतयः शं सुतासः शुष्म इयर्ति प्रभृतो मे अद्रिः ।
  
     आशासते प्रतिहर्यन्त्य् उक्थेमा हरी वहतस् ता नो अछ ॥  

  
     अतो वयम् अन्तमेभिर् युजानाः स्वक्षत्रेभिस् तन्वः शुम्भमानाः ।
  
     महोभिर् एकम् उपयुज्महे न्व् इन्द्रः स्वधाम् अनु हि नो बभूथ ॥  
  
[पगे इव्,१६९]
  
     क्व स्या वो मरुतः स्वधासीद् यन् माम् एकं समधत्ताहिहत्ये ।
  
     अहं ह्य् उग्रस् तविषस् तुविष्मान् विश्वस्य शत्रोर् अनमं वधस्नैः ॥  

  
     भूरि चकर्थ युज्येभिर् अस्मे समानेभिर् वृषभ पौंस्येभिः ।
  
     भूरीणि हि कृणवामा शविष्ठेन्द्रः कृत्वा मरुतो यद् वशाम ॥  

  
     वधीं वृत्रं मरुत इन्द्रियेण स्वेन भामेन तविषो बभूवान् ।
  
     अहम् एता मनवे विश्वश्चन्द्राः सुगा अपश् चकर वज्रबाहुः ॥  

  
     अनुत्तम् आ ते मघवन् नकिर् णु न त्वावं अस्ति देवता विदानः ।
  
     न जायमानो नशते न जातो यानि करिष्या कृणुहि प्रवृद्ध ॥  

  
एकस्य चिन् मे विभ्व् अस्त्व् ओजो या नु दधृष्वान् कृणवै मनीषा ॥  

  
अहं ह्य् उग्रो मरुतो विदानो यानि च्यवम् इन्द्रा इद् ईश एषाम् ॥  

  
     अमन्दन् मा मरुतः स्तोमो अत्र यन् मे नरः श्रुत्यं ब्रह्म चक्र ।
  
     इन्द्राय वृष्णे सुमखाय मह्यं सख्ये सखायस् तन्वे तनूभिः ॥  

  
     एवेद् एते प्रति मा रोचमाना अनेद्यः श्रवा एषो दधानाः ।
  
     संचक्ष्या मरुतश् चन्द्रवर्णा अछान्त मे छदयाथा च नूनम् ॥  

  
     को न्व् अत्र मरुतो मामहे वः प्रयातन सखींर् अछा सखायः ।
  
     मन्मानि चित्रा अपिवातयन्त एषां भूत नवेदा म ऋतानाम् ॥  

  
     आ यद् दुवस्याद् दुवसे न कारुर् अस्मांश् चक्रे मान्यस्य मेधा ।
  
     ओ षू वर्त मरुतो विप्रम् अछेमा ब्रह्माणि जरिता वो अर्चत् ॥  

  
     एष वः स्तोमो मरुत इयं गीर् मान्दार्यस्य मान्यस्य कारोः ।
  
     एषा यासीष्ट तन्वे वयां विद्यामेषं वृजनं जीरदानुम् ॥म्स्_४,११।३॥  

  
     इन्द्रं वो विश्वतस् परि हवामहे जनेभ्यः ।
  
     अस्माकम् अस्तु केवलः ॥  

  
     आ ते शुष्मो वृषभ एतु पश्चाद् ओत्तराद् अधराद् आ पुरस्तात् ।
  
     आ विश्वतो अभि समेत्व् अर्वाङ् इन्द्र द्युम्नं स्वर्वद् धेह्य् अस्मे ॥  

  
मरुतो यद् ध वो दिवस्, या वः शर्म ॥  
  
[पगे इव्,१७१]
  
     आ तू न इन्द्र वृत्रहन्न् अस्माकम् अर्धम् आगहि ।
  
     महान् महीभिर् ऊतिभिः ॥  

  
     त्वं महं इन्द्र तुभ्यं ह क्षा अनु क्षत्रं मंहना मन्यत द्यौः ।
  
     त्वं वृत्रं शवसा जघन्वान्त् सृजः सिन्धूंर् अहिना जग्रसानान् ॥  

  
     मरुतो यद् ध वो बलं जनं अचुच्यवीतन ।
  
     गिरींर् अचुच्यवीतन ॥  

  
     ऋष्टयो वो मरुतो अंसयोर् अधि सहा ओजो बाह्वोर् वो बलं हितम् ।
  
     नृम्णा शीर्षस्व् आयुधा रथेषु नो विश्वा वः श्रीर् अधि तनूषु पिपिशे ॥  

  
     पुरुत्रा हि सदृङ्ङ् असि विशो विश्वा अनु प्रभुः ।
  
     समत्सु त्वा हवामहे ॥  

  
     समत्स्व् अग्निम् अवसे वाजयन्तो हवामहे ।
  
     वाजेषु चित्रराधसम् ॥  

  
अग्ने नय, आ देवानाम्, त्वम् अग्ने व्रतपा असि यद् वो वयम् ॥  

  
     त्वम् अग्ने व्रतभृञ् शुचिर् अग्ने देवं इहावह ।
  
     उप यज्ञं हविश् च नः ॥  
  
[पगे इव्,१७२]
  
     व्रता नु बिभ्रद् व्रतपा अदब्धो यजानो देवो अजरः सुवीरः ।
  
     दधद् रत्नानि सुमृडीको अग्ने गोपाय नो जीवसे जातवेदः ॥  

  
     श्रेष्ठं यविष्ठ भारताग्ने द्युमन्तम् आभर ।
  
     वसो पुरुस्पृहं रयिम् ॥  

  
     तुभ्यं भरन्ति क्षितयो यविष्ठ बलिम् अग्ने अन्तिता ओत दूरात् ।
  
     आ भन्दिष्ठस्य सुमतिं चिकिद्धि महत् ते अग्ने महि शर्म भद्रम् ॥  

  
     त्वाम् अग्ने वाजसातमं विप्रा वर्धन्ति सुष्टुतम् ।
  
     स नो रास्व सुवीर्यम् ॥  

  
अयं नो अग्निस्, अनीकैर् द्वेषो अर्दय सैनानीकेन, इदं विष्णुः प्र तद् विष्णुः ॥  

  
     आ वो राजानम् अध्वरस्य रुद्रं होतारं सत्ययजं रोदस्योः ।
  
     अग्निं पुरा तनयित्नोर् अचित्ताद् धिरण्यरूपम् अवसे कृणुध्वम् ॥  

  
     कद् धिष्ण्यासु वृधसानो अग्ने कद् वाताय प्रतवसे शुभंये ।
  
     परिज्मने नासत्याय क्षे ब्रवः कद् अग्ने रुद्राय नृघ्ने ॥  

  
उक्षान्नाय वशान्नाय ॥  
  
[पगे इव्,१७३]
  
     वातोपधूत इषितो वशं अनु त्रिषु यद् अन्ना वेविषद् वितिष्ठसे ।
  
     आ ते यतन्ते रथ्यो यथा पृथक् शर्धांस्य् अग्ने अजराणि धक्षतः ॥म्स्_४,११।४॥  

  
कृणुष्व पाजा इति पञ्च ॥  

  
     स ते जानाति सुमतिं यविष्ठ य ईवते ब्रह्मणे गातुम् ऐरत् ।
  
     विश्वान्य् अस्मै सुदिनानि रायो द्युम्नान्य् अर्यो वि दुरो अभिद्यौत् ॥  

  
     सेद् अग्ने अस्तु सुभगः सुदानुर् यस् त्वा नित्येन हविषा य उक्थैः ।
  
     पिप्रीषति स्व आयुषि दुरोणे विश्वेद् अस्मै सुदिना सासद् इष्टिः ॥  

  
     अर्चामि ते सुमतिं घोष्य् अर्वाक् सं ते वावाता जरताम् इयं गीः ।
  
     स्वश्वास् त्वा सुरथा मर्जयेमास्मे क्षत्राणि धारयेर् अनु द्यून् ॥  

  
     इह त्वा भूर्य् आचरेद् उप त्मन् दोषावस्तर् दीदिवांसम् अनु द्यून् ।
  
     क्रीडन्तस् त्वा सुमनसः सपेमाभि द्युम्ना तस्थिवांसो जनानाम् ॥  

  
     यस् त्वा स्वश्वः सुहिरण्यो अग्न उपयाति वसुमता रथेन ।
  
     तस्य त्राता भवसि तस्य सखा यस् त आतिथ्यम् आनुषग् जुजोषत् ॥  

  
     महो रुजामि बन्धुता वचोभिस् तन् मा पितुर् गोतमाद् अन्वियाय ।
  
     त्वं नो अस्य वचसश् चिकिद्धि होतर् यविष्ठ सुक्रतो दमूनाः ॥  
  
[पगे इव्,१७४]
  
     अस्वप्नजस् तरणयः सुशेवा अतन्द्रासो ऽवृका अश्रमिष्ठाः ।
  
     ते पायवः सध्र्यञ्चो निषद्याग्ने तव नः पान्त्व् अमूर ॥  

  
     ये पायवो मामतेयं ते अग्ने पश्यन्तो अन्धं दुरिताद् अरक्षन् ।
  
     ररक्ष तान्त् सुकृतो विश्ववेदा दिप्सन्ता इद् रिपवो नाह देभुः ॥  

  
     त्वया वयं सधन्यस् त्वोतास् तव प्रणीत्य् अश्याम वाजान् ।
  
     उभा शंसा सूदय सत्यताते ऽनुष्ठुया कृणुह्य् अह्रयाण ॥  

  
     अया ते अग्ने समिधा विधेम प्रति स्तोमं शस्यमानं गृभाय ।
  
     दहाशसो रक्षसः पाह्य् अस्मान् द्रुहो निदो मित्रमहो अवद्यात् ॥  

  
     अग्नी रक्षांसि सेधति शुक्रशोचिर् अमर्त्यः ।
  
     शुचिः पावक ईड्यः ॥  

  
त्वं नः सोम विश्वतः ॥म्स्_४,११।५॥  

  
युक्ष्वा हि देवहूतमान् ॥  

  
     उत नो देव देवं अछा वोचो विदुष्टरः ।
  
     श्रद् विश्वा वार्या कृधि ॥  

  
     त्वं ह यद् यविष्ठ्य सहसः सून आहुत ।
  
     ऋतावा यज्ञियो भुवः ॥  
  
[पगे इव्,१७५]
  
अयम् अग्निः सहस्रिणः ॥  

  
     तं नेमिम् ऋभवो यथा नमस्व सहूतिभिः ।
  
     नेदीयो यज्ञम् अङ्गिरः ॥  

  
     तस्मै नूनम् अभिद्यवे वाचा विरूप नित्यया ।
  
     वृष्णे चोदस्व सुष्टुतिम् ॥  

  
     कम् उ ष्विद् अस्य सेनयाग्नेर् अपाकचक्षसः ।
  
     पणिं गोषु स्तरामहे ॥  

  
     मा नो देवानां विशः प्रस्नातीर् इवोस्राः ।
  
     कृशं न हासुर् अघ्न्याः ॥  

  
     मा नः समस्य दूढ्यः परिद्वेषसो अंहतिः ।
  
     ऊर्मिर् न नावम् आवधीत् ॥  

  
     नमस् ते अग्ना ओजसे गृणन्ति देव कृष्टयः ।
  
     अमैर् अमित्रम् अर्दय ॥  

  
     इमं यज्ञम् इदं वचो जुजुषाण उपागहि ।
  
     सोम त्वं नो वृधे भव ॥  

  
     कुवित् सु नो गैष्टये ऽग्ने संवेषिषो रयिम् ।
  
     उरुकृद् उरु णस् कृधि ॥  

  
     मा नो अस्मिन् महाधने परा वर्ग् भारभृद् यथा ।
  
     संवर्गं सं रयिं जय ॥  

  
     यस्याजुषन् नमस्विनः शमीम् अदुर्मखस्य वा ।
  
     तं हेद् अग्निर् विधावति ॥  

  
     अन्यम् अस्मद् भिया इयम् अग्ने सिषक्तु दुछुना ।
  
     वर्धा नो अमवञ् शवः ॥म्स्_४,११।६॥  

  
     इदं वाम् आस्ये हविः प्रियम् इन्द्राबृहस्पती ।
  
     उक्थं मदश् च शस्यते ॥  

  
     अस्मे इन्द्राबृहस्पती रयिं धत्तं शतग्विनम् ।
  
     अश्वावन्तं अस्हस्रिणम् ॥  

  
     एह्य् उ षु ब्रवाणि ते ऽग्न इत्थेतरा गिरः ।
  
     एभिर् वर्धासा इन्दुभिः ॥  
ऽग्न : ड़्न् एमेन्देद्। एद्।: ग्ने  

  
इमं यज्ञम् इदं वचः ॥  

  
     त्यान् नु क्षत्रियं अव आदित्यान् याचिषामहे ।
  
     सुमृडीकं अभिष्टये ॥  

  
     येभ्यो माता मधुमत् पिन्वते पयः पीयूषं द्यौर् अदितिर् अद्रिबर्हाः ।
  
     उक्थशुष्मान् वृषभरान्त् स्वप्नसस् तं आदित्यं अनुमदात् स्वस्तये ॥  

  
     धारयन्त आदित्यासो जगत् स्था देवा विश्वस्य भुवनस्य गोपाः ।
  
     दीर्घाधियो रक्षमाणा असुर्यम् ऋतावानश् चयमाना ऋणानि ॥  

  
     त्री रोचना दिव्या धारयन्त हिरण्यया शुचयो धारपूताः ।
  
     अवृजिना अनवद्या अदब्धा उरुशंसा ऋजवे मर्त्याय ॥  

  
तत् सूर्यस्य भद्रा अश्वास्, हिरण्यगर्भस्, यः प्राणतः ॥  

  
     बृहस्पतिः प्रथमं जायमानो महो ज्योतिषः परमे व्योमन् ।
  
     सप्तास्यस् तुविजातो रवेण वि सप्तरश्मिर् अधमत् तमांसि ॥  
  
[पगे इव्,१७८]
  
     यदा वाजम् असनद् विश्वरूपम् आ द्याम् अरुक्षद् उत्तराणि सद्म ।
  
     बृहस्पतिं वृषणं वर्धयन्तो नाना सन्तो बिभ्रतो ज्योतिर् आसाम् ॥  

  
     बृहस्पतिं हवामहे विश्वतः सगणं वयम् ।
  
     उप नो यज्ञम् आगमत् ॥  

  
     स सुष्टुभा स ऋक्वता गणेन वलं रुरोज फलिगं रवेण ।
  
     बृहस्पतिर् उस्रिया हव्यसूदः कनिक्रदद् वावशतीर् उदाजत् ॥  

  
     ब्रह्मणस्पते त्वम् अस्य यन्ता सूक्तस्य बोधि तनयं च जिन्व ।
  
     विश्वं तद् भद्रं यद् अवन्ति देवा बृहद् वदेम विदथे सुवीराः ॥  

  
     ब्रह्मणस्पते सूयमस्य विश्वहा रायः स्याम रथ्यो वयस्वतः ।
  
     वीरेषु वीरं उपपृङ्धि नस् त्वं यद् ईशानो ब्रह्मणा वेषि मे हवम् ॥  

  
     उत्तिष्ठ ब्रह्मणस्पते देवयन्तस् त्वेमहे ।
  
     उप प्रयन्तु मरुतः सुदानवा इन्द्र प्राशुर् भवा सचा ॥  

  
     अग्निर् उक्थे पुरोहितो ग्रावाणो बर्हिर् अध्वरे ।
  
     ऋचा यामि मरुतो ब्रह्मणस्पतिं देवं अवो वरेण्यम् ॥  

  
नमस् ते रुद्र मन्यवे, इमा रुद्राय ॥  

  
     को अद्धा वेद क इह प्रवोचत् कुता आजाता कुत इयं विसृष्टिः ।
  
     अर्वाग् देवा अस्य विसर्जनेनाथा को वेद यत आबभूव ॥  
  
[पगे इव्,१७९]
  
     इयं विसृष्टिर् यत आबभूव यदि वा दधे यदि वा न ।
  
     यो अस्याध्यक्षः परमे व्योमन्त् सो अङ्ग वेद यदि वा न वेद ॥  

  
इदं विष्णुर् विचक्रमे ॥  

  
     तद् अस्य प्रियम् अभि पाथो अश्यां नरो यत्र देवयवो मदन्ति ।
  
     उरुक्रमस्य स हि बन्धुर् इत्था विष्णोः पदे परमे मध्वा उत्सः ॥  

  
विश्वे देवा ऋतावृधः ॥  

  
     विश्वे देवाः शृणुतेमं हवं मे ये अन्तरिक्षे य उप द्यवि ष्ठ ।
  
     ये अग्निजिह्वा उत वा यजत्रा आसद्यास्मिन् बर्हिषि मादयध्वम् ॥  

  
     इन्द्राणी पत्या सुजितं जिगाय सेना ह नाम पृथिवी धनंजया विश्वव्यचा अदितिः सूर्यत्वक् ।
  
     इन्द्राणी प्रासहा संजयन्ती तस्यै त एना हविषा विधेम ॥  

  
     उपप्रेहि वाचस्पते देवेन मनसा सह ।
  
     वसुपते विरमय मय्य् एव तन्वं मम ॥  

  
     ये त्रिसप्ताः परियन्ति विश्वा रूपाणि बिभ्रतः ।
  
     वाचस्पतिर् बला तेषां तन्वो ऽद्य दधातु मे ॥म्स्_४,१२।१॥  
  
[पगे इव्,१८०]
  
     अग्निः प्रथमो वसुभिर् नो अव्यात् सोमो रुद्रैर् अभिरक्षतु त्मना ।
  
     इन्द्रो मरुद्भिर् ऋतुथा कृणोत्व् आदित्यैर् नो वरुणः शर्म यंसत् ॥  

  
     सम् अग्निर् वसुभिर् नो अव्यात् सं सोमो रुद्रियाभिस् तनूभिः ।
  
     सम् इन्द्रो रातहव्यो मरुद्भिः सम् आदित्यैर् वरुणो विश्ववेदाः ॥  

  
     अग्ने दा दाशुषे रयिं वीरवन्तं परीणसम् ।
  
     शिशीहि नः सूनुमतः ॥  

  
     दा नो अग्ने शतिनो दाः सहस्रिणो दुरो न वाजं श्रुत्या अपावृधि ।
  
     प्राची द्यावापृथिवी ब्रह्मणा कृधि स्वर् ण शुक्रम् उषसो विदिद्युतुः ॥  

  
     हिरण्यपाणिम् ऊतये सवितारम् उपह्वये ।
  
     स चेत्ता देवता पदम् ॥  

  
वामम् अद्य सवितर् वामम् उ श्वो दिवेदिवे वामम् अस्मभ्यं सावीः ॥  

  
वामस्य हि क्षयस्य देव भूरेर् अया धिया वामभाजः स्याम ॥  

  
प्र वायुम्, प्र याभिः ॥  

  
     स्योना पृथिवि भवानृक्षरा निवेशनी ।
  
     यछा नः शर्म सप्रथः ॥  
  
[पगे इव्,१८१]
  
     बड् इत्था पर्वतानां खिद्रं बिभर्षि पृथिवि ।
  
     प्र या भूमिं प्रवत्वति मह्ना हिनोषि महिनि ॥  

  
     पूर्वापरं चरतो माययैतौ शिशू क्रीडन्तौ परियातो अध्वरम् ।
  
     विश्वान्य् अन्यो भुवना विचष्ट ऋतूंर् अन्यो विदधज् जायते पुनः ॥  

  
     नवोनवो भवति जायमानो ऽह्नां केतुर् उषसाम् एत्य् अग्रम् ।
  
     भागं देवेभ्यो विदधात्य् आयन् प्र चन्द्रमास् तिरते दीर्घम् आयुः ॥  

  
     यथादित्या अंशुम् आप्याययन्ति यथाक्षितिम् अक्षितयः पिबन्ति ।
  
     एवास्मान् इन्द्रो वरुणो बृहस्पतिर् आप्याययन्तु भुवनस्य गोपाः ॥  

  
     प्राच्यां दिशि त्वम् इन्द्रासि राजोतोदीच्यां वृत्रहन् व्रात्रहासि ।
  
     यत्र यन्ति स्रोत्यास् तज् जितं ते दक्षिणतो वृषभो हव्य एधि ॥  

  
     अस्येद् एव प्ररिरिचे महित्वं दिवस् पृथिव्याः पर्य् अन्तरिक्षात् ।
  
     स्वराड् इन्द्रो दमा आ विश्वगूर्तः स्वरिर् अमत्रो ववक्षे रणाय ॥  

  
     त्वम् इन्द्रास्य् अधिराजस् त्वं भवाधिपतिर् जनानाम् ।
  
     दैवीर् विशस् त्वम् उता विराजौजस्वत् क्षत्रम् अजरं ते अस्तु ॥  

  
     आ यस्मिन्त् सप्त वासवा रोहन्ति पूर्व्या रुहः ।
  
     ऋषिर् ह दीर्घश्रुत्तमा इन्द्रस्य घर्मो अतिथिः ॥  
  
[पगे इव्,१८२]
  
     मदो न यः सोम्यो बोधिचक्षा वातश् च नु च्यवन इन्दुविक्षाः ।
  
     स तप्नुः शुचसे न सूरः स स्वेदयुः शुशुचानो न घर्मः ॥  

  
     इन्द्रियाणि शतक्रतो या ते जनेषु पञ्चसु ।
  
     इन्द्र तानि ता आवृणे ॥  

  
     अनु ते दायि मह इन्द्रियाय सत्रा ते विश्वम् अनु वृत्रहत्ये ।
  
     अनु क्षत्रम् अनु सहो यजत्रेन्द्र देवेभिर् अनु ते नृषह्ये ॥  

  
     अनवस् ते रथम् अश्वाय तक्षन् त्वष्टा वज्रं पुरुहूत द्युमन्तम् ।
  
     ब्रह्माणा इन्द्रं महयन्तो अर्कैर् अवर्धयन्न् अहये हन्तवा उ ॥  

  
     वृष्णे यत् ते वृषणो अर्कम् अर्चान् इन्द्र ग्रावाणो अदितिः सजोषाः ।
  
     अनश्वासो ये पवयो ऽरथा इन्द्रेषिता अभ्यवर्तन्त दस्यून् ॥म्स्_४,१२।२॥  

  
     विवेष यन् मा धिषणा जजान स्तवै पुरा पार्याद् इन्द्रम् अह्नः ।
  
     अंहसो यत्र पीपरद् यथा नो नावेव यान्तम् उभये हवन्ते ॥  

  
     अंहोमुचे प्रभरेमा मनीषां भूयिष्ठदाव्ने सुमतिम् आवृणानः ।
  
     इदम् इन्द्र प्रति हव्यं जुषस्व सत्याः सन्तु यजमानस्य कामाः ॥  

  
     त्रातारम् इन्द्रम् अवितारम् इन्द्रं हवेहवे सुहवं शूरम् इन्द्रम् ।
  
     हुवे नु शक्रं पुरुहूतम् इन्द्रं स्वस्ति नो मघवा धात्व् इन्द्रः ॥  

  
     मा ते अस्यां सहसावन् परिष्टा अघाय भूम हरिवः परादैः ।
  
     त्रायस्व नो ऽवृकेभिर् वरूथैस् तव प्रियासः सूरिषु स्याम ॥  

  
     अनु त्वाहिघ्ने अध देव देवा मदन् विश्वे कवितमं कवीनाम् ।
  
     करो यत्र वरिवो बाधिताय दिवे जनाय तन्वे गृणानः ॥  

  
     अनु द्यावापृथिवी तत् ता ओजो ऽमर्त्या जिहत इन्द्र देवाः ।
  
     कृष्वा कृत्नो अकृतं यत् ते अस्त्य् उक्थं नवीयो जनयस्व यज्ञैः ॥  

  
     अभि प्रभर धृषता धृषन्मनः श्रवश् चित् ते असद् बृहत् ।
  
     अर्षन्त्व् आपो जवसा वि मातरो हनो वृत्रं जया स्वः ॥  

  
     अस्मा इद् उ प्रभरा तूतुजानो वृत्राय वज्रम् ईशानः कियेधाः ।
  
     गोर् न पर्व विरदा तिरश्चेष्यन्न् अर्णांस्य् अपां चरध्यै ॥  

  
     वि न इन्द्र मृधो जहि नीचा यछ पृतन्यतः ।
  
     अधस्पदं तम् ईं कृधि यो अस्मं अभिदासति ॥  

  
     मृगो न भीमः कुचरो गिरिष्ठाः परावता आजगन्था परस्याः ।
  
     सृकं संशाय पविम् इन्द्र तिग्मं वि शत्रून् ताढि वि मृधो नुदस्व ॥  
  
[पगे इव्,१८४]
  
     आकरे वसोर् जरिता पनस्यते ऽनेहसः स्तुभा इन्द्रो दुवस्यति ।
  
     विवस्वतः सदना आ हि पिप्रिये सत्रासाहम् अभिमातिहनं स्तुहि ॥  

  
     त्वं सपत्नान् पृतनासु जिष्णुर् इन्द्राभिषाड् अभिमातीर् अपघ्नन् ।
  
     पिबा सोमं वज्रबाहो विषह्यास्मभ्यं पणींर् अर्वस्व् आमुखाय ॥  

  
     पुरुष्टुतस्य नामभिः शतेन महयामसि ।
  
     इन्द्रस्य चर्षणीसहः ॥  
पुरुष्टुतस्य : ड़्न् एमेन्देद्। एद्, Ṛव्।३।३७।४: पुरुष्टुतस्य।  

  
     नामानि ते शतक्रतो विश्वाभिर् गीर्भिर् ईमहे ।
  
     इन्द्राभिमातिषाह्ये ॥  

  
     अर्वावतो ना आगहि परावतश् च वृत्रहन् ।
  
     इमा जुषस्व नो गिरः ॥  

  
     यद् अन्तरा परावतम् अर्वावतं च हूयसे ।
  
     इन्द्रेह तता आगहि ॥  

  
     एन्द्र सानसिं रयिं सजित्वानं सदासहम् ।
  
     वर्षिष्ठम् ऊतये भर ॥  

  
     प्रससाहिषे पुरुहूत शत्रून् ज्येष्ठस् ते शुष्म इह रातिर् अस्तु ।
  
     इन्द्राभर दक्षिणेना वसूनि पतिः सिन्धूनाम् असि रेवतीनाम् ॥  

  
     इन्द्रं नरो नेमधिता हवन्ते यत् पार्या युनजते धियस् ताः ।
  
     शूरो नृषाता श्रवसश् चकान आ गोमति व्रजे भजा त्वं नः ॥  

  
     हृदं न हि त्वा न्यृषन्त्य् ऊर्मयो ब्रह्माणीन्द्र तव यानि वर्धना ।
  
     त्वष्टा चित् ते युज्यं वावृधे शवस् ततक्ष वज्रम् अभिभूत्योजसम् ॥  

  
     अभि स्ववृष्टिं मदे अस्य युध्यतो रघ्वीर् इव प्रवणे सस्रुर् ऊतयः ।
  
     इन्द्रो यद् वज्री धृषमाणो अन्धसा भिनद् वलस्य परिधींर् इव त्रितः ॥  

  
तम् इन्द्रं वाजयामसि युजे रथम् ॥  

  
     वृत्रतुरं मघवानं शचीपतिम् इन्द्रं गिरो बृहतीर् अभ्यनूषत ।
  
     वावृधानं पुरुहूतं सुवृक्तिभिर् अमर्त्यं जरमाणं दिवेदिवे ॥  
वृत्रतुरं : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्। एद् (व्च्): वृत्रतरं।  

  
     अहन् वृत्रं वृत्रतरं व्यंसम् इन्द्रो वज्रेण महता वधेन ।
  
     स्कन्धांसीव कुलिशेना विवृक्णाहिः शयत उपपृक् पृथिव्याः ॥  
वृत्रतरं : ड़्न् एमेन्देद्। एद्।: वृंत्रतरं।  

  
     अभितिष्ठ पृतन्यतो ऽधरे सन्तु शत्रवः ।
  
     इन्द्र इव दस्युहा भवापः क्षेत्राणि संजय ॥  

  
     आशीर् ना ऊर्जम् उत सुप्रजास्त्वम् इषं दधातु द्रविणं सवर्चसम् ।
  
     संजयन् क्षेत्राणि सहसाहम् इन्द्र कृण्वानो अन्यं अधरान्त् सपत्नान् ॥  

  
त्वम् इन्द्रास्य् अधिराजः ॥  

  
     इन्द्रो जयति न पराजयते अधिराजो राजसु राजयते ।
  
     विश्वा अभिष्टिः पृतना जयत्य् उपसद्यो नमस्यो यथासत् ॥  

  
     आ ते मह इन्द्रोत्य् उग्र समन्यवो यत् समरन्त सेनाः ।
  
     पताति दिद्युन् नर्यस्य बाह्वोर् मा ते मनो विष्वद्र्यग् विचारीत् ॥  

  
     यो जात एव प्रथमो मनस्वान् देवो देवान् क्रतुना पर्यभूषत् ।
  
     यस्य शुष्माद् रोदसी अभ्यसेतां नृम्णस्य मह्ना स जनासा इन्द्रः ॥  

  
     मन्युर् इन्द्रो मन्युर् एवास देवो मन्युर् होता वरुणो विश्ववेदाः ।
  
     मन्युं विश ईडते मानुषीर् या अवा नो मन्यो तपसा सजोषाः ॥  

  
     त्वं हि मन्यो अभिभूत्योजाः स्वयंजो भामो अभिमातिषाहः ।
  
     विश्वचर्षणिः सहुरिः सहावान्त् स हूयमानो अमृताय गछत् ॥  

  
इडाम् अग्ने त्वं नो अग्ने किम् इत् ते विष्णो प्र तत् ते अद्य ॥  

  
     दीर्घस् ते अस्त्व् अङ्कुशो येना वसु प्रयछसि ।
  
     यजमानाय सुन्वते ॥  

  
     भद्रा ते हस्ता सुकृतोत पाणी प्रयन्तारा स्तुवते राध इन्द्र ।
  
     का ते निषत्तिः किम् उ नो ममत्सि किं नोद् उद् उ हर्षसे दातवा उ ॥म्स्_४,१२।३॥  
निषत्तिः : ड़्न् एमेन्देद्। एद्।: निषत्रिः। च्ड़्। Ṛव्।४।२१।९।  
  
[पगे इव्,१८७]
  
     इन्द्रावरुणा युवम् अध्वराय नो विशे जनाय महि शर्म यछतम् ।
  
     दीर्घप्रयज्युम् अति यो वनुष्यति वयं जयेम पृतनासु दूढ्यः ॥  

  
     सम्राड् अन्यः स्वराड् अन्य उच्यते वां महान्ता इन्द्रावरुणा महावसू ।
  
     विश्वे देवासः परमे व्योमनि सं वाम् ओजो वृषणा सं बलं दधुः ॥  

  
     विश्वाहेन्द्रो अधिवक्ता नो अस्त्व् अपरिहृताः सनुयाम वाजम् ।
  
     तन् नो मित्रो वरुणो मामहन्ताम् अदितिः सिन्धुः पृथिवी उत द्यौः ॥  

  
     एनां मुखेन वायुम् इन्द्रवन्तो ऽचिष्याम वृजने विश्व ऊती ।
  
     तन् नो मित्रो वरुणो मामहन्ताम् अदितिः सिन्धुः पृथिवी उत द्यौः ॥  

  
     कुत्रा चिद् यस्य समृतौ रण्वा नरो नृषदने ।
  
     अर्हन्तश् चिद् यम् इन्धते संजनयन्ति जन्तवः ॥  

  
     सं यद् इषो वनामहे सं हव्या मानुषाणाम् ।
  
     उत द्युम्नस्य शवस ऋतस्य रश्मिम् आददे ॥  

  
     यद् अद्य सूर्य ब्रवो ऽनागा उद्यन् मित्राय वरुणाय सत्यम् ।
  
     वयं देवत्रादिते स्याम तव प्रियासो अर्यमन् गृणन्तः ॥  

  
     उद् वां पृक्षासो मधुमन्तो अस्थुर् आ सूर्यो अरुहञ् शुक्रम् अर्णः ।
  
     यस्मा आदित्या अध्वनो रदन्ति मित्रो अर्यमा वरुणः सजोषाः ॥  

  
     उपेम् असृक्षि वाजयुर् वचस्यां चनो दधीत नाद्यो गिरो मे ।
  
     अपां नपाद् आशुहेमा कुवित् स सुपेशसस् करति जोषिषद् धि ॥  

  
सम् अन्या यन्ति ॥  

  
     अपां नपाद् आ ह्य् अस्थाद् उपस्थं जिह्मानाम् ऊर्ध्वो विद्युतं वसानः ।
  
     तस्य ज्येष्ठं महिमानं वहन्तीर् हिरण्यवर्णाः परियन्ति यह्वीः ॥  

  
     तम् अस्मेरा युवतयो युवानं मर्मृज्यमानाः परियन्त्य् आपः ।
  
     स शुक्रेभिः शिक्वभी रेवद् अग्निर् दीदायानिध्मां घृतनिर्णिग् अप्सु ॥  

  
अग्ना आयूंषि पवसे ॥  

  
     आयुर्दा देव जरसं वृणानो घृतप्रतीको घृतपृष्ठो अग्ने ।
  
     घृतं पिबन्न् अमृतं चारु गव्यं पितेव पुत्रं जरसे म एमम् ॥  

  
गयस्फानो अमीवहा ॥  

  
     या ते धामानि हविषा यजन्ति ता ते विश्वा परिभूर् अस्तु यज्ञम् ।
  
     गयस्फानः प्रतरणः सुवीरो ऽवीरहा प्रचरा सोम दुर्यान् ॥  

  
सुत्रामानम्, महीम् ऊ षु, इमं मे वरुण तत् त्वा यामि वैश्वानरो न ऊत्या पृष्टो दिवि, अभि त्वा शूर नोनुमस् त्वाम् इद् धि हवामहे ॥  
  
[पगे इव्,१८९]
  
     आपप्राथ महिना वृष्ण्या वृषन् विश्वा शविष्ठ शवसा ।
  
     अस्मं अव मघवन् गोमति व्रजे वज्रिञ् चित्राभिर् ऊतिभिः ॥  

  
     बोधा सु मे मघवन् वाचम् एमां यां ते वसिष्ठो अर्चति प्रशस्तिम् ।
  
     इमा ब्रह्म सधमादे जुषस्व ॥  

  
     रेवतीर् नः सधमादा इन्द्रे सन्तु तुविवाजाः ।
  
     क्षुमन्तो याभिर् मदेम ॥  

  
     प्रो ष्व् अस्मै पुरोरथम् इन्द्राय शूषम् अर्चत ।
  
     अभीके चिद् उलोककृत् सङ्गे समत्सु वृत्रहा ।
  
     अस्माकं बोधि चोदिता नभन्ताम् अन्यकेषाम्, ज्याका अधि धन्वसु ॥  

  
आ नो अग्ने सुचेतुना ॥  

  
     आ नो अग्ने रयिं भर सत्रासाहं वरेण्यम् ।
  
     विश्वासु पृत्सु दुष्टरम् ॥  

  
     इन्द्रो मदाय वावृधे शवसे वृत्रहा नृभिः ।
  
     तम् इन् महत्स्व् आजिषूतेम् अर्भे हवामहे स वाजेषु प्र नो ऽविषत् ॥  

  
     मदेमदे हि नो ददिर् यूथा गवाम् ऋजुक्रतुः ।
  
     संगृभाय पुरू शतोभयाहस्त्या वसु शिशीहि राय आभर ॥  

  
     ता अस्य नमसा सहः सपर्यन्ति प्रचेतसः ।
  
     व्रतान्य् अस्य सश्चिरे पुरूणि पूर्वचित्तये वस्वीर् अनु स्वराज्यम् ॥  

  
     ता अस्य पृशनायुवः सोमं श्रीणन्ति पृश्नयः ।
  
     प्रिया इन्द्रस्य धेनवो वज्रं हिन्वन्ति सायकम्, वस्वीर् अनु स्वराज्यम् ॥  

  
     घृतं न पूतं तनूर् अरेपाः शुचि हिरण्यम् ।
  
     तत् ते रुक्मो न रोचत स्वधावः ॥  

  
ओभे सुश्चन्द्र विश्पते ॥  

  
     आर्यमा याति वृषभस् तुराषाड् दाता वसूनि विदधे तनूपाः ।
  
     सहस्राक्षो गोत्रभिद् वज्रबाहुर् अस्मासु देवो द्रविणं दधातु ॥  

  
     ये ते ऽर्यमन् बहवो देवयानाः पन्थानो राजन् दिव आचरन्ति ।
  
     तेभिर् नो देव महि शर्म यछ शं नो भव द्विपदे शं चतुष्पदे ॥  

  
उद् अग्ने शुचयस् तव, अयम् अग्निर् वीरतमस् तत् सूर्यस्य भद्रा अश्वाः सप्त त्वा हरितो रथे तरणिर् विश्वदर्शतः ॥  

  
     चक्षुर् नो धेहि चक्षुषे चक्षुर् विख्यै तनूभ्यः ।
  
     सं चेदं वि च पश्येम ॥  

  
     सुसंदृशं त्वा वयं प्रति पश्येम सूर्य ।
  
     वि पश्येम नृचक्षसः ॥म्स्_४,१२।४॥  
  
[पगे इव्,१९१]
  
युवं सुरामम् अश्विना ॥  

  
     होता यक्षद् अश्विनौ सरस्वतीम् इन्द्रं सुराम्णां सोमानां पिबतु मदन्तां व्यन्तु होतर् यज ।
  
     पुत्रम् इव पितरौ ॥  

  
     इन्द्रः सुत्रामा स्ववं अवोभिः सुमृडीको भवतु विश्ववेदाः ।
  
     बाधतां द्वेषो अभयं कृणोतु सुवीर्यस्य पतयः स्याम ॥  

  
     तस्य वयं सुमतौ यज्ञियस्यापि भद्रे सौमनसे स्याम ।
  
     स सुत्रामा स्ववं इन्द्रो अस्मद् आराच् चिद् द्वेषः सनुतर् युयोतु ॥  

  
अग्ने वाजस्य गोमतः ॥  

  
     भद्रो नो अग्निर् आहुतो भद्रा रातिः सुभग भद्रो अध्वरः ।
  
     भद्रा उत प्रशस्तयः ॥  

  
संसम् इत्, एना वो अग्निम् आ ते अग्ना इधीमहि, अग्ने त्री ते वाजिना त्री षधस्था ॥  

  
     त्रिर् अग्निर् बलभिद् बलं भित्त्वा सहस्रम् ऐरयत् ।
  
     शूरो जेतापराजितः ॥  

  
     त्रिर् अह्नः पवते वृषा सोमः शुक्राभिर् ऊतिभिः ।
  
     वाजी सहस्रसातमः ॥  
  
[पगे इव्,१९२]
  
     सं वां कर्मणा सम् इषा हिनोमीन्द्राविष्णू अपसस् पारे अस्य ।
  
     जुषेथां यज्ञं द्रविणं च धत्तम् अरिष्टैर् नः पथिभिः पारयन्ता ॥  

  
उभा जिग्यथुः ॥  

  
     इन्द्राविष्णू दृंहिताः शम्बरस्य नव पुरो नवतिं च श्नथिष्टम् ।
  
     शतं वर्चिनः सहस्रं च साकं हथो अप्रत्य् असुरस्य वीरान् ॥  

  
     उत माता महिषम् अन्ववेनद् अमी त्वा जहति पुत्र देवाः ।
  
     अथाब्रवीद् वृत्रम् इन्द्रो हनिष्यन्त् सखे विष्णो वितरं विक्रमस्व ॥  

  
त्रीण्य् आयूंषि तव जातवेदः ॥  

  
     अग्निर् अस्मि जन्मना जातवेदा घृतं मे चक्षुर् अमृतं म आसन् ।
  
     अर्कस् त्रिधातू रजसो विमानो ऽजस्रो घर्मो हविर् अस्मि नाम ॥  

  
विद्मा ते अग्ने त्रेधा त्रयाणि ॥  

  
     वृषणं त्वा त्रिककुभं त्रिमूर्धानं त्रिसंदृशम् ।
  
     वर्ष्मन् पृथिव्या ईमहे अग्ने हव्याय वोढवे ॥  

  
अतिविद्धा, अस्येद् एवा ॥  
एवा : ड़्न् पद: । विद्धास्ये । देव ।  

  
     पर्जन्याय प्रगायत दिवस् पुत्राय मीढुषे ।
  
     स नो यवसम् इछतु ॥  
  
[पगे इव्,१९३]
  
     प्र वाता वान्ति पतयन्ति विद्युता उद् ओषधीर् जिहते पिन्वते स्वः ।
  
     इरा विश्वस्मै भुवनाय जायते यत् पर्जन्यः पृथिवीं रेतसावति ॥  

  
     यस् तस्तम्भ सहसा वि ज्मो अन्तान् बृहस्पतिस् त्रिषधस्थो रवेण ।
  
     तं प्रत्नासा ऋषयो दीध्यानाः पुरो विप्रा दधिरे मन्द्रजिह्वम् ॥  

  
     विभिद्या पुरं शयथेम् अपाचीं निस् त्रीणि साकम् उदधेर् अकृन्तत् ।
  
     बृहस्पतिर् उषसं सूर्यं गाम् अर्कं विवेद स्तनयन्न् इव द्यौः ॥  

  
     कृष्णं नियानं हरयः सुपर्णा अपो वसाना दिवम् उत्पतन्ति ।
  
     त आववृत्रन्त् सदनाद् ऋतस्याद् इद् घृतेन पृथिवी व्युद्यते ॥  

  
     आ ते सुपर्णा अमिनन्त एवैः कृष्णो नोनाव वृषभो यदीदम् ।
  
     शिवाभिर् न स्मयमानाभिर् आगात् पतन्ति मिहः स्तनयन्त्य् अभ्रा ॥  

  
     वाश्रेव विद्युन् मिमाति वत्सं न माता सिषक्ति ।
  
     यद् एषां वृष्टिर् असर्जि ॥  

  
     पर्वतश् चिन् महि वृद्धो बिभाय दिवश् चित् सानु रेजत स्वने वः ।
  
     यत् क्रीडथ मरुत ऋष्टिमन्ता आप इव सध्र्यञ्चो धवध्वे ॥  

  
     सृजन्ति रश्मिम् ओजसा पन्थां सूर्याय यातवे ।
  
     ते भानुभिर् वितस्थिरे ॥  
  
[पगे इव्,१९४]
  
     बहिष्ठेभिर् विहरन् यासि तन्तुम् अवव्ययन्न् असितं देव वस्म ।
  
     दविध्वतो रश्मयः सूर्यस्य चर्मेवावाधुस् तमो अप्स्व् अन्तः ॥  

  
     सूर्यो अपो विगाहते रश्मिभिर् वाजसातमः ।
  
     बोधात् स्तोमैर् वयो दधत् ॥म्स्_४,१२।५॥  

  
     अर्वाञ्चो अद्या भवता यजत्रा आ वो हार्दि भयमानो व्ययेयम् ।
  
     त्राध्वं नो देवा निजुरो वृकस्य त्राध्वं कर्ताद् अवपदो यजत्राः ॥  

  
     प्र वा एको मिमय भूर्य् आगो यन् मा पितेव कितवं शशास ।
  
     आरे पाशा आरे अघानि देवा मा माधि पुत्रे विम् इव ग्रभीष्ट ॥  

  
     आ घा ये अग्निम् इन्धते स्तृणन्ति बर्हिर् आनुषक् ।
  
     येषाम् इन्द्रो युवा सखा ॥  

  
     याभ्यां स्वर् अजनन्न् अग्र एव या आतस्थतुर् भुवनानि विश्वा ।
  
     प्र चर्षणी वृषणा वज्रबाहुम् अग्निम् इन्द्रं वृत्रहणं हुवेम ॥  

  
     अग्ना इन्द्रश् च दाशुषो दुरोणे सुतावतो यज्ञम् इहोपयातम् ।
  
     अमर्धन्ता सोमपेयाय देवा ॥  

  
अन्व् अद्य नो अनुमतिस्, अन्व् इद् अनुमते त्वम् ॥  

  
     राकाम् अहं सुहवां सुष्टुती हुवे शृणोतु नः सुभगा बोधतु त्मना ।
  
     सीव्यत्व् अपः सूच्याछिद्यमानया ददातु वीरं शतदायम् उक्थ्यम् ॥  

  
     यास् ते राके सुमतयः सुपेशसो याभिर् ददासि दाशुषे वसूनि ।
  
     ताभिर् नो अद्य सुमना उपागहि सहस्रपोषं सुभगे रराणा ॥  
रराणा : ड़्न् एमेन्देद्। एद्।: रराण। च्ड़्। Ṛव्।२।३२।५।  

  
     सिनीवालि पृथुष्टुके या देवानाम् असि स्वसा ।
  
     जुषस्व हव्यम् आहुतं प्रजां देवि दिदिड्ढि नः ॥  

  
     या सुपाणिः स्वङ्गुरिः सुषूमा बहुसूवरी ।
  
     तस्यै विश्पत्न्यै हविः सिनीवाल्यै जुहोतन ॥  

  
     कुहूम् अहं सुकृतं विद्मनापसम् अस्मिन् यज्ञे सुहवां जोहवीमि ।
  
     सा नो ददातु श्रवणं पित्πणां तस्यै ते देवि हविषा विधेम ॥  

  
     कुहूर् देवानाम् अमृतस्य पत्नी हव्या नो अस्य हविषः शृणोतु ।
  
     स दाशुषे किरतु भूरि वामं रायस्पोषं चिकितुषे दधातु ॥  

  
     धाता दधातु नो रयिं प्राचीं जीवातुम् अक्षिताम् ।
  
     वयं देवस्य धीमहि सुमतिं सत्यधर्मणः ॥  

  
     धाता ददातु दाशुषे वसूनि प्रजाकामाय मीढुषे दुरोणे ।
  
     तस्मै देवा अमृताः संव्ययन्तां विश्वे देवासो अदितिः सजोषाः ॥  

  
     प्रातर् यजध्वम् अश्विना हिनोत न सायम् अस्ति देवया अजुष्टम् ।
  
     उतान्यो अस्मद् यजते वि चावः पूर्वःपूर्वो यजमानो वनीयान् ॥  
  
[पगे इव्,१९६]
  
     प्रातर्यावाणा प्रथमा यजध्वं पुरा गृध्राद् अररुषः पिबातः ।
  
     प्रातर् हि यज्ञम् अश्विना दधाते प्रशंसन्ति कवयः पूर्वभाजः ॥  

  
     इन्द्रा नु पूषणा वयं सख्याय स्वस्तये ।
  
     हुवेम वाजसातये ॥  

  
यन् निर्णिजा ॥  

  
     त्वम् अग्ने बृहद् वयो दधासि देव दाशुषे ।
  
     कविर् गृहपतिर् युवा ॥  

  
     हव्यवाड् अग्निर् अजरः पिता नो विभुर् विभावा सुदृशीको अस्मे ।
  
     सुगार्हपत्याः सम् इषो दिदीह्य् अस्मद्र्यक् संमिमीहि श्रवांसि ॥  

  
     त्वं च सोम नो वशो जीवातुं न मरामहे ।
  
     प्रियस्तोत्रो वनस्पतिः ॥  

  
     ब्रह्मा देवानां पदवीः कवीनां कविर् विप्राणां महिषो मृगाणाम् ।
  
     श्येनो गृध्राणां स्वधितिर् वनानां सोमः पवित्रम् अत्येति रेभन् ॥  

  
     आ विश्वदेवं सत्पतिं सूक्तैर् अद्या वृणीमहे ।
  
     सत्यसवं सवितारम् ॥  

  
     आ कृष्णेन रजसा वर्तमानो निवेशयन्न् अमृतं मर्त्यं च ।
  
     हिरण्ययेन सविता रथेना देवो याति भुवना विपश्यन् ॥  

  
     उदप्रुतो न वयो रक्षमाणा वावदतो अभ्रियस्येव घोषाः ।
  
     गिरिभ्रजो नोर्मयो मदन्तो बृहस्पतिम् अभ्य् अर्का अनावन् ॥  

  
     हंसैर् इव सखिभिर् वावदद्भिर् अश्मन्मयानि नहना व्यस्यन् ।
  
     बृहस्पतिर् अभिकनिक्रदद् गा उत प्रास्तौद् उच् च विद्वं अगायत् ॥  

  
     त्वं सुतस्य पीतये सद्यो वृद्धो अजायथाः ।
  
     इन्द्र ज्यैष्ठ्याय सुक्रतो ॥  

  
     भुवस् त्वम् इन्द्र ब्रह्मणो महान् भुवो विश्वेषु सवनेषु यज्ञियः ।
  
     भुवो नॄंश् च्यौत्नो विश्वस्मिन् भरे ज्येष्ठश् च मन्त्रो विश्वचर्षणे ॥  

  
प्र स मित्र, अनमीवासः ॥  
मित्र : ड़्न् चोर्रेच्तुरेन् उन्द् चोन्जेच्तुरेन् ज़ु देम् गन्ज़ेन् Wएर्क्।  

  
     यच् चिद् धि ते विशो यथा प्र देव वरुण व्रतम् ।
  
     मिनीमसि द्यविद्यवि ॥  

  
     यत् किंचेदं वरुण दैव्ये जने ऽभिद्रोहं मनुष्याश् चरामसि ।
  
     अचित्ती यत् तव धर्मा युयोपिम मा नस् तस्माद् एनसो देव रीरिषः ॥  

  
     यथा नो अदितिः करत् पश्वे नृभ्यो यथा गवे ।
  
     यथा तोकाय रुद्रियम् ॥  

  
     मा नस् तोके तनये मा ना आयुषि मा नो गोषु मा नो अश्वेषु रीरिषः ।
  
     वीरान् मा नो रुद्र भामितो वधीर् हविष्मन्तो नमसा विधेम ते ॥  
  
[पगे इव्,१९८]
  
     य इमा विश्वा जातान्य् आश्रावयति श्लोकेन ।
  
     प्र च सुवाति सविता ॥  

  
विश्वा रूपाणि ॥  

  
     अश्विना यज्ञम् आगतं दाशुषः पुरुदंससा ।
  
     पूषा रक्षतु नो रयिम् ॥  

  
     इमं यज्ञम् अश्विना वर्धयन्तेमौ वीर्यं यजमानाय धत्ताम् ।
  
     इमौ पशून् रक्षतां विश्वतो नः पूषा नः पातु सदम् अप्रयुछन् ॥  

  
     प्र ते महे सरस्वति सुभगे वाजिनीवति ।
  
     सत्यवाचे भरे मतिम् ॥  

  
     इदं ते हव्यं घृतवत् सरस्वति सत्यवाचे प्रयतेमा हवींषि ।
  
     इमानि त उदिता शंतमानि तेभिर् वयं सुभगासः स्याम ॥म्स्_४,१२।६॥  
  
[पगे इव्,१९९]
  
प्र देवं देव्या धियेत्य् अष्टौ ॥  

  
     अञ्जन्ति त्वाम् अध्वरे देवयन्तो वनस्पते मधुना दैव्येन ।
  
     यद् ऊर्ध्वस् तिष्ठा द्रविणेह धत्ताद् यद् वा क्षयो मातुर् अस्या उपस्थे ॥  

  
     उञ्श्रयस्व वनस्पते वर्ष्मन् पृथिव्या अधि ।
  
     सुमिती मीयमानो वर्चो धा यज्ञवाहसे ॥  
अधि : ड़्न् एमेन्देद्। एद्।: अधि।  

  
     समिद्धस्य श्रयमाणः पुरस्ताद् ब्रह्म वन्वानो अजरं सुवीरम् ।
  
     आरे अस्मद् अमतिं बाधमाना उञ्श्रयस्व महते सौभगाय ॥  

  
ऊर्ध्व ऊ षु ण ऊतये ॥  

  
     ऊर्ध्वो नः पाह्य् अंहसो नि केतुना विश्वं सम् अत्रिणं दह ।
  
     कृधी न ऊर्ध्वाञ् चरथाय जीवसे विदा देवेषु नो दुवः ॥  

  
     जातो जायते सुदिनत्वे अह्नां समर्य आ विदथे वर्धमानः ।
  
     पुनन्ति धीरा अपसो मनीषा देवया विप्रा उदियर्ति वाचम् ॥  

  
     युवा सुवासाः परिवीता आगात् स उ श्रेयान् भवति जायमानः ।
  
     तं धीरासः कवया उन्नयन्ति स्वाध्यो मनसा देवयन्तः ॥म्स्_४,१३।१॥  

  
अभि त्वा देव सवितर् इति त्रयोदश  होता यक्षद् अग्निं समिधा सुषमिधा समिद्धं नाभा पृथिव्याः संगथे वामस्य वर्ष्मन् दिव इडस् पदे वेत्व् आज्यस्य होतर् यज होता यक्षत् तनूनपातम् अदितेर् गर्भं भुवनस्य गोपाम्, मध्वाद्य देवो देवेभ्यो देवयानान् पथो अनक्तु वेत्व् आज्यस्य होतर् यज होता यक्षन् नराशंसं नृशस्तं नॄंष्प्रणेत्रम्, गोभिर् वपावान्त् स्याद् वीरैः शक्तीवान् रथैः प्रथमयावा हिरण्यैश् चन्द्री वेत्व् आज्यस्य होतर् यज होता यक्षद् अग्निम् इड ईडितो देवो देवं आ च वक्षत्, दूतो हव्यवाड् अमूरा उपेमं यज्ञम् उपेमां देवो देवहूतिम् अवतु वेत्व् आज्यस्य होतर् यज होता यक्षद् बर्हिः सुष्टरीमोर्णम्रदास्, अस्मिन् यज्ञे वि च प्र च प्रथतां स्वासस्थं देवेभ्यस्, एम् एनद् अद्य वसवो रुद्रा आदित्याः स्वदन्तु प्रियम् इन्द्रस्यास्तु वेत्व् आज्यस्य होतर् यज होता यक्षद् दुर ऋष्वाः कवष्यो कोशधावनीस्, उद् आताभिर् जिहतां वि पक्षोभिः श्रयन्ताम्, सुप्रायणा अस्मिन् यज्ञे विश्रयन्ताम् ऋतावृधस्, व्यन्त्व् आज्यस्य होतर् यज होता यक्षद् उषासानक्ता बृहती सुपेशसा नॄंष् पतिभ्यो योनिं कृण्वाने संस्मयमाने इन्द्रेण देवैर् एदं बर्हिः सीदताम्, वीताम् आज्यस्य होतर् यज होता यक्षद् दैव्या होतारा मन्द्रा पोतारा कवी प्रचेतसा स्विष्टम् अद्यान्यः करद् इषा स्वभिगूर्तम् अन्य ऊर्जा सतवसेमं यज्ञं दिवि देवेषु धत्ताम्, वीताम् आज्यस्य होतर् यज होता यक्षत् तिस्रो देवीर् अपसाम् अपस्तमस्, अछिद्रम् अद्येदम् अपस् तन्वताम्, देवेभ्यो देवीर् देवम् अपस्, व्यन्त्व् आज्यस्य होतर् यज होता यक्षत् त्वष्टारम् अचिष्टुम् अपाकं रेतोधां विश्रवसं यशोधां पुरुरूपम् अकामकर्शनम्, सुपोषः पोषैः स्यात् सुवीरो वीरैस्, वेत्व् आज्यस्य होतर् यज होता यक्षद् वनस्पतिम् उपावस्रक्षद् धियो जोष्टारम्, शशमन् नरः स्वदात् स्वधितिस्, ऋतुथाद्य देवो देवेभ्यो हव्यावाट्, वेत्व् आज्यस्य होतर् यज ॥म्स्_४,१३।२॥  
देवहूतिम् : ड़्न् एमेन्देद्। एद्।: देवहतिम्।  

  
     समिद्धो अद्य मनुषो दुरोणे देवो देवान् यजसि जातवेदः ।
  
     आ च वह मित्रमहश् चकित्वान् त्वं दूतः कविर् असि प्रचेताः ॥  

  
     तनूनपात् पथ ऋतस्य यानान् मध्वा समञ्जन्त् स्वदया सुजिह्व ।
  
     मन्मानि धीभिर् उत यज्ञम् ऋन्धन् देवत्रा च कृणुह्य् अध्वरं नः ॥  

  
     नराशंसस्य महिमानम् एषाम् उपस्तोषाम यजतस्य यज्ञैः ।
  
     ये सुक्रतवः शुचयो धियंधाः स्वदन्तु देवा उभयानि हव्या ॥  

  
     आजुह्वाना ईड्यो वन्द्यश् चायाह्य् अग्ने वसुभिः सजोषाः ।
  
     त्वं देवानाम् असि यह्व होता स एनान् यक्षीषितो यजीयान् ॥  
  
[पगे इव्,२०२]
  
     प्राचीनं बर्हिः प्रदिशा पृथिव्या वस्तोर् अस्या वृज्यते अग्रे अह्नाम् ।
  
     व्य् उ प्रथते वितरं वरीयो देवेभ्यो अदितये स्योनम् ॥  

  
     व्यचस्वतीर् उर्विया विश्रयन्तां पतिभ्यो न जनयः शुम्भमानाः ।
  
     देवीर् द्वारो बृहतीर् विश्वमिन्वा देवेभ्यो भवत सुप्रायणाः ॥  

  
     आ सुष्वयन्ती यजते उपाके उषासानक्ता सदतां नि योनौ ।
  
     दिव्ये योषणे बृहती सुरुक्मे अधि श्रियं शुक्रपिशं दधाने ॥  

  
     दैव्या होतारा प्रथमा सुवाचा मिमाना यज्ञं मनुषो यजध्यै ।
  
     प्रचोदयन्ता विदथेषु कारू प्राचीनं ज्योतिः प्रदिशा दिशन्ता ॥  

  
     आ नो यज्ञं भारती तूयम् एत्व् इडा मनुष्वद् इह चेतयन्ती ।
  
     तिस्रो देवीर् बर्हिर् एदं स्योनं सरस्वती स्वपसः सदन्तु ॥  

  
     य इमे द्यावापृथिवी जन्त्री रूपैर् अपिंशद् भुवनानि विश्वा ।
  
     तम् अद्य होतर् इषितो यजीयान् देवं त्वष्टारम् इह यक्षि विद्वान् ॥  

  
     उपावसृज त्मन्या समञ्जन् देवानां पाथ ऋतुथा हवींषि ।
  
     वनस्पतिः शमिता देवो अग्निः स्वदन्तु हव्यं मधुना घृतेन ॥म्स्_४,१३।३॥  
  
[पगे इव्,२०३]
  
     अग्निर् होता नो अध्वरे वाजी सन् परिणीयते ।
  
     देवो देवेषु यज्ञियः ॥  

  
     परि त्रिविष्ट्य् अध्वरं यात्य् अग्नी रथीर् इव ।
  
     आ देवेषु प्रयो दधत् ॥  

  
परि वाजपतिः कविः ॥  

  
अजैद् अग्निर् असनद् वाजम्, नि देवो देवेभ्यो हव्यावाट् प्राञ्जोभिर् हिन्वानस्, धेनाभिः कल्पमानस्, यज्ञस्यायुः प्रतिरन्, उपप्रेष्य होतर् हव्या देवेभ्यस्, दैव्याः शमितार उत मनुष्या आरभध्वम् उपनयत मेध्या दुरस्, आशासाना मेधपतये मेधम्, प्रास्मा अग्निं भरत स्तृणीत बर्हिस्, अन्व् एनं माता मन्यताम् अनु पितानु भ्राता संगर्भ्यस्, अनु सखा सयूथ्यस्, उदीचीनां अस्य पदो निधत्तात् सूर्यं चक्षुर् गमयतात्, वातं प्राणम् अन्ववसृजतात्, अन्तर्क्षम् असुम्, पृथिवीं शरीरम् एकधास्य त्वचम् आछ्यतात् पुरा नाभ्या अपिशसो वपाम् उत्खिदतात्, अन्तर् एवोष्माणं वारयतात्, श्येनम् अस्य वक्षः कृणुतात् प्रशसा बाहू शला दोषणी कश्यपेवांसा, अछिद्रे श्रोणी कवषोरू स्रेकपर्णाष्ठीवन्ता षड्विंशतिर् अस्य वङ्क्रयस् ता अनुष्ठुयोच्च्यावयतात्, गात्रंगात्रम् अस्यानूनं कृणुतात्, ऊवध्यगोहं पार्थिवं खनतात्, अस्ना रक्षः संसृजतात्, वनिष्टुम् अस्य मा राविष्ट, उरूकं मन्यमानास्, नेद् वस् तोके तनये रविता रवत्, अध्रिगो शमीध्वम्, सुशमि शमीध्वम्, शमीध्वम् अध्रिगो ॥  

  
     अध्रिगुश् च विपापश् च देवानां शमितारौ ।
  
     ता एनं प्रविद्वांसौ श्रपयतं यथास्य श्रपणं तथा ॥म्स्_४,१३।४॥  

  
जुषस्व सप्रथस्तमम् ॥  

  
     इमं नो यज्ञम् अमृतेषु धेहीमा हव्या जातवेदो जुषस्व ।
  
     स्तोकानाम् अग्ने मेदसो घृतस्य होतः प्राशान पह्रथमो निषद्य ॥  

  
     घृतवन्तः पावक ते स्तोकाः श्चोतन्ति मेदसः ।
  
     स्वधर्मन् देववीतये श्रेष्ठं नो धेहि वार्यम् ॥  

  
     तुभ्यं स्तोका घृतश्चुतो ऽग्ने विप्राय सन्त्य ।
  
     ऋषिः श्रेष्ठः समिध्यसे यज्ञस्य प्राविता भव ॥  

  
     तुभ्यं श्चोतन्त्य् अध्रिगो शचीवः स्तोकासो अग्ने मेदसो घृतस्य ।
  
     कविशस्तो बृहता भानुनागा हव्या जुषस्व मेधिर ॥  

  
     ओजिष्ठं ते मध्यतो मेदा उद्भृतं प्र ते वयं ददामहे ।
  
     श्चोतन्ति ते वसो स्तोका अधि त्वचि प्रति तान् देवशो विहि ॥  

  
होता यक्षद् अग्निं स्वाहा, आज्यस्य स्वाहा मेदसः स्वाहा स्तोकानां स्वाहा स्वाहाकृतीनां स्वाहा हव्यसूक्तीनां स्वाहा देवा आज्यपा जुषाणा अग्ना आज्यस्य व्यन्तु होतर् यज ॥  

  
     सद्यो जातो व्यमिमीत यज्ञम् अग्निर् देवानाम् अभवत् पुरोगाः ।
  
     अस्य होतुः प्रदिश्य् ऋतस्य वाचि स्वाहाकृतं हविर् अदन्तु देवाः ॥  

  
अग्निर् वृत्राणि जङ्घनत् ॥  

  
होता यक्षद् अग्निम् आज्यस्य जुषतां हविस्, होतर् यज ॥  

  
त्वं सोमासि सत्पतिः ॥  

  
होता यक्षत् सोमम् आज्यस्य जुषतां हविस्, होतर् यज ॥  

  
शुचिं नु स्तोमम् ॥  

  
होता यक्षद् इन्द्राग्नी छागस्य वपाया मेदसस्, जुषेतां हविस्, होतर् यज ॥  

  
श्नथद् वृत्रम् उभा वाम् इन्द्राग्नी ॥  

  
होता यक्षद् इन्द्राग्नी पुरोडाशस्य जुषेतां हविस्, होतर् यज ॥  

  
प्र चर्षणिभ्यस्, इडाम् अग्ने होता यक्षद् अग्निं पुरोडाशस्य जुषतां हविस्, होतर् यज ॥  

  
     अग्निं सुदीतिं सुदृशं गृणन्तो नमस्यामस् त्वेड्यं जातवेदः ।
  
     त्वां दूतम् अरतिं हव्यवाहं देवा अकृण्वन्न् अमृतस्य नाभिम् ॥  

  
इडोपहूता, उपहूतेडा, उपास्मं इडा ह्वयताम् इडोपहूता मानवी घृतपदी मैत्रावरुणी ॥  

  
ब्रह्म देवकृतम् उपहूतम्, दैव्या अध्वर्यवा उपहूता उपहूता मनुष्यास्, य इमं यज्ञम् अवान् ये च यज्ञपतिं वर्धान् उपहूते द्यावापृथिवी पूर्वजे ऋतावरी देवी देवपुत्रे उपहूतो ऽयं यजमाना उत्तरस्यां देवयज्यायाम् उपहूतो भूयसि हविःकरणे दिव्ये धामन्न् उपहूतस्, देवा म इदं हविर् जुषन्ताम् इति तस्मिन्न् उपहूतः ॥म्स्_४,१३।५॥  
उपहूता : ड़्न् ⟨ उपहूतास्  
उपहूता : ड़्न् एमेन्देद्। एद्।: उपहूता।  
देवयज्यायाम् : ड़्न् एमेन्देद्। एद्।: देवयाज्यायाम्  

  
     त्वं ह्य् अग्ने प्रथमो मनोतास्या धियो अभवो दस्म होता ।
  
     त्वं सीं वृषन्न् अकृणोर् दुष्टरीतु सहो विश्वस्मै सहसे सहध्यै ॥  

  
     अधा होता न्यसीदो यजीयान् इडस् पद इषयन्न् ईड्यः सन् ।
  
     त्वं त्वा नरः प्रथमं देवयन्तो महो राये चितयन्तो अनुग्मन् ॥  

  
     वृतेव यन्तं बहुभिर् वसव्यैस् त्वे रयिं जागृवांसो अनुग्मन् ।
  
     रुशन्तम् अग्निं दर्शतं बृहन्तं वपावन्तं विश्वहा दीदिवांसम् ॥  

  
     पदं देवस्य नमसा व्यन्तः श्रवस्यवः श्रव आपन्न् अमृक्तम् ।
  
     नामानि चिद् दधिरे यज्ञियानि भद्रायां ते रणयन्त संदृष्टौ ॥  

  
     त्वां वर्धन्ति क्षितयः पृथिव्यां त्वां राय उभयासो जनानाम् ।
  
     त्वं त्राता तरणे चेत्यो भूः पिता माता सदम् इन् मानुषाणाम् ॥  

  
     सपर्येण्यः स प्रियो विक्ष्व् अग्निर् होता मन्द्रो निषसादा यजीयान् ।
  
     तं त्वा वयं दमा आ दीदिवांसम् उप ज्ञुबाधो नमसा सदेम ॥  

  
     तं त्वा वयं सुध्यो नव्यम् अग्ने सुम्नायव ईमहे देवयन्तः ।
  
     त्वं विशो अनयो दीद्यानो दिवो अग्ने बृहता रोचनेन ॥  

  
     विशां कविं विश्पतिं शश्वतीनां नितोशनं वृषभं चर्षणीनाम् ।
  
     प्रेतीषणिम् इषयन्तं पावकं राजन्तम् अग्निं यजतं रयीणाम् ॥  

  
     सो अग्न ईजे शशमे च मर्तो यस् ता आनट् समिधा हव्यदातिम् ।
  
     य आहुतिं परि वेदा नमोभिर् विश्वेत् स वामा दधते त्वोतः ॥  

  
     अस्मा उ ते महि महे विधेम नमोभिर् अग्ने समिधोत हव्यैः ।
  
     वेदी सूनो सहसो गीर्भिर् उक्थैर् आ ते भद्रायां सुमतौ यतेम ॥  

  
     आ यस् ततन्थ रोदसी वि भासा श्रवोभिश् च श्रवस्यस् तरुत्रः ।
  
     बृहद्भिर् वाजैः स्थविरेभिर् अस्मे रेवद्भिर् अग्ने वितरं विभाहि ॥  

  
     नृवद् वसो सदम् इद् धेह्य् अस्मे भूरि तोकाय तनयाय पश्वः ।
  
     पूर्वीर् इषो बृहतीर् आरेअघा अस्मे भद्रा सौश्रवसानि सन्तु ॥  

  
     पुरूण्य् अग्ने पुरुधा त्वाया वसूनि राजन् वसुता ते अश्याम् ।
  
     पुरूणि हि त्वे पुरुवार सन्त्य् अग्ने वसु विधते राजनि त्वे ॥म्स्_४,१३।६॥  
  
[पगे इव्,२०८]
  
     आ वृत्रहणा वृत्रहभिः शुष्मैर् इन्द्र यातं नमोभिर् अग्ने अर्वाक् ।
  
     युवं राधोभिर् अकवेभिर् इन्द्राग्ने अस्मे भवतम् उत्तमेभिः ॥  

  
होता यक्षद् इन्द्राग्नी छागस्य हविषा आत्ताम् अद्य मध्यतो मेदा उद्भृतं पुरा द्वेषोभ्यः पुरा पौरुषेय्या गृभो घस्तां नूनं घासेअज्राणां यवसप्रथमानां सुमत्क्षराणां शतरुद्रियाणाम् अग्निष्वात्तानां पीवोपवसनानां पार्श्वतः श्रोणितः शितामत उत्सादतो ऽङ्गादङ्गाद् अवत्तानां करत एवेन्द्राग्नी जुषेतां हविस्, होतर् यज ॥  

  
     गीर्भिर् विप्रः प्रमतिम् इछमाना ईट्टे रयिं यशसं पूर्वभाजम् ।
  
     इन्द्राग्नी वृत्रहणा सुवज्रा प्र नो नव्येभिस् तिरतं देष्णैः ॥  

  
     देवेभ्यो वनस्पते हवींषि हिरण्यपर्ण प्रदिवस् ते अर्थम् ।
  
     प्रदक्षिणिद् रशनया नियूय ऋतस्य वक्षि पथिभी रजिष्ठैः ॥  

  
होता यक्षद् वनस्पतिम् अभि हि पिष्टतमया रभिष्ठया रशनयाधित यत्राग्नेर् आज्यस्य प्रिया धामानि यत्र सोमस्याज्यस्य हविषः प्रिया धामानि यत्रेन्द्राग्न्योश् छागस्य हविषः प्रिया धामानि यत्र वनस्पतेः प्रिया पाथांसि यत्र देवानाम् आज्यपानां प्रिया धामानि यत्राग्नेर् होतुः प्रिया धामानि तत्रैतं प्रस्तुत्येवोपस्तुत्येवोपावस्रक्षत्, रभीयांसम् इव कृत्वी करद् एवं देवो वनस्पतिर् जुषतां हविस्, होतर् यज ॥  
  
[पगे इव्,२०९]
  
     वनस्पते रशनया नियूय पिष्टतमया वयुनानि विद्वान् ।
  
     वहा देवत्रा दधिषो हवींषि प्र च दातारम् अमृतेषु वोचः ॥  

  
पिप्रीहि देवान् ॥  

  
होता यक्षद् अग्निं स्विष्टकृतम् अयाड् अग्निर् अग्नेः प्रिया धामानि, अयाट् सोमस्याज्यस्य हविषः प्रिया धामानि, अयाड् इन्द्राग्न्योश् छागस्य हविषः प्रिया धामानि, अयाड् वनस्पतेः प्रिया पाथांसि, अयाड् देवानाम् आज्यपानां प्रिया धामानि यक्षद् अग्नेर् होतुः प्रिया धामानि यक्षत् स्वं महिमानम् आयजताम् एज्या इषः कृणोतु सो अध्वराञ् जातवेदास्, जुषतां हविस्, होतर् यज ॥  

  
अग्ने यद् अद्य, इडोपहूता ॥म्स्_४,१३।७॥  

  
देवं बर्हिः सुदेवं देवैः स्यात् सुवीरं वीरैस्, वस्तोर् वृज्येत, अक्तोः प्रभ्रियेत, अत्य् अन्यान् राया बर्हिष्मतो मदेम वसुवने वसुधेयस्य वेतु यज देवं बर्हिर् वसुवने वसुधेयस्य वेतु देवीर् द्वारः संघाते वीड्वीर् यामञ् शिथिरा ध्रुवा देवहूतौ वत्स ईम् एनास् तरुणा आमिमीयात् कुमारो वा नवजातस्, मैना अर्वा रेणुककाटः प्रणक्, वसुवने वसुधेयस्य व्यन्तु यज देवीर् द्वारस्, वसुवने वसुधेयस्य व्यन्तु देवी उषासानक्ताद्यास्मिन् यज्ञे प्रयत्य् अह्वेताम् अपि नूनं दैवीर् विशः प्रायासिष्टां सुप्रीते सुधिते वसुवने वसुधेयस्य वीताम्, यज देवी उषासानक्ता वसुवने वसुधेयस्य वीताम्, देवी जोष्ट्री वसुधिती ययोर् अन्याघा द्वेषांसि यूयवद् आन्या वक्षद् वसु वार्याणि यजमानाय वसुवने वसुधेयस्य वीताम्, यज देवी जोष्ट्री वसुवने वसुधेयस्य वीताम्, देवी ऊर्जाहुती इषम् ऊर्जम् अन्या वक्षत् सग्धिं सपीतिम् अन्या नवेन पूर्वं दयमानाः स्याम पुराणेन नवम्, ताम् ऊर्जम् ऊर्जाहुती ऊर्जयमाने अधाताम्, वसुवने वसुधेयस्य वीताम्, यज देवी ऊर्जाहुती वसुवने वसुधेयस्य वीताम्, देवा दैव्या होतारा पोतारा नेष्टारा हताघशंसा आभरद्वसू वसुवने वसुधेयस्य वीताम्, यज देवा दैव्या होतारा वसुवने वसुधेयस्य वीताम्, देवीस् तिस्रस् तिस्रो देवीर् इडा सरस्वती भारती द्यां भारत्य् आदित्यैर् अस्पृक्षत् सरस्वतीमं रुद्रैर् यज्ञम् आवीत्, इहैवेडया वसुमत्या सधमादं मदेम वसुवने वसुधेयस्य व्यन्तु यज देवीस् तिस्रस् तिस्रो देवीस्, वसुवने वसुधेयस्य व्यन्तु देवो नराशंसस् त्रिशीर्षा षडक्षः शतम् इद् एनं शितिपृष्ठा आदधति सहस्रमीं प्रवहन्ति मित्रावरुणेद् अस्य होत्रम् अर्हतस्, बृहस्पतिः स्तोत्रम् अश्विनाध्वर्यवम्, वसुवने वसुधेयस्य वेतु यज देवो नराशंसस्, वसुवने वसुधेयस्य वेतु देवो वनस्पतिर् वर्षप्रावा घृतनिर्णिग् द्याम् अग्रेणास्पृक्षत्, आन्तरिक्षं मध्येनाप्राः पृथिवीम् उपरेणादृंहीत्, वसुवने वसुधेयस्य वेतु यज देवो वनस्पतिर् वसुवने वसुधेयस्य वेतु देवं बर्हिर् वारितीनां निधेधासि प्रच्युतीनाम् अप्रच्युतं निकामधरणं पुरुषस्पार्हं यशस्वत्, एना बर्हिषान्या बर्हींष्य् अभिष्याम वसुवने वसुधेयस्य वेतु यज देवं बर्हिर् वारितीनाम्, वसुवने वसुधेयस्य वेतु देवो अग्निः स्विष्टकृत्, यज देवो अग्निः स्विष्टकृत् ॥म्स्_४,१३।८॥  

  
अग्निम् अद्य होतारम् अवृणीतायं यजमानः पचन् पक्तीः पचन् पुरोडाशं गृह्णन्न् अग्नया आज्यं गृह्णन्त् सोमायाज्यं बध्नन्न् इन्द्राग्निभ्यां छागम्, सूपस्था अद्य देवो वनस्पतिर् अभवद् अग्नया आज्येन सोमायाज्येनेन्द्राग्निभ्यां छागेन, अघस्तां तम्, मेदस्तः प्रतिपचत, अग्रभीष्टाम् अवीवृधेतां पुरोडाशेन त्वाम् अद्य ऋष आर्षेय ऋषीणां नपाद् अवृणीतायं यजमानस्, बहुभ्या आ संगतेभ्य एष मे देवेषु वसु वार्यायक्ष्यता इति ता या देवा देवदानान्य् अदुस् तान्य् अस्मा आ च शास्वा च गुरस्व, इषितश् च होतर् असि भद्रवाच्याय प्रेषितो मानुषः सूक्तवाकाय सूक्ता ब्रूहि, इदं द्यावापृथिवी भद्रम् अभूत्, आर्ध्म सूक्तवाकम् उत नमोवाकम् ऋध्यास्म सूक्तोच्यम् अग्ने त्वं सूक्तवाग् अस्य् उपश्रुति दिवस् पृथिव्योस्, ओमन्वती ते ऽस्मिन् यज्ञे यजमान द्यावापृथिवी स्ताम्, शंगवी जीरदानू अत्रस्नू अप्रवेदे असंबाधे उरुगव्यूती अभयंकृतौ वृष्टिद्यावा रीत्यापा शंभुवौ मयोभुवौ, ऊर्जस्वती च पयस्वती च सूपचरणा च स्वधिचरणा च तयोर् आविदि, अग्निर् इदं हविर् अजुषत, अवीवृधत महो ज्यायो ऽकृत सोम इदं हविर् अजुषत, अवीवृधत महो ज्यायो ऽकृत, इन्द्राग्नी इदं हविर् अजुषेताम् अवीवृधेताम्, महो ज्यायो ऽक्राताम्, वनस्पतिर् इदं हविर् अजुषत, अवीवृधत महो ज्यायो ऽकृत देवा आज्यपा आज्यम् अजुषन्त, अवीवृधन्त महो ज्यायो ऽक्रत अग्निर् होत्रेणेदं हविर् अजुषत, अवीवृधत महो ज्यायो ऽकृत, अस्याम् ऋधद् धोत्रायां देवंगमायाम् आशास्ते ऽयं यजमानस्, आयुर् आशास्ते सुप्रजास्त्वम् आशास्ते विश्वं प्रियम् आशास्ते यद् अनेन हविषाशास्ते तद् अश्यात् तद् ऋध्यात् तद् अस्मै देवा रासन्ताम्, तद् अग्निर् देवो देवेभ्यो वनुताम्, वयम् अग्नेर् मानुषास्, इष्टं च वीतं च, उभे च नो द्यावापृथिवी अंहसस् पाताम् एह गतिर् वामस्य, इदं नमो देवेभ्यः ॥म्स्_४,१३।९॥  
होतर् : ड़्न् प्। एद्।: होतर्। च्ड़्। त्ब्।३।६।१५।१  

  
     तञ् शंयोर् आवृणीमहे गातुं यज्ञाय गातुं यज्ञपतये दैवी स्वस्तिर् अस्तु नः सवस्तिर् मानुषेभ्यः ।
  
     ऊर्ध्वं जिगातु भेषजं शं नो अस्तु द्विपदे शं चतुष्पदे ॥  

  
आप्यायस्व सं ते पयांसि ॥  

  
     इह त्वष्टारम् अग्रियं विश्वरूपम् उपह्वये ।
  
     अस्माकम् अस्तु केवलः ॥  

  
     तन् नस् तुरीपम् अध पोषयित्नु देव त्वष्टर् वि रराणः स्यस्व ।
  
     यतो वीरः कर्मण्यः सुदक्षो युक्तग्रावा जायते देवकामः ॥  

  
     देवानां पत्नीर् उशतीर् अवन्तु नः प्रावन्तु नस् तुजये वाजसातये ।
  
     याः पार्थिवासो या अपाम् अपि व्रते ता नो देवीः सुहवाः शर्म यछत ॥  

  
     उत ग्ना व्यन्तु देवपत्नीर् इन्द्राण्य् अग्नाय्य् अश्विनी राट् ।
  
     आ रोदषी वरुणानी शृणोतु व्यन्तु देवीर् य ऋतुर् जनीनाम् ॥  

  
राकाम् अहम्, यास् ते राके सिनीवालि या सुपाणिः कुहूम् अहम्, कुहूर् देवानाम् ॥  

  
     अग्निर् होता गृहपतिः स राजा विश्वा वेद जनिमा जातवेदाः ।
  
     देवानाम् उत यो मर्त्यानां यजिष्ठः स प्रयजताम् ऋतावा ॥  
  
[पगे इव्,२१४]
  
हव्यवाड् अग्निस्, इडोपहूता ॥म्स्_४,१३।१०॥  

  
     सोमो धेनुं सोमो अर्वन्तम् आशुं सोमो वीरं कर्मण्यं ददाति ।
  
     सादन्यं विदथ्यं सभेयं पितृश्रवणं यो ददाशद् अस्मै ॥  

  
     अषाढं युत्सु पृतनासु पप्रिं स्वर्षाम् अप्सां वृजनस्य गोपाम् ।
  
     भरेषुजां सुक्षितिं सुश्रवसं जयन्तं त्वाम् अनुमदेम सोम ॥  

  
     त्वं सोम क्रतुभिः सुक्रतुर् भूस् त्वं दक्षैः सुदक्षो विश्ववेदाः ।
  
     त्वं वृषा वृषत्वेभिर् महित्वा द्युम्नेभिर् द्युम्न्य् अभवो नृचक्षाः ॥  

  
या ते धामानि दिवि या पृथिव्याम् ॥  

  
     त्वम् इमा ओषधीः सोम विश्वास् त्वम् अपो अजनयस् त्वं गाः ।
  
     त्वम् आततन्थोर्व् अन्तरिक्षं त्वं ज्योतिषा वि तमो ववर्थ ॥  

  
या ते धामानि हविषा यजन्ति सोमापूषणा, इमौ देवौ ॥  
  
[पगे इव्,२१५]
  
     सोमापूषणा रजसो विमानं सप्तचक्रं रथम् अविश्वमिन्वम् ।
  
     विषूवृतं मनसा युज्यमानं तं जिन्वथो वृषणा पञ्चरश्मिम् ॥  

  
     दिव्य् अन्यः सदनं चक्र उच्चा पृथिव्याम् अन्यो अध्य् अन्तरिक्षे ।
  
     ता अस्मभ्यं पुरुवारं पुरुक्षुं रायस् पोषं विष्यतां नाभिम् अस्मे ॥  

  
धियं पूषा जिन्वतु विश्वमिन्वो रयिं सोमो रयिपतिर् दधातु ॥  

  
अवतु देव्य् अदितिर् अनर्वा बृहद् वदेम विदथे सुवीराः ॥  

  
     विश्वान्य् अन्यो भुवना जजान विश्वम् अन्यो अभिचक्षाण एति ।
  
     सोमापूषणा अवतं धियं मे युवाभ्यां विश्वाः पृतना जयेम ॥  

  
     प्रजापते नहि त्वत् तान्य् अन्यो विश्वा जातानि परि ता बभूव ।
  
     यस्मै कं जुहुमस् तन् नो अस्तु वयं स्याम पतयो रयीणाम् ॥  

  
     रयीणां पतिं यजतं बृहन्तम् अस्मिन् भरे नृतमं वाजसातौ ।
  
     प्रजापतिं प्रथमजाम् ऋतस्य यजाम देवम् अधि नो ब्रवीतु ॥  

  
     प्रजापते त्वं निधिपाः पुराणो देवानां पिता जनिता प्रजानाम् ।
  
     पतिर् विश्वस्य जगतः परस्पा हविर् नो देव विहवे जुषस्व ॥  

  
     तवेमे लोकाः प्रदिशो दिशश् च परावतो निवत उद्वतश् च ।
  
     प्रजापते विश्वसृग् जीवधन्य इदं नो देव प्रतिहर्य हव्यम् ॥  

  
     प्रजापतिं प्रथमं यज्ञियानां देवानाम् अग्रे यजतं यजध्वम् ।
  
     स नो ददातु श्रवणं पित्πणां तस्मै ते देव हविषा विधेम ॥  

  
     यो राय ईशे शतदाय उक्थ्यो यः पशूनां रक्षिता विष्ठितानाम् ।
  
     प्रजापतिः प्रथमजा ऋतस्य सहस्रधामा जुषतां हविर् नः ॥म्स्_४,१४।१॥  

  
     वायो शतं हरीणां युवस्व पोष्याणाम् ।
  
     उत वा ते सहस्रिणो रथा आयातु पाजसा ॥  

  
     ईशानाय प्रहुतिं यस् ता आनट् शुचिं सोमं शुचिपास् तुभ्यं वायो ।
  
     कृणोषि तं मर्त्येषु प्रशस्तं जातोजातो जायते वाज्य् अस्य ॥  

  
     युक्ष्वा हि त्वं रथासहा युवस्व पोष्या वसो ।
  
     आन् नो वायो मधु पिबास्माकं सवनागहि ॥  

  
     कुविद् अङ्ग नमसा ये वृधासः पुरा देवा अनवद्यासा आसन् ।
  
     ते वायवे मनवे बाधितायावासयन्न् उषसं सूर्येण ॥  

  
     आ नो वायो महे तने याहि मखाय पाजसे ।
  
     वयं हि ते चकृमा भूरि दावने सद्यश् चिन् महि दावने ॥  

  
सं ते वायुः ॥  

  
     पीवोअन्नं रयिवृधः सुमेधाः श्वेतः सिषक्ति नियुताम् अभिश्रीः ।
  
     ते वायवे समनसो वितस्थुर् विश्वेन् नरः स्वपत्यानि चक्रुः ॥  

  
     राये नु यं जज्ञतू रोदसीमे राये देवी धिषणा धाति देवम् ।
  
     अध वायुं नियुतः सश्चत स्वा उत श्वेतं वसुधितिं निरेके ॥  

  
आ वायो प्र वायुम्, प्र याभिः ॥  

  
     आ नो नियुद्भिः शतिनीभिर् अध्वरं सहस्रिणीभिर् उपयाहि यज्ञम् ।
  
     वायो अस्मिन्त् सवने मादयस्व यूयं पात स्वस्तिभिः सदा नः ॥  

  
     देवानां भद्रा सुमतिर् ऋजूयतां देवानां रातिर् अभि नो निवर्तताम् ।
  
     देवानां सख्यम् उपसेदिमा वयं देवा ना आयुः प्रतिरन्तु जीवसे ॥  

  
     भद्रं कर्णेभिः शृणुयाम देवा भद्रं पश्येमाक्षभिर् यजत्राः ।
  
     स्थिरैर् अङ्गैस् तुष्टुवांसस् तनूभिर् व्यशेम देवहितं यद् आयुः ॥  

  
     शतम् इन् नु शरदो अन्ति देवा यत्रा नश् चक्रा जरसं तनूनाम् ।
  
     पुत्रासो यत्र पितरो भवन्ति मा नो मध्या रीरिषतायुर् गन्तोः ॥  

  
आ वो देवास ईमहे ॥  

  
     उत देवा अवहितं देवा उन्नयथा पुनः ।
  
     उतागश् चक्रुषं देवा देवा जीवयथा पुनः ॥  

  
यज्ञेन यज्ञम् अयजन्त देवाः ॥म्स्_४,१४।२॥  

  
अग्ने नय ॥  

  
     प्र वः शुक्राय भानवे भरध्वं हव्यं मतिं चाग्नये सुपूतम् ।
  
     यो दैव्यानि मानुषा जनूंष्य् अन्तर् विश्वानि विद्मना जिगाति ॥  

  
अग्ने त्वं पारय ॥  

  
     अछा गिरो मतयो देवयन्तीर् अग्निं यन्ति द्रविणं भिक्षमाणाः ।
  
     सुसंदृशं सुप्रतीकं स्वञ्चं हव्यवाहम् अरतिं मानुषाणाम् ॥  

  
     अग्ने त्वम् अस्मद् युयोध्य् अमीवा अनग्नित्रा अभ्यमन्त कृष्टीः ।
  
     पुनर् अस्मभ्यं सुविताय देव क्षां विश्वेभिर् अमृतेभिर् यजत्र ॥  

  
     प्र कारवो मनना वच्यमाना देवद्रीचीं नयत देवयन्तः ।
  
     दक्षिणावाड् वाजिनी प्राच्य् एति हविर् भरन्त्य् अग्नये घृताची ॥  

  
उद् उत्तमम् अस्तभ्नाद् द्याम् इमां धियम् ॥  

  
     कितवासो यद् रिरिपुर् न दीवि यद् वा घा सत्यम् उत यन् न विद्म ।
  
     सर्वा ता विष्य शिथिरेव देवाथा ते स्याम वरुण प्रियासः ॥  

  
अव ते हेडो वरुण तत् त्वा यामि ॥  

  
     पावीरवी कन्या चित्रायुः सरस्वती वीरपत्नी धियं धात् ।
  
     ग्नाभिर् अछिद्रं शरणं सजोषा दुराधर्षं गृणते शर्म यंसत् ॥  

  
आ नो दिवः ॥  

  
     इमा जुह्वाना युष्मद् आ नमोभिः प्रति स्तोमं सरस्वति जुषस्व ।
  
     तव शर्मन् प्रियतमे दधाना उपस्थेयाम शरणं न वृक्षम् ॥  

  
     यस् ते स्तनः शशयो यो मयोभूर् येण विश्वा पुष्यसि वार्याणि ।
  
     यो रत्नधा वसुविद् यः सुदत्रः सरस्वति तम् इह धातवे कः ॥  

  
सरस्वत्य् अभि नो नेषि वस्यस्, इदं ते हव्यम् ॥म्स्_४,१४।३॥  

  
     आ वेधसं नीलपृष्ठं बृहन्तं बृहस्पतिं सदने सादयध्वम् ।
  
     सादद्योनिं दमा आ दीदिवांसं हिरण्यवर्णम् अरुषं सपेम ॥  

  
     स हि शुचिः शतपत्रः स शुन्ध्युर् हिरण्यवाशीर् इषिरः स्वर्षाः ।
  
     बृहस्पतिः स स्वावेश ऋष्वः पुरू सखिभ्य आसुतिं करिष्ठः ॥  

  
बृहस्पतिः स सुष्टुभा ॥  

  
     बृहस्पते अति यद् अर्यो अर्हाद् द्युमद् विभाति क्रतुमज् जनेषु ।
  
     यद् दीदयञ् शवस ऋतप्रजात तद् अस्मासु द्रविणं धेहि चित्रम् ॥  

  
एवा पित्रे विश्वदेवाय वृष्णे ॥  

  
     सूर्यो देवीम् उषसं रोचमानां मर्यो न योषाम् अभ्येति पश्चा ।
  
     यत्रा नरो देवयन्तो युगानि वितन्वते प्रति भद्राय भद्रम् ॥  

  
भद्रा अश्वास् तत् सूर्यस्य ॥  

  
     तन् मित्रस्य वरुणस्याभिचक्षे सूर्यो रूपं कृणुते द्यौर् उपस्थे ।
  
     अनन्तम् अन्यद् रुशद् अस्य पाजः कृष्णम् अन्यद् धरितः संभरन्ति ॥  

  
     अद्या देवा उदिता सूर्यस्य निर् अंहसः पिपृता निर् अवद्यात् ।
  
     तन् नो मित्रो वरुणो मामहन्ताम् अदितिः सिन्धुः पृथिवी उत द्यौः ॥  

  
चित्रं देवानाम् उदगाद् अनीकम्, सुत्रामाणम्, महीम् ऊ षु, अदितिः पाशान् ॥  
  
[पगे इव्,२२१]
  
     अदितिर् द्यौर् अदितिर् अन्तरिक्षम् अदितिर् माता स पिता स पुत्रः ।
  
     विश्वे देवा अदितिः पञ्च जना अदितिर् जातम् अदितिर् जनित्वम् ॥  

  
विष्टम्भो दिवः स्तीर्णं बर्हिः ॥म्स्_४,१४।४॥  

  
विष्णोर् नु कम्, तद् अस्य प्र तद् विष्णुः ॥  

  
     परो मात्रया तन्वा वृधान न ते महित्वम् अन्वश्नुवन्ति ।
  
     उभे ते विद्म रजसी पृथिव्या विष्णो देव त्वं परमस्य वित्से ॥  

  
     विचक्रमे पृथिवीम् एष एतां क्षेत्राय विष्णुर् मनुषे दशस्यन् ।
  
     ध्रुवासो अस्य कीरयो जनास उरुक्षितिं सुजनिमा चकार ॥  

  
     त्रिर् देवः पृथिवीम् एष एतां विचक्रमे शतर्चसं महित्वा ।
  
     प्र विष्णुर् अस्तु तवसस् तवीयांस् त्वेषं ह्य् अस्य स्थविरस्य नाम ॥  

  
इन्द्रं नरो नेमधिता युजे रथम् ॥  

  
     जगृह्मा ते दक्षिणम् इन्द्र हस्तं वसूयवो वसुपते वसूनाम् ।
  
     विद्मा हि त्वा गोपतिं शूर गोनाम् अस्मभ्यं चित्रं वृषणं रयिं दाः ॥  

  
     तवेदं विश्वम् अभितः पशव्यं यत् पश्यसि चक्षसा सूर्यस्य ।
  
     गवाम् असि गोपतिर् एक इन्द्र भक्षीमहि ते प्रयतस्य वस्वः ॥  

  
सम् इन्द्र नः ॥  

  
     आराञ् शत्रुम् अपबाधस्व दूरम् उग्रो यः शम्बः पुरुहूत तेन ।
  
     अस्मे धेहि यवमद् गोमद् इन्द्र कृधी धियं जरित्रे वाजरत्नाम् ॥  

  
     इन्द्रो बलं रक्षितारं दुघानां करेणेव विचकर्ता रवेण ।
  
     स्वेदाञ्जिभिर् आशिरम् इछमानो ऽरोदयत् पणिम् आ गा अमुष्णात् ॥  

  
     अध्वर्यवो यो दृभीकं जघान यो गा उदाजद् अपि हि बलं वः ।
  
     तस्मा एतम् अन्तरिक्षे न वातम् इन्द्रं सोमैर् ओर्णुत जूर् न वस्त्रैः ॥  

  
     इन्द्रा ओषधीर् असनोद् अहानि वनस्पतींर् असनोद् अन्तरिक्षम् ।
  
     बिभेद वलं नुनुदे विवाचो ऽथाभवद् दमिताभिक्रतूनाम् ॥  

  
     यो हत्वाहिम् अरिणात् सप्त सिन्धून् यो गा उदाजद् अपधा वलस्य ।
  
     यो अश्मनोर् अन्तर् अग्निं जजान संवृक् समत्सु स जनासा इन्द्रः ॥  

  
अभि स्ववृष्टिम् ॥  

  
     भिनद् वलम् अङ्गिरोभिर् गृणानो वि पर्वतस्य दृंहितान्य् ऐरत् ।
  
     रिणग् रोधांसि कृत्रिमान्य् एषां सोमस्य ता मदा इन्द्रश् चकार ॥म्स्_४,१४।५॥  
  
[पगे इव्,२२३]
  
     विष्णुं देवं वरुणम् ऊतये भगं मेदसा देवा वपया यजध्वम् ।
  
     ता नो यज्ञम् आगतं विश्वधेना प्रजावद् अस्मे द्रविणेह धत्तम् ॥  

  
     मेदसा देवा वपया यजध्वं विष्णुं च देवं वरुणं च रातिम् ।
  
     ता नो अमीवाम् अपबाधमाना इमं यज्ञं जुषमाणा उपेतम् ॥  

  
     विष्णूवरुणा युवम् अध्वराय नो विशे जनाय महि शर्म यछतम् ।
  
     दीर्घप्रयज्यू हविषा वृधाना ज्योतिषारातीर् दहतं तमांसि ॥  

  
     ययोर् ओजसा स्कभिता रजांसि वीरेभिर् वीरतमा शविष्ठा ।
  
     या पत्येते अप्रतीता सहोभिर् विष्णू अगन् वरुणा पूर्वहूतिम् ॥  

  
     विष्णूवरुणा अभिशस्तिपावा देवा यजन्त हविषा घृतेन ।
  
     अपामीवां सेधतं रक्षसश् चाथा धत्तं यजमानाय शं योः ॥  

  
     अंहोमुचा वृषभा सुप्रतूर्ती देवानां देवतमा शविष्ठा ।
  
     विष्णूवरुणा प्रतिहर्यतं न इदं नरा प्रयतम् ऊतये हविः ॥  

  
     आ देवो याति सविता सुरत्नो ऽन्तरिक्षप्रा वहमानो अश्वैः ।
  
     हस्ते दधानो नर्या पुरूणि निवेशयञ् च प्रसुवञ् च भूम ॥  

  
     अभीवृतं कृशनैर् विश्वरूपं हिरण्यशम्यं यजतो बृहन्तम् ।
  
     आस्थाद् रथं सविता चित्रभानुः कृष्णा रजांसि तविषीं दधानः ॥  

  
     स घा नो देवः सविता सहावासाविषद् वसुपतिर् वसूनि ।
  
     विश्रयमाणो अमतिम् उरूचीं मर्तभोजनम् अध रासते नः ॥  
  
[पगे इव्,२२४]
  
आ कृष्णेन रजसा वामम् अद्य ॥  

  
     भगं धियं वाजयन्तः पुरंधिं नराशंसो ग्नास्पतिर् नो अव्यात् ।
  
     आये वामस्य संगथे रयीणां प्रिया देवस्य सवितुः स्याम ॥  

  
या ओषधयस्, अश्वावतीम् ओषधीर् इति मातरस्, अति विश्वाः परिष्ठास्, यद् ओषधयः संगछन्ते, अन्या वो अन्याम् ॥म्स्_४,१४।६॥  
वो : ड़्न् एमेन्देद्। एद्।: वो  

  
     मही द्यावापृथिवी इह ज्येष्ठे रुचा भवतां शुचयद्भिर् अर्कैः ।
  
     यत् सीं वरिष्ठे बृहती विमिन्वन् रुवद् धोक्षा पप्रथानेभिर् एवैः ॥  

  
प्र पूर्वजे ॥  

  
     स इत् स्वपा भुवनेष्व् आस य इमे द्यावापृथिवी जजान ।
  
     उर्वी गभीरे रजसी सुमेके अवंशे धीरः शच्या समैरत् ॥  

  
     भूरि द्वे अचरन्ती चरन्तं पद्वन्तं गर्भम् अपदी दधाते ।
  
     नित्यं न सूनुं पित्रोर् उपस्थे द्यावा रक्षतं पृथिवी नो अभ्वात् ॥  

  
     इदं द्यावापृथिवी सत्यम् अस्तु पितर् मातर् यद् इहोपब्रुवे वाम् ।
  
     भूतं देवानाम् अवमे अवोभिर् विद्यामेषं वृजनं जीरदानुम् ॥  
  
[पगे इव्,२२५]
  
     उर्वी पृथ्वी बहुले दूरेअन्ते उपब्रुवे नमसा यज्ञे अस्मिन् ।
  
     दधाते ये सुभगे सुप्रतूर्ती द्यावा रक्षतं पृथिवी नो अभ्वात् ॥  

  
     इन्द्रो भूतस्य भुवनस्य राजेन्द्रो दाधार पृथिवीम् उतेमाम् ।
  
     इन्द्रे ह विश्वा भुवना श्रितानीन्द्रं मन्ये पितरं मातरं च ॥  

  
     इन्द्रः पृणन्तं पपुरिं चेन्द्रा इन्द्रः स्तुवन्तं स्तवितारम् इन्द्रः ।
  
     दधाति शक्रः सुकृतस्य लोक इन्द्रं मन्ये पितरं मातरं च ॥  

  
     इन्द्रो द्यौर् उर्व्य् उत भूमिर् इन्द्रा इन्द्रः समुद्रो अभवद् गभीरः ।
  
     उर्व् अन्तरिक्षं स जनासा इन्द्रा इन्द्रं मन्ये पितरं मातरं च ॥  

  
     इन्द्रो वृत्रं वज्रेणावधीद् धीन्द्रो व्यंसम् उत शुष्णम् इन्द्रः ।
  
     इन्द्रः पुरः शम्बरस्याभिनद् धीन्द्रं मन्ये पितरं मातरं च ॥  

  
     इन्द्रो बभूव ब्रह्मणा गभीर इन्द्रा आभूतः परिभूष्व् इन्द्रः ।
  
     इन्द्रो भविष्यद् उत भूतम् इन्द्रा इन्द्रं मन्ये पितरं मातरं च ॥  

  
     इन्द्रो ऽस्मं अवतु वज्रबाहुर् इन्द्रे भूतानि भुवनानीन्द्रे ।
  
     अस्माकम् इन्द्रो भवतु प्रसाह इन्द्रं मन्ये पितरं मातरं च ॥  

  
     उत स्या नः सरस्वती जुषाणोपश्रुवत् सुभगा यज्ञे अस्मिन् ।
  
     द्युतद्युभिर् नमस्यैर् इयाणा राया युजा चिद् उत्तरा सखिभ्यः ॥  

  
     प्र क्षोदसा धायसा सस्र एषा सरस्वती धरुणम् आयसी पूः ।
  
     प्र बाधमाना रथ्येव याति विश्वा अपो महिना सिन्धुर् अन्याः ॥  

  
     एकाचेतत् सरस्वती नदीनां शुचिर् यती गिरिभ्या आ समुद्रात् ।
  
     रायश् चेतन्ती भुवनस्य भूरेर् घृतं पयो दुदुहे नाहुषाय ॥  

  
     इदम् अददाद् रभसम् ऋणच्युतं दिवोदासं वध्रीयश्वाय दाशुषे ।
  
     या शस्वन्तम् आचखादावसं पणिं ता ते दात्राणि तविषा सरस्वति ॥  

  
     अयम् उ ते सरस्वति वसिष्ठो द्वारा ऋतस्य सुभगे व्यावः ।
  
     वर्ध शुभ्रे स्तुवते रासि वाजान् यूयं पात स्वस्तिभिः सदा नः ॥  

  
     इयं शुष्मेभिर् बिसखा इवारुजत् सानु गिरीणां तविषेभिर् ऊर्मिभिः ।
  
     पारावतघ्नीम् अवसे सुवृक्तिभिः सरस्वतीम् आविवासेम धीतिभिः ॥म्स्_४,१४।७॥  

  
शुचिं नु स्तोमम्, श्नथद् वृत्रम् उभा वाम् इन्द्राग्नी प्र चर्षणिभ्यस्, आ वृत्रहणास्, गीर्भिर् विप्रस् त्वष्टा दधत् तन् नस् तुरीपम्, त्वष्टा वीरम् ॥  
  
[पगे इव्,२२७]
  
     पिशङ्गरूपः सुभरो वयोधाः श्रुष्टी वीरो जायते देवकामः ।
  
     प्रजां त्वष्टा विष्यतु नाभिम् अस्मे अधा देवानाम् अप्येतु पाथः ॥  

  
देव त्वष्टः ॥  

  
     आविष्ट्यो वर्धते चारुर् आसु जिह्मानाम् ऊर्ध्वः स्वयशा उपस्थे ।
  
     उभे त्वष्टुर् बिभ्यतुर् जायमानात् प्रतीची सिंहं प्रतिचेतयेते ॥  

  
जगृह्मा ते दक्षिणम् इन्द्र हस्तम् ॥  

  
     सुब्रह्माणं देववन्तं महान्तम् उरुं गभीरं पृथुबुध्नम् इन्द्र ।
  
     श्रुतऋषिम् उग्रम् अभिमातिषाहम् अस्मभ्यं चित्रं वृषणं रयिं दाः ॥  

  
     वनीवानो मम दूतासा इन्द्रं स्तोमाश् चरन्ति सुमतीर् इयाणाः ।
  
     हृदिस्पृशो मनसा वच्यमाना अस्मभ्यं चित्रं वृषणं रयिं दाः ॥  

  
     स्वायुधं स्ववसं सुनीथं चतुःसमुद्रं धरुणं रयीणाम् ।
  
     चर्कृत्यं शंस्यं भूरिवारम् उग्रम् अस्मभ्यं चित्रं वृषणं रयिं दाः ॥  

  
     अश्वावन्तं रथिनं वीरवन्तं सहस्रिणं शतिनं वाजम् इन्द्र ।
  
     भद्रव्रातं विप्रवीरं स्वर्षाम् अस्मभ्यं चित्रं वृषणं रयिं दाः ॥  

  
     सनद्वाजं विप्रवीरं तरुत्रं धनुस्पृतं शूशुवांसं सुदक्षम् ।
  
     दस्युहनं पूर्भिदम् इन्द्र सत्यम् अस्मभ्यं चित्रं वृषणं रयिं दाः ॥म्स्_४,१४।८॥  
  
[पगे इव्,२२८]
  
     त्वष्टा पत्नीभिर् इह नः सजोषा देवो देवीभिर् हविषो जुषाणः ।
  
     उपो रयिं बहुलं विष्यता नः शृणोत नः सुमतिं यज्ञियासः ॥  

  
     रेतोधा यस्य भुवनस्य देवः ससाद योनौ जनिता जनिष्ठः ।
  
     रूपाणि कृण्वन् विदधद् वपूंषि त्वष्टा पत्नीभिश् चरति प्रजानन् ॥  

  
     त्वष्टा पत्नीभिर् अनु मंहनेवाग्रेयावा धिषणे यं दधाते ।
  
     विश्वा वसु हस्तयोर् आदधानो ऽन्तर् मही रोदसी याति साधन् ॥  

  
     आ नो वीरेभिर् जनिता मतीनां गोभिर् अश्वेभिर् वसुभिर् वसूयन् ।
  
     समञ्जानो धामभिर् विश्वरूपैस् त्वष्टा पत्नीभिश् चरति प्रजानन् ॥  

  
     त्वष्टा रेतो भुवनस्य पत्नीर् विकृण्वानास् तनयं भूरि पश्वः ।
  
     ग्ना वो देवी रोदसी तञ् शृणोता नो रयिं जनत विश्ववारम् ॥  

  
     यज्ञं च नस् तन्वं च प्रजां च रयिं च नो जनत विश्वरूपम् ।
  
     योनौ रेतो दधद् अस्मे नु त्वष्टा देवीः पत्नीर् जनत जीवसे नः ॥  

  
     वि मञ् श्रथाय रशनाम् इवाग ऋध्याम ते वरुण खाम् ऋतस्य ।
  
     मा तन्तुश् छेदि वयतो धियं मे मा मात्रा शार्य् अपसः पुर ऋतोः ॥  

  
     पर ऋणा सावीर् अध मत्कृतानि माहं राजन्न् अन्यकृतेन भोजम् ।
  
     अव्युष्टा इन् नु भूयसीर् उषासा आ नो वीरान् वरुण तासु शाधि ॥  
  
[पगे इव्,२२९]
  
     अपो षु म्यक्ष वरुण भियसं मत् सम्राड् ऋतावो ऽनु नो गृभाय ।
  
     दामेव वत्साद् विमुमुग्ध्य् अंहो नहि त्वद् आरे निमिषश् चनेशे ॥  
विमुमुग्ध्य् : ड़्न् एमेन्देद्। एद्।: विमुमुग्ध्य्।  

  
     यो मे राजन् युज्यो वा सखा वा स्वप्ने भयं भीरवे मह्यम् आह ।
  
     स्तेनो वा यो दिप्सति नो वृको वा त्वं तस्माद् वरुण पाह्य् अस्मान् ॥  

  
     मा नो वधैर् वरुण ये त इष्टा एनः कृण्वन्तम् अरुण भ्रीणन्ति ।
  
     मा ज्योतिषः प्रवसथानि गन्म वि षू मृधः शिश्रथो जीवसे नः ॥  

  
     क्व त्यानि नौ सख्या बभूवुः सचावहै यद् अवृकं पुरा चित् ।
  
     बृहन्तं मानं वरुण स्वधावः सहस्रद्वारं जगमा गृहं ते ॥  

  
मूर्धानं दिवः पृष्टो दिवि वैश्वानरस्य सुमतौ स्याम त्वम् अग्ने शोचिषा शोशुचानस्, अग्निः प्रातः सवनात्, विश्वं विव्याच ॥म्स्_४,१४।९॥  

  
     आ वां रथो रोदसी बद्बधानो हिरण्ययो वृषभिर् यात्व् अश्वैः ।
  
     घृतवर्तनिः पविभी रुचान इषां वोढा नृपतिर् वाजिनीवान् ॥  

  
     स पप्रथानो अभि पञ्च भूमा त्रिवन्धुरो मनसायातु युक्तः ।
  
     विशो येन गछथो देवयन्तीः कुत्रा चिद् यामम् अश्विना दधाना ॥  

  
     स्वश्वा यशसायातम् अर्वाग् दस्रा निधिं मधुमन्तं पिबाथः ।
  
     वि वां रथो वध्वा यादमानो ऽन्तान् दिवो बाधते वर्तनिभ्याम् ॥  

  
     यो ह स्य वां रथिरा वस्त उस्रा रथो युजानः परियाति वर्तिः ।
  
     तेन नः शं योर् उषसो व्युष्टौ न्य् अश्विना वहतं यज्ञे अस्मिन् ॥  

  
     युवोः श्रियं परि योषावृणीत सूरो दुहिता परितक्म्यायाम् ।
  
     यद् देवयन्तम् अवथः शचीभिः परि घ्रंसम् ओमना वां वयो गात् ॥  

  
     युवं भुज्युम् अवविद्धं समुद्र उदूहथुर् अर्णसो अस्रिधानैः ।
  
     पतत्रिभिर् अश्रमैर् अव्यथिभिर् दंसनाभिर् अश्विना पारयन्ता ॥  

  
ब्रह्मणस्पते त्वम् अस्य यन्ता ॥  

  
     स ईं सत्येभिः सखिभिः शुचद्भिर् गोधायसं वि धनसैर् अदर्दः ।
  
     ब्रह्मणस्पतिर् वृषभिर् वराहैर् घर्मस्वेदेभिर् द्रविणं व्यानट् ॥  

  
     ब्रह्मणस्पतेर् अभवद् यथावशं सत्यो मन्युर् महि कर्मा करिष्यतः ।
  
     यो गा उदाजत् स दिवे वि चाभजन् महीव रीतिः शवसासरत् पृथक् ॥  

  
     इन्धानो अग्निं वनवद् वनुष्यतः कृतब्रह्मा शूशुवद् रातहव्या इत् ।
  
     जातेन जातम् अति स प्रसर्सृते यंयं युजं कृणुते ब्रह्मणस्पतिः ॥  
  
[पगे इव्,२३१]
  
ब्रह्मणस्पते सूयमस्य विश्वहा ॥  

  
     स इज् जनेन स विशा स जन्मना स पुत्रैर् वाजं भरते धना नृभिः ।
  
     देवानां यः पितरम् आविवासति श्रद्धामना हविषा ब्रह्मणस्पतिम् ॥  

  
     आयातं मित्रावरुणा सुशस्त्य् उप प्रिया नमसा हूयमाना ।
  
     सं या अप्नःस्थो अपसेव जनाञ् श्रुधीयतश् चिद् यतथो महित्वा ॥  

  
     युवं वस्त्राणि पीवसा वसाथे युवोर् अछिद्रा मन्तवो ह सर्गाः ।
  
     अवातिरतम् अनृतानि विश्व ऋतेन मित्रावरुणा सचेथे ॥  

  
     को नु वां मित्रावरुणा ऋतायन् दिवो वा महः पार्थिवस्य वा दे ।
  
     ऋतस्य वा सदसि त्रासीथां नो यज्ञायते वा पशुषो नु वाजान् ॥  

  
     तत् सु वां मित्रावरुणा महित्वम् ईर्मा तस्थुषीर् अहभिर् दुदुह्रे ।
  
     विश्वाः पिन्वथः स्वसरस्य धेना अनु वाम् एकः पविर् आववर्त ॥  

  
     यद् बंहिष्ठं नातिविधे सुदानू अछिद्रं शर्म भुवनस्य गोपा ।
  
     तेन नो मित्रावरुणा अविष्टं सिषासन्तो जिगीवांसः स्याम ॥  
गोपा : ड़्न् बेन्, पद। ह्, ब्ब्: गोपाः  
  
[पगे इव्,२३२]
  
प्र बाहवा ॥म्स्_४,१४।१०॥  

  
     आ नो विश्वा आस्क्रा गमन्त देवा मित्रो अर्यमा वरुणः सजोषाः ।
  
     भुवन् यथा नो विश्वे वृधासः करन्त् सुषाहा विथुरं न शवः ॥  

  
     शं नो देवा विश्वदेवा भवन्तु शं सरस्वती सह धीभिर् अस्तु ।
  
     शम् अभिषाचः शम् उ रातिषाचः शं नो दिव्याः पार्थिवाः शं नो अप्याः ॥  

  
     ये सवितुः सत्यसवस्य विश्वे मित्रस्य व्रते वरुणस्य देवाः ।
  
     ते सौभगं वीरवद् गोमद् अप्नो दधातन द्रविणं चित्रम् अस्मे ॥  

  
सुगा वो देवास्, विश्वे देवाः ॥  

  
     द्यौः पितः पृथिवि मातर् अध्रुग् अग्ने भ्रातर् वसवो मृडता नः ।
  
     विश्व आदित्या अदिते सजोषा अस्मभ्यं शर्म बहुलं वियन्त ॥  
द्यौः : ड़्न् एद्।: द्यौः। च्ड़्। नोते १०  

  
     ईडे अग्निं स्ववसं नमोभिर् इह प्रसत्तो विचयत् कृतं नः ।
  
     रथैर् इव प्रभरे वाजयद्भिः प्रदक्षिणिन् मरुतां स्तोमम् अश्याम् ॥  

  
     त्विषीमन्तो अध्वरस्येव दिद्युत् त्रिषुच्यवसो जुह्वो नाग्नेः ।
  
     अर्चत्रयो धुनयो न वीरा भ्राजज्जन्मानो मरुतो अधृष्टाः ॥  

  
     अग्ने याहि दूत्यं मा रिषण्यो देवं अछा ब्रह्मकृता गणेन ।
  
     सरस्वतीं मरुतो अश्विनापो यक्षि देवान् रत्नधेयाय विश्वान् ॥  

  
प्र चित्रम् अर्कं गृणते तुराय ॥  

  
     ये अग्नयो न शोशुचन्न् इधाना द्विर् यत् त्रिर् मरुतो वावृधन्त ।
  
     अरेणवो हिरण्ययास एषां साकं नृम्णैः पौंस्येभिश् च भूवन् ॥  

  
आ वो यन्तूदवाहासो अद्य ॥  

  
     सत्यं बृहद् ऋतम् उग्रं दीक्षा तपो ब्रह्म यज्ञाः पृथिवीं धारयन्ति ।
  
     सा नो भूतस्य भुवनस्य पत्न्य् उरुं लोकं पृथिवी नः कृणोतु ॥  

  
     असंबाधा या मध्यतो मानवेभ्यो यस्या उद्वतः प्रवतः समं महत् ।
  
     नानारूपा ओषधीर् या बिभर्ति पृथिवी नः प्रथतां राध्यतां नः ॥  

  
     यां रक्षन्त्य् अस्वप्ना विश्वदानीं देवा भूमिं पृथिवीम् अप्रमादम् ।
  
     सा नो मधु घृतं दुहाम् अथो उक्षतु वर्चसा ॥  

  
     यस्यां पूर्वे पूर्वजना विचक्रिरे यस्यां देवा असुरान् अभ्यवर्तयन् ।
  
     या बिभर्ति बहुधा प्राणद् एजत् सा नो भूमिः पूर्वपेयं दधातु ॥  

  
     यास् ते प्राचीः प्रदिशो या उदीचीर् याश् च भूम्य् अधराग् याश् च पश्चा ।
  
     शिवास् ता मह्यं चरते भवन्तु मा निपप्तं भुवने शिश्रियाणः ॥  
  
[पगे इव्,२३४]
  
     विश्वंभरा वसुधानी पुरुक्षुद् धिरण्यवर्णा जगतः प्रतिष्ठा ।
  
     वैश्वानरं बिभ्रती भूमिर् अग्निम् इन्द्र ऋषभा द्रविणं नो दधातु ॥म्स्_४,१४।११॥  

  
     आ वां मित्रावरुणा हव्यदातिं नमसा देवा अवसा ववृत्याम् ।
  
     अस्माकं ब्रह्म पृतनासु सह्या अस्माकं वृष्टिर् दिव्या सुपारा ॥  

  
     ऋतस्य गोपा अधितिष्ठथो रथं सत्यधर्माणा परमे व्योमन् ।
  
     यम् अत्र मित्रावरुणावथो युवं तस्मै वृष्टिर् मधुमत् पिन्वते दिवः ॥  

  
     वाचं सु मित्रावरुणा ऋतावरीं पर्जन्यश् चित्रां वदति त्विषीमतीम् ।
  
     अभ्रा वसत मरुतः सु मायया द्यां वर्षयतम् अरुणाम् अरेपसम् ॥  
वसत : ड़्न् पद। एद्।: वसथ  

  
     सम्राजा अस्य भुवनस्य राजथो मित्रावरुणा विदथे स्वर्दृशा ।
  
     वृष्टिं वां राधो अमृतत्वम् ईमहे द्यावापृथिवी विचरन्ति तन्यवः ॥  

  
     आ नो मित्रावरुणा हव्यजुष्टिं घृतैर् गव्यूतिम् उक्षतम् इडाभिः ।
  
     प्रति वाम् अत्र वरम् आ जनाय पृणीतम् उद्नो दिव्यस्य चारोः ॥  

  
     सम्राजा उग्रा वृषभा दिवस् पती पृथिव्या मित्रावरुणा विचर्षणी ।
  
     चित्रेभिर् अभ्रैर् उपतिष्ठतो रवं द्यां वर्षयतो असुरस्य मायया ॥  

  
आ ते महस्, यो जात एव, अभि गोत्राणि ॥  

  
     आभिः स्पृधो मिथतीर् अरिषण्यन्न् अमित्रस्य व्यथया मन्युम् इन्द्र ।
  
     आभिर् विश्वा अभियुजो विषूचीर् आर्याय विशो ऽवतारीर् दासीः ॥  

  
     अयं शृण्वे अध जयन्न् उत घ्नन्न् अयम् उत प्रकृणुते युधा गाः ।
  
     यदा सत्यं कृणुते मन्युम् इन्द्रो विश्वं दृढं भयता एजद् अस्मात् ॥  

  
     अनु स्वधाम् अक्षरन्न् आपो अस्यावर्धत मध्या आ नाव्यानाम् ।
  
     सध्रीचीनेन मनसा तम् इन्द्रा ओजिष्ठेन हन्मनाहन्न् अभि द्यून् ॥  

  
     इन्द्रस् तरस्वान् अभिमातिहोग्रो हिरण्यवर्ण इषिरः स्वर्षाः ।
  
     तस्य वयं सुमतौ यज्ञियस्यापि भद्रे सौमनसे स्याम ॥  

  
     हिरण्यवर्णो अभयं कृणोत्व् अभिमातिहेन्द्रः पृतनासु जिष्णुः ।
  
     स नः शर्म त्रिवरूथं वियंसद् यूयं पात स्वस्तिभिः सदा नः ॥  

  
     इन्द्रं स्तुहि वज्रिणं सोमपृष्ठं पुरोडाशस्य जुषतां हविर् नः ।
  
     हत्वाभिमातीः पृतनाः सहस्वान् अथाभयं कृणुहि विश्वतो नः ॥  

  
     स्तुहि शूरं वज्रिणम् अप्रतीकं वृत्रहणं पुरुहूतम् इन्द्रम् ।
  
     य एका इञ् शतपतिर् जनेषु तस्मा इन्द्राय हविषा जुहोत ॥  

  
     इन्द्रो देवानाम् अधिपाः पुरोहितो विशां पतिर् अभवद् वाजिनीवान् ।
  
     अभिमातिहा तविषस् तुविष्मान् अस्मभ्यं चित्रं वृषणं रयिं दात् ॥  

  
     य इमे द्यावापृथिवी महित्वा बलेनादृंहद् अभिमातिहेन्द्रः ।
  
     स नो हविः प्रतिगृभ्णातु रातये देवानां देवो निधिपा नो अव्यात् ॥म्स्_४,१४।१२॥  

  
     इन्द्रो वृत्रम् अतरद् वृत्रतूर्ये ऽनाधृष्यो मघवा शूरा इन्द्रः ।
  
     अन्व् एनं विशो अमदन्त पूर्वीर् अयं राजा जगतश् चर्षणीनाम् ॥  

  
     स एव वीरः स उ वीर्यावान्त् स एकराजो जगतः परस्पाः ।
  
     यदा वृत्रम् अतरञ् शूरा इन्द्रो अथैकराजो अभवज् जनानाम् ॥  

  
     इन्द्रो यज्ञं वर्धयन् विश्ववेदाः पुरोडाशस्य जुषतां हविर् नः ।
  
     वृत्रं तीर्त्वा दानवं वज्रबाहुर् दिशो ऽदृंहद् दृंहिता दृंहणेन ॥  

  
     इमं यज्ञं वर्धयन् विश्ववेदाः पुरोडाशं प्रतिगृभ्णात्व् इन्द्रः ।
  
     यदा वृत्रम् अतरञ् शूरा इन्द्रो अथाभवद् दमिताभिक्रतूनाम् ॥  

  
अहन् वृत्रम् ॥  

  
     इन्द्रो देवाञ् शम्बरहत्य आवद् इन्द्रो देवानाम् अभवत् पुरोगाः ।
  
     इन्द्रो यज्ञे हविषा वावृधानो वृत्रतूर् नो अभयं शर्म यंसत् ॥  
  
[पगे इव्,२३७]
  
इन्द्रस्य वृष्णस्, जनिष्ठा उग्रस्, इन्द्र एषां नेता भूरि चकर्थ ॥  

  
     त्वं मानेभ्य इन्द्र विश्वजन्या रदा मरुद्भिः शुरुधो गोअग्राः ।
  
     स्तवानेभिः स्तवस इन्द्र देवैर् विद्यामेषं वृजनं जीरदानुम् ॥  

  
     यः सप्त सिन्धूंर् अदधात् पृथिव्यां यः सप्त लोकान् अकृणोद् दिशश् च ।
  
     इन्द्रो हविष्मान्त् सगणो मरुद्भिर् वृत्रतूर् नो यज्ञम् इहोपयासत् ॥  

  
समिद्धा इन्द्रस्, अनवस् ते ॥  

  
     इन्द्रस्य नु वीर्याणि प्रवोचं यानि चकार प्रथमानि वज्री ।
  
     अहन्न् अहिम् अन्व् अपस् ततर्द प्र वक्षणा अभिनत् पर्वतानाम् ॥  

  
     अहन्न् अहिं पर्वते शिश्रियाणं त्वष्टास्मै वज्रं स्वर्यं ततक्ष ।
  
     वाश्रा इव धेनवः स्यन्दमाना अञ्जः समुद्रम् अवजग्मुर् आपः ॥  

  
     इन्द्रो यातो ऽवसितस्य राजा शमस्य च शृङ्गिणो वज्रबाहुः ।
  
     सेद् उ राजा क्षयति चर्षणीनाम् अरान् न नेमिः परि ता बभूव ॥  

  
     अभि सिध्मो अजिगाद् अस्य शत्रून् वि तिग्मेन वृषभेणा पुरो ऽभेत् ।
  
     सं वज्रेणाभिनद् वृत्रम् इन्द्रः प्र स्वां मतिम् अतिरञ् शाशदानः ॥म्स्_४,१४।१३॥  
  
[पगे इव्,२३८]
  
     त्वम् अपो वि दुरो विषूचीर् इन्द्र दृढम् अरुजः पर्वतस्य ।
  
     राजाभवो जगतश् चर्षणीनां साकं सूर्यं जनयन् द्याम् उषासम् ॥  

  
     इन्द्रो राजा जगतश् चर्षणीनाम् अधि क्षमि विषुरूपं यद् अस्ति ।
  
     ततो ददाति दाशुषे वसूनि चोदद् राध उपस्तुतश् चिद् अर्वाक् ॥  

  
     स्वादोर् इत्था विषूवतो मध्वः पिबन्ति गौर्यः ।
  
     या इन्द्रेण सयावरीर् दस्रा मदन्ति शोभसे वस्वीर् अनु स्वराज्यम् ॥  

  
     युध्मस्य ते वृषभस्य स्वराज्ञ उग्रस्य यूनः स्थविरस्य घृष्वेः ।
  
     अजूर्यतो वज्रिणो वीर्याणीन्द्रः श्रुतस्य महतो महानि ॥  

  
     इदं नमो वृषभाय स्वराज्ञ उक्थशुष्माय तवसे ऽवाचि ।
  
     अस्मिन्न् इन्द्र वृजने सर्ववीराः स्मत् सूरिभिस् तव शर्मन्त् स्याम ॥  

  
अस्माकम् इन्द्रः समृतेषु ध्वजेषु ॥  

  
     आदित्यानाम् अवसा नूतनेन सक्षीमहि शर्मणा शंतमेन ।
  
     अनागास्त्वे अदितित्वे तुरास इमं यज्ञं दधतु श्रोषमाणाः ॥  

  
     न दक्षिणा विचिकिते न सव्या न प्राचीनम् आदित्या नोत पश्चा ।
  
     पाक्या चिद् वसवो धीर्या चिद् युष्मानीतो अभयं ज्योतिर् अश्याम् ॥  
  
[पगे इव्,२३९]
  
धारयन्तः ॥  

  
     तिस्रो भूमीर् धारयंस् त्रीन्र् उत द्यूंस् त्रीणि व्रता विदथे अन्तर् एषाम् ।
  
     ऋतेनादित्या महि वो महित्वं तद् अर्यमन् वरुण मित्र चारु ॥  

  
यज्ञो देवानां प्रत्येतु सुम्नम् ॥  

  
     शुचिर् अपः सूयवसा अदब्धा उपक्षयन्ति वृद्धवयाः सुवीरः ।
  
     नकिष् टं घ्नन्त्य् अन्तितो न दूराद् य आदित्यानां भवति प्रणीतौ ॥  

  
     आदित्यो देव उदगात् पुरस्ताद् विश्वा भूतानि प्रति मोदमानः ।
  
     तस्य देवाः प्रसवं यन्ति सर्वे यत्रास्य नाम परमं गुहा विदुः ॥  

  
     यस्य भान्ति केतवो यस्य रश्मयो यस्येमा विश्वा भुवनानि सर्वा ।
  
     तस्यादित्यस्य प्रसवं मनामहे यस् तेजसा प्रथमजा विभाति ॥  

  
     विभाति केतुर् अरुणः पुरस्ताद् आदित्यो विश्वा भुवनानि सर्वा ।
  
     सुगं नु पन्थाम् अन्वेति प्रजानन् पिता देवानाम् असुरो विपश्चित् ॥  

  
     व्रतेन यं व्रतिनो वर्धयन्ति देवा मनुष्याः पितरश् च सर्वे ।
  
     तस्यादित्यस्य प्रसवं मनामहे यस् तेजसा प्रथमजा विभाति ॥  

  
     आदित्यः शुक्र उदगात् पुरस्ताज् ज्योतिः कृण्वन् वि तमो बाधमानः ।
  
     आभासमानः प्रदिशो नु सर्वा भद्रस्य कर्ता रोचमाना आगात् ॥  

  
     यदेद् एनम् अदधुर् यज्ञियासो दिवि देवाः सूर्यम् आदितेयम् ।
  
     यदा चरिष्णू मिथुना अभूताम् आद् इत् प्रापश्यन् भुवनानि विश्वा ॥म्स्_४,१४।१४॥  
  
[पगे इव्,२४०]
  
     वयम् उ त्वा गृहपते जनानाम् अग्ने अकर्म समिधा बृहन्तम् ।
  
     अस्थूरि नो गार्हपत्यानि सन्तु तिग्मेन नस् तेजसा संशिशाधि ॥  

  
     अग्ने स क्षेषद् ऋतपा ऋतेजा उरु ज्योतिर् नशते देवयुष् टे ।
  
     यं त्वं मित्रेण वरुणः सजोषा देव पासि त्यजसा मर्तम् अंहः ॥  

  
     तेजिष्ठा यस्यारतिर् वनेराट् तोदो अध्वन् न वृधसानो अद्यौत् ।
  
     अद्रोघो न द्रविता चेतति त्मन्न् अमर्त्यो ऽवर्त्र ओषधीषु ॥  

  
     आ यद् इषे नृपतिं तेजा आनट् शुचि रेतो निषिक्तं द्यौर् अभीके ।
  
     अग्निः शर्धम् अनवद्यं युवानं स्वाध्यं जनयत् सूदयच् च ॥  

  
     स तेजीयसा मनसा त्वोत उत शिक्ष स्वपत्यस्य शिक्षोः ।
  
     अग्ने रायो नृतमस्य प्रभूतौ भूयाम ते सुष्टुतयश् च वस्वः ॥  

  
     स इद् अस्तेव प्रतिधाद् असिष्यञ् शिशीत तेजो ऽयसो न धाराम् ।
  
     चित्रध्रजतिर् अरतिर् यो अक्तोर् वेर् न द्रुषद्वा रघुपत्मजंहाः ॥  

  
हव्यवाड् अग्निर् अजरः पिता नः ॥  

  
     मथीद् यद् ईं विष्टो मातरिश्वा होतारं विश्वाप्सुं विश्वदेव्यम् ।
  
     नि यं दधुर् मनुष्यासु विक्षु स्वर् ण चित्रं वपुषे विभावम् ॥  

  
     अयं स यस्य शर्मन्न् अवोभिर् अग्नेर् एधते जरिताभिष्टौ ।
  
     ज्येष्ठेभिर् यो भानुभिर् ऋभूणां पर्येति परिवीतो विभावा ॥  

  
     अदिद्युतत् स्व् अपाको विभावाग्ने यजस्व रोदसी उरूची ।
  
     आयुं न यं नमसा रातहव्या अञ्जन्ति सुप्रयसं पञ्च जनाः ॥  

  
     स नो विभावा चक्षणिर् न वस्तोर् अग्निर् वन्दारु वेद्यश् चनो धात् ।
  
     विश्वायुर् यो अमृतो मर्त्येषु पर्य् अभूद् अतिथिर् जातवेदाः ॥  

  
     यो भानुभिर् विभावा विभात्य् अग्निर् देवेभिर् ऋतावाजस्रः ।
  
     आ यो विवाय सख्या सखिभ्यो ऽपरिह्वृतो अत्यो न सप्तिः ॥  

  
     यद् अग्न एषा समितिर् भवाति देवी देवेषु यजता यजत्र ।
  
     रत्ना च यद् विभजासि स्वधावो भागं नो अत्र वसुमन्तं वीतात् ॥  

  
     एता ते अग्न उचथानि वेधो जुष्टानि सन्तु मनसे हृदे च ।
  
     शकेम रायः सुधुरो यमं ते ऽधि श्रवो देवभक्तं दधानाः ॥  

  
     वि पृक्षो अग्ने मघवानो अश्युर् वि सूरयो ददतो विश्वम् आयुः ।
  
     सनेम वाजं समिथेष्व् अर्यो भागं देवेषु श्रवसे दधानाः ॥  

  
     आ नो गहि सख्येभिः शिवेभिर् महान् महीभिर् ऊतिभिः सरण्यन् ।
  
     अस्मे रयिं बहुलं संतरुत्रं सुवाचं भागं यशसं कृधी नः ॥  

  
     कुर्मस् ता आयुर् अजरं यद् अग्ने यथा युक्तो जातवेदो न रिष्याः ।
  
     अथा वहासि सुमनस्यमानो भागं देवेभ्यो हविषः सुजात ॥  

  
     हविषीव भजमानो ना आभाग् देवेभ्यः शिक्षन्न् उत मानुषेभ्यः ।
  
     त्वं देवानाम् असि यह्व होता स एनान् यक्षीषितो यजीयान् ॥म्स्_४,१४।१५॥  

  
अग्ने दास्, दा नो अग्ने, अग्निर् ददाति, अन्नपते अन्नस्य नो देहि, अग्निना रयिम् अश्नवत् संसम् इद् युवसे वृषन् यास् ते ॥  

  
     यमो नो गातुं प्रथमो विवेद नैषा गव्यूतिर् अपभर्तवा उ ।
  
     यत्रा नः पूर्वे पितरः परेयुर् एना जज्ञानाः पथ्या अनु स्वाः ॥  

  
     प्रेहि प्रेहि पथिभिः पूर्वेभिर् यत्रा नः पूर्वे पितरः परेताः ।
  
     उभा राजाना स्वधया मदन्ता यमं पश्यासि वरुणं च देवम् ॥  

  
     अङ्गिरोभिर् आगहि यज्ञियेभिर् यम वैरूपैर् इह मादयस्व ।
  
     विवस्वन्तं हुवे यः पिता ते ऽस्मिन् यज्ञे बर्हिष्य् आ निषद्य ॥  

  
     इमं यम प्रस्तरम् आ हि सीदाङ्गिरोभिः पितृभिः संविदानः ।
  
     आ त्वा मन्त्राः कविशस्ता वहन्त्व् एना राजन् हविषा मादयस्व ॥  

  
     मातली कव्यैर् यमो अङ्गिरोभिर् बृहस्पतिर् ऋक्वभिर् वावृधानः ।
  
     यांश् च देवा वावृधुर् ये च देवान्त् स्वाहान्ये स्वधयान्ये मदन्ति ॥  

  
     परेयिवांसं प्रवतो महीर् अनु बहुभ्यः पन्थाम् अनुपस्पशानम् ।
  
     वैवस्वतं संगमनं जनानां यमं राजानं हविषा दुवस्य ॥  

  
     यास् ते पूषन् नावो अन्तः समुद्रे हिरण्ययीर् अन्तरिक्षे चरन्ति ।
  
     ताभिर् यासि दूत्यं सूर्यस्य कामेन कृतः श्रव इछमानः ॥  

  
शुक्रं ते अन्यद् यजतं ते अन्यत् ॥  

  
     पूषेमा आशा अनुवेद सर्वाः सो अस्मं अभयतमेन मेषत् ।
  
     स्वस्तिदा आघृणिः सर्ववीरो ऽप्रयुछन् पुर एतु प्रजानन् ॥  

  
     प्रपथे पथाम् अजनिष्ट पूषा प्रपथे दिवः प्रपथे पृथिव्याः ।
  
     उभे अभि प्रियतमे सधस्थे आ च परा च चरति प्रजानन् ॥  

  
     पूषा सुबन्धुर् दिव आ पृथिव्या इडस् पतिर् मघवा दस्मवर्चाः ।
  
     यं देवासो अददुः सूर्यायै कामेन कृतं तवसं स्वञ्चम् ॥  

  
     अजाश्वः पशुपा वाजपस्त्यो धियंजिन्वो भुवने विश्वे अर्पितः ।
  
     अष्ट्रां पूषा शिथिराम् उद्वरीवृजत् संचक्षाणो भुवना देव ईयते ॥म्स्_४,१४।१६॥  

  
     यद् देवा देवहेडनं यद् वाचानृतम् ओदिम ।
  
     आदित्यास् तस्मान् मुञ्चतर्तस्य त्व् एनम् आमुतः ॥  

  
     देवा जीवनकाम्या यद् वाचानृतम् ओदिम ।
  
     तस्मान् न इह मुञ्चत विश्वे देवाः सजोषसः ॥  

  
     ऋतेन द्यावापृथिवी ऋतेन त्वं सरस्वति ।
  
     कृतान् नः पाह्य् अंहसो यत् किंचानृतम् ओदिम ॥  

  
     इन्द्राग्नी मित्रावरुणौ सोमो धाता बृहस्पतिः ।
  
     ते नो मुञ्चन्त्व् एनसो यत् किंचानृतम् ओदिम ॥  

  
     सजातशंसाद् उत जामिशंसाज् ज्यायसः शंसाद् उत वा कनीयसः ।
  
     अनाधृष्टं देवकृतं यद् एनस् तस्मात् त्वम् अस्मान् जातवेदो मुमुग्धि ॥  
  
[पगे इव्,२४५]
  
     यद् अन्तरिक्षं पृथिवीम् उत द्यां यन् मातरं पितरं वा जिहिंसिम ।
  
     अग्निर् नस् तस्माद् एनसो गार्हपत्यः प्रमुञ्चतु दुरितानि यानि कानि च चकृम ॥  

  
     येन त्रितो अर्णवान् निर्बभूव येन सूर्यं तमसो निरमोचि ।
  
     येनेन्द्रो विश्वा अजहाद् अरातीस् तेनाहं ज्योतिषा ज्योतिर् आनशान अयाक्षि ॥  

  
     यद् दैव्यम् ऋणम् अहं बभूव धिप्स्यं वा संचकर जनेभ्यः ।
  
     अग्निर् नस् तस्माद् इन्द्रश् च संविदानौ प्रमुञ्चताम् ॥  

  
     यत् कुसीदम् अप्रतीतं मयेह येन यमस्य निधिना चरावः ।
  
     एतत् तद् अग्ने अनृणो भवामि जीवन्न् एव प्रति हस्तानृणानि ॥  

  
     यद् धस्ताभ्यां चकर किल्बिषान्य् अक्षाणां वग्मुम् अवजिघ्रम् आपः ।
  
     उग्रं पश्याच् च राष्ट्रभृच् च तान्य् अप्सरसाम् अनुदत्तानृणानि ॥  

  
     उग्रं पश्येद् राष्टभृत् किल्बिषानि यद् अक्षवृत्तम् अनुदत्तम् एतत् ।
  
     नेम् न ऋणान् ऋणवान् ईप्समानो यमस्य लोके निधिर् अजराय ॥  
  
[पगे इव्,२४६]
  
     इमं मे वरुण श्रुधी हवम् अद्या च मृडय ।
  
     त्वाम् अवस्युर् आचके ॥  

  
     तत् त्वा यामि ब्रह्मणा वन्दमानस् तद् आशास्ते यजमानो हविर्भिः ।
  
     अहेडमानो वरुणेह बोध्य् उरुशंस मा ना आयुः प्रमोषीः ॥  

  
     उद् उत्तमं वरुण पाशम् अस्मद् अवाधमं वि मध्यमं श्रथाय ।
  
     अथा वयम् आदित्य व्रते तवानागसो अदितये स्याम ॥  

  
     अव ते हेडो वरुण नमोभिर् अव यज्ञेभिर् ईमहे हविर्भिः ।
  
     क्षयन्न् अस्मभ्यम् असुर प्रचेता राजन्न् एनांसि शिश्रथः कृतानि ॥  

  
     त्वं नो अग्ने वरुणस्य विद्वान् देवस्य हेडो ऽवयासिसीष्ठाः ।
  
     यजिष्ठो वह्नितमः शोशुचानो विश्वा द्वेषांसि प्रमुमुग्ध्य् अस्मत् ॥  

  
     स त्वं नो अग्ने ऽवमो भवोती नेदिष्ठो अस्या उषसो व्युष्टौ ।
  
     अवयक्ष्व नो वरुणं रराणो वीहि मृडीकं सुहवो न एधि ॥  

  
     संकसुको विकसुको निरृतो यश् च निस्वनः ।
  
     ते ऽस्मद् यक्ष्मम् अनागसो दूराद् दूरम् अचीचतम् ॥  

  
     निर् यक्ष्मम् अचीचते कृत्यां निरृतिं चकार ।
  
     तेन यो ऽस्मत् समृछातै तम् अस्मै प्रसुवामसि ॥  

  
     दुःशंसानुशंसाभ्यां घनेनानुघनेन च ।
  
     तेन यो ऽस्मत् समृछातै तम् अस्मै प्रसुवामसि ॥  

  
     सं वर्चसा पयसा सं तनूभिर् अगन्महि मनसा सं शिवेन ।
  
     त्वष्टा सुदत्रो विदधातु रायो ऽनु नो मार्ष्टु तन्वो यद् विरिष्टम् ॥म्स्_४,१४।१७॥  

  
     शुची वो हव्या मरुतः शुचीनां शुचिं हिनोम्य् अध्वरं शुचिभ्यः ।
  
     ऋतेन सत्यम् ऋतसाप आयञ् शुचिजन्मानः शुचयः पावकाः ॥  

  
या वः शर्म शशमानाय सन्ति ॥  

  
     अंसेष्व् आ मरुतः खादयो वो वक्षःसु रुक्मा उपशिश्रियाणाः ।
  
     वि विद्युतो न वृष्टिभी रुचाना अनु स्वधाम् आयुधैर् यछमानाः ॥  

  
ऋष्टयो वो मरुतो अंसयोर् अधि ॥  

  
     इमे तुरं मरुतो रामयन्तीमे सहः सहसा आनमन्ति ।
  
     इमे शंसं वनुष्यतो निपान्ति गुरु द्वेषो अररुषे दधन्ति ॥  

  
अरा इवेद् अचरमा अहेव प्रप्रजायन्ते अकवा महोभिः ॥  

  
पृश्नेः पुत्रा उपमासो रभिष्ठाः स्वया मत्या मरुतः संमिमिक्षुः ॥  
  
[पगे इव्,२४८]
  
अग्नीषोमा इमम्, युवम् एतानि ॥  

  
     अग्नीषोमा यो अद्य वाम् इदं वचः सपर्यति ।
  
     तस्मै धत्तं सुवीर्यं गवां पोषं स्वश्व्यम् ॥  

  
     आन्यं दिवो मातरिश्वा जभारामथ्नाद् अन्यं परि श्येनो अद्रेः ।
  
     अग्नीषोमा ब्रह्मणा वावृधानोरुं यज्ञाय चक्रथुर् उलोकम् ॥  

  
     अग्नीषोमा य आहुतिं यो वां दाशाद् धविष्कृतिम् ।
  
     स प्रजया सुवीर्यं विश्वम् आयुर् व्यश्नवत् ॥  

  
     अग्नीषोमा हविषः प्रस्थितस्य वीतं हर्यतं वृषणा जुषेथाम् ।
  
     सुशर्माणा स्ववसा हि भूतम् अथा धत्तं यजमानाय शं योः ॥  

  
     आ चर्षणिप्रा वृषभो जनानां राजा कृष्टीनां पुरुहूत इन्द्रः ।
  
     स्तुतः श्रवस्यन्न् अवसोप मद्रिग् युक्त्वा हरी वृषणायाह्य् अर्वाक् ॥  

  
विवेष यन् मा धिषणा जजान ॥  

  
     तं सध्रीचीर् ऊतयो वृष्ण्यानि पौंस्यानि नियुतः सश्चुर् इन्द्रम् ।
  
     समुद्रं न सिन्धव उक्थशुष्मा उरुव्यचसं गिरा आविशन्ति ॥  

  
     सत्यम् इत् तन् न त्वावं अन्यो ऽस्तीन्द्र देवो न मर्त्यो ज्यायान् ।
  
     अहन्न् अहिं परिशयानम् अर्णो ऽवासृजो अपो अछा समुद्रम् ॥  

  
प्रससाहिषे पुरुहूत शत्रून् ॥  
  
[पगे इव्,२४९]
  
     स शेवृधम् अधिधा द्युम्नम् अस्मे महि क्षत्रं जनाषाड् इन्द्र तव्यम् ।
  
     रक्षा च नो मघोनः पाहि सूरीन् राये च नः स्वपत्या इषे धाः ॥म्स्_४,१४।१८॥  
  
