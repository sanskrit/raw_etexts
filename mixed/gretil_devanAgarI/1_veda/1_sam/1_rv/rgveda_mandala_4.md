---
title: Rgveda, Mandala 4

---
## Intro

Rgveda, Mandala 4   

Rgveda, Mandala 4  
Based on the edition by Th. Aufrecht: Die Hymnen des Rig Veda, 2nd ed., Bonn 1877,  
digitized by Barend A. Van Nooten and Gary B. Holland.  

Revised and converted by Detlef Eichler.  
(http://www.detlef108.de/Rigveda.htm)  

## पाठः

Ṛग्वेद ४  

र्व्_४,००१।०१अ त्वां ह्य् अग्ने सदम् इत् समन्यवो देवासो देवम् अरतिं न्येरिर इति क्रत्वा न्येरिरे ।  
र्व्_४,००१।०१च् अमर्त्यं यजत मर्त्येष्व् आ देवम् आदेवं जनत प्रचेतसं विश्वम् आदेवं जनत प्रचेतसम् ॥  
र्व्_४,००१।०२अ स भ्रातरं वरुणम् अग्न आ ववृत्स्व देवां अच्छा सुमती यज्ञवनसं ज्येष्ठं यज्ञवनसम् ।  
र्व्_४,००१।०२च् ऋतावानम् आदित्यं चर्षणीधृतं राजानं चर्षणीधृतम् ॥  
र्व्_४,००१।०३अ सखे सखायम् अभ्य् आ ववृत्स्वाशुं न चक्रं रथ्येव रंह्यास्मभ्यं दस्म रंह्या ।  
र्व्_४,००१।०३च् अग्ने मृऌईकं वरुणे सचा विदो मरुत्सु विश्वभानुषु ।  
र्व्_४,००१।०३द् तोकाय तुजे शुशुचान शं कृध्य् अस्मभ्यं दस्म शं कृधि ॥  
र्व्_४,००१।०४अ त्वं नो अग्ने वरुणस्य विद्वान् देवस्य हेऌओ ऽव यासिसीष्ठाः ।  
र्व्_४,००१।०४च् यजिष्ठो वह्नितमः शोशुचानो विश्वा द्वेषांसि प्र मुमुग्ध्य् अस्मत् ॥  
र्व्_४,००१।०५अ स त्वं नो अग्ने ऽवमो भवोती नेदिष्ठो अस्या उषसो व्युष्टौ ।  
र्व्_४,००१।०५च् अव यक्ष्व नो वरुणं रराणो वीहि मृऌईकं सुहवो न एधि ॥  
र्व्_४,००१।०६अ अस्य श्रेष्ठा सुभगस्य सन्दृग् देवस्य चित्रतमा मर्त्येषु ।  
र्व्_४,००१।०६च् शुचि घृतं न तप्तम् अघ्न्याया स्पार्हा देवस्य मंहनेव धेनोः ॥  
र्व्_४,००१।०७अ त्रिर् अस्य ता परमा सन्ति सत्या स्पार्हा देवस्य जनिमान्य् अग्नेः ।  
र्व्_४,००१।०७च् अनन्ते अन्तः परिवीत आगाच् छुचिः शुक्रो अर्यो रोरुचानः ॥  
र्व्_४,००१।०८अ स दूतो विश्वेद् अभि वष्टि सद्मा होता हिरण्यरथो रंसुजिह्वः ।  
र्व्_४,००१।०८च् रोहिदश्वो वपुष्यो विभावा सदा रण्वः पितुमतीव संसत् ॥  
र्व्_४,००१।०९अ स चेतयन् मनुषो यज्ञबन्धुः प्र तम् मह्या रशनया नयन्ति ।  
र्व्_४,००१।०९च् स क्षेत्य् अस्य दुर्यासु साधन् देवो मर्तस्य सधनित्वम् आप ॥  
र्व्_४,००१।१०अ स तू नो अग्निर् नयतु प्रजानन्न् अच्छा रत्नं देवभक्तं यद् अस्य ।  
र्व्_४,००१।१०च् धिया यद् विश्वे अमृता अकृण्वन् द्यौष् पिता जनिता सत्यम् उक्षन् ॥  
र्व्_४,००१।११अ स जायत प्रथमः पस्त्यासु महो बुध्ने रजसो अस्य योनौ ।  
र्व्_४,००१।११ब् अपाद् अशीर्षा गुहमानो अन्तायोयुवानो वृषभस्य नीऌए ॥  
र्व्_४,००१।१२अ प्र शर्ध आर्त प्रथमं विपन्यां ऋतस्य योना वृषभस्य नीऌए ।  
र्व्_४,००१।१२च् स्पार्हो युवा वपुष्यो विभावा सप्त प्रियासो ऽजनयन्त वृष्णे ॥  
र्व्_४,००१।१३अ अस्माकम् अत्र पितरो मनुष्या अभि प्र सेदुर् ऋतम् आशुषाणाः ।  
र्व्_४,००१।१३च् अश्मव्रजाः सुदुघा वव्रे अन्तर् उद् उस्रा आजन्न् उषसो हुवानाः ॥  
र्व्_४,००१।१४अ ते मर्मृजत ददृवांसो अद्रिं तद् एषाम् अन्ये अभितो वि वोचन् ।  
र्व्_४,००१।१४च् पश्वयन्त्रासो अभि कारम् अर्चन् विदन्त ज्योतिश् चकृपन्त धीभिः ॥  
र्व्_४,००१।१५अ ते गव्यता मनसा दृध्रम् उब्धं गा येमानम् परि षन्तम् अद्रिम् ।  
र्व्_४,००१।१५च् दृऌहं नरो वचसा दैव्येन व्रजं गोमन्तम् उशिजो वि वव्रुः ॥  
र्व्_४,००१।१६अ ते मन्वत प्रथमं नाम धेनोस् त्रिः सप्त मातुः परमाणि विन्दन् ।  
र्व्_४,००१।१६च् तज् जानतीर् अभ्य् अनूषत व्रा आविर् भुवद् अरुणीर् यशसा गोः ॥  
र्व्_४,००१।१७अ नेशत् तमो दुधितं रोचत द्यौर् उद् देव्या उषसो भानुर् अर्त ।  
र्व्_४,००१।१७च् आ सूर्यो बृहतस् तिष्ठद् अज्रां ऋजु मर्तेषु वृजिना च पश्यन् ॥  
र्व्_४,००१।१८अ आद् इत् पश्चा बुबुधाना व्य् अख्यन्न् आद् इद् रत्नं धारयन्त द्युभक्तम् ।  
र्व्_४,००१।१८च् विश्वे विश्वासु दुर्यासु देवा मित्र धिये वरुण सत्यम् अस्तु ॥  
र्व्_४,००१।१९अ अच्छा वोचेय शुशुचानम् अग्निं होतारं विश्वभरसं यजिष्ठम् ।  
र्व्_४,००१।१९च् शुच्य् ऊधो अतृणन् न गवाम् अन्धो न पूतम् परिषिक्तम् अंशोः ॥  
र्व्_४,००१।२०अ विश्वेषाम् अदितिर् यज्ञियानां विश्वेषाम् अतिथिर् मानुषाणाम् ।  
र्व्_४,००१।२०च् अग्निर् देवानाम् अव आवृणानः सुमृऌईको भवतु जातवेदाः ॥  
  
र्व्_४,००२।०१अ यो मर्त्येष्व् अमृत ऋतावा देवो देवेष्व् अरतिर् निधायि ।  
र्व्_४,००२।०१च् होता यजिष्ठो मह्ना शुचध्यै हव्यैर् अग्निर् मनुष ईरयध्यै ॥  
र्व्_४,००२।०२अ इह त्वं सूनो सहसो नो अद्य जातो जातां उभयां अन्तर् अग्ने ।  
र्व्_४,००२।०२च् दूत ईयसे युयुजान ऋष्व ऋजुमुष्कान् वृषणः शुक्रांश् च ॥  
र्व्_४,००२।०३अ अत्या वृधस्नू रोहिता घृतस्नू ऋतस्य मन्ये मनसा जविष्ठा ।  
र्व्_४,००२।०३च् अन्तर् ईयसे अरुषा युजानो युष्मांश् च देवान् विश आ च मर्तान् ॥  
र्व्_४,००२।०४अ अर्यमणं वरुणम् मित्रम् एषाम् इन्द्राविष्णू मरुतो अश्विनोत ।  
र्व्_४,००२।०४च् स्वश्वो अग्ने सुरथः सुराधा एद् उ वह सुहविषे जनाय ॥  
र्व्_४,००२।०५अ गोमां अग्ने ऽविमां अश्वी यज्ञो नृवत्सखा सदम् इद् अप्रमृष्यः ।  
र्व्_४,००२।०५च् इऌआवां एषो असुर प्रजावान् दीर्घो रयिः पृथुबुध्नः सभावान् ॥  
र्व्_४,००२।०६अ यस् त इध्मं जभरत् सिष्विदानो मूर्धानं वा ततपते त्वाया ।  
र्व्_४,००२।०६च् भुवस् तस्य स्वतवांः पायुर् अग्ने विश्वस्मात् सीम् अघायत उरुष्य ॥  
र्व्_४,००२।०७अ यस् ते भराद् अन्नियते चिद् अन्नं निशिषन् मन्द्रम् अतिथिम् उदीरत् ।  
र्व्_४,००२।०७च् आ देवयुर् इनधते दुरोणे तस्मिन् रयिर् ध्रुवो अस्तु दास्वान् ॥  
र्व्_४,००२।०८अ यस् त्वा दोषा य उषसि प्रशंसात् प्रियं वा त्वा कृणवते हविष्मान् ।  
र्व्_४,००२।०८च् अश्वो न स्वे दम आ हेम्यावान् तम् अंहसः पीपरो दाश्वांसम् ॥  
र्व्_४,००२।०९अ यस् तुभ्यम् अग्ने अमृताय दाशद् दुवस् त्वे कृणवते यतस्रुक् ।  
र्व्_४,००२।०९च् न स राया शशमानो वि योषन् नैनम् अंहः परि वरद् अघायोः ॥  
र्व्_४,००२।१०अ यस्य त्वम् अग्ने अध्वरं जुजोषो देवो मर्तस्य सुधितं रराणः ।  
र्व्_४,००२।१०च् प्रीतेद् असद् धोत्रा सा यविष्ठासाम यस्य विधतो वृधासः ॥  
र्व्_४,००२।११अ चित्तिम् अचित्तिं चिनवद् वि विद्वान् पृष्ठेव वीता वृजिना च मर्तान् ।  
र्व्_४,००२।११च् राये च नः स्वपत्याय देव दितिं च रास्वादितिम् उरुष्य ॥  
र्व्_४,००२।१२अ कविं शशासुः कवयो ऽदब्धा निधारयन्तो दुर्यास्व् आयोः ।  
र्व्_४,००२।१२च् अतस् त्वं दृश्यां अग्न एतान् पड्भिः पश्येर् अद्भुतां अर्य एवैः ॥  
र्व्_४,००२।१३अ त्वम् अग्ने वाघते सुप्रणीतिः सुतसोमाय विधते यविष्ठ ।  
र्व्_४,००२।१३च् रत्नम् भर शशमानाय घृष्वे पृथु श्चन्द्रम् अवसे चर्षणिप्राः ॥  
र्व्_४,००२।१४अ अधा ह यद् वयम् अग्ने त्वाया पड्भिर् हस्तेभिश् चकृमा तनूभिः ।  
र्व्_४,००२।१४च् रथं न क्रन्तो अपसा भुरिजोर् ऋतं येमुः सुध्य आशुषाणाः ॥  
र्व्_४,००२।१५अ अधा मातुर् उषसः सप्त विप्रा जायेमहि प्रथमा वेधसो नॄन् ।  
र्व्_४,००२।१५च् दिवस् पुत्रा अङ्गिरसो भवेमाद्रिं रुजेम धनिनं शुचन्तः ॥  
र्व्_४,००२।१६अ अधा यथा नः पितरः परासः प्रत्नासो अग्न ऋतम् आशुषाणाः ।  
र्व्_४,००२।१६च् शुचीद् अयन् दीधितिम् उक्थशासः क्षामा भिन्दन्तो अरुणीर् अप व्रन् ॥  
र्व्_४,००२।१७अ सुकर्माणः सुरुचो देवयन्तो ऽयो न देवा जनिमा धमन्तः ।  
र्व्_४,००२।१७च् शुचन्तो अग्निं ववृधन्त इन्द्रम् ऊर्वं गव्यम् परिषदन्तो अग्मन् ॥  
र्व्_४,००२।१८अ आ यूथेव क्षुमति पश्वो अख्यद् देवानां यज् जनिमान्त्य् उग्र ।  
र्व्_४,००२।१८च् मर्तानां चिद् उर्वशीर् अकृप्रन् वृधे चिद् अर्य उपरस्यायोः ॥  
र्व्_४,००२।१९अ अकर्म ते स्वपसो अभूम ऋतम् अवस्रन्न् उषसो विभातीः ।  
र्व्_४,००२।१९च् अनूनम् अग्निम् पुरुधा सुश्चन्द्रं देवस्य मर्मृजतश् चारु चक्षुः ॥  
र्व्_४,००२।२०अ एता ते अग्न उचथानि वेधो ऽवोचाम कवये ता जुषस्व ।  
र्व्_४,००२।२०च् उच् छोचस्व कृणुहि वस्यसो नो महो रायः पुरुवार प्र यन्धि ॥  
  
र्व्_४,००३।०१अ आ वो राजानम् अध्वरस्य रुद्रं होतारं सत्ययजं रोदस्योः ।  
र्व्_४,००३।०१च् अग्निम् पुरा तनयित्नोर् अचित्ताद् धिरण्यरूपम् अवसे कृणुध्वम् ॥  
र्व्_४,००३।०२अ अयं योनिश् चकृमा यं वयं ते जायेव पत्य उशती सुवासाः ।  
र्व्_४,००३।०२च् अर्वाचीनः परिवीतो नि षीदेमा उ ते स्वपाक प्रतीचीः ॥  
र्व्_४,००३।०३अ आशृण्वते अदृपिताय मन्म नृचक्षसे सुमृऌईकाय वेधः ।  
र्व्_४,००३।०३च् देवाय शस्तिम् अमृताय शंस ग्रावेव सोता मधुषुद् यम् ईऌए ॥  
र्व्_४,००३।०४अ त्वं चिन् नः शम्या अग्ने अस्या ऋतस्य बोध्य् ऋतचित् स्वाधीः ।  
र्व्_४,००३।०४च् कदा त उक्था सधमाद्यानि कदा भवन्ति सख्या गृहे ते ॥  
र्व्_४,००३।०५अ कथा ह तद् वरुणाय त्वम् अग्ने कथा दिवे गर्हसे कन् न आगः ।  
र्व्_४,००३।०५च् कथा मित्राय मीऌहुषे पृथिव्यै ब्रवः कद् अर्यम्णे कद् भगाय ॥  
र्व्_४,००३।०६अ कद् धिष्ण्यासु वृधसानो अग्ने कद् वाताय प्रतवसे शुभंये ।  
र्व्_४,००३।०६च् परिज्मने नासत्याय क्षे ब्रवः कद् अग्ने रुद्राय नृघ्ने ॥  
र्व्_४,००३।०७अ कथा महे पुष्टिम्भराय पूष्णे कद् रुद्राय सुमखाय हविर्दे ।  
र्व्_४,००३।०७च् कद् विष्णव उरुगायाय रेतो ब्रवः कद् अग्ने शरवे बृहत्यै ॥  
र्व्_४,००३।०८अ कथा शर्धाय मरुताम् ऋताय कथा सूरे बृहते पृच्छ्यमानः ।  
र्व्_४,००३।०८च् प्रति ब्रवो ऽदितये तुराय साधा दिवो जातवेदश् चिकित्वान् ॥  
र्व्_४,००३।०९अ ऋतेन ऋतं नियतम् ईऌअ आ गोर् आमा सचा मधुमत् पक्वम् अग्ने ।  
र्व्_४,००३।०९च् कृष्णा सती रुशता धासिनैषा जामर्येण पयसा पीपाय ॥  
र्व्_४,००३।१०अ ऋतेन हि ष्मा वृषभश् चिद् अक्तः पुमां अग्निः पयसा पृष्ठ्येन ।  
र्व्_४,००३।१०च् अस्पन्दमानो अचरद् वयोधा वृषा शुक्रं दुदुहे पृश्निर् ऊधः ॥  
र्व्_४,००३।११अ ऋतेनाद्रिं व्य् असन् भिदन्तः सम् अङ्गिरसो नवन्त गोभिः ।  
र्व्_४,००३।११च् शुनं नरः परि षदन्न् उषासम् आविः स्वर् अभवज् जाते अग्नौ ॥  
र्व्_४,००३।१२अ ऋतेन देवीर् अमृता अमृक्ता अर्णोभिर् आपो मधुमद्भिर् अग्ने ।  
र्व्_४,००३।१२च् वाजी न सर्गेषु प्रस्तुभानः प्र सदम् इत् स्रवितवे दधन्युः ॥  
र्व्_४,००३।१३अ मा कस्य यक्षं सदम् इद् धुरो गा मा वेशस्य प्रमिनतो मापेः ।  
र्व्_४,००३।१३च् मा भ्रातुर् अग्ने अनृजोर् ऋणं वेर् मा सख्युर् दक्षं रिपोर् भुजेम ॥  
र्व्_४,००३।१४अ रक्षा णो अग्ने तव रक्षणेभी रारक्षाणः सुमख प्रीणानः ।  
र्व्_४,००३।१४च् प्रति ष्फुर वि रुज वीड्व् अंहो जहि रक्षो महि चिद् वावृधानम् ॥  
र्व्_४,००३।१५अ एभिर् भव सुमना अग्ने अर्कैर् इमान् स्पृश मन्मभिः शूर वाजान् ।  
र्व्_४,००३।१५च् उत ब्रह्माण्य् अङ्गिरो जुषस्व सं ते शस्तिर् देववाता जरेत ॥  
र्व्_४,००३।१६अ एता विश्वा विदुषे तुभ्यं वेधो नीथान्य् अग्ने निण्या वचांसि ।  
र्व्_४,००३।१६च् निवचना कवये काव्यान्य् अशंसिषम् मतिभिर् विप्र उक्थैः ॥  
  
र्व्_४,००४।०१अ कृणुष्व पाजः प्रसितिं न पृथ्वीं याहि राजेवामवां इभेन ।  
र्व्_४,००४।०१च् तृष्वीम् अनु प्रसितिं द्रूणानो ऽस्तासि विध्य रक्षसस् तपिष्ठैः ॥  
र्व्_४,००४।०२अ तव भ्रमास आशुया पतन्त्य् अनु स्पृश धृषता शोशुचानः ।  
र्व्_४,००४।०२च् तपूंष्य् अग्ने जुह्वा पतङ्गान् असन्दितो वि सृज विष्वग् उल्काः ॥  
र्व्_४,००४।०३अ प्रति स्पशो वि सृज तूर्णितमो भवा पायुर् विशो अस्या अदब्धः ।  
र्व्_४,००४।०३च् यो नो दूरे अघशंसो यो अन्त्य् अग्ने माकिष् टे व्यथिर् आ दधर्षीत् ॥  
र्व्_४,००४।०४अ उद् अग्ने तिष्ठ प्रत्य् आ तनुष्व न्य् अमित्रां ओषतात् तिग्महेते ।  
र्व्_४,००४।०४च् यो नो अरातिं समिधान चक्रे नीचा तं धक्ष्य् अतसं न शुष्कम् ॥  
र्व्_४,००४।०५अ ऊर्ध्वो भव प्रति विध्याध्य् अस्मद् आविष् कृणुष्व दैव्यान्य् अग्ने ।  
र्व्_४,००४।०५च् अव स्थिरा तनुहि यातुजूनां जामिम् अजामिम् प्र मृणीहि शत्रून् ॥  
र्व्_४,००४।०६अ स ते जानाति सुमतिं यविष्ठ य ईवते ब्रह्मणे गातुम् ऐरत् ।  
र्व्_४,००४।०६च् विश्वान्य् अस्मै सुदिनानि रायो द्युम्नान्य् अर्यो वि दुरो अभि द्यौत् ॥  
र्व्_४,००४।०७अ सेद् अग्ने अस्तु सुभगः सुदानुर् यस् त्वा नित्येन हविषा य उक्थैः ।  
र्व्_४,००४।०७च् पिप्रीषति स्व आयुषि दुरोणे विश्वेद् अस्मै सुदिना सासद् इष्टिः ॥  
र्व्_४,००४।०८अ अर्चामि ते सुमतिं घोष्य् अर्वाक् सं ते वावाता जरताम् इयं गीः ।  
र्व्_४,००४।०८च् स्वश्वास् त्वा सुरथा मर्जयेमास्मे क्षत्राणि धारयेर् अनु द्यून् ॥  
र्व्_४,००४।०९अ इह त्वा भूर्य् आ चरेद् उप त्मन् दोषावस्तर् दीदिवांसम् अनु द्यून् ।  
र्व्_४,००४।०९च् क्रीऌअन्तस् त्वा सुमनसः सपेमाभि द्युम्ना तस्थिवांसो जनानाम् ॥  
र्व्_४,००४।१०अ यस् त्वा स्वश्वः सुहिरण्यो अग्न उपयाति वसुमता रथेन ।  
र्व्_४,००४।१०च् तस्य त्राता भवसि तस्य सखा यस् त आतिथ्यम् आनुषग् जुजोषत् ॥  
र्व्_४,००४।११अ महो रुजामि बन्धुता वचोभिस् तन् मा पितुर् गोतमाद् अन्व् इयाय ।  
र्व्_४,००४।११च् त्वं नो अस्य वचसश् चिकिद्धि होतर् यविष्ठ सुक्रतो दमूनाः ॥  
र्व्_४,००४।१२अ अस्वप्नजस् तरणयः सुशेवा अतन्द्रासो ऽवृका अश्रमिष्ठाः ।  
र्व्_४,००४।१२च् ते पायवः सध्र्यञ्चो निषद्याग्ने तव नः पान्त्व् अमूर ॥  
र्व्_४,००४।१३अ ये पायवो मामतेयं ते अग्ने पश्यन्तो अन्धं दुरिताद् अरक्षन् ।  
र्व्_४,००४।१३च् ररक्ष तान् सुकृतो विश्ववेदा दिप्सन्त इद् रिपवो नाह देभुः ॥  
र्व्_४,००४।१४अ त्वया वयं सधन्यस् त्वोतास् तव प्रणीत्य् अश्याम वाजान् ।  
र्व्_४,००४।१४च् उभा शंसा सूदय सत्यताते ऽनुष्ठुया कृणुह्य् अह्रयाण ॥  
र्व्_४,००४।१५अ अया ते अग्ने समिधा विधेम प्रति स्तोमं शस्यमानं गृभाय ।  
र्व्_४,००४।१५च् दहाशसो रक्षसः पाह्य् अस्मान् द्रुहो निदो मित्रमहो अवद्यात् ॥  
  
र्व्_४,००५।०१अ वैश्वानराय मीऌहुषे सजोषाः कथा दाशेमाग्नये बृहद् भाः ।  
र्व्_४,००५।०१च् अनूनेन बृहता वक्षथेनोप स्तभायद् उपमिन् न रोधः ॥  
र्व्_४,००५।०२अ मा निन्दत य इमाम् मह्यं रातिं देवो ददौ मर्त्याय स्वधावान् ।  
र्व्_४,००५।०२च् पाकाय गृत्सो अमृतो विचेता वैश्वानरो नृतमो यह्वो अग्निः ॥  
र्व्_४,००५।०३अ साम द्विबर्हा महि तिग्मभृष्टिः सहस्ररेता वृषभस् तुविष्मान् ।  
र्व्_४,००५।०३च् पदं न गोर् अपगूऌहं विविद्वान् अग्निर् मह्यम् प्रेद् उ वोचन् मनीषाम् ॥  
र्व्_४,००५।०४अ प्र तां अग्निर् बभसत् तिग्मजम्भस् तपिष्ठेन शोचिषा यः सुराधाः ।  
र्व्_४,००५।०४च् प्र ये मिनन्ति वरुणस्य धाम प्रिया मित्रस्य चेततो ध्रुवाणि ॥  
र्व्_४,००५।०५अ अभ्रातरो न योषणो व्यन्तः पतिरिपो न जनयो दुरेवाः ।  
र्व्_४,००५।०५च् पापासः सन्तो अनृता असत्या इदम् पदम् अजनता गभीरम् ॥  
र्व्_४,००५।०६अ इदम् मे अग्ने कियते पावकामिनते गुरुम् भारं न मन्म ।  
र्व्_४,००५।०६च् बृहद् दधाथ धृषता गभीरं यह्वम् पृष्ठम् प्रयसा सप्तधातु ॥  
र्व्_४,००५।०७अ तम् इन् न्व् एव समना समानम् अभि क्रत्वा पुनती धीतिर् अश्याः ।  
र्व्_४,००५।०७च् ससस्य चर्मन्न् अधि चारु पृश्नेर् अग्रे रुप आरुपितं जबारु ॥  
र्व्_४,००५।०८अ प्रवाच्यं वचसः किम् मे अस्य गुहा हितम् उप निणिग् वदन्ति ।  
र्व्_४,००५।०८च् यद् उस्रियाणाम् अप वार् इव व्रन् पाति प्रियं रुपो अग्रम् पदं वेः ॥  
र्व्_४,००५।०९अ इदम् उ त्यन् महि महाम् अनीकं यद् उस्रिया सचत पूर्व्यं गौः ।  
र्व्_४,००५।०९च् ऋतस्य पदे अधि दीद्यानं गुहा रघुष्यद् रघुयद् विवेद ॥  
र्व्_४,००५।१०अ अध द्युतानः पित्रोः सचासामनुत गुह्यं चारु पृश्नेः ।  
र्व्_४,००५।१०च् मातुष् पदे परमे अन्ति षद् गोर् वृष्णः शोचिषः प्रयतस्य जिह्वा ॥  
र्व्_४,००५।११अ ऋतं वोचे नमसा पृच्छ्यमानस् तवाशसा जातवेदो यदीदम् ।  
र्व्_४,००५।११च् त्वम् अस्य क्षयसि यद् ध विश्वं दिवि यद् उ द्रविणं यत् पृथिव्याम् ॥  
र्व्_४,००५।१२अ किं नो अस्य द्रविणं कद् ध रत्नं वि नो वोचो जातवेदश् चिकित्वान् ।  
र्व्_४,००५।१२च् गुहाध्वनः परमं यन् नो अस्य रेकु पदं न निदाना अगन्म ॥  
र्व्_४,००५।१३अ का मर्यादा वयुना कद् ध वामम् अच्छा गमेम रघवो न वाजम् ।  
र्व्_४,००५।१३च् कदा नो देवीर् अमृतस्य पत्नीः सूरो वर्णेन ततनन्न् उषासः ॥  
र्व्_४,००५।१४अ अनिरेण वचसा फल्ग्वेन प्रतीत्येन कृधुनातृपासः ।  
र्व्_४,००५।१४च् अधा ते अग्ने किम् इहा वदन्त्य् अनायुधास आसता सचन्ताम् ॥  
र्व्_४,००५।१५अ अस्य श्रिये समिधानस्य वृष्णो वसोर् अनीकं दम आ रुरोच ।  
र्व्_४,००५।१५च् रुशद् वसानः सुदृशीकरूपः क्षितिर् न राया पुरुवारो अद्यौत् ॥  
  
र्व्_४,००६।०१अ ऊर्ध्व ऊ षु णो अध्वरस्य होतर् अग्ने तिष्ठ देवताता यजीयान् ।  
र्व्_४,००६।०१च् त्वं हि विश्वम् अभ्य् असि मन्म प्र वेधसश् चित् तिरसि मनीषाम् ॥  
र्व्_४,००६।०२अ अमूरो होता न्य् असादि विक्ष्व् अग्निर् मन्द्रो विदथेषु प्रचेताः ।  
र्व्_४,००६।०२च् ऊर्ध्वम् भानुं सवितेवाश्रेन् मेतेव धूमं स्तभायद् उप द्याम् ॥  
र्व्_४,००६।०३अ यता सुजूर्णी रातिनी घृताची प्रदक्षिणिद् देवतातिम् उराणः ।  
र्व्_४,००६।०३च् उद् उ स्वरुर् नवजा नाक्रः पश्वो अनक्ति सुधितः सुमेकः ॥  
र्व्_४,००६।०४अ स्तीर्णे बर्हिषि समिधाने अग्ना ऊर्ध्वो अध्वर्युर् जुजुषाणो अस्थात् ।  
र्व्_४,००६।०४च् पर्य् अग्निः पशुपा न होता त्रिविष्ट्य् एति प्रदिव उराणः ॥  
र्व्_४,००६।०५अ परि त्मना मितद्रुर् एति होताग्निर् मन्द्रो मधुवचा ऋतावा ।  
र्व्_४,००६।०५च् द्रवन्त्य् अस्य वाजिनो न शोका भयन्ते विश्वा भुवना यद् अभ्राट् ॥  
र्व्_४,००६।०६अ भद्रा ते अग्ने स्वनीक सन्दृग् घोरस्य सतो विषुणस्य चारुः ।  
र्व्_४,००६।०६च् न यत् ते शोचिस् तमसा वरन्त न ध्वस्मानस् तन्वी रेप आ धुः ॥  
र्व्_४,००६।०७अ न यस्य सातुर् जनितोर् अवारि न मातरापितरा नू चिद् इष्टौ ।  
र्व्_४,००६।०७च् अधा मित्रो न सुधितः पावको ऽग्निर् दीदाय मानुषीषु विक्षु ॥  
र्व्_४,००६।०८अ द्विर् यम् पञ्च जीजनन् संवसानाः स्वसारो अग्निम् मानुषीषु विक्षु ।  
र्व्_४,००६।०८च् उषर्बुधम् अथर्यो न दन्तं शुक्रं स्वासम् परशुं न तिग्मम् ॥  
र्व्_४,००६।०९अ तव त्ये अग्ने हरितो घृतस्ना रोहितास ऋज्वञ्चः स्वञ्चः ।  
र्व्_४,००६।०९च् अरुषासो वृषण ऋजुमुष्का आ देवतातिम् अह्वन्त दस्माः ॥  
र्व्_४,००६।१०अ ये ह त्ये ते सहमाना अयासस् त्वेषासो अग्ने अर्चयश् चरन्ति ।  
र्व्_४,००६।१०च् श्येनासो न दुवसनासो अर्थं तुविष्वणसो मारुतं न शर्धः ॥  
र्व्_४,००६।११अ अकारि ब्रह्म समिधान तुभ्यं शंसात्य् उक्थं यजते व्य् ऊ धाः ।  
र्व्_४,००६।११च् होतारम् अग्निम् मनुषो नि षेदुर् नमस्यन्त उशिजः शंसम् आयोः ॥  
  
र्व्_४,००७।०१अ अयम् इह प्रथमो धायि धातृभिर् होता यजिष्ठो अध्वरेष्व् ईड्यः ।  
र्व्_४,००७।०१च् यम् अप्नवानो भृगवो विरुरुचुर् वनेषु चित्रं विभ्वं विशे-विशे ॥  
र्व्_४,००७।०२अ अग्ने कदा त आनुषग् भुवद् देवस्य चेतनम् ।  
र्व्_४,००७।०२च् अधा हि त्वा जगृभ्रिरे मर्तासो विक्ष्व् ईड्यम् ॥  
र्व्_४,००७।०३अ ऋतावानं विचेतसम् पश्यन्तो द्याम् इव स्तृभिः ।  
र्व्_४,००७।०३च् विश्वेषाम् अध्वराणां हस्कर्तारं दमे-दमे ॥  
र्व्_४,००७।०४अ आशुं दूतं विवस्वतो विश्वा यश् चर्षणीर् अभि ।  
र्व्_४,००७।०४च् आ जभ्रुः केतुम् आयवो भृगवाणं विशे-विशे ॥  
र्व्_४,००७।०५अ तम् ईं होतारम् आनुषक् चिकित्वांसं नि षेदिरे ।  
र्व्_४,००७।०५च् रण्वम् पावकशोचिषं यजिष्ठं सप्त धामभिः ॥  
र्व्_४,००७।०६अ तं शश्वतीषु मातृषु वन आ वीतम् अश्रितम् ।  
र्व्_४,००७।०६च् चित्रं सन्तं गुहा हितं सुवेदं कूचिदर्थिनम् ॥  
र्व्_४,००७।०७अ ससस्य यद् वियुता सस्मिन्न् ऊधन्न् ऋतस्य धामन् रणयन्त देवाः ।  
र्व्_४,००७।०७च् महां अग्निर् नमसा रातहव्यो वेर् अध्वराय सदम् इद् ऋतावा ॥  
र्व्_४,००७।०८अ वेर् अध्वरस्य दूत्यानि विद्वान् उभे अन्ता रोदसी सञ्चिकित्वान् ।  
र्व्_४,००७।०८च् दूत ईयसे प्रदिव उराणो विदुष्टरो दिव आरोधनानि ॥  
र्व्_४,००७।०९अ कृष्णं त एम रुशतः पुरो भाश् चरिष्ण्व् अर्चिर् वपुषाम् इद् एकम् ।  
र्व्_४,००७।०९च् यद् अप्रवीता दधते ह गर्भं सद्यश् चिज् जातो भवसीद् उ दूतः ॥  
र्व्_४,००७।१०अ सद्यो जातस्य ददृशानम् ओजो यद् अस्य वातो अनुवाति शोचिः ।  
र्व्_४,००७।१०च् वृणक्ति तिग्माम् अतसेषु जिह्वां स्थिरा चिद् अन्ना दयते वि जम्भैः ॥  
र्व्_४,००७।११अ तृषु यद् अन्ना तृषुणा ववक्ष तृषुं दूतं कृणुते यह्वो अग्निः ।  
र्व्_४,००७।११च् वातस्य मेऌइं सचते निजूर्वन्न् आशुं न वाजयते हिन्वे अर्वा ॥  
  
र्व्_४,००८।०१अ दूतं वो विश्ववेदसं हव्यवाहम् अमर्त्यम् ।  
र्व्_४,००८।०१च् यजिष्ठम् ऋञ्जसे गिरा ॥  
र्व्_४,००८।०२अ स हि वेदा वसुधितिम् महां आरोधनं दिवः ।  
र्व्_४,००८।०२च् स देवां एह वक्षति ॥  
र्व्_४,००८।०३अ स वेद देव आनमं देवां ऋतायते दमे ।  
र्व्_४,००८।०३च् दाति प्रियाणि चिद् वसु ॥  
र्व्_४,००८।०४अ स होता सेद् उ दूत्यं चिकित्वां अन्तर् ईयते ।  
र्व्_४,००८।०४च् विद्वां आरोधनं दिवः ॥  
र्व्_४,००८।०५अ ते स्याम ये अग्नये ददाशुर् हव्यदातिभिः ।  
र्व्_४,००८।०५च् य ईम् पुष्यन्त इन्धते ॥  
र्व्_४,००८।०६अ ते राया ते सुवीर्यैः ससवांसो वि शृण्विरे ।  
र्व्_४,००८।०६च् ये अग्ना दधिरे दुवः ॥  
र्व्_४,००८।०७अ अस्मे रायो दिवे-दिवे सं चरन्तु पुरुस्पृहः ।  
र्व्_४,००८।०७च् अस्मे वाजास ईरताम् ॥  
र्व्_४,००८।०८अ स विप्रश् चर्षणीनां शवसा मानुषाणाम् ।  
र्व्_४,००८।०८च् अति क्षिप्रेव विध्यति ॥  
  
र्व्_४,००९।०१अ अग्ने मृऌअ महां असि य ईम् आ देवयुं जनम् ।  
र्व्_४,००९।०१च् इयेथ बर्हिर् आसदम् ॥  
र्व्_४,००९।०२अ स मानुषीषु दूऌअभो विक्षु प्रावीर् अमर्त्यः ।  
र्व्_४,००९।०२च् दूतो विश्वेषाम् भुवत् ॥  
र्व्_४,००९।०३अ स सद्म परि णीयते होता मन्द्रो दिविष्टिषु ।  
र्व्_४,००९।०३च् उत पोता नि षीदति ॥  
र्व्_४,००९।०४अ उत ग्ना अग्निर् अध्वर उतो गृहपतिर् दमे ।  
र्व्_४,००९।०४च् उत ब्रह्मा नि षीदति ॥  
र्व्_४,००९।०५अ वेषि ह्य् अध्वरीयताम् उपवक्ता जनानाम् ।  
र्व्_४,००९।०५ब् हव्या च मानुषाणाम् ॥  
र्व्_४,००९।०६अ वेषीद् व् अस्य दूत्यं यस्य जुजोषो अध्वरम् ।  
र्व्_४,००९।०६ब् हव्यम् मर्तस्य वोऌहवे ॥  
र्व्_४,००९।०७अ अस्माकं जोष्य् अध्वरम् अस्माकं यज्ञम् अङ्गिरः ।  
र्व्_४,००९।०७च् अस्माकं शृणुधी हवम् ॥  
र्व्_४,००९।०८अ परि ते दूऌअभो रथो ऽस्मां अश्नोतु विश्वतः ।  
र्व्_४,००९।०८च् येन रक्षसि दाशुषः ॥  
  
र्व्_४,०१०।०१अ अग्ने तम् अद्याश्वं न स्तोमैः क्रतुं न भद्रं हृदिस्पृशम् ।  
र्व्_४,०१०।०१च् ऋध्यामा त ओहैः ॥  
र्व्_४,०१०।०२अ अधा ह्य् अग्ने क्रतोर् भद्रस्य दक्षस्य साधोः ।  
र्व्_४,०१०।०२च् रथीर् ऋतस्य बृहतो बभूथ ॥  
र्व्_४,०१०।०३अ एभिर् नो अर्कैर् भवा नो अर्वाङ् स्वर् ण ज्योतिः ।  
र्व्_४,०१०।०३च् अग्ने विश्वेभिः सुमना अनीकैः ॥  
र्व्_४,०१०।०४अ आभिष् टे अद्य गीर्भिर् गृणन्तो ऽग्ने दाशेम ।  
र्व्_४,०१०।०४च् प्र ते दिवो न स्तनयन्ति शुष्माः ॥  
र्व्_४,०१०।०५अ तव स्वादिष्ठाग्ने सन्दृष्टिर् इदा चिद् अह्न इदा चिद् अक्तोः ।  
र्व्_४,०१०।०५च् श्रिये रुक्मो न रोचत उपाके ॥  
र्व्_४,०१०।०६अ घृतं न पूतं तनूर् अरेपाः शुचि हिरण्यम् ।  
र्व्_४,०१०।०६च् तत् ते रुक्मो न रोचत स्वधावः ॥  
र्व्_४,०१०।०७अ कृतं चिद् धि ष्मा सनेमि द्वेषो ऽग्न इनोषि मर्तात् ।  
र्व्_४,०१०।०७च् इत्था यजमानाद् ऋतावः ॥  
र्व्_४,०१०।०८अ शिवा नः सख्या सन्तु भ्रात्राग्ने देवेषु युष्मे ।  
र्व्_४,०१०।०८च् सा नो नाभिः सदने सस्मिन्न् ऊधन् ॥  
  
र्व्_४,०११।०१अ भद्रं ते अग्ने सहसिन्न् अनीकम् उपाक आ रोचते सूर्यस्य ।  
र्व्_४,०११।०१च् रुशद् दृशे ददृशे नक्तया चिद् अरूक्षितं दृश आ रूपे अन्नम् ॥  
र्व्_४,०११।०२अ वि षाह्य् अग्ने गृणते मनीषां खं वेपसा तुविजात स्तवानः ।  
र्व्_४,०११।०२च् विश्वेभिर् यद् वावनः शुक्र देवैस् तन् नो रास्व सुमहो भूरि मन्म ॥  
र्व्_४,०११।०३अ त्वद् अग्ने काव्या त्वन् मनीषास् त्वद् उक्था जायन्ते राध्यानि ।  
र्व्_४,०११।०३च् त्वद् एति द्रविणं वीरपेशा इत्थाधिये दाशुषे मर्त्याय ॥  
र्व्_४,०११।०४अ त्वद् वाजी वाजम्भरो विहाया अभिष्टिकृज् जायते सत्यशुष्मः ।  
र्व्_४,०११।०४च् त्वद् रयिर् देवजूतो मयोभुस् त्वद् आशुर् जूजुवां अग्ने अर्वा ॥  
र्व्_४,०११।०५अ त्वाम् अग्ने प्रथमं देवयन्तो देवम् मर्ता अमृत मन्द्रजिह्वम् ।  
र्व्_४,०११।०५च् द्वेषोयुतम् आ विवासन्ति धीभिर् दमूनसं गृहपतिम् अमूरम् ॥  
र्व्_४,०११।०६अ आरे अस्मद् अमतिम् आरे अंह आरे विश्वां दुर्मतिं यन् निपासि ।  
र्व्_४,०११।०६च् दोषा शिवः सहसः सूनो अग्ने यं देव आ चित् सचसे स्वस्ति ॥  
  
र्व्_४,०१२।०१अ यस् त्वाम् अग्न इनधते यतस्रुक् त्रिस् ते अन्नं कृणवत् सस्मिन्न् अहन् ।  
र्व्_४,०१२।०१च् स सु द्युम्नैर् अभ्य् अस्तु प्रसक्षत् तव क्रत्वा जातवेदश् चिकित्वान् ॥  
र्व्_४,०१२।०२अ इध्मं यस् ते जभरच् छश्रमाणो महो अग्ने अनीकम् आ सपर्यन् ।  
र्व्_४,०१२।०२च् स इधानः प्रति दोषाम् उषासम् पुष्यन् रयिं सचते घ्नन्न् अमित्रान् ॥  
र्व्_४,०१२।०३अ अग्निर् ईशे बृहतः क्षत्रियस्याग्निर् वाजस्य परमस्य रायः ।  
र्व्_४,०१२।०३च् दधाति रत्नं विधते यविष्ठो व्य् आनुषङ् मर्त्याय स्वधावान् ॥  
र्व्_४,०१२।०४अ यच् चिद् धि ते पुरुषत्रा यविष्ठाचित्तिभिश् चकृमा कच् चिद् आगः ।  
र्व्_४,०१२।०४च् कृधी ष्व् अस्मां अदितेर् अनागान् व्य् एनांसि शिश्रथो विष्वग् अग्ने ॥  
र्व्_४,०१२।०५अ महश् चिद् अग्न एनसो अभीक ऊर्वाद् देवानाम् उत मर्त्यानाम् ।  
र्व्_४,०१२।०५च् मा ते सखायः सदम् इद् रिषाम यच्छा तोकाय तनयाय शं योः ॥  
र्व्_४,०१२।०६अ यथा ह त्यद् वसवो गौर्यं चित् पदि षिताम् अमुञ्चता यजत्राः ।  
र्व्_४,०१२।०६च् एवो ष्व् अस्मन् मुञ्चता व्य् अंहः प्र तार्य् अग्ने प्रतरं न आयुः ॥  
  
र्व्_४,०१३।०१अ प्रत्य् अग्निर् उषसाम् अग्रम् अख्यद् विभातीनां सुमना रत्नधेयम् ।  
र्व्_४,०१३।०१च् यातम् अश्विना सुकृतो दुरोणम् उत् सूर्यो ज्योतिषा देव एति ॥  
र्व्_४,०१३।०२अ ऊर्ध्वम् भानुं सविता देवो अश्रेद् द्रप्सं दविध्वद् गविषो न सत्वा ।  
र्व्_४,०१३।०२च् अनु व्रतं वरुणो यन्ति मित्रो यत् सूर्यं दिव्य् आरोहयन्ति ॥  
र्व्_४,०१३।०३अ यं सीम् अकृण्वन् तमसे विपृचे ध्रुवक्षेमा अनवस्यन्तो अर्थम् ।  
र्व्_४,०१३।०३च् तं सूर्यं हरितः सप्त यह्वी स्पशं विश्वस्य जगतो वहन्ति ॥  
र्व्_४,०१३।०४अ वहिष्ठेभिर् विहरन् यासि तन्तुम् अवव्ययन्न् असितं देव वस्म ।  
र्व्_४,०१३।०४च् दविध्वतो रश्मयः सूर्यस्य चर्मेवावाधुस् तमो अप्स्व् अन्तः ॥  
र्व्_४,०१३।०५अ अनायतो अनिबद्धः कथायं न्यङ्ङ् उत्तानो ऽव पद्यते न ।  
र्व्_४,०१३।०५च् कया याति स्वधया को ददर्श दिव स्कम्भः समृतः पाति नाकम् ॥  
  
र्व्_४,०१४।०१अ प्रत्य् अग्निर् उषसो जातवेदा अख्यद् देवो रोचमाना महोभिः ।  
र्व्_४,०१४।०१च् आ नासत्योरुगाया रथेनेमं यज्ञम् उप नो यातम् अच्छ ॥  
र्व्_४,०१४।०२अ ऊर्ध्वं केतुं सविता देवो अश्रेज् ज्योतिर् विश्वस्मै भुवनाय कृण्वन् ।  
र्व्_४,०१४।०२च् आप्रा द्यावापृथिवी अन्तरिक्षं वि सूर्यो रश्मिभिश् चेकितानः ॥  
र्व्_४,०१४।०३अ आवहन्त्य् अरुणीर् ज्योतिषागान् मही चित्रा रश्मिभिश् चेकिताना ।  
र्व्_४,०१४।०३च् प्रबोधयन्ती सुविताय देव्य् उषा ईयते सुयुजा रथेन ॥  
र्व्_४,०१४।०४अ आ वां वहिष्ठा इह ते वहन्तु रथा अश्वास उषसो व्युष्टौ ।  
र्व्_४,०१४।०४च् इमे हि वाम् मधुपेयाय सोमा अस्मिन् यज्ञे वृषणा मादयेथाम् ॥  
र्व्_४,०१४।०५अ अनायतो अनिबद्धः कथायं न्यङ्ङ् उत्तानो ऽव पद्यते न ।  
र्व्_४,०१४।०५च् कया याति स्वधया को ददर्श दिव स्कम्भः समृतः पाति नाकम् ॥  
  
र्व्_४,०१५।०१अ अग्निर् होता नो अध्वरे वाजी सन् परि णीयते ।  
र्व्_४,०१५।०१च् देवो देवेषु यज्ञियः ॥  
र्व्_४,०१५।०२अ परि त्रिविष्ट्य् अध्वरं यात्य् अग्नी रथीर् इव ।  
र्व्_४,०१५।०२च् आ देवेषु प्रयो दधत् ॥  
र्व्_४,०१५।०३अ परि वाजपतिः कविर् अग्निर् हव्यान्य् अक्रमीत् ।  
र्व्_४,०१५।०३च् दधद् रत्नानि दाशुषे ॥  
र्व्_४,०१५।०४अ अयं यः सृञ्जये पुरो दैववाते समिध्यते ।  
र्व्_४,०१५।०४च् द्युमां अमित्रदम्भनः ॥  
र्व्_४,०१५।०५अ अस्य घा वीर ईवतो ऽग्नेर् ईशीत मर्त्यः ।  
र्व्_४,०१५।०५च् तिग्मजम्भस्य मीऌहुषः ॥  
र्व्_४,०१५।०६अ तम् अर्वन्तं न सानसिम् अरुषं न दिवः शिशुम् ।  
र्व्_४,०१५।०६च् मर्मृज्यन्ते दिवे-दिवे ॥  
र्व्_४,०१५।०७अ बोधद् यन् मा हरिभ्यां कुमारः साहदेव्यः ।  
र्व्_४,०१५।०७च् अच्छा न हूत उद् अरम् ॥  
र्व्_४,०१५।०८अ उत त्या यजता हरी कुमारात् साहदेव्यात् ।  
र्व्_४,०१५।०८च् प्रयता सद्य आ ददे ॥  
र्व्_४,०१५।०९अ एष वां देवाव् अश्विना कुमारः साहदेव्यः ।  
र्व्_४,०१५।०९च् दीर्घायुर् अस्तु सोमकः ॥  
र्व्_४,०१५।१०अ तं युवं देवाव् अश्विना कुमारं साहदेव्यम् ।  
र्व्_४,०१५।१०च् दीर्घायुषं कृणोतन ॥  
  
र्व्_४,०१६।०१अ आ सत्यो यातु मघवां ऋजीषी द्रवन्त्व् अस्य हरय उप नः ।  
र्व्_४,०१६।०१च् तस्मा इद् अन्धः सुषुमा सुदक्षम् इहाभिपित्वं करते गृणानः ॥  
र्व्_४,०१६।०२अ अव स्य शूराध्वनो नान्ते ऽस्मिन् नो अद्य सवने मन्दध्यै ।  
र्व्_४,०१६।०२च् शंसात्य् उक्थम् उशनेव वेधाश् चिकितुषे असुर्याय मन्म ॥  
र्व्_४,०१६।०३अ कविर् न निण्यं विदथानि साधन् वृषा यत् सेकं विपिपानो अर्चात् ।  
र्व्_४,०१६।०३च् दिव इत्था जीजनत् सप्त कारून् अह्ना चिच् चक्रुर् वयुना गृणन्तः ॥  
र्व्_४,०१६।०४अ स्वर् यद् वेदि सुदृशीकम् अर्कैर् महि ज्योती रुरुचुर् यद् ध वस्तोः ।  
र्व्_४,०१६।०४च् अन्धा तमांसि दुधिता विचक्षे नृभ्यश् चकार नृतमो अभिष्टौ ॥  
र्व्_४,०१६।०५अ ववक्ष इन्द्रो अमितम् ऋजीष्य् उभे आ पप्रौ रोदसी महित्वा ।  
र्व्_४,०१६।०५च् अतश् चिद् अस्य महिमा वि रेच्य् अभि यो विश्वा भुवना बभूव ॥  
र्व्_४,०१६।०६अ विश्वानि शक्रो नर्याणि विद्वान् अपो रिरेच सखिभिर् निकामैः ।  
र्व्_४,०१६।०६च् अश्मानं चिद् ये बिभिदुर् वचोभिर् व्रजं गोमन्तम् उशिजो वि वव्रुः ॥  
र्व्_४,०१६।०७अ अपो वृत्रं वव्रिवांसम् पराहन् प्रावत् ते वज्रम् पृथिवी सचेताः ।  
र्व्_४,०१६।०७च् प्रार्णांसि समुद्रियाण्य् ऐनोः पतिर् भवञ् छवसा शूर धृष्णो ॥  
र्व्_४,०१६।०८अ अपो यद् अद्रिम् पुरुहूत दर्दर् आविर् भुवत् सरमा पूर्व्यं ते ।  
र्व्_४,०१६।०८च् स नो नेता वाजम् आ दर्षि भूरिं गोत्रा रुजन्न् अङ्गिरोभिर् गृणानः ॥  
र्व्_४,०१६।०९अ अच्छा कविं नृमणो गा अभिष्टौ स्वर्षाता मघवन् नाधमानम् ।  
र्व्_४,०१६।०९च् ऊतिभिस् तम् इषणो द्युम्नहूतौ नि मायावान् अब्रह्मा दस्युर् अर्त ॥  
र्व्_४,०१६।१०अ आ दस्युघ्ना मनसा याह्य् अस्तम् भुवत् ते कुत्सः सख्ये निकामः ।  
र्व्_४,०१६।१०च् स्वे योनौ नि षदतं सरूपा वि वां चिकित्सद् ऋतचिद् ध नारी ॥  
र्व्_४,०१६।११अ यासि कुत्सेन सरथम् अवस्युस् तोदो वातस्य हर्योर् ईशानः ।  
र्व्_४,०१६।११च् ऋज्रा वाजं न गध्यं युयूषन् कविर् यद् अहन् पार्याय भूषात् ॥  
र्व्_४,०१६।१२अ कुत्साय शुष्णम् अशुषं नि बर्हीः प्रपित्वे अह्नः कुयवं सहस्रा ।  
र्व्_४,०१६।१२च् सद्यो दस्यून् प्र मृण कुत्स्येन प्र सूरश् चक्रं वृहताद् अभीके ॥  
र्व्_४,०१६।१३अ त्वम् पिप्रुम् मृगयं शूशुवांसम् ऋजिश्वने वैदथिनाय रन्धीः ।  
र्व्_४,०१६।१३च् पञ्चाशत् कृष्णा नि वपः सहस्रात्कं न पुरो जरिमा वि दर्दः ॥  
र्व्_४,०१६।१४अ सूर उपाके तन्वं दधानो वि यत् ते चेत्य् अमृतस्य वर्पः ।  
र्व्_४,०१६।१४च् मृगो न हस्ती तविषीम् उषाणः सिंहो न भीम आयुधानि बिभ्रत् ॥  
र्व्_४,०१६।१५अ इन्द्रं कामा वसूयन्तो अग्मन् स्वर्मीऌहे न सवने चकानाः ।  
र्व्_४,०१६।१५च् श्रवस्यवः शशमानास उक्थैर् ओको न रण्वा सुदृशीव पुष्टिः ॥  
र्व्_४,०१६।१६अ तम् इद् व इन्द्रं सुहवं हुवेम यस् ता चकार नर्या पुरूणि ।  
र्व्_४,०१६।१६च् यो मावते जरित्रे गध्यं चिन् मक्षू वाजम् भरति स्पार्हराधाः ॥  
र्व्_४,०१६।१७अ तिग्मा यद् अन्तर् अशनिः पताति कस्मिञ् चिच् छूर मुहुके जनानाम् ।  
र्व्_४,०१६।१७च् घोरा यद् अर्य समृतिर् भवात्य् अध स्मा नस् तन्वो बोधि गोपाः ॥  
र्व्_४,०१६।१८अ भुवो ऽविता वामदेवस्य धीनाम् भुवः सखावृको वाजसातौ ।  
र्व्_४,०१६।१८च् त्वाम् अनु प्रमतिम् आ जगन्मोरुशंसो जरित्रे विश्वध स्याः ॥  
र्व्_४,०१६।१९अ एभिर् नृभिर् इन्द्र त्वायुभिष् ट्वा मघवद्भिर् मघवन् विश्व आजौ ।  
र्व्_४,०१६।१९च् द्यावो न द्युम्नैर् अभि सन्तो अर्यः क्षपो मदेम शरदश् च पूर्वीः ॥  
र्व्_४,०१६।२०अ एवेद् इन्द्राय वृषभाय वृष्णे ब्रह्माकर्म भृगवो न रथम् ।  
र्व्_४,०१६।२०च् नू चिद् यथा नः सख्या वियोषद् असन् न उग्रो ऽविता तनूपाः ॥  
र्व्_४,०१६।२१अ नू ष्टुत इन्द्र नू गृणान इषं जरित्रे नद्यो न पीपेः ।  
र्व्_४,०१६।२१च् अकारि ते हरिवो ब्रह्म नव्यं धिया स्याम रथ्यः सदासाः ॥  
  
र्व्_४,०१७।०१अ त्वम् महां इन्द्र तुभ्यं ह क्षा अनु क्षत्रम् मंहना मन्यत द्यौः ।  
र्व्_४,०१७।०१च् त्वं वृत्रं शवसा जघन्वान् सृजः सिन्धूंर् अहिना जग्रसानान् ॥  
र्व्_४,०१७।०२अ तव त्विषो जनिमन् रेजत द्यौ रेजद् भूमिर् भियसा स्वस्य मन्योः ।  
र्व्_४,०१७।०२च् ऋघायन्त सुभ्वः पर्वतास आर्दन् धन्वानि सरयन्त आपः ॥  
र्व्_४,०१७।०३अ भिनद् गिरिं शवसा वज्रम् इष्णन्न् आविष्कृण्वानः सहसान ओजः ।  
र्व्_४,०१७।०३च् वधीद् वृत्रं वज्रेण मन्दसानः सरन्न् आपो जवसा हतवृष्णीः ॥  
र्व्_४,०१७।०४अ सुवीरस् ते जनिता मन्यत द्यौर् इन्द्रस्य कर्ता स्वपस्तमो भूत् ।  
र्व्_४,०१७।०४च् य ईं जजान स्वर्यं सुवज्रम् अनपच्युतं सदसो न भूम ॥  
र्व्_४,०१७।०५अ य एक इच् च्यावयति प्र भूमा राजा कृष्टीनाम् पुरुहूत इन्द्रः ।  
र्व्_४,०१७।०५च् सत्यम् एनम् अनु विश्वे मदन्ति रातिं देवस्य गृणतो मघोनः ॥  
र्व्_४,०१७।०६अ सत्रा सोमा अभवन्न् अस्य विश्वे सत्रा मदासो बृहतो मदिष्ठाः ।  
र्व्_४,०१७।०६च् सत्राभवो वसुपतिर् वसूनां दत्रे विश्वा अधिथा इन्द्र कृष्टीः ॥  
र्व्_४,०१७।०७अ त्वम् अध प्रथमं जायमानो ऽमे विश्वा अधिथा इन्द्र कृष्टीः ।  
र्व्_४,०१७।०७च् त्वम् प्रति प्रवत आशयानम् अहिं वज्रेण मघवन् वि वृश्चः ॥  
र्व्_४,०१७।०८अ सत्राहणं दाधृषिं तुम्रम् इन्द्रम् महाम् अपारं वृषभं सुवज्रम् ।  
र्व्_४,०१७।०८च् हन्ता यो वृत्रं सनितोत वाजं दाता मघानि मघवा सुराधाः ॥  
र्व्_४,०१७।०९अ अयं वृतश् चातयते समीचीर् य आजिषु मघवा शृण्व एकः ।  
र्व्_४,०१७।०९च् अयं वाजम् भरति यं सनोत्य् अस्य प्रियासः सख्ये स्याम ॥  
र्व्_४,०१७।१०अ अयं शृण्वे अध जयन्न् उत घ्नन्न् अयम् उत प्र कृणुते युधा गाः ।  
र्व्_४,०१७।१०च् यदा सत्यं कृणुते मन्युम् इन्द्रो विश्वं दृऌहम् भयत एजद् अस्मात् ॥  
र्व्_४,०१७।११अ सम् इन्द्रो गा अजयत् सं हिरण्या सम् अश्विया मघवा यो ह पूर्वीः ।  
र्व्_४,०१७।११च् एभिर् नृभिर् नृतमो अस्य शाकै रायो विभक्ता सम्भरश् च वस्वः ॥  
र्व्_४,०१७।१२अ कियत् स्विद् इन्द्रो अध्य् एति मातुः कियत् पितुर् जनितुर् यो जजान ।  
र्व्_४,०१७।१२च् यो अस्य शुष्मम् मुहुकैर् इयर्ति वातो न जूत स्तनयद्भिर् अभ्रैः ॥  
र्व्_४,०१७।१३अ क्षियन्तं त्वम् अक्षियन्तं कृणोतीयर्ति रेणुम् मघवा समोहम् ।  
र्व्_४,०१७।१३च् विभञ्जनुर् अशनिमां इव द्यौर् उत स्तोतारम् मघवा वसौ धात् ॥  
र्व्_४,०१७।१४अ अयं चक्रम् इषणत् सूर्यस्य न्य् एतशं रीरमत् ससृमाणम् ।  
र्व्_४,०१७।१४ब् आ कृष्ण ईं जुहुराणो जिघर्ति त्वचो बुध्ने रजसो अस्य योनौ ॥  
र्व्_४,०१७।१५अ असिक्न्यां यजमानो न होता ॥  
र्व्_४,०१७।१६अ गव्यन्त इन्द्रं सख्याय विप्रा अश्वायन्तो वृषणं वाजयन्तः ।  
र्व्_४,०१७।१६च् जनीयन्तो जनिदाम् अक्षितोतिम् आ च्यावयामो ऽवते न कोशम् ॥  
र्व्_४,०१७।१७अ त्राता नो बोधि ददृशान आपिर् अभिख्याता मर्डिता सोम्यानाम् ।  
र्व्_४,०१७।१७च् सखा पिता पितृतमः पितॄणां कर्तेम् उ लोकम् उशते वयोधाः ॥  
र्व्_४,०१७।१८अ सखीयताम् अविता बोधि सखा गृणान इन्द्र स्तुवते वयो धाः ।  
र्व्_४,०१७।१८च् वयं ह्य् आ ते चकृमा सबाध आभिः शमीभिर् महयन्त इन्द्र ॥  
र्व्_४,०१७।१९अ स्तुत इन्द्रो मघवा यद् ध वृत्रा भूरीण्य् एको अप्रतीनि हन्ति ।  
र्व्_४,०१७।१९च् अस्य प्रियो जरिता यस्य शर्मन् नकिर् देवा वारयन्ते न मर्ताः ॥  
र्व्_४,०१७।२०अ एवा न इन्द्रो मघवा विरप्शी करत् सत्या चर्षणीधृद् अनर्वा ।  
र्व्_४,०१७।२०च् त्वं राजा जनुषां धेह्य् अस्मे अधि श्रवो माहिनं यज् जरित्रे ॥  
र्व्_४,०१७।२१अ नू ष्टुत इन्द्र नू गृणान इषं जरित्रे नद्यो न पीपेः ।  
र्व्_४,०१७।२१च् अकारि ते हरिवो ब्रह्म नव्यं धिया स्याम रथ्यः सदासाः ॥  
  
र्व्_४,०१८।०१अ अयम् पन्था अनुवित्तः पुराणो यतो देवा उदजायन्त विश्वे ।  
र्व्_४,०१८।०१च् अतश् चिद् आ जनिषीष्ट प्रवृद्धो मा मातरम् अमुया पत्तवे कः ॥  
र्व्_४,०१८।०२अ नाहम् अतो निर् अया दुर्गहैतत् तिरश्चता पार्श्वान् निर् गमाणि ।  
र्व्_४,०१८।०२च् बहूनि मे अकृता कर्त्वानि युध्यै त्वेन सं त्वेन पृच्छै ॥  
र्व्_४,०१८।०३अ परायतीम् मातरम् अन्व् अचष्ट न नानु गान्य् अनु नू गमानि ।  
र्व्_४,०१८।०३च् त्वष्टुर् गृहे अपिबत् सोमम् इन्द्रः शतधन्यं चम्वोः सुतस्य ॥  
र्व्_४,०१८।०४अ किं स ऋधक् कृणवद् यं सहस्रम् मासो जभार शरदश् च पूर्वीः ।  
र्व्_४,०१८।०४च् नही न्व् अस्य प्रतिमानम् अस्त्य् अन्तर् जातेषूत ये जनित्वाः ॥  
र्व्_४,०१८।०५अ अवद्यम् इव मन्यमाना गुहाकर् इन्द्रम् माता वीर्येणा न्यृष्टम् ।  
र्व्_४,०१८।०५च् अथोद् अस्थात् स्वयम् अत्कं वसान आ रोदसी अपृणाज् जायमानः ॥  
र्व्_४,०१८।०६अ एता अर्षन्त्य् अललाभवन्तीर् ऋतावरीर् इव सङ्क्रोशमानाः ।  
र्व्_४,०१८।०६च् एता वि पृच्छ किम् इदम् भनन्ति कम् आपो अद्रिम् परिधिं रुजन्ति ॥  
र्व्_४,०१८।०७अ किम् उ ष्विद् अस्मै निविदो भनन्तेन्द्रस्यावद्यं दिधिषन्त आपः ।  
र्व्_४,०१८।०७च् ममैतान् पुत्रो महता वधेन वृत्रं जघन्वां असृजद् वि सिन्धून् ॥  
र्व्_४,०१८।०८अ ममच् चन त्वा युवतिः परास ममच् चन त्वा कुषवा जगार ।  
र्व्_४,०१८।०८च् ममच् चिद् आपः शिशवे ममृड्युर् ममच् चिद् इन्द्रः सहसोद् अतिष्ठत् ॥  
र्व्_४,०१८।०९अ ममच् चन ते मघवन् व्यंसो निविविध्वां अप हनू जघान ।  
र्व्_४,०१८।०९च् अधा निविद्ध उत्तरो बभूवाञ् छिरो दासस्य सम् पिणग् वधेन ॥  
र्व्_४,०१८।१०अ गृष्टिः ससूव स्थविरं तवागाम् अनाधृष्यं वृषभं तुम्रम् इन्द्रम् ।  
र्व्_४,०१८।१०च् अरीऌहं वत्सं चरथाय माता स्वयं गातुं तन्व इच्छमानम् ॥  
र्व्_४,०१८।११अ उत माता महिषम् अन्व् अवेनद् अमी त्वा जहति पुत्र देवाः ।  
र्व्_४,०१८।११च् अथाब्रवीद् वृत्रम् इन्द्रो हनिष्यन् सखे विष्णो वितरं वि क्रमस्व ॥  
र्व्_४,०१८।१२अ कस् ते मातरं विधवाम् अचक्रच् छयुं कस् त्वाम् अजिघांसच् चरन्तम् ।  
र्व्_४,०१८।१२च् कस् ते देवो अधि मार्डीक आसीद् यत् प्राक्षिणाः पितरम् पादगृह्य ॥  
र्व्_४,०१८।१३अ अवर्त्या शुन आन्त्राणि पेचे न देवेषु विविदे मर्डितारम् ।  
र्व्_४,०१८।१३च् अपश्यं जायाम् अमहीयमानाम् अधा मे श्येनो मध्व् आ जभार ॥  
  
र्व्_४,०१९।०१अ एवा त्वाम् इन्द्र वज्रिन्न् अत्र विश्वे देवासः सुहवास ऊमाः ।  
र्व्_४,०१९।०१च् महाम् उभे रोदसी वृद्धम् ऋष्वं निर् एकम् इद् वृणते वृत्रहत्ये ॥  
र्व्_४,०१९।०२अ अवासृजन्त जिव्रयो न देवा भुवः सम्राऌ इन्द्र सत्ययोनिः ।  
र्व्_४,०१९।०२च् अहन्न् अहिम् परिशयानम् अर्णः प्र वर्तनीर् अरदो विश्वधेनाः ॥  
र्व्_४,०१९।०३अ अतृप्णुवन्तं वियतम् अबुध्यम् अबुध्यमानं सुषुपाणम् इन्द्र ।  
र्व्_४,०१९।०३च् सप्त प्रति प्रवत आशयानम् अहिं वज्रेण वि रिणा अपर्वन् ॥  
र्व्_४,०१९।०४अ अक्षोदयच् छवसा क्षाम बुध्नं वार् ण वातस् तविषीभिर् इन्द्रः ।  
र्व्_४,०१९।०४च् दृऌहान्य् औभ्नाद् उशमान ओजो ऽवाभिनत् ककुभः पर्वतानाम् ॥  
र्व्_४,०१९।०५अ अभि प्र दद्रुर् जनयो न गर्भं रथा इव प्र ययुः साकम् अद्रयः ।  
र्व्_४,०१९।०५च् अतर्पयो विसृत उब्ज ऊर्मीन् त्वं वृतां अरिणा इन्द्र सिन्धून् ॥  
र्व्_४,०१९।०६अ त्वम् महीम् अवनिं विश्वधेनां तुर्वीतये वय्याय क्षरन्तीम् ।  
र्व्_४,०१९।०६च् अरमयो नमसैजद् अर्णः सुतरणां अकृणोर् इन्द्र सिन्धून् ॥  
र्व्_४,०१९।०७अ प्राग्रुवो नभन्वो न वक्वा ध्वस्रा अपिन्वद् युवतीर् ऋतज्ञाः ।  
र्व्_४,०१९।०७च् धन्वान्य् अज्रां अपृणक् तृषाणां अधोग् इन्द्र स्तर्यो दंसुपत्नीः ॥  
र्व्_४,०१९।०८अ पूर्वीर् उषसः शरदश् च गूर्ता वृत्रं जघन्वां असृजद् वि सिन्धून् ।  
र्व्_४,०१९।०८च् परिष्ठिता अतृणद् बद्बधानाः सीरा इन्द्रः स्रवितवे पृथिव्या ॥  
र्व्_४,०१९।०९अ वम्रीभिः पुत्रम् अग्रुवो अदानं निवेशनाद् धरिव आ जभर्थ ।  
र्व्_४,०१९।०९च् व्य् अन्धो अख्यद् अहिम् आददानो निर् भूद् उखच्छित् सम् अरन्त पर्व ॥  
र्व्_४,०१९।१०अ प्र ते पूर्वाणि करणानि विप्राविद्वां आह विदुषे करांसि ।  
र्व्_४,०१९।१०च् यथा-यथा वृष्ण्यानि स्वगूर्तापांसि राजन् नर्याविवेषीः ॥  
र्व्_४,०१९।११अ नू ष्टुत इन्द्र नू गृणान इषं जरित्रे नद्यो न पीपेः ।  
र्व्_४,०१९।११च् अकारि ते हरिवो ब्रह्म नव्यं धिया स्याम रथ्यः सदासाः ॥  
  
र्व्_४,०२०।०१अ आ न इन्द्रो दूराद् आ न आसाद् अभिष्टिकृद् अवसे यासद् उग्रः ।  
र्व्_४,०२०।०१च् ओजिष्ठेभिर् नृपतिर् वज्रबाहुः सङ्गे समत्सु तुर्वणिः पृतन्यून् ॥  
र्व्_४,०२०।०२अ आ न इन्द्रो हरिभिर् यात्व् अच्छार्वाचीनो ऽवसे राधसे च ।  
र्व्_४,०२०।०२च् तिष्ठाति वज्री मघवा विरप्शीमं यज्ञम् अनु नो वाजसातौ ॥  
र्व्_४,०२०।०३अ इमं यज्ञं त्वम् अस्माकम् इन्द्र पुरो दधत् सनिष्यसि क्रतुं नः ।  
र्व्_४,०२०।०३च् श्वघ्नीव वज्रिन् सनये धनानां त्वया वयम् अर्य आजिं जयेम ॥  
र्व्_४,०२०।०४अ उशन्न् उ षु णः सुमना उपाके सोमस्य नु सुषुतस्य स्वधावः ।  
र्व्_४,०२०।०४च् पा इन्द्र प्रतिभृतस्य मध्वः सम् अन्धसा ममदः पृष्ठ्येन ॥  
र्व्_४,०२०।०५अ वि यो ररप्श ऋषिभिर् नवेभिर् वृक्षो न पक्वः सृण्यो न जेता ।  
र्व्_४,०२०।०५च् मर्यो न योषाम् अभि मन्यमानो ऽच्छा विवक्मि पुरुहूतम् इन्द्रम् ॥  
र्व्_४,०२०।०६अ गिरिर् न यः स्वतवां ऋष्व इन्द्रः सनाद् एव सहसे जात उग्रः ।  
र्व्_४,०२०।०६च् आदर्ता वज्रं स्थविरं न भीम उद्नेव कोशं वसुना न्यृष्टम् ॥  
र्व्_४,०२०।०७अ न यस्य वर्ता जनुषा न्व् अस्ति न राधस आमरीता मघस्य ।  
र्व्_४,०२०।०७च् उद्वावृषाणस् तविषीव उग्रास्मभ्यं दद्धि पुरुहूत रायः ॥  
र्व्_४,०२०।०८अ ईक्षे रायः क्षयस्य चर्षणीनाम् उत व्रजम् अपवर्तासि गोनाम् ।  
र्व्_४,०२०।०८च् शिक्षानरः समिथेषु प्रहावान् वस्वो राशिम् अभिनेतासि भूरिम् ॥  
र्व्_४,०२०।०९अ कया तच् छृण्वे शच्या शचिष्ठो यया कृणोति मुहु का चिद् ऋष्वः ।  
र्व्_४,०२०।०९च् पुरु दाशुषे विचयिष्ठो अंहो ऽथा दधाति द्रविणं जरित्रे ॥  
र्व्_४,०२०।१०अ मा नो मर्धीर् आ भरा दद्धि तन् नः प्र दाशुषे दातवे भूरि यत् ते ।  
र्व्_४,०२०।१०च् नव्ये देष्णे शस्ते अस्मिन् त उक्थे प्र ब्रवाम वयम् इन्द्र स्तुवन्तः ॥  
र्व्_४,०२०।११अ नू ष्टुत इन्द्र नू गृणान इषं जरित्रे नद्यो न पीपेः ।  
र्व्_४,०२०।११च् अकारि ते हरिवो ब्रह्म नव्यं धिया स्याम रथ्यः सदासाः ॥  
  
र्व्_४,०२१।०१अ आ यात्व् इन्द्रो ऽवस उप न इह स्तुतः सधमाद् अस्तु शूरः ।  
र्व्_४,०२१।०१च् वावृधानस् तविषीर् यस्य पूर्वीर् द्यौर् न क्षत्रम् अभिभूति पुष्यात् ॥  
र्व्_४,०२१।०२अ तस्येद् इह स्तवथ वृष्ण्यानि तुविद्युम्नस्य तुविराधसो नॄन् ।  
र्व्_४,०२१।०२च् यस्य क्रतुर् विदथ्यो न सम्राट् साह्वान् तरुत्रो अभ्य् अस्ति कृष्टीः ॥  
र्व्_४,०२१।०३अ आ यात्व् इन्द्रो दिव आ पृथिव्या मक्षू समुद्राद् उत वा पुरीषात् ।  
र्व्_४,०२१।०३च् स्वर्णराद् अवसे नो मरुत्वान् परावतो वा सदनाद् ऋतस्य ॥  
र्व्_४,०२१।०४अ स्थूरस्य रायो बृहतो य ईशे तम् उ ष्टवाम विदथेष्व् इन्द्रम् ।  
र्व्_४,०२१।०४च् यो वायुना जयति गोमतीषु प्र धृष्णुया नयति वस्यो अच्छ ॥  
र्व्_४,०२१।०५अ उप यो नमो नमसि स्तभायन्न् इयर्ति वाचं जनयन् यजध्यै ।  
र्व्_४,०२१।०५च् ऋञ्जसानः पुरुवार उक्थैर् एन्द्रं कृण्वीत सदनेषु होता ॥  
र्व्_४,०२१।०६अ धिषा यदि धिषण्यन्तः सरण्यान् सदन्तो अद्रिम् औशिजस्य गोहे ।  
र्व्_४,०२१।०६च् आ दुरोषाः पास्त्यस्य होता यो नो महान् संवरणेषु वह्निः ॥  
र्व्_४,०२१।०७अ सत्रा यद् ईम् भार्वरस्य वृष्णः सिषक्ति शुष्म स्तुवते भराय ।  
र्व्_४,०२१।०७च् गुहा यद् ईम् औशिजस्य गोहे प्र यद् धिये प्रायसे मदाय ॥  
र्व्_४,०२१।०८अ वि यद् वरांसि पर्वतस्य वृण्वे पयोभिर् जिन्वे अपां जवांसि ।  
र्व्_४,०२१।०८च् विदद् गौरस्य गवयस्य गोहे यदी वाजाय सुध्यो वहन्ति ॥  
र्व्_४,०२१।०९अ भद्रा ते हस्ता सुकृतोत पाणी प्रयन्तारा स्तुवते राध इन्द्र ।  
र्व्_४,०२१।०९च् का ते निषत्तिः किम् उ नो ममत्सि किं नोद्-उद् उ हर्षसे दातवा उ ॥  
र्व्_४,०२१।१०अ एवा वस्व इन्द्रः सत्यः सम्राड् ढन्ता वृत्रं वरिवः पूरवे कः ।  
र्व्_४,०२१।१०च् पुरुष्टुत क्रत्वा नः शग्धि रायो भक्षीय ते ऽवसो दैव्यस्य ॥  
र्व्_४,०२१।११अ नू ष्टुत इन्द्र नू गृणान इषं जरित्रे नद्यो न पीपेः ।  
र्व्_४,०२१।११च् अकारि ते हरिवो ब्रह्म नव्यं धिया स्याम रथ्यः सदासाः ॥  
  
र्व्_४,०२२।०१अ यन् न इन्द्रो जुजुषे यच् च वष्टि तन् नो महान् करति शुष्म्य् आ चित् ।  
र्व्_४,०२२।०१च् ब्रह्म स्तोमम् मघवा सोमम् उक्था यो अश्मानं शवसा बिभ्रद् एति ॥  
र्व्_४,०२२।०२अ वृषा वृषन्धिं चतुरश्रिम् अस्यन्न् उग्रो बाहुभ्यां नृतमः शचीवान् ।  
र्व्_४,०२२।०२च् श्रिये परुष्णीम् उषमाण ऊर्णां यस्याः पर्वाणि सख्याय विव्ये ॥  
र्व्_४,०२२।०३अ यो देवो देवतमो जायमानो महो वाजेभिर् महद्भिश् च शुष्मैः ।  
र्व्_४,०२२।०३च् दधानो वज्रम् बाह्वोर् उशन्तं द्याम् अमेन रेजयत् प्र भूम ॥  
र्व्_४,०२२।०४अ विश्वा रोधांसि प्रवतश् च पूर्वीर् द्यौर् ऋष्वाज् जनिमन् रेजत क्षाः ।  
र्व्_४,०२२।०४च् आ मातरा भरति शुष्म्य् आ गोर् नृवत् परिज्मन् नोनुवन्त वाताः ॥  
र्व्_४,०२२।०५अ ता तू त इन्द्र महतो महानि विश्वेष्व् इत् सवनेषु प्रवाच्या ।  
र्व्_४,०२२।०५च् यच् छूर धृष्णो धृषता दधृष्वान् अहिं वज्रेण शवसाविवेषीः ॥  
र्व्_४,०२२।०६अ ता तू ते सत्या तुविनृम्ण विश्वा प्र धेनवः सिस्रते वृष्ण ऊध्नः ।  
र्व्_४,०२२।०६च् अधा ह त्वद् वृषमणो भियानाः प्र सिन्धवो जवसा चक्रमन्त ॥  
र्व्_४,०२२।०७अ अत्राह ते हरिवस् ता उ देवीर् अवोभिर् इन्द्र स्तवन्त स्वसारः ।  
र्व्_४,०२२।०७च् यत् सीम् अनु प्र मुचो बद्बधाना दीर्घाम् अनु प्रसितिं स्यन्दयध्यै ॥  
र्व्_४,०२२।०८अ पिपीऌए अंशुर् मद्यो न सिन्धुर् आ त्वा शमी शशमानस्य शक्तिः ।  
र्व्_४,०२२।०८च् अस्मद्र्यक् छुशुचानस्य यम्या आशुर् न रश्मिं तुव्योजसं गोः ॥  
र्व्_४,०२२।०९अ अस्मे वर्षिष्ठा कृणुहि ज्येष्ठा नृम्णानि सत्रा सहुरे सहांसि ।  
र्व्_४,०२२।०९च् अस्मभ्यं वृत्रा सुहनानि रन्धि जहि वधर् वनुषो मर्त्यस्य ॥  
र्व्_४,०२२।१०अ अस्माकम् इत् सु शृणुहि त्वम् इन्द्रास्मभ्यं चित्रां उप माहि वाजान् ।  
र्व्_४,०२२।१०च् अस्मभ्यं विश्वा इषणः पुरन्धीर् अस्माकं सु मघवन् बोधि गोदाः ॥  
र्व्_४,०२२।११अ नू ष्टुत इन्द्र नू गृणान इषं जरित्रे नद्यो न पीपेः ।  
र्व्_४,०२२।११च् अकारि ते हरिवो ब्रह्म नव्यं धिया स्याम रथ्यः सदासाः ॥  
  
र्व्_४,०२३।०१अ कथा महाम् अवृधत् कस्य होतुर् यज्ञं जुषाणो अभि सोमम् ऊधः ।  
र्व्_४,०२३।०१च् पिबन्न् उशानो जुषमाणो अन्धो ववक्ष ऋष्वः शुचते धनाय ॥  
र्व्_४,०२३।०२अ को अस्य वीरः सधमादम् आप सम् आनंश सुमतिभिः को अस्य ।  
र्व्_४,०२३।०२च् कद् अस्य चित्रं चिकिते कद् ऊती वृधे भुवच् छशमानस्य यज्योः ॥  
र्व्_४,०२३।०३अ कथा शृणोति हूयमानम् इन्द्रः कथा शृण्वन्न् अवसाम् अस्य वेद ।  
र्व्_४,०२३।०३च् का अस्य पूर्वीर् उपमातयो ह कथैनम् आहुः पपुरिं जरित्रे ॥  
र्व्_४,०२३।०४अ कथा सबाधः शशमानो अस्य नशद् अभि द्रविणं दीध्यानः ।  
र्व्_४,०२३।०४च् देवो भुवन् नवेदा म ऋतानां नमो जगृभ्वां अभि यज् जुजोषत् ॥  
र्व्_४,०२३।०५अ कथा कद् अस्या उषसो व्युष्टौ देवो मर्तस्य सख्यं जुजोष ।  
र्व्_४,०२३।०५च् कथा कद् अस्य सख्यं सखिभ्यो ये अस्मिन् कामं सुयुजं ततस्रे ॥  
र्व्_४,०२३।०६अ किम् आद् अमत्रं सख्यं सखिभ्यः कदा नु ते भ्रात्रम् प्र ब्रवाम ।  
र्व्_४,०२३।०६च् श्रिये सुदृशो वपुर् अस्य सर्गाः स्वर् ण चित्रतमम् इष आ गोः ॥  
र्व्_४,०२३।०७अ द्रुहं जिघांसन् ध्वरसम् अनिन्द्रां तेतिक्ते तिग्मा तुजसे अनीका ।  
र्व्_४,०२३।०७च् ऋणा चिद् यत्र ऋणया न उग्रो दूरे अज्ञाता उषसो बबाधे ॥  
र्व्_४,०२३।०८अ ऋतस्य हि शुरुधः सन्ति पूर्वीर् ऋतस्य धीतिर् वृजिनानि हन्ति ।  
र्व्_४,०२३।०८च् ऋतस्य श्लोको बधिरा ततर्द कर्णा बुधानः शुचमान आयोः ॥  
र्व्_४,०२३।०९अ ऋतस्य दृऌहा धरुणानि सन्ति पुरूणि चन्द्रा वपुषे वपूंषि ।  
र्व्_४,०२३।०९च् ऋतेन दीर्घम् इषणन्त पृक्ष ऋतेन गाव ऋतम् आ विवेशुः ॥  
र्व्_४,०२३।१०अ ऋतं येमान ऋतम् इद् वनोत्य् ऋतस्य शुष्मस् तुरया उ गव्युः ।  
र्व्_४,०२३।१०च् ऋताय पृथ्वी बहुले गभीरे ऋताय धेनू परमे दुहाते ॥  
र्व्_४,०२३।११अ नू ष्टुत इन्द्र नू गृणान इषं जरित्रे नद्यो न पीपेः ।  
र्व्_४,०२३।११च् अकारि ते हरिवो ब्रह्म नव्यं धिया स्याम रथ्यः सदासाः ॥  
  
र्व्_४,०२४।०१अ का सुष्टुतिः शवसः सूनुम् इन्द्रम् अर्वाचीनं राधस आ ववर्तत् ।  
र्व्_४,०२४।०१च् ददिर् हि वीरो गृणते वसूनि स गोपतिर् निष्षिधां नो जनासः ॥  
र्व्_४,०२४।०२अ स वृत्रहत्ये हव्यः स ईड्यः स सुष्टुत इन्द्रः सत्यराधाः ।  
र्व्_४,०२४।०२च् स यामन्न् आ मघवा मर्त्याय ब्रह्मण्यते सुष्वये वरिवो धात् ॥  
र्व्_४,०२४।०३अ तम् इन् नरो वि ह्वयन्ते समीके रिरिक्वांसस् तन्वः कृण्वत त्राम् ।  
र्व्_४,०२४।०३च् मिथो यत् त्यागम् उभयासो अग्मन् नरस् तोकस्य तनयस्य सातौ ॥  
र्व्_४,०२४।०४अ क्रतूयन्ति क्षितयो योग उग्राशुषाणासो मिथो अर्णसातौ ।  
र्व्_४,०२४।०४च् सं यद् विशो ऽववृत्रन्त युध्मा आद् इन् नेम इन्द्रयन्ते अभीके ॥  
र्व्_४,०२४।०५अ आद् इद् ध नेम इन्द्रियं यजन्त आद् इत् पक्तिः पुरोऌआशं रिरिच्यात् ।  
र्व्_४,०२४।०५च् आद् इत् सोमो वि पपृच्याद् असुष्वीन् आद् इज् जुजोष वृषभं यजध्यै ॥  
र्व्_४,०२४।०६अ कृणोत्य् अस्मै वरिवो य इत्थेन्द्राय सोमम् उशते सुनोति ।  
र्व्_४,०२४।०६च् सध्रीचीनेन मनसाविवेनन् तम् इत् सखायं कृणुते समत्सु ॥  
र्व्_४,०२४।०७अ य इन्द्राय सुनवत् सोमम् अद्य पचात् पक्तीर् उत भृज्जाति धानाः ।  
र्व्_४,०२४।०७च् प्रति मनायोर् उचथानि हर्यन् तस्मिन् दधद् वृषणं शुष्मम् इन्द्रः ॥  
र्व्_४,०२४।०८अ यदा समर्यं व्य् अचेद् ऋघावा दीर्घं यद् आजिम् अभ्य् अख्यद् अर्यः ।  
र्व्_४,०२४।०८च् अचिक्रदद् वृषणम् पत्न्य् अच्छा दुरोण आ निशितं सोमसुद्भिः ॥  
र्व्_४,०२४।०९अ भूयसा वस्नम् अचरत् कनीयो ऽविक्रीतो अकानिषम् पुनर् यन् ।  
र्व्_४,०२४।०९च् स भूयसा कनीयो नारिरेचीद् दीना दक्षा वि दुहन्ति प्र वाणम् ॥  
र्व्_४,०२४।१०अ क इमं दशभिर् ममेन्द्रं क्रीणाति धेनुभिः ।  
र्व्_४,०२४।१०च् यदा वृत्राणि जङ्घनद् अथैनम् मे पुनर् ददत् ॥  
र्व्_४,०२४।११अ नू ष्टुत इन्द्र नू गृणान इषं जरित्रे नद्यो न पीपेः ।  
र्व्_४,०२४।११च् अकारि ते हरिवो ब्रह्म नव्यं धिया स्याम रथ्यः सदासाः ॥  
  
र्व्_४,०२५।०१अ को अद्य नर्यो देवकाम उशन्न् इन्द्रस्य सख्यं जुजोष ।  
र्व्_४,०२५।०१च् को वा महे ऽवसे पार्याय समिद्धे अग्नौ सुतसोम ईट्टे ॥  
र्व्_४,०२५।०२अ को नानाम वचसा सोम्याय मनायुर् वा भवति वस्त उस्राः ।  
र्व्_४,०२५।०२च् क इन्द्रस्य युज्यं कः सखित्वं को भ्रात्रं वष्टि कवये क ऊती ॥  
र्व्_४,०२५।०३अ को देवानाम् अवो अद्या वृणीते क आदित्यां अदितिं ज्योतिर् ईट्टे ।  
र्व्_४,०२५।०३च् कस्याश्विनाव् इन्द्रो अग्निः सुतस्यांशोः पिबन्ति मनसाविवेनम् ॥  
र्व्_४,०२५।०४अ तस्मा अग्निर् भारतः शर्म यंसज् ज्योक् पश्यात् सूर्यम् उच्चरन्तम् ।  
र्व्_४,०२५।०४च् य इन्द्राय सुनवामेत्य् आह नरे नर्याय नृतमाय नृणाम् ॥  
र्व्_४,०२५।०५अ न तं जिनन्ति बहवो न दभ्रा उर्व् अस्मा अदितिः शर्म यंसत् ।  
र्व्_४,०२५।०५च् प्रियः सुकृत् प्रिय इन्द्रे मनायुः प्रियः सुप्रावीः प्रियो अस्य सोमी ॥  
र्व्_४,०२५।०६अ सुप्राव्यः प्राशुषाऌ एष वीरः सुष्वेः पक्तिं कृणुते केवलेन्द्रः ।  
र्व्_४,०२५।०६च् नासुष्वेर् आपिर् न सखा न जामिर् दुष्प्राव्यो ऽवहन्तेद् अवाचः ॥  
र्व्_४,०२५।०७अ न रेवता पणिना सख्यम् इन्द्रो ऽसुन्वता सुतपाः सं गृणीते ।  
र्व्_४,०२५।०७च् आस्य वेदः खिदति हन्ति नग्नं वि सुष्वये पक्तये केवलो भूत् ॥  
र्व्_४,०२५।०८अ इन्द्रम् परे ऽवरे मध्यमास इन्द्रं यान्तो ऽवसितास इन्द्रम् ।  
र्व्_४,०२५।०८च् इन्द्रं क्षियन्त उत युध्यमाना इन्द्रं नरो वाजयन्तो हवन्ते ॥  
  
र्व्_४,०२६।०१अ अहम् मनुर् अभवं सूर्यश् चाहं कक्षीवां ऋषिर् अस्मि विप्रः ।  
र्व्_४,०२६।०१च् अहं कुत्सम् आर्जुनेयं न्य् ऋञ्जे ऽहं कविर् उशना पश्यता मा ॥  
र्व्_४,०२६।०२अ अहम् भूमिम् अददाम् आर्यायाहं वृष्टिं दाशुषे मर्त्याय ।  
र्व्_४,०२६।०२च् अहम् अपो अनयं वावशाना मम देवासो अनु केतम् आयन् ॥  
र्व्_४,०२६।०३अ अहम् पुरो मन्दसानो व्य् ऐरं नव साकं नवतीः शम्बरस्य ।  
र्व्_४,०२६।०३च् शततमं वेश्यं सर्वताता दिवोदासम् अतिथिग्वं यद् आवम् ॥  
र्व्_४,०२६।०४अ प्र सु ष विभ्यो मरुतो विर् अस्तु प्र श्येनः श्येनेभ्य आशुपत्वा ।  
र्व्_४,०२६।०४च् अचक्रया यत् स्वधया सुपर्णो हव्यम् भरन् मनवे देवजुष्टम् ॥  
र्व्_४,०२६।०५अ भरद् यदि विर् अतो वेविजानः पथोरुणा मनोजवा असर्जि ।  
र्व्_४,०२६।०५च् तूयं ययौ मधुना सोम्येनोत श्रवो विविदे श्येनो अत्र ॥  
र्व्_४,०२६।०६अ ऋजीपी श्येनो ददमानो अंशुम् परावतः शकुनो मन्द्रम् मदम् ।  
र्व्_४,०२६।०६च् सोमम् भरद् दादृहाणो देवावान् दिवो अमुष्माद् उत्तराद् आदाय ॥  
र्व्_४,०२६।०७अ आदाय श्येनो अभरत् सोमं सहस्रं सवां अयुतं च साकम् ।  
र्व्_४,०२६।०७च् अत्रा पुरन्धिर् अजहाद् अरातीर् मदे सोमस्य मूरा अमूरः ॥  
  
र्व्_४,०२७।०१अ गर्भे नु सन्न् अन्व् एषाम् अवेदम् अहं देवानां जनिमानि विश्वा ।  
र्व्_४,०२७।०१च् शतम् मा पुर आयसीर् अरक्षन्न् अध श्येनो जवसा निर् अदीयम् ॥  
र्व्_४,०२७।०२अ न घा स माम् अप जोषं जभाराभीम् आस त्वक्षसा वीर्येण ।  
र्व्_४,०२७।०२च् ईर्मा पुरन्धिर् अजहाद् अरातीर् उत वातां अतरच् छूशुवानः ॥  
र्व्_४,०२७।०३अ अव यच् छ्येनो अस्वनीद् अध द्योर् वि यद् यदि वात ऊहुः पुरन्धिम् ।  
र्व्_४,०२७।०३च् सृजद् यद् अस्मा अव ह क्षिपज् ज्यां कृशानुर् अस्ता मनसा भुरण्यन् ॥  
र्व्_४,०२७।०४अ ऋजिप्य ईम् इन्द्रावतो न भुज्युं श्येनो जभार बृहतो अधि ष्णोः ।  
र्व्_४,०२७।०४च् अन्तः पतत् पतत्र्य् अस्य पर्णम् अध यामनि प्रसितस्य तद् वेः ॥  
र्व्_४,०२७।०५अ अध श्वेतं कलशं गोभिर् अक्तम् आपिप्यानम् मघवा शुक्रम् अन्धः ।  
र्व्_४,०२७।०५च् अध्वर्युभिः प्रयतम् मध्वो अग्रम् इन्द्रो मदाय प्रति धत् पिबध्यै शूरो मदाय प्रति धत् पिबध्यै ॥  
  
र्व्_४,०२८।०१अ त्वा युजा तव तत् सोम सख्य इन्द्रो अपो मनवे सस्रुतस् कः ।  
र्व्_४,०२८।०१च् अहन्न् अहिम् अरिणात् सप्त सिन्धून् अपावृणोद् अपिहितेव खानि ॥  
र्व्_४,०२८।०२अ त्वा युजा नि खिदत् सूर्यस्येन्द्रश् चक्रं सहसा सद्य इन्दो ।  
र्व्_४,०२८।०२च् अधि ष्णुना बृहता वर्तमानम् महो द्रुहो अप विश्वायु धायि ॥  
र्व्_४,०२८।०३अ अहन्न् इन्द्रो अदहद् अग्निर् इन्दो पुरा दस्यून् मध्यन्दिनाद् अभीके ।  
र्व्_४,०२८।०३च् दुर्गे दुरोणे क्रत्वा न याताम् पुरू सहस्रा शर्वा नि बर्हीत् ॥  
र्व्_४,०२८।०४अ विश्वस्मात् सीम् अधमां इन्द्र दस्यून् विशो दासीर् अकृणोर् अप्रशस्ताः ।  
र्व्_४,०२८।०४च् अबाधेथाम् अमृणतं नि शत्रून् अविन्देथाम् अपचितिं वधत्रैः ॥  
र्व्_४,०२८।०५अ एवा सत्यम् मघवाना युवं तद् इन्द्रश् च सोमोर्वम् अश्व्यं गोः ।  
र्व्_४,०२८।०५च् आदर्दृतम् अपिहितान्य् अश्ना रिरिचथुः क्षाश् चित् ततृदाना ॥  
  
र्व्_४,०२९।०१अ आ न स्तुत उप वाजेभिर् ऊती इन्द्र याहि हरिभिर् मन्दसानः ।  
र्व्_४,०२९।०१च् तिरश् चिद् अर्यः सवना पुरूण्य् आङ्गूषेभिर् गृणानः सत्यराधाः ॥  
र्व्_४,०२९।०२अ आ हि ष्मा याति नर्यश् चिकित्वान् हूयमानः सोतृभिर् उप यज्ञम् ।  
र्व्_४,०२९।०२च् स्वश्वो यो अभीरुर् मन्यमानः सुष्वाणेभिर् मदति सं ह वीरैः ॥  
र्व्_४,०२९।०३अ श्रावयेद् अस्य कर्णा वाजयध्यै जुष्टाम् अनु प्र दिशम् मन्दयध्यै ।  
र्व्_४,०२९।०३च् उद्वावृषाणो राधसे तुविष्मान् करन् न इन्द्रः सुतीर्थाभयं च ॥  
र्व्_४,०२९।०४अ अच्छा यो गन्ता नाधमानम् ऊती इत्था विप्रं हवमानं गृणन्तम् ।  
र्व्_४,०२९।०४च् उप त्मनि दधानो धुर्य् आशून् सहस्राणि शतानि वज्रबाहुः ॥  
र्व्_४,०२९।०५अ त्वोतासो मघवन्न् इन्द्र विप्रा वयं ते स्याम सूरयो गृणन्तः ।  
र्व्_४,०२९।०५च् भेजानासो बृहद्दिवस्य राय आकाय्यस्य दावने पुरुक्षोः ॥  
  
र्व्_४,०३०।०१अ नकिर् इन्द्र त्वद् उत्तरो न ज्यायां अस्ति वृत्रहन् ।  
र्व्_४,०३०।०१च् नकिर् एवा यथा त्वम् ॥  
र्व्_४,०३०।०२अ सत्रा ते अनु कृष्टयो विश्वा चक्रेव वावृतुः ।  
र्व्_४,०३०।०२च् सत्रा महां असि श्रुतः ॥  
र्व्_४,०३०।०३अ विश्वे चनेद् अना त्वा देवास इन्द्र युयुधुः ।  
र्व्_४,०३०।०३च् यद् अहा नक्तम् आतिरः ॥  
र्व्_४,०३०।०४अ यत्रोत बाधितेभ्यश् चक्रं कुत्साय युध्यते ।  
र्व्_४,०३०।०४च् मुषाय इन्द्र सूर्यम् ॥  
र्व्_४,०३०।०५अ यत्र देवां ऋघायतो विश्वां अयुध्य एक इत् ।  
र्व्_४,०३०।०५च् त्वम् इन्द्र वनूंर् अहन् ॥  
र्व्_४,०३०।०६अ यत्रोत मर्त्याय कम् अरिणा इन्द्र सूर्यम् ।  
र्व्_४,०३०।०६च् प्रावः शचीभिर् एतशम् ॥  
र्व्_४,०३०।०७अ किम् आद् उतासि वृत्रहन् मघवन् मन्युमत्तमः ।  
र्व्_४,०३०।०७च् अत्राह दानुम् आतिरः ॥  
र्व्_४,०३०।०८अ एतद् घेद् उत वीर्यम् इन्द्र चकर्थ पौंस्यम् ।  
र्व्_४,०३०।०८च् स्त्रियं यद् दुर्हणायुवं वधीर् दुहितरं दिवः ॥  
र्व्_४,०३०।०९अ दिवश् चिद् घा दुहितरम् महान् महीयमानाम् ।  
र्व्_४,०३०।०९च् उषासम् इन्द्र सम् पिणक् ॥  
र्व्_४,०३०।१०अ अपोषा अनसः सरत् सम्पिष्टाद् अह बिभ्युषी ।  
र्व्_४,०३०।१०च् नि यत् सीं शिश्नथद् वृषा ॥  
र्व्_४,०३०।११अ एतद् अस्या अनः शये सुसम्पिष्टं विपाश्य् आ ।  
र्व्_४,०३०।११च् ससार सीम् परावतः ॥  
र्व्_४,०३०।१२अ उत सिन्धुं विबाल्यं वितस्थानाम् अधि क्षमि ।  
र्व्_४,०३०।१२च् परि ष्ठा इन्द्र मायया ॥  
र्व्_४,०३०।१३अ उत शुष्णस्य धृष्णुया प्र मृक्षो अभि वेदनम् ।  
र्व्_४,०३०।१३च् पुरो यद् अस्य सम्पिणक् ॥  
र्व्_४,०३०।१४अ उत दासं कौलितरम् बृहतः पर्वताद् अधि ।  
र्व्_४,०३०।१४च् अवाहन्न् इन्द्र शम्बरम् ॥  
र्व्_४,०३०।१५अ उत दासस्य वर्चिनः सहस्राणि शतावधीः ।  
र्व्_४,०३०।१५च् अधि पञ्च प्रधींर् इव ॥  
र्व्_४,०३०।१६अ उत त्यम् पुत्रम् अग्रुवः परावृक्तं शतक्रतुः ।  
र्व्_४,०३०।१६च् उक्थेष्व् इन्द्र आभजत् ॥  
र्व्_४,०३०।१७अ उत त्या तुर्वशायदू अस्नातारा शचीपतिः ।  
र्व्_४,०३०।१७च् इन्द्रो विद्वां अपारयत् ॥  
र्व्_४,०३०।१८अ उत त्या सद्य आर्या सरयोर् इन्द्र पारतः ।  
र्व्_४,०३०।१८च् अर्णाचित्ररथावधीः ॥  
र्व्_४,०३०।१९अ अनु द्वा जहिता नयो ऽन्धं श्रोणं च वृत्रहन् ।  
र्व्_४,०३०।१९च् न तत् ते सुम्नम् अष्टवे ॥  
र्व्_४,०३०।२०अ शतम् अश्मन्मयीनाम् पुराम् इन्द्रो व्य् आस्यत् ।  
र्व्_४,०३०।२०च् दिवोदासाय दाशुषे ॥  
र्व्_४,०३०।२१अ अस्वापयद् दभीतये सहस्रा त्रिंशतं हथैः ।  
र्व्_४,०३०।२१च् दासानाम् इन्द्रो मायया ॥  
र्व्_४,०३०।२२अ स घेद् उतासि वृत्रहन् समान इन्द्र गोपतिः ।  
र्व्_४,०३०।२२च् यस् ता विश्वानि चिच्युषे ॥  
र्व्_४,०३०।२३अ उत नूनं यद् इन्द्रियं करिष्या इन्द्र पौंस्यम् ।  
र्व्_४,०३०।२३च् अद्या नकिष् टद् आ मिनत् ॥  
र्व्_४,०३०।२४अ वामं-वामं त आदुरे देवो ददात्व् अर्यमा ।  
र्व्_४,०३०।२४च् वामम् पूषा वामम् भगो वामं देवः करूऌअती ॥  
  
र्व्_४,०३१।०१अ कया नश् चित्र आ भुवद् ऊती सदावृधः सखा ।  
र्व्_४,०३१।०१च् कया शचिष्ठया वृता ॥  
र्व्_४,०३१।०२अ कस् त्वा सत्यो मदानाम् मंहिष्ठो मत्सद् अन्धसः ।  
र्व्_४,०३१।०२च् दृऌहा चिद् आरुजे वसु ॥  
र्व्_४,०३१।०३अ अभी षु णः सखीनाम् अविता जरितॄणाम् ।  
र्व्_४,०३१।०३च् शतम् भवास्य् ऊतिभिः ॥  
र्व्_४,०३१।०४अ अभी न आ ववृत्स्व चक्रं न वृत्तम् अर्वतः ।  
र्व्_४,०३१।०४च् नियुद्भिश् चर्षणीनाम् ॥  
र्व्_४,०३१।०५अ प्रवता हि क्रतूनाम् आ हा पदेव गच्छसि ।  
र्व्_४,०३१।०५च् अभक्षि सूर्ये सचा ॥  
र्व्_४,०३१।०६अ सं यत् त इन्द्र मन्यवः सं चक्राणि दधन्विरे ।  
र्व्_४,०३१।०६च् अध त्वे अध सूर्ये ॥  
र्व्_४,०३१।०७अ उत स्मा हि त्वाम् आहुर् इन् मघवानं शचीपते ।  
र्व्_४,०३१।०७च् दातारम् अविदीधयुम् ॥  
र्व्_४,०३१।०८अ उत स्मा सद्य इत् परि शशमानाय सुन्वते ।  
र्व्_४,०३१।०८च् पुरू चिन् मंहसे वसु ॥  
र्व्_४,०३१।०९अ नहि ष्मा ते शतं चन राधो वरन्त आमुरः ।  
र्व्_४,०३१।०९च् न च्यौत्नानि करिष्यतः ॥  
र्व्_४,०३१।१०अ अस्मां अवन्तु ते शतम् अस्मान् सहस्रम् ऊतयः ।  
र्व्_४,०३१।१०च् अस्मान् विश्वा अभिष्टयः ॥  
र्व्_४,०३१।११अ अस्मां इहा वृणीष्व सख्याय स्वस्तये ।  
र्व्_४,०३१।११च् महो राये दिवित्मते ॥  
र्व्_४,०३१।१२अ अस्मां अविड्ढि विश्वहेन्द्र राया परीणसा ।  
र्व्_४,०३१।१२च् अस्मान् विश्वाभिर् ऊतिभिः ॥  
र्व्_४,०३१।१३अ अस्मभ्यं तां अपा वृधि व्रजां अस्तेव गोमतः ।  
र्व्_४,०३१।१३च् नवाभिर् इन्द्रोतिभिः ॥  
र्व्_४,०३१।१४अ अस्माकं धृष्णुया रथो द्युमां इन्द्रानपच्युतः ।  
र्व्_४,०३१।१४च् गव्युर् अश्वयुर् ईयते ॥  
र्व्_४,०३१।१५अ अस्माकम् उत्तमं कृधि श्रवो देवेषु सूर्य ।  
र्व्_४,०३१।१५च् वर्षिष्ठं द्याम् इवोपरि ॥  
  
र्व्_४,०३२।०१अ आ तू न इन्द्र वृत्रहन्न् अस्माकम् अर्धम् आ गहि ।  
र्व्_४,०३२।०१च् महान् महीभिर् ऊतिभिः ॥  
र्व्_४,०३२।०२अ भृमिश् चिद् घासि तूतुजिर् आ चित्र चित्रिणीष्व् आ ।  
र्व्_४,०३२।०२च् चित्रं कृणोष्य् ऊतये ॥  
र्व्_४,०३२।०३अ दभ्रेभिश् चिच् छशीयांसं हंसि व्राधन्तम् ओजसा ।  
र्व्_४,०३२।०३च् सखिभिर् ये त्वे सचा ॥  
र्व्_४,०३२।०४अ वयम् इन्द्र त्वे सचा वयं त्वाभि नोनुमः ।  
र्व्_४,०३२।०४च् अस्मां-अस्मां इद् उद् अव ॥  
र्व्_४,०३२।०५अ स नश् चित्राभिर् अद्रिवो ऽनवद्याभिर् ऊतिभिः ।  
र्व्_४,०३२।०५च् अनाधृष्टाभिर् आ गहि ॥  
र्व्_४,०३२।०६अ भूयामो षु त्वावतः सखाय इन्द्र गोमतः ।  
र्व्_४,०३२।०६च् युजो वाजाय घृष्वये ॥  
र्व्_४,०३२।०७अ त्वं ह्य् एक ईशिष इन्द्र वाजस्य गोमतः ।  
र्व्_४,०३२।०७च् स नो यन्धि महीम् इषम् ॥  
र्व्_४,०३२।०८अ न त्वा वरन्ते अन्यथा यद् दित्ससि स्तुतो मघम् ।  
र्व्_४,०३२।०८च् स्तोतृभ्य इन्द्र गिर्वणः ॥  
र्व्_४,०३२।०९अ अभि त्वा गोतमा गिरानूषत प्र दावने ।  
र्व्_४,०३२।०९च् इन्द्र वाजाय घृष्वये ॥  
र्व्_४,०३२।१०अ प्र ते वोचाम वीर्या या मन्दसान आरुजः ।  
र्व्_४,०३२।१०च् पुरो दासीर् अभीत्य ॥  
र्व्_४,०३२।११अ ता ते गृणन्ति वेधसो यानि चकर्थ पौंस्या ।  
र्व्_४,०३२।११च् सुतेष्व् इन्द्र गिर्वणः ॥  
र्व्_४,०३२।१२अ अवीवृधन्त गोतमा इन्द्र त्वे स्तोमवाहसः ।  
र्व्_४,०३२।१२च् ऐषु धा वीरवद् यशः ॥  
र्व्_४,०३२।१३अ यच् चिद् धि शश्वताम् असीन्द्र साधारणस् त्वम् ।  
र्व्_४,०३२।१३च् तं त्वा वयं हवामहे ॥  
र्व्_४,०३२।१४अ अर्वाचीनो वसो भवास्मे सु मत्स्वान्धसः ।  
र्व्_४,०३२।१४च् सोमानाम् इन्द्र सोमपाः ॥  
र्व्_४,०३२।१५अ अस्माकं त्वा मतीनाम् आ स्तोम इन्द्र यच्छतु ।  
र्व्_४,०३२।१५च् अर्वाग् आ वर्तया हरी ॥  
र्व्_४,०३२।१६अ पुरोऌआशं च नो घसो जोषयासे गिरश् च नः ।  
र्व्_४,०३२।१६च् वधूयुर् इव योषणाम् ॥  
र्व्_४,०३२।१७अ सहस्रं व्यतीनां युक्तानाम् इन्द्रम् ईमहे ।  
र्व्_४,०३२।१७च् शतं सोमस्य खार्यः ॥  
र्व्_४,०३२।१८अ सहस्रा ते शता वयं गवाम् आ च्यावयामसि ।  
र्व्_४,०३२।१८च् अस्मत्रा राध एतु ते ॥  
र्व्_४,०३२।१९अ दश ते कलशानां हिरण्यानाम् अधीमहि ।  
र्व्_४,०३२।१९च् भूरिदा असि वृत्रहन् ॥  
र्व्_४,०३२।२०अ भूरिदा भूरि देहि नो मा दभ्रम् भूर्य् आ भर ।  
र्व्_४,०३२।२०च् भूरि घेद् इन्द्र दित्ससि ॥  
र्व्_४,०३२।२१अ भूरिदा ह्य् असि श्रुतः पुरुत्रा शूर वृत्रहन् ।  
र्व्_४,०३२।२१च् आ नो भजस्व राधसि ॥  
र्व्_४,०३२।२२अ प्र ते बभ्रू विचक्षण शंसामि गोषणो नपात् ।  
र्व्_४,०३२।२२च् माभ्यां गा अनु शिश्रथः ॥  
र्व्_४,०३२।२३अ कनीनकेव विद्रधे नवे द्रुपदे अर्भके ।  
र्व्_४,०३२।२३च् बभ्रू यामेषु शोभेते ॥  
र्व्_४,०३२।२४अ अरम् म उस्रयाम्णे ऽरम् अनुस्रयाम्णे ।  
र्व्_४,०३२।२४च् बभ्रू यामेष्व् अस्रिधा ॥  
  
र्व्_४,०३३।०१अ प्र ऋभुभ्यो दूतम् इव वाचम् इष्य उपस्तिरे श्वैतरीं धेनुम् ईऌए ।  
र्व्_४,०३३।०१च् ये वातजूतास् तरणिभिर् एवैः परि द्यां सद्यो अपसो बभूवुः ॥  
र्व्_४,०३३।०२अ यदारम् अक्रन्न् ऋभवः पितृभ्याम् परिविष्टी वेषणा दंसनाभिः ।  
र्व्_४,०३३।०२च् आद् इद् देवानाम् उप सख्यम् आयन् धीरासः पुष्टिम् अवहन् मनायै ॥  
र्व्_४,०३३।०३अ पुनर् ये चक्रुः पितरा युवाना सना यूपेव जरणा शयाना ।  
र्व्_४,०३३।०३च् ते वाजो विभ्वां ऋभुर् इन्द्रवन्तो मधुप्सरसो नो ऽवन्तु यज्ञम् ॥  
र्व्_४,०३३।०४अ यत् संवत्सम् ऋभवो गाम् अरक्षन् यत् संवत्सम् ऋभवो मा अपिंशन् ।  
र्व्_४,०३३।०४च् यत् संवत्सम् अभरन् भासो अस्यास् ताभिः शमीभिर् अमृतत्वम् आशुः ॥  
र्व्_४,०३३।०५अ ज्येष्ठ आह चमसा द्वा करेति कनीयान् त्रीन् कृणवामेत्य् आह ।  
र्व्_४,०३३।०५च् कनिष्ठ आह चतुरस् करेति त्वष्ट ऋभवस् तत् पनयद् वचो वः ॥  
र्व्_४,०३३।०६अ सत्यम् ऊचुर् नर एवा हि चक्रुर् अनु स्वधाम् ऋभवो जग्मुर् एताम् ।  
र्व्_४,०३३।०६च् विभ्राजमानांश् चमसां अहेवावेनत् त्वष्टा चतुरो ददृश्वान् ॥  
र्व्_४,०३३।०७अ द्वादश द्यून् यद् अगोह्यस्यातिथ्ये रणन्न् ऋभवः ससन्तः ।  
र्व्_४,०३३।०७च् सुक्षेत्राकृण्वन्न् अनयन्त सिन्धून् धन्वातिष्ठन्न् ओषधीर् निम्नम् आपः ॥  
र्व्_४,०३३।०८अ रथं ये चक्रुः सुवृतं नरेष्ठां ये धेनुं विश्वजुवं विश्वरूपाम् ।  
र्व्_४,०३३।०८च् त आ तक्षन्त्व् ऋभवो रयिं नः स्ववसः स्वपसः सुहस्ताः ॥  
र्व्_४,०३३।०९अ अपो ह्य् एषाम् अजुषन्त देवा अभि क्रत्वा मनसा दीध्यानाः ।  
र्व्_४,०३३।०९च् वाजो देवानाम् अभवत् सुकर्मेन्द्रस्य ऋभुक्षा वरुणस्य विभ्वा ॥  
र्व्_४,०३३।१०अ ये हरी मेधयोक्था मदन्त इन्द्राय चक्रुः सुयुजा ये अश्वा ।  
र्व्_४,०३३।१०च् ते रायस् पोषं द्रविणान्य् अस्मे धत्त ऋभवः क्षेमयन्तो न मित्रम् ॥  
र्व्_४,०३३।११अ इदाह्नः पीतिम् उत वो मदं धुर् न ऋते श्रान्तस्य सख्याय देवाः ।  
र्व्_४,०३३।११च् ते नूनम् अस्मे ऋभवो वसूनि तृतीये अस्मिन् सवने दधात ॥  
  
र्व्_४,०३४।०१अ ऋभुर् विभ्वा वाज इन्द्रो नो अच्छेमं यज्ञं रत्नधेयोप यात ।  
र्व्_४,०३४।०१च् इदा हि वो धिषणा देव्य् अह्नाम् अधात् पीतिं सम् मदा अग्मता वः ॥  
र्व्_४,०३४।०२अ विदानासो जन्मनो वाजरत्ना उत ऋतुभिर् ऋभवो मादयध्वम् ।  
र्व्_४,०३४।०२च् सं वो मदा अग्मत सम् पुरन्धिः सुवीराम् अस्मे रयिम् एरयध्वम् ॥  
र्व्_४,०३४।०३अ अयं वो यज्ञ ऋभवो ऽकारि यम् आ मनुष्वत् प्रदिवो दधिध्वे ।  
र्व्_४,०३४।०३च् प्र वो ऽच्छा जुजुषाणासो अस्थुर् अभूत विश्वे अग्रियोत वाजाः ॥  
र्व्_४,०३४।०४अ अभूद् उ वो विधते रत्नधेयम् इदा नरो दाशुषे मर्त्याय ।  
र्व्_४,०३४।०४च् पिबत वाजा ऋभवो ददे वो महि तृतीयं सवनम् मदाय ॥  
र्व्_४,०३४।०५अ आ वाजा यातोप न ऋभुक्षा महो नरो द्रविणसो गृणानाः ।  
र्व्_४,०३४।०५च् आ वः पीतयो ऽभिपित्वे अह्नाम् इमा अस्तं नवस्व इव ग्मन् ॥  
र्व्_४,०३४।०६अ आ नपातः शवसो यातनोपेमं यज्ञं नमसा हूयमानाः ।  
र्व्_४,०३४।०६च् सजोषसः सूरयो यस्य च स्थ मध्वः पात रत्नधा इन्द्रवन्तः ॥  
र्व्_४,०३४।०७अ सजोषा इन्द्र वरुणेन सोमं सजोषाः पाहि गिर्वणो मरुद्भिः ।  
र्व्_४,०३४।०७च् अग्रेपाभिर् ऋतुपाभिः सजोषा ग्नास्पत्नीभी रत्नधाभिः सजोषाः ॥  
र्व्_४,०३४।०८अ सजोषस आदित्यैर् मादयध्वं सजोषस ऋभवः पर्वतेभिः ।  
र्व्_४,०३४।०८च् सजोषसो दैव्येना सवित्रा सजोषसः सिन्धुभी रत्नधेभिः ॥  
र्व्_४,०३४।०९अ ये अश्विना ये पितरा य ऊती धेनुं ततक्षुर् ऋभवो ये अश्वा ।  
र्व्_४,०३४।०९च् ये अंसत्रा य ऋधग् रोदसी ये विभ्वो नरः स्वपत्यानि चक्रुः ॥  
र्व्_४,०३४।१०अ ये गोमन्तं वाजवन्तं सुवीरं रयिं धत्थ वसुमन्तम् पुरुक्षुम् ।  
र्व्_४,०३४।१०च् ते अग्रेपा ऋभवो मन्दसाना अस्मे धत्त ये च रातिं गृणन्ति ॥  
र्व्_४,०३४।११अ नापाभूत न वो ऽतीतृषामानिःशस्ता ऋभवो यज्ञे अस्मिन् ।  
र्व्_४,०३४।११च् सम् इन्द्रेण मदथ सम् मरुद्भिः सं राजभी रत्नधेयाय देवाः ॥  
  
र्व्_४,०३५।०१अ इहोप यात शवसो नपातः सौधन्वना ऋभवो माप भूत ।  
र्व्_४,०३५।०१च् अस्मिन् हि वः सवने रत्नधेयं गमन्त्व् इन्द्रम् अनु वो मदासः ॥  
र्व्_४,०३५।०२अ आगन्न् ऋभूणाम् इह रत्नधेयम् अभूत् सोमस्य सुषुतस्य पीतिः ।  
र्व्_४,०३५।०२च् सुकृत्यया यत् स्वपस्यया चं एकं विचक्र चमसं चतुर्धा ॥  
र्व्_४,०३५।०३अ व्य् अकृणोत चमसं चतुर्धा सखे वि शिक्षेत्य् अब्रवीत ।  
र्व्_४,०३५।०३च् अथैत वाजा अमृतस्य पन्थां गणं देवानाम् ऋभवः सुहस्ताः ॥  
र्व्_४,०३५।०४अ किम्मयः स्विच् चमस एष आस यं काव्येन चतुरो विचक्र ।  
र्व्_४,०३५।०४च् अथा सुनुध्वं सवनम् मदाय पात ऋभवो मधुनः सोम्यस्य ॥  
र्व्_४,०३५।०५अ शच्याकर्त पितरा युवाना शच्याकर्त चमसं देवपानम् ।  
र्व्_४,०३५।०५च् शच्या हरी धनुतराव् अतष्टेन्द्रवाहाव् ऋभवो वाजरत्नाः ॥  
र्व्_४,०३५।०६अ यो वः सुनोत्य् अभिपित्वे अह्नां तीव्रं वाजासः सवनम् मदाय ।  
र्व्_४,०३५।०६च् तस्मै रयिम् ऋभवः सर्ववीरम् आ तक्षत वृषणो मन्दसानाः ॥  
र्व्_४,०३५।०७अ प्रातः सुतम् अपिबो हर्यश्व माध्यन्दिनं सवनं केवलं ते ।  
र्व्_४,०३५।०७च् सम् ऋभुभिः पिबस्व रत्नधेभिः सखींर् यां इन्द्र चकृषे सुकृत्या ॥  
र्व्_४,०३५।०८अ ये देवासो अभवता सुकृत्या श्येना इवेद् अधि दिवि निषेद ।  
र्व्_४,०३५।०८च् ते रत्नं धात शवसो नपातः सौधन्वना अभवतामृतासः ॥  
र्व्_४,०३५।०९अ यत् तृतीयं सवनं रत्नधेयम् अकृणुध्वं स्वपस्या सुहस्ताः ।  
र्व्_४,०३५।०९च् तद् ऋभवः परिषिक्तं व एतत् सम् मदेभिर् इन्द्रियेभिः पिबध्वम् ॥  
  
र्व्_४,०३६।०१अ अनश्वो जातो अनभीशुर् उक्थ्यो रथस् त्रिचक्रः परि वर्तते रजः ।  
र्व्_४,०३६।०१च् महत् तद् वो देव्यस्य प्रवाचनं द्याम् ऋभवः पृथिवीं यच् च पुष्यथ ॥  
र्व्_४,०३६।०२अ रथं ये चक्रुः सुवृतं सुचेतसो ऽविह्वरन्तम् मनसस् परि ध्यया ।  
र्व्_४,०३६।०२च् तां ऊ न्व् अस्य सवनस्य पीतय आ वो वाजा ऋभवो वेदयामसि ॥  
र्व्_४,०३६।०३अ तद् वो वाजा ऋभवः सुप्रवाचनं देवेषु विभ्वो अभवन् महित्वनम् ।  
र्व्_४,०३६।०३च् जिव्री यत् सन्ता पितरा सनाजुरा पुनर् युवाना चरथाय तक्षथ ॥  
र्व्_४,०३६।०४अ एकं वि चक्र चमसं चतुर्वयं निश् चर्मणो गाम् अरिणीत धीतिभिः ।  
र्व्_४,०३६।०४च् अथा देवेष्व् अमृतत्वम् आनश श्रुष्टी वाजा ऋभवस् तद् व उक्थ्यम् ॥  
र्व्_४,०३६।०५अ ऋभुतो रयिः प्रथमश्रवस्तमो वाजश्रुतासो यम् अजीजनन् नरः ।  
र्व्_४,०३६।०५च् विभ्वतष्टो विदथेषु प्रवाच्यो यं देवासो ऽवथा स विचर्षणिः ॥  
र्व्_४,०३६।०६अ स वाज्य् अर्वा स ऋषिर् वचस्यया स शूरो अस्ता पृतनासु दुष्टरः ।  
र्व्_४,०३६।०६च् स रायस् पोषं स सुवीर्यं दधे यं वाजो विभ्वां ऋभवो यम् आविषुः ॥  
र्व्_४,०३६।०७अ श्रेष्ठं वः पेशो अधि धायि दर्शतं स्तोमो वाजा ऋभवस् तं जुजुष्टन ।  
र्व्_४,०३६।०७च् धीरासो हि ष्ठा कवयो विपश्चितस् तान् व एना ब्रह्मणा वेदयामसि ॥  
र्व्_४,०३६।०८अ यूयम् अस्मभ्यं धिषणाभ्यस् परि विद्वांसो विश्वा नर्याणि भोजना ।  
र्व्_४,०३६।०८च् द्युमन्तं वाजं वृषशुष्मम् उत्तमम् आ नो रयिम् ऋभवस् तक्षता वयः ॥  
र्व्_४,०३६।०९अ इह प्रजाम् इह रयिं रराणा इह श्रवो वीरवत् तक्षता नः ।  
र्व्_४,०३६।०९च् येन वयं चितयेमात्य् अन्यान् तं वाजं चित्रम् ऋभवो ददा नः ॥  
  
र्व्_४,०३७।०१अ उप नो वाजा अध्वरम् ऋभुक्षा देवा यात पथिभिर् देवयानैः ।  
र्व्_४,०३७।०१च् यथा यज्ञम् मनुषो विक्ष्व् आसु दधिध्वे रण्वाः सुदिनेष्व् अह्नाम् ॥  
र्व्_४,०३७।०२अ ते वो हृदे मनसे सन्तु यज्ञा जुष्टासो अद्य घृतनिर्णिजो गुः ।  
र्व्_४,०३७।०२च् प्र वः सुतासो हरयन्त पूर्णाः क्रत्वे दक्षाय हर्षयन्त पीताः ॥  
र्व्_४,०३७।०३अ त्र्युदायं देवहितं यथा व स्तोमो वाजा ऋभुक्षणो ददे वः ।  
र्व्_४,०३७।०३च् जुह्वे मनुष्वद् उपरासु विक्षु युष्मे सचा बृहद्दिवेषु सोमम् ॥  
र्व्_४,०३७।०४अ पीवोअश्वाः शुचद्रथा हि भूतायःशिप्रा वाजिनः सुनिष्काः ।  
र्व्_४,०३७।०४च् इन्द्रस्य सूनो शवसो नपातो ऽनु वश् चेत्य् अग्रियम् मदाय ॥  
र्व्_४,०३७।०५अ ऋभुम् ऋभुक्षणो रयिं वाजे वाजिन्तमं युजम् ।  
र्व्_४,०३७।०५च् इन्द्रस्वन्तं हवामहे सदासातमम् अश्विनम् ॥  
र्व्_४,०३७।०६अ सेद् ऋभवो यम् अवथ यूयम् इन्द्रश् च मर्त्यम् ।  
र्व्_४,०३७।०६च् स धीभिर् अस्तु सनिता मेधसाता सो अर्वता ॥  
र्व्_४,०३७।०७अ वि नो वाजा ऋभुक्षणः पथश् चितन यष्टवे ।  
र्व्_४,०३७।०७च् अस्मभ्यं सूरय स्तुता विश्वा आशास् तरीषणि ॥  
र्व्_४,०३७।०८अ तं नो वाजा ऋभुक्षण इन्द्र नासत्या रयिम् ।  
र्व्_४,०३७।०८च् सम् अश्वं चर्षणिभ्य आ पुरु शस्त मघत्तये ॥  
  
र्व्_४,०३८।०१अ उतो हि वां दात्रा सन्ति पूर्वा या पूरुभ्यस् त्रसदस्युर् नितोशे ।  
र्व्_४,०३८।०१च् क्षेत्रासां ददथुर् उर्वरासां घनं दस्युभ्यो अभिभूतिम् उग्रम् ॥  
र्व्_४,०३८।०२अ उत वाजिनम् पुरुनिष्षिध्वानं दधिक्राम् उ ददथुर् विश्वकृष्टिम् ।  
र्व्_४,०३८।०२च् ऋजिप्यं श्येनम् प्रुषितप्सुम् आशुं चर्कृत्यम् अर्यो नृपतिं न शूरम् ॥  
र्व्_४,०३८।०३अ यं सीम् अनु प्रवतेव द्रवन्तं विश्वः पूरुर् मदति हर्षमाणः ।  
र्व्_४,०३८।०३च् पड्भिर् गृध्यन्तम् मेधयुं न शूरं रथतुरं वातम् इव ध्रजन्तम् ॥  
र्व्_४,०३८।०४अ यः स्मारुन्धानो गध्या समत्सु सनुतरश् चरति गोषु गच्छन् ।  
र्व्_४,०३८।०४च् आविरृजीको विदथा निचिक्यत् तिरो अरतिम् पर्य् आप आयोः ॥  
र्व्_४,०३८।०५अ उत स्मैनं वस्त्रमथिं न तायुम् अनु क्रोशन्ति क्षितयो भरेषु ।  
र्व्_४,०३८।०५च् नीचायमानं जसुरिं न श्येनं श्रवश् चाच्छा पशुमच् च यूथम् ॥  
र्व्_४,०३८।०६अ उत स्मासु प्रथमः सरिष्यन् नि वेवेति श्रेणिभी रथानाम् ।  
र्व्_४,०३८।०६च् स्रजं कृण्वानो जन्यो न शुभ्वा रेणुं रेरिहत् किरणं ददश्वान् ॥  
र्व्_४,०३८।०७अ उत स्य वाजी सहुरिर् ऋतावा शुश्रूषमाणस् तन्वा समर्ये ।  
र्व्_४,०३८।०७च् तुरं यतीषु तुरयन्न् ऋजिप्यो ऽधि भ्रुवोः किरते रेणुम् ऋञ्जन् ॥  
र्व्_४,०३८।०८अ उत स्मास्य तन्यतोर् इव द्योर् ऋघायतो अभियुजो भयन्ते ।  
र्व्_४,०३८।०८च् यदा सहस्रम् अभि षीम् अयोधीद् दुर्वर्तुः स्मा भवति भीम ऋञ्जन् ॥  
र्व्_४,०३८।०९अ उत स्मास्य पनयन्ति जना जूतिं कृष्टिप्रो अभिभूतिम् आशोः ।  
र्व्_४,०३८।०९च् उतैनम् आहुः समिथे वियन्तः परा दधिक्रा असरत् सहस्रैः ॥  
र्व्_४,०३८।१०अ आ दधिक्राः शवसा पञ्च कृष्टीः सूर्य इव ज्योतिषापस् ततान ।  
र्व्_४,०३८।१०च् सहस्रसाः शतसा वाज्य् अर्वा पृणक्तु मध्वा सम् इमा वचांसि ॥  
  
र्व्_४,०३९।०१अ आशुं दधिक्रां तम् उ नु ष्टवाम दिवस् पृथिव्या उत चर्किराम ।  
र्व्_४,०३९।०१च् उच्छन्तीर् माम् उषसः सूदयन्त्व् अति विश्वानि दुरितानि पर्षन् ॥  
र्व्_४,०३९।०२अ महश् चर्कर्म्य् अर्वतः क्रतुप्रा दधिक्राव्णः पुरुवारस्य वृष्णः ।  
र्व्_४,०३९।०२च् यम् पूरुभ्यो दीदिवांसं नाग्निं ददथुर् मित्रावरुणा ततुरिम् ॥  
र्व्_४,०३९।०३अ यो अश्वस्य दधिक्राव्णो अकारीत् समिद्धे अग्ना उषसो व्युष्टौ ।  
र्व्_४,०३९।०३च् अनागसं तम् अदितिः कृणोतु स मित्रेण वरुणेना सजोषाः ॥  
र्व्_४,०३९।०४अ दधिक्राव्ण इष ऊर्जो महो यद् अमन्महि मरुतां नाम भद्रम् ।  
र्व्_४,०३९।०४च् स्वस्तये वरुणम् मित्रम् अग्निं हवामह इन्द्रं वज्रबाहुम् ॥  
र्व्_४,०३९।०५अ इन्द्रम् इवेद् उभये वि ह्वयन्त उदीराणा यज्ञम् उपप्रयन्तः ।  
र्व्_४,०३९।०५च् दधिक्राम् उ सूदनम् मर्त्याय ददथुर् मित्रावरुणा नो अश्वम् ॥  
र्व्_४,०३९।०६अ दधिक्राव्णो अकारिषं जिष्णोर् अश्वस्य वाजिनः ।  
र्व्_४,०३९।०६च् सुरभि नो मुखा करत् प्र ण आयूंषि तारिषत् ॥  
  
र्व्_४,०४०।०१अ दधिक्राव्ण इद् उ नु चर्किराम विश्वा इन् माम् उषसः सूदयन्तु ।  
र्व्_४,०४०।०१च् अपाम् अग्नेर् उषसः सूर्यस्य बृहस्पतेर् आङ्गिरसस्य जिष्णोः ॥  
र्व्_४,०४०।०२अ सत्वा भरिषो गविषो दुवन्यसच् छ्रवस्याद् इष उषसस् तुरण्यसत् ।  
र्व्_४,०४०।०२च् सत्यो द्रवो द्रवरः पतङ्गरो दधिक्रावेषम् ऊर्जं स्वर् जनत् ॥  
र्व्_४,०४०।०३अ उत स्मास्य द्रवतस् तुरण्यतः पर्णं न वेर् अनु वाति प्रगर्धिनः ।  
र्व्_४,०४०।०३च् श्येनस्येव ध्रजतो अङ्कसम् परि दधिक्राव्णः सहोर्जा तरित्रतः ॥  
र्व्_४,०४०।०४अ उत स्य वाजी क्षिपणिं तुरण्यति ग्रीवायाम् बद्धो अपिकक्ष आसनि ।  
र्व्_४,०४०।०४च् क्रतुं दधिक्रा अनु सन्तवीत्वत् पथाम् अङ्कांस्य् अन्व् आपनीफणत् ॥  
र्व्_४,०४०।०५अ हंसः शुचिषद् वसुर् अन्तरिक्षसद् धोता वेदिषद् अतिथिर् दुरोणसत् ।  
र्व्_४,०४०।०५च् नृषद् वरसद् ऋतसद् व्योमसद् अब्जा गोजा ऋतजा अद्रिजा ऋतम् ॥  
  
र्व्_४,०४१।०१अ इन्द्रा को वां वरुणा सुम्नम् आप स्तोमो हविष्मां अमृतो न होता ।  
र्व्_४,०४१।०१च् यो वां हृदि क्रतुमां अस्मद् उक्तः पस्पर्शद् इन्द्रावरुणा नमस्वान् ॥  
र्व्_४,०४१।०२अ इन्द्रा ह यो वरुणा चक्र आपी देवौ मर्तः सख्याय प्रयस्वान् ।  
र्व्_४,०४१।०२च् स हन्ति वृत्रा समिथेषु शत्रून् अवोभिर् वा महद्भिः स प्र शृण्वे ॥  
र्व्_४,०४१।०३अ इन्द्रा ह रत्नं वरुणा धेष्ठेत्था नृभ्यः शशमानेभ्यस् ता ।  
र्व्_४,०४१।०३च् यदी सखाया सख्याय सोमैः सुतेभिः सुप्रयसा मादयैते ॥  
र्व्_४,०४१।०४अ इन्द्रा युवं वरुणा दिद्युम् अस्मिन्न् ओजिष्ठम् उग्रा नि वधिष्टं वज्रम् ।  
र्व्_४,०४१।०४च् यो नो दुरेवो वृकतिर् दभीतिस् तस्मिन् मिमाथाम् अभिभूत्य् ओजः ॥  
र्व्_४,०४१।०५अ इन्द्रा युवं वरुणा भूतम् अस्या धियः प्रेतारा वृषभेव धेनोः ।  
र्व्_४,०४१।०५च् सा नो दुहीयद् यवसेव गत्वी सहस्रधारा पयसा मही गौः ॥  
र्व्_४,०४१।०६अ तोके हिते तनय उर्वरासु सूरो दृशीके वृषणश् च पौंस्ये ।  
र्व्_४,०४१।०६च् इन्द्रा नो अत्र वरुणा स्याताम् अवोभिर् दस्मा परितक्म्यायाम् ॥  
र्व्_४,०४१।०७अ युवाम् इद् ध्य् अवसे पूर्व्याय परि प्रभूती गविषः स्वापी ।  
र्व्_४,०४१।०७च् वृणीमहे सख्याय प्रियाय शूरा मंहिष्ठा पितरेव शम्भू ॥  
र्व्_४,०४१।०८अ ता वां धियो ऽवसे वाजयन्तीर् आजिं न जग्मुर् युवयूः सुदानू ।  
र्व्_४,०४१।०८च् श्रिये न गाव उप सोमम् अस्थुर् इन्द्रं गिरो वरुणम् मे मनीषाः ॥  
र्व्_४,०४१।०९अ इमा इन्द्रं वरुणम् मे मनीषा अग्मन्न् उप द्रविणम् इच्छमानाः ।  
र्व्_४,०४१।०९च् उपेम् अस्थुर् जोष्टार इव वस्वो रघ्वीर् इव श्रवसो भिक्षमाणाः ॥  
र्व्_४,०४१।१०अ अश्व्यस्य त्मना रथ्यस्य पुष्टेर् नित्यस्य रायः पतयः स्याम ।  
र्व्_४,०४१।१०च् ता चक्राणा ऊतिभिर् नव्यसीभिर् अस्मत्रा रायो नियुतः सचन्ताम् ॥  
र्व्_४,०४१।११अ आ नो बृहन्ता बृहतीभिर् ऊती इन्द्र यातं वरुण वाजसातौ ।  
र्व्_४,०४१।११च् यद् दिद्यवः पृतनासु प्रक्रीऌआन् तस्य वां स्याम सनितार आजेः ॥  
  
र्व्_४,०४२।०१अ मम द्विता राष्ट्रं क्षत्रियस्य विश्वायोर् विश्वे अमृता यथा नः ।  
र्व्_४,०४२।०१च् क्रतुं सचन्ते वरुणस्य देवा राजामि कृष्टेर् उपमस्य वव्रेः ॥  
र्व्_४,०४२।०२अ अहं राजा वरुणो मह्यं तान्य् असुर्याणि प्रथमा धारयन्त ।  
र्व्_४,०४२।०२च् क्रतुं सचन्ते वरुणस्य देवा राजामि कृष्टेर् उपमस्य वव्रेः ॥  
र्व्_४,०४२।०३अ अहम् इन्द्रो वरुणस् ते महित्वोर्वी गभीरे रजसी सुमेके ।  
र्व्_४,०४२।०३च् त्वष्टेव विश्वा भुवनानि विद्वान् सम् ऐरयं रोदसी धारयं च ॥  
र्व्_४,०४२।०४अ अहम् अपो अपिन्वम् उक्षमाणा धारयं दिवं सदन ऋतस्य ।  
र्व्_४,०४२।०४च् ऋतेन पुत्रो अदितेर् ऋतावोत त्रिधातु प्रथयद् वि भूम ॥  
र्व्_४,०४२।०५अ मां नरः स्वश्वा वाजयन्तो मां वृताः समरणे हवन्ते ।  
र्व्_४,०४२।०५च् कृणोम्य् आजिम् मघवाहम् इन्द्र इयर्मि रेणुम् अभिभूत्योजाः ॥  
र्व्_४,०४२।०६अ अहं ता विश्वा चकरं नकिर् मा दैव्यं सहो वरते अप्रतीतम् ।  
र्व्_४,०४२।०६च् यन् मा सोमासो ममदन् यद् उक्थोभे भयेते रजसी अपारे ॥  
र्व्_४,०४२।०७अ विदुष् टे विश्वा भुवनानि तस्य ता प्र ब्रवीषि वरुणाय वेधः ।  
र्व्_४,०४२।०७च् त्वं वृत्राणि शृण्विषे जघन्वान् त्वं वृतां अरिणा इन्द्र सिन्धून् ॥  
र्व्_४,०४२।०८अ अस्माकम् अत्र पितरस् त आसन् सप्त ऋषयो दौर्गहे बध्यमाने ।  
र्व्_४,०४२।०८च् त आयजन्त त्रसदस्युम् अस्या इन्द्रं न वृत्रतुरम् अर्धदेवम् ॥  
र्व्_४,०४२।०९अ पुरुकुत्सानी हि वाम् अदाशद् धव्येभिर् इन्द्रावरुणा नमोभिः ।  
र्व्_४,०४२।०९च् अथा राजानं त्रसदस्युम् अस्या वृत्रहणं ददथुर् अर्धदेवम् ॥  
र्व्_४,०४२।१०अ राया वयं ससवांसो मदेम हव्येन देवा यवसेन गावः ।  
र्व्_४,०४२।१०च् तां धेनुम् इन्द्रावरुणा युवं नो विश्वाहा धत्तम् अनपस्फुरन्तीम् ॥  
  
र्व्_४,०४३।०१अ क उ श्रवत् कतमो यज्ञियानां वन्दारु देवः कतमो जुषाते ।  
र्व्_४,०४३।०१च् कस्येमां देवीम् अमृतेषु प्रेष्ठां हृदि श्रेषाम सुष्टुतिं सुहव्याम् ॥  
र्व्_४,०४३।०२अ को मृऌआति कतम आगमिष्ठो देवानाम् उ कतमः शम्भविष्ठः ।  
र्व्_४,०४३।०२च् रथं कम् आहुर् द्रवदश्वम् आशुं यं सूर्यस्य दुहितावृणीत ॥  
र्व्_४,०४३।०३अ मक्षू हि ष्मा गच्छथ ईवतो द्यून् इन्द्रो न शक्तिम् परितक्म्यायाम् ।  
र्व्_४,०४३।०३च् दिव आजाता दिव्या सुपर्णा कया शचीनाम् भवथः शचिष्ठा ॥  
र्व्_४,०४३।०४अ का वाम् भूद् उपमातिः कया न आश्विना गमथो हूयमाना ।  
र्व्_४,०४३।०४च् को वाम् महश् चित् त्यजसो अभीक उरुष्यतम् माध्वी दस्रा न ऊती ॥  
र्व्_४,०४३।०५अ उरु वां रथः परि नक्षति द्याम् आ यत् समुद्राद् अभि वर्तते वाम् ।  
र्व्_४,०४३।०५च् मध्वा माध्वी मधु वाम् प्रुषायन् यत् सीं वाम् पृक्षो भुरजन्त पक्वाः ॥  
र्व्_४,०४३।०६अ सिन्धुर् ह वां रसया सिञ्चद् अश्वान् घृणा वयो ऽरुषासः परि ग्मन् ।  
र्व्_४,०४३।०६च् तद् ऊ षु वाम् अजिरं चेति यानं येन पती भवथः सूर्यायाः ॥  
र्व्_४,०४३।०७अ इहेह यद् वां समना पपृक्षे सेयम् अस्मे सुमतिर् वाजरत्ना ।  
र्व्_४,०४३।०७च् उरुष्यतं जरितारं युवं ह श्रितः कामो नासत्या युवद्रिक् ॥  
  
र्व्_४,०४४।०१अ तं वां रथं वयम् अद्या हुवेम पृथुज्रयम् अश्विना सङ्गतिं गोः ।  
र्व्_४,०४४।०१च् यः सूर्यां वहति वन्धुरायुर् गिर्वाहसम् पुरुतमं वसूयुम् ॥  
र्व्_४,०४४।०२अ युवं श्रियम् अश्विना देवता तां दिवो नपाता वनथः शचीभिः ।  
र्व्_४,०४४।०२च् युवोर् वपुर् अभि पृक्षः सचन्ते वहन्ति यत् ककुहासो रथे वाम् ॥  
र्व्_४,०४४।०३अ को वाम् अद्या करते रातहव्य ऊतये वा सुतपेयाय वार्कैः ।  
र्व्_४,०४४।०३च् ऋतस्य वा वनुषे पूर्व्याय नमो येमानो अश्विना ववर्तत् ॥  
र्व्_४,०४४।०४अ हिरण्ययेन पुरुभू रथेनेमं यज्ञं नासत्योप यातम् ।  
र्व्_४,०४४।०४च् पिबाथ इन् मधुनः सोम्यस्य दधथो रत्नं विधते जनाय ॥  
र्व्_४,०४४।०५अ आ नो यातं दिवो अच्छा पृथिव्या हिरण्ययेन सुवृता रथेन ।  
र्व्_४,०४४।०५च् मा वाम् अन्ये नि यमन् देवयन्तः सं यद् ददे नाभिः पूर्व्या वाम् ॥  
र्व्_४,०४४।०६अ नू नो रयिम् पुरुवीरम् बृहन्तं दस्रा मिमाथाम् उभयेष्व् अस्मे ।  
र्व्_४,०४४।०६च् नरो यद् वाम् अश्विना स्तोमम् आवन् सधस्तुतिम् आजमीऌहासो अग्मन् ॥  
र्व्_४,०४४।०७अ इहेह यद् वां समना पपृक्षे सेयम् अस्मे सुमतिर् वाजरत्ना ।  
र्व्_४,०४४।०७च् उरुष्यतं जरितारं युवं ह श्रितः कामो नासत्या युवद्रिक् ॥  
  
र्व्_४,०४५।०१अ एष स्य भानुर् उद् इयर्ति युज्यते रथः परिज्मा दिवो अस्य सानवि ।  
र्व्_४,०४५।०१च् पृक्षासो अस्मिन् मिथुना अधि त्रयो दृतिस् तुरीयो मधुनो वि रप्शते ॥  
र्व्_४,०४५।०२अ उद् वाम् पृक्षासो मधुमन्त ईरते रथा अश्वास उषसो व्युष्टिषु ।  
र्व्_४,०४५।०२च् अपोर्णुवन्तस् तम आ परीवृतं स्वर् ण शुक्रं तन्वन्त आ रजः ॥  
र्व्_४,०४५।०३अ मध्वः पिबतम् मधुपेभिर् आसभिर् उत प्रियम् मधुने युञ्जाथां रथम् ।  
र्व्_४,०४५।०३च् आ वर्तनिम् मधुना जिन्वथस् पथो दृतिं वहेथे मधुमन्तम् अश्विना ॥  
र्व्_४,०४५।०४अ हंसासो ये वाम् मधुमन्तो अस्रिधो हिरण्यपर्णा उहुव उषर्बुधः ।  
र्व्_४,०४५।०४च् उदप्रुतो मन्दिनो मन्दिनिस्पृशो मध्वो न मक्षः सवनानि गच्छथः ॥  
र्व्_४,०४५।०५अ स्वध्वरासो मधुमन्तो अग्नय उस्रा जरन्ते प्रति वस्तोर् अश्विना ।  
र्व्_४,०४५।०५च् यन् निक्तहस्तस् तरणिर् विचक्षणः सोमं सुषाव मधुमन्तम् अद्रिभिः ॥  
र्व्_४,०४५।०६अ आकेनिपासो अहभिर् दविध्वतः स्वर् ण शुक्रं तन्वन्त आ रजः ।  
र्व्_४,०४५।०६च् सूरश् चिद् अश्वान् युयुजान ईयते विश्वां अनु स्वधया चेतथस् पथः ॥  
र्व्_४,०४५।०७अ प्र वाम् अवोचम् अश्विना धियन्धा रथः स्वश्वो अजरो यो अस्ति ।  
र्व्_४,०४५।०७च् येन सद्यः परि रजांसि याथो हविष्मन्तं तरणिम् भोजम् अच्छ ॥  
  
र्व्_४,०४६।०१अ अग्रम् पिबा मधूनां सुतं वायो दिविष्टिषु ।  
र्व्_४,०४६।०१च् त्वं हि पूर्वपा असि ॥  
र्व्_४,०४६।०२अ शतेना नो अभिष्टिभिर् नियुत्वां इन्द्रसारथिः ।  
र्व्_४,०४६।०२च् वायो सुतस्य तृम्पतम् ॥  
र्व्_४,०४६।०३अ आ वां सहस्रं हरय इन्द्रवायू अभि प्रयः ।  
र्व्_४,०४६।०३च् वहन्तु सोमपीतये ॥  
र्व्_४,०४६।०४अ रथं हिरण्यवन्धुरम् इन्द्रवायू स्वध्वरम् ।  
र्व्_४,०४६।०४च् आ हि स्थाथो दिविस्पृशम् ॥  
र्व्_४,०४६।०५अ रथेन पृथुपाजसा दाश्वांसम् उप गच्छतम् ।  
र्व्_४,०४६।०५च् इन्द्रवायू इहा गतम् ॥  
र्व्_४,०४६।०६अ इन्द्रवायू अयं सुतस् तं देवेभिः सजोषसा ।  
र्व्_४,०४६।०६च् पिबतं दाशुषो गृहे ॥  
र्व्_४,०४६।०७अ इह प्रयाणम् अस्तु वाम् इन्द्रवायू विमोचनम् ।  
र्व्_४,०४६।०७च् इह वां सोमपीतये ॥  
  
र्व्_४,०४७।०१अ वायो शुक्रो अयामि ते मध्वो अग्रं दिविष्टिषु ।  
र्व्_४,०४७।०१च् आ याहि सोमपीतये स्पार्हो देव नियुत्वता ॥  
र्व्_४,०४७।०२अ इन्द्रश् च वायव् एषां सोमानाम् पीतिम् अर्हथः ।  
र्व्_४,०४७।०२च् युवां हि यन्तीन्दवो निम्नम् आपो न सध्र्यक् ॥  
र्व्_४,०४७।०३अ वायव् इन्द्रश् च शुष्मिणा सरथं शवसस् पती ।  
र्व्_४,०४७।०३च् नियुत्वन्ता न ऊतय आ यातं सोमपीतये ॥  
र्व्_४,०४७।०४अ या वां सन्ति पुरुस्पृहो नियुतो दाशुषे नरा ।  
र्व्_४,०४७।०४च् अस्मे ता यज्ञवाहसेन्द्रवायू नि यच्छतम् ॥  
  
र्व्_४,०४८।०१अ विहि होत्रा अवीता विपो न रायो अर्यः ।  
र्व्_४,०४८।०१च् वायव् आ चन्द्रेण रथेन याहि सुतस्य पीतये ॥  
र्व्_४,०४८।०२अ निर्युवाणो अशस्तीर् नियुत्वां इन्द्रसारथिः ।  
र्व्_४,०४८।०२च् वायव् आ चन्द्रेण रथेन याहि सुतस्य पीतये ॥  
र्व्_४,०४८।०३अ अनु कृष्णे वसुधिती येमाते विश्वपेशसा ।  
र्व्_४,०४८।०३च् वायव् आ चन्द्रेण रथेन याहि सुतस्य पीतये ॥  
र्व्_४,०४८।०४अ वहन्तु त्वा मनोयुजो युक्तासो नवतिर् नव ।  
र्व्_४,०४८।०४च् वायव् आ चन्द्रेण रथेन याहि सुतस्य पीतये ॥  
र्व्_४,०४८।०५अ वायो शतं हरीणां युवस्व पोष्याणाम् ।  
र्व्_४,०४८।०५च् उत वा ते सहस्रिणो रथ आ यातु पाजसा ॥  
  
र्व्_४,०४९।०१अ इदं वाम् आस्ये हविः प्रियम् इन्द्राबृहस्पती ।  
र्व्_४,०४९।०१च् उक्थम् मदश् च शस्यते ॥  
र्व्_४,०४९।०२अ अयं वाम् परि षिच्यते सोम इन्द्राबृहस्पती ।  
र्व्_४,०४९।०२च् चारुर् मदाय पीतये ॥  
र्व्_४,०४९।०३अ आ न इन्द्राबृहस्पती गृहम् इन्द्रश् च गच्छतम् ।  
र्व्_४,०४९।०३च् सोमपा सोमपीतये ॥  
र्व्_४,०४९।०४अ अस्मे इन्द्राबृहस्पती रयिं धत्तं शतग्विनम् ।  
र्व्_४,०४९।०४च् अश्वावन्तं सहस्रिणम् ॥  
र्व्_४,०४९।०५अ इन्द्राबृहस्पती वयं सुते गीर्भिर् हवामहे ।  
र्व्_४,०४९।०५च् अस्य सोमस्य पीतये ॥  
र्व्_४,०४९।०६अ सोमम् इन्द्राबृहस्पती पिबतं दाशुषो गृहे ।  
र्व्_४,०४९।०६च् मादयेथां तदोकसा ॥  
  
र्व्_४,०५०।०१अ यस् तस्तम्भ सहसा वि ज्मो अन्तान् बृहस्पतिस् त्रिषधस्थो रवेण ।  
र्व्_४,०५०।०१च् तम् प्रत्नास ऋषयो दीध्यानाः पुरो विप्रा दधिरे मन्द्रजिह्वम् ॥  
र्व्_४,०५०।०२अ धुनेतयः सुप्रकेतम् मदन्तो बृहस्पते अभि ये नस् ततस्रे ।  
र्व्_४,०५०।०२च् पृषन्तं सृप्रम् अदब्धम् ऊर्वम् बृहस्पते रक्षताद् अस्य योनिम् ॥  
र्व्_४,०५०।०३अ बृहस्पते या परमा परावद् अत आ त ऋतस्पृशो नि षेदुः ।  
र्व्_४,०५०।०३च् तुभ्यं खाता अवता अद्रिदुग्धा मध्व श्चोतन्त्य् अभितो विरप्शम् ॥  
र्व्_४,०५०।०४अ बृहस्पतिः प्रथमं जायमानो महो ज्योतिषः परमे व्योमन् ।  
र्व्_४,०५०।०४च् सप्तास्यस् तुविजातो रवेण वि सप्तरश्मिर् अधमत् तमांसि ॥  
र्व्_४,०५०।०५अ स सुष्टुभा स ऋक्वता गणेन वलं रुरोज फलिगं रवेण ।  
र्व्_४,०५०।०५च् बृहस्पतिर् उस्रिया हव्यसूदः कनिक्रदद् वावशतीर् उद् आजत् ॥  
र्व्_४,०५०।०६अ एवा पित्रे विश्वदेवाय वृष्णे यज्ञैर् विधेम नमसा हविर्भिः ।  
र्व्_४,०५०।०६च् बृहस्पते सुप्रजा वीरवन्तो वयं स्याम पतयो रयीणाम् ॥  
र्व्_४,०५०।०७अ स इद् राजा प्रतिजन्यानि विश्वा शुष्मेण तस्थाव् अभि वीर्येण ।  
र्व्_४,०५०।०७च् बृहस्पतिं यः सुभृतम् बिभर्ति वल्गूयति वन्दते पूर्वभाजम् ॥  
र्व्_४,०५०।०८अ स इत् क्षेति सुधित ओकसि स्वे तस्मा इऌआ पिन्वते विश्वदानीम् ।  
र्व्_४,०५०।०८च् तस्मै विशः स्वयम् एवा नमन्ते यस्मिन् ब्रह्मा राजनि पूर्व एति ॥  
र्व्_४,०५०।०९अ अप्रतीतो जयति सं धनानि प्रतिजन्यान्य् उत या सजन्या ।  
र्व्_४,०५०।०९च् अवस्यवे यो वरिवः कृणोति ब्रह्मणे राजा तम् अवन्ति देवाः ॥  
र्व्_४,०५०।१०अ इन्द्रश् च सोमम् पिबतम् बृहस्पते ऽस्मिन् यज्ञे मन्दसाना वृषण्वसू ।  
र्व्_४,०५०।१०च् आ वां विशन्त्व् इन्दवः स्वाभुवो ऽस्मे रयिं सर्ववीरं नि यच्छतम् ॥  
र्व्_४,०५०।११अ बृहस्पत इन्द्र वर्धतं नः सचा सा वां सुमतिर् भूत्व् अस्मे ।  
र्व्_४,०५०।११च् अविष्टं धियो जिगृतम् पुरन्धीर् जजस्तम् अर्यो वनुषाम् अरातीः ॥  
  
र्व्_४,०५१।०१अ इदम् उ त्यत् पुरुतमम् पुरस्ताज् ज्योतिस् तमसो वयुनावद् अस्थात् ।  
र्व्_४,०५१।०१च् नूनं दिवो दुहितरो विभातीर् गातुं कृणवन्न् उषसो जनाय ॥  
र्व्_४,०५१।०२अ अस्थुर् उ चित्रा उषसः पुरस्तान् मिता इव स्वरवो ऽध्वरेषु ।  
र्व्_४,०५१।०२च् व्य् ऊ व्रजस्य तमसो द्वारोच्छन्तीर् अव्रञ् छुचयः पावकाः ॥  
र्व्_४,०५१।०३अ उच्छन्तीर् अद्य चितयन्त भोजान् राधोदेयायोषसो मघोनीः ।  
र्व्_४,०५१।०३च् अचित्रे अन्तः पणयः ससन्त्व् अबुध्यमानास् तमसो विमध्ये ॥  
र्व्_४,०५१।०४अ कुवित् स देवीः सनयो नवो वा यामो बभूयाद् उषसो वो अद्य ।  
र्व्_४,०५१।०४च् येना नवग्वे अङ्गिरे दशग्वे सप्तास्ये रेवती रेवद् ऊष ॥  
र्व्_४,०५१।०५अ यूयं हि देवीर् ऋतयुग्भिर् अश्वैः परिप्रयाथ भुवनानि सद्यः ।  
र्व्_४,०५१।०५च् प्रबोधयन्तीर् उषसः ससन्तं द्विपाच् चतुष्पाच् चरथाय जीवम् ॥  
र्व्_४,०५१।०६अ क्व स्विद् आसां कतमा पुराणी यया विधाना विदधुर् ऋभूणाम् ।  
र्व्_४,०५१।०६च् शुभं यच् छुभ्रा उषसश् चरन्ति न वि ज्ञायन्ते सदृशीर् अजुर्याः ॥  
र्व्_४,०५१।०७अ ता घा ता भद्रा उषसः पुरासुर् अभिष्टिद्युम्ना ऋतजातसत्याः ।  
र्व्_४,०५१।०७च् यास्व् ईजानः शशमान उक्थै स्तुवञ् छंसन् द्रविणं सद्य आप ॥  
र्व्_४,०५१।०८अ ता आ चरन्ति समना पुरस्तात् समानतः समना पप्रथानाः ।  
र्व्_४,०५१।०८च् ऋतस्य देवीः सदसो बुधाना गवां न सर्गा उषसो जरन्ते ॥  
र्व्_४,०५१।०९अ ता इन् न्व् एव समना समानीर् अमीतवर्णा उषसश् चरन्ति ।  
र्व्_४,०५१।०९च् गूहन्तीर् अभ्वम् असितं रुशद्भिः शुक्रास् तनूभिः शुचयो रुचानाः ॥  
र्व्_४,०५१।१०अ रयिं दिवो दुहितरो विभातीः प्रजावन्तं यच्छतास्मासु देवीः ।  
र्व्_४,०५१।१०च् स्योनाद् आ वः प्रतिबुध्यमानाः सुवीर्यस्य पतयः स्याम ॥  
र्व्_४,०५१।११अ तद् वो दिवो दुहितरो विभातीर् उप ब्रुव उषसो यज्ञकेतुः ।  
र्व्_४,०५१।११च् वयं स्याम यशसो जनेषु तद् द्यौश् च धत्ताम् पृथिवी च देवी ॥  
  
र्व्_४,०५२।०१अ प्रति ष्या सूनरी जनी व्युच्छन्ती परि स्वसुः ।  
र्व्_४,०५२।०१च् दिवो अदर्शि दुहिता ॥  
र्व्_४,०५२।०२अ अश्वेव चित्रारुषी माता गवाम् ऋतावरी ।  
र्व्_४,०५२।०२च् सखाभूद् अश्विनोर् उषाः ॥  
र्व्_४,०५२।०३अ उत सखास्य् अश्विनोर् उत माता गवाम् असि ।  
र्व्_४,०५२।०३च् उतोषो वस्व ईशिषे ॥  
र्व्_४,०५२।०४अ यावयद्द्वेषसं त्वा चिकित्वित् सूनृतावरि ।  
र्व्_४,०५२।०४च् प्रति स्तोमैर् अभुत्स्महि ॥  
र्व्_४,०५२।०५अ प्रति भद्रा अदृक्षत गवां सर्गा न रश्मयः ।  
र्व्_४,०५२।०५च् ओषा अप्रा उरु ज्रयः ॥  
र्व्_४,०५२।०६अ आपप्रुषी विभावरि व्य् आवर् ज्योतिषा तमः ।  
र्व्_४,०५२।०६च् उषो अनु स्वधाम् अव ॥  
र्व्_४,०५२।०७अ आ द्यां तनोषि रश्मिभिर् आन्तरिक्षम् उरु प्रियम् ।  
र्व्_४,०५२।०७च् उषः शुक्रेण शोचिषा ॥  
  
र्व्_४,०५३।०१अ तद् देवस्य सवितुर् वार्यम् महद् वृणीमहे असुरस्य प्रचेतसः ।  
र्व्_४,०५३।०१च् छर्दिर् येन दाशुषे यच्छति त्मना तन् नो महां उद् अयान् देवो अक्तुभिः ॥  
र्व्_४,०५३।०२अ दिवो धर्ता भुवनस्य प्रजापतिः पिशङ्गं द्रापिम् प्रति मुञ्चते कविः ।  
र्व्_४,०५३।०२च् विचक्षणः प्रथयन्न् आपृणन्न् उर्व् अजीजनत् सविता सुम्नम् उक्थ्यम् ॥  
र्व्_४,०५३।०३अ आप्रा रजांसि दिव्यानि पार्थिवा श्लोकं देवः कृणुते स्वाय धर्मणे ।  
र्व्_४,०५३।०३च् प्र बाहू अस्राक् सविता सवीमनि निवेशयन् प्रसुवन्न् अक्तुभिर् जगत् ॥  
र्व्_४,०५३।०४अ अदाभ्यो भुवनानि प्रचाकशद् व्रतानि देवः सविताभि रक्षते ।  
र्व्_४,०५३।०४च् प्रास्राग् बाहू भुवनस्य प्रजाभ्यो धृतव्रतो महो अज्मस्य राजति ॥  
र्व्_४,०५३।०५अ त्रिर् अन्तरिक्षं सविता महित्वना त्री रजांसि परिभुस् त्रीणि रोचना ।  
र्व्_४,०५३।०५च् तिस्रो दिवः पृथिवीस् तिस्र इन्वति त्रिभिर् व्रतैर् अभि नो रक्षति त्मना ॥  
र्व्_४,०५३।०६अ बृहत्सुम्नः प्रसवीता निवेशनो जगत स्थातुर् उभयस्य यो वशी ।  
र्व्_४,०५३।०६च् स नो देवः सविता शर्म यच्छत्व् अस्मे क्षयाय त्रिवरूथम् अंहसः ॥  
र्व्_४,०५३।०७अ आगन् देव ऋतुभिर् वर्धतु क्षयं दधातु नः सविता सुप्रजाम् इषम् ।  
र्व्_४,०५३।०७च् स नः क्षपाभिर् अहभिश् च जिन्वतु प्रजावन्तं रयिम् अस्मे सम् इन्वतु ॥  
  
र्व्_४,०५४।०१अ अभूद् देवः सविता वन्द्यो नु न इदानीम् अह्न उपवाच्यो नृभिः ।  
र्व्_४,०५४।०१च् वि यो रत्ना भजति मानवेभ्यः श्रेष्ठं नो अत्र द्रविणं यथा दधत् ॥  
र्व्_४,०५४।०२अ देवेभ्यो हि प्रथमं यज्ञियेभ्यो ऽमृतत्वं सुवसि भागम् उत्तमम् ।  
र्व्_४,०५४।०२च् आद् इद् दामानं सवितर् व्य् ऊर्णुषे ऽनूचीना जीविता मानुषेभ्यः ॥  
र्व्_४,०५४।०३अ अचित्ती यच् चकृमा दैव्ये जने दीनैर् दक्षैः प्रभूती पूरुषत्वता ।  
र्व्_४,०५४।०३च् देवेषु च सवितर् मानुषेषु च त्वं नो अत्र सुवताद् अनागसः ॥  
र्व्_४,०५४।०४अ न प्रमिये सवितुर् दैव्यस्य तद् यथा विश्वम् भुवनं धारयिष्यति ।  
र्व्_४,०५४।०४च् यत् पृथिव्या वरिमन्न् आ स्वङ्गुरिर् वर्ष्मन् दिवः सुवति सत्यम् अस्य तत् ॥  
र्व्_४,०५४।०५अ इन्द्रज्येष्ठान् बृहद्भ्यः पर्वतेभ्यः क्षयां एभ्यः सुवसि पस्त्यावतः ।  
र्व्_४,०५४।०५च् यथा-यथा पतयन्तो वियेमिर एवैव तस्थुः सवितः सवाय ते ॥  
र्व्_४,०५४।०६अ ये ते त्रिर् अहन् सवितः सवासो दिवे-दिवे सौभगम् आसुवन्ति ।  
र्व्_४,०५४।०६च् इन्द्रो द्यावापृथिवी सिन्धुर् अद्भिर् आदित्यैर् नो अदितिः शर्म यंसत् ॥  
  
र्व्_४,०५५।०१अ को वस् त्राता वसवः को वरूता द्यावाभूमी अदिते त्रासीथां नः ।  
र्व्_४,०५५।०१च् सहीयसो वरुण मित्र मर्तात् को वो ऽध्वरे वरिवो धाति देवाः ॥  
र्व्_४,०५५।०२अ प्र ये धामानि पूर्व्याण्य् अर्चान् वि यद् उच्छान् वियोतारो अमूराः ।  
र्व्_४,०५५।०२च् विधातारो वि ते दधुर् अजस्रा ऋतधीतयो रुरुचन्त दस्माः ॥  
र्व्_४,०५५।०३अ प्र पस्त्याम् अदितिं सिन्धुम् अर्कैः स्वस्तिम् ईऌए सख्याय देवीम् ।  
र्व्_४,०५५।०३च् उभे यथा नो अहनी निपात उषासानक्ता करताम् अदब्धे ॥  
र्व्_४,०५५।०४अ व्य् अर्यमा वरुणश् चेति पन्थाम् इषस् पतिः सुवितं गातुम् अग्निः ।  
र्व्_४,०५५।०४च् इन्द्राविष्णू नृवद् उ षु स्तवाना शर्म नो यन्तम् अमवद् वरूथम् ॥  
र्व्_४,०५५।०५अ आ पर्वतस्य मरुताम् अवांसि देवस्य त्रातुर् अव्रि भगस्य ।  
र्व्_४,०५५।०५च् पात् पतिर् जन्याद् अंहसो नो मित्रो मित्रियाद् उत न उरुष्येत् ॥  
र्व्_४,०५५।०६अ नू रोदसी अहिना बुध्न्येन स्तुवीत देवी अप्येभिर् इष्टैः ।  
र्व्_४,०५५।०६च् समुद्रं न सञ्चरणे सनिष्यवो घर्मस्वरसो नद्यो अप व्रन् ॥  
र्व्_४,०५५।०७अ देवैर् नो देव्य् अदितिर् नि पातु देवस् त्राता त्रायताम् अप्रयुच्छन् ।  
र्व्_४,०५५।०७च् नहि मित्रस्य वरुणस्य धासिम् अर्हामसि प्रमियं सान्व् अग्नेः ॥  
र्व्_४,०५५।०८अ अग्निर् ईशे वसव्यस्याग्निर् महः सौभगस्य ।  
र्व्_४,०५५।०८च् तान्य् अस्मभ्यं रासते ॥  
र्व्_४,०५५।०९अ उषो मघोन्य् आ वह सूनृते वार्या पुरु ।  
र्व्_४,०५५।०९च् अस्मभ्यं वाजिनीवति ॥  
र्व्_४,०५५।१०अ तत् सु नः सविता भगो वरुणो मित्रो अर्यमा ।  
र्व्_४,०५५।१०च् इन्द्रो नो राधसा गमत् ॥  
  
र्व्_४,०५६।०१अ मही द्यावापृथिवी इह ज्येष्ठे रुचा भवतां शुचयद्भिर् अर्कैः ।  
र्व्_४,०५६।०१च् यत् सीं वरिष्ठे बृहती विमिन्वन् रुवद् धोक्षा पप्रथानेभिर् एवैः ॥  
र्व्_४,०५६।०२अ देवी देवेभिर् यजते यजत्रैर् अमिनती तस्थतुर् उक्षमाणे ।  
र्व्_४,०५६।०२च् ऋतावरी अद्रुहा देवपुत्रे यज्ञस्य नेत्री शुचयद्भिर् अर्कैः ॥  
र्व्_४,०५६।०३अ स इत् स्वपा भुवनेष्व् आस य इमे द्यावापृथिवी जजान ।  
र्व्_४,०५६।०३च् उर्वी गभीरे रजसी सुमेके अवंशे धीरः शच्या सम् ऐरत् ॥  
र्व्_४,०५६।०४अ नू रोदसी बृहद्भिर् नो वरूथैः पत्नीवद्भिर् इषयन्ती सजोषाः ।  
र्व्_४,०५६।०४च् उरूची विश्वे यजते नि पातं धिया स्याम रथ्यः सदासाः ॥  
र्व्_४,०५६।०५अ प्र वाम् महि द्यवी अभ्य् उपस्तुतिम् भरामहे ।  
र्व्_४,०५६।०५च् शुची उप प्रशस्तये ॥  
र्व्_४,०५६।०६अ पुनाने तन्वा मिथः स्वेन दक्षेण राजथः ।  
र्व्_४,०५६।०६च् ऊह्याथे सनाद् ऋतम् ॥  
र्व्_४,०५६।०७अ मही मित्रस्य साधथस् तरन्ती पिप्रती ऋतम् ।  
र्व्_४,०५६।०७च् परि यज्ञं नि षेदथुः ॥  
  
र्व्_४,०५७।०१अ क्षेत्रस्य पतिना वयं हितेनेव जयामसि ।  
र्व्_४,०५७।०१च् गाम् अश्वम् पोषयित्न्व् आ स नो मृऌआतीदृशे ॥  
र्व्_४,०५७।०२अ क्षेत्रस्य पते मधुमन्तम् ऊर्मिं धेनुर् इव पयो अस्मासु धुक्ष्व ।  
र्व्_४,०५७।०२च् मधुश्चुतं घृतम् इव सुपूतम् ऋतस्य नः पतयो मृऌअयन्तु ॥  
र्व्_४,०५७।०३अ मधुमतीर् ओषधीर् द्याव आपो मधुमन् नो भवत्व् अन्तरिक्षम् ।  
र्व्_४,०५७।०३च् क्षेत्रस्य पतिर् मधुमान् नो अस्त्व् अरिष्यन्तो अन्व् एनं चरेम ॥  
र्व्_४,०५७।०४अ शुनं वाहाः शुनं नरः शुनं कृषतु लाङ्गलम् ।  
र्व्_४,०५७।०४च् शुनं वरत्रा बध्यन्तां शुनम् अष्ट्राम् उद् इङ्गय ॥  
र्व्_४,०५७।०५अ शुनासीराव् इमां वाचं जुषेथां यद् दिवि चक्रथुः पयः ।  
र्व्_४,०५७।०५च् तेनेमाम् उप सिञ्चतम् ॥  
र्व्_४,०५७।०६अ अर्वाची सुभगे भव सीते वन्दामहे त्वा ।  
र्व्_४,०५७।०६च् यथा नः सुभगाससि यथा नः सुफलाससि ॥  
र्व्_४,०५७।०७अ इन्द्रः सीतां नि गृह्णातु ताम् पूषानु यच्छतु ।  
र्व्_४,०५७।०७च् सा नः पयस्वती दुहाम् उत्तराम्-उत्तरां समाम् ॥  
र्व्_४,०५७।०८अ शुनं नः फाला वि कृषन्तु भूमिं शुनं कीनाशा अभि यन्तु वाहैः ।  
र्व्_४,०५७।०८च् शुनम् पर्जन्यो मधुना पयोभिः शुनासीरा शुनम् अस्मासु धत्तम् ॥  
  
र्व्_४,०५८।०१अ समुद्राद् ऊर्मिर् मधुमां उद् आरद् उपांशुना सम् अमृतत्वम् आनट् ।  
र्व्_४,०५८।०१च् घृतस्य नाम गुह्यं यद् अस्ति जिह्वा देवानाम् अमृतस्य नाभिः ॥  
र्व्_४,०५८।०२अ वयं नाम प्र ब्रवामा घृतस्यास्मिन् यज्ञे धारयामा नमोभिः ।  
र्व्_४,०५८।०२च् उप ब्रह्मा शृणवच् छस्यमानं चतुःशृङ्गो ऽवमीद् गौर एतत् ॥  
र्व्_४,०५८।०३अ चत्वारि शृङ्गा त्रयो अस्य पादा द्वे शीर्षे सप्त हस्तासो अस्य ।  
र्व्_४,०५८।०३च् त्रिधा बद्धो वृषभो रोरवीति महो देवो मर्त्यां आ विवेश ॥  
र्व्_४,०५८।०४अ त्रिधा हितम् पणिभिर् गुह्यमानं गवि देवासो घृतम् अन्व् अविन्दन् ।  
र्व्_४,०५८।०४च् इन्द्र एकं सूर्य एकं जजान वेनाद् एकं स्वधया निष् टतक्षुः ॥  
र्व्_४,०५८।०५अ एता अर्षन्ति हृद्यात् समुद्राच् छतव्रजा रिपुणा नावचक्षे ।  
र्व्_४,०५८।०५च् घृतस्य धारा अभि चाकशीमि हिरण्ययो वेतसो मध्य आसाम् ॥  
र्व्_४,०५८।०६अ सम्यक् स्रवन्ति सरितो न धेना अन्तर् हृदा मनसा पूयमानाः ।  
र्व्_४,०५८।०६च् एते अर्षन्त्य् ऊर्मयो घृतस्य मृगा इव क्षिपणोर् ईषमाणाः ॥  
र्व्_४,०५८।०७अ सिन्धोर् इव प्राध्वने शूघनासो वातप्रमियः पतयन्ति यह्वाः ।  
र्व्_४,०५८।०७च् घृतस्य धारा अरुषो न वाजी काष्ठा भिन्दन्न् ऊर्मिभिः पिन्वमानः ॥  
र्व्_४,०५८।०८अ अभि प्रवन्त समनेव योषाः कल्याण्यः स्मयमानासो अग्निम् ।  
र्व्_४,०५८।०८च् घृतस्य धाराः समिधो नसन्त ता जुषाणो हर्यति जातवेदाः ॥  
र्व्_४,०५८।०९अ कन्या इव वहतुम् एतवा उ अञ्ज्य् अञ्जाना अभि चाकशीमि ।  
र्व्_४,०५८।०९च् यत्र सोमः सूयते यत्र यज्ञो घृतस्य धारा अभि तत् पवन्ते ॥  
र्व्_४,०५८।१०अ अभ्य् अर्षत सुष्टुतिं गव्यम् आजिम् अस्मासु भद्रा द्रविणानि धत्त ।  
र्व्_४,०५८।१०च् इमं यज्ञं नयत देवता नो घृतस्य धारा मधुमत् पवन्ते ॥  
र्व्_४,०५८।११अ धामन् ते विश्वम् भुवनम् अधि श्रितम् अन्तः समुद्रे हृद्य् अन्तर् आयुषि ।  
र्व्_४,०५८।११च् अपाम् अनीके समिथे य आभृतस् तम् अश्याम मधुमन्तं त ऊर्मिम् ॥  

