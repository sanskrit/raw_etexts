---
title: Rgveda

---
## Intro

Rgveda   

Rgveda  
Based on the edition by Th. Aufrecht: Die Hymnen des Rig Veda, 2nd ed., Bonn 1877,  
digitized by Barend A. Van Nooten and Gary B. Holland.  

Revised and converted by Detlef Eichler.  
(http://www.detlef108.de/Rigveda.htm)  

## पाठः

Ṛग्वेद १  

र्व्_१,००१।०१अ अग्निम् ईऌए पुरोहितं यज्ञस्य देवम् ऋत्विजम् ।  
र्व्_१,००१।०१च् होतारं रत्नधातमम् ॥  
र्व्_१,००१।०२अ अग्निः पूर्वेभिर् ऋषिभिर् ईड्यो नूतनैर् उत ।  
र्व्_१,००१।०२च् स देवां एह वक्षति ॥  
र्व्_१,००१।०३अ अग्निना रयिम् अश्नवत् पोषम् एव दिवे-दिवे ।  
र्व्_१,००१।०३च् यशसं वीरवत्तमम् ॥  
र्व्_१,००१।०४अ अग्ने यं यज्ञम् अध्वरं विश्वतः परिभूर् असि ।  
र्व्_१,००१।०४च् स इद् देवेषु गच्छति ॥  
र्व्_१,००१।०५अ अग्निर् होता कविक्रतुः सत्यश् चित्रश्रवस्तमः ।  
र्व्_१,००१।०५च् देवो देवेभिर् आ गमत् ॥  
र्व्_१,००१।०६अ यद् अङ्ग दाशुषे त्वम् अग्ने भद्रं करिष्यसि ।  
र्व्_१,००१।०६च् तवेत् तत् सत्यम् अङ्गिरः ॥  
र्व्_१,००१।०७अ उप त्वाग्ने दिवे-दिवे दोषावस्तर् धिया वयम् ।  
र्व्_१,००१।०७च् नमो भरन्त एमसि ॥  
र्व्_१,००१।०८अ राजन्तम् अध्वराणां गोपाम् ऋतस्य दीदिविम् ।  
र्व्_१,००१।०८च् वर्धमानं स्वे दमे ॥  
र्व्_१,००१।०९अ स नः पितेव सूनवे ऽग्ने सूपायनो भव ।  
र्व्_१,००१।०९च् सचस्वा नः स्वस्तये ॥  
  
र्व्_१,००२।०१अ वायव् आ याहि दर्शतेमे सोमा अरङ्कृताः ।  
र्व्_१,००२।०१च् तेषाम् पाहि श्रुधी हवम् ॥  
र्व्_१,००२।०२अ वाय उक्थेभिर् जरन्ते त्वाम् अच्छा जरितारः ।  
र्व्_१,००२।०२च् सुतसोमा अहर्विदः ॥  
र्व्_१,००२।०३अ वायो तव प्रपृञ्चती धेना जिगाति दाशुषे ।  
र्व्_१,००२।०३च् उरूची सोमपीतये ॥  
र्व्_१,००२।०४अ इन्द्रवायू इमे सुता उप प्रयोभिर् आ गतम् ।  
र्व्_१,००२।०४च् इन्दवो वाम् उशन्ति हि ॥  
र्व्_१,००२।०५अ वायव् इन्द्रश् च चेतथः सुतानां वाजिनीवसू ।  
र्व्_१,००२।०५च् ताव् आ यातम् उप द्रवत् ॥  
र्व्_१,००२।०६अ वायव् इन्द्रश् च सुन्वत आ यातम् उप निष्कृतम् ।  
र्व्_१,००२।०६च् मक्ष्व् इत्था धिया नरा ॥  
र्व्_१,००२।०७अ मित्रं हुवे पूतदक्षं वरुणं च रिशादसम् ।  
र्व्_१,००२।०७च् धियं घृताचीं साधन्ता ॥  
र्व्_१,००२।०८अ ऋतेन मित्रावरुणाव् ऋतावृधाव् ऋतस्पृशा ।  
र्व्_१,००२।०८च् क्रतुम् बृहन्तम् आशाथे ॥  
र्व्_१,००२।०९अ कवी नो मित्रावरुणा तुविजाता उरुक्षया ।  
र्व्_१,००२।०९च् दक्षं दधाते अपसम् ॥  
  
र्व्_१,००३।०१अ अश्विना यज्वरीर् इषो द्रवत्पाणी शुभस् पती ।  
र्व्_१,००३।०१च् पुरुभुजा चनस्यतम् ॥  
र्व्_१,००३।०२अ अश्विना पुरुदंससा नरा शवीरया धिया ।  
र्व्_१,००३।०२च् धिष्ण्या वनतं गिरः ॥  
र्व्_१,००३।०३अ दस्रा युवाकवः सुता नासत्या वृक्तबर्हिषः ।  
र्व्_१,००३।०३च् आ यातं रुद्रवर्तनी ॥  
र्व्_१,००३।०४अ इन्द्रा याहि चित्रभानो सुता इमे त्वायवः ।  
र्व्_१,००३।०४च् अण्वीभिस् तना पूतासः ॥  
र्व्_१,००३।०५अ इन्द्रा याहि धियेषितो विप्रजूतः सुतावतः ।  
र्व्_१,००३।०५च् उप ब्रह्माणि वाघतः ॥  
र्व्_१,००३।०६अ इन्द्रा याहि तूतुजान उप ब्रह्माणि हरिवः ।  
र्व्_१,००३।०६च् सुते दधिष्व नश् चनः ॥  
र्व्_१,००३।०७अ ओमासश् चर्षणीधृतो विश्वे देवास आ गत ।  
र्व्_१,००३।०७च् दाश्वांसो दाशुषः सुतम् ॥  
र्व्_१,००३।०८अ विश्वे देवासो अप्तुरः सुतम् आ गन्त तूर्णयः ।  
र्व्_१,००३।०८च् उस्रा इव स्वसराणि ॥  
र्व्_१,००३।०९अ विश्वे देवासो अस्रिध एहिमायासो अद्रुहः ।  
र्व्_१,००३।०९च् मेधं जुषन्त वह्नयः ॥  
र्व्_१,००३।१०अ पावका नः सरस्वती वाजेभिर् वाजिनीवती ।  
र्व्_१,००३।१०च् यज्ञं वष्टु धियावसुः ॥  
र्व्_१,००३।११अ चोदयित्री सूनृतानां चेतन्ती सुमतीनाम् ।  
र्व्_१,००३।११च् यज्ञं दधे सरस्वती ॥  
र्व्_१,००३।१२अ महो अर्णः सरस्वती प्र चेतयति केतुना ।  
र्व्_१,००३।१२च् धियो विश्वा वि राजति ॥  
  
र्व्_१,००४।०१अ सुरूपकृत्नुम् ऊतये सुदुघाम् इव गोदुहे ।  
र्व्_१,००४।०१च् जुहूमसि द्यवि-द्यवि ॥  
र्व्_१,००४।०२अ उप नः सवना गहि सोमस्य सोमपाः पिब ।  
र्व्_१,००४।०२च् गोदा इद् रेवतो मदः ॥  
र्व्_१,००४।०३अ अथा ते अन्तमानां विद्याम सुमतीनाम् ।  
र्व्_१,००४।०३च् मा नो अति ख्य आ गहि ॥  
र्व्_१,००४।०४अ परेहि विग्रम् अस्तृतम् इन्द्रम् पृच्छा विपश्चितम् ।  
र्व्_१,००४।०४च् यस् ते सखिभ्य आ वरम् ॥  
र्व्_१,००४।०५अ उत ब्रुवन्तु नो निदो निर् अन्यतश् चिद् आरत ।  
र्व्_१,००४।०५च् दधाना इन्द्र इद् दुवः ॥  
र्व्_१,००४।०६अ उत नः सुभगां अरिर् वोचेयुर् दस्म कृष्टयः ।  
र्व्_१,००४।०६च् स्यामेद् इन्द्रस्य शर्मणि ॥  
र्व्_१,००४।०७अ एम् आशुम् आशवे भर यज्ञश्रियं नृमादनम् ।  
र्व्_१,००४।०७च् पतयन् मन्दयत्सखम् ॥  
र्व्_१,००४।०८अ अस्य पीत्वा शतक्रतो घनो वृत्राणाम् अभवः ।  
र्व्_१,००४।०८च् प्रावो वाजेषु वाजिनम् ॥  
र्व्_१,००४।०९अ तं त्वा वाजेषु वाजिनं वाजयामः शतक्रतो ।  
र्व्_१,००४।०९च् धनानाम् इन्द्र सातये ॥  
र्व्_१,००४।१०अ यो रायो ऽवनिर् महान् सुपारः सुन्वतः सखा ।  
र्व्_१,००४।१०च् तस्मा इन्द्राय गायत ॥  
  
र्व्_१,००५।०१अ आ त्व् एता नि षीदतेन्द्रम् अभि प्र गायत ।  
र्व्_१,००५।०१च् सखाय स्तोमवाहसः ॥  
र्व्_१,००५।०२अ पुरूतमम् पुरूणाम् ईशानं वार्याणाम् ।  
र्व्_१,००५।०२च् इन्द्रं सोमे सचा सुते ॥  
र्व्_१,००५।०३अ स घा नो योग आ भुवत् स राये स पुरन्ध्याम् ।  
र्व्_१,००५।०३च् गमद् वाजेभिर् आ स नः ॥  
र्व्_१,००५।०४अ यस्य संस्थे न वृण्वते हरी समत्सु शत्रवः ।  
र्व्_१,००५।०४च् तस्मा इन्द्राय गायत ॥  
र्व्_१,००५।०५अ सुतपाव्ने सुता इमे शुचयो यन्ति वीतये ।  
र्व्_१,००५।०५च् सोमासो दध्याशिरः ॥  
र्व्_१,००५।०६अ त्वं सुतस्य पीतये सद्यो वृद्धो अजायथाः ।  
र्व्_१,००५।०६च् इन्द्र ज्यैष्ठ्याय सुक्रतो ॥  
र्व्_१,००५।०७अ आ त्वा विशन्त्व् आशवः सोमास इन्द्र गिर्वणः ।  
र्व्_१,००५।०७च् शं ते सन्तु प्रचेतसे ॥  
र्व्_१,००५।०८अ त्वां स्तोमा अवीवृधन् त्वाम् उक्था शतक्रतो ।  
र्व्_१,००५।०८च् त्वां वर्धन्तु नो गिरः ॥  
र्व्_१,००५।०९अ अक्षितोतिः सनेद् इमं वाजम् इन्द्रः सहस्रिणम् ।  
र्व्_१,००५।०९च् यस्मिन् विश्वानि पौंस्या ॥  
र्व्_१,००५।१०अ मा नो मर्ता अभि द्रुहन् तनूनाम् इन्द्र गिर्वणः ।  
र्व्_१,००५।१०च् ईशानो यवया वधम् ॥  
  
र्व्_१,००६।०१अ युञ्जन्ति ब्रध्नम् अरुषं चरन्तम् परि तस्थुषः ।  
र्व्_१,००६।०१च् रोचन्ते रोचना दिवि ॥  
र्व्_१,००६।०२अ युञ्जन्त्य् अस्य काम्या हरी विपक्षसा रथे ।  
र्व्_१,००६।०२च् शोणा धृष्णू नृवाहसा ॥  
र्व्_१,००६।०३अ केतुं कृण्वन्न् अकेतवे पेशो मर्या अपेशसे ।  
र्व्_१,००६।०३च् सम् उषद्भिर् अजायथाः ॥  
र्व्_१,००६।०४अ आद् अह स्वधाम् अनु पुनर् गर्भत्वम् एरिरे ।  
र्व्_१,००६।०४च् दधाना नाम यज्ञियम् ॥  
र्व्_१,००६।०५अ वीऌउ चिद् आरुजत्नुभिर् गुहा चिद् इन्द्र वह्निभिः ।  
र्व्_१,००६।०५च् अविन्द उस्रिया अनु ॥  
र्व्_१,००६।०६अ देवयन्तो यथा मतिम् अच्छा विदद्वसुं गिरः ।  
र्व्_१,००६।०६च् महाम् अनूषत श्रुतम् ॥  
र्व्_१,००६।०७अ इन्द्रेण सं हि दृक्षसे सञ्जग्मानो अबिभ्युषा ।  
र्व्_१,००६।०७च् मन्दू समानवर्चसा ॥  
र्व्_१,००६।०८अ अनवद्यैर् अभिद्युभिर् मखः सहस्वद् अर्चति ।  
र्व्_१,००६।०८च् गणैर् इन्द्रस्य काम्यैः ॥  
र्व्_१,००६।०९अ अतः परिज्मन्न् आ गहि दिवो वा रोचनाद् अधि ।  
र्व्_१,००६।०९च् सम् अस्मिन्न् ऋञ्जते गिरः ॥  
र्व्_१,००६।१०अ इतो वा सातिम् ईमहे दिवो वा पार्थिवाद् अधि ।  
र्व्_१,००६।१०च् इन्द्रम् महो वा रजसः ॥  
  
र्व्_१,००७।०१अ इन्द्रम् इद् गाथिनो बृहद् इन्द्रम् अर्केभिर् अर्किणः ।  
र्व्_१,००७।०१च् इन्द्रं वाणीर् अनूषत ॥  
र्व्_१,००७।०२अ इन्द्र इद् धर्योः सचा सम्मिश्ल आ वचोयुजा ।  
र्व्_१,००७।०२च् इन्द्रो वज्री हिरण्ययः ॥  
र्व्_१,००७।०३अ इन्द्रो दीर्घाय चक्षस आ सूर्यं रोहयद् दिवि ।  
र्व्_१,००७।०३च् वि गोभिर् अद्रिम् ऐरयत् ॥  
र्व्_१,००७।०४अ इन्द्र वाजेषु नो ऽव सहस्रप्रधनेषु च ।  
र्व्_१,००७।०४च् उग्र उग्राभिर् ऊतिभिः ॥  
र्व्_१,००७।०५अ इन्द्रं वयम् महाधन इन्द्रम् अर्भे हवामहे ।  
र्व्_१,००७।०५च् युजं वृत्रेषु वज्रिणम् ॥  
र्व्_१,००७।०६अ स नो वृषन्न् अमुं चरुं सत्रादावन्न् अपा वृधि ।  
र्व्_१,००७।०६च् अस्मभ्यम् अप्रतिष्कुतः ॥  
र्व्_१,००७।०७अ तुञ्जे-तुञ्जे य उत्तरे स्तोमा इन्द्रस्य वज्रिणः ।  
र्व्_१,००७।०७च् न विन्धे अस्य सुष्टुतिम् ॥  
र्व्_१,००७।०८अ वृषा यूथेव वंसगः कृष्टीर् इयर्त्य् ओजसा ।  
र्व्_१,००७।०८च् ईशानो अप्रतिष्कुतः ॥  
र्व्_१,००७।०९अ य एकश् चर्षणीनां वसूनाम् इरज्यति ।  
र्व्_१,००७।०९च् इन्द्रः पञ्च क्षितीनाम् ॥  
र्व्_१,००७।१०अ इन्द्रं वो विश्वतस् परि हवामहे जनेभ्यः ।  
र्व्_१,००७।१०च् अस्माकम् अस्तु केवलः ॥  
  
र्व्_१,००८।०१अ एन्द्र सानसिं रयिं सजित्वानं सदासहम् ।  
र्व्_१,००८।०१च् वर्षिष्ठम् ऊतये भर ॥  
र्व्_१,००८।०२अ नि येन मुष्टिहत्यया नि वृत्रा रुणधामहै ।  
र्व्_१,००८।०२च् त्वोतासो न्य् अर्वता ॥  
र्व्_१,००८।०३अ इन्द्र त्वोतास आ वयं वज्रं घना ददीमहि ।  
र्व्_१,००८।०३च् जयेम सं युधि स्पृधः ॥  
र्व्_१,००८।०४अ वयं शूरेभिर् अस्तृभिर् इन्द्र त्वया युजा वयम् ।  
र्व्_१,००८।०४च् सासह्याम पृतन्यतः ॥  
र्व्_१,००८।०५अ महां इन्द्रः परश् च नु महित्वम् अस्तु वज्रिणे ।  
र्व्_१,००८।०५च् द्यौर् न प्रथिना शवः ॥  
र्व्_१,००८।०६अ समोहे वा य आशत नरस् तोकस्य सनितौ ।  
र्व्_१,००८।०६च् विप्रासो वा धियायवः ॥  
र्व्_१,००८।०७अ यः कुक्षिः सोमपातमः समुद्र इव पिन्वते ।  
र्व्_१,००८।०७च् उर्वीर् आपो न काकुदः ॥  
र्व्_१,००८।०८अ एवा ह्य् अस्य सूनृता विरप्शी गोमती मही ।  
र्व्_१,००८।०८च् पक्वा शाखा न दाशुषे ॥  
र्व्_१,००८।०९अ एवा हि ते विभूतय ऊतय इन्द्र मावते ।  
र्व्_१,००८।०९च् सद्यश् चित् सन्ति दाशुषे ॥  
र्व्_१,००८।१०अ एवा ह्य् अस्य काम्या स्तोम उक्थं च शंस्या ।  
र्व्_१,००८।१०च् इन्द्राय सोमपीतये ॥  
  
र्व्_१,००९।०१अ इन्द्रेहि मत्स्य् अन्धसो विश्वेभिः सोमपर्वभिः ।  
र्व्_१,००९।०१च् महां अभिष्टिर् ओजसा ॥  
र्व्_१,००९।०२अ एम् एनं सृजता सुते मन्दिम् इन्द्राय मन्दिने ।  
र्व्_१,००९।०२च् चक्रिं विश्वानि चक्रये ॥  
र्व्_१,००९।०३अ मत्स्वा सुशिप्र मन्दिभि स्तोमेभिर् विश्वचर्षणे ।  
र्व्_१,००९।०३च् सचैषु सवनेष्व् आ ॥  
र्व्_१,००९।०४अ असृग्रम् इन्द्र ते गिरः प्रति त्वाम् उद् अहासत ।  
र्व्_१,००९।०४च् अजोषा वृषभम् पतिम् ॥  
र्व्_१,००९।०५अ सं चोदय चित्रम् अर्वाग् राध इन्द्र वरेण्यम् ।  
र्व्_१,००९।०५च् असद् इत् ते विभु प्रभु ॥  
र्व्_१,००९।०६अ अस्मान् सु तत्र चोदयेन्द्र राये रभस्वतः ।  
र्व्_१,००९।०६च् तुविद्युम्न यशस्वतः ॥  
र्व्_१,००९।०७अ सं गोमद् इन्द्र वाजवद् अस्मे पृथु श्रवो बृहत् ।  
र्व्_१,००९।०७च् विश्वायुर् धेह्य् अक्षितम् ॥  
र्व्_१,००९।०८अ अस्मे धेहि श्रवो बृहद् द्युम्नं सहस्रसातमम् ।  
र्व्_१,००९।०८च् इन्द्र ता रथिनीर् इषः ॥  
र्व्_१,००९।०९अ वसोर् इन्द्रं वसुपतिं गीर्भिर् गृणन्त ऋग्मियम् ।  
र्व्_१,००९।०९च् होम गन्तारम् ऊतये ॥  
र्व्_१,००९।१०अ सुते-सुते न्योकसे बृहद् बृहत एद् अरिः ।  
र्व्_१,००९।१०च् इन्द्राय शूषम् अर्चति ॥  
  
र्व्_१,०१०।०१अ गायन्ति त्वा गायत्रिणो ऽर्चन्त्य् अर्कम् अर्किणः ।  
र्व्_१,०१०।०१च् ब्रह्माणस् त्वा शतक्रत उद् वंशम् इव येमिरे ॥  
र्व्_१,०१०।०२अ यत् सानोः सानुम् आरुहद् भूर्य् अस्पष्ट कर्त्वम् ।  
र्व्_१,०१०।०२च् तद् इन्द्रो अर्थं चेतति यूथेन वृष्णिर् एजति ॥  
र्व्_१,०१०।०३अ युक्ष्वा हि केशिना हरी वृषणा कक्ष्यप्रा ।  
र्व्_१,०१०।०३च् अथा न इन्द्र सोमपा गिराम् उपश्रुतिं चर ॥  
र्व्_१,०१०।०४अ एहि स्तोमां अभि स्वराभि गृणीह्य् आ रुव ।  
र्व्_१,०१०।०४च् ब्रह्म च नो वसो सचेन्द्र यज्ञं च वर्धय ॥  
र्व्_१,०१०।०५अ उक्थम् इन्द्राय शंस्यं वर्धनम् पुरुनिष्षिधे ।  
र्व्_१,०१०।०५च् शक्रो यथा सुतेषु णो रारणत् सख्येषु च ॥  
र्व्_१,०१०।०६अ तम् इत् सखित्व ईमहे तं राये तं सुवीर्ये ।  
र्व्_१,०१०।०६च् स शक्र उत नः शकद् इन्द्रो वसु दयमानः ॥  
र्व्_१,०१०।०७अ सुविवृतं सुनिरजम् इन्द्र त्वादातम् इद् यशः ।  
र्व्_१,०१०।०७च् गवाम् अप व्रजं वृधि कृणुष्व राधो अद्रिवः ॥  
र्व्_१,०१०।०८अ नहि त्वा रोदसी उभे ऋघायमाणम् इन्वतः ।  
र्व्_१,०१०।०८च् जेषः स्वर्वतीर् अपः सं गा अस्मभ्यं धूनुहि ॥  
र्व्_१,०१०।०९अ आश्रुत्कर्ण श्रुधी हवं नू चिद् दधिष्व मे गिरः ।  
र्व्_१,०१०।०९च् इन्द्र स्तोमम् इमम् मम कृष्वा युजश् चिद् अन्तरम् ॥  
र्व्_१,०१०।१०अ विद्मा हि त्वा वृषन्तमं वाजेषु हवनश्रुतम् ।  
र्व्_१,०१०।१०च् वृषन्तमस्य हूमह ऊतिं सहस्रसातमाम् ॥  
र्व्_१,०१०।११अ आ तू न इन्द्र कौशिक मन्दसानः सुतम् पिब ।  
र्व्_१,०१०।११च् नव्यम् आयुः प्र सू तिर कृधी सहस्रसाम् ऋषिम् ॥  
र्व्_१,०१०।१२अ परि त्वा गिर्वणो गिर इमा भवन्तु विश्वतः ।  
र्व्_१,०१०।१२च् वृद्धायुम् अनु वृद्धयो जुष्टा भवन्तु जुष्टयः ॥  
  
र्व्_१,०११।०१अ इन्द्रं विश्वा अवीवृधन् समुद्रव्यचसं गिरः ।  
र्व्_१,०११।०१च् रथीतमं रथीनां वाजानां सत्पतिम् पतिम् ॥  
र्व्_१,०११।०२अ सख्ये त इन्द्र वाजिनो मा भेम शवसस् पते ।  
र्व्_१,०११।०२च् त्वाम् अभि प्र णोनुमो जेतारम् अपराजितम् ॥  
र्व्_१,०११।०३अ पूर्वीर् इन्द्रस्य रातयो न वि दस्यन्त्य् ऊतयः ।  
र्व्_१,०११।०३च् यदी वाजस्य गोमत स्तोतृभ्यो मंहते मघम् ॥  
र्व्_१,०११।०४अ पुराम् भिन्दुर् युवा कविर् अमितौजा अजायत ।  
र्व्_१,०११।०४च् इन्द्रो विश्वस्य कर्मणो धर्ता वज्री पुरुष्टुतः ॥  
र्व्_१,०११।०५अ त्वं वलस्य गोमतो ऽपावर् अद्रिवो बिलम् ।  
र्व्_१,०११।०५च् त्वां देवा अबिभ्युषस् तुज्यमानास आविषुः ॥  
र्व्_१,०११।०६अ तवाहं शूर रातिभिः प्रत्य् आयं सिन्धुम् आवदन् ।  
र्व्_१,०११।०६च् उपातिष्ठन्त गिर्वणो विदुष् टे तस्य कारवः ॥  
र्व्_१,०११।०७अ मायाभिर् इन्द्र मायिनं त्वं शुष्णम् अवातिरः ।  
र्व्_१,०११।०७च् विदुष् टे तस्य मेधिरास् तेषां श्रवांस्य् उत् तिर ॥  
र्व्_१,०११।०८अ इन्द्रम् ईशानम् ओजसाभि स्तोमा अनूषत ।  
र्व्_१,०११।०८च् सहस्रं यस्य रातय उत वा सन्ति भूयसीः ॥  
  
र्व्_१,०१२।०१अ अग्निं दूतं वृणीमहे होतारं विश्ववेदसम् ।  
र्व्_१,०१२।०१च् अस्य यज्ञस्य सुक्रतुम् ॥  
र्व्_१,०१२।०२अ अग्निम्-अग्निं हवीमभिः सदा हवन्त विश्पतिम् ।  
र्व्_१,०१२।०२च् हव्यवाहम् पुरुप्रियम् ॥  
र्व्_१,०१२।०३अ अग्ने देवां इहा वह जज्ञानो वृक्तबर्हिषे ।  
र्व्_१,०१२।०३च् असि होता न ईड्यः ॥  
र्व्_१,०१२।०४अ तां उशतो वि बोधय यद् अग्ने यासि दूत्यम् ।  
र्व्_१,०१२।०४च् देवैर् आ सत्सि बर्हिषि ॥  
र्व्_१,०१२।०५अ घृताहवन दीदिवः प्रति ष्म रिषतो दह ।  
र्व्_१,०१२।०५च् अग्ने त्वं रक्षस्विनः ॥  
र्व्_१,०१२।०६अ अग्निनाग्निः सम् इध्यते कविर् गृहपतिर् युवा ।  
र्व्_१,०१२।०६च् हव्यवाड् जुह्वास्यः ॥  
र्व्_१,०१२।०७अ कविम् अग्निम् उप स्तुहि सत्यधर्माणम् अध्वरे ।  
र्व्_१,०१२।०७च् देवम् अमीवचातनम् ॥  
र्व्_१,०१२।०८अ यस् त्वाम् अग्ने हविष्पतिर् दूतं देव सपर्यति ।  
र्व्_१,०१२।०८च् तस्य स्म प्राविता भव ॥  
र्व्_१,०१२।०९अ यो अग्निं देववीतये हविष्मां आविवासति ।  
र्व्_१,०१२।०९च् तस्मै पावक मृऌअय ॥  
र्व्_१,०१२।१०अ स नः पावक दीदिवो ऽग्ने देवां इहा वह ।  
र्व्_१,०१२।१०च् उप यज्ञं हविश् च नः ॥  
र्व्_१,०१२।११अ स न स्तवान आ भर गायत्रेण नवीयसा ।  
र्व्_१,०१२।११च् रयिं वीरवतीम् इषम् ॥  
र्व्_१,०१२।१२अ अग्ने शुक्रेण शोचिषा विश्वाभिर् देवहूतिभिः ।  
र्व्_१,०१२।१२च् इमं स्तोमं जुषस्व नः ॥  
  
र्व्_१,०१३।०१अ सुसमिद्धो न आ वह देवां अग्ने हविष्मते ।  
र्व्_१,०१३।०१च् होतः पावक यक्षि च ॥  
र्व्_१,०१३।०२अ मधुमन्तं तनूनपाद् यज्ञं देवेषु नः कवे ।  
र्व्_१,०१३।०२च् अद्या कृणुहि वीतये ॥  
र्व्_१,०१३।०३अ नराशंसम् इह प्रियम् अस्मिन् यज्ञ उप ह्वये ।  
र्व्_१,०१३।०३च् मधुजिह्वं हविष्कृतम् ॥  
र्व्_१,०१३।०४अ अग्ने सुखतमे रथे देवां ईऌइत आ वह ।  
र्व्_१,०१३।०४च् असि होता मनुर्हितः ॥  
र्व्_१,०१३।०५अ स्तृणीत बर्हिर् आनुषग् घृतपृष्ठम् मनीषिणः ।  
र्व्_१,०१३।०५च् यत्रामृतस्य चक्षणम् ॥  
र्व्_१,०१३।०६अ वि श्रयन्ताम् ऋतावृधो द्वारो देवीर् असश्चतः ।  
र्व्_१,०१३।०६च् अद्या नूनं च यष्टवे ॥  
र्व्_१,०१३।०७अ नक्तोषासा सुपेशसास्मिन् यज्ञ उप ह्वये ।  
र्व्_१,०१३।०७च् इदं नो बर्हिर् आसदे ॥  
र्व्_१,०१३।०८अ ता सुजिह्वा उप ह्वये होतारा दैव्या कवी ।  
र्व्_१,०१३।०८च् यज्ञं नो यक्षताम् इमम् ॥  
र्व्_१,०१३।०९अ इऌआ सरस्वती मही तिस्रो देवीर् मयोभुवः ।  
र्व्_१,०१३।०९च् बर्हिः सीदन्त्व् अस्रिधः ॥  
र्व्_१,०१३।१०अ इह त्वष्टारम् अग्रियं विश्वरूपम् उप ह्वये ।  
र्व्_१,०१३।१०च् अस्माकम् अस्तु केवलः ॥  
र्व्_१,०१३।११अ अव सृजा वनस्पते देव देवेभ्यो हविः ।  
र्व्_१,०१३।११च् प्र दातुर् अस्तु चेतनम् ॥  
र्व्_१,०१३।१२अ स्वाहा यज्ञं कृणोतनेन्द्राय यज्वनो गृहे ।  
र्व्_१,०१३।१२च् तत्र देवां उप ह्वये ॥  
  
र्व्_१,०१४।०१अ ऐभिर् अग्ने दुवो गिरो विश्वेभिः सोमपीतये ।  
र्व्_१,०१४।०१च् देवेभिर् याहि यक्षि च ॥  
र्व्_१,०१४।०२अ आ त्वा कण्वा अहूषत गृणन्ति विप्र ते धियः ।  
र्व्_१,०१४।०२च् देवेभिर् अग्न आ गहि ॥  
र्व्_१,०१४।०३अ इन्द्रवायू बृहस्पतिम् मित्राग्निम् पूषणम् भगम् ।  
र्व्_१,०१४।०३च् आदित्यान् मारुतं गणम् ॥  
र्व्_१,०१४।०४अ प्र वो भ्रियन्त इन्दवो मत्सरा मादयिष्णवः ।  
र्व्_१,०१४।०४च् द्रप्सा मध्वश् चमूषदः ॥  
र्व्_१,०१४।०५अ ईऌअते त्वाम् अवस्यवः कण्वासो वृक्तबर्हिषः ।  
र्व्_१,०१४।०५च् हविष्मन्तो अरङ्कृतः ॥  
र्व्_१,०१४।०६अ घृतपृष्ठा मनोयुजो ये त्वा वहन्ति वह्नयः ।  
र्व्_१,०१४।०६च् आ देवान् सोमपीतये ॥  
र्व्_१,०१४।०७अ तान् यजत्रां ऋतावृधो ऽग्ने पत्नीवतस् कृधि ।  
र्व्_१,०१४।०७च् मध्वः सुजिह्व पायय ॥  
र्व्_१,०१४।०८अ ये यजत्रा य ईड्यास् ते ते पिबन्तु जिह्वया ।  
र्व्_१,०१४।०८च् मधोर् अग्ने वषट्कृति ॥  
र्व्_१,०१४।०९अ आकीं सूर्यस्य रोचनाद् विश्वान् देवां उषर्बुधः ।  
र्व्_१,०१४।०९च् विप्रो होतेह वक्षति ॥  
र्व्_१,०१४।१०अ विश्वेभिः सोम्यम् मध्व् अग्न इन्द्रेण वायुना ।  
र्व्_१,०१४।१०च् पिबा मित्रस्य धामभिः ॥  
र्व्_१,०१४।११अ त्वं होता मनुर्हितो ऽग्ने यज्ञेषु सीदसि ।  
र्व्_१,०१४।११च् सेमं नो अध्वरं यज ॥  
र्व्_१,०१४।१२अ युक्ष्वा ह्य् अरुषी रथे हरितो देव रोहितः ।  
र्व्_१,०१४।१२च् ताभिर् देवां इहा वह ॥  
  
र्व्_१,०१५।०१अ इन्द्र सोमम् पिब ऋतुना त्वा विशन्त्व् इन्दवः ।  
र्व्_१,०१५।०१च् मत्सरासस् तदोकसः ॥  
र्व्_१,०१५।०२अ मरुतः पिबत ऋतुना पोत्राद् यज्ञम् पुनीतन ।  
र्व्_१,०१५।०२च् यूयं हि ष्ठा सुदानवः ॥  
र्व्_१,०१५।०३अ अभि यज्ञं गृणीहि नो ग्नावो नेष्टः पिब ऋतुना ।  
र्व्_१,०१५।०३च् त्वं हि रत्नधा असि ॥  
र्व्_१,०१५।०४अ अग्ने देवां इहा वह सादया योनिषु त्रिषु ।  
र्व्_१,०१५।०४च् परि भूष पिब ऋतुना ॥  
र्व्_१,०१५।०५अ ब्राह्मणाद् इन्द्र राधसः पिबा सोमम् ऋतूंर् अनु ।  
र्व्_१,०१५।०५च् तवेद् धि सख्यम् अस्तृतम् ॥  
र्व्_१,०१५।०६अ युवं दक्षं धृतव्रत मित्रावरुण दूऌअभम् ।  
र्व्_१,०१५।०६च् ऋतुना यज्ञम् आशाथे ॥  
र्व्_१,०१५।०७अ द्रविणोदा द्रविणसो ग्रावहस्तासो अध्वरे ।  
र्व्_१,०१५।०७च् यज्ञेषु देवम् ईऌअते ॥  
र्व्_१,०१५।०८अ द्रविणोदा ददातु नो वसूनि यानि शृण्विरे ।  
र्व्_१,०१५।०८च् देवेषु ता वनामहे ॥  
र्व्_१,०१५।०९अ द्रविणोदाः पिपीषति जुहोत प्र च तिष्ठत ।  
र्व्_१,०१५।०९च् नेष्ट्राद् ऋतुभिर् इष्यत ॥  
र्व्_१,०१५।१०अ यत् त्वा तुरीयम् ऋतुभिर् द्रविणोदो यजामहे ।  
र्व्_१,०१५।१०च् अध स्मा नो ददिर् भव ॥  
र्व्_१,०१५।११अ अश्विना पिबतम् मधु दीद्यग्नी शुचिव्रता ।  
र्व्_१,०१५।११च् ऋतुना यज्ञवाहसा ॥  
र्व्_१,०१५।१२अ गार्हपत्येन सन्त्य ऋतुना यज्ञनीर् असि ।  
र्व्_१,०१५।१२च् देवान् देवयते यज ॥  
  
र्व्_१,०१६।०१अ आ त्वा वहन्तु हरयो वृषणं सोमपीतये ।  
र्व्_१,०१६।०१च् इन्द्र त्वा सूरचक्षसः ॥  
र्व्_१,०१६।०२अ इमा धाना घृतस्नुवो हरी इहोप वक्षतः ।  
र्व्_१,०१६।०२च् इन्द्रं सुखतमे रथे ॥  
र्व्_१,०१६।०३अ इन्द्रम् प्रातर् हवामह इन्द्रम् प्रयत्य् अध्वरे ।  
र्व्_१,०१६।०३च् इन्द्रं सोमस्य पीतये ॥  
र्व्_१,०१६।०४अ उप नः सुतम् आ गहि हरिभिर् इन्द्र केशिभिः ।  
र्व्_१,०१६।०४च् सुते हि त्वा हवामहे ॥  
र्व्_१,०१६।०५अ सेमं न स्तोमम् आ गह्य् उपेदं सवनं सुतम् ।  
र्व्_१,०१६।०५च् गौरो न तृषितः पिब ॥  
र्व्_१,०१६।०६अ इमे सोमास इन्दवः सुतासो अधि बर्हिषि ।  
र्व्_१,०१६।०६च् तां इन्द्र सहसे पिब ॥  
र्व्_१,०१६।०७अ अयं ते स्तोमो अग्रियो हृदिस्पृग् अस्तु शन्तमः ।  
र्व्_१,०१६।०७च् अथा सोमं सुतम् पिब ॥  
र्व्_१,०१६।०८अ विश्वम् इत् सवनं सुतम् इन्द्रो मदाय गच्छति ।  
र्व्_१,०१६।०८च् वृत्रहा सोमपीतये ॥  
र्व्_१,०१६।०९अ सेमं नः कामम् आ पृण गोभिर् अश्वैः शतक्रतो ।  
र्व्_१,०१६।०९च् स्तवाम त्वा स्वाध्यः ॥  
  
र्व्_१,०१७।०१अ इन्द्रावरुणयोर् अहं सम्राजोर् अव आ वृणे ।  
र्व्_१,०१७।०१च् ता नो मृऌआत ईदृशे ॥  
र्व्_१,०१७।०२अ गन्तारा हि स्थो ऽवसे हवं विप्रस्य मावतः ।  
र्व्_१,०१७।०२च् धर्तारा चर्षणीनाम् ॥  
र्व्_१,०१७।०३अ अनुकामं तर्पयेथाम् इन्द्रावरुण राय आ ।  
र्व्_१,०१७।०३च् ता वां नेदिष्ठम् ईमहे ॥  
र्व्_१,०१७।०४अ युवाकु हि शचीनां युवाकु सुमतीनाम् ।  
र्व्_१,०१७।०४च् भूयाम वाजदाव्नाम् ॥  
र्व्_१,०१७।०५अ इन्द्रः सहस्रदाव्नां वरुणः शंस्यानाम् ।  
र्व्_१,०१७।०५च् क्रतुर् भवत्य् उक्थ्यः ॥  
र्व्_१,०१७।०६अ तयोर् इद् अवसा वयं सनेम नि च धीमहि ।  
र्व्_१,०१७।०६च् स्याद् उत प्ररेचनम् ॥  
र्व्_१,०१७।०७अ इन्द्रावरुण वाम् अहं हुवे चित्राय राधसे ।  
र्व्_१,०१७।०७च् अस्मान् सु जिग्युषस् कृतम् ॥  
र्व्_१,०१७।०८अ इन्द्रावरुण नू नु वां सिषासन्तीषु धीष्व् आ ।  
र्व्_१,०१७।०८च् अस्मभ्यं शर्म यच्छतम् ॥  
र्व्_१,०१७।०९अ प्र वाम् अश्नोतु सुष्टुतिर् इन्द्रावरुण यां हुवे ।  
र्व्_१,०१७।०९च् याम् ऋधाथे सधस्तुतिम् ॥  
  
र्व्_१,०१८।०१अ सोमानं स्वरणं कृणुहि ब्रह्मणस् पते ।  
र्व्_१,०१८।०१च् कक्षीवन्तं य औशिजः ॥  
र्व्_१,०१८।०२अ यो रेवान् यो अमीवहा वसुवित् पुष्टिवर्धनः ।  
र्व्_१,०१८।०२च् स नः सिषक्तु यस् तुरः ॥  
र्व्_१,०१८।०३अ मा नः शंसो अररुषो धूर्तिः प्रणङ् मर्त्यस्य ।  
र्व्_१,०१८।०३च् रक्षा णो ब्रह्मणस् पते ॥  
र्व्_१,०१८।०४अ स घा वीरो न रिष्यति यम् इन्द्रो ब्रह्मणस् पतिः ।  
र्व्_१,०१८।०४च् सोमो हिनोति मर्त्यम् ॥  
र्व्_१,०१८।०५अ त्वं तम् ब्रह्मणस् पते सोम इन्द्रश् च मर्त्यम् ।  
र्व्_१,०१८।०५च् दक्षिणा पात्व् अंहसः ॥  
र्व्_१,०१८।०६अ सदसस् पतिम् अद्भुतम् प्रियम् इन्द्रस्य काम्यम् ।  
र्व्_१,०१८।०६च् सनिम् मेधाम् अयासिषम् ॥  
र्व्_१,०१८।०७अ यस्माद् ऋते न सिध्यति यज्ञो विपश्चितश् चन ।  
र्व्_१,०१८।०७च् स धीनां योगम् इन्वति ॥  
र्व्_१,०१८।०८अ आद् ऋध्नोति हविष्कृतिम् प्राञ्चं कृणोत्य् अध्वरम् ।  
र्व्_१,०१८।०८च् होत्रा देवेषु गच्छति ॥  
र्व्_१,०१८।०९अ नराशंसं सुधृष्टमम् अपश्यं सप्रथस्तमम् ।  
र्व्_१,०१८।०९च् दिवो न सद्ममखसम् ॥  
  
र्व्_१,०१९।०१अ प्रति त्यं चारुम् अध्वरं गोपीथाय प्र हूयसे ।  
र्व्_१,०१९।०१च् मरुद्भिर् अग्न आ गहि ॥  
र्व्_१,०१९।०२अ नहि देवो न मर्त्यो महस् तव क्रतुम् परः ।  
र्व्_१,०१९।०२च् मरुद्भिर् अग्न आ गहि ॥  
र्व्_१,०१९।०३अ ये महो रजसो विदुर् विश्वे देवासो अद्रुहः ।  
र्व्_१,०१९।०३च् मरुद्भिर् अग्न आ गहि ॥  
र्व्_१,०१९।०४अ य उग्रा अर्कम् आनृचुर् अनाधृष्टास ओजसा ।  
र्व्_१,०१९।०४च् मरुद्भिर् अग्न आ गहि ॥  
र्व्_१,०१९।०५अ ये शुभ्रा घोरवर्पसः सुक्षत्रासो रिशादसः ।  
र्व्_१,०१९।०५च् मरुद्भिर् अग्न आ गहि ॥  
र्व्_१,०१९।०६अ ये नाकस्याधि रोचने दिवि देवास आसते ।  
र्व्_१,०१९।०६च् मरुद्भिर् अग्न आ गहि ॥  
र्व्_१,०१९।०७अ य ईङ्खयन्ति पर्वतान् तिरः समुद्रम् अर्णवम् ।  
र्व्_१,०१९।०७च् मरुद्भिर् अग्न आ गहि ॥  
र्व्_१,०१९।०८अ आ ये तन्वन्ति रश्मिभिस् तिरः समुद्रम् ओजसा ।  
र्व्_१,०१९।०८च् मरुद्भिर् अग्न आ गहि ॥  
र्व्_१,०१९।०९अ अभि त्वा पूर्वपीतये सृजामि सोम्यम् मधु ।  
र्व्_१,०१९।०९च् मरुद्भिर् अग्न आ गहि ॥  
  
र्व्_१,०२०।०१अ अयं देवाय जन्मने स्तोमो विप्रेभिर् आसया ।  
र्व्_१,०२०।०१च् अकारि रत्नधातमः ॥  
र्व्_१,०२०।०२अ य इन्द्राय वचोयुजा ततक्षुर् मनसा हरी ।  
र्व्_१,०२०।०२च् शमीभिर् यज्ञम् आशत ॥  
र्व्_१,०२०।०३अ तक्षन् नासत्याभ्याम् परिज्मानं सुखं रथम् ।  
र्व्_१,०२०।०३च् तक्षन् धेनुं सबर्दुघाम् ॥  
र्व्_१,०२०।०४अ युवाना पितरा पुनः सत्यमन्त्रा ऋजूयवः ।  
र्व्_१,०२०।०४च् ऋभवो विष्ट्य् अक्रत ॥  
र्व्_१,०२०।०५अ सं वो मदासो अग्मतेन्द्रेण च मरुत्वता ।  
र्व्_१,०२०।०५च् आदित्येभिश् च राजभिः ॥  
र्व्_१,०२०।०६अ उत त्यं चमसं नवं त्वष्टुर् देवस्य निष्कृतम् ।  
र्व्_१,०२०।०६च् अकर्त चतुरः पुनः ॥  
र्व्_१,०२०।०७अ ते नो रत्नानि धत्तन त्रिर् आ साप्तानि सुन्वते ।  
र्व्_१,०२०।०७च् एकम्-एकं सुशस्तिभिः ॥  
र्व्_१,०२०।०८अ अधारयन्त वह्नयो ऽभजन्त सुकृत्यया ।  
र्व्_१,०२०।०८च् भागं देवेषु यज्ञियम् ॥  
  
र्व्_१,०२१।०१अ इहेन्द्राग्नी उप ह्वये तयोर् इत् स्तोमम् उश्मसि ।  
र्व्_१,०२१।०१च् ता सोमं सोमपातमा ॥  
र्व्_१,०२१।०२अ ता यज्ञेषु प्र शंसतेन्द्राग्नी शुम्भता नरः ।  
र्व्_१,०२१।०२च् ता गायत्रेषु गायत ॥  
र्व्_१,०२१।०३अ ता मित्रस्य प्रशस्तय इन्द्राग्नी ता हवामहे ।  
र्व्_१,०२१।०३च् सोमपा सोमपीतये ॥  
र्व्_१,०२१।०४अ उग्रा सन्ता हवामह उपेदं सवनं सुतम् ।  
र्व्_१,०२१।०४च् इन्द्राग्नी एह गच्छताम् ॥  
र्व्_१,०२१।०५अ ता महान्ता सदस्पती इन्द्राग्नी रक्ष उब्जतम् ।  
र्व्_१,०२१।०५च् अप्रजाः सन्त्व् अत्रिणः ॥  
र्व्_१,०२१।०६अ तेन सत्येन जागृतम् अधि प्रचेतुने पदे ।  
र्व्_१,०२१।०६च् इन्द्राग्नी शर्म यच्छतम् ॥  
  
र्व्_१,०२२।०१अ प्रातर्युजा वि बोधयाश्विनाव् एह गच्छताम् ।  
र्व्_१,०२२।०१च् अस्य सोमस्य पीतये ॥  
र्व्_१,०२२।०२अ या सुरथा रथीतमोभा देवा दिविस्पृशा ।  
र्व्_१,०२२।०२च् अश्विना ता हवामहे ॥  
र्व्_१,०२२।०३अ या वां कशा मधुमत्य् अश्विना सूनृतावती ।  
र्व्_१,०२२।०३च् तया यज्ञम् मिमिक्षतम् ॥  
र्व्_१,०२२।०४अ नहि वाम् अस्ति दूरके यत्रा रथेन गच्छथः ।  
र्व्_१,०२२।०४च् अश्विना सोमिनो गृहम् ॥  
र्व्_१,०२२।०५अ हिरण्यपाणिम् ऊतये सवितारम् उप ह्वये ।  
र्व्_१,०२२।०५च् स चेत्ता देवता पदम् ॥  
र्व्_१,०२२।०६अ अपां नपातम् अवसे सवितारम् उप स्तुहि ।  
र्व्_१,०२२।०६च् तस्य व्रतान्य् उश्मसि ॥  
र्व्_१,०२२।०७अ विभक्तारं हवामहे वसोश् चित्रस्य राधसः ।  
र्व्_१,०२२।०७च् सवितारं नृचक्षसम् ॥  
र्व्_१,०२२।०८अ सखाय आ नि षीदत सविता स्तोम्यो नु नः ।  
र्व्_१,०२२।०८च् दाता राधांसि शुम्भति ॥  
र्व्_१,०२२।०९अ अग्ने पत्नीर् इहा वह देवानाम् उशतीर् उप ।  
र्व्_१,०२२।०९च् त्वष्टारं सोमपीतये ॥  
र्व्_१,०२२।१०अ आ ग्ना अग्न इहावसे होत्रां यविष्ठ भारतीम् ।  
र्व्_१,०२२।१०च् वरूत्रीं धिषणां वह ॥  
र्व्_१,०२२।११अ अभि नो देवीर् अवसा महः शर्मणा नृपत्नीः ।  
र्व्_१,०२२।११च् अच्छिन्नपत्राः सचन्ताम् ॥  
र्व्_१,०२२।१२अ इहेन्द्राणीम् उप ह्वये वरुणानीं स्वस्तये ।  
र्व्_१,०२२।१२च् अग्नायीं सोमपीतये ॥  
र्व्_१,०२२।१३अ मही द्यौः पृथिवी च न इमं यज्ञम् मिमिक्षताम् ।  
र्व्_१,०२२।१३च् पिपृतां नो भरीमभिः ॥  
र्व्_१,०२२।१४अ तयोर् इद् घृतवत् पयो विप्रा रिहन्ति धीतिभिः ।  
र्व्_१,०२२।१४च् गन्धर्वस्य ध्रुवे पदे ॥  
र्व्_१,०२२।१५अ स्योना पृथिवि भवानृक्षरा निवेशनी ।  
र्व्_१,०२२।१५च् यच्छा नः शर्म सप्रथः ॥  
र्व्_१,०२२।१६अ अतो देवा अवन्तु नो यतो विष्णुर् विचक्रमे ।  
र्व्_१,०२२।१६च् पृथिव्याः सप्त धामभिः ॥  
र्व्_१,०२२।१७अ इदं विष्णुर् वि चक्रमे त्रेधा नि दधे पदम् ।  
र्व्_१,०२२।१७च् समूऌहम् अस्य पांसुरे ॥  
र्व्_१,०२२।१८अ त्रीणि पदा वि चक्रमे विष्णुर् गोपा अदाभ्यः ।  
र्व्_१,०२२।१८च् अतो धर्माणि धारयन् ॥  
र्व्_१,०२२।१९अ विष्णोः कर्माणि पश्यत यतो व्रतानि पस्पशे ।  
र्व्_१,०२२।१९च् इन्द्रस्य युज्यः सखा ॥  
र्व्_१,०२२।२०अ तद् विष्णोः परमम् पदं सदा पश्यन्ति सूरयः ।  
र्व्_१,०२२।२०च् दिवीव चक्षुर् आततम् ॥  
र्व्_१,०२२।२१अ तद् विप्रासो विपन्यवो जागृवांसः सम् इन्धते ।  
र्व्_१,०२२।२१च् विष्णोर् यत् परमम् पदम् ॥  
  
र्व्_१,०२३।०१अ तीव्राः सोमास आ गह्य् आशीर्वन्तः सुता इमे ।  
र्व्_१,०२३।०१च् वायो तान् प्रस्थितान् पिब ॥  
र्व्_१,०२३।०२अ उभा देवा दिविस्पृशेन्द्रवायू हवामहे ।  
र्व्_१,०२३।०२च् अस्य सोमस्य पीतये ॥  
र्व्_१,०२३।०३अ इन्द्रवायू मनोजुवा विप्रा हवन्त ऊतये ।  
र्व्_१,०२३।०३च् सहस्राक्षा धियस् पती ॥  
र्व्_१,०२३।०४अ मित्रं वयं हवामहे वरुणं सोमपीतये ।  
र्व्_१,०२३।०४च् जज्ञाना पूतदक्षसा ॥  
र्व्_१,०२३।०५अ ऋतेन याव् ऋतावृधाव् ऋतस्य ज्योतिषस् पती ।  
र्व्_१,०२३।०५च् ता मित्रावरुणा हुवे ॥  
र्व्_१,०२३।०६अ वरुणः प्राविता भुवन् मित्रो विश्वाभिर् ऊतिभिः ।  
र्व्_१,०२३।०६च् करतां नः सुराधसः ॥  
र्व्_१,०२३।०७अ मरुत्वन्तं हवामह इन्द्रम् आ सोमपीतये ।  
र्व्_१,०२३।०७च् सजूर् गणेन तृम्पतु ॥  
र्व्_१,०२३।०८अ इन्द्रज्येष्ठा मरुद्गणा देवासः पूषरातयः ।  
र्व्_१,०२३।०८च् विश्वे मम श्रुता हवम् ॥  
र्व्_१,०२३।०९अ हत वृत्रं सुदानव इन्द्रेण सहसा युजा ।  
र्व्_१,०२३।०९च् मा नो दुःशंस ईशत ॥  
र्व्_१,०२३।१०अ विश्वान् देवान् हवामहे मरुतः सोमपीतये ।  
र्व्_१,०२३।१०च् उग्रा हि पृश्निमातरः ॥  
र्व्_१,०२३।११अ जयताम् इव तन्यतुर् मरुताम् एति धृष्णुया ।  
र्व्_१,०२३।११च् यच् छुभं याथना नरः ॥  
र्व्_१,०२३।१२अ हस्काराद् विद्युतस् पर्य् अतो जाता अवन्तु नः ।  
र्व्_१,०२३।१२च् मरुतो मृऌअयन्तु नः ॥  
र्व्_१,०२३।१३अ आ पूषञ् चित्रबर्हिषम् आघृणे धरुणं दिवः ।  
र्व्_१,०२३।१३च् आजा नष्टं यथा पशुम् ॥  
र्व्_१,०२३।१४अ पूषा राजानम् आघृणिर् अपगूऌहं गुहा हितम् ।  
र्व्_१,०२३।१४च् अविन्दच् चित्रबर्हिषम् ॥  
र्व्_१,०२३।१५अ उतो स मह्यम् इन्दुभिः षड् युक्तां अनुसेषिधत् ।  
र्व्_१,०२३।१५च् गोभिर् यवं न चर्कृषत् ॥  
र्व्_१,०२३।१६अ अम्बयो यन्त्य् अध्वभिर् जामयो अध्वरीयताम् ।  
र्व्_१,०२३।१६च् पृञ्चतीर् मधुना पयः ॥  
र्व्_१,०२३।१७अ अमूर् या उप सूर्ये याभिर् वा सूर्यः सह ।  
र्व्_१,०२३।१७च् ता नो हिन्वन्त्व् अध्वरम् ॥  
र्व्_१,०२३।१८अ अपो देवीर् उप ह्वये यत्र गावः पिबन्ति नः ।  
र्व्_१,०२३।१८च् सिन्धुभ्यः कर्त्वं हविः ॥  
र्व्_१,०२३।१९अ अप्स्व् अन्तर् अमृतम् अप्सु भेषजम् अपाम् उत प्रशस्तये ।  
र्व्_१,०२३।१९च् देवा भवत वाजिनः ॥  
र्व्_१,०२३।२०अ अप्सु मे सोमो अब्रवीद् अन्तर् विश्वानि भेषजा ।  
र्व्_१,०२३।२०च् अग्निं च विश्वशम्भुवम् आपश् च विश्वभेषजीः ॥  
र्व्_१,०२३।२१अ आपः पृणीत भेषजं वरूथं तन्वे मम ।  
र्व्_१,०२३।२१च् ज्योक् च सूर्यं दृशे ॥  
र्व्_१,०२३।२२अ इदम् आपः प्र वहत यत् किं च दुरितम् मयि ।  
र्व्_१,०२३।२२च् यद् वाहम् अभिदुद्रोह यद् वा शेप उतानृतम् ॥  
र्व्_१,०२३।२३अ आपो अद्यान्व् अचारिषं रसेन सम् अगस्महि ।  
र्व्_१,०२३।२३च् पयस्वान् अग्न आ गहि तम् मा सं सृज वर्चसा ॥  
र्व्_१,०२३।२४अ सम् माग्ने वर्चसा सृज सम् प्रजया सम् आयुषा ।  
र्व्_१,०२३।२४च् विद्युर् मे अस्य देवा इन्द्रो विद्यात् सह ऋषिभिः ॥  
  
र्व्_१,०२४।०१अ कस्य नूनं कतमस्यामृतानाम् मनामहे चारु देवस्य नाम ।  
र्व्_१,०२४।०१च् को नो मह्या अदितये पुनर् दात् पितरं च दृशेयम् मातरं च ॥  
र्व्_१,०२४।०२अ अग्नेर् वयम् प्रथमस्यामृतानाम् मनामहे चारु देवस्य नाम ।  
र्व्_१,०२४।०२च् स नो मह्या अदितये पुनर् दात् पितरं च दृशेयम् मातरं च ॥  
र्व्_१,०२४।०३अ अभि त्वा देव सवितर् ईशानं वार्याणाम् ।  
र्व्_१,०२४।०३च् सदावन् भागम् ईमहे ॥  
र्व्_१,०२४।०४अ यश् चिद् धि त इत्था भगः शशमानः पुरा निदः ।  
र्व्_१,०२४।०४च् अद्वेषो हस्तयोर् दधे ॥  
र्व्_१,०२४।०५अ भगभक्तस्य ते वयम् उद् अशेम तवावसा ।  
र्व्_१,०२४।०५च् मूर्धानं राय आरभे ॥  
र्व्_१,०२४।०६अ नहि ते क्षत्रं न सहो न मन्युं वयश् चनामी पतयन्त आपुः ।  
र्व्_१,०२४।०६च् नेमा आपो अनिमिषं चरन्तीर् न ये वातस्य प्रमिनन्त्य् अभ्वम् ॥  
र्व्_१,०२४।०७अ अबुध्ने राजा वरुणो वनस्योर्ध्वं स्तूपं ददते पूतदक्षः ।  
र्व्_१,०२४।०७च् नीचीना स्थुर् उपरि बुध्न एषाम् अस्मे अन्तर् निहिताः केतवः स्युः ॥  
र्व्_१,०२४।०८अ उरुं हि राजा वरुणश् चकार सूर्याय पन्थाम् अन्वेतवा उ ।  
र्व्_१,०२४।०८च् अपदे पादा प्रतिधातवे ऽकर् उतापवक्ता हृदयाविधश् चित् ॥  
र्व्_१,०२४।०९अ शतं ते राजन् भिषजः सहस्रम् उर्वी गभीरा सुमतिष् टे अस्तु ।  
र्व्_१,०२४।०९च् बाधस्व दूरे निरृतिम् पराचैः कृतं चिद् एनः प्र मुमुग्ध्य् अस्मत् ॥  
र्व्_१,०२४।१०अ अमी य ऋक्षा निहितास उच्चा नक्तं ददृश्रे कुह चिद् दिवेयुः ।  
र्व्_१,०२४।१०च् अदब्धानि वरुणस्य व्रतानि विचाकशच् चन्द्रमा नक्तम् एति ॥  
र्व्_१,०२४।११अ तत् त्वा यामि ब्रह्मणा वन्दमानस् तद् आ शास्ते यजमानो हविर्भिः ।  
र्व्_१,०२४।११च् अहेऌअमानो वरुणेह बोध्य् उरुशंस मा न आयुः प्र मोषीः ॥  
र्व्_१,०२४।१२अ तद् इन् नक्तं तद् दिवा मह्यम् आहुस् तद् अयं केतो हृद आ वि चष्टे ।  
र्व्_१,०२४।१२च् शुनःशेपो यम् अह्वद् गृभीतः सो अस्मान् राजा वरुणो मुमोक्तु ॥  
र्व्_१,०२४।१३अ शुनःशेपो ह्य् अह्वद् गृभीतस् त्रिष्व् आदित्यं द्रुपदेषु बद्धः ।  
र्व्_१,०२४।१३च् अवैनं राजा वरुणः ससृज्याद् विद्वां अदब्धो वि मुमोक्तु पाशान् ॥  
र्व्_१,०२४।१४अ अव ते हेऌओ वरुण नमोभिर् अव यज्ञेभिर् ईमहे हविर्भिः ।  
र्व्_१,०२४।१४च् क्षयन्न् अस्मभ्यम् असुर प्रचेता राजन्न् एनांसि शिश्रथः कृतानि ॥  
र्व्_१,०२४।१५अ उद् उत्तमं वरुण पाशम् अस्मद् अवाधमं वि मध्यमं श्रथाय ।  
र्व्_१,०२४।१५च् अथा वयम् आदित्य व्रते तवानागसो अदितये स्याम ॥  
  
र्व्_१,०२५।०१अ यच् चिद् धि ते विशो यथा प्र देव वरुण व्रतम् ।  
र्व्_१,०२५।०१च् मिनीमसि द्यवि-द्यवि ॥  
र्व्_१,०२५।०२अ मा नो वधाय हत्नवे जिहीऌआनस्य रीरधः ।  
र्व्_१,०२५।०२च् मा हृणानस्य मन्यवे ॥  
र्व्_१,०२५।०३अ वि मृऌईकाय ते मनो रथीर् अश्वं न सन्दितम् ।  
र्व्_१,०२५।०३च् गीर्भिर् वरुण सीमहि ॥  
र्व्_१,०२५।०४अ परा हि मे विमन्यवः पतन्ति वस्यैष्टये ।  
र्व्_१,०२५।०४च् वयो न वसतीर् उप ॥  
र्व्_१,०२५।०५अ कदा क्षत्रश्रियं नरम् आ वरुणं करामहे ।  
र्व्_१,०२५।०५च् मृऌईकायोरुचक्षसम् ॥  
र्व्_१,०२५।०६अ तद् इत् समानम् आशाते वेनन्ता न प्र युच्छतः ।  
र्व्_१,०२५।०६च् धृतव्रताय दाशुषे ॥  
र्व्_१,०२५।०७अ वेदा यो वीनाम् पदम् अन्तरिक्षेण पतताम् ।  
र्व्_१,०२५।०७च् वेद नावः समुद्रियः ॥  
र्व्_१,०२५।०८अ वेद मासो धृतव्रतो द्वादश प्रजावतः ।  
र्व्_१,०२५।०८च् वेदा य उपजायते ॥  
र्व्_१,०२५।०९अ वेद वातस्य वर्तनिम् उरोर् ऋष्वस्य बृहतः ।  
र्व्_१,०२५।०९च् वेदा ये अध्यासते ॥  
र्व्_१,०२५।१०अ नि षसाद धृतव्रतो वरुणः पस्त्यास्व् आ ।  
र्व्_१,०२५।१०च् साम्राज्याय सुक्रतुः ॥  
र्व्_१,०२५।११अ अतो विश्वान्य् अद्भुता चिकित्वां अभि पश्यति ।  
र्व्_१,०२५।११च् कृतानि या च कर्त्वा ॥  
र्व्_१,०२५।१२अ स नो विश्वाहा सुक्रतुर् आदित्यः सुपथा करत् ।  
र्व्_१,०२५।१२च् प्र ण आयूंषि तारिषत् ॥  
र्व्_१,०२५।१३अ बिभ्रद् द्रापिं हिरण्ययं वरुणो वस्त निर्णिजम् ।  
र्व्_१,०२५।१३च् परि स्पशो नि षेदिरे ॥  
र्व्_१,०२५।१४अ न यं दिप्सन्ति दिप्सवो न द्रुह्वाणो जनानाम् ।  
र्व्_१,०२५।१४च् न देवम् अभिमातयः ॥  
र्व्_१,०२५।१५अ उत यो मानुषेष्व् आ यशश् चक्रे असाम्य् आ ।  
र्व्_१,०२५।१५च् अस्माकम् उदरेष्व् आ ॥  
र्व्_१,०२५।१६अ परा मे यन्ति धीतयो गावो न गव्यूतीर् अनु ।  
र्व्_१,०२५।१६च् इच्छन्तीर् उरुचक्षसम् ॥  
र्व्_१,०२५।१७अ सं नु वोचावहै पुनर् यतो मे मध्व् आभृतम् ।  
र्व्_१,०२५।१७च् होतेव क्षदसे प्रियम् ॥  
र्व्_१,०२५।१८अ दर्शं नु विश्वदर्शतं दर्शं रथम् अधि क्षमि ।  
र्व्_१,०२५।१८च् एता जुषत मे गिरः ॥  
र्व्_१,०२५।१९अ इमम् मे वरुण श्रुधी हवम् अद्या च मृऌअय ।  
र्व्_१,०२५।१९च् त्वाम् अवस्युर् आ चके ॥  
र्व्_१,०२५।२०अ त्वं विश्वस्य मेधिर दिवश् च ग्मश् च राजसि ।  
र्व्_१,०२५।२०च् स यामनि प्रति श्रुधि ॥  
र्व्_१,०२५।२१अ उद् उत्तमम् मुमुग्धि नो वि पाशम् मध्यमं चृत ।  
र्व्_१,०२५।२१च् अवाधमानि जीवसे ॥  
  
र्व्_१,०२६।०१अ वसिष्वा हि मियेध्य वस्त्राण्य् ऊर्जाम् पते ।  
र्व्_१,०२६।०१च् सेमं नो अध्वरं यज ॥  
र्व्_१,०२६।०२अ नि नो होता वरेण्यः सदा यविष्ठ मन्मभिः ।  
र्व्_१,०२६।०२च् अग्ने दिवित्मता वचः ॥  
र्व्_१,०२६।०३अ आ हि ष्मा सूनवे पितापिर् यजत्य् आपये ।  
र्व्_१,०२६।०३च् सखा सख्ये वरेण्यः ॥  
र्व्_१,०२६।०४अ आ नो बर्ही रिशादसो वरुणो मित्रो अर्यमा ।  
र्व्_१,०२६।०४च् सीदन्तु मनुषो यथा ॥  
र्व्_१,०२६।०५अ पूर्व्य होतर् अस्य नो मन्दस्व सख्यस्य च ।  
र्व्_१,०२६।०५च् इमा उ षु श्रुधी गिरः ॥  
र्व्_१,०२६।०६अ यच् चिद् धि शश्वता तना देवं-देवं यजामहे ।  
र्व्_१,०२६।०६च् त्वे इद् धूयते हविः ॥  
र्व्_१,०२६।०७अ प्रियो नो अस्तु विश्पतिर् होता मन्द्रो वरेण्यः ।  
र्व्_१,०२६।०७च् प्रियाः स्वग्नयो वयम् ॥  
र्व्_१,०२६।०८अ स्वग्नयो हि वार्यं देवासो दधिरे च नः ।  
र्व्_१,०२६।०८च् स्वग्नयो मनामहे ॥  
र्व्_१,०२६।०९अ अथा न उभयेषाम् अमृत मर्त्यानाम् ।  
र्व्_१,०२६।०९च् मिथः सन्तु प्रशस्तयः ॥  
र्व्_१,०२६।१०अ विश्वेभिर् अग्ने अग्निभिर् इमं यज्ञम् इदं वचः ।  
र्व्_१,०२६।१०च् चनो धाः सहसो यहो ॥  
  
र्व्_१,०२७।०१अ अश्वं न त्वा वारवन्तं वन्दध्या अग्निं नमोभिः ।  
र्व्_१,०२७।०१च् सम्राजन्तम् अध्वराणाम् ॥  
र्व्_१,०२७।०२अ स घा नः सूनुः शवसा पृथुप्रगामा सुशेवः ।  
र्व्_१,०२७।०२च् मीढ्वां अस्माकम् बभूयात् ॥  
र्व्_१,०२७।०३अ स नो दूराच् चासाच् च नि मर्त्याद् अघायोः ।  
र्व्_१,०२७।०३च् पाहि सदम् इद् विश्वायुः ॥  
र्व्_१,०२७।०४अ इमम् ऊ षु त्वम् अस्माकं सनिं गायत्रं नव्यांसम् ।  
र्व्_१,०२७।०४च् अग्ने देवेषु प्र वोचः ॥  
र्व्_१,०२७।०५अ आ नो भज परमेष्व् आ वाजेषु मध्यमेषु ।  
र्व्_१,०२७।०५च् शिक्षा वस्वो अन्तमस्य ॥  
र्व्_१,०२७।०६अ विभक्तासि चित्रभानो सिन्धोर् ऊर्मा उपाक आ ।  
र्व्_१,०२७।०६च् सद्यो दाशुषे क्षरसि ॥  
र्व्_१,०२७।०७अ यम् अग्ने पृत्सु मर्त्यम् अवा वाजेषु यं जुनाः ।  
र्व्_१,०२७।०७च् स यन्ता शश्वतीर् इषः ॥  
र्व्_१,०२७।०८अ नकिर् अस्य सहन्त्य पर्येता कयस्य चित् ।  
र्व्_१,०२७।०८च् वाजो अस्ति श्रवाय्यः ॥  
र्व्_१,०२७।०९अ स वाजं विश्वचर्षणिर् अर्वद्भिर् अस्तु तरुता ।  
र्व्_१,०२७।०९च् विप्रेभिर् अस्तु सनिता ॥  
र्व्_१,०२७।१०अ जराबोध तद् विविड्ढि विशे-विशे यज्ञियाय ।  
र्व्_१,०२७।१०च् स्तोमं रुद्राय दृशीकम् ॥  
र्व्_१,०२७।११अ स नो महां अनिमानो धूमकेतुः पुरुश्चन्द्रः ।  
र्व्_१,०२७।११च् धिये वाजाय हिन्वतु ॥  
र्व्_१,०२७।१२अ स रेवां इव विश्पतिर् दैव्यः केतुः शृणोतु नः ।  
र्व्_१,०२७।१२च् उक्थैर् अग्निर् बृहद्भानुः ॥  
र्व्_१,०२७।१३अ नमो महद्भ्यो नमो अर्भकेभ्यो नमो युवभ्यो नम आशिनेभ्यः ।  
र्व्_१,०२७।१३च् यजाम देवान् यदि शक्नवाम मा ज्यायसः शंसम् आ वृक्षि देवाः ॥  
  
र्व्_१,०२८।०१अ यत्र ग्रावा पृथुबुध्न ऊर्ध्वो भवति सोतवे ।  
र्व्_१,०२८।०१च् उलूखलसुतानाम् अवेद् व् इन्द्र जल्गुलः ॥  
र्व्_१,०२८।०२अ यत्र द्वाव् इव जघनाधिषवण्या कृता ।  
र्व्_१,०२८।०२च् उलूखलसुतानाम् अवेद् व् इन्द्र जल्गुलः ॥  
र्व्_१,०२८।०३अ यत्र नार्य् अपच्यवम् उपच्यवं च शिक्षते ।  
र्व्_१,०२८।०३च् उलूखलसुतानाम् अवेद् व् इन्द्र जल्गुलः ॥  
र्व्_१,०२८।०४अ यत्र मन्थां विबध्नते रश्मीन् यमितवा इव ।  
र्व्_१,०२८।०४च् उलूखलसुतानाम् अवेद् व् इन्द्र जल्गुलः ॥  
र्व्_१,०२८।०५अ यच् चिद् धि त्वं गृहे-गृह उलूखलक युज्यसे ।  
र्व्_१,०२८।०५च् इह द्युमत्तमं वद जयताम् इव दुन्दुभिः ॥  
र्व्_१,०२८।०६अ उत स्म ते वनस्पते वातो वि वात्य् अग्रम् इत् ।  
र्व्_१,०२८।०६च् अथो इन्द्राय पातवे सुनु सोमम् उलूखल ॥  
र्व्_१,०२८।०७अ आयजी वाजसातमा ता ह्य् उच्चा विजर्भृतः ।  
र्व्_१,०२८।०७च् हरी इवान्धांसि बप्सता ॥  
र्व्_१,०२८।०८अ ता नो अद्य वनस्पती ऋष्वाव् ऋष्वेभिः सोतृभिः ।  
र्व्_१,०२८।०८च् इन्द्राय मधुमत् सुतम् ॥  
र्व्_१,०२८।०९अ उच् छिष्टं चम्वोर् भर सोमम् पवित्र आ सृज ।  
र्व्_१,०२८।०९च् नि धेहि गोर् अधि त्वचि ॥  
  
र्व्_१,०२९।०१अ यच् चिद् धि सत्य सोमपा अनाशस्ता इव स्मसि ।  
र्व्_१,०२९।०१च् आ तू न इन्द्र शंसय गोष्व् अश्वेषु शुभ्रिषु सहस्रेषु तुवीमघ ॥  
र्व्_१,०२९।०२अ शिप्रिन् वाजानाम् पते शचीवस् तव दंसना ।  
र्व्_१,०२९।०२च् आ तू न इन्द्र शंसय गोष्व् अश्वेषु शुभ्रिषु सहस्रेषु तुवीमघ ॥  
र्व्_१,०२९।०३अ नि ष्वापया मिथूदृशा सस्ताम् अबुध्यमाने ।  
र्व्_१,०२९।०३च् आ तू न इन्द्र शंसय गोष्व् अश्वेषु शुभ्रिषु सहस्रेषु तुवीमघ ॥  
र्व्_१,०२९।०४अ ससन्तु त्या अरातयो बोधन्तु शूर रातयः ।  
र्व्_१,०२९।०४च् आ तू न इन्द्र शंसय गोष्व् अश्वेषु शुभ्रिषु सहस्रेषु तुवीमघ ॥  
र्व्_१,०२९।०५अ सम् इन्द्र गर्दभम् मृण नुवन्तम् पापयामुया ।  
र्व्_१,०२९।०५च् आ तू न इन्द्र शंसय गोष्व् अश्वेषु शुभ्रिषु सहस्रेषु तुवीमघ ॥  
र्व्_१,०२९।०६अ पताति कुण्डृणाच्या दूरं वातो वनाद् अधि ।  
र्व्_१,०२९।०६च् आ तू न इन्द्र शंसय गोष्व् अश्वेषु शुभ्रिषु सहस्रेषु तुवीमघ ॥  
र्व्_१,०२९।०७अ सर्वम् परिक्रोशं जहि जम्भया कृकदाश्वम् ।  
र्व्_१,०२९।०७च् आ तू न इन्द्र शंसय गोष्व् अश्वेषु शुभ्रिषु सहस्रेषु तुवीमघ ॥  
  
र्व्_१,०३०।०१अ आ व इन्द्रं क्रिविं यथा वाजयन्तः शतक्रतुम् ।  
र्व्_१,०३०।०१च् मंहिष्ठं सिञ्च इन्दुभिः ॥  
र्व्_१,०३०।०२अ शतं वा यः शुचीनां सहस्रं वा समाशिराम् ।  
र्व्_१,०३०।०२च् एद् उ निम्नं न रीयते ॥  
र्व्_१,०३०।०३अ सं यन् मदाय शुष्मिण एना ह्य् अस्योदरे ।  
र्व्_१,०३०।०३च् समुद्रो न व्यचो दधे ॥  
र्व्_१,०३०।०४अ अयम् उ ते सम् अतसि कपोत इव गर्भधिम् ।  
र्व्_१,०३०।०४च् वचस् तच् चिन् न ओहसे ॥  
र्व्_१,०३०।०५अ स्तोत्रं राधानाम् पते गिर्वाहो वीर यस्य ते ।  
र्व्_१,०३०।०५च् विभूतिर् अस्तु सूनृता ॥  
र्व्_१,०३०।०६अ ऊर्ध्वस् तिष्ठा न ऊतये ऽस्मिन् वाजे शतक्रतो ।  
र्व्_१,०३०।०६च् सम् अन्येषु ब्रवावहै ॥  
र्व्_१,०३०।०७अ योगे-योगे तवस्तरं वाजे-वाजे हवामहे ।  
र्व्_१,०३०।०७च् सखाय इन्द्रम् ऊतये ॥  
र्व्_१,०३०।०८अ आ घा गमद् यदि श्रवत् सहस्रिणीभिर् ऊतिभिः ।  
र्व्_१,०३०।०८च् वाजेभिर् उप नो हवम् ॥  
र्व्_१,०३०।०९अ अनु प्रत्नस्यौकसो हुवे तुविप्रतिं नरम् ।  
र्व्_१,०३०।०९च् यं ते पूर्वम् पिता हुवे ॥  
र्व्_१,०३०।१०अ तं त्वा वयं विश्ववारा शास्महे पुरुहूत ।  
र्व्_१,०३०।१०च् सखे वसो जरितृभ्यः ॥  
र्व्_१,०३०।११अ अस्माकं शिप्रिणीनां सोमपाः सोमपाव्नाम् ।  
र्व्_१,०३०।११च् सखे वज्रिन् सखीनाम् ॥  
र्व्_१,०३०।१२अ तथा तद् अस्तु सोमपाः सखे वज्रिन् तथा कृणु ।  
र्व्_१,०३०।१२च् यथा त उश्मसीष्टये ॥  
र्व्_१,०३०।१३अ रेवतीर् नः सधमाद इन्द्रे सन्तु तुविवाजाः ।  
र्व्_१,०३०।१३च् क्षुमन्तो याभिर् मदेम ॥  
र्व्_१,०३०।१४अ आ घ त्वावान् त्मनाप्त स्तोतृभ्यो धृष्णव् इयानः ।  
र्व्_१,०३०।१४च् ऋणोर् अक्षं न चक्र्योः ॥  
र्व्_१,०३०।१५अ आ यद् दुवः शतक्रतव् आ कामं जरितॄणाम् ।  
र्व्_१,०३०।१५च् ऋणोर् अक्षं न शचीभिः ॥  
र्व्_१,०३०।१६अ शश्वद् इन्द्रः पोप्रुथद्भिर् जिगाय नानदद्भिः शाश्वसद्भिर् धनानि ।  
र्व्_१,०३०।१६च् स नो हिरण्यरथं दंसनावान् स नः सनिता सनये स नो ऽदात् ॥  
र्व्_१,०३०।१७अ आश्विनाव् अश्वावत्येषा यातं शवीरया ।  
र्व्_१,०३०।१७च् गोमद् दस्रा हिरण्यवत् ॥  
र्व्_१,०३०।१८अ समानयोजनो हि वां रथो दस्राव् अमर्त्यः ।  
र्व्_१,०३०।१८च् समुद्रे अश्विनेयते ॥  
र्व्_१,०३०।१९अ न्य् अघ्न्यस्य मूर्धनि चक्रं रथस्य येमथुः ।  
र्व्_१,०३०।१९च् परि द्याम् अन्यद् ईयते ॥  
र्व्_१,०३०।२०अ कस् त उषः कधप्रिये भुजे मर्तो अमर्त्ये ।  
र्व्_१,०३०।२०च् कं नक्षसे विभावरि ॥  
र्व्_१,०३०।२१अ वयं हि ते अमन्मह्य् आन्ताद् आ पराकात् ।  
र्व्_१,०३०।२१च् अश्वे न चित्रे अरुषि ॥  
र्व्_१,०३०।२२अ त्वं त्येभिर् आ गहि वाजेभिर् दुहितर् दिवः ।  
र्व्_१,०३०।२२च् अस्मे रयिं नि धारय ॥  
  
र्व्_१,०३१।०१अ त्वम् अग्ने प्रथमो अङ्गिरा ऋषिर् देवो देवानाम् अभवः शिवः सखा ।  
र्व्_१,०३१।०१च् तव व्रते कवयो विद्मनापसो ऽजायन्त मरुतो भ्राजदृष्टयः ॥  
र्व्_१,०३१।०२अ त्वम् अग्ने प्रथमो अङ्गिरस्तमः कविर् देवानाम् परि भूषसि व्रतम् ।  
र्व्_१,०३१।०२च् विभुर् विश्वस्मै भुवनाय मेधिरो द्विमाता शयुः कतिधा चिद् आयवे ॥  
र्व्_१,०३१।०३अ त्वम् अग्ने प्रथमो मातरिश्वन आविर् भव सुक्रतूया विवस्वते ।  
र्व्_१,०३१।०३च् अरेजेतां रोदसी होतृवूर्ये ऽसघ्नोर् भारम् अयजो महो वसो ॥  
र्व्_१,०३१।०४अ त्वम् अग्ने मनवे द्याम् अवाशयः पुरूरवसे सुकृते सुकृत्तरः ।  
र्व्_१,०३१।०४च् श्वात्रेण यत् पित्रोर् मुच्यसे पर्य् आ त्वा पूर्वम् अनयन्न् आपरम् पुनः ॥  
र्व्_१,०३१।०५अ त्वम् अग्ने वृषभः पुष्टिवर्धन उद्यतस्रुचे भवसि श्रवाय्यः ।  
र्व्_१,०३१।०५च् य आहुतिम् परि वेदा वषट्कृतिम् एकायुर् अग्रे विश आविवाससि ॥  
र्व्_१,०३१।०६अ त्वम् अग्ने वृजिनवर्तनिं नरं सक्मन् पिपर्षि विदथे विचर्षणे ।  
र्व्_१,०३१।०६च् यः शूरसाता परितक्म्ये धने दभ्रेभिश् चित् समृता हंसि भूयसः ॥  
र्व्_१,०३१।०७अ त्वं तम् अग्ने अमृतत्व उत्तमे मर्तं दधासि श्रवसे दिवे-दिवे ।  
र्व्_१,०३१।०७च् यस् तातृषाण उभयाय जन्मने मयः कृणोषि प्रय आ च सूरये ॥  
र्व्_१,०३१।०८अ त्वं नो अग्ने सनये धनानां यशसं कारुं कृणुहि स्तवानः ।  
र्व्_१,०३१।०८च् ऋध्याम कर्मापसा नवेन देवैर् द्यावापृथिवी प्रावतं नः ॥  
र्व्_१,०३१।०९अ त्वं नो अग्ने पित्रोर् उपस्थ आ देवो देवेष्व् अनवद्य जागृविः ।  
र्व्_१,०३१।०९च् तनूकृद् बोधि प्रमतिश् च कारवे त्वं कल्याण वसु विश्वम् ओपिषे ॥  
र्व्_१,०३१।१०अ त्वम् अग्ने प्रमतिस् त्वम् पितासि नस् त्वं वयस्कृत् तव जामयो वयम् ।  
र्व्_१,०३१।१०च् सं त्वा रायः शतिनः सं सहस्रिणः सुवीरं यन्ति व्रतपाम् अदाभ्य ॥  
र्व्_१,०३१।११अ त्वाम् अग्ने प्रथमम् आयुम् आयवे देवा अकृण्वन् नहुषस्य विश्पतिम् ।  
र्व्_१,०३१।११च् इऌआम् अकृण्वन् मनुषस्य शासनीम् पितुर् यत् पुत्रो ममकस्य जायते ॥  
र्व्_१,०३१।१२अ त्वं नो अग्ने तव देव पायुभिर् मघोनो रक्ष तन्वश् च वन्द्य ।  
र्व्_१,०३१।१२च् त्राता तोकस्य तनये गवाम् अस्य् अनिमेषं रक्षमाणस् तव व्रते ॥  
र्व्_१,०३१।१३अ त्वम् अग्ने यज्यवे पायुर् अन्तरो ऽनिषङ्गाय चतुरक्ष इध्यसे ।  
र्व्_१,०३१।१३च् यो रातहव्यो ऽवृकाय धायसे कीरेश् चिन् मन्त्रम् मनसा वनोषि तम् ॥  
र्व्_१,०३१।१४अ त्वम् अग्न उरुशंसाय वाघते स्पार्हं यद् रेक्णः परमं वनोषि तत् ।  
र्व्_१,०३१।१४च् आध्रस्य चित् प्रमतिर् उच्यसे पिता प्र पाकं शास्सि प्र दिशो विदुष्टरः ॥  
र्व्_१,०३१।१५अ त्वम् अग्ने प्रयतदक्षिणं नरं वर्मेव स्यूतम् परि पासि विश्वतः ।  
र्व्_१,०३१।१५च् स्वादुक्षद्मा यो वसतौ स्योनकृज् जीवयाजं यजते सोपमा दिवः ॥  
र्व्_१,०३१।१६अ इमाम् अग्ने शरणिम् मीमृषो न इमम् अध्वानं यम् अगाम दूरात् ।  
र्व्_१,०३१।१६च् आपिः पिता प्रमतिः सोम्यानाम् भृमिर् अस्य् ऋषिकृन् मर्त्यानाम् ॥  
र्व्_१,०३१।१७अ मनुष्वद् अग्ने अङ्गिरस्वद् अङ्गिरो ययातिवत् सदने पूर्ववच् छुचे ।  
र्व्_१,०३१।१७च् अच्छ याह्य् आ वहा दैव्यं जनम् आ सादय बर्हिषि यक्षि च प्रियम् ॥  
र्व्_१,०३१।१८अ एतेनाग्ने ब्रह्मणा वावृधस्व शक्ती वा यत् ते चकृमा विदा वा ।  
र्व्_१,०३१।१८च् उत प्र णेष्य् अभि वस्यो अस्मान् सं नः सृज सुमत्या वाजवत्या ॥  
  
र्व्_१,०३२।०१अ इन्द्रस्य नु वीर्याणि प्र वोचं यानि चकार प्रथमानि वज्री ।  
र्व्_१,०३२।०१च् अहन्न् अहिम् अन्व् अपस् ततर्द प्र वक्षणा अभिनत् पर्वतानाम् ॥  
र्व्_१,०३२।०२अ अहन्न् अहिम् पर्वते शिश्रियाणं त्वष्टास्मै वज्रं स्वर्यं ततक्ष ।  
र्व्_१,०३२।०२च् वाश्रा इव धेनवः स्यन्दमाना अञ्जः समुद्रम् अव जग्मुर् आपः ॥  
र्व्_१,०३२।०३अ वृषायमाणो ऽवृणीत सोमं त्रिकद्रुकेष्व् अपिबत् सुतस्य ।  
र्व्_१,०३२।०३च् आ सायकम् मघवादत्त वज्रम् अहन्न् एनम् प्रथमजाम् अहीनाम् ॥  
र्व्_१,०३२।०४अ यद् इन्द्राहन् प्रथमजाम् अहीनाम् आन् मायिनाम् अमिनाः प्रोत मायाः ।  
र्व्_१,०३२।०४च् आत् सूर्यं जनयन् द्याम् उषासं तादीत्ना शत्रुं न किला विवित्से ॥  
र्व्_१,०३२।०५अ अहन् वृत्रं वृत्रतरं व्यंसम् इन्द्रो वज्रेण महता वधेन ।  
र्व्_१,०३२।०५च् स्कन्धांसीव कुलिशेना विवृक्णाहिः शयत उपपृक् पृथिव्याः ॥  
र्व्_१,०३२।०६अ अयोद्धेव दुर्मद आ हि जुह्वे महावीरं तुविबाधम् ऋजीषम् ।  
र्व्_१,०३२।०६च् नातारीद् अस्य समृतिं वधानां सं रुजानाः पिपिष इन्द्रशत्रुः ॥  
र्व्_१,०३२।०७अ अपाद् अहस्तो अपृतन्यद् इन्द्रम् आस्य वज्रम् अधि सानौ जघान ।  
र्व्_१,०३२।०७च् वृष्णो वध्रिः प्रतिमानम् बुभूषन् पुरुत्रा वृत्रो अशयद् व्यस्तः ॥  
र्व्_१,०३२।०८अ नदं न भिन्नम् अमुया शयानम् मनो रुहाणा अति यन्त्य् आपः ।  
र्व्_१,०३२।०८च् याश् चिद् वृत्रो महिना पर्यतिष्ठत् तासाम् अहिः पत्सुतःशीर् बभूव ॥  
र्व्_१,०३२।०९अ नीचावया अभवद् वृत्रपुत्रेन्द्रो अस्या अव वधर् जभार ।  
र्व्_१,०३२।०९च् उत्तरा सूर् अधरः पुत्र आसीद् दानुः शये सहवत्सा न धेनुः ॥  
र्व्_१,०३२।१०अ अतिष्ठन्तीनाम् अनिवेशनानां काष्ठानाम् मध्ये निहितं शरीरम् ।  
र्व्_१,०३२।१०च् वृत्रस्य निण्यं वि चरन्त्य् आपो दीर्घं तम आशयद् इन्द्रशत्रुः ॥  
र्व्_१,०३२।११अ दासपत्नीर् अहिगोपा अतिष्ठन् निरुद्धा आपः पणिनेव गावः ।  
र्व्_१,०३२।११च् अपाम् बिलम् अपिहितं यद् आसीद् वृत्रं जघन्वां अप तद् ववार ॥  
र्व्_१,०३२।१२अ अश्व्यो वारो अभवस् तद् इन्द्र सृके यत् त्वा प्रत्यहन् देव एकः ।  
र्व्_१,०३२।१२च् अजयो गा अजयः शूर सोमम् अवासृजः सर्तवे सप्त सिन्धून् ॥  
र्व्_१,०३२।१३अ नास्मै विद्युन् न तन्यतुः सिषेध न याम् मिहम् अकिरद् ध्रादुनिं च ।  
र्व्_१,०३२।१३च् इन्द्रश् च यद् युयुधाते अहिश् चोतापरीभ्यो मघवा वि जिग्ये ॥  
र्व्_१,०३२।१४अ अहेर् यातारं कम् अपश्य इन्द्र हृदि यत् ते जघ्नुषो भीर् अगच्छत् ।  
र्व्_१,०३२।१४च् नव च यन् नवतिं च स्रवन्तीः श्येनो न भीतो अतरो रजांसि ॥  
र्व्_१,०३२।१५अ इन्द्रो यातो ऽवसितस्य राजा शमस्य च शृङ्गिणो वज्रबाहुः ।  
र्व्_१,०३२।१५च् सेद् उ राजा क्षयति चर्षणीनाम् अरान् न नेमिः परि ता बभूव ॥  
  
र्व्_१,०३३।०१अ एतायामोप गव्यन्त इन्द्रम् अस्माकं सु प्रमतिं वावृधाति ।  
र्व्_१,०३३।०१च् अनामृणः कुविद् आद् अस्य रायो गवां केतम् परम् आवर्जते नः ॥  
र्व्_१,०३३।०२अ उपेद् अहं धनदाम् अप्रतीतं जुष्टां न श्येनो वसतिम् पतामि ।  
र्व्_१,०३३।०२च् इन्द्रं नमस्यन्न् उपमेभिर् अर्कैर् य स्तोतृभ्यो हव्यो अस्ति यामन् ॥  
र्व्_१,०३३।०३अ नि सर्वसेन इषुधींर् असक्त सम् अर्यो गा अजति यस्य वष्टि ।  
र्व्_१,०३३।०३च् चोष्कूयमाण इन्द्र भूरि वामम् मा पणिर् भूर् अस्मद् अधि प्रवृद्ध ॥  
र्व्_१,०३३।०४अ वधीर् हि दस्युं धनिनं घनेनं एकश् चरन्न् उपशाकेभिर् इन्द्र ।  
र्व्_१,०३३।०४च् धनोर् अधि विषुणक् ते व्य् आयन्न् अयज्वानः सनकाः प्रेतिम् ईयुः ॥  
र्व्_१,०३३।०५अ परा चिच् छीर्षा ववृजुस् त इन्द्रायज्वानो यज्वभि स्पर्धमानाः ।  
र्व्_१,०३३।०५च् प्र यद् दिवो हरिव स्थातर् उग्र निर् अव्रतां अधमो रोदस्योः ॥  
र्व्_१,०३३।०६अ अयुयुत्सन्न् अनवद्यस्य सेनाम् अयातयन्त क्षितयो नवग्वाः ।  
र्व्_१,०३३।०६च् वृषायुधो न वध्रयो निरष्टाः प्रवद्भिर् इन्द्राच् चितयन्त आयन् ॥  
र्व्_१,०३३।०७अ त्वम् एतान् रुदतो जक्षतश् चायोधयो रजस इन्द्र पारे ।  
र्व्_१,०३३।०७च् अवादहो दिव आ दस्युम् उच्चा प्र सुन्वत स्तुवतः शंसम् आवः ॥  
र्व्_१,०३३।०८अ चक्राणासः परीणहम् पृथिव्या हिरण्येन मणिना शुम्भमानाः ।  
र्व्_१,०३३।०८च् न हिन्वानासस् तितिरुस् त इन्द्रम् परि स्पशो अदधात् सूर्येण ॥  
र्व्_१,०३३।०९अ परि यद् इन्द्र रोदसी उभे अबुभोजीर् महिना विश्वतः सीम् ।  
र्व्_१,०३३।०९च् अमन्यमानां अभि मन्यमानैर् निर् ब्रह्मभिर् अधमो दस्युम् इन्द्र ॥  
र्व्_१,०३३।१०अ न ये दिवः पृथिव्या अन्तम् आपुर् न मायाभिर् धनदाम् पर्यभूवन् ।  
र्व्_१,०३३।१०च् युजं वज्रं वृषभश् चक्र इन्द्रो निर् ज्योतिषा तमसो गा अदुक्षत् ॥  
र्व्_१,०३३।११अ अनु स्वधाम् अक्षरन्न् आपो अस्यावर्धत मध्य आ नाव्यानाम् ।  
र्व्_१,०३३।११च् सध्रीचीनेन मनसा तम् इन्द्र ओजिष्ठेन हन्मनाहन्न् अभि द्यून् ॥  
र्व्_१,०३३।१२अ न्य् आविध्यद् इलीबिशस्य दृऌहा वि शृङ्गिणम् अभिनच् छुष्णम् इन्द्रः ।  
र्व्_१,०३३।१२च् यावत् तरो मघवन् यावद् ओजो वज्रेण शत्रुम् अवधीः पृतन्युम् ॥  
र्व्_१,०३३।१३अ अभि सिध्मो अजिगाद् अस्य शत्रून् वि तिग्मेन वृषभेणा पुरो ऽभेत् ।  
र्व्_१,०३३।१३च् सं वज्रेणासृजद् वृत्रम् इन्द्रः प्र स्वाम् मतिम् अतिरच् छाशदानः ॥  
र्व्_१,०३३।१४अ आवः कुत्सम् इन्द्र यस्मिञ् चाकन् प्रावो युध्यन्तं वृषभं दशद्युम् ।  
र्व्_१,०३३।१४च् शफच्युतो रेणुर् नक्षत द्याम् उच् छ्वैत्रेयो नृषाह्याय तस्थौ ॥  
र्व्_१,०३३।१५अ आवः शमं वृषभं तुग्र्यासु क्षेत्रजेषे मघवञ् छ्वित्र्यं गाम् ।  
र्व्_१,०३३।१५च् ज्योक् चिद् अत्र तस्थिवांसो अक्रञ् छत्रूयताम् अधरा वेदनाकः ॥  
  
र्व्_१,०३४।०१अ त्रिश् चिन् नो अद्या भवतं नवेदसा विभुर् वां याम उत रातिर् अश्विना ।  
र्व्_१,०३४।०१च् युवोर् हि यन्त्रं हिम्येव वाससो ऽभ्यायंसेन्या भवतम् मनीषिभिः ॥  
र्व्_१,०३४।०२अ त्रयः पवयो मधुवाहने रथे सोमस्य वेनाम् अनु विश्व इद् विदुः ।  
र्व्_१,०३४।०२च् त्रय स्कम्भास स्कभितास आरभे त्रिर् नक्तं याथस् त्रिर् व् अश्विना दिवा ॥  
र्व्_१,०३४।०३अ समाने अहन् त्रिर् अवद्यगोहना त्रिर् अद्य यज्ञम् मधुना मिमिक्षतम् ।  
र्व्_१,०३४।०३च् त्रिर् वाजवतीर् इषो अश्विना युवं दोषा अस्मभ्यम् उषसश् च पिन्वतम् ॥  
र्व्_१,०३४।०४अ त्रिर् वर्तिर् यातं त्रिर् अनुव्रते जने त्रिः सुप्राव्ये त्रेधेव शिक्षतम् ।  
र्व्_१,०३४।०४च् त्रिर् नान्द्यं वहतम् अश्विना युवं त्रिः पृक्षो अस्मे अक्षरेव पिन्वतम् ॥  
र्व्_१,०३४।०५अ त्रिर् नो रयिं वहतम् अश्विना युवं त्रिर् देवताता त्रिर् उतावतं धियः ।  
र्व्_१,०३४।०५च् त्रिः सौभगत्वं त्रिर् उत श्रवांसि नस् त्रिष्ठं वां सूरे दुहिता रुहद् रथम् ॥  
र्व्_१,०३४।०६अ त्रिर् नो अश्विना दिव्यानि भेषजा त्रिः पार्थिवानि त्रिर् उ दत्तम् अद्भ्यः ।  
र्व्_१,०३४।०६च् ओमानं शंयोर् ममकाय सूनवे त्रिधातु शर्म वहतं शुभस् पती ॥  
र्व्_१,०३४।०७अ त्रिर् नो अश्विना यजता दिवे-दिवे परि त्रिधातु पृथिवीम् अशायतम् ।  
र्व्_१,०३४।०७च् तिस्रो नासत्या रथ्या परावत आत्मेव वातः स्वसराणि गच्छतम् ॥  
र्व्_१,०३४।०८अ त्रिर् अश्विना सिन्धुभिः सप्तमातृभिस् त्रय आहावास् त्रेधा हविष् कृतम् ।  
र्व्_१,०३४।०८च् तिस्रः पृथिवीर् उपरि प्रवा दिवो नाकं रक्षेथे द्युभिर् अक्तुभिर् हितम् ॥  
र्व्_१,०३४।०९अ क्व त्री चक्रा त्रिवृतो रथस्य क्व त्रयो वन्धुरो ये सनीऌआः ।  
र्व्_१,०३४।०९च् कदा योगो वाजिनो रासभस्य येन यज्ञं नासत्योपयाथः ॥  
र्व्_१,०३४।१०अ आ नासत्या गच्छतं हूयते हविर् मध्वः पिबतम् मधुपेभिर् आसभिः ।  
र्व्_१,०३४।१०च् युवोर् हि पूर्वं सवितोषसो रथम् ऋताय चित्रं घृतवन्तम् इष्यति ॥  
र्व्_१,०३४।११अ आ नासत्या त्रिभिर् एकादशैर् इह देवेभिर् यातम् मधुपेयम् अश्विना ।  
र्व्_१,०३४।११च् प्रायुस् तारिष्टं नी रपांसि मृक्षतं सेधतं द्वेषो भवतं सचाभुवा ॥  
र्व्_१,०३४।१२अ आ नो अश्विना त्रिवृता रथेनार्वाञ्चं रयिं वहतं सुवीरम् ।  
र्व्_१,०३४।१२च् शृण्वन्ता वाम् अवसे जोहवीमि वृधे च नो भवतं वाजसातौ ॥  
  
र्व्_१,०३५।०१अ ह्वयाम्य् अग्निम् प्रथमं स्वस्तये ह्वयामि मित्रावरुणाव् इहावसे ।  
र्व्_१,०३५।०१च् ह्वयामि रात्रीं जगतो निवेशनीं ह्वयामि देवं सवितारम् ऊतये ॥  
र्व्_१,०३५।०२अ आ कृष्णेन रजसा वर्तमानो निवेशयन्न् अमृतम् मर्त्यं च ।  
र्व्_१,०३५।०२च् हिरण्ययेन सविता रथेना देवो याति भुवनानि पश्यन् ॥  
र्व्_१,०३५।०३अ याति देवः प्रवता यात्य् उद्वता याति शुभ्राभ्यां यजतो हरिभ्याम् ।  
र्व्_१,०३५।०३च् आ देवो याति सविता परावतो ऽप विश्वा दुरिता बाधमानः ॥  
र्व्_१,०३५।०४अ अभीवृतं कृशनैर् विश्वरूपं हिरण्यशम्यं यजतो बृहन्तम् ।  
र्व्_१,०३५।०४च् आस्थाद् रथं सविता चित्रभानुः कृष्णा रजांसि तविषीं दधानः ॥  
र्व्_१,०३५।०५अ वि जनाञ् छ्यावाः शितिपादो अख्यन् रथं हिरण्यप्रौगं वहन्तः ।  
र्व्_१,०३५।०५च् शश्वद् विशः सवितुर् दैव्यस्योपस्थे विश्वा भुवनानि तस्थुः ॥  
र्व्_१,०३५।०६अ तिस्रो द्यावः सवितुर् द्वा उपस्थां एका यमस्य भुवने विराषाट् ।  
र्व्_१,०३५।०६च् आणिं न रथ्यम् अमृताधि तस्थुर् इह ब्रवीतु य उ तच् चिकेतत् ॥  
र्व्_१,०३५।०७अ वि सुपर्णो अन्तरिक्षाण्य् अख्यद् गभीरवेपा असुरः सुनीथः ।  
र्व्_१,०३५।०७च् क्वेदानीं सूर्यः कश् चिकेत कतमां द्यां रश्मिर् अस्या ततान ॥  
र्व्_१,०३५।०८अ अष्टौ व्य् अख्यत् ककुभः पृथिव्यास् त्री धन्व योजना सप्त सिन्धून् ।  
र्व्_१,०३५।०८च् हिरण्याक्षः सविता देव आगाद् दधद् रत्ना दाशुषे वार्याणि ॥  
र्व्_१,०३५।०९अ हिरण्यपाणिः सविता विचर्षणिर् उभे द्यावापृथिवी अन्तर् ईयते ।  
र्व्_१,०३५।०९च् अपामीवाम् बाधते वेति सूर्यम् अभि कृष्णेन रजसा द्याम् ऋणोति ॥  
र्व्_१,०३५।१०अ हिरण्यहस्तो असुरः सुनीथः सुमृऌईकः स्ववां यात्व् अर्वाङ् ।  
र्व्_१,०३५।१०च् अपसेधन् रक्षसो यातुधानान् अस्थाद् देवः प्रतिदोषं गृणानः ॥  
र्व्_१,०३५।११अ ये ते पन्थाः सवितः पूर्व्यासो ऽरेणवः सुकृता अन्तरिक्षे ।  
र्व्_१,०३५।११च् तेभिर् नो अद्य पथिभिः सुगेभी रक्षा च नो अधि च ब्रूहि देव ॥  
  
र्व्_१,०३६।०१अ प्र वो यह्वम् पुरूणां विशां देवयतीनाम् ।  
र्व्_१,०३६।०१च् अग्निं सूक्तेभिर् वचोभिर् ईमहे यं सीम् इद् अन्य ईऌअते ॥  
र्व्_१,०३६।०२अ जनासो अग्निं दधिरे सहोवृधं हविष्मन्तो विधेम ते ।  
र्व्_१,०३६।०२च् स त्वं नो अद्य सुमना इहाविता भवा वाजेषु सन्त्य ॥  
र्व्_१,०३६।०३अ प्र त्वा दूतं वृणीमहे होतारं विश्ववेदसम् ।  
र्व्_१,०३६।०३च् महस् ते सतो वि चरन्त्य् अर्चयो दिवि स्पृशन्ति भानवः ॥  
र्व्_१,०३६।०४अ देवासस् त्वा वरुणो मित्रो अर्यमा सं दूतम् प्रत्नम् इन्धते ।  
र्व्_१,०३६।०४च् विश्वं सो अग्ने जयति त्वया धनं यस् ते ददाश मर्त्यः ॥  
र्व्_१,०३६।०५अ मन्द्रो होता गृहपतिर् अग्ने दूतो विशाम् असि ।  
र्व्_१,०३६।०५च् त्वे विश्वा सङ्गतानि व्रता ध्रुवा यानि देवा अकृण्वत ॥  
र्व्_१,०३६।०६अ त्वे इद् अग्ने सुभगे यविष्ठ्य विश्वम् आ हूयते हविः ।  
र्व्_१,०३६।०६च् स त्वं नो अद्य सुमना उतापरं यक्षि देवान् सुवीर्या ॥  
र्व्_१,०३६।०७अ तं घेम् इत्था नमस्विन उप स्वराजम् आसते ।  
र्व्_१,०३६।०७च् होत्राभिर् अग्निम् मनुषः सम् इन्धते तितिर्वांसो अति स्रिधः ॥  
र्व्_१,०३६।०८अ घ्नन्तो वृत्रम् अतरन् रोदसी अप उरु क्षयाय चक्रिरे ।  
र्व्_१,०३६।०८च् भुवत् कण्वे वृषा द्युम्न्य् आहुतः क्रन्दद् अश्वो गविष्टिषु ॥  
र्व्_१,०३६।०९अ सं सीदस्व महां असि शोचस्व देववीतमः ।  
र्व्_१,०३६।०९च् वि धूमम् अग्ने अरुषम् मियेध्य सृज प्रशस्त दर्शतम् ॥  
र्व्_१,०३६।१०अ यं त्वा देवासो मनवे दधुर् इह यजिष्ठं हव्यवाहन ।  
र्व्_१,०३६।१०च् यं कण्वो मेध्यातिथिर् धनस्पृतं यं वृषा यम् उपस्तुतः ॥  
र्व्_१,०३६।११अ यम् अग्निम् मेध्यातिथिः कण्व ईध ऋताद् अधि ।  
र्व्_१,०३६।११च् तस्य प्रेषो दीदियुस् तम् इमा ऋचस् तम् अग्निं वर्धयामसि ॥  
र्व्_१,०३६।१२अ रायस् पूर्धि स्वधावो ऽस्ति हि ते ऽग्ने देवेष्व् आप्यम् ।  
र्व्_१,०३६।१२च् त्वं वाजस्य श्रुत्यस्य राजसि स नो मृऌअ महां असि ॥  
र्व्_१,०३६।१३अ ऊर्ध्व ऊ षु ण ऊतये तिष्ठा देवो न सविता ।  
र्व्_१,०३६।१३च् ऊर्ध्वो वाजस्य सनिता यद् अञ्जिभिर् वाघद्भिर् विह्वयामहे ॥  
र्व्_१,०३६।१४अ ऊर्ध्वो नः पाह्य् अंहसो नि केतुना विश्वं सम् अत्रिणं दह ।  
र्व्_१,०३६।१४च् कृधी न ऊर्ध्वाञ् चरथाय जीवसे विदा देवेषु नो दुवः ॥  
र्व्_१,०३६।१५अ पाहि नो अग्ने रक्षसः पाहि धूर्तेर् अराव्णः ।  
र्व्_१,०३६।१५च् पाहि रीषत उत वा जिघांसतो बृहद्भानो यविष्ठ्य ॥  
र्व्_१,०३६।१६अ घनेव विष्वग् वि जह्य् अराव्णस् तपुर्जम्भ यो अस्मध्रुक् ।  
र्व्_१,०३६।१६च् यो मर्त्यः शिशीते अत्य् अक्तुभिर् मा नः स रिपुर् ईशत ॥  
र्व्_१,०३६।१७अ अग्निर् वव्ने सुवीर्यम् अग्निः कण्वाय सौभगम् ।  
र्व्_१,०३६।१७च् अग्निः प्रावन् मित्रोत मेध्यातिथिम् अग्निः साता उपस्तुतम् ॥  
र्व्_१,०३६।१८अ अग्निना तुर्वशं यदुम् परावत उग्रादेवं हवामहे ।  
र्व्_१,०३६।१८च् अग्निर् नयन् नववास्त्वम् बृहद्रथं तुर्वीतिं दस्यवे सहः ॥  
र्व्_१,०३६।१९अ नि त्वाम् अग्ने मनुर् दधे ज्योतिर् जनाय शश्वते ।  
र्व्_१,०३६।१९च् दीदेथ कण्व ऋतजात उक्षितो यं नमस्यन्ति कृष्टयः ॥  
र्व्_१,०३६।२०अ त्वेषासो अग्नेर् अमवन्तो अर्चयो भीमासो न प्रतीतये ।  
र्व्_१,०३६।२०च् रक्षस्विनः सदम् इद् यातुमावतो विश्वं सम् अत्रिणं दह ॥  
  
र्व्_१,०३७।०१अ क्रीऌअं वः शर्धो मारुतम् अनर्वाणं रथेशुभम् ।  
र्व्_१,०३७।०१च् कण्वा अभि प्र गायत ॥  
र्व्_१,०३७।०२अ ये पृषतीभिर् ऋष्टिभिः साकं वाशीभिर् अञ्जिभिः ।  
र्व्_१,०३७।०२च् अजायन्त स्वभानवः ॥  
र्व्_१,०३७।०३अ इहेव शृण्व एषां कशा हस्तेषु यद् वदान् ।  
र्व्_१,०३७।०३च् नि यामञ् चित्रम् ऋञ्जते ॥  
र्व्_१,०३७।०४अ प्र वः शर्धाय घृष्वये त्वेषद्युम्नाय शुष्मिणे ।  
र्व्_१,०३७।०४च् देवत्तम् ब्रह्म गायत ॥  
र्व्_१,०३७।०५अ प्र शंसा गोष्व् अघ्न्यं क्रीऌअं यच् छर्धो मारुतम् ।  
र्व्_१,०३७।०५च् जम्भे रसस्य वावृधे ॥  
र्व्_१,०३७।०६अ को वो वर्षिष्ठ आ नरो दिवश् च ग्मश् च धूतयः ।  
र्व्_१,०३७।०६च् यत् सीम् अन्तं न धूनुथ ॥  
र्व्_१,०३७।०७अ नि वो यामाय मानुषो दध्र उग्राय मन्यवे ।  
र्व्_१,०३७।०७च् जिहीत पर्वतो गिरिः ॥  
र्व्_१,०३७।०८अ येषाम् अज्मेषु पृथिवी जुजुर्वां इव विश्पतिः ।  
र्व्_१,०३७।०८च् भिया यामेषु रेजते ॥  
र्व्_१,०३७।०९अ स्थिरं हि जानम् एषां वयो मातुर् निरेतवे ।  
र्व्_१,०३७।०९च् यत् सीम् अनु द्विता शवः ॥  
र्व्_१,०३७।१०अ उद् उ त्ये सूनवो गिरः काष्ठा अज्मेष्व् अत्नत ।  
र्व्_१,०३७।१०च् वाश्रा अभिज्ञु यातवे ॥  
र्व्_१,०३७।११अ त्यं चिद् घा दीर्घम् पृथुम् मिहो नपातम् अमृध्रम् ।  
र्व्_१,०३७।११च् प्र च्यावयन्ति यामभिः ॥  
र्व्_१,०३७।१२अ मरुतो यद् ध वो बलं जनां अचुच्यवीतन ।  
र्व्_१,०३७।१२च् गिरींर् अचुच्यवीतन ॥  
र्व्_१,०३७।१३अ यद् ध यान्ति मरुतः सं ह ब्रुवते ऽध्वन्न् आ ।  
र्व्_१,०३७।१३च् शृणोति कश् चिद् एषाम् ॥  
र्व्_१,०३७।१४अ प्र यात शीभम् आशुभिः सन्ति कण्वेषु वो दुवः ।  
र्व्_१,०३७।१४च् तत्रो षु मादयाध्वै ॥  
र्व्_१,०३७।१५अ अस्ति हि ष्मा मदाय वः स्मसि ष्मा वयम् एषाम् ।  
र्व्_१,०३७।१५च् विश्वं चिद् आयुर् जीवसे ॥  
  
र्व्_१,०३८।०१अ कद् ध नूनं कधप्रियः पिता पुत्रं न हस्तयोः ।  
र्व्_१,०३८।०१च् दधिध्वे वृक्तबर्हिषः ॥  
र्व्_१,०३८।०२अ क्व नूनं कद् वो अर्थं गन्ता दिवो न पृथिव्याः ।  
र्व्_१,०३८।०२च् क्व वो गावो न रण्यन्ति ॥  
र्व्_१,०३८।०३अ क्व वः सुम्ना नव्यांसि मरुतः क्व सुविता ।  
र्व्_१,०३८।०३च् क्वो विश्वानि सौभगा ॥  
र्व्_१,०३८।०४अ यद् यूयम् पृश्निमातरो मर्तासः स्यातन ।  
र्व्_१,०३८।०४च् स्तोता वो अमृतः स्यात् ॥  
र्व्_१,०३८।०५अ मा वो मृगो न यवसे जरिता भूद् अजोष्यः ।  
र्व्_१,०३८।०५च् पथा यमस्य गाद् उप ॥  
र्व्_१,०३८।०६अ मो षु णः परा-परा निरृतिर् दुर्हणा वधीत् ।  
र्व्_१,०३८।०६च् पदीष्ट तृष्णया सह ॥  
र्व्_१,०३८।०७अ सत्यं त्वेषा अमवन्तो धन्वञ् चिद् आ रुद्रियासः ।  
र्व्_१,०३८।०७च् मिहं कृण्वन्त्य् अवाताम् ॥  
र्व्_१,०३८।०८अ वाश्रेव विद्युन् मिमाति वत्सं न माता सिषक्ति ।  
र्व्_१,०३८।०८च् यद् एषां वृष्टिर् असर्जि ॥  
र्व्_१,०३८।०९अ दिवा चित् तमः कृण्वन्ति पर्जन्येनोदवाहेन ।  
र्व्_१,०३८।०९च् यत् पृथिवीं व्युन्दन्ति ॥  
र्व्_१,०३८।१०अ अध स्वनान् मरुतां विश्वम् आ सद्म पार्थिवम् ।  
र्व्_१,०३८।१०च् अरेजन्त प्र मानुषाः ॥  
र्व्_१,०३८।११अ मरुतो वीऌउपाणिभिश् चित्रा रोधस्वतीर् अनु ।  
र्व्_१,०३८।११च् यातेम् अखिद्रयामभिः ॥  
र्व्_१,०३८।१२अ स्थिरा वः सन्तु नेमयो रथा अश्वास एषाम् ।  
र्व्_१,०३८।१२च् सुसंस्कृता अभीशवः ॥  
र्व्_१,०३८।१३अ अच्छा वदा तना गिरा जरायै ब्रह्मणस् पतिम् ।  
र्व्_१,०३८।१३च् अग्निम् मित्रं न दर्शतम् ॥  
र्व्_१,०३८।१४अ मिमीहि श्लोकम् आस्ये पर्जन्य इव ततनः ।  
र्व्_१,०३८।१४च् गाय गायत्रम् उक्थ्यम् ॥  
र्व्_१,०३८।१५अ वन्दस्व मारुतं गणं त्वेषम् पनस्युम् अर्किणम् ।  
र्व्_१,०३८।१५च् अस्मे वृद्धा असन्न् इह ॥  
  
र्व्_१,०३९।०१अ प्र यद् इत्था परावतः शोचिर् न मानम् अस्यथ ।  
र्व्_१,०३९।०१च् कस्य क्रत्वा मरुतः कस्य वर्पसा कं याथ कं ह धूतयः ॥  
र्व्_१,०३९।०२अ स्थिरा वः सन्त्व् आयुधा पराणुदे वीऌऊ उत प्रतिष्कभे ।  
र्व्_१,०३९।०२च् युष्माकम् अस्तु तविषी पनीयसी मा मर्त्यस्य मायिनः ॥  
र्व्_१,०३९।०३अ परा ह यत् स्थिरं हथ नरो वर्तयथा गुरु ।  
र्व्_१,०३९।०३च् वि याथन वनिनः पृथिव्या व्य् आशाः पर्वतानाम् ॥  
र्व्_१,०३९।०४अ नहि वः शत्रुर् विविदे अधि द्यवि न भूम्यां रिशादसः ।  
र्व्_१,०३९।०४च् युष्माकम् अस्तु तविषी तना युजा रुद्रासो नू चिद् आधृषे ॥  
र्व्_१,०३९।०५अ प्र वेपयन्ति पर्वतान् वि विञ्चन्ति वनस्पतीन् ।  
र्व्_१,०३९।०५च् प्रो आरत मरुतो दुर्मदा इव देवासः सर्वया विशा ॥  
र्व्_१,०३९।०६अ उपो रथेषु पृषतीर् अयुग्ध्वम् प्रष्टिर् वहति रोहितः ।  
र्व्_१,०३९।०६च् आ वो यामाय पृथिवी चिद् अश्रोद् अबीभयन्त मानुषाः ॥  
र्व्_१,०३९।०७अ आ वो मक्षू तनाय कं रुद्रा अवो वृणीमहे ।  
र्व्_१,०३९।०७च् गन्ता नूनं नो ऽवसा यथा पुरेत्था कण्वाय बिभ्युषे ॥  
र्व्_१,०३९।०८अ युष्मेषितो मरुतो मर्त्येषित आ यो नो अभ्व ईषते ।  
र्व्_१,०३९।०८च् वि तं युयोत शवसा व्य् ओजसा वि युष्माकाभिर् ऊतिभिः ॥  
र्व्_१,०३९।०९अ असामि हि प्रयज्यवः कण्वं दद प्रचेतसः ।  
र्व्_१,०३९।०९च् असामिभिर् मरुत आ न ऊतिभिर् गन्ता वृष्टिं न विद्युतः ॥  
र्व्_१,०३९।१०अ असाम्य् ओजो बिभृथा सुदानवो ऽसामि धूतयः शवः ।  
र्व्_१,०३९।१०च् ऋषिद्विषे मरुतः परिमन्यव इषुं न सृजत द्विषम् ॥  
  
र्व्_१,०४०।०१अ उत् तिष्ठ ब्रह्मणस् पते देवयन्तस् त्वेमहे ।  
र्व्_१,०४०।०१च् उप प्र यन्तु मरुतः सुदानव इन्द्र प्राशूर् भवा सचा ॥  
र्व्_१,०४०।०२अ त्वाम् इद् धि सहसस् पुत्र मर्त्य उपब्रूते धने हिते ।  
र्व्_१,०४०।०२च् सुवीर्यम् मरुत आ स्वश्व्यं दधीत यो व आचके ॥  
र्व्_१,०४०।०३अ प्रैतु ब्रह्मणस् पतिः प्र देव्य् एतु सूनृता ।  
र्व्_१,०४०।०३च् अच्छा वीरं नर्यम् पङ्क्तिराधसं देवा यज्ञं नयन्तु नः ॥  
र्व्_१,०४०।०४अ यो वाघते ददाति सूनरं वसु स धत्ते अक्षिति श्रवः ।  
र्व्_१,०४०।०४च् तस्मा इऌआं सुवीराम् आ यजामहे सुप्रतूर्तिम् अनेहसम् ॥  
र्व्_१,०४०।०५अ प्र नूनम् ब्रह्मणस् पतिर् मन्त्रं वदत्य् उक्थ्यम् ।  
र्व्_१,०४०।०५च् यस्मिन्न् इन्द्रो वरुणो मित्रो अर्यमा देवा ओकांसि चक्रिरे ॥  
र्व्_१,०४०।०६अ तम् इद् वोचेमा विदथेषु शम्भुवम् मन्त्रं देवा अनेहसम् ।  
र्व्_१,०४०।०६च् इमां च वाचम् प्रतिहर्यथा नरो विश्वेद् वामा वो अश्नवत् ॥  
र्व्_१,०४०।०७अ को देवयन्तम् अश्नवज् जनं को वृक्तबर्हिषम् ।  
र्व्_१,०४०।०७च् प्र-प्र दाश्वान् पस्त्याभिर् अस्थितान्तर्वावत् क्षयं दधे ॥  
र्व्_१,०४०।०८अ उप क्षत्रम् पृञ्चीत हन्ति राजभिर् भये चित् सुक्षितिं दधे ।  
र्व्_१,०४०।०८च् नास्य वर्ता न तरुता महाधने नार्भे अस्ति वज्रिणः ॥  
  
र्व्_१,०४१।०१अ यं रक्षन्ति प्रचेतसो वरुणो मित्रो अर्यमा ।  
र्व्_१,०४१।०१च् नू चित् स दभ्यते जनः ॥  
र्व्_१,०४१।०२अ यम् बाहुतेव पिप्रति पान्ति मर्त्यं रिषः ।  
र्व्_१,०४१।०२च् अरिष्टः सर्व एधते ॥  
र्व्_१,०४१।०३अ वि दुर्गा वि द्विषः पुरो घ्नन्ति राजान एषाम् ।  
र्व्_१,०४१।०३च् नयन्ति दुरिता तिरः ॥  
र्व्_१,०४१।०४अ सुगः पन्था अनृक्षर आदित्यास ऋतं यते ।  
र्व्_१,०४१।०४च् नात्रावखादो अस्ति वः ॥  
र्व्_१,०४१।०५अ यं यज्ञं नयथा नर आदित्या ऋजुना पथा ।  
र्व्_१,०४१।०५च् प्र वः स धीतये नशत् ॥  
र्व्_१,०४१।०६अ स रत्नम् मर्त्यो वसु विश्वं तोकम् उत त्मना ।  
र्व्_१,०४१।०६च् अच्छा गच्छत्य् अस्तृतः ॥  
र्व्_१,०४१।०७अ कथा राधाम सखाय स्तोमम् मित्रस्यार्यम्णः ।  
र्व्_१,०४१।०७च् महि प्सरो वरुणस्य ॥  
र्व्_१,०४१।०८अ मा वो घ्नन्तम् मा शपन्तम् प्रति वोचे देवयन्तम् ।  
र्व्_१,०४१।०८च् सुम्नैर् इद् व आ विवासे ॥  
र्व्_१,०४१।०९अ चतुरश् चिद् ददमानाद् बिभीयाद् आ निधातोः ।  
र्व्_१,०४१।०९च् न दुरुक्ताय स्पृहयेत् ॥  
  
र्व्_१,०४२।०१अ सम् पूषन्न् अध्वनस् तिर व्य् अंहो विमुचो नपात् ।  
र्व्_१,०४२।०१च् सक्ष्वा देव प्र णस् पुरः ॥  
र्व्_१,०४२।०२अ यो नः पूषन्न् अघो वृको दुःशेव आदिदेशति ।  
र्व्_१,०४२।०२च् अप स्म तम् पथो जहि ॥  
र्व्_१,०४२।०३अ अप त्यम् परिपन्थिनम् मुषीवाणं हुरश्चितम् ।  
र्व्_१,०४२।०३च् दूरम् अधि स्रुतेर् अज ॥  
र्व्_१,०४२।०४अ त्वं तस्य द्वयाविनो ऽघशंसस्य कस्य चित् ।  
र्व्_१,०४२।०४च् पदाभि तिष्ठ तपुषिम् ॥  
र्व्_१,०४२।०५अ आ तत् ते दस्र मन्तुमः पूषन्न् अवो वृणीमहे ।  
र्व्_१,०४२।०५च् येन पितॄन् अचोदयः ॥  
र्व्_१,०४२।०६अ अधा नो विश्वसौभग हिरण्यवाशीमत्तम ।  
र्व्_१,०४२।०६च् धनानि सुषणा कृधि ॥  
र्व्_१,०४२।०७अ अति नः सश्चतो नय सुगा नः सुपथा कृणु ।  
र्व्_१,०४२।०७च् पूषन्न् इह क्रतुं विदः ॥  
र्व्_१,०४२।०८अ अभि सूयवसं नय न नवज्वारो अध्वने ।  
र्व्_१,०४२।०८च् पूषन्न् इह क्रतुं विदः ॥  
र्व्_१,०४२।०९अ शग्धि पूर्धि प्र यंसि च शिशीहि प्रास्य् उदरम् ।  
र्व्_१,०४२।०९च् पूषन्न् इह क्रतुं विदः ॥  
र्व्_१,०४२।१०अ न पूषणम् मेथामसि सूक्तैर् अभि गृणीमसि ।  
र्व्_१,०४२।१०च् वसूनि दस्मम् ईमहे ॥  
  
र्व्_१,०४३।०१अ कद् रुद्राय प्रचेतसे मीऌहुष्टमाय तव्यसे ।  
र्व्_१,०४३।०१च् वोचेम शन्तमं हृदे ॥  
र्व्_१,०४३।०२अ यथा नो अदितिः करत् पश्वे नृभ्यो यथा गवे ।  
र्व्_१,०४३।०२च् यथा तोकाय रुद्रियम् ॥  
र्व्_१,०४३।०३अ यथा नो मित्रो वरुणो यथा रुद्रश् चिकेतति ।  
र्व्_१,०४३।०३च् यथा विश्वे सजोषसः ॥  
र्व्_१,०४३।०४अ गाथपतिम् मेधपतिं रुद्रं जलाषभेषजम् ।  
र्व्_१,०४३।०४च् तच् छंयोः सुम्नम् ईमहे ॥  
र्व्_१,०४३।०५अ यः शुक्र इव सूर्यो हिरण्यम् इव रोचते ।  
र्व्_१,०४३।०५च् श्रेष्ठो देवानां वसुः ॥  
र्व्_१,०४३।०६अ शं नः करत्य् अर्वते सुगम् मेषाय मेष्ये ।  
र्व्_१,०४३।०६च् नृभ्यो नारिभ्यो गवे ॥  
र्व्_१,०४३।०७अ अस्मे सोम श्रियम् अधि नि धेहि शतस्य नृणाम् ।  
र्व्_१,०४३।०७च् महि श्रवस् तुविनृम्णम् ॥  
र्व्_१,०४३।०८अ मा नः सोमपरिबाधो मारातयो जुहुरन्त ।  
र्व्_१,०४३।०८च् आ न इन्दो वाजे भज ॥  
र्व्_१,०४३।०९अ यास् ते प्रजा अमृतस्य परस्मिन् धामन्न् ऋतस्य ।  
र्व्_१,०४३।०९च् मूर्धा नाभा सोम वेन आभूषन्तीः सोम वेदः ॥  
  
र्व्_१,०४४।०१अ अग्ने विवस्वद् उषसश् चित्रं राधो अमर्त्य ।  
र्व्_१,०४४।०१च् आ दाशुषे जातवेदो वहा त्वम् अद्या देवां उषर्बुधः ॥  
र्व्_१,०४४।०२अ जुष्टो हि दूतो असि हव्यवाहनो ऽग्ने रथीर् अध्वराणाम् ।  
र्व्_१,०४४।०२च् सजूर् अश्विभ्याम् उषसा सुवीर्यम् अस्मे धेहि श्रवो बृहत् ॥  
र्व्_१,०४४।०३अ अद्या दूतं वृणीमहे वसुम् अग्निम् पुरुप्रियम् ।  
र्व्_१,०४४।०३च् धूमकेतुम् भाऋजीकं व्युष्टिषु यज्ञानाम् अध्वरश्रियम् ॥  
र्व्_१,०४४।०४अ श्रेष्ठं यविष्ठम् अतिथिं स्वाहुतं जुष्टं जनाय दाशुषे ।  
र्व्_१,०४४।०४च् देवां अच्छा यातवे जातवेदसम् अग्निम् ईऌए व्युष्टिषु ॥  
र्व्_१,०४४।०५अ स्तविष्यामि त्वाम् अहं विश्वस्यामृत भोजन ।  
र्व्_१,०४४।०५च् अग्ने त्रातारम् अमृतम् मियेध्य यजिष्ठं हव्यवाहन ॥  
र्व्_१,०४४।०६अ सुशंसो बोधि गृणते यविष्ठ्य मधुजिह्वः स्वाहुतः ।  
र्व्_१,०४४।०६च् प्रस्कण्वस्य प्रतिरन्न् आयुर् जीवसे नमस्या दैव्यं जनम् ॥  
र्व्_१,०४४।०७अ होतारं विश्ववेदसं सं हि त्वा विश इन्धते ।  
र्व्_१,०४४।०७च् स आ वह पुरुहूत प्रचेतसो ऽग्ने देवां इह द्रवत् ॥  
र्व्_१,०४४।०८अ सवितारम् उषसम् अश्विना भगम् अग्निं व्युष्टिषु क्षपः ।  
र्व्_१,०४४।०८च् कण्वासस् त्वा सुतसोमास इन्धते हव्यवाहं स्वध्वर ॥  
र्व्_१,०४४।०९अ पतिर् ह्य् अध्वराणाम् अग्ने दूतो विशाम् असि ।  
र्व्_१,०४४।०९च् उषर्बुध आ वह सोमपीतये देवां अद्य स्वर्दृशः ॥  
र्व्_१,०४४।१०अ अग्ने पूर्वा अनूषसो विभावसो दीदेथ विश्वदर्शतः ।  
र्व्_१,०४४।१०च् असि ग्रामेष्व् अविता पुरोहितो ऽसि यज्ञेषु मानुषः ॥  
र्व्_१,०४४।११अ नि त्वा यज्ञस्य साधनम् अग्ने होतारम् ऋत्विजम् ।  
र्व्_१,०४४।११च् मनुष्वद् देव धीमहि प्रचेतसं जीरं दूतम् अमर्त्यम् ॥  
र्व्_१,०४४।१२अ यद् देवानाम् मित्रमहः पुरोहितो ऽन्तरो यासि दूत्यम् ।  
र्व्_१,०४४।१२च् सिन्धोर् इव प्रस्वनितास ऊर्मयो ऽग्नेर् भ्राजन्ते अर्चयः ॥  
र्व्_१,०४४।१३अ श्रुधि श्रुत्कर्ण वह्निभिर् देवैर् अग्ने सयावभिः ।  
र्व्_१,०४४।१३च् आ सीदन्तु बर्हिषि मित्रो अर्यमा प्रातर्यावाणो अध्वरम् ॥  
र्व्_१,०४४।१४अ शृण्वन्तु स्तोमम् मरुतः सुदानवो ऽग्निजिह्वा ऋतावृधः ।  
र्व्_१,०४४।१४च् पिबतु सोमं वरुणो धृतव्रतो ऽश्विभ्याम् उषसा सजूः ॥  
  
र्व्_१,०४५।०१अ त्वम् अग्ने वसूंर् इह रुद्रां आदित्यां उत ।  
र्व्_१,०४५।०१च् यजा स्वध्वरं जनम् मनुजातं घृतप्रुषम् ॥  
र्व्_१,०४५।०२अ श्रुष्टीवानो हि दाशुषे देवा अग्ने विचेतसः ।  
र्व्_१,०४५।०२च् तान् रोहिदश्व गिर्वणस् त्रयस्त्रिंशतम् आ वह ॥  
र्व्_१,०४५।०३अ प्रियमेधवद् अत्रिवज् जातवेदो विरूपवत् ।  
र्व्_१,०४५।०३च् अङ्गिरस्वन् महिव्रत प्रस्कण्वस्य श्रुधी हवम् ॥  
र्व्_१,०४५।०४अ महिकेरव ऊतये प्रियमेधा अहूषत ।  
र्व्_१,०४५।०४च् राजन्तम् अध्वराणाम् अग्निं शुक्रेण शोचिषा ॥  
र्व्_१,०४५।०५अ घृताहवन सन्त्येमा उ षु श्रुधी गिरः ।  
र्व्_१,०४५।०५च् याभिः कण्वस्य सूनवो हवन्ते ऽवसे त्वा ॥  
र्व्_१,०४५।०६अ त्वां चित्रश्रवस्तम हवन्ते विक्षु जन्तवः ।  
र्व्_१,०४५।०६च् शोचिष्केशम् पुरुप्रियाग्ने हव्याय वोऌहवे ॥  
र्व्_१,०४५।०७अ नि त्वा होतारम् ऋत्विजं दधिरे वसुवित्तमम् ।  
र्व्_१,०४५।०७च् श्रुत्कर्णं सप्रथस्तमं विप्रा अग्ने दिविष्टिषु ॥  
र्व्_१,०४५।०८अ आ त्वा विप्रा अचुच्यवुः सुतसोमा अभि प्रयः ।  
र्व्_१,०४५।०८च् बृहद् भा बिभ्रतो हविर् अग्ने मर्ताय दाशुषे ॥  
र्व्_१,०४५।०९अ प्रातर्याव्णः सहस्कृत सोमपेयाय सन्त्य ।  
र्व्_१,०४५।०९च् इहाद्य दैव्यं जनम् बर्हिर् आ सादया वसो ॥  
र्व्_१,०४५।१०अ अर्वाञ्चं दैव्यं जनम् अग्ने यक्ष्व सहूतिभिः ।  
र्व्_१,०४५।१०च् अयं सोमः सुदानवस् तम् पात तिरोअह्न्यम् ॥  
  
र्व्_१,०४६।०१अ एषो उषा अपूर्व्या व्य् उच्छति प्रिया दिवः ।  
र्व्_१,०४६।०१च् स्तुषे वाम् अश्विना बृहत् ॥  
र्व्_१,०४६।०२अ या दस्रा सिन्धुमातरा मनोतरा रयीणाम् ।  
र्व्_१,०४६।०२च् धिया देवा वसुविदा ॥  
र्व्_१,०४६।०३अ वच्यन्ते वां ककुहासो जूर्णायाम् अधि विष्टपि ।  
र्व्_१,०४६।०३च् यद् वां रथो विभिष् पतात् ॥  
र्व्_१,०४६।०४अ हविषा जारो अपाम् पिपर्ति पपुरिर् नरा ।  
र्व्_१,०४६।०४च् पिता कुटस्य चर्षणिः ॥  
र्व्_१,०४६।०५अ आदारो वाम् मतीनां नासत्या मतवचसा ।  
र्व्_१,०४६।०५च् पातं सोमस्य धृष्णुया ॥  
र्व्_१,०४६।०६अ या नः पीपरद् अश्विना ज्योतिष्मती तमस् तिरः ।  
र्व्_१,०४६।०६च् ताम् अस्मे रासाथाम् इषम् ॥  
र्व्_१,०४६।०७अ आ नो नावा मतीनां यातम् पाराय गन्तवे ।  
र्व्_१,०४६।०७च् युञ्जाथाम् अश्विना रथम् ॥  
र्व्_१,०४६।०८अ अरित्रं वां दिवस् पृथु तीर्थे सिन्धूनां रथः ।  
र्व्_१,०४६।०८च् धिया युयुज्र इन्दवः ॥  
र्व्_१,०४६।०९अ दिवस् कण्वास इन्दवो वसु सिन्धूनाम् पदे ।  
र्व्_१,०४६।०९च् स्वं वव्रिं कुह धित्सथः ॥  
र्व्_१,०४६।१०अ अभूद् उ भा उ अंशवे हिरण्यम् प्रति सूर्यः ।  
र्व्_१,०४६।१०च् व्य् अख्यज् जिह्वयासितः ॥  
र्व्_१,०४६।११अ अभूद् उ पारम् एतवे पन्था ऋतस्य साधुया ।  
र्व्_१,०४६।११च् अदर्शि वि स्रुतिर् दिवः ॥  
र्व्_१,०४६।१२अ तत्-तद् इद् अश्विनोर् अवो जरिता प्रति भूषति ।  
र्व्_१,०४६।१२च् मदे सोमस्य पिप्रतोः ॥  
र्व्_१,०४६।१३अ वावसाना विवस्वति सोमस्य पीत्या गिरा ।  
र्व्_१,०४६।१३च् मनुष्वच् छम्भू आ गतम् ॥  
र्व्_१,०४६।१४अ युवोर् उषा अनु श्रियम् परिज्मनोर् उपाचरत् ।  
र्व्_१,०४६।१४च् ऋता वनथो अक्तुभिः ॥  
र्व्_१,०४६।१५अ उभा पिबतम् अश्विनोभा नः शर्म यच्छतम् ।  
र्व्_१,०४६।१५च् अविद्रियाभिर् ऊतिभिः ॥  
  
र्व्_१,०४७।०१अ अयं वाम् मधुमत्तमः सुतः सोम ऋतावृधा ।  
र्व्_१,०४७।०१च् तम् अश्विना पिबतं तिरोअह्न्यं धत्तं रत्नानि दाशुषे ॥  
र्व्_१,०४७।०२अ त्रिवन्धुरेण त्रिवृता सुपेशसा रथेना यातम् अश्विना ।  
र्व्_१,०४७।०२च् कण्वासो वाम् ब्रह्म कृण्वन्त्य् अध्वरे तेषां सु शृणुतं हवम् ॥  
र्व्_१,०४७।०३अ अश्विना मधुमत्तमम् पातं सोमम् ऋतावृधा ।  
र्व्_१,०४७।०३च् अथाद्य दस्रा वसु बिभ्रता रथे दाश्वांसम् उप गच्छतम् ॥  
र्व्_१,०४७।०४अ त्रिषधस्थे बर्हिषि विश्ववेदसा मध्वा यज्ञम् मिमिक्षतम् ।  
र्व्_१,०४७।०४च् कण्वासो वां सुतसोमा अभिद्यवो युवां हवन्ते अश्विना ॥  
र्व्_१,०४७।०५अ याभिः कण्वम् अभिष्टिभिः प्रावतं युवम् अश्विना ।  
र्व्_१,०४७।०५च् ताभिः ष्व् अस्मां अवतं शुभस् पती पातं सोमम् ऋतावृधा ॥  
र्व्_१,०४७।०६अ सुदासे दस्रा वसु बिभ्रता रथे पृक्षो वहतम् अश्विना ।  
र्व्_१,०४७।०६च् रयिं समुद्राद् उत वा दिवस् पर्य् अस्मे धत्तम् पुरुस्पृहम् ॥  
र्व्_१,०४७।०७अ यन् नासत्या परावति यद् वा स्थो अधि तुर्वशे ।  
र्व्_१,०४७।०७च् अतो रथेन सुवृता न आ गतं साकं सूर्यस्य रश्मिभिः ॥  
र्व्_१,०४७।०८अ अर्वाञ्चा वां सप्तयो ऽध्वरश्रियो वहन्तु सवनेद् उप ।  
र्व्_१,०४७।०८च् इषम् पृञ्चन्ता सुकृते सुदानव आ बर्हिः सीदतं नरा ॥  
र्व्_१,०४७।०९अ तेन नासत्या गतं रथेन सूर्यत्वचा ।  
र्व्_१,०४७।०९च् येन शश्वद् ऊहथुर् दाशुषे वसु मध्वः सोमस्य पीतये ॥  
र्व्_१,०४७।१०अ उक्थेभिर् अर्वाग् अवसे पुरूवसू अर्कैश् च नि ह्वयामहे ।  
र्व्_१,०४७।१०च् शश्वत् कण्वानां सदसि प्रिये हि कं सोमम् पपथुर् अश्विना ॥  
  
र्व्_१,०४८।०१अ सह वामेन न उषो व्य् उच्छा दुहितर् दिवः ।  
र्व्_१,०४८।०१च् सह द्युम्नेन बृहता विभावरि राया देवि दास्वती ॥  
र्व्_१,०४८।०२अ अश्वावतीर् गोमतीर् विश्वसुविदो भूरि च्यवन्त वस्तवे ।  
र्व्_१,०४८।०२च् उद् ईरय प्रति मा सूनृता उषश् चोद राधो मघोनाम् ॥  
र्व्_१,०४८।०३अ उवासोषा उच्छाच् च नु देवी जीरा रथानाम् ।  
र्व्_१,०४८।०३च् ये अस्या आचरणेषु दध्रिरे समुद्रे न श्रवस्यवः ॥  
र्व्_१,०४८।०४अ उषो ये ते प्र यामेषु युञ्जते मनो दानाय सूरयः ।  
र्व्_१,०४८।०४च् अत्राह तत् कण्व एषां कण्वतमो नाम गृणाति नृणाम् ॥  
र्व्_१,०४८।०५अ आ घा योषेव सूनर्य् उषा याति प्रभुञ्जती ।  
र्व्_१,०४८।०५च् जरयन्ती वृजनम् पद्वद् ईयत उत् पातयति पक्षिणः ॥  
र्व्_१,०४८।०६अ वि या सृजति समनं व्य् अर्थिनः पदं न वेत्य् ओदती ।  
र्व्_१,०४८।०६च् वयो नकिष् टे पप्तिवांस आसते व्युष्टौ वाजिनीवति ॥  
र्व्_१,०४८।०७अ एषायुक्त परावतः सूर्यस्योदयनाद् अधि ।  
र्व्_१,०४८।०७च् शतं रथेभिः सुभगोषा इयं वि यात्य् अभि मानुषान् ॥  
र्व्_१,०४८।०८अ विश्वम् अस्या नानाम चक्षसे जगज् ज्योतिष् कृणोति सूनरी ।  
र्व्_१,०४८।०८च् अप द्वेषो मघोनी दुहिता दिव उषा उच्छद् अप स्रिधः ॥  
र्व्_१,०४८।०९अ उष आ भाहि भानुना चन्द्रेण दुहितर् दिवः ।  
र्व्_१,०४८।०९च् आवहन्ती भूर्य् अस्मभ्यं सौभगं व्युच्छन्ती दिविष्टिषु ॥  
र्व्_१,०४८।१०अ विश्वस्य हि प्राणनं जीवनं त्वे वि यद् उच्छसि सूनरि ।  
र्व्_१,०४८।१०च् सा नो रथेन बृहता विभावरि श्रुधि चित्रामघे हवम् ॥  
र्व्_१,०४८।११अ उषो वाजं हि वंस्व यश् चित्रो मानुषे जने ।  
र्व्_१,०४८।११च् तेना वह सुकृतो अध्वरां उप ये त्वा गृणन्ति वह्नयः ॥  
र्व्_१,०४८।१२अ विश्वान् देवां आ वह सोमपीतये ऽन्तरिक्षाद् उषस् त्वम् ।  
र्व्_१,०४८।१२च् सास्मासु धा गोमद् अश्वावद् उक्थ्यम् उषो वाजं सुवीर्यम् ॥  
र्व्_१,०४८।१३अ यस्या रुशन्तो अर्चयः प्रति भद्रा अदृक्षत ।  
र्व्_१,०४८।१३च् सा नो रयिं विश्ववारं सुपेशसम् उषा ददातु सुग्म्यम् ॥  
र्व्_१,०४८।१४अ ये चिद् धि त्वाम् ऋषयः पूर्व ऊतये जुहूरे ऽवसे महि ।  
र्व्_१,०४८।१४च् सा न स्तोमां अभि गृणीहि राधसोषः शुक्रेण शोचिषा ॥  
र्व्_१,०४८।१५अ उषो यद् अद्य भानुना वि द्वाराव् ऋणवो दिवः ।  
र्व्_१,०४८।१५च् प्र नो यच्छताद् अवृकम् पृथु च्छर्दिः प्र देवि गोमतीर् इषः ॥  
र्व्_१,०४८।१६अ सं नो राया बृहता विश्वपेशसा मिमिक्ष्वा सम् इऌआभिर् आ ।  
र्व्_१,०४८।१६च् सं द्युम्नेन विश्वतुरोषो महि सं वाजैर् वाजिनीवति ॥  
  
र्व्_१,०४९।०१अ उषो भद्रेभिर् आ गहि दिवश् चिद् रोचनाद् अधि ।  
र्व्_१,०४९।०१च् वहन्त्व् अरुणप्सव उप त्वा सोमिनो गृहम् ॥  
र्व्_१,०४९।०२अ सुपेशसं सुखं रथं यम् अध्यस्था उषस् त्वम् ।  
र्व्_१,०४९।०२च् तेना सुश्रवसं जनम् प्रावाद्य दुहितर् दिवः ॥  
र्व्_१,०४९।०३अ वयश् चित् ते पतत्रिणो द्विपच् चतुष्पद् अर्जुनि ।  
र्व्_१,०४९।०३च् उषः प्रारन्न् ऋतूंर् अनु दिवो अन्तेभ्यस् परि ॥  
र्व्_१,०४९।०४अ व्युच्छन्ती हि रश्मिभिर् विश्वम् आभासि रोचनम् ।  
र्व्_१,०४९।०४च् तां त्वाम् उषर् वसूयवो गीर्भिः कण्वा अहूषत ॥  
  
र्व्_१,०५०।०१अ उद् उ त्यं जातवेदसं देवं वहन्ति केतवः ।  
र्व्_१,०५०।०१च् दृशे विश्वाय सूर्यम् ॥  
र्व्_१,०५०।०२अ अप त्ये तायवो यथा नक्षत्रा यन्त्य् अक्तुभिः ।  
र्व्_१,०५०।०२च् सूराय विश्वचक्षसे ॥  
र्व्_१,०५०।०३अ अदृश्रम् अस्य केतवो वि रश्मयो जनां अनु ।  
र्व्_१,०५०।०३च् भ्राजन्तो अग्नयो यथा ॥  
र्व्_१,०५०।०४अ तरणिर् विश्वदर्शतो ज्योतिष्कृद् असि सूर्य ।  
र्व्_१,०५०।०४च् विश्वम् आ भासि रोचनम् ॥  
र्व्_१,०५०।०५अ प्रत्यङ् देवानां विशः प्रत्यङ्ङ् उद् एषि मानुषान् ।  
र्व्_१,०५०।०५च् प्रत्यङ् विश्वं स्वर् दृशे ॥  
र्व्_१,०५०।०६अ येना पावक चक्षसा भुरण्यन्तं जनां अनु ।  
र्व्_१,०५०।०६च् त्वं वरुण पश्यसि ॥  
र्व्_१,०५०।०७अ वि द्याम् एषि रजस् पृथ्व् अहा मिमानो अक्तुभिः ।  
र्व्_१,०५०।०७च् पश्यञ् जन्मानि सूर्य ॥  
र्व्_१,०५०।०८अ सप्त त्वा हरितो रथे वहन्ति देव सूर्य ।  
र्व्_१,०५०।०८च् शोचिष्केशं विचक्षण ॥  
र्व्_१,०५०।०९अ अयुक्त सप्त शुन्ध्युवः सूरो रथस्य नप्त्यः ।  
र्व्_१,०५०।०९च् ताभिर् याति स्वयुक्तिभिः ॥  
र्व्_१,०५०।१०अ उद् वयं तमसस् परि ज्योतिष् पश्यन्त उत्तरम् ।  
र्व्_१,०५०।१०च् देवं देवत्रा सूर्यम् अगन्म ज्योतिर् उत्तमम् ॥  
र्व्_१,०५०।११अ उद्यन्न् अद्य मित्रमह आरोहन्न् उत्तरां दिवम् ।  
र्व्_१,०५०।११च् हृद्रोगम् मम सूर्य हरिमाणं च नाशय ॥  
र्व्_१,०५०।१२अ शुकेषु मे हरिमाणं रोपणाकासु दध्मसि ।  
र्व्_१,०५०।१२च् अथो हारिद्रवेषु मे हरिमाणं नि दध्मसि ॥  
र्व्_१,०५०।१३अ उद् अगाद् अयम् आदित्यो विश्वेन सहसा सह ।  
र्व्_१,०५०।१३च् द्विषन्तम् मह्यं रन्धयन् मो अहं द्विषते रधम् ॥  
  
र्व्_१,०५१।०१अ अभि त्यम् मेषम् पुरुहूतम् ऋग्मियम् इन्द्रं गीर्भिर् मदता वस्वो अर्णवम् ।  
र्व्_१,०५१।०१च् यस्य द्यावो न विचरन्ति मानुषा भुजे मंहिष्ठम् अभि विप्रम् अर्चत ॥  
र्व्_१,०५१।०२अ अभीम् अवन्वन् स्वभिष्टिम् ऊतयो ऽन्तरिक्षप्रां तविषीभिर् आवृतम् ।  
र्व्_१,०५१।०२च् इन्द्रं दक्षास ऋभवो मदच्युतं शतक्रतुं जवनी सूनृतारुहत् ॥  
र्व्_१,०५१।०३अ त्वं गोत्रम् अङ्गिरोभ्यो ऽवृणोर् अपोतात्रये शतदुरेषु गातुवित् ।  
र्व्_१,०५१।०३च् ससेन चिद् विमदायावहो वस्व् आजाव् अद्रिं वावसानस्य नर्तयन् ॥  
र्व्_१,०५१।०४अ त्वम् अपाम् अपिधानावृणोर् अपाधारयः पर्वते दानुमद् वसु ।  
र्व्_१,०५१।०४च् वृत्रं यद् इन्द्र शवसावधीर् अहिम् आद् इत् सूर्यं दिव्य् आरोहयो दृशे ॥  
र्व्_१,०५१।०५अ त्वम् मायाभिर् अप मायिनो ऽधमः स्वधाभिर् ये अधि शुप्ताव् अजुह्वत ।  
र्व्_१,०५१।०५च् त्वम् पिप्रोर् नृमणः प्रारुजः पुरः प्र ऋजिश्वानं दस्युहत्येष्व् आविथ ॥  
र्व्_१,०५१।०६अ त्वं कुत्सं शुष्णहत्येष्व् आविथारन्धयो ऽतिथिग्वाय शम्बरम् ।  
र्व्_१,०५१।०६च् महान्तं चिद् अर्बुदं नि क्रमीः पदा सनाद् एव दस्युहत्याय जज्ञिषे ॥  
र्व्_१,०५१।०७अ त्वे विश्वा तविषी सध्र्यग् घिता तव राधः सोमपीथाय हर्षते ।  
र्व्_१,०५१।०७च् तव वज्रश् चिकिते बाह्वोर् हितो वृश्चा शत्रोर् अव विश्वानि वृष्ण्या ॥  
र्व्_१,०५१।०८अ वि जानीह्य् आर्यान् ये च दस्यवो बर्हिष्मते रन्धया शासद् अव्रतान् ।  
र्व्_१,०५१।०८च् शाकी भव यजमानस्य चोदिता विश्वेत् ता ते सधमादेषु चाकन ॥  
र्व्_१,०५१।०९अ अनुव्रताय रन्धयन्न् अपव्रतान् आभूभिर् इन्द्रः श्नथयन्न् अनाभुवः ।  
र्व्_१,०५१।०९च् वृद्धस्य चिद् वर्धतो द्याम् इनक्षत स्तवानो वम्रो वि जघान सन्दिहः ॥  
र्व्_१,०५१।१०अ तक्षद् यत् त उशना सहसा सहो वि रोदसी मज्मना बाधते शवः ।  
र्व्_१,०५१।१०च् आ त्वा वातस्य नृमणो मनोयुज आ पूर्यमाणम् अवहन्न् अभि श्रवः ॥  
र्व्_१,०५१।११अ मन्दिष्ट यद् उशने काव्ये सचां इन्द्रो वङ्कू वङ्कुतराधि तिष्ठति ।  
र्व्_१,०५१।११च् उग्रो ययिं निर् अपः स्रोतसासृजद् वि शुष्णस्य दृंहिता ऐरयत् पुरः ॥  
र्व्_१,०५१।१२अ आ स्मा रथं वृषपाणेषु तिष्ठसि शार्यातस्य प्रभृता येषु मन्दसे ।  
र्व्_१,०५१।१२च् इन्द्र यथा सुतसोमेषु चाकनो ऽनर्वाणं श्लोकम् आ रोहसे दिवि ॥  
र्व्_१,०५१।१३अ अददा अर्भाम् महते वचस्यवे कक्षीवते वृचयाम् इन्द्र सुन्वते ।  
र्व्_१,०५१।१३च् मेनाभवो वृषणश्वस्य सुक्रतो विश्वेत् ता ते सवनेषु प्रवाच्या ॥  
र्व्_१,०५१।१४अ इन्द्रो अश्रायि सुध्यो निरेके पज्रेषु स्तोमो दुर्यो न यूपः ।  
र्व्_१,०५१।१४च् अश्वयुर् गव्यू रथयुर् वसूयुर् इन्द्र इद् रायः क्षयति प्रयन्ता ॥  
र्व्_१,०५१।१५अ इदं नमो वृषभाय स्वराजे सत्यशुष्माय तवसे ऽवाचि ।  
र्व्_१,०५१।१५च् अस्मिन्न् इन्द्र वृजने सर्ववीराः स्मत् सूरिभिस् तव शर्मन् स्याम ॥  
  
र्व्_१,०५२।०१अ त्यं सु मेषम् महया स्वर्विदं शतं यस्य सुभ्वः साकम् ईरते ।  
र्व्_१,०५२।०१च् अत्यं न वाजं हवनस्यदं रथम् एन्द्रं ववृत्याम् अवसे सुवृक्तिभिः ॥  
र्व्_१,०५२।०२अ स पर्वतो न धरुणेष्व् अच्युतः सहस्रमूतिस् तविषीषु वावृधे ।  
र्व्_१,०५२।०२च् इन्द्रो यद् वृत्रम् अवधीन् नदीवृतम् उब्जन्न् अर्णांसि जर्हृषाणो अन्धसा ॥  
र्व्_१,०५२।०३अ स हि द्वरो द्वरिषु वव्र ऊधनि चन्द्रबुध्नो मदवृद्धो मनीषिभिः ।  
र्व्_१,०५२।०३च् इन्द्रं तम् अह्वे स्वपस्यया धिया मंहिष्ठरातिं स हि पप्रिर् अन्धसः ॥  
र्व्_१,०५२।०४अ आ यम् पृणन्ति दिवि सद्मबर्हिषः समुद्रं न सुभ्वः स्वा अभिष्टयः ।  
र्व्_१,०५२।०४च् तं वृत्रहत्ये अनु तस्थुर् ऊतयः शुष्मा इन्द्रम् अवाता अह्रुतप्सवः ॥  
र्व्_१,०५२।०५अ अभि स्ववृष्टिम् मदे अस्य युध्यतो रघ्वीर् इव प्रवणे सस्रुर् ऊतयः ।  
र्व्_१,०५२।०५च् इन्द्रो यद् वज्री धृषमाणो अन्धसा भिनद् वलस्य परिधींर् इव त्रितः ॥  
र्व्_१,०५२।०६अ परीं घृणा चरति तित्विषे शवो ऽपो वृत्वी रजसो बुध्नम् आशयत् ।  
र्व्_१,०५२।०६च् वृत्रस्य यत् प्रवणे दुर्गृभिश्वनो निजघन्थ हन्वोर् इन्द्र तन्यतुम् ॥  
र्व्_१,०५२।०७अ ह्रदं न हि त्वा न्यृषन्त्य् ऊर्मयो ब्रह्माणीन्द्र तव यानि वर्धना ।  
र्व्_१,०५२।०७च् त्वष्टा चित् ते युज्यं वावृधे शवस् ततक्ष वज्रम् अभिभूत्योजसम् ॥  
र्व्_१,०५२।०८अ जघन्वां उ हरिभिः सम्भृतक्रतव् इन्द्र वृत्रम् मनुषे गातुयन्न् अपः ।  
र्व्_१,०५२।०८च् अयच्छथा बाह्वोर् वज्रम् आयसम् अधारयो दिव्य् आ सूर्यं दृशे ॥  
र्व्_१,०५२।०९अ बृहत् स्वश्चन्द्रम् अमवद् यद् उक्थ्यम् अकृण्वत भियसा रोहणं दिवः ।  
र्व्_१,०५२।०९च् यन् मानुषप्रधना इन्द्रम् ऊतयः स्वर् नृषाचो मरुतो ऽमदन्न् अनु ॥  
र्व्_१,०५२।१०अ द्यौश् चिद् अस्यामवां अहेः स्वनाद् अयोयवीद् भियसा वज्र इन्द्र ते ।  
र्व्_१,०५२।१०च् वृत्रस्य यद् बद्बधानस्य रोदसी मदे सुतस्य शवसाभिनच् छिरः ॥  
र्व्_१,०५२।११अ यद् इन् न्व् इन्द्र पृथिवी दशभुजिर् अहानि विश्वा ततनन्त कृष्टयः ।  
र्व्_१,०५२।११च् अत्राह ते मघवन् विश्रुतं सहो द्याम् अनु शवसा बर्हणा भुवत् ॥  
र्व्_१,०५२।१२अ त्वम् अस्य पारे रजसो व्योमनः स्वभूत्योजा अवसे धृषन्मनः ।  
र्व्_१,०५२।१२च् चकृषे भूमिम् प्रतिमानम् ओजसो ऽपः स्वः परिभूर् एष्य् आ दिवम् ॥  
र्व्_१,०५२।१३अ त्वम् भुवः प्रतिमानम् पृथिव्या ऋष्ववीरस्य बृहतः पतिर् भूः ।  
र्व्_१,०५२।१३च् विश्वम् आप्रा अन्तरिक्षम् महित्वा सत्यम् अद्धा नकिर् अन्यस् त्वावान् ॥  
र्व्_१,०५२।१४अ न यस्य द्यावापृथिवी अनु व्यचो न सिन्धवो रजसो अन्तम् आनशुः ।  
र्व्_१,०५२।१४च् नोत स्ववृष्टिम् मदे अस्य युध्यत एको अन्यच् चकृषे विश्वम् आनुषक् ॥  
र्व्_१,०५२।१५अ आर्चन्न् अत्र मरुतः सस्मिन्न् आजौ विश्वे देवासो अमदन्न् अनु त्वा ।  
र्व्_१,०५२।१५च् वृत्रस्य यद् भृष्टिमता वधेन नि त्वम् इन्द्र प्रत्य् आनं जघन्थ ॥  
  
र्व्_१,०५३।०१अ न्य् ऊ षु वाचम् प्र महे भरामहे गिर इन्द्राय सदने विवस्वतः ।  
र्व्_१,०५३।०१च् नू चिद् धि रत्नं ससताम् इवाविदन् न दुष्टुतिर् द्रविणोदेषु शस्यते ॥  
र्व्_१,०५३।०२अ दुरो अश्वस्य दुर इन्द्र गोर् असि दुरो यवस्य वसुन इनस् पतिः ।  
र्व्_१,०५३।०२च् शिक्षानरः प्रदिवो अकामकर्शनः सखा सखिभ्यस् तम् इदं गृणीमसि ॥  
र्व्_१,०५३।०३अ शचीव इन्द्र पुरुकृद् द्युमत्तम तवेद् इदम् अभितश् चेकिते वसु ।  
र्व्_१,०५३।०३च् अतः सङ्गृभ्याभिभूत आ भर मा त्वायतो जरितुः कामम् ऊनयीः ॥  
र्व्_१,०५३।०४अ एभिर् द्युभिः सुमना एभिर् इन्दुभिर् निरुन्धानो अमतिं गोभिर् अश्विना ।  
र्व्_१,०५३।०४च् इन्द्रेण दस्युं दरयन्त इन्दुभिर् युतद्वेषसः सम् इषा रभेमहि ॥  
र्व्_१,०५३।०५अ सम् इन्द्र राया सम् इषा रभेमहि सं वाजेभिः पुरुश्चन्द्रैर् अभिद्युभिः ।  
र्व्_१,०५३।०५च् सं देव्या प्रमत्या वीरशुष्मया गोअग्रयाश्वावत्या रभेमहि ॥  
र्व्_१,०५३।०६अ ते त्वा मदा अमदन् तानि वृष्ण्या ते सोमासो वृत्रहत्येषु सत्पते ।  
र्व्_१,०५३।०६च् यत् कारवे दश वृत्राण्य् अप्रति बर्हिष्मते नि सहस्राणि बर्हयः ॥  
र्व्_१,०५३।०७अ युधा युधम् उप घेद् एषि धृष्णुया पुरा पुरं सम् इदं हंस्य् ओजसा ।  
र्व्_१,०५३।०७च् नम्या यद् इन्द्र सख्या परावति निबर्हयो नमुचिं नाम मायिनम् ॥  
र्व्_१,०५३।०८अ त्वं करञ्जम् उत पर्णयं वधीस् तेजिष्ठयातिथिग्वस्य वर्तनी ।  
र्व्_१,०५३।०८च् त्वं शता वङ्गृदस्याभिनत् पुरो ऽनानुदः परिषूता ऋजिश्वना ॥  
र्व्_१,०५३।०९अ त्वम् एताञ् जनराज्ञो द्विर् दशाबन्धुना सुश्रवसोपजग्मुषः ।  
र्व्_१,०५३।०९च् षष्टिं सहस्रा नवतिं नव श्रुतो नि चक्रेण रथ्या दुष्पदावृणक् ॥  
र्व्_१,०५३।१०अ त्वम् आविथ सुश्रवसं तवोतिभिस् तव त्रामभिर् इन्द्र तूर्वयाणम् ।  
र्व्_१,०५३।१०च् त्वम् अस्मै कुत्सम् अतिथिग्वम् आयुम् महे राज्ञे यूने अरन्धनायः ॥  
र्व्_१,०५३।११अ य उदृचीन्द्र देवगोपाः सखायस् ते शिवतमा असाम ।  
र्व्_१,०५३।११च् त्वां स्तोषाम त्वया सुवीरा द्राघीय आयुः प्रतरं दधानाः ॥  
  
र्व्_१,०५४।०१अ मा नो अस्मिन् मघवन् पृत्स्व् अंहसि नहि ते अन्तः शवसः परीणशे ।  
र्व्_१,०५४।०१च् अक्रन्दयो नद्यो रोरुवद् वना कथा न क्षोणीर् भियसा सम् आरत ॥  
र्व्_१,०५४।०२अ अर्चा शक्राय शाकिने शचीवते शृण्वन्तम् इन्द्रम् महयन्न् अभि ष्टुहि ।  
र्व्_१,०५४।०२च् यो धृष्णुना शवसा रोदसी उभे वृषा वृषत्वा वृषभो न्यृञ्जते ॥  
र्व्_१,०५४।०३अ अर्चा दिवे बृहते शूष्यं वचः स्वक्षत्रं यस्य धृषतो धृषन् मनः ।  
र्व्_१,०५४।०३च् बृहच्छ्रवा असुरो बर्हणा कृतः पुरो हरिभ्यां वृषभो रथो हि षः ॥  
र्व्_१,०५४।०४अ त्वं दिवो बृहतः सानु कोपयो ऽव त्मना धृषता शम्बरम् भिनत् ।  
र्व्_१,०५४।०४च् यन् मायिनो व्रन्दिनो मन्दिना धृषच् छितां गभस्तिम् अशनिम् पृतन्यसि ॥  
र्व्_१,०५४।०५अ नि यद् वृणक्षि श्वसनस्य मूर्धनि शुष्णस्य चिद् व्रन्दिनो रोरुवद् वना ।  
र्व्_१,०५४।०५च् प्राचीनेन मनसा बर्हणावता यद् अद्या चित् कृणवः कस् त्वा परि ॥  
र्व्_१,०५४।०६अ त्वम् आविथ नर्यं तुर्वशं यदुं त्वं तुर्वीतिं वय्यं शतक्रतो ।  
र्व्_१,०५४।०६च् त्वं रथम् एतशं कृत्व्ये धने त्वम् पुरो नवतिं दम्भयो नव ॥  
र्व्_१,०५४।०७अ स घा राजा सत्पतिः शूशुवज् जनो रातहव्यः प्रति यः शासम् इन्वति ।  
र्व्_१,०५४।०७च् उक्था वा यो अभिगृणाति राधसा दानुर् अस्मा उपरा पिन्वते दिवः ॥  
र्व्_१,०५४।०८अ असमं क्षत्रम् असमा मनीषा प्र सोमपा अपसा सन्तु नेमे ।  
र्व्_१,०५४।०८च् ये त इन्द्र ददुषो वर्धयन्ति महि क्षत्रं स्थविरं वृष्ण्यं च ॥  
र्व्_१,०५४।०९अ तुभ्येद् एते बहुला अद्रिदुग्धाश् चमूषदश् चमसा इन्द्रपानाः ।  
र्व्_१,०५४।०९च् व्य् अश्नुहि तर्पया कामम् एषाम् अथा मनो वसुदेयाय कृष्व ॥  
र्व्_१,०५४।१०अ अपाम् अतिष्ठद् धरुणह्वरं तमो ऽन्तर् वृत्रस्य जठरेषु पर्वतः ।  
र्व्_१,०५४।१०च् अभीम् इन्द्रो नद्यो वव्रिणा हिता विश्वा अनुष्ठाः प्रवणेषु जिघ्नते ॥  
र्व्_१,०५४।११अ स शेवृधम् अधि धा द्युम्नम् अस्मे महि क्षत्रं जनाषाऌ इन्द्र तव्यम् ।  
र्व्_१,०५४।११च् रक्षा च नो मघोनः पाहि सूरीन् राये च नः स्वपत्या इषे धाः ॥  
  
र्व्_१,०५५।०१अ दिवश् चिद् अस्य वरिमा वि पप्रथ इन्द्रं न मह्ना पृथिवी चन प्रति ।  
र्व्_१,०५५।०१च् भीमस् तुविष्माञ् चर्षणिभ्य आतपः शिशीते वज्रं तेजसे न वंसगः ॥  
र्व्_१,०५५।०२अ सो अर्णवो न नद्यः समुद्रियः प्रति गृभ्णाति विश्रिता वरीमभिः ।  
र्व्_१,०५५।०२च् इन्द्रः सोमस्य पीतये वृषायते सनात् स युध्म ओजसा पनस्यते ॥  
र्व्_१,०५५।०३अ त्वं तम् इन्द्र पर्वतं न भोजसे महो नृम्णस्य धर्मणाम् इरज्यसि ।  
र्व्_१,०५५।०३च् प्र वीर्येण देवताति चेकिते विश्वस्मा उग्रः कर्मणे पुरोहितः ॥  
र्व्_१,०५५।०४अ स इद् वने नमस्युभिर् वचस्यते चारु जनेषु प्रब्रुवाण इन्द्रियम् ।  
र्व्_१,०५५।०४च् वृषा छन्दुर् भवति हर्यतो वृषा क्षेमेण धेनाम् मघवा यद् इन्वति ॥  
र्व्_१,०५५।०५अ स इन् महानि समिथानि मज्मना कृणोति युध्म ओजसा जनेभ्यः ।  
र्व्_१,०५५।०५च् अधा चन श्रद् दधति त्विषीमत इन्द्राय वज्रं निघनिघ्नते वधम् ॥  
र्व्_१,०५५।०६अ स हि श्रवस्युः सदनानि कृत्रिमा क्ष्मया वृधान ओजसा विनाशयन् ।  
र्व्_१,०५५।०६च् ज्योतींषि कृण्वन्न् अवृकाणि यज्यवे ऽव सुक्रतुः सर्तवा अपः सृजत् ॥  
र्व्_१,०५५।०७अ दानाय मनः सोमपावन्न् अस्तु ते ऽर्वाञ्चा हरी वन्दनश्रुद् आ कृधि ।  
र्व्_१,०५५।०७च् यमिष्ठासः सारथयो य इन्द्र ते न त्वा केता आ दभ्नुवन्ति भूर्णयः ॥  
र्व्_१,०५५।०८अ अप्रक्षितं वसु बिभर्षि हस्तयोर् अषाऌहं सहस् तन्वि श्रुतो दधे ।  
र्व्_१,०५५।०८च् आवृतासो ऽवतासो न कर्तृभिस् तनूषु ते क्रतव इन्द्र भूरयः ॥  
  
र्व्_१,०५६।०१अ एष प्र पूर्वीर् अव तस्य चम्रिषो ऽत्यो न योषाम् उद् अयंस्त भुर्वणिः ।  
र्व्_१,०५६।०१च् दक्षम् महे पाययते हिरण्ययं रथम् आवृत्या हरियोगम् ऋभ्वसम् ॥  
र्व्_१,०५६।०२अ तं गूर्तयो नेमन्निषः परीणसः समुद्रं न सञ्चरणे सनिष्यवः ।  
र्व्_१,०५६।०२च् पतिं दक्षस्य विदथस्य नू सहो गिरिं न वेना अधि रोह तेजसा ॥  
र्व्_१,०५६।०३अ स तुर्वणिर् महां अरेणु पौंस्ये गिरेर् भृष्टिर् न भ्राजते तुजा शवः ।  
र्व्_१,०५६।०३च् येन शुष्णम् मायिनम् आयसो मदे दुध्र आभूषु रामयन् नि दामनि ॥  
र्व्_१,०५६।०४अ देवी यदि तविषी त्वावृधोतय इन्द्रं सिषक्त्य् उषसं न सूर्यः ।  
र्व्_१,०५६।०४च् यो धृष्णुना शवसा बाधते तम इयर्ति रेणुम् बृहद् अर्हरिष्वणिः ॥  
र्व्_१,०५६।०५अ वि यत् तिरो धरुणम् अच्युतं रजो ऽतिष्ठिपो दिव आतासु बर्हणा ।  
र्व्_१,०५६।०५च् स्वर्मीऌहे यन् मद इन्द्र हर्ष्याहन् वृत्रं निर् अपाम् औब्जो अर्णवम् ॥  
र्व्_१,०५६।०६अ त्वं दिवो धरुणं धिष ओजसा पृथिव्या इन्द्र सदनेषु माहिनः ।  
र्व्_१,०५६।०६च् त्वं सुतस्य मदे अरिणा अपो वि वृत्रस्य समया पाष्यारुजः ॥  
  
र्व्_१,०५७।०१अ प्र मंहिष्ठाय बृहते बृहद्रये सत्यशुष्माय तवसे मतिम् भरे ।  
र्व्_१,०५७।०१च् अपाम् इव प्रवणे यस्य दुर्धरं राधो विश्वायु शवसे अपावृतम् ॥  
र्व्_१,०५७।०२अ अध ते विश्वम् अनु हासद् इष्टय आपो निम्नेव सवना हविष्मतः ।  
र्व्_१,०५७।०२च् यत् पर्वते न समशीत हर्यत इन्द्रस्य वज्रः श्नथिता हिरण्ययः ॥  
र्व्_१,०५७।०३अ अस्मै भीमाय नमसा सम् अध्वर उषो न शुभ्र आ भरा पनीयसे ।  
र्व्_१,०५७।०३च् यस्य धाम श्रवसे नामेन्द्रियं ज्योतिर् अकारि हरितो नायसे ॥  
र्व्_१,०५७।०४अ इमे त इन्द्र ते वयम् पुरुष्टुत ये त्वारभ्य चरामसि प्रभूवसो ।  
र्व्_१,०५७।०४च् नहि त्वद् अन्यो गिर्वणो गिरः सघत् क्षोणीर् इव प्रति नो हर्य तद् वचः ॥  
र्व्_१,०५७।०५अ भूरि त इन्द्र वीर्यं तव स्मस्य् अस्य स्तोतुर् मघवन् कामम् आ पृण ।  
र्व्_१,०५७।०५च् अनु ते द्यौर् बृहती वीर्यम् मम इयं च ते पृथिवी नेम ओजसे ॥  
र्व्_१,०५७।०६अ त्वं तम् इन्द्र पर्वतम् महाम् उरुं वज्रेण वज्रिन् पर्वशश् चकर्तिथ ।  
र्व्_१,०५७।०६च् अवासृजो निवृताः सर्तवा अपः सत्रा विश्वं दधिषे केवलं सहः ॥  
  
र्व्_१,०५८।०१अ नू चित् सहोजा अमृतो नि तुन्दते होता यद् दूतो अभवद् विवस्वतः ।  
र्व्_१,०५८।०१च् वि साधिष्ठेभिः पथिभी रजो मम आ देवताता हविषा विवासति ॥  
र्व्_१,०५८।०२अ आ स्वम् अद्म युवमानो अजरस् तृष्व् अविष्यन्न् अतसेषु तिष्ठति ।  
र्व्_१,०५८।०२च् अत्यो न पृष्ठम् प्रुषितस्य रोचते दिवो न सानु स्तनयन्न् अचिक्रदत् ॥  
र्व्_१,०५८।०३अ क्राणा रुद्रेभिर् वसुभिः पुरोहितो होता निषत्तो रयिषाऌ अमर्त्यः ।  
र्व्_१,०५८।०३च् रथो न विक्ष्व् ऋञ्जसान आयुषु व्य् आनुषग् वार्या देव ऋण्वति ॥  
र्व्_१,०५८।०४अ वि वातजूतो अतसेषु तिष्ठते वृथा जुहूभिः सृण्या तुविष्वणिः ।  
र्व्_१,०५८।०४च् तृषु यद् अग्ने वनिनो वृषायसे कृष्णं त एम रुशदूर्मे अजर ॥  
र्व्_१,०५८।०५अ तपुर्जम्भो वन आ वातचोदितो यूथे न साह्वां अव वाति वंसगः ।  
र्व्_१,०५८।०५च् अभिव्रजन्न् अक्षितम् पाजसा रज स्थातुश् चरथम् भयते पतत्रिणः ॥  
र्व्_१,०५८।०६अ दधुष् ट्वा भृगवो मानुषेष्व् आ रयिं न चारुं सुहवं जनेभ्यः ।  
र्व्_१,०५८।०६च् होतारम् अग्ने अतिथिं वरेण्यम् मित्रं न शेवं दिव्याय जन्मने ॥  
र्व्_१,०५८।०७अ होतारं सप्त जुह्वो यजिष्ठं यं वाघतो वृणते अध्वरेषु ।  
र्व्_१,०५८।०७च् अग्निं विश्वेषाम् अरतिं वसूनां सपर्यामि प्रयसा यामि रत्नम् ॥  
र्व्_१,०५८।०८अ अच्छिद्रा सूनो सहसो नो अद्य स्तोतृभ्यो मित्रमहः शर्म यच्छ ।  
र्व्_१,०५८।०८च् अग्ने गृणन्तम् अंहस उरुष्योर्जो नपात् पूर्भिर् आयसीभिः ॥  
र्व्_१,०५८।०९अ भवा वरूथं गृणते विभावो भवा मघवन् मघवद्भ्यः शर्म ।  
र्व्_१,०५८।०९च् उरुष्याग्ने अंहसो गृणन्तम् प्रातर् मक्षू धियावसुर् जगम्यात् ॥  
  
र्व्_१,०५९।०१अ वया इद् अग्ने अग्नयस् ते अन्ये त्वे विश्वे अमृता मादयन्ते ।  
र्व्_१,०५९।०१च् वैश्वानर नाभिर् असि क्षितीनां स्थूणेव जनां उपमिद् ययन्थ ॥  
र्व्_१,०५९।०२अ मूर्धा दिवो नाभिर् अग्निः पृथिव्या अथाभवद् अरती रोदस्योः ।  
र्व्_१,०५९।०२च् तं त्वा देवासो ऽजनयन्त देवं वैश्वानर ज्योतिर् इद् आर्याय ॥  
र्व्_१,०५९।०३अ आ सूर्ये न रश्मयो ध्रुवासो वैश्वानरे दधिरे ऽग्ना वसूनि ।  
र्व्_१,०५९।०३च् या पर्वतेष्व् ओषधीष्व् अप्सु या मानुषेष्व् असि तस्य राजा ॥  
र्व्_१,०५९।०४अ बृहती इव सूनवे रोदसी गिरो होता मनुष्यो न दक्षः ।  
र्व्_१,०५९।०४च् स्वर्वते सत्यशुष्माय पूर्वीर् वैश्वानराय नृतमाय यह्वीः ॥  
र्व्_१,०५९।०५अ दिवश् चित् ते बृहतो जातवेदो वैश्वानर प्र रिरिचे महित्वम् ।  
र्व्_१,०५९।०५च् राजा कृष्टीनाम् असि मानुषीणां युधा देवेभ्यो वरिवश् चकर्थ ॥  
र्व्_१,०५९।०६अ प्र नू महित्वं वृषभस्य वोचं यम् पूरवो वृत्रहणं सचन्ते ।  
र्व्_१,०५९।०६च् वैश्वानरो दस्युम् अग्निर् जघन्वां अधूनोत् काष्ठा अव शम्बरम् भेत् ॥  
र्व्_१,०५९।०७अ वैश्वानरो महिम्ना विश्वकृष्टिर् भरद्वाजेषु यजतो विभावा ।  
र्व्_१,०५९।०७च् शातवनेये शतिनीभिर् अग्निः पुरुणीथे जरते सूनृतावान् ॥  
  
र्व्_१,०६०।०१अ वह्निं यशसं विदथस्य केतुं सुप्राव्यं दूतं सद्योअर्थम् ।  
र्व्_१,०६०।०१च् द्विजन्मानं रयिम् इव प्रशस्तं रातिम् भरद् भृगवे मातरिश्वा ॥  
र्व्_१,०६०।०२अ अस्य शासुर् उभयासः सचन्ते हविष्मन्त उशिजो ये च मर्ताः ।  
र्व्_१,०६०।०२च् दिवश् चित् पूर्वो न्य् असादि होतापृच्छ्यो विश्पतिर् विक्षु वेधाः ॥  
र्व्_१,०६०।०३अ तं नव्यसी हृद आ जायमानम् अस्मत् सुकीर्तिर् मधुजिह्वम् अश्याः ।  
र्व्_१,०६०।०३च् यम् ऋत्विजो वृजने मानुषासः प्रयस्वन्त आयवो जीजनन्त ॥  
र्व्_१,०६०।०४अ उशिक् पावको वसुर् मानुषेषु वरेण्यो होताधायि विक्षु ।  
र्व्_१,०६०।०४च् दमूना गृहपतिर् दम आं अग्निर् भुवद् रयिपती रयीणाम् ॥  
र्व्_१,०६०।०५अ तं त्वा वयम् पतिम् अग्ने रयीणाम् प्र शंसामो मतिभिर् गोतमासः ।  
र्व्_१,०६०।०५च् आशुं न वाजम्भरम् मर्जयन्तः प्रातर् मक्षू धियावसुर् जगम्यात् ॥  
  
र्व्_१,०६१।०१अ अस्मा इद् उ प्र तवसे तुराय प्रयो न हर्मि स्तोमम् माहिनाय ।  
र्व्_१,०६१।०१च् ऋचीषमायाध्रिगव ओहम् इन्द्राय ब्रह्माणि राततमा ॥  
र्व्_१,०६१।०२अ अस्मा इद् उ प्रय इव प्र यंसि भराम्य् आङ्गूषम् बाधे सुवृक्ति ।  
र्व्_१,०६१।०२च् इन्द्राय हृदा मनसा मनीषा प्रत्नाय पत्ये धियो मर्जयन्त ॥  
र्व्_१,०६१।०३अ अस्मा इद् उ त्यम् उपमं स्वर्षाम् भराम्य् आङ्गूषम् आस्येन ।  
र्व्_१,०६१।०३च् मंहिष्ठम् अच्छोक्तिभिर् मतीनां सुवृक्तिभिः सूरिं वावृधध्यै ॥  
र्व्_१,०६१।०४अ अस्मा इद् उ स्तोमं सं हिनोमि रथं न तष्टेव तत्सिनाय ।  
र्व्_१,०६१।०४च् गिरश् च गिर्वाहसे सुवृक्तीन्द्राय विश्वमिन्वम् मेधिराय ॥  
र्व्_१,०६१।०५अ अस्मा इद् उ सप्तिम् इव श्रवस्येन्द्रायार्कं जुह्वा सम् अञ्जे ।  
र्व्_१,०६१।०५च् वीरं दानौकसं वन्दध्यै पुरां गूर्तश्रवसं दर्माणम् ॥  
र्व्_१,०६१।०६अ अस्मा इद् उ त्वष्टा तक्षद् वज्रं स्वपस्तमं स्वर्यं रणाय ।  
र्व्_१,०६१।०६च् वृत्रस्य चिद् विदद् येन मर्म तुजन्न् ईशानस् तुजता कियेधाः ॥  
र्व्_१,०६१।०७अ अस्येद् उ मातुः सवनेषु सद्यो महः पितुम् पपिवाञ् चार्व् अन्ना ।  
र्व्_१,०६१।०७च् मुषायद् विष्णुः पचतं सहीयान् विध्यद् वराहं तिरो अद्रिम् अस्ता ॥  
र्व्_१,०६१।०८अ अस्मा इद् उ ग्नाश् चिद् देवपत्नीर् इन्द्रायार्कम् अहिहत्य ऊवुः ।  
र्व्_१,०६१।०८च् परि द्यावापृथिवी जभ्र उर्वी नास्य ते महिमानम् परि ष्टः ॥  
र्व्_१,०६१।०९अ अस्येद् एव प्र रिरिचे महित्वं दिवस् पृथिव्याः पर्य् अन्तरिक्षात् ।  
र्व्_१,०६१।०९च् स्वराऌ इन्द्रो दम आ विश्वगूर्तः स्वरिर् अमत्रो ववक्षे रणाय ॥  
र्व्_१,०६१।१०अ अस्येद् एव शवसा शुषन्तं वि वृश्चद् वज्रेण वृत्रम् इन्द्रः ।  
र्व्_१,०६१।१०च् गा न व्राणा अवनीर् अमुञ्चद् अभि श्रवो दावने सचेताः ॥  
र्व्_१,०६१।११अ अस्येद् उ त्वेषसा रन्त सिन्धवः परि यद् वज्रेण सीम् अयच्छत् ।  
र्व्_१,०६१।११च् ईशानकृद् दाशुषे दशस्यन् तुर्वीतये गाधं तुर्वणिः कः ॥  
र्व्_१,०६१।१२अ अस्मा इद् उ प्र भरा तूतुजानो वृत्राय वज्रम् ईशानः कियेधाः ।  
र्व्_१,०६१।१२च् गोर् न पर्व वि रदा तिरश्चेष्यन्न् अर्णांस्य् अपां चरध्यै ॥  
र्व्_१,०६१।१३अ अस्येद् उ प्र ब्रूहि पूर्व्याणि तुरस्य कर्माणि नव्य उक्थैः ।  
र्व्_१,०६१।१३च् युधे यद् इष्णान आयुधान्य् ऋघायमाणो निरिणाति शत्रून् ॥  
र्व्_१,०६१।१४अ अस्येद् उ भिया गिरयश् च दृऌहा द्यावा च भूमा जनुषस् तुजेते ।  
र्व्_१,०६१।१४च् उपो वेनस्य जोगुवान ओणिं सद्यो भुवद् वीर्याय नोधाः ॥  
र्व्_१,०६१।१५अ अस्मा इद् उ त्यद् अनु दाय्य् एषाम् एको यद् वव्ने भूरेर् ईशानः ।  
र्व्_१,०६१।१५च् प्रैतशं सूर्ये पस्पृधानं सौवश्व्ये सुष्विम् आवद् इन्द्रः ॥  
र्व्_१,०६१।१६अ एवा ते हारियोजना सुवृक्तीन्द्र ब्रह्माणि गोतमासो अक्रन् ।  
र्व्_१,०६१।१६च् ऐषु विश्वपेशसं धियं धाः प्रातर् मक्षू धियावसुर् जगम्यात् ॥  
  
र्व्_१,०६२।०१अ प्र मन्महे शवसानाय शूषम् आङ्गूषं गिर्वणसे अङ्गिरस्वत् ।  
र्व्_१,०६२।०१च् सुवृक्तिभि स्तुवत ऋग्मियायार्चामार्कं नरे विश्रुताय ॥  
र्व्_१,०६२।०२अ प्र वो महे महि नमो भरध्वम् आङ्गूष्यं शवसानाय साम ।  
र्व्_१,०६२।०२च् येना नः पूर्वे पितरः पदज्ञा अर्चन्तो अङ्गिरसो गा अविन्दन् ॥  
र्व्_१,०६२।०३अ इन्द्रस्याङ्गिरसां चेष्टौ विदत् सरमा तनयाय धासिम् ।  
र्व्_१,०६२।०३च् बृहस्पतिर् भिनद् अद्रिं विदद् गाः सम् उस्रियाभिर् वावशन्त नरः ॥  
र्व्_१,०६२।०४अ स सुष्टुभा स स्तुभा सप्त विप्रैः स्वरेणाद्रिं स्वर्यो नवग्वैः ।  
र्व्_१,०६२।०४च् सरण्युभिः फलिगम् इन्द्र शक्र वलं रवेण दरयो दशग्वैः ॥  
र्व्_१,०६२।०५अ गृणानो अङ्गिरोभिर् दस्म वि वर् उषसा सूर्येण गोभिर् अन्धः ।  
र्व्_१,०६२।०५च् वि भूम्या अप्रथय इन्द्र सानु दिवो रज उपरम् अस्तभायः ॥  
र्व्_१,०६२।०६अ तद् उ प्रयक्षतमम् अस्य कर्म दस्मस्य चारुतमम् अस्ति दंसः ।  
र्व्_१,०६२।०६च् उपह्वरे यद् उपरा अपिन्वन् मध्वर्णसो नद्यश् चतस्रः ॥  
र्व्_१,०६२।०७अ द्विता वि वव्रे सनजा सनीऌए अयास्य स्तवमानेभिर् अर्कैः ।  
र्व्_१,०६२।०७च् भगो न मेने परमे व्योमन्न् अधारयद् रोदसी सुदंसाः ॥  
र्व्_१,०६२।०८अ सनाद् दिवम् परि भूमा विरूपे पुनर्भुवा युवती स्वेभिर् एवैः ।  
र्व्_१,०६२।०८च् कृष्णेभिर् अक्तोषा रुशद्भिर् वपुर्भिर् आ चरतो अन्यान्या ॥  
र्व्_१,०६२।०९अ सनेमि सख्यं स्वपस्यमानः सूनुर् दाधार शवसा सुदंसाः ।  
र्व्_१,०६२।०९च् आमासु चिद् दधिषे पक्वम् अन्तः पयः कृष्णासु रुशद् रोहिणीषु ॥  
र्व्_१,०६२।१०अ सनात् सनीऌआ अवनीर् अवाता व्रता रक्षन्ते अमृताः सहोभिः ।  
र्व्_१,०६२।१०च् पुरू सहस्रा जनयो न पत्नीर् दुवस्यन्ति स्वसारो अह्रयाणम् ॥  
र्व्_१,०६२।११अ सनायुवो नमसा नव्यो अर्कैर् वसूयवो मतयो दस्म दद्रुः ।  
र्व्_१,०६२।११च् पतिं न पत्नीर् उशतीर् उशन्तं स्पृशन्ति त्वा शवसावन् मनीषाः ॥  
र्व्_१,०६२।१२अ सनाद् एव तव रायो गभस्तौ न क्षीयन्ते नोप दस्यन्ति दस्म ।  
र्व्_१,०६२।१२च् द्युमां असि क्रतुमां इन्द्र धीरः शिक्षा शचीवस् तव नः शचीभिः ॥  
र्व्_१,०६२।१३अ सनायते गोतम इन्द्र नव्यम् अतक्षद् ब्रह्म हरियोजनाय ।  
र्व्_१,०६२।१३च् सुनीथाय नः शवसान नोधाः प्रातर् मक्षू धियावसुर् जगम्यात् ॥  
  
र्व्_१,०६३।०१अ त्वम् महां इन्द्र यो ह शुष्मैर् द्यावा जज्ञानः पृथिवी अमे धाः ।  
र्व्_१,०६३।०१च् यद् ध ते विश्वा गिरयश् चिद् अभ्वा भिया दृऌहासः किरणा नैजन् ॥  
र्व्_१,०६३।०२अ आ यद् धरी इन्द्र विव्रता वेर् आ ते वज्रं जरिता बाह्वोर् धात् ।  
र्व्_१,०६३।०२च् येनाविहर्यतक्रतो अमित्रान् पुर इष्णासि पुरुहूत पूर्वीः ॥  
र्व्_१,०६३।०३अ त्वं सत्य इन्द्र धृष्णुर् एतान् त्वम् ऋभुक्षा नर्यस् त्वं षाट् ।  
र्व्_१,०६३।०३च् त्वं शुष्णं वृजने पृक्ष आणौ यूने कुत्साय द्युमते सचाहन् ॥  
र्व्_१,०६३।०४अ त्वं ह त्यद् इन्द्र चोदीः सखा वृत्रं यद् वज्रिन् वृषकर्मन्न् उभ्नाः ।  
र्व्_१,०६३।०४च् यद् ध शूर वृषमणः पराचैर् वि दस्यूंर् योनाव् अकृतो वृथाषाट् ॥  
र्व्_१,०६३।०५अ त्वं ह त्यद् इन्द्रारिषण्यन् दृऌहस्य चिन् मर्तानाम् अजुष्टौ ।  
र्व्_१,०६३।०५च् व्य् अस्मद् आ काष्ठा अर्वते वर् घनेव वज्रिञ् छ्नथिह्य् अमित्रान् ॥  
र्व्_१,०६३।०६अ त्वां ह त्यद् इन्द्रार्णसातौ स्वर्मीऌहे नर आजा हवन्ते ।  
र्व्_१,०६३।०६च् तव स्वधाव इयम् आ समर्य ऊतिर् वाजेष्व् अतसाय्या भूत् ॥  
र्व्_१,०६३।०७अ त्वं ह त्यद् इन्द्र सप्त युध्यन् पुरो वज्रिन् पुरुकुत्साय दर्दः ।  
र्व्_१,०६३।०७च् बर्हिर् न यत् सुदासे वृथा वर्ग् अंहो राजन् वरिवः पूरवे कः ॥  
र्व्_१,०६३।०८अ त्वं त्यां न इन्द्र देव चित्राम् इषम् आपो न पीपयः परिज्मन् ।  
र्व्_१,०६३।०८च् यया शूर प्रत्य् अस्मभ्यं यंसि त्मनम् ऊर्जं न विश्वध क्षरध्यै ॥  
र्व्_१,०६३।०९अ अकारि त इन्द्र गोतमेभिर् ब्रह्माण्य् ओक्ता नमसा हरिभ्याम् ।  
र्व्_१,०६३।०९च् सुपेशसं वाजम् आ भरा नः प्रातर् मक्षू धियावसुर् जगम्यात् ॥  
  
र्व्_१,०६४।०१अ वृष्णे शर्धाय सुमखाय वेधसे नोधः सुवृक्तिम् प्र भरा मरुद्भ्यः ।  
र्व्_१,०६४।०१च् अपो न धीरो मनसा सुहस्त्यो गिरः सम् अञ्जे विदथेष्व् आभुवः ॥  
र्व्_१,०६४।०२अ ते जज्ञिरे दिव ऋष्वास उक्षणो रुद्रस्य मर्या असुरा अरेपसः ।  
र्व्_१,०६४।०२च् पावकासः शुचयः सूर्या इव सत्वानो न द्रप्सिनो घोरवर्पसः ॥  
र्व्_१,०६४।०३अ युवानो रुद्रा अजरा अभोग्घनो ववक्षुर् अध्रिगावः पर्वता इव ।  
र्व्_१,०६४।०३च् दृऌहा चिद् विश्वा भुवनानि पार्थिवा प्र च्यावयन्ति दिव्यानि मज्मना ॥  
र्व्_१,०६४।०४अ चित्रैर् अञ्जिभिर् वपुषे व्य् अञ्जते वक्षस्सु रुक्मां अधि येतिरे शुभे ।  
र्व्_१,०६४।०४च् अंसेष्व् एषां नि मिमृक्षुर् ऋष्टयः साकं जज्ञिरे स्वधया दिवो नरः ॥  
र्व्_१,०६४।०५अ ईशानकृतो धुनयो रिशादसो वातान् विद्युतस् तविषीभिर् अक्रत ।  
र्व्_१,०६४।०५च् दुहन्त्य् ऊधर् दिव्यानि धूतयो भूमिम् पिन्वन्ति पयसा परिज्रयः ॥  
र्व्_१,०६४।०६अ पिन्वन्त्य् अपो मरुतः सुदानवः पयो घृतवद् विदथेष्व् आभुवः ।  
र्व्_१,०६४।०६च् अत्यं न मिहे वि नयन्ति वाजिनम् उत्सं दुहन्ति स्तनयन्तम् अक्षितम् ॥  
र्व्_१,०६४।०७अ महिषासो मायिनश् चित्रभानवो गिरयो न स्वतवसो रघुष्यदः ।  
र्व्_१,०६४।०७च् मृगा इव हस्तिनः खादथा वना यद् आरुणीषु तविषीर् अयुग्ध्वम् ॥  
र्व्_१,०६४।०८अ सिंहा इव नानदति प्रचेतसः पिशा इव सुपिशो विश्ववेदसः ।  
र्व्_१,०६४।०८च् क्षपो जिन्वन्तः पृषतीभिर् ऋष्टिभिः सम् इत् सबाधः शवसाहिमन्यवः ॥  
र्व्_१,०६४।०९अ रोदसी आ वदता गणश्रियो नृषाचः शूराः शवसाहिमन्यवः ।  
र्व्_१,०६४।०९च् आ वन्धुरेष्व् अमतिर् न दर्शता विद्युन् न तस्थौ मरुतो रथेषु वः ॥  
र्व्_१,०६४।१०अ विश्ववेदसो रयिभिः समोकसः सम्मिश्लासस् तविषीभिर् विरप्शिनः ।  
र्व्_१,०६४।१०च् अस्तार इषुं दधिरे गभस्त्योर् अनन्तशुष्मा वृषखादयो नरः ॥  
र्व्_१,०६४।११अ हिरण्ययेभिः पविभिः पयोवृध उज्जिघ्नन्त आपथ्यो न पर्वतान् ।  
र्व्_१,०६४।११च् मखा अयासः स्वसृतो ध्रुवच्युतो दुध्रकृतो मरुतो भ्राजदृष्टयः ॥  
र्व्_१,०६४।१२अ घृषुम् पावकं वनिनं विचर्षणिं रुद्रस्य सूनुं हवसा गृणीमसि ।  
र्व्_१,०६४।१२च् रजस्तुरं तवसम् मारुतं गणम् ऋजीषिणं वृषणं सश्चत श्रिये ॥  
र्व्_१,०६४।१३अ प्र नू स मर्तः शवसा जनां अति तस्थौ व ऊती मरुतो यम् आवत ।  
र्व्_१,०६४।१३च् अर्वद्भिर् वाजम् भरते धना नृभिर् आपृच्छ्यं क्रतुम् आ क्षेति पुष्यति ॥  
र्व्_१,०६४।१४अ चर्कृत्यम् मरुतः पृत्सु दुष्टरं द्युमन्तं शुष्मम् मघवत्सु धत्तन ।  
र्व्_१,०६४।१४च् धनस्पृतम् उक्थ्यं विश्वचर्षणिं तोकम् पुष्येम तनयं शतं हिमाः ॥  
र्व्_१,०६४।१५अ नू ष्ठिरम् मरुतो वीरवन्तम् ऋतीषाहं रयिम् अस्मासु धत्त ।  
र्व्_१,०६४।१५च् सहस्रिणं शतिनं शूशुवांसम् प्रातर् मक्षू धियावसुर् जगम्यात् ॥  
  
र्व्_१,०६५।०१ पश्वा न तायुं गुहा चतन्तं नमो युजानं नमो वहन्तम् ॥  
र्व्_१,०६५।०२ सजोषा धीराः पदैर् अनु ग्मन्न् उप त्वा सीदन् विश्वे यजत्राः ॥  
र्व्_१,०६५।०३ ऋतस्य देवा अनु व्रता गुर् भुवत् परिष्टिर् द्यौर् न भूम ॥  
र्व्_१,०६५।०४ वर्धन्तीम् आपः पन्वा सुशिश्विम् ऋतस्य योना गर्भे सुजातम् ॥  
र्व्_१,०६५।०५ पुष्टिर् न रण्वा क्षितिर् न पृथ्वी गिरिर् न भुज्म क्षोदो न शम्भु ॥  
र्व्_१,०६५।०६ अत्यो नाज्मन् सर्गप्रतक्तः सिन्धुर् न क्षोदः क ईं वराते ॥  
र्व्_१,०६५।०७ जामिः सिन्धूनाम् भ्रातेव स्वस्राम् इभ्यान् न राजा वनान्य् अत्ति ॥  
र्व्_१,०६५।०८ यद् वातजूतो वना व्य् अस्थाद् अग्निर् ह दाति रोमा पृथिव्याः ॥  
र्व्_१,०६५।०९ श्वसित्य् अप्सु हंसो न सीदन् क्रत्वा चेतिष्ठो विशाम् उषर्भुत् ॥  
र्व्_१,०६५।१० सोमो न वेधा ऋतप्रजातः पशुर् न शिश्वा विभुर् दूरेभाः ॥  
  
र्व्_१,०६६।०१ रयिर् न चित्रा सूरो न सन्दृग् आयुर् न प्राणो नित्यो न सूनुः ॥  
र्व्_१,०६६।०२ तक्वा न भूर्णिर् वना सिषक्ति पयो न धेनुः शुचिर् विभावा ॥  
र्व्_१,०६६।०३ दाधार क्षेमम् ओको न रण्वो यवो न पक्वो जेता जनानाम् ॥  
र्व्_१,०६६।०४ ऋषिर् न स्तुभ्वा विक्षु प्रशस्तो वाजी न प्रीतो वयो दधाति ॥  
र्व्_१,०६६।०५ दुरोकशोचिः क्रतुर् न नित्यो जायेव योनाव् अरं विश्वस्मै ॥  
र्व्_१,०६६।०६ चित्रो यद् अभ्राट् छ्वेतो न विक्षु रथो न रुक्मी त्वेषः समत्सु ॥  
र्व्_१,०६६।०७ सेनेव सृष्टामं दधात्य् अस्तुर् न दिद्युत् त्वेषप्रतीका ॥  
र्व्_१,०६६।०८ यमो ह जातो यमो जनित्वं जारः कनीनाम् पतिर् जनीनाम् ॥  
र्व्_१,०६६।०९ तं वश् चराथा वयं वसत्यास्तं न गावो नक्षन्त इद्धम् ॥  
र्व्_१,०६६।१० सिन्धुर् न क्षोदः प्र नीचीर् ऐनोन् नवन्त गावः स्वर् दृशीके ॥  
  
र्व्_१,०६७।०१ वनेषु जायुर् मर्तेषु मित्रो वृणीते श्रुष्टिं राजेवाजुर्यम् ॥  
र्व्_१,०६७।०२ क्षेमो न साधुः क्रतुर् न भद्रो भुवत् स्वाधीर् होता हव्यवाट् ॥  
र्व्_१,०६७।०३ हस्ते दधानो नृम्णा विश्वान्य् अमे देवान् धाद् गुहा निषीदन् ॥  
र्व्_१,०६७।०४ विदन्तीम् अत्र नरो धियन्धा हृदा यत् तष्टान् मन्त्रां अशंसन् ॥  
र्व्_१,०६७।०५ अजो न क्षां दाधार पृथिवीं तस्तम्भ द्याम् मन्त्रेभिः सत्यैः ॥  
र्व्_१,०६७।०६ प्रिया पदानि पश्वो नि पाहि विश्वायुर् अग्ने गुहा गुहं गाः ॥  
र्व्_१,०६७।०७ य ईं चिकेत गुहा भवन्तम् आ यः ससाद धाराम् ऋतस्य ॥  
र्व्_१,०६७।०८ वि ये चृतन्त्य् ऋता सपन्त आद् इद् वसूनि प्र ववाचास्मै ॥  
र्व्_१,०६७।०९ वि यो वीरुत्सु रोधन् महित्वोत प्रजा उत प्रसूष्व् अन्तः ॥  
र्व्_१,०६७।१० चित्तिर् अपां दमे विश्वायुः सद्मेव धीराः सम्माय चक्रुः ॥  
  
र्व्_१,०६८।०१ श्रीणन्न् उप स्थाद् दिवम् भुरण्यु स्थातुश् चरथम् अक्तून् व्य् ऊर्णोत् ॥  
र्व्_१,०६८।०२ परि यद् एषाम् एको विश्वेषाम् भुवद् देवो देवानाम् महित्वा ॥  
र्व्_१,०६८।०३ आद् इत् ते विश्वे क्रतुं जुषन्त शुष्काद् यद् देव जीवो जनिष्ठाः ॥  
र्व्_१,०६८।०४ भजन्त विश्वे देवत्वं नाम ऋतं सपन्तो अमृतम् एवैः ॥  
र्व्_१,०६८।०५ ऋतस्य प्रेषा ऋतस्य धीतिर् विश्वायुर् विश्वे अपांसि चक्रुः ॥  
र्व्_१,०६८।०६ यस् तुभ्यं दाशाद् यो वा ते शिक्षात् तस्मै चिकित्वान् रयिं दयस्व ॥  
र्व्_१,०६८।०७ होता निषत्तो मनोर् अपत्ये स चिन् न्व् आसाम् पती रयीणाम् ॥  
र्व्_१,०६८।०८ इच्छन्त रेतो मिथस् तनूषु सं जानत स्वैर् दक्षैर् अमूराः ॥  
र्व्_१,०६८।०९ पितुर् न पुत्राः क्रतुं जुषन्त श्रोषन् ये अस्य शासं तुरासः ॥  
र्व्_१,०६८।१० वि राय और्णोद् दुरः पुरुक्षुः पिपेश नाकं स्तृभिर् दमूनाः ॥  
  
र्व्_१,०६९।०१ शुक्रः शुशुक्वां उषो न जारः पप्रा समीची दिवो न ज्योतिः ॥  
र्व्_१,०६९।०२ परि प्रजातः क्रत्वा बभूथ भुवो देवानाम् पिता पुत्रः सन् ॥  
र्व्_१,०६९।०३ वेधा अदृप्तो अग्निर् विजानन्न् ऊधर् न गोनां स्वाद्मा पितूनाम् ॥  
र्व्_१,०६९।०४ जने न शेव आहूर्यः सन् मध्ये निषत्तो रण्वो दुरोणे ॥  
र्व्_१,०६९।०५ पुत्रो न जातो रण्वो दुरोणे वाजी न प्रीतो विशो वि तारीत् ॥  
र्व्_१,०६९।०६ विशो यद् अह्वे नृभिः सनीऌआ अग्निर् देवत्वा विश्वान्य् अश्याः ॥  
र्व्_१,०६९।०७ नकिष् ट एता व्रता मिनन्ति नृभ्यो यद् एभ्यः श्रुष्टिं चकर्थ ॥  
र्व्_१,०६९।०८ तत् तु ते दंसो यद् अहन् समानैर् नृभिर् यद् युक्तो विवे रपांसि ॥  
र्व्_१,०६९।०९ उषो न जारो विभावोस्रः सञ्ज्ञातरूपश् चिकेतद् अस्मै ॥  
र्व्_१,०६९।१० त्मना वहन्तो दुरो व्य् ऋण्वन् नवन्त विश्वे स्वर् दृशीके ॥  
  
र्व्_१,०७०।०१ वनेम पूर्वीर् अर्यो मनीषा अग्निः सुशोको विश्वान्य् अश्याः ॥  
र्व्_१,०७०।०२ आ दैव्यानि व्रता चिकित्वान् आ मानुषस्य जनस्य जन्म ॥  
र्व्_१,०७०।०३ गर्भो यो अपां गर्भो वनानां गर्भश् च स्थातां गर्भश् चरथाम् ॥  
र्व्_१,०७०।०४ अद्रौ चिद् अस्मा अन्तर् दुरोणे विशां न विश्वो अमृतः स्वाधीः ॥  
र्व्_१,०७०।०५ स हि क्षपावां अग्नी रयीणां दाशद् यो अस्मा अरं सूक्तैः ॥  
र्व्_१,०७०।०६ एता चिकित्वो भूमा नि पाहि देवानां जन्म मर्तांश् च विद्वान् ॥  
र्व्_१,०७०।०७ वर्धान् यम् पूर्वीः क्षपो विरूपा स्थातुश् च रथम् ऋतप्रवीतम् ॥  
र्व्_१,०७०।०८ अराधि होता स्वर् निषत्तः कृण्वन् विश्वान्य् अपांसि सत्या ॥  
र्व्_१,०७०।०९ गोषु प्रशस्तिं वनेषु धिषे भरन्त विश्वे बलिं स्वर् णः ॥  
र्व्_१,०७०।१० वि त्वा नरः पुरुत्रा सपर्यन् पितुर् न जिव्रेर् वि वेदो भरन्त ॥  
र्व्_१,०७०।११ साधुर् न गृध्नुर् अस्तेव शूरो यातेव भीमस् त्वेषः समत्सु ॥  
  
र्व्_१,०७१।०१अ उप प्र जिन्वन्न् उशतीर् उशन्तम् पतिं न नित्यं जनयः सनीऌआः ।  
र्व्_१,०७१।०१च् स्वसारः श्यावीम् अरुषीम् अजुष्रञ् चित्रम् उच्छन्तीम् उषसं न गावः ॥  
र्व्_१,०७१।०२अ वीऌउ चिद् दृऌहा पितरो न उक्थैर् अद्रिं रुजन्न् अङ्गिरसो रवेण ।  
र्व्_१,०७१।०२च् चक्रुर् दिवो बृहतो गातुम् अस्मे अहः स्वर् विविदुः केतुम् उस्राः ॥  
र्व्_१,०७१।०३अ दधन्न् ऋतं धनयन्न् अस्य धीतिम् आद् इद् अर्यो दिधिष्वो विभृत्राः ।  
र्व्_१,०७१।०३च् अतृष्यन्तीर् अपसो यन्त्य् अच्छा देवाञ् जन्म प्रयसा वर्धयन्तीः ॥  
र्व्_१,०७१।०४अ मथीद् यद् ईं विभृतो मातरिश्वा गृहे-गृहे श्येतो जेन्यो भूत् ।  
र्व्_१,०७१।०४च् आद् ईं राज्ञे न सहीयसे सचा सन्न् आ दूत्यम् भृगवाणो विवाय ॥  
र्व्_१,०७१।०५अ महे यत् पित्र ईं रसं दिवे कर् अव त्सरत् पृशन्यश् चिकित्वान् ।  
र्व्_१,०७१।०५च् सृजद् अस्ता धृषता दिद्युम् अस्मै स्वायां देवो दुहितरि त्विषिं धात् ॥  
र्व्_१,०७१।०६अ स्व आ यस् तुभ्यं दम आ विभाति नमो वा दाशाद् उशतो अनु द्यून् ।  
र्व्_१,०७१।०६च् वर्धो अग्ने वयो अस्य द्विबर्हा यासद् राया सरथं यं जुनासि ॥  
र्व्_१,०७१।०७अ अग्निं विश्वा अभि पृक्षः सचन्ते समुद्रं न स्रवतः सप्त यह्वीः ।  
र्व्_१,०७१।०७च् न जामिभिर् वि चिकिते वयो नो विदा देवेषु प्रमतिं चिकित्वान् ॥  
र्व्_१,०७१।०८अ आ यद् इषे नृपतिं तेज आनट् छुचि रेतो निषिक्तं द्यौर् अभीके ।  
र्व्_१,०७१।०८च् अग्निः शर्धम् अनवद्यं युवानं स्वाध्यं जनयत् सूदयच् च ॥  
र्व्_१,०७१।०९अ मनो न यो ऽध्वनः सद्य एत्य् एकः सत्रा सूरो वस्व ईशे ।  
र्व्_१,०७१।०९च् राजाना मित्रावरुणा सुपाणी गोषु प्रियम् अमृतं रक्षमाणा ॥  
र्व्_१,०७१।१०अ मा नो अग्ने सख्या पित्र्याणि प्र मर्षिष्ठा अभि विदुष् कविः सन् ।  
र्व्_१,०७१।१०च् नभो न रूपं जरिमा मिनाति पुरा तस्या अभिशस्तेर् अधीहि ॥  
  
र्व्_१,०७२।०१अ नि काव्या वेधसः शश्वतस् कर् हस्ते दधानो नर्या पुरूणि ।  
र्व्_१,०७२।०१च् अग्निर् भुवद् रयिपती रयीणां सत्रा चक्राणो अमृतानि विश्वा ॥  
र्व्_१,०७२।०२अ अस्मे वत्सम् परि षन्तं न विन्दन्न् इच्छन्तो विश्वे अमृता अमूराः ।  
र्व्_१,०७२।०२च् श्रमयुवः पदव्यो धियन्धास् तस्थुः पदे परमे चार्व् अग्नेः ॥  
र्व्_१,०७२।०३अ तिस्रो यद् अग्ने शरदस् त्वाम् इच् छुचिं घृतेन शुचयः सपर्यान् ।  
र्व्_१,०७२।०३च् नामानि चिद् दधिरे यज्ञियान्य् असूदयन्त तन्वः सुजाताः ॥  
र्व्_१,०७२।०४अ आ रोदसी बृहती वेविदानाः प्र रुद्रिया जभ्रिरे यज्ञियासः ।  
र्व्_१,०७२।०४च् विदन् मर्तो नेमधिता चिकित्वान् अग्निम् पदे परमे तस्थिवांसम् ॥  
र्व्_१,०७२।०५अ सञ्जानाना उप सीदन्न् अभिज्ञु पत्नीवन्तो नमस्यं नमस्यन् ।  
र्व्_१,०७२।०५च् रिरिक्वांसस् तन्वः कृण्वत स्वाः सखा सख्युर् निमिषि रक्षमाणाः ॥  
र्व्_१,०७२।०६अ त्रिः सप्त यद् गुह्यानि त्वे इत् पदाविदन् निहिता यज्ञियासः ।  
र्व्_१,०७२।०६च् तेभी रक्षन्ते अमृतं सजोषाः पशूञ् च स्थातॄञ् चरथं च पाहि ॥  
र्व्_१,०७२।०७अ विद्वां अग्ने वयुनानि क्षितीनां व्य् आनुषक् छुरुधो जीवसे धाः ।  
र्व्_१,०७२।०७च् अन्तर्विद्वां अध्वनो देवयानान् अतन्द्रो दूतो अभवो हविर्वाट् ॥  
र्व्_१,०७२।०८अ स्वाध्यो दिव आ सप्त यह्वी रायो दुरो व्य् ऋतज्ञा अजानन् ।  
र्व्_१,०७२।०८च् विदद् गव्यं सरमा दृऌहम् ऊर्वं येना नु कम् मानुषी भोजते विट् ॥  
र्व्_१,०७२।०९अ आ ये विश्वा स्वपत्यानि तस्थुः कृण्वानासो अमृतत्वाय गातुम् ।  
र्व्_१,०७२।०९च् मह्ना महद्भिः पृथिवी वि तस्थे माता पुत्रैर् अदितिर् धायसे वेः ॥  
र्व्_१,०७२।१०अ अधि श्रियं नि दधुश् चारुम् अस्मिन् दिवो यद् अक्षी अमृता अकृण्वन् ।  
र्व्_१,०७२।१०च् अध क्षरन्ति सिन्धवो न सृष्टाः प्र नीचीर् अग्ने अरुषीर् अजानन् ॥  
  
र्व्_१,०७३।०१अ रयिर् न यः पितृवित्तो वयोधाः सुप्रणीतिश् चिकितुषो न शासुः ।  
र्व्_१,०७३।०१च् स्योनशीर् अतिथिर् न प्रीणानो होतेव सद्म विधतो वि तारीत् ॥  
र्व्_१,०७३।०२अ देवो न यः सविता सत्यमन्मा क्रत्वा निपाति वृजनानि विश्वा ।  
र्व्_१,०७३।०२च् पुरुप्रशस्तो अमतिर् न सत्य आत्मेव शेवो दिधिषाय्यो भूत् ॥  
र्व्_१,०७३।०३अ देवो न यः पृथिवीं विश्वधाया उपक्षेति हितमित्रो न राजा ।  
र्व्_१,०७३।०३च् पुरःसदः शर्मसदो न वीरा अनवद्या पतिजुष्टेव नारी ॥  
र्व्_१,०७३।०४अ तं त्वा नरो दम आ नित्यम् इद्धम् अग्ने सचन्त क्षितिषु ध्रुवासु ।  
र्व्_१,०७३।०४च् अधि द्युम्नं नि दधुर् भूर्य् अस्मिन् भवा विश्वायुर् धरुणो रयीणाम् ॥  
र्व्_१,०७३।०५अ वि पृक्षो अग्ने मघवानो अश्युर् वि सूरयो ददतो विश्वम् आयुः ।  
र्व्_१,०७३।०५च् सनेम वाजं समिथेष्व् अर्यो भागं देवेषु श्रवसे दधानाः ॥  
र्व्_१,०७३।०६अ ऋतस्य हि धेनवो वावशानाः स्मदूध्नीः पीपयन्त द्युभक्ताः ।  
र्व्_१,०७३।०६च् परावतः सुमतिम् भिक्षमाणा वि सिन्धवः समया सस्रुर् अद्रिम् ॥  
र्व्_१,०७३।०७अ त्वे अग्ने सुमतिम् भिक्षमाणा दिवि श्रवो दधिरे यज्ञियासः ।  
र्व्_१,०७३।०७च् नक्ता च चक्रुर् उषसा विरूपे कृष्णं च वर्णम् अरुणं च सं धुः ॥  
र्व्_१,०७३।०८अ यान् राये मर्तान् सुषूदो अग्ने ते स्याम मघवानो वयं च ।  
र्व्_१,०७३।०८च् छायेव विश्वम् भुवनं सिसक्ष्य् आपप्रिवान् रोदसी अन्तरिक्षम् ॥  
र्व्_१,०७३।०९अ अर्वद्भिर् अग्ने अर्वतो नृभिर् नॄन् वीरैर् वीरान् वनुयामा त्वोताः ।  
र्व्_१,०७३।०९च् ईशानासः पितृवित्तस्य रायो वि सूरयः शतहिमा नो अश्युः ॥  
र्व्_१,०७३।१०अ एता ते अग्न उचथानि वेधो जुष्टानि सन्तु मनसे हृदे च ।  
र्व्_१,०७३।१०च् शकेम रायः सुधुरो यमं ते ऽधि श्रवो देवभक्तं दधानाः ॥  
  
र्व्_१,०७४।०१अ उपप्रयन्तो अध्वरम् मन्त्रं वोचेमाग्नये ।  
र्व्_१,०७४।०१च् आरे अस्मे च शृण्वते ॥  
र्व्_१,०७४।०२अ यः स्नीहितीषु पूर्व्यः सञ्जग्मानासु कृष्टिषु ।  
र्व्_१,०७४।०२च् अरक्षद् दाशुषे गयम् ॥  
र्व्_१,०७४।०३अ उत ब्रुवन्तु जन्तव उद् अग्निर् वृत्रहाजनि ।  
र्व्_१,०७४।०३च् धनञ्जयो रणे-रणे ॥  
र्व्_१,०७४।०४अ यस्य दूतो असि क्षये वेषि हव्यानि वीतये ।  
र्व्_१,०७४।०४च् दस्मत् कृणोष्य् अध्वरम् ॥  
र्व्_१,०७४।०५अ तम् इत् सुहव्यम् अङ्गिरः सुदेवं सहसो यहो ।  
र्व्_१,०७४।०५च् जना आहुः सुबर्हिषम् ॥  
र्व्_१,०७४।०६अ आ च वहासि तां इह देवां उप प्रशस्तये ।  
र्व्_१,०७४।०६च् हव्या सुश्चन्द्र वीतये ॥  
र्व्_१,०७४।०७अ न योर् उपब्दिर् अश्व्यः शृण्वे रथस्य कच् चन ।  
र्व्_१,०७४।०७च् यद् अग्ने यासि दूत्यम् ॥  
र्व्_१,०७४।०८अ त्वोतो वाज्य् अह्रयो ऽभि पूर्वस्माद् अपरः ।  
र्व्_१,०७४।०८च् प्र दाश्वां अग्ने अस्थात् ॥  
र्व्_१,०७४।०९अ उत द्युमत् सुवीर्यम् बृहद् अग्ने विवाससि ।  
र्व्_१,०७४।०९च् देवेभ्यो देव दाशुषे ॥  
  
र्व्_१,०७५।०१अ जुषस्व सप्रथस्तमं वचो देवप्सरस्तमम् ।  
र्व्_१,०७५।०१च् हव्या जुह्वान आसनि ॥  
र्व्_१,०७५।०२अ अथा ते अङ्गिरस्तमाग्ने वेधस्तम प्रियम् ।  
र्व्_१,०७५।०२च् वोचेम ब्रह्म सानसि ॥  
र्व्_१,०७५।०३अ कस् ते जामिर् जनानाम् अग्ने को दाश्वध्वरः ।  
र्व्_१,०७५।०३च् को ह कस्मिन्न् असि श्रितः ॥  
र्व्_१,०७५।०४अ त्वं जामिर् जनानाम् अग्ने मित्रो असि प्रियः ।  
र्व्_१,०७५।०४च् सखा सखिभ्य ईड्यः ॥  
र्व्_१,०७५।०५अ यजा नो मित्रावरुणा यजा देवां ऋतम् बृहत् ।  
र्व्_१,०७५।०५च् अग्ने यक्षि स्वं दमम् ॥  
  
र्व्_१,०७६।०१अ का त उपेतिर् मनसो वराय भुवद् अग्ने शन्तमा का मनीषा ।  
र्व्_१,०७६।०१च् को वा यज्ञैः परि दक्षं त आप केन वा ते मनसा दाशेम ॥  
र्व्_१,०७६।०२अ एह्य् अग्न इह होता नि षीदादब्धः सु पुरएता भवा नः ।  
र्व्_१,०७६।०२च् अवतां त्वा रोदसी विश्वमिन्वे यजा महे सौमनसाय देवान् ॥  
र्व्_१,०७६।०३अ प्र सु विश्वान् रक्षसो धक्ष्य् अग्ने भवा यज्ञानाम् अभिशस्तिपावा ।  
र्व्_१,०७६।०३च् अथा वह सोमपतिं हरिभ्याम् आतिथ्यम् अस्मै चकृमा सुदाव्ने ॥  
र्व्_१,०७६।०४अ प्रजावता वचसा वह्निर् आसा च हुवे नि च सत्सीह देवैः ।  
र्व्_१,०७६।०४च् वेषि होत्रम् उत पोत्रं यजत्र बोधि प्रयन्तर् जनितर् वसूनाम् ॥  
र्व्_१,०७६।०५अ यथा विप्रस्य मनुषो हविर्भिर् देवां अयजः कविभिः कविः सन् ।  
र्व्_१,०७६।०५च् एवा होतः सत्यतर त्वम् अद्याग्ने मन्द्रया जुह्वा यजस्व ॥  
  
र्व्_१,०७७।०१अ कथा दाशेमाग्नये कास्मै देवजुष्टोच्यते भामिने गीः ।  
र्व्_१,०७७।०१च् यो मर्त्येष्व् अमृत ऋतावा होता यजिष्ठ इत् कृणोति देवान् ॥  
र्व्_१,०७७।०२अ यो अध्वरेषु शन्तम ऋतावा होता तम् ऊ नमोभिर् आ कृणुध्वम् ।  
र्व्_१,०७७।०२च् अग्निर् यद् वेर् मर्ताय देवान् स चा बोधाति मनसा यजाति ॥  
र्व्_१,०७७।०३अ स हि क्रतुः स मर्यः स साधुर् मित्रो न भूद् अद्भुतस्य रथीः ।  
र्व्_१,०७७।०३च् तम् मेधेषु प्रथमं देवयन्तीर् विश उप ब्रुवते दस्मम् आरीः ॥  
र्व्_१,०७७।०४अ स नो नृणां नृतमो रिशादा अग्निर् गिरो ऽवसा वेतु धीतिम् ।  
र्व्_१,०७७।०४च् तना च ये मघवानः शविष्ठा वाजप्रसूता इषयन्त मन्म ॥  
र्व्_१,०७७।०५अ एवाग्निर् गोतमेभिर् ऋतावा विप्रेभिर् अस्तोष्ट जातवेदाः ।  
र्व्_१,०७७।०५च् स एषु द्युम्नम् पीपयत् स वाजं स पुष्टिं याति जोषम् आ चिकित्वान् ॥  
  
र्व्_१,०७८।०१अ अभि त्वा गोतमा गिरा जातवेदो विचर्षणे ।  
र्व्_१,०७८।०१च् द्युम्नैर् अभि प्र णोनुमः ॥  
र्व्_१,०७८।०२अ तम् उ त्वा गोतमो गिरा रायस्कामो दुवस्यति ।  
र्व्_१,०७८।०२च् द्युम्नैर् अभि प्र णोनुमः ॥  
र्व्_१,०७८।०३अ तम् उ त्वा वाजसातमम् अङ्गिरस्वद् धवामहे ।  
र्व्_१,०७८।०३च् द्युम्नैर् अभि प्र णोनुमः ॥  
र्व्_१,०७८।०४अ तम् उ त्वा वृत्रहन्तमं यो दस्यूंर् अवधूनुषे ।  
र्व्_१,०७८।०४च् द्युम्नैर् अभि प्र णोनुमः ॥  
र्व्_१,०७८।०५अ अवोचाम रहूगणा अग्नये मधुमद् वचः ।  
र्व्_१,०७८।०५च् द्युम्नैर् अभि प्र णोनुमः ॥  
  
र्व्_१,०७९।०१अ हिरण्यकेशो रजसो विसारे ऽहिर् धुनिर् वात इव ध्रजीमान् ।  
र्व्_१,०७९।०१च् शुचिभ्राजा उषसो नवेदा यशस्वतीर् अपस्युवो न सत्याः ॥  
र्व्_१,०७९।०२अ आ ते सुपर्णा अमिनन्तं एवैः कृष्णो नोनाव वृषभो यदीदम् ।  
र्व्_१,०७९।०२च् शिवाभिर् न स्मयमानाभिर् आगात् पतन्ति मिह स्तनयन्त्य् अभ्रा ॥  
र्व्_१,०७९।०३अ यद् ईम् ऋतस्य पयसा पियानो नयन्न् ऋतस्य पथिभी रजिष्ठैः ।  
र्व्_१,०७९।०३च् अर्यमा मित्रो वरुणः परिज्मा त्वचम् पृञ्चन्त्य् उपरस्य योनौ ॥  
र्व्_१,०७९।०४अ अग्ने वाजस्य गोमत ईशानः सहसो यहो ।  
र्व्_१,०७९।०४च् अस्मे धेहि जातवेदो महि श्रवः ॥  
र्व्_१,०७९।०५अ स इधानो वसुष् कविर् अग्निर् ईऌएन्यो गिरा ।  
र्व्_१,०७९।०५च् रेवद् अस्मभ्यम् पुर्वणीक दीदिहि ॥  
र्व्_१,०७९।०६अ क्षपो राजन्न् उत त्मनाग्ने वस्तोर् उतोषसः ।  
र्व्_१,०७९।०६च् स तिग्मजम्भ रक्षसो दह प्रति ॥  
र्व्_१,०७९।०७अ अवा नो अग्न ऊतिभिर् गायत्रस्य प्रभर्मणि ।  
र्व्_१,०७९।०७च् विश्वासु धीषु वन्द्य ॥  
र्व्_१,०७९।०८अ आ नो अग्ने रयिम् भर सत्रासाहं वरेण्यम् ।  
र्व्_१,०७९।०८च् विश्वासु पृत्सु दुष्टरम् ॥  
र्व्_१,०७९।०९अ आ नो अग्ने सुचेतुना रयिं विश्वायुपोषसम् ।  
र्व्_१,०७९।०९च् मार्डीकं धेहि जीवसे ॥  
र्व्_१,०७९।१०अ प्र पूतास् तिग्मशोचिषे वाचो गोतमाग्नये ।  
र्व्_१,०७९।१०च् भरस्व सुम्नयुर् गिरः ॥  
र्व्_१,०७९।११अ यो नो अग्ने ऽभिदासत्य् अन्ति दूरे पदीष्ट सः ।  
र्व्_१,०७९।११च् अस्माकम् इद् वृधे भव ॥  
र्व्_१,०७९।१२अ सहस्राक्षो विचर्षणिर् अग्नी रक्षांसि सेधति ।  
र्व्_१,०७९।१२च् होता गृणीत उक्थ्यः ॥  
  
र्व्_१,०८०।०१अ इत्था हि सोम इन् मदे ब्रह्मा चकार वर्धनम् ।  
र्व्_१,०८०।०१च् शविष्ठ वज्रिन्न् ओजसा पृथिव्या निः शशा अहिम् अर्चन्न् अनु स्वराज्यम् ॥  
र्व्_१,०८०।०२अ स त्वामदद् वृषा मदः सोमः श्येनाभृतः सुतः ।  
र्व्_१,०८०।०२च् येना वृत्रं निर् अद्भ्यो जघन्थ वज्रिन्न् ओजसार्चन्न् अनु स्वराज्यम् ॥  
र्व्_१,०८०।०३अ प्रेह्य् अभीहि धृष्णुहि न ते वज्रो नि यंसते ।  
र्व्_१,०८०।०३च् इन्द्र नृम्णं हि ते शवो हनो वृत्रं जया अपो ऽर्चन्न् अनु स्वराज्यम् ॥  
र्व्_१,०८०।०४अ निर् इन्द्र भूम्या अधि वृत्रं जघन्थ निर् दिवः ।  
र्व्_१,०८०।०४च् सृजा मरुत्वतीर् अव जीवधन्या इमा अपो ऽर्चन्न् अनु स्वराज्यम् ॥  
र्व्_१,०८०।०५अ इन्द्रो वृत्रस्य दोधतः सानुं वज्रेण हीऌइतः ।  
र्व्_१,०८०।०५च् अभिक्रम्याव जिघ्नते ऽपः सर्माय चोदयन्न् अर्चन्न् अनु स्वराज्यम् ॥  
र्व्_१,०८०।०६अ अधि सानौ नि जिघ्नते वज्रेण शतपर्वणा ।  
र्व्_१,०८०।०६च् मन्दान इन्द्रो अन्धसः सखिभ्यो गातुम् इच्छत्य् अर्चन्न् अनु स्वराज्यम् ॥  
र्व्_१,०८०।०७अ इन्द्र तुभ्यम् इद् अद्रिवो ऽनुत्तं वज्रिन् वीर्यम् ।  
र्व्_१,०८०।०७च् यद् ध त्यम् मायिनम् मृगं तम् उ त्वम् माययावधीर् अर्चन्न् अनु स्वराज्यम् ॥  
र्व्_१,०८०।०८अ वि ते वज्रासो अस्थिरन् नवतिं नाव्या अनु ।  
र्व्_१,०८०।०८च् महत् त इन्द्र वीर्यम् बाह्वोस् ते बलं हितम् अर्चन्न् अनु स्वराज्यम् ॥  
र्व्_१,०८०।०९अ सहस्रं साकम् अर्चत परि ष्टोभत विंशतिः ।  
र्व्_१,०८०।०९च् शतैनम् अन्व् अनोनवुर् इन्द्राय ब्रह्मोद्यतम् अर्चन्न् अनु स्वराज्यम् ॥  
र्व्_१,०८०।१०अ इन्द्रो वृत्रस्य तविषीं निर् अहन् सहसा सहः ।  
र्व्_१,०८०।१०च् महत् तद् अस्य पौंस्यं वृत्रं जघन्वां असृजद् अर्चन्न् अनु स्वराज्यम् ॥  
र्व्_१,०८०।११अ इमे चित् तव मन्यवे वेपेते भियसा मही ।  
र्व्_१,०८०।११च् यद् इन्द्र वज्रिन्न् ओजसा वृत्रम् मरुत्वां अवधीर् अर्चन्न् अनु स्वराज्यम् ॥  
र्व्_१,०८०।१२अ न वेपसा न तन्यतेन्द्रं वृत्रो वि बीभयत् ।  
र्व्_१,०८०।१२च् अभ्य् एनं वज्र आयसः सहस्रभृष्टिर् आयतार्चन्न् अनु स्वराज्यम् ॥  
र्व्_१,०८०।१३अ यद् वृत्रं तव चाशनिं वज्रेण समयोधयः ।  
र्व्_१,०८०।१३च् अहिम् इन्द्र जिघांसतो दिवि ते बद्बधे शवो ऽर्चन्न् अनु स्वराज्यम् ॥  
र्व्_१,०८०।१४अ अभिष्टने ते अद्रिवो यत् स्था जगच् च रेजते ।  
र्व्_१,०८०।१४च् त्वष्टा चित् तव मन्यव इन्द्र वेविज्यते भियार्चन्न् अनु स्वराज्यम् ॥  
र्व्_१,०८०।१५अ नहि नु याद् अधीमसीन्द्रं को वीर्या परः ।  
र्व्_१,०८०।१५च् तस्मिन् नृम्णम् उत क्रतुं देवा ओजांसि सं दधुर् अर्चन्न् अनु स्वराज्यम् ॥  
र्व्_१,०८०।१६अ याम् अथर्वा मनुष् पिता दध्यङ् धियम् अत्नत ।  
र्व्_१,०८०।१६च् तस्मिन् ब्रह्माणि पूर्वथेन्द्र उक्था सम् अग्मतार्चन्न् अनु स्वराज्यम् ॥  
  
र्व्_१,०८१।०१अ इन्द्रो मदाय वावृधे शवसे वृत्रहा नृभिः ।  
र्व्_१,०८१।०१च् तम् इन् महत्स्व् आजिषूतेम् अर्भे हवामहे स वाजेषु प्र नो ऽविषत् ॥  
र्व्_१,०८१।०२अ असि हि वीर सेन्यो ऽसि भूरि पराददिः ।  
र्व्_१,०८१।०२च् असि दभ्रस्य चिद् वृधो यजमानाय शिक्षसि सुन्वते भूरि ते वसु ॥  
र्व्_१,०८१।०३अ यद् उदीरत आजयो धृष्णवे धीयते धना ।  
र्व्_१,०८१।०३च् युक्ष्वा मदच्युता हरी कं हनः कं वसौ दधो ऽस्मां इन्द्र वसौ दधः ॥  
र्व्_१,०८१।०४अ क्रत्वा महां अनुष्वधम् भीम आ वावृधे शवः ।  
र्व्_१,०८१।०४च् श्रिय ऋष्व उपाकयोर् नि शिप्री हरिवान् दधे हस्तयोर् वज्रम् आयसम् ॥  
र्व्_१,०८१।०५अ आ पप्रौ पार्थिवं रजो बद्बधे रोचना दिवि ।  
र्व्_१,०८१।०५च् न त्वावां इन्द्र कश् चन न जातो न जनिष्यते ऽति विश्वं ववक्षिथ ॥  
र्व्_१,०८१।०६अ यो अर्यो मर्तभोजनम् पराददाति दाशुषे ।  
र्व्_१,०८१।०६च् इन्द्रो अस्मभ्यं शिक्षतु वि भजा भूरि ते वसु भक्षीय तव राधसः ॥  
र्व्_१,०८१।०७अ मदे-मदे हि नो ददिर् यूथा गवाम् ऋजुक्रतुः ।  
र्व्_१,०८१।०७च् सं गृभाय पुरू शतोभयाहस्त्या वसु शिशीहि राय आ भर ॥  
र्व्_१,०८१।०८अ मादयस्व सुते सचा शवसे शूर राधसे ।  
र्व्_१,०८१।०८च् विद्मा हि त्वा पुरूवसुम् उप कामान् ससृज्महे ऽथा नो ऽविता भव ॥  
र्व्_१,०८१।०९अ एते त इन्द्र जन्तवो विश्वम् पुष्यन्ति वार्यम् ।  
र्व्_१,०८१।०९च् अन्तर् हि ख्यो जनानाम् अर्यो वेदो अदाशुषां तेषां नो वेद आ भर ॥  
  
र्व्_१,०८२।०१अ उपो षु शृणुही गिरो मघवन् मातथा इव ।  
र्व्_१,०८२।०१च् यदा नः सूनृतावतः कर आद् अर्थयास इद् योजा न्व् इन्द्र ते हरी ॥  
र्व्_१,०८२।०२अ अक्षन्न् अमीमदन्त ह्य् अव प्रिया अधूषत ।  
र्व्_१,०८२।०२च् अस्तोषत स्वभानवो विप्रा नविष्ठया मती योजा न्व् इन्द्र ते हरी ॥  
र्व्_१,०८२।०३अ सुसन्दृशं त्वा वयम् मघवन् वन्दिषीमहि ।  
र्व्_१,०८२।०३च् प्र नूनम् पूर्णवन्धुर स्तुतो याहि वशां अनु योजा न्व् इन्द्र ते हरी ॥  
र्व्_१,०८२।०४अ स घा तं वृषणं रथम् अधि तिष्ठाति गोविदम् ।  
र्व्_१,०८२।०४च् यः पात्रं हारियोजनम् पूर्णम् इन्द्र चिकेतति योजा न्व् इन्द्र ते हरी ॥  
र्व्_१,०८२।०५अ युक्तस् ते अस्तु दक्षिण उत सव्यः शतक्रतो ।  
र्व्_१,०८२।०५च् तेन जायाम् उप प्रियाम् मन्दानो याह्य् अन्धसो योजा न्व् इन्द्र ते हरी ॥  
र्व्_१,०८२।०६अ युनज्मि ते ब्रह्मणा केशिना हरी उप प्र याहि दधिषे गभस्त्योः ।  
र्व्_१,०८२।०६च् उत् त्वा सुतासो रभसा अमन्दिषुः पूषण्वान् वज्रिन् सम् उ पत्न्यामदः ॥  
  
र्व्_१,०८३।०१अ अश्वावति प्रथमो गोषु गच्छति सुप्रावीर् इन्द्र मर्त्यस् तवोतिभिः ।  
र्व्_१,०८३।०१च् तम् इत् पृणक्षि वसुना भवीयसा सिन्धुम् आपो यथाभितो विचेतसः ॥  
र्व्_१,०८३।०२अ आपो न देवीर् उप यन्ति होत्रियम् अवः पश्यन्ति विततं यथा रजः ।  
र्व्_१,०८३।०२च् प्राचैर् देवासः प्र णयन्ति देवयुम् ब्रह्मप्रियं जोषयन्ते वरा इव ॥  
र्व्_१,०८३।०३अ अधि द्वयोर् अदधा उक्थ्यं वचो यतस्रुचा मिथुना या सपर्यतः ।  
र्व्_१,०८३।०३च् असंयत्तो व्रते ते क्षेति पुष्यति भद्रा शक्तिर् यजमानाय सुन्वते ॥  
र्व्_१,०८३।०४अ आद् अङ्गिराः प्रथमं दधिरे वय इद्धाग्नयः शम्या ये सुकृत्यया ।  
र्व्_१,०८३।०४च् सर्वम् पणेः सम् अविन्दन्त भोजनम् अश्वावन्तं गोमन्तम् आ पशुं नरः ॥  
र्व्_१,०८३।०५अ यज्ञैर् अथर्वा प्रथमः पथस् तते ततः सूर्यो व्रतपा वेन आजनि ।  
र्व्_१,०८३।०५च् आ गा आजद् उशना काव्यः सचा यमस्य जातम् अमृतं यजामहे ॥  
र्व्_१,०८३।०६अ बर्हिर् वा यत् स्वपत्याय वृज्यते ऽर्को वा श्लोकम् आघोषते दिवि ।  
र्व्_१,०८३।०६च् ग्रावा यत्र वदति कारुर् उक्थ्यस् तस्येद् इन्द्रो अभिपित्वेषु रण्यति ॥  
  
र्व्_१,०८४।०१अ असावि सोम इन्द्र ते शविष्ठ धृष्णव् आ गहि ।  
र्व्_१,०८४।०१च् आ त्वा पृणक्त्व् इन्द्रियं रजः सूर्यो न रश्मिभिः ॥  
र्व्_१,०८४।०२अ इन्द्रम् इद् धरी वहतो ऽप्रतिधृष्टशवसम् ।  
र्व्_१,०८४।०२च् ऋषीणां च स्तुतीर् उप यज्ञं च मानुषाणाम् ॥  
र्व्_१,०८४।०३अ आ तिष्ठ वृत्रहन् रथं युक्ता ते ब्रह्मणा हरी ।  
र्व्_१,०८४।०३च् अर्वाचीनं सु ते मनो ग्रावा कृणोतु वग्नुना ॥  
र्व्_१,०८४।०४अ इमम् इन्द्र सुतम् पिब ज्येष्ठम् अमर्त्यम् मदम् ।  
र्व्_१,०८४।०४च् शुक्रस्य त्वाभ्य् अक्षरन् धारा ऋतस्य सादने ॥  
र्व्_१,०८४।०५अ इन्द्राय नूनम् अर्चतोक्थानि च ब्रवीतन ।  
र्व्_१,०८४।०५च् सुता अमत्सुर् इन्दवो ज्येष्ठं नमस्यता सहः ॥  
र्व्_१,०८४।०६अ नकिष् ट्वद् रथीतरो हरी यद् इन्द्र यच्छसे ।  
र्व्_१,०८४।०६च् नकिष् ट्वानु मज्मना नकिः स्वश्व आनशे ॥  
र्व्_१,०८४।०७अ य एक इद् विदयते वसु मर्ताय दाशुषे ।  
र्व्_१,०८४।०७च् ईशानो अप्रतिष्कुत इन्द्रो अङ्ग ॥  
र्व्_१,०८४।०८अ कदा मर्तम् अराधसम् पदा क्षुम्पम् इव स्फुरत् ।  
र्व्_१,०८४।०८च् कदा नः शुश्रवद् गिर इन्द्रो अङ्ग ॥  
र्व्_१,०८४।०९अ यश् चिद् धि त्वा बहुभ्य आ सुतावां आविवासति ।  
र्व्_१,०८४।०९च् उग्रं तत् पत्यते शव इन्द्रो अङ्ग ॥  
र्व्_१,०८४।१०अ स्वादोर् इत्था विषूवतो मध्वः पिबन्ति गौर्यः ।  
र्व्_१,०८४।१०च् या इन्द्रेण सयावरीर् वृष्णा मदन्ति शोभसे वस्वीर् अनु स्वराज्यम् ॥  
र्व्_१,०८४।११अ ता अस्य पृशनायुवः सोमं श्रीणन्ति पृश्नयः ।  
र्व्_१,०८४।११च् प्रिया इन्द्रस्य धेनवो वज्रं हिन्वन्ति सायकं वस्वीर् अनु स्वराज्यम् ॥  
र्व्_१,०८४।१२अ ता अस्य नमसा सहः सपर्यन्ति प्रचेतसः ।  
र्व्_१,०८४।१२च् व्रतान्य् अस्य सश्चिरे पुरूणि पूर्वचित्तये वस्वीर् अनु स्वराज्यम् ॥  
र्व्_१,०८४।१३अ इन्द्रो दधीचो अस्थभिर् वृत्राण्य् अप्रतिष्कुतः ।  
र्व्_१,०८४।१३च् जघान नवतीर् नव ॥  
र्व्_१,०८४।१४अ इच्छन्न् अश्वस्य यच् छिरः पर्वतेष्व् अपश्रितम् ।  
र्व्_१,०८४।१४च् तद् विदच् छर्यणावति ॥  
र्व्_१,०८४।१५अ अत्राह गोर् अमन्वत नाम त्वष्टुर् अपीच्यम् ।  
र्व्_१,०८४।१५च् इत्था चन्द्रमसो गृहे ॥  
र्व्_१,०८४।१६अ को अद्य युङ्क्ते धुरि गा ऋतस्य शिमीवतो भामिनो दुर्हृणायून् ।  
र्व्_१,०८४।१६च् आसन्निषून् हृत्स्वसो मयोभून् य एषाम् भृत्याम् ऋणधत् स जीवात् ॥  
र्व्_१,०८४।१७अ क ईषते तुज्यते को बिभाय को मंसते सन्तम् इन्द्रं को अन्ति ।  
र्व्_१,०८४।१७च् कस् तोकाय क इभायोत राये ऽधि ब्रवत् तन्वे को जनाय ॥  
र्व्_१,०८४।१८अ को अग्निम् ईट्टे हविषा घृतेन स्रुचा यजाता ऋतुभिर् ध्रुवेभिः ।  
र्व्_१,०८४।१८च् कस्मै देवा आ वहान् आशु होम को मंसते वीतिहोत्रः सुदेवः ॥  
र्व्_१,०८४।१९अ त्वम् अङ्ग प्र शंसिषो देवः शविष्ठ मर्त्यम् ।  
र्व्_१,०८४।१९च् न त्वद् अन्यो मघवन्न् अस्ति मर्डितेन्द्र ब्रवीमि ते वचः ॥  
र्व्_१,०८४।२०अ मा ते राधांसि मा त ऊतयो वसो ऽस्मान् कदा चना दभन् ।  
र्व्_१,०८४।२०च् विश्वा च न उपमिमीहि मानुष वसूनि चर्षणिभ्य आ ॥  
  
र्व्_१,०८५।०१अ प्र ये शुम्भन्ते जनयो न सप्तयो यामन् रुद्रस्य सूनवः सुदंससः ।  
र्व्_१,०८५।०१च् रोदसी हि मरुतश् चक्रिरे वृधे मदन्ति वीरा विदथेषु घृष्वयः ॥  
र्व्_१,०८५।०२अ त उक्षितासो महिमानम् आशत दिवि रुद्रासो अधि चक्रिरे सदः ।  
र्व्_१,०८५।०२च् अर्चन्तो अर्कं जनयन्त इन्द्रियम् अधि श्रियो दधिरे पृश्निमातरः ॥  
र्व्_१,०८५।०३अ गोमातरो यच् छुभयन्ते अञ्जिभिस् तनूषु शुभ्रा दधिरे विरुक्मतः ।  
र्व्_१,०८५।०३च् बाधन्ते विश्वम् अभिमातिनम् अप वर्त्मान्य् एषाम् अनु रीयते घृतम् ॥  
र्व्_१,०८५।०४अ वि ये भ्राजन्ते सुमखास ऋष्टिभिः प्रच्यावयन्तो अच्युता चिद् ओजसा ।  
र्व्_१,०८५।०४च् मनोजुवो यन् मरुतो रथेष्व् आ वृषव्रातासः पृषतीर् अयुग्ध्वम् ॥  
र्व्_१,०८५।०५अ प्र यद् रथेषु पृषतीर् अयुग्ध्वं वाजे अद्रिम् मरुतो रंहयन्तः ।  
र्व्_१,०८५।०५च् उतारुषस्य वि ष्यन्ति धाराश् चर्मेवोदभिर् व्य् उन्दन्ति भूम ॥  
र्व्_१,०८५।०६अ आ वो वहन्तु सप्तयो रघुष्यदो रघुपत्वानः प्र जिगात बाहुभिः ।  
र्व्_१,०८५।०६च् सीदता बर्हिर् उरु वः सदस् कृतम् मादयध्वम् मरुतो मध्वो अन्धसः ॥  
र्व्_१,०८५।०७अ ते ऽवर्धन्त स्वतवसो महित्वना नाकं तस्थुर् उरु चक्रिरे सदः ।  
र्व्_१,०८५।०७च् विष्णुर् यद् धावद् वृषणम् मदच्युतं वयो न सीदन्न् अधि बर्हिषि प्रिये ॥  
र्व्_१,०८५।०८अ शूरा इवेद् युयुधयो न जग्मयः श्रवस्यवो न पृतनासु येतिरे ।  
र्व्_१,०८५।०८च् भयन्ते विश्वा भुवना मरुद्भ्यो राजान इव त्वेषसन्दृशो नरः ॥  
र्व्_१,०८५।०९अ त्वष्टा यद् वज्रं सुकृतं हिरण्ययं सहस्रभृष्टिं स्वपा अवर्तयत् ।  
र्व्_१,०८५।०९च् धत्त इन्द्रो नर्य् अपांसि कर्तवे ऽहन् वृत्रं निर् अपाम् औब्जद् अर्णवम् ॥  
र्व्_१,०८५।१०अ ऊर्ध्वं नुनुद्रे ऽवतं त ओजसा दादृहाणं चिद् बिभिदुर् वि पर्वतम् ।  
र्व्_१,०८५।१०च् धमन्तो वाणम् मरुतः सुदानवो मदे सोमस्य रण्यानि चक्रिरे ॥  
र्व्_१,०८५।११अ जिह्मं नुनुद्रे ऽवतं तया दिशासिञ्चन्न् उत्सं गोतमाय तृष्णजे ।  
र्व्_१,०८५।११च् आ गच्छन्तीम् अवसा चित्रभानवः कामं विप्रस्य तर्पयन्त धामभिः ॥  
र्व्_१,०८५।१२अ या वः शर्म शशमानाय सन्ति त्रिधातूनि दाशुषे यच्छताधि ।  
र्व्_१,०८५।१२च् अस्मभ्यं तानि मरुतो वि यन्त रयिं नो धत्त वृषणः सुवीरम् ॥  
  
र्व्_१,०८६।०१अ मरुतो यस्य हि क्षये पाथा दिवो विमहसः ।  
र्व्_१,०८६।०१च् स सुगोपातमो जनः ॥  
र्व्_१,०८६।०२अ यज्ञैर् वा यज्ञवाहसो विप्रस्य वा मतीनाम् ।  
र्व्_१,०८६।०२च् मरुतः शृणुता हवम् ॥  
र्व्_१,०८६।०३अ उत वा यस्य वाजिनो ऽनु विप्रम् अतक्षत ।  
र्व्_१,०८६।०३च् स गन्ता गोमति व्रजे ॥  
र्व्_१,०८६।०४अ अस्य वीरस्य बर्हिषि सुतः सोमो दिविष्टिषु ।  
र्व्_१,०८६।०४च् उक्थम् मदश् च शस्यते ॥  
र्व्_१,०८६।०५अ अस्य श्रोषन्त्व् आ भुवो विश्वा यश् चर्षणीर् अभि ।  
र्व्_१,०८६।०५च् सूरं चित् सस्रुषीर् इषः ॥  
र्व्_१,०८६।०६अ पूर्वीभिर् हि ददाशिम शरद्भिर् मरुतो वयम् ।  
र्व्_१,०८६।०६च् अवोभिश् चर्षणीनाम् ॥  
र्व्_१,०८६।०७अ सुभगः स प्रयज्यवो मरुतो अस्तु मर्त्यः ।  
र्व्_१,०८६।०७च् यस्य प्रयांसि पर्षथ ॥  
र्व्_१,०८६।०८अ शशमानस्य वा नरः स्वेदस्य सत्यशवसः ।  
र्व्_१,०८६।०८च् विदा कामस्य वेनतः ॥  
र्व्_१,०८६।०९अ यूयं तत् सत्यशवस आविष् कर्त महित्वना ।  
र्व्_१,०८६।०९च् विध्यता विद्युता रक्षः ॥  
र्व्_१,०८६।१०अ गूहता गुह्यं तमो वि यात विश्वम् अत्रिणम् ।  
र्व्_१,०८६।१०च् ज्योतिष् कर्ता यद् उश्मसि ॥  
  
र्व्_१,०८७।०१अ प्रत्वक्षसः प्रतवसो विरप्शिनो ऽनानता अविथुरा ऋजीषिणः ।  
र्व्_१,०८७।०१च् जुष्टतमासो नृतमासो अञ्जिभिर् व्य् आनज्रे के चिद् उस्रा इव स्तृभिः ॥  
र्व्_१,०८७।०२अ उपह्वरेषु यद् अचिध्वं ययिं वय इव मरुतः केन चित् पथा ।  
र्व्_१,०८७।०२च् श्चोतन्ति कोशा उप वो रथेष्व् आ घृतम् उक्षता मधुवर्णम् अर्चते ॥  
र्व्_१,०८७।०३अ प्रैषाम् अज्मेषु विथुरेव रेजते भूमिर् यामेषु यद् ध युञ्जते शुभे ।  
र्व्_१,०८७।०३च् ते क्रीऌअयो धुनयो भ्राजदृष्टयः स्वयम् महित्वम् पनयन्त धूतयः ॥  
र्व्_१,०८७।०४अ स हि स्वसृत् पृषदश्वो युवा गणो ऽया ईशानस् तविषीभिर् आवृतः ।  
र्व्_१,०८७।०४च् असि सत्य ऋणयावानेद्यो ऽस्या धियः प्राविताथा वृषा गणः ॥  
र्व्_१,०८७।०५अ पितुः प्रत्नस्य जन्मना वदामसि सोमस्य जिह्वा प्र जिगाति चक्षसा ।  
र्व्_१,०८७।०५च् यद् ईम् इन्द्रं शम्य् ऋक्वाण आशताद् इन् नामानि यज्ञियानि दधिरे ॥  
र्व्_१,०८७।०६अ श्रियसे कम् भानुभिः सम् मिमिक्षिरे ते रश्मिभिस् त ऋक्वभिः सुखादयः ।  
र्व्_१,०८७।०६च् ते वाशीमन्त इष्मिणो अभीरवो विद्रे प्रियस्य मारुतस्य धाम्नः ॥  
  
र्व्_१,०८८।०१अ आ विद्युन्मद्भिर् मरुतः स्वर्कै रथेभिर् यात ऋष्टिमद्भिर् अश्वपर्णैः ।  
र्व्_१,०८८।०१च् आ वर्षिष्ठया न इषा वयो न पप्तता सुमायाः ॥  
र्व्_१,०८८।०२अ ते ऽरुणेभिर् वरम् आ पिशङ्गैः शुभे कं यान्ति रथतूर्भिर् अश्वैः ।  
र्व्_१,०८८।०२च् रुक्मो न चित्रः स्वधितीवान् पव्या रथस्य जङ्घनन्त भूम ॥  
र्व्_१,०८८।०३अ श्रिये कं वो अधि तनूषु वाशीर् मेधा वना न कृणवन्त ऊर्ध्वा ।  
र्व्_१,०८८।०३च् युष्मभ्यं कम् मरुतः सुजातास् तुविद्युम्नासो धनयन्ते अद्रिम् ॥  
र्व्_१,०८८।०४अ अहानि गृध्राः पर्य् आ व आगुर् इमां धियं वार्कार्यां च देवीम् ।  
र्व्_१,०८८।०४च् ब्रह्म कृण्वन्तो गोतमासो अर्कैर् ऊर्ध्वं नुनुद्र उत्सधिम् पिबध्यै ॥  
र्व्_१,०८८।०५अ एतत् त्यन् न योजनम् अचेति सस्वर् ह यन् मरुतो गोतमो वः ।  
र्व्_१,०८८।०५च् पश्यन् हिरण्यचक्रान् अयोदंष्ट्रान् विधावतो वराहून् ॥  
र्व्_१,०८८।०६अ एषा स्या वो मरुतो ऽनुभर्त्री प्रति ष्टोभति वाघतो न वाणी ।  
र्व्_१,०८८।०६च् अस्तोभयद् वृथासाम् अनु स्वधां गभस्त्योः ॥  
  
र्व्_१,०८९।०१अ आ नो भद्राः क्रतवो यन्तु विश्वतो ऽदब्धासो अपरीतास उद्भिदः ।  
र्व्_१,०८९।०१च् देवा नो यथा सदम् इद् वृधे असन्न् अप्रायुवो रक्षितारो दिवे-दिवे ॥  
र्व्_१,०८९।०२अ देवानाम् भद्रा सुमतिर् ऋजूयतां देवानां रातिर् अभि नो नि वर्तताम् ।  
र्व्_१,०८९।०२च् देवानां सख्यम् उप सेदिमा वयं देवा न आयुः प्र तिरन्तु जीवसे ॥  
र्व्_१,०८९।०३अ तान् पूर्वया निविदा हूमहे वयम् भगम् मित्रम् अदितिं दक्षम् अस्रिधम् ।  
र्व्_१,०८९।०३च् अर्यमणं वरुणं सोमम् अश्विना सरस्वती नः सुभगा मयस् करत् ॥  
र्व्_१,०८९।०४अ तन् नो वातो मयोभु वातु भेषजं तन् माता पृथिवी तत् पिता द्यौः ।  
र्व्_१,०८९।०४च् तद् ग्रावाणः सोमसुतो मयोभुवस् तद् अश्विना शृणुतं धिष्ण्या युवम् ॥  
र्व्_१,०८९।०५अ तम् ईशानं जगतस् तस्थुषस् पतिं धियञ्जिन्वम् अवसे हूमहे वयम् ।  
र्व्_१,०८९।०५च् पूषा नो यथा वेदसाम् असद् वृधे रक्षिता पायुर् अदब्धः स्वस्तये ॥  
र्व्_१,०८९।०६अ स्वस्ति न इन्द्रो वृद्धश्रवाः स्वस्ति नः पूषा विश्ववेदाः ।  
र्व्_१,०८९।०६च् स्वस्ति नस् तार्क्ष्यो अरिष्टनेमिः स्वस्ति नो बृहस्पतिर् दधातु ॥  
र्व्_१,०८९।०७अ पृषदश्वा मरुतः पृश्निमातरः शुभंयावानो विदथेषु जग्मयः ।  
र्व्_१,०८९।०७च् अग्निजिह्वा मनवः सूरचक्षसो विश्वे नो देवा अवसा गमन्न् इह ॥  
र्व्_१,०८९।०८अ भद्रं कर्णेभिः शृणुयाम देवा भद्रम् पश्येमाक्षभिर् यजत्राः ।  
र्व्_१,०८९।०८च् स्थिरैर् अङ्गैस् तुष्टुवांसस् तनूभिर् व्य् अशेम देवहितं यद् आयुः ॥  
र्व्_१,०८९।०९अ शतम् इन् नु शरदो अन्ति देवा यत्रा नश् चक्रा जरसं तनूनाम् ।  
र्व्_१,०८९।०९च् पुत्रासो यत्र पितरो भवन्ति मा नो मध्या रीरिषतायुर् गन्तोः ॥  
र्व्_१,०८९।१०अ अदितिर् द्यौर् अदितिर् अन्तरिक्षम् अदितिर् माता स पिता स पुत्रः ।  
र्व्_१,०८९।१०च् विश्वे देवा अदितिः पञ्च जना अदितिर् जातम् अदितिर् जनित्वम् ॥  
  
र्व्_१,०९०।०१अ ऋजुनीती नो वरुणो मित्रो नयतु विद्वान् ।  
र्व्_१,०९०।०१च् अर्यमा देवैः सजोषाः ॥  
र्व्_१,०९०।०२अ ते हि वस्वो वसवानास् ते अप्रमूरा महोभिः ।  
र्व्_१,०९०।०२च् व्रता रक्षन्ते विश्वाहा ॥  
र्व्_१,०९०।०३अ ते अस्मभ्यं शर्म यंसन्न् अमृता मर्त्येभ्यः ।  
र्व्_१,०९०।०३च् बाधमाना अप द्विषः ॥  
र्व्_१,०९०।०४अ वि नः पथः सुविताय चियन्त्व् इन्द्रो मरुतः ।  
र्व्_१,०९०।०४च् पूषा भगो वन्द्यासः ॥  
र्व्_१,०९०।०५अ उत नो धियो गोअग्राः पूषन् विष्णव् एवयावः ।  
र्व्_१,०९०।०५च् कर्ता नः स्वस्तिमतः ॥  
र्व्_१,०९०।०६अ मधु वाता ऋतायते मधु क्षरन्ति सिन्धवः ।  
र्व्_१,०९०।०६च् माध्वीर् नः सन्त्व् ओषधीः ॥  
र्व्_१,०९०।०७अ मधु नक्तम् उतोषसो मधुमत् पार्थिवं रजः ।  
र्व्_१,०९०।०७च् मधु द्यौर् अस्तु नः पिता ॥  
र्व्_१,०९०।०८अ मधुमान् नो वनस्पतिर् मधुमां अस्तु सूर्यः ।  
र्व्_१,०९०।०८च् माध्वीर् गावो भवन्तु नः ॥  
र्व्_१,०९०।०९अ शं नो मित्रः शं वरुणः शं नो भवत्व् अर्यमा ।  
र्व्_१,०९०।०९च् शं न इन्द्रो बृहस्पतिः शं नो विष्णुर् उरुक्रमः ॥  
  
र्व्_१,०९१।०१अ त्वं सोम प्र चिकितो मनीषा त्वं रजिष्ठम् अनु नेषि पन्थाम् ।  
र्व्_१,०९१।०१च् तव प्रणीती पितरो न इन्दो देवेषु रत्नम् अभजन्त धीराः ॥  
र्व्_१,०९१।०२अ त्वं सोम क्रतुभिः सुक्रतुर् भूस् त्वं दक्षैः सुदक्षो विश्ववेदाः ।  
र्व्_१,०९१।०२च् त्वं वृषा वृषत्वेभिर् महित्वा द्युम्नेभिर् द्युम्न्य् अभवो नृचक्षाः ॥  
र्व्_१,०९१।०३अ राज्ञो नु ते वरुणस्य व्रतानि बृहद् गभीरं तव सोम धाम ।  
र्व्_१,०९१।०३च् शुचिष् ट्वम् असि प्रियो न मित्रो दक्षाय्यो अर्यमेवासि सोम ॥  
र्व्_१,०९१।०४अ या ते धामानि दिवि या पृथिव्यां या पर्वतेष्व् ओषधीष्व् अप्सु ।  
र्व्_१,०९१।०४च् तेभिर् नो विश्वैः सुमना अहेऌअन् राजन् सोम प्रति हव्या गृभाय ॥  
र्व्_१,०९१।०५अ त्वं सोमासि सत्पतिस् त्वं राजोत वृत्रहा ।  
र्व्_१,०९१।०५च् त्वम् भद्रो असि क्रतुः ॥  
र्व्_१,०९१।०६अ त्वं च सोम नो वशो जीवातुं न मरामहे ।  
र्व्_१,०९१।०६च् प्रियस्तोत्रो वनस्पतिः ॥  
र्व्_१,०९१।०७अ त्वं सोम महे भगं त्वं यून ऋतायते ।  
र्व्_१,०९१।०७च् दक्षं दधासि जीवसे ॥  
र्व्_१,०९१।०८अ त्वं नः सोम विश्वतो रक्षा राजन्न् अघायतः ।  
र्व्_१,०९१।०८च् न रिष्येत् त्वावतः सखा ॥  
र्व्_१,०९१।०९अ सोम यास् ते मयोभुव ऊतयः सन्ति दाशुषे ।  
र्व्_१,०९१।०९च् ताभिर् नो ऽविता भव ॥  
र्व्_१,०९१।१०अ इमं यज्ञम् इदं वचो जुजुषाण उपागहि ।  
र्व्_१,०९१।१०च् सोम त्वं नो वृधे भव ॥  
र्व्_१,०९१।११अ सोम गीर्भिष् ट्वा वयं वर्धयामो वचोविदः ।  
र्व्_१,०९१।११च् सुमृऌईको न आ विश ॥  
र्व्_१,०९१।१२अ गयस्फानो अमीवहा वसुवित् पुष्टिवर्धनः ।  
र्व्_१,०९१।१२च् सुमित्रः सोम नो भव ॥  
र्व्_१,०९१।१३अ सोम रारन्धि नो हृदि गावो न यवसेष्व् आ ।  
र्व्_१,०९१।१३च् मर्य इव स्व ओक्ये ॥  
र्व्_१,०९१।१४अ यः सोम सख्ये तव रारणद् देव मर्त्यः ।  
र्व्_१,०९१।१४च् तं दक्षः सचते कविः ॥  
र्व्_१,०९१।१५अ उरुष्या णो अभिशस्तेः सोम नि पाह्य् अंहसः ।  
र्व्_१,०९१।१५च् सखा सुशेव एधि नः ॥  
र्व्_१,०९१।१६अ आ प्यायस्व सम् एतु ते विश्वतः सोम वृष्ण्यम् ।  
र्व्_१,०९१।१६च् भवा वाजस्य सङ्गथे ॥  
र्व्_१,०९१।१७अ आ प्यायस्व मदिन्तम सोम विश्वेभिर् अंशुभिः ।  
र्व्_१,०९१।१७च् भवा नः सुश्रवस्तमः सखा वृधे ॥  
र्व्_१,०९१।१८अ सं ते पयांसि सम् उ यन्तु वाजाः सं वृष्ण्यान्य् अभिमातिषाहः ।  
र्व्_१,०९१।१८च् आप्यायमानो अमृताय सोम दिवि श्रवांस्य् उत्तमानि धिष्व ॥  
र्व्_१,०९१।१९अ या ते धामानि हविषा यजन्ति ता ते विश्वा परिभूर् अस्तु यज्ञम् ।  
र्व्_१,०९१।१९च् गयस्फानः प्रतरणः सुवीरो ऽवीरहा प्र चरा सोम दुर्यान् ॥  
र्व्_१,०९१।२०अ सोमो धेनुं सोमो अर्वन्तम् आशुं सोमो वीरं कर्मण्यं ददाति ।  
र्व्_१,०९१।२०च् सादन्यं विदथ्यं सभेयम् पितृश्रवणं यो ददाशद् अस्मै ॥  
र्व्_१,०९१।२१अ अषाऌहं युत्सु पृतनासु पप्रिं स्वर्षाम् अप्सां वृजनस्य गोपाम् ।  
र्व्_१,०९१।२१च् भरेषुजां सुक्षितिं सुश्रवसं जयन्तं त्वाम् अनु मदेम सोम ॥  
र्व्_१,०९१।२२अ त्वम् इमा ओषधीः सोम विश्वास् त्वम् अपो अजनयस् त्वं गाः ।  
र्व्_१,०९१।२२च् त्वम् आ ततन्थोर्व् अन्तरिक्षं त्वं ज्योतिषा वि तमो ववर्थ ॥  
र्व्_१,०९१।२३अ देवेन नो मनसा देव सोम रायो भागं सहसावन्न् अभि युध्य ।  
र्व्_१,०९१।२३च् मा त्वा तनद् ईशिषे वीर्यस्योभयेभ्यः प्र चिकित्सा गविष्टौ ॥  
  
र्व्_१,०९२।०१अ एता उ त्या उषसः केतुम् अक्रत पूर्वे अर्धे रजसो भानुम् अञ्जते ।  
र्व्_१,०९२।०१च् निष्कृण्वाना आयुधानीव धृष्णवः प्रति गावो ऽरुषीर् यन्ति मातरः ॥  
र्व्_१,०९२।०२अ उद् अपप्तन्न् अरुणा भानवो वृथा स्वायुजो अरुषीर् गा अयुक्षत ।  
र्व्_१,०९२।०२च् अक्रन्न् उषासो वयुनानि पूर्वथा रुशन्तम् भानुम् अरुषीर् अशिश्रयुः ॥  
र्व्_१,०९२।०३अ अर्चन्ति नारीर् अपसो न विष्टिभिः समानेन योजनेना परावतः ।  
र्व्_१,०९२।०३च् इषं वहन्तीः सुकृते सुदानवे विश्वेद् अह यजमानाय सुन्वते ॥  
र्व्_१,०९२।०४अ अधि पेशांसि वपते नृतूर् इवापोर्णुते वक्ष उस्रेव बर्जहम् ।  
र्व्_१,०९२।०४च् ज्योतिर् विश्वस्मै भुवनाय कृण्वती गावो न व्रजं व्य् उषा आवर् तमः ॥  
र्व्_१,०९२।०५अ प्रत्य् अर्ची रुशद् अस्या अदर्शि वि तिष्ठते बाधते कृष्णम् अभ्वम् ।  
र्व्_१,०९२।०५च् स्वरुं न पेशो विदथेष्व् अञ्जञ् चित्रं दिवो दुहिता भानुम् अश्रेत् ॥  
र्व्_१,०९२।०६अ अतारिष्म तमसस् पारम् अस्योषा उच्छन्ती वयुना कृणोति ।  
र्व्_१,०९२।०६च् श्रिये छन्दो न स्मयते विभाती सुप्रतीका सौमनसायाजीगः ॥  
र्व्_१,०९२।०७अ भास्वती नेत्री सूनृतानां दिव स्तवे दुहिता गोतमेभिः ।  
र्व्_१,०९२।०७च् प्रजावतो नृवतो अश्वबुध्यान् उषो गोअग्रां उप मासि वाजान् ॥  
र्व्_१,०९२।०८अ उषस् तम् अश्यां यशसं सुवीरं दासप्रवर्गं रयिम् अश्वबुध्यम् ।  
र्व्_१,०९२।०८च् सुदंससा श्रवसा या विभासि वाजप्रसूता सुभगे बृहन्तम् ॥  
र्व्_१,०९२।०९अ विश्वानि देवी भुवनाभिचक्ष्या प्रतीची चक्षुर् उर्विया वि भाति ।  
र्व्_१,०९२।०९च् विश्वं जीवं चरसे बोधयन्ती विश्वस्य वाचम् अविदन् मनायोः ॥  
र्व्_१,०९२।१०अ पुनः-पुनर् जायमाना पुराणी समानं वर्णम् अभि शुम्भमाना ।  
र्व्_१,०९२।१०च् श्वघ्नीव कृत्नुर् विज आमिनाना मर्तस्य देवी जरयन्त्य् आयुः ॥  
र्व्_१,०९२।११अ व्यूर्ण्वती दिवो अन्तां अबोध्य् अप स्वसारं सनुतर् युयोति ।  
र्व्_१,०९२।११च् प्रमिनती मनुष्या युगानि योषा जारस्य चक्षसा वि भाति ॥  
र्व्_१,०९२।१२अ पशून् न चित्रा सुभगा प्रथाना सिन्धुर् न क्षोद उर्विया व्य् अश्वैत् ।  
र्व्_१,०९२।१२च् अमिनती दैव्यानि व्रतानि सूर्यस्य चेति रश्मिभिर् दृशाना ॥  
र्व्_१,०९२।१३अ उषस् तच् चित्रम् आ भरास्मभ्यं वाजिनीवति ।  
र्व्_१,०९२।१३च् येन तोकं च तनयं च धामहे ॥  
र्व्_१,०९२।१४अ उषो अद्येह गोमत्य् अश्वावति विभावरि ।  
र्व्_१,०९२।१४च् रेवद् अस्मे व्य् उच्छ सूनृतावति ॥  
र्व्_१,०९२।१५अ युक्ष्वा हि वाजिनीवत्य् अश्वां अद्यारुणां उषः ।  
र्व्_१,०९२।१५च् अथा नो विश्वा सौभगान्य् आ वह ॥  
र्व्_१,०९२।१६अ अश्विना वर्तिर् अस्मद् आ गोमद् दस्रा हिरण्यवत् ।  
र्व्_१,०९२।१६च् अर्वाग् रथं समनसा नि यच्छतम् ॥  
र्व्_१,०९२।१७अ याव् इत्था श्लोकम् आ दिवो ज्योतिर् जनाय चक्रथुः ।  
र्व्_१,०९२।१७च् आ न ऊर्जं वहतम् अश्विना युवम् ॥  
र्व्_१,०९२।१८अ एह देवा मयोभुवा दस्रा हिरण्यवर्तनी ।  
र्व्_१,०९२।१८च् उषर्बुधो वहन्तु सोमपीतये ॥  
  
र्व्_१,०९३।०१अ अग्नीषोमाव् इमं सु मे शृणुतं वृषणा हवम् ।  
र्व्_१,०९३।०१च् प्रति सूक्तानि हर्यतम् भवतं दाशुषे मयः ॥  
र्व्_१,०९३।०२अ अग्नीषोमा यो अद्य वाम् इदं वचः सपर्यति ।  
र्व्_१,०९३।०२च् तस्मै धत्तं सुवीर्यं गवाम् पोषं स्वश्व्यम् ॥  
र्व्_१,०९३।०३अ अग्नीषोमा य आहुतिं यो वां दाशाद् धविष्कृतिम् ।  
र्व्_१,०९३।०३च् स प्रजया सुवीर्यं विश्वम् आयुर् व्य् अश्नवत् ॥  
र्व्_१,०९३।०४अ अग्नीषोमा चेति तद् वीर्यं वां यद् अमुष्णीतम् अवसम् पणिं गाः ।  
र्व्_१,०९३।०४च् अवातिरतम् बृसयस्य शेषो ऽविन्दतं ज्योतिर् एकम् बहुभ्यः ॥  
र्व्_१,०९३।०५अ युवम् एतानि दिवि रोचनान्य् अग्निश् च सोम सक्रतू अधत्तम् ।  
र्व्_१,०९३।०५च् युवं सिन्धूंर् अभिशस्तेर् अवद्याद् अग्नीषोमाव् अमुञ्चतं गृभीतान् ॥  
र्व्_१,०९३।०६अ आन्यं दिवो मातरिश्वा जभारामथ्नाद् अन्यम् परि श्येनो अद्रेः ।  
र्व्_१,०९३।०६च् अग्नीषोमा ब्रह्मणा वावृधानोरुं यज्ञाय चक्रथुर् उ लोकम् ॥  
र्व्_१,०९३।०७अ अग्नीषोमा हविषः प्रस्थितस्य वीतं हर्यतं वृषणा जुषेथाम् ।  
र्व्_१,०९३।०७च् सुशर्माणा स्ववसा हि भूतम् अथा धत्तं यजमानाय शं योः ॥  
र्व्_१,०९३।०८अ यो अग्नीषोमा हविषा सपर्याद् देवद्रीचा मनसा यो घृतेन ।  
र्व्_१,०९३।०८च् तस्य व्रतं रक्षतम् पातम् अंहसो विशे जनाय महि शर्म यच्छतम् ॥  
र्व्_१,०९३।०९अ अग्नीषोमा सवेदसा सहूती वनतं गिरः ।  
र्व्_१,०९३।०९च् सं देवत्रा बभूवथुः ॥  
र्व्_१,०९३।१०अ अग्नीषोमाव् अनेन वां यो वां घृतेन दाशति ।  
र्व्_१,०९३।१०च् तस्मै दीदयतम् बृहत् ॥  
र्व्_१,०९३।११अ अग्नीषोमाव् इमानि नो युवं हव्या जुजोषतम् ।  
र्व्_१,०९३।११च् आ यातम् उप नः सचा ॥  
र्व्_१,०९३।१२अ अग्नीषोमा पिपृतम् अर्वतो न आ प्यायन्ताम् उस्रिया हव्यसूदः ।  
र्व्_१,०९३।१२च् अस्मे बलानि मघवत्सु धत्तं कृणुतं नो अध्वरं श्रुष्टिमन्तम् ॥  
  
र्व्_१,०९४।०१अ इमं स्तोमम् अर्हते जातवेदसे रथम् इव सम् महेमा मनीषया ।  
र्व्_१,०९४।०१च् भद्रा हि नः प्रमतिर् अस्य संसद्य् अग्ने सख्ये मा रिषामा वयं तव ॥  
र्व्_१,०९४।०२अ यस्मै त्वम् आयजसे स साधत्य् अनर्वा क्षेति दधते सुवीर्यम् ।  
र्व्_१,०९४।०२च् स तूताव नैनम् अश्नोत्य् अंहतिर् अग्ने सख्ये मा रिषामा वयं तव ॥  
र्व्_१,०९४।०३अ शकेम त्वा समिधं साधया धियस् त्वे देवा हविर् अदन्त्य् आहुतम् ।  
र्व्_१,०९४।०३च् त्वम् आदित्यां आ वह तान् ह्य् उश्मस्य् अग्ने सख्ये मा रिषामा वयं तव ॥  
र्व्_१,०९४।०४अ भरामेध्मं कृणवामा हवींषि ते चितयन्तः पर्वणा-पर्वणा वयम् ।  
र्व्_१,०९४।०४च् जीवातवे प्रतरं साधया धियो ऽग्ने सख्ये मा रिषामा वयं तव ॥  
र्व्_१,०९४।०५अ विशां गोपा अस्य चरन्ति जन्तवो द्विपच् च यद् उत चतुष्पद् अक्तुभिः ।  
र्व्_१,०९४।०५च् चित्रः प्रकेत उषसो महां अस्य् अग्ने सख्ये मा रिषामा वयं तव ॥  
र्व्_१,०९४।०६अ त्वम् अध्वर्युर् उत होतासि पूर्व्यः प्रशास्ता पोता जनुषा पुरोहितः ।  
र्व्_१,०९४।०६च् विश्वा विद्वां आर्त्विज्या धीर पुष्यस्य् अग्ने सख्ये मा रिषामा वयं तव ॥  
र्व्_१,०९४।०७अ यो विश्वतः सुप्रतीकः सदृङ्ङ् असि दूरे चित् सन् तऌइद् इवाति रोचसे ।  
र्व्_१,०९४।०७च् रात्र्याश् चिद् अन्धो अति देव पश्यस्य् अग्ने सख्ये मा रिषामा वयं तव ॥  
र्व्_१,०९४।०८अ पूर्वो देवा भवतु सुन्वतो रथो ऽस्माकं शंसो अभ्य् अस्तु दूढ्यः ।  
र्व्_१,०९४।०८च् तद् आ जानीतोत पुष्यता वचो ऽग्ने सख्ये मा रिषामा वयं तव ॥  
र्व्_१,०९४।०९अ वधैर् दुःशंसां अप दूढ्यो जहि दूरे वा ये अन्ति वा के चिद् अत्रिणः ।  
र्व्_१,०९४।०९च् अथा यज्ञाय गृणते सुगं कृध्य् अग्ने सख्ये मा रिषामा वयं तव ॥  
र्व्_१,०९४।१०अ यद् अयुक्था अरुषा रोहिता रथे वातजूता वृषभस्येव ते रवः ।  
र्व्_१,०९४।१०च् आद् इन्वसि वनिनो धूमकेतुनाग्ने सख्ये मा रिषामा वयं तव ॥  
र्व्_१,०९४।११अ अध स्वनाद् उत बिभ्युः पतत्रिणो द्रप्सा यत् ते यवसादो व्य् अस्थिरन् ।  
र्व्_१,०९४।११च् सुगं तत् ते तावकेभ्यो रथेभ्यो ऽग्ने सख्ये मा रिषामा वयं तव ॥  
र्व्_१,०९४।१२अ अयम् मित्रस्य वरुणस्य धायसे ऽवयाताम् मरुतां हेऌओ अद्भुतः ।  
र्व्_१,०९४।१२च् मृऌआ सु नो भूत्व् एषाम् मनः पुनर् अग्ने सख्ये मा रिषामा वयं तव ॥  
र्व्_१,०९४।१३अ देवो देवानाम् असि मित्रो अद्भुतो वसुर् वसूनाम् असि चारुर् अध्वरे ।  
र्व्_१,०९४।१३च् शर्मन् स्याम तव सप्रथस्तमे ऽग्ने सख्ये मा रिषामा वयं तव ॥  
र्व्_१,०९४।१४अ तत् ते भद्रं यत् समिद्धः स्वे दमे सोमाहुतो जरसे मृऌअयत्तमः ।  
र्व्_१,०९४।१४च् दधासि रत्नं द्रविणं च दाशुषे ऽग्ने सख्ये मा रिषामा वयं तव ॥  
र्व्_१,०९४।१५अ यस्मै त्वं सुद्रविणो ददाशो ऽनागास्त्वम् अदिते सर्वताता ।  
र्व्_१,०९४।१५च् यम् भद्रेण शवसा चोदयासि प्रजावता राधसा ते स्याम ॥  
र्व्_१,०९४।१६अ स त्वम् अग्ने सौभगत्वस्य विद्वान् अस्माकम् आयुः प्र तिरेह देव ।  
र्व्_१,०९४।१६च् तन् नो मित्रो वरुणो मामहन्ताम् अदितिः सिन्धुः पृथिवी उत द्यौः ॥  
  
र्व्_१,०९५।०१अ द्वे विरूपे चरतः स्वर्थे अन्यान्या वत्सम् उप धापयेते ।  
र्व्_१,०९५।०१च् हरिर् अन्यस्याम् भवति स्वधावाञ् छुक्रो अन्यस्यां ददृशे सुवर्चाः ॥  
र्व्_१,०९५।०२अ दशेमं त्वष्टुर् जनयन्त गर्भम् अतन्द्रासो युवतयो विभृत्रम् ।  
र्व्_१,०९५।०२च् तिग्मानीकं स्वयशसं जनेषु विरोचमानम् परि षीं नयन्ति ॥  
र्व्_१,०९५।०३अ त्रीणि जाना परि भूषन्त्य् अस्य समुद्र एकं दिव्य् एकम् अप्सु ।  
र्व्_१,०९५।०३च् पूर्वाम् अनु प्र दिशम् पार्थिवानाम् ऋतून् प्रशासद् वि दधाव् अनुष्ठु ॥  
र्व्_१,०९५।०४अ क इमं वो निण्यम् आ चिकेत वत्सो मातॄर् जनयत स्वधाभिः ।  
र्व्_१,०९५।०४च् बह्वीनां गर्भो अपसाम् उपस्थान् महान् कविर् निश् चरति स्वधावान् ॥  
र्व्_१,०९५।०५अ आविष्ट्यो वर्धते चारुर् आसु जिह्मानाम् ऊर्ध्वः स्वयशा उपस्थे ।  
र्व्_१,०९५।०५च् उभे त्वष्टुर् बिभ्यतुर् जायमानात् प्रतीची सिंहम् प्रति जोषयेते ॥  
र्व्_१,०९५।०६अ उभे भद्रे जोषयेते न मेने गावो न वाश्रा उप तस्थुर् एवैः ।  
र्व्_१,०९५।०६च् स दक्षाणां दक्षपतिर् बभूवाञ्जन्ति यं दक्षिणतो हविर्भिः ॥  
र्व्_१,०९५।०७अ उद् यंयमीति सवितेव बाहू उभे सिचौ यतते भीम ऋञ्जन् ।  
र्व्_१,०९५।०७च् उच् छुक्रम् अत्कम् अजते सिमस्मान् नवा मातृभ्यो वसना जहाति ॥  
र्व्_१,०९५।०८अ त्वेषं रूपं कृणुत उत्तरं यत् सम्पृञ्चानः सदने गोभिर् अद्भिः ।  
र्व्_१,०९५।०८च् कविर् बुध्नम् परि मर्मृज्यते धीः सा देवताता समितिर् बभूव ॥  
र्व्_१,०९५।०९अ उरु ते ज्रयः पर्य् एति बुध्नं विरोचमानम् महिषस्य धाम ।  
र्व्_१,०९५।०९च् विश्वेभिर् अग्ने स्वयशोभिर् इद्धो ऽदब्धेभिः पायुभिः पाह्य् अस्मान् ॥  
र्व्_१,०९५।१०अ धन्वन् स्रोतः कृणुते गातुम् ऊर्मिं शुक्रैर् ऊर्मिभिर् अभि नक्षति क्षाम् ।  
र्व्_१,०९५।१०च् विश्वा सनानि जठरेषु धत्ते ऽन्तर् नवासु चरति प्रसूषु ॥  
र्व्_१,०९५।११अ एवा नो अग्ने समिधा वृधानो रेवत् पावक श्रवसे वि भाहि ।  
र्व्_१,०९५।११च् तन् नो मित्रो वरुणो मामहन्ताम् अदितिः सिन्धुः पृथिवी उत द्यौः ॥  
  
र्व्_१,०९६।०१अ स प्रत्नथा सहसा जायमानः सद्यः काव्यानि बऌ अधत्त विश्वा ।  
र्व्_१,०९६।०१च् आपश् च मित्रं धिषणा च साधन् देवा अग्निं धारयन् द्रविणोदाम् ॥  
र्व्_१,०९६।०२अ स पूर्वया निविदा कव्यतायोर् इमाः प्रजा अजनयन् मनूनाम् ।  
र्व्_१,०९६।०२च् विवस्वता चक्षसा द्याम् अपश् च देवा अग्निं धारयन् द्रविणोदाम् ॥  
र्व्_१,०९६।०३अ तम् ईऌअत प्रथमं यज्ञसाधं विश आरीर् आहुतम् ऋञ्जसानम् ।  
र्व्_१,०९६।०३च् ऊर्जः पुत्रम् भरतं सृप्रदानुं देवा अग्निं धारयन् द्रविणोदाम् ॥  
र्व्_१,०९६।०४अ स मातरिश्वा पुरुवारपुष्टिर् विदद् गातुं तनयाय स्वर्वित् ।  
र्व्_१,०९६।०४च् विशां गोपा जनिता रोदस्योर् देवा अग्निं धारयन् द्रविणोदाम् ॥  
र्व्_१,०९६।०५अ नक्तोषासा वर्णम् आमेम्याने धापयेते शिशुम् एकं समीची ।  
र्व्_१,०९६।०५च् द्यावाक्षामा रुक्मो अन्तर् वि भाति देवा अग्निं धारयन् द्रविणोदाम् ॥  
र्व्_१,०९६।०६अ रायो बुध्नः सङ्गमनो वसूनां यज्ञस्य केतुर् मन्मसाधनो वेः ।  
र्व्_१,०९६।०६च् अमृतत्वं रक्षमाणास एनं देवा अग्निं धारयन् द्रविणोदाम् ॥  
र्व्_१,०९६।०७अ नू च पुरा च सदनं रयीणां जातस्य च जायमानस्य च क्षाम् ।  
र्व्_१,०९६।०७च् सतश् च गोपाम् भवतश् च भूरेर् देवा अग्निं धारयन् द्रविणोदाम् ॥  
र्व्_१,०९६।०८अ द्रविणोदा द्रविणसस् तुरस्य द्रविणोदाः सनरस्य प्र यंसत् ।  
र्व्_१,०९६।०८च् द्रविणोदा वीरवतीम् इषं नो द्रविणोदा रासते दीर्घम् आयुः ॥  
र्व्_१,०९६।०९अ एवा नो अग्ने समिधा वृधानो रेवत् पावक श्रवसे वि भाहि ।  
र्व्_१,०९६।०९च् तन् नो मित्रो वरुणो मामहन्ताम् अदितिः सिन्धुः पृथिवी उत द्यौः ॥  
  
र्व्_१,०९७।०१अ अप नः शोशुचद् अघम् अग्ने शुशुग्ध्य् आ रयिम् ।  
र्व्_१,०९७।०१च् अप नः शोशुचद् अघम् ॥  
र्व्_१,०९७।०२अ सुक्षेत्रिया सुगातुया वसूया च यजामहे ।  
र्व्_१,०९७।०२च् अप नः शोशुचद् अघम् ॥  
र्व्_१,०९७।०३अ प्र यद् भन्दिष्ठ एषाम् प्रास्माकासश् च सूरयः ।  
र्व्_१,०९७।०३च् अप नः शोशुचद् अघम् ॥  
र्व्_१,०९७।०४अ प्र यत् ते अग्ने सूरयो जायेमहि प्र ते वयम् ।  
र्व्_१,०९७।०४च् अप नः शोशुचद् अघम् ॥  
र्व्_१,०९७।०५अ प्र यद् अग्नेः सहस्वतो विश्वतो यन्ति भानवः ।  
र्व्_१,०९७।०५च् अप नः शोशुचद् अघम् ॥  
र्व्_१,०९७।०६अ त्वं हि विश्वतोमुख विश्वतः परिभूर् असि ।  
र्व्_१,०९७।०६च् अप नः शोशुचद् अघम् ॥  
र्व्_१,०९७।०७अ द्विषो नो विश्वतोमुखाति नावेव पारय ।  
र्व्_१,०९७।०७च् अप नः शोशुचद् अघम् ॥  
र्व्_१,०९७।०८अ स नः सिन्धुम् इव नावयाति पर्षा स्वस्तये ।  
र्व्_१,०९७।०८च् अप नः शोशुचद् अघम् ॥  
  
र्व्_१,०९८।०१अ वैश्वानरस्य सुमतौ स्याम राजा हि कम् भुवनानाम् अभिश्रीः ।  
र्व्_१,०९८।०१च् इतो जातो विश्वम् इदं वि चष्टे वैश्वानरो यतते सूर्येण ॥  
र्व्_१,०९८।०२अ पृष्टो दिवि पृष्टो अग्निः पृथिव्याम् पृष्टो विश्वा ओषधीर् आ विवेश ।  
र्व्_१,०९८।०२च् वैश्वानरः सहसा पृष्टो अग्निः स नो दिवा स रिषः पातु नक्तम् ॥  
र्व्_१,०९८।०३अ वैश्वानर तव तत् सत्यम् अस्त्व् अस्मान् रायो मघवानः सचन्ताम् ।  
र्व्_१,०९८।०३च् तन् नो मित्रो वरुणो मामहन्ताम् अदितिः सिन्धुः पृथिवी उत द्यौः ॥  
  
र्व्_१,०९९।०१अ जातवेदसे सुनवाम सोमम् अरातीयतो नि दहाति वेदः ।  
र्व्_१,०९९।०१च् स नः पर्षद् अति दुर्गाणि विश्वा नावेव सिन्धुं दुरितात्य् अग्निः ॥  
  
र्व्_१,१००।०१अ स यो वृषा वृष्ण्येभिः समोका महो दिवः पृथिव्याश् च सम्राट् ।  
र्व्_१,१००।०१च् सतीनसत्वा हव्यो भरेषु मरुत्वान् नो भवत्व् इन्द्र ऊती ॥  
र्व्_१,१००।०२अ यस्यानाप्तः सूर्यस्येव यामो भरे-भरे वृत्रहा शुष्मो अस्ति ।  
र्व्_१,१००।०२च् वृषन्तमः सखिभिः स्वेभिर् एवैर् मरुत्वान् नो भवत्व् इन्द्र ऊती ॥  
र्व्_१,१००।०३अ दिवो न यस्य रेतसो दुघानाः पन्थासो यन्ति शवसापरीताः ।  
र्व्_१,१००।०३च् तरद्द्वेषाः सासहिः पौंस्येभिर् मरुत्वान् नो भवत्व् इन्द्र ऊती ॥  
र्व्_१,१००।०४अ सो अङ्गिरोभिर् अङ्गिरस्तमो भूद् वृषा वृषभिः सखिभिः सखा सन् ।  
र्व्_१,१००।०४च् ऋग्मिभिर् ऋग्मी गातुभिर् ज्येष्ठो मरुत्वान् नो भवत्व् इन्द्र ऊती ॥  
र्व्_१,१००।०५अ स सूनुभिर् न रुद्रेभिर् ऋभ्वा नृषाह्ये सासह्वां अमित्रान् ।  
र्व्_१,१००।०५च् सनीऌएभिः श्रवस्यानि तूर्वन् मरुत्वान् नो भवत्व् इन्द्र ऊती ॥  
र्व्_१,१००।०६अ स मन्युमीः समदनस्य कर्तास्माकेभिर् नृभिः सूर्यं सनत् ।  
र्व्_१,१००।०६च् अस्मिन्न् अहन् सत्पतिः पुरुहूतो मरुत्वान् नो भवत्व् इन्द्र ऊती ॥  
र्व्_१,१००।०७अ तम् ऊतयो रणयञ् छूरसातौ तं क्षेमस्य क्षितयः कृण्वत त्राम् ।  
र्व्_१,१००।०७च् स विश्वस्य करुणस्येश एको मरुत्वान् नो भवत्व् इन्द्र ऊती ॥  
र्व्_१,१००।०८अ तम् अप्सन्त शवस उत्सवेषु नरो नरम् अवसे तं धनाय ।  
र्व्_१,१००।०८च् सो अन्धे चित् तमसि ज्योतिर् विदन् मरुत्वान् नो भवत्व् इन्द्र ऊती ॥  
र्व्_१,१००।०९अ स सव्येन यमति व्राधतश् चित् स दक्षिणे सङ्गृभीता कृतानि ।  
र्व्_१,१००।०९च् स कीरिणा चित् सनिता धनानि मरुत्वान् नो भवत्व् इन्द्र ऊती ॥  
र्व्_१,१००।१०अ स ग्रामेभिः सनिता स रथेभिर् विदे विश्वाभिः कृष्टिभिर् न्व् अद्य ।  
र्व्_१,१००।१०च् स पौंस्येभिर् अभिभूर् अशस्तीर् मरुत्वान् नो भवत्व् इन्द्र ऊती ॥  
र्व्_१,१००।११अ स जामिभिर् यत् समजाति मीऌहे ऽजामिभिर् वा पुरुहूत एवैः ।  
र्व्_१,१००।११च् अपां तोकस्य तनयस्य जेषे मरुत्वान् नो भवत्व् इन्द्र ऊती ॥  
र्व्_१,१००।१२अ स वज्रभृद् दस्युहा भीम उग्रः सहस्रचेताः शतनीथ ऋभ्वा ।  
र्व्_१,१००।१२च् चम्रीषो न शवसा पाञ्चजन्यो मरुत्वान् नो भवत्व् इन्द्र ऊती ॥  
र्व्_१,१००।१३अ तस्य वज्रः क्रन्दति स्मत् स्वर्षा दिवो न त्वेषो रवथः शिमीवान् ।  
र्व्_१,१००।१३च् तं सचन्ते सनयस् तं धनानि मरुत्वान् नो भवत्व् इन्द्र ऊती ॥  
र्व्_१,१००।१४अ यस्याजस्रं शवसा मानम् उक्थम् परिभुजद् रोदसी विश्वतः सीम् ।  
र्व्_१,१००।१४च् स पारिषत् क्रतुभिर् मन्दसानो मरुत्वान् नो भवत्व् इन्द्र ऊती ॥  
र्व्_१,१००।१५अ न यस्य देवा देवता न मर्ता आपश् चन शवसो अन्तम् आपुः ।  
र्व्_१,१००।१५च् स प्ररिक्वा त्वक्षसा क्ष्मो दिवश् च मरुत्वान् नो भवत्व् इन्द्र ऊती ॥  
र्व्_१,१००।१६अ रोहिच् छ्यावा सुमदंशुर् ललामीर् द्युक्षा राय ऋज्राश्वस्य ।  
र्व्_१,१००।१६च् वृषण्वन्तम् बिभ्रती धूर्षु रथम् मन्द्रा चिकेत नाहुषीषु विक्षु ॥  
र्व्_१,१००।१७अ एतत् त्यत् त इन्द्र वृष्ण उक्थं वार्षागिरा अभि गृणन्ति राधः ।  
र्व्_१,१००।१७च् ऋज्राश्वः प्रष्टिभिर् अम्बरीषः सहदेवो भयमानः सुराधाः ॥  
र्व्_१,१००।१८अ दस्यूञ् छिम्यूंश् च पुरुहूत एवैर् हत्वा पृथिव्यां शर्वा नि बर्हीत् ।  
र्व्_१,१००।१८च् सनत् क्षेत्रं सखिभिः श्वित्न्येभिः सनत् सूर्यं सनद् अपः सुवज्रः ॥  
र्व्_१,१००।१९अ विश्वाहेन्द्रो अधिवक्ता नो अस्त्व् अपरिह्वृताः सनुयाम वाजम् ।  
र्व्_१,१००।१९च् तन् नो मित्रो वरुणो मामहन्ताम् अदितिः सिन्धुः पृथिवी उत द्यौः ॥  
  
र्व्_१,१०१।०१अ प्र मन्दिने पितुमद् अर्चता वचो यः कृष्णगर्भा निरहन्न् ऋजिश्वना ।  
र्व्_१,१०१।०१च् अवस्यवो वृषणं वज्रदक्षिणम् मरुत्वन्तं सख्याय हवामहे ॥  
र्व्_१,१०१।०२अ यो व्यंसं जाहृषाणेन मन्युना यः शम्बरं यो अहन् पिप्रुम् अव्रतम् ।  
र्व्_१,१०१।०२च् इन्द्रो यः शुष्णम् अशुषं न्य् आवृणङ् मरुत्वन्तं सख्याय हवामहे ॥  
र्व्_१,१०१।०३अ यस्य द्यावापृथिवी पौंस्यम् महद् यस्य व्रते वरुणो यस्य सूर्यः ।  
र्व्_१,१०१।०३च् यस्येन्द्रस्य सिन्धवः सश्चति व्रतम् मरुत्वन्तं सख्याय हवामहे ॥  
र्व्_१,१०१।०४अ यो अश्वानां यो गवां गोपतिर् वशी य आरितः कर्मणि-कर्मणि स्थिरः ।  
र्व्_१,१०१।०४च् वीऌओश् चिद् इन्द्रो यो असुन्वतो वधो मरुत्वन्तं सख्याय हवामहे ॥  
र्व्_१,१०१।०५अ यो विश्वस्य जगतः प्राणतस् पतिर् यो ब्रह्मणे प्रथमो गा अविन्दत् ।  
र्व्_१,१०१।०५च् इन्द्रो यो दस्यूंर् अधरां अवातिरन् मरुत्वन्तं सख्याय हवामहे ॥  
र्व्_१,१०१।०६अ यः शूरेभिर् हव्यो यश् च भीरुभिर् यो धावद्भिर् हूयते यश् च जिग्युभिः ।  
र्व्_१,१०१।०६च् इन्द्रं यं विश्वा भुवनाभि सन्दधुर् मरुत्वन्तं सख्याय हवामहे ॥  
र्व्_१,१०१।०७अ रुद्राणाम् एति प्रदिशा विचक्षणो रुद्रेभिर् योषा तनुते पृथु ज्रयः ।  
र्व्_१,१०१।०७च् इन्द्रम् मनीषा अभ्य् अर्चति श्रुतम् मरुत्वन्तं सख्याय हवामहे ॥  
र्व्_१,१०१।०८अ यद् वा मरुत्वः परमे सधस्थे यद् वावमे वृजने मादयासे ।  
र्व्_१,१०१।०८च् अत आ याह्य् अध्वरं नो अच्छा त्वाया हविश् चकृमा सत्यराधः ॥  
र्व्_१,१०१।०९अ त्वायेन्द्र सोमं सुषुमा सुदक्ष त्वाया हविश् चकृमा ब्रह्मवाहः ।  
र्व्_१,१०१।०९च् अधा नियुत्वः सगणो मरुद्भिर् अस्मिन् यज्ञे बर्हिषि मादयस्व ॥  
र्व्_१,१०१।१०अ मादयस्व हरिभिर् ये त इन्द्र वि ष्यस्व शिप्रे वि सृजस्व धेने ।  
र्व्_१,१०१।१०च् आ त्वा सुशिप्र हरयो वहन्तूशन् हव्यानि प्रति नो जुषस्व ॥  
र्व्_१,१०१।११अ मरुत्स्तोत्रस्य वृजनस्य गोपा वयम् इन्द्रेण सनुयाम वाजम् ।  
र्व्_१,१०१।११च् तन् नो मित्रो वरुणो मामहन्ताम् अदितिः सिन्धुः पृथिवी उत द्यौः ॥  
  
र्व्_१,१०२।०१अ इमां ते धियम् प्र भरे महो महीम् अस्य स्तोत्रे धिषणा यत् त आनजे ।  
र्व्_१,१०२।०१च् तम् उत्सवे च प्रसवे च सासहिम् इन्द्रं देवासः शवसामदन्न् अनु ॥  
र्व्_१,१०२।०२अ अस्य श्रवो नद्यः सप्त बिभ्रति द्यावाक्षामा पृथिवी दर्शतं वपुः ।  
र्व्_१,१०२।०२च् अस्मे सूर्याचन्द्रमसाभिचक्षे श्रद्धे कम् इन्द्र चरतो वितर्तुरम् ॥  
र्व्_१,१०२।०३अ तं स्मा रथम् मघवन् प्राव सातये जैत्रं यं ते अनुमदाम सङ्गमे ।  
र्व्_१,१०२।०३च् आजा न इन्द्र मनसा पुरुष्टुत त्वायद्भ्यो मघवञ् छर्म यच्छ नः ॥  
र्व्_१,१०२।०४अ वयं जयेम त्वया युजा वृतम् अस्माकम् अंशम् उद् अवा भरे-भरे ।  
र्व्_१,१०२।०४च् अस्मभ्यम् इन्द्र वरिवः सुगं कृधि प्र शत्रूणाम् मघवन् वृष्ण्या रुज ॥  
र्व्_१,१०२।०५अ नाना हि त्वा हवमाना जना इमे धनानां धर्तर् अवसा विपन्यवः ।  
र्व्_१,१०२।०५च् अस्माकं स्मा रथम् आ तिष्ठ सातये जैत्रं हीन्द्र निभृतम् मनस् तव ॥  
र्व्_१,१०२।०६अ गोजिता बाहू अमितक्रतुः सिमः कर्मन्-कर्मञ् छतमूतिः खजङ्करः ।  
र्व्_१,१०२।०६च् अकल्प इन्द्रः प्रतिमानम् ओजसाथा जना वि ह्वयन्ते सिषासवः ॥  
र्व्_१,१०२।०७अ उत् ते शतान् मघवन्न् उच् च भूयस उत् सहस्राद् रिरिचे कृष्टिषु श्रवः ।  
र्व्_१,१०२।०७च् अमात्रं त्वा धिषणा तित्विषे मह्य् अधा वृत्राणि जिघ्नसे पुरन्दर ॥  
र्व्_१,१०२।०८अ त्रिविष्टिधातु प्रतिमानम् ओजसस् तिस्रो भूमीर् नृपते त्रीणि रोचना ।  
र्व्_१,१०२।०८च् अतीदं विश्वम् भुवनं ववक्षिथाशत्रुर् इन्द्र जनुषा सनाद् असि ॥  
र्व्_१,१०२।०९अ त्वां देवेषु प्रथमं हवामहे त्वम् बभूथ पृतनासु सासहिः ।  
र्व्_१,१०२।०९च् सेमं नः कारुम् उपमन्युम् उद्भिदम् इन्द्रः कृणोतु प्रसवे रथम् पुरः ॥  
र्व्_१,१०२।१०अ त्वं जिगेथ न धना रुरोधिथार्भेष्व् आजा मघवन् महत्सु च ।  
र्व्_१,१०२।१०च् त्वाम् उग्रम् अवसे सं शिशीमस्य् अथा न इन्द्र हवनेषु चोदय ॥  
र्व्_१,१०२।११अ विश्वाहेन्द्रो अधिवक्ता नो अस्त्व् अपरिह्वृताः सनुयाम वाजम् ।  
र्व्_१,१०२।११च् तन् नो मित्रो वरुणो मामहन्ताम् अदितिः सिन्धुः पृथिवी उत द्यौः ॥  
  
र्व्_१,१०३।०१अ तत् त इन्द्रियम् परमम् पराचैर् अधारयन्त कवयः पुरेदम् ।  
र्व्_१,१०३।०१च् क्षमेदम् अन्यद् दिव्य् अन्यद् अस्य सम् ई पृच्यते समनेव केतुः ॥  
र्व्_१,१०३।०२अ स धारयत् पृथिवीम् पप्रथच् च वज्रेण हत्वा निर् अपः ससर्ज ।  
र्व्_१,१०३।०२च् अहन्न् अहिम् अभिनद् रौहिणं व्य् अहन् व्यंसम् मघवा शचीभिः ॥  
र्व्_१,१०३।०३अ स जातूभर्मा श्रद्दधान ओजः पुरो विभिन्दन्न् अचरद् वि दासीः ।  
र्व्_१,१०३।०३च् विद्वान् वज्रिन् दस्यवे हेतिम् अस्यार्यं सहो वर्धया द्युम्नम् इन्द्र ॥  
र्व्_१,१०३।०४अ तद् ऊचुषे मानुषेमा युगानि कीर्तेन्यम् मघवा नाम बिभ्रत् ।  
र्व्_१,१०३।०४च् उपप्रयन् दस्युहत्याय वज्री यद् ध सूनुः श्रवसे नाम दधे ॥  
र्व्_१,१०३।०५अ तद् अस्येदम् पश्यता भूरि पुष्टं श्रद् इन्द्रस्य धत्तन वीर्याय ।  
र्व्_१,१०३।०५च् स गा अविन्दत् सो अविन्दद् अश्वान् स ओषधीः सो अपः स वनानि ॥  
र्व्_१,१०३।०६अ भूरिकर्मणे वृषभाय वृष्णे सत्यशुष्माय सुनवाम सोमम् ।  
र्व्_१,१०३।०६च् य आदृत्या परिपन्थीव शूरो ऽयज्वनो विभजन्न् एति वेदः ॥  
र्व्_१,१०३।०७अ तद् इन्द्र प्रेव वीर्यं चकर्थ यत् ससन्तं वज्रेणाबोधयो ऽहिम् ।  
र्व्_१,१०३।०७च् अनु त्वा पत्नीर् हृषितं वयश् च विश्वे देवासो अमदन्न् अनु त्वा ॥  
र्व्_१,१०३।०८अ शुष्णम् पिप्रुं कुयवं वृत्रम् इन्द्र यदावधीर् वि पुरः शम्बरस्य ।  
र्व्_१,१०३।०८च् तन् नो मित्रो वरुणो मामहन्ताम् अदितिः सिन्धुः पृथिवी उत द्यौः ॥  
  
र्व्_१,१०४।०१अ योनिष् ट इन्द्र निषदे अकारि तम् आ नि षीद स्वानो नार्वा ।  
र्व्_१,१०४।०१च् विमुच्या वयो ऽवसायाश्वान् दोषा वस्तोर् वहीयसः प्रपित्वे ॥  
र्व्_१,१०४।०२अ ओ त्ये नर इन्द्रम् ऊतये गुर् नू चित् तान् सद्यो अध्वनो जगम्यात् ।  
र्व्_१,१०४।०२च् देवासो मन्युं दासस्य श्चम्नन् ते न आ वक्षन् सुविताय वर्णम् ॥  
र्व्_१,१०४।०३अ अव त्मना भरते केतवेदा अव त्मना भरते फेनम् उदन् ।  
र्व्_१,१०४।०३च् क्षीरेण स्नातः कुयवस्य योषे हते ते स्याताम् प्रवणे शिफायाः ॥  
र्व्_१,१०४।०४अ युयोप नाभिर् उपरस्यायोः प्र पूर्वाभिस् तिरते राष्टि शूरः ।  
र्व्_१,१०४।०४च् अञ्जसी कुलिशी वीरपत्नी पयो हिन्वाना उदभिर् भरन्ते ॥  
र्व्_१,१०४।०५अ प्रति यत् स्या नीथादर्शि दस्योर् ओको नाच्छा सदनं जानती गात् ।  
र्व्_१,१०४।०५च् अध स्मा नो मघवञ् चर्कृताद् इन् मा नो मघेव निष्षपी परा दाः ॥  
र्व्_१,१०४।०६अ स त्वं न इन्द्र सूर्ये सो अप्स्व् अनागास्त्व आ भज जीवशंसे ।  
र्व्_१,१०४।०६च् मान्तराम् भुजम् आ रीरिषो नः श्रद्धितं ते महत इन्द्रियाय ॥  
र्व्_१,१०४।०७अ अधा मन्ये श्रत् ते अस्मा अधायि वृषा चोदस्व महते धनाय ।  
र्व्_१,१०४।०७च् मा नो अकृते पुरुहूत योनाव् इन्द्र क्षुध्यद्भ्यो वय आसुतिं दाः ॥  
र्व्_१,१०४।०८अ मा नो वधीर् इन्द्र मा परा दा मा नः प्रिया भोजनानि प्र मोषीः ।  
र्व्_१,१०४।०८च् आण्डा मा नो मघवञ् छक्र निर् भेन् मा नः पात्रा भेत् सहजानुषाणि ॥  
र्व्_१,१०४।०९अ अर्वाङ् एहि सोमकामं त्वाहुर् अयं सुतस् तस्य पिबा मदाय ।  
र्व्_१,१०४।०९च् उरुव्यचा जठर आ वृषस्व पितेव नः शृणुहि हूयमानः ॥  
  
र्व्_१,१०५।०१अ चन्द्रमा अप्स्व् अन्तर् आ सुपर्णो धावते दिवि ।  
र्व्_१,१०५।०१च् न वो हिरण्यनेमयः पदं विन्दन्ति विद्युतो वित्तम् मे अस्य रोदसी ॥  
र्व्_१,१०५।०२अ अर्थम् इद् वा उ अर्थिन आ जाया युवते पतिम् ।  
र्व्_१,१०५।०२च् तुञ्जाते वृष्ण्यम् पयः परिदाय रसं दुहे वित्तम् मे अस्य रोदसी ॥  
र्व्_१,१०५।०३अ मो षु देवा अदः स्वर् अव पादि दिवस् परि ।  
र्व्_१,१०५।०३च् मा सोम्यस्य शम्भुवः शूने भूम कदा चन वित्तम् मे अस्य रोदसी ॥  
र्व्_१,१०५।०४अ यज्ञम् पृच्छाम्य् अवमं स तद् दूतो वि वोचति ।  
र्व्_१,१०५।०४च् क्व ऋतम् पूर्व्यं गतं कस् तद् बिभर्ति नूतनो वित्तम् मे अस्य रोदसी ॥  
र्व्_१,१०५।०५अ अमी ये देवा स्थन त्रिष्व् आ रोचने दिवः ।  
र्व्_१,१०५।०५च् कद् व ऋतं कद् अनृतं क्व प्रत्ना व आहुतिर् वित्तम् मे अस्य रोदसी ॥  
र्व्_१,१०५।०६अ कद् व ऋतस्य धर्णसि कद् वरुणस्य चक्षणम् ।  
र्व्_१,१०५।०६च् कद् अर्यम्णो महस् पथाति क्रामेम दूढ्यो वित्तम् मे अस्य रोदसी ॥  
र्व्_१,१०५।०७अ अहं सो अस्मि यः पुरा सुते वदामि कानि चित् ।  
र्व्_१,१०५।०७च् तम् मा व्यन्त्य् आध्यो वृको न तृष्णजम् मृगं वित्तम् मे अस्य रोदसी ॥  
र्व्_१,१०५।०८अ सम् मा तपन्त्य् अभितः सपत्नीर् इव पर्शवः ।  
र्व्_१,१०५।०८च् मूषो न शिश्ना व्य् अदन्ति माध्य स्तोतारं ते शतक्रतो वित्तम् मे अस्य रोदसी ॥  
र्व्_१,१०५।०९अ अमी ये सप्त रश्मयस् तत्रा मे नाभिर् आतता ।  
र्व्_१,१०५।०९च् त्रितस् तद् वेदाप्त्यः स जामित्वाय रेभति वित्तम् मे अस्य रोदसी ॥  
र्व्_१,१०५।१०अ अमी ये पञ्चोक्षणो मध्ये तस्थुर् महो दिवः ।  
र्व्_१,१०५।१०च् देवत्रा नु प्रवाच्यं सध्रीचीना नि वावृतुर् वित्तम् मे अस्य रोदसी ॥  
र्व्_१,१०५।११अ सुपर्णा एत आसते मध्य आरोधने दिवः ।  
र्व्_१,१०५।११च् ते सेधन्ति पथो वृकं तरन्तं यह्वतीर् अपो वित्तम् मे अस्य रोदसी ॥  
र्व्_१,१०५।१२अ नव्यं तद् उक्थ्यं हितं देवासः सुप्रवाचनम् ।  
र्व्_१,१०५।१२च् ऋतम् अर्षन्ति सिन्धवः सत्यं तातान सूर्यो वित्तम् मे अस्य रोदसी ॥  
र्व्_१,१०५।१३अ अग्ने तव त्यद् उक्थ्यं देवेष्व् अस्त्य् आप्यम् ।  
र्व्_१,१०५।१३च् स नः सत्तो मनुष्वद् आ देवान् यक्षि विदुष्टरो वित्तम् मे अस्य रोदसी ॥  
र्व्_१,१०५।१४अ सत्तो होता मनुष्वद् आ देवां अच्छा विदुष्टरः ।  
र्व्_१,१०५।१४च् अग्निर् हव्या सुषूदति देवो देवेषु मेधिरो वित्तम् मे अस्य रोदसी ॥  
र्व्_१,१०५।१५अ ब्रह्मा कृणोति वरुणो गातुविदं तम् ईमहे ।  
र्व्_१,१०५।१५च् व्य् ऊर्णोति हृदा मतिं नव्यो जायताम् ऋतं वित्तम् मे अस्य रोदसी ॥  
र्व्_१,१०५।१६अ असौ यः पन्था आदित्यो दिवि प्रवाच्यं कृतः ।  
र्व्_१,१०५।१६च् न स देवा अतिक्रमे तम् मर्तासो न पश्यथ वित्तम् मे अस्य रोदसी ॥  
र्व्_१,१०५।१७अ त्रितः कूपे ऽवहितो देवान् हवत ऊतये ।  
र्व्_१,१०५।१७च् तच् छुश्राव बृहस्पतिः कृण्वन्न् अंहूरणाद् उरु वित्तम् मे अस्य रोदसी ॥  
र्व्_१,१०५।१८अ अरुणो मा सकृद् वृकः पथा यन्तं ददर्श हि ।  
र्व्_१,१०५।१८च् उज् जिहीते निचाय्या तष्टेव पृष्ट्यामयी वित्तम् मे अस्य रोदसी ॥  
र्व्_१,१०५।१९अ एनाङ्गूषेण वयम् इन्द्रवन्तो ऽभि ष्याम वृजने सर्ववीराः ।  
र्व्_१,१०५।१९च् तन् नो मित्रो वरुणो मामहन्ताम् अदितिः सिन्धुः पृथिवी उत द्यौः ॥  
  
र्व्_१,१०६।०१अ इन्द्रम् मित्रं वरुणम् अग्निम् ऊतये मारुतं शर्धो अदितिं हवामहे ।  
र्व्_१,१०६।०१च् रथं न दुर्गाद् वसवः सुदानवो विश्वस्मान् नो अंहसो निष् पिपर्तन ॥  
र्व्_१,१०६।०२अ त आदित्या आ गता सर्वतातये भूत देवा वृत्रतूर्येषु शम्भुवः ।  
र्व्_१,१०६।०२च् रथं न दुर्गाद् वसवः सुदानवो विश्वस्मान् नो अंहसो निष् पिपर्तन ॥  
र्व्_१,१०६।०३अ अवन्तु नः पितरः सुप्रवाचना उत देवी देवपुत्रे ऋतावृधा ।  
र्व्_१,१०६।०३च् रथं न दुर्गाद् वसवः सुदानवो विश्वस्मान् नो अंहसो निष् पिपर्तन ॥  
र्व्_१,१०६।०४अ नराशंसं वाजिनं वाजयन्न् इह क्षयद्वीरम् पूषणं सुम्नैर् ईमहे ।  
र्व्_१,१०६।०४च् रथं न दुर्गाद् वसवः सुदानवो विश्वस्मान् नो अंहसो निष् पिपर्तन ॥  
र्व्_१,१०६।०५अ बृहस्पते सदम् इन् नः सुगं कृधि शं योर् यत् ते मनुर्हितं तद् ईमहे ।  
र्व्_१,१०६।०५च् रथं न दुर्गाद् वसवः सुदानवो विश्वस्मान् नो अंहसो निष् पिपर्तन ॥  
र्व्_१,१०६।०६अ इन्द्रं कुत्सो वृत्रहणं शचीपतिं काटे निबाऌह ऋषिर् अह्वद् ऊतये ।  
र्व्_१,१०६।०६च् रथं न दुर्गाद् वसवः सुदानवो विश्वस्मान् नो अंहसो निष् पिपर्तन ॥  
र्व्_१,१०६।०७अ देवैर् नो देव्य् अदितिर् नि पातु देवस् त्राता त्रायताम् अप्रयुच्छन् ।  
र्व्_१,१०६।०७च् तन् नो मित्रो वरुणो मामहन्ताम् अदितिः सिन्धुः पृथिवी उत द्यौः ॥  
  
र्व्_१,१०७।०१अ यज्ञो देवानाम् प्रत्य् एति सुम्नम् आदित्यासो भवता मृऌअयन्तः ।  
र्व्_१,१०७।०१च् आ वो ऽर्वाची सुमतिर् ववृत्याद् अंहोश् चिद् या वरिवोवित्तरासत् ॥  
र्व्_१,१०७।०२अ उप नो देवा अवसा गमन्त्व् अङ्गिरसां सामभि स्तूयमानाः ।  
र्व्_१,१०७।०२च् इन्द्र इन्द्रियैर् मरुतो मरुद्भिर् आदित्यैर् नो अदितिः शर्म यंसत् ॥  
र्व्_१,१०७।०३अ तन् न इन्द्रस् तद् वरुणस् तद् अग्निस् तद् अर्यमा तत् सविता चनो धात् ।  
र्व्_१,१०७।०३च् तन् नो मित्रो वरुणो मामहन्ताम् अदितिः सिन्धुः पृथिवी उत द्यौः ॥  
  
र्व्_१,१०८।०१अ य इन्द्राग्नी चित्रतमो रथो वाम् अभि विश्वानि भुवनानि चष्टे ।  
र्व्_१,१०८।०१च् तेना यातं सरथं तस्थिवांसाथा सोमस्य पिबतं सुतस्य ॥  
र्व्_१,१०८।०२अ यावद् इदम् भुवनं विश्वम् अस्त्य् उरुव्यचा वरिमता गभीरम् ।  
र्व्_१,१०८।०२च् तावां अयम् पातवे सोमो अस्त्व् अरम् इन्द्राग्नी मनसे युवभ्याम् ॥  
र्व्_१,१०८।०३अ चक्राथे हि सध्र्यङ् नाम भद्रं सध्रीचीना वृत्रहणा उत स्थः ।  
र्व्_१,१०८।०३च् ताव् इन्द्राग्नी सध्र्यञ्चा निषद्या वृष्णः सोमस्य वृषणा वृषेथाम् ॥  
र्व्_१,१०८।०४अ समिद्धेष्व् अग्निष्व् आनजाना यतस्रुचा बर्हिर् उ तिस्तिराणा ।  
र्व्_१,१०८।०४च् तीव्रैः सोमैः परिषिक्तेभिर् अर्वाग् एन्द्राग्नी सौमनसाय यातम् ॥  
र्व्_१,१०८।०५अ यानीन्द्राग्नी चक्रथुर् वीर्याणि यानि रूपाण्य् उत वृष्ण्यानि ।  
र्व्_१,१०८।०५च् या वाम् प्रत्नानि सख्या शिवानि तेभिः सोमस्य पिबतं सुतस्य ॥  
र्व्_१,१०८।०६अ यद् अब्रवम् प्रथमं वां वृणानो ऽयं सोमो असुरैर् नो विहव्यः ।  
र्व्_१,१०८।०६च् तां सत्यां श्रद्धाम् अभ्य् आ हि यातम् अथा सोमस्य पिबतं सुतस्य ॥  
र्व्_१,१०८।०७अ यद् इन्द्राग्नी मदथः स्वे दुरोणे यद् ब्रह्मणि राजनि वा यजत्रा ।  
र्व्_१,१०८।०७च् अतः परि वृषणाव् आ हि यातम् अथा सोमस्य पिबतं सुतस्य ॥  
र्व्_१,१०८।०८अ यद् इन्द्राग्नी यदुषु तुर्वशेषु यद् द्रुह्युष्व् अनुषु पूरुषु स्थः ।  
र्व्_१,१०८।०८च् अतः परि वृषणाव् आ हि यातम् अथा सोमस्य पिबतं सुतस्य ॥  
र्व्_१,१०८।०९अ यद् इन्द्राग्नी अवमस्याम् पृथिव्याम् मध्यमस्याम् परमस्याम् उत स्थः ।  
र्व्_१,१०८।०९च् अतः परि वृषणाव् आ हि यातम् अथा सोमस्य पिबतं सुतस्य ॥  
र्व्_१,१०८।१०अ यद् इन्द्राग्नी परमस्याम् पृथिव्याम् मध्यमस्याम् अवमस्याम् उत स्थः ।  
र्व्_१,१०८।१०च् अतः परि वृषणाव् आ हि यातम् अथा सोमस्य पिबतं सुतस्य ॥  
र्व्_१,१०८।११अ यद् इन्द्राग्नी दिवि ष्ठो यत् पृथिव्यां यत् पर्वतेष्व् ओषधीष्व् अप्सु ।  
र्व्_१,१०८।११च् अतः परि वृषणाव् आ हि यातम् अथा सोमस्य पिबतं सुतस्य ॥  
र्व्_१,१०८।१२अ यद् इन्द्राग्नी उदिता सूर्यस्य मध्ये दिवः स्वधया मादयेथे ।  
र्व्_१,१०८।१२च् अतः परि वृषणाव् आ हि यातम् अथा सोमस्य पिबतं सुतस्य ॥  
र्व्_१,१०८।१३अ एवेन्द्राग्नी पपिवांसा सुतस्य विश्वास्मभ्यं सं जयतं धनानि ।  
र्व्_१,१०८।१३च् तन् नो मित्रो वरुणो मामहन्ताम् अदितिः सिन्धुः पृथिवी उत द्यौः ॥  
  
र्व्_१,१०९।०१अ वि ह्य् अख्यम् मनसा वस्य इच्छन्न् इन्द्राग्नी ज्ञास उत वा सजातान् ।  
र्व्_१,१०९।०१च् नान्या युवत् प्रमतिर् अस्ति मह्यं स वां धियं वाजयन्तीम् अतक्षम् ॥  
र्व्_१,१०९।०२अ अश्रवं हि भूरिदावत्तरा वां विजामातुर् उत वा घा स्यालात् ।  
र्व्_१,१०९।०२च् अथा सोमस्य प्रयती युवभ्याम् इन्द्राग्नी स्तोमं जनयामि नव्यम् ॥  
र्व्_१,१०९।०३अ मा च्छेद्म रश्मींर् इति नाधमानाः पितॄणां शक्तीर् अनुयच्छमानाः ।  
र्व्_१,१०९।०३च् इन्द्राग्निभ्यां कं वृषणो मदन्ति ता ह्य् अद्री धिषणाया उपस्थे ॥  
र्व्_१,१०९।०४अ युवाभ्यां देवी धिषणा मदायेन्द्राग्नी सोमम् उशती सुनोति ।  
र्व्_१,१०९।०४च् ताव् अश्विना भद्रहस्ता सुपाणी आ धावतम् मधुना पृङ्क्तम् अप्सु ॥  
र्व्_१,१०९।०५अ युवाम् इन्द्राग्नी वसुनो विभागे तवस्तमा शुश्रव वृत्रहत्ये ।  
र्व्_१,१०९।०५च् ताव् आसद्या बर्हिषि यज्ञे अस्मिन् प्र चर्षणी मादयेथां सुतस्य ॥  
र्व्_१,१०९।०६अ प्र चर्षणिभ्यः पृतनाहवेषु प्र पृथिव्या रिरिचाथे दिवश् च ।  
र्व्_१,१०९।०६च् प्र सिन्धुभ्यः प्र गिरिभ्यो महित्वा प्रेन्द्राग्नी विश्वा भुवनात्य् अन्या ॥  
र्व्_१,१०९।०७अ आ भरतं शिक्षतं वज्रबाहू अस्मां इन्द्राग्नी अवतं शचीभिः ।  
र्व्_१,१०९।०७च् इमे नु ते रश्मयः सूर्यस्य येभिः सपित्वम् पितरो न आसन् ॥  
र्व्_१,१०९।०८अ पुरन्दरा शिक्षतं वज्रहस्तास्मां इन्द्राग्नी अवतम् भरेषु ।  
र्व्_१,१०९।०८च् तन् नो मित्रो वरुणो मामहन्ताम् अदितिः सिन्धुः पृथिवी उत द्यौः ॥  
  
र्व्_१,११०।०१अ ततम् मे अपस् तद् उ तायते पुनः स्वादिष्ठा धीतिर् उचथाय शस्यते ।  
र्व्_१,११०।०१च् अयं समुद्र इह विश्वदेव्यः स्वाहाकृतस्य सम् उ तृप्णुत ऋभवः ॥  
र्व्_१,११०।०२अ आभोगयम् प्र यद् इच्छन्त ऐतनापाकाः प्राञ्चो मम के चिद् आपयः ।  
र्व्_१,११०।०२च् सौधन्वनासश् चरितस्य भूमनागच्छत सवितुर् दाशुषो गृहम् ॥  
र्व्_१,११०।०३अ तत् सविता वो ऽमृतत्वम् आसुवद् अगोह्यं यच् छ्रवयन्त ऐतन ।  
र्व्_१,११०।०३च् त्यं चिच् चमसम् असुरस्य भक्षणम् एकं सन्तम् अकृणुता चतुर्वयम् ॥  
र्व्_१,११०।०४अ विष्ट्वी शमी तरणित्वेन वाघतो मर्तासः सन्तो अमृतत्वम् आनशुः ।  
र्व्_१,११०।०४च् सौधन्वना ऋभवः सूरचक्षसः संवत्सरे सम् अपृच्यन्त धीतिभिः ॥  
र्व्_१,११०।०५अ क्षेत्रम् इव वि ममुस् तेजनेनं एकम् पात्रम् ऋभवो जेहमानम् ।  
र्व्_१,११०।०५च् उपस्तुता उपमं नाधमाना अमर्त्येषु श्रव इच्छमानाः ॥  
र्व्_१,११०।०६अ आ मनीषाम् अन्तरिक्षस्य नृभ्यः स्रुचेव घृतं जुहवाम विद्मना ।  
र्व्_१,११०।०६च् तरणित्वा ये पितुर् अस्य सश्चिर ऋभवो वाजम् अरुहन् दिवो रजः ॥  
र्व्_१,११०।०७अ ऋभुर् न इन्द्रः शवसा नवीयान् ऋभुर् वाजेभिर् वसुभिर् वसुर् ददिः ।  
र्व्_१,११०।०७च् युष्माकं देवा अवसाहनि प्रिये ऽभि तिष्ठेम पृत्सुतीर् असुन्वताम् ॥  
र्व्_१,११०।०८अ निश् चर्मण ऋभवो गाम् अपिंशत सं वत्सेनासृजता मातरम् पुनः ।  
र्व्_१,११०।०८च् सौधन्वनासः स्वपस्यया नरो जिव्री युवाना पितराकृणोतन ॥  
र्व्_१,११०।०९अ वाजेभिर् नो वाजसाताव् अविड्ढ्य् ऋभुमां इन्द्र चित्रम् आ दर्षि राधः ।  
र्व्_१,११०।०९च् तन् नो मित्रो वरुणो मामहन्ताम् अदितिः सिन्धुः पृथिवी उत द्यौः ॥  
  
र्व्_१,१११।०१अ तक्षन् रथं सुवृतं विद्मनापसस् तक्षन् हरी इन्द्रवाहा वृषण्वसू ।  
र्व्_१,१११।०१च् तक्षन् पितृभ्याम् ऋभवो युवद् वयस् तक्षन् वत्साय मातरं सचाभुवम् ॥  
र्व्_१,१११।०२अ आ नो यज्ञाय तक्षत ऋभुमद् वयः क्रत्वे दक्षाय सुप्रजावतीम् इषम् ।  
र्व्_१,१११।०२च् यथा क्षयाम सर्ववीरया विशा तन् नः शर्धाय धासथा स्व् इन्द्रियम् ॥  
र्व्_१,१११।०३अ आ तक्षत सातिम् अस्मभ्यम् ऋभवः सातिं रथाय सातिम् अर्वते नरः ।  
र्व्_१,१११।०३च् सातिं नो जैत्रीं सम् महेत विश्वहा जामिम् अजामिम् पृतनासु सक्षणिम् ॥  
र्व्_१,१११।०४अ ऋभुक्षणम् इन्द्रम् आ हुव ऊतय ऋभून् वाजान् मरुतः सोमपीतये ।  
र्व्_१,१११।०४च् उभा मित्रावरुणा नूनम् अश्विना ते नो हिन्वन्तु सातये धिये जिषे ॥  
र्व्_१,१११।०५अ ऋभुर् भराय सं शिशातु सातिं समर्यजिद् वाजो अस्मां अविष्टु ।  
र्व्_१,१११।०५च् तन् नो मित्रो वरुणो मामहन्ताम् अदितिः सिन्धुः पृथिवी उत द्यौः ॥  
  
र्व्_१,११२।०१अ ईऌए द्यावापृथिवी पूर्वचित्तये ऽग्निं घर्मं सुरुचं यामन्न् इष्टये ।  
र्व्_१,११२।०१च् याभिर् भरे कारम् अंशाय जिन्वथस् ताभिर् ऊ षु ऊतिभिर् अश्विना गतम् ॥  
र्व्_१,११२।०२अ युवोर् दानाय सुभरा असश्चतो रथम् आ तस्थुर् वचसं न मन्तवे ।  
र्व्_१,११२।०२च् याभिर् धियो ऽवथः कर्मन्न् इष्टये ताभिर् ऊ षु ऊतिभिर् अश्विना गतम् ॥  
र्व्_१,११२।०३अ युवं तासां दिव्यस्य प्रशासने विशां क्षयथो अमृतस्य मज्मना ।  
र्व्_१,११२।०३च् याभिर् धेनुम् अस्वम् पिन्वथो नरा ताभिर् ऊ षु ऊतिभिर् अश्विना गतम् ॥  
र्व्_१,११२।०४अ याभिः परिज्मा तनयस्य मज्मना द्विमाता तूर्षु तरणिर् विभूषति ।  
र्व्_१,११२।०४च् याभिस् त्रिमन्तुर् अभवद् विचक्षणस् ताभिर् ऊ षु ऊतिभिर् अश्विना गतम् ॥  
र्व्_१,११२।०५अ याभी रेभं निवृतं सितम् अद्भ्य उद् वन्दनम् ऐरयतं स्वर् दृशे ।  
र्व्_१,११२।०५च् याभिः कण्वम् प्र सिषासन्तम् आवतं ताभिर् ऊ षु ऊतिभिर् अश्विना गतम् ॥  
र्व्_१,११२।०६अ याभिर् अन्तकं जसमानम् आरणे भुज्युं याभिर् अव्यथिभिर् जिजिन्वथुः ।  
र्व्_१,११२।०६च् याभिः कर्कन्धुं वय्यं च जिन्वथस् ताभिर् ऊ षु ऊतिभिर् अश्विना गतम् ॥  
र्व्_१,११२।०७अ याभिः शुचन्तिं धनसां सुषंसदं तप्तं घर्मम् ओम्यावन्तम् अत्रये ।  
र्व्_१,११२।०७च् याभिः पृश्निगुम् पुरुकुत्सम् आवतं ताभिर् ऊ षु ऊतिभिर् अश्विना गतम् ॥  
र्व्_१,११२।०८अ याभिः शचीभिर् वृषणा परावृजम् प्रान्धं श्रोणं चक्षस एतवे कृथः ।  
र्व्_१,११२।०८च् याभिर् वर्तिकां ग्रसिताम् अमुञ्चतं ताभिर् ऊ षु ऊतिभिर् अश्विना गतम् ॥  
र्व्_१,११२।०९अ याभिः सिन्धुम् मधुमन्तम् असश्चतं वसिष्ठं याभिर् अजराव् अजिन्वतम् ।  
र्व्_१,११२।०९च् याभिः कुत्सं श्रुतर्यं नर्यम् आवतं ताभिर् ऊ षु ऊतिभिर् अश्विना गतम् ॥  
र्व्_१,११२।१०अ याभिर् विश्पलां धनसाम् अथर्व्यं सहस्रमीऌह आजाव् अजिन्वतम् ।  
र्व्_१,११२।१०च् याभिर् वशम् अश्व्यम् प्रेणिम् आवतं ताभिर् ऊ षु ऊतिभिर् अश्विना गतम् ॥  
र्व्_१,११२।११अ याभिः सुदानू औशिजाय वणिजे दीर्घश्रवसे मधु कोशो अक्षरत् ।  
र्व्_१,११२।११च् कक्षीवन्तं स्तोतारं याभिर् आवतं ताभिर् ऊ षु ऊतिभिर् अश्विना गतम् ॥  
र्व्_१,११२।१२अ याभी रसां क्षोदसोद्नः पिपिन्वथुर् अनश्वं याभी रथम् आवतं जिषे ।  
र्व्_१,११२।१२च् याभिस् त्रिशोक उस्रिया उदाजत ताभिर् ऊ षु ऊतिभिर् अश्विना गतम् ॥  
र्व्_१,११२।१३अ याभिः सूर्यम् परियाथः परावति मन्धातारं क्षैत्रपत्येष्व् आवतम् ।  
र्व्_१,११२।१३च् याभिर् विप्रम् प्र भरद्वाजम् आवतं ताभिर् ऊ षु ऊतिभिर् अश्विना गतम् ॥  
र्व्_१,११२।१४अ याभिर् महाम् अतिथिग्वं कशोजुवं दिवोदासं शम्बरहत्य आवतम् ।  
र्व्_१,११२।१४च् याभिः पूर्भिद्ये त्रसदस्युम् आवतं ताभिर् ऊ षु ऊतिभिर् अश्विना गतम् ॥  
र्व्_१,११२।१५अ याभिर् वम्रं विपिपानम् उपस्तुतं कलिं याभिर् वित्तजानिं दुवस्यथः ।  
र्व्_१,११२।१५च् याभिर् व्यश्वम् उत पृथिम् आवतं ताभिर् ऊ षु ऊतिभिर् अश्विना गतम् ॥  
र्व्_१,११२।१६अ याभिर् नरा शयवे याभिर् अत्रये याभिः पुरा मनवे गातुम् ईषथुः ।  
र्व्_१,११२।१६च् याभिः शारीर् आजतं स्यूमरश्मये ताभिर् ऊ षु ऊतिभिर् अश्विना गतम् ॥  
र्व्_१,११२।१७अ याभिः पठर्वा जठरस्य मज्मनाग्निर् नादीदेच् चित इद्धो अज्मन्न् आ ।  
र्व्_१,११२।१७च् याभिः शर्यातम् अवथो महाधने ताभिर् ऊ षु ऊतिभिर् अश्विना गतम् ॥  
र्व्_१,११२।१८अ याभिर् अङ्गिरो मनसा निरण्यथो ऽग्रं गच्छथो विवरे गोअर्णसः ।  
र्व्_१,११२।१८च् याभिर् मनुं शूरम् इषा समावतं ताभिर् ऊ षु ऊतिभिर् अश्विना गतम् ॥  
र्व्_१,११२।१९अ याभिः पत्नीर् विमदाय न्यूहथुर् आ घ वा याभिर् अरुणीर् अशिक्षतम् ।  
र्व्_१,११२।१९च् याभिः सुदास ऊहथुः सुदेव्यं ताभिर् ऊ षु ऊतिभिर् अश्विना गतम् ॥  
र्व्_१,११२।२०अ याभिः शन्ताती भवथो ददाशुषे भुज्युं याभिर् अवथो याभिर् अध्रिगुम् ।  
र्व्_१,११२।२०च् ओम्यावतीं सुभराम् ऋतस्तुभं ताभिर् ऊ षु ऊतिभिर् अश्विना गतम् ॥  
र्व्_१,११२।२१अ याभिः कृशानुम् असने दुवस्यथो जवे याभिर् यूनो अर्वन्तम् आवतम् ।  
र्व्_१,११२।२१च् मधु प्रियम् भरथो यत् सरड्भ्यस् ताभिर् ऊ षु ऊतिभिर् अश्विना गतम् ॥  
र्व्_१,११२।२२अ याभिर् नरं गोषुयुधं नृषाह्ये क्षेत्रस्य साता तनयस्य जिन्वथः ।  
र्व्_१,११२।२२च् याभी रथां अवथो याभिर् अर्वतस् ताभिर् ऊ षु ऊतिभिर् अश्विना गतम् ॥  
र्व्_१,११२।२३अ याभिः कुत्सम् आर्जुनेयं शतक्रतू प्र तुर्वीतिम् प्र च दभीतिम् आवतम् ।  
र्व्_१,११२।२३च् याभिर् ध्वसन्तिम् पुरुषन्तिम् आवतं ताभिर् ऊ षु ऊतिभिर् अश्विना गतम् ॥  
र्व्_१,११२।२४अ अप्नस्वतीम् अश्विना वाचम् अस्मे कृतं नो दस्रा वृषणा मनीषाम् ।  
र्व्_१,११२।२४च् अद्यूत्ये ऽवसे नि ह्वये वां वृधे च नो भवतं वाजसातौ ॥  
र्व्_१,११२।२५अ द्युभिर् अक्तुभिः परि पातम् अस्मान् अरिष्टेभिर् अश्विना सौभगेभिः ।  
र्व्_१,११२।२५च् तन् नो मित्रो वरुणो मामहन्ताम् अदितिः सिन्धुः पृथिवी उत द्यौः ॥  
  
र्व्_१,११३।०१अ इदं श्रेष्ठं ज्योतिषां ज्योतिर् आगाच् चित्रः प्रकेतो अजनिष्ट विभ्वा ।  
र्व्_१,११३।०१च् यथा प्रसूता सवितुः सवायं एवा रात्र्य् उषसे योनिम् आरैक् ॥  
र्व्_१,११३।०२अ रुशद्वत्सा रुशती श्वेत्यागाद् आरैग् उ कृष्णा सदनान्य् अस्याः ।  
र्व्_१,११३।०२च् समानबन्धू अमृते अनूची द्यावा वर्णं चरत आमिनाने ॥  
र्व्_१,११३।०३अ समानो अध्वा स्वस्रोर् अनन्तस् तम् अन्यान्या चरतो देवशिष्टे ।  
र्व्_१,११३।०३च् न मेथेते न तस्थतुः सुमेके नक्तोषासा समनसा विरूपे ॥  
र्व्_१,११३।०४अ भास्वती नेत्री सूनृतानाम् अचेति चित्रा वि दुरो न आवः ।  
र्व्_१,११३।०४च् प्रार्प्या जगद् व्य् उ नो रायो अख्यद् उषा अजीगर् भुवनानि विश्वा ॥  
र्व्_१,११३।०५अ जिह्मश्ये चरितवे मघोन्य् आभोगय इष्टये राय उ त्वम् ।  
र्व्_१,११३।०५च् दभ्रम् पश्यद्भ्य उर्विया विचक्ष उषा अजीगर् भुवनानि विश्वा ॥  
र्व्_१,११३।०६अ क्षत्राय त्वं श्रवसे त्वम् महीया इष्टये त्वम् अर्थम् इव त्वम् इत्यै ।  
र्व्_१,११३।०६च् विसदृशा जीविताभिप्रचक्ष उषा अजीगर् भुवनानि विश्वा ॥  
र्व्_१,११३।०७अ एषा दिवो दुहिता प्रत्य् अदर्शि व्युच्छन्ती युवतिः शुक्रवासाः ।  
र्व्_१,११३।०७च् विश्वस्येशाना पार्थिवस्य वस्व उषो अद्येह सुभगे व्य् उच्छ ॥  
र्व्_१,११३।०८अ परायतीनाम् अन्व् एति पाथ आयतीनाम् प्रथमा शश्वतीनाम् ।  
र्व्_१,११३।०८च् व्युच्छन्ती जीवम् उदीरयन्त्य् उषा मृतं कं चन बोधयन्ती ॥  
र्व्_१,११३।०९अ उषो यद् अग्निं समिधे चकर्थ वि यद् आवश् चक्षसा सूर्यस्य ।  
र्व्_१,११३।०९च् यन् मानुषान् यक्ष्यमाणां अजीगस् तद् देवेषु चकृषे भद्रम् अप्नः ॥  
र्व्_१,११३।१०अ कियात्य् आ यत् समया भवाति या व्यूषुर् याश् च नूनं व्युच्छान् ।  
र्व्_१,११३।१०च् अनु पूर्वाः कृपते वावशाना प्रदीध्याना जोषम् अन्याभिर् एति ॥  
र्व्_१,११३।११अ ईयुष् टे ये पूर्वतराम् अपश्यन् व्युच्छन्तीम् उषसम् मर्त्यासः ।  
र्व्_१,११३।११च् अस्माभिर् ऊ नु प्रतिचक्ष्याभूद् ओ ते यन्ति ये अपरीषु पश्यान् ॥  
र्व्_१,११३।१२अ यावयद्द्वेषा ऋतपा ऋतेजाः सुम्नावरी सूनृता ईरयन्ती ।  
र्व्_१,११३।१२च् सुमङ्गलीर् बिभ्रती देववीतिम् इहाद्योषः श्रेष्ठतमा व्य् उच्छ ॥  
र्व्_१,११३।१३अ शश्वत् पुरोषा व्य् उवास देव्य् अथो अद्येदं व्य् आवो मघोनी ।  
र्व्_१,११३।१३च् अथो व्य् उच्छाद् उत्तरां अनु द्यून् अजरामृता चरति स्वधाभिः ॥  
र्व्_१,११३।१४अ व्य् अञ्जिभिर् दिव आतास्व् अद्यौद् अप कृष्णां निर्णिजं देव्य् आवः ।  
र्व्_१,११३।१४च् प्रबोधयन्त्य् अरुणेभिर् अश्वैर् ओषा याति सुयुजा रथेन ॥  
र्व्_१,११३।१५अ आवहन्ती पोष्या वार्याणि चित्रं केतुं कृणुते चेकिताना ।  
र्व्_१,११३।१५च् ईयुषीणाम् उपमा शश्वतीनां विभातीनाम् प्रथमोषा व्य् अश्वैत् ॥  
र्व्_१,११३।१६अ उद् ईर्ध्वं जीवो असुर् न आगाद् अप प्रागात् तम आ ज्योतिर् एति ।  
र्व्_१,११३।१६च् आरैक् पन्थां यातवे सूर्यायागन्म यत्र प्रतिरन्त आयुः ॥  
र्व्_१,११३।१७अ स्यूमना वाच उद् इयर्ति वह्नि स्तवानो रेभ उषसो विभातीः ।  
र्व्_१,११३।१७च् अद्या तद् उच्छ गृणते मघोन्य् अस्मे आयुर् नि दिदीहि प्रजावत् ॥  
र्व्_१,११३।१८अ या गोमतीर् उषसः सर्ववीरा व्युच्छन्ति दाशुषे मर्त्याय ।  
र्व्_१,११३।१८च् वायोर् इव सूनृतानाम् उदर्के ता अश्वदा अश्नवत् सोमसुत्वा ॥  
र्व्_१,११३।१९अ माता देवानाम् अदितेर् अनीकं यज्ञस्य केतुर् बृहती वि भाहि ।  
र्व्_१,११३।१९च् प्रशस्तिकृद् ब्रह्मणे नो व्य् उच्छा नो जने जनय विश्ववारे ॥  
र्व्_१,११३।२०अ यच् चित्रम् अप्न उषसो वहन्तीजानाय शशमानाय भद्रम् ।  
र्व्_१,११३।२०च् तन् नो मित्रो वरुणो मामहन्ताम् अदितिः सिन्धुः पृथिवी उत द्यौः ॥  
  
र्व्_१,११४।०१अ इमा रुद्राय तवसे कपर्दिने क्षयद्वीराय प्र भरामहे मतीः ।  
र्व्_१,११४।०१च् यथा शम् असद् द्विपदे चतुष्पदे विश्वम् पुष्टं ग्रामे अस्मिन्न् अनातुरम् ॥  
र्व्_१,११४।०२अ मृऌआ नो रुद्रोत नो मयस् कृधि क्षयद्वीराय नमसा विधेम ते ।  
र्व्_१,११४।०२च् यच् छं च योश् च मनुर् आयेजे पिता तद् अश्याम तव रुद्र प्रणीतिषु ॥  
र्व्_१,११४।०३अ अश्याम ते सुमतिं देवयज्यया क्षयद्वीरस्य तव रुद्र मीढ्वः ।  
र्व्_१,११४।०३च् सुम्नायन्न् इद् विशो अस्माकम् आ चरारिष्टवीरा जुहवाम ते हविः ॥  
र्व्_१,११४।०४अ त्वेषं वयं रुद्रं यज्ञसाधं वङ्कुं कविम् अवसे नि ह्वयामहे ।  
र्व्_१,११४।०४च् आरे अस्मद् दैव्यं हेऌओ अस्यतु सुमतिम् इद् वयम् अस्या वृणीमहे ॥  
र्व्_१,११४।०५अ दिवो वराहम् अरुषं कपर्दिनं त्वेषं रूपं नमसा नि ह्वयामहे ।  
र्व्_१,११४।०५च् हस्ते बिभ्रद् भेषजा वार्याणि शर्म वर्म च्छर्दिर् अस्मभ्यं यंसत् ॥  
र्व्_१,११४।०६अ इदम् पित्रे मरुताम् उच्यते वचः स्वादोः स्वादीयो रुद्राय वर्धनम् ।  
र्व्_१,११४।०६च् रास्वा च नो अमृत मर्तभोजनं त्मने तोकाय तनयाय मृऌअ ॥  
र्व्_१,११४।०७अ मा नो महान्तम् उत मा नो अर्भकम् मा न उक्षन्तम् उत मा न उक्षितम् ।  
र्व्_१,११४।०७च् मा नो वधीः पितरम् मोत मातरम् मा नः प्रियास् तन्वो रुद्र रीरिषः ॥  
र्व्_१,११४।०८अ मा नस् तोके तनये मा न आयौ मा नो गोषु मा नो अश्वेषु रीरिषः ।  
र्व्_१,११४।०८च् वीरान् मा नो रुद्र भामितो वधीर् हविष्मन्तः सदम् इत् त्वा हवामहे ॥  
र्व्_१,११४।०९अ उप ते स्तोमान् पशुपा इवाकरं रास्वा पितर् मरुतां सुम्नम् अस्मे ।  
र्व्_१,११४।०९च् भद्रा हि ते सुमतिर् मृऌअयत्तमाथा वयम् अव इत् ते वृणीमहे ॥  
र्व्_१,११४।१०अ आरे ते गोघ्नम् उत पूरुषघ्नं क्षयद्वीर सुम्नम् अस्मे ते अस्तु ।  
र्व्_१,११४।१०च् मृऌआ च नो अधि च ब्रूहि देवाधा च नः शर्म यच्छ द्विबर्हाः ॥  
र्व्_१,११४।११अ अवोचाम नमो अस्मा अवस्यवः शृणोतु नो हवं रुद्रो मरुत्वान् ।  
र्व्_१,११४।११च् तन् नो मित्रो वरुणो मामहन्ताम् अदितिः सिन्धुः पृथिवी उत द्यौः ॥  
  
र्व्_१,११५।०१अ चित्रं देवानाम् उद् अगाद् अनीकं चक्षुर् मित्रस्य वरुणस्याग्नेः ।  
र्व्_१,११५।०१च् आप्रा द्यावापृथिवी अन्तरिक्षं सूर्य आत्मा जगतस् तस्थुषश् च ॥  
र्व्_१,११५।०२अ सूर्यो देवीम् उषसं रोचमानाम् मर्यो न योषाम् अभ्य् एति पश्चात् ।  
र्व्_१,११५।०२च् यत्रा नरो देवयन्तो युगानि वितन्वते प्रति भद्राय भद्रम् ॥  
र्व्_१,११५।०३अ भद्रा अश्वा हरितः सूर्यस्य चित्रा एतग्वा अनुमाद्यासः ।  
र्व्_१,११५।०३च् नमस्यन्तो दिव आ पृष्ठम् अस्थुः परि द्यावापृथिवी यन्ति सद्यः ॥  
र्व्_१,११५।०४अ तत् सूर्यस्य देवत्वं तन् महित्वम् मध्या कर्तोर् विततं सं जभार ।  
र्व्_१,११५।०४च् यदेद् अयुक्त हरितः सधस्थाद् आद् रात्री वासस् तनुते सिमस्मै ॥  
र्व्_१,११५।०५अ तन् मित्रस्य वरुणस्याभिचक्षे सूर्यो रूपं कृणुते द्योर् उपस्थे ।  
र्व्_१,११५।०५च् अनन्तम् अन्यद् रुशद् अस्य पाजः कृष्णम् अन्यद् धरितः सम् भरन्ति ॥  
र्व्_१,११५।०६अ अद्या देवा उदिता सूर्यस्य निर् अंहसः पिपृता निर् अवद्यात् ।  
र्व्_१,११५।०६च् तन् नो मित्रो वरुणो मामहन्ताम् अदितिः सिन्धुः पृथिवी उत द्यौः ॥  
  
र्व्_१,११६।०१अ नासत्याभ्याम् बर्हिर् इव प्र वृञ्जे स्तोमां इयर्म्य् अभ्रियेव वातः ।  
र्व्_१,११६।०१च् याव् अर्भगाय विमदाय जायां सेनाजुवा न्यूहतू रथेन ॥  
र्व्_१,११६।०२अ वीऌउपत्मभिर् आशुहेमभिर् वा देवानां वा जूतिभिः शाशदाना ।  
र्व्_१,११६।०२च् तद् रासभो नासत्या सहस्रम् आजा यमस्य प्रधने जिगाय ॥  
र्व्_१,११६।०३अ तुग्रो ह भुज्युम् अश्विनोदमेघे रयिं न कश् चिन् ममृवां अवाहाः ।  
र्व्_१,११६।०३च् तम् ऊहथुर् नौभिर् आत्मन्वतीभिर् अन्तरिक्षप्रुद्भिर् अपोदकाभिः ॥  
र्व्_१,११६।०४अ तिस्रः क्षपस् त्रिर् अहातिव्रजद्भिर् नासत्या भुज्युम् ऊहथुः पतङ्गैः ।  
र्व्_१,११६।०४च् समुद्रस्य धन्वन्न् आर्द्रस्य पारे त्रिभी रथैः शतपद्भिः षऌअश्वैः ॥  
र्व्_१,११६।०५अ अनारम्भणे तद् अवीरयेथाम् अनास्थाने अग्रभणे समुद्रे ।  
र्व्_१,११६।०५च् यद् अश्विना ऊहथुर् भुज्युम् अस्तं शतारित्रां नावम् आतस्थिवांसम् ॥  
र्व्_१,११६।०६अ यम् अश्विना ददथुः श्वेतम् अश्वम् अघाश्वाय शश्वद् इत् स्वस्ति ।  
र्व्_१,११६।०६च् तद् वां दात्रम् महि कीर्तेन्यम् भूत् पैद्वो वाजी सदम् इद् धव्यो अर्यः ॥  
र्व्_१,११६।०७अ युवं नरा स्तुवते पज्रियाय कक्षीवते अरदतम् पुरन्धिम् ।  
र्व्_१,११६।०७च् कारोतराच् छफाद् अश्वस्य वृष्णः शतं कुम्भां असिञ्चतं सुरायाः ॥  
र्व्_१,११६।०८अ हिमेनाग्निं घ्रंसम् अवारयेथाम् पितुमतीम् ऊर्जम् अस्मा अधत्तम् ।  
र्व्_१,११६।०८च् ऋबीसे अत्रिम् अश्विनावनीतम् उन् निन्यथुः सर्वगणं स्वस्ति ॥  
र्व्_१,११६।०९अ परावतं नासत्यानुदेथाम् उच्चाबुध्नं चक्रथुर् जिह्मबारम् ।  
र्व्_१,११६।०९च् क्षरन्न् आपो न पायनाय राये सहस्राय तृष्यते गोतमस्य ॥  
र्व्_१,११६।१०अ जुजुरुषो नासत्योत वव्रिम् प्रामुञ्चतं द्रापिम् इव च्यवानात् ।  
र्व्_१,११६।१०च् प्रातिरतं जहितस्यायुर् दस्राद् इत् पतिम् अकृणुतं कनीनाम् ॥  
र्व्_१,११६।११अ तद् वां नरा शंस्यं राध्यं चाभिष्टिमन् नासत्या वरूथम् ।  
र्व्_१,११६।११च् यद् विद्वांसा निधिम् इवापगूऌहम् उद् दर्शताद् ऊपथुर् वन्दनाय ॥  
र्व्_१,११६।१२अ तद् वां नरा सनये दंस उग्रम् आविष् कृणोमि तन्यतुर् न वृष्टिम् ।  
र्व्_१,११६।१२च् दध्यङ् ह यन् मध्व् आथर्वणो वाम् अश्वस्य शीर्ष्णा प्र यद् ईम् उवाच ॥  
र्व्_१,११६।१३अ अजोहवीन् नासत्या करा वाम् महे यामन् पुरुभुजा पुरन्धिः ।  
र्व्_१,११६।१३च् श्रुतं तच् छासुर् इव वध्रिमत्या हिरण्यहस्तम् अश्विनाव् अदत्तम् ॥  
र्व्_१,११६।१४अ आस्नो वृकस्य वर्तिकाम् अभीके युवं नरा नासत्यामुमुक्तम् ।  
र्व्_१,११६।१४च् उतो कविम् पुरुभुजा युवं ह कृपमाणम् अकृणुतं विचक्षे ॥  
र्व्_१,११६।१५अ चरित्रं हि वेर् इवाच्छेदि पर्णम् आजा खेलस्य परितक्म्यायाम् ।  
र्व्_१,११६।१५च् सद्यो जङ्घाम् आयसीं विश्पलायै धने हिते सर्तवे प्रत्य् अधत्तम् ॥  
र्व्_१,११६।१६अ शतम् मेषान् वृक्ये चक्षदानम् ऋज्राश्वं तम् पितान्धं चकार ।  
र्व्_१,११६।१६च् तस्मा अक्षी नासत्या विचक्ष आधत्तं दस्रा भिषजाव् अनर्वन् ॥  
र्व्_१,११६।१७अ आ वां रथं दुहिता सूर्यस्य कार्ष्मेवातिष्ठद् अर्वता जयन्ती ।  
र्व्_१,११६।१७च् विश्वे देवा अन्व् अमन्यन्त हृद्भिः सम् उ श्रिया नासत्या सचेथे ॥  
र्व्_१,११६।१८अ यद् अयातं दिवोदासाय वर्तिर् भरद्वाजायाश्विना हयन्ता ।  
र्व्_१,११६।१८च् रेवद् उवाह सचनो रथो वां वृषभश् च शिंशुमारश् च युक्ता ॥  
र्व्_१,११६।१९अ रयिं सुक्षत्रं स्वपत्यम् आयुः सुवीर्यं नासत्या वहन्ता ।  
र्व्_१,११६।१९च् आ जह्नावीं समनसोप वाजैस् त्रिर् अह्नो भागं दधतीम् अयातम् ॥  
र्व्_१,११६।२०अ परिविष्टं जाहुषं विश्वतः सीं सुगेभिर् नक्तम् ऊहथू रजोभिः ।  
र्व्_१,११६।२०च् विभिन्दुना नासत्या रथेन वि पर्वतां अजरयू अयातम् ॥  
र्व्_१,११६।२१अ एकस्या वस्तोर् आवतं रणाय वशम् अश्विना सनये सहस्रा ।  
र्व्_१,११६।२१च् निर् अहतं दुच्छुना इन्द्रवन्ता पृथुश्रवसो वृषणाव् अरातीः ॥  
र्व्_१,११६।२२अ शरस्य चिद् आर्चत्कस्यावताद् आ नीचाद् उच्चा चक्रथुः पातवे वाः ।  
र्व्_१,११६।२२च् शयवे चिन् नासत्या शचीभिर् जसुरये स्तर्यम् पिप्यथुर् गाम् ॥  
र्व्_१,११६।२३अ अवस्यते स्तुवते कृष्णियाय ऋजूयते नासत्या शचीभिः ।  
र्व्_१,११६।२३च् पशुं न नष्टम् इव दर्शनाय विष्णाप्वं ददथुर् विश्वकाय ॥  
र्व्_१,११६।२४अ दश रात्रीर् अशिवेना नव द्यून् अवनद्धं श्नथितम् अप्स्व् अन्तः ।  
र्व्_१,११६।२४च् विप्रुतं रेभम् उदनि प्रवृक्तम् उन् निन्यथुः सोमम् इव स्रुवेण ॥  
र्व्_१,११६।२५अ प्र वां दंसांस्य् अश्विनाव् अवोचम् अस्य पतिः स्यां सुगवः सुवीरः ।  
र्व्_१,११६।२५च् उत पश्यन्न् अश्नुवन् दीर्घम् आयुर् अस्तम् इवेज् जरिमाणं जगम्याम् ॥  
  
र्व्_१,११७।०१अ मध्वः सोमस्याश्विना मदाय प्रत्नो होता विवासते वाम् ।  
र्व्_१,११७।०१च् बर्हिष्मती रातिर् विश्रिता गीर् इषा यातं नासत्योप वाजैः ॥  
र्व्_१,११७।०२अ यो वाम् अश्विना मनसो जवीयान् रथः स्वश्वो विश आजिगाति ।  
र्व्_१,११७।०२च् येन गच्छथः सुकृतो दुरोणं तेन नरा वर्तिर् अस्मभ्यं यातम् ॥  
र्व्_१,११७।०३अ ऋषिं नराव् अंहसः पाञ्चजन्यम् ऋबीसाद् अत्रिम् मुञ्चथो गणेन ।  
र्व्_१,११७।०३च् मिनन्ता दस्योर् अशिवस्य माया अनुपूर्वं वृषणा चोदयन्ता ॥  
र्व्_१,११७।०४अ अश्वं न गूऌहम् अश्विना दुरेवैर् ऋषिं नरा वृषणा रेभम् अप्सु ।  
र्व्_१,११७।०४च् सं तं रिणीथो विप्रुतं दंसोभिर् न वां जूर्यन्ति पूर्व्या कृतानि ॥  
र्व्_१,११७।०५अ सुषुप्वांसं न निरृतेर् उपस्थे सूर्यं न दस्रा तमसि क्षियन्तम् ।  
र्व्_१,११७।०५च् शुभे रुक्मं न दर्शतं निखातम् उद् ऊपथुर् अश्विना वन्दनाय ॥  
र्व्_१,११७।०६अ तद् वां नरा शंस्यम् पज्रियेण कक्षीवता नासत्या परिज्मन् ।  
र्व्_१,११७।०६च् शफाद् अश्वस्य वाजिनो जनाय शतं कुम्भां असिञ्चतम् मधूनाम् ॥  
र्व्_१,११७।०७अ युवं नरा स्तुवते कृष्णियाय विष्णाप्वं ददथुर् विश्वकाय ।  
र्व्_१,११७।०७च् घोषायै चित् पितृषदे दुरोणे पतिं जूर्यन्त्या अश्विनाव् अदत्तम् ॥  
र्व्_१,११७।०८अ युवं श्यावाय रुशतीम् अदत्तम् महः क्षोणस्याश्विना कण्वाय ।  
र्व्_१,११७।०८च् प्रवाच्यं तद् वृषणा कृतं वां यन् नार्षदाय श्रवो अध्यधत्तम् ॥  
र्व्_१,११७।०९अ पुरू वर्पांस्य् अश्विना दधाना नि पेदव ऊहथुर् आशुम् अश्वम् ।  
र्व्_१,११७।०९च् सहस्रसां वाजिनम् अप्रतीतम् अहिहनं श्रवस्यं तरुत्रम् ॥  
र्व्_१,११७।१०अ एतानि वां श्रवस्या सुदानू ब्रह्माङ्गूषं सदनं रोदस्योः ।  
र्व्_१,११७।१०च् यद् वाम् पज्रासो अश्विना हवन्ते यातम् इषा च विदुषे च वाजम् ॥  
र्व्_१,११७।११अ सूनोर् मानेनाश्विना गृणाना वाजं विप्राय भुरणा रदन्ता ।  
र्व्_१,११७।११च् अगस्त्ये ब्रह्मणा वावृधाना सं विश्पलां नासत्यारिणीतम् ॥  
र्व्_१,११७।१२अ कुह यान्ता सुष्टुतिं काव्यस्य दिवो नपाता वृषणा शयुत्रा ।  
र्व्_१,११७।१२च् हिरण्यस्येव कलशं निखातम् उद् ऊपथुर् दशमे अश्विनाहन् ॥  
र्व्_१,११७।१३अ युवं च्यवानम् अश्विना जरन्तम् पुनर् युवानं चक्रथुः शचीभिः ।  
र्व्_१,११७।१३च् युवो रथं दुहिता सूर्यस्य सह श्रिया नासत्यावृणीत ॥  
र्व्_१,११७।१४अ युवं तुग्राय पूर्व्येभिर् एवैः पुनर्मन्याव् अभवतं युवाना ।  
र्व्_१,११७।१४च् युवम् भुज्युम् अर्णसो निः समुद्राद् विभिर् ऊहथुर् ऋज्रेभिर् अश्वैः ॥  
र्व्_१,११७।१५अ अजोहवीद् अश्विना तौग्र्यो वाम् प्रोऌहः समुद्रम् अव्यथिर् जगन्वान् ।  
र्व्_१,११७।१५च् निष् टम् ऊहथुः सुयुजा रथेन मनोजवसा वृषणा स्वस्ति ॥  
र्व्_१,११७।१६अ अजोहवीद् अश्विना वर्तिका वाम् आस्नो यत् सीम् अमुञ्चतं वृकस्य ।  
र्व्_१,११७।१६च् वि जयुषा ययथुः सान्व् अद्रेर् जातं विष्वाचो अहतं विषेण ॥  
र्व्_१,११७।१७अ शतम् मेषान् वृक्ये मामहानं तमः प्रणीतम् अशिवेन पित्रा ।  
र्व्_१,११७।१७च् आक्षी ऋज्राश्वे अश्विनाव् अधत्तं ज्योतिर् अन्धाय चक्रथुर् विचक्षे ॥  
र्व्_१,११७।१८अ शुनम् अन्धाय भरम् अह्वयत् सा वृकीर् अश्विना वृषणा नरेति ।  
र्व्_१,११७।१८च् जारः कनीन इव चक्षदान ऋज्राश्वः शतम् एकं च मेषान् ॥  
र्व्_१,११७।१९अ मही वाम् ऊतिर् अश्विना मयोभूर् उत स्रामं धिष्ण्या सं रिणीथः ।  
र्व्_१,११७।१९च् अथा युवाम् इद् अह्वयत् पुरन्धिर् आगच्छतं सीं वृषणाव् अवोभिः ॥  
र्व्_१,११७।२०अ अधेनुं दस्रा स्तर्यं विषक्ताम् अपिन्वतं शयवे अश्विना गाम् ।  
र्व्_१,११७।२०च् युवं शचीभिर् विमदाय जायां न्य् ऊहथुः पुरुमित्रस्य योषाम् ॥  
र्व्_१,११७।२१अ यवं वृकेणाश्विना वपन्तेषं दुहन्ता मनुषाय दस्रा ।  
र्व्_१,११७।२१च् अभि दस्युम् बकुरेणा धमन्तोरु ज्योतिश् चक्रथुर् आर्याय ॥  
र्व्_१,११७।२२अ आथर्वणायाश्विना दधीचे ऽश्व्यं शिरः प्रत्य् ऐरयतम् ।  
र्व्_१,११७।२२च् स वाम् मधु प्र वोचद् ऋतायन् त्वाष्ट्रं यद् दस्राव् अपिकक्ष्यं वाम् ॥  
र्व्_१,११७।२३अ सदा कवी सुमतिम् आ चके वां विश्वा धियो अश्विना प्रावतम् मे ।  
र्व्_१,११७।२३च् अस्मे रयिं नासत्या बृहन्तम् अपत्यसाचं श्रुत्यं रराथाम् ॥  
र्व्_१,११७।२४अ हिरण्यहस्तम् अश्विना रराणा पुत्रं नरा वध्रिमत्या अदत्तम् ।  
र्व्_१,११७।२४च् त्रिधा ह श्यावम् अश्विना विकस्तम् उज् जीवस ऐरयतं सुदानू ॥  
र्व्_१,११७।२५अ एतानि वाम् अश्विना वीर्याणि प्र पूर्व्याण्य् आयवो ऽवोचन् ।  
र्व्_१,११७।२५च् ब्रह्म कृण्वन्तो वृषणा युवभ्यां सुवीरासो विदथम् आ वदेम ॥  
  
र्व्_१,११८।०१अ आ वां रथो अश्विना श्येनपत्वा सुमृऌईकः स्ववां यात्व् अर्वाङ् ।  
र्व्_१,११८।०१च् यो मर्त्यस्य मनसो जवीयान् त्रिवन्धुरो वृषणा वातरंहाः ॥  
र्व्_१,११८।०२अ त्रिवन्धुरेण त्रिवृता रथेन त्रिचक्रेण सुवृता यातम् अर्वाक् ।  
र्व्_१,११८।०२च् पिन्वतं गा जिन्वतम् अर्वतो नो वर्धयतम् अश्विना वीरम् अस्मे ॥  
र्व्_१,११८।०३अ प्रवद्यामना सुवृता रथेन दस्राव् इमं शृणुतं श्लोकम् अद्रेः ।  
र्व्_१,११८।०३च् किम् अङ्ग वाम् प्रत्य् अवर्तिं गमिष्ठाहुर् विप्रासो अश्विना पुराजाः ॥  
र्व्_१,११८।०४अ आ वां श्येनासो अश्विना वहन्तु रथे युक्तास आशवः पतङ्गाः ।  
र्व्_१,११८।०४च् ये अप्तुरो दिव्यासो न गृध्रा अभि प्रयो नासत्या वहन्ति ॥  
र्व्_१,११८।०५अ आ वां रथं युवतिस् तिष्ठद् अत्र जुष्ट्वी नरा दुहिता सूर्यस्य ।  
र्व्_१,११८।०५च् परि वाम् अश्वा वपुषः पतङ्गा वयो वहन्त्व् अरुषा अभीके ॥  
र्व्_१,११८।०६अ उद् वन्दनम् ऐरतं दंसनाभिर् उद् रेभं दस्रा वृषणा शचीभिः ।  
र्व्_१,११८।०६च् निष् टौग्र्यम् पारयथः समुद्रात् पुनश् च्यवानं चक्रथुर् युवानम् ॥  
र्व्_१,११८।०७अ युवम् अत्रये ऽवनीताय तप्तम् ऊर्जम् ओमानम् अश्विनाव् अधत्तम् ।  
र्व्_१,११८।०७च् युवं कण्वायापिरिप्ताय चक्षुः प्रत्य् अधत्तं सुष्टुतिं जुजुषाणा ॥  
र्व्_१,११८।०८अ युवं धेनुं शयवे नाधितायापिन्वतम् अश्विना पूर्व्याय ।  
र्व्_१,११८।०८च् अमुञ्चतं वर्तिकाम् अंहसो निः प्रति जङ्घां विश्पलाया अधत्तम् ॥  
र्व्_१,११८।०९अ युवं श्वेतम् पेदव इन्द्रजूतम् अहिहनम् अश्विनादत्तम् अश्वम् ।  
र्व्_१,११८।०९च् जोहूत्रम् अर्यो अभिभूतिम् उग्रं सहस्रसां वृषणं वीड्वङ्गम् ॥  
र्व्_१,११८।१०अ ता वां नरा स्व् अवसे सुजाता हवामहे अश्विना नाधमानाः ।  
र्व्_१,११८।१०च् आ न उप वसुमता रथेन गिरो जुषाणा सुविताय यातम् ॥  
र्व्_१,११८।११अ आ श्येनस्य जवसा नूतनेनास्मे यातं नासत्या सजोषाः ।  
र्व्_१,११८।११च् हवे हि वाम् अश्विना रातहव्यः शश्वत्तमाया उषसो व्युष्टौ ॥  
  
र्व्_१,११९।०१अ आ वां रथम् पुरुमायम् मनोजुवं जीराश्वं यज्ञियं जीवसे हुवे ।  
र्व्_१,११९।०१च् सहस्रकेतुं वनिनं शतद्वसुं श्रुष्टीवानं वरिवोधाम् अभि प्रयः ॥  
र्व्_१,११९।०२अ ऊर्ध्वा धीतिः प्रत्य् अस्य प्रयामन्य् अधायि शस्मन् सम् अयन्त आ दिशः ।  
र्व्_१,११९।०२च् स्वदामि घर्मम् प्रति यन्त्य् ऊतय आ वाम् ऊर्जानी रथम् अश्विनारुहत् ॥  
र्व्_१,११९।०३अ सं यन् मिथः पस्पृधानासो अग्मत शुभे मखा अमिता जायवो रणे ।  
र्व्_१,११९।०३च् युवोर् अह प्रवणे चेकिते रथो यद् अश्विना वहथः सूरिम् आ वरम् ॥  
र्व्_१,११९।०४अ युवम् भुज्युम् भुरमाणं विभिर् गतं स्वयुक्तिभिर् निवहन्ता पितृभ्य आ ।  
र्व्_१,११९।०४च् यासिष्टं वर्तिर् वृषणा विजेन्यं दिवोदासाय महि चेति वाम् अवः ॥  
र्व्_१,११९।०५अ युवोर् अश्विना वपुषे युवायुजं रथं वाणी येमतुर् अस्य शर्ध्यम् ।  
र्व्_१,११९।०५च् आ वाम् पतित्वं सख्याय जग्मुषी योषावृणीत जेन्या युवाम् पती ॥  
र्व्_१,११९।०६अ युवं रेभम् परिषूतेर् उरुष्यथो हिमेन घर्मम् परितप्तम् अत्रये ।  
र्व्_१,११९।०६च् युवं शयोर् अवसम् पिप्यथुर् गवि प्र दीर्घेण वन्दनस् तार्य् आयुषा ॥  
र्व्_१,११९।०७अ युवं वन्दनं निरृतं जरण्यया रथं न दस्रा करणा सम् इन्वथः ।  
र्व्_१,११९।०७च् क्षेत्राद् आ विप्रं जनथो विपन्यया प्र वाम् अत्र विधते दंसना भुवत् ॥  
र्व्_१,११९।०८अ अगच्छतं कृपमाणम् परावति पितुः स्वस्य त्यजसा निबाधितम् ।  
र्व्_१,११९।०८च् स्वर्वतीर् इत ऊतीर् युवोर् अह चित्रा अभीके अभवन्न् अभिष्टयः ॥  
र्व्_१,११९।०९अ उत स्या वाम् मधुमन् मक्षिकारपन् मदे सोमस्यौशिजो हुवन्यति ।  
र्व्_१,११९।०९च् युवं दधीचो मन आ विवासथो ऽथा शिरः प्रति वाम् अश्व्यं वदत् ॥  
र्व्_१,११९।१०अ युवम् पेदवे पुरुवारम् अश्विना स्पृधां श्वेतं तरुतारं दुवस्यथः ।  
र्व्_१,११९।१०च् शर्यैर् अभिद्युम् पृतनासु दुष्टरं चर्कृत्यम् इन्द्रम् इव चर्षणीसहम् ॥  
  
र्व्_१,१२०।०१अ का राधद् धोत्राश्विना वां को वां जोष उभयोः ।  
र्व्_१,१२०।०१च् कथा विधात्य् अप्रचेताः ॥  
र्व्_१,१२०।०२अ विद्वांसाव् इद् दुरः पृच्छेद् अविद्वान् इत्थापरो अचेताः ।  
र्व्_१,१२०।०२च् नू चिन् नु मर्ते अक्रौ ॥  
र्व्_१,१२०।०३अ ता विद्वांसा हवामहे वां ता नो विद्वांसा मन्म वोचेतम् अद्य ।  
र्व्_१,१२०।०३च् प्रार्चद् दयमानो युवाकुः ॥  
र्व्_१,१२०।०४अ वि पृच्छामि पाक्या न देवान् वषट्कृतस्याद्भुतस्य दस्रा ।  
र्व्_१,१२०।०४च् पातं च सह्यसो युवं च रभ्यसो नः ॥  
र्व्_१,१२०।०५अ प्र या घोषे भृगवाणे न शोभे यया वाचा यजति पज्रियो वाम् ।  
र्व्_१,१२०।०५च् प्रैषयुर् न विद्वान् ॥  
र्व्_१,१२०।०६अ श्रुतं गायत्रं तकवानस्याहं चिद् धि रिरेभाश्विना वाम् ।  
र्व्_१,१२०।०६च् आक्षी शुभस् पती दन् ॥  
र्व्_१,१२०।०७अ युवं ह्य् आस्तम् महो रन् युवं वा यन् निरततंसतम् ।  
र्व्_१,१२०।०७च् ता नो वसू सुगोपा स्यातम् पातं नो वृकाद् अघायोः ॥  
र्व्_१,१२०।०८अ मा कस्मै धातम् अभ्य् अमित्रिणे नो माकुत्रा नो गृहेभ्यो धेनवो गुः ।  
र्व्_१,१२०।०८च् स्तनाभुजो अशिश्वीः ॥  
र्व्_१,१२०।०९अ दुहीयन् मित्रधितये युवाकु राये च नो मिमीतं वाजवत्यै ।  
र्व्_१,१२०।०९च् इषे च नो मिमीतं धेनुमत्यै ॥  
र्व्_१,१२०।१०अ अश्विनोर् असनं रथम् अनश्वं वाजिनीवतोः ।  
र्व्_१,१२०।१०च् तेनाहम् भूरि चाकन ॥  
र्व्_१,१२०।११अ अयं समह मा तनूह्याते जनां अनु ।  
र्व्_१,१२०।११च् सोमपेयं सुखो रथः ॥  
र्व्_१,१२०।१२अ अध स्वप्नस्य निर् विदे ऽभुञ्जतश् च रेवतः ।  
र्व्_१,१२०।१२च् उभा ता बस्रि नश्यतः ॥  
  
र्व्_१,१२१।०१अ कद् इत्था नॄंः पात्रं देवयतां श्रवद् गिरो अङ्गिरसां तुरण्यन् ।  
र्व्_१,१२१।०१च् प्र यद् आनड् विश आ हर्म्यस्योरु क्रंसते अध्वरे यजत्रः ॥  
र्व्_१,१२१।०२अ स्तम्भीद् ध द्यां स धरुणम् प्रुषायद् ऋभुर् वाजाय द्रविणं नरो गोः ।  
र्व्_१,१२१।०२च् अनु स्वजाम् महिषश् चक्षत व्राम् मेनाम् अश्वस्य परि मातरं गोः ॥  
र्व्_१,१२१।०३अ नक्षद् धवम् अरुणीः पूर्व्यं राट् तुरो विशाम् अङ्गिरसाम् अनु द्यून् ।  
र्व्_१,१२१।०३च् तक्षद् वज्रं नियुतं तस्तम्भद् द्यां चतुष्पदे नर्याय द्विपादे ॥  
र्व्_१,१२१।०४अ अस्य मदे स्वर्यं दा ऋतायापीवृतम् उस्रियाणाम् अनीकम् ।  
र्व्_१,१२१।०४च् यद् ध प्रसर्गे त्रिककुम् निवर्तद् अप द्रुहो मानुषस्य दुरो वः ॥  
र्व्_१,१२१।०५अ तुभ्यम् पयो यत् पितराव् अनीतां राधः सुरेतस् तुरणे भुरण्यू ।  
र्व्_१,१२१।०५च् शुचि यत् ते रेक्ण आयजन्त सबर्दुघायाः पय उस्रियायाः ॥  
र्व्_१,१२१।०६अ अध प्र जज्ञे तरणिर् ममत्तु प्र रोच्य् अस्या उषसो न सूरः ।  
र्व्_१,१२१।०६च् इन्दुर् येभिर् आष्ट स्वेदुहव्यैः स्रुवेण सिञ्चञ् जरणाभि धाम ॥  
र्व्_१,१२१।०७अ स्विध्मा यद् वनधितिर् अपस्यात् सूरो अध्वरे परि रोधना गोः ।  
र्व्_१,१२१।०७च् यद् ध प्रभासि कृत्व्यां अनु द्यून् अनर्विशे पश्विषे तुराय ॥  
र्व्_१,१२१।०८अ अष्टा महो दिव आदो हरी इह द्युम्नासाहम् अभि योधान उत्सम् ।  
र्व्_१,१२१।०८च् हरिं यत् ते मन्दिनं दुक्षन् वृधे गोरभसम् अद्रिभिर् वाताप्यम् ॥  
र्व्_१,१२१।०९अ त्वम् आयसम् प्रति वर्तयो गोर् दिवो अश्मानम् उपनीतम् ऋभ्वा ।  
र्व्_१,१२१।०९च् कुत्साय यत्र पुरुहूत वन्वञ् छुष्णम् अनन्तैः परियासि वधैः ॥  
र्व्_१,१२१।१०अ पुरा यत् सूरस् तमसो अपीतेस् तम् अद्रिवः फलिगं हेतिम् अस्य ।  
र्व्_१,१२१।१०च् शुष्णस्य चित् परिहितं यद् ओजो दिवस् परि सुग्रथितं तद् आदः ॥  
र्व्_१,१२१।११अ अनु त्वा मही पाजसी अचक्रे द्यावाक्षामा मदताम् इन्द्र कर्मन् ।  
र्व्_१,१२१।११च् त्वं वृत्रम् आशयानं सिरासु महो वज्रेण सिष्वपो वराहुम् ॥  
र्व्_१,१२१।१२अ त्वम् इन्द्र नर्यो यां अवो नॄन् तिष्ठा वातस्य सुयुजो वहिष्ठान् ।  
र्व्_१,१२१।१२च् यं ते काव्य उशना मन्दिनं दाद् वृत्रहणम् पार्यं ततक्ष वज्रम् ॥  
र्व्_१,१२१।१३अ त्वं सूरो हरितो रामयो नॄन् भरच् चक्रम् एतशो नायम् इन्द्र ।  
र्व्_१,१२१।१३च् प्रास्य पारं नवतिं नाव्यानाम् अपि कर्तम् अवर्तयो ऽयज्यून् ॥  
र्व्_१,१२१।१४अ त्वं नो अस्या इन्द्र दुर्हणायाः पाहि वज्रिवो दुरिताद् अभीके ।  
र्व्_१,१२१।१४च् प्र नो वाजान् रथ्यो अश्वबुध्यान् इषे यन्धि श्रवसे सूनृतायै ॥  
र्व्_१,१२१।१५अ मा सा ते अस्मत् सुमतिर् वि दसद् वाजप्रमहः सम् इषो वरन्त ।  
र्व्_१,१२१।१५च् आ नो भज मघवन् गोष्व् अर्यो मंहिष्ठास् ते सधमादः स्याम ॥  
  
र्व्_१,१२२।०१अ प्र वः पान्तं रघुमन्यवो ऽन्धो यज्ञं रुद्राय मीऌहुषे भरध्वम् ।  
र्व्_१,१२२।०१च् दिवो अस्तोष्य् असुरस्य वीरैर् इषुध्येव मरुतो रोदस्योः ॥  
र्व्_१,१२२।०२अ पत्नीव पूर्वहूतिं वावृधध्या उषासानक्ता पुरुधा विदाने ।  
र्व्_१,१२२।०२च् स्तरीर् नात्कं व्युतं वसाना सूर्यस्य श्रिया सुदृशी हिरण्यैः ॥  
र्व्_१,१२२।०३अ ममत्तु नः परिज्मा वसर्हा ममत्तु वातो अपां वृषण्वान् ।  
र्व्_१,१२२।०३च् शिशीतम् इन्द्रापर्वता युवं नस् तन् नो विश्वे वरिवस्यन्तु देवाः ॥  
र्व्_१,१२२।०४अ उत त्या मे यशसा श्वेतनायै व्यन्ता पान्तौशिजो हुवध्यै ।  
र्व्_१,१२२।०४च् प्र वो नपातम् अपां कृणुध्वम् प्र मातरा रास्पिनस्यायोः ॥  
र्व्_१,१२२।०५अ आ वो रुवण्युम् औशिजो हुवध्यै घोषेव शंसम् अर्जुनस्य नंशे ।  
र्व्_१,१२२।०५च् प्र वः पूष्णे दावन आं अच्छा वोचेय वसुतातिम् अग्नेः ॥  
र्व्_१,१२२।०६अ श्रुतम् मे मित्रावरुणा हवेमोत श्रुतं सदने विश्वतः सीम् ।  
र्व्_१,१२२।०६च् श्रोतु नः श्रोतुरातिः सुश्रोतुः सुक्षेत्रा सिन्धुर् अद्भिः ॥  
र्व्_१,१२२।०७अ स्तुषे सा वां वरुण मित्र रातिर् गवां शता पृक्षयामेषु पज्रे ।  
र्व्_१,१२२।०७च् श्रुतरथे प्रियरथे दधानाः सद्यः पुष्टिं निरुन्धानासो अग्मन् ॥  
र्व्_१,१२२।०८अ अस्य स्तुषे महिमघस्य राधः सचा सनेम नहुषः सुवीराः ।  
र्व्_१,१२२।०८च् जनो यः पज्रेभ्यो वाजिनीवान् अश्वावतो रथिनो मह्यं सूरिः ॥  
र्व्_१,१२२।०९अ जनो यो मित्रावरुणाव् अभिध्रुग् अपो न वां सुनोत्य् अक्ष्णयाध्रुक् ।  
र्व्_१,१२२।०९च् स्वयं स यक्ष्मं हृदये नि धत्त आप यद् ईं होत्राभिर् ऋतावा ॥  
र्व्_१,१२२।१०अ स व्राधतो नहुषो दंसुजूतः शर्धस्तरो नरां गूर्तश्रवाः ।  
र्व्_१,१२२।१०च् विसृष्टरातिर् याति बाऌहसृत्वा विश्वासु पृत्सु सदम् इच् छूरः ॥  
र्व्_१,१२२।११अ अध ग्मन्ता नहुषो हवं सूरेः श्रोता राजानो अमृतस्य मन्द्राः ।  
र्व्_१,१२२।११च् नभोजुवो यन् निरवस्य राधः प्रशस्तये महिना रथवते ॥  
र्व्_१,१२२।१२अ एतं शर्धं धाम यस्य सूरेर् इत्य् अवोचन् दशतयस्य नंशे ।  
र्व्_१,१२२।१२च् द्युम्नानि येषु वसुताती रारन् विश्वे सन्वन्तु प्रभृथेषु वाजम् ॥  
र्व्_१,१२२।१३अ मन्दामहे दशतयस्य धासेर् द्विर् यत् पञ्च बिभ्रतो यन्त्य् अन्ना ।  
र्व्_१,१२२।१३च् किम् इष्टाश्व इष्टरश्मिर् एत ईशानासस् तरुष ऋञ्जते नॄन् ॥  
र्व्_१,१२२।१४अ हिरण्यकर्णम् मणिग्रीवम् अर्णस् तन् नो विश्वे वरिवस्यन्तु देवाः ।  
र्व्_१,१२२।१४च् अर्यो गिरः सद्य आ जग्मुषीर् ओस्राश् चाकन्तूभयेष्व् अस्मे ॥  
र्व्_१,१२२।१५अ चत्वारो मा मशर्शारस्य शिश्वस् त्रयो राज्ञ आयवसस्य जिष्णोः ।  
र्व्_१,१२२।१५च् रथो वाम् मित्रावरुणा दीर्घाप्साः स्यूमगभस्तिः सूरो नाद्यौत् ॥  
  
र्व्_१,१२३।०१अ पृथू रथो दक्षिणाया अयोज्य् ऐनं देवासो अमृतासो अस्थुः ।  
र्व्_१,१२३।०१च् कृष्णाद् उद् अस्थाद् अर्या विहायाश् चिकित्सन्ती मानुषाय क्षयाय ॥  
र्व्_१,१२३।०२अ पूर्वा विश्वस्माद् भुवनाद् अबोधि जयन्ती वाजम् बृहती सनुत्री ।  
र्व्_१,१२३।०२च् उच्चा व्य् अख्यद् युवतिः पुनर्भूर् ओषा अगन् प्रथमा पूर्वहूतौ ॥  
र्व्_१,१२३।०३अ यद् अद्य भागं विभजासि नृभ्य उषो देवि मर्त्यत्रा सुजाते ।  
र्व्_१,१२३।०३च् देवो नो अत्र सविता दमूना अनागसो वोचति सूर्याय ॥  
र्व्_१,१२३।०४अ गृहं-गृहम् अहना यात्य् अच्छा दिवे-दिवे अधि नामा दधाना ।  
र्व्_१,१२३।०४च् सिषासन्ती द्योतना शश्वद् आगाद् अग्रम्-अग्रम् इद् भजते वसूनाम् ॥  
र्व्_१,१२३।०५अ भगस्य स्वसा वरुणस्य जामिर् उषः सूनृते प्रथमा जरस्व ।  
र्व्_१,१२३।०५च् पश्चा स दघ्या यो अघस्य धाता जयेम तं दक्षिणया रथेन ॥  
र्व्_१,१२३।०६अ उद् ईरतां सूनृता उत् पुरन्धीर् उद् अग्नयः शुशुचानासो अस्थुः ।  
र्व्_१,१२३।०६च् स्पार्हा वसूनि तमसापगूऌहाविष् कृण्वन्त्य् उषसो विभातीः ॥  
र्व्_१,१२३।०७अ अपान्यद् एत्य् अभ्य् अन्यद् एति विषुरूपे अहनी सं चरेते ।  
र्व्_१,१२३।०७च् परिक्षितोस् तमो अन्या गुहाकर् अद्यौद् उषाः शोशुचता रथेन ॥  
र्व्_१,१२३।०८अ सदृशीर् अद्य सदृशीर् इद् उ श्वो दीर्घं सचन्ते वरुणस्य धाम ।  
र्व्_१,१२३।०८च् अनवद्यास् त्रिंशतं योजनान्य् एकैका क्रतुम् परि यन्ति सद्यः ॥  
र्व्_१,१२३।०९अ जानत्य् अह्नः प्रथमस्य नाम शुक्रा कृष्णाद् अजनिष्ट श्वितीची ।  
र्व्_१,१२३।०९च् ऋतस्य योषा न मिनाति धामाहर्-अहर् निष्कृतम् आचरन्ती ॥  
र्व्_१,१२३।१०अ कन्येव तन्वा शाशदानां एषि देवि देवम् इयक्षमाणम् ।  
र्व्_१,१२३।१०च् संस्मयमाना युवतिः पुरस्ताद् आविर् वक्षांसि कृणुषे विभाती ॥  
र्व्_१,१२३।११अ सुसङ्काशा मातृमृष्टेव योषाविस् तन्वं कृणुषे दृशे कम् ।  
र्व्_१,१२३।११च् भद्रा त्वम् उषो वितरं व्य् उच्छ न तत् ते अन्या उषसो नशन्त ॥  
र्व्_१,१२३।१२अ अश्वावतीर् गोमतीर् विश्ववारा यतमाना रश्मिभिः सूर्यस्य ।  
र्व्_१,१२३।१२च् परा च यन्ति पुनर् आ च यन्ति भद्रा नाम वहमाना उषासः ॥  
र्व्_१,१२३।१३अ ऋतस्य रश्मिम् अनुयच्छमाना भद्रम्-भद्रं क्रतुम् अस्मासु धेहि ।  
र्व्_१,१२३।१३च् उषो नो अद्य सुहवा व्य् उच्छास्मासु रायो मघवत्सु च स्युः ॥  
  
र्व्_१,१२४।०१अ उषा उच्छन्ती समिधाने अग्ना उद्यन् सूर्य उर्विया ज्योतिर् अश्रेत् ।  
र्व्_१,१२४।०१च् देवो नो अत्र सविता न्व् अर्थम् प्रासावीद् द्विपत् प्र चतुष्पद् इत्यै ॥  
र्व्_१,१२४।०२अ अमिनती दैव्यानि व्रतानि प्रमिनती मनुष्या युगानि ।  
र्व्_१,१२४।०२च् ईयुषीणाम् उपमा शश्वतीनाम् आयतीनाम् प्रथमोषा व्य् अद्यौत् ॥  
र्व्_१,१२४।०३अ एषा दिवो दुहिता प्रत्य् अदर्शि ज्योतिर् वसाना समना पुरस्तात् ।  
र्व्_१,१२४।०३च् ऋतस्य पन्थाम् अन्व् एति साधु प्रजानतीव न दिशो मिनाति ॥  
र्व्_१,१२४।०४अ उपो अदर्शि शुन्ध्युवो न वक्षो नोधा इवाविर् अकृत प्रियाणि ।  
र्व्_१,१२४।०४च् अद्मसन् न ससतो बोधयन्ती शश्वत्तमागात् पुनर् एयुषीणाम् ॥  
र्व्_१,१२४।०५अ पूर्वे अर्धे रजसो अप्त्यस्य गवां जनित्र्य् अकृत प्र केतुम् ।  
र्व्_१,१२४।०५च् व्य् उ प्रथते वितरं वरीय ओभा पृणन्ती पित्रोर् उपस्था ॥  
र्व्_१,१२४।०६अ एवेद् एषा पुरुतमा दृशे कं नाजामिं न परि वृणक्ति जामिम् ।  
र्व्_१,१२४।०६च् अरेपसा तन्वा शाशदाना नार्भाद् ईषते न महो विभाती ॥  
र्व्_१,१२४।०७अ अभ्रातेव पुंस एति प्रतीची गर्तारुग् इव सनये धनानाम् ।  
र्व्_१,१२४।०७च् जायेव पत्य उशती सुवासा उषा हस्रेव नि रिणीते अप्सः ॥  
र्व्_१,१२४।०८अ स्वसा स्वस्रे ज्यायस्यै योनिम् आरैग् अपैत्य् अस्याः प्रतिचक्ष्येव ।  
र्व्_१,१२४।०८च् व्युच्छन्ती रश्मिभिः सूर्यस्याञ्ज्य् अङ्क्ते समनगा इव व्राः ॥  
र्व्_१,१२४।०९अ आसाम् पूर्वासाम् अहसु स्वसॄणाम् अपरा पूर्वाम् अभ्य् एति पश्चात् ।  
र्व्_१,१२४।०९च् ताः प्रत्नवन् नव्यसीर् नूनम् अस्मे रेवद् उच्छन्तु सुदिना उषासः ॥  
र्व्_१,१२४।१०अ प्र बोधयोषः पृणतो मघोन्य् अबुध्यमानाः पणयः ससन्तु ।  
र्व्_१,१२४।१०च् रेवद् उच्छ मघवद्भ्यो मघोनि रेवत् स्तोत्रे सूनृते जारयन्ती ॥  
र्व्_१,१२४।११अ अवेयम् अश्वैद् युवतिः पुरस्ताद् युङ्क्ते गवाम् अरुणानाम् अनीकम् ।  
र्व्_१,१२४।११च् वि नूनम् उच्छाद् असति प्र केतुर् गृहं-गृहम् उप तिष्ठाते अग्निः ॥  
र्व्_१,१२४।१२अ उत् ते वयश् चिद् वसतेर् अपप्तन् नरश् च ये पितुभाजो व्युष्टौ ।  
र्व्_१,१२४।१२च् अमा सते वहसि भूरि वामम् उषो देवि दाशुषे मर्त्याय ॥  
र्व्_१,१२४।१३अ अस्तोढ्वं स्तोम्या ब्रह्मणा मे ऽवीवृधध्वम् उशतीर् उषासः ।  
र्व्_१,१२४।१३च् युष्माकं देवीर् अवसा सनेम सहस्रिणं च शतिनं च वाजम् ॥  
  
र्व्_१,१२५।०१अ प्राता रत्नम् प्रातरित्वा दधाति तं चिकित्वान् प्रतिगृह्या नि धत्ते ।  
र्व्_१,१२५।०१च् तेन प्रजां वर्धयमान आयू रायस् पोषेण सचते सुवीरः ॥  
र्व्_१,१२५।०२अ सुगुर् असत् सुहिरण्यः स्वश्वो बृहद् अस्मै वय इन्द्रो दधाति ।  
र्व्_१,१२५।०२च् यस् त्वायन्तं वसुना प्रातरित्वो मुक्षीजयेव पदिम् उत्सिनाति ॥  
र्व्_१,१२५।०३अ आयम् अद्य सुकृतम् प्रातर् इच्छन्न् इष्टेः पुत्रं वसुमता रथेन ।  
र्व्_१,१२५।०३च् अंशोः सुतम् पायय मत्सरस्य क्षयद्वीरं वर्धय सूनृताभिः ॥  
र्व्_१,१२५।०४अ उप क्षरन्ति सिन्धवो मयोभुव ईजानं च यक्ष्यमाणं च धेनवः ।  
र्व्_१,१२५।०४च् पृणन्तं च पपुरिं च श्रवस्यवो घृतस्य धारा उप यन्ति विश्वतः ॥  
र्व्_१,१२५।०५अ नाकस्य पृष्ठे अधि तिष्ठति श्रितो यः पृणाति स ह देवेषु गच्छति ।  
र्व्_१,१२५।०५च् तस्मा आपो घृतम् अर्षन्ति सिन्धवस् तस्मा इयं दक्षिणा पिन्वते सदा ॥  
र्व्_१,१२५।०६अ दक्षिणावताम् इद् इमानि चित्रा दक्षिणावतां दिवि सूर्यासः ।  
र्व्_१,१२५।०६च् दक्षिणावन्तो अमृतम् भजन्ते दक्षिणावन्तः प्र तिरन्त आयुः ॥  
र्व्_१,१२५।०७अ मा पृणन्तो दुरितम् एन आरन् मा जारिषुः सूरयः सुव्रतासः ।  
र्व्_१,१२५।०७च् अन्यस् तेषाम् परिधिर् अस्तु कश् चिद् अपृणन्तम् अभि सं यन्तु शोकाः ॥  
  
र्व्_१,१२६।०१अ अमन्दान् स्तोमान् प्र भरे मनीषा सिन्धाव् अधि क्षियतो भाव्यस्य ।  
र्व्_१,१२६।०१च् यो मे सहस्रम् अमिमीत सवान् अतूर्तो राजा श्रव इच्छमानः ॥  
र्व्_१,१२६।०२अ शतं राज्ञो नाधमानस्य निष्काञ् छतम् अश्वान् प्रयतान् सद्य आदम् ।  
र्व्_१,१२६।०२च् शतं कक्षीवां असुरस्य गोनां दिवि श्रवो ऽजरम् आ ततान ॥  
र्व्_१,१२६।०३अ उप मा श्यावाः स्वनयेन दत्ता वधूमन्तो दश रथासो अस्थुः ।  
र्व्_१,१२६।०३च् षष्टिः सहस्रम् अनु गव्यम् आगात् सनत् कक्षीवां अभिपित्वे अह्नाम् ॥  
र्व्_१,१२६।०४अ चत्वारिंशद् दशरथस्य शोणाः सहस्रस्याग्रे श्रेणिं नयन्ति ।  
र्व्_१,१२६।०४च् मदच्युतः कृशनावतो अत्यान् कक्षीवन्त उद् अमृक्षन्त पज्राः ॥  
र्व्_१,१२६।०५अ पूर्वाम् अनु प्रयतिम् आ ददे वस् त्रीन् युक्तां अष्टाव् अरिधायसो गाः ।  
र्व्_१,१२६।०५च् सुबन्धवो ये विश्या इव व्रा अनस्वन्तः श्रव ऐषन्त पज्राः ॥  
र्व्_१,१२६।०६अ आगधिता परिगधिता या कशीकेव जङ्गहे ।  
र्व्_१,१२६।०६च् ददाति मह्यं यादुरी याशूनाम् भोज्या शता ॥  
र्व्_१,१२६।०७अ उपोप मे परा मृश मा मे दभ्राणि मन्यथाः ।  
र्व्_१,१२६।०७च् सर्वाहम् अस्मि रोमशा गन्धारीणाम् इवाविका ॥  
  
र्व्_१,१२७।०१अ अग्निं होतारम् मन्ये दास्वन्तं वसुं सूनुं सहसो जातवेदसं विप्रं न जातवेदसम् ।  
र्व्_१,१२७।०१द् य ऊर्ध्वया स्वध्वरो देवो देवाच्या कृपा ।  
र्व्_१,१२७।०१ड़् घृतस्य विभ्राष्टिम् अनु वष्टि शोचिषाजुह्वानस्य सर्पिषः ॥  
र्व्_१,१२७।०२अ यजिष्ठं त्वा यजमाना हुवेम ज्येष्ठम् अङ्गिरसां विप्र मन्मभिर् विप्रेभिः शुक्र मन्मभिः ।  
र्व्_१,१२७।०२द् परिज्मानम् इव द्यां होतारं चर्षणीनाम् ।  
र्व्_१,१२७।०२ड़् शोचिष्केशं वृषणं यम् इमा विशः प्रावन्तु जूतये विशः ॥  
र्व्_१,१२७।०३अ स हि पुरू चिद् ओजसा विरुक्मता दीद्यानो भवति द्रुहन्तरः परशुर् न द्रुहन्तरः ।  
र्व्_१,१२७।०३द् वीऌउ चिद् यस्य समृतौ श्रुवद् वनेव यत् स्थिरम् ।  
र्व्_१,१२७।०३ड़् निःषहमाणो यमते नायते धन्वासहा नायते ॥  
र्व्_१,१२७।०४अ दृऌहा चिद् अस्मा अनु दुर् यथा विदे तेजिष्ठाभिर् अरणिभिर् दाष्ट्य् अवसे ऽग्नये दाष्ट्य् अवसे ।  
र्व्_१,१२७।०४द् प्र यः पुरूणि गाहते तक्षद् वनेव शोचिषा ।  
र्व्_१,१२७।०४ड़् स्थिरा चिद् अन्ना नि रिणात्य् ओजसा नि स्थिराणि चिद् ओजसा ॥  
र्व्_१,१२७।०५अ तम् अस्य पृक्षम् उपरासु धीमहि नक्तं यः सुदर्शतरो दिवातराद् अप्रायुषे दिवातरात् ।  
र्व्_१,१२७।०५द् आद् अस्यायुर् ग्रभणवद् वीऌउ शर्म न सूनवे ।  
र्व्_१,१२७।०५ड़् भक्तम् अभक्तम् अवो व्यन्तो अजरा अग्नयो व्यन्तो अजराः ॥  
र्व्_१,१२७।०६अ स हि शर्धो न मारुतं तुविष्वणिर् अप्नस्वतीषूर्वरास्व् इष्टनिर् आर्तनास्व् इष्टनिः ।  
र्व्_१,१२७।०६द् आदद् धव्यान्य् आददिर् यज्ञस्य केतुर् अर्हणा ।  
र्व्_१,१२७।०६ड़् अध स्मास्य हर्षतो हृषीवतो विश्वे जुषन्त पन्थां नरः शुभे न पन्थाम् ॥  
र्व्_१,१२७।०७अ द्विता यद् ईं कीस्तासो अभिद्यवो नमस्यन्त उपवोचन्त भृगवो मथ्नन्तो दाशा भृगवः ।  
र्व्_१,१२७।०७द् अग्निर् ईशे वसूनां शुचिर् यो धर्णिर् एषाम् ।  
र्व्_१,१२७।०७ड़् प्रियां अपिधींर् वनिषीष्ट मेधिर आ वनिषीष्ट मेधिरः ॥  
र्व्_१,१२७।०८अ विश्वासां त्वा विशाम् पतिं हवामहे सर्वासां समानं दम्पतिम् भुजे सत्यगिर्वाहसम् भुजे ।  
र्व्_१,१२७।०८द् अतिथिम् मानुषाणाम् पितुर् न यस्यासया ।  
र्व्_१,१२७।०८ड़् अमी च विश्वे अमृतास आ वयो हव्या देवेष्व् आ वयः ॥  
र्व्_१,१२७।०९अ त्वम् अग्ने सहसा सहन्तमः शुष्मिन्तमो जायसे देवतातये रयिर् न देवतातये ।  
र्व्_१,१२७।०९द् शुष्मिन्तमो हि ते मदो द्युम्निन्तम उत क्रतुः ।  
र्व्_१,१२७।०९ड़् अध स्मा ते परि चरन्त्य् अजर श्रुष्टीवानो नाजर ॥  
र्व्_१,१२७।१०अ प्र वो महे सहसा सहस्वत उषर्बुधे पशुषे नाग्नये स्तोमो बभूत्व् अग्नये ।  
र्व्_१,१२७।१०द् प्रति यद् ईं हविष्मान् विश्वासु क्षासु जोगुवे ।  
र्व्_१,१२७।१०ड़् अग्रे रेभो न जरत ऋषूणां जूर्णिर् होत ऋषूणाम् ॥  
र्व्_१,१२७।११अ स नो नेदिष्ठं ददृशान आ भराग्ने देवेभिः सचनाः सुचेतुना महो रायः सुचेतुना ।  
र्व्_१,१२७।११द् महि शविष्ठ नस् कृधि सञ्चक्षे भुजे अस्यै ।  
र्व्_१,१२७।११ड़् महि स्तोतृभ्यो मघवन् सुवीर्यम् मथीर् उग्रो न शवसा ॥  
  
र्व्_१,१२८।०१अ अयं जायत मनुषो धरीमणि होता यजिष्ठ उशिजाम् अनु व्रतम् अग्निः स्वम् अनु व्रतम् ।  
र्व्_१,१२८।०१द् विश्वश्रुष्टिः सखीयते रयिर् इव श्रवस्यते ।  
र्व्_१,१२८।०१ड़् अदब्धो होता नि षदद् इऌअस् पदे परिवीत इऌअस् पदे ॥  
र्व्_१,१२८।०२अ तं यज्ञसाधम् अपि वातयामस्य् ऋतस्य पथा नमसा हविष्मता देवताता हविष्मता ।  
र्व्_१,१२८।०२द् स न ऊर्जाम् उपाभृत्य् अया कृपा न जूर्यति ।  
र्व्_१,१२८।०२ड़् यम् मातरिश्वा मनवे परावतो देवम् भाः परावतः ॥  
र्व्_१,१२८।०३अ एवेन सद्यः पर्य् एति पार्थिवम् मुहुर्गी रेतो वृषभः कनिक्रदद् दधद् रेतः कनिक्रदत् ।  
र्व्_१,१२८।०३द् शतं चक्षाणो अक्षभिर् देवो वनेषु तुर्वणिः ।  
र्व्_१,१२८।०३ड़् सदो दधान उपरेषु सानुष्व् अग्निः परेषु सानुषु ॥  
र्व्_१,१२८।०४अ स सुक्रतुः पुरोहितो दमे-दमे ऽग्निर् यज्ञस्याध्वरस्य चेतति क्रत्वा यज्ञस्य चेतति ।  
र्व्_१,१२८।०४द् क्रत्वा वेधा इषूयते विश्वा जातानि पस्पशे ।  
र्व्_१,१२८।०४ड़् यतो घृतश्रीर् अतिथिर् अजायत वह्निर् वेधा अजायत ॥  
र्व्_१,१२८।०५अ क्रत्वा यद् अस्य तविषीषु पृञ्चते ऽग्नेर् अवेण मरुतां न भोज्येषिराय न भोज्या ।  
र्व्_१,१२८।०५द् स हि ष्मा दानम् इन्वति वसूनां च मज्मना ।  
र्व्_१,१२८।०५ड़् स नस् त्रासते दुरिताद् अभिह्रुतः शंसाद् अघाद् अभिह्रुतः ॥  
र्व्_१,१२८।०६अ विश्वो विहाया अरतिर् वसुर् दधे हस्ते दक्षिणे तरणिर् न शिश्रथच् छ्रवस्यया न शिश्रथत् ।  
र्व्_१,१२८।०६द् विश्वस्मा इद् इषुध्यते देवत्रा हव्यम् ओहिषे ।  
र्व्_१,१२८।०६ड़् विश्वस्मा इत् सुकृते वारम् ऋण्वत्य् अग्निर् द्वारा व्य् ऋण्वति ॥  
र्व्_१,१२८।०७अ स मानुषे वृजने शन्तमो हितो ऽग्निर् यज्ञेषु जेन्यो न विश्पतिः प्रियो यज्ञेषु विश्पतिः ।  
र्व्_१,१२८।०७द् स हव्या मानुषाणाम् इऌआ कृतानि पत्यते ।  
र्व्_१,१२८।०७ड़् स नस् त्रासते वरुणस्य धूर्तेर् महो देवस्य धूर्तेः ॥  
र्व्_१,१२८।०८अ अग्निं होतारम् ईऌअते वसुधितिम् प्रियं चेतिष्ठम् अरतिं न्य् एरिरे हव्यवाहं न्य् एरिरे ।  
र्व्_१,१२८।०८द् विश्वायुं विश्ववेदसं होतारं यजतं कविम् ।  
र्व्_१,१२८।०८ड़् देवासो रण्वम् अवसे वसूयवो गीर्भी रण्वं वसूयवः ॥  
  
र्व्_१,१२९।०१अ यं त्वं रथम् इन्द्र मेधसातये ऽपाका सन्तम् इषिर प्रणयसि प्रानवद्य नयसि ।  
र्व्_१,१२९।०१द् सद्यश् चित् तम् अभिष्टये करो वशश् च वाजिनम् ।  
र्व्_१,१२९।०१ड़् सास्माकम् अनवद्य तूतुजान वेधसाम् इमां वाचं न वेधसाम् ॥  
र्व्_१,१२९।०२अ स श्रुधि यः स्मा पृतनासु कासु चिद् दक्षाय्य इन्द्र भरहूतये नृभिर् असि प्रतूर्तये नृभिः ।  
र्व्_१,१२९।०२द् यः शूरैः स्वः सनिता यो विप्रैर् वाजं तरुता ।  
र्व्_१,१२९।०२ड़् तम् ईशानास इरधन्त वाजिनम् पृक्षम् अत्यं न वाजिनम् ॥  
र्व्_१,१२९।०३अ दस्मो हि ष्मा वृषणम् पिन्वसि त्वचं कं चिद् यावीर् अररुं शूर मर्त्यम् परिवृणक्षि मर्त्यम् ।  
र्व्_१,१२९।०३द् इन्द्रोत तुभ्यं तद् दिवे तद् रुद्राय स्वयशसे ।  
र्व्_१,१२९।०३ड़् मित्राय वोचं वरुणाय सप्रथः सुमृऌईकाय सप्रथः ॥  
र्व्_१,१२९।०४अ अस्माकं व इन्द्रम् उश्मसीष्टये सखायं विश्वायुम् प्रासहं युजं वाजेषु प्रासहं युजम् ।  
र्व्_१,१२९।०४द् अस्माकम् ब्रह्मोतये ऽवा पृत्सुषु कासु चित् ।  
र्व्_१,१२९।०४ड़् नहि त्वा शत्रु स्तरते स्तृणोषि यं विश्वं शत्रुं स्तृणोषि यम् ॥  
र्व्_१,१२९।०५अ नि षू नमातिमतिं कयस्य चित् तेजिष्ठाभिर् अरणिभिर् नोतिभिर् उग्राभिर् उग्रोतिभिः ।  
र्व्_१,१२९।०५द् नेषि णो यथा पुरानेनाः शूर मन्यसे ।  
र्व्_१,१२९।०५ड़् विश्वानि पूरोर् अप पर्षि वह्निर् आसा वह्निर् नो अच्छ ॥  
र्व्_१,१२९।०६अ प्र तद् वोचेयम् भव्यायेन्दवे हव्यो न य इषवान् मन्म रेजति रक्षोहा मन्म रेजति ।  
र्व्_१,१२९।०६द् स्वयं सो अस्मद् आ निदो वधैर् अजेत दुर्मतिम् ।  
र्व्_१,१२९।०६ड़् अव स्रवेद् अघशंसो ऽवतरम् अव क्षुद्रम् इव स्रवेत् ॥  
र्व्_१,१२९।०७अ वनेम तद् धोत्रया चितन्त्या वनेम रयिं रयिवः सुवीर्यं रण्वं सन्तं सुवीर्यम् ।  
र्व्_१,१२९।०७द् दुर्मन्मानं सुमन्तुभिर् एम् इषा पृचीमहि ।  
र्व्_१,१२९।०७ड़् आ सत्याभिर् इन्द्रं द्युम्नहूतिभिर् यजत्रं द्युम्नहूतिभिः ॥  
र्व्_१,१२९।०८अ प्र-प्रा वो अस्मे स्वयशोभिर् ऊती परिवर्ग इन्द्रो दुर्मतीनां दरीमन् दुर्मतीनाम् ।  
र्व्_१,१२९।०८द् स्वयं सा रिषयध्यै या न उपेषे अत्रैः ।  
र्व्_१,१२९।०८ड़् हतेम् असन् न वक्षति क्षिप्ता जूर्णिर् न वक्षति ॥  
र्व्_१,१२९।०९अ त्वं न इन्द्र राया परीणसा याहि पथां अनेहसा पुरो याह्य् अरक्षसा ।  
र्व्_१,१२९।०९द् सचस्व नः पराक आ सचस्वास्तमीक आ ।  
र्व्_१,१२९।०९ड़् पाहि नो दूराद् आराद् अभिष्टिभिः सदा पाह्य् अभिष्टिभिः ॥  
र्व्_१,१२९।१०अ त्वं न इन्द्र राया तरूषसोग्रं चित् त्वा महिमा सक्षद् अवसे महे मित्रं नावसे ।  
र्व्_१,१२९।१०द् ओजिष्ठ त्रातर् अविता रथं कं चिद् अमर्त्य ।  
र्व्_१,१२९।१०ड़् अन्यम् अस्मद् रिरिषेः कं चिद् अद्रिवो रिरिक्षन्तं चिद् अद्रिवः ॥  
र्व्_१,१२९।११अ पाहि न इन्द्र सुष्टुत स्रिधो ऽवयाता सदम् इद् दुर्मतीनां देवः सन् दुर्मतीनाम् ।  
र्व्_१,१२९।११द् हन्ता पापस्य रक्षसस् त्राता विप्रस्य मावतः ।  
र्व्_१,१२९।११ड़् अधा हि त्वा जनिता जीजनद् वसो रक्षोहणं त्वा जीजनद् वसो ॥  
  
र्व्_१,१३०।०१अ एन्द्र याह्य् उप नः परावतो नायम् अच्छा विदथानीव सत्पतिर् अस्तं राजेव सत्पतिः ।  
र्व्_१,१३०।०१द् हवामहे त्वा वयम् प्रयस्वन्तः सुते सचा ।  
र्व्_१,१३०।०१ड़् पुत्रासो न पितरं वाजसातये मंहिष्ठं वाजसातये ॥  
र्व्_१,१३०।०२अ पिबा सोमम् इन्द्र सुवानम् अद्रिभिः कोशेन सिक्तम् अवतं न वंसगस् तातृषाणो न वंसगः ।  
र्व्_१,१३०।०२द् मदाय हर्यताय ते तुविष्टमाय धायसे ।  
र्व्_१,१३०।०२ड़् आ त्वा यच्छन्तु हरितो न सूर्यम् अहा विश्वेव सूर्यम् ॥  
र्व्_१,१३०।०३अ अविन्दद् दिवो निहितं गुहा निधिं वेर् न गर्भम् परिवीतम् अश्मन्य् अनन्ते अन्तर् अश्मनि ।  
र्व्_१,१३०।०३द् व्रजं वज्री गवाम् इव सिषासन्न् अङ्गिरस्तमः ।  
र्व्_१,१३०।०३ड़् अपावृणोद् इष इन्द्रः परीवृता द्वार इषः परीवृताः ॥  
र्व्_१,१३०।०४अ दादृहाणो वज्रम् इन्द्रो गभस्त्योः क्षद्मेव तिग्मम् असनाय सं श्यद् अहिहत्याय सं श्यत् ।  
र्व्_१,१३०।०४द् संविव्यान ओजसा शवोभिर् इन्द्र मज्मना ।  
र्व्_१,१३०।०४ड़् तष्टेव वृक्षं वनिनो नि वृश्चसि परश्वेव नि वृश्चसि ॥  
र्व्_१,१३०।०५अ त्वं वृथा नद्य इन्द्र सर्तवे ऽच्छा समुद्रम् असृजो रथां इव वाजयतो रथां इव ।  
र्व्_१,१३०।०५द् इत ऊतीर् अयुञ्जत समानम् अर्थम् अक्षितम् ।  
र्व्_१,१३०।०५ड़् धेनूर् इव मनवे विश्वदोहसो जनाय विश्वदोहसः ॥  
र्व्_१,१३०।०६अ इमां ते वाचं वसूयन्त आयवो रथं न धीरः स्वपा अतक्षिषुः सुम्नाय त्वाम् अतक्षिषुः ।  
र्व्_१,१३०।०६द् शुम्भन्तो जेन्यं यथा वाजेषु विप्र वाजिनम् ।  
र्व्_१,१३०।०६ड़् अत्यम् इव शवसे सातये धना विश्वा धनानि सातये ॥  
र्व्_१,१३०।०७अ भिनत् पुरो नवतिम् इन्द्र पूरवे दिवोदासाय महि दाशुषे नृतो वज्रेण दाशुषे नृतो ।  
र्व्_१,१३०।०७द् अतिथिग्वाय शम्बरं गिरेर् उग्रो अवाभरत् ।  
र्व्_१,१३०।०७ड़् महो धनानि दयमान ओजसा विश्वा धनान्य् ओजसा ॥  
र्व्_१,१३०।०८अ इन्द्रः समत्सु यजमानम् आर्यम् प्रावद् विश्वेषु शतमूतिर् आजिषु स्वर्मीऌहेष्व् आजिषु ।  
र्व्_१,१३०।०८द् मनवे शासद् अव्रतान् त्वचं कृष्णाम् अरन्धयत् ।  
र्व्_१,१३०।०८ड़् दक्षन् न विश्वं ततृषाणम् ओषति न्य् अर्शसानम् ओषति ॥  
र्व्_१,१३०।०९अ सूरश् चक्रम् प्र वृहज् जात ओजसा प्रपित्वे वाचम् अरुणो मुषायतीशान आ मुषायति ।  
र्व्_१,१३०।०९द् उशना यत् परावतो ऽजगन्न् ऊतये कवे ।  
र्व्_१,१३०।०९ड़् सुम्नानि विश्वा मनुषेव तुर्वणिर् अहा विश्वेव तुर्वणिः ॥  
र्व्_१,१३०।१०अ स नो नव्येभिर् वृषकर्मन्न् उक्थैः पुरां दर्तः पायुभिः पाहि शग्मैः ।  
र्व्_१,१३०।१०ब् दिवोदासेभिर् इन्द्र स्तवानो वावृधीथा अहोभिर् इव द्यौः ॥  
  
र्व्_१,१३१।०१अ इन्द्राय हि द्यौर् असुरो अनम्नतेन्द्राय मही पृथिवी वरीमभिर् द्युम्नसाता वरीमभिः ।  
र्व्_१,१३१।०१द् इन्द्रं विश्वे सजोषसो देवासो दधिरे पुरः ।  
र्व्_१,१३१।०१ड़् इन्द्राय विश्वा सवनानि मानुषा रातानि सन्तु मानुषा ॥  
र्व्_१,१३१।०२अ विश्वेषु हि त्वा सवनेषु तुञ्जते समानम् एकं वृषमण्यवः पृथक् स्वः सनिष्यवः पृथक् ।  
र्व्_१,१३१।०२द् तं त्वा नावं न पर्षणिं शूषस्य धुरि धीमहि ।  
र्व्_१,१३१।०२ड़् इन्द्रं न यज्ञैश् चितयन्त आयव स्तोमेभिर् इन्द्रम् आयवः ॥  
र्व्_१,१३१।०३अ वि त्वा ततस्रे मिथुना अवस्यवो व्रजस्य साता गव्यस्य निःसृजः सक्षन्त इन्द्र निःसृजः ।  
र्व्_१,१३१।०३द् यद् गव्यन्ता द्वा जना स्वर् यन्ता समूहसि ।  
र्व्_१,१३१।०३ड़् आविष् करिक्रद् वृषणं सचाभुवं वज्रम् इन्द्र सचाभुवम् ॥  
र्व्_१,१३१।०४अ विदुष् टे अस्य वीर्यस्य पूरवः पुरो यद् इन्द्र शारदीर् अवातिरः सासहानो अवातिरः ।  
र्व्_१,१३१।०४द् शासस् तम् इन्द्र मर्त्यम् अयज्युं शवसस् पते ।  
र्व्_१,१३१।०४ड़् महीम् अमुष्णाः पृथिवीम् इमा अपो मन्दसान इमा अपः ॥  
र्व्_१,१३१।०५अ आद् इत् ते अस्य वीर्यस्य चर्किरन् मदेषु वृषन्न् उशिजो यद् आविथ सखीयतो यद् आविथ ।  
र्व्_१,१३१।०५द् चकर्थ कारम् एभ्यः पृतनासु प्रवन्तवे ।  
र्व्_१,१३१।०५ड़् ते अन्याम्-अन्यां नद्यं सनिष्णत श्रवस्यन्तः सनिष्णत ॥  
र्व्_१,१३१।०६अ उतो नो अस्या उषसो जुषेत ह्य् अर्कस्य बोधि हविषो हवीमभिः स्वर्षाता हवीमभिः ।  
र्व्_१,१३१।०६द् यद् इन्द्र हन्तवे मृधो वृषा वज्रिञ् चिकेतसि ।  
र्व्_१,१३१।०६ड़् आ मे अस्य वेधसो नवीयसो मन्म श्रुधि नवीयसः ॥  
र्व्_१,१३१।०७अ त्वं तम् इन्द्र वावृधानो अस्मयुर् अमित्रयन्तं तुविजात मर्त्यं वज्रेण शूर मर्त्यम् ।  
र्व्_१,१३१।०७द् जहि यो नो अघायति शृणुष्व सुश्रवस्तमः ।  
र्व्_१,१३१।०७ड़् रिष्टं न यामन्न् अप भूतु दुर्मतिर् विश्वाप भूतु दुर्मतिः ॥  
  
र्व्_१,१३२।०१अ त्वया वयम् मघवन् पूर्व्ये धन इन्द्रत्वोताः सासह्याम पृतन्यतो वनुयाम वनुष्यतः ।  
र्व्_१,१३२।०१द् नेदिष्ठे अस्मिन्न् अहन्य् अधि वोचा नु सुन्वते ।  
र्व्_१,१३२।०१ड़् अस्मिन् यज्ञे वि चयेमा भरे कृतं वाजयन्तो भरे कृतम् ॥  
र्व्_१,१३२।०२अ स्वर्जेषे भर आप्रस्य वक्मन्य् उषर्बुधः स्वस्मिन्न् अञ्जसि क्राणस्य स्वस्मिन्न् अञ्जसि ।  
र्व्_१,१३२।०२द् अहन्न् इन्द्रो यथा विदे शीर्ष्णा-शीर्ष्णोपवाच्यः ।  
र्व्_१,१३२।०२ड़् अस्मत्रा ते सध्र्यक् सन्तु रातयो भद्रा भद्रस्य रातयः ॥  
र्व्_१,१३२।०३अ तत् तु प्रयः प्रत्नथा ते शुशुक्वनं यस्मिन् यज्ञे वारम् अकृण्वत क्षयम् ऋतस्य वार् असि क्षयम् ।  
र्व्_१,१३२।०३द् वि तद् वोचेर् अध द्वितान्तः पश्यन्ति रश्मिभिः ।  
र्व्_१,१३२।०३ड़् स घा विदे अन्व् इन्द्रो गवेषणो बन्धुक्षिद्भ्यो गवेषणः ॥  
र्व्_१,१३२।०४अ नू इत्था ते पूर्वथा च प्रवाच्यं यद् अङ्गिरोभ्यो ऽवृणोर् अप व्रजम् इन्द्र शिक्षन्न् अप व्रजम् ।  
र्व्_१,१३२।०४द् ऐभ्यः समान्या दिशास्मभ्यं जेषि योत्सि च ।  
र्व्_१,१३२।०४ड़् सुन्वद्भ्यो रन्धया कं चिद् अव्रतं हृणायन्तं चिद् अव्रतम् ॥  
र्व्_१,१३२।०५अ सं यज् जनान् क्रतुभिः शूर ईक्षयद् धने हिते तरुषन्त श्रवस्यवः प्र यक्षन्त श्रवस्यवः ।  
र्व्_१,१३२।०५द् तस्मा आयुः प्रजावद् इद् बाधे अर्चन्त्य् ओजसा ।  
र्व्_१,१३२।०५ड़् इन्द्र ओक्यं दिधिषन्त धीतयो देवां अच्छा न धीतयः ॥  
र्व्_१,१३२।०६अ युवं तम् इन्द्रापर्वता पुरोयुधा यो नः पृतन्याद् अप तं-तम् इद् धतं वज्रेण तं-तम् इद् धतम् ।  
र्व्_१,१३२।०६द् दूरे चत्ताय च्छन्त्सद् गहनं यद् इनक्षत् ।  
र्व्_१,१३२।०६ड़् अस्माकं शत्रून् परि शूर विश्वतो दर्मा दर्षीष्ट विश्वतः ॥  
  
र्व्_१,१३३।०१अ उभे पुनामि रोदसी ऋतेन द्रुहो दहामि सम् महीर् अनिन्द्राः ।  
र्व्_१,१३३।०१च् अभिव्लग्य यत्र हता अमित्रा वैलस्थानम् परि तृऌहा अशेरन् ॥  
र्व्_१,१३३।०२अ अभिव्लग्या चिद् अद्रिवः शीर्षा यातुमतीनाम् ।  
र्व्_१,१३३।०२च् छिन्धि वटूरिणा पदा महावटूरिणा पदा ॥  
र्व्_१,१३३।०३अ अवासाम् मघवञ् जहि शर्धो यातुमतीनाम् ।  
र्व्_१,१३३।०३च् वैलस्थानके अर्मके महावैलस्थे अर्मके ॥  
र्व्_१,१३३।०४अ यासां तिस्रः पञ्चाशतो ऽभिव्लङ्गैर् अपावपः ।  
र्व्_१,१३३।०४च् तत् सु ते मनायति तकत् सु ते मनायति ॥  
र्व्_१,१३३।०५अ पिशङ्गभृष्टिम् अम्भृणम् पिशाचिम् इन्द्र सम् मृण ।  
र्व्_१,१३३।०५च् सर्वं रक्षो नि बर्हय ॥  
र्व्_१,१३३।०६अ अवर् मह इन्द्र दादृहि श्रुधी नः शुशोच हि द्यौः क्षा न भीषां अद्रिवो घृणान् न भीषां अद्रिवः ।  
र्व्_१,१३३।०६द् शुष्मिन्तमो हि शुष्मिभिर् वधैर् उग्रेभिर् ईयसे ।  
र्व्_१,१३३।०६ड़् अपूरुषघ्नो अप्रतीत शूर सत्वभिस् त्रिसप्तैः शूर सत्वभिः ॥  
र्व्_१,१३३।०७अ वनोति हि सुन्वन् क्षयम् परीणसः सुन्वानो हि ष्मा यजत्य् अव द्विषो देवानाम् अव द्विषः ।  
र्व्_१,१३३।०७द् सुन्वान इत् सिषासति सहस्रा वाज्य् अवृतः ।  
र्व्_१,१३३।०७ड़् सुन्वानायेन्द्रो ददात्य् आभुवं रयिं ददात्य् आभुवम् ॥  
  
र्व्_१,१३४।०१अ आ त्वा जुवो रारहाणा अभि प्रयो वायो वहन्त्व् इह पूर्वपीतये सोमस्य पूर्वपीतये ।  
र्व्_१,१३४।०१द् ऊर्ध्वा ते अनु सूनृता मनस् तिष्ठतु जानती ।  
र्व्_१,१३४।०१ड़् नियुत्वता रथेना याहि दावने वायो मखस्य दावने ॥  
र्व्_१,१३४।०२अ मन्दन्तु त्वा मन्दिनो वायव् इन्दवो ऽस्मत् क्राणासः सुकृता अभिद्यवो गोभिः क्राणा अभिद्यवः ।  
र्व्_१,१३४।०२द् यद् ध क्राणा इरध्यै दक्षं सचन्त ऊतयः ।  
र्व्_१,१३४।०२ड़् सध्रीचीना नियुतो दावने धिय उप ब्रुवत ईं धियः ॥  
र्व्_१,१३४।०३अ वायुर् युङ्क्ते रोहिता वायुर् अरुणा वायू रथे अजिरा धुरि वोऌहवे वहिष्ठा धुरि वोऌहवे ।  
र्व्_१,१३४।०३द् प्र बोधया पुरन्धिं जार आ ससतीम् इव ।  
र्व्_१,१३४।०३ड़् प्र चक्षय रोदसी वासयोषसः श्रवसे वासयोषसः ॥  
र्व्_१,१३४।०४अ तुभ्यम् उषासः शुचयः परावति भद्रा वस्त्रा तन्वते दंसु रश्मिषु चित्रा नव्येषु रश्मिषु ।  
र्व्_१,१३४।०४द् तुभ्यं धेनुः सबर्दुघा विश्वा वसूनि दोहते ।  
र्व्_१,१३४।०४ड़् अजनयो मरुतो वक्षणाभ्यो दिव आ वक्षणाभ्यः ॥  
र्व्_१,१३४।०५अ तुभ्यं शुक्रासः शुचयस् तुरण्यवो मदेषूग्रा इषणन्त भुर्वण्य् अपाम् इषन्त भुर्वणि ।  
र्व्_१,१३४।०५द् त्वां त्सारी दसमानो भगम् ईट्टे तक्ववीये ।  
र्व्_१,१३४।०५ड़् त्वं विश्वस्माद् भुवनात् पासि धर्मणासुर्यात् पासि धर्मणा ॥  
र्व्_१,१३४।०६अ त्वं नो वायव् एषाम् अपूर्व्यः सोमानाम् प्रथमः पीतिम् अर्हसि सुतानाम् पीतिम् अर्हसि ।  
र्व्_१,१३४।०६द् उतो विहुत्मतीनां विशां ववर्जुषीणाम् ।  
र्व्_१,१३४।०६ड़् विश्वा इत् ते धेनवो दुह्र आशिरं घृतं दुह्रत आशिरम् ॥  
  
र्व्_१,१३५।०१अ स्तीर्णम् बर्हिर् उप नो याहि वीतये सहस्रेण नियुता नियुत्वते शतिनीभिर् नियुत्वते ।  
र्व्_१,१३५।०१द् तुभ्यं हि पूर्वपीतये देवा देवाय येमिरे ।  
र्व्_१,१३५।०१ड़् प्र ते सुतासो मधुमन्तो अस्थिरन् मदाय क्रत्वे अस्थिरन् ॥  
र्व्_१,१३५।०२अ तुभ्यायं सोमः परिपूतो अद्रिभि स्पार्हा वसानः परि कोशम् अर्षति शुक्रा वसानो अर्षति ।  
र्व्_१,१३५।०२द् तवायम् भाग आयुषु सोमो देवेषु हूयते ।  
र्व्_१,१३५।०२ड़् वह वायो नियुतो याह्य् अस्मयुर् जुषाणो याह्य् अस्मयुः ॥  
र्व्_१,१३५।०३अ आ नो नियुद्भिः शतिनीभिर् अध्वरं सहस्रिणीभिर् उप याहि वीतये वायो हव्यानि वीतये ।  
र्व्_१,१३५।०३द् तवायम् भाग ऋत्वियः सरश्मिः सूर्ये सचा ।  
र्व्_१,१३५।०३ड़् अध्वर्युभिर् भरमाणा अयंसत वायो शुक्रा अयंसत ॥  
र्व्_१,१३५।०४अ आ वां रथो नियुत्वान् वक्षद् अवसे ऽभि प्रयांसि सुधितानि वीतये वायो हव्यानि वीतये ।  
र्व्_१,१३५।०४द् पिबतम् मध्वो अन्धसः पूर्वपेयं हि वां हितम् ।  
र्व्_१,१३५।०४ड़् वायव् आ चन्द्रेण राधसा गतम् इन्द्रश् च राधसा गतम् ॥  
र्व्_१,१३५।०५अ आ वां धियो ववृत्युर् अध्वरां उपेमम् इन्दुम् मर्मृजन्त वाजिनम् आशुम् अत्यं न वाजिनम् ।  
र्व्_१,१३५।०५द् तेषाम् पिबतम् अस्मयू आ नो गन्तम् इहोत्या ।  
र्व्_१,१३५।०५ड़् इन्द्रवायू सुतानाम् अद्रिभिर् युवम् मदाय वाजदा युवम् ॥  
र्व्_१,१३५।०६अ इमे वां सोमा अप्स्व् आ सुता इहाध्वर्युभिर् भरमाणा अयंसत वायो शुक्रा अयंसत ।  
र्व्_१,१३५।०६द् एते वाम् अभ्य् असृक्षत तिरः पवित्रम् आशवः ।  
र्व्_१,१३५।०६ड़् युवायवो ऽति रोमाण्य् अव्यया सोमासो अत्य् अव्यया ॥  
र्व्_१,१३५।०७अ अति वायो ससतो याहि शश्वतो यत्र ग्रावा वदति तत्र गच्छतं गृहम् इन्द्रश् च गच्छतम् ।  
र्व्_१,१३५।०७द् वि सूनृता ददृशे रीयते घृतम् आ पूर्णया नियुता याथो अध्वरम् इन्द्रश् च याथो अध्वरम् ॥  
र्व्_१,१३५।०८अ अत्राह तद् वहेथे मध्व आहुतिं यम् अश्वत्थम् उपतिष्ठन्त जायवो ऽस्मे ते सन्तु जायवः ।  
र्व्_१,१३५।०८द् साकं गावः सुवते पच्यते यवो न ते वाय उप दस्यन्ति धेनवो नाप दस्यन्ति धेनवः ॥  
र्व्_१,१३५।०९अ इमे ये ते सु वायो बाह्वोजसो ऽन्तर् नदी ते पतयन्त्य् उक्षणो महि व्राधन्त उक्षणः ।  
र्व्_१,१३५।०९द् धन्वञ् चिद् ये अनाशवो जीराश् चिद् अगिरौकसः ।  
र्व्_१,१३५।०९ड़् सूर्यस्येव रश्मयो दुर्नियन्तवो हस्तयोर् दुर्नियन्तवः ॥  
  
र्व्_१,१३६।०१अ प्र सु ज्येष्ठं निचिराभ्याम् बृहन् नमो हव्यम् मतिम् भरता मृऌअयद्भ्यां स्वादिष्ठम् मृऌअयद्भ्याम् ।  
र्व्_१,१३६।०१द् ता सम्राजा घृतासुती यज्ञे-यज्ञ उपस्तुता ।  
र्व्_१,१३६।०१ड़् अथैनोः क्षत्रं न कुतश् चनाधृषे देवत्वं नू चिद् आधृषे ॥  
र्व्_१,१३६।०२अ अदर्शि गातुर् उरवे वरीयसी पन्था ऋतस्य सम् अयंस्त रश्मिभिश् चक्षुर् भगस्य रश्मिभिः ।  
र्व्_१,१३६।०२द् द्युक्षम् मित्रस्य सादनम् अर्यम्णो वरुणस्य च ।  
र्व्_१,१३६।०२ड़् अथा दधाते बृहद् उक्थ्यं वय उपस्तुत्यम् बृहद् वयः ॥  
र्व्_१,१३६।०३अ ज्योतिष्मतीम् अदितिं धारयत्क्षितिं स्वर्वतीम् आ सचेते दिवे-दिवे जागृवांसा दिवे-दिवे ।  
र्व्_१,१३६।०३द् ज्योतिष्मत् क्षत्रम् आशाते आदित्या दानुनस् पती ।  
र्व्_१,१३६।०३ड़् मित्रस् तयोर् वरुणो यातयज्जनो ऽर्यमा यातयज्जनः ॥  
र्व्_१,१३६।०४अ अयम् मित्राय वरुणाय शन्तमः सोमो भूत्व् अवपानेष्व् आभगो देवो देवेष्व् आभगः ।  
र्व्_१,१३६।०४द् तं देवासो जुषेरत विश्वे अद्य सजोषसः ।  
र्व्_१,१३६।०४ड़् तथा राजाना करथो यद् ईमह ऋतावाना यद् ईमहे ॥  
र्व्_१,१३६।०५अ यो मित्राय वरुणायाविधज् जनो ऽनर्वाणं तम् परि पातो अंहसो दाश्वांसम् मर्तम् अंहसः ।  
र्व्_१,१३६।०५द् तम् अर्यमाभि रक्षत्य् ऋजूयन्तम् अनु व्रतम् ।  
र्व्_१,१३६।०५ड़् उक्थैर् य एनोः परिभूषति व्रतं स्तोमैर् आभूषति व्रतम् ॥  
र्व्_१,१३६।०६अ नमो दिवे बृहते रोदसीभ्याम् मित्राय वोचं वरुणाय मीऌहुषे सुमृऌईकाय मीऌहुषे ।  
र्व्_१,१३६।०६द् इन्द्रम् अग्निम् उप स्तुहि द्युक्षम् अर्यमणम् भगम् ।  
र्व्_१,१३६।०६ड़् ज्योग् जीवन्तः प्रजया सचेमहि सोमस्योती सचेमहि ॥  
र्व्_१,१३६।०७अ ऊती देवानां वयम् इन्द्रवन्तो मंसीमहि स्वयशसो मरुद्भिः ।  
र्व्_१,१३६।०७च् अग्निर् मित्रो वरुणः शर्म यंसन् तद् अश्याम मघवानो वयं च ॥  
  
र्व्_१,१३७।०१अ सुषुमा यातम् अद्रिभिर् गोश्रीता मत्सरा इमे सोमासो मत्सरा इमे ।  
र्व्_१,१३७।०१द् आ राजाना दिविस्पृशास्मत्रा गन्तम् उप नः ।  
र्व्_१,१३७।०१ड़् इमे वाम् मित्रावरुणा गवाशिरः सोमाः शुक्रा गवाशिरः ॥  
र्व्_१,१३७।०२अ इम आ यातम् इन्दवः सोमासो दध्याशिरः सुतासो दध्याशिरः ।  
र्व्_१,१३७।०२द् उत वाम् उषसो बुधि साकं सूर्यस्य रश्मिभिः ।  
र्व्_१,१३७।०२ड़् सुतो मित्राय वरुणाय पीतये चारुर् ऋताय पीतये ॥  
र्व्_१,१३७।०३अ तां वां धेनुं न वासरीम् अंशुं दुहन्त्य् अद्रिभिः सोमं दुहन्त्य् अद्रिभिः ।  
र्व्_१,१३७।०३द् अस्मत्रा गन्तम् उप नो ऽर्वाञ्चा सोमपीतये ।  
र्व्_१,१३७।०३ड़् अयं वाम् मित्रावरुणा नृभिः सुतः सोम आ पीतये सुतः ॥  
  
र्व्_१,१३८।०१अ प्र-प्र पूष्णस् तुविजातस्य शस्यते महित्वम् अस्य तवसो न तन्दते स्तोत्रम् अस्य न तन्दते ।  
र्व्_१,१३८।०१द् अर्चामि सुम्नयन्न् अहम् अन्त्यूतिम् मयोभुवम् ।  
र्व्_१,१३८।०१ड़् विश्वस्य यो मन आयुयुवे मखो देव आयुयुवे मखः ॥  
र्व्_१,१३८।०२अ प्र हि त्वा पूषन्न् अजिरं न यामनि स्तोमेभिः कृण्व ऋणवो यथा मृध उष्ट्रो न पीपरो मृधः ।  
र्व्_१,१३८।०२द् हुवे यत् त्वा मयोभुवं देवं सख्याय मर्त्यः ।  
र्व्_१,१३८।०२ड़् अस्माकम् आङ्गूषान् द्युम्निनस् कृधि वाजेषु द्युम्निनस् कृधि ॥  
र्व्_१,१३८।०३अ यस्य ते पूषन् सख्ये विपन्यवः क्रत्वा चित् सन्तो ऽवसा बुभुज्रिर इति क्रत्वा बुभुज्रिरे ।  
र्व्_१,१३८।०३द् ताम् अनु त्वा नवीयसीं नियुतं राय ईमहे ।  
र्व्_१,१३८।०३ड़् अहेऌअमान उरुशंस सरी भव वाजे-वाजे सरी भव ॥  
र्व्_१,१३८।०४अ अस्या ऊ षु ण उप सातये भुवो ऽहेऌअमानो ररिवां अजाश्व श्रवस्यताम् अजाश्व ।  
र्व्_१,१३८।०४द् ओ षु त्वा ववृतीमहि स्तोमेभिर् दस्म साधुभिः ।  
र्व्_१,१३८।०४ड़् नहि त्वा पूषन्न् अतिमन्य आघृणे न ते सख्यम् अपह्नुवे ॥  
  
र्व्_१,१३९।०१अ अस्तु श्रौषट् पुरो अग्नीं धिया दध आ नु तच् छर्धो दिव्यं वृणीमह इन्द्रवायू वृणीमहे ।  
र्व्_१,१३९।०१द् यद् ध क्राणा विवस्वति नाभा सन्दायि नव्यसी ।  
र्व्_१,१३९।०१ड़् अध प्र सू न उप यन्तु धीतयो देवां अच्छा न धीतयः ॥  
र्व्_१,१३९।०२अ यद् ध त्यन् मित्रावरुणाव् ऋताद् अध्य् आददाथे अनृतं स्वेन मन्युना दक्षस्य स्वेन मन्युना ।  
र्व्_१,१३९।०२द् युवोर् इत्थाधि सद्मस्व् अपश्याम हिरण्ययम् ।  
र्व्_१,१३९।०२ड़् धीभिश् चन मनसा स्वेभिर् अक्षभिः सोमस्य स्वेभिर् अक्षभिः ॥  
र्व्_१,१३९।०३अ युवां स्तोमेभिर् देवयन्तो अश्विनाश्रावयन्त इव श्लोकम् आयवो युवां हव्याभ्य् आयवः ।  
र्व्_१,१३९।०३द् युवोर् विश्वा अधि श्रियः पृक्षश् च विश्ववेदसा ।  
र्व्_१,१३९।०३ड़् प्रुषायन्ते वाम् पवयो हिरण्यये रथे दस्रा हिरण्यये ॥  
र्व्_१,१३९।०४अ अचेति दस्रा व्य् उ नाकम् ऋण्वथो युञ्जते वां रथयुजो दिविष्टिष्व् अध्वस्मानो दिविष्टिषु ।  
र्व्_१,१३९।०४द् अधि वां स्थाम वन्धुरे रथे दस्रा हिरण्यये ।  
र्व्_१,१३९।०४ड़् पथेव यन्ताव् अनुशासता रजो ऽञ्जसा शासता रजः ॥  
र्व्_१,१३९।०५अ शचीभिर् नः शचीवसू दिवा नक्तं दशस्यतम् ।  
र्व्_१,१३९।०५च् मा वां रातिर् उप दसत् कदा चनास्मद् रातिः कदा चन ॥  
र्व्_१,१३९।०६अ वृषन्न् इन्द्र वृषपाणास इन्दव इमे सुता अद्रिषुतास उद्भिदस् तुभ्यं सुतास उद्भिदः ।  
र्व्_१,१३९।०६द् ते त्वा मन्दन्तु दावने महे चित्राय राधसे ।  
र्व्_१,१३९।०६ड़् गीर्भिर् गिर्वाह स्तवमान आ गहि सुमृऌईको न आ गहि ॥  
र्व्_१,१३९।०७अ ओ षू णो अग्ने शृणुहि त्वम् ईऌइतो देवेभ्यो ब्रवसि यज्ञियेभ्यो राजभ्यो यज्ञियेभ्यः ।  
र्व्_१,१३९।०७द् यद् ध त्याम् अङ्गिरोभ्यो धेनुं देवा अदत्तन ।  
र्व्_१,१३९।०७ड़् वि तां दुह्रे अर्यमा कर्तरी सचां एष तां वेद मे सचा ॥  
र्व्_१,१३९।०८अ मो षु वो अस्मद् अभि तानि पौंस्या सना भूवन् द्युम्नानि मोत जारिषुर् अस्मत् पुरोत जारिषुः ।  
र्व्_१,१३९।०८द् यद् वश् चित्रं युगे-युगे नव्यं घोषाद् अमर्त्यम् ।  
र्व्_१,१३९।०८ड़् अस्मासु तन् मरुतो यच् च दुष्टरं दिधृता यच् च दुष्टरम् ॥  
र्व्_१,१३९।०९अ दध्यङ् ह मे जनुषम् पूर्वो अङ्गिराः प्रियमेधः कण्वो अत्रिर् मनुर् विदुस् ते मे पूर्वे मनुर् विदुः ।  
र्व्_१,१३९।०९द् तेषां देवेष्व् आयतिर् अस्माकं तेषु नाभयः ।  
र्व्_१,१३९।०९ड़् तेषाम् पदेन मह्य् आ नमे गिरेन्द्राग्नी आ नमे गिरा ॥  
र्व्_१,१३९।१०अ होता यक्षद् वनिनो वन्त वार्यम् बृहस्पतिर् यजति वेन उक्षभिः पुरुवारेभिर् उक्षभिः ।  
र्व्_१,१३९।१०द् जगृभ्मा दूरआदिशं श्लोकम् अद्रेर् अध त्मना ।  
र्व्_१,१३९।१०ड़् अधारयद् अररिन्दानि सुक्रतुः पुरू सद्मानि सुक्रतुः ॥  
र्व्_१,१३९।११अ ये देवासो दिव्य् एकादश स्थ पृथिव्याम् अध्य् एकादश स्थ ।  
र्व्_१,१३९।११च् अप्सुक्षितो महिनैकादश स्थ ते देवासो यज्ञम् इमं जुषध्वम् ॥  
  
र्व्_१,१४०।०१अ वेदिषदे प्रियधामाय सुद्युते धासिम् इव प्र भरा योनिम् अग्नये ।  
र्व्_१,१४०।०१च् वस्त्रेणेव वासया मन्मना शुचिं ज्योतीरथं शुक्रवर्णं तमोहनम् ॥  
र्व्_१,१४०।०२अ अभि द्विजन्मा त्रिवृद् अन्नम् ऋज्यते संवत्सरे वावृधे जग्धम् ई पुनः ।  
र्व्_१,१४०।०२च् अन्यस्यासा जिह्वया जेन्यो वृषा न्य् अन्येन वनिनो मृष्ट वारणः ॥  
र्व्_१,१४०।०३अ कृष्णप्रुतौ वेविजे अस्य सक्षिता उभा तरेते अभि मातरा शिशुम् ।  
र्व्_१,१४०।०३च् प्राचाजिह्वं ध्वसयन्तं तृषुच्युतम् आ साच्यं कुपयं वर्धनम् पितुः ॥  
र्व्_१,१४०।०४अ मुमुक्ष्वो मनवे मानवस्यते रघुद्रुवः कृष्णसीतास ऊ जुवः ।  
र्व्_१,१४०।०४च् असमना अजिरासो रघुष्यदो वातजूता उप युज्यन्त आशवः ॥  
र्व्_१,१४०।०५अ आद् अस्य ते ध्वसयन्तो वृथेरते कृष्णम् अभ्वम् महि वर्पः करिक्रतः ।  
र्व्_१,१४०।०५च् यत् सीम् महीम् अवनिम् प्राभि मर्मृशद् अभिश्वसन् स्तनयन्न् एति नानदत् ॥  
र्व्_१,१४०।०६अ भूषन् न यो ऽधि बभ्रूषु नम्नते वृषेव पत्नीर् अभ्य् एति रोरुवत् ।  
र्व्_१,१४०।०६च् ओजायमानस् तन्वश् च शुम्भते भीमो न शृङ्गा दविधाव दुर्गृभिः ॥  
र्व्_१,१४०।०७अ स संस्तिरो विष्टिरः सं गृभायति जानन्न् एव जानतीर् नित्य आ शये ।  
र्व्_१,१४०।०७च् पुनर् वर्धन्ते अपि यन्ति देव्यम् अन्यद् वर्पः पित्रोः कृण्वते सचा ॥  
र्व्_१,१४०।०८अ तम् अग्रुवः केशिनीः सं हि रेभिर ऊर्ध्वास् तस्थुर् मम्रुषीः प्रायवे पुनः ।  
र्व्_१,१४०।०८च् तासां जराम् प्रमुञ्चन्न् एति नानदद् असुम् परं जनयञ् जीवम् अस्तृतम् ॥  
र्व्_१,१४०।०९अ अधीवासम् परि मातू रिहन्न् अह तुविग्रेभिः सत्वभिर् याति वि ज्रयः ।  
र्व्_१,१४०।०९च् वयो दधत् पद्वते रेरिहत् सदानु श्येनी सचते वर्तनीर् अह ॥  
र्व्_१,१४०।१०अ अस्माकम् अग्ने मघवत्सु दीदिह्य् अध श्वसीवान् वृषभो दमूनाः ।  
र्व्_१,१४०।१०च् अवास्या शिशुमतीर् अदीदेर् वर्मेव युत्सु परिजर्भुराणः ॥  
र्व्_१,१४०।११अ इदम् अग्ने सुधितं दुर्धिताद् अधि प्रियाद् उ चिन् मन्मनः प्रेयो अस्तु ते ।  
र्व्_१,१४०।११च् यत् ते शुक्रं तन्वो रोचते शुचि तेनास्मभ्यं वनसे रत्नम् आ त्वम् ॥  
र्व्_१,१४०।१२अ रथाय नावम् उत नो गृहाय नित्यारित्राम् पद्वतीं रास्य् अग्ने ।  
र्व्_१,१४०।१२च् अस्माकं वीरां उत नो मघोनो जनांश् च या पारयाच् छर्म या च ॥  
र्व्_१,१४०।१३अ अभी नो अग्न उक्थम् इज् जुगुर्या द्यावाक्षामा सिन्धवश् च स्वगूर्ताः ।  
र्व्_१,१४०।१३च् गव्यं यव्यं यन्तो दीर्घाहेषं वरम् अरुण्यो वरन्त ॥  
  
र्व्_१,१४१।०१अ बऌ इत्था तद् वपुषे धायि दर्शतं देवस्य भर्गः सहसो यतो जनि ।  
र्व्_१,१४१।०१च् यद् ईम् उप ह्वरते साधते मतिर् ऋतस्य धेना अनयन्त सस्रुतः ॥  
र्व्_१,१४१।०२अ पृक्षो वपुः पितुमान् नित्य आ शये द्वितीयम् आ सप्तशिवासु मातृषु ।  
र्व्_१,१४१।०२च् तृतीयम् अस्य वृषभस्य दोहसे दशप्रमतिं जनयन्त योषणः ॥  
र्व्_१,१४१।०३अ निर् यद् ईम् बुध्नान् महिषस्य वर्पस ईशानासः शवसा क्रन्त सूरयः ।  
र्व्_१,१४१।०३च् यद् ईम् अनु प्रदिवो मध्व आधवे गुहा सन्तम् मातरिश्वा मथायति ॥  
र्व्_१,१४१।०४अ प्र यत् पितुः परमान् नीयते पर्य् आ पृक्षुधो वीरुधो दंसु रोहति ।  
र्व्_१,१४१।०४च् उभा यद् अस्य जनुषं यद् इन्वत आद् इद् यविष्ठो अभवद् घृणा शुचिः ॥  
र्व्_१,१४१।०५अ आद् इन् मातॄर् आविशद् यास्व् आ शुचिर् अहिंस्यमान उर्विया वि वावृधे ।  
र्व्_१,१४१।०५च् अनु यत् पूर्वा अरुहत् सनाजुवो नि नव्यसीष्व् अवरासु धावते ॥  
र्व्_१,१४१।०६अ आद् इद् धोतारं वृणते दिविष्टिषु भगम् इव पपृचानास ऋञ्जते ।  
र्व्_१,१४१।०६च् देवान् यत् क्रत्वा मज्मना पुरुष्टुतो मर्तं शंसं विश्वधा वेति धायसे ॥  
र्व्_१,१४१।०७अ वि यद् अस्थाद् यजतो वातचोदितो ह्वारो न वक्वा जरणा अनाकृतः ।  
र्व्_१,१४१।०७च् तस्य पत्मन् दक्षुषः कृष्णजंहसः शुचिजन्मनो रज आ व्यध्वनः ॥  
र्व्_१,१४१।०८अ रथो न यातः शिक्वभिः कृतो द्याम् अङ्गेभिर् अरुषेभिर् ईयते ।  
र्व्_१,१४१।०८च् आद् अस्य ते कृष्णासो दक्षि सूरयः शूरस्येव त्वेषथाद् ईषते वयः ॥  
र्व्_१,१४१।०९अ त्वया ह्य् अग्ने वरुणो धृतव्रतो मित्रः शाशद्रे अर्यमा सुदानवः ।  
र्व्_१,१४१।०९च् यत् सीम् अनु क्रतुना विश्वथा विभुर् अरान् न नेमिः परिभूर् अजायथाः ॥  
र्व्_१,१४१।१०अ त्वम् अग्ने शशमानाय सुन्वते रत्नं यविष्ठ देवतातिम् इन्वसि ।  
र्व्_१,१४१।१०च् तं त्वा नु नव्यं सहसो युवन् वयम् भगं न कारे महिरत्न धीमहि ॥  
र्व्_१,१४१।११अ अस्मे रयिं न स्वर्थं दमूनसम् भगं दक्षं न पपृचासि धर्णसिम् ।  
र्व्_१,१४१।११च् रश्मींर् इव यो यमति जन्मनी उभे देवानां शंसम् ऋत आ च सुक्रतुः ॥  
र्व्_१,१४१।१२अ उत नः सुद्योत्मा जीराश्वो होता मन्द्रः शृणवच् चन्द्ररथः ।  
र्व्_१,१४१।१२च् स नो नेषन् नेषतमैर् अमूरो ऽग्निर् वामं सुवितं वस्यो अच्छ ॥  
र्व्_१,१४१।१३अ अस्ताव्य् अग्निः शिमीवद्भिर् अर्कैः साम्राज्याय प्रतरं दधानः ।  
र्व्_१,१४१।१३च् अमी च ये मघवानो वयं च मिहं न सूरो अति निष् टतन्युः ॥  
  
र्व्_१,१४२।०१अ समिद्धो अग्न आ वह देवां अद्य यतस्रुचे ।  
र्व्_१,१४२।०१च् तन्तुं तनुष्व पूर्व्यं सुतसोमाय दाशुषे ॥  
र्व्_१,१४२।०२अ घृतवन्तम् उप मासि मधुमन्तं तनूनपात् ।  
र्व्_१,१४२।०२च् यज्ञं विप्रस्य मावतः शशमानस्य दाशुषः ॥  
र्व्_१,१४२।०३अ शुचिः पावको अद्भुतो मध्वा यज्ञम् मिमिक्षति ।  
र्व्_१,१४२।०३च् नराशंसस् त्रिर् आ दिवो देवो देवेषु यज्ञियः ॥  
र्व्_१,१४२।०४अ ईऌइतो अग्न आ वहेन्द्रं चित्रम् इह प्रियम् ।  
र्व्_१,१४२।०४च् इयं हि त्वा मतिर् ममाच्छा सुजिह्व वच्यते ॥  
र्व्_१,१४२।०५अ स्तृणानासो यतस्रुचो बर्हिर् यज्ञे स्वध्वरे ।  
र्व्_१,१४२।०५च् वृञ्जे देवव्यचस्तमम् इन्द्राय शर्म सप्रथः ॥  
र्व्_१,१४२।०६अ वि श्रयन्ताम् ऋतावृधः प्रयै देवेभ्यो महीः ।  
र्व्_१,१४२।०६च् पावकासः पुरुस्पृहो द्वारो देवीर् असश्चतः ॥  
र्व्_१,१४२।०७अ आ भन्दमाने उपाके नक्तोषासा सुपेशसा ।  
र्व्_१,१४२।०७च् यह्वी ऋतस्य मातरा सीदताम् बर्हिर् आ सुमत् ॥  
र्व्_१,१४२।०८अ मन्द्रजिह्वा जुगुर्वणी होतारा दैव्या कवी ।  
र्व्_१,१४२।०८च् यज्ञं नो यक्षताम् इमं सिध्रम् अद्य दिविस्पृशम् ॥  
र्व्_१,१४२।०९अ शुचिर् देवेष्व् अर्पिता होत्रा मरुत्सु भारती ।  
र्व्_१,१४२।०९च् इऌआ सरस्वती मही बर्हिः सीदन्तु यज्ञियाः ॥  
र्व्_१,१४२।१०अ तन् नस् तुरीपम् अद्भुतम् पुरु वारम् पुरु त्मना ।  
र्व्_१,१४२।१०च् त्वष्टा पोषाय वि ष्यतु राये नाभा नो अस्मयुः ॥  
र्व्_१,१४२।११अ अवसृजन्न् उप त्मना देवान् यक्षि वनस्पते ।  
र्व्_१,१४२।११च् अग्निर् हव्या सुषूदति देवो देवेषु मेधिरः ॥  
र्व्_१,१४२।१२अ पूषण्वते मरुत्वते विश्वदेवाय वायवे ।  
र्व्_१,१४२।१२च् स्वाहा गायत्रवेपसे हव्यम् इन्द्राय कर्तन ॥  
र्व्_१,१४२।१३अ स्वाहाकृतान्य् आ गह्य् उप हव्यानि वीतये ।  
र्व्_१,१४२।१३च् इन्द्रा गहि श्रुधी हवं त्वां हवन्ते अध्वरे ॥  
  
र्व्_१,१४३।०१अ प्र तव्यसीं नव्यसीं धीतिम् अग्नये वाचो मतिं सहसः सूनवे भरे ।  
र्व्_१,१४३।०१च् अपां नपाद् यो वसुभिः सह प्रियो होता पृथिव्यां न्य् असीदद् ऋत्वियः ॥  
र्व्_१,१४३।०२अ स जायमानः परमे व्योमन्य् आविर् अग्निर् अभवन् मातरिश्वने ।  
र्व्_१,१४३।०२च् अस्य क्रत्वा समिधानस्य मज्मना प्र द्यावा शोचिः पृथिवी अरोचयत् ॥  
र्व्_१,१४३।०३अ अस्य त्वेषा अजरा अस्य भानवः सुसन्दृशः सुप्रतीकस्य सुद्युतः ।  
र्व्_१,१४३।०३च् भात्वक्षसो अत्य् अक्तुर् न सिन्धवो ऽग्ने रेजन्ते अससन्तो अजराः ॥  
र्व्_१,१४३।०४अ यम् एरिरे भृगवो विश्ववेदसं नाभा पृथिव्या भुवनस्य मज्मना ।  
र्व्_१,१४३।०४च् अग्निं तं गीर्भिर् हिनुहि स्व आ दमे य एको वस्वो वरुणो न राजति ॥  
र्व्_१,१४३।०५अ न यो वराय मरुताम् इव स्वनः सेनेव सृष्टा दिव्या यथाशनिः ।  
र्व्_१,१४३।०५च् अग्निर् जम्भैस् तिगितैर् अत्ति भर्वति योधो न शत्रून् स वना न्य् ऋञ्जते ॥  
र्व्_१,१४३।०६अ कुविन् नो अग्निर् उचथस्य वीर् असद् वसुष् कुविद् वसुभिः कामम् आवरत् ।  
र्व्_१,१४३।०६च् चोदः कुवित् तुतुज्यात् सातये धियः शुचिप्रतीकं तम् अया धिया गृणे ॥  
र्व्_१,१४३।०७अ घृतप्रतीकं व ऋतस्य धूर्षदम् अग्निम् मित्रं न समिधान ऋञ्जते ।  
र्व्_१,१४३।०७च् इन्धानो अक्रो विदथेषु दीद्यच् छुक्रवर्णाम् उद् उ नो यंसते धियम् ॥  
र्व्_१,१४३।०८अ अप्रयुच्छन्न् अप्रयुच्छद्भिर् अग्ने शिवेभिर् नः पायुभिः पाहि शग्मैः ।  
र्व्_१,१४३।०८च् अदब्धेभिर् अदृपितेभिर् इष्टे ऽनिमिषद्भिः परि पाहि नो जाः ॥  
  
र्व्_१,१४४।०१अ एति प्र होता व्रतम् अस्य माययोर्ध्वां दधानः शुचिपेशसं धियम् ।  
र्व्_१,१४४।०१च् अभि स्रुचः क्रमते दक्षिणावृतो या अस्य धाम प्रथमं ह निंसते ॥  
र्व्_१,१४४।०२अ अभीम् ऋतस्य दोहना अनूषत योनौ देवस्य सदने परीवृताः ।  
र्व्_१,१४४।०२च् अपाम् उपस्थे विभृतो यद् आवसद् अध स्वधा अधयद् याभिर् ईयते ॥  
र्व्_१,१४४।०३अ युयूषतः सवयसा तद् इद् वपुः समानम् अर्थं वितरित्रता मिथः ।  
र्व्_१,१४४।०३च् आद् ईम् भगो न हव्यः सम् अस्मद् आ वोऌहुर् न रश्मीन् सम् अयंस्त सारथिः ॥  
र्व्_१,१४४।०४अ यम् ईं द्वा सवयसा सपर्यतः समाने योना मिथुना समोकसा ।  
र्व्_१,१४४।०४च् दिवा न नक्तम् पलितो युवाजनि पुरू चरन्न् अजरो मानुषा युगा ॥  
र्व्_१,१४४।०५अ तम् ईं हिन्वन्ति धीतयो दश व्रिशो देवम् मर्तास ऊतये हवामहे ।  
र्व्_१,१४४।०५च् धनोर् अधि प्रवत आ स ऋण्वत्य् अभिव्रजद्भिर् वयुना नवाधित ॥  
र्व्_१,१४४।०६अ त्वं ह्य् अग्ने दिव्यस्य राजसि त्वम् पार्थिवस्य पशुपा इव त्मना ।  
र्व्_१,१४४।०६च् एनी त एते बृहती अभिश्रिया हिरण्ययी वक्वरी बर्हिर् आशाते ॥  
र्व्_१,१४४।०७अ अग्ने जुषस्व प्रति हर्य तद् वचो मन्द्र स्वधाव ऋतजात सुक्रतो ।  
र्व्_१,१४४।०७च् यो विश्वतः प्रत्यङ्ङ् असि दर्शतो रण्वः सन्दृष्टौ पितुमां इव क्षयः ॥  
  
र्व्_१,१४५।०१अ तम् पृच्छता स जगामा स वेद स चिकित्वां ईयते सा न्व् ईयते ।  
र्व्_१,१४५।०१च् तस्मिन् सन्ति प्रशिषस् तस्मिन्न् इष्टयः स वाजस्य शवसः शुष्मिणस् पतिः ॥  
र्व्_१,१४५।०२अ तम् इत् पृच्छन्ति न सिमो वि पृच्छति स्वेनेव धीरो मनसा यद् अग्रभीत् ।  
र्व्_१,१४५।०२च् न मृष्यते प्रथमं नापरं वचो ऽस्य क्रत्वा सचते अप्रदृपितः ॥  
र्व्_१,१४५।०३अ तम् इद् गच्छन्ति जुह्वस् तम् अर्वतीर् विश्वान्य् एकः शृणवद् वचांसि मे ।  
र्व्_१,१४५।०३च् पुरुप्रैषस् ततुरिर् यज्ञसाधनो ऽच्छिद्रोतिः शिशुर् आदत्त सं रभः ॥  
र्व्_१,१४५।०४अ उपस्थायं चरति यत् समारत सद्यो जातस् तत्सार युज्येभिः ।  
र्व्_१,१४५।०४च् अभि श्वान्तम् मृशते नान्द्ये मुदे यद् ईं गच्छन्त्य् उशतीर् अपिष्ठितम् ॥  
र्व्_१,१४५।०५अ स ईम् मृगो अप्यो वनर्गुर् उप त्वच्य् उपमस्यां नि धायि ।  
र्व्_१,१४५।०५च् व्य् अब्रवीद् वयुना मर्त्येभ्यो ऽग्निर् विद्वां ऋतचिद् धि सत्यः ॥  
  
र्व्_१,१४६।०१अ त्रिमूर्धानं सप्तरश्मिं गृणीषे ऽनूनम् अग्निम् पित्रोर् उपस्थे ।  
र्व्_१,१४६।०१च् निषत्तम् अस्य चरतो ध्रुवस्य विश्वा दिवो रोचनापप्रिवांसम् ॥  
र्व्_१,१४६।०२अ उक्षा महां अभि ववक्ष एने अजरस् तस्थाव् इतऊतिर् ऋष्वः ।  
र्व्_१,१४६।०२च् उर्व्याः पदो नि दधाति सानौ रिहन्त्य् ऊधो अरुषासो अस्य ॥  
र्व्_१,१४६।०३अ समानं वत्सम् अभि सञ्चरन्ती विष्वग् धेनू वि चरतः सुमेके ।  
र्व्_१,१४६।०३च् अनपवृज्यां अध्वनो मिमाने विश्वान् केतां अधि महो दधाने ॥  
र्व्_१,१४६।०४अ धीरासः पदं कवयो नयन्ति नाना हृदा रक्षमाणा अजुर्यम् ।  
र्व्_१,१४६।०४च् सिषासन्तः पर्य् अपश्यन्त सिन्धुम् आविर् एभ्यो अभवत् सूर्यो नॄन् ॥  
र्व्_१,१४६।०५अ दिदृक्षेण्यः परि काष्ठासु जेन्य ईऌएन्यो महो अर्भाय जीवसे ।  
र्व्_१,१४६।०५च् पुरुत्रा यद् अभवत् सूर् अहैभ्यो गर्भेभ्यो मघवा विश्वदर्शतः ॥  
  
र्व्_१,१४७।०१अ कथा ते अग्ने शुचयन्त आयोर् ददाशुर् वाजेभिर् आशुषाणाः ।  
र्व्_१,१४७।०१च् उभे यत् तोके तनये दधाना ऋतस्य सामन् रणयन्त देवाः ॥  
र्व्_१,१४७।०२अ बोधा मे अस्य वचसो यविष्ठ मंहिष्ठस्य प्रभृतस्य स्वधावः ।  
र्व्_१,१४७।०२च् पीयति त्वो अनु त्वो गृणाति वन्दारुस् ते तन्वं वन्दे अग्ने ॥  
र्व्_१,१४७।०३अ ये पायवो मामतेयं ते अग्ने पश्यन्तो अन्धं दुरिताद् अरक्षन् ।  
र्व्_१,१४७।०३च् ररक्ष तान् सुकृतो विश्ववेदा दिप्सन्त इद् रिपवो नाह देभुः ॥  
र्व्_१,१४७।०४अ यो नो अग्ने अररिवां अघायुर् अरातीवा मर्चयति द्वयेन ।  
र्व्_१,१४७।०४च् मन्त्रो गुरुः पुनर् अस्तु सो अस्मा अनु मृक्षीष्ट तन्वं दुरुक्तैः ॥  
र्व्_१,१४७।०५अ उत वा यः सहस्य प्रविद्वान् मर्तो मर्तम् मर्चयति द्वयेन ।  
र्व्_१,१४७।०५च् अतः पाहि स्तवमान स्तुवन्तम् अग्ने माकिर् नो दुरिताय धायीः ॥  
  
र्व्_१,१४८।०१अ मथीद् यद् ईं विष्टो मातरिश्वा होतारं विश्वाप्सुं विश्वदेव्यम् ।  
र्व्_१,१४८।०१च् नि यं दधुर् मनुष्यासु विक्षु स्वर् ण चित्रं वपुषे विभावम् ॥  
र्व्_१,१४८।०२अ ददानम् इन् न ददभन्त मन्माग्निर् वरूथम् मम तस्य चाकन् ।  
र्व्_१,१४८।०२च् जुषन्त विश्वान्य् अस्य कर्मोपस्तुतिम् भरमाणस्य कारोः ॥  
र्व्_१,१४८।०३अ नित्ये चिन् नु यं सदने जगृभ्रे प्रशस्तिभिर् दधिरे यज्ञियासः ।  
र्व्_१,१४८।०३च् प्र सू नयन्त गृभयन्त इष्टाव् अश्वासो न रथ्यो रारहाणाः ॥  
र्व्_१,१४८।०४अ पुरूणि दस्मो नि रिणाति जम्भैर् आद् रोचते वन आ विभावा ।  
र्व्_१,१४८।०४च् आद् अस्य वातो अनु वाति शोचिर् अस्तुर् न शर्याम् असनाम् अनु द्यून् ॥  
र्व्_१,१४८।०५अ न यं रिपवो न रिषण्यवो गर्भे सन्तं रेषणा रेषयन्ति ।  
र्व्_१,१४८।०५च् अन्धा अपश्या न दभन्न् अभिख्या नित्यास ईम् प्रेतारो अरक्षन् ॥  
  
र्व्_१,१४९।०१अ महः स राय एषते पतिर् दन्न् इन इनस्य वसुनः पद आ ।  
र्व्_१,१४९।०१च् उप ध्रजन्तम् अद्रयो विधन्न् इत् ॥  
र्व्_१,१४९।०२अ स यो वृषा नरां न रोदस्योः श्रवोभिर् अस्ति जीवपीतसर्गः ।  
र्व्_१,१४९।०२च् प्र यः सस्राणः शिश्रीत योनौ ॥  
र्व्_१,१४९।०३अ आ यः पुरं नार्मिणीम् अदीदेद् अत्यः कविर् नभन्यो नार्वा ।  
र्व्_१,१४९।०३च् सूरो न रुरुक्वाञ् छतात्मा ॥  
र्व्_१,१४९।०४अ अभि द्विजन्मा त्री रोचनानि विश्वा रजांसि शुशुचानो अस्थात् ।  
र्व्_१,१४९।०४च् होता यजिष्ठो अपां सधस्थे ॥  
र्व्_१,१४९।०५अ अयं स होता यो द्विजन्मा विश्वा दधे वार्याणि श्रवस्या ।  
र्व्_१,१४९।०५च् मर्तो यो अस्मै सुतुको ददाश ॥  
  
र्व्_१,१५०।०१अ पुरु त्वा दाश्वान् वोचे ऽरिर् अग्ने तव स्विद् आ ।  
र्व्_१,१५०।०१च् तोदस्येव शरण आ महस्य ॥  
र्व्_१,१५०।०२अ व्य् अनिनस्य धनिनः प्रहोषे चिद् अररुषः ।  
र्व्_१,१५०।०२च् कदा चन प्रजिगतो अदेवयोः ॥  
र्व्_१,१५०।०३अ स चन्द्रो विप्र मर्त्यो महो व्राधन्तमो दिवि ।  
र्व्_१,१५०।०३च् प्र-प्रेत् ते अग्ने वनुषः स्याम ॥  
  
र्व्_१,१५१।०१अ मित्रं न यं शिम्या गोषु गव्यवः स्वाध्यो विदथे अप्सु जीजनन् ।  
र्व्_१,१५१।०१च् अरेजेतां रोदसी पाजसा गिरा प्रति प्रियं यजतं जनुषाम् अवः ॥  
र्व्_१,१५१।०२अ यद् ध त्यद् वाम् पुरुमीऌहस्य सोमिनः प्र मित्रासो न दधिरे स्वाभुवः ।  
र्व्_१,१५१।०२च् अध क्रतुं विदतं गातुम् अर्चत उत श्रुतं वृषणा पस्त्यावतः ॥  
र्व्_१,१५१।०३अ आ वाम् भूषन् क्षितयो जन्म रोदस्योः प्रवाच्यं वृषणा दक्षसे महे ।  
र्व्_१,१५१।०३च् यद् ईम् ऋताय भरथो यद् अर्वते प्र होत्रया शिम्या वीथो अध्वरम् ॥  
र्व्_१,१५१।०४अ प्र सा क्षितिर् असुर या महि प्रिय ऋतावानाव् ऋतम् आ घोषथो बृहत् ।  
र्व्_१,१५१।०४च् युवं दिवो बृहतो दक्षम् आभुवं गां न धुर्य् उप युञ्जाथे अपः ॥  
र्व्_१,१५१।०५अ मही अत्र महिना वारम् ऋण्वथो ऽरेणवस् तुज आ सद्मन् धेनवः ।  
र्व्_१,१५१।०५च् स्वरन्ति ता उपरताति सूर्यम् आ निम्रुच उषसस् तक्ववीर् इव ॥  
र्व्_१,१५१।०६अ आ वाम् ऋताय केशिनीर् अनूषत मित्र यत्र वरुण गातुम् अर्चथः ।  
र्व्_१,१५१।०६च् अव त्मना सृजतम् पिन्वतं धियो युवं विप्रस्य मन्मनाम् इरज्यथः ॥  
र्व्_१,१५१।०७अ यो वां यज्ञैः शशमानो ह दाशति कविर् होता यजति मन्मसाधनः ।  
र्व्_१,१५१।०७च् उपाह तं गच्छथो वीथो अध्वरम् अच्छा गिरः सुमतिं गन्तम् अस्मयू ॥  
र्व्_१,१५१।०८अ युवां यज्ञैः प्रथमा गोभिर् अञ्जत ऋतावाना मनसो न प्रयुक्तिषु ।  
र्व्_१,१५१।०८च् भरन्ति वाम् मन्मना संयता गिरो ऽदृप्यता मनसा रेवद् आशाथे ॥  
र्व्_१,१५१।०९अ रेवद् वयो दधाथे रेवद् आशाथे नरा मायाभिर् इतऊति माहिनम् ।  
र्व्_१,१५१।०९च् न वां द्यावो ऽहभिर् नोत सिन्धवो न देवत्वम् पणयो नानशुर् मघम् ॥  
  
र्व्_१,१५२।०१अ युवं वस्त्राणि पीवसा वसाथे युवोर् अच्छिद्रा मन्तवो ह सर्गाः ।  
र्व्_१,१५२।०१च् अवातिरतम् अनृतानि विश्व ऋतेन मित्रावरुणा सचेथे ॥  
र्व्_१,१५२।०२अ एतच् चन त्वो वि चिकेतद् एषां सत्यो मन्त्रः कविशस्त ऋघावान् ।  
र्व्_१,१५२।०२च् त्रिरश्रिं हन्ति चतुरश्रिर् उग्रो देवनिदो ह प्रथमा अजूर्यन् ॥  
र्व्_१,१५२।०३अ अपाद् एति प्रथमा पद्वतीनां कस् तद् वाम् मित्रावरुणा चिकेत ।  
र्व्_१,१५२।०३च् गर्भो भारम् भरत्य् आ चिद् अस्य ऋतम् पिपर्त्य् अनृतं नि तारीत् ॥  
र्व्_१,१५२।०४अ प्रयन्तम् इत् परि जारं कनीनाम् पश्यामसि नोपनिपद्यमानम् ।  
र्व्_१,१५२।०४च् अनवपृग्णा वितता वसानम् प्रियम् मित्रस्य वरुणस्य धाम ॥  
र्व्_१,१५२।०५अ अनश्वो जातो अनभीशुर् अर्वा कनिक्रदत् पतयद् ऊर्ध्वसानुः ।  
र्व्_१,१५२।०५च् अचित्तम् ब्रह्म जुजुषुर् युवानः प्र मित्रे धाम वरुणे गृणन्तः ॥  
र्व्_१,१५२।०६अ आ धेनवो मामतेयम् अवन्तीर् ब्रह्मप्रियम् पीपयन् सस्मिन्न् ऊधन् ।  
र्व्_१,१५२।०६च् पित्वो भिक्षेत वयुनानि विद्वान् आसाविवासन्न् अदितिम् उरुष्येत् ॥  
र्व्_१,१५२।०७अ आ वाम् मित्रावरुणा हव्यजुष्टिं नमसा देवाव् अवसा ववृत्याम् ।  
र्व्_१,१५२।०७च् अस्माकम् ब्रह्म पृतनासु सह्या अस्माकं वृष्टिर् दिव्या सुपारा ॥  
  
र्व्_१,१५३।०१अ यजामहे वाम् महः सजोषा हव्येभिर् मित्रावरुणा नमोभिः ।  
र्व्_१,१५३।०१च् घृतैर् घृतस्नू अध यद् वाम् अस्मे अध्वर्यवो न धीतिभिर् भरन्ति ॥  
र्व्_१,१५३।०२अ प्रस्तुतिर् वां धाम न प्रयुक्तिर् अयामि मित्रावरुणा सुवृक्तिः ।  
र्व्_१,१५३।०२च् अनक्ति यद् वां विदथेषु होता सुम्नं वां सूरिर् वृषणाव् इयक्षन् ॥  
र्व्_१,१५३।०३अ पीपाय धेनुर् अदितिर् ऋताय जनाय मित्रावरुणा हविर्दे ।  
र्व्_१,१५३।०३च् हिनोति यद् वां विदथे सपर्यन् स रातहव्यो मानुषो न होता ॥  
र्व्_१,१५३।०४अ उत वां विक्षु मद्यास्व् अन्धो गाव आपश् च पीपयन्त देवीः ।  
र्व्_१,१५३।०४च् उतो नो अस्य पूर्व्यः पतिर् दन् वीतम् पातम् पयस उस्रियायाः ॥  
  
र्व्_१,१५४।०१अ विष्णोर् नु कं वीर्याणि प्र वोचं यः पार्थिवानि विममे रजांसि ।  
र्व्_१,१५४।०१च् यो अस्कभायद् उत्तरं सधस्थं विचक्रमाणस् त्रेधोरुगायः ॥  
र्व्_१,१५४।०२अ प्र तद् विष्णु स्तवते वीर्येण मृगो न भीमः कुचरो गिरिष्ठाः ।  
र्व्_१,१५४।०२च् यस्योरुषु त्रिषु विक्रमणेष्व् अधिक्षियन्ति भुवनानि विश्वा ॥  
र्व्_१,१५४।०३अ प्र विष्णवे शूषम् एतु मन्म गिरिक्षित उरुगायाय वृष्णे ।  
र्व्_१,१५४।०३च् य इदं दीर्घम् प्रयतं सधस्थम् एको विममे त्रिभिर् इत् पदेभिः ॥  
र्व्_१,१५४।०४अ यस्य त्री पूर्णा मधुना पदान्य् अक्षीयमाणा स्वधया मदन्ति ।  
र्व्_१,१५४।०४च् य उ त्रिधातु पृथिवीम् उत द्याम् एको दाधार भुवनानि विश्वा ॥  
र्व्_१,१५४।०५अ तद् अस्य प्रियम् अभि पाथो अश्यां नरो यत्र देवयवो मदन्ति ।  
र्व्_१,१५४।०५च् उरुक्रमस्य स हि बन्धुर् इत्था विष्णोः पदे परमे मध्व उत्सः ॥  
र्व्_१,१५४।०६अ ता वां वास्तून्य् उश्मसि गमध्यै यत्र गावो भूरिशृङ्गा अयासः ।  
र्व्_१,१५४।०६च् अत्राह तद् उरुगायस्य वृष्णः परमम् पदम् अव भाति भूरि ॥  
  
र्व्_१,१५५।०१अ प्र वः पान्तम् अन्धसो धियायते महे शूराय विष्णवे चार्चत ।  
र्व्_१,१५५।०१च् या सानुनि पर्वतानाम् अदाभ्या महस् तस्थतुर् अर्वतेव साधुना ॥  
र्व्_१,१५५।०२अ त्वेषम् इत्था समरणं शिमीवतोर् इन्द्राविष्णू सुतपा वाम् उरुष्यति ।  
र्व्_१,१५५।०२च् या मर्त्याय प्रतिधीयमानम् इत् कृशानोर् अस्तुर् असनाम् उरुष्यथः ॥  
र्व्_१,१५५।०३अ ता ईं वर्धन्ति मह्य् अस्य पौंस्यं नि मातरा नयति रेतसे भुजे ।  
र्व्_१,१५५।०३च् दधाति पुत्रो ऽवरम् परम् पितुर् नाम तृतीयम् अधि रोचने दिवः ॥  
र्व्_१,१५५।०४अ तत्-तद् इद् अस्य पौंस्यं गृणीमसीनस्य त्रातुर् अवृकस्य मीऌहुषः ।  
र्व्_१,१५५।०४च् यः पार्थिवानि त्रिभिर् इद् विगामभिर् उरु क्रमिष्टोरुगायाय जीवसे ॥  
र्व्_१,१५५।०५अ द्वे इद् अस्य क्रमणे स्वर्दृशो ऽभिख्याय मर्त्यो भुरण्यति ।  
र्व्_१,१५५।०५च् तृतीयम् अस्य नकिर् आ दधर्षति वयश् चन पतयन्तः पतत्रिणः ॥  
र्व्_१,१५५।०६अ चतुर्भिः साकं नवतिं च नामभिश् चक्रं न वृत्तं व्यतींर् अवीविपत् ।  
र्व्_१,१५५।०६च् बृहच्छरीरो विमिमान ऋक्वभिर् युवाकुमारः प्रत्य् एत्य् आहवम् ॥  
  
र्व्_१,१५६।०१अ भवा मित्रो न शेव्यो घृतासुतिर् विभूतद्युम्न एवया उ सप्रथाः ।  
र्व्_१,१५६।०१च् अधा ते विष्णो विदुषा चिद् अर्ध्य स्तोमो यज्ञश् च राध्यो हविष्मता ॥  
र्व्_१,१५६।०२अ यः पूर्व्याय वेधसे नवीयसे सुमज्जानये विष्णवे ददाशति ।  
र्व्_१,१५६।०२च् यो जातम् अस्य महतो महि ब्रवत् सेद् उ श्रवोभिर् युज्यं चिद् अभ्य् असत् ॥  
र्व्_१,१५६।०३अ तम् उ स्तोतारः पूर्व्यं यथा विद ऋतस्य गर्भं जनुषा पिपर्तन ।  
र्व्_१,१५६।०३च् आस्य जानन्तो नाम चिद् विवक्तन महस् ते विष्णो सुमतिम् भजामहे ॥  
र्व्_१,१५६।०४अ तम् अस्य राजा वरुणस् तम् अश्विना क्रतुं सचन्त मारुतस्य वेधसः ।  
र्व्_१,१५६।०४च् दाधार दक्षम् उत्तमम् अहर्विदं व्रजं च विष्णुः सखिवां अपोर्णुते ॥  
र्व्_१,१५६।०५अ आ यो विवाय सचथाय दैव्य इन्द्राय विष्णुः सुकृते सुकृत्तरः ।  
र्व्_१,१५६।०५च् वेधा अजिन्वत् त्रिषधस्थ आर्यम् ऋतस्य भागे यजमानम् आभजत् ॥  
  
र्व्_१,१५७।०१अ अबोध्य् अग्निर् ज्म उद् एति सूर्यो व्य् उषाश् चन्द्रा मह्य् आवो अर्चिषा ।  
र्व्_१,१५७।०१च् आयुक्षाताम् अश्विना यातवे रथम् प्रासावीद् देवः सविता जगत् पृथक् ॥  
र्व्_१,१५७।०२अ यद् युञ्जाथे वृषणम् अश्विना रथं घृतेन नो मधुना क्षत्रम् उक्षतम् ।  
र्व्_१,१५७।०२च् अस्माकम् ब्रह्म पृतनासु जिन्वतं वयं धना शूरसाता भजेमहि ॥  
र्व्_१,१५७।०३अ अर्वाङ् त्रिचक्रो मधुवाहनो रथो जीराश्वो अश्विनोर् यातु सुष्टुतः ।  
र्व्_१,१५७।०३च् त्रिवन्धुरो मघवा विश्वसौभगः शं न आ वक्षद् द्विपदे चतुष्पदे ॥  
र्व्_१,१५७।०४अ आ न ऊर्जं वहतम् अश्विना युवम् मधुमत्या नः कशया मिमिक्षतम् ।  
र्व्_१,१५७।०४च् प्रायुस् तारिष्टं नी रपांसि मृक्षतं सेधतं द्वेषो भवतं सचाभुवा ॥  
र्व्_१,१५७।०५अ युवं ह गर्भं जगतीषु धत्थो युवं विश्वेषु भुवनेष्व् अन्तः ।  
र्व्_१,१५७।०५च् युवम् अग्निं च वृषणाव् अपश् च वनस्पतींर् अश्विनाव् ऐरयेथाम् ॥  
र्व्_१,१५७।०६अ युवं ह स्थो भिषजा भेषजेभिर् अथो ह स्थो रथ्या राथ्येभिः ।  
र्व्_१,१५७।०६च् अथो ह क्षत्रम् अधि धत्थ उग्रा यो वां हविष्मान् मनसा ददाश ॥  
  
र्व्_१,१५८।०१अ वसू रुद्रा पुरुमन्तू वृधन्ता दशस्यतं नो वृषणाव् अभिष्टौ ।  
र्व्_१,१५८।०१च् दस्रा ह यद् रेक्ण औचथ्यो वाम् प्र यत् सस्राथे अकवाभिर् ऊती ॥  
र्व्_१,१५८।०२अ को वां दाशत् सुमतये चिद् अस्यै वसू यद् धेथे नमसा पदे गोः ।  
र्व्_१,१५८।०२च् जिगृतम् अस्मे रेवतीः पुरन्धीः कामप्रेणेव मनसा चरन्ता ॥  
र्व्_१,१५८।०३अ युक्तो ह यद् वां तौग्र्याय पेरुर् वि मध्ये अर्णसो धायि पज्रः ।  
र्व्_१,१५८।०३च् उप वाम् अवः शरणं गमेयं शूरो नाज्म पतयद्भिर् एवैः ॥  
र्व्_१,१५८।०४अ उपस्तुतिर् औचथ्यम् उरुष्येन् मा माम् इमे पतत्रिणी वि दुग्धाम् ।  
र्व्_१,१५८।०४च् मा माम् एधो दशतयश् चितो धाक् प्र यद् वाम् बद्धस् त्मनि खादति क्षाम् ॥  
र्व्_१,१५८।०५अ न मा गरन् नद्यो मातृतमा दासा यद् ईं सुसमुब्धम् अवाधुः ।  
र्व्_१,१५८।०५च् शिरो यद् अस्य त्रैतनो वितक्षत् स्वयं दास उरो अंसाव् अपि ग्ध ॥  
र्व्_१,१५८।०६अ दीर्घतमा मामतेयो जुजुर्वान् दशमे युगे ।  
र्व्_१,१५८।०६च् अपाम् अर्थं यतीनाम् ब्रह्मा भवति सारथिः ॥  
  
र्व्_१,१५९।०१अ प्र द्यावा यज्ञैः पृथिवी ऋतावृधा मही स्तुषे विदथेषु प्रचेतसा ।  
र्व्_१,१५९।०१च् देवेभिर् ये देवपुत्रे सुदंससेत्था धिया वार्याणि प्रभूषतः ॥  
र्व्_१,१५९।०२अ उत मन्ये पितुर् अद्रुहो मनो मातुर् महि स्वतवस् तद् धवीमभिः ।  
र्व्_१,१५९।०२च् सुरेतसा पितरा भूम चक्रतुर् उरु प्रजाया अमृतं वरीमभिः ॥  
र्व्_१,१५९।०३अ ते सूनवः स्वपसः सुदंससो मही जज्ञुर् मातरा पूर्वचित्तये ।  
र्व्_१,१५९।०३च् स्थातुश् च सत्यं जगतश् च धर्मणि पुत्रस्य पाथः पदम् अद्वयाविनः ॥  
र्व्_१,१५९।०४अ ते मायिनो ममिरे सुप्रचेतसो जामी सयोनी मिथुना समोकसा ।  
र्व्_१,१५९।०४च् नव्यं-नव्यं तन्तुम् आ तन्वते दिवि समुद्रे अन्तः कवयः सुदीतयः ॥  
र्व्_१,१५९।०५अ तद् राधो अद्य सवितुर् वरेण्यं वयं देवस्य प्रसवे मनामहे ।  
र्व्_१,१५९।०५च् अस्मभ्यं द्यावापृथिवी सुचेतुना रयिं धत्तं वसुमन्तं शतग्विनम् ॥  
  
र्व्_१,१६०।०१अ ते हि द्यावापृथिवी विश्वशम्भुव ऋतावरी रजसो धारयत्कवी ।  
र्व्_१,१६०।०१च् सुजन्मनी धिषणे अन्तर् ईयते देवो देवी धर्मणा सूर्यः शुचिः ॥  
र्व्_१,१६०।०२अ उरुव्यचसा महिनी असश्चता पिता माता च भुवनानि रक्षतः ।  
र्व्_१,१६०।०२च् सुधृष्टमे वपुष्ये न रोदसी पिता यत् सीम् अभि रूपैर् अवासयत् ॥  
र्व्_१,१६०।०३अ स वह्निः पुत्रः पित्रोः पवित्रवान् पुनाति धीरो भुवनानि मायया ।  
र्व्_१,१६०।०३च् धेनुं च पृश्निं वृषभं सुरेतसं विश्वाहा शुक्रम् पयो अस्य दुक्षत ॥  
र्व्_१,१६०।०४अ अयं देवानाम् अपसाम् अपस्तमो यो जजान रोदसी विश्वशम्भुवा ।  
र्व्_१,१६०।०४च् वि यो ममे रजसी सुक्रतूययाजरेभि स्कम्भनेभिः सम् आनृचे ॥  
र्व्_१,१६०।०५अ ते नो गृणाने महिनी महि श्रवः क्षत्रं द्यावापृथिवी धासथो बृहत् ।  
र्व्_१,१६०।०५च् येनाभि कृष्टीस् ततनाम विश्वहा पनाय्यम् ओजो अस्मे सम् इन्वतम् ॥  
  
र्व्_१,१६१।०१अ किम् उ श्रेष्ठः किं यविष्ठो न आजगन् किम् ईयते दूत्यं कद् यद् ऊचिम ।  
र्व्_१,१६१।०१च् न निन्दिम चमसं यो महाकुलो ऽग्ने भ्रातर् द्रुण इद् भूतिम् ऊदिम ॥  
र्व्_१,१६१।०२अ एकं चमसं चतुरः कृणोतन तद् वो देवा अब्रुवन् तद् व आगमम् ।  
र्व्_१,१६१।०२च् सौधन्वना यद्य् एवा करिष्यथ साकं देवैर् यज्ञियासो भविष्यथ ॥  
र्व्_१,१६१।०३अ अग्निं दूतम् प्रति यद् अब्रवीतनाश्वः कर्त्वो रथ उतेह कर्त्वः ।  
र्व्_१,१६१।०३च् धेनुः कर्त्वा युवशा कर्त्वा द्वा तानि भ्रातर् अनु वः कृत्व्य् एमसि ॥  
र्व्_१,१६१।०४अ चकृवांस ऋभवस् तद् अपृच्छत क्वेद् अभूद् यः स्य दूतो न आजगन् ।  
र्व्_१,१६१।०४च् यदावाख्यच् चमसाञ् चतुरः कृतान् आद् इत् त्वष्टा ग्नास्व् अन्तर् न्य् आनजे ॥  
र्व्_१,१६१।०५अ हनामैनां इति त्वष्टा यद् अब्रवीच् चमसं ये देवपानम् अनिन्दिषुः ।  
र्व्_१,१६१।०५च् अन्या नामानि कृण्वते सुते सचां अन्यैर् एनान् कन्या नामभि स्परत् ॥  
र्व्_१,१६१।०६अ इन्द्रो हरी युयुजे अश्विना रथम् बृहस्पतिर् विश्वरूपाम् उपाजत ।  
र्व्_१,१६१।०६च् ऋभुर् विभ्वा वाजो देवां अगच्छत स्वपसो यज्ञियम् भागम् ऐतन ॥  
र्व्_१,१६१।०७अ निश् चर्मणो गाम् अरिणीत धीतिभिर् या जरन्ता युवशा ताकृणोतन ।  
र्व्_१,१६१।०७च् सौधन्वना अश्वाद् अश्वम् अतक्षत युक्त्वा रथम् उप देवां अयातन ॥  
र्व्_१,१६१।०८अ इदम् उदकम् पिबतेत्य् अब्रवीतनेदं वा घा पिबता मुञ्जनेजनम् ।  
र्व्_१,१६१।०८च् सौधन्वना यदि तन् नेव हर्यथ तृतीये घा सवने मादयाध्वै ॥  
र्व्_१,१६१।०९अ आपो भूयिष्ठा इत्य् एको अब्रवीद् अग्निर् भूयिष्ठ इत्य् अन्यो अब्रवीत् ।  
र्व्_१,१६१।०९च् वधर्यन्तीम् बहुभ्यः प्रैको अब्रवीद् ऋता वदन्तश् चमसां अपिंशत ॥  
र्व्_१,१६१।१०अ श्रोणाम् एक उदकं गाम् अवाजति मांसम् एकः पिंशति सूनयाभृतम् ।  
र्व्_१,१६१।१०च् आ निम्रुचः शकृद् एको अपाभरत् किं स्वित् पुत्रेभ्यः पितरा उपावतुः ॥  
र्व्_१,१६१।११अ उद्वत्स्व् अस्मा अकृणोतना तृणं निवत्स्व् अपः स्वपस्यया नरः ।  
र्व्_१,१६१।११च् अगोह्यस्य यद् असस्तना गृहे तद् अद्येदम् ऋभवो नानु गच्छथ ॥  
र्व्_१,१६१।१२अ सम्मील्य यद् भुवना पर्यसर्पत क्व स्वित् तात्या पितरा व आसतुः ।  
र्व्_१,१६१।१२च् अशपत यः करस्नं व आददे यः प्राब्रवीत् प्रो तस्मा अब्रवीतन ॥  
र्व्_१,१६१।१३अ सुषुप्वांस ऋभवस् तद् अपृच्छतागोह्य क इदं नो अबूबुधत् ।  
र्व्_१,१६१।१३च् श्वानम् बस्तो बोधयितारम् अब्रवीत् संवत्सर इदम् अद्या व्य् अख्यत ॥  
र्व्_१,१६१।१४अ दिवा यान्ति मरुतो भूम्याग्निर् अयं वातो अन्तरिक्षेण याति ।  
र्व्_१,१६१।१४च् अद्भिर् याति वरुणः समुद्रैर् युष्मां इच्छन्तः शवसो नपातः ॥  
  
र्व्_१,१६२।०१अ मा नो मित्रो वरुणो अर्यमायुर् इन्द्र ऋभुक्षा मरुतः परि ख्यन् ।  
र्व्_१,१६२।०१च् यद् वाजिनो देवजातस्य सप्तेः प्रवक्ष्यामो विदथे वीर्याणि ॥  
र्व्_१,१६२।०२अ यन् निर्णिजा रेक्णसा प्रावृतस्य रातिं गृभीताम् मुखतो नयन्ति ।  
र्व्_१,१६२।०२च् सुप्राङ् अजो मेम्यद् विश्वरूप इन्द्रापूष्णोः प्रियम् अप्य् एति पाथः ॥  
र्व्_१,१६२।०३अ एष च्छागः पुरो अश्वेन वाजिना पूष्णो भागो नीयते विश्वदेव्यः ।  
र्व्_१,१६२।०३च् अभिप्रियं यत् पुरोऌआशम् अर्वता त्वष्टेद् एनं सौश्रवसाय जिन्वति ॥  
र्व्_१,१६२।०४अ यद् धविष्यम् ऋतुशो देवयानं त्रिर् मानुषाः पर्य् अश्वं नयन्ति ।  
र्व्_१,१६२।०४च् अत्रा पूष्णः प्रथमो भाग एति यज्ञं देवेभ्यः प्रतिवेदयन्न् अजः ॥  
र्व्_१,१६२।०५अ होताध्वर्युर् आवया अग्निमिन्धो ग्रावग्राभ उत शंस्ता सुविप्रः ।  
र्व्_१,१६२।०५च् तेन यज्ञेन स्वरङ्कृतेन स्विष्टेन वक्षणा आ पृणध्वम् ॥  
र्व्_१,१६२।०६अ यूपव्रस्का उत ये यूपवाहाश् चषालं ये अश्वयूपाय तक्षति ।  
र्व्_१,१६२।०६च् ये चार्वते पचनं सम्भरन्त्य् उतो तेषाम् अभिगूर्तिर् न इन्वतु ॥  
र्व्_१,१६२।०७अ उप प्रागात् सुमन् मे ऽधायि मन्म देवानाम् आशा उप वीतपृष्ठः ।  
र्व्_१,१६२।०७च् अन्व् एनं विप्रा ऋषयो मदन्ति देवानाम् पुष्टे चकृमा सुबन्धुम् ॥  
र्व्_१,१६२।०८अ यद् वाजिनो दाम सन्दानम् अर्वतो या शीर्षण्या रशना रज्जुर् अस्य ।  
र्व्_१,१६२।०८च् यद् वा घास्य प्रभृतम् आस्ये तृणं सर्वा ता ते अपि देवेष्व् अस्तु ॥  
र्व्_१,१६२।०९अ यद् अश्वस्य क्रविषो मक्षिकाश यद् वा स्वरौ स्वधितौ रिप्तम् अस्ति ।  
र्व्_१,१६२।०९च् यद् धस्तयोः शमितुर् यन् नखेषु सर्वा ता ते अपि देवेष्व् अस्तु ॥  
र्व्_१,१६२।१०अ यद् ऊवध्यम् उदरस्यापवाति य आमस्य क्रविषो गन्धो अस्ति ।  
र्व्_१,१६२।१०च् सुकृता तच् छमितारः कृण्वन्तूत मेधं शृतपाकम् पचन्तु ॥  
र्व्_१,१६२।११अ यत् ते गात्राद् अग्निना पच्यमानाद् अभि शूलं निहतस्यावधावति ।  
र्व्_१,१६२।११च् मा तद् भूम्याम् आ श्रिषन् मा तृणेषु देवेभ्यस् तद् उशद्भ्यो रातम् अस्तु ॥  
र्व्_१,१६२।१२अ ये वाजिनम् परिपश्यन्ति पक्वं य ईम् आहुः सुरभिर् निर् हरेति ।  
र्व्_१,१६२।१२च् ये चार्वतो मांसभिक्षाम् उपासत उतो तेषाम् अभिगूर्तिर् न इन्वतु ॥  
र्व्_१,१६२।१३अ यन् नीक्षणम् मांस्पचन्या उखाया या पात्राणि यूष्ण आसेचनानि ।  
र्व्_१,१६२।१३च् ऊष्मण्यापिधाना चरूणाम् अङ्काः सूनाः परि भूषन्त्य् अश्वम् ॥  
र्व्_१,१६२।१४अ निक्रमणं निषदनं विवर्तनं यच् च पड्बीशम् अर्वतः ।  
र्व्_१,१६२।१४च् यच् च पपौ यच् च घासिं जघास सर्वा ता ते अपि देवेष्व् अस्तु ॥  
र्व्_१,१६२।१५अ मा त्वाग्निर् ध्वनयीद् धूमगन्धिर् मोखा भ्राजन्त्य् अभि विक्त जघ्रिः ।  
र्व्_१,१६२।१५च् इष्टं वीतम् अभिगूर्तं वषट्कृतं तं देवासः प्रति गृभ्णन्त्य् अश्वम् ॥  
र्व्_१,१६२।१६अ यद् अश्वाय वास उपस्तृणन्त्य् अधीवासं या हिरण्यान्य् अस्मै ।  
र्व्_१,१६२।१६च् सन्दानम् अर्वन्तम् पड्बीशम् प्रिया देवेष्व् आ यामयन्ति ॥  
र्व्_१,१६२।१७अ यत् ते सादे महसा शूकृतस्य पार्ष्ण्या वा कशया वा तुतोद ।  
र्व्_१,१६२।१७च् स्रुचेव ता हविषो अध्वरेषु सर्वा ता ते ब्रह्मणा सूदयामि ॥  
र्व्_१,१६२।१८अ चतुस्त्रिंशद् वाजिनो देवबन्धोर् वङ्क्रीर् अश्वस्य स्वधितिः सम् एति ।  
र्व्_१,१६२।१८च् अच्छिद्रा गात्रा वयुना कृणोत परुष्-परुर् अनुघुष्या वि शस्त ॥  
र्व्_१,१६२।१९अ एकस् त्वष्टुर् अश्वस्या विशस्ता द्वा यन्तारा भवतस् तथ ऋतुः ।  
र्व्_१,१६२।१९च् या ते गात्राणाम् ऋतुथा कृणोमि ता-ता पिण्डानाम् प्र जुहोम्य् अग्नौ ॥  
र्व्_१,१६२।२०अ मा त्वा तपत् प्रिय आत्मापियन्तम् मा स्वधितिस् तन्व आ तिष्ठिपत् ते ।  
र्व्_१,१६२।२०च् मा ते गृध्नुर् अविशस्तातिहाय छिद्रा गात्राण्य् असिना मिथू कः ॥  
र्व्_१,१६२।२१अ न वा उ एतन् म्रियसे न रिष्यसि देवां इद् एषि पथिभिः सुगेभिः ।  
र्व्_१,१६२।२१च् हरी ते युञ्जा पृषती अभूताम् उपास्थाद् वाजी धुरि रासभस्य ॥  
र्व्_१,१६२।२२अ सुगव्यं नो वाजी स्वश्व्यम् पुंसः पुत्रां उत विश्वापुषं रयिम् ।  
र्व्_१,१६२।२२च् अनागास्त्वं नो अदितिः कृणोतु क्षत्रं नो अश्वो वनतां हविष्मान् ॥  
  
र्व्_१,१६३।०१अ यद् अक्रन्दः प्रथमं जायमान उद्यन् समुद्राद् उत वा पुरीषात् ।  
र्व्_१,१६३।०१च् श्येनस्य पक्षा हरिणस्य बाहू उपस्तुत्यम् महि जातं ते अर्वन् ॥  
र्व्_१,१६३।०२अ यमेन दत्तं त्रित एनम् आयुनग् इन्द्र एणम् प्रथमो अध्य् अतिष्ठत् ।  
र्व्_१,१६३।०२च् गन्धर्वो अस्य रशनाम् अगृभ्णात् सूराद् अश्वं वसवो निर् अतष्ट ॥  
र्व्_१,१६३।०३अ असि यमो अस्य् आदित्यो अर्वन्न् असि त्रितो गुह्येन व्रतेन ।  
र्व्_१,१६३।०३च् असि सोमेन समया विपृक्त आहुस् ते त्रीणि दिवि बन्धनानि ॥  
र्व्_१,१६३।०४अ त्रीणि त आहुर् दिवि बन्धनानि त्रीण्य् अप्सु त्रीण्य् अन्तः समुद्रे ।  
र्व्_१,१६३।०४च् उतेव मे वरुणश् छन्त्स्य् अर्वन् यत्रा त आहुः परमं जनित्रम् ॥  
र्व्_१,१६३।०५अ इमा ते वाजिन्न् अवमार्जनानीमा शफानां सनितुर् निधाना ।  
र्व्_१,१६३।०५च् अत्रा ते भद्रा रशना अपश्यम् ऋतस्य या अभिरक्षन्ति गोपाः ॥  
र्व्_१,१६३।०६अ आत्मानं ते मनसाराद् अजानाम् अवो दिवा पतयन्तम् पतङ्गम् ।  
र्व्_१,१६३।०६च् शिरो अपश्यम् पथिभिः सुगेभिर् अरेणुभिर् जेहमानम् पतत्रि ॥  
र्व्_१,१६३।०७अ अत्रा ते रूपम् उत्तमम् अपश्यं जिगीषमाणम् इष आ पदे गोः ।  
र्व्_१,१६३।०७च् यदा ते मर्तो अनु भोगम् आनऌ आद् इद् ग्रसिष्ठ ओषधीर् अजीगः ॥  
र्व्_१,१६३।०८अ अनु त्वा रथो अनु मर्यो अर्वन्न् अनु गावो ऽनु भगः कनीनाम् ।  
र्व्_१,१६३।०८च् अनु व्रातासस् तव सख्यम् ईयुर् अनु देवा ममिरे वीर्यं ते ॥  
र्व्_१,१६३।०९अ हिरण्यशृङ्गो ऽयो अस्य पादा मनोजवा अवर इन्द्र आसीत् ।  
र्व्_१,१६३।०९च् देवा इद् अस्य हविरद्यम् आयन् यो अर्वन्तम् प्रथमो अध्यतिष्ठत् ॥  
र्व्_१,१६३।१०अ ईर्मान्तासः सिलिकमध्यमासः सं शूरणासो दिव्यासो अत्याः ।  
र्व्_१,१६३।१०च् हंसा इव श्रेणिशो यतन्ते यद् आक्षिषुर् दिव्यम् अज्मम् अश्वाः ॥  
र्व्_१,१६३।११अ तव शरीरम् पतयिष्ण्व् अर्वन् तव चित्तं वात इव ध्रजीमान् ।  
र्व्_१,१६३।११च् तव शृङ्गाणि विष्ठिता पुरुत्रारण्येषु जर्भुराणा चरन्ति ॥  
र्व्_१,१६३।१२अ उप प्रागाच् छसनं वाज्य् अर्वा देवद्रीचा मनसा दीध्यानः ।  
र्व्_१,१६३।१२च् अजः पुरो नीयते नाभिर् अस्यानु पश्चात् कवयो यन्ति रेभाः ॥  
र्व्_१,१६३।१३अ उप प्रागात् परमं यत् सधस्थम् अर्वां अच्छा पितरम् मातरं च ।  
र्व्_१,१६३।१३च् अद्या देवाञ् जुष्टतमो हि गम्या अथा शास्ते दाशुषे वार्याणि ॥  
  
र्व्_१,१६४।०१अ अस्य वामस्य पलितस्य होतुस् तस्य भ्राता मध्यमो अस्त्य् अश्नः ।  
र्व्_१,१६४।०१च् तृतीयो भ्राता घृतपृष्ठो अस्यात्रापश्यं विश्पतिं सप्तपुत्रम् ॥  
र्व्_१,१६४।०२अ सप्त युञ्जन्ति रथम् एकचक्रम् एको अश्वो वहति सप्तनामा ।  
र्व्_१,१६४।०२च् त्रिनाभि चक्रम् अजरम् अनर्वं यत्रेमा विश्वा भुवनाधि तस्थुः ॥  
र्व्_१,१६४।०३अ इमं रथम् अधि ये सप्त तस्थुः सप्तचक्रं सप्त वहन्त्य् अश्वाः ।  
र्व्_१,१६४।०३च् सप्त स्वसारो अभि सं नवन्ते यत्र गवां निहिता सप्त नाम ॥  
र्व्_१,१६४।०४अ को ददर्श प्रथमं जायमानम् अस्थन्वन्तं यद् अनस्था बिभर्ति ।  
र्व्_१,१६४।०४च् भूम्या असुर् असृग् आत्मा क्व स्वित् को विद्वांसम् उप गात् प्रष्टुम् एतत् ॥  
र्व्_१,१६४।०५अ पाकः पृच्छामि मनसाविजानन् देवानाम् एना निहिता पदानि ।  
र्व्_१,१६४।०५च् वत्से बष्कये ऽधि सप्त तन्तून् वि तत्निरे कवय ओतवा उ ॥  
र्व्_१,१६४।०६अ अचिकित्वाञ् चिकितुषश् चिद् अत्र कवीन् पृच्छामि विद्मने न विद्वान् ।  
र्व्_१,१६४।०६च् वि यस् तस्तम्भ षऌ इमा रजांस्य् अजस्य रूपे किम् अपि स्विद् एकम् ॥  
र्व्_१,१६४।०७अ इह ब्रवीतु य ईम् अङ्ग वेदास्य वामस्य निहितम् पदं वेः ।  
र्व्_१,१६४।०७च् शीर्ष्णः क्षीरं दुह्रते गावो अस्य वव्रिं वसाना उदकम् पदापुः ॥  
र्व्_१,१६४।०८अ माता पितरम् ऋत आ बभाज धीत्य् अग्रे मनसा सं हि जग्मे ।  
र्व्_१,१६४।०८च् सा बीभत्सुर् गर्भरसा निविद्धा नमस्वन्त इद् उपवाकम् ईयुः ॥  
र्व्_१,१६४।०९अ युक्ता मातासीद् धुरि दक्षिणाया अतिष्ठद् गर्भो वृजनीष्व् अन्तः ।  
र्व्_१,१६४।०९च् अमीमेद् वत्सो अनु गाम् अपश्यद् विश्वरूप्यं त्रिषु योजनेषु ॥  
र्व्_१,१६४।१०अ तिस्रो मातॄस् त्रीन् पितॄन् बिभ्रद् एक ऊर्ध्वस् तस्थौ नेम् अव ग्लापयन्ति ।  
र्व्_१,१६४।१०च् मन्त्रयन्ते दिवो अमुष्य पृष्ठे विश्वविदं वाचम् अविश्वमिन्वाम् ॥  
र्व्_१,१६४।११अ द्वादशारं नहि तज् जराय वर्वर्ति चक्रम् परि द्याम् ऋतस्य ।  
र्व्_१,१६४।११च् आ पुत्रा अग्ने मिथुनासो अत्र सप्त शतानि विंशतिश् च तस्थुः ॥  
र्व्_१,१६४।१२अ पञ्चपादम् पितरं द्वादशाकृतिं दिव आहुः परे अर्धे पुरीषिणम् ।  
र्व्_१,१६४।१२च् अथेमे अन्य उपरे विचक्षणं सप्तचक्रे षऌअर आहुर् अर्पितम् ॥  
र्व्_१,१६४।१३अ पञ्चारे चक्रे परिवर्तमाने तस्मिन्न् आ तस्थुर् भुवनानि विश्वा ।  
र्व्_१,१६४।१३च् तस्य नाक्षस् तप्यते भूरिभारः सनाद् एव न शीर्यते सनाभिः ॥  
र्व्_१,१६४।१४अ सनेमि चक्रम् अजरं वि वावृत उत्तानायां दश युक्ता वहन्ति ।  
र्व्_१,१६४।१४च् सूर्यस्य चक्षू रजसैत्य् आवृतं तस्मिन्न् आर्पिता भुवनानि विश्वा ॥  
र्व्_१,१६४।१५अ साकञ्जानां सप्तथम् आहुर् एकजं षऌ इद् यमा ऋषयो देवजा इति ।  
र्व्_१,१६४।१५च् तेषाम् इष्टानि विहितानि धामश स्थात्रे रेजन्ते विकृतानि रूपशः ॥  
र्व्_१,१६४।१६अ स्त्रियः सतीस् तां उ मे पुंस आहुः पश्यद् अक्षण्वान् न वि चेतद् अन्धः ।  
र्व्_१,१६४।१६च् कविर् यः पुत्रः स ईम् आ चिकेत यस् ता विजानात् स पितुष् पितासत् ॥  
र्व्_१,१६४।१७अ अवः परेण पर एनावरेण पदा वत्सम् बिभ्रती गौर् उद् अस्थात् ।  
र्व्_१,१६४।१७च् सा कद्रीची कं स्विद् अर्धम् परागात् क्व स्वित् सूते नहि यूथे अन्तः ॥  
र्व्_१,१६४।१८अ अवः परेण पितरं यो अस्यानुवेद पर एनावरेण ।  
र्व्_१,१६४।१८च् कवीयमानः क इह प्र वोचद् देवम् मनः कुतो अधि प्रजातम् ॥  
र्व्_१,१६४।१९अ ये अर्वाञ्चस् तां उ पराच आहुर् ये पराञ्चस् तां उ अर्वाच आहुः ।  
र्व्_१,१६४।१९च् इन्द्रश् च या चक्रथुः सोम तानि धुरा न युक्ता रजसो वहन्ति ॥  
र्व्_१,१६४।२०अ द्वा सुपर्णा सयुजा सखाया समानं वृक्षम् परि षस्वजाते ।  
र्व्_१,१६४।२०च् तयोर् अन्यः पिप्पलं स्वाद्व् अत्त्य् अनश्नन्न् अन्यो अभि चाकशीति ॥  
र्व्_१,१६४।२१अ यत्रा सुपर्णा अमृतस्य भागम् अनिमेषं विदथाभिस्वरन्ति ।  
र्व्_१,१६४।२१च् इनो विश्वस्य भुवनस्य गोपाः स मा धीरः पाकम् अत्रा विवेश ॥  
र्व्_१,१६४।२२अ यस्मिन् वृक्षे मध्वदः सुपर्णा निविशन्ते सुवते चाधि विश्वे ।  
र्व्_१,१६४।२२च् तस्येद् आहुः पिप्पलं स्वाद्व् अग्रे तन् नोन् नशद् यः पितरं न वेद ॥  
र्व्_१,१६४।२३अ यद् गायत्रे अधि गायत्रम् आहितं त्रैष्टुभाद् वा त्रैष्टुभं निरतक्षत ।  
र्व्_१,१६४।२३च् यद् वा जगज् जगत्य् आहितम् पदं य इत् तद् विदुस् ते अमृतत्वम् आनशुः ॥  
र्व्_१,१६४।२४अ गायत्रेण प्रति मिमीते अर्कम् अर्केण साम त्रैष्टुभेन वाकम् ।  
र्व्_१,१६४।२४च् वाकेन वाकं द्विपदा चतुष्पदाक्षरेण मिमते सप्त वाणीः ॥  
र्व्_१,१६४।२५अ जगता सिन्धुं दिव्य् अस्तभायद् रथन्तरे सूर्यम् पर्य् अपश्यत् ।  
र्व्_१,१६४।२५च् गायत्रस्य समिधस् तिस्र आहुस् ततो मह्ना प्र रिरिचे महित्वा ॥  
र्व्_१,१६४।२६अ उप ह्वये सुदुघां धेनुम् एतां सुहस्तो गोधुग् उत दोहद् एनाम् ।  
र्व्_१,१६४।२६च् श्रेष्ठं सवं सविता साविषन् नो ऽभीद्धो घर्मस् तद् उ षु प्र वोचम् ॥  
र्व्_१,१६४।२७अ हिङ्कृण्वती वसुपत्नी वसूनां वत्सम् इच्छन्ती मनसाभ्य् आगात् ।  
र्व्_१,१६४।२७च् दुहाम् अश्विभ्याम् पयो अघ्न्येयं सा वर्धताम् महते सौभगाय ॥  
र्व्_१,१६४।२८अ गौर् अमीमेद् अनु वत्सम् मिषन्तम् मूर्धानं हिङ्ङ् अकृणोन् मातवा उ ।  
र्व्_१,१६४।२८च् सृक्वाणं घर्मम् अभि वावशाना मिमाति मायुम् पयते पयोभिः ॥  
र्व्_१,१६४।२९अ अयं स शिङ्क्ते येन गौर् अभीवृता मिमाति मायुं ध्वसनाव् अधि श्रिता ।  
र्व्_१,१६४।२९च् सा चित्तिभिर् नि हि चकार मर्त्यं विद्युद् भवन्ती प्रति वव्रिम् औहत ॥  
र्व्_१,१६४।३०अ अनच् छये तुरगातु जीवम् एजद् ध्रुवम् मध्य आ पस्त्यानाम् ।  
र्व्_१,१६४।३०च् जीवो मृतस्य चरति स्वधाभिर् अमर्त्यो मर्त्येना सयोनिः ॥  
र्व्_१,१६४।३१अ अपश्यं गोपाम् अनिपद्यमानम् आ च परा च पथिभिश् चरन्तम् ।  
र्व्_१,१६४।३१च् स सध्रीचीः स विषूचीर् वसान आ वरीवर्ति भुवनेष्व् अन्तः ॥  
र्व्_१,१६४।३२अ य ईं चकार न सो अस्य वेद य ईं ददर्श हिरुग् इन् नु तस्मात् ।  
र्व्_१,१६४।३२च् स मातुर् योना परिवीतो अन्तर् बहुप्रजा निरृतिम् आ विवेश ॥  
र्व्_१,१६४।३३अ द्यौर् मे पिता जनिता नाभिर् अत्र बन्धुर् मे माता पृथिवी महीयम् ।  
र्व्_१,१६४।३३च् उत्तानयोश् चम्वोर् योनिर् अन्तर् अत्रा पिता दुहितुर् गर्भम् आधात् ॥  
र्व्_१,१६४।३४अ पृच्छामि त्वा परम् अन्तम् पृथिव्याः पृच्छामि यत्र भुवनस्य नाभिः ।  
र्व्_१,१६४।३४च् पृच्छामि त्वा वृष्णो अश्वस्य रेतः पृच्छामि वाचः परमं व्योम ॥  
र्व्_१,१६४।३५अ इयं वेदिः परो अन्तः पृथिव्या अयं यज्ञो भुवनस्य नाभिः ।  
र्व्_१,१६४।३५च् अयं सोमो वृष्णो अश्वस्य रेतो ब्रह्मायं वाचः परमं व्योम ॥  
र्व्_१,१६४।३६अ सप्तार्धगर्भा भुवनस्य रेतो विष्णोस् तिष्ठन्ति प्रदिशा विधर्मणि ।  
र्व्_१,१६४।३६च् ते धीतिभिर् मनसा ते विपश्चितः परिभुवः परि भवन्ति विश्वतः ॥  
र्व्_१,१६४।३७अ न वि जानामि यद् इवेदम् अस्मि निण्यः सन्नद्धो मनसा चरामि ।  
र्व्_१,१६४।३७च् यदा मागन् प्रथमजा ऋतस्याद् इद् वाचो अश्नुवे भागम् अस्याः ॥  
र्व्_१,१६४।३८अ अपाङ् प्राङ् एति स्वधया गृभीतो ऽमर्त्यो मर्त्येना सयोनिः ।  
र्व्_१,१६४।३८च् ता शश्वन्ता विषूचीना वियन्ता न्य् अन्यं चिक्युर् न नि चिक्युर् अन्यम् ॥  
र्व्_१,१६४।३९अ ऋचो अक्षरे परमे व्योमन् यस्मिन् देवा अधि विश्वे निषेदुः ।  
र्व्_१,१६४।३९च् यस् तन् न वेद किम् ऋचा करिष्यति य इत् तद् विदुस् त इमे सम् आसते ॥  
र्व्_१,१६४।४०अ सूयवसाद् भगवती हि भूया अथो वयम् भगवन्तः स्याम ।  
र्व्_१,१६४।४०च् अद्धि तृणम् अघ्न्ये विश्वदानीम् पिब शुद्धम् उदकम् आचरन्ती ॥  
र्व्_१,१६४।४१अ गौरीर् मिमाय सलिलानि तक्षत्य् एकपदी द्विपदी सा चतुष्पदी ।  
र्व्_१,१६४।४१च् अष्टापदी नवपदी बभूवुषी सहस्राक्षरा परमे व्योमन् ॥  
र्व्_१,१६४।४२अ तस्याः समुद्रा अधि वि क्षरन्ति तेन जीवन्ति प्रदिशश् चतस्रः ।  
र्व्_१,१६४।४२च् ततः क्षरत्य् अक्षरं तद् विश्वम् उप जीवति ॥  
र्व्_१,१६४।४३अ शकमयं धूमम् आराद् अपश्यं विषूवता पर एनावरेण ।  
र्व्_१,१६४।४३च् उक्षाणम् पृश्निम् अपचन्त वीरास् तानि धर्माणि प्रथमान्य् आसन् ॥  
र्व्_१,१६४।४४अ त्रयः केशिन ऋतुथा वि चक्षते संवत्सरे वपत एक एषाम् ।  
र्व्_१,१६४।४४च् विश्वम् एको अभि चष्टे शचीभिर् ध्राजिर् एकस्य ददृशे न रूपम् ॥  
र्व्_१,१६४।४५अ चत्वारि वाक् परिमिता पदानि तानि विदुर् ब्राह्मणा ये मनीषिणः ।  
र्व्_१,१६४।४५च् गुहा त्रीणि निहिता नेङ्गयन्ति तुरीयं वाचो मनुष्या वदन्ति ॥  
र्व्_१,१६४।४६अ इन्द्रम् मित्रं वरुणम् अग्निम् आहुर् अथो दिव्यः स सुपर्णो गरुत्मान् ।  
र्व्_१,१६४।४६च् एकं सद् विप्रा बहुधा वदन्त्य् अग्निं यमम् मातरिश्वानम् आहुः ॥  
र्व्_१,१६४।४७अ कृष्णं नियानं हरयः सुपर्णा अपो वसाना दिवम् उत् पतन्ति ।  
र्व्_१,१६४।४७च् त आववृत्रन् सदनाद् ऋतस्याद् इद् घृतेन पृथिवी व्य् उद्यते ॥  
र्व्_१,१६४।४८अ द्वादश प्रधयश् चक्रम् एकं त्रीणि नभ्यानि क उ तच् चिकेत ।  
र्व्_१,१६४।४८च् तस्मिन् साकं त्रिशता न शङ्कवो ऽर्पिताः षष्टिर् न चलाचलासः ॥  
र्व्_१,१६४।४९अ यस् ते स्तनः शशयो यो मयोभूर् येन विश्वा पुष्यसि वार्याणि ।  
र्व्_१,१६४।४९च् यो रत्नधा वसुविद् यः सुदत्रः सरस्वति तम् इह धातवे कः ॥  
र्व्_१,१६४।५०अ यज्ञेन यज्ञम् अयजन्त देवास् तानि धर्माणि प्रथमान्य् आसन् ।  
र्व्_१,१६४।५०च् ते ह नाकम् महिमानः सचन्त यत्र पूर्वे साध्याः सन्ति देवाः ॥  
र्व्_१,१६४।५१अ समानम् एतद् उदकम् उच् चैत्य् अव चाहभिः ।  
र्व्_१,१६४।५१च् भूमिम् पर्जन्या जिन्वन्ति दिवं जिन्वन्त्य् अग्नयः ॥  
र्व्_१,१६४।५२अ दिव्यं सुपर्णं वायसम् बृहन्तम् अपां गर्भं दर्शतम् ओषधीनाम् ।  
र्व्_१,१६४।५२च् अभीपतो वृष्टिभिस् तर्पयन्तं सरस्वन्तम् अवसे जोहवीमि ॥  
  
र्व्_१,१६५।०१अ कया शुभा सवयसः सनीऌआः समान्या मरुतः सम् मिमिक्षुः ।  
र्व्_१,१६५।०१च् कया मती कुत एतास एते ऽर्चन्ति शुष्मं वृषणो वसूया ॥  
र्व्_१,१६५।०२अ कस्य ब्रह्माणि जुजुषुर् युवानः को अध्वरे मरुत आ ववर्त ।  
र्व्_१,१६५।०२च् श्येनां इव ध्रजतो अन्तरिक्षे केन महा मनसा रीरमाम ॥  
र्व्_१,१६५।०३अ कुतस् त्वम् इन्द्र माहिनः सन्न् एको यासि सत्पते किं त इत्था ।  
र्व्_१,१६५।०३च् सम् पृच्छसे समराणः शुभानैर् वोचेस् तन् नो हरिवो यत् ते अस्मे ॥  
र्व्_१,१६५।०४अ ब्रह्माणि मे मतयः शं सुतासः शुष्म इयर्ति प्रभृतो मे अद्रिः ।  
र्व्_१,१६५।०४च् आ शासते प्रति हर्यन्त्य् उक्थेमा हरी वहतस् ता नो अच्छ ॥  
र्व्_१,१६५।०५अ अतो वयम् अन्तमेभिर् युजानाः स्वक्षत्रेभिस् तन्वः शुम्भमानाः ।  
र्व्_१,१६५।०५च् महोभिर् एतां उप युज्महे न्व् इन्द्र स्वधाम् अनु हि नो बभूथ ॥  
र्व्_१,१६५।०६अ क्व स्या वो मरुतः स्वधासीद् यन् माम् एकं समधत्ताहिहत्ये ।  
र्व्_१,१६५।०६च् अहं ह्य् उग्रस् तविषस् तुविष्मान् विश्वस्य शत्रोर् अनमं वधस्नैः ॥  
र्व्_१,१६५।०७अ भूरि चकर्थ युज्येभिर् अस्मे समानेभिर् वृषभ पौंस्येभिः ।  
र्व्_१,१६५।०७च् भूरीणि हि कृणवामा शविष्ठेन्द्र क्रत्वा मरुतो यद् वशाम ॥  
र्व्_१,१६५।०८अ वधीं वृत्रम् मरुत इन्द्रियेण स्वेन भामेन तविषो बभूवान् ।  
र्व्_१,१६५।०८च् अहम् एता मनवे विश्वश्चन्द्राः सुगा अपश् चकर वज्रबाहुः ॥  
र्व्_१,१६५।०९अ अनुत्तम् आ ते मघवन् नकिर् नु न त्वावां अस्ति देवता विदानः ।  
र्व्_१,१६५।०९च् न जायमानो नशते न जातो यानि करिष्या कृणुहि प्रवृद्ध ॥  
र्व्_१,१६५।१०अ एकस्य चिन् मे विभ्व् अस्त्व् ओजो या नु दधृष्वान् कृणवै मनीषा ।  
र्व्_१,१६५।१०च् अहं ह्य् उग्रो मरुतो विदानो यानि च्यवम् इन्द्र इद् ईश एषाम् ॥  
र्व्_१,१६५।११अ अमन्दन् मा मरुत स्तोमो अत्र यन् मे नरः श्रुत्यम् ब्रह्म चक्र ।  
र्व्_१,१६५।११च् इन्द्राय वृष्णे सुमखाय मह्यं सख्ये सखायस् तन्वे तनूभिः ॥  
र्व्_१,१६५।१२अ एवेद् एते प्रति मा रोचमाना अनेद्यः श्रव एषो दधानाः ।  
र्व्_१,१६५।१२च् सञ्चक्ष्या मरुतश् चन्द्रवर्णा अच्छान्त मे छदयाथा च नूनम् ॥  
र्व्_१,१६५।१३अ को न्व् अत्र मरुतो मामहे वः प्र यातन सखींर् अच्छा सखायः ।  
र्व्_१,१६५।१३च् मन्मानि चित्रा अपिवातयन्त एषाम् भूत नवेदा म ऋतानाम् ॥  
र्व्_१,१६५।१४अ आ यद् दुवस्याद् दुवसे न कारुर् अस्माञ् चक्रे मान्यस्य मेधा ।  
र्व्_१,१६५।१४च् ओ षु वर्त्त मरुतो विप्रम् अच्छेमा ब्रह्माणि जरिता वो अर्चत् ॥  
र्व्_१,१६५।१५अ एष व स्तोमो मरुत इयं गीर् मान्दार्यस्य मान्यस्य कारोः ।  
र्व्_१,१६५।१५च् एषा यासीष्ट तन्वे वयां विद्यामेषं वृजनं जीरदानुम् ॥  
  
र्व्_१,१६६।०१अ तन् नु वोचाम रभसाय जन्मने पूर्वम् महित्वं वृषभस्य केतवे ।  
र्व्_१,१६६।०१च् ऐधेव यामन् मरुतस् तुविष्वणो युधेव शक्रास् तविषाणि कर्तन ॥  
र्व्_१,१६६।०२अ नित्यं न सूनुम् मधु बिभ्रत उप क्रीऌअन्ति क्रीऌआ विदथेषु घृष्वयः ।  
र्व्_१,१६६।०२च् नक्षन्ति रुद्रा अवसा नमस्विनं न मर्धन्ति स्वतवसो हविष्कृतम् ॥  
र्व्_१,१६६।०३अ यस्मा ऊमासो अमृता अरासत रायस् पोषं च हविषा ददाशुषे ।  
र्व्_१,१६६।०३च् उक्षन्त्य् अस्मै मरुतो हिता इव पुरू रजांसि पयसा मयोभुवः ॥  
र्व्_१,१६६।०४अ आ ये रजांसि तविषीभिर् अव्यत प्र व एवासः स्वयतासो अध्रजन् ।  
र्व्_१,१६६।०४च् भयन्ते विश्वा भुवनानि हर्म्या चित्रो वो यामः प्रयतास्व् ऋष्टिषु ॥  
र्व्_१,१६६।०५अ यत् त्वेषयामा नदयन्त पर्वतान् दिवो वा पृष्ठं नर्या अचुच्यवुः ।  
र्व्_१,१६६।०५च् विश्वो वो अज्मन् भयते वनस्पती रथीयन्तीव प्र जिहीत ओषधिः ॥  
र्व्_१,१६६।०६अ यूयं न उग्रा मरुतः सुचेतुनारिष्टग्रामाः सुमतिम् पिपर्तन ।  
र्व्_१,१६६।०६च् यत्रा वो दिद्युद् रदति क्रिविर्दती रिणाति पश्वः सुधितेव बर्हणा ॥  
र्व्_१,१६६।०७अ प्र स्कम्भदेष्णा अनवभ्रराधसो ऽलातृणासो विदथेषु सुष्टुताः ।  
र्व्_१,१६६।०७च् अर्चन्त्य् अर्कम् मदिरस्य पीतये विदुर् वीरस्य प्रथमानि पौंस्या ॥  
र्व्_१,१६६।०८अ शतभुजिभिस् तम् अभिह्रुतेर् अघात् पूर्भी रक्षता मरुतो यम् आवत ।  
र्व्_१,१६६।०८च् जनं यम् उग्रास् तवसो विरप्शिनः पाथना शंसात् तनयस्य पुष्टिषु ॥  
र्व्_१,१६६।०९अ विश्वानि भद्रा मरुतो रथेषु वो मिथस्पृध्येव तविषाण्य् आहिता ।  
र्व्_१,१६६।०९च् अंसेष्व् आ वः प्रपथेषु खादयो ऽक्षो वश् चक्रा समया वि वावृते ॥  
र्व्_१,१६६।१०अ भूरीणि भद्रा नर्येषु बाहुषु वक्षस्सु रुक्मा रभसासो अञ्जयः ।  
र्व्_१,१६६।१०च् अंसेष्व् एताः पविषु क्षुरा अधि वयो न पक्षान् व्य् अनु श्रियो धिरे ॥  
र्व्_१,१६६।११अ महान्तो मह्ना विभ्वो विभूतयो दूरेदृशो ये दिव्या इव स्तृभिः ।  
र्व्_१,१६६।११च् मन्द्राः सुजिह्वाः स्वरितार आसभिः सम्मिश्ला इन्द्रे मरुतः परिष्टुभः ॥  
र्व्_१,१६६।१२अ तद् वः सुजाता मरुतो महित्वनं दीर्घं वो दात्रम् अदितेर् इव व्रतम् ।  
र्व्_१,१६६।१२च् इन्द्रश् चन त्यजसा वि ह्रुणाति तज् जनाय यस्मै सुकृते अराध्वम् ॥  
र्व्_१,१६६।१३अ तद् वो जामित्वम् मरुतः परे युगे पुरू यच् छंसम् अमृतास आवत ।  
र्व्_१,१६६।१३च् अया धिया मनवे श्रुष्टिम् आव्या साकं नरो दंसनैर् आ चिकित्रिरे ॥  
र्व्_१,१६६।१४अ येन दीर्घम् मरुतः शूशवाम युष्माकेन परीणसा तुरासः ।  
र्व्_१,१६६।१४च् आ यत् ततनन् वृजने जनास एभिर् यज्ञेभिस् तद् अभीष्टिम् अश्याम् ॥  
र्व्_१,१६६।१५अ एष व स्तोमो मरुत इयं गीर् मान्दार्यस्य मान्यस्य कारोः ।  
र्व्_१,१६६।१५च् एषा यासीष्ट तन्वे वयां विद्यामेषं वृजनं जीरदानुम् ॥  
  
र्व्_१,१६७।०१अ सहस्रं त इन्द्रोतयो नः सहस्रम् इषो हरिवो गूर्ततमाः ।  
र्व्_१,१६७।०१च् सहस्रं रायो मादयध्यै सहस्रिण उप नो यन्तु वाजाः ॥  
र्व्_१,१६७।०२अ आ नो ऽवोभिर् मरुतो यान्त्व् अच्छा ज्येष्ठेभिर् वा बृहद्दिवैः सुमायाः ।  
र्व्_१,१६७।०२च् अध यद् एषां नियुतः परमाः समुद्रस्य चिद् धनयन्त पारे ॥  
र्व्_१,१६७।०३अ मिम्यक्ष येषु सुधिता घृताची हिरण्यनिर्णिग् उपरा न ऋष्टिः ।  
र्व्_१,१६७।०३च् गुहा चरन्ती मनुषो न योषा सभावती विदथ्येव सं वाक् ॥  
र्व्_१,१६७।०४अ परा शुभ्रा अयासो यव्या साधारण्येव मरुतो मिमिक्षुः ।  
र्व्_१,१६७।०४च् न रोदसी अप नुदन्त घोरा जुषन्त वृधं सख्याय देवाः ॥  
र्व्_१,१६७।०५अ जोषद् यद् ईम् असुर्या सचध्यै विषितस्तुका रोदसी नृमणाः ।  
र्व्_१,१६७।०५च् आ सूर्येव विधतो रथं गात् त्वेषप्रतीका नभसो नेत्या ॥  
र्व्_१,१६७।०६अ आस्थापयन्त युवतिं युवानः शुभे निमिश्लां विदथेषु पज्राम् ।  
र्व्_१,१६७।०६च् अर्को यद् वो मरुतो हविष्मान् गायद् गाथं सुतसोमो दुवस्यन् ॥  
र्व्_१,१६७।०७अ प्र तं विवक्मि वक्म्यो य एषाम् मरुताम् महिमा सत्यो अस्ति ।  
र्व्_१,१६७।०७च् सचा यद् ईं वृषमणा अहंयु स्थिरा चिज् जनीर् वहते सुभागाः ॥  
र्व्_१,१६७।०८अ पान्ति मित्रावरुणाव् अवद्याच् चयत ईम् अर्यमो अप्रशस्तान् ।  
र्व्_१,१६७।०८च् उत च्यवन्ते अच्युता ध्रुवाणि वावृध ईम् मरुतो दातिवारः ॥  
र्व्_१,१६७।०९अ नही नु वो मरुतो अन्त्य् अस्मे आरात्ताच् चिच् छवसो अन्तम् आपुः ।  
र्व्_१,१६७।०९च् ते धृष्णुना शवसा शूशुवांसो ऽर्णो न द्वेषो धृषता परि ष्ठुः ॥  
र्व्_१,१६७।१०अ वयम् अद्येन्द्रस्य प्रेष्ठा वयं श्वो वोचेमहि समर्ये ।  
र्व्_१,१६७।१०च् वयम् पुरा महि च नो अनु द्यून् तन् न ऋभुक्षा नराम् अनु ष्यात् ॥  
र्व्_१,१६७।११अ एष व स्तोमो मरुत इयं गीर् मान्दार्यस्य मान्यस्य कारोः ।  
र्व्_१,१६७।११च् एषा यासीष्ट तन्वे वयां विद्यामेषं वृजनं जीरदानुम् ॥  
  
र्व्_१,१६८।०१अ यज्ञा-यज्ञा वः समना तुतुर्वणिर् धियं-धियं वो देवया उ दधिध्वे ।  
र्व्_१,१६८।०१च् आ वो ऽर्वाचः सुविताय रोदस्योर् महे ववृत्याम् अवसे सुवृक्तिभिः ॥  
र्व्_१,१६८।०२अ वव्रासो न ये स्वजाः स्वतवस इषं स्वर् अभिजायन्त धूतयः ।  
र्व्_१,१६८।०२च् सहस्रियासो अपां नोर्मय आसा गावो वन्द्यासो नोक्षणः ॥  
र्व्_१,१६८।०३अ सोमासो न ये सुतास् तृप्तांशवो हृत्सु पीतासो दुवसो नासते ।  
र्व्_१,१६८।०३च् ऐषाम् अंसेषु रम्भिणीव रारभे हस्तेषु खादिश् च कृतिश् च सं दधे ॥  
र्व्_१,१६८।०४अ अव स्वयुक्ता दिव आ वृथा ययुर् अमर्त्याः कशया चोदत त्मना ।  
र्व्_१,१६८।०४च् अरेणवस् तुविजाता अचुच्यवुर् दृऌहानि चिन् मरुतो भ्राजदृष्टयः ॥  
र्व्_१,१६८।०५अ को वो ऽन्तर् मरुत ऋष्टिविद्युतो रेजति त्मना हन्वेव जिह्वया ।  
र्व्_१,१६८।०५च् धन्वच्युत इषां न यामनि पुरुप्रैषा अहन्यो नैतशः ॥  
र्व्_१,१६८।०६अ क्व स्विद् अस्य रजसो महस् परं क्वावरम् मरुतो यस्मिन्न् आयय ।  
र्व्_१,१६८।०६च् यच् च्यावयथ विथुरेव संहितं व्य् अद्रिणा पतथ त्वेषम् अर्णवम् ॥  
र्व्_१,१६८।०७अ सातिर् न वो ऽमवती स्वर्वती त्वेषा विपाका मरुतः पिपिष्वती ।  
र्व्_१,१६८।०७च् भद्रा वो रातिः पृणतो न दक्षिणा पृथुज्रयी असुर्येव जञ्जती ॥  
र्व्_१,१६८।०८अ प्रति ष्टोभन्ति सिन्धवः पविभ्यो यद् अभ्रियां वाचम् उदीरयन्ति ।  
र्व्_१,१६८।०८च् अव स्मयन्त विद्युतः पृथिव्यां यदी घृतम् मरुतः प्रुष्णुवन्ति ॥  
र्व्_१,१६८।०९अ असूत पृश्निर् महते रणाय त्वेषम् अयासाम् मरुताम् अनीकम् ।  
र्व्_१,१६८।०९च् ते सप्सरासो ऽजनयन्ताभ्वम् आद् इत् स्वधाम् इषिराम् पर्य् अपश्यन् ॥  
र्व्_१,१६८।१०अ एष व स्तोमो मरुत इयं गीर् मान्दार्यस्य मान्यस्य कारोः ।  
र्व्_१,१६८।१०च् एषा यासीष्ट तन्वे वयां विद्यामेषं वृजनं जीरदानुम् ॥  
  
र्व्_१,१६९।०१अ महश् चित् त्वम् इन्द्र यत एतान् महश् चिद् असि त्यजसो वरूता ।  
र्व्_१,१६९।०१च् स नो वेधो मरुतां चिकित्वान् सुम्ना वनुष्व तव हि प्रेष्ठा ॥  
र्व्_१,१६९।०२अ अयुज्रन् त इन्द्र विश्वकृष्टीर् विदानासो निष्षिधो मर्त्यत्रा ।  
र्व्_१,१६९।०२च् मरुताम् पृत्सुतिर् हासमाना स्वर्मीऌहस्य प्रधनस्य सातौ ॥  
र्व्_१,१६९।०३अ अम्यक् सा त इन्द्र ऋष्टिर् अस्मे सनेम्य् अभ्वम् मरुतो जुनन्ति ।  
र्व्_१,१६९।०३च् अग्निश् चिद् धि ष्मातसे शुशुक्वान् आपो न द्वीपं दधति प्रयांसि ॥  
र्व्_१,१६९।०४अ त्वं तू न इन्द्र तं रयिं दा ओजिष्ठया दक्षिणयेव रातिम् ।  
र्व्_१,१६९।०४च् स्तुतश् च यास् ते चकनन्त वायो स्तनं न मध्वः पीपयन्त वाजैः ॥  
र्व्_१,१६९।०५अ त्वे राय इन्द्र तोशतमाः प्रणेतारः कस्य चिद् ऋतायोः ।  
र्व्_१,१६९।०५च् ते षु णो मरुतो मृऌअयन्तु ये स्मा पुरा गातूयन्तीव देवाः ॥  
र्व्_१,१६९।०६अ प्रति प्र याहीन्द्र मीऌहुषो नॄन् महः पार्थिवे सदने यतस्व ।  
र्व्_१,१६९।०६च् अध यद् एषाम् पृथुबुध्नास एतास् तीर्थे नार्यः पौंस्यानि तस्थुः ॥  
र्व्_१,१६९।०७अ प्रति घोराणाम् एतानाम् अयासाम् मरुतां शृण्व आयताम् उपब्दिः ।  
र्व्_१,१६९।०७च् ये मर्त्यम् पृतनायन्तम् ऊमैर् ऋणावानं न पतयन्त सर्गैः ॥  
र्व्_१,१६९।०८अ त्वम् मानेभ्य इन्द्र विश्वजन्या रदा मरुद्भिः शुरुधो गोअग्राः ।  
र्व्_१,१६९।०८च् स्तवानेभि स्तवसे देव देवैर् विद्यामेषं वृजनं जीरदानुम् ॥  
  
र्व्_१,१७०।०१अ न नूनम् अस्ति नो श्वः कस् तद् वेद यद् अद्भुतम् ।  
र्व्_१,१७०।०१च् अन्यस्य चित्तम् अभि सञ्चरेण्यम् उताधीतं वि नश्यति ॥  
र्व्_१,१७०।०२अ किं न इन्द्र जिघांससि भ्रातरो मरुतस् तव ।  
र्व्_१,१७०।०२च् तेभिः कल्पस्व साधुया मा नः समरणे वधीः ॥  
र्व्_१,१७०।०३अ किं नो भ्रातर् अगस्त्य सखा सन्न् अति मन्यसे ।  
र्व्_१,१७०।०३च् विद्मा हि ते यथा मनो ऽस्मभ्यम् इन् न दित्ससि ॥  
र्व्_१,१७०।०४अ अरं कृण्वन्तु वेदिं सम् अग्निम् इन्धताम् पुरः ।  
र्व्_१,१७०।०४च् तत्रामृतस्य चेतनं यज्ञं ते तनवावहै ॥  
र्व्_१,१७०।०५अ त्वम् ईशिषे वसुपते वसूनां त्वम् मित्राणाम् मित्रपते धेष्ठः ।  
र्व्_१,१७०।०५च् इन्द्र त्वम् मरुद्भिः सं वदस्वाध प्राशान ऋतुथा हवींषि ॥  
  
र्व्_१,१७१।०१अ प्रति व एना नमसाहम् एमि सूक्तेन भिक्षे सुमतिं तुराणाम् ।  
र्व्_१,१७१।०१च् रराणता मरुतो वेद्याभिर् नि हेऌओ धत्त वि मुचध्वम् अश्वान् ॥  
र्व्_१,१७१।०२अ एष व स्तोमो मरुतो नमस्वान् हृदा तष्टो मनसा धायि देवाः ।  
र्व्_१,१७१।०२च् उपेम् आ यात मनसा जुषाणा यूयं हि ष्ठा नमस इद् वृधासः ॥  
र्व्_१,१७१।०३अ स्तुतासो नो मरुतो मृऌअयन्तूत स्तुतो मघवा शम्भविष्ठः ।  
र्व्_१,१७१।०३च् ऊर्ध्वा नः सन्तु कोम्या वनान्य् अहानि विश्वा मरुतो जिगीषा ॥  
र्व्_१,१७१।०४अ अस्माद् अहं तविषाद् ईषमाण इन्द्राद् भिया मरुतो रेजमानः ।  
र्व्_१,१७१।०४च् युष्मभ्यं हव्या निशितान्य् आसन् तान्य् आरे चकृमा मृऌअता नः ॥  
र्व्_१,१७१।०५अ येन मानासश् चितयन्त उस्रा व्युष्टिषु शवसा शश्वतीनाम् ।  
र्व्_१,१७१।०५च् स नो मरुद्भिर् वृषभ श्रवो धा उग्र उग्रेभि स्थविरः सहोदाः ॥  
र्व्_१,१७१।०६अ त्वम् पाहीन्द्र सहीयसो नॄन् भवा मरुद्भिर् अवयातहेऌआः ।  
र्व्_१,१७१।०६च् सुप्रकेतेभिः सासहिर् दधानो विद्यामेषं वृजनं जीरदानुम् ॥  
  
र्व्_१,१७२।०१अ चित्रो वो ऽस्तु यामश् चित्र ऊती सुदानवः ।  
र्व्_१,१७२।०१च् मरुतो अहिभानवः ॥  
र्व्_१,१७२।०२अ आरे सा वः सुदानवो मरुत ऋञ्जती शरुः ।  
र्व्_१,१७२।०२च् आरे अश्मा यम् अस्यथ ॥  
र्व्_१,१७२।०३अ तृणस्कन्दस्य नु विशः परि वृङ्क्त सुदानवः ।  
र्व्_१,१७२।०३च् ऊर्ध्वान् नः कर्त जीवसे ॥  
  
र्व्_१,१७३।०१अ गायत् साम नभन्यं यथा वेर् अर्चाम तद् वावृधानं स्वर्वत् ।  
र्व्_१,१७३।०१च् गावो धेनवो बर्हिष्य् अदब्धा आ यत् सद्मानं दिव्यं विवासान् ॥  
र्व्_१,१७३।०२अ अर्चद् वृषा वृषभिः स्वेदुहव्यैर् मृगो नाश्नो अति यज् जुगुर्यात् ।  
र्व्_१,१७३।०२च् प्र मन्दयुर् मनां गूर्त होता भरते मर्यो मिथुना यजत्रः ॥  
र्व्_१,१७३।०३अ नक्षद् धोता परि सद्म मिता यन् भरद् गर्भम् आ शरदः पृथिव्याः ।  
र्व्_१,१७३।०३च् क्रन्दद् अश्वो नयमानो रुवद् गौर् अन्तर् दूतो न रोदसी चरद् वाक् ॥  
र्व्_१,१७३।०४अ ता कर्माषतरास्मै प्र च्यौत्नानि देवयन्तो भरन्ते ।  
र्व्_१,१७३।०४च् जुजोषद् इन्द्रो दस्मवर्चा नासत्येव सुग्म्यो रथेष्ठाः ॥  
र्व्_१,१७३।०५अ तम् उ ष्टुहीन्द्रं यो ह सत्वा यः शूरो मघवा यो रथेष्ठाः ।  
र्व्_१,१७३।०५च् प्रतीचश् चिद् योधीयान् वृषण्वान् ववव्रुषश् चित् तमसो विहन्ता ॥  
र्व्_१,१७३।०६अ प्र यद् इत्था महिना नृभ्यो अस्त्य् अरं रोदसी कक्ष्ये नास्मै ।  
र्व्_१,१७३।०६च् सं विव्य इन्द्रो वृजनं न भूमा भर्ति स्वधावां ओपशम् इव द्याम् ॥  
र्व्_१,१७३।०७अ समत्सु त्वा शूर सताम् उराणम् प्रपथिन्तमम् परितंसयध्यै ।  
र्व्_१,१७३।०७च् सजोषस इन्द्रम् मदे क्षोणीः सूरिं चिद् ये अनुमदन्ति वाजैः ॥  
र्व्_१,१७३।०८अ एवा हि ते शं सवना समुद्र आपो यत् त आसु मदन्ति देवीः ।  
र्व्_१,१७३।०८च् विश्वा ते अनु जोष्या भूद् गौः सूरींश् चिद् यदि धिषा वेषि जनान् ॥  
र्व्_१,१७३।०९अ असाम यथा सुषखाय एन स्वभिष्टयो नरां न शंसैः ।  
र्व्_१,१७३।०९च् असद् यथा न इन्द्रो वन्दनेष्ठास् तुरो न कर्म नयमान उक्था ॥  
र्व्_१,१७३।१०अ विष्पर्धसो नरां न शंसैर् अस्माकासद् इन्द्रो वज्रहस्तः ।  
र्व्_१,१७३।१०च् मित्रायुवो न पूर्पतिं सुशिष्टौ मध्यायुव उप शिक्षन्ति यज्ञैः ॥  
र्व्_१,१७३।११अ यज्ञो हि ष्मेन्द्रं कश् चिद् ऋन्धञ् जुहुराणश् चिन् मनसा परियन् ।  
र्व्_१,१७३।११च् तीर्थे नाच्छा तातृषाणम् ओको दीर्घो न सिध्रम् आ कृणोत्य् अध्वा ॥  
र्व्_१,१७३।१२अ मो षू ण इन्द्रात्र पृत्सु देवैर् अस्ति हि ष्मा ते शुष्मिन्न् अवयाः ।  
र्व्_१,१७३।१२च् महश् चिद् यस्य मीऌहुषो यव्या हविष्मतो मरुतो वन्दते गीः ॥  
र्व्_१,१७३।१३अ एष स्तोम इन्द्र तुभ्यम् अस्मे एतेन गातुं हरिवो विदो नः ।  
र्व्_१,१७३।१३च् आ नो ववृत्याः सुविताय देव विद्यामेषं वृजनं जीरदानुम् ॥  
  
र्व्_१,१७४।०१अ त्वं राजेन्द्र ये च देवा रक्षा नॄन् पाह्य् असुर त्वम् अस्मान् ।  
र्व्_१,१७४।०१च् त्वं सत्पतिर् मघवा नस् तरुत्रस् त्वं सत्यो वसवानः सहोदाः ॥  
र्व्_१,१७४।०२अ दनो विश इन्द्र मृध्रवाचः सप्त यत् पुरः शर्म शारदीर् दर्त् ।  
र्व्_१,१७४।०२च् ऋणोर् अपो अनवद्यार्णा यूने वृत्रम् पुरुकुत्साय रन्धीः ॥  
र्व्_१,१७४।०३अ अजा वृत इन्द्र शूरपत्नीर् द्यां च येभिः पुरुहूत नूनम् ।  
र्व्_१,१७४।०३च् रक्षो अग्निम् अशुषं तूर्वयाणं सिंहो न दमे अपांसि वस्तोः ॥  
र्व्_१,१७४।०४अ शेषन् नु त इन्द्र सस्मिन् योनौ प्रशस्तये पवीरवस्य मह्ना ।  
र्व्_१,१७४।०४च् सृजद् अर्णांस्य् अव यद् युधा गास् तिष्ठद् धरी धृषता मृष्ट वाजान् ॥  
र्व्_१,१७४।०५अ वह कुत्सम् इन्द्र यस्मिञ् चाकन् स्यूमन्यू ऋज्रा वातस्याश्वा ।  
र्व्_१,१७४।०५च् प्र सूरश् चक्रं वृहताद् अभीके ऽभि स्पृधो यासिषद् वज्रबाहुः ॥  
र्व्_१,१७४।०६अ जघन्वां इन्द्र मित्रेरूञ् चोदप्रवृद्धो हरिवो अदाशून् ।  
र्व्_१,१७४।०६च् प्र ये पश्यन्न् अर्यमणं सचायोस् त्वया शूर्ता वहमाना अपत्यम् ॥  
र्व्_१,१७४।०७अ रपत् कविर् इन्द्रार्कसातौ क्षां दासायोपबर्हणीं कः ।  
र्व्_१,१७४।०७च् करत् तिस्रो मघवा दानुचित्रा नि दुर्योणे कुयवाचम् मृधि श्रेत् ॥  
र्व्_१,१७४।०८अ सना ता त इन्द्र नव्या आगुः सहो नभो ऽविरणाय पूर्वीः ।  
र्व्_१,१७४।०८च् भिनत् पुरो न भिदो अदेवीर् ननमो वधर् अदेवस्य पीयोः ॥  
र्व्_१,१७४।०९अ त्वं धुनिर् इन्द्र धुनिमतीर् ऋणोर् अपः सीरा न स्रवन्तीः ।  
र्व्_१,१७४।०९च् प्र यत् समुद्रम् अति शूर पर्षि पारया तुर्वशं यदुं स्वस्ति ॥  
र्व्_१,१७४।१०अ त्वम् अस्माकम् इन्द्र विश्वध स्या अवृकतमो नरां नृपाता ।  
र्व्_१,१७४।१०च् स नो विश्वासां स्पृधां सहोदा विद्यामेषं वृजनं जीरदानुम् ॥  
  
र्व्_१,१७५।०१अ मत्स्य् अपायि ते महः पात्रस्येव हरिवो मत्सरो मदः ।  
र्व्_१,१७५।०१च् वृषा ते वृष्ण इन्दुर् वाजी सहस्रसातमः ॥  
र्व्_१,१७५।०२अ आ नस् ते गन्तु मत्सरो वृषा मदो वरेण्यः ।  
र्व्_१,१७५।०२च् सहावां इन्द्र सानसिः पृतनाषाऌ अमर्त्यः ॥  
र्व्_१,१७५।०३अ त्वं हि शूरः सनिता चोदयो मनुषो रथम् ।  
र्व्_१,१७५।०३च् सहावान् दस्युम् अव्रतम् ओषः पात्रं न शोचिषा ॥  
र्व्_१,१७५।०४अ मुषाय सूर्यं कवे चक्रम् ईशान ओजसा ।  
र्व्_१,१७५।०४च् वह शुष्णाय वधं कुत्सं वातस्याश्वैः ॥  
र्व्_१,१७५।०५अ शुष्मिन्तमो हि ते मदो द्युम्निन्तम उत क्रतुः ।  
र्व्_१,१७५।०५च् वृत्रघ्ना वरिवोविदा मंसीष्ठा अश्वसातमः ॥  
र्व्_१,१७५।०६अ यथा पूर्वेभ्यो जरितृभ्य इन्द्र मय इवापो न तृष्यते बभूथ ।  
र्व्_१,१७५।०६च् ताम् अनु त्वा निविदं जोहवीमि विद्यामेषं वृजनं जीरदानुम् ॥  
  
र्व्_१,१७६।०१अ मत्सि नो वस्यैष्टय इन्द्रम् इन्दो वृषा विश ।  
र्व्_१,१७६।०१च् ऋघायमाण इन्वसि शत्रुम् अन्ति न विन्दसि ॥  
र्व्_१,१७६।०२अ तस्मिन्न् आ वेशया गिरो य एकश् चर्षणीनाम् ।  
र्व्_१,१७६।०२च् अनु स्वधा यम् उप्यते यवं न चर्कृषद् वृषा ॥  
र्व्_१,१७६।०३अ यस्य विश्वानि हस्तयोः पञ्च क्षितीनां वसु ।  
र्व्_१,१७६।०३च् स्पाशयस्व यो अस्मध्रुग् दिव्येवाशनिर् जहि ॥  
र्व्_१,१७६।०४अ असुन्वन्तं समं जहि दूणाशं यो न ते मयः ।  
र्व्_१,१७६।०४च् अस्मभ्यम् अस्य वेदनं दद्धि सूरिश् चिद् ओहते ॥  
र्व्_१,१७६।०५अ आवो यस्य द्विबर्हसो ऽर्केषु सानुषग् असत् ।  
र्व्_१,१७६।०५च् आजाव् इन्द्रस्येन्दो प्रावो वाजेषु वाजिनम् ॥  
र्व्_१,१७६।०६अ यथा पूर्वेभ्यो जरितृभ्य इन्द्र मय इवापो न तृष्यते बभूथ ।  
र्व्_१,१७६।०६च् ताम् अनु त्वा निविदं जोहवीमि विद्यामेषं वृजनं जीरदानुम् ॥  
  
र्व्_१,१७७।०१अ आ चर्षणिप्रा वृषभो जनानां राजा कृष्टीनाम् पुरुहूत इन्द्रः ।  
र्व्_१,१७७।०१च् स्तुतः श्रवस्यन्न् अवसोप मद्रिग् युक्त्वा हरी वृषणा याह्य् अर्वाङ् ॥  
र्व्_१,१७७।०२अ ये ते वृषणो वृषभास इन्द्र ब्रह्मयुजो वृषरथासो अत्याः ।  
र्व्_१,१७७।०२च् तां आ तिष्ठ तेभिर् आ याह्य् अर्वाङ् हवामहे त्वा सुत इन्द्र सोमे ॥  
र्व्_१,१७७।०३अ आ तिष्ठ रथं वृषणं वृषा ते सुतः सोमः परिषिक्ता मधूनि ।  
र्व्_१,१७७।०३च् युक्त्वा वृषभ्यां वृषभ क्षितीनां हरिभ्यां याहि प्रवतोप मद्रिक् ॥  
र्व्_१,१७७।०४अ अयं यज्ञो देवया अयम् मियेध इमा ब्रह्माण्य् अयम् इन्द्र सोमः ।  
र्व्_१,१७७।०४च् स्तीर्णम् बर्हिर् आ तु शक्र प्र याहि पिबा निषद्य वि मुचा हरी इह ॥  
र्व्_१,१७७।०५अ ओ सुष्टुत इन्द्र याह्य् अर्वाङ् उप ब्रह्माणि मान्यस्य कारोः ।  
र्व्_१,१७७।०५च् विद्याम वस्तोर् अवसा गृणन्तो विद्यामेषं वृजनं जीरदानुम् ॥  
  
र्व्_१,१७८।०१अ यद् ध स्या त इन्द्र श्रुष्टिर् अस्ति यया बभूथ जरितृभ्य ऊती ।  
र्व्_१,१७८।०१च् मा नः कामम् महयन्तम् आ धग् विश्वा ते अश्याम् पर्य् आप आयोः ॥  
र्व्_१,१७८।०२अ न घा राजेन्द्र आ दभन् नो या नु स्वसारा कृणवन्त योनौ ।  
र्व्_१,१७८।०२च् आपश् चिद् अस्मै सुतुका अवेषन् गमन् न इन्द्रः सख्या वयश् च ॥  
र्व्_१,१७८।०३अ जेता नृभिर् इन्द्रः पृत्सु शूरः श्रोता हवं नाधमानस्य कारोः ।  
र्व्_१,१७८।०३च् प्रभर्ता रथं दाशुष उपाक उद्यन्ता गिरो यदि च त्मना भूत् ॥  
र्व्_१,१७८।०४अ एवा नृभिर् इन्द्रः सुश्रवस्या प्रखादः पृक्षो अभि मित्रिणो भूत् ।  
र्व्_१,१७८।०४च् समर्य इष स्तवते विवाचि सत्राकरो यजमानस्य शंसः ॥  
र्व्_१,१७८।०५अ त्वया वयम् मघवन्न् इन्द्र शत्रून् अभि ष्याम महतो मन्यमानान् ।  
र्व्_१,१७८।०५च् त्वं त्राता त्वम् उ नो वृधे भूर् विद्यामेषं वृजनं जीरदानुम् ॥  
  
र्व्_१,१७९।०१अ पूर्वीर् अहं शरदः शश्रमाणा दोषा वस्तोर् उषसो जरयन्तीः ।  
र्व्_१,१७९।०१च् मिनाति श्रियं जरिमा तनूनाम् अप्य् ऊ नु पत्नीर् वृषणो जगम्युः ॥  
र्व्_१,१७९।०२अ ये चिद् धि पूर्व ऋतसाप आसन् साकं देवेभिर् अवदन्न् ऋतानि ।  
र्व्_१,१७९।०२च् ते चिद् अवासुर् नह्य् अन्तम् आपुः सम् ऊ नु पत्नीर् वृषभिर् जगम्युः ॥  
र्व्_१,१७९।०३अ न मृषा श्रान्तं यद् अवन्ति देवा विश्वा इत् स्पृधो अभ्य् अश्नवाव ।  
र्व्_१,१७९।०३च् जयावेद् अत्र शतनीथम् आजिं यत् सम्यञ्चा मिथुनाव् अभ्य् अजाव ॥  
र्व्_१,१७९।०४अ नदस्य मा रुधतः काम आगन्न् इत आजातो अमुतः कुतश् चित् ।  
र्व्_१,१७९।०४च् लोपामुद्रा वृषणं नी रिणाति धीरम् अधीरा धयति श्वसन्तम् ॥  
र्व्_१,१७९।०५अ इमं नु सोमम् अन्तितो हृत्सु पीतम् उप ब्रुवे ।  
र्व्_१,१७९।०५च् यत् सीम् आगश् चकृमा तत् सु मृऌअतु पुलुकामो हि मर्त्यः ॥  
र्व्_१,१७९।०६अ अगस्त्यः खनमानः खनित्रैः प्रजाम् अपत्यम् बलम् इच्छमानः ।  
र्व्_१,१७९।०६च् उभौ वर्णाव् ऋषिर् उग्रः पुपोष सत्या देवेष्व् आशिषो जगाम ॥  
  
र्व्_१,१८०।०१अ युवो रजांसि सुयमासो अश्वा रथो यद् वाम् पर्य् अर्णांसि दीयत् ।  
र्व्_१,१८०।०१च् हिरण्यया वाम् पवयः प्रुषायन् मध्वः पिबन्ता उषसः सचेथे ॥  
र्व्_१,१८०।०२अ युवम् अत्यस्याव नक्षथो यद् विपत्मनो नर्यस्य प्रयज्योः ।  
र्व्_१,१८०।०२च् स्वसा यद् वां विश्वगूर्ती भराति वाजायेट्टे मधुपाव् इषे च ॥  
र्व्_१,१८०।०३अ युवम् पय उस्रियायाम् अधत्तम् पक्वम् आमायाम् अव पूर्व्यं गोः ।  
र्व्_१,१८०।०३च् अन्तर् यद् वनिनो वाम् ऋतप्सू ह्वारो न शुचिर् यजते हविष्मान् ॥  
र्व्_१,१८०।०४अ युवं ह घर्मम् मधुमन्तम् अत्रये ऽपो न क्षोदो ऽवृणीतम् एषे ।  
र्व्_१,१८०।०४च् तद् वां नराव् अश्विना पश्वैष्टी रथ्येव चक्रा प्रति यन्ति मध्वः ॥  
र्व्_१,१८०।०५अ आ वां दानाय ववृतीय दस्रा गोर् ओहेण तौग्र्यो न जिव्रिः ।  
र्व्_१,१८०।०५च् अपः क्षोणी सचते माहिना वां जूर्णो वाम् अक्षुर् अंहसो यजत्रा ॥  
र्व्_१,१८०।०६अ नि यद् युवेथे नियुतः सुदानू उप स्वधाभिः सृजथः पुरन्धिम् ।  
र्व्_१,१८०।०६च् प्रेषद् वेषद् वातो न सूरिर् आ महे ददे सुव्रतो न वाजम् ॥  
र्व्_१,१८०।०७अ वयं चिद् धि वां जरितारः सत्या विपन्यामहे वि पणिर् हितावान् ।  
र्व्_१,१८०।०७च् अधा चिद् धि ष्माश्विनाव् अनिन्द्या पाथो हि ष्मा वृषणाव् अन्तिदेवम् ॥  
र्व्_१,१८०।०८अ युवां चिद् धि ष्माश्विनाव् अनु द्यून् विरुद्रस्य प्रस्रवणस्य सातौ ।  
र्व्_१,१८०।०८च् अगस्त्यो नरां नृषु प्रशस्तः काराधुनीव चितयत् सहस्रैः ॥  
र्व्_१,१८०।०९अ प्र यद् वहेथे महिना रथस्य प्र स्यन्द्रा याथो मनुषो न होता ।  
र्व्_१,१८०।०९च् धत्तं सूरिभ्य उत वा स्वश्व्यं नासत्या रयिषाचः स्याम ॥  
र्व्_१,१८०।१०अ तं वां रथं वयम् अद्या हुवेम स्तोमैर् अश्विना सुविताय नव्यम् ।  
र्व्_१,१८०।१०च् अरिष्टनेमिम् परि द्याम् इयानं विद्यामेषं वृजनं जीरदानुम् ॥  
  
र्व्_१,१८१।०१अ कद् उ प्रेष्टाव् इषां रयीणाम् अध्वर्यन्ता यद् उन्निनीथो अपाम् ।  
र्व्_१,१८१।०१च् अयं वां यज्ञो अकृत प्रशस्तिं वसुधिती अवितारा जनानाम् ॥  
र्व्_१,१८१।०२अ आ वाम् अश्वासः शुचयः पयस्पा वातरंहसो दिव्यासो अत्याः ।  
र्व्_१,१८१।०२च् मनोजुवो वृषणो वीतपृष्ठा एह स्वराजो अश्विना वहन्तु ॥  
र्व्_१,१८१।०३अ आ वां रथो ऽवनिर् न प्रवत्वान् सृप्रवन्धुरः सुविताय गम्याः ।  
र्व्_१,१८१।०३च् वृष्ण स्थातारा मनसो जवीयान् अहम्पूर्वो यजतो धिष्ण्या यः ॥  
र्व्_१,१८१।०४अ इहेह जाता सम् अवावशीताम् अरेपसा तन्वा नामभिः स्वैः ।  
र्व्_१,१८१।०४च् जिष्णुर् वाम् अन्यः सुमखस्य सूरिर् दिवो अन्यः सुभगः पुत्र ऊहे ॥  
र्व्_१,१८१।०५अ प्र वां निचेरुः ककुहो वशां अनु पिशङ्गरूपः सदनानि गम्याः ।  
र्व्_१,१८१।०५च् हरी अन्यस्य पीपयन्त वाजैर् मथ्रा रजांस्य् अश्विना वि घोषैः ॥  
र्व्_१,१८१।०६अ प्र वां शरद्वान् वृषभो न निष्षाट् पूर्वीर् इषश् चरति मध्व इष्णन् ।  
र्व्_१,१८१।०६च् एवैर् अन्यस्य पीपयन्त वाजैर् वेषन्तीर् ऊर्ध्वा नद्यो न आगुः ॥  
र्व्_१,१८१।०७अ असर्जि वां स्थविरा वेधसा गीर् बाऌहे अश्विना त्रेधा क्षरन्ती ।  
र्व्_१,१८१।०७च् उपस्तुताव् अवतं नाधमानं यामन्न् अयामञ् छृणुतं हवम् मे ॥  
र्व्_१,१८१।०८अ उत स्या वां रुशतो वप्ससो गीस् त्रिबर्हिषि सदसि पिन्वते नॄन् ।  
र्व्_१,१८१।०८च् वृषा वाम् मेघो वृषणा पीपाय गोर् न सेके मनुषो दशस्यन् ॥  
र्व्_१,१८१।०९अ युवाम् पूषेवाश्विना पुरन्धिर् अग्निम् उषां न जरते हविष्मान् ।  
र्व्_१,१८१।०९च् हुवे यद् वां वरिवस्या गृणानो विद्यामेषं वृजनं जीरदानुम् ॥  
  
र्व्_१,१८२।०१अ अभूद् इदं वयुनम् ओ षु भूषता रथो वृषण्वान् मदता मनीषिणः ।  
र्व्_१,१८२।०१च् धियञ्जिन्वा धिष्ण्या विश्पलावसू दिवो नपाता सुकृते शुचिव्रता ॥  
र्व्_१,१८२।०२अ इन्द्रतमा हि धिष्ण्या मरुत्तमा दस्रा दंसिष्ठा रथ्या रथीतमा ।  
र्व्_१,१८२।०२च् पूर्णं रथं वहेथे मध्व आचितं तेन दाश्वांसम् उप याथो अश्विना ॥  
र्व्_१,१८२।०३अ किम् अत्र दस्रा कृणुथः किम् आसाथे जनो यः कश् चिद् अहविर् महीयते ।  
र्व्_१,१८२।०३च् अति क्रमिष्टं जुरतम् पणेर् असुं ज्योतिर् विप्राय कृणुतं वचस्यवे ॥  
र्व्_१,१८२।०४अ जम्भयतम् अभितो रायतः शुनो हतम् मृधो विदथुस् तान्य् अश्विना ।  
र्व्_१,१८२।०४च् वाचं-वाचं जरितू रत्निनीं कृतम् उभा शंसं नासत्यावतम् मम ॥  
र्व्_१,१८२।०५अ युवम् एतं चक्रथुः सिन्धुषु प्लवम् आत्मन्वन्तम् पक्षिणं तौग्र्याय कम् ।  
र्व्_१,१८२।०५च् येन देवत्रा मनसा निरूहथुः सुपप्तनी पेतथुः क्षोदसो महः ॥  
र्व्_१,१८२।०६अ अवविद्धं तौग्र्यम् अप्स्व् अन्तर् अनारम्भणे तमसि प्रविद्धम् ।  
र्व्_१,१८२।०६च् चतस्रो नावो जठलस्य जुष्टा उद् अश्विभ्याम् इषिताः पारयन्ति ॥  
र्व्_१,१८२।०७अ कः स्विद् वृक्षो निष्ठितो मध्ये अर्णसो यं तौग्र्यो नाधितः पर्यषस्वजत् ।  
र्व्_१,१८२।०७च् पर्णा मृगस्य पतरोर् इवारभ उद् अश्विना ऊहथुः श्रोमताय कम् ॥  
र्व्_१,१८२।०८अ तद् वां नरा नासत्याव् अनु ष्याद् यद् वाम् मानास उचथम् अवोचन् ।  
र्व्_१,१८२।०८च् अस्माद् अद्य सदसः सोम्याद् आ विद्यामेषं वृजनं जीरदानुम् ॥  
  
र्व्_१,१८३।०१अ तं युञ्जाथाम् मनसो यो जवीयान् त्रिवन्धुरो वृषणा यस् त्रिचक्रः ।  
र्व्_१,१८३।०१च् येनोपयाथः सुकृतो दुरोणं त्रिधातुना पतथो विर् न पर्णैः ॥  
र्व्_१,१८३।०२अ सुवृद् रथो वर्तते यन्न् अभि क्षां यत् तिष्ठथः क्रतुमन्तानु पृक्षे ।  
र्व्_१,१८३।०२च् वपुर् वपुष्या सचताम् इयं गीर् दिवो दुहित्रोषसा सचेथे ॥  
र्व्_१,१८३।०३अ आ तिष्ठतं सुवृतं यो रथो वाम् अनु व्रतानि वर्तते हविष्मान् ।  
र्व्_१,१८३।०३च् येन नरा नासत्येषयध्यै वर्तिर् याथस् तनयाय त्मने च ॥  
र्व्_१,१८३।०४अ मा वां वृको मा वृकीर् आ दधर्षीन् मा परि वर्क्तम् उत माति धक्तम् ।  
र्व्_१,१८३।०४च् अयं वाम् भागो निहित इयं गीर् दस्राव् इमे वां निधयो मधूनाम् ॥  
र्व्_१,१८३।०५अ युवां गोतमः पुरुमीऌहो अत्रिर् दस्रा हवते ऽवसे हविष्मान् ।  
र्व्_१,१८३।०५च् दिशं न दिष्टाम् ऋजूयेव यन्ता मे हवं नासत्योप यातम् ॥  
र्व्_१,१८३।०६अ अतारिष्म तमसस् पारम् अस्य प्रति वां स्तोमो अश्विनाव् अधायि ।  
र्व्_१,१८३।०६च् एह यातम् पथिभिर् देवयानैर् विद्यामेषं वृजनं जीरदानुम् ॥  
  
र्व्_१,१८४।०१अ ता वाम् अद्य ताव् अपरं हुवेमोच्छन्त्याम् उषसि वह्निर् उक्थैः ।  
र्व्_१,१८४।०१च् नासत्या कुह चित् सन्ताव् अर्यो दिवो नपाता सुदास्तराय ॥  
र्व्_१,१८४।०२अ अस्मे ऊ षु वृषणा मादयेथाम् उत् पणींर् हतम् ऊर्म्या मदन्ता ।  
र्व्_१,१८४।०२च् श्रुतम् मे अच्छोक्तिभिर् मतीनाम् एष्टा नरा निचेतारा च कर्णैः ॥  
र्व्_१,१८४।०३अ श्रिये पूषन्न् इषुकृतेव देवा नासत्या वहतुं सूर्यायाः ।  
र्व्_१,१८४।०३च् वच्यन्ते वां ककुहा अप्सु जाता युगा जूर्णेव वरुणस्य भूरेः ॥  
र्व्_१,१८४।०४अ अस्मे सा वाम् माध्वी रातिर् अस्तु स्तोमं हिनोतम् मान्यस्य कारोः ।  
र्व्_१,१८४।०४च् अनु यद् वां श्रवस्या सुदानू सुवीर्याय चर्षणयो मदन्ति ॥  
र्व्_१,१८४।०५अ एष वां स्तोमो अश्विनाव् अकारि मानेभिर् मघवाना सुवृक्ति ।  
र्व्_१,१८४।०५च् यातं वर्तिस् तनयाय त्मने चागस्त्ये नासत्या मदन्ता ॥  
र्व्_१,१८४।०६अ अतारिष्म तमसस् पारम् अस्य प्रति वां स्तोमो अश्विनाव् अधायि ।  
र्व्_१,१८४।०६च् एह यातम् पथिभिर् देवयानैर् विद्यामेषं वृजनं जीरदानुम् ॥  
  
र्व्_१,१८५।०१अ कतरा पूर्वा कतरापरायोः कथा जाते कवयः को वि वेद ।  
र्व्_१,१८५।०१च् विश्वं त्मना बिभृतो यद् ध नाम वि वर्तेते अहनी चक्रियेव ॥  
र्व्_१,१८५।०२अ भूरिं द्वे अचरन्ती चरन्तम् पद्वन्तं गर्भम् अपदी दधाते ।  
र्व्_१,१८५।०२च् नित्यं न सूनुम् पित्रोर् उपस्थे द्यावा रक्षतम् पृथिवी नो अभ्वात् ॥  
र्व्_१,१८५।०३अ अनेहो दात्रम् अदितेर् अनर्वं हुवे स्वर्वद् अवधं नमस्वत् ।  
र्व्_१,१८५।०३च् तद् रोदसी जनयतं जरित्रे द्यावा रक्षतम् पृथिवी नो अभ्वात् ॥  
र्व्_१,१८५।०४अ अतप्यमाने अवसावन्ती अनु ष्याम रोदसी देवपुत्रे ।  
र्व्_१,१८५।०४च् उभे देवानाम् उभयेभिर् अह्नां द्यावा रक्षतम् पृथिवी नो अभ्वात् ॥  
र्व्_१,१८५।०५अ सङ्गच्छमाने युवती समन्ते स्वसारा जामी पित्रोर् उपस्थे ।  
र्व्_१,१८५।०५च् अभिजिघ्रन्ती भुवनस्य नाभिं द्यावा रक्षतम् पृथिवी नो अभ्वात् ॥  
र्व्_१,१८५।०६अ उर्वी सद्मनी बृहती ऋतेन हुवे देवानाम् अवसा जनित्री ।  
र्व्_१,१८५।०६च् दधाते ये अमृतं सुप्रतीके द्यावा रक्षतम् पृथिवी नो अभ्वात् ॥  
र्व्_१,१८५।०७अ उर्वी पृथ्वी बहुले दूरेअन्ते उप ब्रुवे नमसा यज्ञे अस्मिन् ।  
र्व्_१,१८५।०७च् दधाते ये सुभगे सुप्रतूर्ती द्यावा रक्षतम् पृथिवी नो अभ्वात् ॥  
र्व्_१,१८५।०८अ देवान् वा यच् चकृमा कच् चिद् आगः सखायं वा सदम् इज् जास्पतिं वा ।  
र्व्_१,१८५।०८च् इयं धीर् भूया अवयानम् एषां द्यावा रक्षतम् पृथिवी नो अभ्वात् ॥  
र्व्_१,१८५।०९अ उभा शंसा नर्या माम् अविष्टाम् उभे माम् ऊती अवसा सचेताम् ।  
र्व्_१,१८५।०९च् भूरि चिद् अर्यः सुदास्तरायेषा मदन्त इषयेम देवाः ॥  
र्व्_१,१८५।१०अ ऋतं दिवे तद् अवोचम् पृथिव्या अभिश्रावाय प्रथमं सुमेधाः ।  
र्व्_१,१८५।१०च् पाताम् अवद्याद् दुरिताद् अभीके पिता माता च रक्षताम् अवोभिः ॥  
र्व्_१,१८५।११अ इदं द्यावापृथिवी सत्यम् अस्तु पितर् मातर् यद् इहोपब्रुवे वाम् ।  
र्व्_१,१८५।११च् भूतं देवानाम् अवमे अवोभिर् विद्यामेषं वृजनं जीरदानुम् ॥  
  
र्व्_१,१८६।०१अ आ न इऌआभिर् विदथे सुशस्ति विश्वानरः सविता देव एतु ।  
र्व्_१,१८६।०१च् अपि यथा युवानो मत्सथा नो विश्वं जगद् अभिपित्वे मनीषा ॥  
र्व्_१,१८६।०२अ आ नो विश्व आस्क्रा गमन्तु देवा मित्रो अर्यमा वरुणः सजोषाः ।  
र्व्_१,१८६।०२च् भुवन् यथा नो विश्वे वृधासः करन् सुषाहा विथुरं न शवः ॥  
र्व्_१,१८६।०३अ प्रेष्ठं वो अतिथिं गृणीषे ऽग्निं शस्तिभिस् तुर्वणिः सजोषाः ।  
र्व्_१,१८६।०३च् असद् यथा नो वरुणः सुकीर्तिर् इषश् च पर्षद् अरिगूर्तः सूरिः ॥  
र्व्_१,१८६।०४अ उप व एषे नमसा जिगीषोषासानक्ता सुदुघेव धेनुः ।  
र्व्_१,१८६।०४च् समाने अहन् विमिमानो अर्कं विषुरूपे पयसि सस्मिन्न् ऊधन् ॥  
र्व्_१,१८६।०५अ उत नो ऽहिर् बुध्न्यो मयस् कः शिशुं न पिप्युषीव वेति सिन्धुः ।  
र्व्_१,१८६।०५च् येन नपातम् अपां जुनाम मनोजुवो वृषणो यं वहन्ति ॥  
र्व्_१,१८६।०६अ उत न ईं त्वष्टा गन्त्व् अच्छा स्मत् सूरिभिर् अभिपित्वे सजोषाः ।  
र्व्_१,१८६।०६च् आ वृत्रहेन्द्रश् चर्षणिप्रास् तुविष्टमो नरां न इह गम्याः ॥  
र्व्_१,१८६।०७अ उत न ईम् मतयो ऽश्वयोगाः शिशुं न गावस् तरुणं रिहन्ति ।  
र्व्_१,१८६।०७च् तम् ईं गिरो जनयो न पत्नीः सुरभिष्टमं नरां नसन्त ॥  
र्व्_१,१८६।०८अ उत न ईम् मरुतो वृद्धसेनाः स्मद् रोदसी समनसः सदन्तु ।  
र्व्_१,१८६।०८च् पृषदश्वासो ऽवनयो न रथा रिशादसो मित्रयुजो न देवाः ॥  
र्व्_१,१८६।०९अ प्र नु यद् एषाम् महिना चिकित्रे प्र युञ्जते प्रयुजस् ते सुवृक्ति ।  
र्व्_१,१८६।०९च् अध यद् एषां सुदिने न शरुर् विश्वम् एरिणम् प्रुषायन्त सेनाः ॥  
र्व्_१,१८६।१०अ प्रो अश्विनाव् अवसे कृणुध्वम् प्र पूषणं स्वतवसो हि सन्ति ।  
र्व्_१,१८६।१०च् अद्वेषो विष्णुर् वात ऋभुक्षा अच्छा सुम्नाय ववृतीय देवान् ॥  
र्व्_१,१८६।११अ इयं सा वो अस्मे दीधितिर् यजत्रा अपिप्राणी च सदनी च भूयाः ।  
र्व्_१,१८६।११च् नि या देवेषु यतते वसूयुर् विद्यामेषं वृजनं जीरदानुम् ॥  
  
र्व्_१,१८७।०१अ पितुं नु स्तोषम् महो धर्माणं तविषीम् ।  
र्व्_१,१८७।०१च् यस्य त्रितो व्य् ओजसा वृत्रं विपर्वम् अर्दयत् ॥  
र्व्_१,१८७।०२अ स्वादो पितो मधो पितो वयं त्वा ववृमहे ।  
र्व्_१,१८७।०२च् अस्माकम् अविता भव ॥  
र्व्_१,१८७।०३अ उप नः पितव् आ चर शिवः शिवाभिर् ऊतिभिः ।  
र्व्_१,१८७।०३च् मयोभुर् अद्विषेण्यः सखा सुशेवो अद्वयाः ॥  
र्व्_१,१८७।०४अ तव त्ये पितो रसा रजांस्य् अनु विष्ठिताः ।  
र्व्_१,१८७।०४च् दिवि वाता इव श्रिताः ॥  
र्व्_१,१८७।०५अ तव त्ये पितो ददतस् तव स्वादिष्ठ ते पितो ।  
र्व्_१,१८७।०५च् प्र स्वाद्मानो रसानां तुविग्रीवा इवेरते ॥  
र्व्_१,१८७।०६अ त्वे पितो महानां देवानाम् मनो हितम् ।  
र्व्_१,१८७।०६च् अकारि चारु केतुना तवाहिम् अवसावधीत् ॥  
र्व्_१,१८७।०७अ यद् अदो पितो अजगन् विवस्व पर्वतानाम् ।  
र्व्_१,१८७।०७च् अत्रा चिन् नो मधो पितो ऽरम् भक्षाय गम्याः ॥  
र्व्_१,१८७।०८अ यद् अपाम् ओषधीनाम् परिंशम् आरिशामहे ।  
र्व्_१,१८७।०८च् वातापे पीव इद् भव ॥  
र्व्_१,१८७।०९अ यत् ते सोम गवाशिरो यवाशिरो भजामहे ।  
र्व्_१,१८७।०९च् वातापे पीव इद् भव ॥  
र्व्_१,१८७।१०अ करम्भ ओषधे भव पीवो वृक्क उदारथिः ।  
र्व्_१,१८७।१०च् वातापे पीव इद् भव ॥  
र्व्_१,१८७।११अ तं त्वा वयम् पितो वचोभिर् गावो न हव्या सुषूदिम ।  
र्व्_१,१८७।११च् देवेभ्यस् त्वा सधमादम् अस्मभ्यं त्वा सधमादम् ॥  
  
र्व्_१,१८८।०१अ समिद्धो अद्य राजसि देवो देवैः सहस्रजित् ।  
र्व्_१,१८८।०१च् दूतो हव्या कविर् वह ॥  
र्व्_१,१८८।०२अ तनूनपाद् ऋतं यते मध्वा यज्ञः सम् अज्यते ।  
र्व्_१,१८८।०२च् दधत् सहस्रिणीर् इषः ॥  
र्व्_१,१८८।०३अ आजुह्वानो न ईड्यो देवां आ वक्षि यज्ञियान् ।  
र्व्_१,१८८।०३च् अग्ने सहस्रसा असि ॥  
र्व्_१,१८८।०४अ प्राचीनम् बर्हिर् ओजसा सहस्रवीरम् अस्तृणन् ।  
र्व्_१,१८८।०४च् यत्रादित्या विराजथ ॥  
र्व्_१,१८८।०५अ विराट् सम्राड् विभ्वीः प्रभ्वीर् बह्वीश् च भूयसीश् च याः ।  
र्व्_१,१८८।०५च् दुरो घृतान्य् अक्षरन् ॥  
र्व्_१,१८८।०६अ सुरुक्मे हि सुपेशसाधि श्रिया विराजतः ।  
र्व्_१,१८८।०६च् उषासाव् एह सीदताम् ॥  
र्व्_१,१८८।०७अ प्रथमा हि सुवाचसा होतारा दैव्या कवी ।  
र्व्_१,१८८।०७च् यज्ञं नो यक्षताम् इमम् ॥  
र्व्_१,१८८।०८अ भारतीऌए सरस्वति या वः सर्वा उपब्रुवे ।  
र्व्_१,१८८।०८च् ता नश् चोदयत श्रिये ॥  
र्व्_१,१८८।०९अ त्वष्टा रूपाणि हि प्रभुः पशून् विश्वान् समानजे ।  
र्व्_१,१८८।०९च् तेषां न स्फातिम् आ यज ॥  
र्व्_१,१८८।१०अ उप त्मन्या वनस्पते पाथो देवेभ्यः सृज ।  
र्व्_१,१८८।१०च् अग्निर् हव्यानि सिष्वदत् ॥  
र्व्_१,१८८।११अ पुरोगा अग्निर् देवानां गायत्रेण सम् अज्यते ।  
र्व्_१,१८८।११च् स्वाहाकृतीषु रोचते ॥  
  
र्व्_१,१८९।०१अ अग्ने नय सुपथा राये अस्मान् विश्वानि देव वयुनानि विद्वान् ।  
र्व्_१,१८९।०१च् युयोध्य् अस्मज् जुहुराणम् एनो भूयिष्ठां ते नमौक्तिं विधेम ॥  
र्व्_१,१८९।०२अ अग्ने त्वम् पारया नव्यो अस्मान् स्वस्तिभिर् अति दुर्गाणि विश्वा ।  
र्व्_१,१८९।०२च् पूश् च पृथ्वी बहुला न उर्वी भवा तोकाय तनयाय शं योः ॥  
र्व्_१,१८९।०३अ अग्ने त्वम् अस्मद् युयोध्य् अमीवा अनग्नित्रा अभ्य् अमन्त कृष्टीः ।  
र्व्_१,१८९।०३च् पुनर् अस्मभ्यं सुविताय देव क्षां विश्वेभिर् अमृतेभिर् यजत्र ॥  
र्व्_१,१८९।०४अ पाहि नो अग्ने पायुभिर् अजस्रैर् उत प्रिये सदन आ शुशुक्वान् ।  
र्व्_१,१८९।०४च् मा ते भयं जरितारं यविष्ठ नूनं विदन् मापरं सहस्वः ॥  
र्व्_१,१८९।०५अ मा नो अग्ने ऽव सृजो अघायाविष्यवे रिपवे दुच्छुनायै ।  
र्व्_१,१८९।०५च् मा दत्वते दशते मादते नो मा रीषते सहसावन् परा दाः ॥  
र्व्_१,१८९।०६अ वि घ त्वावां ऋतजात यंसद् गृणानो अग्ने तन्वे वरूथम् ।  
र्व्_१,१८९।०६च् विश्वाद् रिरिक्षोर् उत वा निनित्सोर् अभिह्रुताम् असि हि देव विष्पट् ॥  
र्व्_१,१८९।०७अ त्वं तां अग्न उभयान् वि विद्वान् वेषि प्रपित्वे मनुषो यजत्र ।  
र्व्_१,१८९।०७च् अभिपित्वे मनवे शास्यो भूर् मर्मृजेन्य उशिग्भिर् नाक्रः ॥  
र्व्_१,१८९।०८अ अवोचाम निवचनान्य् अस्मिन् मानस्य सूनुः सहसाने अग्नौ ।  
र्व्_१,१८९।०८च् वयं सहस्रम् ऋषिभिः सनेम विद्यामेषं वृजनं जीरदानुम् ॥  
  
र्व्_१,१९०।०१अ अनर्वाणं वृषभम् मन्द्रजिह्वम् बृहस्पतिं वर्धया नव्यम् अर्कैः ।  
र्व्_१,१९०।०१च् गाथान्यः सुरुचो यस्य देवा आशृण्वन्ति नवमानस्य मर्ताः ॥  
र्व्_१,१९०।०२अ तम् ऋत्विया उप वाचः सचन्ते सर्गो न यो देवयताम् असर्जि ।  
र्व्_१,१९०।०२च् बृहस्पतिः स ह्य् अञ्जो वरांसि विभ्वाभवत् सम् ऋते मातरिश्वा ॥  
र्व्_१,१९०।०३अ उपस्तुतिं नमस उद्यतिं च श्लोकं यंसत् सवितेव प्र बाहू ।  
र्व्_१,१९०।०३च् अस्य क्रत्वाहन्यो यो अस्ति मृगो न भीमो अरक्षसस् तुविष्मान् ॥  
र्व्_१,१९०।०४अ अस्य श्लोको दिवीयते पृथिव्याम् अत्यो न यंसद् यक्षभृद् विचेताः ।  
र्व्_१,१९०।०४च् मृगाणां न हेतयो यन्ति चेमा बृहस्पतेर् अहिमायां अभि द्यून् ॥  
र्व्_१,१९०।०५अ ये त्वा देवोस्रिकम् मन्यमानाः पापा भद्रम् उपजीवन्ति पज्राः ।  
र्व्_१,१९०।०५च् न दूढ्ये अनु ददासि वामम् बृहस्पते चयस इत् पियारुम् ॥  
र्व्_१,१९०।०६अ सुप्रैतुः सूयवसो न पन्था दुर्नियन्तुः परिप्रीतो न मित्रः ।  
र्व्_१,१९०।०६च् अनर्वाणो अभि ये चक्षते नो ऽपीवृता अपोर्णुवन्तो अस्थुः ॥  
र्व्_१,१९०।०७अ सं यं स्तुभो ऽवनयो न यन्ति समुद्रं न स्रवतो रोधचक्राः ।  
र्व्_१,१९०।०७च् स विद्वां उभयं चष्टे अन्तर् बृहस्पतिस् तर आपश् च गृध्रः ॥  
र्व्_१,१९०।०८अ एवा महस् तुविजातस् तुविष्मान् बृहस्पतिर् वृषभो धायि देवः ।  
र्व्_१,१९०।०८च् स न स्तुतो वीरवद् धातु गोमद् विद्यामेषं वृजनं जीरदानुम् ॥  
  
र्व्_१,१९१।०१अ कङ्कतो न कङ्कतो ऽथो सतीनकङ्कतः ।  
र्व्_१,१९१।०१च् द्वाव् इति प्लुषी इति न्य् अदृष्टा अलिप्सत ॥  
र्व्_१,१९१।०२अ अदृष्टान् हन्त्य् आयत्य् अथो हन्ति परायती ।  
र्व्_१,१९१।०२च् अथो अवघ्नती हन्त्य् अथो पिनष्टि पिंषती ॥  
र्व्_१,१९१।०३अ शरासः कुशरासो दर्भासः सैर्या उत ।  
र्व्_१,१९१।०३च् मौञ्जा अदृष्टा वैरिणाः सर्वे साकं न्य् अलिप्सत ॥  
र्व्_१,१९१।०४अ नि गावो गोष्ठे असदन् नि मृगासो अविक्षत ।  
र्व्_१,१९१।०४च् नि केतवो जनानां न्य् अदृष्टा अलिप्सत ॥  
र्व्_१,१९१।०५अ एत उ त्ये प्रत्य् अदृश्रन् प्रदोषं तस्करा इव ।  
र्व्_१,१९१।०५च् अदृष्टा विश्वदृष्टाः प्रतिबुद्धा अभूतन ॥  
र्व्_१,१९१।०६अ द्यौर् वः पिता पृथिवी माता सोमो भ्रातादितिः स्वसा ।  
र्व्_१,१९१।०६च् अदृष्टा विश्वदृष्टास् तिष्ठतेलयता सु कम् ॥  
र्व्_१,१९१।०७अ ये अंस्या ये अङ्ग्याः सूचीका ये प्रकङ्कताः ।  
र्व्_१,१९१।०७च् अदृष्टाः किं चनेह वः सर्वे साकं नि जस्यत ॥  
र्व्_१,१९१।०८अ उत् पुरस्तात् सूर्य एति विश्वदृष्टो अदृष्टहा ।  
र्व्_१,१९१।०८च् अदृष्टान् सर्वाञ् जम्भयन् सर्वाश् च यातुधान्यः ॥  
र्व्_१,१९१।०९अ उद् अपप्तद् असौ सूर्यः पुरु विश्वानि जूर्वन् ।  
र्व्_१,१९१।०९च् आदित्यः पर्वतेभ्यो विश्वदृष्टो अदृष्टहा ॥  
र्व्_१,१९१।१०अ सूर्ये विषम् आ सजामि दृतिं सुरावतो गृहे ।  
र्व्_१,१९१।१०च् सो चिन् नु न मराति नो वयम् मरामारे अस्य योजनं हरिष्ठा मधु त्वा मधुला चकार ॥  
र्व्_१,१९१।११अ इयत्तिका शकुन्तिका सका जघास ते विषम् ।  
र्व्_१,१९१।११च् सो चिन् नु न मराति नो वयम् मरामारे अस्य योजनं हरिष्ठा मधु त्वा मधुला चकार ॥  
र्व्_१,१९१।१२अ त्रिः सप्त विष्पुलिङ्गका विषस्य पुष्यम् अक्षन् ।  
र्व्_१,१९१।१२च् ताश् चिन् नु न मरन्ति नो वयम् मरामारे अस्य योजनं हरिष्ठा मधु त्वा मधुला चकार ॥  
र्व्_१,१९१।१३अ नवानां नवतीनां विषस्य रोपुषीणाम् ।  
र्व्_१,१९१।१३च् सर्वासाम् अग्रभं नामारे अस्य योजनं हरिष्ठा मधु त्वा मधुला चकार ॥  
र्व्_१,१९१।१४अ त्रिः सप्त मयूर्यः सप्त स्वसारो अग्रुवः ।  
र्व्_१,१९१।१४च् तास् ते विषं वि जभ्रिर उदकं कुम्भिनीर् इव ॥  
र्व्_१,१९१।१५अ इयत्तकः कुषुम्भकस् तकम् भिनद्म्य् अश्मना ।  
र्व्_१,१९१।१५च् ततो विषम् प्र वावृते पराचीर् अनु संवतः ॥  
र्व्_१,१९१।१६अ कुषुम्भकस् तद् अब्रवीद् गिरेः प्रवर्तमानकः ।  
र्व्_१,१९१।१६च् वृश्चिकस्यारसं विषम् अरसं वृश्चिक ते विषम् ॥  

_____________________________________________________________  

Ṛग्वेद २  

र्व्_२,००१।०१अ त्वम् अग्ने द्युभिस् त्वम् आशुशुक्षणिस् त्वम् अद्भ्यस् त्वम् अश्मनस् परि ।  
र्व्_२,००१।०१च् त्वं वनेभ्यस् त्वम् ओषधीभ्यस् त्वं नृणां नृपते जायसे शुचिः ॥  
र्व्_२,००१।०२अ तवाग्ने होत्रं तव पोत्रम् ऋत्वियं तव नेष्ट्रं त्वम् अग्निद् ऋतायतः ।  
र्व्_२,००१।०२च् तव प्रशास्त्रं त्वम् अध्वरीयसि ब्रह्मा चासि गृहपतिश् च नो दमे ॥  
र्व्_२,००१।०३अ त्वम् अग्न इन्द्रो वृषभः सताम् असि त्वं विष्णुर् उरुगायो नमस्यः ।  
र्व्_२,००१।०३च् त्वम् ब्रह्मा रयिविद् ब्रह्मणस् पते त्वं विधर्तः सचसे पुरन्ध्या ॥  
र्व्_२,००१।०४अ त्वम् अग्ने राजा वरुणो धृतव्रतस् त्वम् मित्रो भवसि दस्म ईड्यः ।  
र्व्_२,००१।०४च् त्वम् अर्यमा सत्पतिर् यस्य सम्भुजं त्वम् अंशो विदथे देव भाजयुः ॥  
र्व्_२,००१।०५अ त्वम् अग्ने त्वष्टा विधते सुवीर्यं तव ग्नावो मित्रमहः सजात्यम् ।  
र्व्_२,००१।०५च् त्वम् आशुहेमा ररिषे स्वश्व्यं त्वं नरां शर्धो असि पुरूवसुः ॥  
र्व्_२,००१।०६अ त्वम् अग्ने रुद्रो असुरो महो दिवस् त्वं शर्धो मारुतम् पृक्ष ईशिषे ।  
र्व्_२,००१।०६च् त्वं वातैर् अरुणैर् यासि शङ्गयस् त्वम् पूषा विधतः पासि नु त्मना ॥  
र्व्_२,००१।०७अ त्वम् अग्ने द्रविणोदा अरङ्कृते त्वं देवः सविता रत्नधा असि ।  
र्व्_२,००१।०७च् त्वम् भगो नृपते वस्व ईशिषे त्वम् पायुर् दमे यस् ते ऽविधत् ॥  
र्व्_२,००१।०८अ त्वाम् अग्ने दम आ विश्पतिं विशस् त्वां राजानं सुविदत्रम् ऋञ्जते ।  
र्व्_२,००१।०८च् त्वं विश्वानि स्वनीक पत्यसे त्वं सहस्राणि शता दश प्रति ॥  
र्व्_२,००१।०९अ त्वाम् अग्ने पितरम् इष्टिभिर् नरस् त्वाम् भ्रात्राय शम्या तनूरुचम् ।  
र्व्_२,००१।०९च् त्वम् पुत्रो भवसि यस् ते ऽविधत् त्वं सखा सुशेवः पास्य् आधृषः ॥  
र्व्_२,००१।१०अ त्वम् अग्न ऋभुर् आके नमस्यस् त्वं वाजस्य क्षुमतो राय ईशिषे ।  
र्व्_२,००१।१०च् त्वं वि भास्य् अनु दक्षि दावने त्वं विशिक्षुर् असि यज्ञम् आतनिः ॥  
र्व्_२,००१।११अ त्वम् अग्ने अदितिर् देव दाशुषे त्वं होत्रा भारती वर्धसे गिरा ।  
र्व्_२,००१।११च् त्वम् इऌआ शतहिमासि दक्षसे त्वं वृत्रहा वसुपते सरस्वती ॥  
र्व्_२,००१।१२अ त्वम् अग्ने सुभृत उत्तमं वयस् तव स्पार्हे वर्ण आ सन्दृशि श्रियः ।  
र्व्_२,००१।१२च् त्वं वाजः प्रतरणो बृहन्न् असि त्वं रयिर् बहुलो विश्वतस् पृथुः ॥  
र्व्_२,००१।१३अ त्वाम् अग्न आदित्यास आस्यं त्वां जिह्वां शुचयश् चक्रिरे कवे ।  
र्व्_२,००१।१३च् त्वां रातिषाचो अध्वरेषु सश्चिरे त्वे देवा हविर् अदन्त्य् आहुतम् ॥  
र्व्_२,००१।१४अ त्वे अग्ने विश्वे अमृतासो अद्रुह आसा देवा हविर् अदन्त्य् आहुतम् ।  
र्व्_२,००१।१४च् त्वया मर्तासः स्वदन्त आसुतिं त्वं गर्भो वीरुधां जज्ञिषे शुचिः ॥  
र्व्_२,००१।१५अ त्वं तान् सं च प्रति चासि मज्मनाग्ने सुजात प्र च देव रिच्यसे ।  
र्व्_२,००१।१५च् पृक्षो यद् अत्र महिना वि ते भुवद् अनु द्यावापृथिवी रोदसी उभे ॥  
र्व्_२,००१।१६अ ये स्तोतृभ्यो गोअग्राम् अश्वपेशसम् अग्ने रातिम् उपसृजन्ति सूरयः ।  
र्व्_२,००१।१६च् अस्माञ् च तांश् च प्र हि नेषि वस्य आ बृहद् वदेम विदथे सुवीराः ॥  
  
र्व्_२,००२।०१अ यज्ञेन वर्धत जातवेदसम् अग्निं यजध्वं हविषा तना गिरा ।  
र्व्_२,००२।०१च् समिधानं सुप्रयसं स्वर्णरं द्युक्षं होतारं वृजनेषु धूर्षदम् ॥  
र्व्_२,००२।०२अ अभि त्वा नक्तीर् उषसो ववाशिरे ऽग्ने वत्सं न स्वसरेषु धेनवः ।  
र्व्_२,००२।०२च् दिव इवेद् अरतिर् मानुषा युगा क्षपो भासि पुरुवार संयतः ॥  
र्व्_२,००२।०३अ तं देवा बुध्ने रजसः सुदंससं दिवस्पृथिव्योर् अरतिं न्य् एरिरे ।  
र्व्_२,००२।०३च् रथम् इव वेद्यं शुक्रशोचिषम् अग्निम् मित्रं न क्षितिषु प्रशंस्यम् ॥  
र्व्_२,००२।०४अ तम् उक्षमाणं रजसि स्व आ दमे चन्द्रम् इव सुरुचं ह्वार आ दधुः ।  
र्व्_२,००२।०४च् पृश्न्याः पतरं चितयन्तम् अक्षभिः पाथो न पायुं जनसी उभे अनु ॥  
र्व्_२,००२।०५अ स होता विश्वम् परि भूत्व् अध्वरं तम् उ हव्यैर् मनुष ऋञ्जते गिरा ।  
र्व्_२,००२।०५च् हिरिशिप्रो वृधसानासु जर्भुरद् द्यौर् न स्तृभिश् चितयद् रोदसी अनु ॥  
र्व्_२,००२।०६अ स नो रेवत् समिधानः स्वस्तये सन्ददस्वान् रयिम् अस्मासु दीदिहि ।  
र्व्_२,००२।०६च् आ नः कृणुष्व सुविताय रोदसी अग्ने हव्या मनुषो देव वीतये ॥  
र्व्_२,००२।०७अ दा नो अग्ने बृहतो दाः सहस्रिणो दुरो न वाजं श्रुत्या अपा वृधि ।  
र्व्_२,००२।०७च् प्राची द्यावापृथिवी ब्रह्मणा कृधि स्वर् ण शुक्रम् उषसो वि दिद्युतः ॥  
र्व्_२,००२।०८अ स इधान उषसो राम्या अनु स्वर् ण दीदेद् अरुषेण भानुना ।  
र्व्_२,००२।०८च् होत्राभिर् अग्निर् मनुषः स्वध्वरो राजा विशाम् अतिथिश् चारुर् आयवे ॥  
र्व्_२,००२।०९अ एवा नो अग्ने अमृतेषु पूर्व्य धीष् पीपाय बृहद्दिवेषु मानुषा ।  
र्व्_२,००२।०९च् दुहाना धेनुर् वृजनेषु कारवे त्मना शतिनम् पुरुरूपम् इषणि ॥  
र्व्_२,००२।१०अ वयम् अग्ने अर्वता वा सुवीर्यम् ब्रह्मणा वा चितयेमा जनां अति ।  
र्व्_२,००२।१०च् अस्माकं द्युम्नम् अधि पञ्च कृष्टिषूच्चा स्वर् ण शुशुचीत दुष्टरम् ॥  
र्व्_२,००२।११अ स नो बोधि सहस्य प्रशंस्यो यस्मिन् सुजाता इषयन्त सूरयः ।  
र्व्_२,००२।११च् यम् अग्ने यज्ञम् उपयन्ति वाजिनो नित्ये तोके दीदिवांसं स्वे दमे ॥  
र्व्_२,००२।१२अ उभयासो जातवेदः स्याम ते स्तोतारो अग्ने सूरयश् च शर्मणि ।  
र्व्_२,००२।१२च् वस्वो रायः पुरुश्चन्द्रस्य भूयसः प्रजावतः स्वपत्यस्य शग्धि नः ॥  
र्व्_२,००२।१३अ ये स्तोतृभ्यो गोअग्राम् अश्वपेशसम् अग्ने रातिम् उपसृजन्ति सूरयः ।  
र्व्_२,००२।१३च् अस्माञ् च तांश् च प्र हि नेषि वस्य आ बृहद् वदेम विदथे सुवीराः ॥  
  
र्व्_२,००३।०१अ समिद्धो अग्निर् निहितः पृथिव्याम् प्रत्यङ् विश्वानि भुवनान्य् अस्थात् ।  
र्व्_२,००३।०१च् होता पावकः प्रदिवः सुमेधा देवो देवान् यजत्व् अग्निर् अर्हन् ॥  
र्व्_२,००३।०२अ नराशंसः प्रति धामान्य् अञ्जन् तिस्रो दिवः प्रति मह्ना स्वर्चिः ।  
र्व्_२,००३।०२च् घृतप्रुषा मनसा हव्यम् उन्दन् मूर्धन् यज्ञस्य सम् अनक्तु देवान् ॥  
र्व्_२,००३।०३अ ईऌइतो अग्ने मनसा नो अर्हन् देवान् यक्षि मानुषात् पूर्वो अद्य ।  
र्व्_२,००३।०३च् स आ वह मरुतां शर्धो अच्युतम् इन्द्रं नरो बर्हिषदं यजध्वम् ॥  
र्व्_२,००३।०४अ देव बर्हिर् वर्धमानं सुवीरं स्तीर्णं राये सुभरं वेद्य् अस्याम् ।  
र्व्_२,००३।०४च् घृतेनाक्तं वसवः सीदतेदं विश्वे देवा आदित्या यज्ञियासः ॥  
र्व्_२,००३।०५अ वि श्रयन्ताम् उर्विया हूयमाना द्वारो देवीः सुप्रायणा नमोभिः ।  
र्व्_२,००३।०५च् व्यचस्वतीर् वि प्रथन्ताम् अजुर्या वर्णम् पुनाना यशसं सुवीरम् ॥  
र्व्_२,००३।०६अ साध्व् अपांसि सनता न उक्षिते उषासानक्ता वय्येव रण्विते ।  
र्व्_२,००३।०६च् तन्तुं ततं संवयन्ती समीची यज्ञस्य पेशः सुदुघे पयस्वती ॥  
र्व्_२,००३।०७अ दैव्या होतारा प्रथमा विदुष्टर ऋजु यक्षतः सम् ऋचा वपुष्टरा ।  
र्व्_२,००३।०७च् देवान् यजन्ताव् ऋतुथा सम् अञ्जतो नाभा पृथिव्या अधि सानुषु त्रिषु ॥  
र्व्_२,००३।०८अ सरस्वती साधयन्ती धियं न इऌआ देवी भारती विश्वतूर्तिः ।  
र्व्_२,००३।०८च् तिस्रो देवीः स्वधया बर्हिर् एदम् अच्छिद्रम् पान्तु शरणं निषद्य ॥  
र्व्_२,००३।०९अ पिशङ्गरूपः सुभरो वयोधाः श्रुष्टी वीरो जायते देवकामः ।  
र्व्_२,००३।०९च् प्रजां त्वष्टा वि ष्यतु नाभिम् अस्मे अथा देवानाम् अप्य् एतु पाथः ॥  
र्व्_२,००३।१०अ वनस्पतिर् अवसृजन्न् उप स्थाद् अग्निर् हविः सूदयाति प्र धीभिः ।  
र्व्_२,००३।१०च् त्रिधा समक्तं नयतु प्रजानन् देवेभ्यो दैव्यः शमितोप हव्यम् ॥  
र्व्_२,००३।११अ घृतम् मिमिक्षे घृतम् अस्य योनिर् घृते श्रितो घृतम् व् अस्य धाम ।  
र्व्_२,००३।११च् अनुष्वधम् आ वह मादयस्व स्वाहाकृतं वृषभ वक्षि हव्यम् ॥  
  
र्व्_२,००४।०१अ हुवे वः सुद्योत्मानं सुवृक्तिं विशाम् अग्निम् अतिथिं सुप्रयसम् ।  
र्व्_२,००४।०१च् मित्र इव यो दिधिषाय्यो भूद् देव आदेवे जने जातवेदाः ॥  
र्व्_२,००४।०२अ इमं विधन्तो अपां सधस्थे द्वितादधुर् भृगवो विक्ष्व् आयोः ।  
र्व्_२,००४।०२च् एष विश्वान्य् अभ्य् अस्तु भूमा देवानाम् अग्निर् अरतिर् जीराश्वः ॥  
र्व्_२,००४।०३अ अग्निं देवासो मानुषीषु विक्षु प्रियं धुः क्षेष्यन्तो न मित्रम् ।  
र्व्_२,००४।०३च् स दीदयद् उशतीर् ऊर्म्या आ दक्षाय्यो यो दास्वते दम आ ॥  
र्व्_२,००४।०४अ अस्य रण्वा स्वस्येव पुष्टिः सन्दृष्टिर् अस्य हियानस्य दक्षोः ।  
र्व्_२,००४।०४च् वि यो भरिभ्रद् ओषधीषु जिह्वाम् अत्यो न रथ्यो दोधवीति वारान् ॥  
र्व्_२,००४।०५अ आ यन् मे अभ्वं वनदः पनन्तोशिग्भ्यो नामिमीत वर्णम् ।  
र्व्_२,००४।०५च् स चित्रेण चिकिते रंसु भासा जुजुर्वां यो मुहुर् आ युवा भूत् ॥  
र्व्_२,००४।०६अ आ यो वना तातृषाणो न भाति वार् ण पथा रथ्येव स्वानीत् ।  
र्व्_२,००४।०६च् कृष्णाध्वा तपू रण्वश् चिकेत द्यौर् इव स्मयमानो नभोभिः ॥  
र्व्_२,००४।०७अ स यो व्य् अस्थाद् अभि दक्षद् उर्वीम् पशुर् नैति स्वयुर् अगोपाः ।  
र्व्_२,००४।०७च् अग्निः शोचिष्मां अतसान्य् उष्णन् कृष्णव्यथिर् अस्वदयन् न भूम ॥  
र्व्_२,००४।०८अ नू ते पूर्वस्यावसो अधीतौ तृतीये विदथे मन्म शंसि ।  
र्व्_२,००४।०८च् अस्मे अग्ने संयद्वीरम् बृहन्तं क्षुमन्तं वाजं स्वपत्यं रयिं दाः ॥  
र्व्_२,००४।०९अ त्वया यथा गृत्समदासो अग्ने गुहा वन्वन्त उपरां अभि ष्युः ।  
र्व्_२,००४।०९च् सुवीरासो अभिमातिषाहः स्मत् सूरिभ्यो गृणते तद् वयो धाः ॥  
  
र्व्_२,००५।०१अ होताजनिष्ट चेतनः पिता पितृभ्य ऊतये ।  
र्व्_२,००५।०१च् प्रयक्षञ् जेन्यं वसु शकेम वाजिनो यमम् ॥  
र्व्_२,००५।०२अ आ यस्मिन् सप्त रश्मयस् तता यज्ञस्य नेतरि ।  
र्व्_२,००५।०२च् मनुष्वद् दैव्यम् अष्टमम् पोता विश्वं तद् इन्वति ॥  
र्व्_२,००५।०३अ दधन्वे वा यद् ईम् अनु वोचद् ब्रह्माणि वेर् उ तत् ।  
र्व्_२,००५।०३च् परि विश्वानि काव्या नेमिश् चक्रम् इवाभवत् ॥  
र्व्_२,००५।०४अ साकं हि शुचिना शुचिः प्रशास्ता क्रतुनाजनि ।  
र्व्_२,००५।०४च् विद्वां अस्य व्रता ध्रुवा वया इवानु रोहते ॥  
र्व्_२,००५।०५अ ता अस्य वर्णम् आयुवो नेष्टुः सचन्त धेनवः ।  
र्व्_२,००५।०५च् कुवित् तिसृभ्य आ वरं स्वसारो या इदं ययुः ॥  
र्व्_२,००५।०६अ यदी मातुर् उप स्वसा घृतम् भरन्त्य् अस्थित ।  
र्व्_२,००५।०६च् तासाम् अध्वर्युर् आगतौ यवो वृष्टीव मोदते ॥  
र्व्_२,००५।०७अ स्वः स्वाय धायसे कृणुताम् ऋत्विग् ऋत्विजम् ।  
र्व्_२,००५।०७च् स्तोमं यज्ञं चाद् अरं वनेमा ररिमा वयम् ॥  
र्व्_२,००५।०८अ यथा विद्वां अरं करद् विश्वेभ्यो यजतेभ्यः ।  
र्व्_२,००५।०८च् अयम् अग्ने त्वे अपि यं यज्ञं चकृमा वयम् ॥  
  
र्व्_२,००६।०१अ इमाम् मे अग्ने समिधम् इमाम् उपसदं वनेः ।  
र्व्_२,००६।०१च् इमा उ षु श्रुधी गिरः ॥  
र्व्_२,००६।०२अ अया ते अग्ने विधेमोर्जो नपाद् अश्वमिष्टे ।  
र्व्_२,००६।०२च् एना सूक्तेन सुजात ॥  
र्व्_२,००६।०३अ तं त्वा गीर्भिर् गिर्वणसं द्रविणस्युं द्रविणोदः ।  
र्व्_२,००६।०३च् सपर्येम सपर्यवः ॥  
र्व्_२,००६।०४अ स बोधि सूरिर् मघवा वसुपते वसुदावन् ।  
र्व्_२,००६।०४च् युयोध्य् अस्मद् द्वेषांसि ॥  
र्व्_२,००६।०५अ स नो वृष्टिं दिवस् परि स नो वाजम् अनर्वाणम् ।  
र्व्_२,००६।०५च् स नः सहस्रिणीर् इषः ॥  
र्व्_२,००६।०६अ ईऌआनायावस्यवे यविष्ठ दूत नो गिरा ।  
र्व्_२,००६।०६च् यजिष्ठ होतर् आ गहि ॥  
र्व्_२,००६।०७अ अन्तर् ह्य् अग्न ईयसे विद्वाञ् जन्मोभया कवे ।  
र्व्_२,००६।०७च् दूतो जन्येव मित्र्यः ॥  
र्व्_२,००६।०८अ स विद्वां आ च पिप्रयो यक्षि चिकित्व आनुषक् ।  
र्व्_२,००६।०८च् आ चास्मिन् सत्सि बर्हिषि ॥  
  
र्व्_२,००७।०१अ श्रेष्ठं यविष्ठ भारताग्ने द्युमन्तम् आ भर ।  
र्व्_२,००७।०१च् वसो पुरुस्पृहं रयिम् ॥  
र्व्_२,००७।०२अ मा नो अरातिर् ईशत देवस्य मर्त्यस्य च ।  
र्व्_२,००७।०२च् पर्षि तस्या उत द्विषः ॥  
र्व्_२,००७।०३अ विश्वा उत त्वया वयं धारा उदन्या इव ।  
र्व्_२,००७।०३च् अति गाहेमहि द्विषः ॥  
र्व्_२,००७।०४अ शुचिः पावक वन्द्यो ऽग्ने बृहद् वि रोचसे ।  
र्व्_२,००७।०४च् त्वं घृतेभिर् आहुतः ॥  
र्व्_२,००७।०५अ त्वं नो असि भारताग्ने वशाभिर् उक्षभिः ।  
र्व्_२,००७।०५च् अष्टापदीभिर् आहुतः ॥  
र्व्_२,००७।०६अ द्र्वन्नः सर्पिरासुतिः प्रत्नो होता वरेण्यः ।  
र्व्_२,००७।०६च् सहसस् पुत्रो अद्भुतः ॥  
  
र्व्_२,००८।०१अ वाजयन्न् इव नू रथान् योगां अग्नेर् उप स्तुहि ।  
र्व्_२,००८।०१च् यशस्तमस्य मीऌहुषः ॥  
र्व्_२,००८।०२अ यः सुनीथो ददाशुषे ऽजुर्यो जरयन्न् अरिम् ।  
र्व्_२,००८।०२च् चारुप्रतीक आहुतः ॥  
र्व्_२,००८।०३अ य उ श्रिया दमेष्व् आ दोषोषसि प्रशस्यते ।  
र्व्_२,००८।०३च् यस्य व्रतं न मीयते ॥  
र्व्_२,००८।०४अ आ यः स्वर् ण भानुना चित्रो विभात्य् अर्चिषा ।  
र्व्_२,००८।०४च् अञ्जानो अजरैर् अभि ॥  
र्व्_२,००८।०५अ अत्रिम् अनु स्वराज्यम् अग्निम् उक्थानि वावृधुः ।  
र्व्_२,००८।०५च् विश्वा अधि श्रियो दधे ॥  
र्व्_२,००८।०६अ अग्नेर् इन्द्रस्य सोमस्य देवानाम् ऊतिभिर् वयम् ।  
र्व्_२,००८।०६च् अरिष्यन्तः सचेमह्य् अभि ष्याम पृतन्यतः ॥  
  
र्व्_२,००९।०१अ नि होता होतृषदने विदानस् त्वेषो दीदिवां असदत् सुदक्षः ।  
र्व्_२,००९।०१च् अदब्धव्रतप्रमतिर् वसिष्ठः सहस्रम्भरः शुचिजिह्वो अग्निः ॥  
र्व्_२,००९।०२अ त्वं दूतस् त्वम् उ नः परस्पास् त्वं वस्य आ वृषभ प्रणेता ।  
र्व्_२,००९।०२च् अग्ने तोकस्य नस् तने तनूनाम् अप्रयुच्छन् दीद्यद् बोधि गोपाः ॥  
र्व्_२,००९।०३अ विधेम ते परमे जन्मन्न् अग्ने विधेम स्तोमैर् अवरे सधस्थे ।  
र्व्_२,००९।०३च् यस्माद् योनेर् उदारिथा यजे तम् प्र त्वे हवींषि जुहुरे समिद्धे ॥  
र्व्_२,००९।०४अ अग्ने यजस्व हविषा यजीयाञ् छ्रुष्टी देष्णम् अभि गृणीहि राधः ।  
र्व्_२,००९।०४च् त्वं ह्य् असि रयिपती रयीणां त्वं शुक्रस्य वचसो मनोता ॥  
र्व्_२,००९।०५अ उभयं ते न क्षीयते वसव्यं दिवे-दिवे जायमानस्य दस्म ।  
र्व्_२,००९।०५च् कृधि क्षुमन्तं जरितारम् अग्ने कृधि पतिं स्वपत्यस्य रायः ॥  
र्व्_२,००९।०६अ सैनानीकेन सुविदत्रो अस्मे यष्टा देवां आयजिष्ठः स्वस्ति ।  
र्व्_२,००९।०६च् अदब्धो गोपा उत नः परस्पा अग्ने द्युमद् उत रेवद् दिदीहि ॥  
  
र्व्_२,०१०।०१अ जोहूत्रो अग्निः प्रथमः पितेवेऌअस् पदे मनुषा यत् समिद्धः ।  
र्व्_२,०१०।०१च् श्रियं वसानो अमृतो विचेता मर्मृजेन्यः श्रवस्यः स वाजी ॥  
र्व्_२,०१०।०२अ श्रूया अग्निश् चित्रभानुर् हवम् मे विश्वाभिर् गीर्भिर् अमृतो विचेताः ।  
र्व्_२,०१०।०२च् श्यावा रथं वहतो रोहिता वोतारुषाह चक्रे विभृत्रः ॥  
र्व्_२,०१०।०३अ उत्तानायाम् अजनयन् सुषूतम् भुवद् अग्निः पुरुपेशासु गर्भः ।  
र्व्_२,०१०।०३च् शिरिणायां चिद् अक्तुना महोभिर् अपरीवृतो वसति प्रचेताः ॥  
र्व्_२,०१०।०४अ जिघर्म्य् अग्निं हविषा घृतेन प्रतिक्षियन्तम् भुवनानि विश्वा ।  
र्व्_२,०१०।०४च् पृथुं तिरश्चा वयसा बृहन्तं व्यचिष्ठम् अन्नै रभसं दृशानम् ॥  
र्व्_२,०१०।०५अ आ विश्वतः प्रत्यञ्चं जिघर्म्य् अरक्षसा मनसा तज् जुषेत ।  
र्व्_२,०१०।०५च् मर्यश्री स्पृहयद्वर्णो अग्निर् नाभिमृशे तन्वा जर्भुराणः ॥  
र्व्_२,०१०।०६अ ज्ञेया भागं सहसानो वरेण त्वादूतासो मनुवद् वदेम ।  
र्व्_२,०१०।०६च् अनूनम् अग्निं जुह्वा वचस्या मधुपृचं धनसा जोहवीमि ॥  
  
र्व्_२,०११।०१अ श्रुधी हवम् इन्द्र मा रिषण्यः स्याम ते दावने वसूनाम् ।  
र्व्_२,०११।०१च् इमा हि त्वाम् ऊर्जो वर्धयन्ति वसूयवः सिन्धवो न क्षरन्तः ॥  
र्व्_२,०११।०२अ सृजो महीर् इन्द्र या अपिन्वः परिष्ठिता अहिना शूर पूर्वीः ।  
र्व्_२,०११।०२च् अमर्त्यं चिद् दासम् मन्यमानम् अवाभिनद् उक्थैर् वावृधानः ॥  
र्व्_२,०११।०३अ उक्थेष्व् इन् नु शूर येषु चाकन् स्तोमेष्व् इन्द्र रुद्रियेषु च ।  
र्व्_२,०११।०३च् तुभ्येद् एता यासु मन्दसानः प्र वायवे सिस्रते न शुभ्राः ॥  
र्व्_२,०११।०४अ शुभ्रं नु ते शुष्मं वर्धयन्तः शुभ्रं वज्रम् बाह्वोर् दधानाः ।  
र्व्_२,०११।०४च् शुभ्रस् त्वम् इन्द्र वावृधानो अस्मे दासीर् विशः सूर्येण सह्याः ॥  
र्व्_२,०११।०५अ गुहा हितं गुह्यं गूऌहम् अप्स्व् अपीवृतम् मायिनं क्षियन्तम् ।  
र्व्_२,०११।०५च् उतो अपो द्यां तस्तभ्वांसम् अहन्न् अहिं शूर वीर्येण ॥  
र्व्_२,०११।०६अ स्तवा नु त इन्द्र पूर्व्या महान्य् उत स्तवाम नूतना कृतानि ।  
र्व्_२,०११।०६च् स्तवा वज्रम् बाह्वोर् उशन्तं स्तवा हरी सूर्यस्य केतू ॥  
र्व्_२,०११।०७अ हरी नु त इन्द्र वाजयन्ता घृतश्चुतं स्वारम् अस्वार्ष्टाम् ।  
र्व्_२,०११।०७च् वि समना भूमिर् अप्रथिष्टारंस्त पर्वतश् चित् सरिष्यन् ॥  
र्व्_२,०११।०८अ नि पर्वतः साद्य् अप्रयुच्छन् सम् मातृभिर् वावशानो अक्रान् ।  
र्व्_२,०११।०८च् दूरे पारे वाणीं वर्धयन्त इन्द्रेषितां धमनिम् पप्रथन् नि ॥  
र्व्_२,०११।०९अ इन्द्रो महां सिन्धुम् आशयानम् मायाविनं वृत्रम् अस्फुरन् निः ।  
र्व्_२,०११।०९च् अरेजेतां रोदसी भियाने कनिक्रदतो वृष्णो अस्य वज्रात् ॥  
र्व्_२,०११।१०अ अरोरवीद् वृष्णो अस्य वज्रो ऽमानुषं यन् मानुषो निजूर्वात् ।  
र्व्_२,०११।१०च् नि मायिनो दानवस्य माया अपादयत् पपिवान् सुतस्य ॥  
र्व्_२,०११।११अ पिबा-पिबेद् इन्द्र शूर सोमम् मन्दन्तु त्वा मन्दिनः सुतासः ।  
र्व्_२,०११।११च् पृणन्तस् ते कुक्षी वर्धयन्त्व् इत्था सुतः पौर इन्द्रम् आव ॥  
र्व्_२,०११।१२अ त्वे इन्द्राप्य् अभूम विप्रा धियं वनेम ऋतया सपन्तः ।  
र्व्_२,०११।१२च् अवस्यवो धीमहि प्रशस्तिं सद्यस् ते रायो दावने स्याम ॥  
र्व्_२,०११।१३अ स्याम ते त इन्द्र ये त ऊती अवस्यव ऊर्जं वर्धयन्तः ।  
र्व्_२,०११।१३च् शुष्मिन्तमं यं चाकनाम देवास्मे रयिं रासि वीरवन्तम् ॥  
र्व्_२,०११।१४अ रासि क्षयं रासि मित्रम् अस्मे रासि शर्ध इन्द्र मारुतं नः ।  
र्व्_२,०११।१४च् सजोषसो ये च मन्दसानाः प्र वायवः पान्त्य् अग्रणीतिम् ॥  
र्व्_२,०११।१५अ व्यन्त्व् इन् नु येषु मन्दसानस् तृपत् सोमम् पाहि द्रह्यद् इन्द्र ।  
र्व्_२,०११।१५च् अस्मान् सु पृत्स्व् आ तरुत्रावर्धयो द्याम् बृहद्भिर् अर्कैः ॥  
र्व्_२,०११।१६अ बृहन्त इन् नु ये ते तरुत्रोक्थेभिर् वा सुम्नम् आविवासान् ।  
र्व्_२,०११।१६च् स्तृणानासो बर्हिः पस्त्यावत् त्वोता इद् इन्द्र वाजम् अग्मन् ॥  
र्व्_२,०११।१७अ उग्रेष्व् इन् नु शूर मन्दसानस् त्रिकद्रुकेषु पाहि सोमम् इन्द्र ।  
र्व्_२,०११।१७च् प्रदोधुवच् छ्मश्रुषु प्रीणानो याहि हरिभ्यां सुतस्य पीतिम् ॥  
र्व्_२,०११।१८अ धिष्वा शवः शूर येन वृत्रम् अवाभिनद् दानुम् और्णवाभम् ।  
र्व्_२,०११।१८च् अपावृणोर् ज्योतिर् आर्याय नि सव्यतः सादि दस्युर् इन्द्र ॥  
र्व्_२,०११।१९अ सनेम ये त ऊतिभिस् तरन्तो विश्वा स्पृध आर्येण दस्यून् ।  
र्व्_२,०११।१९च् अस्मभ्यं तत् त्वाष्ट्रं विश्वरूपम् अरन्धयः साख्यस्य त्रिताय ॥  
र्व्_२,०११।२०अ अस्य सुवानस्य मन्दिनस् त्रितस्य न्य् अर्बुदं वावृधानो अस्तः ।  
र्व्_२,०११।२०च् अवर्तयत् सूर्यो न चक्रम् भिनद् वलम् इन्द्रो अङ्गिरस्वान् ॥  
र्व्_२,०११।२१अ नूनं सा ते प्रति वरं जरित्रे दुहीयद् इन्द्र दक्षिणा मघोनी ।  
र्व्_२,०११।२१च् शिक्षा स्तोतृभ्यो माति धग् भगो नो बृहद् वदेम विदथे सुवीराः ॥  
  
र्व्_२,०१२।०१अ यो जात एव प्रथमो मनस्वान् देवो देवान् क्रतुना पर्यभूषत् ।  
र्व्_२,०१२।०१च् यस्य शुष्माद् रोदसी अभ्यसेतां नृम्णस्य मह्ना स जनास इन्द्रः ॥  
र्व्_२,०१२।०२अ यः पृथिवीं व्यथमानाम् अदृंहद् यः पर्वतान् प्रकुपितां अरम्णात् ।  
र्व्_२,०१२।०२च् यो अन्तरिक्षं विममे वरीयो यो द्याम् अस्तभ्नात् स जनास इन्द्रः ॥  
र्व्_२,०१२।०३अ यो हत्वाहिम् अरिणात् सप्त सिन्धून् यो गा उदाजद् अपधा वलस्य ।  
र्व्_२,०१२।०३च् यो अश्मनोर् अन्तर् अग्निं जजान संवृक् समत्सु स जनास इन्द्रः ॥  
र्व्_२,०१२।०४अ येनेमा विश्वा च्यवना कृतानि यो दासं वर्णम् अधरं गुहाकः ।  
र्व्_२,०१२।०४च् श्वघ्नीव यो जिगीवांल् लक्षम् आदद् अर्यः पुष्टानि स जनास इन्द्रः ॥  
र्व्_२,०१२।०५अ यं स्मा पृच्छन्ति कुह सेति घोरम् उतेम् आहुर् नैषो अस्तीत्य् एनम् ।  
र्व्_२,०१२।०५च् सो अर्यः पुष्टीर् विज इवा मिनाति श्रद् अस्मै धत्त स जनास इन्द्रः ॥  
र्व्_२,०१२।०६अ यो रध्रस्य चोदिता यः कृशस्य यो ब्रह्मणो नाधमानस्य कीरेः ।  
र्व्_२,०१२।०६च् युक्तग्राव्णो यो ऽविता सुशिप्रः सुतसोमस्य स जनास इन्द्रः ॥  
र्व्_२,०१२।०७अ यस्याश्वासः प्रदिशि यस्य गावो यस्य ग्रामा यस्य विश्वे रथासः ।  
र्व्_२,०१२।०७च् यः सूर्यं य उषसं जजान यो अपां नेता स जनास इन्द्रः ॥  
र्व्_२,०१२।०८अ यं क्रन्दसी संयती विह्वयेते परे ऽवर उभया अमित्राः ।  
र्व्_२,०१२।०८च् समानं चिद् रथम् आतस्थिवांसा नाना हवेते स जनास इन्द्रः ॥  
र्व्_२,०१२।०९अ यस्मान् न ऋते विजयन्ते जनासो यं युध्यमाना अवसे हवन्ते ।  
र्व्_२,०१२।०९च् यो विश्वस्य प्रतिमानम् बभूव यो अच्युतच्युत् स जनास इन्द्रः ॥  
र्व्_२,०१२।१०अ यः शश्वतो मह्य् एनो दधानान् अमन्यमानाञ् छर्वा जघान ।  
र्व्_२,०१२।१०च् यः शर्धते नानुददाति शृध्यां यो दस्योर् हन्ता स जनास इन्द्रः ॥  
र्व्_२,०१२।११अ यः शम्बरम् पर्वतेषु क्षियन्तं चत्वारिंश्यां शरद्य् अन्वविन्दत् ।  
र्व्_२,०१२।११च् ओजायमानं यो अहिं जघान दानुं शयानं स जनास इन्द्रः ॥  
र्व्_२,०१२।१२अ यः सप्तरश्मिर् वृषभस् तुविष्मान् अवासृजत् सर्तवे सप्त सिन्धून् ।  
र्व्_२,०१२।१२च् यो रौहिणम् अस्फुरद् वज्रबाहुर् द्याम् आरोहन्तं स जनास इन्द्रः ॥  
र्व्_२,०१२।१३अ द्यावा चिद् अस्मै पृथिवी नमेते शुष्माच् चिद् अस्य पर्वता भयन्ते ।  
र्व्_२,०१२।१३च् यः सोमपा निचितो वज्रबाहुर् यो वज्रहस्तः स जनास इन्द्रः ॥  
र्व्_२,०१२।१४अ यः सुन्वन्तम् अवति यः पचन्तं यः शंसन्तं यः शशमानम् ऊती ।  
र्व्_२,०१२।१४च् यस्य ब्रह्म वर्धनं यस्य सोमो यस्येदं राधः स जनास इन्द्रः ॥  
र्व्_२,०१२।१५अ यः सुन्वते पचते दुध्र आ चिद् वाजं दर्दर्षि स किलासि सत्यः ।  
र्व्_२,०१२।१५च् वयं त इन्द्र विश्वह प्रियासः सुवीरासो विदथम् आ वदेम ॥  
  
र्व्_२,०१३।०१अ ऋतुर् जनित्री तस्या अपस् परि मक्षू जात आविशद् यासु वर्धते ।  
र्व्_२,०१३।०१च् तद् आहना अभवत् पिप्युषी पयो ऽंशोः पीयूषम् प्रथमं तद् उक्थ्यम् ॥  
र्व्_२,०१३।०२अ सध्रीम् आ यन्ति परि बिभ्रतीः पयो विश्वप्स्न्याय प्र भरन्त भोजनम् ।  
र्व्_२,०१३।०२च् समानो अध्वा प्रवताम् अनुष्यदे यस् ताकृणोः प्रथमं सास्य् उक्थ्यः ॥  
र्व्_२,०१३।०३अ अन्व् एको वदति यद् ददाति तद् रूपा मिनन् तदपा एक ईयते ।  
र्व्_२,०१३।०३च् विश्वा एकस्य विनुदस् तितिक्षते यस् ताकृणोः प्रथमं सास्य् उक्थ्यः ॥  
र्व्_२,०१३।०४अ प्रजाभ्यः पुष्टिं विभजन्त आसते रयिम् इव पृष्ठम् प्रभवन्तम् आयते ।  
र्व्_२,०१३।०४च् असिन्वन् दंष्ट्रैः पितुर् अत्ति भोजनं यस् ताकृणोः प्रथमं सास्य् उक्थ्यः ॥  
र्व्_२,०१३।०५अ अधाकृणोः पृथिवीं सन्दृशे दिवे यो धौतीनाम् अहिहन्न् आरिणक् पथः ।  
र्व्_२,०१३।०५च् तं त्वा स्तोमेभिर् उदभिर् न वाजिनं देवं देवा अजनन् सास्य् उक्थ्यः ॥  
र्व्_२,०१३।०६अ यो भोजनं च दयसे च वर्धनम् आर्द्राद् आ शुष्कम् मधुमद् दुदोहिथ ।  
र्व्_२,०१३।०६च् स शेवधिं नि दधिषे विवस्वति विश्वस्यैक ईशिषे सास्य् उक्थ्यः ॥  
र्व्_२,०१३।०७अ यः पुष्पिणीश् च प्रस्वश् च धर्मणाधि दाने व्य् अवनीर् अधारयः ।  
र्व्_२,०१३।०७च् यश् चासमा अजनो दिद्युतो दिव उरुर् ऊर्वां अभितः सास्य् उक्थ्यः ॥  
र्व्_२,०१३।०८अ यो नार्मरं सहवसुं निहन्तवे पृक्षाय च दासवेशाय चावहः ।  
र्व्_२,०१३।०८च् ऊर्जयन्त्या अपरिविष्टम् आस्यम् उतैवाद्य पुरुकृत् सास्य् उक्थ्यः ॥  
र्व्_२,०१३।०९अ शतं वा यस्य दश साकम् आद्य एकस्य श्रुष्टौ यद् ध चोदम् आविथ ।  
र्व्_२,०१३।०९च् अरज्जौ दस्यून् सम् उनब् दभीतये सुप्राव्यो अभवः सास्य् उक्थ्यः ॥  
र्व्_२,०१३।१०अ विश्वेद् अनु रोधना अस्य पौंस्यं ददुर् अस्मै दधिरे कृत्नवे धनम् ।  
र्व्_२,०१३।१०च् षऌ अस्तभ्ना विष्टिरः पञ्च सन्दृशः परि परो अभवः सास्य् उक्थ्यः ॥  
र्व्_२,०१३।११अ सुप्रवाचनं तव वीर वीर्यं यद् एकेन क्रतुना विन्दसे वसु ।  
र्व्_२,०१३।११च् जातूष्ठिरस्य प्र वयः सहस्वतो या चकर्थ सेन्द्र विश्वास्य् उक्थ्यः ॥  
र्व्_२,०१३।१२अ अरमयः सरपसस् तराय कं तुर्वीतये च वय्याय च स्रुतिम् ।  
र्व्_२,०१३।१२च् नीचा सन्तम् उद् अनयः परावृजम् प्रान्धं श्रोणं श्रवयन् सास्य् उक्थ्यः ॥  
र्व्_२,०१३।१३अ अस्मभ्यं तद् वसो दानाय राधः सम् अर्थयस्व बहु ते वसव्यम् ।  
र्व्_२,०१३।१३च् इन्द्र यच् चित्रं श्रवस्या अनु द्यून् बृहद् वदेम विदथे सुवीराः ॥  
  
र्व्_२,०१४।०१अ अध्वर्यवो भरतेन्द्राय सोमम् आमत्रेभिः सिञ्चता मद्यम् अन्धः ।  
र्व्_२,०१४।०१च् कामी हि वीरः सदम् अस्य पीतिं जुहोत वृष्णे तद् इद् एष वष्टि ॥  
र्व्_२,०१४।०२अ अध्वर्यवो यो अपो वव्रिवांसं वृत्रं जघानाशन्येव वृक्षम् ।  
र्व्_२,०१४।०२च् तस्मा एतम् भरत तद्वशायं एष इन्द्रो अर्हति पीतिम् अस्य ॥  
र्व्_२,०१४।०३अ अध्वर्यवो यो दृभीकं जघान यो गा उदाजद् अप हि वलं वः ।  
र्व्_२,०१४।०३च् तस्मा एतम् अन्तरिक्षे न वातम् इन्द्रं सोमैर् ओर्णुत जूर् न वस्त्रैः ॥  
र्व्_२,०१४।०४अ अध्वर्यवो य उरणं जघान नव चख्वांसं नवतिं च बाहून् ।  
र्व्_२,०१४।०४च् यो अर्बुदम् अव नीचा बबाधे तम् इन्द्रं सोमस्य भृथे हिनोत ॥  
र्व्_२,०१४।०५अ अध्वर्यवो यः स्व् अश्नं जघान यः शुष्णम् अशुषं यो व्यंसम् ।  
र्व्_२,०१४।०५च् यः पिप्रुं नमुचिं यो रुधिक्रां तस्मा इन्द्रायान्धसो जुहोत ॥  
र्व्_२,०१४।०६अ अध्वर्यवो यः शतं शम्बरस्य पुरो बिभेदाश्मनेव पूर्वीः ।  
र्व्_२,०१४।०६च् यो वर्चिनः शतम् इन्द्रः सहस्रम् अपावपद् भरता सोमम् अस्मै ॥  
र्व्_२,०१४।०७अ अध्वर्यवो यः शतम् आ सहस्रम् भूम्या उपस्थे ऽवपज् जघन्वान् ।  
र्व्_२,०१४।०७च् कुत्सस्यायोर् अतिथिग्वस्य वीरान् न्य् आवृणग् भरता सोमम् अस्मै ॥  
र्व्_२,०१४।०८अ अध्वर्यवो यन् नरः कामयाध्वे श्रुष्टी वहन्तो नशथा तद् इन्द्रे ।  
र्व्_२,०१४।०८च् गभस्तिपूतम् भरत श्रुतायेन्द्राय सोमं यज्यवो जुहोत ॥  
र्व्_२,०१४।०९अ अध्वर्यवः कर्तना श्रुष्टिम् अस्मै वने निपूतं वन उन् नयध्वम् ।  
र्व्_२,०१४।०९च् जुषाणो हस्त्यम् अभि वावशे व इन्द्राय सोमम् मदिरं जुहोत ॥  
र्व्_२,०१४।१०अ अध्वर्यवः पयसोधर् यथा गोः सोमेभिर् ईम् पृणता भोजम् इन्द्रम् ।  
र्व्_२,०१४।१०च् वेदाहम् अस्य निभृतम् म एतद् दित्सन्तम् भूयो यजतश् चिकेत ॥  
र्व्_२,०१४।११अ अध्वर्यवो यो दिव्यस्य वस्वो यः पार्थिवस्य क्षम्यस्य राजा ।  
र्व्_२,०१४।११च् तम् ऊर्दरं न पृणता यवेनेन्द्रं सोमेभिस् तद् अपो वो अस्तु ॥  
र्व्_२,०१४।१२अ अस्मभ्यं तद् वसो दानाय राधः सम् अर्थयस्व बहु ते वसव्यम् ।  
र्व्_२,०१४।१२च् इन्द्र यच् चित्रं श्रवस्या अनु द्यून् बृहद् वदेम विदथे सुवीराः ॥  
  
र्व्_२,०१५।०१अ प्र घा न्व् अस्य महतो महानि सत्या सत्यस्य करणानि वोचम् ।  
र्व्_२,०१५।०१च् त्रिकद्रुकेष्व् अपिबत् सुतस्यास्य मदे अहिम् इन्द्रो जघान ॥  
र्व्_२,०१५।०२अ अवंशे द्याम् अस्तभायद् बृहन्तम् आ रोदसी अपृणद् अन्तरिक्षम् ।  
र्व्_२,०१५।०२च् स धारयत् पृथिवीम् पप्रथच् च सोमस्य ता मद इन्द्रश् चकार ॥  
र्व्_२,०१५।०३अ सद्मेव प्राचो वि मिमाय मानैर् वज्रेण खान्य् अतृणन् नदीनाम् ।  
र्व्_२,०१५।०३च् वृथासृजत् पथिभिर् दीर्घयाथैः सोमस्य ता मद इन्द्रश् चकार ॥  
र्व्_२,०१५।०४अ स प्रवोऌहॄन् परिगत्या दभीतेर् विश्वम् अधाग् आयुधम् इद्धे अग्नौ ।  
र्व्_२,०१५।०४च् सं गोभिर् अश्वैर् असृजद् रथेभिः सोमस्य ता मद इन्द्रश् चकार ॥  
र्व्_२,०१५।०५अ स ईम् महीं धुनिम् एतोर् अरम्णात् सो अस्नातॄन् अपारयत् स्वस्ति ।  
र्व्_२,०१५।०५च् त उत्स्नाय रयिम् अभि प्र तस्थुः सोमस्य ता मद इन्द्रश् चकार ॥  
र्व्_२,०१५।०६अ सोदञ्चं सिन्धुम् अरिणान् महित्वा वज्रेणान उषसः सम् पिपेष ।  
र्व्_२,०१५।०६च् अजवसो जविनीभिर् विवृश्चन् सोमस्य ता मद इन्द्रश् चकार ॥  
र्व्_२,०१५।०७अ स विद्वां अपगोहं कनीनाम् आविर् भवन्न् उद् अतिष्ठत् परावृक् ।  
र्व्_२,०१५।०७च् प्रति श्रोण स्थाद् व्य् अनग् अचष्ट सोमस्य ता मद इन्द्रश् चकार ॥  
र्व्_२,०१५।०८अ भिनद् वलम् अङ्गिरोभिर् गृणानो वि पर्वतस्य दृंहितान्य् ऐरत् ।  
र्व्_२,०१५।०८च् रिणग् रोधांसि कृत्रिमाण्य् एषां सोमस्य ता मद इन्द्रश् चकार ॥  
र्व्_२,०१५।०९अ स्वप्नेनाभ्युप्या चुमुरिं धुनिं च जघन्थ दस्युम् प्र दभीतिम् आवः ।  
र्व्_२,०१५।०९च् रम्भी चिद् अत्र विविदे हिरण्यं सोमस्य ता मद इन्द्रश् चकार ॥  
र्व्_२,०१५।१०अ नूनं सा ते प्रति वरं जरित्रे दुहीयद् इन्द्र दक्षिणा मघोनी ।  
र्व्_२,०१५।१०च् शिक्षा स्तोतृभ्यो माति धग् भगो नो बृहद् वदेम विदथे सुवीराः ॥  
  
र्व्_२,०१६।०१अ प्र वः सतां ज्येष्ठतमाय सुष्टुतिम् अग्नाव् इव समिधाने हविर् भरे ।  
र्व्_२,०१६।०१च् इन्द्रम् अजुर्यं जरयन्तम् उक्षितं सनाद् युवानम् अवसे हवामहे ॥  
र्व्_२,०१६।०२अ यस्माद् इन्द्राद् बृहतः किं चनेम् ऋते विश्वान्य् अस्मिन् सम्भृताधि वीर्या ।  
र्व्_२,०१६।०२च् जठरे सोमं तन्वी सहो महो हस्ते वज्रम् भरति शीर्षणि क्रतुम् ॥  
र्व्_२,०१६।०३अ न क्षोणीभ्याम् परिभ्वे त इन्द्रियं न समुद्रैः पर्वतैर् इन्द्र ते रथः ।  
र्व्_२,०१६।०३च् न ते वज्रम् अन्व् अश्नोति कश् चन यद् आशुभिः पतसि योजना पुरु ॥  
र्व्_२,०१६।०४अ विश्वे ह्य् अस्मै यजताय धृष्णवे क्रतुम् भरन्ति वृषभाय सश्चते ।  
र्व्_२,०१६।०४च् वृषा यजस्व हविषा विदुष्टरः पिबेन्द्र सोमं वृषभेण भानुना ॥  
र्व्_२,०१६।०५अ वृष्णः कोशः पवते मध्व ऊर्मिर् वृषभान्नाय वृषभाय पातवे ।  
र्व्_२,०१६।०५च् वृषणाध्वर्यू वृषभासो अद्रयो वृषणं सोमं वृषभाय सुष्वति ॥  
र्व्_२,०१६।०६अ वृषा ते वज्र उत ते वृषा रथो वृषणा हरी वृषभाण्य् आयुधा ।  
र्व्_२,०१६।०६च् वृष्णो मदस्य वृषभ त्वम् ईशिष इन्द्र सोमस्य वृषभस्य तृप्णुहि ॥  
र्व्_२,०१६।०७अ प्र ते नावं न समने वचस्युवम् ब्रह्मणा यामि सवनेषु दाधृषिः ।  
र्व्_२,०१६।०७च् कुविन् नो अस्य वचसो निबोधिषद् इन्द्रम् उत्सं न वसुनः सिचामहे ॥  
र्व्_२,०१६।०८अ पुरा सम्बाधाद् अभ्य् आ ववृत्स्व नो धेनुर् न वत्सं यवसस्य पिप्युषी ।  
र्व्_२,०१६।०८च् सकृत् सु ते सुमतिभिः शतक्रतो सम् पत्नीभिर् न वृषणो नसीमहि ॥  
र्व्_२,०१६।०९अ नूनं सा ते प्रति वरं जरित्रे दुहीयद् इन्द्र दक्षिणा मघोनी ।  
र्व्_२,०१६।०९च् शिक्षा स्तोतृभ्यो माति धग् भगो नो बृहद् वदेम विदथे सुवीराः ॥  
  
र्व्_२,०१७।०१अ तद् अस्मै नव्यम् अङ्गिरस्वद् अर्चत शुष्मा यद् अस्य प्रत्नथोदीरते ।  
र्व्_२,०१७।०१च् विश्वा यद् गोत्रा सहसा परीवृता मदे सोमस्य दृंहितान्य् ऐरयत् ॥  
र्व्_२,०१७।०२अ स भूतु यो ह प्रथमाय धायस ओजो मिमानो महिमानम् आतिरत् ।  
र्व्_२,०१७।०२च् शूरो यो युत्सु तन्वम् परिव्यत शीर्षणि द्याम् महिना प्रत्य् अमुञ्चत ॥  
र्व्_२,०१७।०३अ अधाकृणोः प्रथमं वीर्यम् महद् यद् अस्याग्रे ब्रह्मणा शुष्मम् ऐरयः ।  
र्व्_२,०१७।०३च् रथेष्ठेन हर्यश्वेन विच्युताः प्र जीरयः सिस्रते सध्र्यक् पृथक् ॥  
र्व्_२,०१७।०४अ अधा यो विश्वा भुवनाभि मज्मनेशानकृत् प्रवया अभ्य् अवर्धत ।  
र्व्_२,०१७।०४च् आद् रोदसी ज्योतिषा वह्निर् आतनोत् सीव्यन् तमांसि दुधिता सम् अव्ययत् ॥  
र्व्_२,०१७।०५अ स प्राचीनान् पर्वतान् दृंहद् ओजसाधराचीनम् अकृणोद् अपाम् अपः ।  
र्व्_२,०१७।०५च् अधारयत् पृथिवीं विश्वधायसम् अस्तभ्नान् मायया द्याम् अवस्रसः ॥  
र्व्_२,०१७।०६अ सास्मा अरम् बाहुभ्यां यम् पिताकृणोद् विश्वस्माद् आ जनुषो वेदसस् परि ।  
र्व्_२,०१७।०६च् येना पृथिव्यां नि क्रिविं शयध्यै वज्रेण हत्व्य् अवृणक् तुविष्वणिः ॥  
र्व्_२,०१७।०७अ अमाजूर् इव पित्रोः सचा सती समानाद् आ सदसस् त्वाम् इये भगम् ।  
र्व्_२,०१७।०७च् कृधि प्रकेतम् उप मास्य् आ भर दद्धि भागं तन्वो येन मामहः ॥  
र्व्_२,०१७।०८अ भोजं त्वाम् इन्द्र वयं हुवेम ददिष् ट्वम् इन्द्रापांसि वाजान् ।  
र्व्_२,०१७।०८च् अविड्ढीन्द्र चित्रया न ऊती कृधि वृषन्न् इन्द्र वस्यसो नः ॥  
र्व्_२,०१७।०९अ नूनं सा ते प्रति वरं जरित्रे दुहीयद् इन्द्र दक्षिणा मघोनी ।  
र्व्_२,०१७।०९च् शिक्षा स्तोतृभ्यो माति धग् भगो नो बृहद् वदेम विदथे सुवीराः ॥  
  
र्व्_२,०१८।०१अ प्राता रथो नवो योजि सस्निश् चतुर्युगस् त्रिकशः सप्तरश्मिः ।  
र्व्_२,०१८।०१च् दशारित्रो मनुष्यः स्वर्षाः स इष्टिभिर् मतिभी रंह्यो भूत् ॥  
र्व्_२,०१८।०२अ सास्मा अरम् प्रथमं स द्वितीयम् उतो तृतीयम् मनुषः स होता ।  
र्व्_२,०१८।०२च् अन्यस्या गर्भम् अन्य ऊ जनन्त सो अन्येभिः सचते जेन्यो वृषा ॥  
र्व्_२,०१८।०३अ हरी नु कं रथ इन्द्रस्य योजम् आयै सूक्तेन वचसा नवेन ।  
र्व्_२,०१८।०३च् मो षु त्वाम् अत्र बहवो हि विप्रा नि रीरमन् यजमानासो अन्ये ॥  
र्व्_२,०१८।०४अ आ द्वाभ्यां हरिभ्याम् इन्द्र याह्य् आ चतुर्भिर् आ षड्भिर् हूयमानः ।  
र्व्_२,०१८।०४च् आष्टाभिर् दशभिः सोमपेयम् अयं सुतः सुमख मा मृधस् कः ॥  
र्व्_२,०१८।०५अ आ विंशत्या त्रिंशता याह्य् अर्वाङ् आ चत्वारिंशता हरिभिर् युजानः ।  
र्व्_२,०१८।०५च् आ पञ्चाशता सुरथेभिर् इन्द्रा षष्ट्या सप्तत्या सोमपेयम् ॥  
र्व्_२,०१८।०६अ आशीत्या नवत्या याह्य् अर्वाङ् आ शतेन हरिभिर् उह्यमानः ।  
र्व्_२,०१८।०६च् अयं हि ते शुनहोत्रेषु सोम इन्द्र त्वाया परिषिक्तो मदाय ॥  
र्व्_२,०१८।०७अ मम ब्रह्मेन्द्र याह्य् अच्छा विश्वा हरी धुरि धिष्वा रथस्य ।  
र्व्_२,०१८।०७च् पुरुत्रा हि विहव्यो बभूथास्मिञ् छूर सवने मादयस्व ॥  
र्व्_२,०१८।०८अ न म इन्द्रेण सख्यं वि योषद् अस्मभ्यम् अस्य दक्षिणा दुहीत ।  
र्व्_२,०१८।०८च् उप ज्येष्ठे वरूथे गभस्तौ प्राये-प्राये जिगीवांसः स्याम ॥  
र्व्_२,०१८।०९अ नूनं सा ते प्रति वरं जरित्रे दुहीयद् इन्द्र दक्षिणा मघोनी ।  
र्व्_२,०१८।०९च् शिक्षा स्तोतृभ्यो माति धग् भगो नो बृहद् वदेम विदथे सुवीराः ॥  
  
र्व्_२,०१९।०१अ अपाय्य् अस्यान्धसो मदाय मनीषिणः सुवानस्य प्रयसः ।  
र्व्_२,०१९।०१च् यस्मिन्न् इन्द्रः प्रदिवि वावृधान ओको दधे ब्रह्मण्यन्तश् च नरः ॥  
र्व्_२,०१९।०२अ अस्य मन्दानो मध्वो वज्रहस्तो ऽहिम् इन्द्रो अर्णोवृतं वि वृश्चत् ।  
र्व्_२,०१९।०२च् प्र यद् वयो न स्वसराण्य् अच्छा प्रयांसि च नदीनां चक्रमन्त ॥  
र्व्_२,०१९।०३अ स माहिन इन्द्रो अर्णो अपाम् प्रैरयद् अहिहाच्छा समुद्रम् ।  
र्व्_२,०१९।०३च् अजनयत् सूर्यं विदद् गा अक्तुनाह्नां वयुनानि साधत् ॥  
र्व्_२,०१९।०४अ सो अप्रतीनि मनवे पुरूणीन्द्रो दाशद् दाशुषे हन्ति वृत्रम् ।  
र्व्_२,०१९।०४च् सद्यो यो नृभ्यो अतसाय्यो भूत् पस्पृधानेभ्यः सूर्यस्य सातौ ॥  
र्व्_२,०१९।०५अ स सुन्वत इन्द्रः सूर्यम् आ देवो रिणङ् मर्त्याय स्तवान् ।  
र्व्_२,०१९।०५च् आ यद् रयिं गुहदवद्यम् अस्मै भरद् अंशं नैतशो दशस्यन् ॥  
र्व्_२,०१९।०६अ स रन्धयत् सदिवः सारथये शुष्णम् अशुषं कुयवं कुत्साय ।  
र्व्_२,०१९।०६च् दिवोदासाय नवतिं च नवेन्द्रः पुरो व्य् ऐरच् छम्बरस्य ॥  
र्व्_२,०१९।०७अ एवा त इन्द्रोचथम् अहेम श्रवस्या न त्मना वाजयन्तः ।  
र्व्_२,०१९।०७च् अश्याम तत् साप्तम् आशुषाणा ननमो वधर् अदेवस्य पीयोः ॥  
र्व्_२,०१९।०८अ एवा ते गृत्समदाः शूर मन्मावस्यवो न वयुनानि तक्षुः ।  
र्व्_२,०१९।०८च् ब्रह्मण्यन्त इन्द्र ते नवीय इषम् ऊर्जं सुक्षितिं सुम्नम् अश्युः ॥  
र्व्_२,०१९।०९अ नूनं सा ते प्रति वरं जरित्रे दुहीयद् इन्द्र दक्षिणा मघोनी ।  
र्व्_२,०१९।०९च् शिक्षा स्तोतृभ्यो माति धग् भगो नो बृहद् वदेम विदथे सुवीराः ॥  
  
र्व्_२,०२०।०१अ वयं ते वय इन्द्र विद्धि षु णः प्र भरामहे वाजयुर् न रथम् ।  
र्व्_२,०२०।०१च् विपन्यवो दीध्यतो मनीषा सुम्नम् इयक्षन्तस् त्वावतो नॄन् ॥  
र्व्_२,०२०।०२अ त्वं न इन्द्र त्वाभिर् ऊती त्वायतो अभिष्टिपासि जनान् ।  
र्व्_२,०२०।०२च् त्वम् इनो दाशुषो वरूतेत्थाधीर् अभि यो नक्षति त्वा ॥  
र्व्_२,०२०।०३अ स नो युवेन्द्रो जोहूत्रः सखा शिवो नराम् अस्तु पाता ।  
र्व्_२,०२०।०३च् यः शंसन्तं यः शशमानम् ऊती पचन्तं च स्तुवन्तं च प्रणेषत् ॥  
र्व्_२,०२०।०४अ तम् उ स्तुष इन्द्रं तं गृणीषे यस्मिन् पुरा वावृधुः शाशदुश् च ।  
र्व्_२,०२०।०४च् स वस्वः कामम् पीपरद् इयानो ब्रह्मण्यतो नूतनस्यायोः ॥  
र्व्_२,०२०।०५अ सो अङ्गिरसाम् उचथा जुजुष्वान् ब्रह्मा तूतोद् इन्द्रो गातुम् इष्णन् ।  
र्व्_२,०२०।०५च् मुष्णन्न् उषसः सूर्येण स्तवान् अश्नस्य चिच् छिश्नथत् पूर्व्याणि ॥  
र्व्_२,०२०।०६अ स ह श्रुत इन्द्रो नाम देव ऊर्ध्वो भुवन् मनुषे दस्मतमः ।  
र्व्_२,०२०।०६च् अव प्रियम् अर्शसानस्य साह्वाञ् छिरो भरद् दासस्य स्वधावान् ॥  
र्व्_२,०२०।०७अ स वृत्रहेन्द्रः कृष्णयोनीः पुरन्दरो दासीर् ऐरयद् वि ।  
र्व्_२,०२०।०७च् अजनयन् मनवे क्षाम् अपश् च सत्रा शंसं यजमानस्य तूतोत् ॥  
र्व्_२,०२०।०८अ तस्मै तवस्यम् अनु दायि सत्रेन्द्राय देवेभिर् अर्णसातौ ।  
र्व्_२,०२०।०८च् प्रति यद् अस्य वज्रम् बाह्वोर् धुर् हत्वी दस्यून् पुर आयसीर् नि तारीत् ॥  
र्व्_२,०२०।०९अ नूनं सा ते प्रति वरं जरित्रे दुहीयद् इन्द्र दक्षिणा मघोनी ।  
र्व्_२,०२०।०९च् शिक्षा स्तोतृभ्यो माति धग् भगो नो बृहद् वदेम विदथे सुवीराः ॥  
  
र्व्_२,०२१।०१अ विश्वजिते धनजिते स्वर्जिते सत्राजिते नृजित उर्वराजिते ।  
र्व्_२,०२१।०१च् अश्वजिते गोजिते अब्जिते भरेन्द्राय सोमं यजताय हर्यतम् ॥  
र्व्_२,०२१।०२अ अभिभुवे ऽभिभङ्गाय वन्वते ऽषाऌहाय सहमानाय वेधसे ।  
र्व्_२,०२१।०२च् तुविग्रये वह्नये दुष्टरीतवे सत्रासाहे नम इन्द्राय वोचत ॥  
र्व्_२,०२१।०३अ सत्रासाहो जनभक्षो जनंसहश् च्यवनो युध्मो अनु जोषम् उक्षितः ।  
र्व्_२,०२१।०३च् वृतञ्चयः सहुरिर् विक्ष्व् आरित इन्द्रस्य वोचम् प्र कृतानि वीर्या ॥  
र्व्_२,०२१।०४अ अनानुदो वृषभो दोधतो वधो गम्भीर ऋष्वो असमष्टकाव्यः ।  
र्व्_२,०२१।०४च् रध्रचोदः श्नथनो वीऌइतस् पृथुर् इन्द्रः सुयज्ञ उषसः स्वर् जनत् ॥  
र्व्_२,०२१।०५अ यज्ञेन गातुम् अप्तुरो विविद्रिरे धियो हिन्वाना उशिजो मनीषिणः ।  
र्व्_२,०२१।०५च् अभिस्वरा निषदा गा अवस्यव इन्द्रे हिन्वाना द्रविणान्य् आशत ॥  
र्व्_२,०२१।०६अ इन्द्र श्रेष्ठानि द्रविणानि धेहि चित्तिं दक्षस्य सुभगत्वम् अस्मे ।  
र्व्_२,०२१।०६च् पोषं रयीणाम् अरिष्टिं तनूनां स्वाद्मानं वाचः सुदिनत्वम् अह्नाम् ॥  
  
र्व्_२,०२२।०१अ त्रिकद्रुकेषु महिषो यवाशिरं तुविशुष्मस् तृपत् सोमम् अपिबद् विष्णुना सुतं यथावशत् ।  
र्व्_२,०२२।०१ए स ईम् ममाद महि कर्म कर्तवे महाम् उरुं सैनं सश्चद् देवो देवं सत्यम् इन्द्रं सत्य इन्दुः ॥  
र्व्_२,०२२।०२अ अध त्विषीमां अभ्य् ओजसा क्रिविं युधाभवद् आ रोदसी अपृणद् अस्य मज्मना प्र वावृधे ।  
र्व्_२,०२२।०२ए अधत्तान्यं जठरे प्रेम् अरिच्यत सैनं सश्चद् देवो देवं सत्यम् इन्द्रं सत्य इन्दुः ॥  
र्व्_२,०२२।०३अ साकं जातः क्रतुना साकम् ओजसा ववक्षिथ साकं वृद्धो वीर्यैः सासहिर् मृधो विचर्षणिः ।  
र्व्_२,०२२।०३ए दाता राध स्तुवते काम्यं वसु सैनं सश्चद् देवो देवं सत्यम् इन्द्रं सत्य इन्दुः ॥  
र्व्_२,०२२।०४अ तव त्यन् नर्यं नृतो ऽप इन्द्र प्रथमम् पूर्व्यं दिवि प्रवाच्यं कृतम् ।  
र्व्_२,०२२।०४च् यद् देवस्य शवसा प्रारिणा असुं रिणन्न् अपः ।  
र्व्_२,०२२।०४ए भुवद् विश्वम् अभ्य् आदेवम् ओजसा विदाद् ऊर्जं शतक्रतुर् विदाद् इषम् ॥  
  
र्व्_२,०२३।०१अ गणानां त्वा गणपतिं हवामहे कविं कवीनाम् उपमश्रवस्तमम् ।  
र्व्_२,०२३।०१च् ज्येष्ठराजम् ब्रह्मणाम् ब्रह्मणस् पत आ नः शृण्वन्न् ऊतिभिः सीद सादनम् ॥  
र्व्_२,०२३।०२अ देवाश् चित् ते असुर्य प्रचेतसो बृहस्पते यज्ञियम् भागम् आनशुः ।  
र्व्_२,०२३।०२च् उस्रा इव सूर्यो ज्योतिषा महो विश्वेषाम् इज् जनिता ब्रह्मणाम् असि ॥  
र्व्_२,०२३।०३अ आ विबाध्या परिरापस् तमांसि च ज्योतिष्मन्तं रथम् ऋतस्य तिष्ठसि ।  
र्व्_२,०२३।०३च् बृहस्पते भीमम् अमित्रदम्भनं रक्षोहणं गोत्रभिदं स्वर्विदम् ॥  
र्व्_२,०२३।०४अ सुनीतिभिर् नयसि त्रायसे जनं यस् तुभ्यं दाशान् न तम् अंहो अश्नवत् ।  
र्व्_२,०२३।०४च् ब्रह्मद्विषस् तपनो मन्युमीर् असि बृहस्पते महि तत् ते महित्वनम् ॥  
र्व्_२,०२३।०५अ न तम् अंहो न दुरितं कुतश् चन नारातयस् तितिरुर् न द्वयाविनः ।  
र्व्_२,०२३।०५च् विश्वा इद् अस्माद् ध्वरसो वि बाधसे यं सुगोपा रक्षसि ब्रह्मणस् पते ॥  
र्व्_२,०२३।०६अ त्वं नो गोपाः पथिकृद् विचक्षणस् तव व्रताय मतिभिर् जरामहे ।  
र्व्_२,०२३।०६च् बृहस्पते यो नो अभि ह्वरो दधे स्वा तम् मर्मर्तु दुच्छुना हरस्वती ॥  
र्व्_२,०२३।०७अ उत वा यो नो मर्चयाद् अनागसो ऽरातीवा मर्तः सानुको वृकः ।  
र्व्_२,०२३।०७च् बृहस्पते अप तं वर्तया पथः सुगं नो अस्यै देववीतये कृधि ॥  
र्व्_२,०२३।०८अ त्रातारं त्वा तनूनां हवामहे ऽवस्पर्तर् अधिवक्तारम् अस्मयुम् ।  
र्व्_२,०२३।०८च् बृहस्पते देवनिदो नि बर्हय मा दुरेवा उत्तरं सुम्नम् उन् नशन् ॥  
र्व्_२,०२३।०९अ त्वया वयं सुवृधा ब्रह्मणस् पते स्पार्हा वसु मनुष्या ददीमहि ।  
र्व्_२,०२३।०९च् या नो दूरे तऌइतो या अरातयो ऽभि सन्ति जम्भया ता अनप्नसः ॥  
र्व्_२,०२३।१०अ त्वया वयम् उत्तमं धीमहे वयो बृहस्पते पप्रिणा सस्निना युजा ।  
र्व्_२,०२३।१०च् मा नो दुःशंसो अभिदिप्सुर् ईशत प्र सुशंसा मतिभिस् तारिषीमहि ॥  
र्व्_२,०२३।११अ अनानुदो वृषभो जग्मिर् आहवं निष्टप्ता शत्रुम् पृतनासु सासहिः ।  
र्व्_२,०२३।११च् असि सत्य ऋणया ब्रह्मणस् पत उग्रस्य चिद् दमिता वीऌउहर्षिणः ॥  
र्व्_२,०२३।१२अ अदेवेन मनसा यो रिषण्यति शासाम् उग्रो मन्यमानो जिघांसति ।  
र्व्_२,०२३।१२च् बृहस्पते मा प्रणक् तस्य नो वधो नि कर्म मन्युं दुरेवस्य शर्धतः ॥  
र्व्_२,०२३।१३अ भरेषु हव्यो नमसोपसद्यो गन्ता वाजेषु सनिता धनं-धनम् ।  
र्व्_२,०२३।१३च् विश्वा इद् अर्यो अभिदिप्स्वो मृधो बृहस्पतिर् वि ववर्हा रथां इव ॥  
र्व्_२,०२३।१४अ तेजिष्ठया तपनी रक्षसस् तप ये त्वा निदे दधिरे दृष्टवीर्यम् ।  
र्व्_२,०२३।१४च् आविस् तत् कृष्व यद् असत् त उक्थ्यम् बृहस्पते वि परिरापो अर्दय ॥  
र्व्_२,०२३।१५अ बृहस्पते अति यद् अर्यो अर्हाद् द्युमद् विभाति क्रतुमज् जनेषु ।  
र्व्_२,०२३।१५च् यद् दीदयच् छवस ऋतप्रजात तद् अस्मासु द्रविणं धेहि चित्रम् ॥  
र्व्_२,०२३।१६अ मा न स्तेनेभ्यो ये अभि द्रुहस् पदे निरामिणो रिपवो ऽन्नेषु जागृधुः ।  
र्व्_२,०२३।१६च् आ देवानाम् ओहते वि व्रयो हृदि बृहस्पते न परः साम्नो विदुः ॥  
र्व्_२,०२३।१७अ विश्वेभ्यो हि त्वा भुवनेभ्यस् परि त्वष्टाजनत् साम्नः-साम्नः कविः ।  
र्व्_२,०२३।१७च् स ऋणचिद् ऋणया ब्रह्मणस् पतिर् द्रुहो हन्ता मह ऋतस्य धर्तरि ॥  
र्व्_२,०२३।१८अ तव श्रिये व्य् अजिहीत पर्वतो गवां गोत्रम् उदसृजो यद् अङ्गिरः ।  
र्व्_२,०२३।१८च् इन्द्रेण युजा तमसा परीवृतम् बृहस्पते निर् अपाम् औब्जो अर्णवम् ॥  
र्व्_२,०२३।१९अ ब्रह्मणस् पते त्वम् अस्य यन्ता सूक्तस्य बोधि तनयं च जिन्व ।  
र्व्_२,०२३।१९च् विश्वं तद् भद्रं यद् अवन्ति देवा बृहद् वदेम विदथे सुवीराः ॥  
  
र्व्_२,०२४।०१अ सेमाम् अविड्ढि प्रभृतिं य ईशिषे ऽया विधेम नवया महा गिरा ।  
र्व्_२,०२४।०१च् यथा नो मीढ्वान् स्तवते सखा तव बृहस्पते सीषधः सोत नो मतिम् ॥  
र्व्_२,०२४।०२अ यो नन्त्वान्य् अनमन् न्य् ओजसोतादर्दर् मन्युना शम्बराणि वि ।  
र्व्_२,०२४।०२च् प्राच्यावयद् अच्युता ब्रह्मणस् पतिर् आ चाविशद् वसुमन्तं वि पर्वतम् ॥  
र्व्_२,०२४।०३अ तद् देवानां देवतमाय कर्त्वम् अश्रथ्नन् दृऌहाव्रदन्त वीऌइता ।  
र्व्_२,०२४।०३च् उद् गा आजद् अभिनद् ब्रह्मणा वलम् अगूहत् तमो व्य् अचक्षयत् स्वः ॥  
र्व्_२,०२४।०४अ अश्मास्यम् अवतम् ब्रह्मणस् पतिर् मधुधारम् अभि यम् ओजसातृणत् ।  
र्व्_२,०२४।०४च् तम् एव विश्वे पपिरे स्वर्दृशो बहु साकं सिसिचुर् उत्सम् उद्रिणम् ॥  
र्व्_२,०२४।०५अ सना ता का चिद् भुवना भवीत्वा माद्भिः शरद्भिर् दुरो वरन्त वः ।  
र्व्_२,०२४।०५च् अयतन्ता चरतो अन्यद्-अन्यद् इद् या चकार वयुना ब्रह्मणस् पतिः ॥  
र्व्_२,०२४।०६अ अभिनक्षन्तो अभि ये तम् आनशुर् निधिम् पणीनाम् परमं गुहा हितम् ।  
र्व्_२,०२४।०६च् ते विद्वांसः प्रतिचक्ष्यानृता पुनर् यत उ आयन् तद् उद् ईयुर् आविशम् ॥  
र्व्_२,०२४।०७अ ऋतावानः प्रतिचक्ष्यानृता पुनर् आत आ तस्थुः कवयो महस् पथः ।  
र्व्_२,०२४।०७च् ते बाहुभ्यां धमितम् अग्निम् अश्मनि नकिः षो अस्त्य् अरणो जहुर् हि तम् ॥  
र्व्_२,०२४।०८अ ऋतज्येन क्षिप्रेण ब्रह्मणस् पतिर् यत्र वष्टि प्र तद् अश्नोति धन्वना ।  
र्व्_२,०२४।०८च् तस्य साध्वीर् इषवो याभिर् अस्यति नृचक्षसो दृशये कर्णयोनयः ॥  
र्व्_२,०२४।०९अ स सन्नयः स विनयः पुरोहितः स सुष्टुतः स युधि ब्रह्मणस् पतिः ।  
र्व्_२,०२४।०९च् चाक्ष्मो यद् वाजम् भरते मती धनाद् इत् सूर्यस् तपति तप्यतुर् वृथा ॥  
र्व्_२,०२४।१०अ विभु प्रभु प्रथमम् मेहनावतो बृहस्पतेः सुविदत्राणि राध्या ।  
र्व्_२,०२४।१०च् इमा सातानि वेन्यस्य वाजिनो येन जना उभये भुञ्जते विशः ॥  
र्व्_२,०२४।११अ यो ऽवरे वृजने विश्वथा विभुर् महाम् उ रण्वः शवसा ववक्षिथ ।  
र्व्_२,०२४।११च् स देवो देवान् प्रति पप्रथे पृथु विश्वेद् उ ता परिभूर् ब्रह्मणस् पतिः ॥  
र्व्_२,०२४।१२अ विश्वं सत्यम् मघवाना युवोर् इद् आपश् चन प्र मिनन्ति व्रतं वाम् ।  
र्व्_२,०२४।१२च् अच्छेन्द्राब्रह्मणस्पती हविर् नो ऽन्नं युजेव वाजिना जिगातम् ॥  
र्व्_२,०२४।१३अ उताशिष्ठा अनु शृण्वन्ति वह्नयः सभेयो विप्रो भरते मती धना ।  
र्व्_२,०२४।१३च् वीऌउद्वेषा अनु वश ऋणम् आददिः स ह वाजी समिथे ब्रह्मणस् पतिः ॥  
र्व्_२,०२४।१४अ ब्रह्मणस् पतेर् अभवद् यथावशं सत्यो मन्युर् महि कर्मा करिष्यतः ।  
र्व्_२,०२४।१४च् यो गा उदाजत् स दिवे वि चाभजन् महीव रीतिः शवसासरत् पृथक् ॥  
र्व्_२,०२४।१५अ ब्रह्मणस् पते सुयमस्य विश्वहा रायः स्याम रथ्यो वयस्वतः ।  
र्व्_२,०२४।१५च् वीरेषु वीरां उप पृङ्धि नस् त्वं यद् ईशानो ब्रह्मणा वेषि मे हवम् ॥  
र्व्_२,०२४।१६अ ब्रह्मणस् पते त्वम् अस्य यन्ता सूक्तस्य बोधि तनयं च जिन्व ।  
र्व्_२,०२४।१६च् विश्वं तद् भद्रं यद् अवन्ति देवा बृहद् वदेम विदथे सुवीराः ॥  
  
र्व्_२,०२५।०१अ इन्धानो अग्निं वनवद् वनुष्यतः कृतब्रह्मा शूशुवद् रातहव्य इत् ।  
र्व्_२,०२५।०१च् जातेन जातम् अति स प्र सर्सृते यं-यं युजं कृणुते ब्रह्मणस् पतिः ॥  
र्व्_२,०२५।०२अ वीरेभिर् वीरान् वनवद् वनुष्यतो गोभी रयिम् पप्रथद् बोधति त्मना ।  
र्व्_२,०२५।०२च् तोकं च तस्य तनयं च वर्धते यं-यं युजं कृणुते ब्रह्मणस् पतिः ॥  
र्व्_२,०२५।०३अ सिन्धुर् न क्षोदः शिमीवां ऋघायतो वृषेव वध्रींर् अभि वष्ट्य् ओजसा ।  
र्व्_२,०२५।०३च् अग्नेर् इव प्रसितिर् नाह वर्तवे यं-यं युजं कृणुते ब्रह्मणस् पतिः ॥  
र्व्_२,०२५।०४अ तस्मा अर्षन्ति दिव्या असश्चतः स सत्वभिः प्रथमो गोषु गच्छति ।  
र्व्_२,०२५।०४च् अनिभृष्टतविषिर् हन्त्य् ओजसा यं-यं युजं कृणुते ब्रह्मणस् पतिः ॥  
र्व्_२,०२५।०५अ तस्मा इद् विश्वे धुनयन्त सिन्धवो ऽच्छिद्रा शर्म दधिरे पुरूणि ।  
र्व्_२,०२५।०५च् देवानां सुम्ने सुभगः स एधते यं-यं युजं कृणुते ब्रह्मणस् पतिः ॥  
  
र्व्_२,०२६।०१अ ऋजुर् इच् छंसो वनवद् वनुष्यतो देवयन्न् इद् अदेवयन्तम् अभ्य् असत् ।  
र्व्_२,०२६।०१च् सुप्रावीर् इद् वनवत् पृत्सु दुष्टरं यज्वेद् अयज्योर् वि भजाति भोजनम् ॥  
र्व्_२,०२६।०२अ यजस्व वीर प्र विहि मनायतो भद्रम् मनः कृणुष्व वृत्रतूर्ये ।  
र्व्_२,०२६।०२च् हविष् कृणुष्व सुभगो यथाससि ब्रह्मणस् पतेर् अव आ वृणीमहे ॥  
र्व्_२,०२६।०३अ स इज् जनेन स विशा स जन्मना स पुत्रैर् वाजम् भरते धना नृभिः ।  
र्व्_२,०२६।०३च् देवानां यः पितरम् आविवासति श्रद्धामना हविषा ब्रह्मणस् पतिम् ॥  
र्व्_२,०२६।०४अ यो अस्मै हव्यैर् घृतवद्भिर् अविधत् प्र तम् प्राचा नयति ब्रह्मणस् पतिः ।  
र्व्_२,०२६।०४च् उरुष्यतीम् अंहसो रक्षती रिषो ऽंहोश् चिद् अस्मा उरुचक्रिर् अद्भुतः ॥  
  
र्व्_२,०२७।०१अ इमा गिर आदित्येभ्यो घृतस्नूः सनाद् राजभ्यो जुह्वा जुहोमि ।  
र्व्_२,०२७।०१च् शृणोतु मित्रो अर्यमा भगो नस् तुविजातो वरुणो दक्षो अंशः ॥  
र्व्_२,०२७।०२अ इमं स्तोमं सक्रतवो मे अद्य मित्रो अर्यमा वरुणो जुषन्त ।  
र्व्_२,०२७।०२च् आदित्यासः शुचयो धारपूता अवृजिना अनवद्या अरिष्टाः ॥  
र्व्_२,०२७।०३अ त आदित्यास उरवो गभीरा अदब्धासो दिप्सन्तो भूर्यक्षाः ।  
र्व्_२,०२७।०३च् अन्तः पश्यन्ति वृजिनोत साधु सर्वं राजभ्यः परमा चिद् अन्ति ॥  
र्व्_२,०२७।०४अ धारयन्त आदित्यासो जगत् स्था देवा विश्वस्य भुवनस्य गोपाः ।  
र्व्_२,०२७।०४च् दीर्घाधियो रक्षमाणा असुर्यम् ऋतावानश् चयमाना ऋणानि ॥  
र्व्_२,०२७।०५अ विद्याम् आदित्या अवसो वो अस्य यद् अर्यमन् भय आ चिन् मयोभु ।  
र्व्_२,०२७।०५च् युष्माकम् मित्रावरुणा प्रणीतौ परि श्वभ्रेव दुरितानि वृज्याम् ॥  
र्व्_२,०२७।०६अ सुगो हि वो अर्यमन् मित्र पन्था अनृक्षरो वरुण साधुर् अस्ति ।  
र्व्_२,०२७।०६च् तेनादित्या अधि वोचता नो यच्छता नो दुष्परिहन्तु शर्म ॥  
र्व्_२,०२७।०७अ पिपर्तु नो अदिती राजपुत्राति द्वेषांस्य् अर्यमा सुगेभिः ।  
र्व्_२,०२७।०७च् बृहन् मित्रस्य वरुणस्य शर्मोप स्याम पुरुवीरा अरिष्टाः ॥  
र्व्_२,०२७।०८अ तिस्रो भूमीर् धारयन् त्रींर् उत द्यून् त्रीणि व्रता विदथे अन्तर् एषाम् ।  
र्व्_२,०२७।०८च् ऋतेनादित्या महि वो महित्वं तद् अर्यमन् वरुण मित्र चारु ॥  
र्व्_२,०२७।०९अ त्री रोचना दिव्या धारयन्त हिरण्ययाः शुचयो धारपूताः ।  
र्व्_२,०२७।०९च् अस्वप्नजो अनिमिषा अदब्धा उरुशंसा ऋजवे मर्त्याय ॥  
र्व्_२,०२७।१०अ त्वं विश्वेषां वरुणासि राजा ये च देवा असुर ये च मर्ताः ।  
र्व्_२,०२७।१०च् शतं नो रास्व शरदो विचक्षे ऽश्यामायूंषि सुधितानि पूर्वा ॥  
र्व्_२,०२७।११अ न दक्षिणा वि चिकिते न सव्या न प्राचीनम् आदित्या नोत पश्चा ।  
र्व्_२,०२७।११च् पाक्या चिद् वसवो धीर्या चिद् युष्मानीतो अभयं ज्योतिर् अश्याम् ॥  
र्व्_२,०२७।१२अ यो राजभ्य ऋतनिभ्यो ददाश यं वर्धयन्ति पुष्टयश् च नित्याः ।  
र्व्_२,०२७।१२च् स रेवान् याति प्रथमो रथेन वसुदावा विदथेषु प्रशस्तः ॥  
र्व्_२,०२७।१३अ शुचिर् अपः सूयवसा अदब्ध उप क्षेति वृद्धवयाः सुवीरः ।  
र्व्_२,०२७।१३च् नकिष् टं घ्नन्त्य् अन्तितो न दूराद् य आदित्यानाम् भवति प्रणीतौ ॥  
र्व्_२,०२७।१४अ अदिते मित्र वरुणोत मृऌअ यद् वो वयं चकृमा कच् चिद् आगः ।  
र्व्_२,०२७।१४च् उर्व् अश्याम् अभयं ज्योतिर् इन्द्र मा नो दीर्घा अभि नशन् तमिस्राः ॥  
र्व्_२,०२७।१५अ उभे अस्मै पीपयतः समीची दिवो वृष्टिं सुभगो नाम पुष्यन् ।  
र्व्_२,०२७।१५च् उभा क्षयाव् आजयन् याति पृत्सूभाव् अर्धौ भवतः साधू अस्मै ॥  
र्व्_२,०२७।१६अ या वो माया अभिद्रुहे यजत्राः पाशा आदित्या रिपवे विचृत्ताः ।  
र्व्_२,०२७।१६च् अश्वीव तां अति येषं रथेनारिष्टा उराव् आ शर्मन् स्याम ॥  
र्व्_२,०२७।१७अ माहम् मघोनो वरुण प्रियस्य भूरिदाव्न आ विदं शूनम् आपेः ।  
र्व्_२,०२७।१७च् मा रायो राजन् सुयमाद् अव स्थाम् बृहद् वदेम विदथे सुवीराः ॥  
  
र्व्_२,०२८।०१अ इदं कवेर् आदित्यस्य स्वराजो विश्वानि सान्त्य् अभ्य् अस्तु मह्ना ।  
र्व्_२,०२८।०१च् अति यो मन्द्रो यजथाय देवः सुकीर्तिम् भिक्षे वरुणस्य भूरेः ॥  
र्व्_२,०२८।०२अ तव व्रते सुभगासः स्याम स्वाध्यो वरुण तुष्टुवांसः ।  
र्व्_२,०२८।०२च् उपायन उषसां गोमतीनाम् अग्नयो न जरमाणा अनु द्यून् ॥  
र्व्_२,०२८।०३अ तव स्याम पुरुवीरस्य शर्मन्न् उरुशंसस्य वरुण प्रणेतः ।  
र्व्_२,०२८।०३च् यूयं नः पुत्रा अदितेर् अदब्धा अभि क्षमध्वं युज्याय देवाः ॥  
र्व्_२,०२८।०४अ प्र सीम् आदित्यो असृजद् विधर्तां ऋतं सिन्धवो वरुणस्य यन्ति ।  
र्व्_२,०२८।०४च् न श्राम्यन्ति न वि मुचन्त्य् एते वयो न पप्तू रघुया परिज्मन् ॥  
र्व्_२,०२८।०५अ वि मच् छ्रथाय रशनाम् इवाग ऋध्याम ते वरुण खाम् ऋतस्य ।  
र्व्_२,०२८।०५च् मा तन्तुश् छेदि वयतो धियम् मे मा मात्रा शार्य् अपसः पुर ऋतोः ॥  
र्व्_२,०२८।०६अ अपो सु म्यक्ष वरुण भियसम् मत् सम्राऌ ऋतावो ऽनु मा गृभाय ।  
र्व्_२,०२८।०६च् दामेव वत्साद् वि मुमुग्ध्य् अंहो नहि त्वद् आरे निमिषश् चनेशे ॥  
र्व्_२,०२८।०७अ मा नो वधैर् वरुण ये त इष्टाव् एनः कृण्वन्तम् असुर भ्रीणन्ति ।  
र्व्_२,०२८।०७च् मा ज्योतिषः प्रवसथानि गन्म वि षू मृधः शिश्रथो जीवसे नः ॥  
र्व्_२,०२८।०८अ नमः पुरा ते वरुणोत नूनम् उतापरं तुविजात ब्रवाम ।  
र्व्_२,०२८।०८च् त्वे हि कम् पर्वते न श्रितान्य् अप्रच्युतानि दूऌअभ व्रतानि ॥  
र्व्_२,०२८।०९अ पर ऋणा सावीर् अध मत्कृतानि माहं राजन्न् अन्यकृतेन भोजम् ।  
र्व्_२,०२८।०९च् अव्युष्टा इन् नु भूयसीर् उषास आ नो जीवान् वरुण तासु शाधि ॥  
र्व्_२,०२८।१०अ यो मे राजन् युज्यो वा सखा वा स्वप्ने भयम् भीरवे मह्यम् आह ।  
र्व्_२,०२८।१०च् स्तेनो वा यो दिप्सति नो वृको वा त्वं तस्माद् वरुण पाह्य् अस्मान् ॥  
र्व्_२,०२८।११अ माहम् मघोनो वरुण प्रियस्य भूरिदाव्न आ विदं शूनम् आपेः ।  
र्व्_२,०२८।११च् मा रायो राजन् सुयमाद् अव स्थाम् बृहद् वदेम विदथे सुवीराः ॥  
  
र्व्_२,०२९।०१अ धृतव्रता आदित्या इषिरा आरे मत् कर्त रहसूर् इवागः ।  
र्व्_२,०२९।०१च् शृण्वतो वो वरुण मित्र देवा भद्रस्य विद्वां अवसे हुवे वः ॥  
र्व्_२,०२९।०२अ यूयं देवाः प्रमतिर् यूयम् ओजो यूयं द्वेषांसि सनुतर् युयोत ।  
र्व्_२,०२९।०२च् अभिक्षत्तारो अभि च क्षमध्वम् अद्या च नो मृऌअयतापरं च ॥  
र्व्_२,०२९।०३अ किम् ऊ नु वः कृणवामापरेण किं सनेन वसव आप्येन ।  
र्व्_२,०२९।०३च् यूयं नो मित्रावरुणादिते च स्वस्तिम् इन्द्रामरुतो दधात ॥  
र्व्_२,०२९।०४अ हये देवा यूयम् इद् आपय स्थ ते मृऌअत नाधमानाय मह्यम् ।  
र्व्_२,०२९।०४च् मा वो रथो मध्यमवाऌ ऋते भून् मा युष्मावत्स्व् आपिषु श्रमिष्म ॥  
र्व्_२,०२९।०५अ प्र व एको मिमय भूर्य् आगो यन् मा पितेव कितवं शशास ।  
र्व्_२,०२९।०५च् आरे पाशा आरे अघानि देवा मा माधि पुत्रे विम् इव ग्रभीष्ट ॥  
र्व्_२,०२९।०६अ अर्वाञ्चो अद्या भवता यजत्रा आ वो हार्दि भयमानो व्ययेयम् ।  
र्व्_२,०२९।०६च् त्राध्वं नो देवा निजुरो वृकस्य त्राध्वं कर्ताद् अवपदो यजत्राः ॥  
र्व्_२,०२९।०७अ माहम् मघोनो वरुण प्रियस्य भूरिदाव्न आ विदं शूनम् आपेः ।  
र्व्_२,०२९।०७च् मा रायो राजन् सुयमाद् अव स्थाम् बृहद् वदेम विदथे सुवीराः ॥  
  
र्व्_२,०३०।०१अ ऋतं देवाय कृण्वते सवित्र इन्द्रायाहिघ्ने न रमन्त आपः ।  
र्व्_२,०३०।०१च् अहर्-अहर् यात्य् अक्तुर् अपां कियात्य् आ प्रथमः सर्ग आसाम् ॥  
र्व्_२,०३०।०२अ यो वृत्राय सिनम् अत्राभरिष्यत् प्र तं जनित्री विदुष उवाच ।  
र्व्_२,०३०।०२च् पथो रदन्तीर् अनु जोषम् अस्मै दिवे-दिवे धुनयो यन्त्य् अर्थम् ॥  
र्व्_२,०३०।०३अ ऊर्ध्वो ह्य् अस्थाद् अध्य् अन्तरिक्षे ऽधा वृत्राय प्र वधं जभार ।  
र्व्_२,०३०।०३च् मिहं वसान उप हीम् अदुद्रोत् तिग्मायुधो अजयच् छत्रुम् इन्द्रः ॥  
र्व्_२,०३०।०४अ बृहस्पते तपुषाश्नेव विध्य वृकद्वरसो असुरस्य वीरान् ।  
र्व्_२,०३०।०४च् यथा जघन्थ धृषता पुरा चिद् एवा जहि शत्रुम् अस्माकम् इन्द्र ॥  
र्व्_२,०३०।०५अ अव क्षिप दिवो अश्मानम् उच्चा येन शत्रुम् मन्दसानो निजूर्वाः ।  
र्व्_२,०३०।०५च् तोकस्य सातौ तनयस्य भूरेर् अस्मां अर्धं कृणुताद् इन्द्र गोनाम् ॥  
र्व्_२,०३०।०६अ प्र हि क्रतुं वृहथो यं वनुथो रध्रस्य स्थो यजमानस्य चोदौ ।  
र्व्_२,०३०।०६च् इन्द्रासोमा युवम् अस्मां अविष्टम् अस्मिन् भयस्थे कृणुतम् उ लोकम् ॥  
र्व्_२,०३०।०७अ न मा तमन् न श्रमन् नोत तन्द्रन् न वोचाम मा सुनोतेति सोमम् ।  
र्व्_२,०३०।०७च् यो मे पृणाद् यो ददद् यो निबोधाद् यो मा सुन्वन्तम् उप गोभिर् आयत् ॥  
र्व्_२,०३०।०८अ सरस्वति त्वम् अस्मां अविड्ढि मरुत्वती धृषती जेषि शत्रून् ।  
र्व्_२,०३०।०८च् त्यं चिच् छर्धन्तं तविषीयमाणम् इन्द्रो हन्ति वृषभं शण्डिकानाम् ॥  
र्व्_२,०३०।०९अ यो नः सनुत्य उत वा जिघत्नुर् अभिख्याय तं तिगितेन विध्य ।  
र्व्_२,०३०।०९च् बृहस्पत आयुधैर् जेषि शत्रून् द्रुहे रीषन्तम् परि धेहि राजन् ॥  
र्व्_२,०३०।१०अ अस्माकेभिः सत्वभिः शूर शूरैर् वीर्या कृधि यानि ते कर्त्वानि ।  
र्व्_२,०३०।१०च् ज्योग् अभूवन्न् अनुधूपितासो हत्वी तेषाम् आ भरा नो वसूनि ॥  
र्व्_२,०३०।११अ तं वः शर्धम् मारुतं सुम्नयुर् गिरोप ब्रुवे नमसा दैव्यं जनम् ।  
र्व्_२,०३०।११च् यथा रयिं सर्ववीरं नशामहा अपत्यसाचं श्रुत्यं दिवे-दिवे ॥  
  
र्व्_२,०३१।०१अ अस्माकम् मित्रावरुणावतं रथम् आदित्यै रुद्रैर् वसुभिः सचाभुवा ।  
र्व्_२,०३१।०१च् प्र यद् वयो न पप्तन् वस्मनस् परि श्रवस्यवो हृषीवन्तो वनर्षदः ॥  
र्व्_२,०३१।०२अ अध स्मा न उद् अवता सजोषसो रथं देवासो अभि विक्षु वाजयुम् ।  
र्व्_२,०३१।०२च् यद् आशवः पद्याभिस् तित्रतो रजः पृथिव्याः सानौ जङ्घनन्त पाणिभिः ॥  
र्व्_२,०३१।०३अ उत स्य न इन्द्रो विश्वचर्षणिर् दिवः शर्धेन मारुतेन सुक्रतुः ।  
र्व्_२,०३१।०३च् अनु नु स्थात्य् अवृकाभिर् ऊतिभी रथम् महे सनये वाजसातये ॥  
र्व्_२,०३१।०४अ उत स्य देवो भुवनस्य सक्षणिस् त्वष्टा ग्नाभिः सजोषा जूजुवद् रथम् ।  
र्व्_२,०३१।०४च् इऌआ भगो बृहद्दिवोत रोदसी पूषा पुरन्धिर् अश्विनाव् अधा पती ॥  
र्व्_२,०३१।०५अ उत त्ये देवी सुभगे मिथूदृशोषासानक्ता जगताम् अपीजुवा ।  
र्व्_२,०३१।०५च् स्तुषे यद् वाम् पृथिवि नव्यसा वच स्थातुश् च वयस् त्रिवया उपस्तिरे ॥  
र्व्_२,०३१।०६अ उत वः शंसम् उशिजाम् इव श्मस्य् अहिर् बुध्न्यो ऽज एकपाद् उत ।  
र्व्_२,०३१।०६च् त्रित ऋभुक्षाः सविता चनो दधे ऽपां नपाद् आशुहेमा धिया शमि ॥  
र्व्_२,०३१।०७अ एता वो वश्म्य् उद्यता यजत्रा अतक्षन्न् आयवो नव्यसे सम् ।  
र्व्_२,०३१।०७च् श्रवस्यवो वाजं चकानाः सप्तिर् न रथ्यो अह धीतिम् अश्याः ॥  
  
र्व्_२,०३२।०१अ अस्य मे द्यावापृथिवी ऋतायतो भूतम् अवित्री वचसः सिषासतः ।  
र्व्_२,०३२।०१च् ययोर् आयुः प्रतरं ते इदम् पुर उपस्तुते वसूयुर् वाम् महो दधे ॥  
र्व्_२,०३२।०२अ मा नो गुह्या रिप आयोर् अहन् दभन् मा न आभ्यो रीरधो दुच्छुनाभ्यः ।  
र्व्_२,०३२।०२च् मा नो वि यौः सख्या विद्धि तस्य नः सुम्नायता मनसा तत् त्वेमहे ॥  
र्व्_२,०३२।०३अ अहेऌअता मनसा श्रुष्टिम् आ वह दुहानां धेनुम् पिप्युषीम् असश्चतम् ।  
र्व्_२,०३२।०३च् पद्याभिर् आशुं वचसा च वाजिनं त्वां हिनोमि पुरुहूत विश्वहा ॥  
र्व्_२,०३२।०४अ राकाम् अहं सुहवां सुष्टुती हुवे शृणोतु नः सुभगा बोधतु त्मना ।  
र्व्_२,०३२।०४च् सीव्यत्व् अपः सूच्याच्छिद्यमानया ददातु वीरं शतदायम् उक्थ्यम् ॥  
र्व्_२,०३२।०५अ यास् ते राके सुमतयः सुपेशसो याभिर् ददासि दाशुषे वसूनि ।  
र्व्_२,०३२।०५च् ताभिर् नो अद्य सुमना उपागहि सहस्रपोषं सुभगे रराणा ॥  
र्व्_२,०३२।०६अ सिनीवालि पृथुष्टुके या देवानाम् असि स्वसा ।  
र्व्_२,०३२।०६च् जुषस्व हव्यम् आहुतम् प्रजां देवि दिदिड्ढि नः ॥  
र्व्_२,०३२।०७अ या सुबाहुः स्वङ्गुरिः सुषूमा बहुसूवरी ।  
र्व्_२,०३२।०७च् तस्यै विश्पत्न्यै हविः सिनीवाल्यै जुहोतन ॥  
र्व्_२,०३२।०८अ या गुङ्गूर् या सिनीवाली या राका या सरस्वती ।  
र्व्_२,०३२।०८च् इन्द्राणीम् अह्व ऊतये वरुणानीं स्वस्तये ॥  
  
र्व्_२,०३३।०१अ आ ते पितर् मरुतां सुम्नम् एतु मा नः सूर्यस्य सन्दृशो युयोथाः ।  
र्व्_२,०३३।०१च् अभि नो वीरो अर्वति क्षमेत प्र जायेमहि रुद्र प्रजाभिः ॥  
र्व्_२,०३३।०२अ त्वादत्तेभी रुद्र शन्तमेभिः शतं हिमा अशीय भेषजेभिः ।  
र्व्_२,०३३।०२च् व्य् अस्मद् द्वेषो वितरं व्य् अंहो व्य् अमीवाश् चातयस्वा विषूचीः ॥  
र्व्_२,०३३।०३अ श्रेष्ठो जातस्य रुद्र श्रियासि तवस्तमस् तवसां वज्रबाहो ।  
र्व्_२,०३३।०३च् पर्षि णः पारम् अंहसः स्वस्ति विश्वा अभीती रपसो युयोधि ॥  
र्व्_२,०३३।०४अ मा त्वा रुद्र चुक्रुधामा नमोभिर् मा दुष्टुती वृषभ मा सहूती ।  
र्व्_२,०३३।०४च् उन् नो वीरां अर्पय भेषजेभिर् भिषक्तमं त्वा भिषजां शृणोमि ॥  
र्व्_२,०३३।०५अ हवीमभिर् हवते यो हविर्भिर् अव स्तोमेभी रुद्रं दिषीय ।  
र्व्_२,०३३।०५च् ऋदूदरः सुहवो मा नो अस्यै बभ्रुः सुशिप्रो रीरधन् मनायै ॥  
र्व्_२,०३३।०६अ उन् मा ममन्द वृषभो मरुत्वान् त्वक्षीयसा वयसा नाधमानम् ।  
र्व्_२,०३३।०६च् घृणीव च्छायाम् अरपा अशीया विवासेयं रुद्रस्य सुम्नम् ॥  
र्व्_२,०३३।०७अ क्व स्य ते रुद्र मृऌअयाकुर् हस्तो यो अस्ति भेषजो जलाषः ।  
र्व्_२,०३३।०७च् अपभर्ता रपसो दैव्यस्याभी नु मा वृषभ चक्षमीथाः ॥  
र्व्_२,०३३।०८अ प्र बभ्रवे वृषभाय श्वितीचे महो महीं सुष्टुतिम् ईरयामि ।  
र्व्_२,०३३।०८च् नमस्या कल्मलीकिनं नमोभिर् गृणीमसि त्वेषं रुद्रस्य नाम ॥  
र्व्_२,०३३।०९अ स्थिरेभिर् अङ्गैः पुरुरूप उग्रो बभ्रुः शुक्रेभिः पिपिशे हिरण्यैः ।  
र्व्_२,०३३।०९च् ईशानाद् अस्य भुवनस्य भूरेर् न वा उ योषद् रुद्राद् असुर्यम् ॥  
र्व्_२,०३३।१०अ अर्हन् बिभर्षि सायकानि धन्वार्हन् निष्कं यजतं विश्वरूपम् ।  
र्व्_२,०३३।१०च् अर्हन्न् इदं दयसे विश्वम् अभ्वं न वा ओजीयो रुद्र त्वद् अस्ति ॥  
र्व्_२,०३३।११अ स्तुहि श्रुतं गर्तसदं युवानम् मृगं न भीमम् उपहत्नुम् उग्रम् ।  
र्व्_२,०३३।११च् मृऌआ जरित्रे रुद्र स्तवानो ऽन्यं ते अस्मन् नि वपन्तु सेनाः ॥  
र्व्_२,०३३।१२अ कुमारश् चित् पितरं वन्दमानम् प्रति नानाम रुद्रोपयन्तम् ।  
र्व्_२,०३३।१२च् भूरेर् दातारं सत्पतिं गृणीषे स्तुतस् त्वम् भेषजा रास्य् अस्मे ॥  
र्व्_२,०३३।१३अ या वो भेषजा मरुतः शुचीनि या शन्तमा वृषणो या मयोभु ।  
र्व्_२,०३३।१३च् यानि मनुर् अवृणीता पिता नस् ता शं च योश् च रुद्रस्य वश्मि ॥  
र्व्_२,०३३।१४अ परि णो हेती रुद्रस्य वृज्याः परि त्वेषस्य दुर्मतिर् मही गात् ।  
र्व्_२,०३३।१४च् अव स्थिरा मघवद्भ्यस् तनुष्व मीढ्वस् तोकाय तनयाय मृऌअ ॥  
र्व्_२,०३३।१५अ एवा बभ्रो वृषभ चेकितान यथा देव न हृणीषे न हंसि ।  
र्व्_२,०३३।१५च् हवनश्रुन् नो रुद्रेह बोधि बृहद् वदेम विदथे सुवीराः ॥  
  
र्व्_२,०३४।०१अ धारावरा मरुतो धृष्ण्वोजसो मृगा न भीमास् तविषीभिर् अर्चिनः ।  
र्व्_२,०३४।०१च् अग्नयो न शुशुचाना ऋजीषिणो भृमिं धमन्तो अप गा अवृण्वत ॥  
र्व्_२,०३४।०२अ द्यावो न स्तृभिश् चितयन्त खादिनो व्य् अभ्रिया न द्युतयन्त वृष्टयः ।  
र्व्_२,०३४।०२च् रुद्रो यद् वो मरुतो रुक्मवक्षसो वृषाजनि पृश्न्याः शुक्र ऊधनि ॥  
र्व्_२,०३४।०३अ उक्षन्ते अश्वां अत्यां इवाजिषु नदस्य कर्णैस् तुरयन्त आशुभिः ।  
र्व्_२,०३४।०३च् हिरण्यशिप्रा मरुतो दविध्वतः पृक्षं याथ पृषतीभिः समन्यवः ॥  
र्व्_२,०३४।०४अ पृक्षे ता विश्वा भुवना ववक्षिरे मित्राय वा सदम् आ जीरदानवः ।  
र्व्_२,०३४।०४च् पृषदश्वासो अनवभ्रराधस ऋजिप्यासो न वयुनेषु धूर्षदः ॥  
र्व्_२,०३४।०५अ इन्धन्वभिर् धेनुभी रप्शदूधभिर् अध्वस्मभिः पथिभिर् भ्राजदृष्टयः ।  
र्व्_२,०३४।०५च् आ हंसासो न स्वसराणि गन्तन मधोर् मदाय मरुतः समन्यवः ॥  
र्व्_२,०३४।०६अ आ नो ब्रह्माणि मरुतः समन्यवो नरां न शंसः सवनानि गन्तन ।  
र्व्_२,०३४।०६च् अश्वाम् इव पिप्यत धेनुम् ऊधनि कर्ता धियं जरित्रे वाजपेशसम् ॥  
र्व्_२,०३४।०७अ तं नो दात मरुतो वाजिनं रथ आपानम् ब्रह्म चितयद् दिवे-दिवे ।  
र्व्_२,०३४।०७च् इषं स्तोतृभ्यो वृजनेषु कारवे सनिम् मेधाम् अरिष्टं दुष्टरं सहः ॥  
र्व्_२,०३४।०८अ यद् युञ्जते मरुतो रुक्मवक्षसो ऽश्वान् रथेषु भग आ सुदानवः ।  
र्व्_२,०३४।०८च् धेनुर् न शिश्वे स्वसरेषु पिन्वते जनाय रातहविषे महीम् इषम् ॥  
र्व्_२,०३४।०९अ यो नो मरुतो वृकताति मर्त्यो रिपुर् दधे वसवो रक्षता रिषः ।  
र्व्_२,०३४।०९च् वर्तयत तपुषा चक्रियाभि तम् अव रुद्रा अशसो हन्तना वधः ॥  
र्व्_२,०३४।१०अ चित्रं तद् वो मरुतो याम चेकिते पृश्न्या यद् ऊधर् अप्य् आपयो दुहुः ।  
र्व्_२,०३४।१०च् यद् वा निदे नवमानस्य रुद्रियास् त्रितं जराय जुरताम् अदाभ्याः ॥  
र्व्_२,०३४।११अ तान् वो महो मरुत एवयाव्नो विष्णोर् एषस्य प्रभृथे हवामहे ।  
र्व्_२,०३४।११च् हिरण्यवर्णान् ककुहान् यतस्रुचो ब्रह्मण्यन्तः शंस्यं राध ईमहे ॥  
र्व्_२,०३४।१२अ ते दशग्वाः प्रथमा यज्ञम् ऊहिरे ते नो हिन्वन्तूषसो व्युष्टिषु ।  
र्व्_२,०३४।१२च् उषा न रामीर् अरुणैर् अपोर्णुते महो ज्योतिषा शुचता गोअर्णसा ॥  
र्व्_२,०३४।१३अ ते क्षोणीभिर् अरुणेभिर् नाञ्जिभी रुद्रा ऋतस्य सदनेषु वावृधुः ।  
र्व्_२,०३४।१३च् निमेघमाना अत्येन पाजसा सुश्चन्द्रं वर्णं दधिरे सुपेशसम् ॥  
र्व्_२,०३४।१४अ तां इयानो महि वरूथम् ऊतय उप घेद् एना नमसा गृणीमसि ।  
र्व्_२,०३४।१४च् त्रितो न यान् पञ्च होतॄन् अभिष्टय आववर्तद् अवराञ् चक्रियावसे ॥  
र्व्_२,०३४।१५अ यया रध्रम् पारयथात्य् अंहो यया निदो मुञ्चथ वन्दितारम् ।  
र्व्_२,०३४।१५च् अर्वाची सा मरुतो या व ऊतिर् ओ षु वाश्रेव सुमतिर् जिगातु ॥  
  
र्व्_२,०३५।०१अ उपेम् असृक्षि वाजयुर् वचस्यां चनो दधीत नाद्यो गिरो मे ।  
र्व्_२,०३५।०१च् अपां नपाद् आशुहेमा कुवित् स सुपेशसस् करति जोषिषद् धि ॥  
र्व्_२,०३५।०२अ इमं स्व् अस्मै हृद आ सुतष्टम् मन्त्रं वोचेम कुविद् अस्य वेदत् ।  
र्व्_२,०३५।०२च् अपां नपाद् असुर्यस्य मह्ना विश्वान्य् अर्यो भुवना जजान ॥  
र्व्_२,०३५।०३अ सम् अन्या यन्त्य् उप यन्त्य् अन्याः समानम् ऊर्वं नद्यः पृणन्ति ।  
र्व्_२,०३५।०३च् तम् ऊ शुचिं शुचयो दीदिवांसम् अपां नपातम् परि तस्थुर् आपः ॥  
र्व्_२,०३५।०४अ तम् अस्मेरा युवतयो युवानम् मर्मृज्यमानाः परि यन्त्य् आपः ।  
र्व्_२,०३५।०४च् स शुक्रेभिः शिक्वभी रेवद् अस्मे दीदायानिध्मो घृतनिर्णिग् अप्सु ॥  
र्व्_२,०३५।०५अ अस्मै तिस्रो अव्यथ्याय नारीर् देवाय देवीर् दिधिषन्त्य् अन्नम् ।  
र्व्_२,०३५।०५च् कृता इवोप हि प्रसर्स्रे अप्सु स पीयूषं धयति पूर्वसूनाम् ॥  
र्व्_२,०३५।०६अ अश्वस्यात्र जनिमास्य च स्वर् द्रुहो रिषः सम्पृचः पाहि सूरीन् ।  
र्व्_२,०३५।०६च् आमासु पूर्षु परो अप्रमृष्यं नारातयो वि नशन् नानृतानि ॥  
र्व्_२,०३५।०७अ स्व आ दमे सुदुघा यस्य धेनुः स्वधाम् पीपाय सुभ्व् अन्नम् अत्ति ।  
र्व्_२,०३५।०७च् सो अपां नपाद् ऊर्जयन्न् अप्स्व् अन्तर् वसुदेयाय विधते वि भाति ॥  
र्व्_२,०३५।०८अ यो अप्स्व् आ शुचिना दैव्येन ऋतावाजस्र उर्विया विभाति ।  
र्व्_२,०३५।०८च् वया इद् अन्या भुवनान्य् अस्य प्र जायन्ते वीरुधश् च प्रजाभिः ॥  
र्व्_२,०३५।०९अ अपां नपाद् आ ह्य् अस्थाद् उपस्थं जिह्मानाम् ऊर्ध्वो विद्युतं वसानः ।  
र्व्_२,०३५।०९च् तस्य ज्येष्ठम् महिमानं वहन्तीर् हिरण्यवर्णाः परि यन्ति यह्वीः ॥  
र्व्_२,०३५।१०अ हिरण्यरूपः स हिरण्यसन्दृग् अपां नपात् सेद् उ हिरण्यवर्णः ।  
र्व्_२,०३५।१०च् हिरण्ययात् परि योनेर् निषद्या हिरण्यदा ददत्य् अन्नम् अस्मै ॥  
र्व्_२,०३५।११अ तद् अस्यानीकम् उत चारु नामापीच्यं वर्धते नप्तुर् अपाम् ।  
र्व्_२,०३५।११च् यम् इन्धते युवतयः सम् इत्था हिरण्यवर्णं घृतम् अन्नम् अस्य ॥  
र्व्_२,०३५।१२अ अस्मै बहूनाम् अवमाय सख्ये यज्ञैर् विधेम नमसा हविर्भिः ।  
र्व्_२,०३५।१२च् सं सानु मार्ज्मि दिधिषामि बिल्मैर् दधाम्य् अन्नैः परि वन्द ऋग्भिः ॥  
र्व्_२,०३५।१३अ स ईं वृषाजनयत् तासु गर्भं स ईं शिशुर् धयति तं रिहन्ति ।  
र्व्_२,०३५।१३च् सो अपां नपाद् अनभिम्लातवर्णो ऽन्यस्येवेह तन्वा विवेष ॥  
र्व्_२,०३५।१४अ अस्मिन् पदे परमे तस्थिवांसम् अध्वस्मभिर् विश्वहा दीदिवांसम् ।  
र्व्_२,०३५।१४च् आपो नप्त्रे घृतम् अन्नं वहन्तीः स्वयम् अत्कैः परि दीयन्ति यह्वीः ॥  
र्व्_२,०३५।१५अ अयांसम् अग्ने सुक्षितिं जनायायांसम् उ मघवद्भ्यः सुवृक्तिम् ।  
र्व्_२,०३५।१५च् विश्वं तद् भद्रं यद् अवन्ति देवा बृहद् वदेम विदथे सुवीराः ॥  
  
र्व्_२,०३६।०१अ तुभ्यं हिन्वानो वसिष्ट गा अपो ऽधुक्षन् सीम् अविभिर् अद्रिभिर् नरः ।  
र्व्_२,०३६।०१च् पिबेन्द्र स्वाहा प्रहुतं वषट्कृतं होत्राद् आ सोमम् प्रथमो य ईशिषे ॥  
र्व्_२,०३६।०२अ यज्ञैः सम्मिश्लाः पृषतीभिर् ऋष्टिभिर् यामञ् छुभ्रासो अञ्जिषु प्रिया उत ।  
र्व्_२,०३६।०२च् आसद्या बर्हिर् भरतस्य सूनवः पोत्राद् आ सोमम् पिबता दिवो नरः ॥  
र्व्_२,०३६।०३अ अमेव नः सुहवा आ हि गन्तन नि बर्हिषि सदतना रणिष्टन ।  
र्व्_२,०३६।०३च् अथा मन्दस्व जुजुषाणो अन्धसस् त्वष्टर् देवेभिर् जनिभिः सुमद्गणः ॥  
र्व्_२,०३६।०४अ आ वक्षि देवां इह विप्र यक्षि चोशन् होतर् नि षदा योनिषु त्रिषु ।  
र्व्_२,०३६।०४च् प्रति वीहि प्रस्थितं सोम्यम् मधु पिबाग्नीध्रात् तव भागस्य तृप्णुहि ॥  
र्व्_२,०३६।०५अ एष स्य ते तन्वो नृम्णवर्धनः सह ओजः प्रदिवि बाह्वोर् हितः ।  
र्व्_२,०३६।०५च् तुभ्यं सुतो मघवन् तुभ्यम् आभृतस् त्वम् अस्य ब्राह्मणाद् आ तृपत् पिब ॥  
र्व्_२,०३६।०६अ जुषेथां यज्ञम् बोधतं हवस्य मे सत्तो होता निविदः पूर्व्या अनु ।  
र्व्_२,०३६।०६च् अच्छा राजाना नम एत्य् आवृतम् प्रशास्त्राद् आ पिबतं सोम्यम् मधु ॥  
  
र्व्_२,०३७।०१अ मन्दस्व होत्राद् अनु जोषम् अन्धसो ऽध्वर्यवः स पूर्णां वष्ट्य् आसिचम् ।  
र्व्_२,०३७।०१च् तस्मा एतम् भरत तद्वशो ददिर् होत्रात् सोमं द्रविणोदः पिब ऋतुभिः ॥  
र्व्_२,०३७।०२अ यम् उ पूर्वम् अहुवे तम् इदं हुवे सेद् उ हव्यो ददिर् यो नाम पत्यते ।  
र्व्_२,०३७।०२च् अध्वर्युभिः प्रस्थितं सोम्यम् मधु पोत्रात् सोमं द्रविणोदः पिब ऋतुभिः ॥  
र्व्_२,०३७।०३अ मेद्यन्तु ते वह्नयो येभिर् ईयसे ऽरिषण्यन् वीऌअयस्वा वनस्पते ।  
र्व्_२,०३७।०३च् आयूया धृष्णो अभिगूर्या त्वं नेष्ट्रात् सोमं द्रविणोदः पिब ऋतुभिः ॥  
र्व्_२,०३७।०४अ अपाद् धोत्राद् उत पोत्राद् अमत्तोत नेष्ट्राद् अजुषत प्रयो हितम् ।  
र्व्_२,०३७।०४च् तुरीयम् पात्रम् अमृक्तम् अमर्त्यं द्रविणोदाः पिबतु द्राविणोदसः ॥  
र्व्_२,०३७।०५अ अर्वाञ्चम् अद्य यय्यं नृवाहणं रथं युञ्जाथाम् इह वां विमोचनम् ।  
र्व्_२,०३७।०५च् पृङ्क्तं हवींषि मधुना हि कं गतम् अथा सोमम् पिबतं वाजिनीवसू ॥  
र्व्_२,०३७।०६अ जोष्य् अग्ने समिधं जोष्य् आहुतिं जोषि ब्रह्म जन्यं जोषि सुष्टुतिम् ।  
र्व्_२,०३७।०६च् विश्वेभिर् विश्वां ऋतुना वसो मह उशन् देवां उशतः पायया हविः ॥  
  
र्व्_२,०३८।०१अ उद् उ ष्य देवः सविता सवाय शश्वत्तमं तदपा वह्निर् अस्थात् ।  
र्व्_२,०३८।०१च् नूनं देवेभ्यो वि हि धाति रत्नम् अथाभजद् वीतिहोत्रं स्वस्तौ ॥  
र्व्_२,०३८।०२अ विश्वस्य हि श्रुष्टये देव ऊर्ध्वः प्र बाहवा पृथुपाणिः सिसर्ति ।  
र्व्_२,०३८।०२च् आपश् चिद् अस्य व्रत आ निमृग्रा अयं चिद् वातो रमते परिज्मन् ॥  
र्व्_२,०३८।०३अ आशुभिश् चिद् यान् वि मुचाति नूनम् अरीरमद् अतमानं चिद् एतोः ।  
र्व्_२,०३८।०३च् अह्यर्षूणां चिन् न्य् अयां अविष्याम् अनु व्रतं सवितुर् मोक्य् आगात् ॥  
र्व्_२,०३८।०४अ पुनः सम् अव्यद् विततं वयन्ती मध्या कर्तोर् न्य् अधाच् छक्म धीरः ।  
र्व्_२,०३८।०४च् उत् संहायास्थाद् व्य् ऋतूंर् अदर्धर् अरमतिः सविता देव आगात् ॥  
र्व्_२,०३८।०५अ नानौकांसि दुर्यो विश्वम् आयुर् वि तिष्ठते प्रभवः शोको अग्नेः ।  
र्व्_२,०३८।०५च् ज्येष्ठम् माता सूनवे भागम् आधाद् अन्व् अस्य केतम् इषितं सवित्रा ॥  
र्व्_२,०३८।०६अ समाववर्ति विष्ठितो जिगीषुर् विश्वेषां कामश् चरताम् अमाभूत् ।  
र्व्_२,०३८।०६च् शश्वां अपो विकृतं हित्व्य् आगाद् अनु व्रतं सवितुर् दैव्यस्य ॥  
र्व्_२,०३८।०७अ त्वया हितम् अप्यम् अप्सु भागं धन्वान्व् आ मृगयसो वि तस्थुः ।  
र्व्_२,०३८।०७च् वनानि विभ्यो नकिर् अस्य तानि व्रता देवस्य सवितुर् मिनन्ति ॥  
र्व्_२,०३८।०८अ याद्राध्यं वरुणो योनिम् अप्यम् अनिशितं निमिषि जर्भुराणः ।  
र्व्_२,०३८।०८च् विश्वो मार्ताण्डो व्रजम् आ पशुर् गात् स्थशो जन्मानि सविता व्य् आकः ॥  
र्व्_२,०३८।०९अ न यस्येन्द्रो वरुणो न मित्रो व्रतम् अर्यमा न मिनन्ति रुद्रः ।  
र्व्_२,०३८।०९च् नारातयस् तम् इदं स्वस्ति हुवे देवं सवितारं नमोभिः ॥  
र्व्_२,०३८।१०अ भगं धियं वाजयन्तः पुरन्धिं नराशंसो ग्नास्पतिर् नो अव्याः ।  
र्व्_२,०३८।१०च् आये वामस्य सङ्गथे रयीणाम् प्रिया देवस्य सवितुः स्याम ॥  
र्व्_२,०३८।११अ अस्मभ्यं तद् दिवो अद्भ्यः पृथिव्यास् त्वया दत्तं काम्यं राध आ गात् ।  
र्व्_२,०३८।११च् शं यत् स्तोतृभ्य आपये भवात्य् उरुशंसाय सवितर् जरित्रे ॥  
  
र्व्_२,०३९।०१अ ग्रावाणेव तद् इद् अर्थं जरेथे गृध्रेव वृक्षं निधिमन्तम् अच्छ ।  
र्व्_२,०३९।०१च् ब्रह्माणेव विदथ उक्थशासा दूतेव हव्या जन्या पुरुत्रा ॥  
र्व्_२,०३९।०२अ प्रातर्यावाणा रथ्येव वीराजेव यमा वरम् आ सचेथे ।  
र्व्_२,०३९।०२च् मेने इव तन्वा शुम्भमाने दम्पतीव क्रतुविदा जनेषु ॥  
र्व्_२,०३९।०३अ शृङ्गेव नः प्रथमा गन्तम् अर्वाक् छफाव् इव जर्भुराणा तरोभिः ।  
र्व्_२,०३९।०३च् चक्रवाकेव प्रति वस्तोर् उस्रार्वाञ्चा यातं रथ्येव शक्रा ॥  
र्व्_२,०३९।०४अ नावेव नः पारयतं युगेव नभ्येव न उपधीव प्रधीव ।  
र्व्_२,०३९।०४च् श्वानेव नो अरिषण्या तनूनां खृगलेव विस्रसः पातम् अस्मान् ॥  
र्व्_२,०३९।०५अ वातेवाजुर्या नद्येव रीतिर् अक्षी इव चक्षुषा यातम् अर्वाक् ।  
र्व्_२,०३९।०५च् हस्ताव् इव तन्वे शम्भविष्ठा पादेव नो नयतं वस्यो अच्छ ॥  
र्व्_२,०३९।०६अ ओष्ठाव् इव मध्व् आस्ने वदन्ता स्तनाव् इव पिप्यतं जीवसे नः ।  
र्व्_२,०३९।०६च् नासेव नस् तन्वो रक्षितारा कर्णाव् इव सुश्रुता भूतम् अस्मे ॥  
र्व्_२,०३९।०७अ हस्तेव शक्तिम् अभि सन्ददी नः क्षामेव नः सम् अजतं रजांसि ।  
र्व्_२,०३९।०७च् इमा गिरो अश्विना युष्मयन्तीः क्ष्णोत्रेणेव स्वधितिं सं शिशीतम् ॥  
र्व्_२,०३९।०८अ एतानि वाम् अश्विना वर्धनानि ब्रह्म स्तोमं गृत्समदासो अक्रन् ।  
र्व्_२,०३९।०८च् तानि नरा जुजुषाणोप यातम् बृहद् वदेम विदथे सुवीराः ॥  
  
र्व्_२,०४०।०१अ सोमापूषणा जनना रयीणां जनना दिवो जनना पृथिव्याः ।  
र्व्_२,०४०।०१च् जातौ विश्वस्य भुवनस्य गोपौ देवा अकृण्वन्न् अमृतस्य नाभिम् ॥  
र्व्_२,०४०।०२अ इमौ देवौ जायमानौ जुषन्तेमौ तमांसि गूहताम् अजुष्टा ।  
र्व्_२,०४०।०२च् आभ्याम् इन्द्रः पक्वम् आमास्व् अन्तः सोमापूषभ्यां जनद् उस्रियासु ॥  
र्व्_२,०४०।०३अ सोमापूषणा रजसो विमानं सप्तचक्रं रथम् अविश्वमिन्वम् ।  
र्व्_२,०४०।०३च् विषूवृतम् मनसा युज्यमानं तं जिन्वथो वृषणा पञ्चरश्मिम् ॥  
र्व्_२,०४०।०४अ दिव्य् अन्यः सदनं चक्र उच्चा पृथिव्याम् अन्यो अध्य् अन्तरिक्षे ।  
र्व्_२,०४०।०४च् ताव् अस्मभ्यम् पुरुवारम् पुरुक्षुं रायस् पोषं वि ष्यतां नाभिम् अस्मे ॥  
र्व्_२,०४०।०५अ विश्वान्य् अन्यो भुवना जजान विश्वम् अन्यो अभिचक्षाण एति ।  
र्व्_२,०४०।०५च् सोमापूषणाव् अवतं धियम् मे युवाभ्यां विश्वाः पृतना जयेम ॥  
र्व्_२,०४०।०६अ धियम् पूषा जिन्वतु विश्वमिन्वो रयिं सोमो रयिपतिर् दधातु ।  
र्व्_२,०४०।०६च् अवतु देव्य् अदितिर् अनर्वा बृहद् वदेम विदथे सुवीराः ॥  
  
र्व्_२,०४१।०१अ वायो ये ते सहस्रिणो रथासस् तेभिर् आ गहि ।  
र्व्_२,०४१।०१च् नियुत्वान् सोमपीतये ॥  
र्व्_२,०४१।०२अ नियुत्वान् वायव् आ गह्य् अयं शुक्रो अयामि ते ।  
र्व्_२,०४१।०२च् गन्तासि सुन्वतो गृहम् ॥  
र्व्_२,०४१।०३अ शुक्रस्याद्य गवाशिर इन्द्रवायू नियुत्वतः ।  
र्व्_२,०४१।०३च् आ यातम् पिबतं नरा ॥  
र्व्_२,०४१।०४अ अयं वाम् मित्रावरुणा सुतः सोम ऋतावृधा ।  
र्व्_२,०४१।०४च् ममेद् इह श्रुतं हवम् ॥  
र्व्_२,०४१।०५अ राजानाव् अनभिद्रुहा ध्रुवे सदस्य् उत्तमे ।  
र्व्_२,०४१।०५च् सहस्रस्थूण आसाते ॥  
र्व्_२,०४१।०६अ ता सम्राजा घृतासुती आदित्या दानुनस् पती ।  
र्व्_२,०४१।०६च् सचेते अनवह्वरम् ॥  
र्व्_२,०४१।०७अ गोमद् ऊ षु नासत्याश्वावद् यातम् अश्विना ।  
र्व्_२,०४१।०७च् वर्ती रुद्रा नृपाय्यम् ॥  
र्व्_२,०४१।०८अ न यत् परो नान्तर आदधर्षद् वृषण्वसू ।  
र्व्_२,०४१।०८च् दुःशंसो मर्त्यो रिपुः ॥  
र्व्_२,०४१।०९अ ता न आ वोऌहम् अश्विना रयिम् पिशङ्गसन्दृशम् ।  
र्व्_२,०४१।०९च् धिष्ण्या वरिवोविदम् ॥  
र्व्_२,०४१।१०अ इन्द्रो अङ्ग महद् भयम् अभी षद् अप चुच्यवत् ।  
र्व्_२,०४१।१०च् स हि स्थिरो विचर्षणिः ॥  
र्व्_२,०४१।११अ इन्द्रश् च मृऌअयाति नो न नः पश्चाद् अघं नशत् ।  
र्व्_२,०४१।११च् भद्रम् भवाति नः पुरः ॥  
र्व्_२,०४१।१२अ इन्द्र आशाभ्यस् परि सर्वाभ्यो अभयं करत् ।  
र्व्_२,०४१।१२च् जेता शत्रून् विचर्षणिः ॥  
र्व्_२,०४१।१३अ विश्वे देवास आ गत शृणुता म इमं हवम् ।  
र्व्_२,०४१।१३च् एदम् बर्हिर् नि षीदत ॥  
र्व्_२,०४१।१४अ तीव्रो वो मधुमां अयं शुनहोत्रेषु मत्सरः ।  
र्व्_२,०४१।१४च् एतम् पिबत काम्यम् ॥  
र्व्_२,०४१।१५अ इन्द्रज्येष्ठा मरुद्गणा देवासः पूषरातयः ।  
र्व्_२,०४१।१५च् विश्वे मम श्रुता हवम् ॥  
र्व्_२,०४१।१६अ अम्बितमे नदीतमे देवितमे सरस्वति ।  
र्व्_२,०४१।१६च् अप्रशस्ता इव स्मसि प्रशस्तिम् अम्ब नस् कृधि ॥  
र्व्_२,०४१।१७अ त्वे विश्वा सरस्वति श्रितायूंषि देव्याम् ।  
र्व्_२,०४१।१७च् शुनहोत्रेषु मत्स्व प्रजां देवि दिदिड्ढि नः ॥  
र्व्_२,०४१।१८अ इमा ब्रह्म सरस्वति जुषस्व वाजिनीवति ।  
र्व्_२,०४१।१८च् या ते मन्म गृत्समदा ऋतावरि प्रिया देवेषु जुह्वति ॥  
र्व्_२,०४१।१९अ प्रेतां यज्ञस्य शम्भुवा युवाम् इद् आ वृणीमहे ।  
र्व्_२,०४१।१९च् अग्निं च हव्यवाहनम् ॥  
र्व्_२,०४१।२०अ द्यावा नः पृथिवी इमं सिध्रम् अद्य दिविस्पृशम् ।  
र्व्_२,०४१।२०च् यज्ञं देवेषु यच्छताम् ॥  
र्व्_२,०४१।२१अ आ वाम् उपस्थम् अद्रुहा देवाः सीदन्तु यज्ञियाः ।  
र्व्_२,०४१।२१च् इहाद्य सोमपीतये ॥  
  
र्व्_२,०४२।०१अ कनिक्रदज् जनुषम् प्रब्रुवाण इयर्ति वाचम् अरितेव नावम् ।  
र्व्_२,०४२।०१च् सुमङ्गलश् च शकुने भवासि मा त्वा का चिद् अभिभा विश्व्या विदत् ॥  
र्व्_२,०४२।०२अ मा त्वा श्येन उद् वधीन् मा सुपर्णो मा त्वा विदद् इषुमान् वीरो अस्ता ।  
र्व्_२,०४२।०२च् पित्र्याम् अनु प्रदिशं कनिक्रदत् सुमङ्गलो भद्रवादी वदेह ॥  
र्व्_२,०४२।०३अ अव क्रन्द दक्षिणतो गृहाणां सुमङ्गलो भद्रवादी शकुन्ते ।  
र्व्_२,०४२।०३च् मा न स्तेन ईशत माघशंसो बृहद् वदेम विदथे सुवीराः ॥  
  
र्व्_२,०४३।०१अ प्रदक्षिणिद् अभि गृणन्ति कारवो वयो वदन्त ऋतुथा शकुन्तयः ।  
र्व्_२,०४३।०१च् उभे वाचौ वदति सामगा इव गायत्रं च त्रैष्टुभं चानु राजति ॥  
र्व्_२,०४३।०२अ उद्गातेव शकुने साम गायसि ब्रह्मपुत्र इव सवनेषु शंससि ।  
र्व्_२,०४३।०२च् वृषेव वाजी शिशुमतीर् अपीत्या सर्वतो नः शकुने भद्रम् आ वद विश्वतो नः शकुने पुण्यम् आ वद ॥  
र्व्_२,०४३।०३अ आवदंस् त्वं शकुने भद्रम् आ वद तूष्णीम् आसीनः सुमतिं चिकिद्धि नः ।  
र्व्_२,०४३।०३च् यद् उत्पतन् वदसि कर्करिर् यथा बृहद् वदेम विदथे सुवीराः ॥  

_____________________________________________________________  

Ṛग्वेद ३  

र्व्_३,००१।०१अ सोमस्य मा तवसं वक्ष्य् अग्ने वह्निं चकर्थ विदथे यजध्यै ।  
र्व्_३,००१।०१च् देवां अच्छा दीद्यद् युञ्जे अद्रिं शमाये अग्ने तन्वं जुषस्व ॥  
र्व्_३,००१।०२अ प्राञ्चं यज्ञं चकृम वर्धतां गीः समिद्भिर् अग्निं नमसा दुवस्यन् ।  
र्व्_३,००१।०२च् दिवः शशासुर् विदथा कवीनां गृत्साय चित् तवसे गातुम् ईषुः ॥  
र्व्_३,००१।०३अ मयो दधे मेधिरः पूतदक्षो दिवः सुबन्धुर् जनुषा पृथिव्याः ।  
र्व्_३,००१।०३च् अविन्दन्न् उ दर्शतम् अप्स्व् अन्तर् देवासो अग्निम् अपसि स्वसॄणाम् ॥  
र्व्_३,००१।०४अ अवर्धयन् सुभगं सप्त यह्वीः श्वेतं जज्ञानम् अरुषम् महित्वा ।  
र्व्_३,००१।०४च् शिशुं न जातम् अभ्य् आरुर् अश्वा देवासो अग्निं जनिमन् वपुष्यन् ॥  
र्व्_३,००१।०५अ शुक्रेभिर् अङ्गै रज आततन्वान् क्रतुम् पुनानः कविभिः पवित्रैः ।  
र्व्_३,००१।०५च् शोचिर् वसानः पर्य् आयुर् अपां श्रियो मिमीते बृहतीर् अनूनाः ॥  
र्व्_३,००१।०६अ वव्राजा सीम् अनदतीर् अदब्धा दिवो यह्वीर् अवसाना अनग्नाः ।  
र्व्_३,००१।०६च् सना अत्र युवतयः सयोनीर् एकं गर्भं दधिरे सप्त वाणीः ॥  
र्व्_३,००१।०७अ स्तीर्णा अस्य संहतो विश्वरूपा घृतस्य योनौ स्रवथे मधूनाम् ।  
र्व्_३,००१।०७च् अस्थुर् अत्र धेनवः पिन्वमाना मही दस्मस्य मातरा समीची ॥  
र्व्_३,००१।०८अ बभ्राणः सूनो सहसो व्य् अद्यौद् दधानः शुक्रा रभसा वपूंषि ।  
र्व्_३,००१।०८च् श्चोतन्ति धारा मधुनो घृतस्य वृषा यत्र वावृधे काव्येन ॥  
र्व्_३,००१।०९अ पितुश् चिद् ऊधर् जनुषा विवेद व्य् अस्य धारा असृजद् वि धेनाः ।  
र्व्_३,००१।०९च् गुहा चरन्तं सखिभिः शिवेभिर् दिवो यह्वीभिर् न गुहा बभूव ॥  
र्व्_३,००१।१०अ पितुश् च गर्भं जनितुश् च बभ्रे पूर्वीर् एको अधयत् पीप्यानाः ।  
र्व्_३,००१।१०च् वृष्णे सपत्नी शुचये सबन्धू उभे अस्मै मनुष्ये नि पाहि ॥  
र्व्_३,००१।११अ उरौ महां अनिबाधे ववर्धापो अग्निं यशसः सं हि पूर्वीः ।  
र्व्_३,००१।११च् ऋतस्य योनाव् अशयद् दमूना जामीनाम् अग्निर् अपसि स्वसॄणाम् ॥  
र्व्_३,००१।१२अ अक्रो न बभ्रिः समिथे महीनां दिदृक्षेयः सूनवे भाऋजीकः ।  
र्व्_३,००१।१२च् उद् उस्रिया जनिता यो जजानापां गर्भो नृतमो यह्वो अग्निः ॥  
र्व्_३,००१।१३अ अपां गर्भं दर्शतम् ओषधीनां वना जजान सुभगा विरूपम् ।  
र्व्_३,००१।१३च् देवासश् चिन् मनसा सं हि जग्मुः पनिष्ठं जातं तवसं दुवस्यन् ॥  
र्व्_३,००१।१४अ बृहन्त इद् भानवो भाऋजीकम् अग्निं सचन्त विद्युतो न शुक्राः ।  
र्व्_३,००१।१४च् गुहेव वृद्धं सदसि स्वे अन्तर् अपार ऊर्वे अमृतं दुहानाः ॥  
र्व्_३,००१।१५अ ईऌए च त्वा यजमानो हविर्भिर् ईऌए सखित्वं सुमतिं निकामः ।  
र्व्_३,००१।१५च् देवैर् अवो मिमीहि सं जरित्रे रक्षा च नो दम्येभिर् अनीकैः ॥  
र्व्_३,००१।१६अ उपक्षेतारस् तव सुप्रणीते ऽग्ने विश्वानि धन्या दधानाः ।  
र्व्_३,००१।१६च् सुरेतसा श्रवसा तुञ्जमाना अभि ष्याम पृतनायूंर् अदेवान् ॥  
र्व्_३,००१।१७अ आ देवानाम् अभवः केतुर् अग्ने मन्द्रो विश्वानि काव्यानि विद्वान् ।  
र्व्_३,००१।१७च् प्रति मर्तां अवासयो दमूना अनु देवान् रथिरो यासि साधन् ॥  
र्व्_३,००१।१८अ नि दुरोणे अमृतो मर्त्यानां राजा ससाद विदथानि साधन् ।  
र्व्_३,००१।१८च् घृतप्रतीक उर्विया व्य् अद्यौद् अग्निर् विश्वानि काव्यानि विद्वान् ॥  
र्व्_३,००१।१९अ आ नो गहि सख्येभिः शिवेभिर् महान् महीभिर् ऊतिभिः सरण्यन् ।  
र्व्_३,००१।१९च् अस्मे रयिम् बहुलं सन्तरुत्रं सुवाचम् भागं यशसं कृधी नः ॥  
र्व्_३,००१।२०अ एता ते अग्ने जनिमा सनानि प्र पूर्व्याय नूतनानि वोचम् ।  
र्व्_३,००१।२०च् महान्ति वृष्णे सवना कृतेमा जन्मञ्-जन्मन् निहितो जातवेदाः ॥  
र्व्_३,००१।२१अ जन्मञ्-जन्मन् निहितो जातवेदा विश्वामित्रेभिर् इध्यते अजस्रः ।  
र्व्_३,००१।२१च् तस्य वयं सुमतौ यज्ञियस्यापि भद्रे सौमनसे स्याम ॥  
र्व्_३,००१।२२अ इमं यज्ञं सहसावन् त्वं नो देवत्रा धेहि सुक्रतो रराणः ।  
र्व्_३,००१।२२च् प्र यंसि होतर् बृहतीर् इषो नो ऽग्ने महि द्रविणम् आ यजस्व ॥  
र्व्_३,००१।२३अ इऌआम् अग्ने पुरुदंसं सनिं गोः शश्वत्तमं हवमानाय साध ।  
र्व्_३,००१।२३च् स्यान् नः सूनुस् तनयो विजावाग्ने सा ते सुमतिर् भूत्व् अस्मे ॥  
  
र्व्_३,००२।०१अ वैश्वानराय धिषणाम् ऋतावृधे घृतं न पूतम् अग्नये जनामसि ।  
र्व्_३,००२।०१च् द्विता होतारम् मनुषश् च वाघतो धिया रथं न कुलिशः सम् ऋण्वति ॥  
र्व्_३,००२।०२अ स रोचयज् जनुषा रोदसी उभे स मात्रोर् अभवत् पुत्र ईड्यः ।  
र्व्_३,००२।०२च् हव्यवाऌ अग्निर् अजरश् चनोहितो दूऌअभो विशाम् अतिथिर् विभावसुः ॥  
र्व्_३,००२।०३अ क्रत्वा दक्षस्य तरुषो विधर्मणि देवासो अग्निं जनयन्त चित्तिभिः ।  
र्व्_३,००२।०३च् रुरुचानम् भानुना ज्योतिषा महाम् अत्यं न वाजं सनिष्यन्न् उप ब्रुवे ॥  
र्व्_३,००२।०४अ आ मन्द्रस्य सनिष्यन्तो वरेण्यं वृणीमहे अह्रयं वाजम् ऋग्मियम् ।  
र्व्_३,००२।०४च् रातिम् भृगूणाम् उशिजं कविक्रतुम् अग्निं राजन्तं दिव्येन शोचिषा ॥  
र्व्_३,००२।०५अ अग्निं सुम्नाय दधिरे पुरो जना वाजश्रवसम् इह वृक्तबर्हिषः ।  
र्व्_३,००२।०५च् यतस्रुचः सुरुचं विश्वदेव्यं रुद्रं यज्ञानां साधदिष्टिम् अपसाम् ॥  
र्व्_३,००२।०६अ पावकशोचे तव हि क्षयम् परि होतर् यज्ञेषु वृक्तबर्हिषो नरः ।  
र्व्_३,००२।०६च् अग्ने दुव इच्छमानास आप्यम् उपासते द्रविणं धेहि तेभ्यः ॥  
र्व्_३,००२।०७अ आ रोदसी अपृणद् आ स्वर् महज् जातं यद् एनम् अपसो अधारयन् ।  
र्व्_३,००२।०७च् सो अध्वराय परि णीयते कविर् अत्यो न वाजसातये चनोहितः ॥  
र्व्_३,००२।०८अ नमस्यत हव्यदातिं स्वध्वरं दुवस्यत दम्यं जातवेदसम् ।  
र्व्_३,००२।०८च् रथीर् ऋतस्य बृहतो विचर्षणिर् अग्निर् देवानाम् अभवत् पुरोहितः ॥  
र्व्_३,००२।०९अ तिस्रो यह्वस्य समिधः परिज्मनो ऽग्नेर् अपुनन्न् उशिजो अमृत्यवः ।  
र्व्_३,००२।०९च् तासाम् एकाम् अदधुर् मर्त्ये भुजम् उ लोकम् उ द्वे उप जामिम् ईयतुः ॥  
र्व्_३,००२।१०अ विशां कविं विश्पतिम् मानुषीर् इषः सं सीम् अकृण्वन् स्वधितिं न तेजसे ।  
र्व्_३,००२।१०च् स उद्वतो निवतो याति वेविषत् स गर्भम् एषु भुवनेषु दीधरत् ॥  
र्व्_३,००२।११अ स जिन्वते जठरेषु प्रजज्ञिवान् वृषा चित्रेषु नानदन् न सिंहः ।  
र्व्_३,००२।११च् वैश्वानरः पृथुपाजा अमर्त्यो वसु रत्ना दयमानो वि दाशुषे ॥  
र्व्_३,००२।१२अ वैश्वानरः प्रत्नथा नाकम् आरुहद् दिवस् पृष्ठम् भन्दमानः सुमन्मभिः ।  
र्व्_३,००२।१२च् स पूर्ववज् जनयञ् जन्तवे धनं समानम् अज्मम् पर्य् एति जागृविः ॥  
र्व्_३,००२।१३अ ऋतावानं यज्ञियं विप्रम् उक्थ्यम् आ यं दधे मातरिश्वा दिवि क्षयम् ।  
र्व्_३,००२।१३च् तं चित्रयामं हरिकेशम् ईमहे सुदीतिम् अग्निं सुविताय नव्यसे ॥  
र्व्_३,००२।१४अ शुचिं न यामन्न् इषिरं स्वर्दृशं केतुं दिवो रोचनस्थाम् उषर्बुधम् ।  
र्व्_३,००२।१४च् अग्निम् मूर्धानं दिवो अप्रतिष्कुतं तम् ईमहे नमसा वाजिनम् बृहत् ॥  
र्व्_३,००२।१५अ मन्द्रं होतारं शुचिम् अद्वयाविनं दमूनसम् उक्थ्यं विश्वचर्षणिम् ।  
र्व्_३,००२।१५च् रथं न चित्रं वपुषाय दर्शतम् मनुर्हितं सदम् इद् राय ईमहे ॥  
  
र्व्_३,००३।०१अ वैश्वानराय पृथुपाजसे विपो रत्ना विधन्त धरुणेषु गातवे ।  
र्व्_३,००३।०१च् अग्निर् हि देवां अमृतो दुवस्यत्य् अथा धर्माणि सनता न दूदुषत् ॥  
र्व्_३,००३।०२अ अन्तर् दूतो रोदसी दस्म ईयते होता निषत्तो मनुषः पुरोहितः ।  
र्व्_३,००३।०२च् क्षयम् बृहन्तम् परि भूषति द्युभिर् देवेभिर् अग्निर् इषितो धियावसुः ॥  
र्व्_३,००३।०३अ केतुं यज्ञानां विदथस्य साधनं विप्रासो अग्निम् महयन्त चित्तिभिः ।  
र्व्_३,००३।०३च् अपांसि यस्मिन्न् अधि सन्दधुर् गिरस् तस्मिन् सुम्नानि यजमान आ चके ॥  
र्व्_३,००३।०४अ पिता यज्ञानाम् असुरो विपश्चितां विमानम् अग्निर् वयुनं च वाघताम् ।  
र्व्_३,००३।०४च् आ विवेश रोदसी भूरिवर्पसा पुरुप्रियो भन्दते धामभिः कविः ॥  
र्व्_३,००३।०५अ चन्द्रम् अग्निं चन्द्ररथं हरिव्रतं वैश्वानरम् अप्सुषदं स्वर्विदम् ।  
र्व्_३,००३।०५च् विगाहं तूर्णिं तविषीभिर् आवृतम् भूर्णिं देवास इह सुश्रियं दधुः ॥  
र्व्_३,००३।०६अ अग्निर् देवेभिर् मनुषश् च जन्तुभिस् तन्वानो यज्ञम् पुरुपेशसं धिया ।  
र्व्_३,००३।०६च् रथीर् अन्तर् ईयते साधदिष्टिभिर् जीरो दमूना अभिशस्तिचातनः ॥  
र्व्_३,००३।०७अ अग्ने जरस्व स्वपत्य आयुन्य् ऊर्जा पिन्वस्व सम् इषो दिदीहि नः ।  
र्व्_३,००३।०७च् वयांसि जिन्व बृहतश् च जागृव उशिग् देवानाम् असि सुक्रतुर् विपाम् ॥  
र्व्_३,००३।०८अ विश्पतिं यह्वम् अतिथिं नरः सदा यन्तारं धीनाम् उशिजं च वाघताम् ।  
र्व्_३,००३।०८च् अध्वराणां चेतनं जातवेदसम् प्र शंसन्ति नमसा जूतिभिर् वृधे ॥  
र्व्_३,००३।०९अ विभावा देवः सुरणः परि क्षितीर् अग्निर् बभूव शवसा सुमद्रथः ।  
र्व्_३,००३।०९च् तस्य व्रतानि भूरिपोषिणो वयम् उप भूषेम दम आ सुवृक्तिभिः ॥  
र्व्_३,००३।१०अ वैश्वानर तव धामान्य् आ चके येभिः स्वर्विद् अभवो विचक्षण ।  
र्व्_३,००३।१०च् जात आपृणो भुवनानि रोदसी अग्ने ता विश्वा परिभूर् असि त्मना ॥  
र्व्_३,००३।११अ वैश्वानरस्य दंसनाभ्यो बृहद् अरिणाद् एकः स्वपस्यया कविः ।  
र्व्_३,००३।११च् उभा पितरा महयन्न् अजायताग्निर् द्यावापृथिवी भूरिरेतसा ॥  
  
र्व्_३,००४।०१अ समित्-समित् सुमना बोध्य् अस्मे शुचा-शुचा सुमतिं रासि वस्वः ।  
र्व्_३,००४।०१च् आ देव देवान् यजथाय वक्षि सखा सखीन् सुमना यक्ष्य् अग्ने ॥  
र्व्_३,००४।०२अ यं देवासस् त्रिर् अहन्न् आयजन्ते दिवे-दिवे वरुणो मित्रो अग्निः ।  
र्व्_३,००४।०२च् सेमं यज्ञम् मधुमन्तं कृधी नस् तनूनपाद् घृतयोनिं विधन्तम् ॥  
र्व्_३,००४।०३अ प्र दीधितिर् विश्ववारा जिगाति होतारम् इऌअः प्रथमं यजध्यै ।  
र्व्_३,००४।०३च् अच्छा नमोभिर् वृषभं वन्दध्यै स देवान् यक्षद् इषितो यजीयान् ॥  
र्व्_३,००४।०४अ ऊर्ध्वो वां गातुर् अध्वरे अकार्य् ऊर्ध्वा शोचींषि प्रस्थिता रजांसि ।  
र्व्_३,००४।०४च् दिवो वा नाभा न्य् असादि होता स्तृणीमहि देवव्यचा वि बर्हिः ॥  
र्व्_३,००४।०५अ सप्त होत्राणि मनसा वृणाना इन्वन्तो विश्वम् प्रति यन्न् ऋतेन ।  
र्व्_३,००४।०५च् नृपेशसो विदथेषु प्र जाता अभीमं यज्ञं वि चरन्त पूर्वीः ॥  
र्व्_३,००४।०६अ आ भन्दमाने उषसा उपाके उत स्मयेते तन्वा विरूपे ।  
र्व्_३,००४।०६च् यथा नो मित्रो वरुणो जुजोषद् इन्द्रो मरुत्वां उत वा महोभिः ॥  
र्व्_३,००४।०७अ दैव्या होतारा प्रथमा न्य् ऋञ्जे सप्त पृक्षासः स्वधया मदन्ति ।  
र्व्_३,००४।०७च् ऋतं शंसन्त ऋतम् इत् त आहुर् अनु व्रतं व्रतपा दीध्यानाः ॥  
र्व्_३,००४।०८अ आ भारती भारतीभिः सजोषा इऌआ देवैर् मनुष्येभिर् अग्निः ।  
र्व्_३,००४।०८च् सरस्वती सारस्वतेभिर् अर्वाक् तिस्रो देवीर् बर्हिर् एदं सदन्तु ॥  
र्व्_३,००४।०९अ तन् नस् तुरीपम् अध पोषयित्नु देव त्वष्टर् वि रराणः स्यस्व ।  
र्व्_३,००४।०९च् यतो वीरः कर्मण्यः सुदक्षो युक्तग्रावा जायते देवकामः ॥  
र्व्_३,००४।१०अ वनस्पते ऽव सृजोप देवान् अग्निर् हविः शमिता सूदयाति ।  
र्व्_३,००४।१०च् सेद् उ होता सत्यतरो यजाति यथा देवानां जनिमानि वेद ॥  
र्व्_३,००४।११अ आ याह्य् अग्ने समिधानो अर्वाङ् इन्द्रेण देवैः सरथं तुरेभिः ।  
र्व्_३,००४।११च् बर्हिर् न आस्ताम् अदितिः सुपुत्रा स्वाहा देवा अमृता मादयन्ताम् ॥  
  
र्व्_३,००५।०१अ प्रत्य् अग्निर् उषसश् चेकितानो ऽबोधि विप्रः पदवीः कवीनाम् ।  
र्व्_३,००५।०१च् पृथुपाजा देवयद्भिः समिद्धो ऽप द्वारा तमसो वह्निर् आवः ॥  
र्व्_३,००५।०२अ प्रेद् व् अग्निर् वावृधे स्तोमेभिर् गीर्भि स्तोतॄणां नमस्य उक्थैः ।  
र्व्_३,००५।०२च् पूर्वीर् ऋतस्य सन्दृशश् चकानः सं दूतो अद्यौद् उषसो विरोके ॥  
र्व्_३,००५।०३अ अधाय्य् अग्निर् मानुषीषु विक्ष्व् अपां गर्भो मित्र ऋतेन साधन् ।  
र्व्_३,००५।०३च् आ हर्यतो यजतः सान्व् अस्थाद् अभूद् उ विप्रो हव्यो मतीनाम् ॥  
र्व्_३,००५।०४अ मित्रो अग्निर् भवति यत् समिद्धो मित्रो होता वरुणो जातवेदाः ।  
र्व्_३,००५।०४च् मित्रो अध्वर्युर् इषिरो दमूना मित्रः सिन्धूनाम् उत पर्वतानाम् ॥  
र्व्_३,००५।०५अ पाति प्रियं रिपो अग्रम् पदं वेः पाति यह्वश् चरणं सूर्यस्य ।  
र्व्_३,००५।०५च् पाति नाभा सप्तशीर्षाणम् अग्निः पाति देवानाम् उपमादम् ऋष्वः ॥  
र्व्_३,००५।०६अ ऋभुश् चक्र ईड्यं चारु नाम विश्वानि देवो वयुनानि विद्वान् ।  
र्व्_३,००५।०६च् ससस्य चर्म घृतवत् पदं वेस् तद् इद् अग्नी रक्षत्य् अप्रयुच्छन् ॥  
र्व्_३,००५।०७अ आ योनिम् अग्निर् घृतवन्तम् अस्थात् पृथुप्रगाणम् उशन्तम् उशानः ।  
र्व्_३,००५।०७च् दीद्यानः शुचिर् ऋष्वः पावकः पुनः-पुनर् मातरा नव्यसी कः ॥  
र्व्_३,००५।०८अ सद्यो जात ओषधीभिर् ववक्षे यदी वर्धन्ति प्रस्वो घृतेन ।  
र्व्_३,००५।०८च् आप इव प्रवता शुम्भमाना उरुष्यद् अग्निः पित्रोर् उपस्थे ॥  
र्व्_३,००५।०९अ उद् उ ष्टुतः समिधा यह्वो अद्यौद् वर्ष्मन् दिवो अधि नाभा पृथिव्याः ।  
र्व्_३,००५।०९च् मित्रो अग्निर् ईड्यो मातरिश्वा दूतो वक्षद् यजथाय देवान् ॥  
र्व्_३,००५।१०अ उद् अस्तम्भीत् समिधा नाकम् ऋष्वो ऽग्निर् भवन्न् उत्तमो रोचनानाम् ।  
र्व्_३,००५।१०च् यदी भृगुभ्यः परि मातरिश्वा गुहा सन्तं हव्यवाहं समीधे ॥  
र्व्_३,००५।११अ इऌआम् अग्ने पुरुदंसं सनिं गोः शश्वत्तमं हवमानाय साध ।  
र्व्_३,००५।११च् स्यान् नः सूनुस् तनयो विजावाग्ने सा ते सुमतिर् भूत्व् अस्मे ॥  
  
र्व्_३,००६।०१अ प्र कारवो मनना वच्यमाना देवद्रीचीं नयत देवयन्तः ।  
र्व्_३,००६।०१च् दक्षिणावाड् वाजिनी प्राच्य् एति हविर् भरन्त्य् अग्नये घृताची ॥  
र्व्_३,००६।०२अ आ रोदसी अपृणा जायमान उत प्र रिक्था अध नु प्रयज्यो ।  
र्व्_३,००६।०२च् दिवश् चिद् अग्ने महिना पृथिव्या वच्यन्तां ते वह्नयः सप्तजिह्वाः ॥  
र्व्_३,००६।०३अ द्यौश् च त्वा पृथिवी यज्ञियासो नि होतारं सादयन्ते दमाय ।  
र्व्_३,००६।०३च् यदी विशो मानुषीर् देवयन्तीः प्रयस्वतीर् ईऌअते शुक्रम् अर्चिः ॥  
र्व्_३,००६।०४अ महान् सधस्थे ध्रुव आ निषत्तो ऽन्तर् द्यावा माहिने हर्यमाणः ।  
र्व्_३,००६।०४च् आस्क्रे सपत्नी अजरे अमृक्ते सबर्दुघे उरुगायस्य धेनू ॥  
र्व्_३,००६।०५अ व्रता ते अग्ने महतो महानि तव क्रत्वा रोदसी आ ततन्थ ।  
र्व्_३,००६।०५च् त्वं दूतो अभवो जायमानस् त्वं नेता वृषभ चर्षणीनाम् ॥  
र्व्_३,००६।०६अ ऋतस्य वा केशिना योग्याभिर् घृतस्नुवा रोहिता धुरि धिष्व ।  
र्व्_३,००६।०६च् अथा वह देवान् देव विश्वान् स्वध्वरा कृणुहि जातवेदः ॥  
र्व्_३,००६।०७अ दिवश् चिद् आ ते रुचयन्त रोका उषो विभातीर् अनु भासि पूर्वीः ।  
र्व्_३,००६।०७च् अपो यद् अग्न उशधग् वनेषु होतुर् मन्द्रस्य पनयन्त देवाः ॥  
र्व्_३,००६।०८अ उरौ वा ये अन्तरिक्षे मदन्ति दिवो वा ये रोचने सन्ति देवाः ।  
र्व्_३,००६।०८च् ऊमा वा ये सुहवासो यजत्रा आयेमिरे रथ्यो अग्ने अश्वाः ॥  
र्व्_३,००६।०९अ ऐभिर् अग्ने सरथं याह्य् अर्वाङ् नानारथं वा विभवो ह्य् अश्वाः ।  
र्व्_३,००६।०९च् पत्नीवतस् त्रिंशतं त्रींश् च देवान् अनुष्वधम् आ वह मादयस्व ॥  
र्व्_३,००६।१०अ स होता यस्य रोदसी चिद् उर्वी यज्ञं-यज्ञम् अभि वृधे गृणीतः ।  
र्व्_३,००६।१०च् प्राची अध्वरेव तस्थतुः सुमेके ऋतावरी ऋतजातस्य सत्ये ॥  
र्व्_३,००६।११अ इऌआम् अग्ने पुरुदंसं सनिं गोः शश्वत्तमं हवमानाय साध ।  
र्व्_३,००६।११च् स्यान् नः सूनुस् तनयो विजावाग्ने सा ते सुमतिर् भूत्व् अस्मे ॥  
  
र्व्_३,००७।०१अ प्र य आरुः शितिपृष्ठस्य धासेर् आ मातरा विविशुः सप्त वाणीः ।  
र्व्_३,००७।०१च् परिक्षिता पितरा सं चरेते प्र सर्स्राते दीर्घम् आयुः प्रयक्षे ॥  
र्व्_३,००७।०२अ दिवक्षसो धेनवो वृष्णो अश्वा देवीर् आ तस्थौ मधुमद् वहन्तीः ।  
र्व्_३,००७।०२च् ऋतस्य त्वा सदसि क्षेमयन्तम् पर्य् एका चरति वर्तनिं गौः ॥  
र्व्_३,००७।०३अ आ सीम् अरोहत् सुयमा भवन्तीः पतिश् चिकित्वान् रयिविद् रयीणाम् ।  
र्व्_३,००७।०३च् प्र नीलपृष्ठो अतसस्य धासेस् ता अवासयत् पुरुधप्रतीकः ॥  
र्व्_३,००७।०४अ महि त्वाष्ट्रम् ऊर्जयन्तीर् अजुर्यं स्तभूयमानं वहतो वहन्ति ।  
र्व्_३,००७।०४च् व्य् अङ्गेभिर् दिद्युतानः सधस्थ एकाम् इव रोदसी आ विवेश ॥  
र्व्_३,००७।०५अ जानन्ति वृष्णो अरुषस्य शेवम् उत ब्रध्नस्य शासने रणन्ति ।  
र्व्_३,००७।०५च् दिवोरुचः सुरुचो रोचमाना इऌआ येषां गण्या माहिना गीः ॥  
र्व्_३,००७।०६अ उतो पितृभ्याम् प्रविदानु घोषम् महो महद्भ्याम् अनयन्त शूषम् ।  
र्व्_३,००७।०६च् उक्षा ह यत्र परि धानम् अक्तोर् अनु स्वं धाम जरितुर् ववक्ष ॥  
र्व्_३,००७।०७अ अध्वर्युभिः पञ्चभिः सप्त विप्राः प्रियं रक्षन्ते निहितम् पदं वेः ।  
र्व्_३,००७।०७च् प्राञ्चो मदन्त्य् उक्षणो अजुर्या देवा देवानाम् अनु हि व्रता गुः ॥  
र्व्_३,००७।०८अ दैव्या होतारा प्रथमा न्य् ऋञ्जे सप्त पृक्षासः स्वधया मदन्ति ।  
र्व्_३,००७।०८च् ऋतं शंसन्त ऋतम् इत् त आहुर् अनु व्रतं व्रतपा दीध्यानाः ॥  
र्व्_३,००७।०९अ वृषायन्ते महे अत्याय पूर्वीर् वृष्णे चित्राय रश्मयः सुयामाः ।  
र्व्_३,००७।०९च् देव होतर् मन्द्रतरश् चिकित्वान् महो देवान् रोदसी एह वक्षि ॥  
र्व्_३,००७।१०अ पृक्षप्रयजो द्रविणः सुवाचः सुकेतव उषसो रेवद् ऊषुः ।  
र्व्_३,००७।१०च् उतो चिद् अग्ने महिना पृथिव्याः कृतं चिद् एनः सम् महे दशस्य ॥  
र्व्_३,००७।११अ इऌआम् अग्ने पुरुदंसं सनिं गोः शश्वत्तमं हवमानाय साध ।  
र्व्_३,००७।११च् स्यान् नः सूनुस् तनयो विजावाग्ने सा ते सुमतिर् भूत्व् अस्मे ॥  
  
र्व्_३,००८।०१अ अञ्जन्ति त्वाम् अध्वरे देवयन्तो वनस्पते मधुना दैव्येन ।  
र्व्_३,००८।०१च् यद् ऊर्ध्वस् तिष्ठा द्रविणेह धत्ताद् यद् वा क्षयो मातुर् अस्या उपस्थे ॥  
र्व्_३,००८।०२अ समिद्धस्य श्रयमाणः पुरस्ताद् ब्रह्म वन्वानो अजरं सुवीरम् ।  
र्व्_३,००८।०२च् आरे अस्मद् अमतिम् बाधमान उच् छ्रयस्व महते सौभगाय ॥  
र्व्_३,००८।०३अ उच् छ्रयस्व वनस्पते वर्ष्मन् पृथिव्या अधि ।  
र्व्_३,००८।०३च् सुमिती मीयमानो वर्चो धा यज्ञवाहसे ॥  
र्व्_३,००८।०४अ युवा सुवासाः परिवीत आगात् स उ श्रेयान् भवति जायमानः ।  
र्व्_३,००८।०४च् तं धीरासः कवय उन् नयन्ति स्वाध्यो मनसा देवयन्तः ॥  
र्व्_३,००८।०५अ जातो जायते सुदिनत्वे अह्नां समर्य आ विदथे वर्धमानः ।  
र्व्_३,००८।०५च् पुनन्ति धीरा अपसो मनीषा देवया विप्र उद् इयर्ति वाचम् ॥  
र्व्_३,००८।०६अ यान् वो नरो देवयन्तो निमिम्युर् वनस्पते स्वधितिर् वा ततक्ष ।  
र्व्_३,००८।०६च् ते देवासः स्वरवस् तस्थिवांसः प्रजावद् अस्मे दिधिषन्तु रत्नम् ॥  
र्व्_३,००८।०७अ ये वृक्णासो अधि क्षमि निमितासो यतस्रुचः ।  
र्व्_३,००८।०७च् ते नो व्यन्तु वार्यं देवत्रा क्षेत्रसाधसः ॥  
र्व्_३,००८।०८अ आदित्या रुद्रा वसवः सुनीथा द्यावाक्षामा पृथिवी अन्तरिक्षम् ।  
र्व्_३,००८।०८च् सजोषसो यज्ञम् अवन्तु देवा ऊर्ध्वं कृण्वन्त्व् अध्वरस्य केतुम् ॥  
र्व्_३,००८।०९अ हंसा इव श्रेणिशो यतानाः शुक्रा वसानाः स्वरवो न आगुः ।  
र्व्_३,००८।०९च् उन्नीयमानाः कविभिः पुरस्ताद् देवा देवानाम् अपि यन्ति पाथः ॥  
र्व्_३,००८।१०अ शृङ्गाणीवेच् छृङ्गिणां सं ददृश्रे चषालवन्तः स्वरवः पृथिव्याम् ।  
र्व्_३,००८।१०च् वाघद्भिर् वा विहवे श्रोषमाणा अस्मां अवन्तु पृतनाज्येषु ॥  
र्व्_३,००८।११अ वनस्पते शतवल्शो वि रोह सहस्रवल्शा वि वयं रुहेम ।  
र्व्_३,००८।११च् यं त्वाम् अयं स्वधितिस् तेजमानः प्रणिनाय महते सौभगाय ॥  
  
र्व्_३,००९।०१अ सखायस् त्वा ववृमहे देवम् मर्तास ऊतये ।  
र्व्_३,००९।०१च् अपां नपातं सुभगं सुदीदितिं सुप्रतूर्तिम् अनेहसम् ॥  
र्व्_३,००९।०२अ कायमानो वना त्वं यन् मातॄर् अजगन्न् अपः ।  
र्व्_३,००९।०२च् न तत् ते अग्ने प्रमृषे निवर्तनं यद् दूरे सन्न् इहाभवः ॥  
र्व्_३,००९।०३अ अति तृष्टं ववक्षिथाथैव सुमना असि ।  
र्व्_३,००९।०३च् प्र-प्रान्ये यन्ति पर्य् अन्य आसते येषां सख्ये असि श्रितः ॥  
र्व्_३,००९।०४अ ईयिवांसम् अति स्रिधः शश्वतीर् अति सश्चतः ।  
र्व्_३,००९।०४च् अन्व् ईम् अविन्दन् निचिरासो अद्रुहो ऽप्सु सिंहम् इव श्रितम् ॥  
र्व्_३,००९।०५अ ससृवांसम् इव त्मनाग्निम् इत्था तिरोहितम् ।  
र्व्_३,००९।०५च् ऐनं नयन् मातरिश्वा परावतो देवेभ्यो मथितम् परि ॥  
र्व्_३,००९।०६अ तं त्वा मर्ता अगृभ्णत देवेभ्यो हव्यवाहन ।  
र्व्_३,००९।०६च् विश्वान् यद् यज्ञां अभिपासि मानुष तव क्रत्वा यविष्ठ्य ॥  
र्व्_३,००९।०७अ तद् भद्रं तव दंसना पाकाय चिच् छदयति ।  
र्व्_३,००९।०७च् त्वां यद् अग्ने पशवः समासते समिद्धम् अपिशर्वरे ॥  
र्व्_३,००९।०८अ आ जुहोता स्वध्वरं शीरम् पावकशोचिषम् ।  
र्व्_३,००९।०८च् आशुं दूतम् अजिरम् प्रत्नम् ईड्यं श्रुष्टी देवं सपर्यत ॥  
र्व्_३,००९।०९अ त्रीणि शता त्री सहस्राण्य् अग्निं त्रिंशच् च देवा नव चासपर्यन् ।  
र्व्_३,००९।०९च् औक्षन् घृतैर् अस्तृणन् बर्हिर् अस्मा आद् इद् धोतारं न्य् असादयन्त ॥  
  
र्व्_३,०१०।०१अ त्वाम् अग्ने मनीषिणः सम्राजं चर्षणीनाम् ।  
र्व्_३,०१०।०१च् देवम् मर्तास इन्धते सम् अध्वरे ॥  
र्व्_३,०१०।०२अ त्वां यज्ञेष्व् ऋत्विजम् अग्ने होतारम् ईऌअते ।  
र्व्_३,०१०।०२च् गोपा ऋतस्य दीदिहि स्वे दमे ॥  
र्व्_३,०१०।०३अ स घा यस् ते ददाशति समिधा जातवेदसे ।  
र्व्_३,०१०।०३च् सो अग्ने धत्ते सुवीर्यं स पुष्यति ॥  
र्व्_३,०१०।०४अ स केतुर् अध्वराणाम् अग्निर् देवेभिर् आ गमत् ।  
र्व्_३,०१०।०४च् अञ्जानः सप्त होतृभिर् हविष्मते ॥  
र्व्_३,०१०।०५अ प्र होत्रे पूर्व्यं वचो ऽग्नये भरता बृहत् ।  
र्व्_३,०१०।०५च् विपां ज्योतींषि बिभ्रते न वेधसे ॥  
र्व्_३,०१०।०६अ अग्निं वर्धन्तु नो गिरो यतो जायत उक्थ्यः ।  
र्व्_३,०१०।०६च् महे वाजाय द्रविणाय दर्शतः ॥  
र्व्_३,०१०।०७अ अग्ने यजिष्ठो अध्वरे देवान् देवयते यज ।  
र्व्_३,०१०।०७च् होता मन्द्रो वि राजस्य् अति स्रिधः ॥  
र्व्_३,०१०।०८अ स नः पावक दीदिहि द्युमद् अस्मे सुवीर्यम् ।  
र्व्_३,०१०।०८च् भवा स्तोतृभ्यो अन्तमः स्वस्तये ॥  
र्व्_३,०१०।०९अ तं त्वा विप्रा विपन्यवो जागृवांसः सम् इन्धते ।  
र्व्_३,०१०।०९च् हव्यवाहम् अमर्त्यं सहोवृधम् ॥  
  
र्व्_३,०११।०१अ अग्निर् होता पुरोहितो ऽध्वरस्य विचर्षणिः ।  
र्व्_३,०११।०१च् स वेद यज्ञम् आनुषक् ॥  
र्व्_३,०११।०२अ स हव्यवाऌ अमर्त्य उशिग् दूतश् चनोहितः ।  
र्व्_३,०११।०२च् अग्निर् धिया सम् ऋण्वति ॥  
र्व्_३,०११।०३अ अग्निर् धिया स चेतति केतुर् यज्ञस्य पूर्व्यः ।  
र्व्_३,०११।०३च् अर्थं ह्य् अस्य तरणि ॥  
र्व्_३,०११।०४अ अग्निं सूनुं सनश्रुतं सहसो जातवेदसम् ।  
र्व्_३,०११।०४च् वह्निं देवा अकृण्वत ॥  
र्व्_३,०११।०५अ अदाभ्यः पुरएता विशाम् अग्निर् मानुषीणाम् ।  
र्व्_३,०११।०५च् तूर्णी रथः सदा नवः ॥  
र्व्_३,०११।०६अ साह्वान् विश्वा अभियुजः क्रतुर् देवानाम् अमृक्तः ।  
र्व्_३,०११।०६च् अग्निस् तुविश्रवस्तमः ॥  
र्व्_३,०११।०७अ अभि प्रयांसि वाहसा दाश्वां अश्नोति मर्त्यः ।  
र्व्_३,०११।०७च् क्षयम् पावकशोचिषः ॥  
र्व्_३,०११।०८अ परि विश्वानि सुधिताग्नेर् अश्याम मन्मभिः ।  
र्व्_३,०११।०८च् विप्रासो जातवेदसः ॥  
र्व्_३,०११।०९अ अग्ने विश्वानि वार्या वाजेषु सनिषामहे ।  
र्व्_३,०११।०९च् त्वे देवास एरिरे ॥  
  
र्व्_३,०१२।०१अ इन्द्राग्नी आ गतं सुतं गीर्भिर् नभो वरेण्यम् ।  
र्व्_३,०१२।०१च् अस्य पातं धियेषिता ॥  
र्व्_३,०१२।०२अ इन्द्राग्नी जरितुः सचा यज्ञो जिगाति चेतनः ।  
र्व्_३,०१२।०२च् अया पातम् इमं सुतम् ॥  
र्व्_३,०१२।०३अ इन्द्रम् अग्निं कविच्छदा यज्ञस्य जूत्या वृणे ।  
र्व्_३,०१२।०३च् ता सोमस्येह तृम्पताम् ॥  
र्व्_३,०१२।०४अ तोशा वृत्रहणा हुवे सजित्वानापराजिता ।  
र्व्_३,०१२।०४च् इन्द्राग्नी वाजसातमा ॥  
र्व्_३,०१२।०५अ प्र वाम् अर्चन्त्य् उक्थिनो नीथाविदो जरितारः ।  
र्व्_३,०१२।०५च् इन्द्राग्नी इष आ वृणे ॥  
र्व्_३,०१२।०६अ इन्द्राग्नी नवतिम् पुरो दासपत्नीर् अधूनुतम् ।  
र्व्_३,०१२।०६च् साकम् एकेन कर्मणा ॥  
र्व्_३,०१२।०७अ इन्द्राग्नी अपसस् पर्य् उप प्र यन्ति धीतयः ।  
र्व्_३,०१२।०७च् ऋतस्य पथ्या अनु ॥  
र्व्_३,०१२।०८अ इन्द्राग्नी तविषाणि वां सधस्थानि प्रयांसि च ।  
र्व्_३,०१२।०८च् युवोर् अप्तूर्यं हितम् ॥  
र्व्_३,०१२।०९अ इन्द्राग्नी रोचना दिवः परि वाजेषु भूषथः ।  
र्व्_३,०१२।०९च् तद् वां चेति प्र वीर्यम् ॥  
  
र्व्_३,०१३।०१अ प्र वो देवायाग्नये बर्हिष्ठम् अर्चास्मै ।  
र्व्_३,०१३।०१च् गमद् देवेभिर् आ स नो यजिष्ठो बर्हिर् आ सदत् ॥  
र्व्_३,०१३।०२अ ऋतावा यस्य रोदसी दक्षं सचन्त ऊतयः ।  
र्व्_३,०१३।०२च् हविष्मन्तस् तम् ईऌअते तं सनिष्यन्तो ऽवसे ॥  
र्व्_३,०१३।०३अ स यन्ता विप्र एषां स यज्ञानाम् अथा हि षः ।  
र्व्_३,०१३।०३च् अग्निं तं वो दुवस्यत दाता यो वनिता मघम् ॥  
र्व्_३,०१३।०४अ स नः शर्माणि वीतये ऽग्निर् यच्छतु शन्तमा ।  
र्व्_३,०१३।०४च् यतो नः प्रुष्णवद् वसु दिवि क्षितिभ्यो अप्स्व् आ ॥  
र्व्_३,०१३।०५अ दीदिवांसम् अपूर्व्यं वस्वीभिर् अस्य धीतिभिः ।  
र्व्_३,०१३।०५च् ऋक्वाणो अग्निम् इन्धते होतारं विश्पतिं विशाम् ॥  
र्व्_३,०१३।०६अ उत नो ब्रह्मन्न् अविष उक्थेषु देवहूतमः ।  
र्व्_३,०१३।०६च् शं नः शोचा मरुद्वृधो ऽग्ने सहस्रसातमः ॥  
र्व्_३,०१३।०७अ नू नो रास्व सहस्रवत् तोकवत् पुष्टिमद् वसु ।  
र्व्_३,०१३।०७च् द्युमद् अग्ने सुवीर्यं वर्षिष्ठम् अनुपक्षितम् ॥  
  
र्व्_३,०१४।०१अ आ होता मन्द्रो विदथान्य् अस्थात् सत्यो यज्वा कवितमः स वेधाः ।  
र्व्_३,०१४।०१च् विद्युद्रथः सहसस् पुत्रो अग्निः शोचिष्केशः पृथिव्याम् पाजो अश्रेत् ॥  
र्व्_३,०१४।०२अ अयामि ते नमौक्तिं जुषस्व ऋतावस् तुभ्यं चेतते सहस्वः ।  
र्व्_३,०१४।०२च् विद्वां आ वक्षि विदुषो नि षत्सि मध्य आ बर्हिर् ऊतये यजत्र ॥  
र्व्_३,०१४।०३अ द्रवतां त उषसा वाजयन्ती अग्ने वातस्य पथ्याभिर् अच्छ ।  
र्व्_३,०१४।०३च् यत् सीम् अञ्जन्ति पूर्व्यं हविर्भिर् आ वन्धुरेव तस्थतुर् दुरोणे ॥  
र्व्_३,०१४।०४अ मित्रश् च तुभ्यं वरुणः सहस्वो ऽग्ने विश्वे मरुतः सुम्नम् अर्चन् ।  
र्व्_३,०१४।०४च् यच् छोचिषा सहसस् पुत्र तिष्ठा अभि क्षितीः प्रथयन् सूर्यो नॄन् ॥  
र्व्_३,०१४।०५अ वयं ते अद्य ररिमा हि कामम् उत्तानहस्ता नमसोपसद्य ।  
र्व्_३,०१४।०५च् यजिष्ठेन मनसा यक्षि देवान् अस्रेधता मन्मना विप्रो अग्ने ॥  
र्व्_३,०१४।०६अ त्वद् धि पुत्र सहसो वि पूर्वीर् देवस्य यन्त्य् ऊतयो वि वाजाः ।  
र्व्_३,०१४।०६च् त्वं देहि सहस्रिणं रयिं नो ऽद्रोघेण वचसा सत्यम् अग्ने ॥  
र्व्_३,०१४।०७अ तुभ्यं दक्ष कविक्रतो यानीमा देव मर्तासो अध्वरे अकर्म ।  
र्व्_३,०१४।०७च् त्वं विश्वस्य सुरथस्य बोधि सर्वं तद् अग्ने अमृत स्वदेह ॥  
  
र्व्_३,०१५।०१अ वि पाजसा पृथुना शोशुचानो बाधस्व द्विषो रक्षसो अमीवाः ।  
र्व्_३,०१५।०१च् सुशर्मणो बृहतः शर्मणि स्याम् अग्नेर् अहं सुहवस्य प्रणीतौ ॥  
र्व्_३,०१५।०२अ त्वं नो अस्या उषसो व्युष्टौ त्वं सूर उदिते बोधि गोपाः ।  
र्व्_३,०१५।०२च् जन्मेव नित्यं तनयं जुषस्व स्तोमम् मे अग्ने तन्वा सुजात ॥  
र्व्_३,०१५।०३अ त्वं नृचक्षा वृषभानु पूर्वीः कृष्णास्व् अग्ने अरुषो वि भाहि ।  
र्व्_३,०१५।०३च् वसो नेषि च पर्षि चात्य् अंहः कृधी नो राय उशिजो यविष्ठ ॥  
र्व्_३,०१५।०४अ अषाऌहो अग्ने वृषभो दिदीहि पुरो विश्वाः सौभगा सञ्जिगीवान् ।  
र्व्_३,०१५।०४च् यज्ञस्य नेता प्रथमस्य पायोर् जातवेदो बृहतः सुप्रणीते ॥  
र्व्_३,०१५।०५अ अच्छिद्रा शर्म जरितः पुरूणि देवां अच्छा दीद्यानः सुमेधाः ।  
र्व्_३,०१५।०५च् रथो न सस्निर् अभि वक्षि वाजम् अग्ने त्वं रोदसी नः सुमेके ॥  
र्व्_३,०१५।०६अ प्र पीपय वृषभ जिन्व वाजान् अग्ने त्वं रोदसी नः सुदोघे ।  
र्व्_३,०१५।०६च् देवेभिर् देव सुरुचा रुचानो मा नो मर्तस्य दुर्मतिः परि ष्ठात् ॥  
र्व्_३,०१५।०७अ इऌआम् अग्ने पुरुदंसं सनिं गोः शश्वत्तमं हवमानाय साध ।  
र्व्_३,०१५।०७च् स्यान् नः सूनुस् तनयो विजावाग्ने सा ते सुमतिर् भूत्व् अस्मे ॥  
  
र्व्_३,०१६।०१अ अयम् अग्निः सुवीर्यस्येशे महः सौभगस्य ।  
र्व्_३,०१६।०१च् राय ईशे स्वपत्यस्य गोमत ईशे वृत्रहथानाम् ॥  
र्व्_३,०१६।०२अ इमं नरो मरुतः सश्चता वृधं यस्मिन् रायः शेवृधासः ।  
र्व्_३,०१६।०२च् अभि ये सन्ति पृतनासु दूढ्यो विश्वाहा शत्रुम् आदभुः ॥  
र्व्_३,०१६।०३अ स त्वं नो रायः शिशीहि मीढ्वो अग्ने सुवीर्यस्य ।  
र्व्_३,०१६।०३च् तुविद्युम्न वर्षिष्ठस्य प्रजावतो ऽनमीवस्य शुष्मिणः ॥  
र्व्_३,०१६।०४अ चक्रिर् यो विश्वा भुवनाभि सासहिश् चक्रिर् देवेष्व् आ दुवः ।  
र्व्_३,०१६।०४च् आ देवेषु यतत आ सुवीर्य आ शंस उत नृणाम् ॥  
र्व्_३,०१६।०५अ मा नो अग्ने ऽमतये मावीरतायै रीरधः ।  
र्व्_३,०१६।०५च् मागोतायै सहसस् पुत्र मा निदे ऽप द्वेषांस्य् आ कृधि ॥  
र्व्_३,०१६।०६अ शग्धि वाजस्य सुभग प्रजावतो ऽग्ने बृहतो अध्वरे ।  
र्व्_३,०१६।०६च् सं राया भूयसा सृज मयोभुना तुविद्युम्न यशस्वता ॥  
  
र्व्_३,०१७।०१अ समिध्यमानः प्रथमानु धर्मा सम् अक्तुभिर् अज्यते विश्ववारः ।  
र्व्_३,०१७।०१च् शोचिष्केशो घृतनिर्णिक् पावकः सुयज्ञो अग्निर् यजथाय देवान् ॥  
र्व्_३,०१७।०२अ यथायजो होत्रम् अग्ने पृथिव्या यथा दिवो जातवेदश् चिकित्वान् ।  
र्व्_३,०१७।०२च् एवानेन हविषा यक्षि देवान् मनुष्वद् यज्ञम् प्र तिरेमम् अद्य ॥  
र्व्_३,०१७।०३अ त्रीण्य् आयूंषि तव जातवेदस् तिस्र आजानीर् उषसस् ते अग्ने ।  
र्व्_३,०१७।०३च् ताभिर् देवानाम् अवो यक्षि विद्वान् अथा भव यजमानाय शं योः ॥  
र्व्_३,०१७।०४अ अग्निं सुदीतिं सुदृशं गृणन्तो नमस्यामस् त्वेड्यं जातवेदः ।  
र्व्_३,०१७।०४च् त्वां दूतम् अरतिं हव्यवाहं देवा अकृण्वन्न् अमृतस्य नाभिम् ॥  
र्व्_३,०१७।०५अ यस् त्वद् धोता पूर्वो अग्ने यजीयान् द्विता च सत्ता स्वधया च शम्भुः ।  
र्व्_३,०१७।०५च् तस्यानु धर्म प्र यजा चिकित्वो ऽथ नो धा अध्वरं देववीतौ ॥  
  
र्व्_३,०१८।०१अ भवा नो अग्ने सुमना उपेतौ सखेव सख्ये पितरेव साधुः ।  
र्व्_३,०१८।०१च् पुरुद्रुहो हि क्षितयो जनानाम् प्रति प्रतीचीर् दहताद् अरातीः ॥  
र्व्_३,०१८।०२अ तपो ष्व् अग्ने अन्तरां अमित्रान् तपा शंसम् अररुषः परस्य ।  
र्व्_३,०१८।०२च् तपो वसो चिकितानो अचित्तान् वि ते तिष्ठन्ताम् अजरा अयासः ॥  
र्व्_३,०१८।०३अ इध्मेनाग्न इच्छमानो घृतेन जुहोमि हव्यं तरसे बलाय ।  
र्व्_३,०१८।०३च् यावद् ईशे ब्रह्मणा वन्दमान इमां धियं शतसेयाय देवीम् ॥  
र्व्_३,०१८।०४अ उच् छोचिषा सहसस् पुत्र स्तुतो बृहद् वयः शशमानेषु धेहि ।  
र्व्_३,०१८।०४च् रेवद् अग्ने विश्वामित्रेषु शं योर् मर्मृज्मा ते तन्वम् भूरि कृत्वः ॥  
र्व्_३,०१८।०५अ कृधि रत्नं सुसनितर् धनानां स घेद् अग्ने भवसि यत् समिद्धः ।  
र्व्_३,०१८।०५च् स्तोतुर् दुरोणे सुभगस्य रेवत् सृप्रा करस्ना दधिषे वपूंषि ॥  
  
र्व्_३,०१९।०१अ अग्निं होतारम् प्र वृणे मियेधे गृत्सं कविं विश्वविदम् अमूरम् ।  
र्व्_३,०१९।०१च् स नो यक्षद् देवताता यजीयान् राये वाजाय वनते मघानि ॥  
र्व्_३,०१९।०२अ प्र ते अग्ने हविष्मतीम् इयर्म्य् अच्छा सुद्युम्नां रातिनीं घृताचीम् ।  
र्व्_३,०१९।०२च् प्रदक्षिणिद् देवतातिम् उराणः सं रातिभिर् वसुभिर् यज्ञम् अश्रेत् ॥  
र्व्_३,०१९।०३अ स तेजीयसा मनसा त्वोत उत शिक्ष स्वपत्यस्य शिक्षोः ।  
र्व्_३,०१९।०३च् अग्ने रायो नृतमस्य प्रभूतौ भूयाम ते सुष्टुतयश् च वस्वः ॥  
र्व्_३,०१९।०४अ भूरीणि हि त्वे दधिरे अनीकाग्ने देवस्य यज्यवो जनासः ।  
र्व्_३,०१९।०४च् स आ वह देवतातिं यविष्ठ शर्धो यद् अद्य दिव्यं यजासि ॥  
र्व्_३,०१९।०५अ यत् त्वा होतारम् अनजन् मियेधे निषादयन्तो यजथाय देवाः ।  
र्व्_३,०१९।०५च् स त्वं नो अग्ने ऽवितेह बोध्य् अधि श्रवांसि धेहि नस् तनूषु ॥  
  
र्व्_३,०२०।०१अ अग्निम् उषसम् अश्विना दधिक्रां व्युष्टिषु हवते वह्निर् उक्थैः ।  
र्व्_३,०२०।०१च् सुज्योतिषो नः शृण्वन्तु देवाः सजोषसो अध्वरं वावशानाः ॥  
र्व्_३,०२०।०२अ अग्ने त्री ते वाजिना त्री षधस्था तिस्रस् ते जिह्वा ऋतजात पूर्वीः ।  
र्व्_३,०२०।०२च् तिस्र उ ते तन्वो देववातास् ताभिर् नः पाहि गिरो अप्रयुच्छन् ॥  
र्व्_३,०२०।०३अ अग्ने भूरीणि तव जातवेदो देव स्वधावो ऽमृतस्य नाम ।  
र्व्_३,०२०।०३च् याश् च माया मायिनां विश्वमिन्व त्वे पूर्वीः सन्दधुः पृष्टबन्धो ॥  
र्व्_३,०२०।०४अ अग्निर् नेता भग इव क्षितीनां दैवीनां देव ऋतुपा ऋतावा ।  
र्व्_३,०२०।०४च् स वृत्रहा सनयो विश्ववेदाः पर्षद् विश्वाति दुरिता गृणन्तम् ॥  
र्व्_३,०२०।०५अ दधिक्राम् अग्निम् उषसं च देवीम् बृहस्पतिं सवितारं च देवम् ।  
र्व्_३,०२०।०५च् अश्विना मित्रावरुणा भगं च वसून् रुद्रां आदित्यां इह हुवे ॥  
  
र्व्_३,०२१।०१अ इमं नो यज्ञम् अमृतेषु धेहीमा हव्या जातवेदो जुषस्व ।  
र्व्_३,०२१।०१च् स्तोकानाम् अग्ने मेदसो घृतस्य होतः प्राशान प्रथमो निषद्य ॥  
र्व्_३,०२१।०२अ घृतवन्तः पावक ते स्तोका श्चोतन्ति मेदसः ।  
र्व्_३,०२१।०२च् स्वधर्मन् देववीतये श्रेष्ठं नो धेहि वार्यम् ॥  
र्व्_३,०२१।०३अ तुभ्यं स्तोका घृतश्चुतो ऽग्ने विप्राय सन्त्य ।  
र्व्_३,०२१।०३च् ऋषिः श्रेष्ठः सम् इध्यसे यज्ञस्य प्राविता भव ॥  
र्व्_३,०२१।०४अ तुभ्यं श्चोतन्त्य् अध्रिगो शचीव स्तोकासो अग्ने मेदसो घृतस्य ।  
र्व्_३,०२१।०४च् कविशस्तो बृहता भानुनागा हव्या जुषस्व मेधिर ॥  
र्व्_३,०२१।०५अ ओजिष्ठं ते मध्यतो मेद उद्भृतम् प्र ते वयं ददामहे ।  
र्व्_३,०२१।०५च् श्चोतन्ति ते वसो स्तोका अधि त्वचि प्रति तान् देवशो विहि ॥  
  
र्व्_३,०२२।०१अ अयं सो अग्निर् यस्मिन् सोमम् इन्द्रः सुतं दधे जठरे वावशानः ।  
र्व्_३,०२२।०१च् सहस्रिणं वाजम् अत्यं न सप्तिं ससवान् सन् स्तूयसे जातवेदः ॥  
र्व्_३,०२२।०२अ अग्ने यत् ते दिवि वर्चः पृथिव्यां यद् ओषधीष्व् अप्स्व् आ यजत्र ।  
र्व्_३,०२२।०२च् येनान्तरिक्षम् उर्व् आततन्थ त्वेषः स भानुर् अर्णवो नृचक्षाः ॥  
र्व्_३,०२२।०३अ अग्ने दिवो अर्णम् अच्छा जिगास्य् अच्छा देवां ऊचिषे धिष्ण्या ये ।  
र्व्_३,०२२।०३च् या रोचने परस्तात् सूर्यस्य याश् चावस्ताद् उपतिष्ठन्त आपः ॥  
र्व्_३,०२२।०४अ पुरीष्यासो अग्नयः प्रावणेभिः सजोषसः ।  
र्व्_३,०२२।०४च् जुषन्तां यज्ञम् अद्रुहो ऽनमीवा इषो महीः ॥  
र्व्_३,०२२।०५अ इऌआम् अग्ने पुरुदंसं सनिं गोः शश्वत्तमं हवमानाय साध ।  
र्व्_३,०२२।०५च् स्यान् नः सूनुस् तनयो विजावाग्ने सा ते सुमतिर् भूत्व् अस्मे ॥  
  
र्व्_३,०२३।०१अ निर्मथितः सुधित आ सधस्थे युवा कविर् अध्वरस्य प्रणेता ।  
र्व्_३,०२३।०१च् जूर्यत्स्व् अग्निर् अजरो वनेष्व् अत्रा दधे अमृतं जातवेदाः ॥  
र्व्_३,०२३।०२अ अमन्थिष्टाम् भारता रेवद् अग्निं देवश्रवा देववातः सुदक्षम् ।  
र्व्_३,०२३।०२च् अग्ने वि पश्य बृहताभि रायेषां नो नेता भवताद् अनु द्यून् ॥  
र्व्_३,०२३।०३अ दश क्षिपः पूर्व्यं सीम् अजीजनन् सुजातम् मातृषु प्रियम् ।  
र्व्_३,०२३।०३च् अग्निं स्तुहि दैववातं देवश्रवो यो जनानाम् असद् वशी ॥  
र्व्_३,०२३।०४अ नि त्वा दधे वर आ पृथिव्या इऌआयास् पदे सुदिनत्वे अह्नाम् ।  
र्व्_३,०२३।०४च् दृषद्वत्याम् मानुष आपयायां सरस्वत्यां रेवद् अग्ने दिदीहि ॥  
र्व्_३,०२३।०५अ इऌआम् अग्ने पुरुदंसं सनिं गोः शश्वत्तमं हवमानाय साध ।  
र्व्_३,०२३।०५च् स्यान् नः सूनुस् तनयो विजावाग्ने सा ते सुमतिर् भूत्व् अस्मे ॥  
  
र्व्_३,०२४।०१अ अग्ने सहस्व पृतना अभिमातीर् अपास्य ।  
र्व्_३,०२४।०१च् दुष्टरस् तरन्न् अरातीर् वर्चो धा यज्ञवाहसे ॥  
र्व्_३,०२४।०२अ अग्न इऌआ सम् इध्यसे वीतिहोत्रो अमर्त्यः ।  
र्व्_३,०२४।०२च् जुषस्व सू नो अध्वरम् ॥  
र्व्_३,०२४।०३अ अग्ने द्युम्नेन जागृवे सहसः सूनव् आहुत ।  
र्व्_३,०२४।०३च् एदम् बर्हिः सदो मम ॥  
र्व्_३,०२४।०४अ अग्ने विश्वेभिर् अग्निभिर् देवेभिर् महया गिरः ।  
र्व्_३,०२४।०४च् यज्ञेषु य उ चायवः ॥  
र्व्_३,०२४।०५अ अग्ने दा दाशुषे रयिं वीरवन्तम् परीणसम् ।  
र्व्_३,०२४।०५च् शिशीहि नः सूनुमतः ॥  
  
र्व्_३,०२५।०१अ अग्ने दिवः सूनुर् असि प्रचेतास् तना पृथिव्या उत विश्ववेदाः ।  
र्व्_३,०२५।०१च् ऋधग् देवां इह यजा चिकित्वः ॥  
र्व्_३,०२५।०२अ अग्निः सनोति वीर्याणि विद्वान् सनोति वाजम् अमृताय भूषन् ।  
र्व्_३,०२५।०२च् स नो देवां एह वहा पुरुक्षो ॥  
र्व्_३,०२५।०३अ अग्निर् द्यावापृथिवी विश्वजन्ये आ भाति देवी अमृते अमूरः ।  
र्व्_३,०२५।०३च् क्षयन् वाजैः पुरुश्चन्द्रो नमोभिः ॥  
र्व्_३,०२५।०४अ अग्न इन्द्रश् च दाशुषो दुरोणे सुतावतो यज्ञम् इहोप यातम् ।  
र्व्_३,०२५।०४च् अमर्धन्ता सोमपेयाय देवा ॥  
र्व्_३,०२५।०५अ अग्ने अपां सम् इध्यसे दुरोणे नित्यः सूनो सहसो जातवेदः ।  
र्व्_३,०२५।०५च् सधस्थानि महयमान ऊती ॥  
  
र्व्_३,०२६।०१अ वैश्वानरम् मनसाग्निं निचाय्या हविष्मन्तो अनुषत्यं स्वर्विदम् ।  
र्व्_३,०२६।०१च् सुदानुं देवं रथिरं वसूयवो गीर्भी रण्वं कुशिकासो हवामहे ॥  
र्व्_३,०२६।०२अ तं शुभ्रम् अग्निम् अवसे हवामहे वैश्वानरम् मातरिश्वानम् उक्थ्यम् ।  
र्व्_३,०२६।०२च् बृहस्पतिम् मनुषो देवतातये विप्रं श्रोतारम् अतिथिं रघुष्यदम् ॥  
र्व्_३,०२६।०३अ अश्वो न क्रन्दञ् जनिभिः सम् इध्यते वैश्वानरः कुशिकेभिर् युगे-युगे ।  
र्व्_३,०२६।०३च् स नो अग्निः सुवीर्यं स्वश्व्यं दधातु रत्नम् अमृतेषु जागृविः ॥  
र्व्_३,०२६।०४अ प्र यन्तु वाजास् तविषीभिर् अग्नयः शुभे सम्मिश्लाः पृषतीर् अयुक्षत ।  
र्व्_३,०२६।०४च् बृहदुक्षो मरुतो विश्ववेदसः प्र वेपयन्ति पर्वतां अदाभ्याः ॥  
र्व्_३,०२६।०५अ अग्निश्रियो मरुतो विश्वकृष्टय आ त्वेषम् उग्रम् अव ईमहे वयम् ।  
र्व्_३,०२६।०५च् ते स्वानिनो रुद्रिया वर्षनिर्णिजः सिंहा न हेषक्रतवः सुदानवः ॥  
र्व्_३,०२६।०६अ व्रातं-व्रातं गणं-गणं सुशस्तिभिर् अग्नेर् भामम् मरुताम् ओज ईमहे ।  
र्व्_३,०२६।०६च् पृषदश्वासो अनवभ्रराधसो गन्तारो यज्ञं विदथेषु धीराः ॥  
र्व्_३,०२६।०७अ अग्निर् अस्मि जन्मना जातवेदा घृतम् मे चक्षुर् अमृतम् म आसन् ।  
र्व्_३,०२६।०७च् अर्कस् त्रिधातू रजसो विमानो ऽजस्रो घर्मो हविर् अस्मि नाम ॥  
र्व्_३,०२६।०८अ त्रिभिः पवित्रैर् अपुपोद् ध्य् अर्कं हृदा मतिं ज्योतिर् अनु प्रजानन् ।  
र्व्_३,०२६।०८च् वर्षिष्ठं रत्नम् अकृत स्वधाभिर् आद् इद् द्यावापृथिवी पर्य् अपश्यत् ॥  
र्व्_३,०२६।०९अ शतधारम् उत्सम् अक्षीयमाणं विपश्चितम् पितरं वक्त्वानाम् ।  
र्व्_३,०२६।०९च् मेऌइम् मदन्तम् पित्रोर् उपस्थे तं रोदसी पिपृतं सत्यवाचम् ॥  
  
र्व्_३,०२७।०१अ प्र वो वाजा अभिद्यवो हविष्मन्तो घृताच्या ।  
र्व्_३,०२७।०१च् देवाञ् जिगाति सुम्नयुः ॥  
र्व्_३,०२७।०२अ ईऌए अग्निं विपश्चितं गिरा यज्ञस्य साधनम् ।  
र्व्_३,०२७।०२च् श्रुष्टीवानं धितावानम् ॥  
र्व्_३,०२७।०३अ अग्ने शकेम ते वयं यमं देवस्य वाजिनः ।  
र्व्_३,०२७।०३च् अति द्वेषांसि तरेम ॥  
र्व्_३,०२७।०४अ समिध्यमानो अध्वरे ऽग्निः पावक ईड्यः ।  
र्व्_३,०२७।०४च् शोचिष्केशस् तम् ईमहे ॥  
र्व्_३,०२७।०५अ पृथुपाजा अमर्त्यो घृतनिर्णिक् स्वाहुतः ।  
र्व्_३,०२७।०५च् अग्निर् यज्ञस्य हव्यवाट् ॥  
र्व्_३,०२७।०६अ तं सबाधो यतस्रुच इत्था धिया यज्ञवन्तः ।  
र्व्_३,०२७।०६च् आ चक्रुर् अग्निम् ऊतये ॥  
र्व्_३,०२७।०७अ होता देवो अमर्त्यः पुरस्ताद् एति मायया ।  
र्व्_३,०२७।०७च् विदथानि प्रचोदयन् ॥  
र्व्_३,०२७।०८अ वाजी वाजेषु धीयते ऽध्वरेषु प्र णीयते ।  
र्व्_३,०२७।०८च् विप्रो यज्ञस्य साधनः ॥  
र्व्_३,०२७।०९अ धिया चक्रे वरेण्यो भूतानां गर्भम् आ दधे ।  
र्व्_३,०२७।०९च् दक्षस्य पितरं तना ॥  
र्व्_३,०२७।१०अ नि त्वा दधे वरेण्यं दक्षस्येऌआ सहस्कृत ।  
र्व्_३,०२७।१०च् अग्ने सुदीतिम् उशिजम् ॥  
र्व्_३,०२७।११अ अग्निं यन्तुरम् अप्तुरम् ऋतस्य योगे वनुषः ।  
र्व्_३,०२७।११च् विप्रा वाजैः सम् इन्धते ॥  
र्व्_३,०२७।१२अ ऊर्जो नपातम् अध्वरे दीदिवांसम् उप द्यवि ।  
र्व्_३,०२७।१२च् अग्निम् ईऌए कविक्रतुम् ॥  
र्व्_३,०२७।१३अ ईऌएन्यो नमस्यस् तिरस् तमांसि दर्शतः ।  
र्व्_३,०२७।१३च् सम् अग्निर् इध्यते वृषा ॥  
र्व्_३,०२७।१४अ वृषो अग्निः सम् इध्यते ऽश्वो न देववाहनः ।  
र्व्_३,०२७।१४च् तं हविष्मन्त ईऌअते ॥  
र्व्_३,०२७।१५अ वृषणं त्वा वयं वृषन् वृषणः सम् इधीमहि ।  
र्व्_३,०२७।१५च् अग्ने दीद्यतम् बृहत् ॥  
  
र्व्_३,०२८।०१अ अग्ने जुषस्व नो हविः पुरोऌआशं जातवेदः ।  
र्व्_३,०२८।०१च् प्रातःसावे धियावसो ॥  
र्व्_३,०२८।०२अ पुरोऌआ अग्ने पचतस् तुभ्यं वा घा परिष्कृतः ।  
र्व्_३,०२८।०२च् तं जुषस्व यविष्ठ्य ॥  
र्व्_३,०२८।०३अ अग्ने वीहि पुरोऌआशम् आहुतं तिरोअह्न्यम् ।  
र्व्_३,०२८।०३च् सहसः सूनुर् अस्य् अध्वरे हितः ॥  
र्व्_३,०२८।०४अ माध्यन्दिने सवने जातवेदः पुरोऌआशम् इह कवे जुषस्व ।  
र्व्_३,०२८।०४च् अग्ने यह्वस्य तव भागधेयं न प्र मिनन्ति विदथेषु धीराः ॥  
र्व्_३,०२८।०५अ अग्ने तृतीये सवने हि कानिषः पुरोऌआशं सहसः सूनव् आहुतम् ।  
र्व्_३,०२८।०५च् अथा देवेष्व् अध्वरं विपन्यया धा रत्नवन्तम् अमृतेषु जागृविम् ॥  
र्व्_३,०२८।०६अ अग्ने वृधान आहुतिम् पुरोऌआशं जातवेदः ।  
र्व्_३,०२८।०६च् जुषस्व तिरोअह्न्यम् ॥  
  
र्व्_३,०२९।०१अ अस्तीदम् अधिमन्थनम् अस्ति प्रजननं कृतम् ।  
र्व्_३,०२९।०१च् एतां विश्पत्नीम् आ भराग्निम् मन्थाम पूर्वथा ॥  
र्व्_३,०२९।०२अ अरण्योर् निहितो जातवेदा गर्भ इव सुधितो गर्भिणीषु ।  
र्व्_३,०२९।०२च् दिवे-दिव ईड्यो जागृवद्भिर् हविष्मद्भिर् मनुष्येभिर् अग्निः ॥  
र्व्_३,०२९।०३अ उत्तानायाम् अव भरा चिकित्वान् सद्यः प्रवीता वृषणं जजान ।  
र्व्_३,०२९।०३च् अरुषस्तूपो रुशद् अस्य पाज इऌआयास् पुत्रो वयुने ऽजनिष्ट ॥  
र्व्_३,०२९।०४अ इऌआयास् त्वा पदे वयं नाभा पृथिव्या अधि ।  
र्व्_३,०२९।०४च् जातवेदो नि धीमह्य् अग्ने हव्याय वोऌहवे ॥  
र्व्_३,०२९।०५अ मन्थता नरः कविम् अद्वयन्तम् प्रचेतसम् अमृतं सुप्रतीकम् ।  
र्व्_३,०२९।०५च् यज्ञस्य केतुम् प्रथमम् पुरस्ताद् अग्निं नरो जनयता सुशेवम् ॥  
र्व्_३,०२९।०६अ यदी मन्थन्ति बाहुभिर् वि रोचते ऽश्वो न वाज्य् अरुषो वनेष्व् आ ।  
र्व्_३,०२९।०६च् चित्रो न यामन्न् अश्विनोर् अनिवृतः परि वृणक्त्य् अश्मनस् तृणा दहन् ॥  
र्व्_३,०२९।०७अ जातो अग्नी रोचते चेकितानो वाजी विप्रः कविशस्तः सुदानुः ।  
र्व्_३,०२९।०७च् यं देवास ईड्यं विश्वविदं हव्यवाहम् अदधुर् अध्वरेषु ॥  
र्व्_३,०२९।०८अ सीद होतः स्व उ लोके चिकित्वान् सादया यज्ञं सुकृतस्य योनौ ।  
र्व्_३,०२९।०८च् देवावीर् देवान् हविषा यजास्य् अग्ने बृहद् यजमाने वयो धाः ॥  
र्व्_३,०२९।०९अ कृणोत धूमं वृषणं सखायो ऽस्रेधन्त इतन वाजम् अच्छ ।  
र्व्_३,०२९।०९च् अयम् अग्निः पृतनाषाट् सुवीरो येन देवासो असहन्त दस्यून् ॥  
र्व्_३,०२९।१०अ अयं ते योनिर् ऋत्वियो यतो जातो अरोचथाः ।  
र्व्_३,०२९।१०च् तं जानन्न् अग्न आ सीदाथा नो वर्धया गिरः ॥  
र्व्_३,०२९।११अ तनूनपाद् उच्यते गर्भ आसुरो नराशंसो भवति यद् विजायते ।  
र्व्_३,०२९।११च् मातरिश्वा यद् अमिमीत मातरि वातस्य सर्गो अभवत् सरीमणि ॥  
र्व्_३,०२९।१२अ सुनिर्मथा निर्मथितः सुनिधा निहितः कविः ।  
र्व्_३,०२९।१२च् अग्ने स्वध्वरा कृणु देवान् देवयते यज ॥  
र्व्_३,०२९।१३अ अजीजनन्न् अमृतम् मर्त्यासो ऽस्रेमाणं तरणिं वीऌउजम्भम् ।  
र्व्_३,०२९।१३च् दश स्वसारो अग्रुवः समीचीः पुमांसं जातम् अभि सं रभन्ते ॥  
र्व्_३,०२९।१४अ प्र सप्तहोता सनकाद् अरोचत मातुर् उपस्थे यद् अशोचद् ऊधनि ।  
र्व्_३,०२९।१४च् न नि मिषति सुरणो दिवे-दिवे यद् असुरस्य जठराद् अजायत ॥  
र्व्_३,०२९।१५अ अमित्रायुधो मरुताम् इव प्रयाः प्रथमजा ब्रह्मणो विश्वम् इद् विदुः ।  
र्व्_३,०२९।१५च् द्युम्नवद् ब्रह्म कुशिकास एरिर एक-एको दमे अग्निं सम् ईधिरे ॥  
र्व्_३,०२९।१६अ यद् अद्य त्वा प्रयति यज्ञे अस्मिन् होतश् चिकित्वो ऽवृणीमहीह ।  
र्व्_३,०२९।१६च् ध्रुवम् अया ध्रुवम् उताशमिष्ठाः प्रजानन् विद्वां उप याहि सोमम् ॥  
  
र्व्_३,०३०।०१अ इच्छन्ति त्वा सोम्यासः सखायः सुन्वन्ति सोमं दधति प्रयांसि ।  
र्व्_३,०३०।०१च् तितिक्षन्ते अभिशस्तिं जनानाम् इन्द्र त्वद् आ कश् चन हि प्रकेतः ॥  
र्व्_३,०३०।०२अ न ते दूरे परमा चिद् रजांस्य् आ तु प्र याहि हरिवो हरिभ्याम् ।  
र्व्_३,०३०।०२च् स्थिराय वृष्णे सवना कृतेमा युक्ता ग्रावाणः समिधाने अग्नौ ॥  
र्व्_३,०३०।०३अ इन्द्रः सुशिप्रो मघवा तरुत्रो महाव्रातस् तुविकूर्मिर् ऋघावान् ।  
र्व्_३,०३०।०३च् यद् उग्रो धा बाधितो मर्त्येषु क्व त्या ते वृषभ वीर्याणि ॥  
र्व्_३,०३०।०४अ त्वं हि ष्मा च्यावयन्न् अच्युतान्य् एको वृत्रा चरसि जिघ्नमानः ।  
र्व्_३,०३०।०४च् तव द्यावापृथिवी पर्वतासो ऽनु व्रताय निमितेव तस्थुः ॥  
र्व्_३,०३०।०५अ उताभये पुरुहूत श्रवोभिर् एको दृऌहम् अवदो वृत्रहा सन् ।  
र्व्_३,०३०।०५च् इमे चिद् इन्द्र रोदसी अपारे यत् सङ्गृभ्णा मघवन् काशिर् इत् ते ॥  
र्व्_३,०३०।०६अ प्र सू त इन्द्र प्रवता हरिभ्याम् प्र ते वज्रः प्रमृणन्न् एतु शत्रून् ।  
र्व्_३,०३०।०६च् जहि प्रतीचो अनूचः पराचो विश्वं सत्यं कृणुहि विष्टम् अस्तु ॥  
र्व्_३,०३०।०७अ यस्मै धायुर् अदधा मर्त्यायाभक्तं चिद् भजते गेह्यं सः ।  
र्व्_३,०३०।०७च् भद्रा त इन्द्र सुमतिर् घृताची सहस्रदाना पुरुहूत रातिः ॥  
र्व्_३,०३०।०८अ सहदानुम् पुरुहूत क्षियन्तम् अहस्तम् इन्द्र सम् पिणक् कुणारुम् ।  
र्व्_३,०३०।०८च् अभि वृत्रं वर्धमानम् पियारुम् अपादम् इन्द्र तवसा जघन्थ ॥  
र्व्_३,०३०।०९अ नि सामनाम् इषिराम् इन्द्र भूमिम् महीम् अपारां सदने ससत्थ ।  
र्व्_३,०३०।०९च् अस्तभ्नाद् द्यां वृषभो अन्तरिक्षम् अर्षन्त्व् आपस् त्वयेह प्रसूताः ॥  
र्व्_३,०३०।१०अ अलातृणो वल इन्द्र व्रजो गोः पुरा हन्तोर् भयमानो व्य् आर ।  
र्व्_३,०३०।१०च् सुगान् पथो अकृणोन् निरजे गाः प्रावन् वाणीः पुरुहूतं धमन्तीः ॥  
र्व्_३,०३०।११अ एको द्वे वसुमती समीची इन्द्र आ पप्रौ पृथिवीम् उत द्याम् ।  
र्व्_३,०३०।११च् उतान्तरिक्षाद् अभि नः समीक इषो रथीः सयुजः शूर वाजान् ॥  
र्व्_३,०३०।१२अ दिशः सूर्यो न मिनाति प्रदिष्टा दिवे-दिवे हर्यश्वप्रसूताः ।  
र्व्_३,०३०।१२च् सं यद् आनऌ अध्वन आद् इद् अश्वैर् विमोचनं कृणुते तत् त्व् अस्य ॥  
र्व्_३,०३०।१३अ दिदृक्षन्त उषसो यामन्न् अक्तोर् विवस्वत्या महि चित्रम् अनीकम् ।  
र्व्_३,०३०।१३च् विश्वे जानन्ति महिना यद् आगाद् इन्द्रस्य कर्म सुकृता पुरूणि ॥  
र्व्_३,०३०।१४अ महि ज्योतिर् निहितं वक्षणास्व् आमा पक्वं चरति बिभ्रती गौः ।  
र्व्_३,०३०।१४च् विश्वं स्वाद्म सम्भृतम् उस्रियायां यत् सीम् इन्द्रो अदधाद् भोजनाय ॥  
र्व्_३,०३०।१५अ इन्द्र दृह्य यामकोशा अभूवन् यज्ञाय शिक्ष गृणते सखिभ्यः ।  
र्व्_३,०३०।१५च् दुर्मायवो दुरेवा मर्त्यासो निषङ्गिणो रिपवो हन्त्वासः ॥  
र्व्_३,०३०।१६अ सं घोषः शृण्वे ऽवमैर् अमित्रैर् जही न्य् एष्व् अशनिं तपिष्ठाम् ।  
र्व्_३,०३०।१६च् वृश्चेम् अधस्ताद् वि रुजा सहस्व जहि रक्षो मघवन् रन्धयस्व ॥  
र्व्_३,०३०।१७अ उद् वृह रक्षः सहमूलम् इन्द्र वृश्चा मध्यम् प्रत्य् अग्रं शृणीहि ।  
र्व्_३,०३०।१७च् आ कीवतः सललूकं चकर्थ ब्रह्मद्विषे तपुषिं हेतिम् अस्य ॥  
र्व्_३,०३०।१८अ स्वस्तये वाजिभिश् च प्रणेतः सं यन् महीर् इष आसत्सि पूर्वीः ।  
र्व्_३,०३०।१८च् रायो वन्तारो बृहतः स्यामास्मे अस्तु भग इन्द्र प्रजावान् ॥  
र्व्_३,०३०।१९अ आ नो भर भगम् इन्द्र द्युमन्तं नि ते देष्णस्य धीमहि प्ररेके ।  
र्व्_३,०३०।१९च् ऊर्व इव पप्रथे कामो अस्मे तम् आ पृण वसुपते वसूनाम् ॥  
र्व्_३,०३०।२०अ इमं कामम् मन्दया गोभिर् अश्वैश् चन्द्रवता राधसा पप्रथश् च ।  
र्व्_३,०३०।२०च् स्वर्यवो मतिभिस् तुभ्यं विप्रा इन्द्राय वाहः कुशिकासो अक्रन् ॥  
र्व्_३,०३०।२१अ आ नो गोत्रा दर्दृहि गोपते गाः सम् अस्मभ्यं सनयो यन्तु वाजाः ।  
र्व्_३,०३०।२१च् दिवक्षा असि वृषभ सत्यशुष्मो ऽस्मभ्यं सु मघवन् बोधि गोदाः ॥  
र्व्_३,०३०।२२अ शुनं हुवेम मघवानम् इन्द्रम् अस्मिन् भरे नृतमं वाजसातौ ।  
र्व्_३,०३०।२२च् शृण्वन्तम् उग्रम् ऊतये समत्सु घ्नन्तं वृत्राणि सञ्जितं धनानाम् ॥  
  
र्व्_३,०३१।०१अ शासद् वह्निर् दुहितुर् नप्त्यं गाद् विद्वां ऋतस्य दीधितिं सपर्यन् ।  
र्व्_३,०३१।०१च् पिता यत्र दुहितुः सेकम् ऋञ्जन् सं शग्म्येन मनसा दधन्वे ॥  
र्व्_३,०३१।०२अ न जामये तान्वो रिक्थम् आरैक् चकार गर्भं सनितुर् निधानम् ।  
र्व्_३,०३१।०२च् यदी मातरो जनयन्त वह्निम् अन्यः कर्ता सुकृतोर् अन्य ऋन्धन् ॥  
र्व्_३,०३१।०३अ अग्निर् जज्ञे जुह्वा रेजमानो महस् पुत्रां अरुषस्य प्रयक्षे ।  
र्व्_३,०३१।०३च् महान् गर्भो मह्य् आ जातम् एषाम् मही प्रवृद् धर्यश्वस्य यज्ञैः ॥  
र्व्_३,०३१।०४अ अभि जैत्रीर् असचन्त स्पृधानम् महि ज्योतिस् तमसो निर् अजानन् ।  
र्व्_३,०३१।०४च् तं जानतीः प्रत्य् उद् आयन्न् उषासः पतिर् गवाम् अभवद् एक इन्द्रः ॥  
र्व्_३,०३१।०५अ वीऌऔ सतीर् अभि धीरा अतृन्दन् प्राचाहिन्वन् मनसा सप्त विप्राः ।  
र्व्_३,०३१।०५च् विश्वाम् अविन्दन् पथ्याम् ऋतस्य प्रजानन्न् इत् ता नमसा विवेश ॥  
र्व्_३,०३१।०६अ विदद् यदी सरमा रुग्णम् अद्रेर् महि पाथः पूर्व्यं सध्र्यक् कः ।  
र्व्_३,०३१।०६च् अग्रं नयत् सुपद्य् अक्षराणाम् अच्छा रवम् प्रथमा जानती गात् ॥  
र्व्_३,०३१।०७अ अगच्छद् उ विप्रतमः सखीयन्न् असूदयत् सुकृते गर्भम् अद्रिः ।  
र्व्_३,०३१।०७च् ससान मर्यो युवभिर् मखस्यन्न् अथाभवद् अङ्गिराः सद्यो अर्चन् ॥  
र्व्_३,०३१।०८अ सतः-सतः प्रतिमानम् पुरोभूर् विश्वा वेद जनिमा हन्ति शुष्णम् ।  
र्व्_३,०३१।०८च् प्र णो दिवः पदवीर् गव्युर् अर्चन् सखा सखींर् अमुञ्चन् निर् अवद्यात् ॥  
र्व्_३,०३१।०९अ नि गव्यता मनसा सेदुर् अर्कैः कृण्वानासो अमृतत्वाय गातुम् ।  
र्व्_३,०३१।०९च् इदं चिन् नु सदनम् भूर्य् एषां येन मासां असिषासन्न् ऋतेन ॥  
र्व्_३,०३१।१०अ सम्पश्यमाना अमदन्न् अभि स्वम् पयः प्रत्नस्य रेतसो दुघानाः ।  
र्व्_३,०३१।१०च् वि रोदसी अतपद् घोष एषां जाते निष्ठाम् अदधुर् गोषु वीरान् ॥  
र्व्_३,०३१।११अ स जातेभिर् वृत्रहा सेद् उ हव्यैर् उद् उस्रिया असृजद् इन्द्रो अर्कैः ।  
र्व्_३,०३१।११च् उरूच्य् अस्मै घृतवद् भरन्ती मधु स्वाद्म दुदुहे जेन्या गौः ॥  
र्व्_३,०३१।१२अ पित्रे चिच् चक्रुः सदनं सम् अस्मै महि त्विषीमत् सुकृतो वि हि ख्यन् ।  
र्व्_३,०३१।१२च् विष्कभ्नन्त स्कम्भनेना जनित्री आसीना ऊर्ध्वं रभसं वि मिन्वन् ॥  
र्व्_३,०३१।१३अ मही यदि धिषणा शिश्नथे धात् सद्योवृधं विभ्वं रोदस्योः ।  
र्व्_३,०३१।१३च् गिरो यस्मिन्न् अनवद्याः समीचीर् विश्वा इन्द्राय तविषीर् अनुत्ताः ॥  
र्व्_३,०३१।१४अ मह्य् आ ते सख्यं वश्मि शक्तीर् आ वृत्रघ्ने नियुतो यन्ति पूर्वीः ।  
र्व्_३,०३१।१४च् महि स्तोत्रम् अव आगन्म सूरेर् अस्माकं सु मघवन् बोधि गोपाः ॥  
र्व्_३,०३१।१५अ महि क्षेत्रम् पुरु श्चन्द्रं विविद्वान् आद् इत् सखिभ्यश् चरथं सम् ऐरत् ।  
र्व्_३,०३१।१५च् इन्द्रो नृभिर् अजनद् दीद्यानः साकं सूर्यम् उषसं गातुम् अग्निम् ॥  
र्व्_३,०३१।१६अ अपश् चिद् एष विभ्वो दमूनाः प्र सध्रीचीर् असृजद् विश्वश्चन्द्राः ।  
र्व्_३,०३१।१६च् मध्वः पुनानाः कविभिः पवित्रैर् द्युभिर् हिन्वन्त्य् अक्तुभिर् धनुत्रीः ॥  
र्व्_३,०३१।१७अ अनु कृष्णे वसुधिती जिहाते उभे सूर्यस्य मंहना यजत्रे ।  
र्व्_३,०३१।१७च् परि यत् ते महिमानं वृजध्यै सखाय इन्द्र काम्या ऋजिप्याः ॥  
र्व्_३,०३१।१८अ पतिर् भव वृत्रहन् सूनृतानां गिरां विश्वायुर् वृषभो वयोधाः ।  
र्व्_३,०३१।१८च् आ नो गहि सख्येभिः शिवेभिर् महान् महीभिर् ऊतिभिः सरण्यन् ॥  
र्व्_३,०३१।१९अ तम् अङ्गिरस्वन् नमसा सपर्यन् नव्यं कृणोमि सन्यसे पुराजाम् ।  
र्व्_३,०३१।१९च् द्रुहो वि याहि बहुला अदेवीः स्वश् च नो मघवन् सातये धाः ॥  
र्व्_३,०३१।२०अ मिहः पावकाः प्रतता अभूवन् स्वस्ति नः पिपृहि पारम् आसाम् ।  
र्व्_३,०३१।२०च् इन्द्र त्वं रथिरः पाहि नो रिषो मक्षू-मक्षू कृणुहि गोजितो नः ॥  
र्व्_३,०३१।२१अ अदेदिष्ट वृत्रहा गोपतिर् गा अन्तः कृष्णां अरुषैर् धामभिर् गात् ।  
र्व्_३,०३१।२१च् प्र सूनृता दिशमान ऋतेन दुरश् च विश्वा अवृणोद् अप स्वाः ॥  
र्व्_३,०३१।२२अ शुनं हुवेम मघवानम् इन्द्रम् अस्मिन् भरे नृतमं वाजसातौ ।  
र्व्_३,०३१।२२च् शृण्वन्तम् उग्रम् ऊतये समत्सु घ्नन्तं वृत्राणि सञ्जितं धनानाम् ॥  
  
र्व्_३,०३२।०१अ इन्द्र सोमं सोमपते पिबेमम् माध्यन्दिनं सवनं चारु यत् ते ।  
र्व्_३,०३२।०१च् प्रप्रुथ्या शिप्रे मघवन्न् ऋजीषिन् विमुच्या हरी इह मादयस्व ॥  
र्व्_३,०३२।०२अ गवाशिरम् मन्थिनम् इन्द्र शुक्रम् पिबा सोमं ररिमा ते मदाय ।  
र्व्_३,०३२।०२च् ब्रह्मकृता मारुतेना गणेन सजोषा रुद्रैस् तृपद् आ वृषस्व ॥  
र्व्_३,०३२।०३अ ये ते शुष्मं ये तविषीम् अवर्धन्न् अर्चन्त इन्द्र मरुतस् त ओजः ।  
र्व्_३,०३२।०३च् माध्यन्दिने सवने वज्रहस्त पिबा रुद्रेभिः सगणः सुशिप्र ॥  
र्व्_३,०३२।०४अ त इन् न्व् अस्य मधुमद् विविप्र इन्द्रस्य शर्धो मरुतो य आसन् ।  
र्व्_३,०३२।०४च् येभिर् वृत्रस्येषितो विवेदामर्मणो मन्यमानस्य मर्म ॥  
र्व्_३,०३२।०५अ मनुष्वद् इन्द्र सवनं जुषाणः पिबा सोमं शश्वते वीर्याय ।  
र्व्_३,०३२।०५च् स आ ववृत्स्व हर्यश्व यज्ञैः सरण्युभिर् अपो अर्णा सिसर्षि ॥  
र्व्_३,०३२।०६अ त्वम् अपो यद् ध वृत्रं जघन्वां अत्यां इव प्रासृजः सर्तवाजौ ।  
र्व्_३,०३२।०६च् शयानम् इन्द्र चरता वधेन वव्रिवांसम् परि देवीर् अदेवम् ॥  
र्व्_३,०३२।०७अ यजाम इन् नमसा वृद्धम् इन्द्रम् बृहन्तम् ऋष्वम् अजरं युवानम् ।  
र्व्_३,०३२।०७च् यस्य प्रिये ममतुर् यज्ञियस्य न रोदसी महिमानम् ममाते ॥  
र्व्_३,०३२।०८अ इन्द्रस्य कर्म सुकृता पुरूणि व्रतानि देवा न मिनन्ति विश्वे ।  
र्व्_३,०३२।०८च् दाधार यः पृथिवीं द्याम् उतेमां जजान सूर्यम् उषसं सुदंसाः ॥  
र्व्_३,०३२।०९अ अद्रोघ सत्यं तव तन् महित्वं सद्यो यज् जातो अपिबो ह सोमम् ।  
र्व्_३,०३२।०९च् न द्याव इन्द्र तवसस् त ओजो नाहा न मासाः शरदो वरन्त ॥  
र्व्_३,०३२।१०अ त्वं सद्यो अपिबो जात इन्द्र मदाय सोमम् परमे व्योमन् ।  
र्व्_३,०३२।१०च् यद् ध द्यावापृथिवी आविवेशीर् अथाभवः पूर्व्यः कारुधायाः ॥  
र्व्_३,०३२।११अ अहन्न् अहिम् परिशयानम् अर्ण ओजायमानं तुविजात तव्यान् ।  
र्व्_३,०३२।११च् न ते महित्वम् अनु भूद् अध द्यौर् यद् अन्यया स्फिग्या क्षाम् अवस्थाः ॥  
र्व्_३,०३२।१२अ यज्ञो हि त इन्द्र वर्धनो भूद् उत प्रियः सुतसोमो मियेधः ।  
र्व्_३,०३२।१२च् यज्ञेन यज्ञम् अव यज्ञियः सन् यज्ञस् ते वज्रम् अहिहत्य आवत् ॥  
र्व्_३,०३२।१३अ यज्ञेनेन्द्रम् अवसा चक्रे अर्वाग् ऐनं सुम्नाय नव्यसे ववृत्याम् ।  
र्व्_३,०३२।१३च् य स्तोमेभिर् वावृधे पूर्व्येभिर् यो मध्यमेभिर् उत नूतनेभिः ॥  
र्व्_३,०३२।१४अ विवेष यन् मा धिषणा जजान स्तवै पुरा पार्याद् इन्द्रम् अह्नः ।  
र्व्_३,०३२।१४च् अंहसो यत्र पीपरद् यथा नो नावेव यान्तम् उभये हवन्ते ॥  
र्व्_३,०३२।१५अ आपूर्णो अस्य कलशः स्वाहा सेक्तेव कोशं सिसिचे पिबध्यै ।  
र्व्_३,०३२।१५च् सम् उ प्रिया आववृत्रन् मदाय प्रदक्षिणिद् अभि सोमास इन्द्रम् ॥  
र्व्_३,०३२।१६अ न त्वा गभीरः पुरुहूत सिन्धुर् नाद्रयः परि षन्तो वरन्त ।  
र्व्_३,०३२।१६च् इत्था सखिभ्य इषितो यद् इन्द्रा दृऌहं चिद् अरुजो गव्यम् ऊर्वम् ॥  
र्व्_३,०३२।१७अ शुनं हुवेम मघवानम् इन्द्रम् अस्मिन् भरे नृतमं वाजसातौ ।  
र्व्_३,०३२।१७च् शृण्वन्तम् उग्रम् ऊतये समत्सु घ्नन्तं वृत्राणि सञ्जितं धनानाम् ॥  
  
र्व्_३,०३३।०१अ प्र पर्वतानाम् उशती उपस्थाद् अश्वे इव विषिते हासमाने ।  
र्व्_३,०३३।०१च् गावेव शुभ्रे मातरा रिहाणे विपाट् छुतुद्री पयसा जवेते ॥  
र्व्_३,०३३।०२अ इन्द्रेषिते प्रसवम् भिक्षमाणे अच्छा समुद्रं रथ्येव याथः ।  
र्व्_३,०३३।०२च् समाराणे ऊर्मिभिः पिन्वमाने अन्या वाम् अन्याम् अप्य् एति शुभ्रे ॥  
र्व्_३,०३३।०३अ अच्छा सिन्धुम् मातृतमाम् अयासं विपाशम् उर्वीं सुभगाम् अगन्म ।  
र्व्_३,०३३।०३च् वत्सम् इव मातरा संरिहाणे समानं योनिम् अनु सञ्चरन्ती ॥  
र्व्_३,०३३।०४अ एना वयम् पयसा पिन्वमाना अनु योनिं देवकृतं चरन्तीः ।  
र्व्_३,०३३।०४च् न वर्तवे प्रसवः सर्गतक्तः किंयुर् विप्रो नद्यो जोहवीति ॥  
र्व्_३,०३३।०५अ रमध्वम् मे वचसे सोम्याय ऋतावरीर् उप मुहूर्तम् एवैः ।  
र्व्_३,०३३।०५च् प्र सिन्धुम् अच्छा बृहती मनीषावस्युर् अह्वे कुशिकस्य सूनुः ॥  
र्व्_३,०३३।०६अ इन्द्रो अस्मां अरदद् वज्रबाहुर् अपाहन् वृत्रम् परिधिं नदीनाम् ।  
र्व्_३,०३३।०६च् देवो ऽनयत् सविता सुपाणिस् तस्य वयम् प्रसवे याम उर्वीः ॥  
र्व्_३,०३३।०७अ प्रवाच्यं शश्वधा वीर्यं तद् इन्द्रस्य कर्म यद् अहिं विवृश्चत् ।  
र्व्_३,०३३।०७च् वि वज्रेण परिषदो जघानायन्न् आपो ऽयनम् इच्छमानाः ॥  
र्व्_३,०३३।०८अ एतद् वचो जरितर् मापि मृष्ठा आ यत् ते घोषान् उत्तरा युगानि ।  
र्व्_३,०३३।०८च् उक्थेषु कारो प्रति नो जुषस्व मा नो नि कः पुरुषत्रा नमस् ते ॥  
र्व्_३,०३३।०९अ ओ षु स्वसारः कारवे शृणोत ययौ वो दूराद् अनसा रथेन ।  
र्व्_३,०३३।०९च् नि षू नमध्वम् भवता सुपारा अधोअक्षाः सिन्धवः स्रोत्याभिः ॥  
र्व्_३,०३३।१०अ आ ते कारो शृणवामा वचांसि ययाथ दूराद् अनसा रथेन ।  
र्व्_३,०३३।१०च् नि ते नंसै पीप्यानेव योषा मर्यायेव कन्या शश्वचै ते ॥  
र्व्_३,०३३।११अ यद् अङ्ग त्वा भरताः सन्तरेयुर् गव्यन् ग्राम इषित इन्द्रजूतः ।  
र्व्_३,०३३।११च् अर्षाद् अह प्रसवः सर्गतक्त आ वो वृणे सुमतिं यज्ञियानाम् ॥  
र्व्_३,०३३।१२अ अतारिषुर् भरता गव्यवः सम् अभक्त विप्रः सुमतिं नदीनाम् ।  
र्व्_३,०३३।१२च् प्र पिन्वध्वम् इषयन्तीः सुराधा आ वक्षणाः पृणध्वं यात शीभम् ॥  
र्व्_३,०३३।१३अ उद् व ऊर्मिः शम्या हन्त्व् आपो योक्त्राणि मुञ्चत ।  
र्व्_३,०३३।१३च् मादुष्कृतौ व्येनसाघ्न्यौ शूनम् आरताम् ॥  
  
र्व्_३,०३४।०१अ इन्द्रः पूर्भिद् आतिरद् दासम् अर्कैर् विदद्वसुर् दयमानो वि शत्रून् ।  
र्व्_३,०३४।०१च् ब्रह्मजूतस् तन्वा वावृधानो भूरिदात्र आपृणद् रोदसी उभे ॥  
र्व्_३,०३४।०२अ मखस्य ते तविषस्य प्र जूतिम् इयर्मि वाचम् अमृताय भूषन् ।  
र्व्_३,०३४।०२च् इन्द्र क्षितीनाम् असि मानुषीणां विशां दैवीनाम् उत पूर्वयावा ॥  
र्व्_३,०३४।०३अ इन्द्रो वृत्रम् अवृणोच् छर्धनीतिः प्र मायिनाम् अमिनाद् वर्पणीतिः ।  
र्व्_३,०३४।०३च् अहन् व्यंसम् उशधग् वनेष्व् आविर् धेना अकृणोद् राम्याणाम् ॥  
र्व्_३,०३४।०४अ इन्द्रः स्वर्षा जनयन्न् अहानि जिगायोशिग्भिः पृतना अभिष्टिः ।  
र्व्_३,०३४।०४च् प्रारोचयन् मनवे केतुम् अह्नाम् अविन्दज् ज्योतिर् बृहते रणाय ॥  
र्व्_३,०३४।०५अ इन्द्रस् तुजो बर्हणा आ विवेश नृवद् दधानो नर्या पुरूणि ।  
र्व्_३,०३४।०५च् अचेतयद् धिय इमा जरित्रे प्रेमं वर्णम् अतिरच् छुक्रम् आसाम् ॥  
र्व्_३,०३४।०६अ महो महानि पनयन्त्य् अस्येन्द्रस्य कर्म सुकृता पुरूणि ।  
र्व्_३,०३४।०६च् वृजनेन वृजिनान् सम् पिपेष मायाभिर् दस्यूंर् अभिभूत्योजाः ॥  
र्व्_३,०३४।०७अ युधेन्द्रो मह्ना वरिवश् चकार देवेभ्यः सत्पतिश् चर्षणिप्राः ।  
र्व्_३,०३४।०७च् विवस्वतः सदने अस्य तानि विप्रा उक्थेभिः कवयो गृणन्ति ॥  
र्व्_३,०३४।०८अ सत्रासाहं वरेण्यं सहोदां ससवांसं स्वर् अपश् च देवीः ।  
र्व्_३,०३४।०८च् ससान यः पृथिवीं द्याम् उतेमाम् इन्द्रम् मदन्त्य् अनु धीरणासः ॥  
र्व्_३,०३४।०९अ ससानात्यां उत सूर्यं ससानेन्द्रः ससान पुरुभोजसं गाम् ।  
र्व्_३,०३४।०९च् हिरण्ययम् उत भोगं ससान हत्वी दस्यून् प्रार्यं वर्णम् आवत् ॥  
र्व्_३,०३४।१०अ इन्द्र ओषधीर् असनोद् अहानि वनस्पतींर् असनोद् अन्तरिक्षम् ।  
र्व्_३,०३४।१०च् बिभेद वलं नुनुदे विवाचो ऽथाभवद् दमिताभिक्रतूनाम् ॥  
र्व्_३,०३४।११अ शुनं हुवेम मघवानम् इन्द्रम् अस्मिन् भरे नृतमं वाजसातौ ।  
र्व्_३,०३४।११च् शृण्वन्तम् उग्रम् ऊतये समत्सु घ्नन्तं वृत्राणि सञ्जितं धनानाम् ॥  
  
र्व्_३,०३५।०१अ तिष्ठा हरी रथ आ युज्यमाना याहि वायुर् न नियुतो नो अच्छ ।  
र्व्_३,०३५।०१च् पिबास्य् अन्धो अभिसृष्टो अस्मे इन्द्र स्वाहा ररिमा ते मदाय ॥  
र्व्_३,०३५।०२अ उपाजिरा पुरुहूताय सप्ती हरी रथस्य धूर्ष्व् आ युनज्मि ।  
र्व्_३,०३५।०२च् द्रवद् यथा सम्भृतं विश्वतश् चिद् उपेमं यज्ञम् आ वहात इन्द्रम् ॥  
र्व्_३,०३५।०३अ उपो नयस्व वृषणा तपुष्पोतेम् अव त्वं वृषभ स्वधावः ।  
र्व्_३,०३५।०३च् ग्रसेताम् अश्वा वि मुचेह शोणा दिवे-दिवे सदृशीर् अद्धि धानाः ॥  
र्व्_३,०३५।०४अ ब्रह्मणा ते ब्रह्मयुजा युनज्मि हरी सखाया सधमाद आशू ।  
र्व्_३,०३५।०४च् स्थिरं रथं सुखम् इन्द्राधितिष्ठन् प्रजानन् विद्वां उप याहि सोमम् ॥  
र्व्_३,०३५।०५अ मा ते हरी वृषणा वीतपृष्ठा नि रीरमन् यजमानासो अन्ये ।  
र्व्_३,०३५।०५च् अत्यायाहि शश्वतो वयं ते ऽरं सुतेभिः कृणवाम सोमैः ॥  
र्व्_३,०३५।०६अ तवायं सोमस् त्वम् एह्य् अर्वाङ् छश्वत्तमं सुमना अस्य पाहि ।  
र्व्_३,०३५।०६च् अस्मिन् यज्ञे बर्हिष्य् आ निषद्या दधिष्वेमं जठर इन्दुम् इन्द्र ॥  
र्व्_३,०३५।०७अ स्तीर्णं ते बर्हिः सुत इन्द्र सोमः कृता धाना अत्तवे ते हरिभ्याम् ।  
र्व्_३,०३५।०७च् तदोकसे पुरुशाकाय वृष्णे मरुत्वते तुभ्यं राता हवींषि ॥  
र्व्_३,०३५।०८अ इमं नरः पर्वतास् तुभ्यम् आपः सम् इन्द्र गोभिर् मधुमन्तम् अक्रन् ।  
र्व्_३,०३५।०८च् तस्यागत्या सुमना ऋष्व पाहि प्रजानन् विद्वान् पथ्या अनु स्वाः ॥  
र्व्_३,०३५।०९अ यां आभजो मरुत इन्द्र सोमे ये त्वाम् अवर्धन्न् अभवन् गणस् ते ।  
र्व्_३,०३५।०९च् तेभिर् एतं सजोषा वावशानो ऽग्नेः पिब जिह्वया सोमम् इन्द्र ॥  
र्व्_३,०३५।१०अ इन्द्र पिब स्वधया चित् सुतस्याग्नेर् वा पाहि जिह्वया यजत्र ।  
र्व्_३,०३५।१०च् अध्वर्योर् वा प्रयतं शक्र हस्ताद् धोतुर् वा यज्ञं हविषो जुषस्व ॥  
र्व्_३,०३५।११अ शुनं हुवेम मघवानम् इन्द्रम् अस्मिन् भरे नृतमं वाजसातौ ।  
र्व्_३,०३५।११च् शृण्वन्तम् उग्रम् ऊतये समत्सु घ्नन्तं वृत्राणि सञ्जितं धनानाम् ॥  
  
र्व्_३,०३६।०१अ इमाम् ऊ षु प्रभृतिं सातये धाः शश्वच्-छश्वद् ऊतिभिर् यादमानः ।  
र्व्_३,०३६।०१च् सुते-सुते वावृधे वर्धनेभिर् यः कर्मभिर् महद्भिः सुश्रुतो भूत् ॥  
र्व्_३,०३६।०२अ इन्द्राय सोमाः प्रदिवो विदाना ऋभुर् येभिर् वृषपर्वा विहायाः ।  
र्व्_३,०३६।०२च् प्रयम्यमानान् प्रति षू गृभायेन्द्र पिब वृषधूतस्य वृष्णः ॥  
र्व्_३,०३६।०३अ पिबा वर्धस्व तव घा सुतास इन्द्र सोमासः प्रथमा उतेमे ।  
र्व्_३,०३६।०३च् यथापिबः पूर्व्यां इन्द्र सोमां एवा पाहि पन्यो अद्या नवीयान् ॥  
र्व्_३,०३६।०४अ महां अमत्रो वृजने विरप्श्य् उग्रं शवः पत्यते धृष्ण्व् ओजः ।  
र्व्_३,०३६।०४च् नाह विव्याच पृथिवी चनैनं यत् सोमासो हर्यश्वम् अमन्दन् ॥  
र्व्_३,०३६।०५अ महां उग्रो वावृधे वीर्याय समाचक्रे वृषभः काव्येन ।  
र्व्_३,०३६।०५च् इन्द्रो भगो वाजदा अस्य गावः प्र जायन्ते दक्षिणा अस्य पूर्वीः ॥  
र्व्_३,०३६।०६अ प्र यत् सिन्धवः प्रसवं यथायन्न् आपः समुद्रं रथ्येव जग्मुः ।  
र्व्_३,०३६।०६च् अतश् चिद् इन्द्रः सदसो वरीयान् यद् ईं सोमः पृणति दुग्धो अंशुः ॥  
र्व्_३,०३६।०७अ समुद्रेण सिन्धवो यादमाना इन्द्राय सोमं सुषुतम् भरन्तः ।  
र्व्_३,०३६।०७च् अंशुं दुहन्ति हस्तिनो भरित्रैर् मध्वः पुनन्ति धारया पवित्रैः ॥  
र्व्_३,०३६।०८अ ह्रदा इव कुक्षयः सोमधानाः सम् ई विव्याच सवना पुरूणि ।  
र्व्_३,०३६।०८च् अन्ना यद् इन्द्रः प्रथमा व्य् आश वृत्रं जघन्वां अवृणीत सोमम् ॥  
र्व्_३,०३६।०९अ आ तू भर माकिर् एतत् परि ष्ठाद् विद्मा हि त्वा वसुपतिं वसूनाम् ।  
र्व्_३,०३६।०९च् इन्द्र यत् ते माहिनं दत्रम् अस्त्य् अस्मभ्यं तद् धर्यश्व प्र यन्धि ॥  
र्व्_३,०३६।१०अ अस्मे प्र यन्धि मघवन्न् ऋजीषिन्न् इन्द्र रायो विश्ववारस्य भूरेः ।  
र्व्_३,०३६।१०च् अस्मे शतं शरदो जीवसे धा अस्मे वीराञ् छश्वत इन्द्र शिप्रिन् ॥  
र्व्_३,०३६।११अ शुनं हुवेम मघवानम् इन्द्रम् अस्मिन् भरे नृतमं वाजसातौ ।  
र्व्_३,०३६।११च् शृण्वन्तम् उग्रम् ऊतये समत्सु घ्नन्तं वृत्राणि सञ्जितं धनानाम् ॥  
  
र्व्_३,०३७।०१अ वार्त्रहत्याय शवसे पृतनाषाह्याय च ।  
र्व्_३,०३७।०१च् इन्द्र त्वा वर्तयामसि ॥  
र्व्_३,०३७।०२अ अर्वाचीनं सु ते मन उत चक्षुः शतक्रतो ।  
र्व्_३,०३७।०२च् इन्द्र कृण्वन्तु वाघतः ॥  
र्व्_३,०३७।०३अ नामानि ते शतक्रतो विश्वाभिर् गीर्भिर् ईमहे ।  
र्व्_३,०३७।०३च् इन्द्राभिमातिषाह्ये ॥  
र्व्_३,०३७।०४अ पुरुष्टुतस्य धामभिः शतेन महयामसि ।  
र्व्_३,०३७।०४च् इन्द्रस्य चर्षणीधृतः ॥  
र्व्_३,०३७।०५अ इन्द्रं वृत्राय हन्तवे पुरुहूतम् उप ब्रुवे ।  
र्व्_३,०३७।०५च् भरेषु वाजसातये ॥  
र्व्_३,०३७।०६अ वाजेषु सासहिर् भव त्वाम् ईमहे शतक्रतो ।  
र्व्_३,०३७।०६च् इन्द्र वृत्राय हन्तवे ॥  
र्व्_३,०३७।०७अ द्युम्नेषु पृतनाज्ये पृत्सुतूर्षु श्रवस्सु च ।  
र्व्_३,०३७।०७च् इन्द्र साक्ष्वाभिमातिषु ॥  
र्व्_३,०३७।०८अ शुष्मिन्तमं न ऊतये द्युम्निनम् पाहि जागृविम् ।  
र्व्_३,०३७।०८च् इन्द्र सोमं शतक्रतो ॥  
र्व्_३,०३७।०९अ इन्द्रियाणि शतक्रतो या ते जनेषु पञ्चसु ।  
र्व्_३,०३७।०९च् इन्द्र तानि त आ वृणे ॥  
र्व्_३,०३७।१०अ अगन्न् इन्द्र श्रवो बृहद् द्युम्नं दधिष्व दुष्टरम् ।  
र्व्_३,०३७।१०च् उत् ते शुष्मं तिरामसि ॥  
र्व्_३,०३७।११अ अर्वावतो न आ गह्य् अथो शक्र परावतः ।  
र्व्_३,०३७।११च् उ लोको यस् ते अद्रिव इन्द्रेह तत आ गहि ॥  
  
र्व्_३,०३८।०१अ अभि तष्टेव दीधया मनीषाम् अत्यो न वाजी सुधुरो जिहानः ।  
र्व्_३,०३८।०१च् अभि प्रियाणि मर्मृशत् पराणि कवींर् इच्छामि सन्दृशे सुमेधाः ॥  
र्व्_३,०३८।०२अ इनोत पृच्छ जनिमा कवीनाम् मनोधृतः सुकृतस् तक्षत द्याम् ।  
र्व्_३,०३८।०२च् इमा उ ते प्रण्यो वर्धमाना मनोवाता अध नु धर्मणि ग्मन् ॥  
र्व्_३,०३८।०३अ नि षीम् इद् अत्र गुह्या दधाना उत क्षत्राय रोदसी सम् अञ्जन् ।  
र्व्_३,०३८।०३च् सम् मात्राभिर् ममिरे येमुर् उर्वी अन्तर् मही समृते धायसे धुः ॥  
र्व्_३,०३८।०४अ आतिष्ठन्तम् परि विश्वे अभूषञ् छ्रियो वसानश् चरति स्वरोचिः ।  
र्व्_३,०३८।०४च् महत् तद् वृष्णो असुरस्य नामा विश्वरूपो अमृतानि तस्थौ ॥  
र्व्_३,०३८।०५अ असूत पूर्वो वृषभो ज्यायान् इमा अस्य शुरुधः सन्ति पूर्वीः ।  
र्व्_३,०३८।०५च् दिवो नपाता विदथस्य धीभिः क्षत्रं राजाना प्रदिवो दधाथे ॥  
र्व्_३,०३८।०६अ त्रीणि राजाना विदथे पुरूणि परि विश्वानि भूषथः सदांसि ।  
र्व्_३,०३८।०६च् अपश्यम् अत्र मनसा जगन्वान् व्रते गन्धर्वां अपि वायुकेशान् ॥  
र्व्_३,०३८।०७अ तद् इन् न्व् अस्य वृषभस्य धेनोर् आ नामभिर् ममिरे सक्म्यं गोः ।  
र्व्_३,०३८।०७च् अन्यद्-अन्यद् असुर्यं वसाना नि मायिनो ममिरे रूपम् अस्मिन् ॥  
र्व्_३,०३८।०८अ तद् इन् न्व् अस्य सवितुर् नकिर् मे हिरण्ययीम् अमतिं याम् अशिश्रेत् ।  
र्व्_३,०३८।०८च् आ सुष्टुती रोदसी विश्वमिन्वे अपीव योषा जनिमानि वव्रे ॥  
र्व्_३,०३८।०९अ युवम् प्रत्नस्य साधथो महो यद् दैवी स्वस्तिः परि णः स्यातम् ।  
र्व्_३,०३८।०९च् गोपाजिह्वस्य तस्थुषो विरूपा विश्वे पश्यन्ति मायिनः कृतानि ॥  
र्व्_३,०३८।१०अ शुनं हुवेम मघवानम् इन्द्रम् अस्मिन् भरे नृतमं वाजसातौ ।  
र्व्_३,०३८।१०च् शृण्वन्तम् उग्रम् ऊतये समत्सु घ्नन्तं वृत्राणि सञ्जितं धनानाम् ॥  
  
र्व्_३,०३९।०१अ इन्द्रम् मतिर् हृद आ वच्यमानाच्छा पतिं स्तोमतष्टा जिगाति ।  
र्व्_३,०३९।०१च् या जागृविर् विदथे शस्यमानेन्द्र यत् ते जायते विद्धि तस्य ॥  
र्व्_३,०३९।०२अ दिवश् चिद् आ पूर्व्या जायमाना वि जागृविर् विदथे शस्यमाना ।  
र्व्_३,०३९।०२च् भद्रा वस्त्राण्य् अर्जुना वसाना सेयम् अस्मे सनजा पित्र्या धीः ॥  
र्व्_३,०३९।०३अ यमा चिद् अत्र यमसूर् असूत जिह्वाया अग्रम् पतद् आ ह्य् अस्थात् ।  
र्व्_३,०३९।०३च् वपूंषि जाता मिथुना सचेते तमोहना तपुषो बुध्न एता ॥  
र्व्_३,०३९।०४अ नकिर् एषां निन्दिता मर्त्येषु ये अस्माकम् पितरो गोषु योधाः ।  
र्व्_३,०३९।०४च् इन्द्र एषां दृंहिता माहिनावान् उद् गोत्राणि ससृजे दंसनावान् ॥  
र्व्_३,०३९।०५अ सखा ह यत्र सखिभिर् नवग्वैर् अभिज्ञ्व् आ सत्वभिर् गा अनुग्मन् ।  
र्व्_३,०३९।०५च् सत्यं तद् इन्द्रो दशभिर् दशग्वैः सूर्यं विवेद तमसि क्षियन्तम् ॥  
र्व्_३,०३९।०६अ इन्द्रो मधु सम्भृतम् उस्रियायाम् पद्वद् विवेद शफवन् नमे गोः ।  
र्व्_३,०३९।०६च् गुहा हितं गुह्यं गूऌहम् अप्सु हस्ते दधे दक्षिणे दक्षिणावान् ॥  
र्व्_३,०३९।०७अ ज्योतिर् वृणीत तमसो विजानन्न् आरे स्याम दुरिताद् अभीके ।  
र्व्_३,०३९।०७च् इमा गिरः सोमपाः सोमवृद्ध जुषस्वेन्द्र पुरुतमस्य कारोः ॥  
र्व्_३,०३९।०८अ ज्योतिर् यज्ञाय रोदसी अनु ष्याद् आरे स्याम दुरितस्य भूरेः ।  
र्व्_३,०३९।०८च् भूरि चिद् धि तुजतो मर्त्यस्य सुपारासो वसवो बर्हणावत् ॥  
र्व्_३,०३९।०९अ शुनं हुवेम मघवानम् इन्द्रम् अस्मिन् भरे नृतमं वाजसातौ ।  
र्व्_३,०३९।०९च् शृण्वन्तम् उग्रम् ऊतये समत्सु घ्नन्तं वृत्राणि सञ्जितं धनानाम् ॥  
  
र्व्_३,०४०।०१अ इन्द्र त्वा वृषभं वयं सुते सोमे हवामहे ।  
र्व्_३,०४०।०१च् स पाहि मध्वो अन्धसः ॥  
र्व्_३,०४०।०२अ इन्द्र क्रतुविदं सुतं सोमं हर्य पुरुष्टुत ।  
र्व्_३,०४०।०२च् पिबा वृषस्व तातृपिम् ॥  
र्व्_३,०४०।०३अ इन्द्र प्र णो धितावानं यज्ञं विश्वेभिर् देवेभिः ।  
र्व्_३,०४०।०३च् तिर स्तवान विश्पते ॥  
र्व्_३,०४०।०४अ इन्द्र सोमाः सुता इमे तव प्र यन्ति सत्पते ।  
र्व्_३,०४०।०४च् क्षयं चन्द्रास इन्दवः ॥  
र्व्_३,०४०।०५अ दधिष्वा जठरे सुतं सोमम् इन्द्र वरेण्यम् ।  
र्व्_३,०४०।०५च् तव द्युक्षास इन्दवः ॥  
र्व्_३,०४०।०६अ गिर्वणः पाहि नः सुतम् मधोर् धाराभिर् अज्यसे ।  
र्व्_३,०४०।०६च् इन्द्र त्वादातम् इद् यशः ॥  
र्व्_३,०४०।०७अ अभि द्युम्नानि वनिन इन्द्रं सचन्ते अक्षिता ।  
र्व्_३,०४०।०७च् पीत्वी सोमस्य वावृधे ॥  
र्व्_३,०४०।०८अ अर्वावतो न आ गहि परावतश् च वृत्रहन् ।  
र्व्_३,०४०।०८च् इमा जुषस्व नो गिरः ॥  
र्व्_३,०४०।०९अ यद् अन्तरा परावतम् अर्वावतं च हूयसे ।  
र्व्_३,०४०।०९च् इन्द्रेह तत आ गहि ॥  
  
र्व्_३,०४१।०१अ आ तू न इन्द्र मद्र्यग् घुवानः सोमपीतये ।  
र्व्_३,०४१।०१च् हरिभ्यां याह्य् अद्रिवः ॥  
र्व्_३,०४१।०२अ सत्तो होता न ऋत्वियस् तिस्तिरे बर्हिर् आनुषक् ।  
र्व्_३,०४१।०२च् अयुज्रन् प्रातर् अद्रयः ॥  
र्व्_३,०४१।०३अ इमा ब्रह्म ब्रह्मवाहः क्रियन्त आ बर्हिः सीद ।  
र्व्_३,०४१।०३च् वीहि शूर पुरोऌआशम् ॥  
र्व्_३,०४१।०४अ रारन्धि सवनेषु ण एषु स्तोमेषु वृत्रहन् ।  
र्व्_३,०४१।०४च् उक्थेष्व् इन्द्र गिर्वणः ॥  
र्व्_३,०४१।०५अ मतयः सोमपाम् उरुं रिहन्ति शवसस् पतिम् ।  
र्व्_३,०४१।०५च् इन्द्रं वत्सं न मातरः ॥  
र्व्_३,०४१।०६अ स मन्दस्वा ह्य् अन्धसो राधसे तन्वा महे ।  
र्व्_३,०४१।०६च् न स्तोतारं निदे करः ॥  
र्व्_३,०४१।०७अ वयम् इन्द्र त्वायवो हविष्मन्तो जरामहे ।  
र्व्_३,०४१।०७च् उत त्वम् अस्मयुर् वसो ॥  
र्व्_३,०४१।०८अ मारे अस्मद् वि मुमुचो हरिप्रियार्वाङ् याहि ।  
र्व्_३,०४१।०८च् इन्द्र स्वधावो मत्स्वेह ॥  
र्व्_३,०४१।०९अ अर्वाञ्चं त्वा सुखे रथे वहताम् इन्द्र केशिना ।  
र्व्_३,०४१।०९च् घृतस्नू बर्हिर् आसदे ॥  
  
र्व्_३,०४२।०१अ उप नः सुतम् आ गहि सोमम् इन्द्र गवाशिरम् ।  
र्व्_३,०४२।०१च् हरिभ्यां यस् ते अस्मयुः ॥  
र्व्_३,०४२।०२अ तम् इन्द्र मदम् आ गहि बर्हिष्ठां ग्रावभिः सुतम् ।  
र्व्_३,०४२।०२च् कुविन् न्व् अस्य तृप्णवः ॥  
र्व्_३,०४२।०३अ इन्द्रम् इत्था गिरो ममाच्छागुर् इषिता इतः ।  
र्व्_३,०४२।०३च् आवृते सोमपीतये ॥  
र्व्_३,०४२।०४अ इन्द्रं सोमस्य पीतये स्तोमैर् इह हवामहे ।  
र्व्_३,०४२।०४च् उक्थेभिः कुविद् आगमत् ॥  
र्व्_३,०४२।०५अ इन्द्र सोमाः सुता इमे तान् दधिष्व शतक्रतो ।  
र्व्_३,०४२।०५च् जठरे वाजिनीवसो ॥  
र्व्_३,०४२।०६अ विद्मा हि त्वा धनञ्जयं वाजेषु दधृषं कवे ।  
र्व्_३,०४२।०६च् अधा ते सुम्नम् ईमहे ॥  
र्व्_३,०४२।०७अ इमम् इन्द्र गवाशिरं यवाशिरं च नः पिब ।  
र्व्_३,०४२।०७च् आगत्या वृषभिः सुतम् ॥  
र्व्_३,०४२।०८अ तुभ्येद् इन्द्र स्व ओक्ये सोमं चोदामि पीतये ।  
र्व्_३,०४२।०८च् एष रारन्तु ते हृदि ॥  
र्व्_३,०४२।०९अ त्वां सुतस्य पीतये प्रत्नम् इन्द्र हवामहे ।  
र्व्_३,०४२।०९च् कुशिकासो अवस्यवः ॥  
  
र्व्_३,०४३।०१अ आ याह्य् अर्वाङ् उप वन्धुरेष्ठास् तवेद् अनु प्रदिवः सोमपेयम् ।  
र्व्_३,०४३।०१च् प्रिया सखाया वि मुचोप बर्हिस् त्वाम् इमे हव्यवाहो हवन्ते ॥  
र्व्_३,०४३।०२अ आ याहि पूर्वीर् अति चर्षणीर् आं अर्य आशिष उप नो हरिभ्याम् ।  
र्व्_३,०४३।०२च् इमा हि त्वा मतय स्तोमतष्टा इन्द्र हवन्ते सख्यं जुषाणाः ॥  
र्व्_३,०४३।०३अ आ नो यज्ञं नमोवृधं सजोषा इन्द्र देव हरिभिर् याहि तूयम् ।  
र्व्_३,०४३।०३च् अहं हि त्वा मतिभिर् जोहवीमि घृतप्रयाः सधमादे मधूनाम् ॥  
र्व्_३,०४३।०४अ आ च त्वाम् एता वृषणा वहातो हरी सखाया सुधुरा स्वङ्गा ।  
र्व्_३,०४३।०४च् धानावद् इन्द्रः सवनं जुषाणः सखा सख्युः शृणवद् वन्दनानि ॥  
र्व्_३,०४३।०५अ कुविन् मा गोपां करसे जनस्य कुविद् राजानम् मघवन्न् ऋजीषिन् ।  
र्व्_३,०४३।०५च् कुविन् म ऋषिम् पपिवांसं सुतस्य कुविन् मे वस्वो अमृतस्य शिक्षाः ॥  
र्व्_३,०४३।०६अ आ त्वा बृहन्तो हरयो युजाना अर्वाग् इन्द्र सधमादो वहन्तु ।  
र्व्_३,०४३।०६च् प्र ये द्विता दिव ऋञ्जन्त्य् आताः सुसम्मृष्टासो वृषभस्य मूराः ॥  
र्व्_३,०४३।०७अ इन्द्र पिब वृषधूतस्य वृष्ण आ यं ते श्येन उशते जभार ।  
र्व्_३,०४३।०७च् यस्य मदे च्यावयसि प्र कृष्टीर् यस्य मदे अप गोत्रा ववर्थ ॥  
र्व्_३,०४३।०८अ शुनं हुवेम मघवानम् इन्द्रम् अस्मिन् भरे नृतमं वाजसातौ ।  
र्व्_३,०४३।०८च् शृण्वन्तम् उग्रम् ऊतये समत्सु घ्नन्तं वृत्राणि सञ्जितं धनानाम् ॥  
  
र्व्_३,०४४।०१अ अयं ते अस्तु हर्यतः सोम आ हरिभिः सुतः ।  
र्व्_३,०४४।०१च् जुषाण इन्द्र हरिभिर् न आ गह्य् आ तिष्ठ हरितं रथम् ॥  
र्व्_३,०४४।०२अ हर्यन्न् उषसम् अर्चयः सूर्यं हर्यन्न् अरोचयः ।  
र्व्_३,०४४।०२च् विद्वांश् चिकित्वान् हर्यश्व वर्धस इन्द्र विश्वा अभि श्रियः ॥  
र्व्_३,०४४।०३अ द्याम् इन्द्रो हरिधायसम् पृथिवीं हरिवर्पसम् ।  
र्व्_३,०४४।०३च् अधारयद् धरितोर् भूरि भोजनं ययोर् अन्तर् हरिश् चरत् ॥  
र्व्_३,०४४।०४अ जज्ञानो हरितो वृषा विश्वम् आ भाति रोचनम् ।  
र्व्_३,०४४।०४च् हर्यश्वो हरितं धत्त आयुधम् आ वज्रम् बाह्वोर् हरिम् ॥  
र्व्_३,०४४।०५अ इन्द्रो हर्यन्तम् अर्जुनं वज्रं शुक्रैर् अभीवृतम् ।  
र्व्_३,०४४।०५च् अपावृणोद् धरिभिर् अद्रिभिः सुतम् उद् गा हरिभिर् आजत ॥  
  
र्व्_३,०४५।०१अ आ मन्द्रैर् इन्द्र हरिभिर् याहि मयूररोमभिः ।  
र्व्_३,०४५।०१च् मा त्वा के चिन् नि यमन् विं न पाशिनो ऽति धन्वेव तां इहि ॥  
र्व्_३,०४५।०२अ वृत्रखादो वलंरुजः पुरां दर्मो अपाम् अजः ।  
र्व्_३,०४५।०२च् स्थाता रथस्य हर्योर् अभिस्वर इन्द्रो दृऌहा चिद् आरुजः ॥  
र्व्_३,०४५।०३अ गम्भीरां उदधींर् इव क्रतुम् पुष्यसि गा इव ।  
र्व्_३,०४५।०३च् प्र सुगोपा यवसं धेनवो यथा ह्रदं कुल्या इवाशत ॥  
र्व्_३,०४५।०४अ आ नस् तुजं रयिम् भरांशं न प्रतिजानते ।  
र्व्_३,०४५।०४च् वृक्षम् पक्वम् फलम् अङ्कीव धूनुहीन्द्र सम्पारणं वसु ॥  
र्व्_३,०४५।०५अ स्वयुर् इन्द्र स्वराऌ असि स्मद्दिष्टिः स्वयशस्तरः ।  
र्व्_३,०४५।०५च् स वावृधान ओजसा पुरुष्टुत भवा नः सुश्रवस्तमः ॥  
  
र्व्_३,०४६।०१अ युध्मस्य ते वृषभस्य स्वराज उग्रस्य यून स्थविरस्य घृष्वेः ।  
र्व्_३,०४६।०१च् अजूर्यतो वज्रिणो वीर्याणीन्द्र श्रुतस्य महतो महानि ॥  
र्व्_३,०४६।०२अ महां असि महिष वृष्ण्येभिर् धनस्पृद् उग्र सहमानो अन्यान् ।  
र्व्_३,०४६।०२च् एको विश्वस्य भुवनस्य राजा स योधया च क्षयया च जनान् ॥  
र्व्_३,०४६।०३अ प्र मात्राभी रिरिचे रोचमानः प्र देवेभिर् विश्वतो अप्रतीतः ।  
र्व्_३,०४६।०३च् प्र मज्मना दिव इन्द्रः पृथिव्याः प्रोरोर् महो अन्तरिक्षाद् ऋजीषी ॥  
र्व्_३,०४६।०४अ उरुं गभीरं जनुषाभ्य् उग्रं विश्वव्यचसम् अवतम् मतीनाम् ।  
र्व्_३,०४६।०४च् इन्द्रं सोमासः प्रदिवि सुतासः समुद्रं न स्रवत आ विशन्ति ॥  
र्व्_३,०४६।०५अ यं सोमम् इन्द्र पृथिवीद्यावा गर्भं न माता बिभृतस् त्वाया ।  
र्व्_३,०४६।०५च् तं ते हिन्वन्ति तम् उ ते मृजन्त्य् अध्वर्यवो वृषभ पातवा उ ॥  
  
र्व्_३,०४७।०१अ मरुत्वां इन्द्र वृषभो रणाय पिबा सोमम् अनुष्वधम् मदाय ।  
र्व्_३,०४७।०१च् आ सिञ्चस्व जठरे मध्व ऊर्मिं त्वं राजासि प्रदिवः सुतानाम् ॥  
र्व्_३,०४७।०२अ सजोषा इन्द्र सगणो मरुद्भिः सोमम् पिब वृत्रहा शूर विद्वान् ।  
र्व्_३,०४७।०२च् जहि शत्रूंर् अप मृधो नुदस्वाथाभयं कृणुहि विश्वतो नः ॥  
र्व्_३,०४७।०३अ उत ऋतुभिर् ऋतुपाः पाहि सोमम् इन्द्र देवेभिः सखिभिः सुतं नः ।  
र्व्_३,०४७।०३च् यां आभजो मरुतो ये त्वान्व् अहन् वृत्रम् अदधुस् तुभ्यम् ओजः ॥  
र्व्_३,०४७।०४अ ये त्वाहिहत्ये मघवन्न् अवर्धन् ये शाम्बरे हरिवो ये गविष्टौ ।  
र्व्_३,०४७।०४च् ये त्वा नूनम् अनुमदन्ति विप्राः पिबेन्द्र सोमं सगणो मरुद्भिः ॥  
र्व्_३,०४७।०५अ मरुत्वन्तं वृषभं वावृधानम् अकवारिं दिव्यं शासम् इन्द्रम् ।  
र्व्_३,०४७।०५च् विश्वासाहम् अवसे नूतनायोग्रं सहोदाम् इह तं हुवेम ॥  
र्व्_३,०४८।०१अ सद्यो ह जातो वृषभः कनीनः प्रभर्तुम् आवद् अन्धसः सुतस्य ।  
र्व्_३,०४८।०१च् साधोः पिब प्रतिकामं यथा ते रसाशिरः प्रथमं सोम्यस्य ॥  
र्व्_३,०४८।०२अ यज् जायथास् तद् अहर् अस्य कामे ऽंशोः पीयूषम् अपिबो गिरिष्ठाम् ।  
र्व्_३,०४८।०२च् तं ते माता परि योषा जनित्री महः पितुर् दम आसिञ्चद् अग्रे ॥  
र्व्_३,०४८।०३अ उपस्थाय मातरम् अन्नम् ऐट्ट तिग्मम् अपश्यद् अभि सोमम् ऊधः ।  
र्व्_३,०४८।०३च् प्रयावयन्न् अचरद् गृत्सो अन्यान् महानि चक्रे पुरुधप्रतीकः ॥  
र्व्_३,०४८।०४अ उग्रस् तुराषाऌ अभिभूत्योजा यथावशं तन्वं चक्र एषः ।  
र्व्_३,०४८।०४च् त्वष्टारम् इन्द्रो जनुषाभिभूयामुष्या सोमम् अपिबच् चमूषु ॥  
र्व्_३,०४८।०५अ शुनं हुवेम मघवानम् इन्द्रम् अस्मिन् भरे नृतमं वाजसातौ ।  
र्व्_३,०४८।०५च् शृण्वन्तम् उग्रम् ऊतये समत्सु घ्नन्तं वृत्राणि सञ्जितं धनानाम् ॥  
  
र्व्_३,०४९।०१अ शंसा महाम् इन्द्रं यस्मिन् विश्वा आ कृष्टयः सोमपाः कामम् अव्यन् ।  
र्व्_३,०४९।०१च् यं सुक्रतुं धिषणे विभ्वतष्टं घनं वृत्राणां जनयन्त देवाः ॥  
र्व्_३,०४९।०२अ यं नु नकिः पृतनासु स्वराजं द्विता तरति नृतमं हरिष्ठाम् ।  
र्व्_३,०४९।०२च् इनतमः सत्वभिर् यो ह शूषैः पृथुज्रया अमिनाद् आयुर् दस्योः ॥  
र्व्_३,०४९।०३अ सहावा पृत्सु तरणिर् नार्वा व्यानशी रोदसी मेहनावान् ।  
र्व्_३,०४९।०३च् भगो न कारे हव्यो मतीनाम् पितेव चारुः सुहवो वयोधाः ॥  
र्व्_३,०४९।०४अ धर्ता दिवो रजसस् पृष्ट ऊर्ध्वो रथो न वायुर् वसुभिर् नियुत्वान् ।  
र्व्_३,०४९।०४च् क्षपां वस्ता जनिता सूर्यस्य विभक्ता भागं धिषणेव वाजम् ॥  
र्व्_३,०४९।०५अ शुनं हुवेम मघवानम् इन्द्रम् अस्मिन् भरे नृतमं वाजसातौ ।  
र्व्_३,०४९।०५च् शृण्वन्तम् उग्रम् ऊतये समत्सु घ्नन्तं वृत्राणि सञ्जितं धनानाम् ॥  
  
र्व्_३,०५०।०१अ इन्द्रः स्वाहा पिबतु यस्य सोम आगत्या तुम्रो वृषभो मरुत्वान् ।  
र्व्_३,०५०।०१च् ओरुव्यचाः पृणताम् एभिर् अन्नैर् आस्य हविस् तन्वः कामम् ऋध्याः ॥  
र्व्_३,०५०।०२अ आ ते सपर्यू जवसे युनज्मि ययोर् अनु प्रदिवः श्रुष्टिम् आवः ।  
र्व्_३,०५०।०२च् इह त्वा धेयुर् हरयः सुशिप्र पिबा त्व् अस्य सुषुतस्य चारोः ॥  
र्व्_३,०५०।०३अ गोभिर् मिमिक्षुं दधिरे सुपारम् इन्द्रं ज्यैष्ठ्याय धायसे गृणानाः ।  
र्व्_३,०५०।०३च् मन्दानः सोमम् पपिवां ऋजीषिन् सम् अस्मभ्यम् पुरुधा गा इषण्य ॥  
र्व्_३,०५०।०४अ इमं कामम् मन्दया गोभिर् अश्वैश् चन्द्रवता राधसा पप्रथश् च ।  
र्व्_३,०५०।०४च् स्वर्यवो मतिभिस् तुभ्यं विप्रा इन्द्राय वाहः कुशिकासो अक्रन् ॥  
र्व्_३,०५०।०५अ शुनं हुवेम मघवानम् इन्द्रम् अस्मिन् भरे नृतमं वाजसातौ ।  
र्व्_३,०५०।०५च् शृण्वन्तम् उग्रम् ऊतये समत्सु घ्नन्तं वृत्राणि सञ्जितं धनानाम् ॥  
  
र्व्_३,०५१।०१अ चर्षणीधृतम् मघवानम् उक्थ्यम् इन्द्रं गिरो बृहतीर् अभ्य् अनूषत ।  
र्व्_३,०५१।०१च् वावृधानम् पुरुहूतं सुवृक्तिभिर् अमर्त्यं जरमाणं दिवे-दिवे ॥  
र्व्_३,०५१।०२अ शतक्रतुम् अर्णवं शाकिनं नरं गिरो म इन्द्रम् उप यन्ति विश्वतः ।  
र्व्_३,०५१।०२च् वाजसनिम् पूर्भिदं तूर्णिम् अप्तुरं धामसाचम् अभिषाचं स्वर्विदम् ॥  
र्व्_३,०५१।०३अ आकरे वसोर् जरिता पनस्यते ऽनेहस स्तुभ इन्द्रो दुवस्यति ।  
र्व्_३,०५१।०३च् विवस्वतः सदन आ हि पिप्रिये सत्रासाहम् अभिमातिहनं स्तुहि ॥  
र्व्_३,०५१।०४अ नृणाम् उ त्वा नृतमं गीर्भिर् उक्थैर् अभि प्र वीरम् अर्चता सबाधः ।  
र्व्_३,०५१।०४च् सं सहसे पुरुमायो जिहीते नमो अस्य प्रदिव एक ईशे ॥  
र्व्_३,०५१।०५अ पूर्वीर् अस्य निष्षिधो मर्त्येषु पुरू वसूनि पृथिवी बिभर्ति ।  
र्व्_३,०५१।०५च् इन्द्राय द्याव ओषधीर् उतापो रयिं रक्षन्ति जीरयो वनानि ॥  
र्व्_३,०५१।०६अ तुभ्यम् ब्रह्माणि गिर इन्द्र तुभ्यं सत्रा दधिरे हरिवो जुषस्व ।  
र्व्_३,०५१।०६च् बोध्य् आपिर् अवसो नूतनस्य सखे वसो जरितृभ्यो वयो धाः ॥  
र्व्_३,०५१।०७अ इन्द्र मरुत्व इह पाहि सोमं यथा शार्याते अपिबः सुतस्य ।  
र्व्_३,०५१।०७च् तव प्रणीती तव शूर शर्मन्न् आ विवासन्ति कवयः सुयज्ञाः ॥  
र्व्_३,०५१।०८अ स वावशान इह पाहि सोमम् मरुद्भिर् इन्द्र सखिभिः सुतं नः ।  
र्व्_३,०५१।०८च् जातं यत् त्वा परि देवा अभूषन् महे भराय पुरुहूत विश्वे ॥  
र्व्_३,०५१।०९अ अप्तूर्ये मरुत आपिर् एषो ऽमन्दन्न् इन्द्रम् अनु दातिवाराः ।  
र्व्_३,०५१।०९च् तेभिः साकम् पिबतु वृत्रखादः सुतं सोमं दाशुषः स्वे सधस्थे ॥  
र्व्_३,०५१।१०अ इदं ह्य् अन्व् ओजसा सुतं राधानाम् पते ।  
र्व्_३,०५१।१०च् पिबा त्व् अस्य गिर्वणः ॥  
र्व्_३,०५१।११अ यस् ते अनु स्वधाम् असत् सुते नि यच्छ तन्वम् ।  
र्व्_३,०५१।११च् स त्वा ममत्तु सोम्यम् ॥  
र्व्_३,०५१।१२अ प्र ते अश्नोतु कुक्ष्योः प्रेन्द्र ब्रह्मणा शिरः ।  
र्व्_३,०५१।१२च् प्र बाहू शूर राधसे ॥  
  
र्व्_३,०५२।०१अ धानावन्तं करम्भिणम् अपूपवन्तम् उक्थिनम् ।  
र्व्_३,०५२।०१च् इन्द्र प्रातर् जुषस्व नः ॥  
र्व्_३,०५२।०२अ पुरोऌआशम् पचत्यं जुषस्वेन्द्रा गुरस्व च ।  
र्व्_३,०५२।०२च् तुभ्यं हव्यानि सिस्रते ॥  
र्व्_३,०५२।०३अ पुरोऌआशं च नो घसो जोषयासे गिरश् च नः ।  
र्व्_३,०५२।०३च् वधूयुर् इव योषणाम् ॥  
र्व्_३,०५२।०४अ पुरोऌआशं सनश्रुत प्रातःसावे जुषस्व नः ।  
र्व्_३,०५२।०४च् इन्द्र क्रतुर् हि ते बृहन् ॥  
र्व्_३,०५२।०५अ माध्यन्दिनस्य सवनस्य धानाः पुरोऌआशम् इन्द्र कृष्वेह चारुम् ।  
र्व्_३,०५२।०५च् प्र यत् स्तोता जरिता तूर्ण्यर्थो वृषायमाण उप गीर्भिर् ईट्टे ॥  
र्व्_३,०५२।०६अ तृतीये धानाः सवने पुरुष्टुत पुरोऌआशम् आहुतम् मामहस्व नः ।  
र्व्_३,०५२।०६च् ऋभुमन्तं वाजवन्तं त्वा कवे प्रयस्वन्त उप शिक्षेम धीतिभिः ॥  
र्व्_३,०५२।०७अ पूषण्वते ते चकृमा करम्भं हरिवते हर्यश्वाय धानाः ।  
र्व्_३,०५२।०७च् अपूपम् अद्धि सगणो मरुद्भिः सोमम् पिब वृत्रहा शूर विद्वान् ॥  
र्व्_३,०५२।०८अ प्रति धाना भरत तूयम् अस्मै पुरोऌआशं वीरतमाय नृणाम् ।  
र्व्_३,०५२।०८च् दिवे-दिवे सदृशीर् इन्द्र तुभ्यं वर्धन्तु त्वा सोमपेयाय धृष्णो ॥  
  
र्व्_३,०५३।०१अ इन्द्रापर्वता बृहता रथेन वामीर् इष आ वहतं सुवीराः ।  
र्व्_३,०५३।०१च् वीतं हव्यान्य् अध्वरेषु देवा वर्धेथां गीर्भिर् इऌअया मदन्ता ॥  
र्व्_३,०५३।०२अ तिष्ठा सु कम् मघवन् मा परा गाः सोमस्य नु त्वा सुषुतस्य यक्षि ।  
र्व्_३,०५३।०२च् पितुर् न पुत्रः सिचम् आ रभे त इन्द्र स्वादिष्ठया गिरा शचीवः ॥  
र्व्_३,०५३।०३अ शंसावाध्वर्यो प्रति मे गृणीहीन्द्राय वाहः कृणवाव जुष्टम् ।  
र्व्_३,०५३।०३च् एदम् बर्हिर् यजमानस्य सीदाथा च भूद् उक्थम् इन्द्राय शस्तम् ॥  
र्व्_३,०५३।०४अ जायेद् अस्तम् मघवन् सेद् उ योनिस् तद् इत् त्वा युक्ता हरयो वहन्तु ।  
र्व्_३,०५३।०४च् यदा कदा च सुनवाम सोमम् अग्निष् ट्वा दूतो धन्वात्य् अच्छ ॥  
र्व्_३,०५३।०५अ परा याहि मघवन्न् आ च याहीन्द्र भ्रातर् उभयत्रा ते अर्थम् ।  
र्व्_३,०५३।०५च् यत्रा रथस्य बृहतो निधानं विमोचनं वाजिनो रासभस्य ॥  
र्व्_३,०५३।०६अ अपाः सोमम् अस्तम् इन्द्र प्र याहि कल्याणीर् जाया सुरणं गृहे ते ।  
र्व्_३,०५३।०६च् यत्रा रथस्य बृहतो निधानं विमोचनं वाजिनो दक्षिणावत् ॥  
र्व्_३,०५३।०७अ इमे भोजा अङ्गिरसो विरूपा दिवस् पुत्रासो असुरस्य वीराः ।  
र्व्_३,०५३।०७च् विश्वामित्राय ददतो मघानि सहस्रसावे प्र तिरन्त आयुः ॥  
र्व्_३,०५३।०८अ रूपं-रूपम् मघवा बोभवीति मायाः कृण्वानस् तन्वम् परि स्वाम् ।  
र्व्_३,०५३।०८च् त्रिर् यद् दिवः परि मुहूर्तम् आगात् स्वैर् मन्त्रैर् अनृतुपा ऋतावा ॥  
र्व्_३,०५३।०९अ महां ऋषिर् देवजा देवजूतो ऽस्तभ्नात् सिन्धुम् अर्णवं नृचक्षाः ।  
र्व्_३,०५३।०९च् विश्वामित्रो यद् अवहत् सुदासम् अप्रियायत कुशिकेभिर् इन्द्रः ॥  
र्व्_३,०५३।१०अ हंसा इव कृणुथ श्लोकम् अद्रिभिर् मदन्तो गीर्भिर् अध्वरे सुते सचा ।  
र्व्_३,०५३।१०च् देवेभिर् विप्रा ऋषयो नृचक्षसो वि पिबध्वं कुशिकाः सोम्यम् मधु ॥  
र्व्_३,०५३।११अ उप प्रेत कुशिकाश् चेतयध्वम् अश्वं राये प्र मुञ्चता सुदासः ।  
र्व्_३,०५३।११च् राजा वृत्रं जङ्घनत् प्राग् अपाग् उदग् अथा यजाते वर आ पृथिव्याः ॥  
र्व्_३,०५३।१२अ य इमे रोदसी उभे अहम् इन्द्रम् अतुष्टवम् ।  
र्व्_३,०५३।१२च् विश्वामित्रस्य रक्षति ब्रह्मेदम् भारतं जनम् ॥  
र्व्_३,०५३।१३अ विश्वामित्रा अरासत ब्रह्मेन्द्राय वज्रिणे ।  
र्व्_३,०५३।१३च् करद् इन् नः सुराधसः ॥  
र्व्_३,०५३।१४अ किं ते कृण्वन्ति कीकटेषु गावो नाशिरं दुह्रे न तपन्ति घर्मम् ।  
र्व्_३,०५३।१४च् आ नो भर प्रमगन्दस्य वेदो नैचाशाखम् मघवन् रन्धया नः ॥  
र्व्_३,०५३।१५अ ससर्परीर् अमतिम् बाधमाना बृहन् मिमाय जमदग्निदत्ता ।  
र्व्_३,०५३।१५च् आ सूर्यस्य दुहिता ततान श्रवो देवेष्व् अमृतम् अजुर्यम् ॥  
र्व्_३,०५३।१६अ ससर्परीर् अभरत् तूयम् एभ्यो ऽधि श्रवः पाञ्चजन्यासु कृष्टिषु ।  
र्व्_३,०५३।१६च् सा पक्ष्या नव्यम् आयुर् दधाना याम् मे पलस्तिजमदग्नयो ददुः ॥  
र्व्_३,०५३।१७अ स्थिरौ गावौ भवतां वीऌउर् अक्षो मेषा वि वर्हि मा युगं वि शारि ।  
र्व्_३,०५३।१७च् इन्द्रः पातल्ये ददतां शरीतोर् अरिष्टनेमे अभि नः सचस्व ॥  
र्व्_३,०५३।१८अ बलं धेहि तनूषु नो बलम् इन्द्रानऌउत्सु नः ।  
र्व्_३,०५३।१८च् बलं तोकाय तनयाय जीवसे त्वं हि बलदा असि ॥  
र्व्_३,०५३।१९अ अभि व्ययस्व खदिरस्य सारम् ओजो धेहि स्पन्दने शिंशपायाम् ।  
र्व्_३,०५३।१९च् अक्ष वीऌओ वीऌइत वीऌअयस्व मा यामाद् अस्माद् अव जीहिपो नः ॥  
र्व्_३,०५३।२०अ अयम् अस्मान् वनस्पतिर् मा च हा मा च रीरिषत् ।  
र्व्_३,०५३।२०च् स्वस्त्य् आ गृहेभ्य आवसा आ विमोचनात् ॥  
र्व्_३,०५३।२१अ इन्द्रोतिभिर् बहुलाभिर् नो अद्य याच्छ्रेष्ठाभिर् मघवञ् छूर जिन्व ।  
र्व्_३,०५३।२१च् यो नो द्वेष्ट्य् अधरः सस् पदीष्ट यम् उ द्विष्मस् तम् उ प्राणो जहातु ॥  
र्व्_३,०५३।२२अ परशुं चिद् वि तपति शिम्बलं चिद् वि वृश्चति ।  
र्व्_३,०५३।२२च् उखा चिद् इन्द्र येषन्ती प्रयस्ता फेनम् अस्यति ॥  
र्व्_३,०५३।२३अ न सायकस्य चिकिते जनासो लोधं नयन्ति पशु मन्यमानाः ।  
र्व्_३,०५३।२३च् नावाजिनं वाजिना हासयन्ति न गर्दभम् पुरो अश्वान् नयन्ति ॥  
र्व्_३,०५३।२४अ इम इन्द्र भरतस्य पुत्रा अपपित्वं चिकितुर् न प्रपित्वम् ।  
र्व्_३,०५३।२४च् हिन्वन्त्य् अश्वम् अरणं न नित्यं ज्यावाजम् परि णयन्त्य् आजौ ॥  
  
र्व्_३,०५४।०१अ इमम् महे विदथ्याय शूषं शश्वत् कृत्व ईड्याय प्र जभ्रुः ।  
र्व्_३,०५४।०१च् शृणोतु नो दम्येभिर् अनीकैः शृणोत्व् अग्निर् दिव्यैर् अजस्रः ॥  
र्व्_३,०५४।०२अ महि महे दिवे अर्चा पृथिव्यै कामो म इच्छञ् चरति प्रजानन् ।  
र्व्_३,०५४।०२च् ययोर् ह स्तोमे विदथेषु देवाः सपर्यवो मादयन्ते सचायोः ॥  
र्व्_३,०५४।०३अ युवोर् ऋतं रोदसी सत्यम् अस्तु महे षु णः सुविताय प्र भूतम् ।  
र्व्_३,०५४।०३च् इदं दिवे नमो अग्ने पृथिव्यै सपर्यामि प्रयसा यामि रत्नम् ॥  
र्व्_३,०५४।०४अ उतो हि वाम् पूर्व्या आविविद्र ऋतावरी रोदसी सत्यवाचः ।  
र्व्_३,०५४।०४च् नरश् चिद् वां समिथे शूरसातौ ववन्दिरे पृथिवि वेविदानाः ॥  
र्व्_३,०५४।०५अ को अद्धा वेद क इह प्र वोचद् देवां अच्छा पथ्या का सम् एति ।  
र्व्_३,०५४।०५च् ददृश्र एषाम् अवमा सदांसि परेषु या गुह्येषु व्रतेषु ॥  
र्व्_३,०५४।०६अ कविर् नृचक्षा अभि षीम् अचष्ट ऋतस्य योना विघृते मदन्ती ।  
र्व्_३,०५४।०६च् नाना चक्राते सदनं यथा वेः समानेन क्रतुना संविदाने ॥  
र्व्_३,०५४।०७अ समान्या वियुते दूरेअन्ते ध्रुवे पदे तस्थतुर् जागरूके ।  
र्व्_३,०५४।०७च् उत स्वसारा युवती भवन्ती आद् उ ब्रुवाते मिथुनानि नाम ॥  
र्व्_३,०५४।०८अ विश्वेद् एते जनिमा सं विविक्तो महो देवान् बिभ्रती न व्यथेते ।  
र्व्_३,०५४।०८च् एजद् ध्रुवम् पत्यते विश्वम् एकं चरत् पतत्रि विषुणं वि जातम् ॥  
र्व्_३,०५४।०९अ सना पुराणम् अध्य् एम्य् आरान् महः पितुर् जनितुर् जामि तन् नः ।  
र्व्_३,०५४।०९च् देवासो यत्र पनितार एवैर् उरौ पथि व्युते तस्थुर् अन्तः ॥  
र्व्_३,०५४।१०अ इमं स्तोमं रोदसी प्र ब्रवीम्य् ऋदूदराः शृणवन्न् अग्निजिह्वाः ।  
र्व्_३,०५४।१०च् मित्रः सम्राजो वरुणो युवान आदित्यासः कवयः पप्रथानाः ॥  
र्व्_३,०५४।११अ हिरण्यपाणिः सविता सुजिह्वस् त्रिर् आ दिवो विदथे पत्यमानः ।  
र्व्_३,०५४।११च् देवेषु च सवितः श्लोकम् अश्रेर् आद् अस्मभ्यम् आ सुव सर्वतातिम् ॥  
र्व्_३,०५४।१२अ सुकृत् सुपाणिः स्ववां ऋतावा देवस् त्वष्टावसे तानि नो धात् ।  
र्व्_३,०५४।१२च् पूषण्वन्त ऋभवो मादयध्वम् ऊर्ध्वग्रावाणो अध्वरम् अतष्ट ॥  
र्व्_३,०५४।१३अ विद्युद्रथा मरुत ऋष्टिमन्तो दिवो मर्या ऋतजाता अयासः ।  
र्व्_३,०५४।१३च् सरस्वती शृणवन् यज्ञियासो धाता रयिं सहवीरं तुरासः ॥  
र्व्_३,०५४।१४अ विष्णुं स्तोमासः पुरुदस्मम् अर्का भगस्येव कारिणो यामनि ग्मन् ।  
र्व्_३,०५४।१४च् उरुक्रमः ककुहो यस्य पूर्वीर् न मर्धन्ति युवतयो जनित्रीः ॥  
र्व्_३,०५४।१५अ इन्द्रो विश्वैर् वीर्यैः पत्यमान उभे आ पप्रौ रोदसी महित्वा ।  
र्व्_३,०५४।१५च् पुरन्दरो वृत्रहा धृष्णुषेणः सङ्गृभ्या न आ भरा भूरि पश्वः ॥  
र्व्_३,०५४।१६अ नासत्या मे पितरा बन्धुपृच्छा सजात्यम् अश्विनोश् चारु नाम ।  
र्व्_३,०५४।१६च् युवं हि स्थो रयिदौ नो रयीणां दात्रं रक्षेथे अकवैर् अदब्धा ॥  
र्व्_३,०५४।१७अ महत् तद् वः कवयश् चारु नाम यद् ध देवा भवथ विश्व इन्द्रे ।  
र्व्_३,०५४।१७च् सख ऋभुभिः पुरुहूत प्रियेभिर् इमां धियं सातये तक्षता नः ॥  
र्व्_३,०५४।१८अ अर्यमा णो अदितिर् यज्ञियासो ऽदब्धानि वरुणस्य व्रतानि ।  
र्व्_३,०५४।१८च् युयोत नो अनपत्यानि गन्तोः प्रजावान् नः पशुमां अस्तु गातुः ॥  
र्व्_३,०५४।१९अ देवानां दूतः पुरुध प्रसूतो ऽनागान् नो वोचतु सर्वताता ।  
र्व्_३,०५४।१९च् शृणोतु नः पृथिवी द्यौर् उतापः सूर्यो नक्षत्रैर् उर्व् अन्तरिक्षम् ॥  
र्व्_३,०५४।२०अ शृण्वन्तु नो वृषणः पर्वतासो ध्रुवक्षेमास इऌअया मदन्तः ।  
र्व्_३,०५४।२०च् आदित्यैर् नो अदितिः शृणोतु यच्छन्तु नो मरुतः शर्म भद्रम् ॥  
र्व्_३,०५४।२१अ सदा सुगः पितुमां अस्तु पन्था मध्वा देवा ओषधीः सम् पिपृक्त ।  
र्व्_३,०५४।२१च् भगो मे अग्ने सख्ये न मृध्या उद् रायो अश्यां सदनम् पुरुक्षोः ॥  
र्व्_३,०५४।२२अ स्वदस्व हव्या सम् इषो दिदीह्य् अस्मद्र्यक् सम् मिमीहि श्रवांसि ।  
र्व्_३,०५४।२२च् विश्वां अग्ने पृत्सु ताञ् जेषि शत्रून् अहा विश्वा सुमना दीदिही नः ॥  
  
र्व्_३,०५५।०१अ उषसः पूर्वा अध यद् व्यूषुर् महद् वि जज्ञे अक्षरम् पदे गोः ।  
र्व्_३,०५५।०१च् व्रता देवानाम् उप नु प्रभूषन् महद् देवानाम् असुरत्वम् एकम् ॥  
र्व्_३,०५५।०२अ मो षू णो अत्र जुहुरन्त देवा मा पूर्वे अग्ने पितरः पदज्ञाः ।  
र्व्_३,०५५।०२च् पुराण्योः सद्मनोः केतुर् अन्तर् महद् देवानाम् असुरत्वम् एकम् ॥  
र्व्_३,०५५।०३अ वि मे पुरुत्रा पतयन्ति कामाः शम्य् अच्छा दीद्ये पूर्व्याणि ।  
र्व्_३,०५५।०३च् समिद्धे अग्नाव् ऋतम् इद् वदेम महद् देवानाम् असुरत्वम् एकम् ॥  
र्व्_३,०५५।०४अ समानो राजा विभृतः पुरुत्रा शये शयासु प्रयुतो वनानु ।  
र्व्_३,०५५।०४च् अन्या वत्सम् भरति क्षेति माता महद् देवानाम् असुरत्वम् एकम् ॥  
र्व्_३,०५५।०५अ आक्षित् पूर्वास्व् अपरा अनूरुत् सद्यो जातासु तरुणीष्व् अन्तः ।  
र्व्_३,०५५।०५च् अन्तर्वतीः सुवते अप्रवीता महद् देवानाम् असुरत्वम् एकम् ॥  
र्व्_३,०५५।०६अ शयुः परस्ताद् अध नु द्विमाताबन्धनश् चरति वत्स एकः ।  
र्व्_३,०५५।०६च् मित्रस्य ता वरुणस्य व्रतानि महद् देवानाम् असुरत्वम् एकम् ॥  
र्व्_३,०५५।०७अ द्विमाता होता विदथेषु सम्राऌ अन्व् अग्रं चरति क्षेति बुध्नः ।  
र्व्_३,०५५।०७च् प्र रण्यानि रण्यवाचो भरन्ते महद् देवानाम् असुरत्वम् एकम् ॥  
र्व्_३,०५५।०८अ शूरस्येव युध्यतो अन्तमस्य प्रतीचीनं ददृशे विश्वम् आयत् ।  
र्व्_३,०५५।०८च् अन्तर् मतिश् चरति निष्षिधं गोर् महद् देवानाम् असुरत्वम् एकम् ॥  
र्व्_३,०५५।०९अ नि वेवेति पलितो दूत आस्व् अन्तर् महांश् चरति रोचनेन ।  
र्व्_३,०५५।०९च् वपूंषि बिभ्रद् अभि नो वि चष्टे महद् देवानाम् असुरत्वम् एकम् ॥  
र्व्_३,०५५।१०अ विष्णुर् गोपाः परमम् पाति पाथः प्रिया धामान्य् अमृता दधानः ।  
र्व्_३,०५५।१०च् अग्निष् टा विश्वा भुवनानि वेद महद् देवानाम् असुरत्वम् एकम् ॥  
र्व्_३,०५५।११अ नाना चक्राते यम्या वपूंषि तयोर् अन्यद् रोचते कृष्णम् अन्यत् ।  
र्व्_३,०५५।११च् श्यावी च यद् अरुषी च स्वसारौ महद् देवानाम् असुरत्वम् एकम् ॥  
र्व्_३,०५५।१२अ माता च यत्र दुहिता च धेनू सबर्दुघे धापयेते समीची ।  
र्व्_३,०५५।१२च् ऋतस्य ते सदसीऌए अन्तर् महद् देवानाम् असुरत्वम् एकम् ॥  
र्व्_३,०५५।१३अ अन्यस्या वत्सं रिहती मिमाय कया भुवा नि दधे धेनुर् ऊधः ।  
र्व्_३,०५५।१३च् ऋतस्य सा पयसापिन्वतेऌआ महद् देवानाम् असुरत्वम् एकम् ॥  
र्व्_३,०५५।१४अ पद्या वस्ते पुरुरूपा वपूंष्य् ऊर्ध्वा तस्थौ त्र्यविं रेरिहाणा ।  
र्व्_३,०५५।१४च् ऋतस्य सद्म वि चरामि विद्वान् महद् देवानाम् असुरत्वम् एकम् ॥  
र्व्_३,०५५।१५अ पदे इव निहिते दस्मे अन्तस् तयोर् अन्यद् गुह्यम् आविर् अन्यत् ।  
र्व्_३,०५५।१५च् सध्रीचीना पथ्या सा विषूची महद् देवानाम् असुरत्वम् एकम् ॥  
र्व्_३,०५५।१६अ आ धेनवो धुनयन्ताम् अशिश्वीः सबर्दुघाः शशया अप्रदुग्धाः ।  
र्व्_३,०५५।१६च् नव्या-नव्या युवतयो भवन्तीर् महद् देवानाम् असुरत्वम् एकम् ॥  
र्व्_३,०५५।१७अ यद् अन्यासु वृषभो रोरवीति सो अन्यस्मिन् यूथे नि दधाति रेतः ।  
र्व्_३,०५५।१७च् स हि क्षपावान् स भगः स राजा महद् देवानाम् असुरत्वम् एकम् ॥  
र्व्_३,०५५।१८अ वीरस्य नु स्वश्व्यं जनासः प्र नु वोचाम विदुर् अस्य देवाः ।  
र्व्_३,०५५।१८च् षोऌहा युक्ताः पञ्च-पञ्चा वहन्ति महद् देवानाम् असुरत्वम् एकम् ॥  
र्व्_३,०५५।१९अ देवस् त्वष्टा सविता विश्वरूपः पुपोष प्रजाः पुरुधा जजान ।  
र्व्_३,०५५।१९च् इमा च विश्वा भुवनान्य् अस्य महद् देवानाम् असुरत्वम् एकम् ॥  
र्व्_३,०५५।२०अ मही सम् ऐरच् चम्वा समीची उभे ते अस्य वसुना न्यृष्टे ।  
र्व्_३,०५५।२०च् शृण्वे वीरो विन्दमानो वसूनि महद् देवानाम् असुरत्वम् एकम् ॥  
र्व्_३,०५५।२१अ इमां च नः पृथिवीं विश्वधाया उप क्षेति हितमित्रो न राजा ।  
र्व्_३,०५५।२१च् पुरःसदः शर्मसदो न वीरा महद् देवानाम् असुरत्वम् एकम् ॥  
र्व्_३,०५५।२२अ निष्षिध्वरीस् त ओषधीर् उतापो रयिं त इन्द्र पृथिवी बिभर्ति ।  
र्व्_३,०५५।२२च् सखायस् ते वामभाजः स्याम महद् देवानाम् असुरत्वम् एकम् ॥  
  
र्व्_३,०५६।०१अ न ता मिनन्ति मायिनो न धीरा व्रता देवानाम् प्रथमा ध्रुवाणि ।  
र्व्_३,०५६।०१च् न रोदसी अद्रुहा वेद्याभिर् न पर्वता निनमे तस्थिवांसः ॥  
र्व्_३,०५६।०२अ षड् भारां एको अचरन् बिभर्त्य् ऋतं वर्षिष्ठम् उप गाव आगुः ।  
र्व्_३,०५६।०२च् तिस्रो महीर् उपरास् तस्थुर् अत्या गुहा द्वे निहिते दर्श्य् एका ॥  
र्व्_३,०५६।०३अ त्रिपाजस्यो वृषभो विश्वरूप उत त्र्युधा पुरुध प्रजावान् ।  
र्व्_३,०५६।०३च् त्र्यनीकः पत्यते माहिनावान् स रेतोधा वृषभः शश्वतीनाम् ॥  
र्व्_३,०५६।०४अ अभीक आसाम् पदवीर् अबोध्य् आदित्यानाम् अह्वे चारु नाम ।  
र्व्_३,०५६।०४च् आपश् चिद् अस्मा अरमन्त देवीः पृथग् व्रजन्तीः परि षीम् अवृञ्जन् ॥  
र्व्_३,०५६।०५अ त्री षधस्था सिन्धवस् त्रिः कवीनाम् उत त्रिमाता विदथेषु सम्राट् ।  
र्व्_३,०५६।०५च् ऋतावरीर् योषणास् तिस्रो अप्यास् त्रिर् आ दिवो विदथे पत्यमानाः ॥  
र्व्_३,०५६।०६अ त्रिर् आ दिवः सवितर् वार्याणि दिवे-दिव आ सुव त्रिर् नो अह्नः ।  
र्व्_३,०५६।०६च् त्रिधातु राय आ सुवा वसूनि भग त्रातर् धिषणे सातये धाः ॥  
र्व्_३,०५६।०७अ त्रिर् आ दिवः सविता सोषवीति राजाना मित्रावरुणा सुपाणी ।  
र्व्_३,०५६।०७च् आपश् चिद् अस्य रोदसी चिद् उर्वी रत्नम् भिक्षन्त सवितुः सवाय ॥  
र्व्_३,०५६।०८अ त्रिर् उत्तमा दूणशा रोचनानि त्रयो राजन्त्य् असुरस्य वीराः ।  
र्व्_३,०५६।०८च् ऋतावान इषिरा दूऌअभासस् त्रिर् आ दिवो विदथे सन्तु देवाः ॥  
  
र्व्_३,०५७।०१अ प्र मे विविक्वां अविदन् मनीषां धेनुं चरन्तीम् प्रयुताम् अगोपाम् ।  
र्व्_३,०५७।०१च् सद्यश् चिद् या दुदुहे भूरि धासेर् इन्द्रस् तद् अग्निः पनितारो अस्याः ॥  
र्व्_३,०५७।०२अ इन्द्रः सु पूषा वृषणा सुहस्ता दिवो न प्रीताः शशयं दुदुह्रे ।  
र्व्_३,०५७।०२च् विश्वे यद् अस्यां रणयन्त देवाः प्र वो ऽत्र वसवः सुम्नम् अश्याम् ॥  
र्व्_३,०५७।०३अ या जामयो वृष्ण इच्छन्ति शक्तिं नमस्यन्तीर् जानते गर्भम् अस्मिन् ।  
र्व्_३,०५७।०३च् अच्छा पुत्रं धेनवो वावशाना महश् चरन्ति बिभ्रतं वपूंषि ॥  
र्व्_३,०५७।०४अ अच्छा विवक्मि रोदसी सुमेके ग्राव्णो युजानो अध्वरे मनीषा ।  
र्व्_३,०५७।०४च् इमा उ ते मनवे भूरिवारा ऊर्ध्वा भवन्ति दर्शता यजत्राः ॥  
र्व्_३,०५७।०५अ या ते जिह्वा मधुमती सुमेधा अग्ने देवेषूच्यत उरूची ।  
र्व्_३,०५७।०५च् तयेह विश्वां अवसे यजत्रान् आ सादय पायया चा मधूनि ॥  
र्व्_३,०५७।०६अ या ते अग्ने पर्वतस्येव धारासश्चन्ती पीपयद् देव चित्रा ।  
र्व्_३,०५७।०६च् ताम् अस्मभ्यम् प्रमतिं जातवेदो वसो रास्व सुमतिं विश्वजन्याम् ॥  
  
र्व्_३,०५८।०१अ धेनुः प्रत्नस्य काम्यं दुहानान्तः पुत्रश् चरति दक्षिणायाः ।  
र्व्_३,०५८।०१च् आ द्योतनिं वहति शुभ्रयामोषस स्तोमो अश्विनाव् अजीगः ॥  
र्व्_३,०५८।०२अ सुयुग् वहन्ति प्रति वाम् ऋतेनोर्ध्वा भवन्ति पितरेव मेधाः ।  
र्व्_३,०५८।०२च् जरेथाम् अस्मद् वि पणेर् मनीषां युवोर् अवश् चकृमा यातम् अर्वाक् ॥  
र्व्_३,०५८।०३अ सुयुग्भिर् अश्वैः सुवृता रथेन दस्राव् इमं शृणुतं श्लोकम् अद्रेः ।  
र्व्_३,०५८।०३च् किम् अङ्ग वाम् प्रत्य् अवर्तिं गमिष्ठाहुर् विप्रासो अश्विना पुराजाः ॥  
र्व्_३,०५८।०४अ आ मन्येथाम् आ गतं कच् चिद् एवैर् विश्वे जनासो अश्विना हवन्ते ।  
र्व्_३,०५८।०४च् इमा हि वां गोऋजीका मधूनि प्र मित्रासो न ददुर् उस्रो अग्रे ॥  
र्व्_३,०५८।०५अ तिरः पुरू चिद् अश्विना रजांस्य् आङ्गूषो वाम् मघवाना जनेषु ।  
र्व्_३,०५८।०५च् एह यातम् पथिभिर् देवयानैर् दस्राव् इमे वां निधयो मधूनाम् ॥  
र्व्_३,०५८।०६अ पुराणम् ओकः सख्यं शिवं वां युवोर् नरा द्रविणं जह्नाव्याम् ।  
र्व्_३,०५८।०६च् पुनः कृण्वानाः सख्या शिवानि मध्वा मदेम सह नू समानाः ॥  
र्व्_३,०५८।०७अ अश्विना वायुना युवं सुदक्षा नियुद्भिष् च सजोषसा युवाना ।  
र्व्_३,०५८।०७च् नासत्या तिरोअह्न्यं जुषाणा सोमम् पिबतम् अस्रिधा सुदानू ॥  
र्व्_३,०५८।०८अ अश्विना परि वाम् इषः पुरूचीर् ईयुर् गीर्भिर् यतमाना अमृध्राः ।  
र्व्_३,०५८।०८च् रथो ह वाम् ऋतजा अद्रिजूतः परि द्यावापृथिवी याति सद्यः ॥  
र्व्_३,०५८।०९अ अश्विना मधुषुत्तमो युवाकुः सोमस् तम् पातम् आ गतं दुरोणे ।  
र्व्_३,०५८।०९च् रथो ह वाम् भूरि वर्पः करिक्रत् सुतावतो निष्कृतम् आगमिष्ठः ॥  
  
र्व्_३,०५९।०१अ मित्रो जनान् यातयति ब्रुवाणो मित्रो दाधार पृथिवीम् उत द्याम् ।  
र्व्_३,०५९।०१च् मित्रः कृष्टीर् अनिमिषाभि चष्टे मित्राय हव्यं घृतवज् जुहोत ॥  
र्व्_३,०५९।०२अ प्र स मित्र मर्तो अस्तु प्रयस्वान् यस् त आदित्य शिक्षति व्रतेन ।  
र्व्_३,०५९।०२च् न हन्यते न जीयते त्वोतो नैनम् अंहो अश्नोत्य् अन्तितो न दूरात् ॥  
र्व्_३,०५९।०३अ अनमीवास इऌअया मदन्तो मितज्ञवो वरिमन्न् आ पृथिव्याः ।  
र्व्_३,०५९।०३च् आदित्यस्य व्रतम् उपक्षियन्तो वयम् मित्रस्य सुमतौ स्याम ॥  
र्व्_३,०५९।०४अ अयम् मित्रो नमस्यः सुशेवो राजा सुक्षत्रो अजनिष्ट वेधाः ।  
र्व्_३,०५९।०४च् तस्य वयं सुमतौ यज्ञियस्यापि भद्रे सौमनसे स्याम ॥  
र्व्_३,०५९।०५अ महां आदित्यो नमसोपसद्यो यातयज्जनो गृणते सुशेवः ।  
र्व्_३,०५९।०५च् तस्मा एतत् पन्यतमाय जुष्टम् अग्नौ मित्राय हविर् आ जुहोत ॥  
र्व्_३,०५९।०६अ मित्रस्य चर्षणीधृतो ऽवो देवस्य सानसि ।  
र्व्_३,०५९।०६च् द्युम्नं चित्रश्रवस्तमम् ॥  
र्व्_३,०५९।०७अ अभि यो महिना दिवम् मित्रो बभूव सप्रथाः ।  
र्व्_३,०५९।०७च् अभि श्रवोभिः पृथिवीम् ॥  
र्व्_३,०५९।०८अ मित्राय पञ्च येमिरे जना अभिष्टिशवसे ।  
र्व्_३,०५९।०८च् स देवान् विश्वान् बिभर्ति ॥  
र्व्_३,०५९।०९अ मित्रो देवेष्व् आयुषु जनाय वृक्तबर्हिषे ।  
र्व्_३,०५९।०९च् इष इष्टव्रता अकः ॥  
  
र्व्_३,०६०।०१अ इहेह वो मनसा बन्धुता नर उशिजो जग्मुर् अभि तानि वेदसा ।  
र्व्_३,०६०।०१च् याभिर् मायाभिः प्रतिजूतिवर्पसः सौधन्वना यज्ञियम् भागम् आनश ॥  
र्व्_३,०६०।०२अ याभिः शचीभिश् चमसां अपिंशत यया धिया गाम् अरिणीत चर्मणः ।  
र्व्_३,०६०।०२च् येन हरी मनसा निरतक्षत तेन देवत्वम् ऋभवः सम् आनश ॥  
र्व्_३,०६०।०३अ इन्द्रस्य सख्यम् ऋभवः सम् आनशुर् मनोर् नपातो अपसो दधन्विरे ।  
र्व्_३,०६०।०३च् सौधन्वनासो अमृतत्वम् एरिरे विष्ट्वी शमीभिः सुकृतः सुकृत्यया ॥  
र्व्_३,०६०।०४अ इन्द्रेण याथ सरथं सुते सचां अथो वशानाम् भवथा सह श्रिया ।  
र्व्_३,०६०।०४च् न वः प्रतिमै सुकृतानि वाघतः सौधन्वना ऋभवो वीर्याणि च ॥  
र्व्_३,०६०।०५अ इन्द्र ऋभुभिर् वाजवद्भिः समुक्षितं सुतं सोमम् आ वृषस्वा गभस्त्योः ।  
र्व्_३,०६०।०५च् धियेषितो मघवन् दाशुषो गृहे सौधन्वनेभिः सह मत्स्वा नृभिः ॥  
र्व्_३,०६०।०६अ इन्द्र ऋभुमान् वाजवान् मत्स्वेह नो ऽस्मिन् सवने शच्या पुरुष्टुत ।  
र्व्_३,०६०।०६च् इमानि तुभ्यं स्वसराणि येमिरे व्रता देवानाम् मनुषश् च धर्मभिः ॥  
र्व्_३,०६०।०७अ इन्द्र ऋभुभिर् वाजिभिर् वाजयन्न् इह स्तोमं जरितुर् उप याहि यज्ञियम् ।  
र्व्_३,०६०।०७च् शतं केतेभिर् इषिरेभिर् आयवे सहस्रणीथो अध्वरस्य होमनि ॥  
  
र्व्_३,०६१।०१अ उषो वाजेन वाजिनि प्रचेता स्तोमं जुषस्व गृणतो मघोनि ।  
र्व्_३,०६१।०१च् पुराणी देवि युवतिः पुरन्धिर् अनु व्रतं चरसि विश्ववारे ॥  
र्व्_३,०६१।०२अ उषो देव्य् अमर्त्या वि भाहि चन्द्ररथा सूनृता ईरयन्ती ।  
र्व्_३,०६१।०२च् आ त्वा वहन्तु सुयमासो अश्वा हिरण्यवर्णाम् पृथुपाजसो ये ॥  
र्व्_३,०६१।०३अ उषः प्रतीची भुवनानि विश्वोर्ध्वा तिष्ठस्य् अमृतस्य केतुः ।  
र्व्_३,०६१।०३च् समानम् अर्थं चरणीयमाना चक्रम् इव नव्यस्य् आ ववृत्स्व ॥  
र्व्_३,०६१।०४अ अव स्यूमेव चिन्वती मघोन्य् उषा याति स्वसरस्य पत्नी ।  
र्व्_३,०६१।०४च् स्वर् जनन्ती सुभगा सुदंसा आन्ताद् दिवः पप्रथ आ पृथिव्याः ॥  
र्व्_३,०६१।०५अ अच्छा वो देवीम् उषसं विभातीम् प्र वो भरध्वं नमसा सुवृक्तिम् ।  
र्व्_३,०६१।०५च् ऊर्ध्वम् मधुधा दिवि पाजो अश्रेत् प्र रोचना रुरुचे रण्वसन्दृक् ॥  
र्व्_३,०६१।०६अ ऋतावरी दिवो अर्कैर् अबोध्य् आ रेवती रोदसी चित्रम् अस्थात् ।  
र्व्_३,०६१।०६च् आयतीम् अग्न उषसं विभातीं वामम् एषि द्रविणम् भिक्षमाणः ॥  
र्व्_३,०६१।०७अ ऋतस्य बुध्न उषसाम् इषण्यन् वृषा मही रोदसी आ विवेश ।  
र्व्_३,०६१।०७च् मही मित्रस्य वरुणस्य माया चन्द्रेव भानुं वि दधे पुरुत्रा ॥  
  
र्व्_३,०६२।०१अ इमा उ वाम् भृमयो मन्यमाना युवावते न तुज्या अभूवन् ।  
र्व्_३,०६२।०१च् क्व त्यद् इन्द्रावरुणा यशो वां येन स्मा सिनम् भरथः सखिभ्यः ॥  
र्व्_३,०६२।०२अ अयम् उ वाम् पुरुतमो रयीयञ् छश्वत्तमम् अवसे जोहवीति ।  
र्व्_३,०६२।०२च् सजोषाव् इन्द्रावरुणा मरुद्भिर् दिवा पृथिव्या शृणुतं हवम् मे ॥  
र्व्_३,०६२।०३अ अस्मे तद् इन्द्रावरुणा वसु ष्याद् अस्मे रयिर् मरुतः सर्ववीरः ।  
र्व्_३,०६२।०३च् अस्मान् वरूत्रीः शरणैर् अवन्त्व् अस्मान् होत्रा भारती दक्षिणाभिः ॥  
र्व्_३,०६२।०४अ बृहस्पते जुषस्व नो हव्यानि विश्वदेव्य ।  
र्व्_३,०६२।०४च् रास्व रत्नानि दाशुषे ॥  
र्व्_३,०६२।०५अ शुचिम् अर्कैर् बृहस्पतिम् अध्वरेषु नमस्यत ।  
र्व्_३,०६२।०५च् अनाम्य् ओज आ चके ॥  
र्व्_३,०६२।०६अ वृषभं चर्षणीनां विश्वरूपम् अदाभ्यम् ।  
र्व्_३,०६२।०६च् बृहस्पतिं वरेण्यम् ॥  
र्व्_३,०६२।०७अ इयं ते पूषन्न् आघृणे सुष्टुतिर् देव नव्यसी ।  
र्व्_३,०६२।०७च् अस्माभिस् तुभ्यं शस्यते ॥  
र्व्_३,०६२।०८अ तां जुषस्व गिरम् मम वाजयन्तीम् अवा धियम् ।  
र्व्_३,०६२।०८च् वधूयुर् इव योषणाम् ॥  
र्व्_३,०६२।०९अ यो विश्वाभि विपश्यति भुवना सं च पश्यति ।  
र्व्_३,०६२।०९च् स नः पूषाविता भुवत् ॥  
र्व्_३,०६२।१०अ तत् सवितुर् वरेण्यम् भर्गो देवस्य धीमहि ।  
र्व्_३,०६२।१०च् धियो यो नः प्रचोदयात् ॥  
र्व्_३,०६२।११अ देवस्य सवितुर् वयं वाजयन्तः पुरन्ध्या ।  
र्व्_३,०६२।११च् भगस्य रातिम् ईमहे ॥  
र्व्_३,०६२।१२अ देवं नरः सवितारं विप्रा यज्ञैः सुवृक्तिभिः ।  
र्व्_३,०६२।१२च् नमस्यन्ति धियेषिताः ॥  
र्व्_३,०६२।१३अ सोमो जिगाति गातुविद् देवानाम् एति निष्कृतम् ।  
र्व्_३,०६२।१३च् ऋतस्य योनिम् आसदम् ॥  
र्व्_३,०६२।१४अ सोमो अस्मभ्यं द्विपदे चतुष्पदे च पशवे ।  
र्व्_३,०६२।१४च् अनमीवा इषस् करत् ॥  
र्व्_३,०६२।१५अ अस्माकम् आयुर् वर्धयन्न् अभिमातीः सहमानः ।  
र्व्_३,०६२।१५च् सोमः सधस्थम् आसदत् ॥  
र्व्_३,०६२।१६अ आ नो मित्रावरुणा घृतैर् गव्यूतिम् उक्षतम् ।  
र्व्_३,०६२।१६च् मध्वा रजांसि सुक्रतू ॥  
र्व्_३,०६२।१७अ उरुशंसा नमोवृधा मह्ना दक्षस्य राजथः ।  
र्व्_३,०६२।१७च् द्राघिष्ठाभिः शुचिव्रता ॥  
र्व्_३,०६२।१८अ गृणाना जमदग्निना योनाव् ऋतस्य सीदतम् ।  
र्व्_३,०६२।१८च् पातं सोमम् ऋतावृधा ॥  

_____________________________________________________________  

Ṛग्वेद ४  

र्व्_४,००१।०१अ त्वां ह्य् अग्ने सदम् इत् समन्यवो देवासो देवम् अरतिं न्येरिर इति क्रत्वा न्येरिरे ।  
र्व्_४,००१।०१च् अमर्त्यं यजत मर्त्येष्व् आ देवम् आदेवं जनत प्रचेतसं विश्वम् आदेवं जनत प्रचेतसम् ॥  
र्व्_४,००१।०२अ स भ्रातरं वरुणम् अग्न आ ववृत्स्व देवां अच्छा सुमती यज्ञवनसं ज्येष्ठं यज्ञवनसम् ।  
र्व्_४,००१।०२च् ऋतावानम् आदित्यं चर्षणीधृतं राजानं चर्षणीधृतम् ॥  
र्व्_४,००१।०३अ सखे सखायम् अभ्य् आ ववृत्स्वाशुं न चक्रं रथ्येव रंह्यास्मभ्यं दस्म रंह्या ।  
र्व्_४,००१।०३च् अग्ने मृऌईकं वरुणे सचा विदो मरुत्सु विश्वभानुषु ।  
र्व्_४,००१।०३द् तोकाय तुजे शुशुचान शं कृध्य् अस्मभ्यं दस्म शं कृधि ॥  
र्व्_४,००१।०४अ त्वं नो अग्ने वरुणस्य विद्वान् देवस्य हेऌओ ऽव यासिसीष्ठाः ।  
र्व्_४,००१।०४च् यजिष्ठो वह्नितमः शोशुचानो विश्वा द्वेषांसि प्र मुमुग्ध्य् अस्मत् ॥  
र्व्_४,००१।०५अ स त्वं नो अग्ने ऽवमो भवोती नेदिष्ठो अस्या उषसो व्युष्टौ ।  
र्व्_४,००१।०५च् अव यक्ष्व नो वरुणं रराणो वीहि मृऌईकं सुहवो न एधि ॥  
र्व्_४,००१।०६अ अस्य श्रेष्ठा सुभगस्य सन्दृग् देवस्य चित्रतमा मर्त्येषु ।  
र्व्_४,००१।०६च् शुचि घृतं न तप्तम् अघ्न्याया स्पार्हा देवस्य मंहनेव धेनोः ॥  
र्व्_४,००१।०७अ त्रिर् अस्य ता परमा सन्ति सत्या स्पार्हा देवस्य जनिमान्य् अग्नेः ।  
र्व्_४,००१।०७च् अनन्ते अन्तः परिवीत आगाच् छुचिः शुक्रो अर्यो रोरुचानः ॥  
र्व्_४,००१।०८अ स दूतो विश्वेद् अभि वष्टि सद्मा होता हिरण्यरथो रंसुजिह्वः ।  
र्व्_४,००१।०८च् रोहिदश्वो वपुष्यो विभावा सदा रण्वः पितुमतीव संसत् ॥  
र्व्_४,००१।०९अ स चेतयन् मनुषो यज्ञबन्धुः प्र तम् मह्या रशनया नयन्ति ।  
र्व्_४,००१।०९च् स क्षेत्य् अस्य दुर्यासु साधन् देवो मर्तस्य सधनित्वम् आप ॥  
र्व्_४,००१।१०अ स तू नो अग्निर् नयतु प्रजानन्न् अच्छा रत्नं देवभक्तं यद् अस्य ।  
र्व्_४,००१।१०च् धिया यद् विश्वे अमृता अकृण्वन् द्यौष् पिता जनिता सत्यम् उक्षन् ॥  
र्व्_४,००१।११अ स जायत प्रथमः पस्त्यासु महो बुध्ने रजसो अस्य योनौ ।  
र्व्_४,००१।११ब् अपाद् अशीर्षा गुहमानो अन्तायोयुवानो वृषभस्य नीऌए ॥  
र्व्_४,००१।१२अ प्र शर्ध आर्त प्रथमं विपन्यां ऋतस्य योना वृषभस्य नीऌए ।  
र्व्_४,००१।१२च् स्पार्हो युवा वपुष्यो विभावा सप्त प्रियासो ऽजनयन्त वृष्णे ॥  
र्व्_४,००१।१३अ अस्माकम् अत्र पितरो मनुष्या अभि प्र सेदुर् ऋतम् आशुषाणाः ।  
र्व्_४,००१।१३च् अश्मव्रजाः सुदुघा वव्रे अन्तर् उद् उस्रा आजन्न् उषसो हुवानाः ॥  
र्व्_४,००१।१४अ ते मर्मृजत ददृवांसो अद्रिं तद् एषाम् अन्ये अभितो वि वोचन् ।  
र्व्_४,००१।१४च् पश्वयन्त्रासो अभि कारम् अर्चन् विदन्त ज्योतिश् चकृपन्त धीभिः ॥  
र्व्_४,००१।१५अ ते गव्यता मनसा दृध्रम् उब्धं गा येमानम् परि षन्तम् अद्रिम् ।  
र्व्_४,००१।१५च् दृऌहं नरो वचसा दैव्येन व्रजं गोमन्तम् उशिजो वि वव्रुः ॥  
र्व्_४,००१।१६अ ते मन्वत प्रथमं नाम धेनोस् त्रिः सप्त मातुः परमाणि विन्दन् ।  
र्व्_४,००१।१६च् तज् जानतीर् अभ्य् अनूषत व्रा आविर् भुवद् अरुणीर् यशसा गोः ॥  
र्व्_४,००१।१७अ नेशत् तमो दुधितं रोचत द्यौर् उद् देव्या उषसो भानुर् अर्त ।  
र्व्_४,००१।१७च् आ सूर्यो बृहतस् तिष्ठद् अज्रां ऋजु मर्तेषु वृजिना च पश्यन् ॥  
र्व्_४,००१।१८अ आद् इत् पश्चा बुबुधाना व्य् अख्यन्न् आद् इद् रत्नं धारयन्त द्युभक्तम् ।  
र्व्_४,००१।१८च् विश्वे विश्वासु दुर्यासु देवा मित्र धिये वरुण सत्यम् अस्तु ॥  
र्व्_४,००१।१९अ अच्छा वोचेय शुशुचानम् अग्निं होतारं विश्वभरसं यजिष्ठम् ।  
र्व्_४,००१।१९च् शुच्य् ऊधो अतृणन् न गवाम् अन्धो न पूतम् परिषिक्तम् अंशोः ॥  
र्व्_४,००१।२०अ विश्वेषाम् अदितिर् यज्ञियानां विश्वेषाम् अतिथिर् मानुषाणाम् ।  
र्व्_४,००१।२०च् अग्निर् देवानाम् अव आवृणानः सुमृऌईको भवतु जातवेदाः ॥  
  
र्व्_४,००२।०१अ यो मर्त्येष्व् अमृत ऋतावा देवो देवेष्व् अरतिर् निधायि ।  
र्व्_४,००२।०१च् होता यजिष्ठो मह्ना शुचध्यै हव्यैर् अग्निर् मनुष ईरयध्यै ॥  
र्व्_४,००२।०२अ इह त्वं सूनो सहसो नो अद्य जातो जातां उभयां अन्तर् अग्ने ।  
र्व्_४,००२।०२च् दूत ईयसे युयुजान ऋष्व ऋजुमुष्कान् वृषणः शुक्रांश् च ॥  
र्व्_४,००२।०३अ अत्या वृधस्नू रोहिता घृतस्नू ऋतस्य मन्ये मनसा जविष्ठा ।  
र्व्_४,००२।०३च् अन्तर् ईयसे अरुषा युजानो युष्मांश् च देवान् विश आ च मर्तान् ॥  
र्व्_४,००२।०४अ अर्यमणं वरुणम् मित्रम् एषाम् इन्द्राविष्णू मरुतो अश्विनोत ।  
र्व्_४,००२।०४च् स्वश्वो अग्ने सुरथः सुराधा एद् उ वह सुहविषे जनाय ॥  
र्व्_४,००२।०५अ गोमां अग्ने ऽविमां अश्वी यज्ञो नृवत्सखा सदम् इद् अप्रमृष्यः ।  
र्व्_४,००२।०५च् इऌआवां एषो असुर प्रजावान् दीर्घो रयिः पृथुबुध्नः सभावान् ॥  
र्व्_४,००२।०६अ यस् त इध्मं जभरत् सिष्विदानो मूर्धानं वा ततपते त्वाया ।  
र्व्_४,००२।०६च् भुवस् तस्य स्वतवांः पायुर् अग्ने विश्वस्मात् सीम् अघायत उरुष्य ॥  
र्व्_४,००२।०७अ यस् ते भराद् अन्नियते चिद् अन्नं निशिषन् मन्द्रम् अतिथिम् उदीरत् ।  
र्व्_४,००२।०७च् आ देवयुर् इनधते दुरोणे तस्मिन् रयिर् ध्रुवो अस्तु दास्वान् ॥  
र्व्_४,००२।०८अ यस् त्वा दोषा य उषसि प्रशंसात् प्रियं वा त्वा कृणवते हविष्मान् ।  
र्व्_४,००२।०८च् अश्वो न स्वे दम आ हेम्यावान् तम् अंहसः पीपरो दाश्वांसम् ॥  
र्व्_४,००२।०९अ यस् तुभ्यम् अग्ने अमृताय दाशद् दुवस् त्वे कृणवते यतस्रुक् ।  
र्व्_४,००२।०९च् न स राया शशमानो वि योषन् नैनम् अंहः परि वरद् अघायोः ॥  
र्व्_४,००२।१०अ यस्य त्वम् अग्ने अध्वरं जुजोषो देवो मर्तस्य सुधितं रराणः ।  
र्व्_४,००२।१०च् प्रीतेद् असद् धोत्रा सा यविष्ठासाम यस्य विधतो वृधासः ॥  
र्व्_४,००२।११अ चित्तिम् अचित्तिं चिनवद् वि विद्वान् पृष्ठेव वीता वृजिना च मर्तान् ।  
र्व्_४,००२।११च् राये च नः स्वपत्याय देव दितिं च रास्वादितिम् उरुष्य ॥  
र्व्_४,००२।१२अ कविं शशासुः कवयो ऽदब्धा निधारयन्तो दुर्यास्व् आयोः ।  
र्व्_४,००२।१२च् अतस् त्वं दृश्यां अग्न एतान् पड्भिः पश्येर् अद्भुतां अर्य एवैः ॥  
र्व्_४,००२।१३अ त्वम् अग्ने वाघते सुप्रणीतिः सुतसोमाय विधते यविष्ठ ।  
र्व्_४,००२।१३च् रत्नम् भर शशमानाय घृष्वे पृथु श्चन्द्रम् अवसे चर्षणिप्राः ॥  
र्व्_४,००२।१४अ अधा ह यद् वयम् अग्ने त्वाया पड्भिर् हस्तेभिश् चकृमा तनूभिः ।  
र्व्_४,००२।१४च् रथं न क्रन्तो अपसा भुरिजोर् ऋतं येमुः सुध्य आशुषाणाः ॥  
र्व्_४,००२।१५अ अधा मातुर् उषसः सप्त विप्रा जायेमहि प्रथमा वेधसो नॄन् ।  
र्व्_४,००२।१५च् दिवस् पुत्रा अङ्गिरसो भवेमाद्रिं रुजेम धनिनं शुचन्तः ॥  
र्व्_४,००२।१६अ अधा यथा नः पितरः परासः प्रत्नासो अग्न ऋतम् आशुषाणाः ।  
र्व्_४,००२।१६च् शुचीद् अयन् दीधितिम् उक्थशासः क्षामा भिन्दन्तो अरुणीर् अप व्रन् ॥  
र्व्_४,००२।१७अ सुकर्माणः सुरुचो देवयन्तो ऽयो न देवा जनिमा धमन्तः ।  
र्व्_४,००२।१७च् शुचन्तो अग्निं ववृधन्त इन्द्रम् ऊर्वं गव्यम् परिषदन्तो अग्मन् ॥  
र्व्_४,००२।१८अ आ यूथेव क्षुमति पश्वो अख्यद् देवानां यज् जनिमान्त्य् उग्र ।  
र्व्_४,००२।१८च् मर्तानां चिद् उर्वशीर् अकृप्रन् वृधे चिद् अर्य उपरस्यायोः ॥  
र्व्_४,००२।१९अ अकर्म ते स्वपसो अभूम ऋतम् अवस्रन्न् उषसो विभातीः ।  
र्व्_४,००२।१९च् अनूनम् अग्निम् पुरुधा सुश्चन्द्रं देवस्य मर्मृजतश् चारु चक्षुः ॥  
र्व्_४,००२।२०अ एता ते अग्न उचथानि वेधो ऽवोचाम कवये ता जुषस्व ।  
र्व्_४,००२।२०च् उच् छोचस्व कृणुहि वस्यसो नो महो रायः पुरुवार प्र यन्धि ॥  
  
र्व्_४,००३।०१अ आ वो राजानम् अध्वरस्य रुद्रं होतारं सत्ययजं रोदस्योः ।  
र्व्_४,००३।०१च् अग्निम् पुरा तनयित्नोर् अचित्ताद् धिरण्यरूपम् अवसे कृणुध्वम् ॥  
र्व्_४,००३।०२अ अयं योनिश् चकृमा यं वयं ते जायेव पत्य उशती सुवासाः ।  
र्व्_४,००३।०२च् अर्वाचीनः परिवीतो नि षीदेमा उ ते स्वपाक प्रतीचीः ॥  
र्व्_४,००३।०३अ आशृण्वते अदृपिताय मन्म नृचक्षसे सुमृऌईकाय वेधः ।  
र्व्_४,००३।०३च् देवाय शस्तिम् अमृताय शंस ग्रावेव सोता मधुषुद् यम् ईऌए ॥  
र्व्_४,००३।०४अ त्वं चिन् नः शम्या अग्ने अस्या ऋतस्य बोध्य् ऋतचित् स्वाधीः ।  
र्व्_४,००३।०४च् कदा त उक्था सधमाद्यानि कदा भवन्ति सख्या गृहे ते ॥  
र्व्_४,००३।०५अ कथा ह तद् वरुणाय त्वम् अग्ने कथा दिवे गर्हसे कन् न आगः ।  
र्व्_४,००३।०५च् कथा मित्राय मीऌहुषे पृथिव्यै ब्रवः कद् अर्यम्णे कद् भगाय ॥  
र्व्_४,००३।०६अ कद् धिष्ण्यासु वृधसानो अग्ने कद् वाताय प्रतवसे शुभंये ।  
र्व्_४,००३।०६च् परिज्मने नासत्याय क्षे ब्रवः कद् अग्ने रुद्राय नृघ्ने ॥  
र्व्_४,००३।०७अ कथा महे पुष्टिम्भराय पूष्णे कद् रुद्राय सुमखाय हविर्दे ।  
र्व्_४,००३।०७च् कद् विष्णव उरुगायाय रेतो ब्रवः कद् अग्ने शरवे बृहत्यै ॥  
र्व्_४,००३।०८अ कथा शर्धाय मरुताम् ऋताय कथा सूरे बृहते पृच्छ्यमानः ।  
र्व्_४,००३।०८च् प्रति ब्रवो ऽदितये तुराय साधा दिवो जातवेदश् चिकित्वान् ॥  
र्व्_४,००३।०९अ ऋतेन ऋतं नियतम् ईऌअ आ गोर् आमा सचा मधुमत् पक्वम् अग्ने ।  
र्व्_४,००३।०९च् कृष्णा सती रुशता धासिनैषा जामर्येण पयसा पीपाय ॥  
र्व्_४,००३।१०अ ऋतेन हि ष्मा वृषभश् चिद् अक्तः पुमां अग्निः पयसा पृष्ठ्येन ।  
र्व्_४,००३।१०च् अस्पन्दमानो अचरद् वयोधा वृषा शुक्रं दुदुहे पृश्निर् ऊधः ॥  
र्व्_४,००३।११अ ऋतेनाद्रिं व्य् असन् भिदन्तः सम् अङ्गिरसो नवन्त गोभिः ।  
र्व्_४,००३।११च् शुनं नरः परि षदन्न् उषासम् आविः स्वर् अभवज् जाते अग्नौ ॥  
र्व्_४,००३।१२अ ऋतेन देवीर् अमृता अमृक्ता अर्णोभिर् आपो मधुमद्भिर् अग्ने ।  
र्व्_४,००३।१२च् वाजी न सर्गेषु प्रस्तुभानः प्र सदम् इत् स्रवितवे दधन्युः ॥  
र्व्_४,००३।१३अ मा कस्य यक्षं सदम् इद् धुरो गा मा वेशस्य प्रमिनतो मापेः ।  
र्व्_४,००३।१३च् मा भ्रातुर् अग्ने अनृजोर् ऋणं वेर् मा सख्युर् दक्षं रिपोर् भुजेम ॥  
र्व्_४,००३।१४अ रक्षा णो अग्ने तव रक्षणेभी रारक्षाणः सुमख प्रीणानः ।  
र्व्_४,००३।१४च् प्रति ष्फुर वि रुज वीड्व् अंहो जहि रक्षो महि चिद् वावृधानम् ॥  
र्व्_४,००३।१५अ एभिर् भव सुमना अग्ने अर्कैर् इमान् स्पृश मन्मभिः शूर वाजान् ।  
र्व्_४,००३।१५च् उत ब्रह्माण्य् अङ्गिरो जुषस्व सं ते शस्तिर् देववाता जरेत ॥  
र्व्_४,००३।१६अ एता विश्वा विदुषे तुभ्यं वेधो नीथान्य् अग्ने निण्या वचांसि ।  
र्व्_४,००३।१६च् निवचना कवये काव्यान्य् अशंसिषम् मतिभिर् विप्र उक्थैः ॥  
  
र्व्_४,००४।०१अ कृणुष्व पाजः प्रसितिं न पृथ्वीं याहि राजेवामवां इभेन ।  
र्व्_४,००४।०१च् तृष्वीम् अनु प्रसितिं द्रूणानो ऽस्तासि विध्य रक्षसस् तपिष्ठैः ॥  
र्व्_४,००४।०२अ तव भ्रमास आशुया पतन्त्य् अनु स्पृश धृषता शोशुचानः ।  
र्व्_४,००४।०२च् तपूंष्य् अग्ने जुह्वा पतङ्गान् असन्दितो वि सृज विष्वग् उल्काः ॥  
र्व्_४,००४।०३अ प्रति स्पशो वि सृज तूर्णितमो भवा पायुर् विशो अस्या अदब्धः ।  
र्व्_४,००४।०३च् यो नो दूरे अघशंसो यो अन्त्य् अग्ने माकिष् टे व्यथिर् आ दधर्षीत् ॥  
र्व्_४,००४।०४अ उद् अग्ने तिष्ठ प्रत्य् आ तनुष्व न्य् अमित्रां ओषतात् तिग्महेते ।  
र्व्_४,००४।०४च् यो नो अरातिं समिधान चक्रे नीचा तं धक्ष्य् अतसं न शुष्कम् ॥  
र्व्_४,००४।०५अ ऊर्ध्वो भव प्रति विध्याध्य् अस्मद् आविष् कृणुष्व दैव्यान्य् अग्ने ।  
र्व्_४,००४।०५च् अव स्थिरा तनुहि यातुजूनां जामिम् अजामिम् प्र मृणीहि शत्रून् ॥  
र्व्_४,००४।०६अ स ते जानाति सुमतिं यविष्ठ य ईवते ब्रह्मणे गातुम् ऐरत् ।  
र्व्_४,००४।०६च् विश्वान्य् अस्मै सुदिनानि रायो द्युम्नान्य् अर्यो वि दुरो अभि द्यौत् ॥  
र्व्_४,००४।०७अ सेद् अग्ने अस्तु सुभगः सुदानुर् यस् त्वा नित्येन हविषा य उक्थैः ।  
र्व्_४,००४।०७च् पिप्रीषति स्व आयुषि दुरोणे विश्वेद् अस्मै सुदिना सासद् इष्टिः ॥  
र्व्_४,००४।०८अ अर्चामि ते सुमतिं घोष्य् अर्वाक् सं ते वावाता जरताम् इयं गीः ।  
र्व्_४,००४।०८च् स्वश्वास् त्वा सुरथा मर्जयेमास्मे क्षत्राणि धारयेर् अनु द्यून् ॥  
र्व्_४,००४।०९अ इह त्वा भूर्य् आ चरेद् उप त्मन् दोषावस्तर् दीदिवांसम् अनु द्यून् ।  
र्व्_४,००४।०९च् क्रीऌअन्तस् त्वा सुमनसः सपेमाभि द्युम्ना तस्थिवांसो जनानाम् ॥  
र्व्_४,००४।१०अ यस् त्वा स्वश्वः सुहिरण्यो अग्न उपयाति वसुमता रथेन ।  
र्व्_४,००४।१०च् तस्य त्राता भवसि तस्य सखा यस् त आतिथ्यम् आनुषग् जुजोषत् ॥  
र्व्_४,००४।११अ महो रुजामि बन्धुता वचोभिस् तन् मा पितुर् गोतमाद् अन्व् इयाय ।  
र्व्_४,००४।११च् त्वं नो अस्य वचसश् चिकिद्धि होतर् यविष्ठ सुक्रतो दमूनाः ॥  
र्व्_४,००४।१२अ अस्वप्नजस् तरणयः सुशेवा अतन्द्रासो ऽवृका अश्रमिष्ठाः ।  
र्व्_४,००४।१२च् ते पायवः सध्र्यञ्चो निषद्याग्ने तव नः पान्त्व् अमूर ॥  
र्व्_४,००४।१३अ ये पायवो मामतेयं ते अग्ने पश्यन्तो अन्धं दुरिताद् अरक्षन् ।  
र्व्_४,००४।१३च् ररक्ष तान् सुकृतो विश्ववेदा दिप्सन्त इद् रिपवो नाह देभुः ॥  
र्व्_४,००४।१४अ त्वया वयं सधन्यस् त्वोतास् तव प्रणीत्य् अश्याम वाजान् ।  
र्व्_४,००४।१४च् उभा शंसा सूदय सत्यताते ऽनुष्ठुया कृणुह्य् अह्रयाण ॥  
र्व्_४,००४।१५अ अया ते अग्ने समिधा विधेम प्रति स्तोमं शस्यमानं गृभाय ।  
र्व्_४,००४।१५च् दहाशसो रक्षसः पाह्य् अस्मान् द्रुहो निदो मित्रमहो अवद्यात् ॥  
  
र्व्_४,००५।०१अ वैश्वानराय मीऌहुषे सजोषाः कथा दाशेमाग्नये बृहद् भाः ।  
र्व्_४,००५।०१च् अनूनेन बृहता वक्षथेनोप स्तभायद् उपमिन् न रोधः ॥  
र्व्_४,००५।०२अ मा निन्दत य इमाम् मह्यं रातिं देवो ददौ मर्त्याय स्वधावान् ।  
र्व्_४,००५।०२च् पाकाय गृत्सो अमृतो विचेता वैश्वानरो नृतमो यह्वो अग्निः ॥  
र्व्_४,००५।०३अ साम द्विबर्हा महि तिग्मभृष्टिः सहस्ररेता वृषभस् तुविष्मान् ।  
र्व्_४,००५।०३च् पदं न गोर् अपगूऌहं विविद्वान् अग्निर् मह्यम् प्रेद् उ वोचन् मनीषाम् ॥  
र्व्_४,००५।०४अ प्र तां अग्निर् बभसत् तिग्मजम्भस् तपिष्ठेन शोचिषा यः सुराधाः ।  
र्व्_४,००५।०४च् प्र ये मिनन्ति वरुणस्य धाम प्रिया मित्रस्य चेततो ध्रुवाणि ॥  
र्व्_४,००५।०५अ अभ्रातरो न योषणो व्यन्तः पतिरिपो न जनयो दुरेवाः ।  
र्व्_४,००५।०५च् पापासः सन्तो अनृता असत्या इदम् पदम् अजनता गभीरम् ॥  
र्व्_४,००५।०६अ इदम् मे अग्ने कियते पावकामिनते गुरुम् भारं न मन्म ।  
र्व्_४,००५।०६च् बृहद् दधाथ धृषता गभीरं यह्वम् पृष्ठम् प्रयसा सप्तधातु ॥  
र्व्_४,००५।०७अ तम् इन् न्व् एव समना समानम् अभि क्रत्वा पुनती धीतिर् अश्याः ।  
र्व्_४,००५।०७च् ससस्य चर्मन्न् अधि चारु पृश्नेर् अग्रे रुप आरुपितं जबारु ॥  
र्व्_४,००५।०८अ प्रवाच्यं वचसः किम् मे अस्य गुहा हितम् उप निणिग् वदन्ति ।  
र्व्_४,००५।०८च् यद् उस्रियाणाम् अप वार् इव व्रन् पाति प्रियं रुपो अग्रम् पदं वेः ॥  
र्व्_४,००५।०९अ इदम् उ त्यन् महि महाम् अनीकं यद् उस्रिया सचत पूर्व्यं गौः ।  
र्व्_४,००५।०९च् ऋतस्य पदे अधि दीद्यानं गुहा रघुष्यद् रघुयद् विवेद ॥  
र्व्_४,००५।१०अ अध द्युतानः पित्रोः सचासामनुत गुह्यं चारु पृश्नेः ।  
र्व्_४,००५।१०च् मातुष् पदे परमे अन्ति षद् गोर् वृष्णः शोचिषः प्रयतस्य जिह्वा ॥  
र्व्_४,००५।११अ ऋतं वोचे नमसा पृच्छ्यमानस् तवाशसा जातवेदो यदीदम् ।  
र्व्_४,००५।११च् त्वम् अस्य क्षयसि यद् ध विश्वं दिवि यद् उ द्रविणं यत् पृथिव्याम् ॥  
र्व्_४,००५।१२अ किं नो अस्य द्रविणं कद् ध रत्नं वि नो वोचो जातवेदश् चिकित्वान् ।  
र्व्_४,००५।१२च् गुहाध्वनः परमं यन् नो अस्य रेकु पदं न निदाना अगन्म ॥  
र्व्_४,००५।१३अ का मर्यादा वयुना कद् ध वामम् अच्छा गमेम रघवो न वाजम् ।  
र्व्_४,००५।१३च् कदा नो देवीर् अमृतस्य पत्नीः सूरो वर्णेन ततनन्न् उषासः ॥  
र्व्_४,००५।१४अ अनिरेण वचसा फल्ग्वेन प्रतीत्येन कृधुनातृपासः ।  
र्व्_४,००५।१४च् अधा ते अग्ने किम् इहा वदन्त्य् अनायुधास आसता सचन्ताम् ॥  
र्व्_४,००५।१५अ अस्य श्रिये समिधानस्य वृष्णो वसोर् अनीकं दम आ रुरोच ।  
र्व्_४,००५।१५च् रुशद् वसानः सुदृशीकरूपः क्षितिर् न राया पुरुवारो अद्यौत् ॥  
  
र्व्_४,००६।०१अ ऊर्ध्व ऊ षु णो अध्वरस्य होतर् अग्ने तिष्ठ देवताता यजीयान् ।  
र्व्_४,००६।०१च् त्वं हि विश्वम् अभ्य् असि मन्म प्र वेधसश् चित् तिरसि मनीषाम् ॥  
र्व्_४,००६।०२अ अमूरो होता न्य् असादि विक्ष्व् अग्निर् मन्द्रो विदथेषु प्रचेताः ।  
र्व्_४,००६।०२च् ऊर्ध्वम् भानुं सवितेवाश्रेन् मेतेव धूमं स्तभायद् उप द्याम् ॥  
र्व्_४,००६।०३अ यता सुजूर्णी रातिनी घृताची प्रदक्षिणिद् देवतातिम् उराणः ।  
र्व्_४,००६।०३च् उद् उ स्वरुर् नवजा नाक्रः पश्वो अनक्ति सुधितः सुमेकः ॥  
र्व्_४,००६।०४अ स्तीर्णे बर्हिषि समिधाने अग्ना ऊर्ध्वो अध्वर्युर् जुजुषाणो अस्थात् ।  
र्व्_४,००६।०४च् पर्य् अग्निः पशुपा न होता त्रिविष्ट्य् एति प्रदिव उराणः ॥  
र्व्_४,००६।०५अ परि त्मना मितद्रुर् एति होताग्निर् मन्द्रो मधुवचा ऋतावा ।  
र्व्_४,००६।०५च् द्रवन्त्य् अस्य वाजिनो न शोका भयन्ते विश्वा भुवना यद् अभ्राट् ॥  
र्व्_४,००६।०६अ भद्रा ते अग्ने स्वनीक सन्दृग् घोरस्य सतो विषुणस्य चारुः ।  
र्व्_४,००६।०६च् न यत् ते शोचिस् तमसा वरन्त न ध्वस्मानस् तन्वी रेप आ धुः ॥  
र्व्_४,००६।०७अ न यस्य सातुर् जनितोर् अवारि न मातरापितरा नू चिद् इष्टौ ।  
र्व्_४,००६।०७च् अधा मित्रो न सुधितः पावको ऽग्निर् दीदाय मानुषीषु विक्षु ॥  
र्व्_४,००६।०८अ द्विर् यम् पञ्च जीजनन् संवसानाः स्वसारो अग्निम् मानुषीषु विक्षु ।  
र्व्_४,००६।०८च् उषर्बुधम् अथर्यो न दन्तं शुक्रं स्वासम् परशुं न तिग्मम् ॥  
र्व्_४,००६।०९अ तव त्ये अग्ने हरितो घृतस्ना रोहितास ऋज्वञ्चः स्वञ्चः ।  
र्व्_४,००६।०९च् अरुषासो वृषण ऋजुमुष्का आ देवतातिम् अह्वन्त दस्माः ॥  
र्व्_४,००६।१०अ ये ह त्ये ते सहमाना अयासस् त्वेषासो अग्ने अर्चयश् चरन्ति ।  
र्व्_४,००६।१०च् श्येनासो न दुवसनासो अर्थं तुविष्वणसो मारुतं न शर्धः ॥  
र्व्_४,००६।११अ अकारि ब्रह्म समिधान तुभ्यं शंसात्य् उक्थं यजते व्य् ऊ धाः ।  
र्व्_४,००६।११च् होतारम् अग्निम् मनुषो नि षेदुर् नमस्यन्त उशिजः शंसम् आयोः ॥  
  
र्व्_४,००७।०१अ अयम् इह प्रथमो धायि धातृभिर् होता यजिष्ठो अध्वरेष्व् ईड्यः ।  
र्व्_४,००७।०१च् यम् अप्नवानो भृगवो विरुरुचुर् वनेषु चित्रं विभ्वं विशे-विशे ॥  
र्व्_४,००७।०२अ अग्ने कदा त आनुषग् भुवद् देवस्य चेतनम् ।  
र्व्_४,००७।०२च् अधा हि त्वा जगृभ्रिरे मर्तासो विक्ष्व् ईड्यम् ॥  
र्व्_४,००७।०३अ ऋतावानं विचेतसम् पश्यन्तो द्याम् इव स्तृभिः ।  
र्व्_४,००७।०३च् विश्वेषाम् अध्वराणां हस्कर्तारं दमे-दमे ॥  
र्व्_४,००७।०४अ आशुं दूतं विवस्वतो विश्वा यश् चर्षणीर् अभि ।  
र्व्_४,००७।०४च् आ जभ्रुः केतुम् आयवो भृगवाणं विशे-विशे ॥  
र्व्_४,००७।०५अ तम् ईं होतारम् आनुषक् चिकित्वांसं नि षेदिरे ।  
र्व्_४,००७।०५च् रण्वम् पावकशोचिषं यजिष्ठं सप्त धामभिः ॥  
र्व्_४,००७।०६अ तं शश्वतीषु मातृषु वन आ वीतम् अश्रितम् ।  
र्व्_४,००७।०६च् चित्रं सन्तं गुहा हितं सुवेदं कूचिदर्थिनम् ॥  
र्व्_४,००७।०७अ ससस्य यद् वियुता सस्मिन्न् ऊधन्न् ऋतस्य धामन् रणयन्त देवाः ।  
र्व्_४,००७।०७च् महां अग्निर् नमसा रातहव्यो वेर् अध्वराय सदम् इद् ऋतावा ॥  
र्व्_४,००७।०८अ वेर् अध्वरस्य दूत्यानि विद्वान् उभे अन्ता रोदसी सञ्चिकित्वान् ।  
र्व्_४,००७।०८च् दूत ईयसे प्रदिव उराणो विदुष्टरो दिव आरोधनानि ॥  
र्व्_४,००७।०९अ कृष्णं त एम रुशतः पुरो भाश् चरिष्ण्व् अर्चिर् वपुषाम् इद् एकम् ।  
र्व्_४,००७।०९च् यद् अप्रवीता दधते ह गर्भं सद्यश् चिज् जातो भवसीद् उ दूतः ॥  
र्व्_४,००७।१०अ सद्यो जातस्य ददृशानम् ओजो यद् अस्य वातो अनुवाति शोचिः ।  
र्व्_४,००७।१०च् वृणक्ति तिग्माम् अतसेषु जिह्वां स्थिरा चिद् अन्ना दयते वि जम्भैः ॥  
र्व्_४,००७।११अ तृषु यद् अन्ना तृषुणा ववक्ष तृषुं दूतं कृणुते यह्वो अग्निः ।  
र्व्_४,००७।११च् वातस्य मेऌइं सचते निजूर्वन्न् आशुं न वाजयते हिन्वे अर्वा ॥  
  
र्व्_४,००८।०१अ दूतं वो विश्ववेदसं हव्यवाहम् अमर्त्यम् ।  
र्व्_४,००८।०१च् यजिष्ठम् ऋञ्जसे गिरा ॥  
र्व्_४,००८।०२अ स हि वेदा वसुधितिम् महां आरोधनं दिवः ।  
र्व्_४,००८।०२च् स देवां एह वक्षति ॥  
र्व्_४,००८।०३अ स वेद देव आनमं देवां ऋतायते दमे ।  
र्व्_४,००८।०३च् दाति प्रियाणि चिद् वसु ॥  
र्व्_४,००८।०४अ स होता सेद् उ दूत्यं चिकित्वां अन्तर् ईयते ।  
र्व्_४,००८।०४च् विद्वां आरोधनं दिवः ॥  
र्व्_४,००८।०५अ ते स्याम ये अग्नये ददाशुर् हव्यदातिभिः ।  
र्व्_४,००८।०५च् य ईम् पुष्यन्त इन्धते ॥  
र्व्_४,००८।०६अ ते राया ते सुवीर्यैः ससवांसो वि शृण्विरे ।  
र्व्_४,००८।०६च् ये अग्ना दधिरे दुवः ॥  
र्व्_४,००८।०७अ अस्मे रायो दिवे-दिवे सं चरन्तु पुरुस्पृहः ।  
र्व्_४,००८।०७च् अस्मे वाजास ईरताम् ॥  
र्व्_४,००८।०८अ स विप्रश् चर्षणीनां शवसा मानुषाणाम् ।  
र्व्_४,००८।०८च् अति क्षिप्रेव विध्यति ॥  
  
र्व्_४,००९।०१अ अग्ने मृऌअ महां असि य ईम् आ देवयुं जनम् ।  
र्व्_४,००९।०१च् इयेथ बर्हिर् आसदम् ॥  
र्व्_४,००९।०२अ स मानुषीषु दूऌअभो विक्षु प्रावीर् अमर्त्यः ।  
र्व्_४,००९।०२च् दूतो विश्वेषाम् भुवत् ॥  
र्व्_४,००९।०३अ स सद्म परि णीयते होता मन्द्रो दिविष्टिषु ।  
र्व्_४,००९।०३च् उत पोता नि षीदति ॥  
र्व्_४,००९।०४अ उत ग्ना अग्निर् अध्वर उतो गृहपतिर् दमे ।  
र्व्_४,००९।०४च् उत ब्रह्मा नि षीदति ॥  
र्व्_४,००९।०५अ वेषि ह्य् अध्वरीयताम् उपवक्ता जनानाम् ।  
र्व्_४,००९।०५ब् हव्या च मानुषाणाम् ॥  
र्व्_४,००९।०६अ वेषीद् व् अस्य दूत्यं यस्य जुजोषो अध्वरम् ।  
र्व्_४,००९।०६ब् हव्यम् मर्तस्य वोऌहवे ॥  
र्व्_४,००९।०७अ अस्माकं जोष्य् अध्वरम् अस्माकं यज्ञम् अङ्गिरः ।  
र्व्_४,००९।०७च् अस्माकं शृणुधी हवम् ॥  
र्व्_४,००९।०८अ परि ते दूऌअभो रथो ऽस्मां अश्नोतु विश्वतः ।  
र्व्_४,००९।०८च् येन रक्षसि दाशुषः ॥  
  
र्व्_४,०१०।०१अ अग्ने तम् अद्याश्वं न स्तोमैः क्रतुं न भद्रं हृदिस्पृशम् ।  
र्व्_४,०१०।०१च् ऋध्यामा त ओहैः ॥  
र्व्_४,०१०।०२अ अधा ह्य् अग्ने क्रतोर् भद्रस्य दक्षस्य साधोः ।  
र्व्_४,०१०।०२च् रथीर् ऋतस्य बृहतो बभूथ ॥  
र्व्_४,०१०।०३अ एभिर् नो अर्कैर् भवा नो अर्वाङ् स्वर् ण ज्योतिः ।  
र्व्_४,०१०।०३च् अग्ने विश्वेभिः सुमना अनीकैः ॥  
र्व्_४,०१०।०४अ आभिष् टे अद्य गीर्भिर् गृणन्तो ऽग्ने दाशेम ।  
र्व्_४,०१०।०४च् प्र ते दिवो न स्तनयन्ति शुष्माः ॥  
र्व्_४,०१०।०५अ तव स्वादिष्ठाग्ने सन्दृष्टिर् इदा चिद् अह्न इदा चिद् अक्तोः ।  
र्व्_४,०१०।०५च् श्रिये रुक्मो न रोचत उपाके ॥  
र्व्_४,०१०।०६अ घृतं न पूतं तनूर् अरेपाः शुचि हिरण्यम् ।  
र्व्_४,०१०।०६च् तत् ते रुक्मो न रोचत स्वधावः ॥  
र्व्_४,०१०।०७अ कृतं चिद् धि ष्मा सनेमि द्वेषो ऽग्न इनोषि मर्तात् ।  
र्व्_४,०१०।०७च् इत्था यजमानाद् ऋतावः ॥  
र्व्_४,०१०।०८अ शिवा नः सख्या सन्तु भ्रात्राग्ने देवेषु युष्मे ।  
र्व्_४,०१०।०८च् सा नो नाभिः सदने सस्मिन्न् ऊधन् ॥  
  
र्व्_४,०११।०१अ भद्रं ते अग्ने सहसिन्न् अनीकम् उपाक आ रोचते सूर्यस्य ।  
र्व्_४,०११।०१च् रुशद् दृशे ददृशे नक्तया चिद् अरूक्षितं दृश आ रूपे अन्नम् ॥  
र्व्_४,०११।०२अ वि षाह्य् अग्ने गृणते मनीषां खं वेपसा तुविजात स्तवानः ।  
र्व्_४,०११।०२च् विश्वेभिर् यद् वावनः शुक्र देवैस् तन् नो रास्व सुमहो भूरि मन्म ॥  
र्व्_४,०११।०३अ त्वद् अग्ने काव्या त्वन् मनीषास् त्वद् उक्था जायन्ते राध्यानि ।  
र्व्_४,०११।०३च् त्वद् एति द्रविणं वीरपेशा इत्थाधिये दाशुषे मर्त्याय ॥  
र्व्_४,०११।०४अ त्वद् वाजी वाजम्भरो विहाया अभिष्टिकृज् जायते सत्यशुष्मः ।  
र्व्_४,०११।०४च् त्वद् रयिर् देवजूतो मयोभुस् त्वद् आशुर् जूजुवां अग्ने अर्वा ॥  
र्व्_४,०११।०५अ त्वाम् अग्ने प्रथमं देवयन्तो देवम् मर्ता अमृत मन्द्रजिह्वम् ।  
र्व्_४,०११।०५च् द्वेषोयुतम् आ विवासन्ति धीभिर् दमूनसं गृहपतिम् अमूरम् ॥  
र्व्_४,०११।०६अ आरे अस्मद् अमतिम् आरे अंह आरे विश्वां दुर्मतिं यन् निपासि ।  
र्व्_४,०११।०६च् दोषा शिवः सहसः सूनो अग्ने यं देव आ चित् सचसे स्वस्ति ॥  
  
र्व्_४,०१२।०१अ यस् त्वाम् अग्न इनधते यतस्रुक् त्रिस् ते अन्नं कृणवत् सस्मिन्न् अहन् ।  
र्व्_४,०१२।०१च् स सु द्युम्नैर् अभ्य् अस्तु प्रसक्षत् तव क्रत्वा जातवेदश् चिकित्वान् ॥  
र्व्_४,०१२।०२अ इध्मं यस् ते जभरच् छश्रमाणो महो अग्ने अनीकम् आ सपर्यन् ।  
र्व्_४,०१२।०२च् स इधानः प्रति दोषाम् उषासम् पुष्यन् रयिं सचते घ्नन्न् अमित्रान् ॥  
र्व्_४,०१२।०३अ अग्निर् ईशे बृहतः क्षत्रियस्याग्निर् वाजस्य परमस्य रायः ।  
र्व्_४,०१२।०३च् दधाति रत्नं विधते यविष्ठो व्य् आनुषङ् मर्त्याय स्वधावान् ॥  
र्व्_४,०१२।०४अ यच् चिद् धि ते पुरुषत्रा यविष्ठाचित्तिभिश् चकृमा कच् चिद् आगः ।  
र्व्_४,०१२।०४च् कृधी ष्व् अस्मां अदितेर् अनागान् व्य् एनांसि शिश्रथो विष्वग् अग्ने ॥  
र्व्_४,०१२।०५अ महश् चिद् अग्न एनसो अभीक ऊर्वाद् देवानाम् उत मर्त्यानाम् ।  
र्व्_४,०१२।०५च् मा ते सखायः सदम् इद् रिषाम यच्छा तोकाय तनयाय शं योः ॥  
र्व्_४,०१२।०६अ यथा ह त्यद् वसवो गौर्यं चित् पदि षिताम् अमुञ्चता यजत्राः ।  
र्व्_४,०१२।०६च् एवो ष्व् अस्मन् मुञ्चता व्य् अंहः प्र तार्य् अग्ने प्रतरं न आयुः ॥  
  
र्व्_४,०१३।०१अ प्रत्य् अग्निर् उषसाम् अग्रम् अख्यद् विभातीनां सुमना रत्नधेयम् ।  
र्व्_४,०१३।०१च् यातम् अश्विना सुकृतो दुरोणम् उत् सूर्यो ज्योतिषा देव एति ॥  
र्व्_४,०१३।०२अ ऊर्ध्वम् भानुं सविता देवो अश्रेद् द्रप्सं दविध्वद् गविषो न सत्वा ।  
र्व्_४,०१३।०२च् अनु व्रतं वरुणो यन्ति मित्रो यत् सूर्यं दिव्य् आरोहयन्ति ॥  
र्व्_४,०१३।०३अ यं सीम् अकृण्वन् तमसे विपृचे ध्रुवक्षेमा अनवस्यन्तो अर्थम् ।  
र्व्_४,०१३।०३च् तं सूर्यं हरितः सप्त यह्वी स्पशं विश्वस्य जगतो वहन्ति ॥  
र्व्_४,०१३।०४अ वहिष्ठेभिर् विहरन् यासि तन्तुम् अवव्ययन्न् असितं देव वस्म ।  
र्व्_४,०१३।०४च् दविध्वतो रश्मयः सूर्यस्य चर्मेवावाधुस् तमो अप्स्व् अन्तः ॥  
र्व्_४,०१३।०५अ अनायतो अनिबद्धः कथायं न्यङ्ङ् उत्तानो ऽव पद्यते न ।  
र्व्_४,०१३।०५च् कया याति स्वधया को ददर्श दिव स्कम्भः समृतः पाति नाकम् ॥  
  
र्व्_४,०१४।०१अ प्रत्य् अग्निर् उषसो जातवेदा अख्यद् देवो रोचमाना महोभिः ।  
र्व्_४,०१४।०१च् आ नासत्योरुगाया रथेनेमं यज्ञम् उप नो यातम् अच्छ ॥  
र्व्_४,०१४।०२अ ऊर्ध्वं केतुं सविता देवो अश्रेज् ज्योतिर् विश्वस्मै भुवनाय कृण्वन् ।  
र्व्_४,०१४।०२च् आप्रा द्यावापृथिवी अन्तरिक्षं वि सूर्यो रश्मिभिश् चेकितानः ॥  
र्व्_४,०१४।०३अ आवहन्त्य् अरुणीर् ज्योतिषागान् मही चित्रा रश्मिभिश् चेकिताना ।  
र्व्_४,०१४।०३च् प्रबोधयन्ती सुविताय देव्य् उषा ईयते सुयुजा रथेन ॥  
र्व्_४,०१४।०४अ आ वां वहिष्ठा इह ते वहन्तु रथा अश्वास उषसो व्युष्टौ ।  
र्व्_४,०१४।०४च् इमे हि वाम् मधुपेयाय सोमा अस्मिन् यज्ञे वृषणा मादयेथाम् ॥  
र्व्_४,०१४।०५अ अनायतो अनिबद्धः कथायं न्यङ्ङ् उत्तानो ऽव पद्यते न ।  
र्व्_४,०१४।०५च् कया याति स्वधया को ददर्श दिव स्कम्भः समृतः पाति नाकम् ॥  
  
र्व्_४,०१५।०१अ अग्निर् होता नो अध्वरे वाजी सन् परि णीयते ।  
र्व्_४,०१५।०१च् देवो देवेषु यज्ञियः ॥  
र्व्_४,०१५।०२अ परि त्रिविष्ट्य् अध्वरं यात्य् अग्नी रथीर् इव ।  
र्व्_४,०१५।०२च् आ देवेषु प्रयो दधत् ॥  
र्व्_४,०१५।०३अ परि वाजपतिः कविर् अग्निर् हव्यान्य् अक्रमीत् ।  
र्व्_४,०१५।०३च् दधद् रत्नानि दाशुषे ॥  
र्व्_४,०१५।०४अ अयं यः सृञ्जये पुरो दैववाते समिध्यते ।  
र्व्_४,०१५।०४च् द्युमां अमित्रदम्भनः ॥  
र्व्_४,०१५।०५अ अस्य घा वीर ईवतो ऽग्नेर् ईशीत मर्त्यः ।  
र्व्_४,०१५।०५च् तिग्मजम्भस्य मीऌहुषः ॥  
र्व्_४,०१५।०६अ तम् अर्वन्तं न सानसिम् अरुषं न दिवः शिशुम् ।  
र्व्_४,०१५।०६च् मर्मृज्यन्ते दिवे-दिवे ॥  
र्व्_४,०१५।०७अ बोधद् यन् मा हरिभ्यां कुमारः साहदेव्यः ।  
र्व्_४,०१५।०७च् अच्छा न हूत उद् अरम् ॥  
र्व्_४,०१५।०८अ उत त्या यजता हरी कुमारात् साहदेव्यात् ।  
र्व्_४,०१५।०८च् प्रयता सद्य आ ददे ॥  
र्व्_४,०१५।०९अ एष वां देवाव् अश्विना कुमारः साहदेव्यः ।  
र्व्_४,०१५।०९च् दीर्घायुर् अस्तु सोमकः ॥  
र्व्_४,०१५।१०अ तं युवं देवाव् अश्विना कुमारं साहदेव्यम् ।  
र्व्_४,०१५।१०च् दीर्घायुषं कृणोतन ॥  
  
र्व्_४,०१६।०१अ आ सत्यो यातु मघवां ऋजीषी द्रवन्त्व् अस्य हरय उप नः ।  
र्व्_४,०१६।०१च् तस्मा इद् अन्धः सुषुमा सुदक्षम् इहाभिपित्वं करते गृणानः ॥  
र्व्_४,०१६।०२अ अव स्य शूराध्वनो नान्ते ऽस्मिन् नो अद्य सवने मन्दध्यै ।  
र्व्_४,०१६।०२च् शंसात्य् उक्थम् उशनेव वेधाश् चिकितुषे असुर्याय मन्म ॥  
र्व्_४,०१६।०३अ कविर् न निण्यं विदथानि साधन् वृषा यत् सेकं विपिपानो अर्चात् ।  
र्व्_४,०१६।०३च् दिव इत्था जीजनत् सप्त कारून् अह्ना चिच् चक्रुर् वयुना गृणन्तः ॥  
र्व्_४,०१६।०४अ स्वर् यद् वेदि सुदृशीकम् अर्कैर् महि ज्योती रुरुचुर् यद् ध वस्तोः ।  
र्व्_४,०१६।०४च् अन्धा तमांसि दुधिता विचक्षे नृभ्यश् चकार नृतमो अभिष्टौ ॥  
र्व्_४,०१६।०५अ ववक्ष इन्द्रो अमितम् ऋजीष्य् उभे आ पप्रौ रोदसी महित्वा ।  
र्व्_४,०१६।०५च् अतश् चिद् अस्य महिमा वि रेच्य् अभि यो विश्वा भुवना बभूव ॥  
र्व्_४,०१६।०६अ विश्वानि शक्रो नर्याणि विद्वान् अपो रिरेच सखिभिर् निकामैः ।  
र्व्_४,०१६।०६च् अश्मानं चिद् ये बिभिदुर् वचोभिर् व्रजं गोमन्तम् उशिजो वि वव्रुः ॥  
र्व्_४,०१६।०७अ अपो वृत्रं वव्रिवांसम् पराहन् प्रावत् ते वज्रम् पृथिवी सचेताः ।  
र्व्_४,०१६।०७च् प्रार्णांसि समुद्रियाण्य् ऐनोः पतिर् भवञ् छवसा शूर धृष्णो ॥  
र्व्_४,०१६।०८अ अपो यद् अद्रिम् पुरुहूत दर्दर् आविर् भुवत् सरमा पूर्व्यं ते ।  
र्व्_४,०१६।०८च् स नो नेता वाजम् आ दर्षि भूरिं गोत्रा रुजन्न् अङ्गिरोभिर् गृणानः ॥  
र्व्_४,०१६।०९अ अच्छा कविं नृमणो गा अभिष्टौ स्वर्षाता मघवन् नाधमानम् ।  
र्व्_४,०१६।०९च् ऊतिभिस् तम् इषणो द्युम्नहूतौ नि मायावान् अब्रह्मा दस्युर् अर्त ॥  
र्व्_४,०१६।१०अ आ दस्युघ्ना मनसा याह्य् अस्तम् भुवत् ते कुत्सः सख्ये निकामः ।  
र्व्_४,०१६।१०च् स्वे योनौ नि षदतं सरूपा वि वां चिकित्सद् ऋतचिद् ध नारी ॥  
र्व्_४,०१६।११अ यासि कुत्सेन सरथम् अवस्युस् तोदो वातस्य हर्योर् ईशानः ।  
र्व्_४,०१६।११च् ऋज्रा वाजं न गध्यं युयूषन् कविर् यद् अहन् पार्याय भूषात् ॥  
र्व्_४,०१६।१२अ कुत्साय शुष्णम् अशुषं नि बर्हीः प्रपित्वे अह्नः कुयवं सहस्रा ।  
र्व्_४,०१६।१२च् सद्यो दस्यून् प्र मृण कुत्स्येन प्र सूरश् चक्रं वृहताद् अभीके ॥  
र्व्_४,०१६।१३अ त्वम् पिप्रुम् मृगयं शूशुवांसम् ऋजिश्वने वैदथिनाय रन्धीः ।  
र्व्_४,०१६।१३च् पञ्चाशत् कृष्णा नि वपः सहस्रात्कं न पुरो जरिमा वि दर्दः ॥  
र्व्_४,०१६।१४अ सूर उपाके तन्वं दधानो वि यत् ते चेत्य् अमृतस्य वर्पः ।  
र्व्_४,०१६।१४च् मृगो न हस्ती तविषीम् उषाणः सिंहो न भीम आयुधानि बिभ्रत् ॥  
र्व्_४,०१६।१५अ इन्द्रं कामा वसूयन्तो अग्मन् स्वर्मीऌहे न सवने चकानाः ।  
र्व्_४,०१६।१५च् श्रवस्यवः शशमानास उक्थैर् ओको न रण्वा सुदृशीव पुष्टिः ॥  
र्व्_४,०१६।१६अ तम् इद् व इन्द्रं सुहवं हुवेम यस् ता चकार नर्या पुरूणि ।  
र्व्_४,०१६।१६च् यो मावते जरित्रे गध्यं चिन् मक्षू वाजम् भरति स्पार्हराधाः ॥  
र्व्_४,०१६।१७अ तिग्मा यद् अन्तर् अशनिः पताति कस्मिञ् चिच् छूर मुहुके जनानाम् ।  
र्व्_४,०१६।१७च् घोरा यद् अर्य समृतिर् भवात्य् अध स्मा नस् तन्वो बोधि गोपाः ॥  
र्व्_४,०१६।१८अ भुवो ऽविता वामदेवस्य धीनाम् भुवः सखावृको वाजसातौ ।  
र्व्_४,०१६।१८च् त्वाम् अनु प्रमतिम् आ जगन्मोरुशंसो जरित्रे विश्वध स्याः ॥  
र्व्_४,०१६।१९अ एभिर् नृभिर् इन्द्र त्वायुभिष् ट्वा मघवद्भिर् मघवन् विश्व आजौ ।  
र्व्_४,०१६।१९च् द्यावो न द्युम्नैर् अभि सन्तो अर्यः क्षपो मदेम शरदश् च पूर्वीः ॥  
र्व्_४,०१६।२०अ एवेद् इन्द्राय वृषभाय वृष्णे ब्रह्माकर्म भृगवो न रथम् ।  
र्व्_४,०१६।२०च् नू चिद् यथा नः सख्या वियोषद् असन् न उग्रो ऽविता तनूपाः ॥  
र्व्_४,०१६।२१अ नू ष्टुत इन्द्र नू गृणान इषं जरित्रे नद्यो न पीपेः ।  
र्व्_४,०१६।२१च् अकारि ते हरिवो ब्रह्म नव्यं धिया स्याम रथ्यः सदासाः ॥  
  
र्व्_४,०१७।०१अ त्वम् महां इन्द्र तुभ्यं ह क्षा अनु क्षत्रम् मंहना मन्यत द्यौः ।  
र्व्_४,०१७।०१च् त्वं वृत्रं शवसा जघन्वान् सृजः सिन्धूंर् अहिना जग्रसानान् ॥  
र्व्_४,०१७।०२अ तव त्विषो जनिमन् रेजत द्यौ रेजद् भूमिर् भियसा स्वस्य मन्योः ।  
र्व्_४,०१७।०२च् ऋघायन्त सुभ्वः पर्वतास आर्दन् धन्वानि सरयन्त आपः ॥  
र्व्_४,०१७।०३अ भिनद् गिरिं शवसा वज्रम् इष्णन्न् आविष्कृण्वानः सहसान ओजः ।  
र्व्_४,०१७।०३च् वधीद् वृत्रं वज्रेण मन्दसानः सरन्न् आपो जवसा हतवृष्णीः ॥  
र्व्_४,०१७।०४अ सुवीरस् ते जनिता मन्यत द्यौर् इन्द्रस्य कर्ता स्वपस्तमो भूत् ।  
र्व्_४,०१७।०४च् य ईं जजान स्वर्यं सुवज्रम् अनपच्युतं सदसो न भूम ॥  
र्व्_४,०१७।०५अ य एक इच् च्यावयति प्र भूमा राजा कृष्टीनाम् पुरुहूत इन्द्रः ।  
र्व्_४,०१७।०५च् सत्यम् एनम् अनु विश्वे मदन्ति रातिं देवस्य गृणतो मघोनः ॥  
र्व्_४,०१७।०६अ सत्रा सोमा अभवन्न् अस्य विश्वे सत्रा मदासो बृहतो मदिष्ठाः ।  
र्व्_४,०१७।०६च् सत्राभवो वसुपतिर् वसूनां दत्रे विश्वा अधिथा इन्द्र कृष्टीः ॥  
र्व्_४,०१७।०७अ त्वम् अध प्रथमं जायमानो ऽमे विश्वा अधिथा इन्द्र कृष्टीः ।  
र्व्_४,०१७।०७च् त्वम् प्रति प्रवत आशयानम् अहिं वज्रेण मघवन् वि वृश्चः ॥  
र्व्_४,०१७।०८अ सत्राहणं दाधृषिं तुम्रम् इन्द्रम् महाम् अपारं वृषभं सुवज्रम् ।  
र्व्_४,०१७।०८च् हन्ता यो वृत्रं सनितोत वाजं दाता मघानि मघवा सुराधाः ॥  
र्व्_४,०१७।०९अ अयं वृतश् चातयते समीचीर् य आजिषु मघवा शृण्व एकः ।  
र्व्_४,०१७।०९च् अयं वाजम् भरति यं सनोत्य् अस्य प्रियासः सख्ये स्याम ॥  
र्व्_४,०१७।१०अ अयं शृण्वे अध जयन्न् उत घ्नन्न् अयम् उत प्र कृणुते युधा गाः ।  
र्व्_४,०१७।१०च् यदा सत्यं कृणुते मन्युम् इन्द्रो विश्वं दृऌहम् भयत एजद् अस्मात् ॥  
र्व्_४,०१७।११अ सम् इन्द्रो गा अजयत् सं हिरण्या सम् अश्विया मघवा यो ह पूर्वीः ।  
र्व्_४,०१७।११च् एभिर् नृभिर् नृतमो अस्य शाकै रायो विभक्ता सम्भरश् च वस्वः ॥  
र्व्_४,०१७।१२अ कियत् स्विद् इन्द्रो अध्य् एति मातुः कियत् पितुर् जनितुर् यो जजान ।  
र्व्_४,०१७।१२च् यो अस्य शुष्मम् मुहुकैर् इयर्ति वातो न जूत स्तनयद्भिर् अभ्रैः ॥  
र्व्_४,०१७।१३अ क्षियन्तं त्वम् अक्षियन्तं कृणोतीयर्ति रेणुम् मघवा समोहम् ।  
र्व्_४,०१७।१३च् विभञ्जनुर् अशनिमां इव द्यौर् उत स्तोतारम् मघवा वसौ धात् ॥  
र्व्_४,०१७।१४अ अयं चक्रम् इषणत् सूर्यस्य न्य् एतशं रीरमत् ससृमाणम् ।  
र्व्_४,०१७।१४ब् आ कृष्ण ईं जुहुराणो जिघर्ति त्वचो बुध्ने रजसो अस्य योनौ ॥  
र्व्_४,०१७।१५अ असिक्न्यां यजमानो न होता ॥  
र्व्_४,०१७।१६अ गव्यन्त इन्द्रं सख्याय विप्रा अश्वायन्तो वृषणं वाजयन्तः ।  
र्व्_४,०१७।१६च् जनीयन्तो जनिदाम् अक्षितोतिम् आ च्यावयामो ऽवते न कोशम् ॥  
र्व्_४,०१७।१७अ त्राता नो बोधि ददृशान आपिर् अभिख्याता मर्डिता सोम्यानाम् ।  
र्व्_४,०१७।१७च् सखा पिता पितृतमः पितॄणां कर्तेम् उ लोकम् उशते वयोधाः ॥  
र्व्_४,०१७।१८अ सखीयताम् अविता बोधि सखा गृणान इन्द्र स्तुवते वयो धाः ।  
र्व्_४,०१७।१८च् वयं ह्य् आ ते चकृमा सबाध आभिः शमीभिर् महयन्त इन्द्र ॥  
र्व्_४,०१७।१९अ स्तुत इन्द्रो मघवा यद् ध वृत्रा भूरीण्य् एको अप्रतीनि हन्ति ।  
र्व्_४,०१७।१९च् अस्य प्रियो जरिता यस्य शर्मन् नकिर् देवा वारयन्ते न मर्ताः ॥  
र्व्_४,०१७।२०अ एवा न इन्द्रो मघवा विरप्शी करत् सत्या चर्षणीधृद् अनर्वा ।  
र्व्_४,०१७।२०च् त्वं राजा जनुषां धेह्य् अस्मे अधि श्रवो माहिनं यज् जरित्रे ॥  
र्व्_४,०१७।२१अ नू ष्टुत इन्द्र नू गृणान इषं जरित्रे नद्यो न पीपेः ।  
र्व्_४,०१७।२१च् अकारि ते हरिवो ब्रह्म नव्यं धिया स्याम रथ्यः सदासाः ॥  
  
र्व्_४,०१८।०१अ अयम् पन्था अनुवित्तः पुराणो यतो देवा उदजायन्त विश्वे ।  
र्व्_४,०१८।०१च् अतश् चिद् आ जनिषीष्ट प्रवृद्धो मा मातरम् अमुया पत्तवे कः ॥  
र्व्_४,०१८।०२अ नाहम् अतो निर् अया दुर्गहैतत् तिरश्चता पार्श्वान् निर् गमाणि ।  
र्व्_४,०१८।०२च् बहूनि मे अकृता कर्त्वानि युध्यै त्वेन सं त्वेन पृच्छै ॥  
र्व्_४,०१८।०३अ परायतीम् मातरम् अन्व् अचष्ट न नानु गान्य् अनु नू गमानि ।  
र्व्_४,०१८।०३च् त्वष्टुर् गृहे अपिबत् सोमम् इन्द्रः शतधन्यं चम्वोः सुतस्य ॥  
र्व्_४,०१८।०४अ किं स ऋधक् कृणवद् यं सहस्रम् मासो जभार शरदश् च पूर्वीः ।  
र्व्_४,०१८।०४च् नही न्व् अस्य प्रतिमानम् अस्त्य् अन्तर् जातेषूत ये जनित्वाः ॥  
र्व्_४,०१८।०५अ अवद्यम् इव मन्यमाना गुहाकर् इन्द्रम् माता वीर्येणा न्यृष्टम् ।  
र्व्_४,०१८।०५च् अथोद् अस्थात् स्वयम् अत्कं वसान आ रोदसी अपृणाज् जायमानः ॥  
र्व्_४,०१८।०६अ एता अर्षन्त्य् अललाभवन्तीर् ऋतावरीर् इव सङ्क्रोशमानाः ।  
र्व्_४,०१८।०६च् एता वि पृच्छ किम् इदम् भनन्ति कम् आपो अद्रिम् परिधिं रुजन्ति ॥  
र्व्_४,०१८।०७अ किम् उ ष्विद् अस्मै निविदो भनन्तेन्द्रस्यावद्यं दिधिषन्त आपः ।  
र्व्_४,०१८।०७च् ममैतान् पुत्रो महता वधेन वृत्रं जघन्वां असृजद् वि सिन्धून् ॥  
र्व्_४,०१८।०८अ ममच् चन त्वा युवतिः परास ममच् चन त्वा कुषवा जगार ।  
र्व्_४,०१८।०८च् ममच् चिद् आपः शिशवे ममृड्युर् ममच् चिद् इन्द्रः सहसोद् अतिष्ठत् ॥  
र्व्_४,०१८।०९अ ममच् चन ते मघवन् व्यंसो निविविध्वां अप हनू जघान ।  
र्व्_४,०१८।०९च् अधा निविद्ध उत्तरो बभूवाञ् छिरो दासस्य सम् पिणग् वधेन ॥  
र्व्_४,०१८।१०अ गृष्टिः ससूव स्थविरं तवागाम् अनाधृष्यं वृषभं तुम्रम् इन्द्रम् ।  
र्व्_४,०१८।१०च् अरीऌहं वत्सं चरथाय माता स्वयं गातुं तन्व इच्छमानम् ॥  
र्व्_४,०१८।११अ उत माता महिषम् अन्व् अवेनद् अमी त्वा जहति पुत्र देवाः ।  
र्व्_४,०१८।११च् अथाब्रवीद् वृत्रम् इन्द्रो हनिष्यन् सखे विष्णो वितरं वि क्रमस्व ॥  
र्व्_४,०१८।१२अ कस् ते मातरं विधवाम् अचक्रच् छयुं कस् त्वाम् अजिघांसच् चरन्तम् ।  
र्व्_४,०१८।१२च् कस् ते देवो अधि मार्डीक आसीद् यत् प्राक्षिणाः पितरम् पादगृह्य ॥  
र्व्_४,०१८।१३अ अवर्त्या शुन आन्त्राणि पेचे न देवेषु विविदे मर्डितारम् ।  
र्व्_४,०१८।१३च् अपश्यं जायाम् अमहीयमानाम् अधा मे श्येनो मध्व् आ जभार ॥  
  
र्व्_४,०१९।०१अ एवा त्वाम् इन्द्र वज्रिन्न् अत्र विश्वे देवासः सुहवास ऊमाः ।  
र्व्_४,०१९।०१च् महाम् उभे रोदसी वृद्धम् ऋष्वं निर् एकम् इद् वृणते वृत्रहत्ये ॥  
र्व्_४,०१९।०२अ अवासृजन्त जिव्रयो न देवा भुवः सम्राऌ इन्द्र सत्ययोनिः ।  
र्व्_४,०१९।०२च् अहन्न् अहिम् परिशयानम् अर्णः प्र वर्तनीर् अरदो विश्वधेनाः ॥  
र्व्_४,०१९।०३अ अतृप्णुवन्तं वियतम् अबुध्यम् अबुध्यमानं सुषुपाणम् इन्द्र ।  
र्व्_४,०१९।०३च् सप्त प्रति प्रवत आशयानम् अहिं वज्रेण वि रिणा अपर्वन् ॥  
र्व्_४,०१९।०४अ अक्षोदयच् छवसा क्षाम बुध्नं वार् ण वातस् तविषीभिर् इन्द्रः ।  
र्व्_४,०१९।०४च् दृऌहान्य् औभ्नाद् उशमान ओजो ऽवाभिनत् ककुभः पर्वतानाम् ॥  
र्व्_४,०१९।०५अ अभि प्र दद्रुर् जनयो न गर्भं रथा इव प्र ययुः साकम् अद्रयः ।  
र्व्_४,०१९।०५च् अतर्पयो विसृत उब्ज ऊर्मीन् त्वं वृतां अरिणा इन्द्र सिन्धून् ॥  
र्व्_४,०१९।०६अ त्वम् महीम् अवनिं विश्वधेनां तुर्वीतये वय्याय क्षरन्तीम् ।  
र्व्_४,०१९।०६च् अरमयो नमसैजद् अर्णः सुतरणां अकृणोर् इन्द्र सिन्धून् ॥  
र्व्_४,०१९।०७अ प्राग्रुवो नभन्वो न वक्वा ध्वस्रा अपिन्वद् युवतीर् ऋतज्ञाः ।  
र्व्_४,०१९।०७च् धन्वान्य् अज्रां अपृणक् तृषाणां अधोग् इन्द्र स्तर्यो दंसुपत्नीः ॥  
र्व्_४,०१९।०८अ पूर्वीर् उषसः शरदश् च गूर्ता वृत्रं जघन्वां असृजद् वि सिन्धून् ।  
र्व्_४,०१९।०८च् परिष्ठिता अतृणद् बद्बधानाः सीरा इन्द्रः स्रवितवे पृथिव्या ॥  
र्व्_४,०१९।०९अ वम्रीभिः पुत्रम् अग्रुवो अदानं निवेशनाद् धरिव आ जभर्थ ।  
र्व्_४,०१९।०९च् व्य् अन्धो अख्यद् अहिम् आददानो निर् भूद् उखच्छित् सम् अरन्त पर्व ॥  
र्व्_४,०१९।१०अ प्र ते पूर्वाणि करणानि विप्राविद्वां आह विदुषे करांसि ।  
र्व्_४,०१९।१०च् यथा-यथा वृष्ण्यानि स्वगूर्तापांसि राजन् नर्याविवेषीः ॥  
र्व्_४,०१९।११अ नू ष्टुत इन्द्र नू गृणान इषं जरित्रे नद्यो न पीपेः ।  
र्व्_४,०१९।११च् अकारि ते हरिवो ब्रह्म नव्यं धिया स्याम रथ्यः सदासाः ॥  
  
र्व्_४,०२०।०१अ आ न इन्द्रो दूराद् आ न आसाद् अभिष्टिकृद् अवसे यासद् उग्रः ।  
र्व्_४,०२०।०१च् ओजिष्ठेभिर् नृपतिर् वज्रबाहुः सङ्गे समत्सु तुर्वणिः पृतन्यून् ॥  
र्व्_४,०२०।०२अ आ न इन्द्रो हरिभिर् यात्व् अच्छार्वाचीनो ऽवसे राधसे च ।  
र्व्_४,०२०।०२च् तिष्ठाति वज्री मघवा विरप्शीमं यज्ञम् अनु नो वाजसातौ ॥  
र्व्_४,०२०।०३अ इमं यज्ञं त्वम् अस्माकम् इन्द्र पुरो दधत् सनिष्यसि क्रतुं नः ।  
र्व्_४,०२०।०३च् श्वघ्नीव वज्रिन् सनये धनानां त्वया वयम् अर्य आजिं जयेम ॥  
र्व्_४,०२०।०४अ उशन्न् उ षु णः सुमना उपाके सोमस्य नु सुषुतस्य स्वधावः ।  
र्व्_४,०२०।०४च् पा इन्द्र प्रतिभृतस्य मध्वः सम् अन्धसा ममदः पृष्ठ्येन ॥  
र्व्_४,०२०।०५अ वि यो ररप्श ऋषिभिर् नवेभिर् वृक्षो न पक्वः सृण्यो न जेता ।  
र्व्_४,०२०।०५च् मर्यो न योषाम् अभि मन्यमानो ऽच्छा विवक्मि पुरुहूतम् इन्द्रम् ॥  
र्व्_४,०२०।०६अ गिरिर् न यः स्वतवां ऋष्व इन्द्रः सनाद् एव सहसे जात उग्रः ।  
र्व्_४,०२०।०६च् आदर्ता वज्रं स्थविरं न भीम उद्नेव कोशं वसुना न्यृष्टम् ॥  
र्व्_४,०२०।०७अ न यस्य वर्ता जनुषा न्व् अस्ति न राधस आमरीता मघस्य ।  
र्व्_४,०२०।०७च् उद्वावृषाणस् तविषीव उग्रास्मभ्यं दद्धि पुरुहूत रायः ॥  
र्व्_४,०२०।०८अ ईक्षे रायः क्षयस्य चर्षणीनाम् उत व्रजम् अपवर्तासि गोनाम् ।  
र्व्_४,०२०।०८च् शिक्षानरः समिथेषु प्रहावान् वस्वो राशिम् अभिनेतासि भूरिम् ॥  
र्व्_४,०२०।०९अ कया तच् छृण्वे शच्या शचिष्ठो यया कृणोति मुहु का चिद् ऋष्वः ।  
र्व्_४,०२०।०९च् पुरु दाशुषे विचयिष्ठो अंहो ऽथा दधाति द्रविणं जरित्रे ॥  
र्व्_४,०२०।१०अ मा नो मर्धीर् आ भरा दद्धि तन् नः प्र दाशुषे दातवे भूरि यत् ते ।  
र्व्_४,०२०।१०च् नव्ये देष्णे शस्ते अस्मिन् त उक्थे प्र ब्रवाम वयम् इन्द्र स्तुवन्तः ॥  
र्व्_४,०२०।११अ नू ष्टुत इन्द्र नू गृणान इषं जरित्रे नद्यो न पीपेः ।  
र्व्_४,०२०।११च् अकारि ते हरिवो ब्रह्म नव्यं धिया स्याम रथ्यः सदासाः ॥  
  
र्व्_४,०२१।०१अ आ यात्व् इन्द्रो ऽवस उप न इह स्तुतः सधमाद् अस्तु शूरः ।  
र्व्_४,०२१।०१च् वावृधानस् तविषीर् यस्य पूर्वीर् द्यौर् न क्षत्रम् अभिभूति पुष्यात् ॥  
र्व्_४,०२१।०२अ तस्येद् इह स्तवथ वृष्ण्यानि तुविद्युम्नस्य तुविराधसो नॄन् ।  
र्व्_४,०२१।०२च् यस्य क्रतुर् विदथ्यो न सम्राट् साह्वान् तरुत्रो अभ्य् अस्ति कृष्टीः ॥  
र्व्_४,०२१।०३अ आ यात्व् इन्द्रो दिव आ पृथिव्या मक्षू समुद्राद् उत वा पुरीषात् ।  
र्व्_४,०२१।०३च् स्वर्णराद् अवसे नो मरुत्वान् परावतो वा सदनाद् ऋतस्य ॥  
र्व्_४,०२१।०४अ स्थूरस्य रायो बृहतो य ईशे तम् उ ष्टवाम विदथेष्व् इन्द्रम् ।  
र्व्_४,०२१।०४च् यो वायुना जयति गोमतीषु प्र धृष्णुया नयति वस्यो अच्छ ॥  
र्व्_४,०२१।०५अ उप यो नमो नमसि स्तभायन्न् इयर्ति वाचं जनयन् यजध्यै ।  
र्व्_४,०२१।०५च् ऋञ्जसानः पुरुवार उक्थैर् एन्द्रं कृण्वीत सदनेषु होता ॥  
र्व्_४,०२१।०६अ धिषा यदि धिषण्यन्तः सरण्यान् सदन्तो अद्रिम् औशिजस्य गोहे ।  
र्व्_४,०२१।०६च् आ दुरोषाः पास्त्यस्य होता यो नो महान् संवरणेषु वह्निः ॥  
र्व्_४,०२१।०७अ सत्रा यद् ईम् भार्वरस्य वृष्णः सिषक्ति शुष्म स्तुवते भराय ।  
र्व्_४,०२१।०७च् गुहा यद् ईम् औशिजस्य गोहे प्र यद् धिये प्रायसे मदाय ॥  
र्व्_४,०२१।०८अ वि यद् वरांसि पर्वतस्य वृण्वे पयोभिर् जिन्वे अपां जवांसि ।  
र्व्_४,०२१।०८च् विदद् गौरस्य गवयस्य गोहे यदी वाजाय सुध्यो वहन्ति ॥  
र्व्_४,०२१।०९अ भद्रा ते हस्ता सुकृतोत पाणी प्रयन्तारा स्तुवते राध इन्द्र ।  
र्व्_४,०२१।०९च् का ते निषत्तिः किम् उ नो ममत्सि किं नोद्-उद् उ हर्षसे दातवा उ ॥  
र्व्_४,०२१।१०अ एवा वस्व इन्द्रः सत्यः सम्राड् ढन्ता वृत्रं वरिवः पूरवे कः ।  
र्व्_४,०२१।१०च् पुरुष्टुत क्रत्वा नः शग्धि रायो भक्षीय ते ऽवसो दैव्यस्य ॥  
र्व्_४,०२१।११अ नू ष्टुत इन्द्र नू गृणान इषं जरित्रे नद्यो न पीपेः ।  
र्व्_४,०२१।११च् अकारि ते हरिवो ब्रह्म नव्यं धिया स्याम रथ्यः सदासाः ॥  
  
र्व्_४,०२२।०१अ यन् न इन्द्रो जुजुषे यच् च वष्टि तन् नो महान् करति शुष्म्य् आ चित् ।  
र्व्_४,०२२।०१च् ब्रह्म स्तोमम् मघवा सोमम् उक्था यो अश्मानं शवसा बिभ्रद् एति ॥  
र्व्_४,०२२।०२अ वृषा वृषन्धिं चतुरश्रिम् अस्यन्न् उग्रो बाहुभ्यां नृतमः शचीवान् ।  
र्व्_४,०२२।०२च् श्रिये परुष्णीम् उषमाण ऊर्णां यस्याः पर्वाणि सख्याय विव्ये ॥  
र्व्_४,०२२।०३अ यो देवो देवतमो जायमानो महो वाजेभिर् महद्भिश् च शुष्मैः ।  
र्व्_४,०२२।०३च् दधानो वज्रम् बाह्वोर् उशन्तं द्याम् अमेन रेजयत् प्र भूम ॥  
र्व्_४,०२२।०४अ विश्वा रोधांसि प्रवतश् च पूर्वीर् द्यौर् ऋष्वाज् जनिमन् रेजत क्षाः ।  
र्व्_४,०२२।०४च् आ मातरा भरति शुष्म्य् आ गोर् नृवत् परिज्मन् नोनुवन्त वाताः ॥  
र्व्_४,०२२।०५अ ता तू त इन्द्र महतो महानि विश्वेष्व् इत् सवनेषु प्रवाच्या ।  
र्व्_४,०२२।०५च् यच् छूर धृष्णो धृषता दधृष्वान् अहिं वज्रेण शवसाविवेषीः ॥  
र्व्_४,०२२।०६अ ता तू ते सत्या तुविनृम्ण विश्वा प्र धेनवः सिस्रते वृष्ण ऊध्नः ।  
र्व्_४,०२२।०६च् अधा ह त्वद् वृषमणो भियानाः प्र सिन्धवो जवसा चक्रमन्त ॥  
र्व्_४,०२२।०७अ अत्राह ते हरिवस् ता उ देवीर् अवोभिर् इन्द्र स्तवन्त स्वसारः ।  
र्व्_४,०२२।०७च् यत् सीम् अनु प्र मुचो बद्बधाना दीर्घाम् अनु प्रसितिं स्यन्दयध्यै ॥  
र्व्_४,०२२।०८अ पिपीऌए अंशुर् मद्यो न सिन्धुर् आ त्वा शमी शशमानस्य शक्तिः ।  
र्व्_४,०२२।०८च् अस्मद्र्यक् छुशुचानस्य यम्या आशुर् न रश्मिं तुव्योजसं गोः ॥  
र्व्_४,०२२।०९अ अस्मे वर्षिष्ठा कृणुहि ज्येष्ठा नृम्णानि सत्रा सहुरे सहांसि ।  
र्व्_४,०२२।०९च् अस्मभ्यं वृत्रा सुहनानि रन्धि जहि वधर् वनुषो मर्त्यस्य ॥  
र्व्_४,०२२।१०अ अस्माकम् इत् सु शृणुहि त्वम् इन्द्रास्मभ्यं चित्रां उप माहि वाजान् ।  
र्व्_४,०२२।१०च् अस्मभ्यं विश्वा इषणः पुरन्धीर् अस्माकं सु मघवन् बोधि गोदाः ॥  
र्व्_४,०२२।११अ नू ष्टुत इन्द्र नू गृणान इषं जरित्रे नद्यो न पीपेः ।  
र्व्_४,०२२।११च् अकारि ते हरिवो ब्रह्म नव्यं धिया स्याम रथ्यः सदासाः ॥  
  
र्व्_४,०२३।०१अ कथा महाम् अवृधत् कस्य होतुर् यज्ञं जुषाणो अभि सोमम् ऊधः ।  
र्व्_४,०२३।०१च् पिबन्न् उशानो जुषमाणो अन्धो ववक्ष ऋष्वः शुचते धनाय ॥  
र्व्_४,०२३।०२अ को अस्य वीरः सधमादम् आप सम् आनंश सुमतिभिः को अस्य ।  
र्व्_४,०२३।०२च् कद् अस्य चित्रं चिकिते कद् ऊती वृधे भुवच् छशमानस्य यज्योः ॥  
र्व्_४,०२३।०३अ कथा शृणोति हूयमानम् इन्द्रः कथा शृण्वन्न् अवसाम् अस्य वेद ।  
र्व्_४,०२३।०३च् का अस्य पूर्वीर् उपमातयो ह कथैनम् आहुः पपुरिं जरित्रे ॥  
र्व्_४,०२३।०४अ कथा सबाधः शशमानो अस्य नशद् अभि द्रविणं दीध्यानः ।  
र्व्_४,०२३।०४च् देवो भुवन् नवेदा म ऋतानां नमो जगृभ्वां अभि यज् जुजोषत् ॥  
र्व्_४,०२३।०५अ कथा कद् अस्या उषसो व्युष्टौ देवो मर्तस्य सख्यं जुजोष ।  
र्व्_४,०२३।०५च् कथा कद् अस्य सख्यं सखिभ्यो ये अस्मिन् कामं सुयुजं ततस्रे ॥  
र्व्_४,०२३।०६अ किम् आद् अमत्रं सख्यं सखिभ्यः कदा नु ते भ्रात्रम् प्र ब्रवाम ।  
र्व्_४,०२३।०६च् श्रिये सुदृशो वपुर् अस्य सर्गाः स्वर् ण चित्रतमम् इष आ गोः ॥  
र्व्_४,०२३।०७अ द्रुहं जिघांसन् ध्वरसम् अनिन्द्रां तेतिक्ते तिग्मा तुजसे अनीका ।  
र्व्_४,०२३।०७च् ऋणा चिद् यत्र ऋणया न उग्रो दूरे अज्ञाता उषसो बबाधे ॥  
र्व्_४,०२३।०८अ ऋतस्य हि शुरुधः सन्ति पूर्वीर् ऋतस्य धीतिर् वृजिनानि हन्ति ।  
र्व्_४,०२३।०८च् ऋतस्य श्लोको बधिरा ततर्द कर्णा बुधानः शुचमान आयोः ॥  
र्व्_४,०२३।०९अ ऋतस्य दृऌहा धरुणानि सन्ति पुरूणि चन्द्रा वपुषे वपूंषि ।  
र्व्_४,०२३।०९च् ऋतेन दीर्घम् इषणन्त पृक्ष ऋतेन गाव ऋतम् आ विवेशुः ॥  
र्व्_४,०२३।१०अ ऋतं येमान ऋतम् इद् वनोत्य् ऋतस्य शुष्मस् तुरया उ गव्युः ।  
र्व्_४,०२३।१०च् ऋताय पृथ्वी बहुले गभीरे ऋताय धेनू परमे दुहाते ॥  
र्व्_४,०२३।११अ नू ष्टुत इन्द्र नू गृणान इषं जरित्रे नद्यो न पीपेः ।  
र्व्_४,०२३।११च् अकारि ते हरिवो ब्रह्म नव्यं धिया स्याम रथ्यः सदासाः ॥  
  
र्व्_४,०२४।०१अ का सुष्टुतिः शवसः सूनुम् इन्द्रम् अर्वाचीनं राधस आ ववर्तत् ।  
र्व्_४,०२४।०१च् ददिर् हि वीरो गृणते वसूनि स गोपतिर् निष्षिधां नो जनासः ॥  
र्व्_४,०२४।०२अ स वृत्रहत्ये हव्यः स ईड्यः स सुष्टुत इन्द्रः सत्यराधाः ।  
र्व्_४,०२४।०२च् स यामन्न् आ मघवा मर्त्याय ब्रह्मण्यते सुष्वये वरिवो धात् ॥  
र्व्_४,०२४।०३अ तम् इन् नरो वि ह्वयन्ते समीके रिरिक्वांसस् तन्वः कृण्वत त्राम् ।  
र्व्_४,०२४।०३च् मिथो यत् त्यागम् उभयासो अग्मन् नरस् तोकस्य तनयस्य सातौ ॥  
र्व्_४,०२४।०४अ क्रतूयन्ति क्षितयो योग उग्राशुषाणासो मिथो अर्णसातौ ।  
र्व्_४,०२४।०४च् सं यद् विशो ऽववृत्रन्त युध्मा आद् इन् नेम इन्द्रयन्ते अभीके ॥  
र्व्_४,०२४।०५अ आद् इद् ध नेम इन्द्रियं यजन्त आद् इत् पक्तिः पुरोऌआशं रिरिच्यात् ।  
र्व्_४,०२४।०५च् आद् इत् सोमो वि पपृच्याद् असुष्वीन् आद् इज् जुजोष वृषभं यजध्यै ॥  
र्व्_४,०२४।०६अ कृणोत्य् अस्मै वरिवो य इत्थेन्द्राय सोमम् उशते सुनोति ।  
र्व्_४,०२४।०६च् सध्रीचीनेन मनसाविवेनन् तम् इत् सखायं कृणुते समत्सु ॥  
र्व्_४,०२४।०७अ य इन्द्राय सुनवत् सोमम् अद्य पचात् पक्तीर् उत भृज्जाति धानाः ।  
र्व्_४,०२४।०७च् प्रति मनायोर् उचथानि हर्यन् तस्मिन् दधद् वृषणं शुष्मम् इन्द्रः ॥  
र्व्_४,०२४।०८अ यदा समर्यं व्य् अचेद् ऋघावा दीर्घं यद् आजिम् अभ्य् अख्यद् अर्यः ।  
र्व्_४,०२४।०८च् अचिक्रदद् वृषणम् पत्न्य् अच्छा दुरोण आ निशितं सोमसुद्भिः ॥  
र्व्_४,०२४।०९अ भूयसा वस्नम् अचरत् कनीयो ऽविक्रीतो अकानिषम् पुनर् यन् ।  
र्व्_४,०२४।०९च् स भूयसा कनीयो नारिरेचीद् दीना दक्षा वि दुहन्ति प्र वाणम् ॥  
र्व्_४,०२४।१०अ क इमं दशभिर् ममेन्द्रं क्रीणाति धेनुभिः ।  
र्व्_४,०२४।१०च् यदा वृत्राणि जङ्घनद् अथैनम् मे पुनर् ददत् ॥  
र्व्_४,०२४।११अ नू ष्टुत इन्द्र नू गृणान इषं जरित्रे नद्यो न पीपेः ।  
र्व्_४,०२४।११च् अकारि ते हरिवो ब्रह्म नव्यं धिया स्याम रथ्यः सदासाः ॥  
  
र्व्_४,०२५।०१अ को अद्य नर्यो देवकाम उशन्न् इन्द्रस्य सख्यं जुजोष ।  
र्व्_४,०२५।०१च् को वा महे ऽवसे पार्याय समिद्धे अग्नौ सुतसोम ईट्टे ॥  
र्व्_४,०२५।०२अ को नानाम वचसा सोम्याय मनायुर् वा भवति वस्त उस्राः ।  
र्व्_४,०२५।०२च् क इन्द्रस्य युज्यं कः सखित्वं को भ्रात्रं वष्टि कवये क ऊती ॥  
र्व्_४,०२५।०३अ को देवानाम् अवो अद्या वृणीते क आदित्यां अदितिं ज्योतिर् ईट्टे ।  
र्व्_४,०२५।०३च् कस्याश्विनाव् इन्द्रो अग्निः सुतस्यांशोः पिबन्ति मनसाविवेनम् ॥  
र्व्_४,०२५।०४अ तस्मा अग्निर् भारतः शर्म यंसज् ज्योक् पश्यात् सूर्यम् उच्चरन्तम् ।  
र्व्_४,०२५।०४च् य इन्द्राय सुनवामेत्य् आह नरे नर्याय नृतमाय नृणाम् ॥  
र्व्_४,०२५।०५अ न तं जिनन्ति बहवो न दभ्रा उर्व् अस्मा अदितिः शर्म यंसत् ।  
र्व्_४,०२५।०५च् प्रियः सुकृत् प्रिय इन्द्रे मनायुः प्रियः सुप्रावीः प्रियो अस्य सोमी ॥  
र्व्_४,०२५।०६अ सुप्राव्यः प्राशुषाऌ एष वीरः सुष्वेः पक्तिं कृणुते केवलेन्द्रः ।  
र्व्_४,०२५।०६च् नासुष्वेर् आपिर् न सखा न जामिर् दुष्प्राव्यो ऽवहन्तेद् अवाचः ॥  
र्व्_४,०२५।०७अ न रेवता पणिना सख्यम् इन्द्रो ऽसुन्वता सुतपाः सं गृणीते ।  
र्व्_४,०२५।०७च् आस्य वेदः खिदति हन्ति नग्नं वि सुष्वये पक्तये केवलो भूत् ॥  
र्व्_४,०२५।०८अ इन्द्रम् परे ऽवरे मध्यमास इन्द्रं यान्तो ऽवसितास इन्द्रम् ।  
र्व्_४,०२५।०८च् इन्द्रं क्षियन्त उत युध्यमाना इन्द्रं नरो वाजयन्तो हवन्ते ॥  
  
र्व्_४,०२६।०१अ अहम् मनुर् अभवं सूर्यश् चाहं कक्षीवां ऋषिर् अस्मि विप्रः ।  
र्व्_४,०२६।०१च् अहं कुत्सम् आर्जुनेयं न्य् ऋञ्जे ऽहं कविर् उशना पश्यता मा ॥  
र्व्_४,०२६।०२अ अहम् भूमिम् अददाम् आर्यायाहं वृष्टिं दाशुषे मर्त्याय ।  
र्व्_४,०२६।०२च् अहम् अपो अनयं वावशाना मम देवासो अनु केतम् आयन् ॥  
र्व्_४,०२६।०३अ अहम् पुरो मन्दसानो व्य् ऐरं नव साकं नवतीः शम्बरस्य ।  
र्व्_४,०२६।०३च् शततमं वेश्यं सर्वताता दिवोदासम् अतिथिग्वं यद् आवम् ॥  
र्व्_४,०२६।०४अ प्र सु ष विभ्यो मरुतो विर् अस्तु प्र श्येनः श्येनेभ्य आशुपत्वा ।  
र्व्_४,०२६।०४च् अचक्रया यत् स्वधया सुपर्णो हव्यम् भरन् मनवे देवजुष्टम् ॥  
र्व्_४,०२६।०५अ भरद् यदि विर् अतो वेविजानः पथोरुणा मनोजवा असर्जि ।  
र्व्_४,०२६।०५च् तूयं ययौ मधुना सोम्येनोत श्रवो विविदे श्येनो अत्र ॥  
र्व्_४,०२६।०६अ ऋजीपी श्येनो ददमानो अंशुम् परावतः शकुनो मन्द्रम् मदम् ।  
र्व्_४,०२६।०६च् सोमम् भरद् दादृहाणो देवावान् दिवो अमुष्माद् उत्तराद् आदाय ॥  
र्व्_४,०२६।०७अ आदाय श्येनो अभरत् सोमं सहस्रं सवां अयुतं च साकम् ।  
र्व्_४,०२६।०७च् अत्रा पुरन्धिर् अजहाद् अरातीर् मदे सोमस्य मूरा अमूरः ॥  
  
र्व्_४,०२७।०१अ गर्भे नु सन्न् अन्व् एषाम् अवेदम् अहं देवानां जनिमानि विश्वा ।  
र्व्_४,०२७।०१च् शतम् मा पुर आयसीर् अरक्षन्न् अध श्येनो जवसा निर् अदीयम् ॥  
र्व्_४,०२७।०२अ न घा स माम् अप जोषं जभाराभीम् आस त्वक्षसा वीर्येण ।  
र्व्_४,०२७।०२च् ईर्मा पुरन्धिर् अजहाद् अरातीर् उत वातां अतरच् छूशुवानः ॥  
र्व्_४,०२७।०३अ अव यच् छ्येनो अस्वनीद् अध द्योर् वि यद् यदि वात ऊहुः पुरन्धिम् ।  
र्व्_४,०२७।०३च् सृजद् यद् अस्मा अव ह क्षिपज् ज्यां कृशानुर् अस्ता मनसा भुरण्यन् ॥  
र्व्_४,०२७।०४अ ऋजिप्य ईम् इन्द्रावतो न भुज्युं श्येनो जभार बृहतो अधि ष्णोः ।  
र्व्_४,०२७।०४च् अन्तः पतत् पतत्र्य् अस्य पर्णम् अध यामनि प्रसितस्य तद् वेः ॥  
र्व्_४,०२७।०५अ अध श्वेतं कलशं गोभिर् अक्तम् आपिप्यानम् मघवा शुक्रम् अन्धः ।  
र्व्_४,०२७।०५च् अध्वर्युभिः प्रयतम् मध्वो अग्रम् इन्द्रो मदाय प्रति धत् पिबध्यै शूरो मदाय प्रति धत् पिबध्यै ॥  
  
र्व्_४,०२८।०१अ त्वा युजा तव तत् सोम सख्य इन्द्रो अपो मनवे सस्रुतस् कः ।  
र्व्_४,०२८।०१च् अहन्न् अहिम् अरिणात् सप्त सिन्धून् अपावृणोद् अपिहितेव खानि ॥  
र्व्_४,०२८।०२अ त्वा युजा नि खिदत् सूर्यस्येन्द्रश् चक्रं सहसा सद्य इन्दो ।  
र्व्_४,०२८।०२च् अधि ष्णुना बृहता वर्तमानम् महो द्रुहो अप विश्वायु धायि ॥  
र्व्_४,०२८।०३अ अहन्न् इन्द्रो अदहद् अग्निर् इन्दो पुरा दस्यून् मध्यन्दिनाद् अभीके ।  
र्व्_४,०२८।०३च् दुर्गे दुरोणे क्रत्वा न याताम् पुरू सहस्रा शर्वा नि बर्हीत् ॥  
र्व्_४,०२८।०४अ विश्वस्मात् सीम् अधमां इन्द्र दस्यून् विशो दासीर् अकृणोर् अप्रशस्ताः ।  
र्व्_४,०२८।०४च् अबाधेथाम् अमृणतं नि शत्रून् अविन्देथाम् अपचितिं वधत्रैः ॥  
र्व्_४,०२८।०५अ एवा सत्यम् मघवाना युवं तद् इन्द्रश् च सोमोर्वम् अश्व्यं गोः ।  
र्व्_४,०२८।०५च् आदर्दृतम् अपिहितान्य् अश्ना रिरिचथुः क्षाश् चित् ततृदाना ॥  
  
र्व्_४,०२९।०१अ आ न स्तुत उप वाजेभिर् ऊती इन्द्र याहि हरिभिर् मन्दसानः ।  
र्व्_४,०२९।०१च् तिरश् चिद् अर्यः सवना पुरूण्य् आङ्गूषेभिर् गृणानः सत्यराधाः ॥  
र्व्_४,०२९।०२अ आ हि ष्मा याति नर्यश् चिकित्वान् हूयमानः सोतृभिर् उप यज्ञम् ।  
र्व्_४,०२९।०२च् स्वश्वो यो अभीरुर् मन्यमानः सुष्वाणेभिर् मदति सं ह वीरैः ॥  
र्व्_४,०२९।०३अ श्रावयेद् अस्य कर्णा वाजयध्यै जुष्टाम् अनु प्र दिशम् मन्दयध्यै ।  
र्व्_४,०२९।०३च् उद्वावृषाणो राधसे तुविष्मान् करन् न इन्द्रः सुतीर्थाभयं च ॥  
र्व्_४,०२९।०४अ अच्छा यो गन्ता नाधमानम् ऊती इत्था विप्रं हवमानं गृणन्तम् ।  
र्व्_४,०२९।०४च् उप त्मनि दधानो धुर्य् आशून् सहस्राणि शतानि वज्रबाहुः ॥  
र्व्_४,०२९।०५अ त्वोतासो मघवन्न् इन्द्र विप्रा वयं ते स्याम सूरयो गृणन्तः ।  
र्व्_४,०२९।०५च् भेजानासो बृहद्दिवस्य राय आकाय्यस्य दावने पुरुक्षोः ॥  
  
र्व्_४,०३०।०१अ नकिर् इन्द्र त्वद् उत्तरो न ज्यायां अस्ति वृत्रहन् ।  
र्व्_४,०३०।०१च् नकिर् एवा यथा त्वम् ॥  
र्व्_४,०३०।०२अ सत्रा ते अनु कृष्टयो विश्वा चक्रेव वावृतुः ।  
र्व्_४,०३०।०२च् सत्रा महां असि श्रुतः ॥  
र्व्_४,०३०।०३अ विश्वे चनेद् अना त्वा देवास इन्द्र युयुधुः ।  
र्व्_४,०३०।०३च् यद् अहा नक्तम् आतिरः ॥  
र्व्_४,०३०।०४अ यत्रोत बाधितेभ्यश् चक्रं कुत्साय युध्यते ।  
र्व्_४,०३०।०४च् मुषाय इन्द्र सूर्यम् ॥  
र्व्_४,०३०।०५अ यत्र देवां ऋघायतो विश्वां अयुध्य एक इत् ।  
र्व्_४,०३०।०५च् त्वम् इन्द्र वनूंर् अहन् ॥  
र्व्_४,०३०।०६अ यत्रोत मर्त्याय कम् अरिणा इन्द्र सूर्यम् ।  
र्व्_४,०३०।०६च् प्रावः शचीभिर् एतशम् ॥  
र्व्_४,०३०।०७अ किम् आद् उतासि वृत्रहन् मघवन् मन्युमत्तमः ।  
र्व्_४,०३०।०७च् अत्राह दानुम् आतिरः ॥  
र्व्_४,०३०।०८अ एतद् घेद् उत वीर्यम् इन्द्र चकर्थ पौंस्यम् ।  
र्व्_४,०३०।०८च् स्त्रियं यद् दुर्हणायुवं वधीर् दुहितरं दिवः ॥  
र्व्_४,०३०।०९अ दिवश् चिद् घा दुहितरम् महान् महीयमानाम् ।  
र्व्_४,०३०।०९च् उषासम् इन्द्र सम् पिणक् ॥  
र्व्_४,०३०।१०अ अपोषा अनसः सरत् सम्पिष्टाद् अह बिभ्युषी ।  
र्व्_४,०३०।१०च् नि यत् सीं शिश्नथद् वृषा ॥  
र्व्_४,०३०।११अ एतद् अस्या अनः शये सुसम्पिष्टं विपाश्य् आ ।  
र्व्_४,०३०।११च् ससार सीम् परावतः ॥  
र्व्_४,०३०।१२अ उत सिन्धुं विबाल्यं वितस्थानाम् अधि क्षमि ।  
र्व्_४,०३०।१२च् परि ष्ठा इन्द्र मायया ॥  
र्व्_४,०३०।१३अ उत शुष्णस्य धृष्णुया प्र मृक्षो अभि वेदनम् ।  
र्व्_४,०३०।१३च् पुरो यद् अस्य सम्पिणक् ॥  
र्व्_४,०३०।१४अ उत दासं कौलितरम् बृहतः पर्वताद् अधि ।  
र्व्_४,०३०।१४च् अवाहन्न् इन्द्र शम्बरम् ॥  
र्व्_४,०३०।१५अ उत दासस्य वर्चिनः सहस्राणि शतावधीः ।  
र्व्_४,०३०।१५च् अधि पञ्च प्रधींर् इव ॥  
र्व्_४,०३०।१६अ उत त्यम् पुत्रम् अग्रुवः परावृक्तं शतक्रतुः ।  
र्व्_४,०३०।१६च् उक्थेष्व् इन्द्र आभजत् ॥  
र्व्_४,०३०।१७अ उत त्या तुर्वशायदू अस्नातारा शचीपतिः ।  
र्व्_४,०३०।१७च् इन्द्रो विद्वां अपारयत् ॥  
र्व्_४,०३०।१८अ उत त्या सद्य आर्या सरयोर् इन्द्र पारतः ।  
र्व्_४,०३०।१८च् अर्णाचित्ररथावधीः ॥  
र्व्_४,०३०।१९अ अनु द्वा जहिता नयो ऽन्धं श्रोणं च वृत्रहन् ।  
र्व्_४,०३०।१९च् न तत् ते सुम्नम् अष्टवे ॥  
र्व्_४,०३०।२०अ शतम् अश्मन्मयीनाम् पुराम् इन्द्रो व्य् आस्यत् ।  
र्व्_४,०३०।२०च् दिवोदासाय दाशुषे ॥  
र्व्_४,०३०।२१अ अस्वापयद् दभीतये सहस्रा त्रिंशतं हथैः ।  
र्व्_४,०३०।२१च् दासानाम् इन्द्रो मायया ॥  
र्व्_४,०३०।२२अ स घेद् उतासि वृत्रहन् समान इन्द्र गोपतिः ।  
र्व्_४,०३०।२२च् यस् ता विश्वानि चिच्युषे ॥  
र्व्_४,०३०।२३अ उत नूनं यद् इन्द्रियं करिष्या इन्द्र पौंस्यम् ।  
र्व्_४,०३०।२३च् अद्या नकिष् टद् आ मिनत् ॥  
र्व्_४,०३०।२४अ वामं-वामं त आदुरे देवो ददात्व् अर्यमा ।  
र्व्_४,०३०।२४च् वामम् पूषा वामम् भगो वामं देवः करूऌअती ॥  
  
र्व्_४,०३१।०१अ कया नश् चित्र आ भुवद् ऊती सदावृधः सखा ।  
र्व्_४,०३१।०१च् कया शचिष्ठया वृता ॥  
र्व्_४,०३१।०२अ कस् त्वा सत्यो मदानाम् मंहिष्ठो मत्सद् अन्धसः ।  
र्व्_४,०३१।०२च् दृऌहा चिद् आरुजे वसु ॥  
र्व्_४,०३१।०३अ अभी षु णः सखीनाम् अविता जरितॄणाम् ।  
र्व्_४,०३१।०३च् शतम् भवास्य् ऊतिभिः ॥  
र्व्_४,०३१।०४अ अभी न आ ववृत्स्व चक्रं न वृत्तम् अर्वतः ।  
र्व्_४,०३१।०४च् नियुद्भिश् चर्षणीनाम् ॥  
र्व्_४,०३१।०५अ प्रवता हि क्रतूनाम् आ हा पदेव गच्छसि ।  
र्व्_४,०३१।०५च् अभक्षि सूर्ये सचा ॥  
र्व्_४,०३१।०६अ सं यत् त इन्द्र मन्यवः सं चक्राणि दधन्विरे ।  
र्व्_४,०३१।०६च् अध त्वे अध सूर्ये ॥  
र्व्_४,०३१।०७अ उत स्मा हि त्वाम् आहुर् इन् मघवानं शचीपते ।  
र्व्_४,०३१।०७च् दातारम् अविदीधयुम् ॥  
र्व्_४,०३१।०८अ उत स्मा सद्य इत् परि शशमानाय सुन्वते ।  
र्व्_४,०३१।०८च् पुरू चिन् मंहसे वसु ॥  
र्व्_४,०३१।०९अ नहि ष्मा ते शतं चन राधो वरन्त आमुरः ।  
र्व्_४,०३१।०९च् न च्यौत्नानि करिष्यतः ॥  
र्व्_४,०३१।१०अ अस्मां अवन्तु ते शतम् अस्मान् सहस्रम् ऊतयः ।  
र्व्_४,०३१।१०च् अस्मान् विश्वा अभिष्टयः ॥  
र्व्_४,०३१।११अ अस्मां इहा वृणीष्व सख्याय स्वस्तये ।  
र्व्_४,०३१।११च् महो राये दिवित्मते ॥  
र्व्_४,०३१।१२अ अस्मां अविड्ढि विश्वहेन्द्र राया परीणसा ।  
र्व्_४,०३१।१२च् अस्मान् विश्वाभिर् ऊतिभिः ॥  
र्व्_४,०३१।१३अ अस्मभ्यं तां अपा वृधि व्रजां अस्तेव गोमतः ।  
र्व्_४,०३१।१३च् नवाभिर् इन्द्रोतिभिः ॥  
र्व्_४,०३१।१४अ अस्माकं धृष्णुया रथो द्युमां इन्द्रानपच्युतः ।  
र्व्_४,०३१।१४च् गव्युर् अश्वयुर् ईयते ॥  
र्व्_४,०३१।१५अ अस्माकम् उत्तमं कृधि श्रवो देवेषु सूर्य ।  
र्व्_४,०३१।१५च् वर्षिष्ठं द्याम् इवोपरि ॥  
  
र्व्_४,०३२।०१अ आ तू न इन्द्र वृत्रहन्न् अस्माकम् अर्धम् आ गहि ।  
र्व्_४,०३२।०१च् महान् महीभिर् ऊतिभिः ॥  
र्व्_४,०३२।०२अ भृमिश् चिद् घासि तूतुजिर् आ चित्र चित्रिणीष्व् आ ।  
र्व्_४,०३२।०२च् चित्रं कृणोष्य् ऊतये ॥  
र्व्_४,०३२।०३अ दभ्रेभिश् चिच् छशीयांसं हंसि व्राधन्तम् ओजसा ।  
र्व्_४,०३२।०३च् सखिभिर् ये त्वे सचा ॥  
र्व्_४,०३२।०४अ वयम् इन्द्र त्वे सचा वयं त्वाभि नोनुमः ।  
र्व्_४,०३२।०४च् अस्मां-अस्मां इद् उद् अव ॥  
र्व्_४,०३२।०५अ स नश् चित्राभिर् अद्रिवो ऽनवद्याभिर् ऊतिभिः ।  
र्व्_४,०३२।०५च् अनाधृष्टाभिर् आ गहि ॥  
र्व्_४,०३२।०६अ भूयामो षु त्वावतः सखाय इन्द्र गोमतः ।  
र्व्_४,०३२।०६च् युजो वाजाय घृष्वये ॥  
र्व्_४,०३२।०७अ त्वं ह्य् एक ईशिष इन्द्र वाजस्य गोमतः ।  
र्व्_४,०३२।०७च् स नो यन्धि महीम् इषम् ॥  
र्व्_४,०३२।०८अ न त्वा वरन्ते अन्यथा यद् दित्ससि स्तुतो मघम् ।  
र्व्_४,०३२।०८च् स्तोतृभ्य इन्द्र गिर्वणः ॥  
र्व्_४,०३२।०९अ अभि त्वा गोतमा गिरानूषत प्र दावने ।  
र्व्_४,०३२।०९च् इन्द्र वाजाय घृष्वये ॥  
र्व्_४,०३२।१०अ प्र ते वोचाम वीर्या या मन्दसान आरुजः ।  
र्व्_४,०३२।१०च् पुरो दासीर् अभीत्य ॥  
र्व्_४,०३२।११अ ता ते गृणन्ति वेधसो यानि चकर्थ पौंस्या ।  
र्व्_४,०३२।११च् सुतेष्व् इन्द्र गिर्वणः ॥  
र्व्_४,०३२।१२अ अवीवृधन्त गोतमा इन्द्र त्वे स्तोमवाहसः ।  
र्व्_४,०३२।१२च् ऐषु धा वीरवद् यशः ॥  
र्व्_४,०३२।१३अ यच् चिद् धि शश्वताम् असीन्द्र साधारणस् त्वम् ।  
र्व्_४,०३२।१३च् तं त्वा वयं हवामहे ॥  
र्व्_४,०३२।१४अ अर्वाचीनो वसो भवास्मे सु मत्स्वान्धसः ।  
र्व्_४,०३२।१४च् सोमानाम् इन्द्र सोमपाः ॥  
र्व्_४,०३२।१५अ अस्माकं त्वा मतीनाम् आ स्तोम इन्द्र यच्छतु ।  
र्व्_४,०३२।१५च् अर्वाग् आ वर्तया हरी ॥  
र्व्_४,०३२।१६अ पुरोऌआशं च नो घसो जोषयासे गिरश् च नः ।  
र्व्_४,०३२।१६च् वधूयुर् इव योषणाम् ॥  
र्व्_४,०३२।१७अ सहस्रं व्यतीनां युक्तानाम् इन्द्रम् ईमहे ।  
र्व्_४,०३२।१७च् शतं सोमस्य खार्यः ॥  
र्व्_४,०३२।१८अ सहस्रा ते शता वयं गवाम् आ च्यावयामसि ।  
र्व्_४,०३२।१८च् अस्मत्रा राध एतु ते ॥  
र्व्_४,०३२।१९अ दश ते कलशानां हिरण्यानाम् अधीमहि ।  
र्व्_४,०३२।१९च् भूरिदा असि वृत्रहन् ॥  
र्व्_४,०३२।२०अ भूरिदा भूरि देहि नो मा दभ्रम् भूर्य् आ भर ।  
र्व्_४,०३२।२०च् भूरि घेद् इन्द्र दित्ससि ॥  
र्व्_४,०३२।२१अ भूरिदा ह्य् असि श्रुतः पुरुत्रा शूर वृत्रहन् ।  
र्व्_४,०३२।२१च् आ नो भजस्व राधसि ॥  
र्व्_४,०३२।२२अ प्र ते बभ्रू विचक्षण शंसामि गोषणो नपात् ।  
र्व्_४,०३२।२२च् माभ्यां गा अनु शिश्रथः ॥  
र्व्_४,०३२।२३अ कनीनकेव विद्रधे नवे द्रुपदे अर्भके ।  
र्व्_४,०३२।२३च् बभ्रू यामेषु शोभेते ॥  
र्व्_४,०३२।२४अ अरम् म उस्रयाम्णे ऽरम् अनुस्रयाम्णे ।  
र्व्_४,०३२।२४च् बभ्रू यामेष्व् अस्रिधा ॥  
  
र्व्_४,०३३।०१अ प्र ऋभुभ्यो दूतम् इव वाचम् इष्य उपस्तिरे श्वैतरीं धेनुम् ईऌए ।  
र्व्_४,०३३।०१च् ये वातजूतास् तरणिभिर् एवैः परि द्यां सद्यो अपसो बभूवुः ॥  
र्व्_४,०३३।०२अ यदारम् अक्रन्न् ऋभवः पितृभ्याम् परिविष्टी वेषणा दंसनाभिः ।  
र्व्_४,०३३।०२च् आद् इद् देवानाम् उप सख्यम् आयन् धीरासः पुष्टिम् अवहन् मनायै ॥  
र्व्_४,०३३।०३अ पुनर् ये चक्रुः पितरा युवाना सना यूपेव जरणा शयाना ।  
र्व्_४,०३३।०३च् ते वाजो विभ्वां ऋभुर् इन्द्रवन्तो मधुप्सरसो नो ऽवन्तु यज्ञम् ॥  
र्व्_४,०३३।०४अ यत् संवत्सम् ऋभवो गाम् अरक्षन् यत् संवत्सम् ऋभवो मा अपिंशन् ।  
र्व्_४,०३३।०४च् यत् संवत्सम् अभरन् भासो अस्यास् ताभिः शमीभिर् अमृतत्वम् आशुः ॥  
र्व्_४,०३३।०५अ ज्येष्ठ आह चमसा द्वा करेति कनीयान् त्रीन् कृणवामेत्य् आह ।  
र्व्_४,०३३।०५च् कनिष्ठ आह चतुरस् करेति त्वष्ट ऋभवस् तत् पनयद् वचो वः ॥  
र्व्_४,०३३।०६अ सत्यम् ऊचुर् नर एवा हि चक्रुर् अनु स्वधाम् ऋभवो जग्मुर् एताम् ।  
र्व्_४,०३३।०६च् विभ्राजमानांश् चमसां अहेवावेनत् त्वष्टा चतुरो ददृश्वान् ॥  
र्व्_४,०३३।०७अ द्वादश द्यून् यद् अगोह्यस्यातिथ्ये रणन्न् ऋभवः ससन्तः ।  
र्व्_४,०३३।०७च् सुक्षेत्राकृण्वन्न् अनयन्त सिन्धून् धन्वातिष्ठन्न् ओषधीर् निम्नम् आपः ॥  
र्व्_४,०३३।०८अ रथं ये चक्रुः सुवृतं नरेष्ठां ये धेनुं विश्वजुवं विश्वरूपाम् ।  
र्व्_४,०३३।०८च् त आ तक्षन्त्व् ऋभवो रयिं नः स्ववसः स्वपसः सुहस्ताः ॥  
र्व्_४,०३३।०९अ अपो ह्य् एषाम् अजुषन्त देवा अभि क्रत्वा मनसा दीध्यानाः ।  
र्व्_४,०३३।०९च् वाजो देवानाम् अभवत् सुकर्मेन्द्रस्य ऋभुक्षा वरुणस्य विभ्वा ॥  
र्व्_४,०३३।१०अ ये हरी मेधयोक्था मदन्त इन्द्राय चक्रुः सुयुजा ये अश्वा ।  
र्व्_४,०३३।१०च् ते रायस् पोषं द्रविणान्य् अस्मे धत्त ऋभवः क्षेमयन्तो न मित्रम् ॥  
र्व्_४,०३३।११अ इदाह्नः पीतिम् उत वो मदं धुर् न ऋते श्रान्तस्य सख्याय देवाः ।  
र्व्_४,०३३।११च् ते नूनम् अस्मे ऋभवो वसूनि तृतीये अस्मिन् सवने दधात ॥  
  
र्व्_४,०३४।०१अ ऋभुर् विभ्वा वाज इन्द्रो नो अच्छेमं यज्ञं रत्नधेयोप यात ।  
र्व्_४,०३४।०१च् इदा हि वो धिषणा देव्य् अह्नाम् अधात् पीतिं सम् मदा अग्मता वः ॥  
र्व्_४,०३४।०२अ विदानासो जन्मनो वाजरत्ना उत ऋतुभिर् ऋभवो मादयध्वम् ।  
र्व्_४,०३४।०२च् सं वो मदा अग्मत सम् पुरन्धिः सुवीराम् अस्मे रयिम् एरयध्वम् ॥  
र्व्_४,०३४।०३अ अयं वो यज्ञ ऋभवो ऽकारि यम् आ मनुष्वत् प्रदिवो दधिध्वे ।  
र्व्_४,०३४।०३च् प्र वो ऽच्छा जुजुषाणासो अस्थुर् अभूत विश्वे अग्रियोत वाजाः ॥  
र्व्_४,०३४।०४अ अभूद् उ वो विधते रत्नधेयम् इदा नरो दाशुषे मर्त्याय ।  
र्व्_४,०३४।०४च् पिबत वाजा ऋभवो ददे वो महि तृतीयं सवनम् मदाय ॥  
र्व्_४,०३४।०५अ आ वाजा यातोप न ऋभुक्षा महो नरो द्रविणसो गृणानाः ।  
र्व्_४,०३४।०५च् आ वः पीतयो ऽभिपित्वे अह्नाम् इमा अस्तं नवस्व इव ग्मन् ॥  
र्व्_४,०३४।०६अ आ नपातः शवसो यातनोपेमं यज्ञं नमसा हूयमानाः ।  
र्व्_४,०३४।०६च् सजोषसः सूरयो यस्य च स्थ मध्वः पात रत्नधा इन्द्रवन्तः ॥  
र्व्_४,०३४।०७अ सजोषा इन्द्र वरुणेन सोमं सजोषाः पाहि गिर्वणो मरुद्भिः ।  
र्व्_४,०३४।०७च् अग्रेपाभिर् ऋतुपाभिः सजोषा ग्नास्पत्नीभी रत्नधाभिः सजोषाः ॥  
र्व्_४,०३४।०८अ सजोषस आदित्यैर् मादयध्वं सजोषस ऋभवः पर्वतेभिः ।  
र्व्_४,०३४।०८च् सजोषसो दैव्येना सवित्रा सजोषसः सिन्धुभी रत्नधेभिः ॥  
र्व्_४,०३४।०९अ ये अश्विना ये पितरा य ऊती धेनुं ततक्षुर् ऋभवो ये अश्वा ।  
र्व्_४,०३४।०९च् ये अंसत्रा य ऋधग् रोदसी ये विभ्वो नरः स्वपत्यानि चक्रुः ॥  
र्व्_४,०३४।१०अ ये गोमन्तं वाजवन्तं सुवीरं रयिं धत्थ वसुमन्तम् पुरुक्षुम् ।  
र्व्_४,०३४।१०च् ते अग्रेपा ऋभवो मन्दसाना अस्मे धत्त ये च रातिं गृणन्ति ॥  
र्व्_४,०३४।११अ नापाभूत न वो ऽतीतृषामानिःशस्ता ऋभवो यज्ञे अस्मिन् ।  
र्व्_४,०३४।११च् सम् इन्द्रेण मदथ सम् मरुद्भिः सं राजभी रत्नधेयाय देवाः ॥  
  
र्व्_४,०३५।०१अ इहोप यात शवसो नपातः सौधन्वना ऋभवो माप भूत ।  
र्व्_४,०३५।०१च् अस्मिन् हि वः सवने रत्नधेयं गमन्त्व् इन्द्रम् अनु वो मदासः ॥  
र्व्_४,०३५।०२अ आगन्न् ऋभूणाम् इह रत्नधेयम् अभूत् सोमस्य सुषुतस्य पीतिः ।  
र्व्_४,०३५।०२च् सुकृत्यया यत् स्वपस्यया चं एकं विचक्र चमसं चतुर्धा ॥  
र्व्_४,०३५।०३अ व्य् अकृणोत चमसं चतुर्धा सखे वि शिक्षेत्य् अब्रवीत ।  
र्व्_४,०३५।०३च् अथैत वाजा अमृतस्य पन्थां गणं देवानाम् ऋभवः सुहस्ताः ॥  
र्व्_४,०३५।०४अ किम्मयः स्विच् चमस एष आस यं काव्येन चतुरो विचक्र ।  
र्व्_४,०३५।०४च् अथा सुनुध्वं सवनम् मदाय पात ऋभवो मधुनः सोम्यस्य ॥  
र्व्_४,०३५।०५अ शच्याकर्त पितरा युवाना शच्याकर्त चमसं देवपानम् ।  
र्व्_४,०३५।०५च् शच्या हरी धनुतराव् अतष्टेन्द्रवाहाव् ऋभवो वाजरत्नाः ॥  
र्व्_४,०३५।०६अ यो वः सुनोत्य् अभिपित्वे अह्नां तीव्रं वाजासः सवनम् मदाय ।  
र्व्_४,०३५।०६च् तस्मै रयिम् ऋभवः सर्ववीरम् आ तक्षत वृषणो मन्दसानाः ॥  
र्व्_४,०३५।०७अ प्रातः सुतम् अपिबो हर्यश्व माध्यन्दिनं सवनं केवलं ते ।  
र्व्_४,०३५।०७च् सम् ऋभुभिः पिबस्व रत्नधेभिः सखींर् यां इन्द्र चकृषे सुकृत्या ॥  
र्व्_४,०३५।०८अ ये देवासो अभवता सुकृत्या श्येना इवेद् अधि दिवि निषेद ।  
र्व्_४,०३५।०८च् ते रत्नं धात शवसो नपातः सौधन्वना अभवतामृतासः ॥  
र्व्_४,०३५।०९अ यत् तृतीयं सवनं रत्नधेयम् अकृणुध्वं स्वपस्या सुहस्ताः ।  
र्व्_४,०३५।०९च् तद् ऋभवः परिषिक्तं व एतत् सम् मदेभिर् इन्द्रियेभिः पिबध्वम् ॥  
  
र्व्_४,०३६।०१अ अनश्वो जातो अनभीशुर् उक्थ्यो रथस् त्रिचक्रः परि वर्तते रजः ।  
र्व्_४,०३६।०१च् महत् तद् वो देव्यस्य प्रवाचनं द्याम् ऋभवः पृथिवीं यच् च पुष्यथ ॥  
र्व्_४,०३६।०२अ रथं ये चक्रुः सुवृतं सुचेतसो ऽविह्वरन्तम् मनसस् परि ध्यया ।  
र्व्_४,०३६।०२च् तां ऊ न्व् अस्य सवनस्य पीतय आ वो वाजा ऋभवो वेदयामसि ॥  
र्व्_४,०३६।०३अ तद् वो वाजा ऋभवः सुप्रवाचनं देवेषु विभ्वो अभवन् महित्वनम् ।  
र्व्_४,०३६।०३च् जिव्री यत् सन्ता पितरा सनाजुरा पुनर् युवाना चरथाय तक्षथ ॥  
र्व्_४,०३६।०४अ एकं वि चक्र चमसं चतुर्वयं निश् चर्मणो गाम् अरिणीत धीतिभिः ।  
र्व्_४,०३६।०४च् अथा देवेष्व् अमृतत्वम् आनश श्रुष्टी वाजा ऋभवस् तद् व उक्थ्यम् ॥  
र्व्_४,०३६।०५अ ऋभुतो रयिः प्रथमश्रवस्तमो वाजश्रुतासो यम् अजीजनन् नरः ।  
र्व्_४,०३६।०५च् विभ्वतष्टो विदथेषु प्रवाच्यो यं देवासो ऽवथा स विचर्षणिः ॥  
र्व्_४,०३६।०६अ स वाज्य् अर्वा स ऋषिर् वचस्यया स शूरो अस्ता पृतनासु दुष्टरः ।  
र्व्_४,०३६।०६च् स रायस् पोषं स सुवीर्यं दधे यं वाजो विभ्वां ऋभवो यम् आविषुः ॥  
र्व्_४,०३६।०७अ श्रेष्ठं वः पेशो अधि धायि दर्शतं स्तोमो वाजा ऋभवस् तं जुजुष्टन ।  
र्व्_४,०३६।०७च् धीरासो हि ष्ठा कवयो विपश्चितस् तान् व एना ब्रह्मणा वेदयामसि ॥  
र्व्_४,०३६।०८अ यूयम् अस्मभ्यं धिषणाभ्यस् परि विद्वांसो विश्वा नर्याणि भोजना ।  
र्व्_४,०३६।०८च् द्युमन्तं वाजं वृषशुष्मम् उत्तमम् आ नो रयिम् ऋभवस् तक्षता वयः ॥  
र्व्_४,०३६।०९अ इह प्रजाम् इह रयिं रराणा इह श्रवो वीरवत् तक्षता नः ।  
र्व्_४,०३६।०९च् येन वयं चितयेमात्य् अन्यान् तं वाजं चित्रम् ऋभवो ददा नः ॥  
  
र्व्_४,०३७।०१अ उप नो वाजा अध्वरम् ऋभुक्षा देवा यात पथिभिर् देवयानैः ।  
र्व्_४,०३७।०१च् यथा यज्ञम् मनुषो विक्ष्व् आसु दधिध्वे रण्वाः सुदिनेष्व् अह्नाम् ॥  
र्व्_४,०३७।०२अ ते वो हृदे मनसे सन्तु यज्ञा जुष्टासो अद्य घृतनिर्णिजो गुः ।  
र्व्_४,०३७।०२च् प्र वः सुतासो हरयन्त पूर्णाः क्रत्वे दक्षाय हर्षयन्त पीताः ॥  
र्व्_४,०३७।०३अ त्र्युदायं देवहितं यथा व स्तोमो वाजा ऋभुक्षणो ददे वः ।  
र्व्_४,०३७।०३च् जुह्वे मनुष्वद् उपरासु विक्षु युष्मे सचा बृहद्दिवेषु सोमम् ॥  
र्व्_४,०३७।०४अ पीवोअश्वाः शुचद्रथा हि भूतायःशिप्रा वाजिनः सुनिष्काः ।  
र्व्_४,०३७।०४च् इन्द्रस्य सूनो शवसो नपातो ऽनु वश् चेत्य् अग्रियम् मदाय ॥  
र्व्_४,०३७।०५अ ऋभुम् ऋभुक्षणो रयिं वाजे वाजिन्तमं युजम् ।  
र्व्_४,०३७।०५च् इन्द्रस्वन्तं हवामहे सदासातमम् अश्विनम् ॥  
र्व्_४,०३७।०६अ सेद् ऋभवो यम् अवथ यूयम् इन्द्रश् च मर्त्यम् ।  
र्व्_४,०३७।०६च् स धीभिर् अस्तु सनिता मेधसाता सो अर्वता ॥  
र्व्_४,०३७।०७अ वि नो वाजा ऋभुक्षणः पथश् चितन यष्टवे ।  
र्व्_४,०३७।०७च् अस्मभ्यं सूरय स्तुता विश्वा आशास् तरीषणि ॥  
र्व्_४,०३७।०८अ तं नो वाजा ऋभुक्षण इन्द्र नासत्या रयिम् ।  
र्व्_४,०३७।०८च् सम् अश्वं चर्षणिभ्य आ पुरु शस्त मघत्तये ॥  
  
र्व्_४,०३८।०१अ उतो हि वां दात्रा सन्ति पूर्वा या पूरुभ्यस् त्रसदस्युर् नितोशे ।  
र्व्_४,०३८।०१च् क्षेत्रासां ददथुर् उर्वरासां घनं दस्युभ्यो अभिभूतिम् उग्रम् ॥  
र्व्_४,०३८।०२अ उत वाजिनम् पुरुनिष्षिध्वानं दधिक्राम् उ ददथुर् विश्वकृष्टिम् ।  
र्व्_४,०३८।०२च् ऋजिप्यं श्येनम् प्रुषितप्सुम् आशुं चर्कृत्यम् अर्यो नृपतिं न शूरम् ॥  
र्व्_४,०३८।०३अ यं सीम् अनु प्रवतेव द्रवन्तं विश्वः पूरुर् मदति हर्षमाणः ।  
र्व्_४,०३८।०३च् पड्भिर् गृध्यन्तम् मेधयुं न शूरं रथतुरं वातम् इव ध्रजन्तम् ॥  
र्व्_४,०३८।०४अ यः स्मारुन्धानो गध्या समत्सु सनुतरश् चरति गोषु गच्छन् ।  
र्व्_४,०३८।०४च् आविरृजीको विदथा निचिक्यत् तिरो अरतिम् पर्य् आप आयोः ॥  
र्व्_४,०३८।०५अ उत स्मैनं वस्त्रमथिं न तायुम् अनु क्रोशन्ति क्षितयो भरेषु ।  
र्व्_४,०३८।०५च् नीचायमानं जसुरिं न श्येनं श्रवश् चाच्छा पशुमच् च यूथम् ॥  
र्व्_४,०३८।०६अ उत स्मासु प्रथमः सरिष्यन् नि वेवेति श्रेणिभी रथानाम् ।  
र्व्_४,०३८।०६च् स्रजं कृण्वानो जन्यो न शुभ्वा रेणुं रेरिहत् किरणं ददश्वान् ॥  
र्व्_४,०३८।०७अ उत स्य वाजी सहुरिर् ऋतावा शुश्रूषमाणस् तन्वा समर्ये ।  
र्व्_४,०३८।०७च् तुरं यतीषु तुरयन्न् ऋजिप्यो ऽधि भ्रुवोः किरते रेणुम् ऋञ्जन् ॥  
र्व्_४,०३८।०८अ उत स्मास्य तन्यतोर् इव द्योर् ऋघायतो अभियुजो भयन्ते ।  
र्व्_४,०३८।०८च् यदा सहस्रम् अभि षीम् अयोधीद् दुर्वर्तुः स्मा भवति भीम ऋञ्जन् ॥  
र्व्_४,०३८।०९अ उत स्मास्य पनयन्ति जना जूतिं कृष्टिप्रो अभिभूतिम् आशोः ।  
र्व्_४,०३८।०९च् उतैनम् आहुः समिथे वियन्तः परा दधिक्रा असरत् सहस्रैः ॥  
र्व्_४,०३८।१०अ आ दधिक्राः शवसा पञ्च कृष्टीः सूर्य इव ज्योतिषापस् ततान ।  
र्व्_४,०३८।१०च् सहस्रसाः शतसा वाज्य् अर्वा पृणक्तु मध्वा सम् इमा वचांसि ॥  
  
र्व्_४,०३९।०१अ आशुं दधिक्रां तम् उ नु ष्टवाम दिवस् पृथिव्या उत चर्किराम ।  
र्व्_४,०३९।०१च् उच्छन्तीर् माम् उषसः सूदयन्त्व् अति विश्वानि दुरितानि पर्षन् ॥  
र्व्_४,०३९।०२अ महश् चर्कर्म्य् अर्वतः क्रतुप्रा दधिक्राव्णः पुरुवारस्य वृष्णः ।  
र्व्_४,०३९।०२च् यम् पूरुभ्यो दीदिवांसं नाग्निं ददथुर् मित्रावरुणा ततुरिम् ॥  
र्व्_४,०३९।०३अ यो अश्वस्य दधिक्राव्णो अकारीत् समिद्धे अग्ना उषसो व्युष्टौ ।  
र्व्_४,०३९।०३च् अनागसं तम् अदितिः कृणोतु स मित्रेण वरुणेना सजोषाः ॥  
र्व्_४,०३९।०४अ दधिक्राव्ण इष ऊर्जो महो यद् अमन्महि मरुतां नाम भद्रम् ।  
र्व्_४,०३९।०४च् स्वस्तये वरुणम् मित्रम् अग्निं हवामह इन्द्रं वज्रबाहुम् ॥  
र्व्_४,०३९।०५अ इन्द्रम् इवेद् उभये वि ह्वयन्त उदीराणा यज्ञम् उपप्रयन्तः ।  
र्व्_४,०३९।०५च् दधिक्राम् उ सूदनम् मर्त्याय ददथुर् मित्रावरुणा नो अश्वम् ॥  
र्व्_४,०३९।०६अ दधिक्राव्णो अकारिषं जिष्णोर् अश्वस्य वाजिनः ।  
र्व्_४,०३९।०६च् सुरभि नो मुखा करत् प्र ण आयूंषि तारिषत् ॥  
  
र्व्_४,०४०।०१अ दधिक्राव्ण इद् उ नु चर्किराम विश्वा इन् माम् उषसः सूदयन्तु ।  
र्व्_४,०४०।०१च् अपाम् अग्नेर् उषसः सूर्यस्य बृहस्पतेर् आङ्गिरसस्य जिष्णोः ॥  
र्व्_४,०४०।०२अ सत्वा भरिषो गविषो दुवन्यसच् छ्रवस्याद् इष उषसस् तुरण्यसत् ।  
र्व्_४,०४०।०२च् सत्यो द्रवो द्रवरः पतङ्गरो दधिक्रावेषम् ऊर्जं स्वर् जनत् ॥  
र्व्_४,०४०।०३अ उत स्मास्य द्रवतस् तुरण्यतः पर्णं न वेर् अनु वाति प्रगर्धिनः ।  
र्व्_४,०४०।०३च् श्येनस्येव ध्रजतो अङ्कसम् परि दधिक्राव्णः सहोर्जा तरित्रतः ॥  
र्व्_४,०४०।०४अ उत स्य वाजी क्षिपणिं तुरण्यति ग्रीवायाम् बद्धो अपिकक्ष आसनि ।  
र्व्_४,०४०।०४च् क्रतुं दधिक्रा अनु सन्तवीत्वत् पथाम् अङ्कांस्य् अन्व् आपनीफणत् ॥  
र्व्_४,०४०।०५अ हंसः शुचिषद् वसुर् अन्तरिक्षसद् धोता वेदिषद् अतिथिर् दुरोणसत् ।  
र्व्_४,०४०।०५च् नृषद् वरसद् ऋतसद् व्योमसद् अब्जा गोजा ऋतजा अद्रिजा ऋतम् ॥  
  
र्व्_४,०४१।०१अ इन्द्रा को वां वरुणा सुम्नम् आप स्तोमो हविष्मां अमृतो न होता ।  
र्व्_४,०४१।०१च् यो वां हृदि क्रतुमां अस्मद् उक्तः पस्पर्शद् इन्द्रावरुणा नमस्वान् ॥  
र्व्_४,०४१।०२अ इन्द्रा ह यो वरुणा चक्र आपी देवौ मर्तः सख्याय प्रयस्वान् ।  
र्व्_४,०४१।०२च् स हन्ति वृत्रा समिथेषु शत्रून् अवोभिर् वा महद्भिः स प्र शृण्वे ॥  
र्व्_४,०४१।०३अ इन्द्रा ह रत्नं वरुणा धेष्ठेत्था नृभ्यः शशमानेभ्यस् ता ।  
र्व्_४,०४१।०३च् यदी सखाया सख्याय सोमैः सुतेभिः सुप्रयसा मादयैते ॥  
र्व्_४,०४१।०४अ इन्द्रा युवं वरुणा दिद्युम् अस्मिन्न् ओजिष्ठम् उग्रा नि वधिष्टं वज्रम् ।  
र्व्_४,०४१।०४च् यो नो दुरेवो वृकतिर् दभीतिस् तस्मिन् मिमाथाम् अभिभूत्य् ओजः ॥  
र्व्_४,०४१।०५अ इन्द्रा युवं वरुणा भूतम् अस्या धियः प्रेतारा वृषभेव धेनोः ।  
र्व्_४,०४१।०५च् सा नो दुहीयद् यवसेव गत्वी सहस्रधारा पयसा मही गौः ॥  
र्व्_४,०४१।०६अ तोके हिते तनय उर्वरासु सूरो दृशीके वृषणश् च पौंस्ये ।  
र्व्_४,०४१।०६च् इन्द्रा नो अत्र वरुणा स्याताम् अवोभिर् दस्मा परितक्म्यायाम् ॥  
र्व्_४,०४१।०७अ युवाम् इद् ध्य् अवसे पूर्व्याय परि प्रभूती गविषः स्वापी ।  
र्व्_४,०४१।०७च् वृणीमहे सख्याय प्रियाय शूरा मंहिष्ठा पितरेव शम्भू ॥  
र्व्_४,०४१।०८अ ता वां धियो ऽवसे वाजयन्तीर् आजिं न जग्मुर् युवयूः सुदानू ।  
र्व्_४,०४१।०८च् श्रिये न गाव उप सोमम् अस्थुर् इन्द्रं गिरो वरुणम् मे मनीषाः ॥  
र्व्_४,०४१।०९अ इमा इन्द्रं वरुणम् मे मनीषा अग्मन्न् उप द्रविणम् इच्छमानाः ।  
र्व्_४,०४१।०९च् उपेम् अस्थुर् जोष्टार इव वस्वो रघ्वीर् इव श्रवसो भिक्षमाणाः ॥  
र्व्_४,०४१।१०अ अश्व्यस्य त्मना रथ्यस्य पुष्टेर् नित्यस्य रायः पतयः स्याम ।  
र्व्_४,०४१।१०च् ता चक्राणा ऊतिभिर् नव्यसीभिर् अस्मत्रा रायो नियुतः सचन्ताम् ॥  
र्व्_४,०४१।११अ आ नो बृहन्ता बृहतीभिर् ऊती इन्द्र यातं वरुण वाजसातौ ।  
र्व्_४,०४१।११च् यद् दिद्यवः पृतनासु प्रक्रीऌआन् तस्य वां स्याम सनितार आजेः ॥  
  
र्व्_४,०४२।०१अ मम द्विता राष्ट्रं क्षत्रियस्य विश्वायोर् विश्वे अमृता यथा नः ।  
र्व्_४,०४२।०१च् क्रतुं सचन्ते वरुणस्य देवा राजामि कृष्टेर् उपमस्य वव्रेः ॥  
र्व्_४,०४२।०२अ अहं राजा वरुणो मह्यं तान्य् असुर्याणि प्रथमा धारयन्त ।  
र्व्_४,०४२।०२च् क्रतुं सचन्ते वरुणस्य देवा राजामि कृष्टेर् उपमस्य वव्रेः ॥  
र्व्_४,०४२।०३अ अहम् इन्द्रो वरुणस् ते महित्वोर्वी गभीरे रजसी सुमेके ।  
र्व्_४,०४२।०३च् त्वष्टेव विश्वा भुवनानि विद्वान् सम् ऐरयं रोदसी धारयं च ॥  
र्व्_४,०४२।०४अ अहम् अपो अपिन्वम् उक्षमाणा धारयं दिवं सदन ऋतस्य ।  
र्व्_४,०४२।०४च् ऋतेन पुत्रो अदितेर् ऋतावोत त्रिधातु प्रथयद् वि भूम ॥  
र्व्_४,०४२।०५अ मां नरः स्वश्वा वाजयन्तो मां वृताः समरणे हवन्ते ।  
र्व्_४,०४२।०५च् कृणोम्य् आजिम् मघवाहम् इन्द्र इयर्मि रेणुम् अभिभूत्योजाः ॥  
र्व्_४,०४२।०६अ अहं ता विश्वा चकरं नकिर् मा दैव्यं सहो वरते अप्रतीतम् ।  
र्व्_४,०४२।०६च् यन् मा सोमासो ममदन् यद् उक्थोभे भयेते रजसी अपारे ॥  
र्व्_४,०४२।०७अ विदुष् टे विश्वा भुवनानि तस्य ता प्र ब्रवीषि वरुणाय वेधः ।  
र्व्_४,०४२।०७च् त्वं वृत्राणि शृण्विषे जघन्वान् त्वं वृतां अरिणा इन्द्र सिन्धून् ॥  
र्व्_४,०४२।०८अ अस्माकम् अत्र पितरस् त आसन् सप्त ऋषयो दौर्गहे बध्यमाने ।  
र्व्_४,०४२।०८च् त आयजन्त त्रसदस्युम् अस्या इन्द्रं न वृत्रतुरम् अर्धदेवम् ॥  
र्व्_४,०४२।०९अ पुरुकुत्सानी हि वाम् अदाशद् धव्येभिर् इन्द्रावरुणा नमोभिः ।  
र्व्_४,०४२।०९च् अथा राजानं त्रसदस्युम् अस्या वृत्रहणं ददथुर् अर्धदेवम् ॥  
र्व्_४,०४२।१०अ राया वयं ससवांसो मदेम हव्येन देवा यवसेन गावः ।  
र्व्_४,०४२।१०च् तां धेनुम् इन्द्रावरुणा युवं नो विश्वाहा धत्तम् अनपस्फुरन्तीम् ॥  
  
र्व्_४,०४३।०१अ क उ श्रवत् कतमो यज्ञियानां वन्दारु देवः कतमो जुषाते ।  
र्व्_४,०४३।०१च् कस्येमां देवीम् अमृतेषु प्रेष्ठां हृदि श्रेषाम सुष्टुतिं सुहव्याम् ॥  
र्व्_४,०४३।०२अ को मृऌआति कतम आगमिष्ठो देवानाम् उ कतमः शम्भविष्ठः ।  
र्व्_४,०४३।०२च् रथं कम् आहुर् द्रवदश्वम् आशुं यं सूर्यस्य दुहितावृणीत ॥  
र्व्_४,०४३।०३अ मक्षू हि ष्मा गच्छथ ईवतो द्यून् इन्द्रो न शक्तिम् परितक्म्यायाम् ।  
र्व्_४,०४३।०३च् दिव आजाता दिव्या सुपर्णा कया शचीनाम् भवथः शचिष्ठा ॥  
र्व्_४,०४३।०४अ का वाम् भूद् उपमातिः कया न आश्विना गमथो हूयमाना ।  
र्व्_४,०४३।०४च् को वाम् महश् चित् त्यजसो अभीक उरुष्यतम् माध्वी दस्रा न ऊती ॥  
र्व्_४,०४३।०५अ उरु वां रथः परि नक्षति द्याम् आ यत् समुद्राद् अभि वर्तते वाम् ।  
र्व्_४,०४३।०५च् मध्वा माध्वी मधु वाम् प्रुषायन् यत् सीं वाम् पृक्षो भुरजन्त पक्वाः ॥  
र्व्_४,०४३।०६अ सिन्धुर् ह वां रसया सिञ्चद् अश्वान् घृणा वयो ऽरुषासः परि ग्मन् ।  
र्व्_४,०४३।०६च् तद् ऊ षु वाम् अजिरं चेति यानं येन पती भवथः सूर्यायाः ॥  
र्व्_४,०४३।०७अ इहेह यद् वां समना पपृक्षे सेयम् अस्मे सुमतिर् वाजरत्ना ।  
र्व्_४,०४३।०७च् उरुष्यतं जरितारं युवं ह श्रितः कामो नासत्या युवद्रिक् ॥  
  
र्व्_४,०४४।०१अ तं वां रथं वयम् अद्या हुवेम पृथुज्रयम् अश्विना सङ्गतिं गोः ।  
र्व्_४,०४४।०१च् यः सूर्यां वहति वन्धुरायुर् गिर्वाहसम् पुरुतमं वसूयुम् ॥  
र्व्_४,०४४।०२अ युवं श्रियम् अश्विना देवता तां दिवो नपाता वनथः शचीभिः ।  
र्व्_४,०४४।०२च् युवोर् वपुर् अभि पृक्षः सचन्ते वहन्ति यत् ककुहासो रथे वाम् ॥  
र्व्_४,०४४।०३अ को वाम् अद्या करते रातहव्य ऊतये वा सुतपेयाय वार्कैः ।  
र्व्_४,०४४।०३च् ऋतस्य वा वनुषे पूर्व्याय नमो येमानो अश्विना ववर्तत् ॥  
र्व्_४,०४४।०४अ हिरण्ययेन पुरुभू रथेनेमं यज्ञं नासत्योप यातम् ।  
र्व्_४,०४४।०४च् पिबाथ इन् मधुनः सोम्यस्य दधथो रत्नं विधते जनाय ॥  
र्व्_४,०४४।०५अ आ नो यातं दिवो अच्छा पृथिव्या हिरण्ययेन सुवृता रथेन ।  
र्व्_४,०४४।०५च् मा वाम् अन्ये नि यमन् देवयन्तः सं यद् ददे नाभिः पूर्व्या वाम् ॥  
र्व्_४,०४४।०६अ नू नो रयिम् पुरुवीरम् बृहन्तं दस्रा मिमाथाम् उभयेष्व् अस्मे ।  
र्व्_४,०४४।०६च् नरो यद् वाम् अश्विना स्तोमम् आवन् सधस्तुतिम् आजमीऌहासो अग्मन् ॥  
र्व्_४,०४४।०७अ इहेह यद् वां समना पपृक्षे सेयम् अस्मे सुमतिर् वाजरत्ना ।  
र्व्_४,०४४।०७च् उरुष्यतं जरितारं युवं ह श्रितः कामो नासत्या युवद्रिक् ॥  
  
र्व्_४,०४५।०१अ एष स्य भानुर् उद् इयर्ति युज्यते रथः परिज्मा दिवो अस्य सानवि ।  
र्व्_४,०४५।०१च् पृक्षासो अस्मिन् मिथुना अधि त्रयो दृतिस् तुरीयो मधुनो वि रप्शते ॥  
र्व्_४,०४५।०२अ उद् वाम् पृक्षासो मधुमन्त ईरते रथा अश्वास उषसो व्युष्टिषु ।  
र्व्_४,०४५।०२च् अपोर्णुवन्तस् तम आ परीवृतं स्वर् ण शुक्रं तन्वन्त आ रजः ॥  
र्व्_४,०४५।०३अ मध्वः पिबतम् मधुपेभिर् आसभिर् उत प्रियम् मधुने युञ्जाथां रथम् ।  
र्व्_४,०४५।०३च् आ वर्तनिम् मधुना जिन्वथस् पथो दृतिं वहेथे मधुमन्तम् अश्विना ॥  
र्व्_४,०४५।०४अ हंसासो ये वाम् मधुमन्तो अस्रिधो हिरण्यपर्णा उहुव उषर्बुधः ।  
र्व्_४,०४५।०४च् उदप्रुतो मन्दिनो मन्दिनिस्पृशो मध्वो न मक्षः सवनानि गच्छथः ॥  
र्व्_४,०४५।०५अ स्वध्वरासो मधुमन्तो अग्नय उस्रा जरन्ते प्रति वस्तोर् अश्विना ।  
र्व्_४,०४५।०५च् यन् निक्तहस्तस् तरणिर् विचक्षणः सोमं सुषाव मधुमन्तम् अद्रिभिः ॥  
र्व्_४,०४५।०६अ आकेनिपासो अहभिर् दविध्वतः स्वर् ण शुक्रं तन्वन्त आ रजः ।  
र्व्_४,०४५।०६च् सूरश् चिद् अश्वान् युयुजान ईयते विश्वां अनु स्वधया चेतथस् पथः ॥  
र्व्_४,०४५।०७अ प्र वाम् अवोचम् अश्विना धियन्धा रथः स्वश्वो अजरो यो अस्ति ।  
र्व्_४,०४५।०७च् येन सद्यः परि रजांसि याथो हविष्मन्तं तरणिम् भोजम् अच्छ ॥  
  
र्व्_४,०४६।०१अ अग्रम् पिबा मधूनां सुतं वायो दिविष्टिषु ।  
र्व्_४,०४६।०१च् त्वं हि पूर्वपा असि ॥  
र्व्_४,०४६।०२अ शतेना नो अभिष्टिभिर् नियुत्वां इन्द्रसारथिः ।  
र्व्_४,०४६।०२च् वायो सुतस्य तृम्पतम् ॥  
र्व्_४,०४६।०३अ आ वां सहस्रं हरय इन्द्रवायू अभि प्रयः ।  
र्व्_४,०४६।०३च् वहन्तु सोमपीतये ॥  
र्व्_४,०४६।०४अ रथं हिरण्यवन्धुरम् इन्द्रवायू स्वध्वरम् ।  
र्व्_४,०४६।०४च् आ हि स्थाथो दिविस्पृशम् ॥  
र्व्_४,०४६।०५अ रथेन पृथुपाजसा दाश्वांसम् उप गच्छतम् ।  
र्व्_४,०४६।०५च् इन्द्रवायू इहा गतम् ॥  
र्व्_४,०४६।०६अ इन्द्रवायू अयं सुतस् तं देवेभिः सजोषसा ।  
र्व्_४,०४६।०६च् पिबतं दाशुषो गृहे ॥  
र्व्_४,०४६।०७अ इह प्रयाणम् अस्तु वाम् इन्द्रवायू विमोचनम् ।  
र्व्_४,०४६।०७च् इह वां सोमपीतये ॥  
  
र्व्_४,०४७।०१अ वायो शुक्रो अयामि ते मध्वो अग्रं दिविष्टिषु ।  
र्व्_४,०४७।०१च् आ याहि सोमपीतये स्पार्हो देव नियुत्वता ॥  
र्व्_४,०४७।०२अ इन्द्रश् च वायव् एषां सोमानाम् पीतिम् अर्हथः ।  
र्व्_४,०४७।०२च् युवां हि यन्तीन्दवो निम्नम् आपो न सध्र्यक् ॥  
र्व्_४,०४७।०३अ वायव् इन्द्रश् च शुष्मिणा सरथं शवसस् पती ।  
र्व्_४,०४७।०३च् नियुत्वन्ता न ऊतय आ यातं सोमपीतये ॥  
र्व्_४,०४७।०४अ या वां सन्ति पुरुस्पृहो नियुतो दाशुषे नरा ।  
र्व्_४,०४७।०४च् अस्मे ता यज्ञवाहसेन्द्रवायू नि यच्छतम् ॥  
  
र्व्_४,०४८।०१अ विहि होत्रा अवीता विपो न रायो अर्यः ।  
र्व्_४,०४८।०१च् वायव् आ चन्द्रेण रथेन याहि सुतस्य पीतये ॥  
र्व्_४,०४८।०२अ निर्युवाणो अशस्तीर् नियुत्वां इन्द्रसारथिः ।  
र्व्_४,०४८।०२च् वायव् आ चन्द्रेण रथेन याहि सुतस्य पीतये ॥  
र्व्_४,०४८।०३अ अनु कृष्णे वसुधिती येमाते विश्वपेशसा ।  
र्व्_४,०४८।०३च् वायव् आ चन्द्रेण रथेन याहि सुतस्य पीतये ॥  
र्व्_४,०४८।०४अ वहन्तु त्वा मनोयुजो युक्तासो नवतिर् नव ।  
र्व्_४,०४८।०४च् वायव् आ चन्द्रेण रथेन याहि सुतस्य पीतये ॥  
र्व्_४,०४८।०५अ वायो शतं हरीणां युवस्व पोष्याणाम् ।  
र्व्_४,०४८।०५च् उत वा ते सहस्रिणो रथ आ यातु पाजसा ॥  
  
र्व्_४,०४९।०१अ इदं वाम् आस्ये हविः प्रियम् इन्द्राबृहस्पती ।  
र्व्_४,०४९।०१च् उक्थम् मदश् च शस्यते ॥  
र्व्_४,०४९।०२अ अयं वाम् परि षिच्यते सोम इन्द्राबृहस्पती ।  
र्व्_४,०४९।०२च् चारुर् मदाय पीतये ॥  
र्व्_४,०४९।०३अ आ न इन्द्राबृहस्पती गृहम् इन्द्रश् च गच्छतम् ।  
र्व्_४,०४९।०३च् सोमपा सोमपीतये ॥  
र्व्_४,०४९।०४अ अस्मे इन्द्राबृहस्पती रयिं धत्तं शतग्विनम् ।  
र्व्_४,०४९।०४च् अश्वावन्तं सहस्रिणम् ॥  
र्व्_४,०४९।०५अ इन्द्राबृहस्पती वयं सुते गीर्भिर् हवामहे ।  
र्व्_४,०४९।०५च् अस्य सोमस्य पीतये ॥  
र्व्_४,०४९।०६अ सोमम् इन्द्राबृहस्पती पिबतं दाशुषो गृहे ।  
र्व्_४,०४९।०६च् मादयेथां तदोकसा ॥  
  
र्व्_४,०५०।०१अ यस् तस्तम्भ सहसा वि ज्मो अन्तान् बृहस्पतिस् त्रिषधस्थो रवेण ।  
र्व्_४,०५०।०१च् तम् प्रत्नास ऋषयो दीध्यानाः पुरो विप्रा दधिरे मन्द्रजिह्वम् ॥  
र्व्_४,०५०।०२अ धुनेतयः सुप्रकेतम् मदन्तो बृहस्पते अभि ये नस् ततस्रे ।  
र्व्_४,०५०।०२च् पृषन्तं सृप्रम् अदब्धम् ऊर्वम् बृहस्पते रक्षताद् अस्य योनिम् ॥  
र्व्_४,०५०।०३अ बृहस्पते या परमा परावद् अत आ त ऋतस्पृशो नि षेदुः ।  
र्व्_४,०५०।०३च् तुभ्यं खाता अवता अद्रिदुग्धा मध्व श्चोतन्त्य् अभितो विरप्शम् ॥  
र्व्_४,०५०।०४अ बृहस्पतिः प्रथमं जायमानो महो ज्योतिषः परमे व्योमन् ।  
र्व्_४,०५०।०४च् सप्तास्यस् तुविजातो रवेण वि सप्तरश्मिर् अधमत् तमांसि ॥  
र्व्_४,०५०।०५अ स सुष्टुभा स ऋक्वता गणेन वलं रुरोज फलिगं रवेण ।  
र्व्_४,०५०।०५च् बृहस्पतिर् उस्रिया हव्यसूदः कनिक्रदद् वावशतीर् उद् आजत् ॥  
र्व्_४,०५०।०६अ एवा पित्रे विश्वदेवाय वृष्णे यज्ञैर् विधेम नमसा हविर्भिः ।  
र्व्_४,०५०।०६च् बृहस्पते सुप्रजा वीरवन्तो वयं स्याम पतयो रयीणाम् ॥  
र्व्_४,०५०।०७अ स इद् राजा प्रतिजन्यानि विश्वा शुष्मेण तस्थाव् अभि वीर्येण ।  
र्व्_४,०५०।०७च् बृहस्पतिं यः सुभृतम् बिभर्ति वल्गूयति वन्दते पूर्वभाजम् ॥  
र्व्_४,०५०।०८अ स इत् क्षेति सुधित ओकसि स्वे तस्मा इऌआ पिन्वते विश्वदानीम् ।  
र्व्_४,०५०।०८च् तस्मै विशः स्वयम् एवा नमन्ते यस्मिन् ब्रह्मा राजनि पूर्व एति ॥  
र्व्_४,०५०।०९अ अप्रतीतो जयति सं धनानि प्रतिजन्यान्य् उत या सजन्या ।  
र्व्_४,०५०।०९च् अवस्यवे यो वरिवः कृणोति ब्रह्मणे राजा तम् अवन्ति देवाः ॥  
र्व्_४,०५०।१०अ इन्द्रश् च सोमम् पिबतम् बृहस्पते ऽस्मिन् यज्ञे मन्दसाना वृषण्वसू ।  
र्व्_४,०५०।१०च् आ वां विशन्त्व् इन्दवः स्वाभुवो ऽस्मे रयिं सर्ववीरं नि यच्छतम् ॥  
र्व्_४,०५०।११अ बृहस्पत इन्द्र वर्धतं नः सचा सा वां सुमतिर् भूत्व् अस्मे ।  
र्व्_४,०५०।११च् अविष्टं धियो जिगृतम् पुरन्धीर् जजस्तम् अर्यो वनुषाम् अरातीः ॥  
  
र्व्_४,०५१।०१अ इदम् उ त्यत् पुरुतमम् पुरस्ताज् ज्योतिस् तमसो वयुनावद् अस्थात् ।  
र्व्_४,०५१।०१च् नूनं दिवो दुहितरो विभातीर् गातुं कृणवन्न् उषसो जनाय ॥  
र्व्_४,०५१।०२अ अस्थुर् उ चित्रा उषसः पुरस्तान् मिता इव स्वरवो ऽध्वरेषु ।  
र्व्_४,०५१।०२च् व्य् ऊ व्रजस्य तमसो द्वारोच्छन्तीर् अव्रञ् छुचयः पावकाः ॥  
र्व्_४,०५१।०३अ उच्छन्तीर् अद्य चितयन्त भोजान् राधोदेयायोषसो मघोनीः ।  
र्व्_४,०५१।०३च् अचित्रे अन्तः पणयः ससन्त्व् अबुध्यमानास् तमसो विमध्ये ॥  
र्व्_४,०५१।०४अ कुवित् स देवीः सनयो नवो वा यामो बभूयाद् उषसो वो अद्य ।  
र्व्_४,०५१।०४च् येना नवग्वे अङ्गिरे दशग्वे सप्तास्ये रेवती रेवद् ऊष ॥  
र्व्_४,०५१।०५अ यूयं हि देवीर् ऋतयुग्भिर् अश्वैः परिप्रयाथ भुवनानि सद्यः ।  
र्व्_४,०५१।०५च् प्रबोधयन्तीर् उषसः ससन्तं द्विपाच् चतुष्पाच् चरथाय जीवम् ॥  
र्व्_४,०५१।०६अ क्व स्विद् आसां कतमा पुराणी यया विधाना विदधुर् ऋभूणाम् ।  
र्व्_४,०५१।०६च् शुभं यच् छुभ्रा उषसश् चरन्ति न वि ज्ञायन्ते सदृशीर् अजुर्याः ॥  
र्व्_४,०५१।०७अ ता घा ता भद्रा उषसः पुरासुर् अभिष्टिद्युम्ना ऋतजातसत्याः ।  
र्व्_४,०५१।०७च् यास्व् ईजानः शशमान उक्थै स्तुवञ् छंसन् द्रविणं सद्य आप ॥  
र्व्_४,०५१।०८अ ता आ चरन्ति समना पुरस्तात् समानतः समना पप्रथानाः ।  
र्व्_४,०५१।०८च् ऋतस्य देवीः सदसो बुधाना गवां न सर्गा उषसो जरन्ते ॥  
र्व्_४,०५१।०९अ ता इन् न्व् एव समना समानीर् अमीतवर्णा उषसश् चरन्ति ।  
र्व्_४,०५१।०९च् गूहन्तीर् अभ्वम् असितं रुशद्भिः शुक्रास् तनूभिः शुचयो रुचानाः ॥  
र्व्_४,०५१।१०अ रयिं दिवो दुहितरो विभातीः प्रजावन्तं यच्छतास्मासु देवीः ।  
र्व्_४,०५१।१०च् स्योनाद् आ वः प्रतिबुध्यमानाः सुवीर्यस्य पतयः स्याम ॥  
र्व्_४,०५१।११अ तद् वो दिवो दुहितरो विभातीर् उप ब्रुव उषसो यज्ञकेतुः ।  
र्व्_४,०५१।११च् वयं स्याम यशसो जनेषु तद् द्यौश् च धत्ताम् पृथिवी च देवी ॥  
  
र्व्_४,०५२।०१अ प्रति ष्या सूनरी जनी व्युच्छन्ती परि स्वसुः ।  
र्व्_४,०५२।०१च् दिवो अदर्शि दुहिता ॥  
र्व्_४,०५२।०२अ अश्वेव चित्रारुषी माता गवाम् ऋतावरी ।  
र्व्_४,०५२।०२च् सखाभूद् अश्विनोर् उषाः ॥  
र्व्_४,०५२।०३अ उत सखास्य् अश्विनोर् उत माता गवाम् असि ।  
र्व्_४,०५२।०३च् उतोषो वस्व ईशिषे ॥  
र्व्_४,०५२।०४अ यावयद्द्वेषसं त्वा चिकित्वित् सूनृतावरि ।  
र्व्_४,०५२।०४च् प्रति स्तोमैर् अभुत्स्महि ॥  
र्व्_४,०५२।०५अ प्रति भद्रा अदृक्षत गवां सर्गा न रश्मयः ।  
र्व्_४,०५२।०५च् ओषा अप्रा उरु ज्रयः ॥  
र्व्_४,०५२।०६अ आपप्रुषी विभावरि व्य् आवर् ज्योतिषा तमः ।  
र्व्_४,०५२।०६च् उषो अनु स्वधाम् अव ॥  
र्व्_४,०५२।०७अ आ द्यां तनोषि रश्मिभिर् आन्तरिक्षम् उरु प्रियम् ।  
र्व्_४,०५२।०७च् उषः शुक्रेण शोचिषा ॥  
  
र्व्_४,०५३।०१अ तद् देवस्य सवितुर् वार्यम् महद् वृणीमहे असुरस्य प्रचेतसः ।  
र्व्_४,०५३।०१च् छर्दिर् येन दाशुषे यच्छति त्मना तन् नो महां उद् अयान् देवो अक्तुभिः ॥  
र्व्_४,०५३।०२अ दिवो धर्ता भुवनस्य प्रजापतिः पिशङ्गं द्रापिम् प्रति मुञ्चते कविः ।  
र्व्_४,०५३।०२च् विचक्षणः प्रथयन्न् आपृणन्न् उर्व् अजीजनत् सविता सुम्नम् उक्थ्यम् ॥  
र्व्_४,०५३।०३अ आप्रा रजांसि दिव्यानि पार्थिवा श्लोकं देवः कृणुते स्वाय धर्मणे ।  
र्व्_४,०५३।०३च् प्र बाहू अस्राक् सविता सवीमनि निवेशयन् प्रसुवन्न् अक्तुभिर् जगत् ॥  
र्व्_४,०५३।०४अ अदाभ्यो भुवनानि प्रचाकशद् व्रतानि देवः सविताभि रक्षते ।  
र्व्_४,०५३।०४च् प्रास्राग् बाहू भुवनस्य प्रजाभ्यो धृतव्रतो महो अज्मस्य राजति ॥  
र्व्_४,०५३।०५अ त्रिर् अन्तरिक्षं सविता महित्वना त्री रजांसि परिभुस् त्रीणि रोचना ।  
र्व्_४,०५३।०५च् तिस्रो दिवः पृथिवीस् तिस्र इन्वति त्रिभिर् व्रतैर् अभि नो रक्षति त्मना ॥  
र्व्_४,०५३।०६अ बृहत्सुम्नः प्रसवीता निवेशनो जगत स्थातुर् उभयस्य यो वशी ।  
र्व्_४,०५३।०६च् स नो देवः सविता शर्म यच्छत्व् अस्मे क्षयाय त्रिवरूथम् अंहसः ॥  
र्व्_४,०५३।०७अ आगन् देव ऋतुभिर् वर्धतु क्षयं दधातु नः सविता सुप्रजाम् इषम् ।  
र्व्_४,०५३।०७च् स नः क्षपाभिर् अहभिश् च जिन्वतु प्रजावन्तं रयिम् अस्मे सम् इन्वतु ॥  
  
र्व्_४,०५४।०१अ अभूद् देवः सविता वन्द्यो नु न इदानीम् अह्न उपवाच्यो नृभिः ।  
र्व्_४,०५४।०१च् वि यो रत्ना भजति मानवेभ्यः श्रेष्ठं नो अत्र द्रविणं यथा दधत् ॥  
र्व्_४,०५४।०२अ देवेभ्यो हि प्रथमं यज्ञियेभ्यो ऽमृतत्वं सुवसि भागम् उत्तमम् ।  
र्व्_४,०५४।०२च् आद् इद् दामानं सवितर् व्य् ऊर्णुषे ऽनूचीना जीविता मानुषेभ्यः ॥  
र्व्_४,०५४।०३अ अचित्ती यच् चकृमा दैव्ये जने दीनैर् दक्षैः प्रभूती पूरुषत्वता ।  
र्व्_४,०५४।०३च् देवेषु च सवितर् मानुषेषु च त्वं नो अत्र सुवताद् अनागसः ॥  
र्व्_४,०५४।०४अ न प्रमिये सवितुर् दैव्यस्य तद् यथा विश्वम् भुवनं धारयिष्यति ।  
र्व्_४,०५४।०४च् यत् पृथिव्या वरिमन्न् आ स्वङ्गुरिर् वर्ष्मन् दिवः सुवति सत्यम् अस्य तत् ॥  
र्व्_४,०५४।०५अ इन्द्रज्येष्ठान् बृहद्भ्यः पर्वतेभ्यः क्षयां एभ्यः सुवसि पस्त्यावतः ।  
र्व्_४,०५४।०५च् यथा-यथा पतयन्तो वियेमिर एवैव तस्थुः सवितः सवाय ते ॥  
र्व्_४,०५४।०६अ ये ते त्रिर् अहन् सवितः सवासो दिवे-दिवे सौभगम् आसुवन्ति ।  
र्व्_४,०५४।०६च् इन्द्रो द्यावापृथिवी सिन्धुर् अद्भिर् आदित्यैर् नो अदितिः शर्म यंसत् ॥  
  
र्व्_४,०५५।०१अ को वस् त्राता वसवः को वरूता द्यावाभूमी अदिते त्रासीथां नः ।  
र्व्_४,०५५।०१च् सहीयसो वरुण मित्र मर्तात् को वो ऽध्वरे वरिवो धाति देवाः ॥  
र्व्_४,०५५।०२अ प्र ये धामानि पूर्व्याण्य् अर्चान् वि यद् उच्छान् वियोतारो अमूराः ।  
र्व्_४,०५५।०२च् विधातारो वि ते दधुर् अजस्रा ऋतधीतयो रुरुचन्त दस्माः ॥  
र्व्_४,०५५।०३अ प्र पस्त्याम् अदितिं सिन्धुम् अर्कैः स्वस्तिम् ईऌए सख्याय देवीम् ।  
र्व्_४,०५५।०३च् उभे यथा नो अहनी निपात उषासानक्ता करताम् अदब्धे ॥  
र्व्_४,०५५।०४अ व्य् अर्यमा वरुणश् चेति पन्थाम् इषस् पतिः सुवितं गातुम् अग्निः ।  
र्व्_४,०५५।०४च् इन्द्राविष्णू नृवद् उ षु स्तवाना शर्म नो यन्तम् अमवद् वरूथम् ॥  
र्व्_४,०५५।०५अ आ पर्वतस्य मरुताम् अवांसि देवस्य त्रातुर् अव्रि भगस्य ।  
र्व्_४,०५५।०५च् पात् पतिर् जन्याद् अंहसो नो मित्रो मित्रियाद् उत न उरुष्येत् ॥  
र्व्_४,०५५।०६अ नू रोदसी अहिना बुध्न्येन स्तुवीत देवी अप्येभिर् इष्टैः ।  
र्व्_४,०५५।०६च् समुद्रं न सञ्चरणे सनिष्यवो घर्मस्वरसो नद्यो अप व्रन् ॥  
र्व्_४,०५५।०७अ देवैर् नो देव्य् अदितिर् नि पातु देवस् त्राता त्रायताम् अप्रयुच्छन् ।  
र्व्_४,०५५।०७च् नहि मित्रस्य वरुणस्य धासिम् अर्हामसि प्रमियं सान्व् अग्नेः ॥  
र्व्_४,०५५।०८अ अग्निर् ईशे वसव्यस्याग्निर् महः सौभगस्य ।  
र्व्_४,०५५।०८च् तान्य् अस्मभ्यं रासते ॥  
र्व्_४,०५५।०९अ उषो मघोन्य् आ वह सूनृते वार्या पुरु ।  
र्व्_४,०५५।०९च् अस्मभ्यं वाजिनीवति ॥  
र्व्_४,०५५।१०अ तत् सु नः सविता भगो वरुणो मित्रो अर्यमा ।  
र्व्_४,०५५।१०च् इन्द्रो नो राधसा गमत् ॥  
  
र्व्_४,०५६।०१अ मही द्यावापृथिवी इह ज्येष्ठे रुचा भवतां शुचयद्भिर् अर्कैः ।  
र्व्_४,०५६।०१च् यत् सीं वरिष्ठे बृहती विमिन्वन् रुवद् धोक्षा पप्रथानेभिर् एवैः ॥  
र्व्_४,०५६।०२अ देवी देवेभिर् यजते यजत्रैर् अमिनती तस्थतुर् उक्षमाणे ।  
र्व्_४,०५६।०२च् ऋतावरी अद्रुहा देवपुत्रे यज्ञस्य नेत्री शुचयद्भिर् अर्कैः ॥  
र्व्_४,०५६।०३अ स इत् स्वपा भुवनेष्व् आस य इमे द्यावापृथिवी जजान ।  
र्व्_४,०५६।०३च् उर्वी गभीरे रजसी सुमेके अवंशे धीरः शच्या सम् ऐरत् ॥  
र्व्_४,०५६।०४अ नू रोदसी बृहद्भिर् नो वरूथैः पत्नीवद्भिर् इषयन्ती सजोषाः ।  
र्व्_४,०५६।०४च् उरूची विश्वे यजते नि पातं धिया स्याम रथ्यः सदासाः ॥  
र्व्_४,०५६।०५अ प्र वाम् महि द्यवी अभ्य् उपस्तुतिम् भरामहे ।  
र्व्_४,०५६।०५च् शुची उप प्रशस्तये ॥  
र्व्_४,०५६।०६अ पुनाने तन्वा मिथः स्वेन दक्षेण राजथः ।  
र्व्_४,०५६।०६च् ऊह्याथे सनाद् ऋतम् ॥  
र्व्_४,०५६।०७अ मही मित्रस्य साधथस् तरन्ती पिप्रती ऋतम् ।  
र्व्_४,०५६।०७च् परि यज्ञं नि षेदथुः ॥  
  
र्व्_४,०५७।०१अ क्षेत्रस्य पतिना वयं हितेनेव जयामसि ।  
र्व्_४,०५७।०१च् गाम् अश्वम् पोषयित्न्व् आ स नो मृऌआतीदृशे ॥  
र्व्_४,०५७।०२अ क्षेत्रस्य पते मधुमन्तम् ऊर्मिं धेनुर् इव पयो अस्मासु धुक्ष्व ।  
र्व्_४,०५७।०२च् मधुश्चुतं घृतम् इव सुपूतम् ऋतस्य नः पतयो मृऌअयन्तु ॥  
र्व्_४,०५७।०३अ मधुमतीर् ओषधीर् द्याव आपो मधुमन् नो भवत्व् अन्तरिक्षम् ।  
र्व्_४,०५७।०३च् क्षेत्रस्य पतिर् मधुमान् नो अस्त्व् अरिष्यन्तो अन्व् एनं चरेम ॥  
र्व्_४,०५७।०४अ शुनं वाहाः शुनं नरः शुनं कृषतु लाङ्गलम् ।  
र्व्_४,०५७।०४च् शुनं वरत्रा बध्यन्तां शुनम् अष्ट्राम् उद् इङ्गय ॥  
र्व्_४,०५७।०५अ शुनासीराव् इमां वाचं जुषेथां यद् दिवि चक्रथुः पयः ।  
र्व्_४,०५७।०५च् तेनेमाम् उप सिञ्चतम् ॥  
र्व्_४,०५७।०६अ अर्वाची सुभगे भव सीते वन्दामहे त्वा ।  
र्व्_४,०५७।०६च् यथा नः सुभगाससि यथा नः सुफलाससि ॥  
र्व्_४,०५७।०७अ इन्द्रः सीतां नि गृह्णातु ताम् पूषानु यच्छतु ।  
र्व्_४,०५७।०७च् सा नः पयस्वती दुहाम् उत्तराम्-उत्तरां समाम् ॥  
र्व्_४,०५७।०८अ शुनं नः फाला वि कृषन्तु भूमिं शुनं कीनाशा अभि यन्तु वाहैः ।  
र्व्_४,०५७।०८च् शुनम् पर्जन्यो मधुना पयोभिः शुनासीरा शुनम् अस्मासु धत्तम् ॥  
  
र्व्_४,०५८।०१अ समुद्राद् ऊर्मिर् मधुमां उद् आरद् उपांशुना सम् अमृतत्वम् आनट् ।  
र्व्_४,०५८।०१च् घृतस्य नाम गुह्यं यद् अस्ति जिह्वा देवानाम् अमृतस्य नाभिः ॥  
र्व्_४,०५८।०२अ वयं नाम प्र ब्रवामा घृतस्यास्मिन् यज्ञे धारयामा नमोभिः ।  
र्व्_४,०५८।०२च् उप ब्रह्मा शृणवच् छस्यमानं चतुःशृङ्गो ऽवमीद् गौर एतत् ॥  
र्व्_४,०५८।०३अ चत्वारि शृङ्गा त्रयो अस्य पादा द्वे शीर्षे सप्त हस्तासो अस्य ।  
र्व्_४,०५८।०३च् त्रिधा बद्धो वृषभो रोरवीति महो देवो मर्त्यां आ विवेश ॥  
र्व्_४,०५८।०४अ त्रिधा हितम् पणिभिर् गुह्यमानं गवि देवासो घृतम् अन्व् अविन्दन् ।  
र्व्_४,०५८।०४च् इन्द्र एकं सूर्य एकं जजान वेनाद् एकं स्वधया निष् टतक्षुः ॥  
र्व्_४,०५८।०५अ एता अर्षन्ति हृद्यात् समुद्राच् छतव्रजा रिपुणा नावचक्षे ।  
र्व्_४,०५८।०५च् घृतस्य धारा अभि चाकशीमि हिरण्ययो वेतसो मध्य आसाम् ॥  
र्व्_४,०५८।०६अ सम्यक् स्रवन्ति सरितो न धेना अन्तर् हृदा मनसा पूयमानाः ।  
र्व्_४,०५८।०६च् एते अर्षन्त्य् ऊर्मयो घृतस्य मृगा इव क्षिपणोर् ईषमाणाः ॥  
र्व्_४,०५८।०७अ सिन्धोर् इव प्राध्वने शूघनासो वातप्रमियः पतयन्ति यह्वाः ।  
र्व्_४,०५८।०७च् घृतस्य धारा अरुषो न वाजी काष्ठा भिन्दन्न् ऊर्मिभिः पिन्वमानः ॥  
र्व्_४,०५८।०८अ अभि प्रवन्त समनेव योषाः कल्याण्यः स्मयमानासो अग्निम् ।  
र्व्_४,०५८।०८च् घृतस्य धाराः समिधो नसन्त ता जुषाणो हर्यति जातवेदाः ॥  
र्व्_४,०५८।०९अ कन्या इव वहतुम् एतवा उ अञ्ज्य् अञ्जाना अभि चाकशीमि ।  
र्व्_४,०५८।०९च् यत्र सोमः सूयते यत्र यज्ञो घृतस्य धारा अभि तत् पवन्ते ॥  
र्व्_४,०५८।१०अ अभ्य् अर्षत सुष्टुतिं गव्यम् आजिम् अस्मासु भद्रा द्रविणानि धत्त ।  
र्व्_४,०५८।१०च् इमं यज्ञं नयत देवता नो घृतस्य धारा मधुमत् पवन्ते ॥  
र्व्_४,०५८।११अ धामन् ते विश्वम् भुवनम् अधि श्रितम् अन्तः समुद्रे हृद्य् अन्तर् आयुषि ।  
र्व्_४,०५८।११च् अपाम् अनीके समिथे य आभृतस् तम् अश्याम मधुमन्तं त ऊर्मिम् ॥  

_____________________________________________________________  

Ṛग्वेद ५  

र्व्_५,००१।०१अ अबोध्य् अग्निः समिधा जनानाम् प्रति धेनुम् इवायतीम् उषासम् ।  
र्व्_५,००१।०१च् यह्वा इव प्र वयाम् उज्जिहानाः प्र भानवः सिस्रते नाकम् अच्छ ॥  
र्व्_५,००१।०२अ अबोधि होता यजथाय देवान् ऊर्ध्वो अग्निः सुमनाः प्रातर् अस्थात् ।  
र्व्_५,००१।०२च् समिद्धस्य रुशद् अदर्शि पाजो महान् देवस् तमसो निर् अमोचि ॥  
र्व्_५,००१।०३अ यद् ईं गणस्य रशनाम् अजीगः शुचिर् अङ्क्ते शुचिभिर् गोभिर् अग्निः ।  
र्व्_५,००१।०३च् आद् दक्षिणा युज्यते वाजयन्त्य् उत्तानाम् ऊर्ध्वो अधयज् जुहूभिः ॥  
र्व्_५,००१।०४अ अग्निम् अच्छा देवयताम् मनांसि चक्षूंषीव सूर्ये सं चरन्ति ।  
र्व्_५,००१।०४च् यद् ईं सुवाते उषसा विरूपे श्वेतो वाजी जायते अग्रे अह्नाम् ॥  
र्व्_५,००१।०५अ जनिष्ट हि जेन्यो अग्रे अह्नां हितो हितेष्व् अरुषो वनेषु ।  
र्व्_५,००१।०५च् दमे-दमे सप्त रत्ना दधानो ऽग्निर् होता नि षसादा यजीयान् ॥  
र्व्_५,००१।०६अ अग्निर् होता न्य् असीदद् यजीयान् उपस्थे मातुः सुरभा उ लोके ।  
र्व्_५,००१।०६च् युवा कविः पुरुनिष्ठ ऋतावा धर्ता कृष्टीनाम् उत मध्य इद्धः ॥  
र्व्_५,००१।०७अ प्र णु त्यं विप्रम् अध्वरेषु साधुम् अग्निं होतारम् ईऌअते नमोभिः ।  
र्व्_५,००१।०७च् आ यस् ततान रोदसी ऋतेन नित्यम् मृजन्ति वाजिनं घृतेन ॥  
र्व्_५,००१।०८अ मार्जाल्यो मृज्यते स्वे दमूनाः कविप्रशस्तो अतिथिः शिवो नः ।  
र्व्_५,००१।०८च् सहस्रशृङ्गो वृषभस् तदोजा विश्वां अग्ने सहसा प्रास्य् अन्यान् ॥  
र्व्_५,००१।०९अ प्र सद्यो अग्ने अत्य् एष्य् अन्यान् आविर् यस्मै चारुतमो बभूथ ।  
र्व्_५,००१।०९च् ईऌएन्यो वपुष्यो विभावा प्रियो विशाम् अतिथिर् मानुषीणाम् ॥  
र्व्_५,००१।१०अ तुभ्यम् भरन्ति क्षितयो यविष्ठ बलिम् अग्ने अन्तित ओत दूरात् ।  
र्व्_५,००१।१०च् आ भन्दिष्ठस्य सुमतिं चिकिद्धि बृहत् ते अग्ने महि शर्म भद्रम् ॥  
र्व्_५,००१।११अ आद्य रथम् भानुमो भानुमन्तम् अग्ने तिष्ठ यजतेभिः समन्तम् ।  
र्व्_५,००१।११च् विद्वान् पथीनाम् उर्व् अन्तरिक्षम् एह देवान् हविरद्याय वक्षि ॥  
र्व्_५,००१।१२अ अवोचाम कवये मेध्याय वचो वन्दारु वृषभाय वृष्णे ।  
र्व्_५,००१।१२च् गविष्ठिरो नमसा स्तोमम् अग्नौ दिवीव रुक्मम् उरुव्यञ्चम् अश्रेत् ॥  
  
र्व्_५,००२।०१अ कुमारम् माता युवतिः समुब्धं गुहा बिभर्ति न ददाति पित्रे ।  
र्व्_५,००२।०१च् अनीकम् अस्य न मिनज् जनासः पुरः पश्यन्ति निहितम् अरतौ ॥  
र्व्_५,००२।०२अ कम् एतं त्वं युवते कुमारम् पेषी बिभर्षि महिषी जजान ।  
र्व्_५,००२।०२च् पूर्वीर् हि गर्भः शरदो ववर्धापश्यं जातं यद् असूत माता ॥  
र्व्_५,००२।०३अ हिरण्यदन्तं शुचिवर्णम् आरात् क्षेत्राद् अपश्यम् आयुधा मिमानम् ।  
र्व्_५,००२।०३च् ददानो अस्मा अमृतं विपृक्वत् किम् माम् अनिन्द्राः कृणवन्न् अनुक्थाः ॥  
र्व्_५,००२।०४अ क्षेत्राद् अपश्यं सनुतश् चरन्तं सुमद् यूथं न पुरु शोभमानम् ।  
र्व्_५,००२।०४च् न ता अगृभ्रन्न् अजनिष्ट हि षः पलिक्नीर् इद् युवतयो भवन्ति ॥  
र्व्_५,००२।०५अ के मे मर्यकं वि यवन्त गोभिर् न येषां गोपा अरणश् चिद् आस ।  
र्व्_५,००२।०५च् य ईं जगृभुर् अव ते सृजन्त्व् आजाति पश्व उप नश् चिकित्वान् ॥  
र्व्_५,००२।०६अ वसां राजानं वसतिं जनानाम् अरातयो नि दधुर् मर्त्येषु ।  
र्व्_५,००२।०६च् ब्रह्माण्य् अत्रेर् अव तं सृजन्तु निन्दितारो निन्द्यासो भवन्तु ॥  
र्व्_५,००२।०७अ शुनश् चिच् छेपं निदितं सहस्राद् यूपाद् अमुञ्चो अशमिष्ट हि षः ।  
र्व्_५,००२।०७च् एवास्मद् अग्ने वि मुमुग्धि पाशान् होतश् चिकित्व इह तू निषद्य ॥  
र्व्_५,००२।०८अ हृणीयमानो अप हि मद् ऐयेः प्र मे देवानां व्रतपा उवाच ।  
र्व्_५,००२।०८च् इन्द्रो विद्वां अनु हि त्वा चचक्ष तेनाहम् अग्ने अनुशिष्ट आगाम् ॥  
र्व्_५,००२।०९अ वि ज्योतिषा बृहता भात्य् अग्निर् आविर् विश्वानि कृणुते महित्वा ।  
र्व्_५,००२।०९च् प्रादेवीर् मायाः सहते दुरेवाः शिशीते शृङ्गे रक्षसे विनिक्षे ॥  
र्व्_५,००२।१०अ उत स्वानासो दिवि षन्त्व् अग्नेस् तिग्मायुधा रक्षसे हन्तवा उ ।  
र्व्_५,००२।१०च् मदे चिद् अस्य प्र रुजन्ति भामा न वरन्ते परिबाधो अदेवीः ॥  
र्व्_५,००२।११अ एतं ते स्तोमं तुविजात विप्रो रथं न धीरः स्वपा अतक्षम् ।  
र्व्_५,००२।११च् यदीद् अग्ने प्रति त्वं देव हर्याः स्वर्वतीर् अप एना जयेम ॥  
र्व्_५,००२।१२अ तुविग्रीवो वृषभो वावृधानो ऽशत्र्व् अर्यः सम् अजाति वेदः ।  
र्व्_५,००२।१२च् इतीमम् अग्निम् अमृता अवोचन् बर्हिष्मते मनवे शर्म यंसद् धविष्मते मनवे शर्म यंसत् ॥  
  
र्व्_५,००३।०१अ त्वम् अग्ने वरुणो जायसे यत् त्वम् मित्रो भवसि यत् समिद्धः ।  
र्व्_५,००३।०१च् त्वे विश्वे सहसस् पुत्र देवास् त्वम् इन्द्रो दाशुषे मर्त्याय ॥  
र्व्_५,००३।०२अ त्वम् अर्यमा भवसि यत् कनीनां नाम स्वधावन् गुह्यम् बिभर्षि ।  
र्व्_५,००३।०२च् अञ्जन्ति मित्रं सुधितं न गोभिर् यद् दम्पती समनसा कृणोषि ॥  
र्व्_५,००३।०३अ तव श्रिये मरुतो मर्जयन्त रुद्र यत् ते जनिम चारु चित्रम् ।  
र्व्_५,००३।०३च् पदं यद् विष्णोर् उपमं निधायि तेन पासि गुह्यं नाम गोनाम् ॥  
र्व्_५,००३।०४अ तव श्रिया सुदृशो देव देवाः पुरू दधाना अमृतं सपन्त ।  
र्व्_५,००३।०४च् होतारम् अग्निम् मनुषो नि षेदुर् दशस्यन्त उशिजः शंसम् आयोः ॥  
र्व्_५,००३।०५अ न त्वद् धोता पूर्वो अग्ने यजीयान् न काव्यैः परो अस्ति स्वधावः ।  
र्व्_५,००३।०५च् विशश् च यस्या अतिथिर् भवासि स यज्ञेन वनवद् देव मर्तान् ॥  
र्व्_५,००३।०६अ वयम् अग्ने वनुयाम त्वोता वसूयवो हविषा बुध्यमानाः ।  
र्व्_५,००३।०६च् वयं समर्ये विदथेष्व् अह्नां वयं राया सहसस् पुत्र मर्तान् ॥  
र्व्_५,००३।०७अ यो न आगो अभ्य् एनो भरात्य् अधीद् अघम् अघशंसे दधात ।  
र्व्_५,००३।०७च् जही चिकित्वो अभिशस्तिम् एताम् अग्ने यो नो मर्चयति द्वयेन ॥  
र्व्_५,००३।०८अ त्वाम् अस्या व्युषि देव पूर्वे दूतं कृण्वाना अयजन्त हव्यैः ।  
र्व्_५,००३।०८च् संस्थे यद् अग्न ईयसे रयीणां देवो मर्तैर् वसुभिर् इध्यमानः ॥  
र्व्_५,००३।०९अ अव स्पृधि पितरं योधि विद्वान् पुत्रो यस् ते सहसः सून ऊहे ।  
र्व्_५,००३।०९च् कदा चिकित्वो अभि चक्षसे नो ऽग्ने कदां ऋतचिद् यातयासे ॥  
र्व्_५,००३।१०अ भूरि नाम वन्दमानो दधाति पिता वसो यदि तज् जोषयासे ।  
र्व्_५,००३।१०च् कुविद् देवस्य सहसा चकानः सुम्नम् अग्निर् वनते वावृधानः ॥  
र्व्_५,००३।११अ त्वम् अङ्ग जरितारं यविष्ठ विश्वान्य् अग्ने दुरिताति पर्षि ।  
र्व्_५,००३।११च् स्तेना अदृश्रन् रिपवो जनासो ऽज्ञातकेता वृजिना अभूवन् ॥  
र्व्_५,००३।१२अ इमे यामासस् त्वद्रिग् अभूवन् वसवे वा तद् इद् आगो अवाचि ।  
र्व्_५,००३।१२च् नाहायम् अग्निर् अभिशस्तये नो न रीषते वावृधानः परा दात् ॥  
  
र्व्_५,००४।०१अ त्वाम् अग्ने वसुपतिं वसूनाम् अभि प्र मन्दे अध्वरेषु राजन् ।  
र्व्_५,००४।०१च् त्वया वाजं वाजयन्तो जयेमाभि ष्याम पृत्सुतीर् मर्त्यानाम् ॥  
र्व्_५,००४।०२अ हव्यवाऌ अग्निर् अजरः पिता नो विभुर् विभावा सुदृशीको अस्मे ।  
र्व्_५,००४।०२च् सुगार्हपत्याः सम् इषो दिदीह्य् अस्मद्र्यक् सम् मिमीहि श्रवांसि ॥  
र्व्_५,००४।०३अ विशां कविं विश्पतिम् मानुषीणां शुचिम् पावकं घृतपृष्ठम् अग्निम् ।  
र्व्_५,००४।०३च् नि होतारं विश्वविदं दधिध्वे स देवेषु वनते वार्याणि ॥  
र्व्_५,००४।०४अ जुषस्वाग्न इऌअया सजोषा यतमानो रश्मिभिः सूर्यस्य ।  
र्व्_५,००४।०४च् जुषस्व नः समिधं जातवेद आ च देवान् हविरद्याय वक्षि ॥  
र्व्_५,००४।०५अ जुष्टो दमूना अतिथिर् दुरोण इमं नो यज्ञम् उप याहि विद्वान् ।  
र्व्_५,००४।०५च् विश्वा अग्ने अभियुजो विहत्या शत्रूयताम् आ भरा भोजनानि ॥  
र्व्_५,००४।०६अ वधेन दस्युम् प्र हि चातयस्व वयः कृण्वानस् तन्वे स्वायै ।  
र्व्_५,००४।०६च् पिपर्षि यत् सहसस् पुत्र देवान्त् सो अग्ने पाहि नृतम वाजे अस्मान् ॥  
र्व्_५,००४।०७अ वयं ते अग्न उक्थैर् विधेम वयं हव्यैः पावक भद्रशोचे ।  
र्व्_५,००४।०७च् अस्मे रयिं विश्ववारं सम् इन्वास्मे विश्वानि द्रविणानि धेहि ॥  
र्व्_५,००४।०८अ अस्माकम् अग्ने अध्वरं जुषस्व सहसः सूनो त्रिषधस्थ हव्यम् ।  
र्व्_५,००४।०८च् वयं देवेषु सुकृतः स्याम शर्मणा नस् त्रिवरूथेन पाहि ॥  
र्व्_५,००४।०९अ विश्वानि नो दुर्गहा जातवेदः सिन्धुं न नावा दुरिताति पर्षि ।  
र्व्_५,००४।०९च् अग्ने अत्रिवन् नमसा गृणानो ऽस्माकम् बोध्य् अविता तनूनाम् ॥  
र्व्_५,००४।१०अ यस् त्वा हृदा कीरिणा मन्यमानो ऽमर्त्यम् मर्त्यो जोहवीमि ।  
र्व्_५,००४।१०च् जातवेदो यशो अस्मासु धेहि प्रजाभिर् अग्ने अमृतत्वम् अश्याम् ॥  
र्व्_५,००४।११अ यस्मै त्वं सुकृते जातवेद उ लोकम् अग्ने कृणवः स्योनम् ।  
र्व्_५,००४।११च् अश्विनं स पुत्रिणं वीरवन्तं गोमन्तं रयिं नशते स्वस्ति ॥  
  
र्व्_५,००५।०१अ सुसमिद्धाय शोचिषे घृतं तीव्रं जुहोतन ।  
र्व्_५,००५।०१च् अग्नये जातवेदसे ॥  
र्व्_५,००५।०२अ नराशंसः सुषूदतीमं यज्ञम् अदाभ्यः ।  
र्व्_५,००५।०२च् कविर् हि मधुहस्त्यः ॥  
र्व्_५,००५।०३अ ईऌइतो अग्न आ वहेन्द्रं चित्रम् इह प्रियम् ।  
र्व्_५,००५।०३च् सुखै रथेभिर् ऊतये ॥  
र्व्_५,००५।०४अ ऊर्णम्रदा वि प्रथस्वाभ्य् अर्का अनूषत ।  
र्व्_५,००५।०४च् भवा नः शुभ्र सातये ॥  
र्व्_५,००५।०५अ देवीर् द्वारो वि श्रयध्वं सुप्रायणा न ऊतये ।  
र्व्_५,००५।०५च् प्र-प्र यज्ञम् पृणीतन ॥  
र्व्_५,००५।०६अ सुप्रतीके वयोवृधा यह्वी ऋतस्य मातरा ।  
र्व्_५,००५।०६च् दोषाम् उषासम् ईमहे ॥  
र्व्_५,००५।०७अ वातस्य पत्मन्न् ईऌइता दैव्या होतारा मनुषः ।  
र्व्_५,००५।०७च् इमं नो यज्ञम् आ गतम् ॥  
र्व्_५,००५।०८अ इऌआ सरस्वती मही तिस्रो देवीर् मयोभुवः ।  
र्व्_५,००५।०८ब् बर्हिः सीदन्त्व् अस्रिधः ॥  
र्व्_५,००५।०९अ शिवस् त्वष्टर् इहा गहि विभुः पोष उत त्मना ।  
र्व्_५,००५।०९च् यज्ञे-यज्ञे न उद् अव ॥  
र्व्_५,००५।१०अ यत्र वेत्थ वनस्पते देवानां गुह्या नामानि ।  
र्व्_५,००५।१०च् तत्र हव्यानि गामय ॥  
र्व्_५,००५।११अ स्वाहाग्नये वरुणाय स्वाहेन्द्राय मरुद्भ्यः ।  
र्व्_५,००५।११च् स्वाहा देवेभ्यो हविः ॥  
  
र्व्_५,००६।०१अ अग्निं तम् मन्ये यो वसुर् अस्तं यं यन्ति धेनवः ।  
र्व्_५,००६।०१च् अस्तम् अर्वन्त आशवो ऽस्तं नित्यासो वाजिन इषं स्तोतृभ्य आ भर ॥  
र्व्_५,००६।०२अ सो अग्निर् यो वसुर् गृणे सं यम् आयन्ति धेनवः ।  
र्व्_५,००६।०२च् सम् अर्वन्तो रघुद्रुवः सं सुजातासः सूरय इषं स्तोतृभ्य आ भर ॥  
र्व्_५,००६।०३अ अग्निर् हि वाजिनं विशे ददाति विश्वचर्षणिः ।  
र्व्_५,००६।०३च् अग्नी राये स्वाभुवं स प्रीतो याति वार्यम् इषं स्तोतृभ्य आ भर ॥  
र्व्_५,००६।०४अ आ ते अग्न इधीमहि द्युमन्तं देवाजरम् ।  
र्व्_५,००६।०४च् यद् ध स्या ते पनीयसी समिद् दीदयति द्यवीषं स्तोतृभ्य आ भर ॥  
र्व्_५,००६।०५अ आ ते अग्न ऋचा हविः शुक्रस्य शोचिषस् पते ।  
र्व्_५,००६।०५च् सुश्चन्द्र दस्म विश्पते हव्यवाट् तुभ्यं हूयत इषं स्तोतृभ्य आ भर ॥  
र्व्_५,००६।०६अ प्रो त्ये अग्नयो ऽग्निषु विश्वम् पुष्यन्ति वार्यम् ।  
र्व्_५,००६।०६च् ते हिन्विरे त इन्विरे त इषण्यन्त्य् आनुषग् इषं स्तोतृभ्य आ भर ॥  
र्व्_५,००६।०७अ तव त्ये अग्ने अर्चयो महि व्राधन्त वाजिनः ।  
र्व्_५,००६।०७च् ये पत्वभिः शफानां व्रजा भुरन्त गोनाम् इषं स्तोतृभ्य आ भर ॥  
र्व्_५,००६।०८अ नवा नो अग्न आ भर स्तोतृभ्यः सुक्षितीर् इषः ।  
र्व्_५,००६।०८च् ते स्याम य आनृचुस् त्वादूतासो दमे-दम इषं स्तोतृभ्य आ भर ॥  
र्व्_५,००६।०९अ उभे सुश्चन्द्र सर्पिषो दर्वी श्रीणीष आसनि ।  
र्व्_५,००६।०९च् उतो न उत् पुपूर्या उक्थेषु शवसस् पत इषं स्तोतृभ्य आ भर ॥  
र्व्_५,००६।१०अ एवां अग्निम् अजुर्यमुर् गीर्भिर् यज्ञेभिर् आनुषक् ।  
र्व्_५,००६।१०च् दधद् अस्मे सुवीर्यम् उत त्यद् आश्वश्व्यम् इषं स्तोतृभ्य आ भर ॥  
  
र्व्_५,००७।०१अ सखायः सं वः सम्यञ्चम् इषं स्तोमं चाग्नये ।  
र्व्_५,००७।०१च् वर्षिष्ठाय क्षितीनाम् ऊर्जो नप्त्रे सहस्वते ॥  
र्व्_५,००७।०२अ कुत्रा चिद् यस्य समृतौ रण्वा नरो नृषदने ।  
र्व्_५,००७।०२च् अर्हन्तश् चिद् यम् इन्धते सञ्जनयन्ति जन्तवः ॥  
र्व्_५,००७।०३अ सं यद् इषो वनामहे सं हव्या मानुषाणाम् ।  
र्व्_५,००७।०३च् उत द्युम्नस्य शवस ऋतस्य रश्मिम् आ ददे ॥  
र्व्_५,००७।०४अ स स्मा कृणोति केतुम् आ नक्तं चिद् दूर आ सते ।  
र्व्_५,००७।०४च् पावको यद् वनस्पतीन् प्र स्मा मिनात्य् अजरः ॥  
र्व्_५,००७।०५अ अव स्म यस्य वेषणे स्वेदम् पथिषु जुह्वति ।  
र्व्_५,००७।०५च् अभीम् अह स्वजेन्यम् भूमा पृष्ठेव रुरुहुः ॥  
र्व्_५,००७।०६अ यम् मर्त्यः पुरुस्पृहं विदद् विश्वस्य धायसे ।  
र्व्_५,००७।०६च् प्र स्वादनम् पितूनाम् अस्ततातिं चिद् आयवे ॥  
र्व्_५,००७।०७अ स हि ष्मा धन्वाक्षितं दाता न दात्य् आ पशुः ।  
र्व्_५,००७।०७च् हिरिश्मश्रुः शुचिदन्न् ऋभुर् अनिभृष्टतविषिः ॥  
र्व्_५,००७।०८अ शुचिः ष्म यस्मा अत्रिवत् प्र स्वधितीव रीयते ।  
र्व्_५,००७।०८च् सुषूर् असूत माता क्राणा यद् आनशे भगम् ॥  
र्व्_५,००७।०९अ आ यस् ते सर्पिरासुते ऽग्ने शम् अस्ति धायसे ।  
र्व्_५,००७।०९च् ऐषु द्युम्नम् उत श्रव आ चित्तम् मर्त्येषु धाः ॥  
र्व्_५,००७।१०अ इति चिन् मन्युम् अध्रिजस् त्वादातम् आ पशुं ददे ।  
र्व्_५,००७।१०च् आद् अग्ने अपृणतो ऽत्रिः सासह्याद् दस्यून् इषः सासह्यान् नॄन् ॥  
  
र्व्_५,००८।०१अ त्वाम् अग्न ऋतायवः सम् ईधिरे प्रत्नम् प्रत्नास ऊतये सहस्कृत ।  
र्व्_५,००८।०१च् पुरुश्चन्द्रं यजतं विश्वधायसं दमूनसं गृहपतिं वरेण्यम् ॥  
र्व्_५,००८।०२अ त्वाम् अग्ने अतिथिम् पूर्व्यं विशः शोचिष्केशं गृहपतिं नि षेदिरे ।  
र्व्_५,००८।०२च् बृहत्केतुम् पुरुरूपं धनस्पृतं सुशर्माणं स्ववसं जरद्विषम् ॥  
र्व्_५,००८।०३अ त्वाम् अग्ने मानुषीर् ईऌअते विशो होत्राविदं विविचिं रत्नधातमम् ।  
र्व्_५,००८।०३च् गुहा सन्तं सुभग विश्वदर्शतं तुविष्वणसं सुयजं घृतश्रियम् ॥  
र्व्_५,००८।०४अ त्वाम् अग्ने धर्णसिं विश्वधा वयं गीर्भिर् गृणन्तो नमसोप सेदिम ।  
र्व्_५,००८।०४च् स नो जुषस्व समिधानो अङ्गिरो देवो मर्तस्य यशसा सुदीतिभिः ॥  
र्व्_५,००८।०५अ त्वम् अग्ने पुरुरूपो विशे-विशे वयो दधासि प्रत्नथा पुरुष्टुत ।  
र्व्_५,००८।०५च् पुरूण्य् अन्ना सहसा वि राजसि त्विषिः सा ते तित्विषाणस्य नाधृषे ॥  
र्व्_५,००८।०६अ त्वाम् अग्ने समिधानं यविष्ठ्य देवा दूतं चक्रिरे हव्यवाहनम् ।  
र्व्_५,००८।०६च् उरुज्रयसं घृतयोनिम् आहुतं त्वेषं चक्षुर् दधिरे चोदयन्मति ॥  
र्व्_५,००८।०७अ त्वाम् अग्ने प्रदिव आहुतं घृतैः सुम्नायवः सुषमिधा सम् ईधिरे ।  
र्व्_५,००८।०७च् स वावृधान ओषधीभिर् उक्षितो ऽभि ज्रयांसि पार्थिवा वि तिष्ठसे ॥  
  
र्व्_५,००९।०१अ त्वाम् अग्ने हविष्मन्तो देवम् मर्तास ईऌअते ।  
र्व्_५,००९।०१च् मन्ये त्वा जातवेदसं स हव्या वक्ष्य् आनुषक् ॥  
र्व्_५,००९।०२अ अग्निर् होता दास्वतः क्षयस्य वृक्तबर्हिषः ।  
र्व्_५,००९।०२च् सं यज्ञासश् चरन्ति यं सं वाजासः श्रवस्यवः ॥  
र्व्_५,००९।०३अ उत स्म यं शिशुं यथा नवं जनिष्टारणी ।  
र्व्_५,००९।०३च् धर्तारम् मानुषीणां विशाम् अग्निं स्वध्वरम् ॥  
र्व्_५,००९।०४अ उत स्म दुर्गृभीयसे पुत्रो न ह्वार्याणाम् ।  
र्व्_५,००९।०४च् पुरू यो दग्धासि वनाग्ने पशुर् न यवसे ॥  
र्व्_५,००९।०५अ अध स्म यस्यार्चयः सम्यक् संयन्ति धूमिनः ।  
र्व्_५,००९।०५च् यद् ईम् अह त्रितो दिव्य् उप ध्मातेव धमति शिशीते ध्मातरी यथा ॥  
र्व्_५,००९।०६अ तवाहम् अग्न ऊतिभिर् मित्रस्य च प्रशस्तिभिः ।  
र्व्_५,००९।०६च् द्वेषोयुतो न दुरिता तुर्याम मर्त्यानाम् ॥  
र्व्_५,००९।०७अ तं नो अग्ने अभी नरो रयिं सहस्व आ भर ।  
र्व्_५,००९।०७च् स क्षेपयत् स पोषयद् भुवद् वाजस्य सातय उतैधि पृत्सु नो वृधे ॥  
  
र्व्_५,०१०।०१अ अग्न ओजिष्ठम् आ भर द्युम्नम् अस्मभ्यम् अध्रिगो ।  
र्व्_५,०१०।०१च् प्र नो राया परीणसा रत्सि वाजाय पन्थाम् ॥  
र्व्_५,०१०।०२अ त्वं नो अग्ने अद्भुत क्रत्वा दक्षस्य मंहना ।  
र्व्_५,०१०।०२च् त्वे असुर्यम् आरुहत् क्राणा मित्रो न यज्ञियः ॥  
र्व्_५,०१०।०३अ त्वं नो अग्न एषां गयम् पुष्टिं च वर्धय ।  
र्व्_५,०१०।०३च् ये स्तोमेभिः प्र सूरयो नरो मघान्य् आनशुः ॥  
र्व्_५,०१०।०४अ ये अग्ने चन्द्र ते गिरः शुम्भन्त्य् अश्वराधसः ।  
र्व्_५,०१०।०४च् शुष्मेभिः शुष्मिणो नरो दिवश् चिद् येषाम् बृहत् सुकीर्तिर् बोधति त्मना ॥  
र्व्_५,०१०।०५अ तव त्ये अग्ने अर्चयो भ्राजन्तो यन्ति धृष्णुया ।  
र्व्_५,०१०।०५च् परिज्मानो न विद्युतः स्वानो रथो न वाजयुः ॥  
र्व्_५,०१०।०६अ नू नो अग्न ऊतये सबाधसश् च रातये ।  
र्व्_५,०१०।०६च् अस्माकासश् च सूरयो विश्वा आशास् तरीषणि ॥  
र्व्_५,०१०।०७अ त्वं नो अग्ने अङ्गिर स्तुत स्तवान आ भर ।  
र्व्_५,०१०।०७च् होतर् विभ्वासहं रयिं स्तोतृभ्य स्तवसे च न उतैधि पृत्सु नो वृधे ॥  
  
र्व्_५,०११।०१अ जनस्य गोपा अजनिष्ट जागृविर् अग्निः सुदक्षः सुविताय नव्यसे ।  
र्व्_५,०११।०१च् घृतप्रतीको बृहता दिविस्पृशा द्युमद् वि भाति भरतेभ्यः शुचिः ॥  
र्व्_५,०११।०२अ यज्ञस्य केतुम् प्रथमम् पुरोहितम् अग्निं नरस् त्रिषधस्थे सम् ईधिरे ।  
र्व्_५,०११।०२च् इन्द्रेण देवैः सरथं स बर्हिषि सीदन् नि होता यजथाय सुक्रतुः ॥  
र्व्_५,०११।०३अ असम्मृष्टो जायसे मात्रोः शुचिर् मन्द्रः कविर् उद् अतिष्ठो विवस्वतः ।  
र्व्_५,०११।०३च् घृतेन त्वावर्धयन्न् अग्न आहुत धूमस् ते केतुर् अभवद् दिवि श्रितः ॥  
र्व्_५,०११।०४अ अग्निर् नो यज्ञम् उप वेतु साधुयाग्निं नरो वि भरन्ते गृहे-गृहे ।  
र्व्_५,०११।०४च् अग्निर् दूतो अभवद् धव्यवाहनो ऽग्निं वृणाना वृणते कविक्रतुम् ॥  
र्व्_५,०११।०५अ तुभ्येदम् अग्ने मधुमत्तमं वचस् तुभ्यम् मनीषा इयम् अस्तु शं हृदे ।  
र्व्_५,०११।०५च् त्वां गिरः सिन्धुम् इवावनीर् महीर् आ पृणन्ति शवसा वर्धयन्ति च ॥  
र्व्_५,०११।०६अ त्वाम् अग्ने अङ्गिरसो गुहा हितम् अन्व् अविन्दञ् छिश्रियाणं वने-वने ।  
र्व्_५,०११।०६च् स जायसे मथ्यमानः सहो महत् त्वाम् आहुः सहसस् पुत्रम् अङ्गिरः ॥  
  
र्व्_५,०१२।०१अ प्राग्नये बृहते यज्ञियाय ऋतस्य वृष्णे असुराय मन्म ।  
र्व्_५,०१२।०१च् घृतं न यज्ञ आस्ये सुपूतं गिरम् भरे वृषभाय प्रतीचीम् ॥  
र्व्_५,०१२।०२अ ऋतं चिकित्व ऋतम् इच् चिकिद्ध्य् ऋतस्य धारा अनु तृन्धि पूर्वीः ।  
र्व्_५,०१२।०२च् नाहं यातुं सहसा न द्वयेन ऋतं सपाम्य् अरुषस्य वृष्णः ॥  
र्व्_५,०१२।०३अ कया नो अग्न ऋतयन्न् ऋतेन भुवो नवेदा उचथस्य नव्यः ।  
र्व्_५,०१२।०३च् वेदा मे देव ऋतुपा ऋतूनां नाहम् पतिं सनितुर् अस्य रायः ॥  
र्व्_५,०१२।०४अ के ते अग्ने रिपवे बन्धनासः के पायवः सनिषन्त द्युमन्तः ।  
र्व्_५,०१२।०४च् के धासिम् अग्ने अनृतस्य पान्ति क आसतो वचसः सन्ति गोपाः ॥  
र्व्_५,०१२।०५अ सखायस् ते विषुणा अग्न एते शिवासः सन्तो अशिवा अभूवन् ।  
र्व्_५,०१२।०५च् अधूर्षत स्वयम् एते वचोभिर् ऋजूयते वृजिनानि ब्रुवन्तः ॥  
र्व्_५,०१२।०६अ यस् ते अग्ने नमसा यज्ञम् ईट्ट ऋतं स पात्य् अरुषस्य वृष्णः ।  
र्व्_५,०१२।०६च् तस्य क्षयः पृथुर् आ साधुर् एतु प्रसर्स्राणस्य नहुषस्य शेषः ॥  
  
र्व्_५,०१३।०१अ अर्चन्तस् त्वा हवामहे ऽर्चन्तः सम् इधीमहि ।  
र्व्_५,०१३।०१च् अग्ने अर्चन्त ऊतये ॥  
र्व्_५,०१३।०२अ अग्ने स्तोमम् मनामहे सिध्रम् अद्य दिविस्पृशः ।  
र्व्_५,०१३।०२च् देवस्य द्रविणस्यवः ॥  
र्व्_५,०१३।०३अ अग्निर् जुषत नो गिरो होता यो मानुषेष्व् आ ।  
र्व्_५,०१३।०३च् स यक्षद् दैव्यं जनम् ॥  
र्व्_५,०१३।०४अ त्वम् अग्ने सप्रथा असि जुष्टो होता वरेण्यः ।  
र्व्_५,०१३।०४च् त्वया यज्ञं वि तन्वते ॥  
र्व्_५,०१३।०५अ त्वाम् अग्ने वाजसातमं विप्रा वर्धन्ति सुष्टुतम् ।  
र्व्_५,०१३।०५च् स नो रास्व सुवीर्यम् ॥  
र्व्_५,०१३।०६अ अग्ने नेमिर् अरां इव देवांस् त्वम् परिभूर् असि ।  
र्व्_५,०१३।०६च् आ राधश् चित्रम् ऋञ्जसे ॥  
  
र्व्_५,०१४।०१अ अग्निं स्तोमेन बोधय समिधानो अमर्त्यम् ।  
र्व्_५,०१४।०१च् हव्या देवेषु नो दधत् ॥  
र्व्_५,०१४।०२अ तम् अध्वरेष्व् ईऌअते देवम् मर्ता अमर्त्यम् ।  
र्व्_५,०१४।०२च् यजिष्ठम् मानुषे जने ॥  
र्व्_५,०१४।०३अ तं हि शश्वन्त ईऌअते स्रुचा देवं घृतश्चुता ।  
र्व्_५,०१४।०३च् अग्निं हव्याय वोऌहवे ॥  
र्व्_५,०१४।०४अ अग्निर् जातो अरोचत घ्नन् दस्यूञ् ज्योतिषा तमः ।  
र्व्_५,०१४।०४च् अविन्दद् गा अपः स्वः ॥  
र्व्_५,०१४।०५अ अग्निम् ईऌएन्यं कविं घृतपृष्ठं सपर्यत ।  
र्व्_५,०१४।०५च् वेतु मे शृणवद् धवम् ॥  
र्व्_५,०१४।०६अ अग्निं घृतेन वावृधु स्तोमेभिर् विश्वचर्षणिम् ।  
र्व्_५,०१४।०६च् स्वाधीभिर् वचस्युभिः ॥  
  
र्व्_५,०१५।०१अ प्र वेधसे कवये वेद्याय गिरम् भरे यशसे पूर्व्याय ।  
र्व्_५,०१५।०१च् घृतप्रसत्तो असुरः सुशेवो रायो धर्ता धरुणो वस्वो अग्निः ॥  
र्व्_५,०१५।०२अ ऋतेन ऋतं धरुणं धारयन्त यज्ञस्य शाके परमे व्योमन् ।  
र्व्_५,०१५।०२च् दिवो धर्मन् धरुणे सेदुषो नॄञ् जातैर् अजातां अभि ये ननक्षुः ॥  
र्व्_५,०१५।०३अ अङ्होयुवस् तन्वस् तन्वते वि वयो महद् दुष्टरम् पूर्व्याय ।  
र्व्_५,०१५।०३च् स संवतो नवजातस् तुतुर्यात् सिङ्हं न क्रुद्धम् अभितः परि ष्ठुः ॥  
र्व्_५,०१५।०४अ मातेव यद् भरसे पप्रथानो जनं-जनं धायसे चक्षसे च ।  
र्व्_५,०१५।०४च् वयो-वयो जरसे यद् दधानः परि त्मना विषुरूपो जिगासि ॥  
र्व्_५,०१५।०५अ वाजो नु ते शवसस् पात्व् अन्तम् उरुं दोघं धरुणं देव रायः ।  
र्व्_५,०१५।०५च् पदं न तायुर् गुहा दधानो महो राये चितयन्न् अत्रिम् अस्पः ॥  
  
र्व्_५,०१६।०१अ बृहद् वयो हि भानवे ऽर्चा देवायाग्नये ।  
र्व्_५,०१६।०१च् यम् मित्रं न प्रशस्तिभिर् मर्तासो दधिरे पुरः ॥  
र्व्_५,०१६।०२अ स हि द्युभिर् जनानां होता दक्षस्य बाह्वोः ।  
र्व्_५,०१६।०२च् वि हव्यम् अग्निर् आनुषग् भगो न वारम् ऋण्वति ॥  
र्व्_५,०१६।०३अ अस्य स्तोमे मघोनः सख्ये वृद्धशोचिषः ।  
र्व्_५,०१६।०३च् विश्वा यस्मिन् तुविष्वणि सम् अर्ये शुष्मम् आदधुः ॥  
र्व्_५,०१६।०४अ अधा ह्य् अग्न एषां सुवीर्यस्य मंहना ।  
र्व्_५,०१६।०४च् तम् इद् यह्वं न रोदसी परि श्रवो बभूवतुः ॥  
र्व्_५,०१६।०५अ नू न एहि वार्यम् अग्ने गृणान आ भर ।  
र्व्_५,०१६।०५च् ये वयं ये च सूरयः स्वस्ति धामहे सचोतैधि पृत्सु नो वृधे ॥  
  
र्व्_५,०१७।०१अ आ यज्ञैर् देव मर्त्य इत्था तव्यांसम् ऊतये ।  
र्व्_५,०१७।०१च् अग्निं कृते स्वध्वरे पूरुर् ईऌईतावसे ॥  
र्व्_५,०१७।०२अ अस्य हि स्वयशस्तर आसा विधर्मन् मन्यसे ।  
र्व्_५,०१७।०२च् तं नाकं चित्रशोचिषम् मन्द्रम् परो मनीषया ॥  
र्व्_५,०१७।०३अ अस्य वासा उ अर्चिषा य आयुक्त तुजा गिरा ।  
र्व्_५,०१७।०३च् दिवो न यस्य रेतसा बृहच् छोचन्त्य् अर्चयः ॥  
र्व्_५,०१७।०४अ अस्य क्रत्वा विचेतसो दस्मस्य वसु रथ आ ।  
र्व्_५,०१७।०४च् अधा विश्वासु हव्यो ऽग्निर् विक्षु प्र शस्यते ॥  
र्व्_५,०१७।०५अ नू न इद् धि वार्यम् आसा सचन्त सूरयः ।  
र्व्_५,०१७।०५च् ऊर्जो नपाद् अभिष्टये पाहि शग्धि स्वस्तय उतैधि पृत्सु नो वृधे ॥  
  
र्व्_५,०१८।०१अ प्रातर् अग्निः पुरुप्रियो विश स्तवेतातिथिः ।  
र्व्_५,०१८।०१च् विश्वानि यो अमर्त्यो हव्या मर्तेषु रण्यति ॥  
र्व्_५,०१८।०२अ द्विताय मृक्तवाहसे स्वस्य दक्षस्य मंहना ।  
र्व्_५,०१८।०२च् इन्दुं स धत्त आनुषक् स्तोता चित् ते अमर्त्य ॥  
र्व्_५,०१८।०३अ तं वो दीर्घायुशोचिषं गिरा हुवे मघोनाम् ।  
र्व्_५,०१८।०३च् अरिष्टो येषां रथो व्य् अश्वदावन्न् ईयते ॥  
र्व्_५,०१८।०४अ चित्रा वा येषु दीधितिर् आसन्न् उक्था पान्ति ये ।  
र्व्_५,०१८।०४ब् स्तीर्णम् बर्हिः स्वर्णरे श्रवांसि दधिरे परि ॥  
र्व्_५,०१८।०५अ ये मे पञ्चाशतं ददुर् अश्वानां सधस्तुति ।  
र्व्_५,०१८।०५ब् द्युमद् अग्ने महि श्रवो बृहत् कृधि मघोनां नृवद् अमृत नृणाम् ॥  
  
र्व्_५,०१९।०१अ अभ्य् अवस्थाः प्र जायन्ते प्र वव्रेर् वव्रिश् चिकेत ।  
र्व्_५,०१९।०१च् उपस्थे मातुर् वि चष्टे ॥  
र्व्_५,०१९।०२अ जुहुरे वि चितयन्तो ऽनिमिषं नृम्णम् पान्ति ।  
र्व्_५,०१९।०२च् आ दृऌहाम् पुरं विविशुः ॥  
र्व्_५,०१९।०३अ आ श्वैत्रेयस्य जन्तवो द्युमद् वर्धन्त कृष्टयः ।  
र्व्_५,०१९।०३ब् निष्कग्रीवो बृहदुक्थ एना मध्वा न वाजयुः ॥  
र्व्_५,०१९।०४अ प्रियं दुग्धं न काम्यम् अजामि जाम्योः सचा ।  
र्व्_५,०१९।०४च् घर्मो न वाजजठरो ऽदब्धः शश्वतो दभः ॥  
र्व्_५,०१९।०५अ क्रीऌअन् नो रश्म आ भुवः सम् भस्मना वायुना वेविदानः ।  
र्व्_५,०१९।०५ब् ता अस्य सन् धृषजो न तिग्माः सुसंशिता वक्ष्यो वक्षणेस्थाः ॥  
  
र्व्_५,०२०।०१अ यम् अग्ने वाजसातम त्वं चिन् मन्यसे रयिम् ।  
र्व्_५,०२०।०१च् तं नो गीर्भिः श्रवाय्यं देवत्रा पनया युजम् ॥  
र्व्_५,०२०।०२अ ये अग्ने नेरयन्ति ते वृद्धा उग्रस्य शवसः ।  
र्व्_५,०२०।०२ब् अप द्वेषो अप ह्वरो ऽन्यव्रतस्य सश्चिरे ॥  
र्व्_५,०२०।०३अ होतारं त्वा वृणीमहे ऽग्ने दक्षस्य साधनम् ।  
र्व्_५,०२०।०३ब् यज्ञेषु पूर्व्यं गिरा प्रयस्वन्तो हवामहे ॥  
र्व्_५,०२०।०४अ इत्था यथा त ऊतये सहसावन् दिवे-दिवे ।  
र्व्_५,०२०।०४ब् राय ऋताय सुक्रतो गोभिः ष्याम सधमादो वीरैः स्याम सधमादः ॥  
  
र्व्_५,०२१।०१अ मनुष्वत् त्वा नि धीमहि मनुष्वत् सम् इधीमहि ।  
र्व्_५,०२१।०१च् अग्ने मनुष्वद् अङ्गिरो देवान् देवयते यज ॥  
र्व्_५,०२१।०२अ त्वं हि मानुषे जने ऽग्ने सुप्रीत इध्यसे ।  
र्व्_५,०२१।०२च् स्रुचस् त्वा यन्त्य् आनुषक् सुजात सर्पिरासुते ॥  
र्व्_५,०२१।०३अ त्वां विश्वे सजोषसो देवासो दूतम् अक्रत ।  
र्व्_५,०२१।०३ब् सपर्यन्तस् त्वा कवे यज्ञेषु देवम् ईऌअते ॥  
र्व्_५,०२१।०४अ देवं वो देवयज्ययाग्निम् ईऌईत मर्त्यः ।  
र्व्_५,०२१।०४ब् समिद्धः शुक्र दीदिह्य् ऋतस्य योनिम् आसदः ससस्य योनिम् आसदः ॥  
  
र्व्_५,०२२।०१अ प्र विश्वसामन्न् अत्रिवद् अर्चा पावकशोचिषे ।  
र्व्_५,०२२।०१च् यो अध्वरेष्व् ईड्यो होता मन्द्रतमो विशि ॥  
र्व्_५,०२२।०२अ न्य् अग्निं जातवेदसं दधाता देवम् ऋत्विजम् ।  
र्व्_५,०२२।०२च् प्र यज्ञ एत्व् आनुषग् अद्या देवव्यचस्तमः ॥  
र्व्_५,०२२।०३अ चिकित्विन्मनसं त्वा देवम् मर्तास ऊतये ।  
र्व्_५,०२२।०३च् वरेण्यस्य ते ऽवस इयानासो अमन्महि ॥  
र्व्_५,०२२।०४अ अग्ने चिकिद्ध्य् अस्य न इदं वचः सहस्य ।  
र्व्_५,०२२।०४च् तं त्वा सुशिप्र दम्पते स्तोमैर् वर्धन्त्य् अत्रयो गीर्भिः शुम्भन्त्य् अत्रयः ॥  
  
र्व्_५,०२३।०१अ अग्ने सहन्तम् आ भर द्युम्नस्य प्रासहा रयिम् ।  
र्व्_५,०२३।०१च् विश्वा यश् चर्षणीर् अभ्य् आसा वाजेषु सासहत् ॥  
र्व्_५,०२३।०२अ तम् अग्ने पृतनाषहं रयिं सहस्व आ भर ।  
र्व्_५,०२३।०२ब् त्वं हि सत्यो अद्भुतो दाता वाजस्य गोमतः ॥  
र्व्_५,०२३।०३अ विश्वे हि त्वा सजोषसो जनासो वृक्तबर्हिषः ।  
र्व्_५,०२३।०३च् होतारं सद्मसु प्रियं व्यन्ति वार्या पुरु ॥  
र्व्_५,०२३।०४अ स हि ष्मा विश्वचर्षणिर् अभिमाति सहो दधे ।  
र्व्_५,०२३।०४ब् अग्न एषु क्षयेष्व् आ रेवन् नः शुक्र दीदिहि द्युमत् पावक दीदिहि ॥  
  
र्व्_५,०२४।०१अ अग्ने त्वं नो अन्तम उत त्राता शिवो भवा वरूथ्यः ॥  
र्व्_५,०२४।०२अ वसुर् अग्निर् वसुश्रवा अच्छा नक्षि द्युमत्तमं रयिं दाः ॥  
र्व्_५,०२४।०३अ स नो बोधि श्रुधी हवम् उरुष्या णो अघायतः समस्मात् ॥  
र्व्_५,०२४।०४अ तं त्वा शोचिष्ठ दीदिवः सुम्नाय नूनम् ईमहे सखिभ्यः ॥  
  
र्व्_५,०२५।०१अ अच्छा वो अग्निम् अवसे देवं गासि स नो वसुः ।  
र्व्_५,०२५।०१च् रासत् पुत्र ऋषूणाम् ऋतावा पर्षति द्विषः ॥  
र्व्_५,०२५।०२अ स हि सत्यो यम् पूर्वे चिद् देवासश् चिद् यम् ईधिरे ।  
र्व्_५,०२५।०२च् होतारम् मन्द्रजिह्वम् इत् सुदीतिभिर् विभावसुम् ॥  
र्व्_५,०२५।०३अ स नो धीती वरिष्ठया श्रेष्ठया च सुमत्या ।  
र्व्_५,०२५।०३च् अग्ने रायो दिदीहि नः सुवृक्तिभिर् वरेण्य ॥  
र्व्_५,०२५।०४अ अग्निर् देवेषु राजत्य् अग्निर् मर्तेष्व् आविशन् ।  
र्व्_५,०२५।०४च् अग्निर् नो हव्यवाहनो ऽग्निं धीभिः सपर्यत ॥  
र्व्_५,०२५।०५अ अग्निस् तुविश्रवस्तमं तुविब्रह्माणम् उत्तमम् ।  
र्व्_५,०२५।०५च् अतूर्तं श्रावयत्पतिम् पुत्रं ददाति दाशुषे ॥  
र्व्_५,०२५।०६अ अग्निर् ददाति सत्पतिं सासाह यो युधा नृभिः ।  
र्व्_५,०२५।०६च् अग्निर् अत्यं रघुष्यदं जेतारम् अपराजितम् ॥  
र्व्_५,०२५।०७अ यद् वाहिष्ठं तद् अग्नये बृहद् अर्च विभावसो ।  
र्व्_५,०२५।०७च् महिषीव त्वद् रयिस् त्वद् वाजा उद् ईरते ॥  
र्व्_५,०२५।०८अ तव द्युमन्तो अर्चयो ग्रावेवोच्यते बृहत् ।  
र्व्_५,०२५।०८च् उतो ते तन्यतुर् यथा स्वानो अर्त त्मना दिवः ॥  
र्व्_५,०२५।०९अ एवां अग्निं वसूयवः सहसानं ववन्दिम ।  
र्व्_५,०२५।०९च् स नो विश्वा अति द्विषः पर्षन् नावेव सुक्रतुः ॥  
  
र्व्_५,०२६।०१अ अग्ने पावक रोचिषा मन्द्रया देव जिह्वया ।  
र्व्_५,०२६।०१च् आ देवान् वक्षि यक्षि च ॥  
र्व्_५,०२६।०२अ तं त्वा घृतस्नव् ईमहे चित्रभानो स्वर्दृशम् ।  
र्व्_५,०२६।०२च् देवां आ वीतये वह ॥  
र्व्_५,०२६।०३अ वीतिहोत्रं त्वा कवे द्युमन्तं सम् इधीमहि ।  
र्व्_५,०२६।०३च् अग्ने बृहन्तम् अध्वरे ॥  
र्व्_५,०२६।०४अ अग्ने विश्वेभिर् आ गहि देवेभिर् हव्यदातये ।  
र्व्_५,०२६।०४ब् होतारं त्वा वृणीमहे ॥  
र्व्_५,०२६।०५अ यजमानाय सुन्वत आग्ने सुवीर्यं वह ।  
र्व्_५,०२६।०५च् देवैर् आ सत्सि बर्हिषि ॥  
र्व्_५,०२६।०६अ समिधानः सहस्रजिद् अग्ने धर्माणि पुष्यसि ।  
र्व्_५,०२६।०६च् देवानां दूत उक्थ्यः ॥  
र्व्_५,०२६।०७अ न्य् अग्निं जातवेदसं होत्रवाहं यविष्ठ्यम् ।  
र्व्_५,०२६।०७च् दधाता देवम् ऋत्विजम् ॥  
र्व्_५,०२६।०८अ प्र यज्ञ एत्व् आनुषग् अद्या देवव्यचस्तमः ।  
र्व्_५,०२६।०८च् स्तृणीत बर्हिर् आसदे ॥  
र्व्_५,०२६।०९अ एदम् मरुतो अश्विना मित्रः सीदन्तु वरुणः ।  
र्व्_५,०२६।०९च् देवासः सर्वया विशा ॥  
  
र्व्_५,०२७।०१अ अनस्वन्ता सत्पतिर् मामहे मे गावा चेतिष्ठो असुरो मघोनः ।  
र्व्_५,०२७।०१च् त्रैवृष्णो अग्ने दशभिः सहस्रैर् वैश्वानर त्र्यरुणश् चिकेत ॥  
र्व्_५,०२७।०२अ यो मे शता च विंशतिं च गोनां हरी च युक्ता सुधुरा ददाति ।  
र्व्_५,०२७।०२च् वैश्वानर सुष्टुतो वावृधानो ऽग्ने यच्छ त्र्यरुणाय शर्म ॥  
र्व्_५,०२७।०३अ एवा ते अग्ने सुमतिं चकानो नविष्ठाय नवमं त्रसदस्युः ।  
र्व्_५,०२७।०३च् यो मे गिरस् तुविजातस्य पूर्वीर् युक्तेनाभि त्र्यरुणो गृणाति ॥  
र्व्_५,०२७।०४अ यो म इति प्रवोचत्य् अश्वमेधाय सूरये ।  
र्व्_५,०२७।०४ब् ददद् ऋचा सनिं यते ददन् मेधाम् ऋतायते ॥  
र्व्_५,०२७।०५अ यस्य मा परुषाः शतम् उद्धर्षयन्त्य् उक्षणः ।  
र्व्_५,०२७।०५च् अश्वमेधस्य दानाः सोमा इव त्र्याशिरः ॥  
र्व्_५,०२७।०६अ इन्द्राग्नी शतदाव्न्य् अश्वमेधे सुवीर्यम् ।  
र्व्_५,०२७।०६च् क्षत्रं धारयतम् बृहद् दिवि सूर्यम् इवाजरम् ॥  
  
र्व्_५,०२८।०१अ समिद्धो अग्निर् दिवि शोचिर् अश्रेत् प्रत्यङ्ङ् उषसम् उर्विया वि भाति ।  
र्व्_५,०२८।०१च् एति प्राची विश्ववारा नमोभिर् देवां ईऌआना हविषा घृताची ॥  
र्व्_५,०२८।०२अ समिध्यमानो अमृतस्य राजसि हविष् कृण्वन्तं सचसे स्वस्तये ।  
र्व्_५,०२८।०२च् विश्वं स धत्ते द्रविणं यम् इन्वस्य् आतिथ्यम् अग्ने नि च धत्त इत् पुरः ॥  
र्व्_५,०२८।०३अ अग्ने शर्ध महते सौभगाय तव द्युम्नान्य् उत्तमानि सन्तु ।  
र्व्_५,०२८।०३च् सं जास्पत्यं सुयमम् आ कृणुष्व शत्रूयताम् अभि तिष्ठा महांसि ॥  
र्व्_५,०२८।०४अ समिद्धस्य प्रमहसो ऽग्ने वन्दे तव श्रियम् ।  
र्व्_५,०२८।०४च् वृषभो द्युम्नवां असि सम् अध्वरेष्व् इध्यसे ॥  
र्व्_५,०२८।०५अ समिद्धो अग्न आहुत देवान् यक्षि स्वध्वर ।  
र्व्_५,०२८।०५च् त्वं हि हव्यवाऌ असि ॥  
र्व्_५,०२८।०६अ आ जुहोता दुवस्यताग्निम् प्रयत्य् अध्वरे ।  
र्व्_५,०२८।०६च् वृणीध्वं हव्यवाहनम् ॥  
  
र्व्_५,०२९।०१अ त्र्य् अर्यमा मनुषो देवताता त्री रोचना दिव्या धारयन्त ।  
र्व्_५,०२९।०१च् अर्चन्ति त्वा मरुतः पूतदक्षास् त्वम् एषाम् ऋषिर् इन्द्रासि धीरः ॥  
र्व्_५,०२९।०२अ अनु यद् ईम् मरुतो मन्दसानम् आर्चन्न् इन्द्रम् पपिवांसं सुतस्य ।  
र्व्_५,०२९।०२च् आदत्त वज्रम् अभि यद् अहिं हन्न् अपो यह्वीर् असृजत् सर्तवा उ ॥  
र्व्_५,०२९।०३अ उत ब्रह्माणो मरुतो मे अस्येन्द्रः सोमस्य सुषुतस्य पेयाः ।  
र्व्_५,०२९।०३च् तद् धि हव्यम् मनुषे गा अविन्दद् अहन्न् अहिम् पपिवां इन्द्रो अस्य ॥  
र्व्_५,०२९।०४अ आद् रोदसी वितरं वि ष्कभायत् संविव्यानश् चिद् भियसे मृगं कः ।  
र्व्_५,०२९।०४च् जिगर्तिम् इन्द्रो अपजर्गुराणः प्रति श्वसन्तम् अव दानवं हन् ॥  
र्व्_५,०२९।०५अ अध क्रत्वा मघवन् तुभ्यं देवा अनु विश्वे अददुः सोमपेयम् ।  
र्व्_५,०२९।०५च् यत् सूर्यस्य हरितः पतन्तीः पुरः सतीर् उपरा एतशे कः ॥  
र्व्_५,०२९।०६अ नव यद् अस्य नवतिं च भोगान् साकं वज्रेण मघवा विवृश्चत् ।  
र्व्_५,०२९।०६च् अर्चन्तीन्द्रम् मरुतः सधस्थे त्रैष्टुभेन वचसा बाधत द्याम् ॥  
र्व्_५,०२९।०७अ सखा सख्ये अपचत् तूयम् अग्निर् अस्य क्रत्वा महिषा त्री शतानि ।  
र्व्_५,०२९।०७च् त्री साकम् इन्द्रो मनुषः सरांसि सुतम् पिबद् वृत्रहत्याय सोमम् ॥  
र्व्_५,०२९।०८अ त्री यच् छता महिषाणाम् अघो मास् त्री सरांसि मघवा सोम्यापाः ।  
र्व्_५,०२९।०८च् कारं न विश्वे अह्वन्त देवा भरम् इन्द्राय यद् अहिं जघान ॥  
र्व्_५,०२९।०९अ उशना यत् सहस्यैर् अयातं गृहम् इन्द्र जूजुवानेभिर् अश्वैः ।  
र्व्_५,०२९।०९च् वन्वानो अत्र सरथं ययाथ कुत्सेन देवैर् अवनोर् ह शुष्णम् ॥  
र्व्_५,०२९।१०अ प्रान्यच् चक्रम् अवृहः सूर्यस्य कुत्सायान्यद् वरिवो यातवे ऽकः ।  
र्व्_५,०२९।१०च् अनासो दस्यूंर् अमृणो वधेन नि दुर्योण आवृणङ् मृध्रवाचः ॥  
र्व्_५,०२९।११अ स्तोमासस् त्वा गौरिवीतेर् अवर्धन्न् अरन्धयो वैदथिनाय पिप्रुम् ।  
र्व्_५,०२९।११च् आ त्वाम् ऋजिश्वा सख्याय चक्रे पचन् पक्तीर् अपिबः सोमम् अस्य ॥  
र्व्_५,०२९।१२अ नवग्वासः सुतसोमास इन्द्रं दशग्वासो अभ्य् अर्चन्त्य् अर्कैः ।  
र्व्_५,०२९।१२च् गव्यं चिद् ऊर्वम् अपिधानवन्तं तं चिन् नरः शशमाना अप व्रन् ॥  
र्व्_५,०२९।१३अ कथो नु ते परि चराणि विद्वान् वीर्या मघवन् या चकर्थ ।  
र्व्_५,०२९।१३च् या चो नु नव्या कृणवः शविष्ठ प्रेद् उ ता ते विदथेषु ब्रवाम ॥  
र्व्_५,०२९।१४अ एता विश्वा चकृवां इन्द्र भूर्य् अपरीतो जनुषा वीर्येण ।  
र्व्_५,०२९।१४च् या चिन् नु वज्रिन् कृणवो दधृष्वान् न ते वर्ता तविष्या अस्ति तस्याः ॥  
र्व्_५,०२९।१५अ इन्द्र ब्रह्म क्रियमाणा जुषस्व या ते शविष्ठ नव्या अकर्म ।  
र्व्_५,०२९।१५च् वस्त्रेव भद्रा सुकृता वसूयू रथं न धीरः स्वपा अतक्षम् ॥  
  
र्व्_५,०३०।०१अ क्व स्य वीरः को अपश्यद् इन्द्रं सुखरथम् ईयमानं हरिभ्याम् ।  
र्व्_५,०३०।०१च् यो राया वज्री सुतसोमम् इच्छन् तद् ओको गन्ता पुरुहूत ऊती ॥  
र्व्_५,०३०।०२अ अवाचचक्षम् पदम् अस्य सस्वर् उग्रं निधातुर् अन्व् आयम् इच्छन् ।  
र्व्_५,०३०।०२च् अपृच्छम् अन्यां उत ते म आहुर् इन्द्रं नरो बुबुधाना अशेम ॥  
र्व्_५,०३०।०३अ प्र नु वयं सुते या ते कृतानीन्द्र ब्रवाम यानि नो जुजोषः ।  
र्व्_५,०३०।०३ब् वेदद् अविद्वाञ् छृणवच् च विद्वान् वहते ऽयम् मघवा सर्वसेनः ॥  
र्व्_५,०३०।०४अ स्थिरम् मनश् चकृषे जात इन्द्र वेषीद् एको युधये भूयसश् चित् ।  
र्व्_५,०३०।०४ब् अश्मानं चिच् छवसा दिद्युतो वि विदो गवाम् ऊर्वम् उस्रियाणाम् ॥  
र्व्_५,०३०।०५अ परो यत् त्वम् परम आजनिष्ठाः परावति श्रुत्यं नाम बिभ्रत् ।  
र्व्_५,०३०।०५च् अतश् चिद् इन्द्राद् अभयन्त देवा विश्वा अपो अजयद् दासपत्नीः ॥  
र्व्_५,०३०।०६अ तुभ्येद् एते मरुतः सुशेवा अर्चन्त्य् अर्कं सुन्वन्त्य् अन्धः ।  
र्व्_५,०३०।०६च् अहिम् ओहानम् अप आशयानम् प्र मायाभिर् मायिनं सक्षद् इन्द्रः ॥  
र्व्_५,०३०।०७अ वि षू मृधो जनुषा दानम् इन्वन्न् अहन् गवा मघवन् सञ्चकानः ।  
र्व्_५,०३०।०७च् अत्रा दासस्य नमुचेः शिरो यद् अवर्तयो मनवे गातुम् इच्छन् ॥  
र्व्_५,०३०।०८अ युजं हि माम् अकृथा आद् इद् इन्द्र शिरो दासस्य नमुचेर् मथायन् ।  
र्व्_५,०३०।०८च् अश्मानं चित् स्वर्यं वर्तमानम् प्र चक्रियेव रोदसी मरुद्भ्यः ॥  
र्व्_५,०३०।०९अ स्त्रियो हि दास आयुधानि चक्रे किम् मा करन्न् अबला अस्य सेनाः ।  
र्व्_५,०३०।०९च् अन्तर् ह्य् अख्यद् उभे अस्य धेने अथोप प्रैद् युधये दस्युम् इन्द्रः ॥  
र्व्_५,०३०।१०अ सम् अत्र गावो ऽभितो ऽनवन्तेहेह वत्सैर् वियुता यद् आसन् ।  
र्व्_५,०३०।१०च् सं ता इन्द्रो असृजद् अस्य शाकैर् यद् ईं सोमासः सुषुता अमन्दन् ॥  
र्व्_५,०३०।११अ यद् ईं सोमा बभ्रुधूता अमन्दन्न् अरोरवीद् वृषभः सादनेषु ।  
र्व्_५,०३०।११च् पुरन्दरः पपिवां इन्द्रो अस्य पुनर् गवाम् अददाद् उस्रियाणाम् ॥  
र्व्_५,०३०।१२अ भद्रम् इदं रुशमा अग्ने अक्रन् गवां चत्वारि ददतः सहस्रा ।  
र्व्_५,०३०।१२च् ऋणञ्चयस्य प्रयता मघानि प्रत्य् अग्रभीष्म नृतमस्य नृणाम् ॥  
र्व्_५,०३०।१३अ सुपेशसम् माव सृजन्त्य् अस्तं गवां सहस्रै रुशमासो अग्ने ।  
र्व्_५,०३०।१३च् तीव्रा इन्द्रम् अममन्दुः सुतासो ऽक्तोर् व्युष्टौ परितक्म्यायाः ॥  
र्व्_५,०३०।१४अ औच्छत् सा रात्री परितक्म्या यां ऋणञ्चये राजनि रुशमानाम् ।  
र्व्_५,०३०।१४च् अत्यो न वाजी रघुर् अज्यमानो बभ्रुश् चत्वार्य् असनत् सहस्रा ॥  
र्व्_५,०३०।१५अ चतुःसहस्रं गव्यस्य पश्वः प्रत्य् अग्रभीष्म रुशमेष्व् अग्ने ।  
र्व्_५,०३०।१५च् घर्मश् चित् तप्तः प्रवृजे य आसीद् अयस्मयस् तम् व् आदाम विप्राः ॥  
  
र्व्_५,०३१।०१अ इन्द्रो रथाय प्रवतं कृणोति यम् अध्यस्थान् मघवा वाजयन्तम् ।  
र्व्_५,०३१।०१च् यूथेव पश्वो व्य् उनोति गोपा अरिष्टो याति प्रथमः सिषासन् ॥  
र्व्_५,०३१।०२अ आ प्र द्रव हरिवो मा वि वेनः पिशङ्गराते अभि नः सचस्व ।  
र्व्_५,०३१।०२च् नहि त्वद् इन्द्र वस्यो अन्यद् अस्त्य् अमेनांश् चिज् जनिवतश् चकर्थ ॥  
र्व्_५,०३१।०३अ उद् यत् सहः सहस आजनिष्ट देदिष्ट इन्द्र इन्द्रियाणि विश्वा ।  
र्व्_५,०३१।०३च् प्राचोदयत् सुदुघा वव्रे अन्तर् वि ज्योतिषा संववृत्वत् तमो ऽवः ॥  
र्व्_५,०३१।०४अ अनवस् ते रथम् अश्वाय तक्षन् त्वष्टा वज्रम् पुरुहूत द्युमन्तम् ।  
र्व्_५,०३१।०४च् ब्रह्माण इन्द्रम् महयन्तो अर्कैर् अवर्धयन्न् अहये हन्तवा उ ॥  
र्व्_५,०३१।०५अ वृष्णे यत् ते वृषणो अर्कम् अर्चान् इन्द्र ग्रावाणो अदितिः सजोषाः ।  
र्व्_५,०३१।०५च् अनश्वासो ये पवयो ऽरथा इन्द्रेषिता अभ्य् अवर्तन्त दस्यून् ॥  
र्व्_५,०३१।०६अ प्र ते पूर्वाणि करणानि वोचम् प्र नूतना मघवन् या चकर्थ ।  
र्व्_५,०३१।०६च् शक्तीवो यद् विभरा रोदसी उभे जयन्न् अपो मनवे दानुचित्राः ॥  
र्व्_५,०३१।०७अ तद् इन् नु ते करणं दस्म विप्राहिं यद् घ्नन्न् ओजो अत्रामिमीथाः ।  
र्व्_५,०३१।०७च् शुष्णस्य चित् परि माया अगृभ्णाः प्रपित्वं यन्न् अप दस्यूंर् असेधः ॥  
र्व्_५,०३१।०८अ त्वम् अपो यदवे तुर्वशायारमयः सुदुघाः पार इन्द्र ।  
र्व्_५,०३१।०८च् उग्रम् अयातम् अवहो ह कुत्सं सं ह यद् वाम् उशनारन्त देवाः ॥  
र्व्_५,०३१।०९अ इन्द्राकुत्सा वहमाना रथेना वाम् अत्या अपि कर्णे वहन्तु ।  
र्व्_५,०३१।०९च् निः षीम् अद्भ्यो धमथो निः षधस्थान् मघोनो हृदो वरथस् तमांसि ॥  
र्व्_५,०३१।१०अ वातस्य युक्तान् सुयुजश् चिद् अश्वान् कविश् चिद् एषो अजगन्न् अवस्युः ।  
र्व्_५,०३१।१०च् विश्वे ते अत्र मरुतः सखाय इन्द्र ब्रह्माणि तविषीम् अवर्धन् ॥  
र्व्_५,०३१।११अ सूरश् चिद् रथम् परितक्म्यायाम् पूर्वं करद् उपरं जूजुवांसम् ।  
र्व्_५,०३१।११च् भरच् चक्रम् एतशः सं रिणाति पुरो दधत् सनिष्यति क्रतुं नः ॥  
र्व्_५,०३१।१२अ आयं जना अभिचक्षे जगामेन्द्रः सखायं सुतसोमम् इच्छन् ।  
र्व्_५,०३१।१२च् वदन् ग्रावाव वेदिम् भ्रियाते यस्य जीरम् अध्वर्यवश् चरन्ति ॥  
र्व्_५,०३१।१३अ ये चाकनन्त चाकनन्त नू ते मर्ता अमृत मो ते अंह आरन् ।  
र्व्_५,०३१।१३च् वावन्धि यज्यूंर् उत तेषु धेह्य् ओजो जनेषु येषु ते स्याम ॥  
  
र्व्_५,०३२।०१अ अदर्दर् उत्सम् असृजो वि खानि त्वम् अर्णवान् बद्बधानां अरम्णाः ।  
र्व्_५,०३२।०१च् महान्तम् इन्द्र पर्वतं वि यद् वः सृजो वि धारा अव दानवं हन् ॥  
र्व्_५,०३२।०२अ त्वम् उत्सां ऋतुभिर् बद्बधानां अरंह ऊधः पर्वतस्य वज्रिन् ।  
र्व्_५,०३२।०२च् अहिं चिद् उग्र प्रयुतं शयानं जघन्वां इन्द्र तविषीम् अधत्थाः ॥  
र्व्_५,०३२।०३अ त्यस्य चिन् महतो निर् मृगस्य वधर् जघान तविषीभिर् इन्द्रः ।  
र्व्_५,०३२।०३च् य एक इद् अप्रतिर् मन्यमान आद् अस्माद् अन्यो अजनिष्ट तव्यान् ॥  
र्व्_५,०३२।०४अ त्यं चिद् एषां स्वधया मदन्तम् मिहो नपातं सुवृधं तमोगाम् ।  
र्व्_५,०३२।०४च् वृषप्रभर्मा दानवस्य भामं वज्रेण वज्री नि जघान शुष्णम् ॥  
र्व्_५,०३२।०५अ त्यं चिद् अस्य क्रतुभिर् निषत्तम् अमर्मणो विदद् इद् अस्य मर्म ।  
र्व्_५,०३२।०५च् यद् ईं सुक्षत्र प्रभृता मदस्य युयुत्सन्तं तमसि हर्म्ये धाः ॥  
र्व्_५,०३२।०६अ त्यं चिद् इत्था कत्पयं शयानम् असूर्ये तमसि वावृधानम् ।  
र्व्_५,०३२।०६च् तं चिन् मन्दानो वृषभः सुतस्योच्चैर् इन्द्रो अपगूर्या जघान ॥  
र्व्_५,०३२।०७अ उद् यद् इन्द्रो महते दानवाय वधर् यमिष्ट सहो अप्रतीतम् ।  
र्व्_५,०३२।०७च् यद् ईं वज्रस्य प्रभृतौ ददाभ विश्वस्य जन्तोर् अधमं चकार ॥  
र्व्_५,०३२।०८अ त्यं चिद् अर्णम् मधुपं शयानम् असिन्वं वव्रम् मह्य् आदद् उग्रः ।  
र्व्_५,०३२।०८च् अपादम् अत्रम् महता वधेन नि दुर्योण आवृणङ् मृध्रवाचम् ॥  
र्व्_५,०३२।०९अ को अस्य शुष्मं तविषीं वरात एको धना भरते अप्रतीतः ।  
र्व्_५,०३२।०९च् इमे चिद् अस्य ज्रयसो नु देवी इन्द्रस्यौजसो भियसा जिहाते ॥  
र्व्_५,०३२।१०अ न्य् अस्मै देवी स्वधितिर् जिहीत इन्द्राय गातुर् उशतीव येमे ।  
र्व्_५,०३२।१०च् सं यद् ओजो युवते विश्वम् आभिर् अनु स्वधाव्ने क्षितयो नमन्त ॥  
र्व्_५,०३२।११अ एकं नु त्वा सत्पतिम् पाञ्चजन्यं जातं शृणोमि यशसं जनेषु ।  
र्व्_५,०३२।११च् तम् मे जगृभ्र आशसो नविष्ठं दोषा वस्तोर् हवमानास इन्द्रम् ॥  
र्व्_५,०३२।१२अ एवा हि त्वाम् ऋतुथा यातयन्तम् मघा विप्रेभ्यो ददतं शृणोमि ।  
र्व्_५,०३२।१२च् किं ते ब्रह्माणो गृहते सखायो ये त्वाया निदधुः कामम् इन्द्र ॥  
  
र्व्_५,०३३।०१अ महि महे तवसे दीध्ये नॄन् इन्द्रायेत्था तवसे अतव्यान् ।  
र्व्_५,०३३।०१च् यो अस्मै सुमतिं वाजसातौ स्तुतो जने समर्यश् चिकेत ॥  
र्व्_५,०३३।०२अ स त्वं न इन्द्र धियसानो अर्कैर् हरीणां वृषन् योक्त्रम् अश्रेः ।  
र्व्_५,०३३।०२च् या इत्था मघवन्न् अनु जोषं वक्षो अभि प्रार्यः सक्षि जनान् ॥  
र्व्_५,०३३।०३अ न ते त इन्द्राभ्य् अस्मद् ऋष्वायुक्तासो अब्रह्मता यद् असन् ।  
र्व्_५,०३३।०३च् तिष्ठा रथम् अधि तं वज्रहस्ता रश्मिं देव यमसे स्वश्वः ॥  
र्व्_५,०३३।०४अ पुरू यत् त इन्द्र सन्त्य् उक्था गवे चकर्थोर्वरासु युध्यन् ।  
र्व्_५,०३३।०४च् ततक्षे सूर्याय चिद् ओकसि स्वे वृषा समत्सु दासस्य नाम चित् ॥  
र्व्_५,०३३।०५अ वयं ते त इन्द्र ये च नरः शर्धो जज्ञाना याताश् च रथाः ।  
र्व्_५,०३३।०५च् आस्माञ् जगम्याद् अहिशुष्म सत्वा भगो न हव्यः प्रभृथेषु चारुः ॥  
र्व्_५,०३३।०६अ पपृक्षेण्यम् इन्द्र त्वे ह्य् ओजो नृम्णानि च नृतमानो अमर्तः ।  
र्व्_५,०३३।०६च् स न एनीं वसवानो रयिं दाः प्रार्य स्तुषे तुविमघस्य दानम् ॥  
र्व्_५,०३३।०७अ एवा न इन्द्रोतिभिर् अव पाहि गृणतः शूर कारून् ।  
र्व्_५,०३३।०७च् उत त्वचं ददतो वाजसातौ पिप्रीहि मध्वः सुषुतस्य चारोः ॥  
र्व्_५,०३३।०८अ उत त्ये मा पौरुकुत्स्यस्य सूरेस् त्रसदस्योर् हिरणिनो रराणाः ।  
र्व्_५,०३३।०८च् वहन्तु मा दश श्येतासो अस्य गैरिक्षितस्य क्रतुभिर् नु सश्चे ॥  
र्व्_५,०३३।०९अ उत त्ये मा मारुताश्वस्य शोणाः क्रत्वामघासो विदथस्य रातौ ।  
र्व्_५,०३३।०९च् सहस्रा मे च्यवतानो ददान आनूकम् अर्यो वपुषे नार्चत् ॥  
र्व्_५,०३३।१०अ उत त्ये मा ध्वन्यस्य जुष्टा लक्ष्मण्यस्य सुरुचो यतानाः ।  
र्व्_५,०३३।१०च् मह्ना रायः संवरणस्य ऋषेर् व्रजं न गावः प्रयता अपि ग्मन् ॥  
  
र्व्_५,०३४।०१अ अजातशत्रुम् अजरा स्वर्वत्य् अनु स्वधामिता दस्मम् ईयते ।  
र्व्_५,०३४।०१च् सुनोतन पचत ब्रह्मवाहसे पुरुष्टुताय प्रतरं दधातन ॥  
र्व्_५,०३४।०२अ आ यः सोमेन जठरम् अपिप्रतामन्दत मघवा मध्वो अन्धसः ।  
र्व्_५,०३४।०२च् यद् ईम् मृगाय हन्तवे महावधः सहस्रभृष्टिम् उशना वधं यमत् ॥  
र्व्_५,०३४।०३अ यो अस्मै घ्रंस उत वा य ऊधनि सोमं सुनोति भवति द्युमां अह ।  
र्व्_५,०३४।०३च् अपाप शक्रस् ततनुष्टिम् ऊहति तनूशुभ्रम् मघवा यः कवासखः ॥  
र्व्_५,०३४।०४अ यस्यावधीत् पितरं यस्य मातरं यस्य शक्रो भ्रातरं नात ईषते ।  
र्व्_५,०३४।०४च् वेतीद् व् अस्य प्रयता यतङ्करो न किल्बिषाद् ईषते वस्व आकरः ॥  
र्व्_५,०३४।०५अ न पञ्चभिर् दशभिर् वष्ट्य् आरभं नासुन्वता सचते पुष्यता चन ।  
र्व्_५,०३४।०५च् जिनाति वेद् अमुया हन्ति वा धुनिर् आ देवयुम् भजति गोमति व्रजे ॥  
र्व्_५,०३४।०६अ वित्वक्षणः समृतौ चक्रमासजो ऽसुन्वतो विषुणः सुन्वतो वृधः ।  
र्व्_५,०३४।०६च् इन्द्रो विश्वस्य दमिता विभीषणो यथावशं नयति दासम् आर्यः ॥  
र्व्_५,०३४।०७अ सम् ईम् पणेर् अजति भोजनम् मुषे वि दाशुषे भजति सूनरं वसु ।  
र्व्_५,०३४।०७च् दुर्गे चन ध्रियते विश्व आ पुरु जनो यो अस्य तविषीम् अचुक्रुधत् ॥  
र्व्_५,०३४।०८अ सं यज् जनौ सुधनौ विश्वशर्धसाव् अवेद् इन्द्रो मघवा गोषु शुभ्रिषु ।  
र्व्_५,०३४।०८च् युजं ह्य् अन्यम् अकृत प्रवेपन्य् उद् ईं गव्यं सृजते सत्वभिर् धुनिः ॥  
र्व्_५,०३४।०९अ सहस्रसाम् आग्निवेशिं गृणीषे शत्रिम् अग्न उपमां केतुम् अर्यः ।  
र्व्_५,०३४।०९च् तस्मा आपः संयतः पीपयन्त तस्मिन् क्षत्रम् अमवत् त्वेषम् अस्तु ॥  
  
र्व्_५,०३५।०१अ यस् ते साधिष्ठो ऽवस इन्द्र क्रतुष् टम् आ भर ।  
र्व्_५,०३५।०१च् अस्मभ्यं चर्षणीसहं सस्निं वाजेषु दुष्टरम् ॥  
र्व्_५,०३५।०२अ यद् इन्द्र ते चतस्रो यच् छूर सन्ति तिस्रः ।  
र्व्_५,०३५।०२च् यद् वा पञ्च क्षितीनाम् अवस् तत् सु न आ भर ॥  
र्व्_५,०३५।०३अ आ ते ऽवो वरेण्यं वृषन्तमस्य हूमहे ।  
र्व्_५,०३५।०३च् वृषजूतिर् हि जज्ञिष आभूभिर् इन्द्र तुर्वणिः ॥  
र्व्_५,०३५।०४अ वृषा ह्य् असि राधसे जज्ञिषे वृष्णि ते शवः ।  
र्व्_५,०३५।०४च् स्वक्षत्रं ते धृषन् मनः सत्राहम् इन्द्र पौंस्यम् ॥  
र्व्_५,०३५।०५अ त्वं तम् इन्द्र मर्त्यम् अमित्रयन्तम् अद्रिवः ।  
र्व्_५,०३५।०५च् सर्वरथा शतक्रतो नि याहि शवसस् पते ॥  
र्व्_५,०३५।०६अ त्वाम् इद् वृत्रहन्तम जनासो वृक्तबर्हिषः ।  
र्व्_५,०३५।०६च् उग्रम् पूर्वीषु पूर्व्यं हवन्ते वाजसातये ॥  
र्व्_५,०३५।०७अ अस्माकम् इन्द्र दुष्टरम् पुरोयावानम् आजिषु ।  
र्व्_५,०३५।०७च् सयावानं धने-धने वाजयन्तम् अवा रथम् ॥  
र्व्_५,०३५।०८अ अस्माकम् इन्द्रेहि नो रथम् अवा पुरन्ध्या ।  
र्व्_५,०३५।०८च् वयं शविष्ठ वार्यं दिवि श्रवो दधीमहि दिवि स्तोमम् मनामहे ॥  
  
र्व्_५,०३६।०१अ स आ गमद् इन्द्रो यो वसूनां चिकेतद् दातुं दामनो रयीणाम् ।  
र्व्_५,०३६।०१च् धन्वचरो न वंसगस् तृषाणश् चकमानः पिबतु दुग्धम् अंशुम् ॥  
र्व्_५,०३६।०२अ आ ते हनू हरिवः शूर शिप्रे रुहत् सोमो न पर्वतस्य पृष्ठे ।  
र्व्_५,०३६।०२च् अनु त्वा राजन्न् अर्वतो न हिन्वन् गीर्भिर् मदेम पुरुहूत विश्वे ॥  
र्व्_५,०३६।०३अ चक्रं न वृत्तम् पुरुहूत वेपते मनो भिया मे अमतेर् इद् अद्रिवः ।  
र्व्_५,०३६।०३च् रथाद् अधि त्वा जरिता सदावृध कुविन् नु स्तोषन् मघवन् पुरूवसुः ॥  
र्व्_५,०३६।०४अ एष ग्रावेव जरिता त इन्द्रेयर्ति वाचम् बृहद् आशुषाणः ।  
र्व्_५,०३६।०४च् प्र सव्येन मघवन् यंसि रायः प्र दक्षिणिद् धरिवो मा वि वेनः ॥  
र्व्_५,०३६।०५अ वृषा त्वा वृषणं वर्धतु द्यौर् वृषा वृषभ्यां वहसे हरिभ्याम् ।  
र्व्_५,०३६।०५च् स नो वृषा वृषरथः सुशिप्र वृषक्रतो वृषा वज्रिन् भरे धाः ॥  
र्व्_५,०३६।०६अ यो रोहितौ वाजिनौ वाजिनीवान् त्रिभिः शतैः सचमानाव् अदिष्ट ।  
र्व्_५,०३६।०६च् यूने सम् अस्मै क्षितयो नमन्तां श्रुतरथाय मरुतो दुवोया ॥  
  
र्व्_५,०३७।०१अ सम् भानुना यतते सूर्यस्याजुह्वानो घृतपृष्ठः स्वञ्चाः ।  
र्व्_५,०३७।०१च् तस्मा अमृध्रा उषसो व्य् उच्छान् य इन्द्राय सुनवामेत्य् आह ॥  
र्व्_५,०३७।०२अ समिद्धाग्निर् वनवत् स्तीर्णबर्हिर् युक्तग्रावा सुतसोमो जराते ।  
र्व्_५,०३७।०२च् ग्रावाणो यस्येषिरं वदन्त्य् अयद् अध्वर्युर् हविषाव सिन्धुम् ॥  
र्व्_५,०३७।०३अ वधूर् इयम् पतिम् इच्छन्त्य् एति य ईं वहाते महिषीम् इषिराम् ।  
र्व्_५,०३७।०३च् आस्य श्रवस्याद् रथ आ च घोषात् पुरू सहस्रा परि वर्तयाते ॥  
र्व्_५,०३७।०४अ न स राजा व्यथते यस्मिन्न् इन्द्रस् तीव्रं सोमम् पिबति गोसखायम् ।  
र्व्_५,०३७।०४च् आ सत्वनैर् अजति हन्ति वृत्रं क्षेति क्षितीः सुभगो नाम पुष्यन् ॥  
र्व्_५,०३७।०५अ पुष्यात् क्षेमे अभि योगे भवात्य् उभे वृतौ संयती सं जयाति ।  
र्व्_५,०३७।०५च् प्रियः सूर्ये प्रियो अग्ना भवाति य इन्द्राय सुतसोमो ददाशत् ॥  
  
र्व्_५,०३८।०१अ उरोष् ट इन्द्र राधसो विभ्वी रातिः शतक्रतो ।  
र्व्_५,०३८।०१च् अधा नो विश्वचर्षणे द्युम्ना सुक्षत्र मंहय ॥  
र्व्_५,०३८।०२अ यद् ईम् इन्द्र श्रवाय्यम् इषं शविष्ठ दधिषे ।  
र्व्_५,०३८।०२च् पप्रथे दीर्घश्रुत्तमं हिरण्यवर्ण दुष्टरम् ॥  
र्व्_५,०३८।०३अ शुष्मासो ये ते अद्रिवो मेहना केतसापः ।  
र्व्_५,०३८।०३च् उभा देवाव् अभिष्टये दिवश् च ग्मश् च राजथः ॥  
र्व्_५,०३८।०४अ उतो नो अस्य कस्य चिद् दक्षस्य तव वृत्रहन् ।  
र्व्_५,०३८।०४च् अस्मभ्यं नृम्णम् आ भरास्मभ्यं नृमणस्यसे ॥  
र्व्_५,०३८।०५अ नू त आभिर् अभिष्टिभिस् तव शर्मञ् छतक्रतो ।  
र्व्_५,०३८।०५च् इन्द्र स्याम सुगोपाः शूर स्याम सुगोपाः ॥  
  
र्व्_५,०३९।०१अ यद् इन्द्र चित्र मेहनास्ति त्वादातम् अद्रिवः ।  
र्व्_५,०३९।०१च् राधस् तन् नो विदद्वस उभयाहस्त्य् आ भर ॥  
र्व्_५,०३९।०२अ यन् मन्यसे वरेण्यम् इन्द्र द्युक्षं तद् आ भर ।  
र्व्_५,०३९।०२च् विद्याम तस्य ते वयम् अकूपारस्य दावने ॥  
र्व्_५,०३९।०३अ यत् ते दित्सु प्रराध्यम् मनो अस्ति श्रुतम् बृहत् ।  
र्व्_५,०३९।०३च् तेन दृऌहा चिद् अद्रिव आ वाजं दर्षि सातये ॥  
र्व्_५,०३९।०४अ मंहिष्ठं वो मघोनां राजानं चर्षणीनाम् ।  
र्व्_५,०३९।०४च् इन्द्रम् उप प्रशस्तये पूर्वीभिर् जुजुषे गिरः ॥  
र्व्_५,०३९।०५अ अस्मा इत् काव्यं वच उक्थम् इन्द्राय शंस्यम् ।  
र्व्_५,०३९।०५च् तस्मा उ ब्रह्मवाहसे गिरो वर्धन्त्य् अत्रयो गिरः शुम्भन्त्य् अत्रयः ॥  
  
र्व्_५,०४०।०१अ आ याह्य् अद्रिभिः सुतं सोमं सोमपते पिब ।  
र्व्_५,०४०।०१च् वृषन्न् इन्द्र वृषभिर् वृत्रहन्तम ॥  
र्व्_५,०४०।०२अ वृषा ग्रावा वृषा मदो वृषा सोमो अयं सुतः ।  
र्व्_५,०४०।०२च् वृषन्न् इन्द्र वृषभिर् वृत्रहन्तम ॥  
र्व्_५,०४०।०३अ वृषा त्वा वृषणं हुवे वज्रिञ् चित्राभिर् ऊतिभिः ।  
र्व्_५,०४०।०३च् वृषन्न् इन्द्र वृषभिर् वृत्रहन्तम ॥  
र्व्_५,०४०।०४अ ऋजीषी वज्री वृषभस् तुराषाट् छुष्मी राजा वृत्रहा सोमपावा ।  
र्व्_५,०४०।०४च् युक्त्वा हरिभ्याम् उप यासद् अर्वाङ् माध्यन्दिने सवने मत्सद् इन्द्रः ॥  
र्व्_५,०४०।०५अ यत् त्वा सूर्य स्वर्भानुस् तमसाविध्यद् आसुरः ।  
र्व्_५,०४०।०५च् अक्षेत्रविद् यथा मुग्धो भुवनान्य् अदीधयुः ॥  
र्व्_५,०४०।०६अ स्वर्भानोर् अध यद् इन्द्र माया अवो दिवो वर्तमाना अवाहन् ।  
र्व्_५,०४०।०६च् गूऌहं सूर्यं तमसापव्रतेन तुरीयेण ब्रह्मणाविन्दद् अत्रिः ॥  
र्व्_५,०४०।०७अ मा माम् इमं तव सन्तम् अत्र इरस्या द्रुग्धो भियसा नि गारीत् ।  
र्व्_५,०४०।०७च् त्वम् मित्रो असि सत्यराधास् तौ मेहावतं वरुणश् च राजा ॥  
र्व्_५,०४०।०८अ ग्राव्णो ब्रह्मा युयुजानः सपर्यन् कीरिणा देवान् नमसोपशिक्षन् ।  
र्व्_५,०४०।०८च् अत्रिः सूर्यस्य दिवि चक्षुर् आधात् स्वर्भानोर् अप माया अघुक्षत् ॥  
र्व्_५,०४०।०९अ यं वै सूर्यं स्वर्भानुस् तमसाविध्यद् आसुरः ।  
र्व्_५,०४०।०९च् अत्रयस् तम् अन्व् अविन्दन् नह्य् अन्ये अशक्नुवन् ॥  
  
र्व्_५,०४१।०१अ को नु वाम् मित्रावरुणाव् ऋतायन् दिवो वा महः पार्थिवस्य वा दे ।  
र्व्_५,०४१।०१च् ऋतस्य वा सदसि त्रासीथां नो यज्ञायते वा पशुषो न वाजान् ॥  
र्व्_५,०४१।०२अ ते नो मित्रो वरुणो अर्यमायुर् इन्द्र ऋभुक्षा मरुतो जुषन्त ।  
र्व्_५,०४१।०२च् नमोभिर् वा ये दधते सुवृक्तिं स्तोमं रुद्राय मीऌहुषे सजोषाः ॥  
र्व्_५,०४१।०३अ आ वां येष्ठाश्विना हुवध्यै वातस्य पत्मन् रथ्यस्य पुष्टौ ।  
र्व्_५,०४१।०३च् उत वा दिवो असुराय मन्म प्रान्धांसीव यज्यवे भरध्वम् ॥  
र्व्_५,०४१।०४अ प्र सक्षणो दिव्यः कण्वहोता त्रितो दिवः सजोषा वातो अग्निः ।  
र्व्_५,०४१।०४च् पूषा भगः प्रभृथे विश्वभोजा आजिं न जग्मुर् आश्वश्वतमाः ॥  
र्व्_५,०४१।०५अ प्र वो रयिं युक्ताश्वम् भरध्वं राय एषे ऽवसे दधीत धीः ।  
र्व्_५,०४१।०५च् सुशेव एवैर् औशिजस्य होता ये व एवा मरुतस् तुराणाम् ॥  
र्व्_५,०४१।०६अ प्र वो वायुं रथयुजं कृणुध्वम् प्र देवं विप्रम् पनितारम् अर्कैः ।  
र्व्_५,०४१।०६च् इषुध्यव ऋतसापः पुरन्धीर् वस्वीर् नो अत्र पत्नीर् आ धिये धुः ॥  
र्व्_५,०४१।०७अ उप व एषे वन्द्येभिः शूषैः प्र यह्वी दिवश् चितयद्भिर् अर्कैः ।  
र्व्_५,०४१।०७च् उषासानक्ता विदुषीव विश्वम् आ हा वहतो मर्त्याय यज्ञम् ॥  
र्व्_५,०४१।०८अ अभि वो अर्चे पोष्यावतो नॄन् वास्तोष् पतिं त्वष्टारं रराणः ।  
र्व्_५,०४१।०८च् धन्या सजोषा धिषणा नमोभिर् वनस्पतींर् ओषधी राय एषे ॥  
र्व्_५,०४१।०९अ तुजे नस् तने पर्वताः सन्तु स्वैतवो ये वसवो न वीराः ।  
र्व्_५,०४१।०९च् पनित आप्त्यो यजतः सदा नो वर्धान् नः शंसं नर्यो अभिष्टौ ॥  
र्व्_५,०४१।१०अ वृष्णो अस्तोषि भूम्यस्य गर्भं त्रितो नपातम् अपां सुवृक्ति ।  
र्व्_५,०४१।१०च् गृणीते अग्निर् एतरी न शूषैः शोचिष्केशो नि रिणाति वना ॥  
र्व्_५,०४१।११अ कथा महे रुद्रियाय ब्रवाम कद् राये चिकितुषे भगाय ।  
र्व्_५,०४१।११च् आप ओषधीर् उत नो ऽवन्तु द्यौर् वना गिरयो वृक्षकेशाः ॥  
र्व्_५,०४१।१२अ शृणोतु न ऊर्जाम् पतिर् गिरः स नभस् तरीयां इषिरः परिज्मा ।  
र्व्_५,०४१।१२च् शृण्वन्त्व् आपः पुरो न शुभ्राः परि स्रुचो बबृहाणस्याद्रेः ॥  
र्व्_५,०४१।१३अ विदा चिन् नु महान्तो ये व एवा ब्रवाम दस्मा वार्यं दधानाः ।  
र्व्_५,०४१।१३च् वयश् चन सुभ्व आव यन्ति क्षुभा मर्तम् अनुयतं वधस्नैः ॥  
र्व्_५,०४१।१४अ आ दैव्यानि पार्थिवानि जन्मापश् चाच्छा सुमखाय वोचम् ।  
र्व्_५,०४१।१४च् वर्धन्तां द्यावो गिरश् चन्द्राग्रा उदा वर्धन्ताम् अभिषाता अर्णाः ॥  
र्व्_५,०४१।१५अ पदे-पदे मे जरिमा नि धायि वरूत्री वा शक्रा या पायुभिश् च ।  
र्व्_५,०४१।१५च् सिषक्तु माता मही रसा नः स्मत् सूरिभिर् ऋजुहस्त ऋजुवनिः ॥  
र्व्_५,०४१।१६अ कथा दाशेम नमसा सुदानून् एवया मरुतो अच्छोक्तौ प्रश्रवसो मरुतो अच्छोक्तौ ।  
र्व्_५,०४१।१६च् मा नो ऽहिर् बुध्न्यो रिषे धाद् अस्माकम् भूद् उपमातिवनिः ॥  
र्व्_५,०४१।१७अ इति चिन् नु प्रजायै पशुमत्यै देवासो वनते मर्त्यो व आ देवासो वनते मर्त्यो वः ।  
र्व्_५,०४१।१७च् अत्रा शिवां तन्वो धासिम् अस्या जरां चिन् मे निरृतिर् जग्रसीत ॥  
र्व्_५,०४१।१८अ तां वो देवाः सुमतिम् ऊर्जयन्तीम् इषम् अश्याम वसवः शसा गोः ।  
र्व्_५,०४१।१८च् सा नः सुदानुर् मृऌअयन्ती देवी प्रति द्रवन्ती सुविताय गम्याः ॥  
र्व्_५,०४१।१९अ अभि न इऌआ यूथस्य माता स्मन् नदीभिर् उर्वशी वा गृणातु ।  
र्व्_५,०४१।१९च् उर्वशी वा बृहद्दिवा गृणानाभ्यूर्ण्वाना प्रभृथस्यायोः ॥  
र्व्_५,०४१।२०अ सिषक्तु न ऊर्जव्यस्य पुष्टेः ॥  
  
र्व्_५,०४२।०१अ प्र शन्तमा वरुणं दीधिती गीर् मित्रम् भगम् अदितिं नूनम् अश्याः ।  
र्व्_५,०४२।०१च् पृषद्योनिः पञ्चहोता शृणोत्व् अतूर्तपन्था असुरो मयोभुः ॥  
र्व्_५,०४२।०२अ प्रति मे स्तोमम् अदितिर् जगृभ्यात् सूनुं न माता हृद्यं सुशेवम् ।  
र्व्_५,०४२।०२च् ब्रह्म प्रियं देवहितं यद् अस्त्य् अहम् मित्रे वरुणे यन् मयोभु ॥  
र्व्_५,०४२।०३अ उद् ईरय कवितमं कवीनाम् उनत्तैनम् अभि मध्वा घृतेन ।  
र्व्_५,०४२।०३च् स नो वसूनि प्रयता हितानि चन्द्राणि देवः सविता सुवाति ॥  
र्व्_५,०४२।०४अ सम् इन्द्र णो मनसा नेषि गोभिः सं सूरिभिर् हरिवः सं स्वस्ति ।  
र्व्_५,०४२।०४च् सम् ब्रह्मणा देवहितं यद् अस्ति सं देवानां सुमत्या यज्ञियानाम् ॥  
र्व्_५,०४२।०५अ देवो भगः सविता रायो अंश इन्द्रो वृत्रस्य सञ्जितो धनानाम् ।  
र्व्_५,०४२।०५च् ऋभुक्षा वाज उत वा पुरन्धिर् अवन्तु नो अमृतासस् तुरासः ॥  
र्व्_५,०४२।०६अ मरुत्वतो अप्रतीतस्य जिष्णोर् अजूर्यतः प्र ब्रवामा कृतानि ।  
र्व्_५,०४२।०६च् न ते पूर्वे मघवन् नापरासो न वीर्यं नूतनः कश् चनाप ॥  
र्व्_५,०४२।०७अ उप स्तुहि प्रथमं रत्नधेयम् बृहस्पतिं सनितारं धनानाम् ।  
र्व्_५,०४२।०७च् यः शंसते स्तुवते शम्भविष्ठः पुरूवसुर् आगमज् जोहुवानम् ॥  
र्व्_५,०४२।०८अ तवोतिभिः सचमाना अरिष्टा बृहस्पते मघवानः सुवीराः ।  
र्व्_५,०४२।०८च् ये अश्वदा उत वा सन्ति गोदा ये वस्त्रदाः सुभगास् तेषु रायः ॥  
र्व्_५,०४२।०९अ विसर्माणं कृणुहि वित्तम् एषां ये भुञ्जते अपृणन्तो न उक्थैः ।  
र्व्_५,०४२।०९च् अपव्रतान् प्रसवे वावृधानान् ब्रह्मद्विषः सूर्याद् यावयस्व ॥  
र्व्_५,०४२।१०अ य ओहते रक्षसो देववीताव् अचक्रेभिस् तम् मरुतो नि यात ।  
र्व्_५,०४२।१०च् यो वः शमीं शशमानस्य निन्दात् तुच्छ्यान् कामान् करते सिष्विदानः ॥  
र्व्_५,०४२।११अ तम् उ ष्टुहि यः स्विषुः सुधन्वा यो विश्वस्य क्षयति भेषजस्य ।  
र्व्_५,०४२।११च् यक्ष्वा महे सौमनसाय रुद्रं नमोभिर् देवम् असुरं दुवस्य ॥  
र्व्_५,०४२।१२अ दमूनसो अपसो ये सुहस्ता वृष्णः पत्नीर् नद्यो विभ्वतष्टाः ।  
र्व्_५,०४२।१२च् सरस्वती बृहद्दिवोत राका दशस्यन्तीर् वरिवस्यन्तु शुभ्राः ॥  
र्व्_५,०४२।१३अ प्र सू महे सुशरणाय मेधां गिरम् भरे नव्यसीं जायमानाम् ।  
र्व्_५,०४२।१३च् य आहना दुहितुर् वक्षणासु रूपा मिनानो अकृणोद् इदं नः ॥  
र्व्_५,०४२।१४अ प्र सुष्टुति स्तनयन्तं रुवन्तम् इऌअस् पतिं जरितर् नूनम् अश्याः ।  
र्व्_५,०४२।१४च् यो अब्दिमां उदनिमां इयर्ति प्र विद्युता रोदसी उक्षमाणः ॥  
र्व्_५,०४२।१५अ एष स्तोमो मारुतं शर्धो अच्छा रुद्रस्य सूनूंर् युवन्यूंर् उद् अश्याः ।  
र्व्_५,०४२।१५च् कामो राये हवते मा स्वस्त्य् उप स्तुहि पृषदश्वां अयासः ॥  
र्व्_५,०४२।१६अ प्रैष स्तोमः पृथिवीम् अन्तरिक्षं वनस्पतींर् ओषधी राये अश्याः ।  
र्व्_५,०४२।१६च् देवो-देवः सुहवो भूतु मह्यम् मा नो माता पृथिवी दुर्मतौ धात् ॥  
र्व्_५,०४२।१७अ उरौ देवा अनिबाधे स्याम ॥  
र्व्_५,०४२।१८अ सम् अश्विनोर् अवसा नूतनेन मयोभुवा सुप्रणीती गमेम ।  
र्व्_५,०४२।१८च् आ नो रयिं वहतम् ओत वीरान् आ विश्वान्य् अमृता सौभगानि ॥  
  
र्व्_५,०४३।०१अ आ धेनवः पयसा तूर्ण्यर्था अमर्धन्तीर् उप नो यन्तु मध्वा ।  
र्व्_५,०४३।०१च् महो राये बृहतीः सप्त विप्रो मयोभुवो जरिता जोहवीति ॥  
र्व्_५,०४३।०२अ आ सुष्टुती नमसा वर्तयध्यै द्यावा वाजाय पृथिवी अमृध्रे ।  
र्व्_५,०४३।०२च् पिता माता मधुवचाः सुहस्ता भरे-भरे नो यशसाव् अविष्टाम् ॥  
र्व्_५,०४३।०३अ अध्वर्यवश् चकृवांसो मधूनि प्र वायवे भरत चारु शुक्रम् ।  
र्व्_५,०४३।०३च् होतेव नः प्रथमः पाह्य् अस्य देव मध्वो ररिमा ते मदाय ॥  
र्व्_५,०४३।०४अ दश क्षिपो युञ्जते बाहू अद्रिं सोमस्य या शमितारा सुहस्ता ।  
र्व्_५,०४३।०४च् मध्वो रसं सुगभस्तिर् गिरिष्ठां चनिश्चदद् दुदुहे शुक्रम् अंशुः ॥  
र्व्_५,०४३।०५अ असावि ते जुजुषाणाय सोमः क्रत्वे दक्षाय बृहते मदाय ।  
र्व्_५,०४३।०५च् हरी रथे सुधुरा योगे अर्वाग् इन्द्र प्रिया कृणुहि हूयमानः ॥  
र्व्_५,०४३।०६अ आ नो महीम् अरमतिं सजोषा ग्नां देवीं नमसा रातहव्याम् ।  
र्व्_५,०४३।०६च् मधोर् मदाय बृहतीम् ऋतज्ञाम् आग्ने वह पथिभिर् देवयानैः ॥  
र्व्_५,०४३।०७अ अञ्जन्ति यम् प्रथयन्तो न विप्रा वपावन्तं नाग्निना तपन्तः ।  
र्व्_५,०४३।०७च् पितुर् न पुत्र उपसि प्रेष्ठ आ घर्मो अग्निम् ऋतयन्न् असादि ॥  
र्व्_५,०४३।०८अ अच्छा मही बृहती शन्तमा गीर् दूतो न गन्त्व् अश्विना हुवध्यै ।  
र्व्_५,०४३।०८च् मयोभुवा सरथा यातम् अर्वाग् गन्तं निधिं धुरम् आणिर् न नाभिम् ॥  
र्व्_५,०४३।०९अ प्र तव्यसो नमौक्तिं तुरस्याहम् पूष्ण उत वायोर् अदिक्षि ।  
र्व्_५,०४३।०९च् या राधसा चोदितारा मतीनां या वाजस्य द्रविणोदा उत त्मन् ॥  
र्व्_५,०४३।१०अ आ नामभिर् मरुतो वक्षि विश्वान् आ रूपेभिर् जातवेदो हुवानः ।  
र्व्_५,०४३।१०च् यज्ञं गिरो जरितुः सुष्टुतिं च विश्वे गन्त मरुतो विश्व ऊती ॥  
र्व्_५,०४३।११अ आ नो दिवो बृहतः पर्वताद् आ सरस्वती यजता गन्तु यज्ञम् ।  
र्व्_५,०४३।११च् हवं देवी जुजुषाणा घृताची शग्मां नो वाचम् उशती शृणोतु ॥  
र्व्_५,०४३।१२अ आ वेधसं नीलपृष्ठम् बृहन्तम् बृहस्पतिं सदने सादयध्वम् ।  
र्व्_५,०४३।१२च् सादद्योनिं दम आ दीदिवांसं हिरण्यवर्णम् अरुषं सपेम ॥  
र्व्_५,०४३।१३अ आ धर्णसिर् बृहद्दिवो रराणो विश्वेभिर् गन्त्व् ओमभिर् हुवानः ।  
र्व्_५,०४३।१३च् ग्ना वसान ओषधीर् अमृध्रस् त्रिधातुशृङ्गो वृषभो वयोधाः ॥  
र्व्_५,०४३।१४अ मातुष् पदे परमे शुक्र आयोर् विपन्यवो रास्पिरासो अग्मन् ।  
र्व्_५,०४३।१४च् सुशेव्यं नमसा रातहव्याः शिशुम् मृजन्त्य् आयवो न वासे ॥  
र्व्_५,०४३।१५अ बृहद् वयो बृहते तुभ्यम् अग्ने धियाजुरो मिथुनासः सचन्त ।  
र्व्_५,०४३।१५च् देवो-देवः सुहवो भूतु मह्यम् मा नो माता पृथिवी दुर्मतौ धात् ॥  
र्व्_५,०४३।१६अ उरौ देवा अनिबाधे स्याम ॥  
र्व्_५,०४३।१७अ सम् अश्विनोर् अवसा नूतनेन मयोभुवा सुप्रणीती गमेम ।  
र्व्_५,०४३।१७च् आ नो रयिं वहतम् ओत वीरान् आ विश्वान्य् अमृता सौभगानि ॥  
  
र्व्_५,०४४।०१अ तम् प्रत्नथा पूर्वथा विश्वथेमथा ज्येष्ठतातिम् बर्हिषदं स्वर्विदम् ।  
र्व्_५,०४४।०१च् प्रतीचीनं वृजनं दोहसे गिराशुं जयन्तम् अनु यासु वर्धसे ॥  
र्व्_५,०४४।०२अ श्रिये सुदृशीर् उपरस्य याः स्वर् विरोचमानः ककुभाम् अचोदते ।  
र्व्_५,०४४।०२च् सुगोपा असि न दभाय सुक्रतो परो मायाभिर् ऋत आस नाम ते ॥  
र्व्_५,०४४।०३अ अत्यं हविः सचते सच् च धातु चारिष्टगातुः स होता सहोभरिः ।  
र्व्_५,०४४।०३च् प्रसर्स्राणो अनु बर्हिर् वृषा शिशुर् मध्ये युवाजरो विस्रुहा हितः ॥  
र्व्_५,०४४।०४अ प्र व एते सुयुजो यामन्न् इष्टये नीचीर् अमुष्मै यम्य ऋतावृधः ।  
र्व्_५,०४४।०४च् सुयन्तुभिः सर्वशासैर् अभीशुभिः क्रिविर् नामानि प्रवणे मुषायति ॥  
र्व्_५,०४४।०५अ सञ्जर्भुराणस् तरुभिः सुतेगृभं वयाकिनं चित्तगर्भासु सुस्वरुः ।  
र्व्_५,०४४।०५च् धारवाकेष्व् ऋजुगाथ शोभसे वर्धस्व पत्नीर् अभि जीवो अध्वरे ॥  
र्व्_५,०४४।०६अ यादृग् एव ददृशे तादृग् उच्यते सं छायया दधिरे सिध्रयाप्स्व् आ ।  
र्व्_५,०४४।०६च् महीम् अस्मभ्यम् उरुषाम् उरु ज्रयो बृहत् सुवीरम् अनपच्युतं सहः ॥  
र्व्_५,०४४।०७अ वेत्य् अग्रुर् जनिवान् वा अति स्पृधः समर्यता मनसा सूर्यः कविः ।  
र्व्_५,०४४।०७च् घ्रंसं रक्षन्तम् परि विश्वतो गयम् अस्माकं शर्म वनवत् स्वावसुः ॥  
र्व्_५,०४४।०८अ ज्यायांसम् अस्य यतुनस्य केतुन ऋषिस्वरं चरति यासु नाम ते ।  
र्व्_५,०४४।०८च् यादृश्मिन् धायि तम् अपस्यया विदद् य उ स्वयं वहते सो अरं करत् ॥  
र्व्_५,०४४।०९अ समुद्रम् आसाम् अव तस्थे अग्रिमा न रिष्यति सवनं यस्मिन्न् आयता ।  
र्व्_५,०४४।०९च् अत्रा न हार्दि क्रवणस्य रेजते यत्रा मतिर् विद्यते पूतबन्धनी ॥  
र्व्_५,०४४।१०अ स हि क्षत्रस्य मनसस्य चित्तिभिर् एवावदस्य यजतस्य सध्रेः ।  
र्व्_५,०४४।१०च् अवत्सारस्य स्पृणवाम रण्वभिः शविष्ठं वाजं विदुषा चिद् अर्ध्यम् ॥  
र्व्_५,०४४।११अ श्येन आसाम् अदितिः कक्ष्यो मदो विश्ववारस्य यजतस्य मायिनः ।  
र्व्_५,०४४।११च् सम् अन्यम्-अन्यम् अर्थयन्त्य् एतवे विदुर् विषाणम् परिपानम् अन्ति ते ॥  
र्व्_५,०४४।१२अ सदापृणो यजतो वि द्विषो वधीद् बाहुवृक्तः श्रुतवित् तर्यो वः सचा ।  
र्व्_५,०४४।१२च् उभा स वरा प्रत्य् एति भाति च यद् ईं गणम् भजते सुप्रयावभिः ॥  
र्व्_५,०४४।१३अ सुतम्भरो यजमानस्य सत्पतिर् विश्वासाम् ऊधः स धियाम् उदञ्चनः ।  
र्व्_५,०४४।१३च् भरद् धेनू रसवच् छिश्रिये पयो ऽनुब्रुवाणो अध्य् एति न स्वपन् ॥  
र्व्_५,०४४।१४अ यो जागार तम् ऋचः कामयन्ते यो जागार तम् उ सामानि यन्ति ।  
र्व्_५,०४४।१४च् यो जागार तम् अयं सोम आह तवाहम् अस्मि सख्ये न्योकाः ॥  
र्व्_५,०४४।१५अ अग्निर् जागार तम् ऋचः कामयन्ते ऽग्निर् जागार तम् उ सामानि यन्ति ।  
र्व्_५,०४४।१५च् अग्निर् जागार तम् अयं सोम आह तवाहम् अस्मि सख्ये न्योकाः ॥  
  
र्व्_५,०४५।०१अ विदा दिवो विष्यन्न् अद्रिम् उक्थैर् आयत्या उषसो अर्चिनो गुः ।  
र्व्_५,०४५।०१च् अपावृत व्रजिनीर् उत् स्वर् गाद् वि दुरो मानुषीर् देव आवः ॥  
र्व्_५,०४५।०२अ वि सूर्यो अमतिं न श्रियं साद् ओर्वाद् गवाम् माता जानती गात् ।  
र्व्_५,०४५।०२च् धन्वर्णसो नद्यः खादोअर्णा स्थूणेव सुमिता दृंहत द्यौः ॥  
र्व्_५,०४५।०३अ अस्मा उक्थाय पर्वतस्य गर्भो महीनां जनुषे पूर्व्याय ।  
र्व्_५,०४५।०३च् वि पर्वतो जिहीत साधत द्यौर् आविवासन्तो दसयन्त भूम ॥  
र्व्_५,०४५।०४अ सूक्तेभिर् वो वचोभिर् देवजुष्टैर् इन्द्रा न्व् अग्नी अवसे हुवध्यै ।  
र्व्_५,०४५।०४च् उक्थेभिर् हि ष्मा कवयः सुयज्ञा आविवासन्तो मरुतो यजन्ति ॥  
र्व्_५,०४५।०५अ एतो न्व् अद्य सुध्यो भवाम प्र दुच्छुना मिनवामा वरीयः ।  
र्व्_५,०४५।०५च् आरे द्वेषांसि सनुतर् दधामायाम प्राञ्चो यजमानम् अच्छ ॥  
र्व्_५,०४५।०६अ एता धियं कृणवामा सखायो ऽप या मातां ऋणुत व्रजं गोः ।  
र्व्_५,०४५।०६च् यया मनुर् विशिशिप्रं जिगाय यया वणिग् वङ्कुर् आपा पुरीषम् ॥  
र्व्_५,०४५।०७अ अनूनोद् अत्र हस्तयतो अद्रिर् आर्चन् येन दश मासो नवग्वाः ।  
र्व्_५,०४५।०७च् ऋतं यती सरमा गा अविन्दद् विश्वानि सत्याङ्गिराश् चकार ॥  
र्व्_५,०४५।०८अ विश्वे अस्या व्युषि माहिनायाः सं यद् गोभिर् अङ्गिरसो नवन्त ।  
र्व्_५,०४५।०८च् उत्स आसाम् परमे सधस्थ ऋतस्य पथा सरमा विदद् गाः ॥  
र्व्_५,०४५।०९अ आ सूर्यो यातु सप्ताश्वः क्षेत्रं यद् अस्योर्विया दीर्घयाथे ।  
र्व्_५,०४५।०९च् रघुः श्येनः पतयद् अन्धो अच्छा युवा कविर् दीदयद् गोषु गच्छन् ॥  
र्व्_५,०४५।१०अ आ सूर्यो अरुहच् छुक्रम् अर्णो ऽयुक्त यद् धरितो वीतपृष्ठाः ।  
र्व्_५,०४५।१०च् उद्ना न नावम् अनयन्त धीरा आशृण्वतीर् आपो अर्वाग् अतिष्ठन् ॥  
र्व्_५,०४५।११अ धियं वो अप्सु दधिषे स्वर्षां ययातरन् दश मासो नवग्वाः ।  
र्व्_५,०४५।११च् अया धिया स्याम देवगोपा अया धिया तुतुर्यामात्य् अंहः ॥  
  
र्व्_५,०४६।०१अ हयो न विद्वां अयुजि स्वयं धुरि तां वहामि प्रतरणीम् अवस्युवम् ।  
र्व्_५,०४६।०१च् नास्या वश्मि विमुचं नावृतम् पुनर् विद्वान् पथः पुरएत ऋजु नेषति ॥  
र्व्_५,०४६।०२अ अग्न इन्द्र वरुण मित्र देवाः शर्धः प्र यन्त मारुतोत विष्णो ।  
र्व्_५,०४६।०२च् उभा नासत्या रुद्रो अध ग्नाः पूषा भगः सरस्वती जुषन्त ॥  
र्व्_५,०४६।०३अ इन्द्राग्नी मित्रावरुणादितिं स्वः पृथिवीं द्याम् मरुतः पर्वतां अपः ।  
र्व्_५,०४६।०३च् हुवे विष्णुम् पूषणम् ब्रह्मणस् पतिम् भगं नु शंसं सवितारम् ऊतये ॥  
र्व्_५,०४६।०४अ उत नो विष्णुर् उत वातो अस्रिधो द्रविणोदा उत सोमो मयस् करत् ।  
र्व्_५,०४६।०४च् उत ऋभव उत राये नो अश्विनोत त्वष्टोत विभ्वानु मंसते ॥  
र्व्_५,०४६।०५अ उत त्यन् नो मारुतं शर्ध आ गमद् दिविक्षयं यजतम् बर्हिर् आसदे ।  
र्व्_५,०४६।०५च् बृहस्पतिः शर्म पूषोत नो यमद् वरूथ्यं वरुणो मित्रो अर्यमा ॥  
र्व्_५,०४६।०६अ उत त्ये नः पर्वतासः सुशस्तयः सुदीतयो नद्यस् त्रामणे भुवन् ।  
र्व्_५,०४६।०६च् भगो विभक्ता शवसावसा गमद् उरुव्यचा अदितिः श्रोतु मे हवम् ॥  
र्व्_५,०४६।०७अ देवानाम् पत्नीर् उशतीर् अवन्तु नः प्रावन्तु नस् तुजये वाजसातये ।  
र्व्_५,०४६।०७च् याः पार्थिवासो या अपाम् अपि व्रते ता नो देवीः सुहवाः शर्म यच्छत ॥  
र्व्_५,०४६।०८अ उत ग्ना व्यन्तु देवपत्नीर् इन्द्राण्य् अग्नाय्य् अश्विनी राट् ।  
र्व्_५,०४६।०८च् आ रोदसी वरुणानी शृणोतु व्यन्तु देवीर् य ऋतुर् जनीनाम् ॥  
  
र्व्_५,०४७।०१अ प्रयुञ्जती दिव एति ब्रुवाणा मही माता दुहितुर् बोधयन्ती ।  
र्व्_५,०४७।०१च् आविवासन्ती युवतिर् मनीषा पितृभ्य आ सदने जोहुवाना ॥  
र्व्_५,०४७।०२अ अजिरासस् तदप ईयमाना आतस्थिवांसो अमृतस्य नाभिम् ।  
र्व्_५,०४७।०२च् अनन्तास उरवो विश्वतः सीम् परि द्यावापृथिवी यन्ति पन्थाः ॥  
र्व्_५,०४७।०३अ उक्षा समुद्रो अरुषः सुपर्णः पूर्वस्य योनिम् पितुर् आ विवेश ।  
र्व्_५,०४७।०३च् मध्ये दिवो निहितः पृश्निर् अश्मा वि चक्रमे रजसस् पात्य् अन्तौ ॥  
र्व्_५,०४७।०४अ चत्वार ईम् बिभ्रति क्षेमयन्तो दश गर्भं चरसे धापयन्ते ।  
र्व्_५,०४७।०४च् त्रिधातवः परमा अस्य गावो दिवश् चरन्ति परि सद्यो अन्तान् ॥  
र्व्_५,०४७।०५अ इदं वपुर् निवचनं जनासश् चरन्ति यन् नद्यस् तस्थुर् आपः ।  
र्व्_५,०४७।०५च् द्वे यद् ईम् बिभृतो मातुर् अन्ये इहेह जाते यम्या सबन्धू ॥  
र्व्_५,०४७।०६अ वि तन्वते धियो अस्मा अपांसि वस्त्रा पुत्राय मातरो वयन्ति ।  
र्व्_५,०४७।०६च् उपप्रक्षे वृषणो मोदमाना दिवस् पथा वध्वो यन्त्य् अच्छ ॥  
र्व्_५,०४७।०७अ तद् अस्तु मित्रावरुणा तद् अग्ने शं योर् अस्मभ्यम् इदम् अस्तु शस्तम् ।  
र्व्_५,०४७।०७च् अशीमहि गाधम् उत प्रतिष्ठां नमो दिवे बृहते सादनाय ॥  
  
र्व्_५,०४८।०१अ कद् उ प्रियाय धाम्ने मनामहे स्वक्षत्राय स्वयशसे महे वयम् ।  
र्व्_५,०४८।०१च् आमेन्यस्य रजसो यद् अभ्र आं अपो वृणाना वितनोति मायिनी ॥  
र्व्_५,०४८।०२अ ता अत्नत वयुनं वीरवक्षणं समान्या वृतया विश्वम् आ रजः ।  
र्व्_५,०४८।०२च् अपो अपाचीर् अपरा अपेजते प्र पूर्वाभिस् तिरते देवयुर् जनः ॥  
र्व्_५,०४८।०३अ आ ग्रावभिर् अहन्येभिर् अक्तुभिर् वरिष्ठं वज्रम् आ जिघर्ति मायिनि ।  
र्व्_५,०४८।०३च् शतं वा यस्य प्रचरन् स्वे दमे संवर्तयन्तो वि च वर्तयन्न् अहा ॥  
र्व्_५,०४८।०४अ ताम् अस्य रीतिम् परशोर् इव प्रत्य् अनीकम् अख्यम् भुजे अस्य वर्पसः ।  
र्व्_५,०४८।०४च् सचा यदि पितुमन्तम् इव क्षयं रत्नं दधाति भरहूतये विशे ॥  
र्व्_५,०४८।०५अ स जिह्वया चतुरनीक ऋञ्जते चारु वसानो वरुणो यतन्न् अरिम् ।  
र्व्_५,०४८।०५च् न तस्य विद्म पुरुषत्वता वयं यतो भगः सविता दाति वार्यम् ॥  
  
र्व्_५,०४९।०१अ देवं वो अद्य सवितारम् एषे भगं च रत्नं विभजन्तम् आयोः ।  
र्व्_५,०४९।०१च् आ वां नरा पुरुभुजा ववृत्यां दिवे-दिवे चिद् अश्विना सखीयन् ॥  
र्व्_५,०४९।०२अ प्रति प्रयाणम् असुरस्य विद्वान् सूक्तैर् देवं सवितारं दुवस्य ।  
र्व्_५,०४९।०२च् उप ब्रुवीत नमसा विजानञ् ज्येष्ठं च रत्नं विभजन्तम् आयोः ॥  
र्व्_५,०४९।०३अ अदत्रया दयते वार्याणि पूषा भगो अदितिर् वस्त उस्रः ।  
र्व्_५,०४९।०३च् इन्द्रो विष्णुर् वरुणो मित्रो अग्निर् अहानि भद्रा जनयन्त दस्माः ॥  
र्व्_५,०४९।०४अ तन् नो अनर्वा सविता वरूथं तत् सिन्धव इषयन्तो अनु ग्मन् ।  
र्व्_५,०४९।०४च् उप यद् वोचे अध्वरस्य होता रायः स्याम पतयो वाजरत्नाः ॥  
र्व्_५,०४९।०५अ प्र ये वसुभ्य ईवद् आ नमो दुर् ये मित्रे वरुणे सूक्तवाचः ।  
र्व्_५,०४९।०५च् अवैत्व् अभ्वं कृणुता वरीयो दिवस्पृथिव्योर् अवसा मदेम ॥  
  
र्व्_५,०५०।०१अ विश्वो देवस्य नेतुर् मर्तो वुरीत सख्यम् ।  
र्व्_५,०५०।०१च् विश्वो राय इषुध्यति द्युम्नं वृणीत पुष्यसे ॥  
र्व्_५,०५०।०२अ ते ते देव नेतर् ये चेमां अनुशसे ।  
र्व्_५,०५०।०२च् ते राया ते ह्य् आपृचे सचेमहि सचथ्यैः ॥  
र्व्_५,०५०।०३अ अतो न आ नॄन् अतिथीन् अतः पत्नीर् दशस्यत ।  
र्व्_५,०५०।०३च् आरे विश्वम् पथेष्ठां द्विषो युयोतु यूयुविः ॥  
र्व्_५,०५०।०४अ यत्र वह्निर् अभिहितो दुद्रवद् द्रोण्यः पशुः ।  
र्व्_५,०५०।०४च् नृमणा वीरपस्त्यो ऽर्णा धीरेव सनिता ॥  
र्व्_५,०५०।०५अ एष ते देव नेता रथस्पतिः शं रयिः ।  
र्व्_५,०५०।०५च् शं राये शं स्वस्तय इषस्तुतो मनामहे देवस्तुतो मनामहे ॥  
  
र्व्_५,०५१।०१अ अग्ने सुतस्य पीतये विश्वैर् ऊमेभिर् आ गहि ।  
र्व्_५,०५१।०१च् देवेभिर् हव्यदातये ॥  
र्व्_५,०५१।०२अ ऋतधीतय आ गत सत्यधर्माणो अध्वरम् ।  
र्व्_५,०५१।०२च् अग्नेः पिबत जिह्वया ॥  
र्व्_५,०५१।०३अ विप्रेभिर् विप्र सन्त्य प्रातर्यावभिर् आ गहि ।  
र्व्_५,०५१।०३च् देवेभिः सोमपीतये ॥  
र्व्_५,०५१।०४अ अयं सोमश् चमू सुतो ऽमत्रे परि षिच्यते ।  
र्व्_५,०५१।०४च् प्रिय इन्द्राय वायवे ॥  
र्व्_५,०५१।०५अ वायव् आ याहि वीतये जुषाणो हव्यदातये ।  
र्व्_५,०५१।०५च् पिबा सुतस्यान्धसो अभि प्रयः ॥  
र्व्_५,०५१।०६अ इन्द्रश् च वायव् एषां सुतानाम् पीतिम् अर्हथः ।  
र्व्_५,०५१।०६च् ताञ् जुषेथाम् अरेपसाव् अभि प्रयः ॥  
र्व्_५,०५१।०७अ सुता इन्द्राय वायवे सोमासो दध्याशिरः ।  
र्व्_५,०५१।०७च् निम्नं न यन्ति सिन्धवो ऽभि प्रयः ॥  
र्व्_५,०५१।०८अ सजूर् विश्वेभिर् देवेभिर् अश्विभ्याम् उषसा सजूः ।  
र्व्_५,०५१।०८च् आ याह्य् अग्ने अत्रिवत् सुते रण ॥  
र्व्_५,०५१।०९अ सजूर् मित्रावरुणाभ्यां सजूः सोमेन विष्णुना ।  
र्व्_५,०५१।०९च् आ याह्य् अग्ने अत्रिवत् सुते रण ॥  
र्व्_५,०५१।१०अ सजूर् आदित्यैर् वसुभिः सजूर् इन्द्रेण वायुना ।  
र्व्_५,०५१।१०च् आ याह्य् अग्ने अत्रिवत् सुते रण ॥  
र्व्_५,०५१।११अ स्वस्ति नो मिमीताम् अश्विना भगः स्वस्ति देव्य् अदितिर् अनर्वणः ।  
र्व्_५,०५१।११च् स्वस्ति पूषा असुरो दधातु नः स्वस्ति द्यावापृथिवी सुचेतुना ॥  
र्व्_५,०५१।१२अ स्वस्तये वायुम् उप ब्रवामहै सोमं स्वस्ति भुवनस्य यस् पतिः ।  
र्व्_५,०५१।१२च् बृहस्पतिं सर्वगणं स्वस्तये स्वस्तय आदित्यासो भवन्तु नः ॥  
र्व्_५,०५१।१३अ विश्वे देवा नो अद्या स्वस्तये वैश्वानरो वसुर् अग्निः स्वस्तये ।  
र्व्_५,०५१।१३च् देवा अवन्त्व् ऋभवः स्वस्तये स्वस्ति नो रुद्रः पात्व् अंहसः ॥  
र्व्_५,०५१।१४अ स्वस्ति मित्रावरुणा स्वस्ति पथ्ये रेवति ।  
र्व्_५,०५१।१४च् स्वस्ति न इन्द्रश् चाग्निश् च स्वस्ति नो अदिते कृधि ॥  
र्व्_५,०५१।१५अ स्वस्ति पन्थाम् अनु चरेम सूर्याचन्द्रमसाव् इव ।  
र्व्_५,०५१।१५च् पुनर् ददताघ्नता जानता सं गमेमहि ॥  
  
र्व्_५,०५२।०१अ प्र श्यावाश्व धृष्णुयार्चा मरुद्भिर् ऋक्वभिः ।  
र्व्_५,०५२।०१च् ये अद्रोघम् अनुष्वधं श्रवो मदन्ति यज्ञियाः ॥  
र्व्_५,०५२।०२अ ते हि स्थिरस्य शवसः सखायः सन्ति धृष्णुया ।  
र्व्_५,०५२।०२च् ते यामन्न् आ धृषद्विनस् त्मना पान्ति शश्वतः ॥  
र्व्_५,०५२।०३अ ते स्यन्द्रासो नोक्षणो ऽति ष्कन्दन्ति शर्वरीः ।  
र्व्_५,०५२।०३च् मरुताम् अधा महो दिवि क्षमा च मन्महे ॥  
र्व्_५,०५२।०४अ मरुत्सु वो दधीमहि स्तोमं यज्ञं च धृष्णुया ।  
र्व्_५,०५२।०४च् विश्वे ये मानुषा युगा पान्ति मर्त्यं रिषः ॥  
र्व्_५,०५२।०५अ अर्हन्तो ये सुदानवो नरो असामिशवसः ।  
र्व्_५,०५२।०५च् प्र यज्ञं यज्ञियेभ्यो दिवो अर्चा मरुद्भ्यः ॥  
र्व्_५,०५२।०६अ आ रुक्मैर् आ युधा नर ऋष्वा ऋष्टीर् असृक्षत ।  
र्व्_५,०५२।०६च् अन्व् एनां अह विद्युतो मरुतो जज्झतीर् इव भानुर् अर्त त्मना दिवः ॥  
र्व्_५,०५२।०७अ ये वावृधन्त पार्थिवा य उराव् अन्तरिक्ष आ ।  
र्व्_५,०५२।०७च् वृजने वा नदीनां सधस्थे वा महो दिवः ॥  
र्व्_५,०५२।०८अ शर्धो मारुतम् उच् छंस सत्यशवसम् ऋभ्वसम् ।  
र्व्_५,०५२।०८च् उत स्म ते शुभे नरः प्र स्यन्द्रा युजत त्मना ॥  
र्व्_५,०५२।०९अ उत स्म ते परुष्ण्याम् ऊर्णा वसत शुन्ध्यवः ।  
र्व्_५,०५२।०९च् उत पव्या रथानाम् अद्रिम् भिन्दन्त्य् ओजसा ॥  
र्व्_५,०५२।१०अ आपथयो विपथयो ऽन्तस्पथा अनुपथाः ।  
र्व्_५,०५२।१०च् एतेभिर् मह्यं नामभिर् यज्ञं विष्टार ओहते ॥  
र्व्_५,०५२।११अ अधा नरो न्य् ओहते ऽधा नियुत ओहते ।  
र्व्_५,०५२।११च् अधा पारावता इति चित्रा रूपाणि दर्श्या ॥  
र्व्_५,०५२।१२अ छन्दस्तुभः कुभन्यव उत्सम् आ कीरिणो नृतुः ।  
र्व्_५,०५२।१२च् ते मे के चिन् न तायव ऊमा आसन् दृशि त्विषे ॥  
र्व्_५,०५२।१३अ य ऋष्वा ऋष्टिविद्युतः कवयः सन्ति वेधसः ।  
र्व्_५,०५२।१३च् तम् ऋषे मारुतं गणं नमस्या रमया गिरा ॥  
र्व्_५,०५२।१४अ अच्छ ऋषे मारुतं गणं दाना मित्रं न योषणा ।  
र्व्_५,०५२।१४च् दिवो वा धृष्णव ओजसा स्तुता धीभिर् इषण्यत ॥  
र्व्_५,०५२।१५अ नू मन्वान एषां देवां अच्छा न वक्षणा ।  
र्व्_५,०५२।१५च् दाना सचेत सूरिभिर् यामश्रुतेभिर् अञ्जिभिः ॥  
र्व्_५,०५२।१६अ प्र ये मे बन्ध्वेषे गां वोचन्त सूरयः पृश्निं वोचन्त मातरम् ।  
र्व्_५,०५२।१६च् अधा पितरम् इष्मिणं रुद्रं वोचन्त शिक्वसः ॥  
र्व्_५,०५२।१७अ सप्त मे सप्त शाकिन एकम्-एका शता ददुः ।  
र्व्_५,०५२।१७च् यमुनायाम् अधि श्रुतम् उद् राधो गव्यम् मृजे नि राधो अश्व्यम् मृजे ॥  
  
र्व्_५,०५३।०१अ को वेद जानम् एषां को वा पुरा सुम्नेष्व् आस मरुताम् ।  
र्व्_५,०५३।०१च् यद् युयुज्रे किलास्यः ॥  
र्व्_५,०५३।०२अ ऐतान् रथेषु तस्थुषः कः शुश्राव कथा ययुः ।  
र्व्_५,०५३।०२च् कस्मै सस्रुः सुदासे अन्व् आपय इऌआभिर् वृष्टयः सह ॥  
र्व्_५,०५३।०३अ ते म आहुर् य आययुर् उप द्युभिर् विभिर् मदे ।  
र्व्_५,०५३।०३च् नरो मर्या अरेपस इमान् पश्यन्न् इति ष्टुहि ॥  
र्व्_५,०५३।०४अ ये अञ्जिषु ये वाशीषु स्वभानवः स्रक्षु रुक्मेषु खादिषु ।  
र्व्_५,०५३।०४च् श्राया रथेषु धन्वसु ॥  
र्व्_५,०५३।०५अ युष्माकं स्मा रथां अनु मुदे दधे मरुतो जीरदानवः ।  
र्व्_५,०५३।०५च् वृष्टी द्यावो यतीर् इव ॥  
र्व्_५,०५३।०६अ आ यं नरः सुदानवो ददाशुषे दिवः कोशम् अचुच्यवुः ।  
र्व्_५,०५३।०६च् वि पर्जन्यं सृजन्ति रोदसी अनु धन्वना यन्ति वृष्टयः ॥  
र्व्_५,०५३।०७अ ततृदानाः सिन्धवः क्षोदसा रजः प्र सस्रुर् धेनवो यथा ।  
र्व्_५,०५३।०७च् स्यन्ना अश्वा इवाध्वनो विमोचने वि यद् वर्तन्त एन्यः ॥  
र्व्_५,०५३।०८अ आ यात मरुतो दिव आन्तरिक्षाद् अमाद् उत ।  
र्व्_५,०५३।०८च् माव स्थात परावतः ॥  
र्व्_५,०५३।०९अ मा वो रसानितभा कुभा क्रुमुर् मा वः सिन्धुर् नि रीरमत् ।  
र्व्_५,०५३।०९च् मा वः परि ष्ठात् सरयुः पुरीषिण्य् अस्मे इत् सुम्नम् अस्तु वः ॥  
र्व्_५,०५३।१०अ तं वः शर्धं रथानां त्वेषं गणम् मारुतं नव्यसीनाम् ।  
र्व्_५,०५३।१०च् अनु प्र यन्ति वृष्टयः ॥  
र्व्_५,०५३।११अ शर्धं-शर्धं व एषां व्रातं-व्रातं गणं-गणं सुशस्तिभिः ।  
र्व्_५,०५३।११च् अनु क्रामेम धीतिभिः ॥  
र्व्_५,०५३।१२अ कस्मा अद्य सुजाताय रातहव्याय प्र ययुः ।  
र्व्_५,०५३।१२च् एना यामेन मरुतः ॥  
र्व्_५,०५३।१३अ येन तोकाय तनयाय धान्यम् बीजं वहध्वे अक्षितम् ।  
र्व्_५,०५३।१३च् अस्मभ्यं तद् धत्तन यद् व ईमहे राधो विश्वायु सौभगम् ॥  
र्व्_५,०५३।१४अ अतीयाम निदस् तिरः स्वस्तिभिर् हित्वावद्यम् अरातीः ।  
र्व्_५,०५३।१४च् वृष्ट्वी शं योर् आप उस्रि भेषजं स्याम मरुतः सह ॥  
र्व्_५,०५३।१५अ सुदेवः समहासति सुवीरो नरो मरुतः स मर्त्यः ।  
र्व्_५,०५३।१५च् यं त्रायध्वे स्याम ते ॥  
र्व्_५,०५३।१६अ स्तुहि भोजान् स्तुवतो अस्य यामनि रणन् गावो न यवसे ।  
र्व्_५,०५३।१६च् यतः पूर्वां इव सखींर् अनु ह्वय गिरा गृणीहि कामिनः ॥  
  
र्व्_५,०५४।०१अ प्र शर्धाय मारुताय स्वभानव इमां वाचम् अनजा पर्वतच्युते ।  
र्व्_५,०५४।०१च् घर्मस्तुभे दिव आ पृष्ठयज्वने द्युम्नश्रवसे महि नृम्णम् अर्चत ॥  
र्व्_५,०५४।०२अ प्र वो मरुतस् तविषा उदन्यवो वयोवृधो अश्वयुजः परिज्रयः ।  
र्व्_५,०५४।०२च् सं विद्युता दधति वाशति त्रितः स्वरन्त्य् आपो ऽवना परिज्रयः ॥  
र्व्_५,०५४।०३अ विद्युन्महसो नरो अश्मदिद्यवो वातत्विषो मरुतः पर्वतच्युतः ।  
र्व्_५,०५४।०३च् अब्दया चिन् मुहुर् आ ह्रादुनीवृत स्तनयदमा रभसा उदोजसः ॥  
र्व्_५,०५४।०४अ व्य् अक्तून् रुद्रा व्य् अहानि शिक्वसो व्य् अन्तरिक्षं वि रजांसि धूतयः ।  
र्व्_५,०५४।०४च् वि यद् अज्रां अजथ नाव ईं यथा वि दुर्गाणि मरुतो नाह रिष्यथ ॥  
र्व्_५,०५४।०५अ तद् वीर्यं वो मरुतो महित्वनं दीर्घं ततान सूर्यो न योजनम् ।  
र्व्_५,०५४।०५च् एता न यामे अगृभीतशोचिषो ऽनश्वदां यन् न्य् अयातना गिरिम् ॥  
र्व्_५,०५४।०६अ अभ्राजि शर्धो मरुतो यद् अर्णसम् मोषथा वृक्षं कपनेव वेधसः ।  
र्व्_५,०५४।०६च् अध स्मा नो अरमतिं सजोषसश् चक्षुर् इव यन्तम् अनु नेषथा सुगम् ॥  
र्व्_५,०५४।०७अ न स जीयते मरुतो न हन्यते न स्रेधति न व्यथते न रिष्यति ।  
र्व्_५,०५४।०७च् नास्य राय उप दस्यन्ति नोतय ऋषिं वा यं राजानं वा सुषूदथ ॥  
र्व्_५,०५४।०८अ नियुत्वन्तो ग्रामजितो यथा नरो ऽर्यमणो न मरुतः कबन्धिनः ।  
र्व्_५,०५४।०८च् पिन्वन्त्य् उत्सं यद् इनासो अस्वरन् व्य् उन्दन्ति पृथिवीम् मध्वो अन्धसा ॥  
र्व्_५,०५४।०९अ प्रवत्वतीयम् पृथिवी मरुद्भ्यः प्रवत्वती द्यौर् भवति प्रयद्भ्यः ।  
र्व्_५,०५४।०९च् प्रवत्वतीः पथ्या अन्तरिक्ष्याः प्रवत्वन्तः पर्वता जीरदानवः ॥  
र्व्_५,०५४।१०अ यन् मरुतः सभरसः स्वर्णरः सूर्य उदिते मदथा दिवो नरः ।  
र्व्_५,०५४।१०च् न वो ऽश्वाः श्रथयन्ताह सिस्रतः सद्यो अस्याध्वनः पारम् अश्नुथ ॥  
र्व्_५,०५४।११अ अंसेषु व ऋष्टयः पत्सु खादयो वक्षस्सु रुक्मा मरुतो रथे शुभः ।  
र्व्_५,०५४।११च् अग्निभ्राजसो विद्युतो गभस्त्योः शिप्राः शीर्षसु वितता हिरण्ययीः ॥  
र्व्_५,०५४।१२अ तं नाकम् अर्यो अगृभीतशोचिषं रुशत् पिप्पलम् मरुतो वि धूनुथ ।  
र्व्_५,०५४।१२च् सम् अच्यन्त वृजनातित्विषन्त यत् स्वरन्ति घोषं विततम् ऋतायवः ॥  
र्व्_५,०५४।१३अ युष्मादत्तस्य मरुतो विचेतसो रायः स्याम रथ्यो वयस्वतः ।  
र्व्_५,०५४।१३च् न यो युच्छति तिष्यो यथा दिवो ऽस्मे रारन्त मरुतः सहस्रिणम् ॥  
र्व्_५,०५४।१४अ यूयं रयिम् मरुत स्पार्हवीरं यूयम् ऋषिम् अवथ सामविप्रम् ।  
र्व्_५,०५४।१४च् यूयम् अर्वन्तम् भरताय वाजं यूयं धत्थ राजानं श्रुष्टिमन्तम् ॥  
र्व्_५,०५४।१५अ तद् वो यामि द्रविणं सद्यऊतयो येना स्वर् ण ततनाम नॄंर् अभि ।  
र्व्_५,०५४।१५च् इदं सु मे मरुतो हर्यता वचो यस्य तरेम तरसा शतं हिमाः ॥  
  
र्व्_५,०५५।०१अ प्रयज्यवो मरुतो भ्राजदृष्टयो बृहद् वयो दधिरे रुक्मवक्षसः ।  
र्व्_५,०५५।०१च् ईयन्ते अश्वैः सुयमेभिर् आशुभिः शुभं याताम् अनु रथा अवृत्सत ॥  
र्व्_५,०५५।०२अ स्वयं दधिध्वे तविषीं यथा विद बृहन् महान्त उर्विया वि राजथ ।  
र्व्_५,०५५।०२च् उतान्तरिक्षम् ममिरे व्य् ओजसा शुभं याताम् अनु रथा अवृत्सत ॥  
र्व्_५,०५५।०३अ साकं जाताः सुभ्वः साकम् उक्षिताः श्रिये चिद् आ प्रतरं वावृधुर् नरः ।  
र्व्_५,०५५।०३च् विरोकिणः सूर्यस्येव रश्मयः शुभं याताम् अनु रथा अवृत्सत ॥  
र्व्_५,०५५।०४अ आभूषेण्यं वो मरुतो महित्वनं दिदृक्षेण्यं सूर्यस्येव चक्षणम् ।  
र्व्_५,०५५।०४च् उतो अस्मां अमृतत्वे दधातन शुभं याताम् अनु रथा अवृत्सत ॥  
र्व्_५,०५५।०५अ उद् ईरयथा मरुतः समुद्रतो यूयं वृष्टिं वर्षयथा पुरीषिणः ।  
र्व्_५,०५५।०५च् न वो दस्रा उप दस्यन्ति धेनवः शुभं याताम् अनु रथा अवृत्सत ॥  
र्व्_५,०५५।०६अ यद् अश्वान् धूर्षु पृषतीर् अयुग्ध्वं हिरण्ययान् प्रत्य् अत्कां अमुग्ध्वम् ।  
र्व्_५,०५५।०६च् विश्वा इत् स्पृधो मरुतो व्य् अस्यथ शुभं याताम् अनु रथा अवृत्सत ॥  
र्व्_५,०५५।०७अ न पर्वता न नद्यो वरन्त वो यत्राचिध्वम् मरुतो गच्छथेद् उ तत् ।  
र्व्_५,०५५।०७च् उत द्यावापृथिवी याथना परि शुभं याताम् अनु रथा अवृत्सत ॥  
र्व्_५,०५५।०८अ यत् पूर्व्यम् मरुतो यच् च नूतनं यद् उद्यते वसवो यच् च शस्यते ।  
र्व्_५,०५५।०८च् विश्वस्य तस्य भवथा नवेदसः शुभं याताम् अनु रथा अवृत्सत ॥  
र्व्_५,०५५।०९अ मृऌअत नो मरुतो मा वधिष्टनास्मभ्यं शर्म बहुलं वि यन्तन ।  
र्व्_५,०५५।०९च् अधि स्तोत्रस्य सख्यस्य गातन शुभं याताम् अनु रथा अवृत्सत ॥  
र्व्_५,०५५।१०अ यूयम् अस्मान् नयत वस्यो अच्छा निर् अंहतिभ्यो मरुतो गृणानाः ।  
र्व्_५,०५५।१०च् जुषध्वं नो हव्यदातिं यजत्रा वयं स्याम पतयो रयीणाम् ॥  
  
र्व्_५,०५६।०१अ अग्ने शर्धन्तम् आ गणम् पिष्टं रुक्मेभिर् अञ्जिभिः ।  
र्व्_५,०५६।०१च् विशो अद्य मरुताम् अव ह्वये दिवश् चिद् रोचनाद् अधि ॥  
र्व्_५,०५६।०२अ यथा चिन् मन्यसे हृदा तद् इन् मे जग्मुर् आशसः ।  
र्व्_५,०५६।०२च् ये ते नेदिष्ठं हवनान्य् आगमन् तान् वर्ध भीमसन्दृशः ॥  
र्व्_५,०५६।०३अ मीऌहुष्मतीव पृथिवी पराहता मदन्त्य् एत्य् अस्मद् आ ।  
र्व्_५,०५६।०३च् ऋक्षो न वो मरुतः शिमीवां अमो दुध्रो गौर् इव भीमयुः ॥  
र्व्_५,०५६।०४अ नि ये रिणन्त्य् ओजसा वृथा गावो न दुर्धुरः ।  
र्व्_५,०५६।०४च् अश्मानं चित् स्वर्यम् पर्वतं गिरिम् प्र च्यावयन्ति यामभिः ॥  
र्व्_५,०५६।०५अ उत् तिष्ठ नूनम् एषां स्तोमैः समुक्षितानाम् ।  
र्व्_५,०५६।०५च् मरुताम् पुरुतमम् अपूर्व्यं गवां सर्गम् इव ह्वये ॥  
र्व्_५,०५६।०६अ युङ्ग्ध्वं ह्य् अरुषी रथे युङ्ग्ध्वं रथेषु रोहितः ।  
र्व्_५,०५६।०६च् युङ्ग्ध्वं हरी अजिरा धुरि वोऌहवे वहिष्ठा धुरि वोऌहवे ॥  
र्व्_५,०५६।०७अ उत स्य वाज्य् अरुषस् तुविष्वणिर् इह स्म धायि दर्शतः ।  
र्व्_५,०५६।०७च् मा वो यामेषु मरुतश् चिरं करत् प्र तं रथेषु चोदत ॥  
र्व्_५,०५६।०८अ रथं नु मारुतं वयं श्रवस्युम् आ हुवामहे ।  
र्व्_५,०५६।०८च् आ यस्मिन् तस्थौ सुरणानि बिभ्रती सचा मरुत्सु रोदसी ॥  
र्व्_५,०५६।०९अ तं वः शर्धं रथेशुभं त्वेषम् पनस्युम् आ हुवे ।  
र्व्_५,०५६।०९च् यस्मिन् सुजाता सुभगा महीयते सचा मरुत्सु मीऌहुषी ॥  
  
र्व्_५,०५७।०१अ आ रुद्रास इन्द्रवन्तः सजोषसो हिरण्यरथाः सुविताय गन्तन ।  
र्व्_५,०५७।०१च् इयं वो अस्मत् प्रति हर्यते मतिस् तृष्णजे न दिव उत्सा उदन्यवे ॥  
र्व्_५,०५७।०२अ वाशीमन्त ऋष्टिमन्तो मनीषिणः सुधन्वान इषुमन्तो निषङ्गिणः ।  
र्व्_५,०५७।०२च् स्वश्वा स्थ सुरथाः पृश्निमातरः स्वायुधा मरुतो याथना शुभम् ॥  
र्व्_५,०५७।०३अ धूनुथ द्याम् पर्वतान् दाशुषे वसु नि वो वना जिहते यामनो भिया ।  
र्व्_५,०५७।०३च् कोपयथ पृथिवीम् पृश्निमातरः शुभे यद् उग्राः पृषतीर् अयुग्ध्वम् ॥  
र्व्_५,०५७।०४अ वातत्विषो मरुतो वर्षनिर्णिजो यमा इव सुसदृशः सुपेशसः ।  
र्व्_५,०५७।०४च् पिशङ्गाश्वा अरुणाश्वा अरेपसः प्रत्वक्षसो महिना द्यौर् इवोरवः ॥  
र्व्_५,०५७।०५अ पुरुद्रप्सा अञ्जिमन्तः सुदानवस् त्वेषसन्दृशो अनवभ्रराधसः ।  
र्व्_५,०५७।०५च् सुजातासो जनुषा रुक्मवक्षसो दिवो अर्का अमृतं नाम भेजिरे ॥  
र्व्_५,०५७।०६अ ऋष्टयो वो मरुतो अंसयोर् अधि सह ओजो बाह्वोर् वो बलं हितम् ।  
र्व्_५,०५७।०६च् नृम्णा शीर्षस्व् आयुधा रथेषु वो विश्वा वः श्रीर् अधि तनूषु पिपिशे ॥  
र्व्_५,०५७।०७अ गोमद् अश्वावद् रथवत् सुवीरं चन्द्रवद् राधो मरुतो ददा नः ।  
र्व्_५,०५७।०७च् प्रशस्तिं नः कृणुत रुद्रियासो भक्षीय वो ऽवसो दैव्यस्य ॥  
र्व्_५,०५७।०८अ हये नरो मरुतो मृऌअता नस् तुवीमघासो अमृता ऋतज्ञाः ।  
र्व्_५,०५७।०८च् सत्यश्रुतः कवयो युवानो बृहद्गिरयो बृहद् उक्षमाणाः ॥  
  
र्व्_५,०५८।०१अ तम् उ नूनं तविषीमन्तम् एषां स्तुषे गणम् मारुतं नव्यसीनाम् ।  
र्व्_५,०५८।०१च् य आश्वश्वा अमवद् वहन्त उतेशिरे अमृतस्य स्वराजः ॥  
र्व्_५,०५८।०२अ त्वेषं गणं तवसं खादिहस्तं धुनिव्रतम् मायिनं दातिवारम् ।  
र्व्_५,०५८।०२च् मयोभुवो ये अमिता महित्वा वन्दस्व विप्र तुविराधसो नॄन् ॥  
र्व्_५,०५८।०३अ आ वो यन्तूदवाहासो अद्य वृष्टिं ये विश्वे मरुतो जुनन्ति ।  
र्व्_५,०५८।०३च् अयं यो अग्निर् मरुतः समिद्ध एतं जुषध्वं कवयो युवानः ॥  
र्व्_५,०५८।०४अ यूयं राजानम् इर्यं जनाय विभ्वतष्टं जनयथा यजत्राः ।  
र्व्_५,०५८।०४च् युष्मद् एति मुष्टिहा बाहुजूतो युष्मत् सदश्वो मरुतः सुवीरः ॥  
र्व्_५,०५८।०५अ अरा इवेद् अचरमा अहेव प्र-प्र जायन्ते अकवा महोभिः ।  
र्व्_५,०५८।०५च् पृश्नेः पुत्रा उपमासो रभिष्ठाः स्वया मत्या मरुतः सम् मिमिक्षुः ॥  
र्व्_५,०५८।०६अ यत् प्रायासिष्ट पृषतीभिर् अश्वैर् वीऌउपविभिर् मरुतो रथेभिः ।  
र्व्_५,०५८।०६च् क्षोदन्त आपो रिणते वनान्य् अवोस्रियो वृषभः क्रन्दतु द्यौः ॥  
र्व्_५,०५८।०७अ प्रथिष्ट यामन् पृथिवी चिद् एषाम् भर्तेव गर्भं स्वम् इच् छवो धुः ।  
र्व्_५,०५८।०७च् वातान् ह्य् अश्वान् धुर्य् आयुयुज्रे वर्षं स्वेदं चक्रिरे रुद्रियासः ॥  
र्व्_५,०५८।०८अ हये नरो मरुतो मृऌअता नस् तुवीमघासो अमृता ऋतज्ञाः ।  
र्व्_५,०५८।०८च् सत्यश्रुतः कवयो युवानो बृहद्गिरयो बृहद् उक्षमाणाः ॥  
  
र्व्_५,०५९।०१अ प्र व स्पऌ अक्रन् सुविताय दावने ऽर्चा दिवे प्र पृथिव्या ऋतम् भरे ।  
र्व्_५,०५९।०१च् उक्षन्ते अश्वान् तरुषन्त आ रजो ऽनु स्वम् भानुं श्रथयन्ते अर्णवैः ॥  
र्व्_५,०५९।०२अ अमाद् एषाम् भियसा भूमिर् एजति नौर् न पूर्णा क्षरति व्यथिर् यती ।  
र्व्_५,०५९।०२च् दूरेदृशो ये चितयन्त एमभिर् अन्तर् महे विदथे येतिरे नरः ॥  
र्व्_५,०५९।०३अ गवाम् इव श्रियसे शृङ्गम् उत्तमं सूर्यो न चक्षू रजसो विसर्जने ।  
र्व्_५,०५९।०३च् अत्या इव सुभ्वश् चारव स्थन मर्या इव श्रियसे चेतथा नरः ॥  
र्व्_५,०५९।०४अ को वो महान्ति महताम् उद् अश्नवत् कस् काव्या मरुतः को ह पौंस्या ।  
र्व्_५,०५९।०४च् यूयं ह भूमिं किरणं न रेजथ प्र यद् भरध्वे सुविताय दावने ॥  
र्व्_५,०५९।०५अ अश्वा इवेद् अरुषासः सबन्धवः शूरा इव प्रयुधः प्रोत युयुधुः ।  
र्व्_५,०५९।०५च् मर्या इव सुवृधो वावृधुर् नरः सूर्यस्य चक्षुः प्र मिनन्ति वृष्टिभिः ॥  
र्व्_५,०५९।०६अ ते अज्येष्ठा अकनिष्ठास उद्भिदो ऽमध्यमासो महसा वि वावृधुः ।  
र्व्_५,०५९।०६च् सुजातासो जनुषा पृश्निमातरो दिवो मर्या आ नो अच्छा जिगातन ॥  
र्व्_५,०५९।०७अ वयो न ये श्रेणीः पप्तुर् ओजसान्तान् दिवो बृहतः सानुनस् परि ।  
र्व्_५,०५९।०७च् अश्वास एषाम् उभये यथा विदुः प्र पर्वतस्य नभनूंर् अचुच्यवुः ॥  
र्व्_५,०५९।०८अ मिमातु द्यौर् अदितिर् वीतये नः सं दानुचित्रा उषसो यतन्ताम् ।  
र्व्_५,०५९।०८च् आचुच्यवुर् दिव्यं कोशम् एत ऋषे रुद्रस्य मरुतो गृणानाः ॥  
  
र्व्_५,०६०।०१अ ईऌए अग्निं स्ववसं नमोभिर् इह प्रसत्तो वि चयत् कृतं नः ।  
र्व्_५,०६०।०१च् रथैर् इव प्र भरे वाजयद्भिः प्रदक्षिणिन् मरुतां स्तोमम् ऋध्याम् ॥  
र्व्_५,०६०।०२अ आ ये तस्थुः पृषतीषु श्रुतासु सुखेषु रुद्रा मरुतो रथेषु ।  
र्व्_५,०६०।०२च् वना चिद् उग्रा जिहते नि वो भिया पृथिवी चिद् रेजते पर्वतश् चित् ॥  
र्व्_५,०६०।०३अ पर्वतश् चिन् महि वृद्धो बिभाय दिवश् चित् सानु रेजत स्वने वः ।  
र्व्_५,०६०।०३च् यत् क्रीऌअथ मरुत ऋष्टिमन्त आप इव सध्र्यञ्चो धवध्वे ॥  
र्व्_५,०६०।०४अ वरा इवेद् रैवतासो हिरण्यैर् अभि स्वधाभिस् तन्वः पिपिश्रे ।  
र्व्_५,०६०।०४च् श्रिये श्रेयांसस् तवसो रथेषु सत्रा महांसि चक्रिरे तनूषु ॥  
र्व्_५,०६०।०५अ अज्येष्ठासो अकनिष्ठास एते सम् भ्रातरो वावृधुः सौभगाय ।  
र्व्_५,०६०।०५च् युवा पिता स्वपा रुद्र एषां सुदुघा पृश्निः सुदिना मरुद्भ्यः ॥  
र्व्_५,०६०।०६अ यद् उत्तमे मरुतो मध्यमे वा यद् वावमे सुभगासो दिवि ष्ठ ।  
र्व्_५,०६०।०६च् अतो नो रुद्रा उत वा न्व् अस्याग्ने वित्ताद् धविषो यद् यजाम ॥  
र्व्_५,०६०।०७अ अग्निश् च यन् मरुतो विश्ववेदसो दिवो वहध्व उत्तराद् अधि ष्णुभिः ।  
र्व्_५,०६०।०७च् ते मन्दसाना धुनयो रिशादसो वामं धत्त यजमानाय सुन्वते ॥  
र्व्_५,०६०।०८अ अग्ने मरुद्भिः शुभयद्भिर् ऋक्वभिः सोमम् पिब मन्दसानो गणश्रिभिः ।  
र्व्_५,०६०।०८च् पावकेभिर् विश्वमिन्वेभिर् आयुभिर् वैश्वानर प्रदिवा केतुना सजूः ॥  
  
र्व्_५,०६१।०१अ के ष्ठा नरः श्रेष्ठतमा य एक-एक आयय ।  
र्व्_५,०६१।०१च् परमस्याः परावतः ॥  
र्व्_५,०६१।०२अ क्व वो ऽश्वाः क्वाभीशवः कथं शेक कथा यय ।  
र्व्_५,०६१।०२च् पृष्ठे सदो नसोर् यमः ॥  
र्व्_५,०६१।०३अ जघने चोद एषां वि सक्थानि नरो यमुः ।  
र्व्_५,०६१।०३च् पुत्रकृथे न जनयः ॥  
र्व्_५,०६१।०४अ परा वीरास एतन मर्यासो भद्रजानयः ।  
र्व्_५,०६१।०४च् अग्नितपो यथासथ ॥  
र्व्_५,०६१।०५अ सनत् साश्व्यम् पशुम् उत गव्यं शतावयम् ।  
र्व्_५,०६१।०५च् श्यावाश्वस्तुताय या दोर् वीरायोपबर्बृहत् ॥  
र्व्_५,०६१।०६अ उत त्वा स्त्री शशीयसी पुंसो भवति वस्यसी ।  
र्व्_५,०६१।०६च् अदेवत्राद् अराधसः ॥  
र्व्_५,०६१।०७अ वि या जानाति जसुरिं वि तृष्यन्तं वि कामिनम् ।  
र्व्_५,०६१।०७च् देवत्रा कृणुते मनः ॥  
र्व्_५,०६१।०८अ उत घा नेमो अस्तुतः पुमां इति ब्रुवे पणिः ।  
र्व्_५,०६१।०८च् स वैरदेय इत् समः ॥  
र्व्_५,०६१।०९अ उत मे ऽरपद् युवतिर् ममन्दुषी प्रति श्यावाय वर्तनिम् ।  
र्व्_५,०६१।०९च् वि रोहिता पुरुमीऌहाय येमतुर् विप्राय दीर्घयशसे ॥  
र्व्_५,०६१।१०अ यो मे धेनूनां शतं वैददश्विर् यथा ददत् ।  
र्व्_५,०६१।१०च् तरन्त इव मंहना ॥  
र्व्_५,०६१।११अ य ईं वहन्त आशुभिः पिबन्तो मदिरम् मधु ।  
र्व्_५,०६१।११च् अत्र श्रवांसि दधिरे ॥  
र्व्_५,०६१।१२अ येषां श्रियाधि रोदसी विभ्राजन्ते रथेष्व् आ ।  
र्व्_५,०६१।१२च् दिवि रुक्म इवोपरि ॥  
र्व्_५,०६१।१३अ युवा स मारुतो गणस् त्वेषरथो अनेद्यः ।  
र्व्_५,०६१।१३च् शुभंयावाप्रतिष्कुतः ॥  
र्व्_५,०६१।१४अ को वेद नूनम् एषां यत्रा मदन्ति धूतयः ।  
र्व्_५,०६१।१४च् ऋतजाता अरेपसः ॥  
र्व्_५,०६१।१५अ यूयम् मर्तं विपन्यवः प्रणेतार इत्था धिया ।  
र्व्_५,०६१।१५च् श्रोतारो यामहूतिषु ॥  
र्व्_५,०६१।१६अ ते नो वसूनि काम्या पुरुश्चन्द्रा रिशादसः ।  
र्व्_५,०६१।१६च् आ यज्ञियासो ववृत्तन ॥  
र्व्_५,०६१।१७अ एतम् मे स्तोमम् ऊर्म्ये दार्भ्याय परा वह ।  
र्व्_५,०६१।१७च् गिरो देवि रथीर् इव ॥  
र्व्_५,०६१।१८अ उत मे वोचताद् इति सुतसोमे रथवीतौ ।  
र्व्_५,०६१।१८च् न कामो अप वेति मे ॥  
र्व्_५,०६१।१९अ एष क्षेति रथवीतिर् मघवा गोमतीर् अनु ।  
र्व्_५,०६१।१९च् पर्वतेष्व् अपश्रितः ॥  
  
र्व्_५,०६२।०१अ ऋतेन ऋतम् अपिहितं ध्रुवं वां सूर्यस्य यत्र विमुचन्त्य् अश्वान् ।  
र्व्_५,०६२।०१च् दश शता सह तस्थुस् तद् एकं देवानां श्रेष्ठं वपुषाम् अपश्यम् ॥  
र्व्_५,०६२।०२अ तत् सु वाम् मित्रावरुणा महित्वम् ईर्मा तस्थुषीर् अहभिर् दुदुह्रे ।  
र्व्_५,०६२।०२च् विश्वाः पिन्वथः स्वसरस्य धेना अनु वाम् एकः पविर् आ ववर्त ॥  
र्व्_५,०६२।०३अ अधारयतम् पृथिवीम् उत द्याम् मित्रराजाना वरुणा महोभिः ।  
र्व्_५,०६२।०३च् वर्धयतम् ओषधीः पिन्वतं गा अव वृष्टिं सृजतं जीरदानू ॥  
र्व्_५,०६२।०४अ आ वाम् अश्वासः सुयुजो वहन्तु यतरश्मय उप यन्त्व् अर्वाक् ।  
र्व्_५,०६२।०४च् घृतस्य निर्णिग् अनु वर्तते वाम् उप सिन्धवः प्रदिवि क्षरन्ति ॥  
र्व्_५,०६२।०५अ अनु श्रुताम् अमतिं वर्धद् उर्वीम् बर्हिर् इव यजुषा रक्षमाणा ।  
र्व्_५,०६२।०५च् नमस्वन्ता धृतदक्षाधि गर्ते मित्रासाथे वरुणेऌआस्व् अन्तः ॥  
र्व्_५,०६२।०६अ अक्रविहस्ता सुकृते परस्पा यं त्रासाथे वरुणेऌआस्व् अन्तः ।  
र्व्_५,०६२।०६च् राजाना क्षत्रम् अहृणीयमाना सहस्रस्थूणम् बिभृथः सह द्वौ ॥  
र्व्_५,०६२।०७अ हिरण्यनिर्णिग् अयो अस्य स्थूणा वि भ्राजते दिव्य् अश्वाजनीव ।  
र्व्_५,०६२।०७च् भद्रे क्षेत्रे निमिता तिल्विले वा सनेम मध्वो अधिगर्त्यस्य ॥  
र्व्_५,०६२।०८अ हिरण्यरूपम् उषसो व्युष्टाव् अयस्थूणम् उदिता सूर्यस्य ।  
र्व्_५,०६२।०८च् आ रोहथो वरुण मित्र गर्तम् अतश् चक्षाथे अदितिं दितिं च ॥  
र्व्_५,०६२।०९अ यद् बंहिष्ठं नातिविधे सुदानू अच्छिद्रं शर्म भुवनस्य गोपा ।  
र्व्_५,०६२।०९च् तेन नो मित्रावरुणाव् अविष्टं सिषासन्तो जिगीवांसः स्याम ॥  
  
र्व्_५,०६३।०१अ ऋतस्य गोपाव् अधि तिष्ठथो रथं सत्यधर्माणा परमे व्योमनि ।  
र्व्_५,०६३।०१च् यम् अत्र मित्रावरुणावथो युवं तस्मै वृष्टिर् मधुमत् पिन्वते दिवः ॥  
र्व्_५,०६३।०२अ सम्राजाव् अस्य भुवनस्य राजथो मित्रावरुणा विदथे स्वर्दृशा ।  
र्व्_५,०६३।०२च् वृष्टिं वां राधो अमृतत्वम् ईमहे द्यावापृथिवी वि चरन्ति तन्यवः ॥  
र्व्_५,०६३।०३अ सम्राजा उग्रा वृषभा दिवस् पती पृथिव्या मित्रावरुणा विचर्षणी ।  
र्व्_५,०६३।०३च् चित्रेभिर् अभ्रैर् उप तिष्ठथो रवं द्यां वर्षयथो असुरस्य मायया ॥  
र्व्_५,०६३।०४अ माया वाम् मित्रावरुणा दिवि श्रिता सूर्यो ज्योतिश् चरति चित्रम् आयुधम् ।  
र्व्_५,०६३।०४च् तम् अभ्रेण वृष्ट्या गूहथो दिवि पर्जन्य द्रप्सा मधुमन्त ईरते ॥  
र्व्_५,०६३।०५अ रथं युञ्जते मरुतः शुभे सुखं शूरो न मित्रावरुणा गविष्टिषु ।  
र्व्_५,०६३।०५च् रजांसि चित्रा वि चरन्ति तन्यवो दिवः सम्राजा पयसा न उक्षतम् ॥  
र्व्_५,०६३।०६अ वाचं सु मित्रावरुणाव् इरावतीम् पर्जन्यश् चित्रां वदति त्विषीमतीम् ।  
र्व्_५,०६३।०६च् अभ्रा वसत मरुतः सु मायया द्यां वर्षयतम् अरुणाम् अरेपसम् ॥  
र्व्_५,०६३।०७अ धर्मणा मित्रावरुणा विपश्चिता व्रता रक्षेथे असुरस्य मायया ।  
र्व्_५,०६३।०७च् ऋतेन विश्वम् भुवनं वि राजथः सूर्यम् आ धत्थो दिवि चित्र्यं रथम् ॥  
  
र्व्_५,०६४।०१अ वरुणं वो रिशादसम् ऋचा मित्रं हवामहे ।  
र्व्_५,०६४।०१च् परि व्रजेव बाह्वोर् जगन्वांसा स्वर्णरम् ॥  
र्व्_५,०६४।०२अ ता बाहवा सुचेतुना प्र यन्तम् अस्मा अर्चते ।  
र्व्_५,०६४।०२च् शेवं हि जार्यं वां विश्वासु क्षासु जोगुवे ॥  
र्व्_५,०६४।०३अ यन् नूनम् अश्यां गतिम् मित्रस्य यायाम् पथा ।  
र्व्_५,०६४।०३च् अस्य प्रियस्य शर्मण्य् अहिंसानस्य सश्चिरे ॥  
र्व्_५,०६४।०४अ युवाभ्याम् मित्रावरुणोपमं धेयाम् ऋचा ।  
र्व्_५,०६४।०४च् यद् ध क्षये मघोनां स्तोतॄणां च स्पूर्धसे ॥  
र्व्_५,०६४।०५अ आ नो मित्र सुदीतिभिर् वरुणश् च सधस्थ आ ।  
र्व्_५,०६४।०५च् स्वे क्षये मघोनां सखीनां च वृधसे ॥  
र्व्_५,०६४।०६अ युवं नो येषु वरुण क्षत्रम् बृहच् च बिभृथः ।  
र्व्_५,०६४।०६च् उरु णो वाजसातये कृतं राये स्वस्तये ॥  
र्व्_५,०६४।०७अ उच्छन्त्याम् मे यजता देवक्षत्रे रुशद्गवि ।  
र्व्_५,०६४।०७च् सुतं सोमं न हस्तिभिर् आ पड्भिर् धावतं नरा बिभ्रताव् अर्चनानसम् ॥  
  
र्व्_५,०६५।०१अ यश् चिकेत स सुक्रतुर् देवत्रा स ब्रवीतु नः ।  
र्व्_५,०६५।०१च् वरुणो यस्य दर्शतो मित्रो वा वनते गिरः ॥  
र्व्_५,०६५।०२अ ता हि श्रेष्ठवर्चसा राजाना दीर्घश्रुत्तमा ।  
र्व्_५,०६५।०२च् ता सत्पती ऋतावृध ऋतावाना जने-जने ॥  
र्व्_५,०६५।०३अ ता वाम् इयानो ऽवसे पूर्वा उप ब्रुवे सचा ।  
र्व्_५,०६५।०३च् स्वश्वासः सु चेतुना वाजां अभि प्र दावने ॥  
र्व्_५,०६५।०४अ मित्रो अंहोश् चिद् आद् उरु क्षयाय गातुं वनते ।  
र्व्_५,०६५।०४च् मित्रस्य हि प्रतूर्वतः सुमतिर् अस्ति विधतः ॥  
र्व्_५,०६५।०५अ वयम् मित्रस्यावसि स्याम सप्रथस्तमे ।  
र्व्_५,०६५।०५च् अनेहसस् त्वोतयः सत्रा वरुणशेषसः ॥  
र्व्_५,०६५।०६अ युवम् मित्रेमं जनं यतथः सं च नयथः ।  
र्व्_५,०६५।०६च् मा मघोनः परि ख्यतम् मो अस्माकम् ऋषीणां गोपीथे न उरुष्यतम् ॥  
  
र्व्_५,०६६।०१अ आ चिकितान सुक्रतू देवौ मर्त रिशादसा ।  
र्व्_५,०६६।०१च् वरुणाय ऋतपेशसे दधीत प्रयसे महे ॥  
र्व्_५,०६६।०२अ ता हि क्षत्रम् अविह्रुतं सम्यग् असुर्यम् आशाते ।  
र्व्_५,०६६।०२च् अध व्रतेव मानुषं स्वर् ण धायि दर्शतम् ॥  
र्व्_५,०६६।०३अ ता वाम् एषे रथानाम् उर्वीं गव्यूतिम् एषाम् ।  
र्व्_५,०६६।०३च् रातहव्यस्य सुष्टुतिं दधृक् स्तोमैर् मनामहे ॥  
र्व्_५,०६६।०४अ अधा हि काव्या युवं दक्षस्य पूर्भिर् अद्भुता ।  
र्व्_५,०६६।०४च् नि केतुना जनानां चिकेथे पूतदक्षसा ॥  
र्व्_५,०६६।०५अ तद् ऋतम् पृथिवि बृहच् छ्रवएष ऋषीणाम् ।  
र्व्_५,०६६।०५च् ज्रयसानाव् अरम् पृथ्व् अति क्षरन्ति यामभिः ॥  
र्व्_५,०६६।०६अ आ यद् वाम् ईयचक्षसा मित्र वयं च सूरयः ।  
र्व्_५,०६६।०६च् व्यचिष्ठे बहुपाय्ये यतेमहि स्वराज्ये ॥  
  
र्व्_५,०६७।०१अ बऌ इत्था देव निष्कृतम् आदित्या यजतम् बृहत् ।  
र्व्_५,०६७।०१च् वरुण मित्रार्यमन् वर्षिष्ठं क्षत्रम् आशाथे ॥  
र्व्_५,०६७।०२अ आ यद् योनिं हिरण्ययं वरुण मित्र सदथः ।  
र्व्_५,०६७।०२च् धर्तारा चर्षणीनां यन्तं सुम्नं रिशादसा ॥  
र्व्_५,०६७।०३अ विश्वे हि विश्ववेदसो वरुणो मित्रो अर्यमा ।  
र्व्_५,०६७।०३च् व्रता पदेव सश्चिरे पान्ति मर्त्यं रिषः ॥  
र्व्_५,०६७।०४अ ते हि सत्या ऋतस्पृश ऋतावानो जने-जने ।  
र्व्_५,०६७।०४च् सुनीथासः सुदानवो ऽंहोश् चिद् उरुचक्रयः ॥  
र्व्_५,०६७।०५अ को नु वाम् मित्रास्तुतो वरुणो वा तनूनाम् ।  
र्व्_५,०६७।०५च् तत् सु वाम् एषते मतिर् अत्रिभ्य एषते मतिः ॥  
  
र्व्_५,०६८।०१अ प्र वो मित्राय गायत वरुणाय विपा गिरा ।  
र्व्_५,०६८।०१च् महिक्षत्राव् ऋतम् बृहत् ॥  
र्व्_५,०६८।०२अ सम्राजा या घृतयोनी मित्रश् चोभा वरुणश् च ।  
र्व्_५,०६८।०२च् देवा देवेषु प्रशस्ता ॥  
र्व्_५,०६८।०३अ ता नः शक्तम् पार्थिवस्य महो रायो दिव्यस्य ।  
र्व्_५,०६८।०३च् महि वां क्षत्रं देवेषु ॥  
र्व्_५,०६८।०४अ ऋतम् ऋतेन सपन्तेषिरं दक्षम् आशाते ।  
र्व्_५,०६८।०४च् अद्रुहा देवौ वर्धेते ॥  
र्व्_५,०६८।०५अ वृष्टिद्यावा रीत्यापेषस् पती दानुमत्याः ।  
र्व्_५,०६८।०५च् बृहन्तं गर्तम् आशाते ॥  
  
र्व्_५,०६९।०१अ त्री रोचना वरुण त्रींर् उत द्यून् त्रीणि मित्र धारयथो रजांसि ।  
र्व्_५,०६९।०१च् वावृधानाव् अमतिं क्षत्रियस्यानु व्रतं रक्षमाणाव् अजुर्यम् ॥  
र्व्_५,०६९।०२अ इरावतीर् वरुण धेनवो वाम् मधुमद् वां सिन्धवो मित्र दुह्रे ।  
र्व्_५,०६९।०२च् त्रयस् तस्थुर् वृषभासस् तिसृणां धिषणानां रेतोधा वि द्युमन्तः ॥  
र्व्_५,०६९।०३अ प्रातर् देवीम् अदितिं जोहवीमि मध्यन्दिन उदिता सूर्यस्य ।  
र्व्_५,०६९।०३च् राये मित्रावरुणा सर्वतातेऌए तोकाय तनयाय शं योः ॥  
र्व्_५,०६९।०४अ या धर्तारा रजसो रोचनस्योतादित्या दिव्या पार्थिवस्य ।  
र्व्_५,०६९।०४च् न वां देवा अमृता आ मिनन्ति व्रतानि मित्रावरुणा ध्रुवाणि ॥  
  
र्व्_५,०७०।०१अ पुरूरुणा चिद् ध्य् अस्त्य् अवो नूनं वां वरुण ।  
र्व्_५,०७०।०१च् मित्र वंसि वां सुमतिम् ॥  
र्व्_५,०७०।०२अ ता वां सम्यग् अद्रुह्वाणेषम् अश्याम धायसे ।  
र्व्_५,०७०।०२च् वयं ते रुद्रा स्याम ॥  
र्व्_५,०७०।०३अ पातं नो रुद्रा पायुभिर् उत त्रायेथां सुत्रात्रा ।  
र्व्_५,०७०।०३च् तुर्याम दस्यून् तनूभिः ॥  
र्व्_५,०७०।०४अ मा कस्याद्भुतक्रतू यक्षम् भुजेमा तनूभिः ।  
र्व्_५,०७०।०४च् मा शेषसा मा तनसा ॥  
  
र्व्_५,०७१।०१अ आ नो गन्तं रिशादसा वरुण मित्र बर्हणा ।  
र्व्_५,०७१।०१च् उपेमं चारुम् अध्वरम् ॥  
र्व्_५,०७१।०२अ विश्वस्य हि प्रचेतसा वरुण मित्र राजथः ।  
र्व्_५,०७१।०२च् ईशाना पिप्यतं धियः ॥  
र्व्_५,०७१।०३अ उप नः सुतम् आ गतं वरुण मित्र दाशुषः ।  
र्व्_५,०७१।०३च् अस्य सोमस्य पीतये ॥  
  
र्व्_५,०७२।०१अ आ मित्रे वरुणे वयं गीर्भिर् जुहुमो अत्रिवत् ।  
र्व्_५,०७२।०१च् नि बर्हिषि सदतं सोमपीतये ॥  
र्व्_५,०७२।०२अ व्रतेन स्थो ध्रुवक्षेमा धर्मणा यातयज्जना ।  
र्व्_५,०७२।०२च् नि बर्हिषि सदतं सोमपीतये ॥  
र्व्_५,०७२।०३अ मित्रश् च नो वरुणश् च जुषेतां यज्ञम् इष्टये ।  
र्व्_५,०७२।०३च् नि बर्हिषि सदतां सोमपीतये ॥  
  
र्व्_५,०७३।०१अ यद् अद्य स्थः परावति यद् अर्वावत्य् अश्विना ।  
र्व्_५,०७३।०१च् यद् वा पुरू पुरुभुजा यद् अन्तरिक्ष आ गतम् ॥  
र्व्_५,०७३।०२अ इह त्या पुरुभूतमा पुरू दंसांसि बिभ्रता ।  
र्व्_५,०७३।०२च् वरस्या याम्य् अध्रिगू हुवे तुविष्टमा भुजे ॥  
र्व्_५,०७३।०३अ ईर्मान्यद् वपुषे वपुश् चक्रं रथस्य येमथुः ।  
र्व्_५,०७३।०३च् पर्य् अन्या नाहुषा युगा मह्ना रजांसि दीयथः ॥  
र्व्_५,०७३।०४अ तद् ऊ षु वाम् एना कृतं विश्वा यद् वाम् अनु ष्टवे ।  
र्व्_५,०७३।०४च् नाना जाताव् अरेपसा सम् अस्मे बन्धुम् एयथुः ॥  
र्व्_५,०७३।०५अ आ यद् वां सूर्या रथं तिष्ठद् रघुष्यदं सदा ।  
र्व्_५,०७३।०५च् परि वाम् अरुषा वयो घृणा वरन्त आतपः ॥  
र्व्_५,०७३।०६अ युवोर् अत्रिश् चिकेतति नरा सुम्नेन चेतसा ।  
र्व्_५,०७३।०६च् घर्मं यद् वाम् अरेपसं नासत्यास्ना भुरण्यति ॥  
र्व्_५,०७३।०७अ उग्रो वां ककुहो ययिः शृण्वे यामेषु सन्तनिः ।  
र्व्_५,०७३।०७च् यद् वां दंसोभिर् अश्विनात्रिर् नराववर्तति ॥  
र्व्_५,०७३।०८अ मध्व ऊ षु मधूयुवा रुद्रा सिषक्ति पिप्युषी ।  
र्व्_५,०७३।०८च् यत् समुद्राति पर्षथः पक्वाः पृक्षो भरन्त वाम् ॥  
र्व्_५,०७३।०९अ सत्यम् इद् वा उ अश्विना युवाम् आहुर् मयोभुवा ।  
र्व्_५,०७३।०९च् ता यामन् यामहूतमा यामन्न् आ मृऌअयत्तमा ॥  
र्व्_५,०७३।१०अ इमा ब्रह्माणि वर्धनाश्विभ्यां सन्तु शन्तमा ।  
र्व्_५,०७३।१०च् या तक्षाम रथां इवावोचाम बृहन् नमः ॥  
र्व्_५,०७४।०१अ कूष्ठो देवाव् अश्विनाद्या दिवो मनावसू ।  
र्व्_५,०७४।०१च् तच् छ्रवथो वृषण्वसू अत्रिर् वाम् आ विवासति ॥  
र्व्_५,०७४।०२अ कुह त्या कुह नु श्रुता दिवि देवा नासत्या ।  
र्व्_५,०७४।०२च् कस्मिन्न् आ यतथो जने को वां नदीनां सचा ॥  
र्व्_५,०७४।०३अ कं याथः कं ह गच्छथः कम् अच्छा युञ्जाथे रथम् ।  
र्व्_५,०७४।०३च् कस्य ब्रह्माणि रण्यथो वयं वाम् उश्मसीष्टये ॥  
र्व्_५,०७४।०४अ पौरं चिद् ध्य् उदप्रुतम् पौर पौराय जिन्वथः ।  
र्व्_५,०७४।०४च् यद् ईं गृभीततातये सिंहम् इव द्रुहस् पदे ॥  
र्व्_५,०७४।०५अ प्र च्यवानाज् जुजुरुषो वव्रिम् अत्कं न मुञ्चथः ।  
र्व्_५,०७४।०५च् युवा यदी कृथः पुनर् आ कामम् ऋण्वे वध्वः ॥  
र्व्_५,०७४।०६अ अस्ति हि वाम् इह स्तोता स्मसि वां सन्दृशि श्रिये ।  
र्व्_५,०७४।०६च् नू श्रुतम् म आ गतम् अवोभिर् वाजिनीवसू ॥  
र्व्_५,०७४।०७अ को वाम् अद्य पुरूणाम् आ वव्ने मर्त्यानाम् ।  
र्व्_५,०७४।०७च् को विप्रो विप्रवाहसा को यज्ञैर् वाजिनीवसू ॥  
र्व्_५,०७४।०८अ आ वां रथो रथानां येष्ठो यात्व् अश्विना ।  
र्व्_५,०७४।०८च् पुरू चिद् अस्मयुस् तिर आङ्गूषो मर्त्येष्व् आ ॥  
र्व्_५,०७४।०९अ शम् ऊ षु वाम् मधूयुवास्माकम् अस्तु चर्कृतिः ।  
र्व्_५,०७४।०९च् अर्वाचीना विचेतसा विभिः श्येनेव दीयतम् ॥  
र्व्_५,०७४।१०अ अश्विना यद् ध कर्हि चिच् छुश्रूयातम् इमं हवम् ।  
र्व्_५,०७४।१०च् वस्वीर् ऊ षु वाम् भुजः पृञ्चन्ति सु वाम् पृचः ॥  
  
र्व्_५,०७५।०१अ प्रति प्रियतमं रथं वृषणं वसुवाहनम् ।  
र्व्_५,०७५।०१च् स्तोता वाम् अश्विनाव् ऋषि स्तोमेन प्रति भूषति माध्वी मम श्रुतं हवम् ॥  
र्व्_५,०७५।०२अ अत्यायातम् अश्विना तिरो विश्वा अहं सना ।  
र्व्_५,०७५।०२च् दस्रा हिरण्यवर्तनी सुषुम्ना सिन्धुवाहसा माध्वी मम श्रुतं हवम् ॥  
र्व्_५,०७५।०३अ आ नो रत्नानि बिभ्रताव् अश्विना गच्छतं युवम् ।  
र्व्_५,०७५।०३च् रुद्रा हिरण्यवर्तनी जुषाणा वाजिनीवसू माध्वी मम श्रुतं हवम् ॥  
र्व्_५,०७५।०४अ सुष्टुभो वां वृषण्वसू रथे वाणीच्य् आहिता ।  
र्व्_५,०७५।०४च् उत वां ककुहो मृगः पृक्षः कृणोति वापुषो माध्वी मम श्रुतं हवम् ॥  
र्व्_५,०७५।०५अ बोधिन्मनसा रथ्येषिरा हवनश्रुता ।  
र्व्_५,०७५।०५च् विभिश् च्यवानम् अश्विना नि याथो अद्वयाविनम् माध्वी मम श्रुतं हवम् ॥  
र्व्_५,०७५।०६अ आ वां नरा मनोयुजो ऽश्वासः प्रुषितप्सवः ।  
र्व्_५,०७५।०६च् वयो वहन्तु पीतये सह सुम्नेभिर् अश्विना माध्वी मम श्रुतं हवम् ॥  
र्व्_५,०७५।०७अ अश्विनाव् एह गच्छतं नासत्या मा वि वेनतम् ।  
र्व्_५,०७५।०७च् तिरश् चिद् अर्यया परि वर्तिर् यातम् अदाभ्या माध्वी मम श्रुतं हवम् ॥  
र्व्_५,०७५।०८अ अस्मिन् यज्ञे अदाभ्या जरितारं शुभस् पती ।  
र्व्_५,०७५।०८च् अवस्युम् अश्विना युवं गृणन्तम् उप भूषथो माध्वी मम श्रुतं हवम् ॥  
र्व्_५,०७५।०९अ अभूद् उषा रुशत्पशुर् आग्निर् अधाय्य् ऋत्वियः ।  
र्व्_५,०७५।०९च् अयोजि वां वृषण्वसू रथो दस्राव् अमर्त्यो माध्वी मम श्रुतं हवम् ॥  
  
र्व्_५,०७६।०१अ आ भात्य् अग्निर् उषसाम् अनीकम् उद् विप्राणां देवया वाचो अस्थुः ।  
र्व्_५,०७६।०१च् अर्वाञ्चा नूनं रथ्येह यातम् पीपिवांसम् अश्विना घर्मम् अच्छ ॥  
र्व्_५,०७६।०२अ न संस्कृतम् प्र मिमीतो गमिष्ठान्ति नूनम् अश्विनोपस्तुतेह ।  
र्व्_५,०७६।०२च् दिवाभिपित्वे ऽवसागमिष्ठा प्रत्य् अवर्तिं दाशुषे शम्भविष्ठा ॥  
र्व्_५,०७६।०३अ उता यातं सङ्गवे प्रातर् अह्नो मध्यन्दिन उदिता सूर्यस्य ।  
र्व्_५,०७६।०३च् दिवा नक्तम् अवसा शन्तमेन नेदानीम् पीतिर् अश्विना ततान ॥  
र्व्_५,०७६।०४अ इदं हि वाम् प्रदिवि स्थानम् ओक इमे गृहा अश्विनेदं दुरोणम् ।  
र्व्_५,०७६।०४च् आ नो दिवो बृहतः पर्वताद् आद्भ्यो यातम् इषम् ऊर्जं वहन्ता ॥  
र्व्_५,०७६।०५अ सम् अश्विनोर् अवसा नूतनेन मयोभुवा सुप्रणीती गमेम ।  
र्व्_५,०७६।०५च् आ नो रयिं वहतम् ओत वीरान् आ विश्वान्य् अमृता सौभगानि ॥  
  
र्व्_५,०७७।०१अ प्रातर्यावाणा प्रथमा यजध्वम् पुरा गृध्राद् अररुषः पिबातः ।  
र्व्_५,०७७।०१च् प्रातर् हि यज्ञम् अश्विना दधाते प्र शंसन्ति कवयः पूर्वभाजः ॥  
र्व्_५,०७७।०२अ प्रातर् यजध्वम् अश्विना हिनोत न सायम् अस्ति देवया अजुष्टम् ।  
र्व्_५,०७७।०२च् उतान्यो अस्मद् यजते वि चावः पूर्वः-पूर्वो यजमानो वनीयान् ॥  
र्व्_५,०७७।०३अ हिरण्यत्वङ् मधुवर्णो घृतस्नुः पृक्षो वहन्न् आ रथो वर्तते वाम् ।  
र्व्_५,०७७।०३च् मनोजवा अश्विना वातरंहा येनातियाथो दुरितानि विश्वा ॥  
र्व्_५,०७७।०४अ यो भूयिष्ठं नासत्याभ्यां विवेष चनिष्ठम् पित्वो ररते विभागे ।  
र्व्_५,०७७।०४च् स तोकम् अस्य पीपरच् छमीभिर् अनूर्ध्वभासः सदम् इत् तुतुर्यात् ॥  
र्व्_५,०७७।०५अ सम् अश्विनोर् अवसा नूतनेन मयोभुवा सुप्रणीती गमेम ।  
र्व्_५,०७७।०५च् आ नो रयिं वहतम् ओत वीरान् आ विश्वान्य् अमृता सौभगानि ॥  
  
र्व्_५,०७८।०१अ अश्विनाव् एह गच्छतं नासत्या मा वि वेनतम् ।  
र्व्_५,०७८।०१च् हंसाव् इव पततम् आ सुतां उप ॥  
र्व्_५,०७८।०२अ अश्विना हरिणाव् इव गौराव् इवानु यवसम् ।  
र्व्_५,०७८।०२च् हंसाव् इव पततम् आ सुतां उप ॥  
र्व्_५,०७८।०३अ अश्विना वाजिनीवसू जुषेथां यज्ञम् इष्टये ।  
र्व्_५,०७८।०३च् हंसाव् इव पततम् आ सुतां उप ॥  
र्व्_५,०७८।०४अ अत्रिर् यद् वाम् अवरोहन्न् ऋबीसम् अजोहवीन् नाधमानेव योषा ।  
र्व्_५,०७८।०४च् श्येनस्य चिज् जवसा नूतनेनागच्छतम् अश्विना शन्तमेन ॥  
र्व्_५,०७८।०५अ वि जिहीष्व वनस्पते योनिः सूष्यन्त्या इव ।  
र्व्_५,०७८।०५च् श्रुतम् मे अश्विना हवं सप्तवध्रिं च मुञ्चतम् ॥  
र्व्_५,०७८।०६अ भीताय नाधमानाय ऋषये सप्तवध्रये ।  
र्व्_५,०७८।०६च् मायाभिर् अश्विना युवं वृक्षं सं च वि चाचथः ॥  
र्व्_५,०७८।०७अ यथा वातः पुष्करिणीं समिङ्गयति सर्वतः ।  
र्व्_५,०७८।०७च् एवा ते गर्भ एजतु निरैतु दशमास्यः ॥  
र्व्_५,०७८।०८अ यथा वातो यथा वनं यथा समुद्र एजति ।  
र्व्_५,०७८।०८च् एवा त्वं दशमास्य सहावेहि जरायुणा ॥  
र्व्_५,०७८।०९अ दश मासाञ् छशयानः कुमारो अधि मातरि ।  
र्व्_५,०७८।०९च् निरैतु जीवो अक्षतो जीवो जीवन्त्या अधि ॥  
  
र्व्_५,०७९।०१अ महे नो अद्य बोधयोषो राये दिवित्मती ।  
र्व्_५,०७९।०१च् यथा चिन् नो अबोधयः सत्यश्रवसि वाय्ये सुजाते अश्वसूनृते ॥  
र्व्_५,०७९।०२अ या सुनीथे शौचद्रथे व्य् औच्छो दुहितर् दिवः ।  
र्व्_५,०७९।०२च् सा व्य् उच्छ सहीयसि सत्यश्रवसि वाय्ये सुजाते अश्वसूनृते ॥  
र्व्_५,०७९।०३अ सा नो अद्याभरद्वसुर् व्य् उच्छा दुहितर् दिवः ।  
र्व्_५,०७९।०३च् यो व्य् औच्छः सहीयसि सत्यश्रवसि वाय्ये सुजाते अश्वसूनृते ॥  
र्व्_५,०७९।०४अ अभि ये त्वा विभावरि स्तोमैर् गृणन्ति वह्नयः ।  
र्व्_५,०७९।०४च् मघैर् मघोनि सुश्रियो दामन्वन्तः सुरातयः सुजाते अश्वसूनृते ॥  
र्व्_५,०७९।०५अ यच् चिद् धि ते गणा इमे छदयन्ति मघत्तये ।  
र्व्_५,०७९।०५च् परि चिद् वष्टयो दधुर् ददतो राधो अह्रयं सुजाते अश्वसूनृते ॥  
र्व्_५,०७९।०६अ ऐषु धा वीरवद् यश उषो मघोनि सूरिषु ।  
र्व्_५,०७९।०६च् ये नो राधांस्य् अह्रया मघवानो अरासत सुजाते अश्वसूनृते ॥  
र्व्_५,०७९।०७अ तेभ्यो द्युम्नम् बृहद् यश उषो मघोन्य् आ वह ।  
र्व्_५,०७९।०७च् ये नो राधांस्य् अश्व्या गव्या भजन्त सूरयः सुजाते अश्वसूनृते ॥  
र्व्_५,०७९।०८अ उत नो गोमतीर् इष आ वहा दुहितर् दिवः ।  
र्व्_५,०७९।०८च् साकं सूर्यस्य रश्मिभिः शुक्रैः शोचद्भिर् अर्चिभिः सुजाते अश्वसूनृते ॥  
र्व्_५,०७९।०९अ व्य् उच्छा दुहितर् दिवो मा चिरं तनुथा अपः ।  
र्व्_५,०७९।०९च् नेत् त्वा स्तेनं यथा रिपुं तपाति सूरो अर्चिषा सुजाते अश्वसूनृते ॥  
र्व्_५,०७९।१०अ एतावद् वेद् उषस् त्वम् भूयो वा दातुम् अर्हसि ।  
र्व्_५,०७९।१०च् या स्तोतृभ्यो विभावर्य् उच्छन्ती न प्रमीयसे सुजाते अश्वसूनृते ॥  
  
र्व्_५,०८०।०१अ द्युतद्यामानम् बृहतीम् ऋतेन ऋतावरीम् अरुणप्सुं विभातीम् ।  
र्व्_५,०८०।०१च् देवीम् उषसं स्वर् आवहन्तीम् प्रति विप्रासो मतिभिर् जरन्ते ॥  
र्व्_५,०८०।०२अ एषा जनं दर्शता बोधयन्ती सुगान् पथः कृण्वती यात्य् अग्रे ।  
र्व्_५,०८०।०२च् बृहद्रथा बृहती विश्वमिन्वोषा ज्योतिर् यच्छत्य् अग्रे अह्नाम् ॥  
र्व्_५,०८०।०३अ एषा गोभिर् अरुणेभिर् युजानास्रेधन्ती रयिम् अप्रायु चक्रे ।  
र्व्_५,०८०।०३च् पथो रदन्ती सुविताय देवी पुरुष्टुता विश्ववारा वि भाति ॥  
र्व्_५,०८०।०४अ एषा व्येनी भवति द्विबर्हा आविष्कृण्वाना तन्वम् पुरस्तात् ।  
र्व्_५,०८०।०४च् ऋतस्य पन्थाम् अन्व् एति साधु प्रजानतीव न दिशो मिनाति ॥  
र्व्_५,०८०।०५अ एषा शुभ्रा न तन्वो विदानोर्ध्वेव स्नाती दृशये नो अस्थात् ।  
र्व्_५,०८०।०५च् अप द्वेषो बाधमाना तमांस्य् उषा दिवो दुहिता ज्योतिषागात् ॥  
र्व्_५,०८०।०६अ एषा प्रतीची दुहिता दिवो नॄन् योषेव भद्रा नि रिणीते अप्सः ।  
र्व्_५,०८०।०६च् व्यूर्ण्वती दाशुषे वार्याणि पुनर् ज्योतिर् युवतिः पूर्वथाकः ॥  
  
र्व्_५,०८१।०१अ युञ्जते मन उत युञ्जते धियो विप्रा विप्रस्य बृहतो विपश्चितः ।  
र्व्_५,०८१।०१च् वि होत्रा दधे वयुनाविद् एक इन् मही देवस्य सवितुः परिष्टुतिः ॥  
र्व्_५,०८१।०२अ विश्वा रूपाणि प्रति मुञ्चते कविः प्रासावीद् भद्रं द्विपदे चतुष्पदे ।  
र्व्_५,०८१।०२च् वि नाकम् अख्यत् सविता वरेण्यो ऽनु प्रयाणम् उषसो वि राजति ॥  
र्व्_५,०८१।०३अ यस्य प्रयाणम् अन्व् अन्य इद् ययुर् देवा देवस्य महिमानम् ओजसा ।  
र्व्_५,०८१।०३च् यः पार्थिवानि विममे स एतशो रजांसि देवः सविता महित्वना ॥  
र्व्_५,०८१।०४अ उत यासि सवितस् त्रीणि रोचनोत सूर्यस्य रश्मिभिः सम् उच्यसि ।  
र्व्_५,०८१।०४च् उत रात्रीम् उभयतः परीयस उत मित्रो भवसि देव धर्मभिः ॥  
र्व्_५,०८१।०५अ उतेशिषे प्रसवस्य त्वम् एक इद् उत पूषा भवसि देव यामभिः ।  
र्व्_५,०८१।०५च् उतेदं विश्वम् भुवनं वि राजसि श्यावाश्वस् ते सवित स्तोमम् आनशे ॥  
  
र्व्_५,०८२।०१अ तत् सवितुर् वृणीमहे वयं देवस्य भोजनम् ।  
र्व्_५,०८२।०१च् श्रेष्ठं सर्वधातमं तुरम् भगस्य धीमहि ॥  
र्व्_५,०८२।०२अ अस्य हि स्वयशस्तरं सवितुः कच् चन प्रियम् ।  
र्व्_५,०८२।०२च् न मिनन्ति स्वराज्यम् ॥  
र्व्_५,०८२।०३अ स हि रत्नानि दाशुषे सुवाति सविता भगः ।  
र्व्_५,०८२।०३च् तम् भागं चित्रम् ईमहे ॥  
र्व्_५,०८२।०४अ अद्या नो देव सवितः प्रजावत् सावीः सौभगम् ।  
र्व्_५,०८२।०४च् परा दुष्ष्वप्न्यं सुव ॥  
र्व्_५,०८२।०५अ विश्वानि देव सवितर् दुरितानि परा सुव ।  
र्व्_५,०८२।०५च् यद् भद्रं तन् न आ सुव ॥  
र्व्_५,०८२।०६अ अनागसो अदितये देवस्य सवितुः सवे ।  
र्व्_५,०८२।०६च् विश्वा वामानि धीमहि ॥  
र्व्_५,०८२।०७अ आ विश्वदेवं सत्पतिं सूक्तैर् अद्या वृणीमहे ।  
र्व्_५,०८२।०७च् सत्यसवं सवितारम् ॥  
र्व्_५,०८२।०८अ य इमे उभे अहनी पुर एत्य् अप्रयुच्छन् ।  
र्व्_५,०८२।०८च् स्वाधीर् देवः सविता ॥  
र्व्_५,०८२।०९अ य इमा विश्वा जातान्य् आश्रावयति श्लोकेन ।  
र्व्_५,०८२।०९च् प्र च सुवाति सविता ॥  
  
र्व्_५,०८३।०१अ अच्छा वद तवसं गीर्भिर् आभि स्तुहि पर्जन्यं नमसा विवास ।  
र्व्_५,०८३।०१च् कनिक्रदद् वृषभो जीरदानू रेतो दधात्य् ओषधीषु गर्भम् ॥  
र्व्_५,०८३।०२अ वि वृक्षान् हन्त्य् उत हन्ति रक्षसो विश्वम् बिभाय भुवनम् महावधात् ।  
र्व्_५,०८३।०२च् उतानागा ईषते वृष्ण्यावतो यत् पर्जन्य स्तनयन् हन्ति दुष्कृतः ॥  
र्व्_५,०८३।०३अ रथीव कशयाश्वां अभिक्षिपन्न् आविर् दूतान् कृणुते वर्ष्यां अह ।  
र्व्_५,०८३।०३च् दूरात् सिंहस्य स्तनथा उद् ईरते यत् पर्जन्यः कृणुते वर्ष्यं नभः ॥  
र्व्_५,०८३।०४अ प्र वाता वान्ति पतयन्ति विद्युत उद् ओषधीर् जिहते पिन्वते स्वः ।  
र्व्_५,०८३।०४च् इरा विश्वस्मै भुवनाय जायते यत् पर्जन्यः पृथिवीं रेतसावति ॥  
र्व्_५,०८३।०५अ यस्य व्रते पृथिवी नन्नमीति यस्य व्रते शफवज् जर्भुरीति ।  
र्व्_५,०८३।०५च् यस्य व्रत ओषधीर् विश्वरूपाः स नः पर्जन्य महि शर्म यच्छ ॥  
र्व्_५,०८३।०६अ दिवो नो वृष्टिम् मरुतो ररीध्वम् प्र पिन्वत वृष्णो अश्वस्य धाराः ।  
र्व्_५,०८३।०६च् अर्वाङ् एतेन स्तनयित्नुनेह्य् अपो निषिञ्चन्न् असुरः पिता नः ॥  
र्व्_५,०८३।०७अ अभि क्रन्द स्तनय गर्भम् आ धा उदन्वता परि दीया रथेन ।  
र्व्_५,०८३।०७च् दृतिं सु कर्ष विषितं न्यञ्चं समा भवन्तूद्वतो निपादाः ॥  
र्व्_५,०८३।०८अ महान्तं कोशम् उद् अचा नि षिञ्च स्यन्दन्तां कुल्या विषिताः पुरस्तात् ।  
र्व्_५,०८३।०८च् घृतेन द्यावापृथिवी व्य् उन्धि सुप्रपाणम् भवत्व् अघ्न्याभ्यः ॥  
र्व्_५,०८३।०९अ यत् पर्जन्य कनिक्रदत् स्तनयन् हंसि दुष्कृतः ।  
र्व्_५,०८३।०९च् प्रतीदं विश्वम् मोदते यत् किं च पृथिव्याम् अधि ॥  
र्व्_५,०८३।१०अ अवर्षीर् वर्षम् उद् उ षू गृभायाकर् धन्वान्य् अत्येतवा उ ।  
र्व्_५,०८३।१०च् अजीजन ओषधीर् भोजनाय कम् उत प्रजाभ्यो ऽविदो मनीषाम् ॥  
  
र्व्_५,०८४।०१अ बऌ इत्था पर्वतानां खिद्रम् बिभर्षि पृथिवि ।  
र्व्_५,०८४।०१च् प्र या भूमिम् प्रवत्वति मह्ना जिनोषि महिनि ॥  
र्व्_५,०८४।०२अ स्तोमासस् त्वा विचारिणि प्रति ष्टोभन्त्य् अक्तुभिः ।  
र्व्_५,०८४।०२च् प्र या वाजं न हेषन्तम् पेरुम् अस्यस्य् अर्जुनि ॥  
र्व्_५,०८४।०३अ दृऌहा चिद् या वनस्पतीन् क्ष्मया दर्धर्ष्य् ओजसा ।  
र्व्_५,०८४।०३च् यत् ते अभ्रस्य विद्युतो दिवो वर्षन्ति वृष्टयः ॥  
  
र्व्_५,०८५।०१अ प्र सम्राजे बृहद् अर्चा गभीरम् ब्रह्म प्रियं वरुणाय श्रुताय ।  
र्व्_५,०८५।०१च् वि यो जघान शमितेव चर्मोपस्तिरे पृथिवीं सूर्याय ॥  
र्व्_५,०८५।०२अ वनेषु व्य् अन्तरिक्षं ततान वाजम् अर्वत्सु पय उस्रियासु ।  
र्व्_५,०८५।०२च् हृत्सु क्रतुं वरुणो अप्स्व् अग्निं दिवि सूर्यम् अदधात् सोमम् अद्रौ ॥  
र्व्_५,०८५।०३अ नीचीनबारं वरुणः कवन्धम् प्र ससर्ज रोदसी अन्तरिक्षम् ।  
र्व्_५,०८५।०३च् तेन विश्वस्य भुवनस्य राजा यवं न वृष्टिर् व्य् उनत्ति भूम ॥  
र्व्_५,०८५।०४अ उनत्ति भूमिम् पृथिवीम् उत द्यां यदा दुग्धं वरुणो वष्ट्य् आद् इत् ।  
र्व्_५,०८५।०४च् सम् अभ्रेण वसत पर्वतासस् तविषीयन्तः श्रथयन्त वीराः ॥  
र्व्_५,०८५।०५अ इमाम् ऊ ष्व् आसुरस्य श्रुतस्य महीम् मायां वरुणस्य प्र वोचम् ।  
र्व्_५,०८५।०५च् मानेनेव तस्थिवां अन्तरिक्षे वि यो ममे पृथिवीं सूर्येण ॥  
र्व्_५,०८५।०६अ इमाम् ऊ नु कवितमस्य मायाम् महीं देवस्य नकिर् आ दधर्ष ।  
र्व्_५,०८५।०६च् एकं यद् उद्ना न पृणन्त्य् एनीर् आसिञ्चन्तीर् अवनयः समुद्रम् ॥  
र्व्_५,०८५।०७अ अर्यम्यं वरुण मित्र्यं वा सखायं वा सदम् इद् भ्रातरं वा ।  
र्व्_५,०८५।०७च् वेशं वा नित्यं वरुणारणं वा यत् सीम् आगश् चकृमा शिश्रथस् तत् ॥  
र्व्_५,०८५।०८अ कितवासो यद् रिरिपुर् न दीवि यद् वा घा सत्यम् उत यन् न विद्म ।  
र्व्_५,०८५।०८च् सर्वा ता वि ष्य शिथिरेव देवाधा ते स्याम वरुण प्रियासः ॥  
  
र्व्_५,०८६।०१अ इन्द्राग्नी यम् अवथ उभा वाजेषु मर्त्यम् ।  
र्व्_५,०८६।०१च् दृऌहा चित् स प्र भेदति द्युम्ना वाणीर् इव त्रितः ॥  
र्व्_५,०८६।०२अ या पृतनासु दुष्टरा या वाजेषु श्रवाय्या ।  
र्व्_५,०८६।०२च् या पञ्च चर्षणीर् अभीन्द्राग्नी ता हवामहे ॥  
र्व्_५,०८६।०३अ तयोर् इद् अमवच् छवस् तिग्मा दिद्युन् मघोनोः ।  
र्व्_५,०८६।०३च् प्रति द्रुणा गभस्त्योर् गवां वृत्रघ्न एषते ॥  
र्व्_५,०८६।०४अ ता वाम् एषे रथानाम् इन्द्राग्नी हवामहे ।  
र्व्_५,०८६।०४च् पती तुरस्य राधसो विद्वांसा गिर्वणस्तमा ॥  
र्व्_५,०८६।०५अ ता वृधन्ताव् अनु द्यून् मर्ताय देवाव् अदभा ।  
र्व्_५,०८६।०५च् अर्हन्ता चित् पुरो दधे ऽंशेव देवाव् अर्वते ॥  
र्व्_५,०८६।०६अ एवेन्द्राग्निभ्याम् अहावि हव्यं शूष्यं घृतं न पूतम् अद्रिभिः ।  
र्व्_५,०८६।०६च् ता सूरिषु श्रवो बृहद् रयिं गृणत्सु दिधृतम् इषं गृणत्सु दिधृतम् ॥  
  
र्व्_५,०८७।०१अ प्र वो महे मतयो यन्तु विष्णवे मरुत्वते गिरिजा एवयामरुत् ।  
र्व्_५,०८७।०१च् प्र शर्धाय प्रयज्यवे सुखादये तवसे भन्ददिष्टये धुनिव्रताय शवसे ॥  
र्व्_५,०८७।०२अ प्र ये जाता महिना ये च नु स्वयम् प्र विद्मना ब्रुवत एवयामरुत् ।  
र्व्_५,०८७।०२च् क्रत्वा तद् वो मरुतो नाधृषे शवो दाना मह्ना तद् एषाम् अधृष्टासो नाद्रयः ॥  
र्व्_५,०८७।०३अ प्र ये दिवो बृहतः शृण्विरे गिरा सुशुक्वानः सुभ्व एवयामरुत् ।  
र्व्_५,०८७।०३च् न येषाम् इरी सधस्थ ईष्ट आं अग्नयो न स्वविद्युतः प्र स्यन्द्रासो धुनीनाम् ॥  
र्व्_५,०८७।०४अ स चक्रमे महतो निर् उरुक्रमः समानस्मात् सदस एवयामरुत् ।  
र्व्_५,०८७।०४च् यदायुक्त त्मना स्वाद् अधि ष्णुभिर् विष्पर्धसो विमहसो जिगाति शेवृधो नृभिः ॥  
र्व्_५,०८७।०५अ स्वनो न वो ऽमवान् रेजयद् वृषा त्वेषो ययिस् तविष एवयामरुत् ।  
र्व्_५,०८७।०५च् येना सहन्त ऋञ्जत स्वरोचिष स्थारश्मानो हिरण्ययाः स्वायुधास इष्मिणः ॥  
र्व्_५,०८७।०६अ अपारो वो महिमा वृद्धशवसस् त्वेषं शवो ऽवत्व् एवयामरुत् ।  
र्व्_५,०८७।०६च् स्थातारो हि प्रसितौ सन्दृशि स्थन ते न उरुष्यता निदः शुशुक्वांसो नाग्नयः ॥  
र्व्_५,०८७।०७अ ते रुद्रासः सुमखा अग्नयो यथा तुविद्युम्ना अवन्त्व् एवयामरुत् ।  
र्व्_५,०८७।०७च् दीर्घम् पृथु पप्रथे सद्म पार्थिवं येषाम् अज्मेष्व् आ महः शर्धांस्य् अद्भुतैनसाम् ॥  
र्व्_५,०८७।०८अ अद्वेषो नो मरुतो गातुम् एतन श्रोता हवं जरितुर् एवयामरुत् ।  
र्व्_५,०८७।०८च् विष्णोर् महः समन्यवो युयोतन स्मद् रथ्यो न दंसनाप द्वेषांसि सनुतः ॥  
र्व्_५,०८७।०९अ गन्ता नो यज्ञं यज्ञियाः सुशमि श्रोता हवम् अरक्ष एवयामरुत् ।  
र्व्_५,०८७।०९च् ज्येष्ठासो न पर्वतासो व्योमनि यूयं तस्य प्रचेतसः स्यात दुर्धर्तवो निदः ॥  

_____________________________________________________________  

Ṛग्वेद ६  

र्व्_६,००१।०१अ त्वं ह्य् अग्ने प्रथमो मनोतास्या धियो अभवो दस्म होता ।  
र्व्_६,००१।०१च् त्वं सीं वृषन्न् अकृणोर् दुष्टरीतु सहो विश्वस्मै सहसे सहध्यै ॥  
र्व्_६,००१।०२अ अधा होता न्य् असीदो यजीयान् इऌअस् पद इषयन्न् ईड्यः सन् ।  
र्व्_६,००१।०२च् तं त्वा नरः प्रथमं देवयन्तो महो राये चितयन्तो अनु ग्मन् ॥  
र्व्_६,००१।०३अ वृतेव यन्तम् बहुभिर् वसव्यैस् त्वे रयिं जागृवांसो अनु ग्मन् ।  
र्व्_६,००१।०३च् रुशन्तम् अग्निं दर्शतम् बृहन्तं वपावन्तं विश्वहा दीदिवांसम् ॥  
र्व्_६,००१।०४अ पदं देवस्य नमसा व्यन्तः श्रवस्यवः श्रव आपन्न् अमृक्तम् ।  
र्व्_६,००१।०४च् नामानि चिद् दधिरे यज्ञियानि भद्रायां ते रणयन्त सन्दृष्टौ ॥  
र्व्_६,००१।०५अ त्वां वर्धन्ति क्षितयः पृथिव्यां त्वां राय उभयासो जनानाम् ।  
र्व्_६,००१।०५च् त्वं त्राता तरणे चेत्यो भूः पिता माता सदम् इन् मानुषाणाम् ॥  
र्व्_६,००१।०६अ सपर्येण्यः स प्रियो विक्ष्व् अग्निर् होता मन्द्रो नि षसादा यजीयान् ।  
र्व्_६,००१।०६च् तं त्वा वयं दम आ दीदिवांसम् उप ज्ञुबाधो नमसा सदेम ॥  
र्व्_६,००१।०७अ तं त्वा वयं सुध्यो नव्यम् अग्ने सुम्नायव ईमहे देवयन्तः ।  
र्व्_६,००१।०७च् त्वं विशो अनयो दीद्यानो दिवो अग्ने बृहता रोचनेन ॥  
र्व्_६,००१।०८अ विशां कविं विश्पतिं शश्वतीनां नितोशनं वृषभं चर्षणीनाम् ।  
र्व्_६,००१।०८च् प्रेतीषणिम् इषयन्तम् पावकं राजन्तम् अग्निं यजतं रयीणाम् ॥  
र्व्_६,००१।०९अ सो अग्न ईजे शशमे च मर्तो यस् त आनट् समिधा हव्यदातिम् ।  
र्व्_६,००१।०९च् य आहुतिम् परि वेदा नमोभिर् विश्वेत् स वामा दधते त्वोतः ॥  
र्व्_६,००१।१०अ अस्मा उ ते महि महे विधेम नमोभिर् अग्ने समिधोत हव्यैः ।  
र्व्_६,००१।१०च् वेदी सूनो सहसो गीर्भिर् उक्थैर् आ ते भद्रायां सुमतौ यतेम ॥  
र्व्_६,००१।११अ आ यस् ततन्थ रोदसी वि भासा श्रवोभिश् च श्रवस्यस् तरुत्रः ।  
र्व्_६,००१।११च् बृहद्भिर् वाजै स्थविरेभिर् अस्मे रेवद्भिर् अग्ने वितरं वि भाहि ॥  
र्व्_६,००१।१२अ नृवद् वसो सदम् इद् धेह्य् अस्मे भूरि तोकाय तनयाय पश्वः ।  
र्व्_६,००१।१२च् पूर्वीर् इषो बृहतीर् आरे-अघा अस्मे भद्रा सौश्रवसानि सन्तु ॥  
र्व्_६,००१।१३अ पुरूण्य् अग्ने पुरुधा त्वाया वसूनि राजन् वसुता ते अश्याम् ।  
र्व्_६,००१।१३च् पुरूणि हि त्वे पुरुवार सन्त्य् अग्ने वसु विधते राजनि त्वे ॥  
  
र्व्_६,००२।०१अ त्वं हि क्षैतवद् यशो ऽग्ने मित्रो न पत्यसे ।  
र्व्_६,००२।०१च् त्वं विचर्षणे श्रवो वसो पुष्टिं न पुष्यसि ॥  
र्व्_६,००२।०२अ त्वां हि ष्मा चर्षणयो यज्ञेभिर् गीर्भिर् ईऌअते ।  
र्व्_६,००२।०२च् त्वां वाजी यात्य् अवृको रजस्तूर् विश्वचर्षणिः ॥  
र्व्_६,००२।०३अ सजोषस् त्वा दिवो नरो यज्ञस्य केतुम् इन्धते ।  
र्व्_६,००२।०३च् यद् ध स्य मानुषो जनः सुम्नायुर् जुह्वे अध्वरे ॥  
र्व्_६,००२।०४अ ऋधद् यस् ते सुदानवे धिया मर्तः शशमते ।  
र्व्_६,००२।०४च् ऊती ष बृहतो दिवो द्विषो अंहो न तरति ॥  
र्व्_६,००२।०५अ समिधा यस् त आहुतिं निशितिम् मर्त्यो नशत् ।  
र्व्_६,००२।०५च् वयावन्तं स पुष्यति क्षयम् अग्ने शतायुषम् ॥  
र्व्_६,००२।०६अ त्वेषस् ते धूम ऋण्वति दिवि षञ् छुक्र आततः ।  
र्व्_६,००२।०६च् सूरो न हि द्युता त्वं कृपा पावक रोचसे ॥  
र्व्_६,००२।०७अ अधा हि विक्ष्व् ईड्यो ऽसि प्रियो नो अतिथिः ।  
र्व्_६,००२।०७च् रण्वः पुरीव जूर्यः सूनुर् न त्रययाय्यः ॥  
र्व्_६,००२।०८अ क्रत्वा हि द्रोणे अज्यसे ऽग्ने वाजी न कृत्व्यः ।  
र्व्_६,००२।०८च् परिज्मेव स्वधा गयो ऽत्यो न ह्वार्यः शिशुः ॥  
र्व्_६,००२।०९अ त्वं त्या चिद् अच्युताग्ने पशुर् न यवसे ।  
र्व्_६,००२।०९च् धामा ह यत् ते अजर वना वृश्चन्ति शिक्वसः ॥  
र्व्_६,००२।१०अ वेषि ह्य् अध्वरीयताम् अग्ने होता दमे विशाम् ।  
र्व्_६,००२।१०च् समृधो विश्पते कृणु जुषस्व हव्यम् अङ्गिरः ॥  
र्व्_६,००२।११अ अच्छा नो मित्रमहो देव देवान् अग्ने वोचः सुमतिं रोदस्योः ।  
र्व्_६,००२।११च् वीहि स्वस्तिं सुक्षितिं दिवो नॄन् द्विषो अंहांसि दुरिता तरेम ता तरेम तवावसा तरेम ॥  
  
र्व्_६,००३।०१अ अग्ने स क्षेषद् ऋतपा ऋतेजा उरु ज्योतिर् नशते देवयुष् टे ।  
र्व्_६,००३।०१च् यं त्वम् मित्रेण वरुणः सजोषा देव पासि त्यजसा मर्तम् अंहः ॥  
र्व्_६,००३।०२अ ईजे यज्ञेभिः शशमे शमीभिर् ऋधद्वारायाग्नये ददाश ।  
र्व्_६,००३।०२च् एवा चन तं यशसाम् अजुष्टिर् नांहो मर्तं नशते न प्रदृप्तिः ॥  
र्व्_६,००३।०३अ सूरो न यस्य दृशतिर् अरेपा भीमा यद् एति शुचतस् त आ धीः ।  
र्व्_६,००३।०३च् हेषस्वतः शुरुधो नायम् अक्तोः कुत्रा चिद् रण्वो वसतिर् वनेजाः ॥  
र्व्_६,००३।०४अ तिग्मं चिद् एम महि वर्पो अस्य भसद् अश्वो न यमसान आसा ।  
र्व्_६,००३।०४च् विजेहमानः परशुर् न जिह्वां द्रविर् न द्रावयति दारु धक्षत् ॥  
र्व्_६,००३।०५अ स इद् अस्तेव प्रति धाद् असिष्यञ् छिशीत तेजो ऽयसो न धाराम् ।  
र्व्_६,००३।०५च् चित्रध्रजतिर् अरतिर् यो अक्तोर् वेर् न द्रुषद्वा रघुपत्मजंहाः ॥  
र्व्_६,००३।०६अ स ईं रेभो न प्रति वस्त उस्राः शोचिषा रारपीति मित्रमहाः ।  
र्व्_६,००३।०६च् नक्तं य ईम् अरुषो यो दिवा नॄन् अमर्त्यो अरुषो यो दिवा नॄन् ॥  
र्व्_६,००३।०७अ दिवो न यस्य विधतो नवीनोद् वृषा रुक्ष ओषधीषु नूनोत् ।  
र्व्_६,००३।०७च् घृणा न यो ध्रजसा पत्मना यन्न् आ रोदसी वसुना दं सुपत्नी ॥  
र्व्_६,००३।०८अ धायोभिर् वा यो युज्येभिर् अर्कैर् विद्युन् न दविद्योत् स्वेभिः शुष्मैः ।  
र्व्_६,००३।०८च् शर्धो वा यो मरुतां ततक्ष ऋभुर् न त्वेषो रभसानो अद्यौत् ॥  
  
र्व्_६,००४।०१अ यथा होतर् मनुषो देवताता यज्ञेभिः सूनो सहसो यजासि ।  
र्व्_६,००४।०१च् एवा नो अद्य समना समानान् उशन्न् अग्न उशतो यक्षि देवान् ॥  
र्व्_६,००४।०२अ स नो विभावा चक्षणिर् न वस्तोर् अग्निर् वन्दारु वेद्यश् चनो धात् ।  
र्व्_६,००४।०२च् विश्वायुर् यो अमृतो मर्त्येषूषर्भुद् भूद् अतिथिर् जातवेदाः ॥  
र्व्_६,००४।०३अ द्यावो न यस्य पनयन्त्य् अभ्वम् भासांसि वस्ते सूर्यो न शुक्रः ।  
र्व्_६,००४।०३च् वि य इनोत्य् अजरः पावको ऽश्नस्य चिच् छिश्नथत् पूर्व्याणि ॥  
र्व्_६,००४।०४अ वद्मा हि सूनो अस्य् अद्मसद्वा चक्रे अग्निर् जनुषाज्मान्नम् ।  
र्व्_६,००४।०४च् स त्वं न ऊर्जसन ऊर्जं धा राजेव जेर् अवृके क्षेष्य् अन्तः ॥  
र्व्_६,००४।०५अ नितिक्ति यो वारणम् अन्नम् अत्ति वायुर् न राष्ट्र्य् अत्य् एत्य् अक्तून् ।  
र्व्_६,००४।०५च् तुर्याम यस् त आदिशाम् अरातीर् अत्यो न ह्रुतः पततः परिह्रुत् ॥  
र्व्_६,००४।०६अ आ सूर्यो न भानुमद्भिर् अर्कैर् अग्ने ततन्थ रोदसी वि भासा ।  
र्व्_६,००४।०६च् चित्रो नयत् परि तमांस्य् अक्तः शोचिषा पत्मन्न् औशिजो न दीयन् ॥  
र्व्_६,००४।०७अ त्वां हि मन्द्रतमम् अर्कशोकैर् ववृमहे महि नः श्रोष्य् अग्ने ।  
र्व्_६,००४।०७च् इन्द्रं न त्वा शवसा देवता वायुम् पृणन्ति राधसा नृतमाः ॥  
र्व्_६,००४।०८अ नू नो अग्ने ऽवृकेभिः स्वस्ति वेषि रायः पथिभिः पर्ष्य् अंहः ।  
र्व्_६,००४।०८च् ता सूरिभ्यो गृणते रासि सुम्नम् मदेम शतहिमाः सुवीराः ॥  
  
र्व्_६,००५।०१अ हुवे वः सूनुं सहसो युवानम् अद्रोघवाचम् मतिभिर् यविष्ठम् ।  
र्व्_६,००५।०१च् य इन्वति द्रविणानि प्रचेता विश्ववाराणि पुरुवारो अध्रुक् ॥  
र्व्_६,००५।०२अ त्वे वसूनि पुर्वणीक होतर् दोषा वस्तोर् एरिरे यज्ञियासः ।  
र्व्_६,००५।०२च् क्षामेव विश्वा भुवनानि यस्मिन् सं सौभगानि दधिरे पावके ॥  
र्व्_६,००५।०३अ त्वं विक्षु प्रदिवः सीद आसु क्रत्वा रथीर् अभवो वार्याणाम् ।  
र्व्_६,००५।०३च् अत इनोषि विधते चिकित्वो व्य् आनुषग् जातवेदो वसूनि ॥  
र्व्_६,००५।०४अ यो नः सनुत्यो अभिदासद् अग्ने यो अन्तरो मित्रमहो वनुष्यात् ।  
र्व्_६,००५।०४च् तम् अजरेभिर् वृषभिस् तव स्वैस् तपा तपिष्ठ तपसा तपस्वान् ॥  
र्व्_६,००५।०५अ यस् ते यज्ञेन समिधा य उक्थैर् अर्केभिः सूनो सहसो ददाशत् ।  
र्व्_६,००५।०५च् स मर्त्येष्व् अमृत प्रचेता राया द्युम्नेन श्रवसा वि भाति ॥  
र्व्_६,००५।०६अ स तत् कृधीषितस् तूयम् अग्ने स्पृधो बाधस्व सहसा सहस्वान् ।  
र्व्_६,००५।०६च् यच् छस्यसे द्युभिर् अक्तो वचोभिस् तज् जुषस्व जरितुर् घोषि मन्म ॥  
र्व्_६,००५।०७अ अश्याम तं कामम् अग्ने तवोती अश्याम रयिं रयिवः सुवीरम् ।  
र्व्_६,००५।०७च् अश्याम वाजम् अभि वाजयन्तो ऽश्याम द्युम्नम् अजराजरं ते ॥  
  
र्व्_६,००६।०१अ प्र नव्यसा सहसः सूनुम् अच्छा यज्ञेन गातुम् अव इच्छमानः ।  
र्व्_६,००६।०१च् वृश्चद्वनं कृष्णयामं रुशन्तं वीती होतारं दिव्यं जिगाति ॥  
र्व्_६,००६।०२अ स श्वितानस् तन्यतू रोचनस्था अजरेभिर् नानदद्भिर् यविष्ठः ।  
र्व्_६,००६।०२च् यः पावकः पुरुतमः पुरूणि पृथून्य् अग्निर् अनुयाति भर्वन् ॥  
र्व्_६,००६।०३अ वि ते विष्वग् वातजूतासो अग्ने भामासः शुचे शुचयश् चरन्ति ।  
र्व्_६,००६।०३च् तुविम्रक्षासो दिव्या नवग्वा वना वनन्ति धृषता रुजन्तः ॥  
र्व्_६,००६।०४अ ये ते शुक्रासः शुचयः शुचिष्मः क्षां वपन्ति विषितासो अश्वाः ।  
र्व्_६,००६।०४च् अध भ्रमस् त उर्विया वि भाति यातयमानो अधि सानु पृश्नेः ॥  
र्व्_६,००६।०५अ अध जिह्वा पापतीति प्र वृष्णो गोषुयुधो नाशनिः सृजाना ।  
र्व्_६,००६।०५च् शूरस्येव प्रसितिः क्षातिर् अग्नेर् दुर्वर्तुर् भीमो दयते वनानि ॥  
र्व्_६,००६।०६अ आ भानुना पार्थिवानि ज्रयांसि महस् तोदस्य धृषता ततन्थ ।  
र्व्_६,००६।०६च् स बाधस्वाप भया सहोभि स्पृधो वनुष्यन् वनुषो नि जूर्व ॥  
र्व्_६,००६।०७अ स चित्र चित्रं चितयन्तम् अस्मे चित्रक्षत्र चित्रतमं वयोधाम् ।  
र्व्_६,००६।०७च् चन्द्रं रयिम् पुरुवीरम् बृहन्तं चन्द्र चन्द्राभिर् गृणते युवस्व ॥  
  
र्व्_६,००७।०१अ मूर्धानं दिवो अरतिम् पृथिव्या वैश्वानरम् ऋत आ जातम् अग्निम् ।  
र्व्_६,००७।०१च् कविं सम्राजम् अतिथिं जनानाम् आसन्न् आ पात्रं जनयन्त देवाः ॥  
र्व्_६,००७।०२अ नाभिं यज्ञानां सदनं रयीणाम् महाम् आहावम् अभि सं नवन्त ।  
र्व्_६,००७।०२च् वैश्वानरं रथ्यम् अध्वराणां यज्ञस्य केतुं जनयन्त देवाः ॥  
र्व्_६,००७।०३अ त्वद् विप्रो जायते वाज्य् अग्ने त्वद् वीरासो अभिमातिषाहः ।  
र्व्_६,००७।०३च् वैश्वानर त्वम् अस्मासु धेहि वसूनि राजन् स्पृहयाय्याणि ॥  
र्व्_६,००७।०४अ त्वां विश्वे अमृत जायमानं शिशुं न देवा अभि सं नवन्ते ।  
र्व्_६,००७।०४च् तव क्रतुभिर् अमृतत्वम् आयन् वैश्वानर यत् पित्रोर् अदीदेः ॥  
र्व्_६,००७।०५अ वैश्वानर तव तानि व्रतानि महान्य् अग्ने नकिर् आ दधर्ष ।  
र्व्_६,००७।०५च् यज् जायमानः पित्रोर् उपस्थे ऽविन्दः केतुं वयुनेष्व् अह्नाम् ॥  
र्व्_६,००७।०६अ वैश्वानरस्य विमितानि चक्षसा सानूनि दिवो अमृतस्य केतुना ।  
र्व्_६,००७।०६च् तस्येद् उ विश्वा भुवनाधि मूर्धनि वया इव रुरुहुः सप्त विस्रुहः ॥  
र्व्_६,००७।०७अ वि यो रजांस्य् अमिमीत सुक्रतुर् वैश्वानरो वि दिवो रोचना कविः ।  
र्व्_६,००७।०७च् परि यो विश्वा भुवनानि पप्रथे ऽदब्धो गोपा अमृतस्य रक्षिता ॥  
  
र्व्_६,००८।०१अ पृक्षस्य वृष्णो अरुषस्य नू सहः प्र नु वोचं विदथा जातवेदसः ।  
र्व्_६,००८।०१च् वैश्वानराय मतिर् नव्यसी शुचिः सोम इव पवते चारुर् अग्नये ॥  
र्व्_६,००८।०२अ स जायमानः परमे व्योमनि व्रतान्य् अग्निर् व्रतपा अरक्षत ।  
र्व्_६,००८।०२च् व्य् अन्तरिक्षम् अमिमीत सुक्रतुर् वैश्वानरो महिना नाकम् अस्पृशत् ॥  
र्व्_६,००८।०३अ व्य् अस्तभ्नाद् रोदसी मित्रो अद्भुतो ऽन्तर्वावद् अकृणोज् ज्योतिषा तमः ।  
र्व्_६,००८।०३च् वि चर्मणीव धिषणे अवर्तयद् वैश्वानरो विश्वम् अधत्त वृष्ण्यम् ॥  
र्व्_६,००८।०४अ अपाम् उपस्थे महिषा अगृभ्णत विशो राजानम् उप तस्थुर् ऋग्मियम् ।  
र्व्_६,००८।०४च् आ दूतो अग्निम् अभरद् विवस्वतो वैश्वानरम् मातरिश्वा परावतः ॥  
र्व्_६,००८।०५अ युगे-युगे विदथ्यं गृणद्भ्यो ऽग्ने रयिं यशसं धेहि नव्यसीम् ।  
र्व्_६,००८।०५च् पव्येव राजन्न् अघशंसम् अजर नीचा नि वृश्च वनिनं न तेजसा ॥  
र्व्_६,००८।०६अ अस्माकम् अग्ने मघवत्सु धारयानामि क्षत्रम् अजरं सुवीर्यम् ।  
र्व्_६,००८।०६च् वयं जयेम शतिनं सहस्रिणं वैश्वानर वाजम् अग्ने तवोतिभिः ॥  
र्व्_६,००८।०७अ अदब्धेभिस् तव गोपाभिर् इष्टे ऽस्माकम् पाहि त्रिषधस्थ सूरीन् ।  
र्व्_६,००८।०७च् रक्षा च नो ददुषां शर्धो अग्ने वैश्वानर प्र च तारी स्तवानः ॥  
  
र्व्_६,००९।०१अ अहश् च कृष्णम् अहर् अर्जुनं च वि वर्तेते रजसी वेद्याभिः ।  
र्व्_६,००९।०१च् वैश्वानरो जायमानो न राजावातिरज् ज्योतिषाग्निस् तमांसि ॥  
र्व्_६,००९।०२अ नाहं तन्तुं न वि जानाम्य् ओतुं न यं वयन्ति समरे ऽतमानाः ।  
र्व्_६,००९।०२च् कस्य स्वित् पुत्र इह वक्त्वानि परो वदात्य् अवरेण पित्रा ॥  
र्व्_६,००९।०३अ स इत् तन्तुं स वि जानात्य् ओतुं स वक्त्वान्य् ऋतुथा वदाति ।  
र्व्_६,००९।०३च् य ईं चिकेतद् अमृतस्य गोपा अवश् चरन् परो अन्येन पश्यन् ॥  
र्व्_६,००९।०४अ अयं होता प्रथमः पश्यतेमम् इदं ज्योतिर् अमृतम् मर्त्येषु ।  
र्व्_६,००९।०४च् अयं स जज्ञे ध्रुव आ निषत्तो ऽमर्त्यस् तन्वा वर्धमानः ॥  
र्व्_६,००९।०५अ ध्रुवं ज्योतिर् निहितं दृशये कम् मनो जविष्ठम् पतयत्स्व् अन्तः ।  
र्व्_६,००९।०५च् विश्वे देवाः समनसः सकेता एकं क्रतुम् अभि वि यन्ति साधु ॥  
र्व्_६,००९।०६अ वि मे कर्णा पतयतो वि चक्षुर् वीदं ज्योतिर् हृदय आहितं यत् ।  
र्व्_६,००९।०६च् वि मे मनश् चरति दूरआधीः किं स्विद् वक्ष्यामि किम् उ नू मनिष्ये ॥  
र्व्_६,००९।०७अ विश्वे देवा अनमस्यन् भियानास् त्वाम् अग्ने तमसि तस्थिवांसम् ।  
र्व्_६,००९।०७च् वैश्वानरो ऽवतूतये नो ऽमर्त्यो ऽवतूतये नः ॥  
  
र्व्_६,०१०।०१अ पुरो वो मन्द्रं दिव्यं सुवृक्तिम् प्रयति यज्ञे अग्निम् अध्वरे दधिध्वम् ।  
र्व्_६,०१०।०१च् पुर उक्थेभिः स हि नो विभावा स्वध्वरा करति जातवेदाः ॥  
र्व्_६,०१०।०२अ तम् उ द्युमः पुर्वणीक होतर् अग्ने अग्निभिर् मनुष इधानः ।  
र्व्_६,०१०।०२च् स्तोमं यम् अस्मै ममतेव शूषं घृतं न शुचि मतयः पवन्ते ॥  
र्व्_६,०१०।०३अ पीपाय स श्रवसा मर्त्येषु यो अग्नये ददाश विप्र उक्थैः ।  
र्व्_६,०१०।०३च् चित्राभिस् तम् ऊतिभिश् चित्रशोचिर् व्रजस्य साता गोमतो दधाति ॥  
र्व्_६,०१०।०४अ आ यः पप्रौ जायमान उर्वी दूरेदृशा भासा कृष्णाध्वा ।  
र्व्_६,०१०।०४च् अध बहु चित् तम ऊर्म्यायास् तिरः शोचिषा ददृशे पावकः ॥  
र्व्_६,०१०।०५अ नू नश् चित्रम् पुरुवाजाभिर् ऊती अग्ने रयिम् मघवद्भ्यश् च धेहि ।  
र्व्_६,०१०।०५च् ये राधसा श्रवसा चात्य् अन्यान् सुवीर्येभिश् चाभि सन्ति जनान् ॥  
र्व्_६,०१०।०६अ इमं यज्ञं चनो धा अग्न उशन् यं त आसानो जुहुते हविष्मान् ।  
र्व्_६,०१०।०६च् भरद्वाजेषु दधिषे सुवृक्तिम् अवीर् वाजस्य गध्यस्य सातौ ॥  
र्व्_६,०१०।०७अ वि द्वेषांसीनुहि वर्धयेऌआम् मदेम शतहिमाः सुवीराः ॥  
  
र्व्_६,०११।०१अ यजस्व होतर् इषितो यजीयान् अग्ने बाधो मरुतां न प्रयुक्ति ।  
र्व्_६,०११।०१च् आ नो मित्रावरुणा नासत्या द्यावा होत्राय पृथिवी ववृत्याः ॥  
र्व्_६,०११।०२अ त्वं होता मन्द्रतमो नो अध्रुग् अन्तर् देवो विदथा मर्त्येषु ।  
र्व्_६,०११।०२च् पावकया जुह्वा वह्निर् आसाग्ने यजस्व तन्वं तव स्वाम् ॥  
र्व्_६,०११।०३अ धन्या चिद् धि त्वे धिषणा वष्टि प्र देवाञ् जन्म गृणते यजध्यै ।  
र्व्_६,०११।०३च् वेपिष्ठो अङ्गिरसां यद् ध विप्रो मधु च्छन्दो भनति रेभ इष्टौ ॥  
र्व्_६,०११।०४अ अदिद्युतत् स्व् अपाको विभावाग्ने यजस्व रोदसी उरूची ।  
र्व्_६,०११।०४च् आयुं न यं नमसा रातहव्या अञ्जन्ति सुप्रयसम् पञ्च जनाः ॥  
र्व्_६,०११।०५अ वृञ्जे ह यन् नमसा बर्हिर् अग्नाव् अयामि स्रुग् घृतवती सुवृक्तिः ।  
र्व्_६,०११।०५च् अम्यक्षि सद्म सदने पृथिव्या अश्रायि यज्ञः सूर्ये न चक्षुः ॥  
र्व्_६,०११।०६अ दशस्या नः पुर्वणीक होतर् देवेभिर् अग्ने अग्निभिर् इधानः ।  
र्व्_६,०११।०६च् रायः सूनो सहसो वावसाना अति स्रसेम वृजनं नांहः ॥  
  
र्व्_६,०१२।०१अ मध्ये होता दुरोणे बर्हिषो राऌ अग्निस् तोदस्य रोदसी यजध्यै ।  
र्व्_६,०१२।०१च् अयं स सूनुः सहस ऋतावा दूरात् सूर्यो न शोचिषा ततान ॥  
र्व्_६,०१२।०२अ आ यस्मिन् त्वे स्व् अपाके यजत्र यक्षद् राजन् सर्वतातेव नु द्यौः ।  
र्व्_६,०१२।०२च् त्रिषधस्थस् ततरुषो न जंहो हव्या मघानि मानुषा यजध्यै ॥  
र्व्_६,०१२।०३अ तेजिष्ठा यस्यारतिर् वनेराट् तोदो अध्वन् न वृधसानो अद्यौत् ।  
र्व्_६,०१२।०३च् अद्रोघो न द्रविता चेतति त्मन्न् अमर्त्यो ऽवर्त्र ओषधीषु ॥  
र्व्_६,०१२।०४अ सास्माकेभिर् एतरी न शूषैर् अग्नि ष्टवे दम आ जातवेदाः ।  
र्व्_६,०१२।०४च् द्र्वन्नो वन्वन् क्रत्वा नार्वोस्रः पितेव जारयायि यज्ञैः ॥  
र्व्_६,०१२।०५अ अध स्मास्य पनयन्ति भासो वृथा यत् तक्षद् अनुयाति पृथ्वीम् ।  
र्व्_६,०१२।०५च् सद्यो यः स्यन्द्रो विषितो धवीयान् ऋणो न तायुर् अति धन्वा राट् ॥  
र्व्_६,०१२।०६अ स त्वं नो अर्वन् निदाया विश्वेभिर् अग्ने अग्निभिर् इधानः ।  
र्व्_६,०१२।०६च् वेषि रायो वि यासि दुच्छुना मदेम शतहिमाः सुवीराः ॥  
  
र्व्_६,०१३।०१अ त्वद् विश्वा सुभग सौभगान्य् अग्ने वि यन्ति वनिनो न वयाः ।  
र्व्_६,०१३।०१च् श्रुष्टी रयिर् वाजो वृत्रतूर्ये दिवो वृष्टिर् ईड्यो रीतिर् अपाम् ॥  
र्व्_६,०१३।०२अ त्वम् भगो न आ हि रत्नम् इषे परिज्मेव क्षयसि दस्मवर्चाः ।  
र्व्_६,०१३।०२च् अग्ने मित्रो न बृहत ऋतस्यासि क्षत्ता वामस्य देव भूरेः ॥  
र्व्_६,०१३।०३अ स सत्पतिः शवसा हन्ति वृत्रम् अग्ने विप्रो वि पणेर् भर्ति वाजम् ।  
र्व्_६,०१३।०३च् यं त्वम् प्रचेत ऋतजात राया सजोषा नप्त्रापां हिनोषि ॥  
र्व्_६,०१३।०४अ यस् ते सूनो सहसो गीर्भिर् उक्थैर् यज्ञैर् मर्तो निशितिं वेद्यानट् ।  
र्व्_६,०१३।०४च् विश्वं स देव प्रति वारम् अग्ने धत्ते धान्यम् पत्यते वसव्यैः ॥  
र्व्_६,०१३।०५अ ता नृभ्य आ सौश्रवसा सुवीराग्ने सूनो सहसः पुष्यसे धाः ।  
र्व्_६,०१३।०५च् कृणोषि यच् छवसा भूरि पश्वो वयो वृकायारये जसुरये ॥  
र्व्_६,०१३।०६अ वद्मा सूनो सहसो नो विहाया अग्ने तोकं तनयं वाजि नो दाः ।  
र्व्_६,०१३।०६च् विश्वाभिर् गीर्भिर् अभि पूर्तिम् अश्याम् मदेम शतहिमाः सुवीराः ॥  
  
र्व्_६,०१४।०१अ अग्ना यो मर्त्यो दुवो धियं जुजोष धीतिभिः ।  
र्व्_६,०१४।०१च् भसन् नु ष प्र पूर्व्य इषं वुरीतावसे ॥  
र्व्_६,०१४।०२अ अग्निर् इद् धि प्रचेता अग्निर् वेधस्तम ऋषिः ।  
र्व्_६,०१४।०२च् अग्निं होतारम् ईऌअते यज्ञेषु मनुषो विशः ॥  
र्व्_६,०१४।०३अ नाना ह्य् अग्ने ऽवसे स्पर्धन्ते रायो अर्यः ।  
र्व्_६,०१४।०३च् तूर्वन्तो दस्युम् आयवो व्रतैः सीक्षन्तो अव्रतम् ॥  
र्व्_६,०१४।०४अ अग्निर् अप्साम् ऋतीषहं वीरं ददाति सत्पतिम् ।  
र्व्_६,०१४।०४च् यस्य त्रसन्ति शवसः सञ्चक्षि शत्रवो भिया ॥  
र्व्_६,०१४।०५अ अग्निर् हि विद्मना निदो देवो मर्तम् उरुष्यति ।  
र्व्_६,०१४।०५च् सहावा यस्यावृतो रयिर् वाजेष्व् अवृतः ॥  
र्व्_६,०१४।०६अ अच्छा नो मित्रमहो देव देवान् अग्ने वोचः सुमतिं रोदस्योः ।  
र्व्_६,०१४।०६च् वीहि स्वस्तिं सुक्षितिं दिवो नॄन् द्विषो अंहांसि दुरिता तरेम ता तरेम तवावसा तरेम ॥  
  
र्व्_६,०१५।०१अ इमम् ऊ षु वो अतिथिम् उषर्बुधं विश्वासां विशाम् पतिम् ऋञ्जसे गिरा ।  
र्व्_६,०१५।०१च् वेतीद् दिवो जनुषा कच् चिद् आ शुचिर् ज्योक् चिद् अत्ति गर्भो यद् अच्युतम् ॥  
र्व्_६,०१५।०२अ मित्रं न यं सुधितम् भृगवो दधुर् वनस्पताव् ईड्यम् ऊर्ध्वशोचिषम् ।  
र्व्_६,०१५।०२च् स त्वं सुप्रीतो वीतहव्ये अद्भुत प्रशस्तिभिर् महयसे दिवे-दिवे ॥  
र्व्_६,०१५।०३अ स त्वं दक्षस्यावृको वृधो भूर् अर्यः परस्यान्तरस्य तरुषः ।  
र्व्_६,०१५।०३च् रायः सूनो सहसो मर्त्येष्व् आ छर्दिर् यच्छ वीतहव्याय सप्रथो भरद्वाजाय सप्रथः ॥  
र्व्_६,०१५।०४अ द्युतानं वो अतिथिं स्वर्णरम् अग्निं होतारम् मनुषः स्वध्वरम् ।  
र्व्_६,०१५।०४च् विप्रं न द्युक्षवचसं सुवृक्तिभिर् हव्यवाहम् अरतिं देवम् ऋञ्जसे ॥  
र्व्_६,०१५।०५अ पावकया यश् चितयन्त्या कृपा क्षामन् रुरुच उषसो न भानुना ।  
र्व्_६,०१५।०५च् तूर्वन् न यामन्न् एतशस्य नू रण आ यो घृणे न ततृषाणो अजरः ॥  
र्व्_६,०१५।०६अ अग्निम्-अग्निं वः समिधा दुवस्यत प्रियम्-प्रियं वो अतिथिं गृणीषणि ।  
र्व्_६,०१५।०६च् उप वो गीर्भिर् अमृतं विवासत देवो देवेषु वनते हि वार्यं देवो देवेषु वनते हि नो दुवः ॥  
र्व्_६,०१५।०७अ समिद्धम् अग्निं समिधा गिरा गृणे शुचिम् पावकम् पुरो अध्वरे ध्रुवम् ।  
र्व्_६,०१५।०७च् विप्रं होतारम् पुरुवारम् अद्रुहं कविं सुम्नैर् ईमहे जातवेदसम् ॥  
र्व्_६,०१५।०८अ त्वां दूतम् अग्ने अमृतं युगे-युगे हव्यवाहं दधिरे पायुम् ईड्यम् ।  
र्व्_६,०१५।०८च् देवासश् च मर्तासश् च जागृविं विभुं विश्पतिं नमसा नि षेदिरे ॥  
र्व्_६,०१५।०९अ विभूषन्न् अग्न उभयां अनु व्रता दूतो देवानां रजसी सम् ईयसे ।  
र्व्_६,०१५।०९च् यत् ते धीतिं सुमतिम् आवृणीमहे ऽध स्मा नस् त्रिवरूथः शिवो भव ॥  
र्व्_६,०१५।१०अ तं सुप्रतीकं सुदृशं स्वञ्चम् अविद्वांसो विदुष्टरं सपेम ।  
र्व्_६,०१५।१०च् स यक्षद् विश्वा वयुनानि विद्वान् प्र हव्यम् अग्निर् अमृतेषु वोचत् ॥  
र्व्_६,०१५।११अ तम् अग्ने पास्य् उत तम् पिपर्षि यस् त आनट् कवये शूर धीतिम् ।  
र्व्_६,०१५।११च् यज्ञस्य वा निशितिं वोदितिं वा तम् इत् पृणक्षि शवसोत राया ॥  
र्व्_६,०१५।१२अ त्वम् अग्ने वनुष्यतो नि पाहि त्वम् उ नः सहसावन्न् अवद्यात् ।  
र्व्_६,०१५।१२च् सं त्वा ध्वस्मन्वद् अभ्य् एतु पाथः सं रयि स्पृहयाय्यः सहस्री ॥  
र्व्_६,०१५।१३अ अग्निर् होता गृहपतिः स राजा विश्वा वेद जनिमा जातवेदाः ।  
र्व्_६,०१५।१३च् देवानाम् उत यो मर्त्यानां यजिष्ठः स प्र यजताम् ऋतावा ॥  
र्व्_६,०१५।१४अ अग्ने यद् अद्य विशो अध्वरस्य होतः पावकशोचे वेष् ट्वं हि यज्वा ।  
र्व्_६,०१५।१४च् ऋता यजासि महिना वि यद् भूर् हव्या वह यविष्ठ या ते अद्य ॥  
र्व्_६,०१५।१५अ अभि प्रयांसि सुधितानि हि ख्यो नि त्वा दधीत रोदसी यजध्यै ।  
र्व्_६,०१५।१५च् अवा नो मघवन् वाजसाताव् अग्ने विश्वानि दुरिता तरेम ता तरेम तवावसा तरेम ॥  
र्व्_६,०१५।१६अ अग्ने विश्वेभिः स्वनीक देवैर् ऊर्णावन्तम् प्रथमः सीद योनिम् ।  
र्व्_६,०१५।१६च् कुलायिनं घृतवन्तं सवित्रे यज्ञं नय यजमानाय साधु ॥  
र्व्_६,०१५।१७अ इमम् उ त्यम् अथर्ववद् अग्निम् मन्थन्ति वेधसः ।  
र्व्_६,०१५।१७च् यम् अङ्कूयन्तम् आनयन्न् अमूरं श्याव्याभ्यः ॥  
र्व्_६,०१५।१८अ जनिष्वा देववीतये सर्वताता स्वस्तये ।  
र्व्_६,०१५।१८च् आ देवान् वक्ष्य् अमृतां ऋतावृधो यज्ञं देवेषु पिस्पृशः ॥  
र्व्_६,०१५।१९अ वयम् उ त्वा गृहपते जनानाम् अग्ने अकर्म समिधा बृहन्तम् ।  
र्व्_६,०१५।१९च् अस्थूरि नो गार्हपत्यानि सन्तु तिग्मेन नस् तेजसा सं शिशाधि ॥  
  
र्व्_६,०१६।०१अ त्वम् अग्ने यज्ञानां होता विश्वेषां हितः ।  
र्व्_६,०१६।०१च् देवेभिर् मानुषे जने ॥  
र्व्_६,०१६।०२अ स नो मन्द्राभिर् अध्वरे जिह्वाभिर् यजा महः ।  
र्व्_६,०१६।०२च् आ देवान् वक्षि यक्षि च ॥  
र्व्_६,०१६।०३अ वेत्था हि वेधो अध्वनः पथश् च देवाञ्जसा ।  
र्व्_६,०१६।०३च् अग्ने यज्ञेषु सुक्रतो ॥  
र्व्_६,०१६।०४अ त्वाम् ईऌए अध द्विता भरतो वाजिभिः शुनम् ।  
र्व्_६,०१६।०४च् ईजे यज्ञेषु यज्ञियम् ॥  
र्व्_६,०१६।०५अ त्वम् इमा वार्या पुरु दिवोदासाय सुन्वते ।  
र्व्_६,०१६।०५च् भरद्वाजाय दाशुषे ॥  
र्व्_६,०१६।०६अ त्वं दूतो अमर्त्य आ वहा दैव्यं जनम् ।  
र्व्_६,०१६।०६च् शृण्वन् विप्रस्य सुष्टुतिम् ॥  
र्व्_६,०१६।०७अ त्वाम् अग्ने स्वाध्यो मर्तासो देववीतये ।  
र्व्_६,०१६।०७च् यज्ञेषु देवम् ईऌअते ॥  
र्व्_६,०१६।०८अ तव प्र यक्षि सन्दृशम् उत क्रतुं सुदानवः ।  
र्व्_६,०१६।०८च् विश्वे जुषन्त कामिनः ॥  
र्व्_६,०१६।०९अ त्वं होता मनुर्हितो वह्निर् आसा विदुष्टरः ।  
र्व्_६,०१६।०९च् अग्ने यक्षि दिवो विशः ॥  
र्व्_६,०१६।१०अ अग्न आ याहि वीतये गृणानो हव्यदातये ।  
र्व्_६,०१६।१०च् नि होता सत्सि बर्हिषि ॥  
र्व्_६,०१६।११अ तं त्वा समिद्भिर् अङ्गिरो घृतेन वर्धयामसि ।  
र्व्_६,०१६।११च् बृहच् छोचा यविष्ठ्य ॥  
र्व्_६,०१६।१२अ स नः पृथु श्रवाय्यम् अच्छा देव विवाससि ।  
र्व्_६,०१६।१२च् बृहद् अग्ने सुवीर्यम् ॥  
र्व्_६,०१६।१३अ त्वाम् अग्ने पुष्कराद् अध्य् अथर्वा निर् अमन्थत ।  
र्व्_६,०१६।१३च् मूर्ध्नो विश्वस्य वाघतः ॥  
र्व्_६,०१६।१४अ तम् उ त्वा दध्यङ्ङ् ऋषिः पुत्र ईधे अथर्वणः ।  
र्व्_६,०१६।१४च् वृत्रहणम् पुरन्दरम् ॥  
र्व्_६,०१६।१५अ तम् उ त्वा पाथ्यो वृषा सम् ईधे दस्युहन्तमम् ।  
र्व्_६,०१६।१५च् धनञ्जयं रणे-रणे ॥  
र्व्_६,०१६।१६अ एह्य् ऊ षु ब्रवाणि ते ऽग्न इत्थेतरा गिरः ।  
र्व्_६,०१६।१६च् एभिर् वर्धास इन्दुभिः ॥  
र्व्_६,०१६।१७अ यत्र क्व च ते मनो दक्षं दधस उत्तरम् ।  
र्व्_६,०१६।१७च् तत्रा सदः कृणवसे ॥  
र्व्_६,०१६।१८अ नहि ते पूर्तम् अक्षिपद् भुवन् नेमानां वसो ।  
र्व्_६,०१६।१८च् अथा दुवो वनवसे ॥  
र्व्_६,०१६।१९अ आग्निर् अगामि भारतो वृत्रहा पुरुचेतनः ।  
र्व्_६,०१६।१९च् दिवोदासस्य सत्पतिः ॥  
र्व्_६,०१६।२०अ स हि विश्वाति पार्थिवा रयिं दाशन् महित्वना ।  
र्व्_६,०१६।२०च् वन्वन्न् अवातो अस्तृतः ॥  
र्व्_६,०१६।२१अ स प्रत्नवन् नवीयसाग्ने द्युम्नेन संयता ।  
र्व्_६,०१६।२१च् बृहत् ततन्थ भानुना ॥  
र्व्_६,०१६।२२अ प्र वः सखायो अग्नये स्तोमं यज्ञं च धृष्णुया ।  
र्व्_६,०१६।२२च् अर्च गाय च वेधसे ॥  
र्व्_६,०१६।२३अ स हि यो मानुषा युगा सीदद् धोता कविक्रतुः ।  
र्व्_६,०१६।२३च् दूतश् च हव्यवाहनः ॥  
र्व्_६,०१६।२४अ ता राजाना शुचिव्रतादित्यान् मारुतं गणम् ।  
र्व्_६,०१६।२४च् वसो यक्षीह रोदसी ॥  
र्व्_६,०१६।२५अ वस्वी ते अग्ने सन्दृष्टिर् इषयते मर्त्याय ।  
र्व्_६,०१६।२५च् ऊर्जो नपाद् अमृतस्य ॥  
र्व्_६,०१६।२६अ क्रत्वा दा अस्तु श्रेष्ठो ऽद्य त्वा वन्वन् सुरेक्णाः ।  
र्व्_६,०१६।२६च् मर्त आनाश सुवृक्तिम् ॥  
र्व्_६,०१६।२७अ ते ते अग्ने त्वोता इषयन्तो विश्वम् आयुः ।  
र्व्_६,०१६।२७च् तरन्तो अर्यो अरातीर् वन्वन्तो अर्यो अरातीः ॥  
र्व्_६,०१६।२८अ अग्निस् तिग्मेन शोचिषा यासद् विश्वं न्य् अत्रिणम् ।  
र्व्_६,०१६।२८च् अग्निर् नो वनते रयिम् ॥  
र्व्_६,०१६।२९अ सुवीरं रयिम् आ भर जातवेदो विचर्षणे ।  
र्व्_६,०१६।२९च् जहि रक्षांसि सुक्रतो ॥  
र्व्_६,०१६।३०अ त्वं नः पाह्य् अंहसो जातवेदो अघायतः ।  
र्व्_६,०१६।३०च् रक्षा णो ब्रह्मणस् कवे ॥  
र्व्_६,०१६।३१अ यो नो अग्ने दुरेव आ मर्तो वधाय दाशति ।  
र्व्_६,०१६।३१च् तस्मान् नः पाह्य् अंहसः ॥  
र्व्_६,०१६।३२अ त्वं तं देव जिह्वया परि बाधस्व दुष्कृतम् ।  
र्व्_६,०१६।३२च् मर्तो यो नो जिघांसति ॥  
र्व्_६,०१६।३३अ भरद्वाजाय सप्रथः शर्म यच्छ सहन्त्य ।  
र्व्_६,०१६।३३च् अग्ने वरेण्यं वसु ॥  
र्व्_६,०१६।३४अ अग्निर् वृत्राणि जङ्घनद् द्रविणस्युर् विपन्यया ।  
र्व्_६,०१६।३४च् समिद्धः शुक्र आहुतः ॥  
र्व्_६,०१६।३५अ गर्भे मातुः पितुष् पिता विदिद्युतानो अक्षरे ।  
र्व्_६,०१६।३५च् सीदन्न् ऋतस्य योनिम् आ ॥  
र्व्_६,०१६।३६अ ब्रह्म प्रजावद् आ भर जातवेदो विचर्षणे ।  
र्व्_६,०१६।३६च् अग्ने यद् दीदयद् दिवि ॥  
र्व्_६,०१६।३७अ उप त्वा रण्वसन्दृशम् प्रयस्वन्तः सहस्कृत ।  
र्व्_६,०१६।३७च् अग्ने ससृज्महे गिरः ॥  
र्व्_६,०१६।३८अ उप च्छायाम् इव घृणेर् अगन्म शर्म ते वयम् ।  
र्व्_६,०१६।३८च् अग्ने हिरण्यसन्दृशः ॥  
र्व्_६,०१६।३९अ य उग्र इव शर्यहा तिग्मशृङ्गो न वंसगः ।  
र्व्_६,०१६।३९च् अग्ने पुरो रुरोजिथ ॥  
र्व्_६,०१६।४०अ आ यं हस्ते न खादिनं शिशुं जातं न बिभ्रति ।  
र्व्_६,०१६।४०च् विशाम् अग्निं स्वध्वरम् ॥  
र्व्_६,०१६।४१अ प्र देवं देववीतये भरता वसुवित्तमम् ।  
र्व्_६,०१६।४१च् आ स्वे योनौ नि षीदतु ॥  
र्व्_६,०१६।४२अ आ जातं जातवेदसि प्रियं शिशीतातिथिम् ।  
र्व्_६,०१६।४२च् स्योन आ गृहपतिम् ॥  
र्व्_६,०१६।४३अ अग्ने युक्ष्वा हि ये तवाश्वासो देव साधवः ।  
र्व्_६,०१६।४३च् अरं वहन्ति मन्यवे ॥  
र्व्_६,०१६।४४अ अच्छा नो याह्य् आ वहाभि प्रयांसि वीतये ।  
र्व्_६,०१६।४४च् आ देवान् सोमपीतये ॥  
र्व्_६,०१६।४५अ उद् अग्ने भारत द्युमद् अजस्रेण दविद्युतत् ।  
र्व्_६,०१६।४५च् शोचा वि भाह्य् अजर ॥  
र्व्_६,०१६।४६अ वीती यो देवम् मर्तो दुवस्येद् अग्निम् ईऌईताध्वरे हविष्मान् ।  
र्व्_६,०१६।४६च् होतारं सत्ययजं रोदस्योर् उत्तानहस्तो नमसा विवासेत् ॥  
र्व्_६,०१६।४७अ आ ते अग्न ऋचा हविर् हृदा तष्टम् भरामसि ।  
र्व्_६,०१६।४७च् ते ते भवन्तूक्षण ऋषभासो वशा उत ॥  
र्व्_६,०१६।४८अ अग्निं देवासो अग्रियम् इन्धते वृत्रहन्तमम् ।  
र्व्_६,०१६।४८च् येना वसून्य् आभृता तृऌहा रक्षांसि वाजिना ॥  
  
र्व्_६,०१७।०१अ पिबा सोमम् अभि यम् उग्र तर्द ऊर्वं गव्यम् महि गृणान इन्द्र ।  
र्व्_६,०१७।०१च् वि यो धृष्णो वधिषो वज्रहस्त विश्वा वृत्रम् अमित्रिया शवोभिः ॥  
र्व्_६,०१७।०२अ स ईम् पाहि य ऋजीषी तरुत्रो यः शिप्रवान् वृषभो यो मतीनाम् ।  
र्व्_६,०१७।०२च् यो गोत्रभिद् वज्रभृद् यो हरिष्ठाः स इन्द्र चित्रां अभि तृन्धि वाजान् ॥  
र्व्_६,०१७।०३अ एवा पाहि प्रत्नथा मन्दतु त्वा श्रुधि ब्रह्म वावृधस्वोत गीर्भिः ।  
र्व्_६,०१७।०३च् आविः सूर्यं कृणुहि पीपिहीषो जहि शत्रूंर् अभि गा इन्द्र तृन्धि ॥  
र्व्_६,०१७।०४अ ते त्वा मदा बृहद् इन्द्र स्वधाव इमे पीता उक्षयन्त द्युमन्तम् ।  
र्व्_६,०१७।०४च् महाम् अनूनं तवसं विभूतिम् मत्सरासो जर्हृषन्त प्रसाहम् ॥  
र्व्_६,०१७।०५अ येभिः सूर्यम् उषसम् मन्दसानो ऽवासयो ऽप दृऌहानि दर्द्रत् ।  
र्व्_६,०१७।०५च् महाम् अद्रिम् परि गा इन्द्र सन्तं नुत्था अच्युतं सदसस् परि स्वात् ॥  
र्व्_६,०१७।०६अ तव क्रत्वा तव तद् दंसनाभिर् आमासु पक्वं शच्या नि दीधः ।  
र्व्_६,०१७।०६च् और्णोर् दुर उस्रियाभ्यो वि दृऌहोद् ऊर्वाद् गा असृजो अङ्गिरस्वान् ॥  
र्व्_६,०१७।०७अ पप्राथ क्षाम् महि दंसो व्य् उर्वीम् उप द्याम् ऋष्वो बृहद् इन्द्र स्तभायः ।  
र्व्_६,०१७।०७च् अधारयो रोदसी देवपुत्रे प्रत्ने मातरा यह्वी ऋतस्य ॥  
र्व्_६,०१७।०८अ अध त्वा विश्वे पुर इन्द्र देवा एकं तवसं दधिरे भराय ।  
र्व्_६,०१७।०८च् अदेवो यद् अभ्य् औहिष्ट देवान् स्वर्षाता वृणत इन्द्रम् अत्र ॥  
र्व्_६,०१७।०९अ अध द्यौश् चित् ते अप सा नु वज्राद् द्वितानमद् भियसा स्वस्य मन्योः ।  
र्व्_६,०१७।०९च् अहिं यद् इन्द्रो अभ्य् ओहसानं नि चिद् विश्वायुः शयथे जघान ॥  
र्व्_६,०१७।१०अ अध त्वष्टा ते मह उग्र वज्रं सहस्रभृष्टिं ववृतच् छताश्रिम् ।  
र्व्_६,०१७।१०च् निकामम् अरमणसं येन नवन्तम् अहिं सम् पिणग् ऋजीषिन् ॥  
र्व्_६,०१७।११अ वर्धान् यं विश्वे मरुतः सजोषाः पचच् छतम् महिषां इन्द्र तुभ्यम् ।  
र्व्_६,०१७।११च् पूषा विष्णुस् त्रीणि सरांसि धावन् वृत्रहणम् मदिरम् अंशुम् अस्मै ॥  
र्व्_६,०१७।१२अ आ क्षोदो महि वृतं नदीनाम् परिष्ठितम् असृज ऊर्मिम् अपाम् ।  
र्व्_६,०१७।१२च् तासाम् अनु प्रवत इन्द्र पन्थाम् प्रार्दयो नीचीर् अपसः समुद्रम् ॥  
र्व्_६,०१७।१३अ एवा ता विश्वा चकृवांसम् इन्द्रम् महाम् उग्रम् अजुर्यं सहोदाम् ।  
र्व्_६,०१७।१३च् सुवीरं त्वा स्वायुधं सुवज्रम् आ ब्रह्म नव्यम् अवसे ववृत्यात् ॥  
र्व्_६,०१७।१४अ स नो वाजाय श्रवस इषे च राये धेहि द्युमत इन्द्र विप्रान् ।  
र्व्_६,०१७।१४च् भरद्वाजे नृवत इन्द्र सूरीन् दिवि च स्मैधि पार्ये न इन्द्र ॥  
र्व्_६,०१७।१५अ अया वाजं देवहितं सनेम मदेम शतहिमाः सुवीराः ॥  
  
र्व्_६,०१८।०१अ तम् उ ष्टुहि यो अभिभूत्योजा वन्वन्न् अवातः पुरुहूत इन्द्रः ।  
र्व्_६,०१८।०१च् अषाऌहम् उग्रं सहमानम् आभिर् गीर्भिर् वर्ध वृषभं चर्षणीनाम् ॥  
र्व्_६,०१८।०२अ स युध्मः सत्वा खजकृत् समद्वा तुविम्रक्षो नदनुमां ऋजीषी ।  
र्व्_६,०१८।०२च् बृहद्रेणुश् च्यवनो मानुषीणाम् एकः कृष्टीनाम् अभवत् सहावा ॥  
र्व्_६,०१८।०३अ त्वं ह नु त्यद् अदमायो दस्यूंर् एकः कृष्टीर् अवनोर् आर्याय ।  
र्व्_६,०१८।०३च् अस्ति स्विन् नु वीर्यं तत् त इन्द्र न स्विद् अस्ति तद् ऋतुथा वि वोचः ॥  
र्व्_६,०१८।०४अ सद् इद् धि ते तुविजातस्य मन्ये सहः सहिष्ठ तुरतस् तुरस्य ।  
र्व्_६,०१८।०४च् उग्रम् उग्रस्य तवसस् तवीयो ऽरध्रस्य रध्रतुरो बभूव ॥  
र्व्_६,०१८।०५अ तन् नः प्रत्नं सख्यम् अस्तु युष्मे इत्था वदद्भिर् वलम् अङ्गिरोभिः ।  
र्व्_६,०१८।०५च् हन्न् अच्युतच्युद् दस्मेषयन्तम् ऋणोः पुरो वि दुरो अस्य विश्वाः ॥  
र्व्_६,०१८।०६अ स हि धीभिर् हव्यो अस्त्य् उग्र ईशानकृन् महति वृत्रतूर्ये ।  
र्व्_६,०१८।०६च् स तोकसाता तनये स वज्री वितन्तसाय्यो अभवत् समत्सु ॥  
र्व्_६,०१८।०७अ स मज्मना जनिम मानुषाणाम् अमर्त्येन नाम्नाति प्र सर्स्रे ।  
र्व्_६,०१८।०७च् स द्युम्नेन स शवसोत राया स वीर्येण नृतमः समोकाः ॥  
र्व्_६,०१८।०८अ स यो न मुहे न मिथू जनो भूत् सुमन्तुनामा चुमुरिं धुनिं च ।  
र्व्_६,०१८।०८च् वृणक् पिप्रुं शम्बरं शुष्णम् इन्द्रः पुरां च्यौत्नाय शयथाय नू चित् ॥  
र्व्_६,०१८।०९अ उदावता त्वक्षसा पन्यसा च वृत्रहत्याय रथम् इन्द्र तिष्ठ ।  
र्व्_६,०१८।०९च् धिष्व वज्रं हस्त आ दक्षिणत्राभि प्र मन्द पुरुदत्र मायाः ॥  
र्व्_६,०१८।१०अ अग्निर् न शुष्कं वनम् इन्द्र हेती रक्षो नि धक्ष्य् अशनिर् न भीमा ।  
र्व्_६,०१८।१०च् गम्भीरय ऋष्वया यो रुरोजाध्वानयद् दुरिता दम्भयच् च ॥  
र्व्_६,०१८।११अ आ सहस्रम् पथिभिर् इन्द्र राया तुविद्युम्न तुविवाजेभिर् अर्वाक् ।  
र्व्_६,०१८।११च् याहि सूनो सहसो यस्य नू चिद् अदेव ईशे पुरुहूत योतोः ॥  
र्व्_६,०१८।१२अ प्र तुविद्युम्नस्य स्थविरस्य घृष्वेर् दिवो ररप्शे महिमा पृथिव्याः ।  
र्व्_६,०१८।१२च् नास्य शत्रुर् न प्रतिमानम् अस्ति न प्रतिष्ठिः पुरुमायस्य सह्योः ॥  
र्व्_६,०१८।१३अ प्र तत् ते अद्या करणं कृतम् भूत् कुत्सं यद् आयुम् अतिथिग्वम् अस्मै ।  
र्व्_६,०१८।१३च् पुरू सहस्रा नि शिशा अभि क्षाम् उत् तूर्वयाणं धृषता निनेथ ॥  
र्व्_६,०१८।१४अ अनु त्वाहिघ्ने अध देव देवा मदन् विश्वे कवितमं कवीनाम् ।  
र्व्_६,०१८।१४च् करो यत्र वरिवो बाधिताय दिवे जनाय तन्वे गृणानः ॥  
र्व्_६,०१८।१५अ अनु द्यावापृथिवी तत् त ओजो ऽमर्त्या जिहत इन्द्र देवाः ।  
र्व्_६,०१८।१५च् कृष्वा कृत्नो अकृतं यत् ते अस्त्य् उक्थं नवीयो जनयस्व यज्ञैः ॥  
  
र्व्_६,०१९।०१अ महां इन्द्रो नृवद् आ चर्षणिप्रा उत द्विबर्हा अमिनः सहोभिः ।  
र्व्_६,०१९।०१च् अस्मद्र्यग् वावृधे वीर्यायोरुः पृथुः सुकृतः कर्तृभिर् भूत् ॥  
र्व्_६,०१९।०२अ इन्द्रम् एव धिषणा सातये धाद् बृहन्तम् ऋष्वम् अजरं युवानम् ।  
र्व्_६,०१९।०२च् अषाऌहेन शवसा शूशुवांसं सद्यश् चिद् यो वावृधे असामि ॥  
र्व्_६,०१९।०३अ पृथू करस्ना बहुला गभस्ती अस्मद्र्यक् सम् मिमीहि श्रवांसि ।  
र्व्_६,०१९।०३च् यूथेव पश्वः पशुपा दमूना अस्मां इन्द्राभ्य् आ ववृत्स्वाजौ ॥  
र्व्_६,०१९।०४अ तं व इन्द्रं चतिनम् अस्य शाकैर् इह नूनं वाजयन्तो हुवेम ।  
र्व्_६,०१९।०४च् यथा चित् पूर्वे जरितार आसुर् अनेद्या अनवद्या अरिष्टाः ॥  
र्व्_६,०१९।०५अ धृतव्रतो धनदाः सोमवृद्धः स हि वामस्य वसुनः पुरुक्षुः ।  
र्व्_६,०१९।०५च् सं जग्मिरे पथ्या रायो अस्मिन् समुद्रे न सिन्धवो यादमानाः ॥  
र्व्_६,०१९।०६अ शविष्ठं न आ भर शूर शव ओजिष्ठम् ओजो अभिभूत उग्रम् ।  
र्व्_६,०१९।०६च् विश्वा द्युम्ना वृष्ण्या मानुषाणाम् अस्मभ्यं दा हरिवो मादयध्यै ॥  
र्व्_६,०१९।०७अ यस् ते मदः पृतनाषाऌ अमृध्र इन्द्र तं न आ भर शूशुवांसम् ।  
र्व्_६,०१९।०७च् येन तोकस्य तनयस्य सातौ मंसीमहि जिगीवांसस् त्वोताः ॥  
र्व्_६,०१९।०८अ आ नो भर वृषणं शुष्मम् इन्द्र धनस्पृतं शूशुवांसं सुदक्षम् ।  
र्व्_६,०१९।०८च् येन वंसाम पृतनासु शत्रून् तवोतिभिर् उत जामींर् अजामीन् ॥  
र्व्_६,०१९।०९अ आ ते शुष्मो वृषभ एतु पश्चाद् ओत्तराद् अधराद् आ पुरस्तात् ।  
र्व्_६,०१९।०९च् आ विश्वतो अभि सम् एत्व् अर्वाङ् इन्द्र द्युम्नं स्वर्वद् धेह्य् अस्मे ॥  
र्व्_६,०१९।१०अ नृवत् त इन्द्र नृतमाभिर् ऊती वंसीमहि वामं श्रोमतेभिः ।  
र्व्_६,०१९।१०च् ईक्षे हि वस्व उभयस्य राजन् धा रत्नम् महि स्थूरम् बृहन्तम् ॥  
र्व्_६,०१९।११अ मरुत्वन्तं वृषभं वावृधानम् अकवारिं दिव्यं शासम् इन्द्रम् ।  
र्व्_६,०१९।११च् विश्वासाहम् अवसे नूतनायोग्रं सहोदाम् इह तं हुवेम ॥  
र्व्_६,०१९।१२अ जनं वज्रिन् महि चिन् मन्यमानम् एभ्यो नृभ्यो रन्धया येष्व् अस्मि ।  
र्व्_६,०१९।१२च् अधा हि त्वा पृथिव्यां शूरसातौ हवामहे तनये गोष्व् अप्सु ॥  
र्व्_६,०१९।१३अ वयं त एभिः पुरुहूत सख्यैः शत्रोः-शत्रोर् उत्तर इत् स्याम ।  
र्व्_६,०१९।१३च् घ्नन्तो वृत्राण्य् उभयानि शूर राया मदेम बृहता त्वोताः ॥  
  
र्व्_६,०२०।०१अ द्यौर् न य इन्द्राभि भूमार्यस् तस्थौ रयिः शवसा पृत्सु जनान् ।  
र्व्_६,०२०।०१च् तं नः सहस्रभरम् उर्वरासां दद्धि सूनो सहसो वृत्रतुरम् ॥  
र्व्_६,०२०।०२अ दिवो न तुभ्यम् अन्व् इन्द्र सत्रासुर्यं देवेभिर् धायि विश्वम् ।  
र्व्_६,०२०।०२च् अहिं यद् वृत्रम् अपो वव्रिवांसं हन्न् ऋजीषिन् विष्णुना सचानः ॥  
र्व्_६,०२०।०३अ तूर्वन्न् ओजीयान् तवसस् तवीयान् कृतब्रह्मेन्द्रो वृद्धमहाः ।  
र्व्_६,०२०।०३च् राजाभवन् मधुनः सोम्यस्य विश्वासां यत् पुरां दर्त्नुम् आवत् ॥  
र्व्_६,०२०।०४अ शतैर् अपद्रन् पणय इन्द्रात्र दशोणये कवये ऽर्कसातौ ।  
र्व्_६,०२०।०४च् वधैः शुष्णस्याशुषस्य मायाः पित्वो नारिरेचीत् किं चन प्र ॥  
र्व्_६,०२०।०५अ महो द्रुहो अप विश्वायु धायि वज्रस्य यत् पतने पादि शुष्णः ।  
र्व्_६,०२०।०५च् उरु ष सरथं सारथये कर् इन्द्रः कुत्साय सूर्यस्य सातौ ॥  
र्व्_६,०२०।०६अ प्र श्येनो न मदिरम् अंशुम् अस्मै शिरो दासस्य नमुचेर् मथायन् ।  
र्व्_६,०२०।०६च् प्रावन् नमीं साप्यं ससन्तम् पृणग् राया सम् इषा सं स्वस्ति ॥  
र्व्_६,०२०।०७अ वि पिप्रोर् अहिमायस्य दृऌहाः पुरो वज्रिञ् छवसा न दर्दः ।  
र्व्_६,०२०।०७च् सुदामन् तद् रेक्णो अप्रमृष्यम् ऋजिश्वने दात्रं दाशुषे दाः ॥  
र्व्_६,०२०।०८अ स वेतसुं दशमायं दशोणिं तूतुजिम् इन्द्रः स्वभिष्टिसुम्नः ।  
र्व्_६,०२०।०८च् आ तुग्रं शश्वद् इभं द्योतनाय मातुर् न सीम् उप सृजा इयध्यै ॥  
र्व्_६,०२०।०९अ स ईं स्पृधो वनते अप्रतीतो बिभ्रद् वज्रं वृत्रहणं गभस्तौ ।  
र्व्_६,०२०।०९च् तिष्ठद् धरी अध्य् अस्तेव गर्ते वचोयुजा वहत इन्द्रम् ऋष्वम् ॥  
र्व्_६,०२०।१०अ सनेम ते ऽवसा नव्य इन्द्र प्र पूरव स्तवन्त एना यज्ञैः ।  
र्व्_६,०२०।१०च् सप्त यत् पुरः शर्म शारदीर् दर्द् धन् दासीः पुरुकुत्साय शिक्षन् ॥  
र्व्_६,०२०।११अ त्वं वृध इन्द्र पूर्व्यो भूर् वरिवस्यन्न् उशने काव्याय ।  
र्व्_६,०२०।११च् परा नववास्त्वम् अनुदेयम् महे पित्रे ददाथ स्वं नपातम् ॥  
र्व्_६,०२०।१२अ त्वं धुनिर् इन्द्र धुनिमतीर् ऋणोर् अपः सीरा न स्रवन्तीः ।  
र्व्_६,०२०।१२च् प्र यत् समुद्रम् अति शूर पर्षि पारया तुर्वशं यदुं स्वस्ति ॥  
र्व्_६,०२०।१३अ तव ह त्यद् इन्द्र विश्वम् आजौ सस्तो धुनीचुमुरी या ह सिष्वप् ।  
र्व्_६,०२०।१३च् दीदयद् इत् तुभ्यं सोमेभिः सुन्वन् दभीतिर् इध्मभृतिः पक्थ्य् अर्कैः ॥  
  
र्व्_६,०२१।०१अ इमा उ त्वा पुरुतमस्य कारोर् हव्यं वीर हव्या हवन्ते ।  
र्व्_६,०२१।०१च् धियो रथेष्ठाम् अजरं नवीयो रयिर् विभूतिर् ईयते वचस्या ॥  
र्व्_६,०२१।०२अ तम् उ स्तुष इन्द्रं यो विदानो गिर्वाहसं गीर्भिर् यज्ञवृद्धम् ।  
र्व्_६,०२१।०२च् यस्य दिवम् अति मह्ना पृथिव्याः पुरुमायस्य रिरिचे महित्वम् ॥  
र्व्_६,०२१।०३अ स इत् तमो ऽवयुनं ततन्वत् सूर्येण वयुनवच् चकार ।  
र्व्_६,०२१।०३च् कदा ते मर्ता अमृतस्य धामेयक्षन्तो न मिनन्ति स्वधावः ॥  
र्व्_६,०२१।०४अ यस् ता चकार स कुह स्विद् इन्द्रः कम् आ जनं चरति कासु विक्षु ।  
र्व्_६,०२१।०४च् कस् ते यज्ञो मनसे शं वराय को अर्क इन्द्र कतमः स होता ॥  
र्व्_६,०२१।०५अ इदा हि ते वेविषतः पुराजाः प्रत्नास आसुः पुरुकृत् सखायः ।  
र्व्_६,०२१।०५च् ये मध्यमास उत नूतनास उतावमस्य पुरुहूत बोधि ॥  
र्व्_६,०२१।०६अ तम् पृच्छन्तो ऽवरासः पराणि प्रत्ना त इन्द्र श्रुत्यानु येमुः ।  
र्व्_६,०२१।०६च् अर्चामसि वीर ब्रह्मवाहो याद् एव विद्म तात् त्वा महान्तम् ॥  
र्व्_६,०२१।०७अ अभि त्वा पाजो रक्षसो वि तस्थे महि जज्ञानम् अभि तत् सु तिष्ठ ।  
र्व्_६,०२१।०७च् तव प्रत्नेन युज्येन सख्या वज्रेण धृष्णो अप ता नुदस्व ॥  
र्व्_६,०२१।०८अ स तु श्रुधीन्द्र नूतनस्य ब्रह्मण्यतो वीर कारुधायः ।  
र्व्_६,०२१।०८च् त्वं ह्य् आपिः प्रदिवि पितॄणां शश्वद् बभूथ सुहव एष्टौ ॥  
र्व्_६,०२१।०९अ प्रोतये वरुणम् मित्रम् इन्द्रम् मरुतः कृष्वावसे नो अद्य ।  
र्व्_६,०२१।०९च् प्र पूषणं विष्णुम् अग्निम् पुरन्धिं सवितारम् ओषधीः पर्वतांश् च ॥  
र्व्_६,०२१।१०अ इम उ त्वा पुरुशाक प्रयज्यो जरितारो अभ्य् अर्चन्त्य् अर्कैः ।  
र्व्_६,०२१।१०च् श्रुधी हवम् आ हुवतो हुवानो न त्वावां अन्यो अमृत त्वद् अस्ति ॥  
र्व्_६,०२१।११अ नू म आ वाचम् उप याहि विद्वान् विश्वेभिः सूनो सहसो यजत्रैः ।  
र्व्_६,०२१।११च् ये अग्निजिह्वा ऋतसाप आसुर् ये मनुं चक्रुर् उपरं दसाय ॥  
र्व्_६,०२१।१२अ स नो बोधि पुरएता सुगेषूत दुर्गेषु पथिकृद् विदानः ।  
र्व्_६,०२१।१२च् ये अश्रमास उरवो वहिष्ठास् तेभिर् न इन्द्राभि वक्षि वाजम् ॥  
  
र्व्_६,०२२।०१अ य एक इद् धव्यश् चर्षणीनाम् इन्द्रं तं गीर्भिर् अभ्य् अर्च आभिः ।  
र्व्_६,०२२।०१च् यः पत्यते वृषभो वृष्ण्यावान् सत्यः सत्वा पुरुमायः सहस्वान् ॥  
र्व्_६,०२२।०२अ तम् उ नः पूर्वे पितरो नवग्वाः सप्त विप्रासो अभि वाजयन्तः ।  
र्व्_६,०२२।०२च् नक्षद्दाभं ततुरिम् पर्वतेष्ठाम् अद्रोघवाचम् मतिभिः शविष्ठम् ॥  
र्व्_६,०२२।०३अ तम् ईमह इन्द्रम् अस्य रायः पुरुवीरस्य नृवतः पुरुक्षोः ।  
र्व्_६,०२२।०३च् यो अस्कृधोयुर् अजरः स्वर्वान् तम् आ भर हरिवो मादयध्यै ॥  
र्व्_६,०२२।०४अ तन् नो वि वोचो यदि ते पुरा चिज् जरितार आनशुः सुम्नम् इन्द्र ।  
र्व्_६,०२२।०४च् कस् ते भागः किं वयो दुध्र खिद्वः पुरुहूत पुरूवसो ऽसुरघ्नः ॥  
र्व्_६,०२२।०५अ तम् पृच्छन्ती वज्रहस्तं रथेष्ठाम् इन्द्रं वेपी वक्वरी यस्य नू गीः ।  
र्व्_६,०२२।०५च् तुविग्राभं तुविकूर्मिं रभोदां गातुम् इषे नक्षते तुम्रम् अच्छ ॥  
र्व्_६,०२२।०६अ अया ह त्यम् मायया वावृधानम् मनोजुवा स्वतवः पर्वतेन ।  
र्व्_६,०२२।०६च् अच्युता चिद् वीऌइता स्वोजो रुजो वि दृऌहा धृषता विरप्शिन् ॥  
र्व्_६,०२२।०७अ तं वो धिया नव्यस्या शविष्ठम् प्रत्नम् प्रत्नवत् परितंसयध्यै ।  
र्व्_६,०२२।०७च् स नो वक्षद् अनिमानः सुवह्मेन्द्रो विश्वान्य् अति दुर्गहाणि ॥  
र्व्_६,०२२।०८अ आ जनाय द्रुह्वणे पार्थिवानि दिव्यानि दीपयो ऽन्तरिक्षा ।  
र्व्_६,०२२।०८च् तपा वृषन् विश्वतः शोचिषा तान् ब्रह्मद्विषे शोचय क्षाम् अपश् च ॥  
र्व्_६,०२२।०९अ भुवो जनस्य दिव्यस्य राजा पार्थिवस्य जगतस् त्वेषसन्दृक् ।  
र्व्_६,०२२।०९च् धिष्व वज्रं दक्षिण इन्द्र हस्ते विश्वा अजुर्य दयसे वि मायाः ॥  
र्व्_६,०२२।१०अ आ संयतम् इन्द्र णः स्वस्तिं शत्रुतूर्याय बृहतीम् अमृध्राम् ।  
र्व्_६,०२२।१०च् यया दासान्य् आर्याणि वृत्रा करो वज्रिन् सुतुका नाहुषाणि ॥  
र्व्_६,०२२।११अ स नो नियुद्भिः पुरुहूत वेधो विश्ववाराभिर् आ गहि प्रयज्यो ।  
र्व्_६,०२२।११च् न या अदेवो वरते न देव आभिर् याहि तूयम् आ मद्र्यद्रिक् ॥  
  
र्व्_६,०२३।०१अ सुत इत् त्वं निमिश्ल इन्द्र सोमे स्तोमे ब्रह्मणि शस्यमान उक्थे ।  
र्व्_६,०२३।०१च् यद् वा युक्ताभ्याम् मघवन् हरिभ्याम् बिभ्रद् वज्रम् बाह्वोर् इन्द्र यासि ॥  
र्व्_६,०२३।०२अ यद् वा दिवि पार्ये सुष्विम् इन्द्र वृत्रहत्ये ऽवसि शूरसातौ ।  
र्व्_६,०२३।०२च् यद् वा दक्षस्य बिभ्युषो अबिभ्यद् अरन्धयः शर्धत इन्द्र दस्यून् ॥  
र्व्_६,०२३।०३अ पाता सुतम् इन्द्रो अस्तु सोमम् प्रणेनीर् उग्रो जरितारम् ऊती ।  
र्व्_६,०२३।०३च् कर्ता वीराय सुष्वय उ लोकं दाता वसु स्तुवते कीरये चित् ॥  
र्व्_६,०२३।०४अ गन्तेयान्ति सवना हरिभ्याम् बभ्रिर् वज्रम् पपिः सोमं ददिर् गाः ।  
र्व्_६,०२३।०४च् कर्ता वीरं नर्यं सर्ववीरं श्रोता हवं गृणत स्तोमवाहाः ॥  
र्व्_६,०२३।०५अ अस्मै वयं यद् वावान तद् विविष्म इन्द्राय यो नः प्रदिवो अपस् कः ।  
र्व्_६,०२३।०५च् सुते सोमे स्तुमसि शंसद् उक्थेन्द्राय ब्रह्म वर्धनं यथासत् ॥  
र्व्_६,०२३।०६अ ब्रह्माणि हि चकृषे वर्धनानि तावत् त इन्द्र मतिभिर् विविष्मः ।  
र्व्_६,०२३।०६च् सुते सोमे सुतपाः शन्तमानि राण्ड्या क्रियास्म वक्षणानि यज्ञैः ॥  
र्व्_६,०२३।०७अ स नो बोधि पुरोऌआशं रराणः पिबा तु सोमं गोऋजीकम् इन्द्र ।  
र्व्_६,०२३।०७च् एदम् बर्हिर् यजमानस्य सीदोरुं कृधि त्वायत उ लोकम् ॥  
र्व्_६,०२३।०८अ स मन्दस्वा ह्य् अनु जोषम् उग्र प्र त्वा यज्ञास इमे अश्नुवन्तु ।  
र्व्_६,०२३।०८च् प्रेमे हवासः पुरुहूतम् अस्मे आ त्वेयं धीर् अवस इन्द्र यम्याः ॥  
र्व्_६,०२३।०९अ तं वः सखायः सं यथा सुतेषु सोमेभिर् ईम् पृणता भोजम् इन्द्रम् ।  
र्व्_६,०२३।०९च् कुवित् तस्मा असति नो भराय न सुष्विम् इन्द्रो ऽवसे मृधाति ॥  
र्व्_६,०२३।१०अ एवेद् इन्द्रः सुते अस्तावि सोमे भरद्वाजेषु क्षयद् इन् मघोनः ।  
र्व्_६,०२३।१०च् असद् यथा जरित्र उत सूरिर् इन्द्रो रायो विश्ववारस्य दाता ॥  
  
र्व्_६,०२४।०१अ वृषा मद इन्द्रे श्लोक उक्था सचा सोमेषु सुतपा ऋजीषी ।  
र्व्_६,०२४।०१च् अर्चत्र्यो मघवा नृभ्य उक्थैर् द्युक्षो राजा गिराम् अक्षितोतिः ॥  
र्व्_६,०२४।०२अ ततुरिर् वीरो नर्यो विचेताः श्रोता हवं गृणत उर्व्यूतिः ।  
र्व्_६,०२४।०२च् वसुः शंसो नरां कारुधाया वाजी स्तुतो विदथे दाति वाजम् ॥  
र्व्_६,०२४।०३अ अक्षो न चक्र्योः शूर बृहन् प्र ते मह्ना रिरिचे रोदस्योः ।  
र्व्_६,०२४।०३च् वृक्षस्य नु ते पुरुहूत वया व्य् ऊतयो रुरुहुर् इन्द्र पूर्वीः ॥  
र्व्_६,०२४।०४अ शचीवतस् ते पुरुशाक शाका गवाम् इव स्रुतयः सञ्चरणीः ।  
र्व्_६,०२४।०४च् वत्सानां न तन्तयस् त इन्द्र दामन्वन्तो अदामानः सुदामन् ॥  
र्व्_६,०२४।०५अ अन्यद् अद्य कर्वरम् अन्यद् उ श्वो ऽसच् च सन् मुहुर् आचक्रिर् इन्द्रः ।  
र्व्_६,०२४।०५च् मित्रो नो अत्र वरुणश् च पूषार्यो वशस्य पर्येतास्ति ॥  
र्व्_६,०२४।०६अ वि त्वद् आपो न पर्वतस्य पृष्ठाद् उक्थेभिर् इन्द्रानयन्त यज्ञैः ।  
र्व्_६,०२४।०६च् तं त्वाभिः सुष्टुतिभिर् वाजयन्त आजिं न जग्मुर् गिर्वाहो अश्वाः ॥  
र्व्_६,०२४।०७अ न यं जरन्ति शरदो न मासा न द्याव इन्द्रम् अवकर्शयन्ति ।  
र्व्_६,०२४।०७च् वृद्धस्य चिद् वर्धताम् अस्य तनू स्तोमेभिर् उक्थैश् च शस्यमाना ॥  
र्व्_६,०२४।०८अ न वीऌअवे नमते न स्थिराय न शर्धते दस्युजूताय स्तवान् ।  
र्व्_६,०२४।०८च् अज्रा इन्द्रस्य गिरयश् चिद् ऋष्वा गम्भीरे चिद् भवति गाधम् अस्मै ॥  
र्व्_६,०२४।०९अ गम्भीरेण न उरुणामत्रिन् प्रेषो यन्धि सुतपावन् वाजान् ।  
र्व्_६,०२४।०९च् स्था ऊ षु ऊर्ध्व ऊती अरिषण्यन्न् अक्तोर् व्युष्टौ परितक्म्यायाम् ॥  
र्व्_६,०२४।१०अ सचस्व नायम् अवसे अभीक इतो वा तम् इन्द्र पाहि रिषः ।  
र्व्_६,०२४।१०च् अमा चैनम् अरण्ये पाहि रिषो मदेम शतहिमाः सुवीराः ॥  
  
र्व्_६,०२५।०१अ या त ऊतिर् अवमा या परमा या मध्यमेन्द्र शुष्मिन्न् अस्ति ।  
र्व्_६,०२५।०१च् ताभिर् ऊ षु वृत्रहत्ये ऽवीर् न एभिश् च वाजैर् महान् न उग्र ॥  
र्व्_६,०२५।०२अ आभि स्पृधो मिथतीर् अरिषण्यन्न् अमित्रस्य व्यथया मन्युम् इन्द्र ।  
र्व्_६,०२५।०२च् आभिर् विश्वा अभियुजो विषूचीर् आर्याय विशो ऽव तारीर् दासीः ॥  
र्व्_६,०२५।०३अ इन्द्र जामय उत ये ऽजामयो ऽर्वाचीनासो वनुषो युयुज्रे ।  
र्व्_६,०२५।०३च् त्वम् एषां विथुरा शवांसि जहि वृष्ण्यानि कृणुही पराचः ॥  
र्व्_६,०२५।०४अ शूरो वा शूरं वनते शरीरैस् तनूरुचा तरुषि यत् कृण्वैते ।  
र्व्_६,०२५।०४च् तोके वा गोषु तनये यद् अप्सु वि क्रन्दसी उर्वरासु ब्रवैते ॥  
र्व्_६,०२५।०५अ नहि त्वा शूरो न तुरो न धृष्णुर् न त्वा योधो मन्यमानो युयोध ।  
र्व्_६,०२५।०५च् इन्द्र नकिष् ट्वा प्रत्य् अस्त्य् एषां विश्वा जातान्य् अभ्य् असि तानि ॥  
र्व्_६,०२५।०६अ स पत्यत उभयोर् नृम्णम् अयोर् यदी वेधसः समिथे हवन्ते ।  
र्व्_६,०२५।०६च् वृत्रे वा महो नृवति क्षये वा व्यचस्वन्ता यदि वितन्तसैते ॥  
र्व्_६,०२५।०७अ अध स्मा ते चर्षणयो यद् एजान् इन्द्र त्रातोत भवा वरूता ।  
र्व्_६,०२५।०७च् अस्माकासो ये नृतमासो अर्य इन्द्र सूरयो दधिरे पुरो नः ॥  
र्व्_६,०२५।०८अ अनु ते दायि मह इन्द्रियाय सत्रा ते विश्वम् अनु वृत्रहत्ये ।  
र्व्_६,०२५।०८च् अनु क्षत्रम् अनु सहो यजत्रेन्द्र देवेभिर् अनु ते नृषह्ये ॥  
र्व्_६,०२५।०९अ एवा न स्पृधः सम् अजा समत्स्व् इन्द्र रारन्धि मिथतीर् अदेवीः ।  
र्व्_६,०२५।०९च् विद्याम वस्तोर् अवसा गृणन्तो भरद्वाजा उत त इन्द्र नूनम् ॥  
  
र्व्_६,०२६।०१अ श्रुधी न इन्द्र ह्वयामसि त्वा महो वाजस्य सातौ वावृषाणाः ।  
र्व्_६,०२६।०१च् सं यद् विशो ऽयन्त शूरसाता उग्रं नो ऽवः पार्ये अहन् दाः ॥  
र्व्_६,०२६।०२अ त्वां वाजी हवते वाजिनेयो महो वाजस्य गध्यस्य सातौ ।  
र्व्_६,०२६।०२च् त्वां वृत्रेष्व् इन्द्र सत्पतिं तरुत्रं त्वां चष्टे मुष्टिहा गोषु युध्यन् ॥  
र्व्_६,०२६।०३अ त्वं कविं चोदयो ऽर्कसातौ त्वं कुत्साय शुष्णं दाशुषे वर्क् ।  
र्व्_६,०२६।०३च् त्वं शिरो अमर्मणः पराहन्न् अतिथिग्वाय शंस्यं करिष्यन् ॥  
र्व्_६,०२६।०४अ त्वं रथम् प्र भरो योधम् ऋष्वम् आवो युध्यन्तं वृषभं दशद्युम् ।  
र्व्_६,०२६।०४च् त्वं तुग्रं वेतसवे सचाहन् त्वं तुजिं गृणन्तम् इन्द्र तूतोः ॥  
र्व्_६,०२६।०५अ त्वं तद् उक्थम् इन्द्र बर्हणा कः प्र यच् छता सहस्रा शूर दर्षि ।  
र्व्_६,०२६।०५च् अव गिरेर् दासं शम्बरं हन् प्रावो दिवोदासं चित्राभिर् ऊती ॥  
र्व्_६,०२६।०६अ त्वं श्रद्धाभिर् मन्दसानः सोमैर् दभीतये चुमुरिम् इन्द्र सिष्वप् ।  
र्व्_६,०२६।०६च् त्वं रजिम् पिठीनसे दशस्यन् षष्टिं सहस्रा शच्या सचाहन् ॥  
र्व्_६,०२६।०७अ अहं चन तत् सूरिभिर् आनश्यां तव ज्याय इन्द्र सुम्नम् ओजः ।  
र्व्_६,०२६।०७च् त्वया यत् स्तवन्ते सधवीर वीरास् त्रिवरूथेन नहुषा शविष्ठ ॥  
र्व्_६,०२६।०८अ वयं ते अस्याम् इन्द्र द्युम्नहूतौ सखायः स्याम महिन प्रेष्ठाः ।  
र्व्_६,०२६।०८च् प्रातर्दनिः क्षत्रश्रीर् अस्तु श्रेष्ठो घने वृत्राणां सनये धनानाम् ॥  
  
र्व्_६,०२७।०१अ किम् अस्य मदे किम् व् अस्य पीताव् इन्द्रः किम् अस्य सख्ये चकार ।  
र्व्_६,०२७।०१च् रणा वा ये निषदि किं ते अस्य पुरा विविद्रे किम् उ नूतनासः ॥  
र्व्_६,०२७।०२अ सद् अस्य मदे सद् व् अस्य पीताव् इन्द्रः सद् अस्य सख्ये चकार ।  
र्व्_६,०२७।०२च् रणा वा ये निषदि सत् ते अस्य पुरा विविद्रे सद् उ नूतनासः ॥  
र्व्_६,०२७।०३अ नहि नु ते महिमनः समस्य न मघवन् मघवत्त्वस्य विद्म ।  
र्व्_६,०२७।०३च् न राधसो-राधसो नूतनस्येन्द्र नकिर् ददृश इन्द्रियं ते ॥  
र्व्_६,०२७।०४अ एतत् त्यत् त इन्द्रियम् अचेति येनावधीर् वरशिखस्य शेषः ।  
र्व्_६,०२७।०४च् वज्रस्य यत् ते निहतस्य शुष्मात् स्वनाच् चिद् इन्द्र परमो ददार ॥  
र्व्_६,०२७।०५अ वधीद् इन्द्रो वरशिखस्य शेषो ऽभ्यावर्तिने चायमानाय शिक्षन् ।  
र्व्_६,०२७।०५च् वृचीवतो यद् धरियूपीयायां हन् पूर्वे अर्धे भियसापरो दर्त् ॥  
र्व्_६,०२७।०६अ त्रिंशच्छतं वर्मिण इन्द्र साकं यव्यावत्याम् पुरुहूत श्रवस्या ।  
र्व्_६,०२७।०६च् वृचीवन्तः शरवे पत्यमानाः पात्रा भिन्दाना न्यर्थान्य् आयन् ॥  
र्व्_६,०२७।०७अ यस्य गावाव् अरुषा सूयवस्यू अन्तर् ऊ षु चरतो रेरिहाणा ।  
र्व्_६,०२७।०७च् स सृञ्जयाय तुर्वशम् परादाद् वृचीवतो दैववाताय शिक्षन् ॥  
र्व्_६,०२७।०८अ द्वयां अग्ने रथिनो विंशतिं गा वधूमतो मघवा मह्यं सम्राट् ।  
र्व्_६,०२७।०८च् अभ्यावर्ती चायमानो ददाति दूणाशेयं दक्षिणा पार्थवानाम् ॥  
  
र्व्_६,०२८।०१अ आ गावो अग्मन्न् उत भद्रम् अक्रन् सीदन्तु गोष्ठे रणयन्त्व् अस्मे ।  
र्व्_६,०२८।०१च् प्रजावतीः पुरुरूपा इह स्युर् इन्द्राय पूर्वीर् उषसो दुहानाः ॥  
र्व्_६,०२८।०२अ इन्द्रो यज्वने पृणते च शिक्षत्य् उपेद् ददाति न स्वम् मुषायति ।  
र्व्_६,०२८।०२च् भूयो-भूयो रयिम् इद् अस्य वर्धयन्न् अभिन्ने खिल्ये नि दधाति देवयुम् ॥  
र्व्_६,०२८।०३अ न ता नशन्ति न दभाति तस्करो नासाम् आमित्रो व्यथिर् आ दधर्षति ।  
र्व्_६,०२८।०३च् देवांश् च याभिर् यजते ददाति च ज्योग् इत् ताभिः सचते गोपतिः सह ॥  
र्व्_६,०२८।०४अ न ता अर्वा रेणुककाटो अश्नुते न संस्कृतत्रम् उप यन्ति ता अभि ।  
र्व्_६,०२८।०४च् उरुगायम् अभयं तस्य ता अनु गावो मर्तस्य वि चरन्ति यज्वनः ॥  
र्व्_६,०२८।०५अ गावो भगो गाव इन्द्रो मे अच्छान् गावः सोमस्य प्रथमस्य भक्षः ।  
र्व्_६,०२८।०५च् इमा या गावः स जनास इन्द्र इच्छामीद् धृदा मनसा चिद् इन्द्रम् ॥  
र्व्_६,०२८।०६अ यूयं गावो मेदयथा कृशं चिद् अश्रीरं चित् कृणुथा सुप्रतीकम् ।  
र्व्_६,०२८।०६च् भद्रं गृहं कृणुथ भद्रवाचो बृहद् वो वय उच्यते सभासु ॥  
र्व्_६,०२८।०७अ प्रजावतीः सूयवसं रिशन्तीः शुद्धा अपः सुप्रपाणे पिबन्तीः ।  
र्व्_६,०२८।०७च् मा व स्तेन ईशत माघशंसः परि वो हेती रुद्रस्य वृज्याः ॥  
र्व्_६,०२८।०८अ उपेदम् उपपर्चनम् आसु गोषूप पृच्यताम् ।  
र्व्_६,०२८।०८च् उप ऋषभस्य रेतस्य् उपेन्द्र तव वीर्ये ॥  
  
र्व्_६,०२९।०१अ इन्द्रं वो नरः सख्याय सेपुर् महो यन्तः सुमतये चकानाः ।  
र्व्_६,०२९।०१च् महो हि दाता वज्रहस्तो अस्ति महाम् उ रण्वम् अवसे यजध्वम् ॥  
र्व्_६,०२९।०२अ आ यस्मिन् हस्ते नर्या मिमिक्षुर् आ रथे हिरण्यये रथेष्ठाः ।  
र्व्_६,०२९।०२च् आ रश्मयो गभस्त्यो स्थूरयोर् आध्वन्न् अश्वासो वृषणो युजानाः ॥  
र्व्_६,०२९।०३अ श्रिये ते पादा दुव आ मिमिक्षुर् धृष्णुर् वज्री शवसा दक्षिणावान् ।  
र्व्_६,०२९।०३च् वसानो अत्कं सुरभिं दृशे कं स्वर् ण नृतव् इषिरो बभूथ ॥  
र्व्_६,०२९।०४अ स सोम आमिश्लतमः सुतो भूद् यस्मिन् पक्तिः पच्यते सन्ति धानाः ।  
र्व्_६,०२९।०४च् इन्द्रं नर स्तुवन्तो ब्रह्मकारा उक्था शंसन्तो देववाततमाः ॥  
र्व्_६,०२९।०५अ न ते अन्तः शवसो धाय्य् अस्य वि तु बाबधे रोदसी महित्वा ।  
र्व्_६,०२९।०५च् आ ता सूरिः पृणति तूतुजानो यूथेवाप्सु समीजमान ऊती ॥  
र्व्_६,०२९।०६अ एवेद् इन्द्रः सुहव ऋष्वो अस्तूती अनूती हिरिशिप्रः सत्वा ।  
र्व्_६,०२९।०६च् एवा हि जातो असमात्योजाः पुरू च वृत्रा हनति नि दस्यून् ॥  
  
र्व्_६,०३०।०१अ भूय इद् वावृधे वीर्यायं एको अजुर्यो दयते वसूनि ।  
र्व्_६,०३०।०१च् प्र रिरिचे दिव इन्द्रः पृथिव्या अर्धम् इद् अस्य प्रति रोदसी उभे ॥  
र्व्_६,०३०।०२अ अधा मन्ये बृहद् असुर्यम् अस्य यानि दाधार नकिर् आ मिनाति ।  
र्व्_६,०३०।०२च् दिवे-दिवे सूर्यो दर्शतो भूद् वि सद्मान्य् उर्विया सुक्रतुर् धात् ॥  
र्व्_६,०३०।०३अ अद्या चिन् नू चित् तद् अपो नदीनां यद् आभ्यो अरदो गातुम् इन्द्र ।  
र्व्_६,०३०।०३च् नि पर्वता अद्मसदो न सेदुस् त्वया दृऌहानि सुक्रतो रजांसि ॥  
र्व्_६,०३०।०४अ सत्यम् इत् तन् न त्वावां अन्यो अस्तीन्द्र देवो न मर्त्यो ज्यायान् ।  
र्व्_६,०३०।०४च् अहन्न् अहिम् परिशयानम् अर्णो ऽवासृजो अपो अच्छा समुद्रम् ॥  
र्व्_६,०३०।०५अ त्वम् अपो वि दुरो विषूचीर् इन्द्र दृऌहम् अरुजः पर्वतस्य ।  
र्व्_६,०३०।०५च् राजाभवो जगतश् चर्षणीनां साकं सूर्यं जनयन् द्याम् उषासम् ॥  
  
र्व्_६,०३१।०१अ अभूर् एको रयिपते रयीणाम् आ हस्तयोर् अधिथा इन्द्र कृष्टीः ।  
र्व्_६,०३१।०१च् वि तोके अप्सु तनये च सूरे ऽवोचन्त चर्षणयो विवाचः ॥  
र्व्_६,०३१।०२अ त्वद् भियेन्द्र पार्थिवानि विश्वाच्युता चिच् च्यावयन्ते रजांसि ।  
र्व्_६,०३१।०२च् द्यावाक्षामा पर्वतासो वनानि विश्वं दृऌहम् भयते अज्मन्न् आ ते ॥  
र्व्_६,०३१।०३अ त्वं कुत्सेनाभि शुष्णम् इन्द्राशुषं युध्य कुयवं गविष्टौ ।  
र्व्_६,०३१।०३च् दश प्रपित्वे अध सूर्यस्य मुषायश् चक्रम् अविवे रपांसि ॥  
र्व्_६,०३१।०४अ त्वं शतान्य् अव शम्बरस्य पुरो जघन्थाप्रतीनि दस्योः ।  
र्व्_६,०३१।०४च् अशिक्षो यत्र शच्या शचीवो दिवोदासाय सुन्वते सुतक्रे भरद्वाजाय गृणते वसूनि ॥  
र्व्_६,०३१।०५अ स सत्यसत्वन् महते रणाय रथम् आ तिष्ठ तुविनृम्ण भीमम् ।  
र्व्_६,०३१।०५च् याहि प्रपथिन्न् अवसोप मद्रिक् प्र च श्रुत श्रावय चर्षणिभ्यः ॥  
  
र्व्_६,०३२।०१अ अपूर्व्या पुरुतमान्य् अस्मै महे वीराय तवसे तुराय ।  
र्व्_६,०३२।०१च् विरप्शिने वज्रिणे शन्तमानि वचांस्य् आसा स्थविराय तक्षम् ॥  
र्व्_६,०३२।०२अ स मातरा सूर्येणा कवीनाम् अवासयद् रुजद् अद्रिं गृणानः ।  
र्व्_६,०३२।०२च् स्वाधीभिर् ऋक्वभिर् वावशान उद् उस्रियाणाम् असृजन् निदानम् ॥  
र्व्_६,०३२।०३अ स वह्निभिर् ऋक्वभिर् गोषु शश्वन् मितज्ञुभिः पुरुकृत्वा जिगाय ।  
र्व्_६,०३२।०३च् पुरः पुरोहा सखिभिः सखीयन् दृऌहा रुरोज कविभिः कविः सन् ॥  
र्व्_६,०३२।०४अ स नीव्याभिर् जरितारम् अच्छा महो वाजेभिर् महद्भिश् च शुष्मैः ।  
र्व्_६,०३२।०४च् पुरुवीराभिर् वृषभ क्षितीनाम् आ गिर्वणः सुविताय प्र याहि ॥  
र्व्_६,०३२।०५अ स सर्गेण शवसा तक्तो अत्यैर् अप इन्द्रो दक्षिणतस् तुराषाट् ।  
र्व्_६,०३२।०५च् इत्था सृजाना अनपावृद् अर्थं दिवे-दिवे विविषुर् अप्रमृष्यम् ॥  
  
र्व्_६,०३३।०१अ य ओजिष्ठ इन्द्र तं सु नो दा मदो वृषन् स्वभिष्टिर् दास्वान् ।  
र्व्_६,०३३।०१च् सौवश्व्यं यो वनवत् स्वश्वो वृत्रा समत्सु सासहद् अमित्रान् ॥  
र्व्_६,०३३।०२अ त्वां हीन्द्रावसे विवाचो हवन्ते चर्षणयः शूरसातौ ।  
र्व्_६,०३३।०२च् त्वं विप्रेभिर् वि पणींर् अशायस् त्वोत इत् सनिता वाजम् अर्वा ॥  
र्व्_६,०३३।०३अ त्वं तां इन्द्रोभयां अमित्रान् दासा वृत्राण्य् आर्या च शूर ।  
र्व्_६,०३३।०३च् वधीर् वनेव सुधितेभिर् अत्कैर् आ पृत्सु दर्षि नृणां नृतम ॥  
र्व्_६,०३३।०४अ स त्वं न इन्द्राकवाभिर् ऊती सखा विश्वायुर् अविता वृधे भूः ।  
र्व्_६,०३३।०४च् स्वर्षाता यद् ध्वयामसि त्वा युध्यन्तो नेमधिता पृत्सु शूर ॥  
र्व्_६,०३३।०५अ नूनं न इन्द्रापराय च स्या भवा मृऌईक उत नो अभिष्टौ ।  
र्व्_६,०३३।०५च् इत्था गृणन्तो महिनस्य शर्मन् दिवि ष्याम पार्ये गोषतमाः ॥  
  
र्व्_६,०३४।०१अ सं च त्वे जग्मुर् गिर इन्द्र पूर्वीर् वि च त्वद् यन्ति विभ्वो मनीषाः ।  
र्व्_६,०३४।०१च् पुरा नूनं च स्तुतय ऋषीणाम् पस्पृध्र इन्द्रे अध्य् उक्थार्का ॥  
र्व्_६,०३४।०२अ पुरुहूतो यः पुरुगूर्त ऋभ्वां एकः पुरुप्रशस्तो अस्ति यज्ञैः ।  
र्व्_६,०३४।०२च् रथो न महे शवसे युजानो ऽस्माभिर् इन्द्रो अनुमाद्यो भूत् ॥  
र्व्_६,०३४।०३अ न यं हिंसन्ति धीतयो न वाणीर् इन्द्रं नक्षन्तीद् अभि वर्धयन्तीः ।  
र्व्_६,०३४।०३च् यदि स्तोतारः शतं यत् सहस्रं गृणन्ति गिर्वणसं शं तद् अस्मै ॥  
र्व्_६,०३४।०४अ अस्मा एतद् दिव्य् अर्चेव मासा मिमिक्ष इन्द्रे न्य् अयामि सोमः ।  
र्व्_६,०३४।०४च् जनं न धन्वन्न् अभि सं यद् आपः सत्रा वावृधुर् हवनानि यज्ञैः ॥  
र्व्_६,०३४।०५अ अस्मा एतन् मह्य् आङ्गूषम् अस्मा इन्द्राय स्तोत्रम् मतिभिर् अवाचि ।  
र्व्_६,०३४।०५च् असद् यथा महति वृत्रतूर्य इन्द्रो विश्वायुर् अविता वृधश् च ॥  
  
र्व्_६,०३५।०१अ कदा भुवन् रथक्षयाणि ब्रह्म कदा स्तोत्रे सहस्रपोष्यं दाः ।  
र्व्_६,०३५।०१च् कदा स्तोमं वासयो ऽस्य राया कदा धियः करसि वाजरत्नाः ॥  
र्व्_६,०३५।०२अ कर्हि स्वित् तद् इन्द्र यन् नृभिर् नॄन् वीरैर् वीरान् नीऌअयासे जयाजीन् ।  
र्व्_६,०३५।०२च् त्रिधातु गा अधि जयासि गोष्व् इन्द्र द्युम्नं स्वर्वद् धेह्य् अस्मे ॥  
र्व्_६,०३५।०३अ कर्हि स्वित् तद् इन्द्र यज् जरित्रे विश्वप्सु ब्रह्म कृणवः शविष्ठ ।  
र्व्_६,०३५।०३च् कदा धियो न नियुतो युवासे कदा गोमघा हवनानि गच्छाः ॥  
र्व्_६,०३५।०४अ स गोमघा जरित्रे अश्वश्चन्द्रा वाजश्रवसो अधि धेहि पृक्षः ।  
र्व्_६,०३५।०४च् पीपिहीषः सुदुघाम् इन्द्र धेनुम् भरद्वाजेषु सुरुचो रुरुच्याः ॥  
र्व्_६,०३५।०५अ तम् आ नूनं वृजनम् अन्यथा चिच् छूरो यच् छक्र वि दुरो गृणीषे ।  
र्व्_६,०३५।०५च् मा निर् अरं शुक्रदुघस्य धेनोर् आङ्गिरसान् ब्रह्मणा विप्र जिन्व ॥  
  
र्व्_६,०३६।०१अ सत्रा मदासस् तव विश्वजन्याः सत्रा रायो ऽध ये पार्थिवासः ।  
र्व्_६,०३६।०१च् सत्रा वाजानाम् अभवो विभक्ता यद् देवेषु धारयथा असुर्यम् ॥  
र्व्_६,०३६।०२अ अनु प्र येजे जन ओजो अस्य सत्रा दधिरे अनु वीर्याय ।  
र्व्_६,०३६।०२च् स्यूमगृभे दुधये ऽर्वते च क्रतुं वृञ्जन्त्य् अपि वृत्रहत्ये ॥  
र्व्_६,०३६।०३अ तं सध्रीचीर् ऊतयो वृष्ण्यानि पौंस्यानि नियुतः सश्चुर् इन्द्रम् ।  
र्व्_६,०३६।०३च् समुद्रं न सिन्धव उक्थशुष्मा उरुव्यचसं गिर आ विशन्ति ॥  
र्व्_६,०३६।०४अ स रायस् खाम् उप सृजा गृणानः पुरुश्चन्द्रस्य त्वम् इन्द्र वस्वः ।  
र्व्_६,०३६।०४च् पतिर् बभूथासमो जनानाम् एको विश्वस्य भुवनस्य राजा ॥  
र्व्_६,०३६।०५अ स तु श्रुधि श्रुत्या यो दुवोयुर् द्यौर् न भूमाभि रायो अर्यः ।  
र्व्_६,०३६।०५च् असो यथा नः शवसा चकानो युगे-युगे वयसा चेकितानः ॥  
  
र्व्_६,०३७।०१अ अर्वाग् रथं विश्ववारं त उग्रेन्द्र युक्तासो हरयो वहन्तु ।  
र्व्_६,०३७।०१च् कीरिश् चिद् धि त्वा हवते स्वर्वान् ऋधीमहि सधमादस् ते अद्य ॥  
र्व्_६,०३७।०२अ प्रो द्रोणे हरयः कर्माग्मन् पुनानास ऋज्यन्तो अभूवन् ।  
र्व्_६,०३७।०२च् इन्द्रो नो अस्य पूर्व्यः पपीयाद् द्युक्षो मदस्य सोम्यस्य राजा ॥  
र्व्_६,०३७।०३अ आसस्राणासः शवसानम् अच्छेन्द्रं सुचक्रे रथ्यासो अश्वाः ।  
र्व्_६,०३७।०३च् अभि श्रव ऋज्यन्तो वहेयुर् नू चिन् नु वायोर् अमृतं वि दस्येत् ॥  
र्व्_६,०३७।०४अ वरिष्ठो अस्य दक्षिणाम् इयर्तीन्द्रो मघोनां तुविकूर्मितमः ।  
र्व्_६,०३७।०४च् यया वज्रिवः परियास्य् अंहो मघा च धृष्णो दयसे वि सूरीन् ॥  
र्व्_६,०३७।०५अ इन्द्रो वाजस्य स्थविरस्य दातेन्द्रो गीर्भिर् वर्धतां वृद्धमहाः ।  
र्व्_६,०३७।०५च् इन्द्रो वृत्रं हनिष्ठो अस्तु सत्वा ता सूरिः पृणति तूतुजानः ॥  
  
र्व्_६,०३८।०१अ अपाद् इत उद् उ नश् चित्रतमो महीम् भर्षद् द्युमतीम् इन्द्रहूतिम् ।  
र्व्_६,०३८।०१च् पन्यसीं धीतिं दैव्यस्य यामञ् जनस्य रातिं वनते सुदानुः ॥  
र्व्_६,०३८।०२अ दूराच् चिद् आ वसतो अस्य कर्णा घोषाद् इन्द्रस्य तन्यति ब्रुवाणः ।  
र्व्_६,०३८।०२च् एयम् एनं देवहूतिर् ववृत्यान् मद्र्यग् इन्द्रम् इयम् ऋच्यमाना ॥  
र्व्_६,०३८।०३अ तं वो धिया परमया पुराजाम् अजरम् इन्द्रम् अभ्य् अनूष्य् अर्कैः ।  
र्व्_६,०३८।०३च् ब्रह्मा च गिरो दधिरे सम् अस्मिन् महांश् च स्तोमो अधि वर्धद् इन्द्रे ॥  
र्व्_६,०३८।०४अ वर्धाद् यं यज्ञ उत सोम इन्द्रं वर्धाद् ब्रह्म गिर उक्था च मन्म ।  
र्व्_६,०३८।०४च् वर्धाहैनम् उषसो यामन्न् अक्तोर् वर्धान् मासाः शरदो द्याव इन्द्रम् ॥  
र्व्_६,०३८।०५अ एवा जज्ञानं सहसे असामि वावृधानं राधसे च श्रुताय ।  
र्व्_६,०३८।०५च् महाम् उग्रम् अवसे विप्र नूनम् आ विवासेम वृत्रतूर्येषु ॥  
  
र्व्_६,०३९।०१अ मन्द्रस्य कवेर् दिव्यस्य वह्नेर् विप्रमन्मनो वचनस्य मध्वः ।  
र्व्_६,०३९।०१च् अपा नस् तस्य सचनस्य देवेषो युवस्व गृणते गोअग्राः ॥  
र्व्_६,०३९।०२अ अयम् उशानः पर्य् अद्रिम् उस्रा ऋतधीतिभिर् ऋतयुग् युजानः ।  
र्व्_६,०३९।०२च् रुजद् अरुग्णं वि वलस्य सानुम् पणींर् वचोभिर् अभि योधद् इन्द्रः ॥  
र्व्_६,०३९।०३अ अयं द्योतयद् अद्युतो व्य् अक्तून् दोषा वस्तोः शरद इन्दुर् इन्द्र ।  
र्व्_६,०३९।०३च् इमं केतुम् अदधुर् नू चिद् अह्नां शुचिजन्मन उषसश् चकार ॥  
र्व्_६,०३९।०४अ अयं रोचयद् अरुचो रुचानो ऽयं वासयद् व्य् ऋतेन पूर्वीः ।  
र्व्_६,०३९।०४च् अयम् ईयत ऋतयुग्भिर् अश्वैः स्वर्विदा नाभिना चर्षणिप्राः ॥  
र्व्_६,०३९।०५अ नू गृणानो गृणते प्रत्न राजन्न् इषः पिन्व वसुदेयाय पूर्वीः ।  
र्व्_६,०३९।०५च् अप ओषधीर् अविषा वनानि गा अर्वतो नॄन् ऋचसे रिरीहि ॥  
  
र्व्_६,०४०।०१अ इन्द्र पिब तुभ्यं सुतो मदायाव स्य हरी वि मुचा सखाया ।  
र्व्_६,०४०।०१च् उत प्र गाय गण आ निषद्याथा यज्ञाय गृणते वयो धाः ॥  
र्व्_६,०४०।०२अ अस्य पिब यस्य जज्ञान इन्द्र मदाय क्रत्वे अपिबो विरप्शिन् ।  
र्व्_६,०४०।०२च् तम् उ ते गावो नर आपो अद्रिर् इन्दुं सम् अह्यन् पीतये सम् अस्मै ॥  
र्व्_६,०४०।०३अ समिद्धे अग्नौ सुत इन्द्र सोम आ त्वा वहन्तु हरयो वहिष्ठाः ।  
र्व्_६,०४०।०३च् त्वायता मनसा जोहवीमीन्द्रा याहि सुविताय महे नः ॥  
र्व्_६,०४०।०४अ आ याहि शश्वद् उशता ययाथेन्द्र महा मनसा सोमपेयम् ।  
र्व्_६,०४०।०४च् उप ब्रह्माणि शृणव इमा नो ऽथा ते यज्ञस् तन्वे वयो धात् ॥  
र्व्_६,०४०।०५अ यद् इन्द्र दिवि पार्ये यद् ऋधग् यद् वा स्वे सदने यत्र वासि ।  
र्व्_६,०४०।०५च् अतो नो यज्ञम् अवसे नियुत्वान् सजोषाः पाहि गिर्वणो मरुद्भिः ॥  
  
र्व्_६,०४१।०१अ अहेऌअमान उप याहि यज्ञं तुभ्यम् पवन्त इन्दवः सुतासः ।  
र्व्_६,०४१।०१च् गावो न वज्रिन् स्वम् ओको अच्छेन्द्रा गहि प्रथमो यज्ञियानाम् ॥  
र्व्_६,०४१।०२अ या ते काकुत् सुकृता या वरिष्ठा यया शश्वत् पिबसि मध्व ऊर्मिम् ।  
र्व्_६,०४१।०२च् तया पाहि प्र ते अध्वर्युर् अस्थात् सं ते वज्रो वर्तताम् इन्द्र गव्युः ॥  
र्व्_६,०४१।०३अ एष द्रप्सो वृषभो विश्वरूप इन्द्राय वृष्णे सम् अकारि सोमः ।  
र्व्_६,०४१।०३च् एतम् पिब हरिव स्थातर् उग्र यस्येशिषे प्रदिवि यस् ते अन्नम् ॥  
र्व्_६,०४१।०४अ सुतः सोमो असुताद् इन्द्र वस्यान् अयं श्रेयाञ् चिकितुषे रणाय ।  
र्व्_६,०४१।०४च् एतं तितिर्व उप याहि यज्ञं तेन विश्वास् तविषीर् आ पृणस्व ॥  
र्व्_६,०४१।०५अ ह्वयामसि त्वेन्द्र याह्य् अर्वाङ् अरं ते सोमस् तन्वे भवाति ।  
र्व्_६,०४१।०५च् शतक्रतो मादयस्वा सुतेषु प्रास्मां अव पृतनासु प्र विक्षु ॥  
  
र्व्_६,०४२।०१अ प्रत्य् अस्मै पिपीषते विश्वानि विदुषे भर ।  
र्व्_६,०४२।०१च् अरङ्गमाय जग्मये ऽपश्चाद्दघ्वने नरे ॥  
र्व्_६,०४२।०२अ एम् एनम् प्रत्येतन सोमेभिः सोमपातमम् ।  
र्व्_६,०४२।०२च् अमत्रेभिर् ऋजीषिणम् इन्द्रं सुतेभिर् इन्दुभिः ॥  
र्व्_६,०४२।०३अ यदी सुतेभिर् इन्दुभिः सोमेभिः प्रतिभूषथ ।  
र्व्_६,०४२।०३च् वेदा विश्वस्य मेधिरो धृषत् तं-तम् इद् एषते ॥  
र्व्_६,०४२।०४अ अस्मा-अस्मा इद् अन्धसो ऽध्वर्यो प्र भरा सुतम् ।  
र्व्_६,०४२।०४च् कुवित् समस्य जेन्यस्य शर्धतो ऽभिशस्तेर् अवस्परत् ॥  
  
र्व्_६,०४३।०१अ यस्य त्यच् छम्बरम् मदे दिवोदासाय रन्धयः ।  
र्व्_६,०४३।०१च् अयं स सोम इन्द्र ते सुतः पिब ॥  
र्व्_६,०४३।०२अ यस्य तीव्रसुतम् मदम् मध्यम् अन्तं च रक्षसे ।  
र्व्_६,०४३।०२च् अयं स सोम इन्द्र ते सुतः पिब ॥  
र्व्_६,०४३।०३अ यस्य गा अन्तर् अश्मनो मदे दृऌहा अवासृजः ।  
र्व्_६,०४३।०३च् अयं स सोम इन्द्र ते सुतः पिब ॥  
र्व्_६,०४३।०४अ यस्य मन्दानो अन्धसो माघोनं दधिषे शवः ।  
र्व्_६,०४३।०४च् अयं स सोम इन्द्र ते सुतः पिब ॥  
  
र्व्_६,०४४।०१अ यो रयिवो रयिन्तमो यो द्युम्नैर् द्युम्नवत्तमः ।  
र्व्_६,०४४।०१च् सोमः सुतः स इन्द्र ते ऽस्ति स्वधापते मदः ॥  
र्व्_६,०४४।०२अ यः शग्मस् तुविशग्म ते रायो दामा मतीनाम् ।  
र्व्_६,०४४।०२च् सोमः सुतः स इन्द्र ते ऽस्ति स्वधापते मदः ॥  
र्व्_६,०४४।०३अ येन वृद्धो न शवसा तुरो न स्वाभिर् ऊतिभिः ।  
र्व्_६,०४४।०३च् सोमः सुतः स इन्द्र ते ऽस्ति स्वधापते मदः ॥  
र्व्_६,०४४।०४अ त्यम् उ वो अप्रहणं गृणीषे शवसस् पतिम् ।  
र्व्_६,०४४।०४च् इन्द्रं विश्वासाहं नरम् मंहिष्ठं विश्वचर्षणिम् ॥  
र्व्_६,०४४।०५अ यं वर्धयन्तीद् गिरः पतिं तुरस्य राधसः ।  
र्व्_६,०४४।०५च् तम् इन् न्व् अस्य रोदसी देवी शुष्मं सपर्यतः ॥  
र्व्_६,०४४।०६अ तद् व उक्थस्य बर्हणेन्द्रायोपस्तृणीषणि ।  
र्व्_६,०४४।०६च् विपो न यस्योतयो वि यद् रोहन्ति सक्षितः ॥  
र्व्_६,०४४।०७अ अविदद् दक्षम् मित्रो नवीयान् पपानो देवेभ्यो वस्यो अचैत् ।  
र्व्_६,०४४।०७च् ससवान् स्तौलाभिर् धौतरीभिर् उरुष्या पायुर् अभवत् सखिभ्यः ॥  
र्व्_६,०४४।०८अ ऋतस्य पथि वेधा अपायि श्रिये मनांसि देवासो अक्रन् ।  
र्व्_६,०४४।०८च् दधानो नाम महो वचोभिर् वपुर् दृशये वेन्यो व्य् आवः ॥  
र्व्_६,०४४।०९अ द्युमत्तमं दक्षं धेह्य् अस्मे सेधा जनानाम् पूर्वीर् अरातीः ।  
र्व्_६,०४४।०९च् वर्षीयो वयः कृणुहि शचीभिर् धनस्य साताव् अस्मां अविड्ढि ॥  
र्व्_६,०४४।१०अ इन्द्र तुभ्यम् इन् मघवन्न् अभूम वयं दात्रे हरिवो मा वि वेनः ।  
र्व्_६,०४४।१०च् नकिर् आपिर् ददृशे मर्त्यत्रा किम् अङ्ग रध्रचोदनं त्वाहुः ॥  
र्व्_६,०४४।११अ मा जस्वने वृषभ नो ररीथा मा ते रेवतः सख्ये रिषाम ।  
र्व्_६,०४४।११च् पूर्वीष् ट इन्द्र निष्षिधो जनेषु जह्य् असुष्वीन् प्र वृहापृणतः ॥  
र्व्_६,०४४।१२अ उद् अभ्राणीव स्तनयन्न् इयर्तीन्द्रो राधांस्य् अश्व्यानि गव्या ।  
र्व्_६,०४४।१२च् त्वम् असि प्रदिवः कारुधाया मा त्वादामान आ दभन् मघोनः ॥  
र्व्_६,०४४।१३अ अध्वर्यो वीर प्र महे सुतानाम् इन्द्राय भर स ह्य् अस्य राजा ।  
र्व्_६,०४४।१३च् यः पूर्व्याभिर् उत नूतनाभिर् गीर्भिर् वावृधे गृणताम् ऋषीणाम् ॥  
र्व्_६,०४४।१४अ अस्य मदे पुरु वर्पांसि विद्वान् इन्द्रो वृत्राण्य् अप्रती जघान ।  
र्व्_६,०४४।१४च् तम् उ प्र होषि मधुमन्तम् अस्मै सोमं वीराय शिप्रिणे पिबध्यै ॥  
र्व्_६,०४४।१५अ पाता सुतम् इन्द्रो अस्तु सोमं हन्ता वृत्रं वज्रेण मन्दसानः ।  
र्व्_६,०४४।१५च् गन्ता यज्ञम् परावतश् चिद् अच्छा वसुर् धीनाम् अविता कारुधायाः ॥  
र्व्_६,०४४।१६अ इदं त्यत् पात्रम् इन्द्रपानम् इन्द्रस्य प्रियम् अमृतम् अपायि ।  
र्व्_६,०४४।१६च् मत्सद् यथा सौमनसाय देवं व्य् अस्मद् द्वेषो युयवद् व्य् अंहः ॥  
र्व्_६,०४४।१७अ एना मन्दानो जहि शूर शत्रूञ् जामिम् अजामिम् मघवन्न् अमित्रान् ।  
र्व्_६,०४४।१७च् अभिषेणां अभ्य् आदेदिशानान् पराच इन्द्र प्र मृणा जही च ॥  
र्व्_६,०४४।१८अ आसु ष्मा णो मघवन्न् इन्द्र पृत्स्व् अस्मभ्यम् महि वरिवः सुगं कः ।  
र्व्_६,०४४।१८च् अपां तोकस्य तनयस्य जेष इन्द्र सूरीन् कृणुहि स्मा नो अर्धम् ॥  
र्व्_६,०४४।१९अ आ त्वा हरयो वृषणो युजाना वृषरथासो वृषरश्मयो ऽत्याः ।  
र्व्_६,०४४।१९च् अस्मत्राञ्चो वृषणो वज्रवाहो वृष्णे मदाय सुयुजो वहन्तु ॥  
र्व्_६,०४४।२०अ आ ते वृषन् वृषणो द्रोणम् अस्थुर् घृतप्रुषो नोर्मयो मदन्तः ।  
र्व्_६,०४४।२०च् इन्द्र प्र तुभ्यं वृषभिः सुतानां वृष्णे भरन्ति वृषभाय सोमम् ॥  
र्व्_६,०४४।२१अ वृषासि दिवो वृषभः पृथिव्या वृषा सिन्धूनां वृषभ स्तियानाम् ।  
र्व्_६,०४४।२१च् वृष्णे त इन्दुर् वृषभ पीपाय स्वादू रसो मधुपेयो वराय ॥  
र्व्_६,०४४।२२अ अयं देवः सहसा जायमान इन्द्रेण युजा पणिम् अस्तभायत् ।  
र्व्_६,०४४।२२च् अयं स्वस्य पितुर् आयुधानीन्दुर् अमुष्णाद् अशिवस्य मायाः ॥  
र्व्_६,०४४।२३अ अयम् अकृणोद् उषसः सुपत्नीर् अयं सूर्ये अदधाज् ज्योतिर् अन्तः ।  
र्व्_६,०४४।२३च् अयं त्रिधातु दिवि रोचनेषु त्रितेषु विन्दद् अमृतं निगूऌहम् ॥  
र्व्_६,०४४।२४अ अयं द्यावापृथिवी वि ष्कभायद् अयं रथम् अयुनक् सप्तरश्मिम् ।  
र्व्_६,०४४।२४च् अयं गोषु शच्या पक्वम् अन्तः सोमो दाधार दशयन्त्रम् उत्सम् ॥  
  
र्व्_६,०४५।०१अ य आनयत् परावतः सुनीती तुर्वशं यदुम् ।  
र्व्_६,०४५।०१च् इन्द्रः स नो युवा सखा ॥  
र्व्_६,०४५।०२अ अविप्रे चिद् वयो दधद् अनाशुना चिद् अर्वता ।  
र्व्_६,०४५।०२च् इन्द्रो जेता हितं धनम् ॥  
र्व्_६,०४५।०३अ महीर् अस्य प्रणीतयः पूर्वीर् उत प्रशस्तयः ।  
र्व्_६,०४५।०३च् नास्य क्षीयन्त ऊतयः ॥  
र्व्_६,०४५।०४अ सखायो ब्रह्मवाहसे ऽर्चत प्र च गायत ।  
र्व्_६,०४५।०४च् स हि नः प्रमतिर् मही ॥  
र्व्_६,०४५।०५अ त्वम् एकस्य वृत्रहन्न् अविता द्वयोर् असि ।  
र्व्_६,०४५।०५च् उतेदृशे यथा वयम् ॥  
र्व्_६,०४५।०६अ नयसीद् व् अति द्विषः कृणोष्य् उक्थशंसिनः ।  
र्व्_६,०४५।०६च् नृभिः सुवीर उच्यसे ॥  
र्व्_६,०४५।०७अ ब्रह्माणम् ब्रह्मवाहसं गीर्भिः सखायम् ऋग्मियम् ।  
र्व्_६,०४५।०७च् गां न दोहसे हुवे ॥  
र्व्_६,०४५।०८अ यस्य विश्वानि हस्तयोर् ऊचुर् वसूनि नि द्विता ।  
र्व्_६,०४५।०८च् वीरस्य पृतनाषहः ॥  
र्व्_६,०४५।०९अ वि दृऌहानि चिद् अद्रिवो जनानां शचीपते ।  
र्व्_६,०४५।०९च् वृह माया अनानत ॥  
र्व्_६,०४५।१०अ तम् उ त्वा सत्य सोमपा इन्द्र वाजानाम् पते ।  
र्व्_६,०४५।१०च् अहूमहि श्रवस्यवः ॥  
र्व्_६,०४५।११अ तम् उ त्वा यः पुरासिथ यो वा नूनं हिते धने ।  
र्व्_६,०४५।११च् हव्यः स श्रुधी हवम् ॥  
र्व्_६,०४५।१२अ धीभिर् अर्वद्भिर् अर्वतो वाजां इन्द्र श्रवाय्यान् ।  
र्व्_६,०४५।१२च् त्वया जेष्म हितं धनम् ॥  
र्व्_६,०४५।१३अ अभूर् उ वीर गिर्वणो महां इन्द्र धने हिते ।  
र्व्_६,०४५।१३च् भरे वितन्तसाय्यः ॥  
र्व्_६,०४५।१४अ या त ऊतिर् अमित्रहन् मक्षूजवस्तमासति ।  
र्व्_६,०४५।१४च् तया नो हिनुही रथम् ॥  
र्व्_६,०४५।१५अ स रथेन रथीतमो ऽस्माकेनाभियुग्वना ।  
र्व्_६,०४५।१५च् जेषि जिष्णो हितं धनम् ॥  
र्व्_६,०४५।१६अ य एक इत् तम् उ ष्टुहि कृष्टीनां विचर्षणिः ।  
र्व्_६,०४५।१६च् पतिर् जज्ञे वृषक्रतुः ॥  
र्व्_६,०४५।१७अ यो गृणताम् इद् आसिथापिर् ऊती शिवः सखा ।  
र्व्_६,०४५।१७च् स त्वं न इन्द्र मृऌअय ॥  
र्व्_६,०४५।१८अ धिष्व वज्रं गभस्त्यो रक्षोहत्याय वज्रिवः ।  
र्व्_६,०४५।१८च् सासहीष्ठा अभि स्पृधः ॥  
र्व्_६,०४५।१९अ प्रत्नं रयीणां युजं सखायं कीरिचोदनम् ।  
र्व्_६,०४५।१९च् ब्रह्मवाहस्तमं हुवे ॥  
र्व्_६,०४५।२०अ स हि विश्वानि पार्थिवां एको वसूनि पत्यते ।  
र्व्_६,०४५।२०च् गिर्वणस्तमो अध्रिगुः ॥  
र्व्_६,०४५।२१अ स नो नियुद्भिर् आ पृण कामं वाजेभिर् अश्विभिः ।  
र्व्_६,०४५।२१च् गोमद्भिर् गोपते धृषत् ॥  
र्व्_६,०४५।२२अ तद् वो गाय सुते सचा पुरुहूताय सत्वने ।  
र्व्_६,०४५।२२च् शं यद् गवे न शाकिने ॥  
र्व्_६,०४५।२३अ न घा वसुर् नि यमते दानं वाजस्य गोमतः ।  
र्व्_६,०४५।२३च् यत् सीम् उप श्रवद् गिरः ॥  
र्व्_६,०४५।२४अ कुवित्सस्य प्र हि व्रजं गोमन्तं दस्युहा गमत् ।  
र्व्_६,०४५।२४च् शचीभिर् अप नो वरत् ॥  
र्व्_६,०४५।२५अ इमा उ त्वा शतक्रतो ऽभि प्र णोनुवुर् गिरः ।  
र्व्_६,०४५।२५च् इन्द्र वत्सं न मातरः ॥  
र्व्_६,०४५।२६अ दूणाशं सख्यं तव गौर् असि वीर गव्यते ।  
र्व्_६,०४५।२६च् अश्वो अश्वायते भव ॥  
र्व्_६,०४५।२७अ स मन्दस्वा ह्य् अन्धसो राधसे तन्वा महे ।  
र्व्_६,०४५।२७च् न स्तोतारं निदे करः ॥  
र्व्_६,०४५।२८अ इमा उ त्वा सुते-सुते नक्षन्ते गिर्वणो गिरः ।  
र्व्_६,०४५।२८च् वत्सं गावो न धेनवः ॥  
र्व्_६,०४५।२९अ पुरूतमम् पुरूणां स्तोतॄणां विवाचि ।  
र्व्_६,०४५।२९च् वाजेभिर् वाजयताम् ॥  
र्व्_६,०४५।३०अ अस्माकम् इन्द्र भूतु ते स्तोमो वाहिष्ठो अन्तमः ।  
र्व्_६,०४५।३०च् अस्मान् राये महे हिनु ॥  
र्व्_६,०४५।३१अ अधि बृबुः पणीनां वर्षिष्ठे मूर्धन्न् अस्थात् ।  
र्व्_६,०४५।३१च् उरुः कक्षो न गाङ्ग्यः ॥  
र्व्_६,०४५।३२अ यस्य वायोर् इव द्रवद् भद्रा रातिः सहस्रिणी ।  
र्व्_६,०४५।३२च् सद्यो दानाय मंहते ॥  
र्व्_६,०४५।३३अ तत् सु नो विश्वे अर्य आ सदा गृणन्ति कारवः ।  
र्व्_६,०४५।३३च् बृबुं सहस्रदातमं सूरिं सहस्रसातमम् ॥  
  
र्व्_६,०४६।०१अ त्वाम् इद् धि हवामहे साता वाजस्य कारवः ।  
र्व्_६,०४६।०१च् त्वां वृत्रेष्व् इन्द्र सत्पतिं नरस् त्वां काष्ठास्व् अर्वतः ॥  
र्व्_६,०४६।०२अ स त्वं नश् चित्र वज्रहस्त धृष्णुया मह स्तवानो अद्रिवः ।  
र्व्_६,०४६।०२च् गाम् अश्वं रथ्यम् इन्द्र सं किर सत्रा वाजं न जिग्युषे ॥  
र्व्_६,०४६।०३अ यः सत्राहा विचर्षणिर् इन्द्रं तं हूमहे वयम् ।  
र्व्_६,०४६।०३च् सहस्रमुष्क तुविनृम्ण सत्पते भवा समत्सु नो वृधे ॥  
र्व्_६,०४६।०४अ बाधसे जनान् वृषभेव मन्युना घृषौ मीऌह ऋचीषम ।  
र्व्_६,०४६।०४च् अस्माकम् बोध्य् अविता महाधने तनूष्व् अप्सु सूर्ये ॥  
र्व्_६,०४६।०५अ इन्द्र ज्येष्ठं न आ भरं ओजिष्ठम् पपुरि श्रवः ।  
र्व्_६,०४६।०५च् येनेमे चित्र वज्रहस्त रोदसी ओभे सुशिप्र प्राः ॥  
र्व्_६,०४६।०६अ त्वाम् उग्रम् अवसे चर्षणीसहं राजन् देवेषु हूमहे ।  
र्व्_६,०४६।०६च् विश्वा सु नो विथुरा पिब्दना वसो ऽमित्रान् सुषहान् कृधि ॥  
र्व्_६,०४६।०७अ यद् इन्द्र नाहुषीष्व् आं ओजो नृम्णं च कृष्टिषु ।  
र्व्_६,०४६।०७च् यद् वा पञ्च क्षितीनां द्युम्नम् आ भर सत्रा विश्वानि पौंस्या ॥  
र्व्_६,०४६।०८अ यद् वा तृक्षौ मघवन् द्रुह्याव् आ जने यत् पूरौ कच् च वृष्ण्यम् ।  
र्व्_६,०४६।०८च् अस्मभ्यं तद् रिरीहि सं नृषाह्ये ऽमित्रान् पृत्सु तुर्वणे ॥  
र्व्_६,०४६।०९अ इन्द्र त्रिधातु शरणं त्रिवरूथं स्वस्तिमत् ।  
र्व्_६,०४६।०९च् छर्दिर् यच्छ मघवद्भ्यश् च मह्यं च यावया दिद्युम् एभ्यः ॥  
र्व्_६,०४६।१०अ ये गव्यता मनसा शत्रुम् आदभुर् अभिप्रघ्नन्ति धृष्णुया ।  
र्व्_६,०४६।१०च् अध स्मा नो मघवन्न् इन्द्र गिर्वणस् तनूपा अन्तमो भव ॥  
र्व्_६,०४६।११अ अध स्मा नो वृधे भवेन्द्र नायम् अवा युधि ।  
र्व्_६,०४६।११च् यद् अन्तरिक्षे पतयन्ति पर्णिनो दिद्यवस् तिग्ममूर्धानः ॥  
र्व्_६,०४६।१२अ यत्र शूरासस् तन्वो वितन्वते प्रिया शर्म पितॄणाम् ।  
र्व्_६,०४६।१२च् अध स्मा यच्छ तन्वे तने च छर्दिर् अचित्तं यावय द्वेषः ॥  
र्व्_६,०४६।१३अ यद् इन्द्र सर्गे अर्वतश् चोदयासे महाधने ।  
र्व्_६,०४६।१३च् असमने अध्वनि वृजिने पथि श्येनां इव श्रवस्यतः ॥  
र्व्_६,०४६।१४अ सिन्धूंर् इव प्रवण आशुया यतो यदि क्लोशम् अनु ष्वणि ।  
र्व्_६,०४६।१४च् आ ये वयो न वर्वृतत्य् आमिषि गृभीता बाह्वोर् गवि ॥  
  
र्व्_६,०४७।०१अ स्वादुष् किलायम् मधुमां उतायं तीव्रः किलायं रसवां उतायम् ।  
र्व्_६,०४७।०१च् उतो न्व् अस्य पपिवांसम् इन्द्रं न कश् चन सहत आहवेषु ॥  
र्व्_६,०४७।०२अ अयं स्वादुर् इह मदिष्ठ आस यस्येन्द्रो वृत्रहत्ये ममाद ।  
र्व्_६,०४७।०२च् पुरूणि यश् च्यौत्ना शम्बरस्य वि नवतिं नव च देह्यो हन् ॥  
र्व्_६,०४७।०३अ अयम् मे पीत उद् इयर्ति वाचम् अयम् मनीषाम् उशतीम् अजीगः ।  
र्व्_६,०४७।०३च् अयं षऌ उर्वीर् अमिमीत धीरो न याभ्यो भुवनं कच् चनारे ॥  
र्व्_६,०४७।०४अ अयं स यो वरिमाणम् पृथिव्या वर्ष्माणं दिवो अकृणोद् अयं सः ।  
र्व्_६,०४७।०४च् अयम् पीयूषं तिसृषु प्रवत्सु सोमो दाधारोर्व् अन्तरिक्षम् ॥  
र्व्_६,०४७।०५अ अयं विदच् चित्रदृशीकम् अर्णः शुक्रसद्मनाम् उषसाम् अनीके ।  
र्व्_६,०४७।०५च् अयम् महान् महता स्कम्भनेनोद् द्याम् अस्तभ्नाद् वृषभो मरुत्वान् ॥  
र्व्_६,०४७।०६अ धृषत् पिब कलशे सोमम् इन्द्र वृत्रहा शूर समरे वसूनाम् ।  
र्व्_६,०४७।०६च् माध्यन्दिने सवन आ वृषस्व रयिस्थानो रयिम् अस्मासु धेहि ॥  
र्व्_६,०४७।०७अ इन्द्र प्र णः पुरएतेव पश्य प्र नो नय प्रतरं वस्यो अच्छ ।  
र्व्_६,०४७।०७च् भवा सुपारो अतिपारयो नो भवा सुनीतिर् उत वामनीतिः ॥  
र्व्_६,०४७।०८अ उरुं नो लोकम् अनु नेषि विद्वान् स्वर्वज् ज्योतिर् अभयं स्वस्ति ।  
र्व्_६,०४७।०८च् ऋष्वा त इन्द्र स्थविरस्य बाहू उप स्थेयाम शरणा बृहन्ता ॥  
र्व्_६,०४७।०९अ वरिष्ठे न इन्द्र वन्धुरे धा वहिष्ठयोः शतावन्न् अश्वयोर् आ ।  
र्व्_६,०४७।०९च् इषम् आ वक्षीषां वर्षिष्ठाम् मा नस् तारीन् मघवन् रायो अर्यः ॥  
र्व्_६,०४७।१०अ इन्द्र मृऌअ मह्यं जीवातुम् इच्छ चोदय धियम् अयसो न धाराम् ।  
र्व्_६,०४७।१०च् यत् किं चाहं त्वायुर् इदं वदामि तज् जुषस्व कृधि मा देववन्तम् ॥  
र्व्_६,०४७।११अ त्रातारम् इन्द्रम् अवितारम् इन्द्रं हवे-हवे सुहवं शूरम् इन्द्रम् ।  
र्व्_६,०४७।११च् ह्वयामि शक्रम् पुरुहूतम् इन्द्रं स्वस्ति नो मघवा धात्व् इन्द्रः ॥  
र्व्_६,०४७।१२अ इन्द्रः सुत्रामा स्ववां अवोभिः सुमृऌईको भवतु विश्ववेदाः ।  
र्व्_६,०४७।१२च् बाधतां द्वेषो अभयं कृणोतु सुवीर्यस्य पतयः स्याम ॥  
र्व्_६,०४७।१३अ तस्य वयं सुमतौ यज्ञियस्यापि भद्रे सौमनसे स्याम ।  
र्व्_६,०४७।१३च् स सुत्रामा स्ववां इन्द्रो अस्मे आराच् चिद् द्वेषः सनुतर् युयोतु ॥  
र्व्_६,०४७।१४अ अव त्वे इन्द्र प्रवतो नोर्मिर् गिरो ब्रह्माणि नियुतो धवन्ते ।  
र्व्_६,०४७।१४च् उरू न राधः सवना पुरूण्य् अपो गा वज्रिन् युवसे सम् इन्दून् ॥  
र्व्_६,०४७।१५अ क ईं स्तवत् कः पृणात् को यजाते यद् उग्रम् इन् मघवा विश्वहावेत् ।  
र्व्_६,०४७।१५च् पादाव् इव प्रहरन्न् अन्यम्-अन्यं कृणोति पूर्वम् अपरं शचीभिः ॥  
र्व्_६,०४७।१६अ शृण्वे वीर उग्रम्-उग्रं दमायन्न् अन्यम्-अन्यम् अतिनेनीयमानः ।  
र्व्_६,०४७।१६च् एधमानद्विऌ उभयस्य राजा चोष्कूयते विश इन्द्रो मनुष्यान् ॥  
र्व्_६,०४७।१७अ परा पूर्वेषां सख्या वृणक्ति वितर्तुराणो अपरेभिर् एति ।  
र्व्_६,०४७।१७च् अनानुभूतीर् अवधून्वानः पूर्वीर् इन्द्रः शरदस् तर्तरीति ॥  
र्व्_६,०४७।१८अ रूपं-रूपम् प्रतिरूपो बभूव तद् अस्य रूपम् प्रतिचक्षणाय ।  
र्व्_६,०४७।१८च् इन्द्रो मायाभिः पुरुरूप ईयते युक्ता ह्य् अस्य हरयः शता दश ॥  
र्व्_६,०४७।१९अ युजानो हरिता रथे भूरि त्वष्टेह राजति ।  
र्व्_६,०४७।१९च् को विश्वाहा द्विषतः पक्ष आसत उतासीनेषु सूरिषु ॥  
र्व्_६,०४७।२०अ अगव्यूति क्षेत्रम् आगन्म देवा उर्वी सती भूमिर् अंहूरणाभूत् ।  
र्व्_६,०४७।२०च् बृहस्पते प्र चिकित्सा गविष्टाव् इत्था सते जरित्र इन्द्र पन्थाम् ॥  
र्व्_६,०४७।२१अ दिवे-दिवे सदृशीर् अन्यम् अर्धं कृष्णा असेधद् अप सद्मनो जाः ।  
र्व्_६,०४७।२१च् अहन् दासा वृषभो वस्नयन्तोदव्रजे वर्चिनं शम्बरं च ॥  
र्व्_६,०४७।२२अ प्रस्तोक इन् नु राधसस् त इन्द्र दश कोशयीर् दश वाजिनो ऽदात् ।  
र्व्_६,०४७।२२च् दिवोदासाद् अतिथिग्वस्य राधः शाम्बरं वसु प्रत्य् अग्रभीष्म ॥  
र्व्_६,०४७।२३अ दशाश्वान् दश कोशान् दश वस्त्राधिभोजना ।  
र्व्_६,०४७।२३च् दशो हिरण्यपिण्डान् दिवोदासाद् असानिषम् ॥  
र्व्_६,०४७।२४अ दश रथान् प्रष्टिमतः शतं गा अथर्वभ्यः ।  
र्व्_६,०४७।२४च् अश्वथः पायवे ऽदात् ॥  
र्व्_६,०४७।२५अ महि राधो विश्वजन्यं दधानान् भरद्वाजान् सार्ञ्जयो अभ्य् अयष्ट ॥  
र्व्_६,०४७।२६अ वनस्पते वीड्वङ्गो हि भूया अस्मत्सखा प्रतरणः सुवीरः ।  
र्व्_६,०४७।२६च् गोभिः सन्नद्धो असि वीऌअयस्वास्थाता ते जयतु जेत्वानि ॥  
र्व्_६,०४७।२७अ दिवस् पृथिव्याः पर्य् ओज उद्भृतं वनस्पतिभ्यः पर्य् आभृतं सहः ।  
र्व्_६,०४७।२७च् अपाम् ओज्मानम् परि गोभिर् आवृतम् इन्द्रस्य वज्रं हविषा रथं यज ॥  
र्व्_६,०४७।२८अ इन्द्रस्य वज्रो मरुताम् अनीकम् मित्रस्य गर्भो वरुणस्य नाभिः ।  
र्व्_६,०४७।२८च् सेमां नो हव्यदातिं जुषाणो देव रथ प्रति हव्या गृभाय ॥  
र्व्_६,०४७।२९अ उप श्वासय पृथिवीम् उत द्याम् पुरुत्रा ते मनुतां विष्ठितं जगत् ।  
र्व्_६,०४७।२९च् स दुन्दुभे सजूर् इन्द्रेण देवैर् दूराद् दवीयो अप सेध शत्रून् ॥  
र्व्_६,०४७।३०अ आ क्रन्दय बलम् ओजो न आ धा नि ष्टनिहि दुरिता बाधमानः ।  
र्व्_६,०४७।३०च् अप प्रोथ दुन्दुभे दुच्छुना इत इन्द्रस्य मुष्टिर् असि वीऌअयस्व ॥  
र्व्_६,०४७।३१अ आमूर् अज प्रत्यावर्तयेमाः केतुमद् दुन्दुभिर् वावदीति ।  
र्व्_६,०४७।३१च् सम् अश्वपर्णाश् चरन्ति नो नरो ऽस्माकम् इन्द्र रथिनो जयन्तु ॥  
  
र्व्_६,०४८।०१अ यज्ञा-यज्ञा वो अग्नये गिरा-गिरा च दक्षसे ।  
र्व्_६,०४८।०१च् प्र-प्र वयम् अमृतं जातवेदसम् प्रियम् मित्रं न शंसिषम् ॥  
र्व्_६,०४८।०२अ ऊर्जो नपातं स हिनायम् अस्मयुर् दाशेम हव्यदातये ।  
र्व्_६,०४८।०२च् भुवद् वाजेष्व् अविता भुवद् वृध उत त्राता तनूनाम् ॥  
र्व्_६,०४८।०३अ वृषा ह्य् अग्ने अजरो महान् विभास्य् अर्चिषा ।  
र्व्_६,०४८।०३च् अजस्रेण शोचिषा शोशुचच् छुचे सुदीतिभिः सु दीदिहि ॥  
र्व्_६,०४८।०४अ महो देवान् यजसि यक्ष्य् आनुषक् तव क्रत्वोत दंसना ।  
र्व्_६,०४८।०४च् अर्वाचः सीं कृणुह्य् अग्ने ऽवसे रास्व वाजोत वंस्व ॥  
र्व्_६,०४८।०५अ यम् आपो अद्रयो वना गर्भम् ऋतस्य पिप्रति ।  
र्व्_६,०४८।०५च् सहसा यो मथितो जायते नृभिः पृथिव्या अधि सानवि ॥  
र्व्_६,०४८।०६अ आ यः पप्रौ भानुना रोदसी उभे धूमेन धावते दिवि ।  
र्व्_६,०४८।०६च् तिरस् तमो ददृश ऊर्म्यास्व् आ श्यावास्व् अरुषो वृषा श्यावा अरुषो वृषा ॥  
र्व्_६,०४८।०७अ बृहद्भिर् अग्ने अर्चिभिः शुक्रेण देव शोचिषा ।  
र्व्_६,०४८।०७च् भरद्वाजे समिधानो यविष्ठ्य रेवन् नः शुक्र दीदिहि द्युमत् पावक दीदिहि ॥  
र्व्_६,०४८।०८अ विश्वासां गृहपतिर् विशाम् असि त्वम् अग्ने मानुषीणाम् ।  
र्व्_६,०४८।०८च् शतम् पूर्भिर् यविष्ठ पाह्य् अंहसः समेद्धारं शतं हिमा स्तोतृभ्यो ये च ददति ॥  
र्व्_६,०४८।०९अ त्वं नश् चित्र ऊत्या वसो राधांसि चोदय ।  
र्व्_६,०४८।०९च् अस्य रायस् त्वम् अग्ने रथीर् असि विदा गाधं तुचे तु नः ॥  
र्व्_६,०४८।१०अ पर्षि तोकं तनयम् पर्तृभिष् ट्वम् अदब्धैर् अप्रयुत्वभिः ।  
र्व्_६,०४८।१०च् अग्ने हेऌआंसि दैव्या युयोधि नो ऽदेवानि ह्वरांसि च ॥  
र्व्_६,०४८।११अ आ सखायः सबर्दुघां धेनुम् अजध्वम् उप नव्यसा वचः ।  
र्व्_६,०४८।११च् सृजध्वम् अनपस्फुराम् ॥  
र्व्_६,०४८।१२अ या शर्धाय मारुताय स्वभानवे श्रवो ऽमृत्यु धुक्षत ।  
र्व्_६,०४८।१२च् या मृऌईके मरुतां तुराणां या सुम्नैर् एवयावरी ॥  
र्व्_६,०४८।१३अ भरद्वाजायाव धुक्षत द्विता ।  
र्व्_६,०४८।१३ब् धेनुं च विश्वदोहसम् इषं च विश्वभोजसम् ॥  
र्व्_६,०४८।१४अ तं व इन्द्रं न सुक्रतुं वरुणम् इव मायिनम् ।  
र्व्_६,०४८।१४च् अर्यमणं न मन्द्रं सृप्रभोजसं विष्णुं न स्तुष आदिशे ॥  
र्व्_६,०४८।१५अ त्वेषं शर्धो न मारुतं तुविष्वण्य् अनर्वाणम् पूषणं सं यथा शता ।  
र्व्_६,०४८।१५च् सं सहस्रा कारिषच् चर्षणिभ्य आं आविर् गूऌहा वसू करत् सुवेदा नो वसू करत् ॥  
र्व्_६,०४८।१६अ आ मा पूषन्न् उप द्रव शंसिषं नु ते अपिकर्ण आघृणे ।  
र्व्_६,०४८।१६च् अघा अर्यो अरातयः ॥  
र्व्_६,०४८।१७अ मा काकम्बीरम् उद् वृहो वनस्पतिम् अशस्तीर् वि हि नीनशः ।  
र्व्_६,०४८।१७च् मोत सूरो अह एवा चन ग्रीवा आदधते वेः ॥  
र्व्_६,०४८।१८अ दृतेर् इव ते ऽवृकम् अस्तु सख्यम् ।  
र्व्_६,०४८।१८ब् अच्छिद्रस्य दधन्वतः सुपूर्णस्य दधन्वतः ॥  
र्व्_६,०४८।१९अ परो हि मर्त्यैर् असि समो देवैर् उत श्रिया ।  
र्व्_६,०४८।१९च् अभि ख्यः पूषन् पृतनासु नस् त्वम् अवा नूनं यथा पुरा ॥  
र्व्_६,०४८।२०अ वामी वामस्य धूतयः प्रणीतिर् अस्तु सूनृता ।  
र्व्_६,०४८।२०च् देवस्य वा मरुतो मर्त्यस्य वेजानस्य प्रयज्यवः ॥  
र्व्_६,०४८।२१अ सद्यश् चिद् यस्य चर्कृतिः परि द्यां देवो नैति सूर्यः ।  
र्व्_६,०४८।२१च् त्वेषं शवो दधिरे नाम यज्ञियम् मरुतो वृत्रहं शवो ज्येष्ठं वृत्रहं शवः ॥  
र्व्_६,०४८।२२अ सकृद् ध द्यौर् अजायत सकृद् भूमिर् अजायत ।  
र्व्_६,०४८।२२च् पृश्न्या दुग्धं सकृत् पयस् तद् अन्यो नानु जायते ॥  
  
र्व्_६,०४९।०१अ स्तुषे जनं सुव्रतं नव्यसीभिर् गीर्भिर् मित्रावरुणा सुम्नयन्ता ।  
र्व्_६,०४९।०१च् त आ गमन्तु त इह श्रुवन्तु सुक्षत्रासो वरुणो मित्रो अग्निः ॥  
र्व्_६,०४९।०२अ विशो-विश ईड्यम् अध्वरेष्व् अदृप्तक्रतुम् अरतिं युवत्योः ।  
र्व्_६,०४९।०२च् दिवः शिशुं सहसः सूनुम् अग्निं यज्ञस्य केतुम् अरुषं यजध्यै ॥  
र्व्_६,०४९।०३अ अरुषस्य दुहितरा विरूपे स्तृभिर् अन्या पिपिशे सूरो अन्या ।  
र्व्_६,०४९।०३च् मिथस्तुरा विचरन्ती पावके मन्म श्रुतं नक्षत ऋच्यमाने ॥  
र्व्_६,०४९।०४अ प्र वायुम् अच्छा बृहती मनीषा बृहद्रयिं विश्ववारं रथप्राम् ।  
र्व्_६,०४९।०४च् द्युतद्यामा नियुतः पत्यमानः कविः कविम् इयक्षसि प्रयज्यो ॥  
र्व्_६,०४९।०५अ स मे वपुश् छदयद् अश्विनोर् यो रथो विरुक्मान् मनसा युजानः ।  
र्व्_६,०४९।०५च् येन नरा नासत्येषयध्यै वर्तिर् याथस् तनयाय त्मने च ॥  
र्व्_६,०४९।०६अ पर्जन्यवाता वृषभा पृथिव्याः पुरीषाणि जिन्वतम् अप्यानि ।  
र्व्_६,०४९।०६च् सत्यश्रुतः कवयो यस्य गीर्भिर् जगत स्थातर् जगद् आ कृणुध्वम् ॥  
र्व्_६,०४९।०७अ पावीरवी कन्या चित्रायुः सरस्वती वीरपत्नी धियं धात् ।  
र्व्_६,०४९।०७च् ग्नाभिर् अच्छिद्रं शरणं सजोषा दुराधर्षं गृणते शर्म यंसत् ॥  
र्व्_६,०४९।०८अ पथस्-पथः परिपतिं वचस्या कामेन कृतो अभ्य् आनऌ अर्कम् ।  
र्व्_६,०४९।०८च् स नो रासच् छुरुधश् चन्द्राग्रा धियं-धियं सीषधाति प्र पूषा ॥  
र्व्_६,०४९।०९अ प्रथमभाजं यशसं वयोधां सुपाणिं देवं सुगभस्तिम् ऋभ्वम् ।  
र्व्_६,०४९।०९च् होता यक्षद् यजतम् पस्त्यानाम् अग्निस् त्वष्टारं सुहवं विभावा ॥  
र्व्_६,०४९।१०अ भुवनस्य पितरं गीर्भिर् आभी रुद्रं दिवा वर्धया रुद्रम् अक्तौ ।  
र्व्_६,०४९।१०च् बृहन्तम् ऋष्वम् अजरं सुषुम्नम् ऋधग् घुवेम कविनेषितासः ॥  
र्व्_६,०४९।११अ आ युवानः कवयो यज्ञियासो मरुतो गन्त गृणतो वरस्याम् ।  
र्व्_६,०४९।११च् अचित्रं चिद् धि जिन्वथा वृधन्त इत्था नक्षन्तो नरो अङ्गिरस्वत् ॥  
र्व्_६,०४९।१२अ प्र वीराय प्र तवसे तुरायाजा यूथेव पशुरक्षिर् अस्तम् ।  
र्व्_६,०४९।१२च् स पिस्पृशति तन्वि श्रुतस्य स्तृभिर् न नाकं वचनस्य विपः ॥  
र्व्_६,०४९।१३अ यो रजांसि विममे पार्थिवानि त्रिश् चिद् विष्णुर् मनवे बाधिताय ।  
र्व्_६,०४९।१३च् तस्य ते शर्मन्न् उपदद्यमाने राया मदेम तन्वा तना च ॥  
र्व्_६,०४९।१४अ तन् नो ऽहिर् बुध्न्यो अद्भिर् अर्कैस् तत् पर्वतस् तत् सविता चनो धात् ।  
र्व्_६,०४९।१४च् तद् ओषधीभिर् अभि रातिषाचो भगः पुरन्धिर् जिन्वतु प्र राये ॥  
र्व्_६,०४९।१५अ नु नो रयिं रथ्यं चर्षणिप्राम् पुरुवीरम् मह ऋतस्य गोपाम् ।  
र्व्_६,०४९।१५च् क्षयं दाताजरं येन जनान् स्पृधो अदेवीर् अभि च क्रमाम विश आदेवीर् अभ्य् अश्नवाम ॥  
  
र्व्_६,०५०।०१अ हुवे वो देवीम् अदितिं नमोभिर् मृऌईकाय वरुणम् मित्रम् अग्निम् ।  
र्व्_६,०५०।०१च् अभिक्षदाम् अर्यमणं सुशेवं त्रातॄन् देवान् सवितारम् भगं च ॥  
र्व्_६,०५०।०२अ सुज्योतिषः सूर्य दक्षपितॄन् अनागास्त्वे सुमहो वीहि देवान् ।  
र्व्_६,०५०।०२च् द्विजन्मानो य ऋतसापः सत्याः स्वर्वन्तो यजता अग्निजिह्वाः ॥  
र्व्_६,०५०।०३अ उत द्यावापृथिवी क्षत्रम् उरु बृहद् रोदसी शरणं सुषुम्ने ।  
र्व्_६,०५०।०३च् महस् करथो वरिवो यथा नो ऽस्मे क्षयाय धिषणे अनेहः ॥  
र्व्_६,०५०।०४अ आ नो रुद्रस्य सूनवो नमन्ताम् अद्या हूतासो वसवो ऽधृष्टाः ।  
र्व्_६,०५०।०४च् यद् ईम् अर्भे महति वा हितासो बाधे मरुतो अह्वाम देवान् ॥  
र्व्_६,०५०।०५अ मिम्यक्ष येषु रोदसी नु देवी सिषक्ति पूषा अभ्यर्धयज्वा ।  
र्व्_६,०५०।०५च् श्रुत्वा हवम् मरुतो यद् ध याथ भूमा रेजन्ते अध्वनि प्रविक्ते ॥  
र्व्_६,०५०।०६अ अभि त्यं वीरं गिर्वणसम् अर्चेन्द्रम् ब्रह्मणा जरितर् नवेन ।  
र्व्_६,०५०।०६च् श्रवद् इद् धवम् उप च स्तवानो रासद् वाजां उप महो गृणानः ॥  
र्व्_६,०५०।०७अ ओमानम् आपो मानुषीर् अमृक्तं धात तोकाय तनयाय शं योः ।  
र्व्_६,०५०।०७च् यूयं हि ष्ठा भिषजो मातृतमा विश्वस्य स्थातुर् जगतो जनित्रीः ॥  
र्व्_६,०५०।०८अ आ नो देवः सविता त्रायमाणो हिरण्यपाणिर् यजतो जगम्यात् ।  
र्व्_६,०५०।०८च् यो दत्रवां उषसो न प्रतीकं व्यूर्णुते दाशुषे वार्याणि ॥  
र्व्_६,०५०।०९अ उत त्वं सूनो सहसो नो अद्या देवां अस्मिन्न् अध्वरे ववृत्याः ।  
र्व्_६,०५०।०९च् स्याम् अहं ते सदम् इद् रातौ तव स्याम् अग्ने ऽवसा सुवीरः ॥  
र्व्_६,०५०।१०अ उत त्या मे हवम् आ जग्म्यातं नासत्या धीभिर् युवम् अङ्ग विप्रा ।  
र्व्_६,०५०।१०च् अत्रिं न महस् तमसो ऽमुमुक्तं तूर्वतं नरा दुरिताद् अभीके ॥  
र्व्_६,०५०।११अ ते नो रायो द्युमतो वाजवतो दातारो भूत नृवतः पुरुक्षोः ।  
र्व्_६,०५०।११च् दशस्यन्तो दिव्याः पार्थिवासो गोजाता अप्या मृऌअता च देवाः ॥  
र्व्_६,०५०।१२अ ते नो रुद्रः सरस्वती सजोषा मीऌहुष्मन्तो विष्णुर् मृऌअन्तु वायुः ।  
र्व्_६,०५०।१२च् ऋभुक्षा वाजो दैव्यो विधाता पर्जन्यावाता पिप्यताम् इषं नः ॥  
र्व्_६,०५०।१३अ उत स्य देवः सविता भगो नो ऽपां नपाद् अवतु दानु पप्रिः ।  
र्व्_६,०५०।१३च् त्वष्टा देवेभिर् जनिभिः सजोषा द्यौर् देवेभिः पृथिवी समुद्रैः ॥  
र्व्_६,०५०।१४अ उत नो ऽहिर् बुध्न्यः शृणोत्व् अज एकपात् पृथिवी समुद्रः ।  
र्व्_६,०५०।१४च् विश्वे देवा ऋतावृधो हुवाना स्तुता मन्त्राः कविशस्ता अवन्तु ॥  
र्व्_६,०५०।१५अ एवा नपातो मम तस्य धीभिर् भरद्वाजा अभ्य् अर्चन्त्य् अर्कैः ।  
र्व्_६,०५०।१५च् ग्ना हुतासो वसवो ऽधृष्टा विश्वे स्तुतासो भूता यजत्राः ॥  
  
र्व्_६,०५१।०१अ उद् उ त्यच् चक्षुर् महि मित्रयोर् आं एति प्रियं वरुणयोर् अदब्धम् ।  
र्व्_६,०५१।०१च् ऋतस्य शुचि दर्शतम् अनीकं रुक्मो न दिव उदिता व्य् अद्यौत् ॥  
र्व्_६,०५१।०२अ वेद यस् त्रीणि विदथान्य् एषां देवानां जन्म सनुतर् आ च विप्रः ।  
र्व्_६,०५१।०२च् ऋजु मर्तेषु वृजिना च पश्यन्न् अभि चष्टे सूरो अर्य एवान् ॥  
र्व्_६,०५१।०३अ स्तुष उ वो मह ऋतस्य गोपान् अदितिम् मित्रं वरुणं सुजातान् ।  
र्व्_६,०५१।०३च् अर्यमणम् भगम् अदब्धधीतीन् अच्छा वोचे सधन्यः पावकान् ॥  
र्व्_६,०५१।०४अ रिशादसः सत्पतींर् अदब्धान् महो राज्ञः सुवसनस्य दातॄन् ।  
र्व्_६,०५१।०४च् यूनः सुक्षत्रान् क्षयतो दिवो नॄन् आदित्यान् याम्य् अदितिं दुवोयु ॥  
र्व्_६,०५१।०५अ द्यौष् पितः पृथिवि मातर् अध्रुग् अग्ने भ्रातर् वसवो मृऌअता नः ।  
र्व्_६,०५१।०५च् विश्व आदित्या अदिते सजोषा अस्मभ्यं शर्म बहुलं वि यन्त ॥  
र्व्_६,०५१।०६अ मा नो वृकाय वृक्ये समस्मा अघायते रीरधता यजत्राः ।  
र्व्_६,०५१।०६च् यूयं हि ष्ठा रथ्यो नस् तनूनां यूयं दक्षस्य वचसो बभूव ॥  
र्व्_६,०५१।०७अ मा व एनो अन्यकृतम् भुजेम मा तत् कर्म वसवो यच् चयध्वे ।  
र्व्_६,०५१।०७च् विश्वस्य हि क्षयथ विश्वदेवाः स्वयं रिपुस् तन्वं रीरिषीष्ट ॥  
र्व्_६,०५१।०८अ नम इद् उग्रं नम आ विवासे नमो दाधार पृथिवीम् उत द्याम् ।  
र्व्_६,०५१।०८च् नमो देवेभ्यो नम ईश एषां कृतं चिद् एनो नमसा विवासे ॥  
र्व्_६,०५१।०९अ ऋतस्य वो रथ्यः पूतदक्षान् ऋतस्य पस्त्यसदो अदब्धान् ।  
र्व्_६,०५१।०९च् तां आ नमोभिर् उरुचक्षसो नॄन् विश्वान् व आ नमे महो यजत्राः ॥  
र्व्_६,०५१।१०अ ते हि श्रेष्ठवर्चसस् त उ नस् तिरो विश्वानि दुरिता नयन्ति ।  
र्व्_६,०५१।१०च् सुक्षत्रासो वरुणो मित्रो अग्निर् ऋतधीतयो वक्मराजसत्याः ॥  
र्व्_६,०५१।११अ ते न इन्द्रः पृथिवी क्षाम वर्धन् पूषा भगो अदितिः पञ्च जनाः ।  
र्व्_६,०५१।११च् सुशर्माणः स्ववसः सुनीथा भवन्तु नः सुत्रात्रासः सुगोपाः ॥  
र्व्_६,०५१।१२अ नू सद्मानं दिव्यं नंशि देवा भारद्वाजः सुमतिं याति होता ।  
र्व्_६,०५१।१२च् आसानेभिर् यजमानो मियेधैर् देवानां जन्म वसूयुर् ववन्द ॥  
र्व्_६,०५१।१३अ अप त्यं वृजिनं रिपुं स्तेनम् अग्ने दुराध्यम् ।  
र्व्_६,०५१।१३च् दविष्ठम् अस्य सत्पते कृधी सुगम् ॥  
र्व्_६,०५१।१४अ ग्रावाणः सोम नो हि कं सखित्वनाय वावशुः ।  
र्व्_६,०५१।१४च् जही न्य् अत्रिणम् पणिं वृको हि षः ॥  
र्व्_६,०५१।१५अ यूयं हि ष्ठा सुदानव इन्द्रज्येष्ठा अभिद्यवः ।  
र्व्_६,०५१।१५च् कर्ता नो अध्वन्न् आ सुगं गोपा अमा ॥  
र्व्_६,०५१।१६अ अपि पन्थाम् अगन्महि स्वस्तिगाम् अनेहसम् ।  
र्व्_६,०५१।१६च् येन विश्वाः परि द्विषो वृणक्ति विन्दते वसु ॥  
  
र्व्_६,०५२।०१अ न तद् दिवा न पृथिव्यानु मन्ये न यज्ञेन नोत शमीभिर् आभिः ।  
र्व्_६,०५२।०१च् उब्जन्तु तं सुभ्वः पर्वतासो नि हीयताम् अतियाजस्य यष्टा ॥  
र्व्_६,०५२।०२अ अति वा यो मरुतो मन्यते नो ब्रह्म वा यः क्रियमाणं निनित्सात् ।  
र्व्_६,०५२।०२च् तपूंषि तस्मै वृजिनानि सन्तु ब्रह्मद्विषम् अभि तं शोचतु द्यौः ॥  
र्व्_६,०५२।०३अ किम् अङ्ग त्वा ब्रह्मणः सोम गोपां किम् अङ्ग त्वाहुर् अभिशस्तिपां नः ।  
र्व्_६,०५२।०३च् किम् अङ्ग नः पश्यसि निद्यमानान् ब्रह्मद्विषे तपुषिं हेतिम् अस्य ॥  
र्व्_६,०५२।०४अ अवन्तु माम् उषसो जायमाना अवन्तु मा सिन्धवः पिन्वमानाः ।  
र्व्_६,०५२।०४च् अवन्तु मा पर्वतासो ध्रुवासो ऽवन्तु मा पितरो देवहूतौ ॥  
र्व्_६,०५२।०५अ विश्वदानीं सुमनसः स्याम पश्येम नु सूर्यम् उच्चरन्तम् ।  
र्व्_६,०५२।०५च् तथा करद् वसुपतिर् वसूनां देवां ओहानो ऽवसागमिष्ठः ॥  
र्व्_६,०५२।०६अ इन्द्रो नेदिष्ठम् अवसागमिष्ठः सरस्वती सिन्धुभिः पिन्वमाना ।  
र्व्_६,०५२।०६च् पर्जन्यो न ओषधीभिर् मयोभुर् अग्निः सुशंसः सुहवः पितेव ॥  
र्व्_६,०५२।०७अ विश्वे देवास आ गत शृणुता म इमं हवम् ।  
र्व्_६,०५२।०७च् एदम् बर्हिर् नि षीदत ॥  
र्व्_६,०५२।०८अ यो वो देवा घृतस्नुना हव्येन प्रतिभूषति ।  
र्व्_६,०५२।०८च् तं विश्व उप गच्छथ ॥  
र्व्_६,०५२।०९अ उप नः सूनवो गिरः शृण्वन्त्व् अमृतस्य ये ।  
र्व्_६,०५२।०९च् सुमृऌईका भवन्तु नः ॥  
र्व्_६,०५२।१०अ विश्वे देवा ऋतावृध ऋतुभिर् हवनश्रुतः ।  
र्व्_६,०५२।१०च् जुषन्तां युज्यम् पयः ॥  
र्व्_६,०५२।११अ स्तोत्रम् इन्द्रो मरुद्गणस् त्वष्टृमान् मित्रो अर्यमा ।  
र्व्_६,०५२।११च् इमा हव्या जुषन्त नः ॥  
र्व्_६,०५२।१२अ इमं नो अग्ने अध्वरं होतर् वयुनशो यज ।  
र्व्_६,०५२।१२च् चिकित्वान् दैव्यं जनम् ॥  
र्व्_६,०५२।१३अ विश्वे देवाः शृणुतेमं हवम् मे ये अन्तरिक्षे य उप द्यवि ष्ठ ।  
र्व्_६,०५२।१३च् ये अग्निजिह्वा उत वा यजत्रा आसद्यास्मिन् बर्हिषि मादयध्वम् ॥  
र्व्_६,०५२।१४अ विश्वे देवा मम शृण्वन्तु यज्ञिया उभे रोदसी अपां नपाच् च मन्म ।  
र्व्_६,०५२।१४च् मा वो वचांसि परिचक्ष्याणि वोचं सुम्नेष्व् इद् वो अन्तमा मदेम ॥  
र्व्_६,०५२।१५अ ये के च ज्मा महिनो अहिमाया दिवो जज्ञिरे अपां सधस्थे ।  
र्व्_६,०५२।१५च् ते अस्मभ्यम् इषये विश्वम् आयुः क्षप उस्रा वरिवस्यन्तु देवाः ॥  
र्व्_६,०५२।१६अ अग्नीपर्जन्याव् अवतं धियम् मे ऽस्मिन् हवे सुहवा सुष्टुतिं नः ।  
र्व्_६,०५२।१६च् इऌआम् अन्यो जनयद् गर्भम् अन्यः प्रजावतीर् इष आ धत्तम् अस्मे ॥  
र्व्_६,०५२।१७अ स्तीर्णे बर्हिषि समिधाने अग्नौ सूक्तेन महा नमसा विवासे ।  
र्व्_६,०५२।१७च् अस्मिन् नो अद्य विदथे यजत्रा विश्वे देवा हविषि मादयध्वम् ॥  
  
र्व्_६,०५३।०१अ वयम् उ त्वा पथस् पते रथं न वाजसातये ।  
र्व्_६,०५३।०१च् धिये पूषन्न् अयुज्महि ॥  
र्व्_६,०५३।०२अ अभि नो नर्यं वसु वीरम् प्रयतदक्षिणम् ।  
र्व्_६,०५३।०२च् वामं गृहपतिं नय ॥  
र्व्_६,०५३।०३अ अदित्सन्तं चिद् आघृणे पूषन् दानाय चोदय ।  
र्व्_६,०५३।०३च् पणेश् चिद् वि म्रदा मनः ॥  
र्व्_६,०५३।०४अ वि पथो वाजसातये चिनुहि वि मृधो जहि ।  
र्व्_६,०५३।०४च् साधन्ताम् उग्र नो धियः ॥  
र्व्_६,०५३।०५अ परि तृन्धि पणीनाम् आरया हृदया कवे ।  
र्व्_६,०५३।०५च् अथेम् अस्मभ्यं रन्धय ॥  
र्व्_६,०५३।०६अ वि पूषन्न् आरया तुद पणेर् इच्छ हृदि प्रियम् ।  
र्व्_६,०५३।०६च् अथेम् अस्मभ्यं रन्धय ॥  
र्व्_६,०५३।०७अ आ रिख किकिरा कृणु पणीनां हृदया कवे ।  
र्व्_६,०५३।०७च् अथेम् अस्मभ्यं रन्धय ॥  
र्व्_६,०५३।०८अ याम् पूषन् ब्रह्मचोदनीम् आराम् बिभर्ष्य् आघृणे ।  
र्व्_६,०५३।०८च् तया समस्य हृदयम् आ रिख किकिरा कृणु ॥  
र्व्_६,०५३।०९अ या ते अष्ट्रा गोओपशाघृणे पशुसाधनी ।  
र्व्_६,०५३।०९च् तस्यास् ते सुम्नम् ईमहे ॥  
र्व्_६,०५३।१०अ उत नो गोषणिं धियम् अश्वसां वाजसाम् उत ।  
र्व्_६,०५३।१०च् नृवत् कृणुहि वीतये ॥  
  
र्व्_६,०५४।०१अ सम् पूषन् विदुषा नय यो अञ्जसानुशासति ।  
र्व्_६,०५४।०१च् य एवेदम् इति ब्रवत् ॥  
र्व्_६,०५४।०२अ सम् उ पूष्णा गमेमहि यो गृहां अभिशासति ।  
र्व्_६,०५४।०२च् इम एवेति च ब्रवत् ॥  
र्व्_६,०५४।०३अ पूष्णश् चक्रं न रिष्यति न कोशो ऽव पद्यते ।  
र्व्_६,०५४।०३च् नो अस्य व्यथते पविः ॥  
र्व्_६,०५४।०४अ यो अस्मै हविषाविधन् न तम् पूषापि मृष्यते ।  
र्व्_६,०५४।०४च् प्रथमो विन्दते वसु ॥  
र्व्_६,०५४।०५अ पूषा गा अन्व् एतु नः पूषा रक्षत्व् अर्वतः ।  
र्व्_६,०५४।०५च् पूषा वाजं सनोतु नः ॥  
र्व्_६,०५४।०६अ पूषन्न् अनु प्र गा इहि यजमानस्य सुन्वतः ।  
र्व्_६,०५४।०६च् अस्माकं स्तुवताम् उत ॥  
र्व्_६,०५४।०७अ माकिर् नेशन् माकीं रिषन् माकीं सं शारि केवटे ।  
र्व्_६,०५४।०७च् अथारिष्टाभिर् आ गहि ॥  
र्व्_६,०५४।०८अ शृण्वन्तम् पूषणं वयम् इर्यम् अनष्टवेदसम् ।  
र्व्_६,०५४।०८च् ईशानं राय ईमहे ॥  
र्व्_६,०५४।०९अ पूषन् तव व्रते वयं न रिष्येम कदा चन ।  
र्व्_६,०५४।०९च् स्तोतारस् त इह स्मसि ॥  
र्व्_६,०५४।१०अ परि पूषा परस्ताद् धस्तं दधातु दक्षिणम् ।  
र्व्_६,०५४।१०च् पुनर् नो नष्टम् आजतु ॥  
  
र्व्_६,०५५।०१अ एहि वां विमुचो नपाद् आघृणे सं सचावहै ।  
र्व्_६,०५५।०१च् रथीर् ऋतस्य नो भव ॥  
र्व्_६,०५५।०२अ रथीतमं कपर्दिनम् ईशानं राधसो महः ।  
र्व्_६,०५५।०२च् रायः सखायम् ईमहे ॥  
र्व्_६,०५५।०३अ रायो धारास्य् आघृणे वसो राशिर् अजाश्व ।  
र्व्_६,०५५।०३च् धीवतो-धीवतः सखा ॥  
र्व्_६,०५५।०४अ पूषणं न्व् अजाश्वम् उप स्तोषाम वाजिनम् ।  
र्व्_६,०५५।०४च् स्वसुर् यो जार उच्यते ॥  
र्व्_६,०५५।०५अ मातुर् दिधिषुम् अब्रवं स्वसुर् जारः शृणोतु नः ।  
र्व्_६,०५५।०५च् भ्रातेन्द्रस्य सखा मम ॥  
र्व्_६,०५५।०६अ आजासः पूषणं रथे निशृम्भास् ते जनश्रियम् ।  
र्व्_६,०५५।०६च् देवं वहन्तु बिभ्रतः ॥  
  
र्व्_६,०५६।०१अ य एनम् आदिदेशति करम्भाद् इति पूषणम् ।  
र्व्_६,०५६।०१च् न तेन देव आदिशे ॥  
र्व्_६,०५६।०२अ उत घा स रथीतमः सख्या सत्पतिर् युजा ।  
र्व्_६,०५६।०२च् इन्द्रो वृत्राणि जिघ्नते ॥  
र्व्_६,०५६।०३अ उतादः परुषे गवि सूरश् चक्रं हिरण्ययम् ।  
र्व्_६,०५६।०३च् न्य् ऐरयद् रथीतमः ॥  
र्व्_६,०५६।०४अ यद् अद्य त्वा पुरुष्टुत ब्रवाम दस्र मन्तुमः ।  
र्व्_६,०५६।०४च् तत् सु नो मन्म साधय ॥  
र्व्_६,०५६।०५अ इमं च नो गवेषणं सातये सीषधो गणम् ।  
र्व्_६,०५६।०५च् आरात् पूषन्न् असि श्रुतः ॥  
र्व्_६,०५६।०६अ आ ते स्वस्तिम् ईमह आरेअघाम् उपावसुम् ।  
र्व्_६,०५६।०६च् अद्या च सर्वतातये श्वश् च सर्वतातये ॥  
  
र्व्_६,०५७।०१अ इन्द्रा नु पूषणा वयं सख्याय स्वस्तये ।  
र्व्_६,०५७।०१च् हुवेम वाजसातये ॥  
र्व्_६,०५७।०२अ सोमम् अन्य उपासदत् पातवे चम्वोः सुतम् ।  
र्व्_६,०५७।०२च् करम्भम् अन्य इच्छति ॥  
र्व्_६,०५७।०३अ अजा अन्यस्य वह्नयो हरी अन्यस्य सम्भृता ।  
र्व्_६,०५७।०३च् ताभ्यां वृत्राणि जिघ्नते ॥  
र्व्_६,०५७।०४अ यद् इन्द्रो अनयद् रितो महीर् अपो वृषन्तमः ।  
र्व्_६,०५७।०४च् तत्र पूषाभवत् सचा ॥  
र्व्_६,०५७।०५अ ताम् पूष्णः सुमतिं वयं वृक्षस्य प्र वयाम् इव ।  
र्व्_६,०५७।०५च् इन्द्रस्य चा रभामहे ॥  
र्व्_६,०५७।०६अ उत् पूषणं युवामहे ऽभीशूंर् इव सारथिः ।  
र्व्_६,०५७।०६च् मह्या इन्द्रं स्वस्तये ॥  
  
र्व्_६,०५८।०१अ शुक्रं ते अन्यद् यजतं ते अन्यद् विषुरूपे अहनी द्यौर् इवासि ।  
र्व्_६,०५८।०१च् विश्वा हि माया अवसि स्वधावो भद्रा ते पूषन्न् इह रातिर् अस्तु ॥  
र्व्_६,०५८।०२अ अजाश्वः पशुपा वाजपस्त्यो धियञ्जिन्वो भुवने विश्वे अर्पितः ।  
र्व्_६,०५८।०२च् अष्ट्राम् पूषा शिथिराम् उद्वरीवृजत् सञ्चक्षाणो भुवना देव ईयते ॥  
र्व्_६,०५८।०३अ यास् ते पूषन् नावो अन्तः समुद्रे हिरण्ययीर् अन्तरिक्षे चरन्ति ।  
र्व्_६,०५८।०३च् ताभिर् यासि दूत्यां सूर्यस्य कामेन कृत श्रव इच्छमानः ॥  
र्व्_६,०५८।०४अ पूषा सुबन्धुर् दिव आ पृथिव्या इऌअस् पतिर् मघवा दस्मवर्चाः ।  
र्व्_६,०५८।०४च् यं देवासो अददुः सूर्यायै कामेन कृतं तवसं स्वञ्चम् ॥  
  
र्व्_६,०५९।०१अ प्र नु वोचा सुतेषु वां वीर्या यानि चक्रथुः ।  
र्व्_६,०५९।०१च् हतासो वाम् पितरो देवशत्रव इन्द्राग्नी जीवथो युवम् ॥  
र्व्_६,०५९।०२अ बऌ इत्था महिमा वाम् इन्द्राग्नी पनिष्ठ आ ।  
र्व्_६,०५९।०२च् समानो वां जनिता भ्रातरा युवं यमाव् इहेहमातरा ॥  
र्व्_६,०५९।०३अ ओकिवांसा सुते सचां अश्वा सप्ती इवादने ।  
र्व्_६,०५९।०३च् इन्द्रा न्व् अग्नी अवसेह वज्रिणा वयं देवा हवामहे ॥  
र्व्_६,०५९।०४अ य इन्द्राग्नी सुतेषु वां स्तवत् तेष्व् ऋतावृधा ।  
र्व्_६,०५९।०४च् जोषवाकं वदतः पज्रहोषिणा न देवा भसथश् चन ॥  
र्व्_६,०५९।०५अ इन्द्राग्नी को अस्य वां देवौ मर्तश् चिकेतति ।  
र्व्_६,०५९।०५च् विषूचो अश्वान् युयुजान ईयत एकः समान आ रथे ॥  
र्व्_६,०५९।०६अ इन्द्राग्नी अपाद् इयम् पूर्वागात् पद्वतीभ्यः ।  
र्व्_६,०५९।०६च् हित्वी शिरो जिह्वया वावदच् चरत् त्रिंशत् पदा न्य् अक्रमीत् ॥  
र्व्_६,०५९।०७अ इन्द्राग्नी आ हि तन्वते नरो धन्वानि बाह्वोः ।  
र्व्_६,०५९।०७च् मा नो अस्मिन् महाधने परा वर्क्तं गविष्टिषु ॥  
र्व्_६,०५९।०८अ इन्द्राग्नी तपन्ति माघा अर्यो अरातयः ।  
र्व्_६,०५९।०८च् अप द्वेषांस्य् आ कृतं युयुतं सूर्याद् अधि ॥  
र्व्_६,०५९।०९अ इन्द्राग्नी युवोर् अपि वसु दिव्यानि पार्थिवा ।  
र्व्_६,०५९।०९च् आ न इह प्र यच्छतं रयिं विश्वायुपोषसम् ॥  
र्व्_६,०५९।१०अ इन्द्राग्नी उक्थवाहसा स्तोमेभिर् हवनश्रुता ।  
र्व्_६,०५९।१०च् विश्वाभिर् गीर्भिर् आ गतम् अस्य सोमस्य पीतये ॥  
  
र्व्_६,०६०।०१अ श्नथद् वृत्रम् उत सनोति वाजम् इन्द्रा यो अग्नी सहुरी सपर्यात् ।  
र्व्_६,०६०।०१च् इरज्यन्ता वसव्यस्य भूरेः सहस्तमा सहसा वाजयन्ता ॥  
र्व्_६,०६०।०२अ ता योधिष्टम् अभि गा इन्द्र नूनम् अपः स्वर् उषसो अग्न ऊऌहाः ।  
र्व्_६,०६०।०२च् दिशः स्वर् उषस इन्द्र चित्रा अपो गा अग्ने युवसे नियुत्वान् ॥  
र्व्_६,०६०।०३अ आ वृत्रहणा वृत्रहभिः शुष्मैर् इन्द्र यातं नमोभिर् अग्ने अर्वाक् ।  
र्व्_६,०६०।०३च् युवं राधोभिर् अकवेभिर् इन्द्राग्ने अस्मे भवतम् उत्तमेभिः ॥  
र्व्_६,०६०।०४अ ता हुवे ययोर् इदम् पप्ने विश्वम् पुरा कृतम् ।  
र्व्_६,०६०।०४च् इन्द्राग्नी न मर्धतः ॥  
र्व्_६,०६०।०५अ उग्रा विघनिना मृध इन्द्राग्नी हवामहे ।  
र्व्_६,०६०।०५च् ता नो मृऌआत ईदृशे ॥  
र्व्_६,०६०।०६अ हतो वृत्राण्य् आर्या हतो दासानि सत्पती ।  
र्व्_६,०६०।०६च् हतो विश्वा अप द्विषः ॥  
र्व्_६,०६०।०७अ इन्द्राग्नी युवाम् इमे ऽभि स्तोमा अनूषत ।  
र्व्_६,०६०।०७च् पिबतं शम्भुवा सुतम् ॥  
र्व्_६,०६०।०८अ या वां सन्ति पुरुस्पृहो नियुतो दाशुषे नरा ।  
र्व्_६,०६०।०८च् इन्द्राग्नी ताभिर् आ गतम् ॥  
र्व्_६,०६०।०९अ ताभिर् आ गच्छतं नरोपेदं सवनं सुतम् ।  
र्व्_६,०६०।०९च् इन्द्राग्नी सोमपीतये ॥  
र्व्_६,०६०।१०अ तम् ईऌइष्व यो अर्चिषा वना विश्वा परिष्वजत् ।  
र्व्_६,०६०।१०च् कृष्णा कृणोति जिह्वया ॥  
र्व्_६,०६०।११अ य इद्ध आविवासति सुम्नम् इन्द्रस्य मर्त्यः ।  
र्व्_६,०६०।११च् द्युम्नाय सुतरा अपः ॥  
र्व्_६,०६०।१२अ ता नो वाजवतीर् इष आशून् पिपृतम् अर्वतः ।  
र्व्_६,०६०।१२च् इन्द्रम् अग्निं च वोऌहवे ॥  
र्व्_६,०६०।१३अ उभा वाम् इन्द्राग्नी आहुवध्या उभा राधसः सह मादयध्यै ।  
र्व्_६,०६०।१३च् उभा दाताराव् इषां रयीणाम् उभा वाजस्य सातये हुवे वाम् ॥  
र्व्_६,०६०।१४अ आ नो गव्येभिर् अश्व्यैर् वसव्यैर् उप गच्छतम् ।  
र्व्_६,०६०।१४च् सखायौ देवौ सख्याय शम्भुवेन्द्राग्नी ता हवामहे ॥  
र्व्_६,०६०।१५अ इन्द्राग्नी शृणुतं हवं यजमानस्य सुन्वतः ।  
र्व्_६,०६०।१५च् वीतं हव्यान्य् आ गतम् पिबतं सोम्यम् मधु ॥  
  
र्व्_६,०६१।०१अ इयम् अददाद् रभसम् ऋणच्युतं दिवोदासं वध्र्यश्वाय दाशुषे ।  
र्व्_६,०६१।०१च् या शश्वन्तम् आचखादावसम् पणिं ता ते दात्राणि तविषा सरस्वति ॥  
र्व्_६,०६१।०२अ इयं शुष्मेभिर् बिसखा इवारुजत् सानु गिरीणां तविषेभिर् ऊर्मिभिः ।  
र्व्_६,०६१।०२च् पारावतघ्नीम् अवसे सुवृक्तिभिः सरस्वतीम् आ विवासेम धीतिभिः ॥  
र्व्_६,०६१।०३अ सरस्वति देवनिदो नि बर्हय प्रजां विश्वस्य बृसयस्य मायिनः ।  
र्व्_६,०६१।०३च् उत क्षितिभ्यो ऽवनीर् अविन्दो विषम् एभ्यो अस्रवो वाजिनीवति ॥  
र्व्_६,०६१।०४अ प्र णो देवी सरस्वती वाजेभिर् वाजिनीवती ।  
र्व्_६,०६१।०४च् धीनाम् अवित्र्य् अवतु ॥  
र्व्_६,०६१।०५अ यस् त्वा देवि सरस्वत्य् उपब्रूते धने हिते ।  
र्व्_६,०६१।०५च् इन्द्रं न वृत्रतूर्ये ॥  
र्व्_६,०६१।०६अ त्वं देवि सरस्वत्य् अवा वाजेषु वाजिनि ।  
र्व्_६,०६१।०६च् रदा पूषेव नः सनिम् ॥  
र्व्_६,०६१।०७अ उत स्या नः सरस्वती घोरा हिरण्यवर्तनिः ।  
र्व्_६,०६१।०७च् वृत्रघ्नी वष्टि सुष्टुतिम् ॥  
र्व्_६,०६१।०८अ यस्या अनन्तो अह्रुतस् त्वेषश् चरिष्णुर् अर्णवः ।  
र्व्_६,०६१।०८च् अमश् चरति रोरुवत् ॥  
र्व्_६,०६१।०९अ सा नो विश्वा अति द्विषः स्वसॄर् अन्या ऋतावरी ।  
र्व्_६,०६१।०९च् अतन्न् अहेव सूर्यः ॥  
र्व्_६,०६१।१०अ उत नः प्रिया प्रियासु सप्तस्वसा सुजुष्टा ।  
र्व्_६,०६१।१०च् सरस्वती स्तोम्या भूत् ॥  
र्व्_६,०६१।११अ आपप्रुषी पार्थिवान्य् उरु रजो अन्तरिक्षम् ।  
र्व्_६,०६१।११च् सरस्वती निदस् पातु ॥  
र्व्_६,०६१।१२अ त्रिषधस्था सप्तधातुः पञ्च जाता वर्धयन्ती ।  
र्व्_६,०६१।१२च् वाजे-वाजे हव्या भूत् ॥  
र्व्_६,०६१।१३अ प्र या महिम्ना महिनासु चेकिते द्युम्नेभिर् अन्या अपसाम् अपस्तमा ।  
र्व्_६,०६१।१३च् रथ इव बृहती विभ्वने कृतोपस्तुत्या चिकितुषा सरस्वती ॥  
र्व्_६,०६१।१४अ सरस्वत्य् अभि नो नेषि वस्यो माप स्फरीः पयसा मा न आ धक् ।  
र्व्_६,०६१।१४च् जुषस्व नः सख्या वेश्या च मा त्वत् क्षेत्राण्य् अरणानि गन्म ॥  
  
र्व्_६,०६२।०१अ स्तुषे नरा दिवो अस्य प्रसन्ताश्विना हुवे जरमाणो अर्कैः ।  
र्व्_६,०६२।०१च् या सद्य उस्रा व्युषि ज्मो अन्तान् युयूषतः पर्य् उरू वरांसि ॥  
र्व्_६,०६२।०२अ ता यज्ञम् आ शुचिभिश् चक्रमाणा रथस्य भानुं रुरुचू रजोभिः ।  
र्व्_६,०६२।०२च् पुरू वरांस्य् अमिता मिमानापो धन्वान्य् अति याथो अज्रान् ॥  
र्व्_६,०६२।०३अ ता ह त्यद् वर्तिर् यद् अरध्रम् उग्रेत्था धिय ऊहथुः शश्वद् अश्वैः ।  
र्व्_६,०६२।०३च् मनोजवेभिर् इषिरैः शयध्यै परि व्यथिर् दाशुषो मर्त्यस्य ॥  
र्व्_६,०६२।०४अ ता नव्यसो जरमाणस्य मन्मोप भूषतो युयुजानसप्ती ।  
र्व्_६,०६२।०४च् शुभम् पृक्षम् इषम् ऊर्जं वहन्ता होता यक्षत् प्रत्नो अध्रुग् युवाना ॥  
र्व्_६,०६२।०५अ ता वल्गू दस्रा पुरुशाकतमा प्रत्ना नव्यसा वचसा विवासे ।  
र्व्_६,०६२।०५च् या शंसते स्तुवते शम्भविष्ठा बभूवतुर् गृणते चित्रराती ॥  
र्व्_६,०६२।०६अ ता भुज्युं विभिर् अद्भ्यः समुद्रात् तुग्रस्य सूनुम् ऊहथू रजोभिः ।  
र्व्_६,०६२।०६च् अरेणुभिर् योजनेभिर् भुजन्ता पतत्रिभिर् अर्णसो निर् उपस्थात् ॥  
र्व्_६,०६२।०७अ वि जयुषा रथ्या यातम् अद्रिं श्रुतं हवं वृषणा वध्रिमत्याः ।  
र्व्_६,०६२।०७च् दशस्यन्ता शयवे पिप्यथुर् गाम् इति च्यवाना सुमतिम् भुरण्यू ॥  
र्व्_६,०६२।०८अ यद् रोदसी प्रदिवो अस्ति भूमा हेऌओ देवानाम् उत मर्त्यत्रा ।  
र्व्_६,०६२।०८च् तद् आदित्या वसवो रुद्रियासो रक्षोयुजे तपुर् अघं दधात ॥  
र्व्_६,०६२।०९अ य ईं राजानाव् ऋतुथा विदधद् रजसो मित्रो वरुणश् चिकेतत् ।  
र्व्_६,०६२।०९च् गम्भीराय रक्षसे हेतिम् अस्य द्रोघाय चिद् वचस आनवाय ॥  
र्व्_६,०६२।१०अ अन्तरैश् चक्रैस् तनयाय वर्तिर् द्युमता यातं नृवता रथेन ।  
र्व्_६,०६२।१०च् सनुत्येन त्यजसा मर्त्यस्य वनुष्यताम् अपि शीर्षा ववृक्तम् ॥  
र्व्_६,०६२।११अ आ परमाभिर् उत मध्यमाभिर् नियुद्भिर् यातम् अवमाभिर् अर्वाक् ।  
र्व्_६,०६२।११च् दृऌहस्य चिद् गोमतो वि व्रजस्य दुरो वर्तं गृणते चित्रराती ॥  
  
र्व्_६,०६३।०१अ क्व त्या वल्गू पुरुहूताद्य दूतो न स्तोमो ऽविदन् नमस्वान् ।  
र्व्_६,०६३।०१च् आ यो अर्वाङ् नासत्या ववर्त प्रेष्ठा ह्य् असथो अस्य मन्मन् ॥  
र्व्_६,०६३।०२अ अरम् मे गन्तं हवनायास्मै गृणाना यथा पिबाथो अन्धः ।  
र्व्_६,०६३।०२च् परि ह त्यद् वर्तिर् याथो रिषो न यत् परो नान्तरस् तुतुर्यात् ॥  
र्व्_६,०६३।०३अ अकारि वाम् अन्धसो वरीमन्न् अस्तारि बर्हिः सुप्रायणतमम् ।  
र्व्_६,०६३।०३च् उत्तानहस्तो युवयुर् ववन्दा वां नक्षन्तो अद्रय आञ्जन् ॥  
र्व्_६,०६३।०४अ ऊर्ध्वो वाम् अग्निर् अध्वरेष्व् अस्थात् प्र रातिर् एति जूर्णिनी घृताची ।  
र्व्_६,०६३।०४च् प्र होता गूर्तमना उराणो ऽयुक्त यो नासत्या हवीमन् ॥  
र्व्_६,०६३।०५अ अधि श्रिये दुहिता सूर्यस्य रथं तस्थौ पुरुभुजा शतोतिम् ।  
र्व्_६,०६३।०५च् प्र मायाभिर् मायिना भूतम् अत्र नरा नृतू जनिमन् यज्ञियानाम् ॥  
र्व्_६,०६३।०६अ युवं श्रीभिर् दर्शताभिर् आभिः शुभे पुष्टिम् ऊहथुः सूर्यायाः ।  
र्व्_६,०६३।०६च् प्र वां वयो वपुषे ऽनु पप्तन् नक्षद् वाणी सुष्टुता धिष्ण्या वाम् ॥  
र्व्_६,०६३।०७अ आ वां वयो ऽश्वासो वहिष्ठा अभि प्रयो नासत्या वहन्तु ।  
र्व्_६,०६३।०७च् प्र वां रथो मनोजवा असर्जीषः पृक्ष इषिधो अनु पूर्वीः ॥  
र्व्_६,०६३।०८अ पुरु हि वाम् पुरुभुजा देष्णं धेनुं न इषम् पिन्वतम् असक्राम् ।  
र्व्_६,०६३।०८च् स्तुतश् च वाम् माध्वी सुष्टुतिश् च रसाश् च ये वाम् अनु रातिम् अग्मन् ॥  
र्व्_६,०६३।०९अ उत म ऋज्रे पुरयस्य रघ्वी सुमीऌहे शतम् पेरुके च पक्वा ।  
र्व्_६,०६३।०९च् शाण्डो दाद् धिरणिनः स्मद्दिष्टीन् दश वशासो अभिषाच ऋष्वान् ॥  
र्व्_६,०६३।१०अ सं वां शता नासत्या सहस्राश्वानाम् पुरुपन्था गिरे दात् ।  
र्व्_६,०६३।१०च् भरद्वाजाय वीर नू गिरे दाद् धता रक्षांसि पुरुदंससा स्युः ॥  
र्व्_६,०६३।११अ आ वां सुम्ने वरिमन् सूरिभिः ष्याम् ॥  
  
र्व्_६,०६४।०१अ उद् उ श्रिय उषसो रोचमाना अस्थुर् अपां नोर्मयो रुशन्तः ।  
र्व्_६,०६४।०१च् कृणोति विश्वा सुपथा सुगान्य् अभूद् उ वस्वी दक्षिणा मघोनी ॥  
र्व्_६,०६४।०२अ भद्रा ददृक्ष उर्विया वि भास्य् उत् ते शोचिर् भानवो द्याम् अपप्तन् ।  
र्व्_६,०६४।०२च् आविर् वक्षः कृणुषे शुम्भमानोषो देवि रोचमाना महोभिः ॥  
र्व्_६,०६४।०३अ वहन्ति सीम् अरुणासो रुशन्तो गावः सुभगाम् उर्विया प्रथानाम् ।  
र्व्_६,०६४।०३च् अपेजते शूरो अस्तेव शत्रून् बाधते तमो अजिरो न वोऌहा ॥  
र्व्_६,०६४।०४अ सुगोत ते सुपथा पर्वतेष्व् अवाते अपस् तरसि स्वभानो ।  
र्व्_६,०६४।०४च् सा न आ वह पृथुयामन्न् ऋष्वे रयिं दिवो दुहितर् इषयध्यै ॥  
र्व्_६,०६४।०५अ सा वह योक्षभिर् अवातोषो वरं वहसि जोषम् अनु ।  
र्व्_६,०६४।०५च् त्वं दिवो दुहितर् या ह देवी पूर्वहूतौ मंहना दर्शता भूः ॥  
र्व्_६,०६४।०६अ उत् ते वयश् चिद् वसतेर् अपप्तन् नरश् च ये पितुभाजो व्युष्टौ ।  
र्व्_६,०६४।०६च् अमा सते वहसि भूरि वामम् उषो देवि दाशुषे मर्त्याय ॥  
  
र्व्_६,०६५।०१अ एषा स्या नो दुहिता दिवोजाः क्षितीर् उच्छन्ती मानुषीर् अजीगः ।  
र्व्_६,०६५।०१च् या भानुना रुशता राम्यास्व् अज्ञायि तिरस् तमसश् चिद् अक्तून् ॥  
र्व्_६,०६५।०२अ वि तद् ययुर् अरुणयुग्भिर् अश्वैश् चित्रम् भान्त्य् उषसश् चन्द्ररथाः ।  
र्व्_६,०६५।०२च् अग्रं यज्ञस्य बृहतो नयन्तीर् वि ता बाधन्ते तम ऊर्म्यायाः ॥  
र्व्_६,०६५।०३अ श्रवो वाजम् इषम् ऊर्जं वहन्तीर् नि दाशुष उषसो मर्त्याय ।  
र्व्_६,०६५।०३च् मघोनीर् वीरवत् पत्यमाना अवो धात विधते रत्नम् अद्य ॥  
र्व्_६,०६५।०४अ इदा हि वो विधते रत्नम् अस्तीदा वीराय दाशुष उषासः ।  
र्व्_६,०६५।०४च् इदा विप्राय जरते यद् उक्था नि ष्म मावते वहथा पुरा चित् ॥  
र्व्_६,०६५।०५अ इदा हि त उषो अद्रिसानो गोत्रा गवाम् अङ्गिरसो गृणन्ति ।  
र्व्_६,०६५।०५च् व्य् अर्केण बिभिदुर् ब्रह्मणा च सत्या नृणाम् अभवद् देवहूतिः ॥  
र्व्_६,०६५।०६अ उच्छा दिवो दुहितः प्रत्नवन् नो भरद्वाजवद् विधते मघोनि ।  
र्व्_६,०६५।०६च् सुवीरं रयिं गृणते रिरीह्य् उरुगायम् अधि धेहि श्रवो नः ॥  
  
र्व्_६,०६६।०१अ वपुर् नु तच् चिकितुषे चिद् अस्तु समानं नाम धेनु पत्यमानम् ।  
र्व्_६,०६६।०१च् मर्तेष्व् अन्यद् दोहसे पीपाय सकृच् छुक्रं दुदुहे पृश्निर् ऊधः ॥  
र्व्_६,०६६।०२अ ये अग्नयो न शोशुचन्न् इधाना द्विर् यत् त्रिर् मरुतो वावृधन्त ।  
र्व्_६,०६६।०२च् अरेणवो हिरण्ययास एषां साकं नृम्णैः पौंस्येभिश् च भूवन् ॥  
र्व्_६,०६६।०३अ रुद्रस्य ये मीऌहुषः सन्ति पुत्रा यांश् चो नु दाधृविर् भरध्यै ।  
र्व्_६,०६६।०३च् विदे हि माता महो मही षा सेत् पृश्निः सुभ्वे गर्भम् आधात् ॥  
र्व्_६,०६६।०४अ न य ईषन्ते जनुषो ऽया न्व् अन्तः सन्तो ऽवद्यानि पुनानाः ।  
र्व्_६,०६६।०४च् निर् यद् दुह्रे शुचयो ऽनु जोषम् अनु श्रिया तन्वम् उक्षमाणाः ॥  
र्व्_६,०६६।०५अ मक्षू न येषु दोहसे चिद् अया आ नाम धृष्णु मारुतं दधानाः ।  
र्व्_६,०६६।०५च् न ये स्तौना अयासो मह्ना नू चित् सुदानुर् अव यासद् उग्रान् ॥  
र्व्_६,०६६।०६अ त इद् उग्राः शवसा धृष्णुषेणा उभे युजन्त रोदसी सुमेके ।  
र्व्_६,०६६।०६च् अध स्मैषु रोदसी स्वशोचिर् आमवत्सु तस्थौ न रोकः ॥  
र्व्_६,०६६।०७अ अनेनो वो मरुतो यामो अस्त्व् अनश्वश् चिद् यम् अजत्य् अरथीः ।  
र्व्_६,०६६।०७च् अनवसो अनभीशू रजस्तूर् वि रोदसी पथ्या याति साधन् ॥  
र्व्_६,०६६।०८अ नास्य वर्ता न तरुता न्व् अस्ति मरुतो यम् अवथ वाजसातौ ।  
र्व्_६,०६६।०८च् तोके वा गोषु तनये यम् अप्सु स व्रजं दर्ता पार्ये अध द्योः ॥  
र्व्_६,०६६।०९अ प्र चित्रम् अर्कं गृणते तुराय मारुताय स्वतवसे भरध्वम् ।  
र्व्_६,०६६।०९च् ये सहांसि सहसा सहन्ते रेजते अग्ने पृथिवी मखेभ्यः ॥  
र्व्_६,०६६।१०अ त्विषीमन्तो अध्वरस्येव दिद्युत् तृषुच्यवसो जुह्वो नाग्नेः ।  
र्व्_६,०६६।१०च् अर्चत्रयो धुनयो न वीरा भ्राजज्जन्मानो मरुतो अधृष्टाः ॥  
र्व्_६,०६६।११अ तं वृधन्तम् मारुतम् भ्राजदृष्टिं रुद्रस्य सूनुं हवसा विवासे ।  
र्व्_६,०६६।११च् दिवः शर्धाय शुचयो मनीषा गिरयो नाप उग्रा अस्पृध्रन् ॥  
  
र्व्_६,०६७।०१अ विश्वेषां वः सतां ज्येष्ठतमा गीर्भिर् मित्रावरुणा वावृधध्यै ।  
र्व्_६,०६७।०१च् सं या रश्मेव यमतुर् यमिष्ठा द्वा जनां असमा बाहुभिः स्वैः ॥  
र्व्_६,०६७।०२अ इयम् मद् वाम् प्र स्तृणीते मनीषोप प्रिया नमसा बर्हिर् अच्छ ।  
र्व्_६,०६७।०२च् यन्तं नो मित्रावरुणाव् अधृष्टं छर्दिर् यद् वां वरूथ्यं सुदानू ॥  
र्व्_६,०६७।०३अ आ यातम् मित्रावरुणा सुशस्त्य् उप प्रिया नमसा हूयमाना ।  
र्व्_६,०६७।०३च् सं याव् अप्नस्थो अपसेव जनाञ् छ्रुधीयतश् चिद् यतथो महित्वा ॥  
र्व्_६,०६७।०४अ अश्वा न या वाजिना पूतबन्धू ऋता यद् गर्भम् अदितिर् भरध्यै ।  
र्व्_६,०६७।०४च् प्र या महि महान्ता जायमाना घोरा मर्ताय रिपवे नि दीधः ॥  
र्व्_६,०६७।०५अ विश्वे यद् वाम् मंहना मन्दमानाः क्षत्रं देवासो अदधुः सजोषाः ।  
र्व्_६,०६७।०५च् परि यद् भूथो रोदसी चिद् उर्वी सन्ति स्पशो अदब्धासो अमूराः ॥  
र्व्_६,०६७।०६अ ता हि क्षत्रं धारयेथे अनु द्यून् दृंहेथे सानुम् उपमाद् इव द्योः ।  
र्व्_६,०६७।०६च् दृऌहो नक्षत्र उत विश्वदेवो भूमिम् आतान् द्यां धासिनायोः ॥  
र्व्_६,०६७।०७अ ता विग्रं धैथे जठरम् पृणध्या आ यत् सद्म सभृतयः पृणन्ति ।  
र्व्_६,०६७।०७च् न मृष्यन्ते युवतयो ऽवाता वि यत् पयो विश्वजिन्वा भरन्ते ॥  
र्व्_६,०६७।०८अ ता जिह्वया सदम् एदं सुमेधा आ यद् वां सत्यो अरतिर् ऋते भूत् ।  
र्व्_६,०६७।०८च् तद् वाम् महित्वं घृतान्नाव् अस्तु युवं दाशुषे वि चयिष्टम् अंहः ॥  
र्व्_६,०६७।०९अ प्र यद् वाम् मित्रावरुणा स्पूर्धन् प्रिया धाम युवधिता मिनन्ति ।  
र्व्_६,०६७।०९च् न ये देवास ओहसा न मर्ता अयज्ञसाचो अप्यो न पुत्राः ॥  
र्व्_६,०६७।१०अ वि यद् वाचं कीस्तासो भरन्ते शंसन्ति के चिन् निविदो मनानाः ।  
र्व्_६,०६७।१०च् आद् वाम् ब्रवाम सत्यान्य् उक्था नकिर् देवेभिर् यतथो महित्वा ॥  
र्व्_६,०६७।११अ अवोर् इत्था वां छर्दिषो अभिष्टौ युवोर् मित्रावरुणाव् अस्कृधोयु ।  
र्व्_६,०६७।११च् अनु यद् गाव स्फुरान् ऋजिप्यं धृष्णुं यद् रणे वृषणं युनजन् ॥  
  
र्व्_६,०६८।०१अ श्रुष्टी वां यज्ञ उद्यतः सजोषा मनुष्वद् वृक्तबर्हिषो यजध्यै ।  
र्व्_६,०६८।०१च् आ य इन्द्रावरुणाव् इषे अद्य महे सुम्नाय मह आववर्तत् ॥  
र्व्_६,०६८।०२अ ता हि श्रेष्ठा देवताता तुजा शूराणां शविष्ठा ता हि भूतम् ।  
र्व्_६,०६८।०२च् मघोनाम् मंहिष्ठा तुविशुष्म ऋतेन वृत्रतुरा सर्वसेना ॥  
र्व्_६,०६८।०३अ ता गृणीहि नमस्येभिः शूषैः सुम्नेभिर् इन्द्रावरुणा चकाना ।  
र्व्_६,०६८।०३च् वज्रेणान्यः शवसा हन्ति वृत्रं सिषक्त्य् अन्यो वृजनेषु विप्रः ॥  
र्व्_६,०६८।०४अ ग्नाश् च यन् नरश् च वावृधन्त विश्वे देवासो नरां स्वगूर्ताः ।  
र्व्_६,०६८।०४च् प्रैभ्य इन्द्रावरुणा महित्वा द्यौश् च पृथिवि भूतम् उर्वी ॥  
र्व्_६,०६८।०५अ स इत् सुदानुः स्ववां ऋतावेन्द्रा यो वां वरुण दाशति त्मन् ।  
र्व्_६,०६८।०५च् इषा स द्विषस् तरेद् दास्वान् वंसद् रयिं रयिवतश् च जनान् ॥  
र्व्_६,०६८।०६अ यं युवं दाश्वध्वराय देवा रयिं धत्थो वसुमन्तम् पुरुक्षुम् ।  
र्व्_६,०६८।०६च् अस्मे स इन्द्रावरुणाव् अपि ष्यात् प्र यो भनक्ति वनुषाम् अशस्तीः ॥  
र्व्_६,०६८।०७अ उत नः सुत्रात्रो देवगोपाः सूरिभ्य इन्द्रावरुणा रयिः ष्यात् ।  
र्व्_६,०६८।०७च् येषां शुष्मः पृतनासु साह्वान् प्र सद्यो द्युम्ना तिरते ततुरिः ॥  
र्व्_६,०६८।०८अ नू न इन्द्रावरुणा गृणाना पृङ्क्तं रयिं सौश्रवसाय देवा ।  
र्व्_६,०६८।०८च् इत्था गृणन्तो महिनस्य शर्धो ऽपो न नावा दुरिता तरेम ॥  
र्व्_६,०६८।०९अ प्र सम्राजे बृहते मन्म नु प्रियम् अर्च देवाय वरुणाय सप्रथः ।  
र्व्_६,०६८।०९च् अयं य उर्वी महिना महिव्रतः क्रत्वा विभात्य् अजरो न शोचिषा ॥  
र्व्_६,०६८।१०अ इन्द्रावरुणा सुतपाव् इमं सुतं सोमम् पिबतम् मद्यं धृतव्रता ।  
र्व्_६,०६८।१०च् युवो रथो अध्वरं देववीतये प्रति स्वसरम् उप याति पीतये ॥  
र्व्_६,०६८।११अ इन्द्रावरुणा मधुमत्तमस्य वृष्णः सोमस्य वृषणा वृषेथाम् ।  
र्व्_६,०६८।११च् इदं वाम् अन्धः परिषिक्तम् अस्मे आसद्यास्मिन् बर्हिषि मादयेथाम् ॥  
  
र्व्_६,०६९।०१अ सं वां कर्मणा सम् इषा हिनोमीन्द्राविष्णू अपसस् पारे अस्य ।  
र्व्_६,०६९।०१च् जुषेथां यज्ञं द्रविणं च धत्तम् अरिष्टैर् नः पथिभिः पारयन्ता ॥  
र्व्_६,०६९।०२अ या विश्वासां जनितारा मतीनाम् इन्द्राविष्णू कलशा सोमधाना ।  
र्व्_६,०६९।०२च् प्र वां गिरः शस्यमाना अवन्तु प्र स्तोमासो गीयमानासो अर्कैः ॥  
र्व्_६,०६९।०३अ इन्द्राविष्णू मदपती मदानाम् आ सोमं यातं द्रविणो दधाना ।  
र्व्_६,०६९।०३च् सं वाम् अञ्जन्त्व् अक्तुभिर् मतीनां सं स्तोमासः शस्यमानास उक्थैः ॥  
र्व्_६,०६९।०४अ आ वाम् अश्वासो अभिमातिषाह इन्द्राविष्णू सधमादो वहन्तु ।  
र्व्_६,०६९।०४च् जुषेथां विश्वा हवना मतीनाम् उप ब्रह्माणि शृणुतं गिरो मे ॥  
र्व्_६,०६९।०५अ इन्द्राविष्णू तत् पनयाय्यं वां सोमस्य मद उरु चक्रमाथे ।  
र्व्_६,०६९।०५च् अकृणुतम् अन्तरिक्षं वरीयो ऽप्रथतं जीवसे नो रजांसि ॥  
र्व्_६,०६९।०६अ इन्द्राविष्णू हविषा वावृधानाग्राद्वाना नमसा रातहव्या ।  
र्व्_६,०६९।०६च् घृतासुती द्रविणं धत्तम् अस्मे समुद्र स्थः कलशः सोमधानः ॥  
र्व्_६,०६९।०७अ इन्द्राविष्णू पिबतम् मध्वो अस्य सोमस्य दस्रा जठरम् पृणेथाम् ।  
र्व्_६,०६९।०७च् आ वाम् अन्धांसि मदिराण्य् अग्मन्न् उप ब्रह्माणि शृणुतं हवम् मे ॥  
र्व्_६,०६९।०८अ उभा जिग्यथुर् न परा जयेथे न परा जिग्ये कतरश् चनैनोः ।  
र्व्_६,०६९।०८च् इन्द्रश् च विष्णो यद् अपस्पृधेथां त्रेधा सहस्रं वि तद् ऐरयेथाम् ॥  
  
र्व्_६,०७०।०१अ घृतवती भुवनानाम् अभिश्रियोर्वी पृथ्वी मधुदुघे सुपेशसा ।  
र्व्_६,०७०।०१च् द्यावापृथिवी वरुणस्य धर्मणा विष्कभिते अजरे भूरिरेतसा ॥  
र्व्_६,०७०।०२अ असश्चन्ती भूरिधारे पयस्वती घृतं दुहाते सुकृते शुचिव्रते ।  
र्व्_६,०७०।०२च् राजन्ती अस्य भुवनस्य रोदसी अस्मे रेतः सिञ्चतं यन् मनुर्हितम् ॥  
र्व्_६,०७०।०३अ यो वाम् ऋजवे क्रमणाय रोदसी मर्तो ददाश धिषणे स साधति ।  
र्व्_६,०७०।०३च् प्र प्रजाभिर् जायते धर्मणस् परि युवोः सिक्ता विषुरूपाणि सव्रता ॥  
र्व्_६,०७०।०४अ घृतेन द्यावापृथिवी अभीवृते घृतश्रिया घृतपृचा घृतावृधा ।  
र्व्_६,०७०।०४च् उर्वी पृथ्वी होतृवूर्ये पुरोहिते ते इद् विप्रा ईऌअते सुम्नम् इष्टये ॥  
र्व्_६,०७०।०५अ मधु नो द्यावापृथिवी मिमिक्षताम् मधुश्चुता मधुदुघे मधुव्रते ।  
र्व्_६,०७०।०५च् दधाने यज्ञं द्रविणं च देवता महि श्रवो वाजम् अस्मे सुवीर्यम् ॥  
र्व्_६,०७०।०६अ ऊर्जं नो द्यौश् च पृथिवी च पिन्वताम् पिता माता विश्वविदा सुदंससा ।  
र्व्_६,०७०।०६च् संरराणे रोदसी विश्वशम्भुवा सनिं वाजं रयिम् अस्मे सम् इन्वताम् ॥  
  
र्व्_६,०७१।०१अ उद् उ ष्य देवः सविता हिरण्यया बाहू अयंस्त सवनाय सुक्रतुः ।  
र्व्_६,०७१।०१च् घृतेन पाणी अभि प्रुष्णुते मखो युवा सुदक्षो रजसो विधर्मणि ॥  
र्व्_६,०७१।०२अ देवस्य वयं सवितुः सवीमनि श्रेष्ठे स्याम वसुनश् च दावने ।  
र्व्_६,०७१।०२च् यो विश्वस्य द्विपदो यश् चतुष्पदो निवेशने प्रसवे चासि भूमनः ॥  
र्व्_६,०७१।०३अ अदब्धेभिः सवितः पायुभिष् ट्वं शिवेभिर् अद्य परि पाहि नो गयम् ।  
र्व्_६,०७१।०३च् हिरण्यजिह्वः सुविताय नव्यसे रक्षा माकिर् नो अघशंस ईशत ॥  
र्व्_६,०७१।०४अ उद् उ ष्य देवः सविता दमूना हिरण्यपाणिः प्रतिदोषम् अस्थात् ।  
र्व्_६,०७१।०४च् अयोहनुर् यजतो मन्द्रजिह्व आ दाशुषे सुवति भूरि वामम् ॥  
र्व्_६,०७१।०५अ उद् ऊ अयां उपवक्तेव बाहू हिरण्यया सविता सुप्रतीका ।  
र्व्_६,०७१।०५च् दिवो रोहांस्य् अरुहत् पृथिव्या अरीरमत् पतयत् कच् चिद् अभ्वम् ॥  
र्व्_६,०७१।०६अ वामम् अद्य सवितर् वामम् उ श्वो दिवे-दिवे वामम् अस्मभ्यं सावीः ।  
र्व्_६,०७१।०६च् वामस्य हि क्षयस्य देव भूरेर् अया धिया वामभाजः स्याम ॥  
  
र्व्_६,०७२।०१अ इन्द्रासोमा महि तद् वाम् महित्वं युवम् महानि प्रथमानि चक्रथुः ।  
र्व्_६,०७२।०१च् युवं सूर्यं विविदथुर् युवं स्वर् विश्वा तमांस्य् अहतं निदश् च ॥  
र्व्_६,०७२।०२अ इन्द्रासोमा वासयथ उषासम् उत् सूर्यं नयथो ज्योतिषा सह ।  
र्व्_६,०७२।०२च् उप द्यां स्कम्भथु स्कम्भनेनाप्रथतम् पृथिवीम् मातरं वि ॥  
र्व्_६,०७२।०३अ इन्द्रासोमाव् अहिम् अपः परिष्ठां हथो वृत्रम् अनु वां द्यौर् अमन्यत ।  
र्व्_६,०७२।०३च् प्रार्णांस्य् ऐरयतं नदीनाम् आ समुद्राणि पप्रथुः पुरूणि ॥  
र्व्_६,०७२।०४अ इन्द्रासोमा पक्वम् आमास्व् अन्तर् नि गवाम् इद् दधथुर् वक्षणासु ।  
र्व्_६,०७२।०४च् जगृभथुर् अनपिनद्धम् आसु रुशच् चित्रासु जगतीष्व् अन्तः ॥  
र्व्_६,०७२।०५अ इन्द्रासोमा युवम् अङ्ग तरुत्रम् अपत्यसाचं श्रुत्यं रराथे ।  
र्व्_६,०७२।०५च् युवं शुष्मं नर्यं चर्षणिभ्यः सं विव्यथुः पृतनाषाहम् उग्रा ॥  
  
र्व्_६,०७३।०१अ यो अद्रिभित् प्रथमजा ऋतावा बृहस्पतिर् आङ्गिरसो हविष्मान् ।  
र्व्_६,०७३।०१च् द्विबर्हज्मा प्राघर्मसत् पिता न आ रोदसी वृषभो रोरवीति ॥  
र्व्_६,०७३।०२अ जनाय चिद् य ईवत उ लोकम् बृहस्पतिर् देवहूतौ चकार ।  
र्व्_६,०७३।०२च् घ्नन् वृत्राणि वि पुरो दर्दरीति जयञ् छत्रूंर् अमित्रान् पृत्सु साहन् ॥  
र्व्_६,०७३।०३अ बृहस्पतिः सम् अजयद् वसूनि महो व्रजान् गोमतो देव एषः ।  
र्व्_६,०७३।०३च् अपः सिषासन् स्वर् अप्रतीतो बृहस्पतिर् हन्त्य् अमित्रम् अर्कैः ॥  
  
र्व्_६,०७४।०१अ सोमारुद्रा धारयेथाम् असुर्यम् प्र वाम् इष्टयो ऽरम् अश्नुवन्तु ।  
र्व्_६,०७४।०१च् दमे-दमे सप्त रत्ना दधाना शं नो भूतं द्विपदे शं चतुष्पदे ॥  
र्व्_६,०७४।०२अ सोमारुद्रा वि वृहतं विषूचीम् अमीवा या नो गयम् आविवेश ।  
र्व्_६,०७४।०२च् आरे बाधेथां निरृतिम् पराचैर् अस्मे भद्रा सौश्रवसानि सन्तु ॥  
र्व्_६,०७४।०३अ सोमारुद्रा युवम् एतान्य् अस्मे विश्वा तनूषु भेषजानि धत्तम् ।  
र्व्_६,०७४।०३च् अव स्यतम् मुञ्चतं यन् नो अस्ति तनूषु बद्धं कृतम् एनो अस्मत् ॥  
र्व्_६,०७४।०४अ तिग्मायुधौ तिग्महेती सुशेवौ सोमारुद्राव् इह सु मृऌअतं नः ।  
र्व्_६,०७४।०४च् प्र नो मुञ्चतं वरुणस्य पाशाद् गोपायतं नः सुमनस्यमाना ॥  
  
र्व्_६,०७५।०१अ जीमूतस्येव भवति प्रतीकं यद् वर्मी याति समदाम् उपस्थे ।  
र्व्_६,०७५।०१च् अनाविद्धया तन्वा जय त्वं स त्वा वर्मणो महिमा पिपर्तु ॥  
र्व्_६,०७५।०२अ धन्वना गा धन्वनाजिं जयेम धन्वना तीव्राः समदो जयेम ।  
र्व्_६,०७५।०२च् धनुः शत्रोर् अपकामं कृणोति धन्वना सर्वाः प्रदिशो जयेम ॥  
र्व्_६,०७५।०३अ वक्ष्यन्तीवेद् आ गनीगन्ति कर्णम् प्रियं सखायम् परिषस्वजाना ।  
र्व्_६,०७५।०३च् योषेव शिङ्क्ते वितताधि धन्वञ् ज्या इयं समने पारयन्ती ॥  
र्व्_६,०७५।०४अ ते आचरन्ती समनेव योषा मातेव पुत्रम् बिभृताम् उपस्थे ।  
र्व्_६,०७५।०४च् अप शत्रून् विध्यतां संविदाने आर्त्नी इमे विष्फुरन्ती अमित्रान् ॥  
र्व्_६,०७५।०५अ बह्वीनाम् पिता बहुर् अस्य पुत्रश् चिश्चा कृणोति समनावगत्य ।  
र्व्_६,०७५।०५च् इषुधिः सङ्काः पृतनाश् च सर्वाः पृष्ठे निनद्धो जयति प्रसूतः ॥  
र्व्_६,०७५।०६अ रथे तिष्ठन् नयति वाजिनः पुरो यत्र-यत्र कामयते सुषारथिः ।  
र्व्_६,०७५।०६च् अभीशूनाम् महिमानम् पनायत मनः पश्चाद् अनु यच्छन्ति रश्मयः ॥  
र्व्_६,०७५।०७अ तीव्रान् घोषान् कृण्वते वृषपाणयो ऽश्वा रथेभिः सह वाजयन्तः ।  
र्व्_६,०७५।०७च् अवक्रामन्तः प्रपदैर् अमित्रान् क्षिणन्ति शत्रूंर् अनपव्ययन्तः ॥  
र्व्_६,०७५।०८अ रथवाहनं हविर् अस्य नाम यत्रायुधं निहितम् अस्य वर्म ।  
र्व्_६,०७५।०८च् तत्रा रथम् उप शग्मं सदेम विश्वाहा वयं सुमनस्यमानाः ॥  
र्व्_६,०७५।०९अ स्वादुषंसदः पितरो वयोधाः कृच्छ्रेश्रितः शक्तीवन्तो गभीराः ।  
र्व्_६,०७५।०९च् चित्रसेना इषुबला अमृध्राः सतोवीरा उरवो व्रातसाहाः ॥  
र्व्_६,०७५।१०अ ब्राह्मणासः पितरः सोम्यासः शिवे नो द्यावापृथिवी अनेहसा ।  
र्व्_६,०७५।१०च् पूषा नः पातु दुरिताद् ऋतावृधो रक्षा माकिर् नो अघशंस ईशत ॥  
र्व्_६,०७५।११अ सुपर्णं वस्ते मृगो अस्या दन्तो गोभिः सन्नद्धा पतति प्रसूता ।  
र्व्_६,०७५।११च् यत्रा नरः सं च वि च द्रवन्ति तत्रास्मभ्यम् इषवः शर्म यंसन् ॥  
र्व्_६,०७५।१२अ ऋजीते परि वृङ्धि नो ऽश्मा भवतु नस् तनूः ।  
र्व्_६,०७५।१२च् सोमो अधि ब्रवीतु नो ऽदितिः शर्म यच्छतु ॥  
र्व्_६,०७५।१३अ आ जङ्घन्ति सान्व् एषां जघनां उप जिघ्नते ।  
र्व्_६,०७५।१३च् अश्वाजनि प्रचेतसो ऽश्वान् समत्सु चोदय ॥  
र्व्_६,०७५।१४अ अहिर् इव भोगैः पर्य् एति बाहुं ज्याया हेतिम् परिबाधमानः ।  
र्व्_६,०७५।१४च् हस्तघ्नो विश्वा वयुनानि विद्वान् पुमान् पुमांसम् परि पातु विश्वतः ॥  
र्व्_६,०७५।१५अ आलाक्ता या रुरुशीर्ष्ण्य् अथो यस्या अयो मुखम् ।  
र्व्_६,०७५।१५च् इदम् पर्जन्यरेतस इष्वै देव्यै बृहन् नमः ॥  
र्व्_६,०७५।१६अ अवसृष्टा परा पत शरव्ये ब्रह्मसंशिते ।  
र्व्_६,०७५।१६च् गच्छामित्रान् प्र पद्यस्व मामीषां कं चनोच् छिषः ॥  
र्व्_६,०७५।१७अ यत्र बाणाः सम्पतन्ति कुमारा विशिखा इव ।  
र्व्_६,०७५।१७च् तत्रा नो ब्रह्मणस् पतिर् अदितिः शर्म यच्छतु विश्वाहा शर्म यच्छतु ॥  
र्व्_६,०७५।१८अ मर्माणि ते वर्मणा छादयामि सोमस् त्वा राजामृतेनानु वस्ताम् ।  
र्व्_६,०७५।१८च् उरोर् वरीयो वरुणस् ते कृणोतु जयन्तं त्वानु देवा मदन्तु ॥  
र्व्_६,०७५।१९अ यो नः स्वो अरणो यश् च निष्ट्यो जिघांसति ।  
र्व्_६,०७५।१९च् देवास् तं सर्वे धूर्वन्तु ब्रह्म वर्म ममान्तरम् ॥  
  
  
  
_____________________________________________________________  
  
  
  
  
Ṛग्वेद ७  
  
  
  
र्व्_७,००१।०१अ अग्निं नरो दीधितिभिर् अरण्योर् हस्तच्युती जनयन्त प्रशस्तम् ।  
र्व्_७,००१।०१च् दूरेदृशं गृहपतिम् अथर्युम् ॥  
र्व्_७,००१।०२अ तम् अग्निम् अस्ते वसवो न्य् ऋण्वन् सुप्रतिचक्षम् अवसे कुतश् चित् ।  
र्व्_७,००१।०२च् दक्षाय्यो यो दम आस नित्यः ॥  
र्व्_७,००१।०३अ प्रेद्धो अग्ने दीदिहि पुरो नो ऽजस्रया सूर्म्या यविष्ठ ।  
र्व्_७,००१।०३च् त्वां शश्वन्त उप यन्ति वाजाः ॥  
र्व्_७,००१।०४अ प्र ते अग्नयो ऽग्निभ्यो वरं निः सुवीरासः शोशुचन्त द्युमन्तः ।  
र्व्_७,००१।०४च् यत्रा नरः समासते सुजाताः ॥  
र्व्_७,००१।०५अ दा नो अग्ने धिया रयिं सुवीरं स्वपत्यं सहस्य प्रशस्तम् ।  
र्व्_७,००१।०५च् न यं यावा तरति यातुमावान् ॥  
र्व्_७,००१।०६अ उप यम् एति युवतिः सुदक्षं दोषा वस्तोर् हविष्मती घृताची ।  
र्व्_७,००१।०६च् उप स्वैनम् अरमतिर् वसूयुः ॥  
र्व्_७,००१।०७अ विश्वा अग्ने ऽप दहारातीर् येभिस् तपोभिर् अदहो जरूथम् ।  
र्व्_७,००१।०७च् प्र निस्वरं चातयस्वामीवाम् ॥  
र्व्_७,००१।०८अ आ यस् ते अग्न इधते अनीकं वसिष्ठ शुक्र दीदिवः पावक ।  
र्व्_७,००१।०८च् उतो न एभि स्तवथैर् इह स्याः ॥  
र्व्_७,००१।०९अ वि ये ते अग्ने भेजिरे अनीकम् मर्ता नरः पित्र्यासः पुरुत्रा ।  
र्व्_७,००१।०९च् उतो न एभिः सुमना इह स्याः ॥  
र्व्_७,००१।१०अ इमे नरो वृत्रहत्येषु शूरा विश्वा अदेवीर् अभि सन्तु मायाः ।  
र्व्_७,००१।१०च् ये मे धियम् पनयन्त प्रशस्ताम् ॥  
र्व्_७,००१।११अ मा शूने अग्ने नि षदाम नृणाम् माशेषसो ऽवीरता परि त्वा ।  
र्व्_७,००१।११च् प्रजावतीषु दुर्यासु दुर्य ॥  
र्व्_७,००१।१२अ यम् अश्वी नित्यम् उपयाति यज्ञम् प्रजावन्तं स्वपत्यं क्षयं नः ।  
र्व्_७,००१।१२च् स्वजन्मना शेषसा वावृधानम् ॥  
र्व्_७,००१।१३अ पाहि नो अग्ने रक्षसो अजुष्टात् पाहि धूर्तेर् अररुषो अघायोः ।  
र्व्_७,००१।१३च् त्वा युजा पृतनायूंर् अभि ष्याम् ॥  
र्व्_७,००१।१४अ सेद् अग्निर् अग्नींर् अत्य् अस्त्व् अन्यान् यत्र वाजी तनयो वीऌउपाणिः ।  
र्व्_७,००१।१४च् सहस्रपाथा अक्षरा समेति ॥  
र्व्_७,००१।१५अ सेद् अग्निर् यो वनुष्यतो निपाति समेद्धारम् अंहस उरुष्यात् ।  
र्व्_७,००१।१५च् सुजातासः परि चरन्ति वीराः ॥  
र्व्_७,००१।१६अ अयं सो अग्निर् आहुतः पुरुत्रा यम् ईशानः सम् इद् इन्धे हविष्मान् ।  
र्व्_७,००१।१६च् परि यम् एत्य् अध्वरेषु होता ॥  
र्व्_७,००१।१७अ त्वे अग्न आहवनानि भूरीशानास आ जुहुयाम नित्या ।  
र्व्_७,००१।१७च् उभा कृण्वन्तो वहतू मियेधे ॥  
र्व्_७,००१।१८अ इमो अग्ने वीततमानि हव्याजस्रो वक्षि देवतातिम् अच्छ ।  
र्व्_७,००१।१८च् प्रति न ईं सुरभीणि व्यन्तु ॥  
र्व्_७,००१।१९अ मा नो अग्ने ऽवीरते परा दा दुर्वाससे ऽमतये मा नो अस्यै ।  
र्व्_७,००१।१९च् मा नः क्षुधे मा रक्षस ऋतावो मा नो दमे मा वन आ जुहूर्थाः ॥  
र्व्_७,००१।२०अ नू मे ब्रह्माण्य् अग्न उच् छशाधि त्वं देव मघवद्भ्यः सुषूदः ।  
र्व्_७,००१।२०च् रातौ स्यामोभयास आ ते यूयम् पात स्वस्तिभिः सदा नः ॥  
र्व्_७,००१।२१अ त्वम् अग्ने सुहवो रण्वसन्दृक् सुदीती सूनो सहसो दिदीहि ।  
र्व्_७,००१।२१च् मा त्वे सचा तनये नित्य आ धङ् मा वीरो अस्मन् नर्यो वि दासीत् ॥  
र्व्_७,००१।२२अ मा नो अग्ने दुर्भृतये सचैषु देवेद्धेष्व् अग्निषु प्र वोचः ।  
र्व्_७,००१।२२च् मा ते अस्मान् दुर्मतयो भृमाच् चिद् देवस्य सूनो सहसो नशन्त ॥  
र्व्_७,००१।२३अ स मर्तो अग्ने स्वनीक रेवान् अमर्त्ये य आजुहोति हव्यम् ।  
र्व्_७,००१।२३च् स देवता वसुवनिं दधाति यं सूरिर् अर्थी पृच्छमान एति ॥  
र्व्_७,००१।२४अ महो नो अग्ने सुवितस्य विद्वान् रयिं सूरिभ्य आ वहा बृहन्तम् ।  
र्व्_७,००१।२४च् येन वयं सहसावन् मदेमाविक्षितास आयुषा सुवीराः ॥  
र्व्_७,००१।२५अ नू मे ब्रह्माण्य् अग्न उच् छशाधि त्वं देव मघवद्भ्यः सुषूदः ।  
र्व्_७,००१।२५च् रातौ स्यामोभयास आ ते यूयम् पात स्वस्तिभिः सदा नः ॥  
  
र्व्_७,००२।०१अ जुषस्व नः समिधम् अग्ने अद्य शोचा बृहद् यजतं धूमम् ऋण्वन् ।  
र्व्_७,००२।०१च् उप स्पृश दिव्यं सानु स्तूपैः सं रश्मिभिस् ततनः सूर्यस्य ॥  
र्व्_७,००२।०२अ नराशंसस्य महिमानम् एषाम् उप स्तोषाम यजतस्य यज्ञैः ।  
र्व्_७,००२।०२च् ये सुक्रतवः शुचयो धियन्धाः स्वदन्ति देवा उभयानि हव्या ॥  
र्व्_७,००२।०३अ ईऌएन्यं वो असुरं सुदक्षम् अन्तर् दूतं रोदसी सत्यवाचम् ।  
र्व्_७,००२।०३च् मनुष्वद् अग्निम् मनुना समिद्धं सम् अध्वराय सदम् इन् महेम ॥  
र्व्_७,००२।०४अ सपर्यवो भरमाणा अभिज्ञु प्र वृञ्जते नमसा बर्हिर् अग्नौ ।  
र्व्_७,००२।०४च् आजुह्वाना घृतपृष्ठम् पृषद्वद् अध्वर्यवो हविषा मर्जयध्वम् ॥  
र्व्_७,००२।०५अ स्वाध्यो वि दुरो देवयन्तो ऽशिश्रयू रथयुर् देवताता ।  
र्व्_७,००२।०५च् पूर्वी शिशुं न मातरा रिहाणे सम् अग्रुवो न समनेष्व् अञ्जन् ॥  
र्व्_७,००२।०६अ उत योषणे दिव्ये मही न उषासानक्ता सुदुघेव धेनुः ।  
र्व्_७,००२।०६च् बर्हिषदा पुरुहूते मघोनी आ यज्ञिये सुविताय श्रयेताम् ॥  
र्व्_७,००२।०७अ विप्रा यज्ञेषु मानुषेषु कारू मन्ये वां जातवेदसा यजध्यै ।  
र्व्_७,००२।०७च् ऊर्ध्वं नो अध्वरं कृतं हवेषु ता देवेषु वनथो वार्याणि ॥  
र्व्_७,००२।०८अ आ भारती भारतीभिः सजोषा इऌआ देवैर् मनुष्येभिर् अग्निः ।  
र्व्_७,००२।०८च् सरस्वती सारस्वतेभिर् अर्वाक् तिस्रो देवीर् बर्हिर् एदं सदन्तु ॥  
र्व्_७,००२।०९अ तन् नस् तुरीपम् अध पोषयित्नु देव त्वष्टर् वि रराणः स्यस्व ।  
र्व्_७,००२।०९च् यतो वीरः कर्मण्यः सुदक्षो युक्तग्रावा जायते देवकामः ॥  
र्व्_७,००२।१०अ वनस्पते ऽव सृजोप देवान् अग्निर् हविः शमिता सूदयाति ।  
र्व्_७,००२।१०च् सेद् उ होता सत्यतरो यजाति यथा देवानां जनिमानि वेद ॥  
र्व्_७,००२।११अ आ याह्य् अग्ने समिधानो अर्वाङ् इन्द्रेण देवैः सरथं तुरेभिः ।  
र्व्_७,००२।११च् बर्हिर् न आस्ताम् अदितिः सुपुत्रा स्वाहा देवा अमृता मादयन्ताम् ॥  
  
र्व्_७,००३।०१अ अग्निं वो देवम् अग्निभिः सजोषा यजिष्ठं दूतम् अध्वरे कृणुध्वम् ।  
र्व्_७,००३।०१च् यो मर्त्येषु निध्रुविर् ऋतावा तपुर्मूर्धा घृतान्नः पावकः ॥  
र्व्_७,००३।०२अ प्रोथद् अश्वो न यवसे ऽविष्यन् यदा महः संवरणाद् व्य् अस्थात् ।  
र्व्_७,००३।०२च् आद् अस्य वातो अनु वाति शोचिर् अध स्म ते व्रजनं कृष्णम् अस्ति ॥  
र्व्_७,००३।०३अ उद् यस्य ते नवजातस्य वृष्णो ऽग्ने चरन्त्य् अजरा इधानाः ।  
र्व्_७,००३।०३च् अच्छा द्याम् अरुषो धूम एति सं दूतो अग्न ईयसे हि देवान् ॥  
र्व्_७,००३।०४अ वि यस्य ते पृथिव्याम् पाजो अश्रेत् तृषु यद् अन्ना समवृक्त जम्भैः ।  
र्व्_७,००३।०४च् सेनेव सृष्टा प्रसितिष् ट एति यवं न दस्म जुह्वा विवेक्षि ॥  
र्व्_७,००३।०५अ तम् इद् दोषा तम् उषसि यविष्ठम् अग्निम् अत्यं न मर्जयन्त नरः ।  
र्व्_७,००३।०५च् निशिशाना अतिथिम् अस्य योनौ दीदाय शोचिर् आहुतस्य वृष्णः ॥  
र्व्_७,००३।०६अ सुसन्दृक् ते स्वनीक प्रतीकं वि यद् रुक्मो न रोचस उपाके ।  
र्व्_७,००३।०६च् दिवो न ते तन्यतुर् एति शुष्मश् चित्रो न सूरः प्रति चक्षि भानुम् ॥  
र्व्_७,००३।०७अ यथा वः स्वाहाग्नये दाशेम परीऌआभिर् घृतवद्भिश् च हव्यैः ।  
र्व्_७,००३।०७च् तेभिर् नो अग्ने अमितैर् महोभिः शतम् पूर्भिर् आयसीभिर् नि पाहि ॥  
र्व्_७,००३।०८अ या वा ते सन्ति दाशुषे अधृष्टा गिरो वा याभिर् नृवतीर् उरुष्याः ।  
र्व्_७,००३।०८च् ताभिर् नः सूनो सहसो नि पाहि स्मत् सूरीञ् जरितॄञ् जातवेदः ॥  
र्व्_७,००३।०९अ निर् यत् पूतेव स्वधितिः शुचिर् गात् स्वया कृपा तन्वा रोचमानः ।  
र्व्_७,००३।०९च् आ यो मात्रोर् उशेन्यो जनिष्ट देवयज्याय सुक्रतुः पावकः ॥  
र्व्_७,००३।१०अ एता नो अग्ने सौभगा दिदीह्य् अपि क्रतुं सुचेतसं वतेम ।  
र्व्_७,००३।१०च् विश्वा स्तोतृभ्यो गृणते च सन्तु यूयम् पात स्वस्तिभिः सदा नः ॥  
  
र्व्_७,००४।०१अ प्र वः शुक्राय भानवे भरध्वं हव्यम् मतिं चाग्नये सुपूतम् ।  
र्व्_७,००४।०१च् यो दैव्यानि मानुषा जनूंष्य् अन्तर् विश्वानि विद्मना जिगाति ॥  
र्व्_७,००४।०२अ स गृत्सो अग्निस् तरुणश् चिद् अस्तु यतो यविष्ठो अजनिष्ट मातुः ।  
र्व्_७,००४।०२च् सं यो वना युवते शुचिदन् भूरि चिद् अन्ना सम् इद् अत्ति सद्यः ॥  
र्व्_७,००४।०३अ अस्य देवस्य संसद्य् अनीके यम् मर्तासः श्येतं जगृभ्रे ।  
र्व्_७,००४।०३च् नि यो गृभम् पौरुषेयीम् उवोच दुरोकम् अग्निर् आयवे शुशोच ॥  
र्व्_७,००४।०४अ अयं कविर् अकविषु प्रचेता मर्तेष्व् अग्निर् अमृतो नि धायि ।  
र्व्_७,००४।०४च् स मा नो अत्र जुहुरः सहस्वः सदा त्वे सुमनसः स्याम ॥  
र्व्_७,००४।०५अ आ यो योनिं देवकृतं ससाद क्रत्वा ह्य् अग्निर् अमृतां अतारीत् ।  
र्व्_७,००४।०५च् तम् ओषधीश् च वनिनश् च गर्भम् भूमिश् च विश्वधायसम् बिभर्ति ॥  
र्व्_७,००४।०६अ ईशे ह्य् अग्निर् अमृतस्य भूरेर् ईशे रायः सुवीर्यस्य दातोः ।  
र्व्_७,००४।०६च् मा त्वा वयं सहसावन्न् अवीरा माप्सवः परि षदाम मादुवः ॥  
र्व्_७,००४।०७अ परिषद्यं ह्य् अरणस्य रेक्णो नित्यस्य रायः पतयः स्याम ।  
र्व्_७,००४।०७च् न शेषो अग्ने अन्यजातम् अस्त्य् अचेतानस्य मा पथो वि दुक्षः ॥  
र्व्_७,००४।०८अ नहि ग्रभायारणः सुशेवो ऽन्योदर्यो मनसा मन्तवा उ ।  
र्व्_७,००४।०८च् अधा चिद् ओकः पुनर् इत् स एत्य् आ नो वाज्य् अभीषाऌ एतु नव्यः ॥  
र्व्_७,००४।०९अ त्वम् अग्ने वनुष्यतो नि पाहि त्वम् उ नः सहसावन्न् अवद्यात् ।  
र्व्_७,००४।०९च् सं त्वा ध्वस्मन्वद् अभ्य् एतु पाथः सं रयि स्पृहयाय्यः सहस्री ॥  
र्व्_७,००४।१०अ एता नो अग्ने सौभगा दिदीह्य् अपि क्रतुं सुचेतसं वतेम ।  
र्व्_७,००४।१०च् विश्वा स्तोतृभ्यो गृणते च सन्तु यूयम् पात स्वस्तिभिः सदा नः ॥  
  
र्व्_७,००५।०१अ प्राग्नये तवसे भरध्वं गिरं दिवो अरतये पृथिव्याः ।  
र्व्_७,००५।०१च् यो विश्वेषाम् अमृतानाम् उपस्थे वैश्वानरो वावृधे जागृवद्भिः ॥  
र्व्_७,००५।०२अ पृष्टो दिवि धाय्य् अग्निः पृथिव्यां नेता सिन्धूनां वृषभ स्तियानाम् ।  
र्व्_७,००५।०२च् स मानुषीर् अभि विशो वि भाति वैश्वानरो वावृधानो वरेण ॥  
र्व्_७,००५।०३अ त्वद् भिया विश आयन्न् असिक्नीर् असमना जहतीर् भोजनानि ।  
र्व्_७,००५।०३च् वैश्वानर पूरवे शोशुचानः पुरो यद् अग्ने दरयन्न् अदीदेः ॥  
र्व्_७,००५।०४अ तव त्रिधातु पृथिवी उत द्यौर् वैश्वानर व्रतम् अग्ने सचन्त ।  
र्व्_७,००५।०४च् त्वम् भासा रोदसी आ ततन्थाजस्रेण शोचिषा शोशुचानः ॥  
र्व्_७,००५।०५अ त्वाम् अग्ने हरितो वावशाना गिरः सचन्ते धुनयो घृताचीः ।  
र्व्_७,००५।०५च् पतिं कृष्टीनां रथ्यं रयीणां वैश्वानरम् उषसां केतुम् अह्नाम् ॥  
र्व्_७,००५।०६अ त्वे असुर्यं वसवो न्य् ऋण्वन् क्रतुं हि ते मित्रमहो जुषन्त ।  
र्व्_७,००५।०६च् त्वं दस्यूंर् ओकसो अग्न आज उरु ज्योतिर् जनयन्न् आर्याय ॥  
र्व्_७,००५।०७अ स जायमानः परमे व्योमन् वायुर् न पाथः परि पासि सद्यः ।  
र्व्_७,००५।०७च् त्वम् भुवना जनयन्न् अभि क्रन्न् अपत्याय जातवेदो दशस्यन् ॥  
र्व्_७,००५।०८अ ताम् अग्ने अस्मे इषम् एरयस्व वैश्वानर द्युमतीं जातवेदः ।  
र्व्_७,००५।०८च् यया राधः पिन्वसि विश्ववार पृथु श्रवो दाशुषे मर्त्याय ॥  
र्व्_७,००५।०९अ तं नो अग्ने मघवद्भ्यः पुरुक्षुं रयिं नि वाजं श्रुत्यं युवस्व ।  
र्व्_७,००५।०९च् वैश्वानर महि नः शर्म यच्छ रुद्रेभिर् अग्ने वसुभिः सजोषाः ॥  
  
र्व्_७,००६।०१अ प्र सम्राजो असुरस्य प्रशस्तिम् पुंसः कृष्टीनाम् अनुमाद्यस्य ।  
र्व्_७,००६।०१च् इन्द्रस्येव प्र तवसस् कृतानि वन्दे दारुं वन्दमानो विवक्मि ॥  
र्व्_७,००६।०२अ कविं केतुं धासिम् भानुम् अद्रेर् हिन्वन्ति शं राज्यं रोदस्योः ।  
र्व्_७,००६।०२च् पुरन्दरस्य गीर्भिर् आ विवासे ऽग्नेर् व्रतानि पूर्व्या महानि ॥  
र्व्_७,००६।०३अ न्य् अक्रतून् ग्रथिनो मृध्रवाचः पणींर् अश्रद्धां अवृधां अयज्ञान् ।  
र्व्_७,००६।०३च् प्र-प्र तान् दस्यूंर् अग्निर् विवाय पूर्वश् चकारापरां अयज्यून् ॥  
र्व्_७,००६।०४अ यो अपाचीने तमसि मदन्तीः प्राचीश् चकार नृतमः शचीभिः ।  
र्व्_७,००६।०४च् तम् ईशानं वस्वो अग्निं गृणीषे ऽनानतं दमयन्तम् पृतन्यून् ॥  
र्व्_७,००६।०५अ यो देह्यो अनमयद् वधस्नैर् यो अर्यपत्नीर् उषसश् चकार ।  
र्व्_७,००६।०५च् स निरुध्या नहुषो यह्वो अग्निर् विशश् चक्रे बलिहृतः सहोभिः ॥  
र्व्_७,००६।०६अ यस्य शर्मन्न् उप विश्वे जनास एवैस् तस्थुः सुमतिम् भिक्षमाणाः ।  
र्व्_७,००६।०६च् वैश्वानरो वरम् आ रोदस्योर् आग्निः ससाद पित्रोर् उपस्थम् ॥  
र्व्_७,००६।०७अ आ देवो ददे बुध्न्या वसूनि वैश्वानर उदिता सूर्यस्य ।  
र्व्_७,००६।०७च् आ समुद्राद् अवराद् आ परस्माद् आग्निर् ददे दिव आ पृथिव्याः ॥  
  
र्व्_७,००७।०१अ प्र वो देवं चित् सहसानम् अग्निम् अश्वं न वाजिनं हिषे नमोभिः ।  
र्व्_७,००७।०१च् भवा नो दूतो अध्वरस्य विद्वान् त्मना देवेषु विविदे मितद्रुः ॥  
र्व्_७,००७।०२अ आ याह्य् अग्ने पथ्या अनु स्वा मन्द्रो देवानां सख्यं जुषाणः ।  
र्व्_७,००७।०२च् आ सानु शुष्मैर् नदयन् पृथिव्या जम्भेभिर् विश्वम् उशधग् वनानि ॥  
र्व्_७,००७।०३अ प्राचीनो यज्ञः सुधितं हि बर्हिः प्रीणीते अग्निर् ईऌइतो न होता ।  
र्व्_७,००७।०३च् आ मातरा विश्ववारे हुवानो यतो यविष्ठ जज्ञिषे सुशेवः ॥  
र्व्_७,००७।०४अ सद्यो अध्वरे रथिरं जनन्त मानुषासो विचेतसो य एषाम् ।  
र्व्_७,००७।०४च् विशाम् अधायि विश्पतिर् दुरोणे ऽग्निर् मन्द्रो मधुवचा ऋतावा ॥  
र्व्_७,००७।०५अ असादि वृतो वह्निर् आजगन्वान् अग्निर् ब्रह्मा नृषदने विधर्ता ।  
र्व्_७,००७।०५च् द्यौश् च यम् पृथिवी वावृधाते आ यं होता यजति विश्ववारम् ॥  
र्व्_७,००७।०६अ एते द्युम्नेभिर् विश्वम् आतिरन्त मन्त्रं ये वारं नर्या अतक्षन् ।  
र्व्_७,००७।०६च् प्र ये विशस् तिरन्त श्रोषमाणा आ ये मे अस्य दीधयन्न् ऋतस्य ॥  
र्व्_७,००७।०७अ नू त्वाम् अग्न ईमहे वसिष्ठा ईशानं सूनो सहसो वसूनाम् ।  
र्व्_७,००७।०७च् इषं स्तोतृभ्यो मघवद्भ्य आनड् यूयम् पात स्वस्तिभिः सदा नः ॥  
  
र्व्_७,००८।०१अ इन्धे राजा सम् अर्यो नमोभिर् यस्य प्रतीकम् आहुतं घृतेन ।  
र्व्_७,००८।०१च् नरो हव्येभिर् ईऌअते सबाध आग्निर् अग्र उषसाम् अशोचि ॥  
र्व्_७,००८।०२अ अयम् उ ष्य सुमहां अवेदि होता मन्द्रो मनुषो यह्वो अग्निः ।  
र्व्_७,००८।०२च् वि भा अकः ससृजानः पृथिव्यां कृष्णपविर् ओषधीभिर् ववक्षे ॥  
र्व्_७,००८।०३अ कया नो अग्ने वि वसः सुवृक्तिं काम् उ स्वधाम् ऋणवः शस्यमानः ।  
र्व्_७,००८।०३च् कदा भवेम पतयः सुदत्र रायो वन्तारो दुष्टरस्य साधोः ॥  
र्व्_७,००८।०४अ प्र-प्रायम् अग्निर् भरतस्य शृण्वे वि यत् सूर्यो न रोचते बृहद् भाः ।  
र्व्_७,००८।०४च् अभि यः पूरुम् पृतनासु तस्थौ द्युतानो दैव्यो अतिथिः शुशोच ॥  
र्व्_७,००८।०५अ असन्न् इत् त्वे आहवनानि भूरि भुवो विश्वेभिः सुमना अनीकैः ।  
र्व्_७,००८।०५च् स्तुतश् चिद् अग्ने शृण्विषे गृणानः स्वयं वर्धस्व तन्वं सुजात ॥  
र्व्_७,००८।०६अ इदं वचः शतसाः संसहस्रम् उद् अग्नये जनिषीष्ट द्विबर्हाः ।  
र्व्_७,००८।०६च् शं यत् स्तोतृभ्य आपये भवाति द्युमद् अमीवचातनं रक्षोहा ॥  
र्व्_७,००८।०७अ नू त्वाम् अग्न ईमहे वसिष्ठा ईशानं सूनो सहसो वसूनाम् ।  
र्व्_७,००८।०७च् इषं स्तोतृभ्यो मघवद्भ्य आनड् यूयम् पात स्वस्तिभिः सदा नः ॥  
  
र्व्_७,००९।०१अ अबोधि जार उषसाम् उपस्थाद् धोता मन्द्रः कवितमः पावकः ।  
र्व्_७,००९।०१च् दधाति केतुम् उभयस्य जन्तोर् हव्या देवेषु द्रविणं सुकृत्सु ॥  
र्व्_७,००९।०२अ स सुक्रतुर् यो वि दुरः पणीनाम् पुनानो अर्कम् पुरुभोजसं नः ।  
र्व्_७,००९।०२च् होता मन्द्रो विशां दमूनास् तिरस् तमो ददृशे राम्याणाम् ॥  
र्व्_७,००९।०३अ अमूरः कविर् अदितिर् विवस्वान् सुसंसन् मित्रो अतिथिः शिवो नः ।  
र्व्_७,००९।०३च् चित्रभानुर् उषसाम् भात्य् अग्रे ऽपां गर्भः प्रस्व आ विवेश ॥  
र्व्_७,००९।०४अ ईऌएन्यो वो मनुषो युगेषु समनगा अशुचज् जातवेदाः ।  
र्व्_७,००९।०४च् सुसन्दृशा भानुना यो विभाति प्रति गावः समिधानम् बुधन्त ॥  
र्व्_७,००९।०५अ अग्ने याहि दूत्यम् मा रिषण्यो देवां अच्छा ब्रह्मकृता गणेन ।  
र्व्_७,००९।०५च् सरस्वतीम् मरुतो अश्विनापो यक्षि देवान् रत्नधेयाय विश्वान् ॥  
र्व्_७,००९।०६अ त्वाम् अग्ने समिधानो वसिष्ठो जरूथं हन् यक्षि राये पुरन्धिम् ।  
र्व्_७,००९।०६च् पुरुणीथा जातवेदो जरस्व यूयम् पात स्वस्तिभिः सदा नः ॥  
  
र्व्_७,०१०।०१अ उषो न जारः पृथु पाजो अश्रेद् दविद्युतद् दीद्यच् छोशुचानः ।  
र्व्_७,०१०।०१च् वृषा हरिः शुचिर् आ भाति भासा धियो हिन्वान उशतीर् अजीगः ॥  
र्व्_७,०१०।०२अ स्वर् ण वस्तोर् उषसाम् अरोचि यज्ञं तन्वाना उशिजो न मन्म ।  
र्व्_७,०१०।०२च् अग्निर् जन्मानि देव आ वि विद्वान् द्रवद् दूतो देवयावा वनिष्ठः ॥  
र्व्_७,०१०।०३अ अच्छा गिरो मतयो देवयन्तीर् अग्निं यन्ति द्रविणम् भिक्षमाणाः ।  
र्व्_७,०१०।०३च् सुसन्दृशं सुप्रतीकं स्वञ्चं हव्यवाहम् अरतिम् मानुषाणाम् ॥  
र्व्_७,०१०।०४अ इन्द्रं नो अग्ने वसुभिः सजोषा रुद्रं रुद्रेभिर् आ वहा बृहन्तम् ।  
र्व्_७,०१०।०४च् आदित्येभिर् अदितिं विश्वजन्याम् बृहस्पतिम् ऋक्वभिर् विश्ववारम् ॥  
र्व्_७,०१०।०५अ मन्द्रं होतारम् उशिजो यविष्ठम् अग्निं विश ईऌअते अध्वरेषु ।  
र्व्_७,०१०।०५च् स हि क्षपावां अभवद् रयीणाम् अतन्द्रो दूतो यजथाय देवान् ॥  
  
र्व्_७,०११।०१अ महां अस्य् अध्वरस्य प्रकेतो न ऋते त्वद् अमृता मादयन्ते ।  
र्व्_७,०११।०१च् आ विश्वेभिः सरथं याहि देवैर् न्य् अग्ने होता प्रथमः सदेह ॥  
र्व्_७,०११।०२अ त्वाम् ईऌअते अजिरं दूत्याय हविष्मन्तः सदम् इन् मानुषासः ।  
र्व्_७,०११।०२च् यस्य देवैर् आसदो बर्हिर् अग्ने ऽहान्य् अस्मै सुदिना भवन्ति ॥  
र्व्_७,०११।०३अ त्रिश् चिद् अक्तोः प्र चिकितुर् वसूनि त्वे अन्तर् दाशुषे मर्त्याय ।  
र्व्_७,०११।०३च् मनुष्वद् अग्न इह यक्षि देवान् भवा नो दूतो अभिशस्तिपावा ॥  
र्व्_७,०११।०४अ अग्निर् ईशे बृहतो अध्वरस्याग्निर् विश्वस्य हविषः कृतस्य ।  
र्व्_७,०११।०४च् क्रतुं ह्य् अस्य वसवो जुषन्ताथा देवा दधिरे हव्यवाहम् ॥  
र्व्_७,०११।०५अ आग्ने वह हविरद्याय देवान् इन्द्रज्येष्ठास इह मादयन्ताम् ।  
र्व्_७,०११।०५च् इमं यज्ञं दिवि देवेषु धेहि यूयम् पात स्वस्तिभिः सदा नः ॥  
  
र्व्_७,०१२।०१अ अगन्म महा नमसा यविष्ठं यो दीदाय समिद्धः स्वे दुरोणे ।  
र्व्_७,०१२।०१च् चित्रभानुं रोदसी अन्तर् उर्वी स्वाहुतं विश्वतः प्रत्यञ्चम् ॥  
र्व्_७,०१२।०२अ स मह्ना विश्वा दुरितानि साह्वान् अग्नि ष्टवे दम आ जातवेदाः ।  
र्व्_७,०१२।०२च् स नो रक्षिषद् दुरिताद् अवद्याद् अस्मान् गृणत उत नो मघोनः ॥  
र्व्_७,०१२।०३अ त्वं वरुण उत मित्रो अग्ने त्वां वर्धन्ति मतिभिर् वसिष्ठाः ।  
र्व्_७,०१२।०३च् त्वे वसु सुषणनानि सन्तु यूयम् पात स्वस्तिभिः सदा नः ॥  
  
र्व्_७,०१३।०१अ प्राग्नये विश्वशुचे धियन्धे ऽसुरघ्ने मन्म धीतिम् भरध्वम् ।  
र्व्_७,०१३।०१च् भरे हविर् न बर्हिषि प्रीणानो वैश्वानराय यतये मतीनाम् ॥  
र्व्_७,०१३।०२अ त्वम् अग्ने शोचिषा शोशुचान आ रोदसी अपृणा जायमानः ।  
र्व्_७,०१३।०२च् त्वं देवां अभिशस्तेर् अमुञ्चो वैश्वानर जातवेदो महित्वा ॥  
र्व्_७,०१३।०३अ जातो यद् अग्ने भुवना व्य् अख्यः पशून् न गोपा इर्यः परिज्मा ।  
र्व्_७,०१३।०३च् वैश्वानर ब्रह्मणे विन्द गातुं यूयम् पात स्वस्तिभिः सदा नः ॥  
  
र्व्_७,०१४।०१अ समिधा जातवेदसे देवाय देवहूतिभिः ।  
र्व्_७,०१४।०१च् हविर्भिः शुक्रशोचिषे नमस्विनो वयं दाशेमाग्नये ॥  
र्व्_७,०१४।०२अ वयं ते अग्ने समिधा विधेम वयं दाशेम सुष्टुती यजत्र ।  
र्व्_७,०१४।०२च् वयं घृतेनाध्वरस्य होतर् वयं देव हविषा भद्रशोचे ॥  
र्व्_७,०१४।०३अ आ नो देवेभिर् उप देवहूतिम् अग्ने याहि वषट्कृतिं जुषाणः ।  
र्व्_७,०१४।०३च् तुभ्यं देवाय दाशतः स्याम यूयम् पात स्वस्तिभिः सदा नः ॥  
  
र्व्_७,०१५।०१अ उपसद्याय मीऌहुष आस्ये जुहुता हविः ।  
र्व्_७,०१५।०१च् यो नो नेदिष्ठम् आप्यम् ॥  
र्व्_७,०१५।०२अ यः पञ्च चर्षणीर् अभि निषसाद दमे-दमे ।  
र्व्_७,०१५।०२च् कविर् गृहपतिर् युवा ॥  
र्व्_७,०१५।०३अ स नो वेदो अमात्यम् अग्नी रक्षतु विश्वतः ।  
र्व्_७,०१५।०३च् उतास्मान् पात्व् अंहसः ॥  
र्व्_७,०१५।०४अ नवं नु स्तोमम् अग्नये दिवः श्येनाय जीजनम् ।  
र्व्_७,०१५।०४च् वस्वः कुविद् वनाति नः ॥  
र्व्_७,०१५।०५अ स्पार्हा यस्य श्रियो दृशे रयिर् वीरवतो यथा ।  
र्व्_७,०१५।०५च् अग्रे यज्ञस्य शोचतः ॥  
र्व्_७,०१५।०६अ सेमां वेतु वषट्कृतिम् अग्निर् जुषत नो गिरः ।  
र्व्_७,०१५।०६च् यजिष्ठो हव्यवाहनः ॥  
र्व्_७,०१५।०७अ नि त्वा नक्ष्य विश्पते द्युमन्तं देव धीमहि ।  
र्व्_७,०१५।०७च् सुवीरम् अग्न आहुत ॥  
र्व्_७,०१५।०८अ क्षप उस्रश् च दीदिहि स्वग्नयस् त्वया वयम् ।  
र्व्_७,०१५।०८च् सुवीरस् त्वम् अस्मयुः ॥  
र्व्_७,०१५।०९अ उप त्वा सातये नरो विप्रासो यन्ति धीतिभिः ।  
र्व्_७,०१५।०९च् उपाक्षरा सहस्रिणी ॥  
र्व्_७,०१५।१०अ अग्नी रक्षांसि सेधति शुक्रशोचिर् अमर्त्यः ।  
र्व्_७,०१५।१०च् शुचिः पावक ईड्यः ॥  
र्व्_७,०१५।११अ स नो राधांस्य् आ भरेशानः सहसो यहो ।  
र्व्_७,०१५।११च् भगश् च दातु वार्यम् ॥  
र्व्_७,०१५।१२अ त्वम् अग्ने वीरवद् यशो देवश् च सविता भगः ।  
र्व्_७,०१५।१२च् दितिश् च दाति वार्यम् ॥  
र्व्_७,०१५।१३अ अग्ने रक्षा णो अंहसः प्रति ष्म देव रीषतः ।  
र्व्_७,०१५।१३च् तपिष्ठैर् अजरो दह ॥  
र्व्_७,०१५।१४अ अधा मही न आयस्य् अनाधृष्टो नृपीतये ।  
र्व्_७,०१५।१४च् पूर् भवा शतभुजिः ॥  
र्व्_७,०१५।१५अ त्वं नः पाह्य् अंहसो दोषावस्तर् अघायतः ।  
र्व्_७,०१५।१५च् दिवा नक्तम् अदाभ्य ॥  
  
र्व्_७,०१६।०१अ एना वो अग्निं नमसोर्जो नपातम् आ हुवे ।  
र्व्_७,०१६।०१च् प्रियं चेतिष्ठम् अरतिं स्वध्वरं विश्वस्य दूतम् अमृतम् ॥  
र्व्_७,०१६।०२अ स योजते अरुषा विश्वभोजसा स दुद्रवत् स्वाहुतः ।  
र्व्_७,०१६।०२च् सुब्रह्मा यज्ञः सुशमी वसूनां देवं राधो जनानाम् ॥  
र्व्_७,०१६।०३अ उद् अस्य शोचिर् अस्थाद् आजुह्वानस्य मीऌहुषः ।  
र्व्_७,०१६।०३च् उद् धूमासो अरुषासो दिविस्पृशः सम् अग्निम् इन्धते नरः ॥  
र्व्_७,०१६।०४अ तं त्वा दूतं कृण्महे यशस्तमं देवां आ वीतये वह ।  
र्व्_७,०१६।०४च् विश्वा सूनो सहसो मर्तभोजना रास्व तद् यत् त्वेमहे ॥  
र्व्_७,०१६।०५अ त्वम् अग्ने गृहपतिस् त्वं होता नो अध्वरे ।  
र्व्_७,०१६।०५च् त्वम् पोता विश्ववार प्रचेता यक्षि वेषि च वार्यम् ॥  
र्व्_७,०१६।०६अ कृधि रत्नं यजमानाय सुक्रतो त्वं हि रत्नधा असि ।  
र्व्_७,०१६।०६च् आ न ऋते शिशीहि विश्वम् ऋत्विजं सुशंसो यश् च दक्षते ॥  
र्व्_७,०१६।०७अ त्वे अग्ने स्वाहुत प्रियासः सन्तु सूरयः ।  
र्व्_७,०१६।०७च् यन्तारो ये मघवानो जनानाम् ऊर्वान् दयन्त गोनाम् ॥  
र्व्_७,०१६।०८अ येषाम् इऌआ घृतहस्ता दुरोण आं अपि प्राता निषीदति ।  
र्व्_७,०१६।०८च् तांस् त्रायस्व सहस्य द्रुहो निदो यच्छा नः शर्म दीर्घश्रुत् ॥  
र्व्_७,०१६।०९अ स मन्द्रया च जिह्वया वह्निर् आसा विदुष्टरः ।  
र्व्_७,०१६।०९च् अग्ने रयिम् मघवद्भ्यो न आ वह हव्यदातिं च सूदय ॥  
र्व्_७,०१६।१०अ ये राधांसि ददत्य् अश्व्या मघा कामेन श्रवसो महः ।  
र्व्_७,०१६।१०च् तां अंहसः पिपृहि पर्तृभिष् ट्वं शतम् पूर्भिर् यविष्ठ्य ॥  
र्व्_७,०१६।११अ देवो वो द्रविणोदाः पूर्णां विवष्ट्य् आसिचम् ।  
र्व्_७,०१६।११च् उद् वा सिञ्चध्वम् उप वा पृणध्वम् आद् इद् वो देव ओहते ॥  
र्व्_७,०१६।१२अ तं होतारम् अध्वरस्य प्रचेतसं वह्निं देवा अकृण्वत ।  
र्व्_७,०१६।१२च् दधाति रत्नं विधते सुवीर्यम् अग्निर् जनाय दाशुषे ॥  
  
र्व्_७,०१७।०१ अग्ने भव सुषमिधा समिद्ध उत बर्हिर् उर्विया वि स्तृणीताम् ॥  
र्व्_७,०१७।०२ उत द्वार उशतीर् वि श्रयन्ताम् उत देवां उशत आ वहेह ॥  
र्व्_७,०१७।०३ अग्ने वीहि हविषा यक्षि देवान् स्वध्वरा कृणुहि जातवेदः ॥  
र्व्_७,०१७।०४ स्वध्वरा करति जातवेदा यक्षद् देवां अमृतान् पिप्रयच् च ॥  
र्व्_७,०१७।०५ वंस्व विश्वा वार्याणि प्रचेतः सत्या भवन्त्व् आशिषो नो अद्य ॥  
र्व्_७,०१७।०६ त्वाम् उ ते दधिरे हव्यवाहं देवासो अग्न ऊर्ज आ नपातम् ॥  
र्व्_७,०१७।०७ ते ते देवाय दाशतः स्याम महो नो रत्ना वि दध इयानः ॥  
  
र्व्_७,०१८।०१अ त्वे ह यत् पितरश् चिन् न इन्द्र विश्वा वामा जरितारो असन्वन् ।  
र्व्_७,०१८।०१च् त्वे गावः सुदुघास् त्वे ह्य् अश्वास् त्वं वसु देवयते वनिष्ठः ॥  
र्व्_७,०१८।०२अ राजेव हि जनिभिः क्षेष्य् एवाव द्युभिर् अभि विदुष् कविः सन् ।  
र्व्_७,०१८।०२च् पिशा गिरो मघवन् गोभिर् अश्वैस् त्वायतः शिशीहि राये अस्मान् ॥  
र्व्_७,०१८।०३अ इमा उ त्वा पस्पृधानासो अत्र मन्द्रा गिरो देवयन्तीर् उप स्थुः ।  
र्व्_७,०१८।०३च् अर्वाची ते पथ्या राय एतु स्याम ते सुमताव् इन्द्र शर्मन् ॥  
र्व्_७,०१८।०४अ धेनुं न त्वा सूयवसे दुदुक्षन्न् उप ब्रह्माणि ससृजे वसिष्ठः ।  
र्व्_७,०१८।०४च् त्वाम् इन् मे गोपतिं विश्व आहा न इन्द्रः सुमतिं गन्त्व् अच्छ ॥  
र्व्_७,०१८।०५अ अर्णांसि चित् पप्रथाना सुदास इन्द्रो गाधान्य् अकृणोत् सुपारा ।  
र्व्_७,०१८।०५च् शर्धन्तं शिम्युम् उचथस्य नव्यः शापं सिन्धूनाम् अकृणोद् अशस्तीः ॥  
र्व्_७,०१८।०६अ पुरोऌआ इत् तुर्वशो यक्षुर् आसीद् राये मत्स्यासो निशिता अपीव ।  
र्व्_७,०१८।०६च् श्रुष्टिं चक्रुर् भृगवो द्रुह्यवश् च सखा सखायम् अतरद् विषूचोः ॥  
र्व्_७,०१८।०७अ आ पक्थासो भलानसो भनन्तालिनासो विषाणिनः शिवासः ।  
र्व्_७,०१८।०७च् आ यो ऽनयत् सधमा आर्यस्य गव्या तृत्सुभ्यो अजगन् युधा नॄन् ॥  
र्व्_७,०१८।०८अ दुराध्यो अदितिं स्रेवयन्तो ऽचेतसो वि जगृभ्रे परुष्णीम् ।  
र्व्_७,०१८।०८च् मह्नाविव्यक् पृथिवीम् पत्यमानः पशुष् कविर् अशयच् चायमानः ॥  
र्व्_७,०१८।०९अ ईयुर् अर्थं न न्यर्थम् परुष्णीम् आशुश् चनेद् अभिपित्वं जगाम ।  
र्व्_७,०१८।०९च् सुदास इन्द्रः सुतुकां अमित्रान् अरन्धयन् मानुषे वध्रिवाचः ॥  
र्व्_७,०१८।१०अ ईयुर् गावो न यवसाद् अगोपा यथाकृतम् अभि मित्रं चितासः ।  
र्व्_७,०१८।१०च् पृश्निगावः पृश्निनिप्रेषितासः श्रुष्टिं चक्रुर् नियुतो रन्तयश् च ॥  
र्व्_७,०१८।११अ एकं च यो विंशतिं च श्रवस्या वैकर्णयोर् जनान् राजा न्य् अस्तः ।  
र्व्_७,०१८।११च् दस्मो न सद्मन् नि शिशाति बर्हिः शूरः सर्गम् अकृणोद् इन्द्र एषाम् ॥  
र्व्_७,०१८।१२अ अध श्रुतं कवषं वृद्धम् अप्स्व् अनु द्रुह्युं नि वृणग् वज्रबाहुः ।  
र्व्_७,०१८।१२च् वृणाना अत्र सख्याय सख्यं त्वायन्तो ये अमदन्न् अनु त्वा ॥  
र्व्_७,०१८।१३अ वि सद्यो विश्वा दृंहितान्य् एषाम् इन्द्रः पुरः सहसा सप्त दर्दः ।  
र्व्_७,०१८।१३च् व्य् आनवस्य तृत्सवे गयम् भाग् जेष्म पूरुं विदथे मृध्रवाचम् ॥  
र्व्_७,०१८।१४अ नि गव्यवो ऽनवो द्रुह्यवश् च षष्टिः शता सुषुपुः षट् सहस्रा ।  
र्व्_७,०१८।१४च् षष्टिर् वीरासो अधि षड् दुवोयु विश्वेद् इन्द्रस्य वीर्या कृतानि ॥  
र्व्_७,०१८।१५अ इन्द्रेणैते तृत्सवो वेविषाणा आपो न सृष्टा अधवन्त नीचीः ।  
र्व्_७,०१८।१५च् दुर्मित्रासः प्रकलविन् मिमाना जहुर् विश्वानि भोजना सुदासे ॥  
र्व्_७,०१८।१६अ अर्धं वीरस्य शृतपाम् अनिन्द्रम् परा शर्धन्तं नुनुदे अभि क्षाम् ।  
र्व्_७,०१८।१६च् इन्द्रो मन्युम् मन्युम्यो मिमाय भेजे पथो वर्तनिम् पत्यमानः ॥  
र्व्_७,०१८।१७अ आध्रेण चित् तद् व् एकं चकार सिंह्यं चित् पेत्वेना जघान ।  
र्व्_७,०१८।१७च् अव स्रक्तीर् वेश्यावृश्चद् इन्द्रः प्रायच्छद् विश्वा भोजना सुदासे ॥  
र्व्_७,०१८।१८अ शश्वन्तो हि शत्रवो रारधुष् टे भेदस्य चिच् छर्धतो विन्द रन्धिम् ।  
र्व्_७,०१८।१८च् मर्तां एन स्तुवतो यः कृणोति तिग्मं तस्मिन् नि जहि वज्रम् इन्द्र ॥  
र्व्_७,०१८।१९अ आवद् इन्द्रं यमुना तृत्सवश् च प्रात्र भेदं सर्वताता मुषायत् ।  
र्व्_७,०१८।१९च् अजासश् च शिग्रवो यक्षवश् च बलिं शीर्षाणि जभ्रुर् अश्व्यानि ॥  
र्व्_७,०१८।२०अ न त इन्द्र सुमतयो न रायः सञ्चक्षे पूर्वा उषसो न नूत्नाः ।  
र्व्_७,०१८।२०च् देवकं चिन् मान्यमानं जघन्थाव त्मना बृहतः शम्बरम् भेत् ॥  
र्व्_७,०१८।२१अ प्र ये गृहाद् अममदुस् त्वाया पराशरः शतयातुर् वसिष्ठः ।  
र्व्_७,०१८।२१च् न ते भोजस्य सख्यम् मृषन्ताधा सूरिभ्यः सुदिना व्य् उच्छान् ॥  
र्व्_७,०१८।२२अ द्वे नप्तुर् देववतः शते गोर् द्वा रथा वधूमन्ता सुदासः ।  
र्व्_७,०१८।२२च् अर्हन्न् अग्ने पैजवनस्य दानं होतेव सद्म पर्य् एमि रेभन् ॥  
र्व्_७,०१८।२३अ चत्वारो मा पैजवनस्य दानाः स्मद्दिष्टयः कृशनिनो निरेके ।  
र्व्_७,०१८।२३च् ऋज्रासो मा पृथिविष्ठाः सुदासस् तोकं तोकाय श्रवसे वहन्ति ॥  
र्व्_७,०१८।२४अ यस्य श्रवो रोदसी अन्तर् उर्वी शीर्ष्णे-शीर्ष्णे विबभाजा विभक्ता ।  
र्व्_७,०१८।२४च् सप्तेद् इन्द्रं न स्रवतो गृणन्ति नि युध्यामधिम् अशिशाद् अभीके ॥  
र्व्_७,०१८।२५अ इमं नरो मरुतः सश्चतानु दिवोदासं न पितरं सुदासः ।  
र्व्_७,०१८।२५च् अविष्टना पैजवनस्य केतं दूणाशं क्षत्रम् अजरं दुवोयु ॥  
  
र्व्_७,०१९।०१अ यस् तिग्मशृङ्गो वृषभो न भीम एकः कृष्टीश् च्यावयति प्र विश्वाः ।  
र्व्_७,०१९।०१च् यः शश्वतो अदाशुषो गयस्य प्रयन्तासि सुष्वितराय वेदः ॥  
र्व्_७,०१९।०२अ त्वं ह त्यद् इन्द्र कुत्सम् आवः शुश्रूषमाणस् तन्वा समर्ये ।  
र्व्_७,०१९।०२च् दासं यच् छुष्णं कुयवं न्य् अस्मा अरन्धय आर्जुनेयाय शिक्षन् ॥  
र्व्_७,०१९।०३अ त्वं धृष्णो धृषता वीतहव्यम् प्रावो विश्वाभिर् ऊतिभिः सुदासम् ।  
र्व्_७,०१९।०३च् प्र पौरुकुत्सिं त्रसदस्युम् आवः क्षेत्रसाता वृत्रहत्येषु पूरुम् ॥  
र्व्_७,०१९।०४अ त्वं नृभिर् नृमणो देववीतौ भूरीणि वृत्रा हर्यश्व हंसि ।  
र्व्_७,०१९।०४च् त्वं नि दस्युं चुमुरिं धुनिं चास्वापयो दभीतये सुहन्तु ॥  
र्व्_७,०१९।०५अ तव च्यौत्नानि वज्रहस्त तानि नव यत् पुरो नवतिं च सद्यः ।  
र्व्_७,०१९।०५च् निवेशने शततमाविवेषीर् अहञ् च वृत्रं नमुचिम् उताहन् ॥  
र्व्_७,०१९।०६अ सना ता त इन्द्र भोजनानि रातहव्याय दाशुषे सुदासे ।  
र्व्_७,०१९।०६च् वृष्णे ते हरी वृषणा युनज्मि व्यन्तु ब्रह्माणि पुरुशाक वाजम् ॥  
र्व्_७,०१९।०७अ मा ते अस्यां सहसावन् परिष्टाव् अघाय भूम हरिवः परादै ।  
र्व्_७,०१९।०७च् त्रायस्व नो ऽवृकेभिर् वरूथैस् तव प्रियासः सूरिषु स्याम ॥  
र्व्_७,०१९।०८अ प्रियास इत् ते मघवन्न् अभिष्टौ नरो मदेम शरणे सखायः ।  
र्व्_७,०१९।०८च् नि तुर्वशं नि याद्वं शिशीह्य् अतिथिग्वाय शंस्यं करिष्यन् ॥  
र्व्_७,०१९।०९अ सद्यश् चिन् नु ते मघवन्न् अभिष्टौ नरः शंसन्त्य् उक्थशास उक्था ।  
र्व्_७,०१९।०९च् ये ते हवेभिर् वि पणींर् अदाशन्न् अस्मान् वृणीष्व युज्याय तस्मै ॥  
र्व्_७,०१९।१०अ एते स्तोमा नरां नृतम तुभ्यम् अस्मद्र्यञ्चो ददतो मघानि ।  
र्व्_७,०१९।१०च् तेषाम् इन्द्र वृत्रहत्ये शिवो भूः सखा च शूरो ऽविता च नृणाम् ॥  
र्व्_७,०१९।११अ नू इन्द्र शूर स्तवमान ऊती ब्रह्मजूतस् तन्वा वावृधस्व ।  
र्व्_७,०१९।११च् उप नो वाजान् मिमीह्य् उप स्तीन् यूयम् पात स्वस्तिभिः सदा नः ॥  
  
र्व्_७,०२०।०१अ उग्रो जज्ञे वीर्याय स्वधावाञ् चक्रिर् अपो नर्यो यत् करिष्यन् ।  
र्व्_७,०२०।०१च् जग्मिर् युवा नृषदनम् अवोभिस् त्राता न इन्द्र एनसो महश् चित् ॥  
र्व्_७,०२०।०२अ हन्ता वृत्रम् इन्द्रः शूशुवानः प्रावीन् नु वीरो जरितारम् ऊती ।  
र्व्_७,०२०।०२च् कर्ता सुदासे अह वा उ लोकं दाता वसु मुहुर् आ दाशुषे भूत् ॥  
र्व्_७,०२०।०३अ युध्मो अनर्वा खजकृत् समद्वा शूरः सत्राषाड् जनुषेम् अषाऌहः ।  
र्व्_७,०२०।०३च् व्य् आस इन्द्रः पृतनाः स्वोजा अधा विश्वं शत्रूयन्तं जघान ॥  
र्व्_७,०२०।०४अ उभे चिद् इन्द्र रोदसी महित्वा पप्राथ तविषीभिस् तुविष्मः ।  
र्व्_७,०२०।०४च् नि वज्रम् इन्द्रो हरिवान् मिमिक्षन् सम् अन्धसा मदेषु वा उवोच ॥  
र्व्_७,०२०।०५अ वृषा जजान वृषणं रणाय तम् उ चिन् नारी नर्यं ससूव ।  
र्व्_७,०२०।०५च् प्र यः सेनानीर् अध नृभ्यो अस्तीनः सत्वा गवेषणः स धृष्णुः ॥  
र्व्_७,०२०।०६अ नू चित् स भ्रेषते जनो न रेषन् मनो यो अस्य घोरम् आविवासात् ।  
र्व्_७,०२०।०६च् यज्ञैर् य इन्द्रे दधते दुवांसि क्षयत् स राय ऋतपा ऋतेजाः ॥  
र्व्_७,०२०।०७अ यद् इन्द्र पूर्वो अपराय शिक्षन्न् अयज् ज्यायान् कनीयसो देष्णम् ।  
र्व्_७,०२०।०७च् अमृत इत् पर्य् आसीत दूरम् आ चित्र चित्र्यम् भरा रयिं नः ॥  
र्व्_७,०२०।०८अ यस् त इन्द्र प्रियो जनो ददाशद् असन् निरेके अद्रिवः सखा ते ।  
र्व्_७,०२०।०८च् वयं ते अस्यां सुमतौ चनिष्ठाः स्याम वरूथे अघ्नतो नृपीतौ ॥  
र्व्_७,०२०।०९अ एष स्तोमो अचिक्रदद् वृषा त उत स्तामुर् मघवन्न् अक्रपिष्ट ।  
र्व्_७,०२०।०९च् रायस् कामो जरितारं त आगन् त्वम् अङ्ग शक्र वस्व आ शको नः ॥  
र्व्_७,०२०।१०अ स न इन्द्र त्वयताया इषे धास् त्मना च ये मघवानो जुनन्ति ।  
र्व्_७,०२०।१०च् वस्वी षु ते जरित्रे अस्तु शक्तिर् यूयम् पात स्वस्तिभिः सदा नः ॥  
  
र्व्_७,०२१।०१अ असावि देवं गोऋजीकम् अन्धो न्य् अस्मिन्न् इन्द्रो जनुषेम् उवोच ।  
र्व्_७,०२१।०१च् बोधामसि त्वा हर्यश्व यज्ञैर् बोधा न स्तोमम् अन्धसो मदेषु ॥  
र्व्_७,०२१।०२अ प्र यन्ति यज्ञं विपयन्ति बर्हिः सोममादो विदथे दुध्रवाचः ।  
र्व्_७,०२१।०२च् न्य् उ भ्रियन्ते यशसो गृभाद् आ दूरौपब्दो वृषणो नृषाचः ॥  
र्व्_७,०२१।०३अ त्वम् इन्द्र स्रवितवा अपस् कः परिष्ठिता अहिना शूर पूर्वीः ।  
र्व्_७,०२१।०३च् त्वद् वावक्रे रथ्यो न धेना रेजन्ते विश्वा कृत्रिमाणि भीषा ॥  
र्व्_७,०२१।०४अ भीमो विवेषायुधेभिर् एषाम् अपांसि विश्वा नर्याणि विद्वान् ।  
र्व्_७,०२१।०४च् इन्द्रः पुरो जर्हृषाणो वि दूधोद् वि वज्रहस्तो महिना जघान ॥  
र्व्_७,०२१।०५अ न यातव इन्द्र जूजुवुर् नो न वन्दना शविष्ठ वेद्याभिः ।  
र्व्_७,०२१।०५च् स शर्धद् अर्यो विषुणस्य जन्तोर् मा शिश्नदेवा अपि गुर् ऋतं नः ॥  
र्व्_७,०२१।०६अ अभि क्रत्वेन्द्र भूर् अध ज्मन् न ते विव्यङ् महिमानं रजांसि ।  
र्व्_७,०२१।०६च् स्वेना हि वृत्रं शवसा जघन्थ न शत्रुर् अन्तं विविदद् युधा ते ॥  
र्व्_७,०२१।०७अ देवाश् चित् ते असुर्याय पूर्वे ऽनु क्षत्राय ममिरे सहांसि ।  
र्व्_७,०२१।०७च् इन्द्रो मघानि दयते विषह्येन्द्रं वाजस्य जोहुवन्त सातौ ॥  
र्व्_७,०२१।०८अ कीरिश् चिद् धि त्वाम् अवसे जुहावेशानम् इन्द्र सौभगस्य भूरेः ।  
र्व्_७,०२१।०८च् अवो बभूथ शतमूते अस्मे अभिक्षत्तुस् त्वावतो वरूता ॥  
र्व्_७,०२१।०९अ सखायस् त इन्द्र विश्वह स्याम नमोवृधासो महिना तरुत्र ।  
र्व्_७,०२१।०९च् वन्वन्तु स्मा ते ऽवसा समीके ऽभीतिम् अर्यो वनुषां शवांसि ॥  
र्व्_७,०२१।१०अ स न इन्द्र त्वयताया इषे धास् त्मना च ये मघवानो जुनन्ति ।  
र्व्_७,०२१।१०च् वस्वी षु ते जरित्रे अस्तु शक्तिर् यूयम् पात स्वस्तिभिः सदा नः ॥  
  
र्व्_७,०२२।०१अ पिबा सोमम् इन्द्र मन्दतु त्वा यं ते सुषाव हर्यश्वाद्रिः ।  
र्व्_७,०२२।०१च् सोतुर् बाहुभ्यां सुयतो नार्वा ॥  
र्व्_७,०२२।०२अ यस् ते मदो युज्यश् चारुर् अस्ति येन वृत्राणि हर्यश्व हंसि ।  
र्व्_७,०२२।०२च् स त्वाम् इन्द्र प्रभूवसो ममत्तु ॥  
र्व्_७,०२२।०३अ बोधा सु मे मघवन् वाचम् एमां यां ते वसिष्ठो अर्चति प्रशस्तिम् ।  
र्व्_७,०२२।०३च् इमा ब्रह्म सधमादे जुषस्व ॥  
र्व्_७,०२२।०४अ श्रुधी हवं विपिपानस्याद्रेर् बोधा विप्रस्यार्चतो मनीषाम् ।  
र्व्_७,०२२।०४च् कृष्वा दुवांस्य् अन्तमा सचेमा ॥  
र्व्_७,०२२।०५अ न ते गिरो अपि मृष्ये तुरस्य न सुष्टुतिम् असुर्यस्य विद्वान् ।  
र्व्_७,०२२।०५च् सदा ते नाम स्वयशो विवक्मि ॥  
र्व्_७,०२२।०६अ भूरि हि ते सवना मानुषेषु भूरि मनीषी हवते त्वाम् इत् ।  
र्व्_७,०२२।०६च् मारे अस्मन् मघवञ् ज्योक् कः ॥  
र्व्_७,०२२।०७अ तुभ्येद् इमा सवना शूर विश्वा तुभ्यम् ब्रह्माणि वर्धना कृणोमि ।  
र्व्_७,०२२।०७च् त्वं नृभिर् हव्यो विश्वधासि ॥  
र्व्_७,०२२।०८अ नू चिन् नु ते मन्यमानस्य दस्मोद् अश्नुवन्ति महिमानम् उग्र ।  
र्व्_७,०२२।०८च् न वीर्यम् इन्द्र ते न राधः ॥  
र्व्_७,०२२।०९अ ये च पूर्व ऋषयो ये च नूत्ना इन्द्र ब्रह्माणि जनयन्त विप्राः ।  
र्व्_७,०२२।०९च् अस्मे ते सन्तु सख्या शिवानि यूयम् पात स्वस्तिभिः सदा नः ॥  
  
र्व्_७,०२३।०१अ उद् उ ब्रह्माण्य् ऐरत श्रवस्येन्द्रं समर्ये महया वसिष्ठ ।  
र्व्_७,०२३।०१च् आ यो विश्वानि शवसा ततानोपश्रोता म ईवतो वचांसि ॥  
र्व्_७,०२३।०२अ अयामि घोष इन्द्र देवजामिर् इरज्यन्त यच् छुरुधो विवाचि ।  
र्व्_७,०२३।०२च् नहि स्वम् आयुश् चिकिते जनेषु तानीद् अंहांस्य् अति पर्ष्य् अस्मान् ॥  
र्व्_७,०२३।०३अ युजे रथं गवेषणं हरिभ्याम् उप ब्रह्माणि जुजुषाणम् अस्थुः ।  
र्व्_७,०२३।०३च् वि बाधिष्ट स्य रोदसी महित्वेन्द्रो वृत्राण्य् अप्रती जघन्वान् ॥  
र्व्_७,०२३।०४अ आपश् चित् पिप्यु स्तर्यो न गावो नक्षन्न् ऋतं जरितारस् त इन्द्र ।  
र्व्_७,०२३।०४च् याहि वायुर् न नियुतो नो अच्छा त्वं हि धीभिर् दयसे वि वाजान् ॥  
र्व्_७,०२३।०५अ ते त्वा मदा इन्द्र मादयन्तु शुष्मिणं तुविराधसं जरित्रे ।  
र्व्_७,०२३।०५च् एको देवत्रा दयसे हि मर्तान् अस्मिञ् छूर सवने मादयस्व ॥  
र्व्_७,०२३।०६अ एवेद् इन्द्रं वृषणं वज्रबाहुं वसिष्ठासो अभ्य् अर्चन्त्य् अर्कैः ।  
र्व्_७,०२३।०६च् स न स्तुतो वीरवद् धातु गोमद् यूयम् पात स्वस्तिभिः सदा नः ॥  
  
र्व्_७,०२४।०१अ योनिष् ट इन्द्र सदने अकारि तम् आ नृभिः पुरुहूत प्र याहि ।  
र्व्_७,०२४।०१च् असो यथा नो ऽविता वृधे च ददो वसूनि ममदश् च सोमैः ॥  
र्व्_७,०२४।०२अ गृभीतं ते मन इन्द्र द्विबर्हाः सुतः सोमः परिषिक्ता मधूनि ।  
र्व्_७,०२४।०२च् विसृष्टधेना भरते सुवृक्तिर् इयम् इन्द्रं जोहुवती मनीषा ॥  
र्व्_७,०२४।०३अ आ नो दिव आ पृथिव्या ऋजीषिन्न् इदम् बर्हिः सोमपेयाय याहि ।  
र्व्_७,०२४।०३च् वहन्तु त्वा हरयो मद्र्यञ्चम् आङ्गूषम् अच्छा तवसम् मदाय ॥  
र्व्_७,०२४।०४अ आ नो विश्वाभिर् ऊतिभिः सजोषा ब्रह्म जुषाणो हर्यश्व याहि ।  
र्व्_७,०२४।०४च् वरीवृजत् स्थविरेभिः सुशिप्रास्मे दधद् वृषणं शुष्मम् इन्द्र ॥  
र्व्_७,०२४।०५अ एष स्तोमो मह उग्राय वाहे धुरीवात्यो न वाजयन्न् अधायि ।  
र्व्_७,०२४।०५च् इन्द्र त्वायम् अर्क ईट्टे वसूनां दिवीव द्याम् अधि नः श्रोमतं धाः ॥  
र्व्_७,०२४।०६अ एवा न इन्द्र वार्यस्य पूर्धि प्र ते महीं सुमतिं वेविदाम ।  
र्व्_७,०२४।०६च् इषम् पिन्व मघवद्भ्यः सुवीरां यूयम् पात स्वस्तिभिः सदा नः ॥  
  
र्व्_७,०२५।०१अ आ ते मह इन्द्रोत्य् उग्र समन्यवो यत् समरन्त सेनाः ।  
र्व्_७,०२५।०१च् पताति दिद्युन् नर्यस्य बाह्वोर् मा ते मनो विष्वद्र्यग् वि चारीत् ॥  
र्व्_७,०२५।०२अ नि दुर्ग इन्द्र श्नथिह्य् अमित्रां अभि ये नो मर्तासो अमन्ति ।  
र्व्_७,०२५।०२च् आरे तं शंसं कृणुहि निनित्सोर् आ नो भर सम्भरणं वसूनाम् ॥  
र्व्_७,०२५।०३अ शतं ते शिप्रिन्न् ऊतयः सुदासे सहस्रं शंसा उत रातिर् अस्तु ।  
र्व्_७,०२५।०३च् जहि वधर् वनुषो मर्त्यस्यास्मे द्युम्नम् अधि रत्नं च धेहि ॥  
र्व्_७,०२५।०४अ त्वावतो हीन्द्र क्रत्वे अस्मि त्वावतो ऽवितुः शूर रातौ ।  
र्व्_७,०२५।०४च् विश्वेद् अहानि तविषीव उग्रं ओकः कृणुष्व हरिवो न मर्धीः ॥  
र्व्_७,०२५।०५अ कुत्सा एते हर्यश्वाय शूषम् इन्द्रे सहो देवजूतम् इयानाः ।  
र्व्_७,०२५।०५च् सत्रा कृधि सुहना शूर वृत्रा वयं तरुत्राः सनुयाम वाजम् ॥  
र्व्_७,०२५।०६अ एवा न इन्द्र वार्यस्य पूर्धि प्र ते महीं सुमतिं वेविदाम ।  
र्व्_७,०२५।०६च् इषम् पिन्व मघवद्भ्यः सुवीरां यूयम् पात स्वस्तिभिः सदा नः ॥  
  
र्व्_७,०२६।०१अ न सोम इन्द्रम् असुतो ममाद नाब्रह्माणो मघवानं सुतासः ।  
र्व्_७,०२६।०१च् तस्मा उक्थं जनये यज् जुजोषन् नृवन् नवीयः शृणवद् यथा नः ॥  
र्व्_७,०२६।०२अ उक्थ-उक्थे सोम इन्द्रम् ममाद नीथे-नीथे मघवानं सुतासः ।  
र्व्_७,०२६।०२च् यद् ईं सबाधः पितरं न पुत्राः समानदक्षा अवसे हवन्ते ॥  
र्व्_७,०२६।०३अ चकार ता कृणवन् नूनम् अन्या यानि ब्रुवन्ति वेधसः सुतेषु ।  
र्व्_७,०२६।०३च् जनीर् इव पतिर् एकः समानो नि मामृजे पुर इन्द्रः सु सर्वाः ॥  
र्व्_७,०२६।०४अ एवा तम् आहुर् उत शृण्व इन्द्र एको विभक्ता तरणिर् मघानाम् ।  
र्व्_७,०२६।०४च् मिथस्तुर ऊतयो यस्य पूर्वीर् अस्मे भद्राणि सश्चत प्रियाणि ॥  
र्व्_७,०२६।०५अ एवा वसिष्ठ इन्द्रम् ऊतये नॄन् कृष्टीनां वृषभं सुते गृणाति ।  
र्व्_७,०२६।०५च् सहस्रिण उप नो माहि वाजान् यूयम् पात स्वस्तिभिः सदा नः ॥  
  
र्व्_७,०२७।०१अ इन्द्रं नरो नेमधिता हवन्ते यत् पार्या युनजते धियस् ताः ।  
र्व्_७,०२७।०१च् शूरो नृषाता शवसश् चकान आ गोमति व्रजे भजा त्वं नः ॥  
र्व्_७,०२७।०२अ य इन्द्र शुष्मो मघवन् ते अस्ति शिक्षा सखिभ्यः पुरुहूत नृभ्यः ।  
र्व्_७,०२७।०२च् त्वं हि दृऌहा मघवन् विचेता अपा वृधि परिवृतं न राधः ॥  
र्व्_७,०२७।०३अ इन्द्रो राजा जगतश् चर्षणीनाम् अधि क्षमि विषुरूपं यद् अस्ति ।  
र्व्_७,०२७।०३च् ततो ददाति दाशुषे वसूनि चोदद् राध उपस्तुतश् चिद् अर्वाक् ॥  
र्व्_७,०२७।०४अ नू चिन् न इन्द्रो मघवा सहूती दानो वाजं नि यमते न ऊती ।  
र्व्_७,०२७।०४च् अनूना यस्य दक्षिणा पीपाय वामं नृभ्यो अभिवीता सखिभ्यः ॥  
र्व्_७,०२७।०५अ नू इन्द्र राये वरिवस् कृधी न आ ते मनो ववृत्याम मघाय ।  
र्व्_७,०२७।०५च् गोमद् अश्वावद् रथवद् व्यन्तो यूयम् पात स्वस्तिभिः सदा नः ॥  
  
र्व्_७,०२८।०१अ ब्रह्मा ण इन्द्रोप याहि विद्वान् अर्वाञ्चस् ते हरयः सन्तु युक्ताः ।  
र्व्_७,०२८।०१च् विश्वे चिद् धि त्वा विहवन्त मर्ता अस्माकम् इच् छृणुहि विश्वमिन्व ॥  
र्व्_७,०२८।०२अ हवं त इन्द्र महिमा व्य् आनड् ब्रह्म यत् पासि शवसिन्न् ऋषीणाम् ।  
र्व्_७,०२८।०२च् आ यद् वज्रं दधिषे हस्त उग्र घोरः सन् क्रत्वा जनिष्ठा अषाऌहः ॥  
र्व्_७,०२८।०३अ तव प्रणीतीन्द्र जोहुवानान् सं यन् नॄन् न रोदसी निनेथ ।  
र्व्_७,०२८।०३च् महे क्षत्राय शवसे हि जज्ञे ऽतूतुजिं चित् तूतुजिर् अशिश्नत् ॥  
र्व्_७,०२८।०४अ एभिर् न इन्द्राहभिर् दशस्य दुर्मित्रासो हि क्षितयः पवन्ते ।  
र्व्_७,०२८।०४च् प्रति यच् चष्टे अनृतम् अनेना अव द्विता वरुणो मायी नः सात् ॥  
र्व्_७,०२८।०५अ वोचेमेद् इन्द्रम् मघवानम् एनम् महो रायो राधसो यद् ददन् नः ।  
र्व्_७,०२८।०५च् यो अर्चतो ब्रह्मकृतिम् अविष्ठो यूयम् पात स्वस्तिभिः सदा नः ॥  
  
र्व्_७,०२९।०१अ अयं सोम इन्द्र तुभ्यं सुन्व आ तु प्र याहि हरिवस् तदोकाः ।  
र्व्_७,०२९।०१च् पिबा त्व् अस्य सुषुतस्य चारोर् ददो मघानि मघवन्न् इयानः ॥  
र्व्_७,०२९।०२अ ब्रह्मन् वीर ब्रह्मकृतिं जुषाणो ऽर्वाचीनो हरिभिर् याहि तूयम् ।  
र्व्_७,०२९।०२च् अस्मिन्न् ऊ षु सवने मादयस्वोप ब्रह्माणि शृणव इमा नः ॥  
र्व्_७,०२९।०३अ का ते अस्त्य् अरङ्कृतिः सूक्तैः कदा नूनं ते मघवन् दाशेम ।  
र्व्_७,०२९।०३च् विश्वा मतीर् आ ततने त्वायाधा म इन्द्र शृणवो हवेमा ॥  
र्व्_७,०२९।०४अ उतो घा ते पुरुष्या इद् आसन् येषाम् पूर्वेषाम् अशृणोर् ऋषीणाम् ।  
र्व्_७,०२९।०४च् अधाहं त्वा मघवञ् जोहवीमि त्वं न इन्द्रासि प्रमतिः पितेव ॥  
र्व्_७,०२९।०५अ वोचेमेद् इन्द्रम् मघवानम् एनम् महो रायो राधसो यद् ददन् नः ।  
र्व्_७,०२९।०५च् यो अर्चतो ब्रह्मकृतिम् अविष्ठो यूयम् पात स्वस्तिभिः सदा नः ॥  
  
र्व्_७,०३०।०१अ आ नो देव शवसा याहि शुष्मिन् भवा वृध इन्द्र रायो अस्य ।  
र्व्_७,०३०।०१च् महे नृम्णाय नृपते सुवज्र महि क्षत्राय पौंस्याय शूर ॥  
र्व्_७,०३०।०२अ हवन्त उ त्वा हव्यं विवाचि तनूषु शूराः सूर्यस्य सातौ ।  
र्व्_७,०३०।०२च् त्वं विश्वेषु सेन्यो जनेषु त्वं वृत्राणि रन्धया सुहन्तु ॥  
र्व्_७,०३०।०३अ अहा यद् इन्द्र सुदिना व्युच्छान् दधो यत् केतुम् उपमं समत्सु ।  
र्व्_७,०३०।०३च् न्य् अग्निः सीदद् असुरो न होता हुवानो अत्र सुभगाय देवान् ॥  
र्व्_७,०३०।०४अ वयं ते त इन्द्र ये च देव स्तवन्त शूर ददतो मघानि ।  
र्व्_७,०३०।०४च् यच्छा सूरिभ्य उपमं वरूथं स्वाभुवो जरणाम् अश्नवन्त ॥  
र्व्_७,०३०।०५अ वोचेमेद् इन्द्रम् मघवानम् एनम् महो रायो राधसो यद् ददन् नः ।  
र्व्_७,०३०।०५च् यो अर्चतो ब्रह्मकृतिम् अविष्ठो यूयम् पात स्वस्तिभिः सदा नः ॥  
  
र्व्_७,०३१।०१अ प्र व इन्द्राय मादनं हर्यश्वाय गायत ।  
र्व्_७,०३१।०१च् सखायः सोमपाव्ने ॥  
र्व्_७,०३१।०२अ शंसेद् उक्थं सुदानव उत द्युक्षं यथा नरः ।  
र्व्_७,०३१।०२च् चकृमा सत्यराधसे ॥  
र्व्_७,०३१।०३अ त्वं न इन्द्र वाजयुस् त्वं गव्युः शतक्रतो ।  
र्व्_७,०३१।०३च् त्वं हिरण्ययुर् वसो ॥  
र्व्_७,०३१।०४अ वयम् इन्द्र त्वायवो ऽभि प्र णोनुमो वृषन् ।  
र्व्_७,०३१।०४च् विद्धी त्व् अस्य नो वसो ॥  
र्व्_७,०३१।०५अ मा नो निदे च वक्तवे ऽर्यो रन्धीर् अराव्णे ।  
र्व्_७,०३१।०५च् त्वे अपि क्रतुर् मम ॥  
र्व्_७,०३१।०६अ त्वं वर्मासि सप्रथः पुरोयोधश् च वृत्रहन् ।  
र्व्_७,०३१।०६च् त्वया प्रति ब्रुवे युजा ॥  
र्व्_७,०३१।०७अ महां उतासि यस्य ते ऽनु स्वधावरी सहः ।  
र्व्_७,०३१।०७च् मम्नाते इन्द्र रोदसी ॥  
र्व्_७,०३१।०८अ तं त्वा मरुत्वती परि भुवद् वाणी सयावरी ।  
र्व्_७,०३१।०८च् नक्षमाणा सह द्युभिः ॥  
र्व्_७,०३१।०९अ ऊर्ध्वासस् त्वान्व् इन्दवो भुवन् दस्मम् उप द्यवि ।  
र्व्_७,०३१।०९च् सं ते नमन्त कृष्टयः ॥  
र्व्_७,०३१।१०अ प्र वो महे महिवृधे भरध्वम् प्रचेतसे प्र सुमतिं कृणुध्वम् ।  
र्व्_७,०३१।१०च् विशः पूर्वीः प्र चरा चर्षणिप्राः ॥  
र्व्_७,०३१।११अ उरुव्यचसे महिने सुवृक्तिम् इन्द्राय ब्रह्म जनयन्त विप्राः ।  
र्व्_७,०३१।११च् तस्य व्रतानि न मिनन्ति धीराः ॥  
र्व्_७,०३१।१२अ इन्द्रं वाणीर् अनुत्तमन्युम् एव सत्रा राजानं दधिरे सहध्यै ।  
र्व्_७,०३१।१२च् हर्यश्वाय बर्हया सम् आपीन् ॥  
  
र्व्_७,०३२।०१अ मो षु त्वा वाघतश् चनारे अस्मन् नि रीरमन् ।  
र्व्_७,०३२।०१च् आरात्ताच् चित् सधमादं न आ गहीह वा सन्न् उप श्रुधि ॥  
र्व्_७,०३२।०२अ इमे हि ते ब्रह्मकृतः सुते सचा मधौ न मक्ष आसते ।  
र्व्_७,०३२।०२च् इन्द्रे कामं जरितारो वसूयवो रथे न पादम् आ दधुः ॥  
र्व्_७,०३२।०३ रायस्कामो वज्रहस्तं सुदक्षिणम् पुत्रो न पितरं हुवे ॥  
र्व्_७,०३२।०४अ इम इन्द्राय सुन्विरे सोमासो दध्याशिरः ।  
र्व्_७,०३२।०४च् तां आ मदाय वज्रहस्त पीतये हरिभ्यां याह्य् ओक आ ॥  
र्व्_७,०३२।०५अ श्रवच् छ्रुत्कर्ण ईयते वसूनां नू चिन् नो मर्धिषद् गिरः ।  
र्व्_७,०३२।०५च् सद्यश् चिद् यः सहस्राणि शता ददन् नकिर् दित्सन्तम् आ मिनत् ॥  
र्व्_७,०३२।०६अ स वीरो अप्रतिष्कुत इन्द्रेण शूशुवे नृभिः ।  
र्व्_७,०३२।०६च् यस् ते गभीरा सवनानि वृत्रहन् सुनोत्य् आ च धावति ॥  
र्व्_७,०३२।०७अ भवा वरूथम् मघवन् मघोनां यत् समजासि शर्धतः ।  
र्व्_७,०३२।०७च् वि त्वाहतस्य वेदनम् भजेमह्य् आ दूणाशो भरा गयम् ॥  
र्व्_७,०३२।०८अ सुनोता सोमपाव्ने सोमम् इन्द्राय वज्रिणे ।  
र्व्_७,०३२।०८च् पचता पक्तीर् अवसे कृणुध्वम् इत् पृणन्न् इत् पृणते मयः ॥  
र्व्_७,०३२।०९अ मा स्रेधत सोमिनो दक्षता महे कृणुध्वं राय आतुजे ।  
र्व्_७,०३२।०९च् तरणिर् इज् जयति क्षेति पुष्यति न देवासः कवत्नवे ॥  
र्व्_७,०३२।१०अ नकिः सुदासो रथम् पर्य् आस न रीरमत् ।  
र्व्_७,०३२।१०च् इन्द्रो यस्याविता यस्य मरुतो गमत् स गोमति व्रजे ॥  
र्व्_७,०३२।११अ गमद् वाजं वाजयन्न् इन्द्र मर्त्यो यस्य त्वम् अविता भुवः ।  
र्व्_७,०३२।११च् अस्माकम् बोध्य् अविता रथानाम् अस्माकं शूर नृणाम् ॥  
र्व्_७,०३२।१२अ उद् इन् न्व् अस्य रिच्यते ऽंशो धनं न जिग्युषः ।  
र्व्_७,०३२।१२च् य इन्द्रो हरिवान् न दभन्ति तं रिपो दक्षं दधाति सोमिनि ॥  
र्व्_७,०३२।१३अ मन्त्रम् अखर्वं सुधितं सुपेशसं दधात यज्ञियेष्व् आ ।  
र्व्_७,०३२।१३च् पूर्वीश् चन प्रसितयस् तरन्ति तं य इन्द्रे कर्मणा भुवत् ॥  
र्व्_७,०३२।१४अ कस् तम् इन्द्र त्वावसुम् आ मर्त्यो दधर्षति ।  
र्व्_७,०३२।१४च् श्रद्धा इत् ते मघवन् पार्ये दिवि वाजी वाजं सिषासति ॥  
र्व्_७,०३२।१५अ मघोनः स्म वृत्रहत्येषु चोदय ये ददति प्रिया वसु ।  
र्व्_७,०३२।१५च् तव प्रणीती हर्यश्व सूरिभिर् विश्वा तरेम दुरिता ॥  
र्व्_७,०३२।१६अ तवेद् इन्द्रावमं वसु त्वम् पुष्यसि मध्यमम् ।  
र्व्_७,०३२।१६च् सत्रा विश्वस्य परमस्य राजसि नकिष् ट्वा गोषु वृण्वते ॥  
र्व्_७,०३२।१७अ त्वं विश्वस्य धनदा असि श्रुतो य ईम् भवन्त्य् आजयः ।  
र्व्_७,०३२।१७च् तवायं विश्वः पुरुहूत पार्थिवो ऽवस्युर् नाम भिक्षते ॥  
र्व्_७,०३२।१८अ यद् इन्द्र यावतस् त्वम् एतावद् अहम् ईशीय ।  
र्व्_७,०३२।१८च् स्तोतारम् इद् दिधिषेय रदावसो न पापत्वाय रासीय ॥  
र्व्_७,०३२।१९अ शिक्षेयम् इन् महयते दिवे-दिवे राय आ कुहचिद्विदे ।  
र्व्_७,०३२।१९च् नहि त्वद् अन्यन् मघवन् न आप्यं वस्यो अस्ति पिता चन ॥  
र्व्_७,०३२।२०अ तरणिर् इत् सिषासति वाजम् पुरन्ध्या युजा ।  
र्व्_७,०३२।२०च् आ व इन्द्रम् पुरुहूतं नमे गिरा नेमिं तष्टेव सुद्र्वम् ॥  
र्व्_७,०३२।२१अ न दुष्टुती मर्त्यो विन्दते वसु न स्रेधन्तं रयिर् नशत् ।  
र्व्_७,०३२।२१च् सुशक्तिर् इन् मघवन् तुभ्यम् मावते देष्णं यत् पार्ये दिवि ॥  
र्व्_७,०३२।२२अ अभि त्वा शूर नोनुमो ऽदुग्धा इव धेनवः ।  
र्व्_७,०३२।२२च् ईशानम् अस्य जगतः स्वर्दृशम् ईशानम् इन्द्र तस्थुषः ॥  
र्व्_७,०३२।२३अ न त्वावां अन्यो दिव्यो न पार्थिवो न जातो न जनिष्यते ।  
र्व्_७,०३२।२३च् अश्वायन्तो मघवन्न् इन्द्र वाजिनो गव्यन्तस् त्वा हवामहे ॥  
र्व्_७,०३२।२४अ अभी षतस् तद् आ भरेन्द्र ज्यायः कनीयसः ।  
र्व्_७,०३२।२४च् पुरूवसुर् हि मघवन् सनाद् असि भरे-भरे च हव्यः ॥  
र्व्_७,०३२।२५अ परा णुदस्व मघवन्न् अमित्रान् सुवेदा नो वसू कृधि ।  
र्व्_७,०३२।२५च् अस्माकम् बोध्य् अविता महाधने भवा वृधः सखीनाम् ॥  
र्व्_७,०३२।२६अ इन्द्र क्रतुं न आ भर पिता पुत्रेभ्यो यथा ।  
र्व्_७,०३२।२६च् शिक्षा णो अस्मिन् पुरुहूत यामनि जीवा ज्योतिर् अशीमहि ॥  
र्व्_७,०३२।२७अ मा नो अज्ञाता वृजना दुराध्यो माशिवासो अव क्रमुः ।  
र्व्_७,०३२।२७च् त्वया वयम् प्रवतः शश्वतीर् अपो ऽति शूर तरामसि ॥  
  
र्व्_७,०३३।०१अ श्वित्यञ्चो मा दक्षिणतस्कपर्दा धियञ्जिन्वासो अभि हि प्रमन्दुः ।  
र्व्_७,०३३।०१च् उत्तिष्ठन् वोचे परि बर्हिषो नॄन् न मे दूराद् अवितवे वसिष्ठाः ॥  
र्व्_७,०३३।०२अ दूराद् इन्द्रम् अनयन्न् आ सुतेन तिरो वैशन्तम् अति पान्तम् उग्रम् ।  
र्व्_७,०३३।०२च् पाशद्युम्नस्य वायतस्य सोमात् सुताद् इन्द्रो ऽवृणीता वसिष्ठान् ॥  
र्व्_७,०३३।०३अ एवेन् नु कं सिन्धुम् एभिस् ततारेवेन् नु कम् भेदम् एभिर् जघान ।  
र्व्_७,०३३।०३च् एवेन् नु कं दाशराज्ञे सुदासम् प्रावद् इन्द्रो ब्रह्मणा वो वसिष्ठाः ॥  
र्व्_७,०३३।०४अ जुष्टी नरो ब्रह्मणा वः पितॄणाम् अक्षम् अव्ययं न किला रिषाथ ।  
र्व्_७,०३३।०४च् यच् छक्वरीषु बृहता रवेणेन्द्रे शुष्मम् अदधाता वसिष्ठाः ॥  
र्व्_७,०३३।०५अ उद् द्याम् इवेत् तृष्णजो नाथितासो ऽदीधयुर् दाशराज्ञे वृतासः ।  
र्व्_७,०३३।०५च् वसिष्ठस्य स्तुवत इन्द्रो अश्रोद् उरुं तृत्सुभ्यो अकृणोद् उ लोकम् ॥  
र्व्_७,०३३।०६अ दण्डा इवेद् गोअजनास आसन् परिच्छिन्ना भरता अर्भकासः ।  
र्व्_७,०३३।०६च् अभवच् च पुरएता वसिष्ठ आद् इत् तृत्सूनां विशो अप्रथन्त ॥  
र्व्_७,०३३।०७अ त्रयः कृण्वन्ति भुवनेषु रेतस् तिस्रः प्रजा आर्या ज्योतिरग्राः ।  
र्व्_७,०३३।०७च् त्रयो घर्मास उषसं सचन्ते सर्वां इत् तां अनु विदुर् वसिष्ठाः ॥  
र्व्_७,०३३।०८अ सूर्यस्येव वक्षथो ज्योतिर् एषां समुद्रस्येव महिमा गभीरः ।  
र्व्_७,०३३।०८च् वातस्येव प्रजवो नान्येन स्तोमो वसिष्ठा अन्वेतवे वः ॥  
र्व्_७,०३३।०९अ त इन् निण्यं हृदयस्य प्रकेतैः सहस्रवल्शम् अभि सं चरन्ति ।  
र्व्_७,०३३।०९च् यमेन ततम् परिधिं वयन्तो ऽप्सरस उप सेदुर् वसिष्ठाः ॥  
र्व्_७,०३३।१०अ विद्युतो ज्योतिः परि सञ्जिहानम् मित्रावरुणा यद् अपश्यतां त्वा ।  
र्व्_७,०३३।१०च् तत् ते जन्मोतैकं वसिष्ठागस्त्यो यत् त्वा विश आजभार ॥  
र्व्_७,०३३।११अ उतासि मैत्रावरुणो वसिष्ठोर्वश्या ब्रह्मन् मनसो ऽधि जातः ।  
र्व्_७,०३३।११च् द्रप्सं स्कन्नम् ब्रह्मणा दैव्येन विश्वे देवाः पुष्करे त्वाददन्त ॥  
र्व्_७,०३३।१२अ स प्रकेत उभयस्य प्रविद्वान् सहस्रदान उत वा सदानः ।  
र्व्_७,०३३।१२च् यमेन ततम् परिधिं वयिष्यन्न् अप्सरसः परि जज्ञे वसिष्ठः ॥  
र्व्_७,०३३।१३अ सत्रे ह जाताव् इषिता नमोभिः कुम्भे रेतः सिषिचतुः समानम् ।  
र्व्_७,०३३।१३च् ततो ह मान उद् इयाय मध्यात् ततो जातम् ऋषिम् आहुर् वसिष्ठम् ॥  
र्व्_७,०३३।१४अ उक्थभृतं सामभृतम् बिभर्ति ग्रावाणम् बिभ्रत् प्र वदात्य् अग्रे ।  
र्व्_७,०३३।१४च् उपैनम् आध्वं सुमनस्यमाना आ वो गच्छाति प्रतृदो वसिष्ठः ॥  
  
र्व्_७,०३४।०१ प्र शुक्रैतु देवी मनीषा अस्मत् सुतष्टो रथो न वाजी ॥  
र्व्_७,०३४।०२ विदुः पृथिव्या दिवो जनित्रं शृण्वन्त्य् आपो अध क्षरन्तीः ॥  
र्व्_७,०३४।०३ आपश् चिद् अस्मै पिन्वन्त पृथ्वीर् वृत्रेषु शूरा मंसन्त उग्राः ॥  
र्व्_७,०३४।०४ आ धूर्ष्व् अस्मै दधाताश्वान् इन्द्रो न वज्री हिरण्यबाहुः ॥  
र्व्_७,०३४।०५ अभि प्र स्थाताहेव यज्ञं यातेव पत्मन् त्मना हिनोत ॥  
र्व्_७,०३४।०६ त्मना समत्सु हिनोत यज्ञं दधात केतुं जनाय वीरम् ॥  
र्व्_७,०३४।०७ उद् अस्य शुष्माद् भानुर् नार्त बिभर्ति भारम् पृथिवी न भूम ॥  
र्व्_७,०३४।०८ ह्वयामि देवां अयातुर् अग्ने साधन्न् ऋतेन धियं दधामि ॥  
र्व्_७,०३४।०९ अभि वो देवीं धियं दधिध्वम् प्र वो देवत्रा वाचं कृणुध्वम् ॥  
र्व्_७,०३४।१० आ चष्ट आसाम् पाथो नदीनां वरुण उग्रः सहस्रचक्षाः ॥  
र्व्_७,०३४।११ राजा राष्ट्रानाम् पेशो नदीनाम् अनुत्तम् अस्मै क्षत्रं विश्वायु ॥  
र्व्_७,०३४।१२ अविष्टो अस्मान् विश्वासु विक्ष्व् अद्युं कृणोत शंसं निनित्सोः ॥  
र्व्_७,०३४।१३ व्य् एतु दिद्युद् द्विषाम् अशेवा युयोत विष्वग् रपस् तनूनाम् ॥  
र्व्_७,०३४।१४ अवीन् नो अग्निर् हव्यान् नमोभिः प्रेष्ठो अस्मा अधायि स्तोमः ॥  
र्व्_७,०३४।१५ सजूर् देवेभिर् अपां नपातं सखायं कृध्वं शिवो नो अस्तु ॥  
र्व्_७,०३४।१६ अब्जाम् उक्थैर् अहिं गृणीषे बुध्ने नदीनां रजस्सु षीदन् ॥  
र्व्_७,०३४।१७ मा नो ऽहिर् बुध्न्यो रिषे धान् मा यज्ञो अस्य स्रिधद् ऋतायोः ॥  
र्व्_७,०३४।१८ उत न एषु नृषु श्रवो धुः प्र राये यन्तु शर्धन्तो अर्यः ॥  
र्व्_७,०३४।१९ तपन्ति शत्रुं स्वर् ण भूमा महासेनासो अमेभिर् एषाम् ॥  
र्व्_७,०३४।२० आ यन् नः पत्नीर् गमन्त्य् अच्छा त्वष्टा सुपाणिर् दधातु वीरान् ॥  
र्व्_७,०३४।२१ प्रति न स्तोमं त्वष्टा जुषेत स्याद् अस्मे अरमतिर् वसूयुः ॥  
र्व्_७,०३४।२२अ ता नो रासन् रातिषाचो वसून्य् आ रोदसी वरुणानी शृणोतु ।  
र्व्_७,०३४।२२च् वरूत्रीभिः सुशरणो नो अस्तु त्वष्टा सुदत्रो वि दधातु रायः ॥  
र्व्_७,०३४।२३अ तन् नो रायः पर्वतास् तन् न आपस् तद् रातिषाच ओषधीर् उत द्यौः ।  
र्व्_७,०३४।२३च् वनस्पतिभिः पृथिवी सजोषा उभे रोदसी परि पासतो नः ॥  
र्व्_७,०३४।२४अ अनु तद् उर्वी रोदसी जिहाताम् अनु द्युक्षो वरुण इन्द्रसखा ।  
र्व्_७,०३४।२४च् अनु विश्वे मरुतो ये सहासो रायः स्याम धरुणं धियध्यै ॥  
र्व्_७,०३४।२५अ तन् न इन्द्रो वरुणो मित्रो अग्निर् आप ओषधीर् वनिनो जुषन्त ।  
र्व्_७,०३४।२५च् शर्मन् स्याम मरुताम् उपस्थे यूयम् पात स्वस्तिभिः सदा नः ॥  
  
र्व्_७,०३५।०१अ शं न इन्द्राग्नी भवताम् अवोभिः शं न इन्द्रावरुणा रातहव्या ।  
र्व्_७,०३५।०१च् शम् इन्द्रासोमा सुविताय शं योः शं न इन्द्रापूषणा वाजसातौ ॥  
र्व्_७,०३५।०२अ शं नो भगः शम् उ नः शंसो अस्तु शं नः पुरन्धिः शम् उ सन्तु रायः ।  
र्व्_७,०३५।०२च् शं नः सत्यस्य सुयमस्य शंसः शं नो अर्यमा पुरुजातो अस्तु ॥  
र्व्_७,०३५।०३अ शं नो धाता शम् उ धर्ता नो अस्तु शं न उरूची भवतु स्वधाभिः ।  
र्व्_७,०३५।०३च् शं रोदसी बृहती शं नो अद्रिः शं नो देवानां सुहवानि सन्तु ॥  
र्व्_७,०३५।०४अ शं नो अग्निर् ज्योतिरनीको अस्तु शं नो मित्रावरुणाव् अश्विना शम् ।  
र्व्_७,०३५।०४च् शं नः सुकृतां सुकृतानि सन्तु शं न इषिरो अभि वातु वातः ॥  
र्व्_७,०३५।०५अ शं नो द्यावापृथिवी पूर्वहूतौ शम् अन्तरिक्षं दृशये नो अस्तु ।  
र्व्_७,०३५।०५च् शं न ओषधीर् वनिनो भवन्तु शं नो रजसस् पतिर् अस्तु जिष्णुः ॥  
र्व्_७,०३५।०६अ शं न इन्द्रो वसुभिर् देवो अस्तु शम् आदित्येभिर् वरुणः सुशंसः ।  
र्व्_७,०३५।०६च् शं नो रुद्रो रुद्रेभिर् जलाषः शं नस् त्वष्टा ग्नाभिर् इह शृणोतु ॥  
र्व्_७,०३५।०७अ शं नः सोमो भवतु ब्रह्म शं नः शं नो ग्रावाणः शम् उ सन्तु यज्ञाः ।  
र्व्_७,०३५।०७च् शं नः स्वरूणाम् मितयो भवन्तु शं नः प्रस्वः शम् व् अस्तु वेदिः ॥  
र्व्_७,०३५।०८अ शं नः सूर्य उरुचक्षा उद् एतु शं नश् चतस्रः प्रदिशो भवन्तु ।  
र्व्_७,०३५।०८च् शं नः पर्वता ध्रुवयो भवन्तु शं नः सिन्धवः शम् उ सन्त्व् आपः ॥  
र्व्_७,०३५।०९अ शं नो अदितिर् भवतु व्रतेभिः शं नो भवन्तु मरुतः स्वर्काः ।  
र्व्_७,०३५।०९च् शं नो विष्णुः शम् उ पूषा नो अस्तु शं नो भवित्रं शम् व् अस्तु वायुः ॥  
र्व्_७,०३५।१०अ शं नो देवः सविता त्रायमाणः शं नो भवन्तूषसो विभातीः ।  
र्व्_७,०३५।१०च् शं नः पर्जन्यो भवतु प्रजाभ्यः शं नः क्षेत्रस्य पतिर् अस्तु शम्भुः ॥  
र्व्_७,०३५।११अ शं नो देवा विश्वदेवा भवन्तु शं सरस्वती सह धीभिर् अस्तु ।  
र्व्_७,०३५।११च् शम् अभिषाचः शम् उ रातिषाचः शं नो दिव्याः पार्थिवाः शं नो अप्याः ॥  
र्व्_७,०३५।१२अ शं नः सत्यस्य पतयो भवन्तु शं नो अर्वन्तः शम् उ सन्तु गावः ।  
र्व्_७,०३५।१२च् शं न ऋभवः सुकृतः सुहस्ताः शं नो भवन्तु पितरो हवेषु ॥  
र्व्_७,०३५।१३अ शं नो अज एकपाद् देवो अस्तु शं नो ऽहिर् बुध्न्यः शं समुद्रः ।  
र्व्_७,०३५।१३च् शं नो अपां नपात् पेरुर् अस्तु शं नः पृश्निर् भवतु देवगोपा ॥  
र्व्_७,०३५।१४अ आदित्या रुद्रा वसवो जुषन्तेदम् ब्रह्म क्रियमाणं नवीयः ।  
र्व्_७,०३५।१४च् शृण्वन्तु नो दिव्याः पार्थिवासो गोजाता उत ये यज्ञियासः ॥  
र्व्_७,०३५।१५अ ये देवानां यज्ञिया यज्ञियानाम् मनोर् यजत्रा अमृता ऋतज्ञाः ।  
र्व्_७,०३५।१५च् ते नो रासन्ताम् उरुगायम् अद्य यूयम् पात स्वस्तिभिः सदा नः ॥  
  
र्व्_७,०३६।०१अ प्र ब्रह्मैतु सदनाद् ऋतस्य वि रश्मिभिः ससृजे सूर्यो गाः ।  
र्व्_७,०३६।०१च् वि सानुना पृथिवी सस्र उर्वी पृथु प्रतीकम् अध्य् एधे अग्निः ॥  
र्व्_७,०३६।०२अ इमां वाम् मित्रावरुणा सुवृक्तिम् इषं न कृण्वे असुरा नवीयः ।  
र्व्_७,०३६।०२च् इनो वाम् अन्यः पदवीर् अदब्धो जनं च मित्रो यतति ब्रुवाणः ॥  
र्व्_७,०३६।०३अ आ वातस्य ध्रजतो रन्त इत्या अपीपयन्त धेनवो न सूदाः ।  
र्व्_७,०३६।०३च् महो दिवः सदने जायमानो ऽचिक्रदद् वृषभः सस्मिन्न् ऊधन् ॥  
र्व्_७,०३६।०४अ गिरा य एता युनजद् धरी त इन्द्र प्रिया सुरथा शूर धायू ।  
र्व्_७,०३६।०४च् प्र यो मन्युं रिरिक्षतो मिनात्य् आ सुक्रतुम् अर्यमणं ववृत्याम् ॥  
र्व्_७,०३६।०५अ यजन्ते अस्य सख्यं वयश् च नमस्विनः स्व ऋतस्य धामन् ।  
र्व्_७,०३६।०५च् वि पृक्षो बाबधे नृभि स्तवान इदं नमो रुद्राय प्रेष्ठम् ॥  
र्व्_७,०३६।०६अ आ यत् साकं यशसो वावशानाः सरस्वती सप्तथी सिन्धुमाता ।  
र्व्_७,०३६।०६च् याः सुष्वयन्त सुदुघाः सुधारा अभि स्वेन पयसा पीप्यानाः ॥  
र्व्_७,०३६।०७अ उत त्ये नो मरुतो मन्दसाना धियं तोकं च वाजिनो ऽवन्तु ।  
र्व्_७,०३६।०७च् मा नः परि ख्यद् अक्षरा चरन्त्य् अवीवृधन् युज्यं ते रयिं नः ॥  
र्व्_७,०३६।०८अ प्र वो महीम् अरमतिं कृणुध्वम् प्र पूषणं विदथ्यं न वीरम् ।  
र्व्_७,०३६।०८च् भगं धियो ऽवितारं नो अस्याः सातौ वाजं रातिषाचम् पुरन्धिम् ॥  
र्व्_७,०३६।०९अ अच्छायं वो मरुतः श्लोक एत्व् अच्छा विष्णुं निषिक्तपाम् अवोभिः ।  
र्व्_७,०३६।०९च् उत प्रजायै गृणते वयो धुर् यूयम् पात स्वस्तिभिः सदा नः ॥  
  
र्व्_७,०३७।०१अ आ वो वाहिष्ठो वहतु स्तवध्यै रथो वाजा ऋभुक्षणो अमृक्तः ।  
र्व्_७,०३७।०१च् अभि त्रिपृष्ठैः सवनेषु सोमैर् मदे सुशिप्रा महभिः पृणध्वम् ॥  
र्व्_७,०३७।०२अ यूयं ह रत्नम् मघवत्सु धत्थ स्वर्दृश ऋभुक्षणो अमृक्तम् ।  
र्व्_७,०३७।०२च् सं यज्ञेषु स्वधावन्तः पिबध्वं वि नो राधांसि मतिभिर् दयध्वम् ॥  
र्व्_७,०३७।०३अ उवोचिथ हि मघवन् देष्णम् महो अर्भस्य वसुनो विभागे ।  
र्व्_७,०३७।०३च् उभा ते पूर्णा वसुना गभस्ती न सूनृता नि यमते वसव्या ॥  
र्व्_७,०३७।०४अ त्वम् इन्द्र स्वयशा ऋभुक्षा वाजो न साधुर् अस्तम् एष्य् ऋक्वा ।  
र्व्_७,०३७।०४च् वयं नु ते दाश्वांसः स्याम ब्रह्म कृण्वन्तो हरिवो वसिष्ठाः ॥  
र्व्_७,०३७।०५अ सनितासि प्रवतो दाशुषे चिद् याभिर् विवेषो हर्यश्व धीभिः ।  
र्व्_७,०३७।०५च् ववन्मा नु ते युज्याभिर् ऊती कदा न इन्द्र राय आ दशस्येः ॥  
र्व्_७,०३७।०६अ वासयसीव वेधसस् त्वं नः कदा न इन्द्र वचसो बुबोधः ।  
र्व्_७,०३७।०६च् अस्तं तात्या धिया रयिं सुवीरम् पृक्षो नो अर्वा न्य् उहीत वाजी ॥  
र्व्_७,०३७।०७अ अभि यं देवी निरृतिश् चिद् ईशे नक्षन्त इन्द्रं शरदः सुपृक्षः ।  
र्व्_७,०३७।०७च् उप त्रिबन्धुर् जरदष्टिम् एत्य् अस्ववेशं यं कृणवन्त मर्ताः ॥  
र्व्_७,०३७।०८अ आ नो राधांसि सवित स्तवध्या आ रायो यन्तु पर्वतस्य रातौ ।  
र्व्_७,०३७।०८च् सदा नो दिव्यः पायुः सिषक्तु यूयम् पात स्वस्तिभिः सदा नः ॥  
  
र्व्_७,०३८।०१अ उद् उ ष्य देवः सविता ययाम हिरण्ययीम् अमतिं याम् अशिश्रेत् ।  
र्व्_७,०३८।०१च् नूनम् भगो हव्यो मानुषेभिर् वि यो रत्ना पुरूवसुर् दधाति ॥  
र्व्_७,०३८।०२अ उद् उ तिष्ठ सवितः श्रुध्य् अस्य हिरण्यपाणे प्रभृताव् ऋतस्य ।  
र्व्_७,०३८।०२च् व्य् उर्वीम् पृथ्वीम् अमतिं सृजान आ नृभ्यो मर्तभोजनं सुवानः ॥  
र्व्_७,०३८।०३अ अपि ष्टुतः सविता देवो अस्तु यम् आ चिद् विश्वे वसवो गृणन्ति ।  
र्व्_७,०३८।०३च् स न स्तोमान् नमस्यश् चनो धाद् विश्वेभिः पातु पायुभिर् नि सूरीन् ॥  
र्व्_७,०३८।०४अ अभि यं देव्य् अदितिर् गृणाति सवं देवस्य सवितुर् जुषाणा ।  
र्व्_७,०३८।०४च् अभि सम्राजो वरुणो गृणन्त्य् अभि मित्रासो अर्यमा सजोषाः ॥  
र्व्_७,०३८।०५अ अभि ये मिथो वनुषः सपन्ते रातिं दिवो रातिषाचः पृथिव्याः ।  
र्व्_७,०३८।०५च् अहिर् बुध्न्य उत नः शृणोतु वरूत्र्य् एकधेनुभिर् नि पातु ॥  
र्व्_७,०३८।०६अ अनु तन् नो जास्पतिर् मंसीष्ट रत्नं देवस्य सवितुर् इयानः ।  
र्व्_७,०३८।०६च् भगम् उग्रो ऽवसे जोहवीति भगम् अनुग्रो अध याति रत्नम् ॥  
र्व्_७,०३८।०७अ शं नो भवन्तु वाजिनो हवेषु देवताता मितद्रवः स्वर्काः ।  
र्व्_७,०३८।०७च् जम्भयन्तो ऽहिं वृकं रक्षांसि सनेम्य् अस्मद् युयवन्न् अमीवाः ॥  
र्व्_७,०३८।०८अ वाजे-वाजे ऽवत वाजिनो नो धनेषु विप्रा अमृता ऋतज्ञाः ।  
र्व्_७,०३८।०८च् अस्य मध्वः पिबत मादयध्वं तृप्ता यात पथिभिर् देवयानैः ॥  
  
र्व्_७,०३९।०१अ ऊर्ध्वो अग्निः सुमतिं वस्वो अश्रेत् प्रतीची जूर्णिर् देवतातिम् एति ।  
र्व्_७,०३९।०१च् भेजाते अद्री रथ्येव पन्थाम् ऋतं होता न इषितो यजाति ॥  
र्व्_७,०३९।०२अ प्र वावृजे सुप्रया बर्हिर् एषाम् आ विश्पतीव बीरिट इयाते ।  
र्व्_७,०३९।०२च् विशाम् अक्तोर् उषसः पूर्वहूतौ वायुः पूषा स्वस्तये नियुत्वान् ॥  
र्व्_७,०३९।०३अ ज्मया अत्र वसवो रन्त देवा उराव् अन्तरिक्षे मर्जयन्त शुभ्राः ।  
र्व्_७,०३९।०३च् अर्वाक् पथ उरुज्रयः कृणुध्वं श्रोता दूतस्य जग्मुषो नो अस्य ॥  
र्व्_७,०३९।०४अ ते हि यज्ञेषु यज्ञियास ऊमाः सधस्थं विश्वे अभि सन्ति देवाः ।  
र्व्_७,०३९।०४च् तां अध्वर उशतो यक्ष्य् अग्ने श्रुष्टी भगं नासत्या पुरन्धिम् ॥  
र्व्_७,०३९।०५अ आग्ने गिरो दिव आ पृथिव्या मित्रं वह वरुणम् इन्द्रम् अग्निम् ।  
र्व्_७,०३९।०५च् आर्यमणम् अदितिं विष्णुम् एषां सरस्वती मरुतो मादयन्ताम् ॥  
र्व्_७,०३९।०६अ ररे हव्यम् मतिभिर् यज्ञियानां नक्षत् कामम् मर्त्यानाम् असिन्वन् ।  
र्व्_७,०३९।०६च् धाता रयिम् अविदस्यं सदासां सक्षीमहि युज्येभिर् नु देवैः ॥  
र्व्_७,०३९।०७अ नू रोदसी अभिष्टुते वसिष्ठैर् ऋतावानो वरुणो मित्रो अग्निः ।  
र्व्_७,०३९।०७च् यच्छन्तु चन्द्रा उपमं नो अर्कं यूयम् पात स्वस्तिभिः सदा नः ॥  
  
र्व्_७,०४०।०१अ ओ श्रुष्टिर् विदथ्या सम् एतु प्रति स्तोमं दधीमहि तुराणाम् ।  
र्व्_७,०४०।०१च् यद् अद्य देवः सविता सुवाति स्यामास्य रत्निनो विभागे ॥  
र्व्_७,०४०।०२अ मित्रस् तन् नो वरुणो रोदसी च द्युभक्तम् इन्द्रो अर्यमा ददातु ।  
र्व्_७,०४०।०२च् दिदेष्टु देव्य् अदिती रेक्णो वायुश् च यन् नियुवैते भगश् च ॥  
र्व्_७,०४०।०३अ सेद् उग्रो अस्तु मरुतः स शुष्मी यम् मर्त्यम् पृषदश्वा अवाथ ।  
र्व्_७,०४०।०३च् उतेम् अग्निः सरस्वती जुनन्ति न तस्य रायः पर्येतास्ति ॥  
र्व्_७,०४०।०४अ अयं हि नेता वरुण ऋतस्य मित्रो राजानो अर्यमापो धुः ।  
र्व्_७,०४०।०४च् सुहवा देव्य् अदितिर् अनर्वा ते नो अंहो अति पर्षन्न् अरिष्टान् ॥  
र्व्_७,०४०।०५अ अस्य देवस्य मीऌहुषो वया विष्णोर् एषस्य प्रभृथे हविर्भिः ।  
र्व्_७,०४०।०५च् विदे हि रुद्रो रुद्रियम् महित्वं यासिष्टं वर्तिर् अश्विनाव् इरावत् ॥  
र्व्_७,०४०।०६अ मात्र पूषन्न् आघृण इरस्यो वरूत्री यद् रातिषाचश् च रासन् ।  
र्व्_७,०४०।०६च् मयोभुवो नो अर्वन्तो नि पान्तु वृष्टिम् परिज्मा वातो ददातु ॥  
र्व्_७,०४०।०७अ नू रोदसी अभिष्टुते वसिष्ठैर् ऋतावानो वरुणो मित्रो अग्निः ।  
र्व्_७,०४०।०७च् यच्छन्तु चन्द्रा उपमं नो अर्कं यूयम् पात स्वस्तिभिः सदा नः ॥  
  
र्व्_७,०४१।०१अ प्रातर् अग्निम् प्रातर् इन्द्रं हवामहे प्रातर् मित्रावरुणा प्रातर् अश्विना ।  
र्व्_७,०४१।०१च् प्रातर् भगम् पूषणम् ब्रह्मणस् पतिम् प्रातः सोमम् उत रुद्रं हुवेम ॥  
र्व्_७,०४१।०२अ प्रातर्जितम् भगम् उग्रं हुवेम वयम् पुत्रम् अदितेर् यो विधर्ता ।  
र्व्_७,०४१।०२च् आध्रश् चिद् यम् मन्यमानस् तुरश् चिद् राजा चिद् यम् भगम् भक्षीत्य् आह ॥  
र्व्_७,०४१।०३अ भग प्रणेतर् भग सत्यराधो भगेमां धियम् उद् अवा ददन् नः ।  
र्व्_७,०४१।०३च् भग प्र णो जनय गोभिर् अश्वैर् भग प्र नृभिर् नृवन्तः स्याम ॥  
र्व्_७,०४१।०४अ उतेदानीम् भगवन्तः स्यामोत प्रपित्व उत मध्ये अह्नाम् ।  
र्व्_७,०४१।०४च् उतोदिता मघवन् सूर्यस्य वयं देवानां सुमतौ स्याम ॥  
र्व्_७,०४१।०५अ भग एव भगवां अस्तु देवास् तेन वयम् भगवन्तः स्याम ।  
र्व्_७,०४१।०५च् तं त्वा भग सर्व इज् जोहवीति स नो भग पुरएता भवेह ॥  
र्व्_७,०४१।०६अ सम् अध्वरायोषसो नमन्त दधिक्रावेव शुचये पदाय ।  
र्व्_७,०४१।०६च् अर्वाचीनं वसुविदम् भगं नो रथम् इवाश्वा वाजिन आ वहन्तु ॥  
र्व्_७,०४१।०७अ अश्वावतीर् गोमतीर् न उषासो वीरवतीः सदम् उच्छन्तु भद्राः ।  
र्व्_७,०४१।०७च् घृतं दुहाना विश्वतः प्रपीता यूयम् पात स्वस्तिभिः सदा नः ॥  
  
र्व्_७,०४२।०१अ प्र ब्रह्माणो अङ्गिरसो नक्षन्त प्र क्रन्दनुर् नभन्यस्य वेतु ।  
र्व्_७,०४२।०१च् प्र धेनव उदप्रुतो नवन्त युज्याताम् अद्री अध्वरस्य पेशः ॥  
र्व्_७,०४२।०२अ सुगस् ते अग्ने सनवित्तो अध्वा युक्ष्वा सुते हरितो रोहितश् च ।  
र्व्_७,०४२।०२च् ये वा सद्मन्न् अरुषा वीरवाहो हुवे देवानां जनिमानि सत्तः ॥  
र्व्_७,०४२।०३अ सम् उ वो यज्ञम् महयन् नमोभिः प्र होता मन्द्रो रिरिच उपाके ।  
र्व्_७,०४२।०३च् यजस्व सु पुर्वणीक देवान् आ यज्ञियाम् अरमतिं ववृत्याः ॥  
र्व्_७,०४२।०४अ यदा वीरस्य रेवतो दुरोणे स्योनशीर् अतिथिर् आचिकेतत् ।  
र्व्_७,०४२।०४च् सुप्रीतो अग्निः सुधितो दम आ स विशे दाति वार्यम् इयत्यै ॥  
र्व्_७,०४२।०५अ इमं नो अग्ने अध्वरं जुषस्व मरुत्स्व् इन्द्रे यशसं कृधी नः ।  
र्व्_७,०४२।०५च् आ नक्ता बर्हिः सदताम् उषासोशन्ता मित्रावरुणा यजेह ॥  
र्व्_७,०४२।०६अ एवाग्निं सहस्यं वसिष्ठो रायस्कामो विश्वप्स्न्यस्य स्तौत् ।  
र्व्_७,०४२।०६च् इषं रयिम् पप्रथद् वाजम् अस्मे यूयम् पात स्वस्तिभिः सदा नः ॥  
  
र्व्_७,०४३।०१अ प्र वो यज्ञेषु देवयन्तो अर्चन् द्यावा नमोभिः पृथिवी इषध्यै ।  
र्व्_७,०४३।०१च् येषाम् ब्रह्माण्य् असमानि विप्रा विष्वग् वियन्ति वनिनो न शाखाः ॥  
र्व्_७,०४३।०२अ प्र यज्ञ एतु हेत्वो न सप्तिर् उद् यच्छध्वं समनसो घृताचीः ।  
र्व्_७,०४३।०२च् स्तृणीत बर्हिर् अध्वराय साधूर्ध्वा शोचींषि देवयून्य् अस्थुः ॥  
र्व्_७,०४३।०३अ आ पुत्रासो न मातरं विभृत्राः सानौ देवासो बर्हिषः सदन्तु ।  
र्व्_७,०४३।०३च् आ विश्वाची विदथ्याम् अनक्त्व् अग्ने मा नो देवताता मृधस् कः ॥  
र्व्_७,०४३।०४अ ते सीषपन्त जोषम् आ यजत्रा ऋतस्य धाराः सुदुघा दुहानाः ।  
र्व्_७,०४३।०४च् ज्येष्ठं वो अद्य मह आ वसूनाम् आ गन्तन समनसो यति ष्ठ ॥  
र्व्_७,०४३।०५अ एवा नो अग्ने विक्ष्व् आ दशस्य त्वया वयं सहसावन्न् आस्क्राः ।  
र्व्_७,०४३।०५च् राया युजा सधमादो अरिष्टा यूयम् पात स्वस्तिभिः सदा नः ॥  
  
र्व्_७,०४४।०१अ दधिक्रां वः प्रथमम् अश्विनोषसम् अग्निं समिद्धम् भगम् ऊतये हुवे ।  
र्व्_७,०४४।०१च् इन्द्रं विष्णुम् पूषणम् ब्रह्मणस् पतिम् आदित्यान् द्यावापृथिवी अपः स्वः ॥  
र्व्_७,०४४।०२अ दधिक्राम् उ नमसा बोधयन्त उदीराणा यज्ञम् उपप्रयन्तः ।  
र्व्_७,०४४।०२च् इऌआं देवीम् बर्हिषि सादयन्तो ऽश्विना विप्रा सुहवा हुवेम ॥  
र्व्_७,०४४।०३अ दधिक्रावाणम् बुबुधानो अग्निम् उप ब्रुव उषसं सूर्यं गाम् ।  
र्व्_७,०४४।०३च् ब्रध्नम् मांश्चतोर् वरुणस्य बभ्रुं ते विश्वास्मद् दुरिता यावयन्तु ॥  
र्व्_७,०४४।०४अ दधिक्रावा प्रथमो वाज्य् अर्वाग्रे रथानाम् भवति प्रजानन् ।  
र्व्_७,०४४।०४च् संविदान उषसा सूर्येणादित्येभिर् वसुभिर् अङ्गिरोभिः ॥  
र्व्_७,०४४।०५अ आ नो दधिक्राः पथ्याम् अनक्त्व् ऋतस्य पन्थाम् अन्वेतवा उ ।  
र्व्_७,०४४।०५च् शृणोतु नो दैव्यं शर्धो अग्निः शृण्वन्तु विश्वे महिषा अमूराः ॥  
  
र्व्_७,०४५।०१अ आ देवो यातु सविता सुरत्नो ऽन्तरिक्षप्रा वहमानो अश्वैः ।  
र्व्_७,०४५।०१च् हस्ते दधानो नर्या पुरूणि निवेशयञ् च प्रसुवञ् च भूम ॥  
र्व्_७,०४५।०२अ उद् अस्य बाहू शिथिरा बृहन्ता हिरण्यया दिवो अन्तां अनष्टाम् ।  
र्व्_७,०४५।०२च् नूनं सो अस्य महिमा पनिष्ट सूरश् चिद् अस्मा अनु दाद् अपस्याम् ॥  
र्व्_७,०४५।०३अ स घा नो देवः सविता सहावा साविषद् वसुपतिर् वसूनि ।  
र्व्_७,०४५।०३च् विश्रयमाणो अमतिम् उरूचीम् मर्तभोजनम् अध रासते नः ॥  
र्व्_७,०४५।०४अ इमा गिरः सवितारं सुजिह्वम् पूर्णगभस्तिम् ईऌअते सुपाणिम् ।  
र्व्_७,०४५।०४च् चित्रं वयो बृहद् अस्मे दधातु यूयम् पात स्वस्तिभिः सदा नः ॥  
  
र्व्_७,०४६।०१अ इमा रुद्राय स्थिरधन्वने गिरः क्षिप्रेषवे देवाय स्वधाव्ने ।  
र्व्_७,०४६।०१च् अषाऌहाय सहमानाय वेधसे तिग्मायुधाय भरता शृणोतु नः ॥  
र्व्_७,०४६।०२अ स हि क्षयेण क्षम्यस्य जन्मनः साम्राज्येन दिव्यस्य चेतति ।  
र्व्_७,०४६।०२च् अवन्न् अवन्तीर् उप नो दुरश् चरानमीवो रुद्र जासु नो भव ॥  
र्व्_७,०४६।०३अ या ते दिद्युद् अवसृष्टा दिवस् परि क्ष्मया चरति परि सा वृणक्तु नः ।  
र्व्_७,०४६।०३च् सहस्रं ते स्वपिवात भेषजा मा नस् तोकेषु तनयेषु रीरिषः ॥  
र्व्_७,०४६।०४अ मा नो वधी रुद्र मा परा दा मा ते भूम प्रसितौ हीऌइतस्य ।  
र्व्_७,०४६।०४च् आ नो भज बर्हिषि जीवशंसे यूयम् पात स्वस्तिभिः सदा नः ॥  
  
र्व्_७,०४७।०१अ आपो यं वः प्रथमं देवयन्त इन्द्रपानम् ऊर्मिम् अकृण्वतेऌअः ।  
र्व्_७,०४७।०१च् तं वो वयं शुचिम् अरिप्रम् अद्य घृतप्रुषम् मधुमन्तं वनेम ॥  
र्व्_७,०४७।०२अ तम् ऊर्मिम् आपो मधुमत्तमं वो ऽपां नपाद् अवत्व् आशुहेमा ।  
र्व्_७,०४७।०२च् यस्मिन्न् इन्द्रो वसुभिर् मादयाते तम् अश्याम देवयन्तो वो अद्य ॥  
र्व्_७,०४७।०३अ शतपवित्राः स्वधया मदन्तीर् देवीर् देवानाम् अपि यन्ति पाथः ।  
र्व्_७,०४७।०३च् ता इन्द्रस्य न मिनन्ति व्रतानि सिन्धुभ्यो हव्यं घृतवज् जुहोत ॥  
र्व्_७,०४७।०४अ याः सूर्यो रश्मिभिर् आततान याभ्य इन्द्रो अरदद् गातुम् ऊर्मिम् ।  
र्व्_७,०४७।०४च् ते सिन्धवो वरिवो धातना नो यूयम् पात स्वस्तिभिः सदा नः ॥  
  
र्व्_७,०४८।०१अ ऋभुक्षणो वाजा मादयध्वम् अस्मे नरो मघवानः सुतस्य ।  
र्व्_७,०४८।०१च् आ वो ऽर्वाचः क्रतवो न यातां विभ्वो रथं नर्यं वर्तयन्तु ॥  
र्व्_७,०४८।०२अ ऋभुर् ऋभुभिर् अभि वः स्याम विभ्वो विभुभिः शवसा शवांसि ।  
र्व्_७,०४८।०२च् वाजो अस्मां अवतु वाजसाताव् इन्द्रेण युजा तरुषेम वृत्रम् ॥  
र्व्_७,०४८।०३अ ते चिद् धि पूर्वीर् अभि सन्ति शासा विश्वां अर्य उपरताति वन्वन् ।  
र्व्_७,०४८।०३च् इन्द्रो विभ्वां ऋभुक्षा वाजो अर्यः शत्रोर् मिथत्या कृणवन् वि नृम्णम् ॥  
र्व्_७,०४८।०४अ नू देवासो वरिवः कर्तना नो भूत नो विश्वे ऽवसे सजोषाः ।  
र्व्_७,०४८।०४च् सम् अस्मे इषं वसवो ददीरन् यूयम् पात स्वस्तिभिः सदा नः ॥  
  
र्व्_७,०४९।०१अ समुद्रज्येष्ठाः सलिलस्य मध्यात् पुनाना यन्त्य् अनिविशमानाः ।  
र्व्_७,०४९।०१च् इन्द्रो या वज्री वृषभो रराद ता आपो देवीर् इह माम् अवन्तु ॥  
र्व्_७,०४९।०२अ या आपो दिव्या उत वा स्रवन्ति खनित्रिमा उत वा याः स्वयञ्जाः ।  
र्व्_७,०४९।०२च् समुद्रार्था याः शुचयः पावकास् ता आपो देवीर् इह माम् अवन्तु ॥  
र्व्_७,०४९।०३अ यासां राजा वरुणो याति मध्ये सत्यानृते अवपश्यञ् जनानाम् ।  
र्व्_७,०४९।०३च् मधुश्चुतः शुचयो याः पावकास् ता आपो देवीर् इह माम् अवन्तु ॥  
र्व्_७,०४९।०४अ यासु राजा वरुणो यासु सोमो विश्वे देवा यासूर्जम् मदन्ति ।  
र्व्_७,०४९।०४च् वैश्वानरो यास्व् अग्निः प्रविष्टस् ता आपो देवीर् इह माम् अवन्तु ॥  
  
र्व्_७,०५०।०१अ आ माम् मित्रावरुणेह रक्षतं कुलाययद् विश्वयन् मा न आ गन् ।  
र्व्_७,०५०।०१च् अजकावं दुर्दृशीकं तिरो दधे मा माम् पद्येन रपसा विदत् त्सरुः ॥  
र्व्_७,०५०।०२अ यद् विजामन् परुषि वन्दनम् भुवद् अष्ठीवन्तौ परि कुल्फौ च देहत् ।  
र्व्_७,०५०।०२च् अग्निष् टच् छोचन्न् अप बाधताम् इतो मा माम् पद्येन रपसा विदत् त्सरुः ॥  
र्व्_७,०५०।०३अ यच् छल्मलौ भवति यन् नदीषु यद् ओषधीभ्यः परि जायते विषम् ।  
र्व्_७,०५०।०३च् विश्वे देवा निर् इतस् तत् सुवन्तु मा माम् पद्येन रपसा विदत् त्सरुः ॥  
र्व्_७,०५०।०४अ याः प्रवतो निवत उद्वत उदन्वतीर् अनुदकाश् च याः ।  
र्व्_७,०५०।०४च् ता अस्मभ्यम् पयसा पिन्वमानाः शिवा देवीर् अशिपदा भवन्तु सर्वा नद्यो अशिमिदा भवन्तु ॥  
  
र्व्_७,०५१।०१अ आदित्यानाम् अवसा नूतनेन सक्षीमहि शर्मणा शन्तमेन ।  
र्व्_७,०५१।०१च् अनागास्त्वे अदितित्वे तुरास इमं यज्ञं दधतु श्रोषमाणाः ॥  
र्व्_७,०५१।०२अ आदित्यासो अदितिर् मादयन्ताम् मित्रो अर्यमा वरुणो रजिष्ठाः ।  
र्व्_७,०५१।०२च् अस्माकं सन्तु भुवनस्य गोपाः पिबन्तु सोमम् अवसे नो अद्य ॥  
र्व्_७,०५१।०३अ आदित्या विश्वे मरुतश् च विश्वे देवाश् च विश्व ऋभवश् च विश्वे ।  
र्व्_७,०५१।०३च् इन्द्रो अग्निर् अश्विना तुष्टुवाना यूयम् पात स्वस्तिभिः सदा नः ॥  
  
र्व्_७,०५२।०१अ आदित्यासो अदितयः स्याम पूर् देवत्रा वसवो मर्त्यत्रा ।  
र्व्_७,०५२।०१च् सनेम मित्रावरुणा सनन्तो भवेम द्यावापृथिवी भवन्तः ॥  
र्व्_७,०५२।०२अ मित्रस् तन् नो वरुणो मामहन्त शर्म तोकाय तनयाय गोपाः ।  
र्व्_७,०५२।०२च् मा वो भुजेमान्यजातम् एनो मा तत् कर्म वसवो यच् चयध्वे ॥  
र्व्_७,०५२।०३अ तुरण्यवो ऽङ्गिरसो नक्षन्त रत्नं देवस्य सवितुर् इयानाः ।  
र्व्_७,०५२।०३च् पिता च तन् नो महान् यजत्रो विश्वे देवाः समनसो जुषन्त ॥  
  
र्व्_७,०५३।०१अ प्र द्यावा यज्ञैः पृथिवी नमोभिः सबाध ईऌए बृहती यजत्रे ।  
र्व्_७,०५३।०१च् ते चिद् धि पूर्वे कवयो गृणन्तः पुरो मही दधिरे देवपुत्रे ॥  
र्व्_७,०५३।०२अ प्र पूर्वजे पितरा नव्यसीभिर् गीर्भिः कृणुध्वं सदने ऋतस्य ।  
र्व्_७,०५३।०२च् आ नो द्यावापृथिवी दैव्येन जनेन यातम् महि वां वरूथम् ॥  
र्व्_७,०५३।०३अ उतो हि वां रत्नधेयानि सन्ति पुरूणि द्यावापृथिवी सुदासे ।  
र्व्_७,०५३।०३च् अस्मे धत्तं यद् असद् अस्कृधोयु यूयम् पात स्वस्तिभिः सदा नः ॥  
  
र्व्_७,०५४।०१अ वास्तोष् पते प्रति जानीह्य् अस्मान् स्वावेशो अनमीवो भवा नः ।  
र्व्_७,०५४।०१च् यत् त्वेमहे प्रति तन् नो जुषस्व शं नो भव द्विपदे शं चतुष्पदे ॥  
र्व्_७,०५४।०२अ वास्तोष् पते प्रतरणो न एधि गयस्फानो गोभिर् अश्वेभिर् इन्दो ।  
र्व्_७,०५४।०२च् अजरासस् ते सख्ये स्याम पितेव पुत्रान् प्रति नो जुषस्व ॥  
र्व्_७,०५४।०३अ वास्तोष् पते शग्मया संसदा ते सक्षीमहि रण्वया गातुमत्या ।  
र्व्_७,०५४।०३च् पाहि क्षेम उत योगे वरं नो यूयम् पात स्वस्तिभिः सदा नः ॥  
  
र्व्_७,०५५।०१अ अमीवहा वास्तोष् पते विश्वा रूपाण्य् आविशन् ।  
र्व्_७,०५५।०१च् सखा सुशेव एधि नः ॥  
र्व्_७,०५५।०२अ यद् अर्जुन सारमेय दतः पिशङ्ग यच्छसे ।  
र्व्_७,०५५।०२च् वीव भ्राजन्त ऋष्टय उप स्रक्वेषु बप्सतो नि षु स्वप ॥  
र्व्_७,०५५।०३अ स्तेनं राय सारमेय तस्करं वा पुनःसर ।  
र्व्_७,०५५।०३च् स्तोतॄन् इन्द्रस्य रायसि किम् अस्मान् दुच्छुनायसे नि षु स्वप ॥  
र्व्_७,०५५।०४अ त्वं सूकरस्य दर्दृहि तव दर्दर्तु सूकरः ।  
र्व्_७,०५५।०४च् स्तोतॄन् इन्द्रस्य रायसि किम् अस्मान् दुच्छुनायसे नि षु स्वप ॥  
र्व्_७,०५५।०५अ सस्तु माता सस्तु पिता सस्तु श्वा सस्तु विश्पतिः ।  
र्व्_७,०५५।०५च् ससन्तु सर्वे ज्ञातयः सस्त्व् अयम् अभितो जनः ॥  
र्व्_७,०५५।०६अ य आस्ते यश् च चरति यश् च पश्यति नो जनः ।  
र्व्_७,०५५।०६च् तेषां सं हन्मो अक्षाणि यथेदं हर्म्यं तथा ॥  
र्व्_७,०५५।०७अ सहस्रशृङ्गो वृषभो यः समुद्राद् उदाचरत् ।  
र्व्_७,०५५।०७च् तेना सहस्येना वयं नि जनान् स्वापयामसि ॥  
र्व्_७,०५५।०८अ प्रोष्ठेशया वह्येशया नारीर् यास् तल्पशीवरीः ।  
र्व्_७,०५५।०८च् स्त्रियो याः पुण्यगन्धास् ताः सर्वाः स्वापयामसि ॥  
  
र्व्_७,०५६।०१अ क ईं व्यक्ता नरः सनीऌआ रुद्रस्य मर्या अध स्वश्वाः ॥  
र्व्_७,०५६।०२अ नकिर् ह्य् एषां जनूंषि वेद ते अङ्ग विद्रे मिथो जनित्रम् ॥  
र्व्_७,०५६।०३अ अभि स्वपूभिर् मिथो वपन्त वातस्वनसः श्येना अस्पृध्रन् ॥  
र्व्_७,०५६।०४अ एतानि धीरो निण्या चिकेत पृश्निर् यद् ऊधो मही जभार ॥  
र्व्_७,०५६।०५अ सा विट् सुवीरा मरुद्भिर् अस्तु सनात् सहन्ती पुष्यन्ती नृम्णम् ॥  
र्व्_७,०५६।०६अ यामं येष्ठाः शुभा शोभिष्ठाः श्रिया सम्मिश्ला ओजोभिर् उग्राः ॥  
र्व्_७,०५६।०७अ उग्रं व ओज स्थिरा शवांस्य् अधा मरुद्भिर् गणस् तुविष्मान् ॥  
र्व्_७,०५६।०८अ शुभ्रो वः शुष्मः क्रुध्मी मनांसि धुनिर् मुनिर् इव शर्धस्य धृष्णोः ॥  
र्व्_७,०५६।०९अ सनेम्य् अस्मद् युयोत दिद्युम् मा वो दुर्मतिर् इह प्रणङ् नः ॥  
र्व्_७,०५६।१०अ प्रिया वो नाम हुवे तुराणाम् आ यत् तृपन् मरुतो वावशानाः ॥  
र्व्_७,०५६।११अ स्वायुधास इष्मिणः सुनिष्का उत स्वयं तन्वः शुम्भमानाः ॥  
र्व्_७,०५६।१२अ शुची वो हव्या मरुतः शुचीनां शुचिं हिनोम्य् अध्वरं शुचिभ्यः ।  
र्व्_७,०५६।१२च् ऋतेन सत्यम् ऋतसाप आयञ् छुचिजन्मानः शुचयः पावकाः ॥  
र्व्_७,०५६।१३अ अंसेष्व् आ मरुतः खादयो वो वक्षस्सु रुक्मा उपशिश्रियाणाः ।  
र्व्_७,०५६।१३च् वि विद्युतो न वृष्टिभी रुचाना अनु स्वधाम् आयुधैर् यच्छमानाः ॥  
र्व्_७,०५६।१४अ प्र बुध्न्या व ईरते महांसि प्र नामानि प्रयज्यवस् तिरध्वम् ।  
र्व्_७,०५६।१४च् सहस्रियं दम्यम् भागम् एतं गृहमेधीयम् मरुतो जुषध्वम् ॥  
र्व्_७,०५६।१५अ यदि स्तुतस्य मरुतो अधीथेत्था विप्रस्य वाजिनो हवीमन् ।  
र्व्_७,०५६।१५च् मक्षू रायः सुवीर्यस्य दात नू चिद् यम् अन्य आदभद् अरावा ॥  
र्व्_७,०५६।१६अ अत्यासो न ये मरुतः स्वञ्चो यक्षदृशो न शुभयन्त मर्याः ।  
र्व्_७,०५६।१६च् ते हर्म्येष्ठाः शिशवो न शुभ्रा वत्सासो न प्रक्रीऌइनः पयोधाः ॥  
र्व्_७,०५६।१७अ दशस्यन्तो नो मरुतो मृऌअन्तु वरिवस्यन्तो रोदसी सुमेके ।  
र्व्_७,०५६।१७च् आरे गोहा नृहा वधो वो अस्तु सुम्नेभिर् अस्मे वसवो नमध्वम् ॥  
र्व्_७,०५६।१८अ आ वो होता जोहवीति सत्तः सत्राचीं रातिम् मरुतो गृणानः ।  
र्व्_७,०५६।१८च् य ईवतो वृषणो अस्ति गोपाः सो अद्वयावी हवते व उक्थैः ॥  
र्व्_७,०५६।१९अ इमे तुरम् मरुतो रामयन्तीमे सहः सहस आ नमन्ति ।  
र्व्_७,०५६।१९च् इमे शंसं वनुष्यतो नि पान्ति गुरु द्वेषो अररुषे दधन्ति ॥  
र्व्_७,०५६।२०अ इमे रध्रं चिन् मरुतो जुनन्ति भृमिं चिद् यथा वसवो जुषन्त ।  
र्व्_७,०५६।२०च् अप बाधध्वं वृषणस् तमांसि धत्त विश्वं तनयं तोकम् अस्मे ॥  
र्व्_७,०५६।२१अ मा वो दात्रान् मरुतो निर् अराम मा पश्चाद् दघ्म रथ्यो विभागे ।  
र्व्_७,०५६।२१च् आ न स्पार्हे भजतना वसव्ये यद् ईं सुजातं वृषणो वो अस्ति ॥  
र्व्_७,०५६।२२अ सं यद् धनन्त मन्युभिर् जनासः शूरा यह्वीष्व् ओषधीषु विक्षु ।  
र्व्_७,०५६।२२च् अध स्मा नो मरुतो रुद्रियासस् त्रातारो भूत पृतनास्व् अर्यः ॥  
र्व्_७,०५६।२३अ भूरि चक्र मरुतः पित्र्याण्य् उक्थानि या वः शस्यन्ते पुरा चित् ।  
र्व्_७,०५६।२३च् मरुद्भिर् उग्रः पृतनासु साऌहा मरुद्भिर् इत् सनिता वाजम् अर्वा ॥  
र्व्_७,०५६।२४अ अस्मे वीरो मरुतः शुष्म्य् अस्तु जनानां यो असुरो विधर्ता ।  
र्व्_७,०५६।२४च् अपो येन सुक्षितये तरेमाध स्वम् ओको अभि वः स्याम ॥  
र्व्_७,०५६।२५अ तन् न इन्द्रो वरुणो मित्रो अग्निर् आप ओषधीर् वनिनो जुषन्त ।  
र्व्_७,०५६।२५च् शर्मन् स्याम मरुताम् उपस्थे यूयम् पात स्वस्तिभिः सदा नः ॥  
  
र्व्_७,०५७।०१अ मध्वो वो नाम मारुतं यजत्राः प्र यज्ञेषु शवसा मदन्ति ।  
र्व्_७,०५७।०१च् ये रेजयन्ति रोदसी चिद् उर्वी पिन्वन्त्य् उत्सं यद् अयासुर् उग्राः ॥  
र्व्_७,०५७।०२अ निचेतारो हि मरुतो गृणन्तम् प्रणेतारो यजमानस्य मन्म ।  
र्व्_७,०५७।०२च् अस्माकम् अद्य विदथेषु बर्हिर् आ वीतये सदत पिप्रियाणाः ॥  
र्व्_७,०५७।०३अ नैतावद् अन्ये मरुतो यथेमे भ्राजन्ते रुक्मैर् आयुधैस् तनूभिः ।  
र्व्_७,०५७।०३च् आ रोदसी विश्वपिशः पिशानाः समानम् अञ्ज्य् अञ्जते शुभे कम् ॥  
र्व्_७,०५७।०४अ ऋधक् सा वो मरुतो दिद्युद् अस्तु यद् व आगः पुरुषता कराम ।  
र्व्_७,०५७।०४च् मा वस् तस्याम् अपि भूमा यजत्रा अस्मे वो अस्तु सुमतिश् चनिष्ठा ॥  
र्व्_७,०५७।०५अ कृते चिद् अत्र मरुतो रणन्तानवद्यासः शुचयः पावकाः ।  
र्व्_७,०५७।०५च् प्र णो ऽवत सुमतिभिर् यजत्राः प्र वाजेभिस् तिरत पुष्यसे नः ॥  
र्व्_७,०५७।०६अ उत स्तुतासो मरुतो व्यन्तु विश्वेभिर् नामभिर् नरो हवींषि ।  
र्व्_७,०५७।०६च् ददात नो अमृतस्य प्रजायै जिगृत रायः सूनृता मघानि ॥  
र्व्_७,०५७।०७अ आ स्तुतासो मरुतो विश्व ऊती अच्छा सूरीन् सर्वताता जिगात ।  
र्व्_७,०५७।०७च् ये नस् त्मना शतिनो वर्धयन्ति यूयम् पात स्वस्तिभिः सदा नः ॥  
  
र्व्_७,०५८।०१अ प्र साकमुक्षे अर्चता गणाय यो दैव्यस्य धाम्नस् तुविष्मान् ।  
र्व्_७,०५८।०१च् उत क्षोदन्ति रोदसी महित्वा नक्षन्ते नाकं निरृतेर् अवंशात् ॥  
र्व्_७,०५८।०२अ जनूश् चिद् वो मरुतस् त्वेष्येण भीमासस् तुविमन्यवो ऽयासः ।  
र्व्_७,०५८।०२च् प्र ये महोभिर् ओजसोत सन्ति विश्वो वो यामन् भयते स्वर्दृक् ॥  
र्व्_७,०५८।०३अ बृहद् वयो मघवद्भ्यो दधात जुजोषन्न् इन् मरुतः सुष्टुतिं नः ।  
र्व्_७,०५८।०३च् गतो नाध्वा वि तिराति जन्तुम् प्र ण स्पार्हाभिर् ऊतिभिस् तिरेत ॥  
र्व्_७,०५८।०४अ युष्मोतो विप्रो मरुतः शतस्वी युष्मोतो अर्वा सहुरिः सहस्री ।  
र्व्_७,०५८।०४च् युष्मोतः सम्राऌ उत हन्ति वृत्रम् प्र तद् वो अस्तु धूतयो देष्णम् ॥  
र्व्_७,०५८।०५अ तां आ रुद्रस्य मीऌहुषो विवासे कुविन् नंसन्ते मरुतः पुनर् नः ।  
र्व्_७,०५८।०५च् यत् सस्वर्ता जिहीऌइरे यद् आविर् अव तद् एन ईमहे तुराणाम् ॥  
र्व्_७,०५८।०६अ प्र सा वाचि सुष्टुतिर् मघोनाम् इदं सूक्तम् मरुतो जुषन्त ।  
र्व्_७,०५८।०६च् आराच् चिद् द्वेषो वृषणो युयोत यूयम् पात स्वस्तिभिः सदा नः ॥  
  
र्व्_७,०५९।०१अ यं त्रायध्व इदम्-इदं देवासो यं च नयथ ।  
र्व्_७,०५९।०१च् तस्मा अग्ने वरुण मित्रार्यमन् मरुतः शर्म यच्छत ॥  
र्व्_७,०५९।०२अ युष्माकं देवा अवसाहनि प्रिय ईजानस् तरति द्विषः ।  
र्व्_७,०५९।०२च् प्र स क्षयं तिरते वि महीर् इषो यो वो वराय दाशति ॥  
र्व्_७,०५९।०३अ नहि वश् चरमं चन वसिष्ठः परिमंसते ।  
र्व्_७,०५९।०३च् अस्माकम् अद्य मरुतः सुते सचा विश्वे पिबत कामिनः ॥  
र्व्_७,०५९।०४अ नहि व ऊतिः पृतनासु मर्धति यस्मा अराध्वं नरः ।  
र्व्_७,०५९।०४च् अभि व आवर्त् सुमतिर् नवीयसी तूयं यात पिपीषवः ॥  
र्व्_७,०५९।०५अ ओ षु घृष्विराधसो यातनान्धांसि पीतये ।  
र्व्_७,०५९।०५च् इमा वो हव्या मरुतो ररे हि कम् मो ष्व् अन्यत्र गन्तन ॥  
र्व्_७,०५९।०६अ आ च नो बर्हिः सदताविता च न स्पार्हाणि दातवे वसु ।  
र्व्_७,०५९।०६च् अस्रेधन्तो मरुतः सोम्ये मधौ स्वाहेह मादयाध्वै ॥  
र्व्_७,०५९।०७अ सस्वश् चिद् धि तन्वः शुम्भमाना आ हंसासो नीलपृष्ठा अपप्तन् ।  
र्व्_७,०५९।०७च् विश्वं शर्धो अभितो मा नि षेद नरो न रण्वाः सवने मदन्तः ॥  
र्व्_७,०५९।०८अ यो नो मरुतो अभि दुर्हृणायुस् तिरश् चित्तानि वसवो जिघांसति ।  
र्व्_७,०५९।०८च् द्रुहः पाशान् प्रति स मुचीष्ट तपिष्ठेन हन्मना हन्तना तम् ॥  
र्व्_७,०५९।०९अ सान्तपना इदं हविर् मरुतस् तज् जुजुष्टन ।  
र्व्_७,०५९।०९च् युष्माकोती रिशादसः ॥  
र्व्_७,०५९।१०अ गृहमेधास आ गत मरुतो माप भूतन ।  
र्व्_७,०५९।१०च् युष्माकोती सुदानवः ॥  
र्व्_७,०५९।११अ इहेह वः स्वतवसः कवयः सूर्यत्वचः ।  
र्व्_७,०५९।११च् यज्ञम् मरुत आ वृणे ॥  
र्व्_७,०५९।१२अ त्र्यम्बकं यजामहे सुगन्धिम् पुष्टिवर्धनम् ।  
र्व्_७,०५९।१२च् उर्वारुकम् इव बन्धनान् मृत्योर् मुक्षीय मामृतात् ॥  
  
र्व्_७,०६०।०१अ यद् अद्य सूर्य ब्रवो ऽनागा उद्यन् मित्राय वरुणाय सत्यम् ।  
र्व्_७,०६०।०१च् वयं देवत्रादिते स्याम तव प्रियासो अर्यमन् गृणन्तः ॥  
र्व्_७,०६०।०२अ एष स्य मित्रावरुणा नृचक्षा उभे उद् एति सूर्यो अभि ज्मन् ।  
र्व्_७,०६०।०२च् विश्वस्य स्थातुर् जगतश् च गोपा ऋजु मर्तेषु वृजिना च पश्यन् ॥  
र्व्_७,०६०।०३अ अयुक्त सप्त हरितः सधस्थाद् या ईं वहन्ति सूर्यं घृताचीः ।  
र्व्_७,०६०।०३च् धामानि मित्रावरुणा युवाकुः सं यो यूथेव जनिमानि चष्टे ॥  
र्व्_७,०६०।०४अ उद् वाम् पृक्षासो मधुमन्तो अस्थुर् आ सूर्यो अरुहच् छुक्रम् अर्णः ।  
र्व्_७,०६०।०४च् यस्मा आदित्या अध्वनो रदन्ति मित्रो अर्यमा वरुणः सजोषाः ॥  
र्व्_७,०६०।०५अ इमे चेतारो अनृतस्य भूरेर् मित्रो अर्यमा वरुणो हि सन्ति ।  
र्व्_७,०६०।०५च् इम ऋतस्य वावृधुर् दुरोणे शग्मासः पुत्रा अदितेर् अदब्धाः ॥  
र्व्_७,०६०।०६अ इमे मित्रो वरुणो दूऌअभासो ऽचेतसं चिच् चितयन्ति दक्षैः ।  
र्व्_७,०६०।०६च् अपि क्रतुं सुचेतसं वतन्तस् तिरश् चिद् अंहः सुपथा नयन्ति ॥  
र्व्_७,०६०।०७अ इमे दिवो अनिमिषा पृथिव्याश् चिकित्वांसो अचेतसं नयन्ति ।  
र्व्_७,०६०।०७च् प्रव्राजे चिन् नद्यो गाधम् अस्ति पारं नो अस्य विष्पितस्य पर्षन् ॥  
र्व्_७,०६०।०८अ यद् गोपावद् अदितिः शर्म भद्रम् मित्रो यच्छन्ति वरुणः सुदासे ।  
र्व्_७,०६०।०८च् तस्मिन्न् आ तोकं तनयं दधाना मा कर्म देवहेऌअनं तुरासः ॥  
र्व्_७,०६०।०९अ अव वेदिं होत्राभिर् यजेत रिपः काश् चिद् वरुणध्रुतः सः ।  
र्व्_७,०६०।०९च् परि द्वेषोभिर् अर्यमा वृणक्तूरुं सुदासे वृषणा उ लोकम् ॥  
र्व्_७,०६०।१०अ सस्वश् चिद् धि समृतिस् त्वेष्य् एषाम् अपीच्येन सहसा सहन्ते ।  
र्व्_७,०६०।१०च् युष्मद् भिया वृषणो रेजमाना दक्षस्य चिन् महिना मृऌअता नः ॥  
र्व्_७,०६०।११अ यो ब्रह्मणे सुमतिम् आयजाते वाजस्य सातौ परमस्य रायः ।  
र्व्_७,०६०।११च् सीक्षन्त मन्युम् मघवानो अर्य उरु क्षयाय चक्रिरे सुधातु ॥  
र्व्_७,०६०।१२अ इयं देव पुरोहितिर् युवभ्यां यज्ञेषु मित्रावरुणाव् अकारि ।  
र्व्_७,०६०।१२च् विश्वानि दुर्गा पिपृतं तिरो नो यूयम् पात स्वस्तिभिः सदा नः ॥  
  
र्व्_७,०६१।०१अ उद् वां चक्षुर् वरुण सुप्रतीकं देवयोर् एति सूर्यस् ततन्वान् ।  
र्व्_७,०६१।०१च् अभि यो विश्वा भुवनानि चष्टे स मन्युम् मर्त्येष्व् आ चिकेत ॥  
र्व्_७,०६१।०२अ प्र वां स मित्रावरुणाव् ऋतावा विप्रो मन्मानि दीर्घश्रुद् इयर्ति ।  
र्व्_७,०६१।०२च् यस्य ब्रह्माणि सुक्रतू अवाथ आ यत् क्रत्वा न शरदः पृणैथे ॥  
र्व्_७,०६१।०३अ प्रोरोर् मित्रावरुणा पृथिव्याः प्र दिव ऋष्वाद् बृहतः सुदानू ।  
र्व्_७,०६१।०३च् स्पशो दधाथे ओषधीषु विक्ष्व् ऋधग् यतो अनिमिषं रक्षमाणा ॥  
र्व्_७,०६१।०४अ शंसा मित्रस्य वरुणस्य धाम शुष्मो रोदसी बद्बधे महित्वा ।  
र्व्_७,०६१।०४च् अयन् मासा अयज्वनाम् अवीराः प्र यज्ञमन्मा वृजनं तिराते ॥  
र्व्_७,०६१।०५अ अमूरा विश्वा वृषणाव् इमा वां न यासु चित्रं ददृशे न यक्षम् ।  
र्व्_७,०६१।०५च् द्रुहः सचन्ते अनृता जनानां न वां निण्यान्य् अचिते अभूवन् ॥  
र्व्_७,०६१।०६अ सम् उ वां यज्ञम् महयं नमोभिर् हुवे वाम् मित्रावरुणा सबाधः ।  
र्व्_७,०६१।०६च् प्र वाम् मन्मान्य् ऋचसे नवानि कृतानि ब्रह्म जुजुषन्न् इमानि ॥  
र्व्_७,०६१।०७अ इयं देव पुरोहितिर् युवभ्यां यज्ञेषु मित्रावरुणाव् अकारि ।  
र्व्_७,०६१।०७च् विश्वानि दुर्गा पिपृतं तिरो नो यूयम् पात स्वस्तिभिः सदा नः ॥  
  
र्व्_७,०६२।०१अ उत् सूर्यो बृहद् अर्चींष्य् अश्रेत् पुरु विश्वा जनिम मानुषाणाम् ।  
र्व्_७,०६२।०१च् समो दिवा ददृशे रोचमानः क्रत्वा कृतः सुकृतः कर्तृभिर् भूत् ॥  
र्व्_७,०६२।०२अ स सूर्य प्रति पुरो न उद् गा एभि स्तोमेभिर् एतशेभिर् एवैः ।  
र्व्_७,०६२।०२च् प्र नो मित्राय वरुणाय वोचो ऽनागसो अर्यम्णे अग्नये च ॥  
र्व्_७,०६२।०३अ वि नः सहस्रं शुरुधो रदन्त्व् ऋतावानो वरुणो मित्रो अग्निः ।  
र्व्_७,०६२।०३च् यच्छन्तु चन्द्रा उपमं नो अर्कम् आ नः कामम् पूपुरन्तु स्तवानाः ॥  
र्व्_७,०६२।०४अ द्यावाभूमी अदिते त्रासीथां नो ये वां जज्ञुः सुजनिमान ऋष्वे ।  
र्व्_७,०६२।०४च् मा हेऌए भूम वरुणस्य वायोर् मा मित्रस्य प्रियतमस्य नृणाम् ॥  
र्व्_७,०६२।०५अ प्र बाहवा सिसृतं जीवसे न आ नो गव्यूतिम् उक्षतं घृतेन ।  
र्व्_७,०६२।०५च् आ नो जने श्रवयतं युवाना श्रुतम् मे मित्रावरुणा हवेमा ॥  
र्व्_७,०६२।०६अ नू मित्रो वरुणो अर्यमा नस् त्मने तोकाय वरिवो दधन्तु ।  
र्व्_७,०६२।०६च् सुगा नो विश्वा सुपथानि सन्तु यूयम् पात स्वस्तिभिः सदा नः ॥  
  
र्व्_७,०६३।०१अ उद् व् एति सुभगो विश्वचक्षाः साधारणः सूर्यो मानुषाणाम् ।  
र्व्_७,०६३।०१च् चक्षुर् मित्रस्य वरुणस्य देवश् चर्मेव यः समविव्यक् तमांसि ॥  
र्व्_७,०६३।०२अ उद् व् एति प्रसवीता जनानाम् महान् केतुर् अर्णवः सूर्यस्य ।  
र्व्_७,०६३।०२च् समानं चक्रम् पर्याविवृत्सन् यद् एतशो वहति धूर्षु युक्तः ॥  
र्व्_७,०६३।०३अ विभ्राजमान उषसाम् उपस्थाद् रेभैर् उद् एत्य् अनुमद्यमानः ।  
र्व्_७,०६३।०३च् एष मे देवः सविता चच्छन्द यः समानं न प्रमिनाति धाम ॥  
र्व्_७,०६३।०४अ दिवो रुक्म उरुचक्षा उद् एति दूरेअर्थस् तरणिर् भ्राजमानः ।  
र्व्_७,०६३।०४च् नूनं जनाः सूर्येण प्रसूता अयन्न् अर्थानि कृणवन्न् अपांसि ॥  
र्व्_७,०६३।०५अ यत्रा चक्रुर् अमृता गातुम् अस्मै श्येनो न दीयन्न् अन्व् एति पाथः ।  
र्व्_७,०६३।०५च् प्रति वां सूर उदिते विधेम नमोभिर् मित्रावरुणोत हव्यैः ॥  
र्व्_७,०६३।०६अ नू मित्रो वरुणो अर्यमा नस् त्मने तोकाय वरिवो दधन्तु ।  
र्व्_७,०६३।०६च् सुगा नो विश्वा सुपथानि सन्तु यूयम् पात स्वस्तिभिः सदा नः ॥  
  
र्व्_७,०६४।०१अ दिवि क्षयन्ता रजसः पृथिव्याम् प्र वां घृतस्य निर्णिजो ददीरन् ।  
र्व्_७,०६४।०१च् हव्यं नो मित्रो अर्यमा सुजातो राजा सुक्षत्रो वरुणो जुषन्त ॥  
र्व्_७,०६४।०२अ आ राजाना मह ऋतस्य गोपा सिन्धुपती क्षत्रिया यातम् अर्वाक् ।  
र्व्_७,०६४।०२च् इऌआं नो मित्रावरुणोत वृष्टिम् अव दिव इन्वतं जीरदानू ॥  
र्व्_७,०६४।०३अ मित्रस् तन् नो वरुणो देवो अर्यः प्र साधिष्ठेभिः पथिभिर् नयन्तु ।  
र्व्_७,०६४।०३च् ब्रवद् यथा न आद् अरिः सुदास इषा मदेम सह देवगोपाः ॥  
र्व्_७,०६४।०४अ यो वां गर्तम् मनसा तक्षद् एतम् ऊर्ध्वां धीतिं कृणवद् धारयच् च ।  
र्व्_७,०६४।०४च् उक्षेथाम् मित्रावरुणा घृतेन ता राजाना सुक्षितीस् तर्पयेथाम् ॥  
र्व्_७,०६४।०५अ एष स्तोमो वरुण मित्र तुभ्यं सोमः शुक्रो न वायवे ऽयामि ।  
र्व्_७,०६४।०५च् अविष्टं धियो जिगृतम् पुरन्धीर् यूयम् पात स्वस्तिभिः सदा नः ॥  
  
र्व्_७,०६५।०१अ प्रति वां सूर उदिते सूक्तैर् मित्रं हुवे वरुणम् पूतदक्षम् ।  
र्व्_७,०६५।०१च् ययोर् असुर्यम् अक्षितं ज्येष्ठं विश्वस्य यामन्न् आचिता जिगत्नु ॥  
र्व्_७,०६५।०२अ ता हि देवानाम् असुरा ताव् अर्या ता नः क्षितीः करतम् ऊर्जयन्तीः ।  
र्व्_७,०६५।०२च् अश्याम मित्रावरुणा वयं वां द्यावा च यत्र पीपयन्न् अहा च ॥  
र्व्_७,०६५।०३अ ता भूरिपाशाव् अनृतस्य सेतू दुरत्येतू रिपवे मर्त्याय ।  
र्व्_७,०६५।०३च् ऋतस्य मित्रावरुणा पथा वाम् अपो न नावा दुरिता तरेम ॥  
र्व्_७,०६५।०४अ आ नो मित्रावरुणा हव्यजुष्टिं घृतैर् गव्यूतिम् उक्षतम् इऌआभिः ।  
र्व्_७,०६५।०४च् प्रति वाम् अत्र वरम् आ जनाय पृणीतम् उद्नो दिव्यस्य चारोः ॥  
र्व्_७,०६५।०५अ एष स्तोमो वरुण मित्र तुभ्यं सोमः शुक्रो न वायवे ऽयामि ।  
र्व्_७,०६५।०५च् अविष्टं धियो जिगृतम् पुरन्धीर् यूयम् पात स्वस्तिभिः सदा नः ॥  
  
र्व्_७,०६६।०१अ प्र मित्रयोर् वरुणयो स्तोमो न एतु शूष्यः ।  
र्व्_७,०६६।०१च् नमस्वान् तुविजातयोः ॥  
र्व्_७,०६६।०२अ या धारयन्त देवाः सुदक्षा दक्षपितरा ।  
र्व्_७,०६६।०२च् असुर्याय प्रमहसा ॥  
र्व्_७,०६६।०३अ ता न स्तिपा तनूपा वरुण जरितॄणाम् ।  
र्व्_७,०६६।०३च् मित्र साधयतं धियः ॥  
र्व्_७,०६६।०४अ यद् अद्य सूर उदिते ऽनागा मित्रो अर्यमा ।  
र्व्_७,०६६।०४च् सुवाति सविता भगः ॥  
र्व्_७,०६६।०५अ सुप्रावीर् अस्तु स क्षयः प्र नु यामन् सुदानवः ।  
र्व्_७,०६६।०५च् ये नो अंहो ऽतिपिप्रति ॥  
र्व्_७,०६६।०६अ उत स्वराजो अदितिर् अदब्धस्य व्रतस्य ये ।  
र्व्_७,०६६।०६च् महो राजान ईशते ॥  
र्व्_७,०६६।०७अ प्रति वां सूर उदिते मित्रं गृणीषे वरुणम् ।  
र्व्_७,०६६।०७च् अर्यमणं रिशादसम् ॥  
र्व्_७,०६६।०८अ राया हिरण्यया मतिर् इयम् अवृकाय शवसे ।  
र्व्_७,०६६।०८च् इयं विप्रा मेधसातये ॥  
र्व्_७,०६६।०९अ ते स्याम देव वरुण ते मित्र सूरिभिः सह ।  
र्व्_७,०६६।०९च् इषं स्वश् च धीमहि ॥  
र्व्_७,०६६।१०अ बहवः सूरचक्षसो ऽग्निजिह्वा ऋतावृधः ।  
र्व्_७,०६६।१०च् त्रीणि ये येमुर् विदथानि धीतिभिर् विश्वानि परिभूतिभिः ॥  
र्व्_७,०६६।११अ वि ये दधुः शरदम् मासम् आद् अहर् यज्ञम् अक्तुं चाद् ऋचम् ।  
र्व्_७,०६६।११च् अनाप्यं वरुणो मित्रो अर्यमा क्षत्रं राजान आशत ॥  
र्व्_७,०६६।१२अ तद् वो अद्य मनामहे सूक्तैः सूर उदिते ।  
र्व्_७,०६६।१२च् यद् ओहते वरुणो मित्रो अर्यमा यूयम् ऋतस्य रथ्यः ॥  
र्व्_७,०६६।१३अ ऋतावान ऋतजाता ऋतावृधो घोरासो अनृतद्विषः ।  
र्व्_७,०६६।१३च् तेषां वः सुम्ने सुच्छर्दिष्टमे नरः स्याम ये च सूरयः ॥  
र्व्_७,०६६।१४अ उद् उ त्यद् दर्शतं वपुर् दिव एति प्रतिह्वरे ।  
र्व्_७,०६६।१४च् यद् ईम् आशुर् वहति देव एतशो विश्वस्मै चक्षसे अरम् ॥  
र्व्_७,०६६।१५अ शीर्ष्णः-शीर्ष्णो जगतस् तस्थुषस् पतिं समया विश्वम् आ रजः ।  
र्व्_७,०६६।१५च् सप्त स्वसारः सुविताय सूर्यं वहन्ति हरितो रथे ॥  
र्व्_७,०६६।१६अ तच् चक्षुर् देवहितं शुक्रम् उच्चरत् ।  
र्व्_७,०६६।१६ब् पश्येम शरदः शतं जीवेम शरदः शतम् ॥  
र्व्_७,०६६।१७अ काव्येभिर् अदाभ्या यातं वरुण द्युमत् ।  
र्व्_७,०६६।१७च् मित्रश् च सोमपीतये ॥  
र्व्_७,०६६।१८अ दिवो धामभिर् वरुण मित्रश् चा यातम् अद्रुहा ।  
र्व्_७,०६६।१८च् पिबतं सोमम् आतुजी ॥  
र्व्_७,०६६।१९अ आ यातम् मित्रावरुणा जुषाणाव् आहुतिं नरा ।  
र्व्_७,०६६।१९च् पातं सोमम् ऋतावृधा ॥  
  
र्व्_७,०६७।०१अ प्रति वां रथं नृपती जरध्यै हविष्मता मनसा यज्ञियेन ।  
र्व्_७,०६७।०१च् यो वां दूतो न धिष्ण्याव् अजीगर् अच्छा सूनुर् न पितरा विवक्मि ॥  
र्व्_७,०६७।०२अ अशोच्य् अग्निः समिधानो अस्मे उपो अदृश्रन् तमसश् चिद् अन्ताः ।  
र्व्_७,०६७।०२च् अचेति केतुर् उषसः पुरस्ताच् छ्रिये दिवो दुहितुर् जायमानः ॥  
र्व्_७,०६७।०३अ अभि वां नूनम् अश्विना सुहोता स्तोमैः सिषक्ति नासत्या विवक्वान् ।  
र्व्_७,०६७।०३च् पूर्वीभिर् यातम् पथ्याभिर् अर्वाक् स्वर्विदा वसुमता रथेन ॥  
र्व्_७,०६७।०४अ अवोर् वां नूनम् अश्विना युवाकुर् हुवे यद् वां सुते माध्वी वसूयुः ।  
र्व्_७,०६७।०४च् आ वां वहन्तु स्थविरासो अश्वाः पिबाथो अस्मे सुषुता मधूनि ॥  
र्व्_७,०६७।०५अ प्राचीम् उ देवाश्विना धियम् मे ऽमृध्रां सातये कृतं वसूयुम् ।  
र्व्_७,०६७।०५च् विश्वा अविष्टं वाज आ पुरन्धीस् ता नः शक्तं शचीपती शचीभिः ॥  
र्व्_७,०६७।०६अ अविष्टं धीष्व् अश्विना न आसु प्रजावद् रेतो अह्रयं नो अस्तु ।  
र्व्_७,०६७।०६च् आ वां तोके तनये तूतुजानाः सुरत्नासो देववीतिं गमेम ॥  
र्व्_७,०६७।०७अ एष स्य वाम् पूर्वगत्वेव सख्ये निधिर् हितो माध्वी रातो अस्मे ।  
र्व्_७,०६७।०७च् अहेऌअता मनसा यातम् अर्वाग् अश्नन्ता हव्यम् मानुषीषु विक्षु ॥  
र्व्_७,०६७।०८अ एकस्मिन् योगे भुरणा समाने परि वां सप्त स्रवतो रथो गात् ।  
र्व्_७,०६७।०८च् न वायन्ति सुभ्वो देवयुक्ता ये वां धूर्षु तरणयो वहन्ति ॥  
र्व्_७,०६७।०९अ असश्चता मघवद्भ्यो हि भूतं ये राया मघदेयं जुनन्ति ।  
र्व्_७,०६७।०९च् प्र ये बन्धुं सूनृताभिस् तिरन्ते गव्या पृञ्चन्तो अश्व्या मघानि ॥  
र्व्_७,०६७।१०अ नू मे हवम् आ शृणुतं युवाना यासिष्टं वर्तिर् अश्विनाव् इरावत् ।  
र्व्_७,०६७।१०च् धत्तं रत्नानि जरतं च सूरीन् यूयम् पात स्वस्तिभिः सदा नः ॥  
  
र्व्_७,०६८।०१अ आ शुभ्रा यातम् अश्विना स्वश्वा गिरो दस्रा जुजुषाणा युवाकोः ।  
र्व्_७,०६८।०१च् हव्यानि च प्रतिभृता वीतं नः ॥  
र्व्_७,०६८।०२अ प्र वाम् अन्धांसि मद्यान्य् अस्थुर् अरं गन्तं हविषो वीतये मे ।  
र्व्_७,०६८।०२च् तिरो अर्यो हवनानि श्रुतं नः ॥  
र्व्_७,०६८।०३अ प्र वां रथो मनोजवा इयर्ति तिरो रजांस्य् अश्विना शतोतिः ।  
र्व्_७,०६८।०३च् अस्मभ्यं सूर्यावसू इयानः ॥  
र्व्_७,०६८।०४अ अयं ह यद् वां देवया उ अद्रिर् ऊर्ध्वो विवक्ति सोमसुद् युवभ्याम् ।  
र्व्_७,०६८।०४च् आ वल्गू विप्रो ववृतीत हव्यैः ॥  
र्व्_७,०६८।०५अ चित्रं ह यद् वाम् भोजनं न्व् अस्ति न्य् अत्रये महिष्वन्तं युयोतम् ।  
र्व्_७,०६८।०५च् यो वाम् ओमानं दधते प्रियः सन् ॥  
र्व्_७,०६८।०६अ उत त्यद् वां जुरते अश्विना भूच् च्यवानाय प्रतीत्यं हविर्दे ।  
र्व्_७,०६८।०६च् अधि यद् वर्प इतऊति धत्थः ॥  
र्व्_७,०६८।०७अ उत त्यम् भुज्युम् अश्विना सखायो मध्ये जहुर् दुरेवासः समुद्रे ।  
र्व्_७,०६८।०७च् निर् ईम् पर्षद् अरावा यो युवाकुः ॥  
र्व्_७,०६८।०८अ वृकाय चिज् जसमानाय शक्तम् उत श्रुतं शयवे हूयमाना ।  
र्व्_७,०६८।०८च् याव् अघ्न्याम् अपिन्वतम् अपो न स्तर्यं चिच् छक्त्य् अश्विना शचीभिः ॥  
र्व्_७,०६८।०९अ एष स्य कारुर् जरते सूक्तैर् अग्रे बुधान उषसां सुमन्मा ।  
र्व्_७,०६८।०९च् इषा तं वर्धद् अघ्न्या पयोभिर् यूयम् पात स्वस्तिभिः सदा नः ॥  
  
र्व्_७,०६९।०१अ आ वां रथो रोदसी बद्बधानो हिरण्ययो वृषभिर् यात्व् अश्वैः ।  
र्व्_७,०६९।०१च् घृतवर्तनिः पविभी रुचान इषां वोऌहा नृपतिर् वाजिनीवान् ॥  
र्व्_७,०६९।०२अ स पप्रथानो अभि पञ्च भूमा त्रिवन्धुरो मनसा यातु युक्तः ।  
र्व्_७,०६९।०२च् विशो येन गच्छथो देवयन्तीः कुत्रा चिद् यामम् अश्विना दधाना ॥  
र्व्_७,०६९।०३अ स्वश्वा यशसा यातम् अर्वाग् दस्रा निधिम् मधुमन्तम् पिबाथः ।  
र्व्_७,०६९।०३च् वि वां रथो वध्वा यादमानो ऽन्तान् दिवो बाधते वर्तनिभ्याम् ॥  
र्व्_७,०६९।०४अ युवोः श्रियम् परि योषावृणीत सूरो दुहिता परितक्म्यायाम् ।  
र्व्_७,०६९।०४च् यद् देवयन्तम् अवथः शचीभिः परि घ्रंसम् ओमना वां वयो गात् ॥  
र्व्_७,०६९।०५अ यो ह स्य वां रथिरा वस्त उस्रा रथो युजानः परियाति वर्तिः ।  
र्व्_७,०६९।०५च् तेन नः शं योर् उषसो व्युष्टौ न्य् अश्विना वहतं यज्ञे अस्मिन् ॥  
र्व्_७,०६९।०६अ नरा गौरेव विद्युतं तृषाणास्माकम् अद्य सवनोप यातम् ।  
र्व्_७,०६९।०६च् पुरुत्रा हि वाम् मतिभिर् हवन्ते मा वाम् अन्ये नि यमन् देवयन्तः ॥  
र्व्_७,०६९।०७अ युवम् भुज्युम् अवविद्धं समुद्र उद् ऊहथुर् अर्णसो अस्रिधानैः ।  
र्व्_७,०६९।०७च् पतत्रिभिर् अश्रमैर् अव्यथिभिर् दंसनाभिर् अश्विना पारयन्ता ॥  
र्व्_७,०६९।०८अ नू मे हवम् आ शृणुतं युवाना यासिष्टं वर्तिर् अश्विनाव् इरावत् ।  
र्व्_७,०६९।०८च् धत्तं रत्नानि जरतं च सूरीन् यूयम् पात स्वस्तिभिः सदा नः ॥  
  
र्व्_७,०७०।०१अ आ विश्ववाराश्विना गतं नः प्र तत् स्थानम् अवाचि वाम् पृथिव्याम् ।  
र्व्_७,०७०।०१च् अश्वो न वाजी शुनपृष्ठो अस्थाद् आ यत् सेदथुर् ध्रुवसे न योनिम् ॥  
र्व्_७,०७०।०२अ सिषक्ति सा वां सुमतिश् चनिष्ठातापि घर्मो मनुषो दुरोणे ।  
र्व्_७,०७०।०२च् यो वां समुद्रान् सरितः पिपर्त्य् एतग्वा चिन् न सुयुजा युजानः ॥  
र्व्_७,०७०।०३अ यानि स्थानान्य् अश्विना दधाथे दिवो यह्वीष्व् ओषधीषु विक्षु ।  
र्व्_७,०७०।०३च् नि पर्वतस्य मूर्धनि सदन्तेषं जनाय दाशुषे वहन्ता ॥  
र्व्_७,०७०।०४अ चनिष्टं देवा ओषधीष्व् अप्सु यद् योग्या अश्नवैथे ऋषीणाम् ।  
र्व्_७,०७०।०४च् पुरूणि रत्ना दधतौ न्य् अस्मे अनु पूर्वाणि चख्यथुर् युगानि ॥  
र्व्_७,०७०।०५अ शुश्रुवांसा चिद् अश्विना पुरूण्य् अभि ब्रह्माणि चक्षाथे ऋषीणाम् ।  
र्व्_७,०७०।०५च् प्रति प्र यातं वरम् आ जनायास्मे वाम् अस्तु सुमतिश् चनिष्ठा ॥  
र्व्_७,०७०।०६अ यो वां यज्ञो नासत्या हविष्मान् कृतब्रह्मा समर्यो भवाति ।  
र्व्_७,०७०।०६च् उप प्र यातं वरम् आ वसिष्ठम् इमा ब्रह्माण्य् ऋच्यन्ते युवभ्याम् ॥  
र्व्_७,०७०।०७अ इयम् मनीषा इयम् अश्विना गीर् इमां सुवृक्तिं वृषणा जुषेथाम् ।  
र्व्_७,०७०।०७च् इमा ब्रह्माणि युवयून्य् अग्मन् यूयम् पात स्वस्तिभिः सदा नः ॥  
  
र्व्_७,०७१।०१अ अप स्वसुर् उषसो नग् जिहीते रिणक्ति कृष्णीर् अरुषाय पन्थाम् ।  
र्व्_७,०७१।०१च् अश्वामघा गोमघा वां हुवेम दिवा नक्तं शरुम् अस्मद् युयोतम् ॥  
र्व्_७,०७१।०२अ उपायातं दाशुषे मर्त्याय रथेन वामम् अश्विना वहन्ता ।  
र्व्_७,०७१।०२च् युयुतम् अस्मद् अनिराम् अमीवां दिवा नक्तम् माध्वी त्रासीथां नः ॥  
र्व्_७,०७१।०३अ आ वां रथम् अवमस्यां व्युष्टौ सुम्नायवो वृषणो वर्तयन्तु ।  
र्व्_७,०७१।०३च् स्यूमगभस्तिम् ऋतयुग्भिर् अश्वैर् आश्विना वसुमन्तं वहेथाम् ॥  
र्व्_७,०७१।०४अ यो वां रथो नृपती अस्ति वोऌहा त्रिवन्धुरो वसुमां उस्रयामा ।  
र्व्_७,०७१।०४च् आ न एना नासत्योप यातम् अभि यद् वां विश्वप्स्न्यो जिगाति ॥  
र्व्_७,०७१।०५अ युवं च्यवानं जरसो ऽमुमुक्तं नि पेदव ऊहथुर् आशुम् अश्वम् ।  
र्व्_७,०७१।०५च् निर् अंहसस् तमस स्पर्तम् अत्रिं नि जाहुषं शिथिरे धातम् अन्तः ॥  
र्व्_७,०७१।०६अ इयम् मनीषा इयम् अश्विना गीर् इमां सुवृक्तिं वृषणा जुषेथाम् ।  
र्व्_७,०७१।०६च् इमा ब्रह्माणि युवयून्य् अग्मन् यूयम् पात स्वस्तिभिः सदा नः ॥  
  
र्व्_७,०७२।०१अ आ गोमता नासत्या रथेनाश्वावता पुरुश्चन्द्रेण यातम् ।  
र्व्_७,०७२।०१च् अभि वां विश्वा नियुतः सचन्ते स्पार्हया श्रिया तन्वा शुभाना ॥  
र्व्_७,०७२।०२अ आ नो देवेभिर् उप यातम् अर्वाक् सजोषसा नासत्या रथेन ।  
र्व्_७,०७२।०२च् युवोर् हि नः सख्या पित्र्याणि समानो बन्धुर् उत तस्य वित्तम् ॥  
र्व्_७,०७२।०३अ उद् उ स्तोमासो अश्विनोर् अबुध्रञ् जामि ब्रह्माण्य् उषसश् च देवीः ।  
र्व्_७,०७२।०३च् आविवासन् रोदसी धिष्ण्येमे अच्छा विप्रो नासत्या विवक्ति ॥  
र्व्_७,०७२।०४अ वि चेद् उच्छन्त्य् अश्विना उषासः प्र वाम् ब्रह्माणि कारवो भरन्ते ।  
र्व्_७,०७२।०४च् ऊर्ध्वम् भानुं सविता देवो अश्रेद् बृहद् अग्नयः समिधा जरन्ते ॥  
र्व्_७,०७२।०५अ आ पश्चातान् नासत्या पुरस्ताद् आश्विना यातम् अधराद् उदक्तात् ।  
र्व्_७,०७२।०५च् आ विश्वतः पाञ्चजन्येन राया यूयम् पात स्वस्तिभिः सदा नः ॥  
  
र्व्_७,०७३।०१अ अतारिष्म तमसस् पारम् अस्य प्रति स्तोमं देवयन्तो दधानाः ।  
र्व्_७,०७३।०१च् पुरुदंसा पुरुतमा पुराजामर्त्या हवते अश्विना गीः ॥  
र्व्_७,०७३।०२अ न्य् उ प्रियो मनुषः सादि होता नासत्या यो यजते वन्दते च ।  
र्व्_७,०७३।०२च् अश्नीतम् मध्वो अश्विना उपाक आ वां वोचे विदथेषु प्रयस्वान् ॥  
र्व्_७,०७३।०३अ अहेम यज्ञम् पथाम् उराणा इमां सुवृक्तिं वृषणा जुषेथाम् ।  
र्व्_७,०७३।०३च् श्रुष्टीवेव प्रेषितो वाम् अबोधि प्रति स्तोमैर् जरमाणो वसिष्ठः ॥  
र्व्_७,०७३।०४अ उप त्या वह्नी गमतो विशं नो रक्षोहणा सम्भृता वीऌउपाणी ।  
र्व्_७,०७३।०४च् सम् अन्धांस्य् अग्मत मत्सराणि मा नो मर्धिष्टम् आ गतं शिवेन ॥  
र्व्_७,०७३।०५अ आ पश्चातान् नासत्या पुरस्ताद् आश्विना यातम् अधराद् उदक्तात् ।  
र्व्_७,०७३।०५च् आ विश्वतः पाञ्चजन्येन राया यूयम् पात स्वस्तिभिः सदा नः ॥  
  
र्व्_७,०७४।०१अ इमा उ वां दिविष्टय उस्रा हवन्ते अश्विना ।  
र्व्_७,०७४।०१च् अयं वाम् अह्वे ऽवसे शचीवसू विशं-विशं हि गच्छथः ॥  
र्व्_७,०७४।०२अ युवं चित्रं ददथुर् भोजनं नरा चोदेथां सूनृतावते ।  
र्व्_७,०७४।०२च् अर्वाग् रथं समनसा नि यच्छतम् पिबतं सोम्यम् मधु ॥  
र्व्_७,०७४।०३अ आ यातम् उप भूषतम् मध्वः पिबतम् अश्विना ।  
र्व्_७,०७४।०३च् दुग्धम् पयो वृषणा जेन्यावसू मा नो मर्धिष्टम् आ गतम् ॥  
र्व्_७,०७४।०४अ अश्वासो ये वाम् उप दाशुषो गृहं युवां दीयन्ति बिभ्रतः ।  
र्व्_७,०७४।०४च् मक्षूयुभिर् नरा हयेभिर् अश्विना देवा यातम् अस्मयू ॥  
र्व्_७,०७४।०५अ अधा ह यन्तो अश्विना पृक्षः सचन्त सूरयः ।  
र्व्_७,०७४।०५च् ता यंसतो मघवद्भ्यो ध्रुवं यशश् छर्दिर् अस्मभ्यं नासत्या ॥  
र्व्_७,०७४।०६अ प्र ये ययुर् अवृकासो रथा इव नृपातारो जनानाम् ।  
र्व्_७,०७४।०६च् उत स्वेन शवसा शूशुवुर् नर उत क्षियन्ति सुक्षितिम् ॥  
  
र्व्_७,०७५।०१अ व्य् उषा आवो दिविजा ऋतेनाविष्कृण्वाना महिमानम् आगात् ।  
र्व्_७,०७५।०१च् अप द्रुहस् तम आवर् अजुष्टम् अङ्गिरस्तमा पथ्या अजीगः ॥  
र्व्_७,०७५।०२अ महे नो अद्य सुविताय बोध्य् उषो महे सौभगाय प्र यन्धि ।  
र्व्_७,०७५।०२च् चित्रं रयिं यशसं धेह्य् अस्मे देवि मर्तेषु मानुषि श्रवस्युम् ॥  
र्व्_७,०७५।०३अ एते त्ये भानवो दर्शतायाश् चित्रा उषसो अमृतास आगुः ।  
र्व्_७,०७५।०३च् जनयन्तो दैव्यानि व्रतान्य् आपृणन्तो अन्तरिक्षा व्य् अस्थुः ॥  
र्व्_७,०७५।०४अ एषा स्या युजाना पराकात् पञ्च क्षितीः परि सद्यो जिगाति ।  
र्व्_७,०७५।०४च् अभिपश्यन्ती वयुना जनानां दिवो दुहिता भुवनस्य पत्नी ॥  
र्व्_७,०७५।०५अ वाजिनीवती सूर्यस्य योषा चित्रामघा राय ईशे वसूनाम् ।  
र्व्_७,०७५।०५च् ऋषिष्टुता जरयन्ती मघोन्य् उषा उच्छति वह्निभिर् गृणाना ॥  
र्व्_७,०७५।०६अ प्रति द्युतानाम् अरुषासो अश्वाश् चित्रा अदृश्रन्न् उषसं वहन्तः ।  
र्व्_७,०७५।०६च् याति शुभ्रा विश्वपिशा रथेन दधाति रत्नं विधते जनाय ॥  
र्व्_७,०७५।०७अ सत्या सत्येभिर् महती महद्भिर् देवी देवेभिर् यजता यजत्रैः ।  
र्व्_७,०७५।०७च् रुजद् दृऌहानि ददद् उस्रियाणाम् प्रति गाव उषसं वावशन्त ॥  
र्व्_७,०७५।०८अ नू नो गोमद् वीरवद् धेहि रत्नम् उषो अश्वावत् पुरुभोजो अस्मे ।  
र्व्_७,०७५।०८च् मा नो बर्हिः पुरुषता निदे कर् यूयम् पात स्वस्तिभिः सदा नः ॥  
  
र्व्_७,०७६।०१अ उद् उ ज्योतिर् अमृतं विश्वजन्यं विश्वानरः सविता देवो अश्रेत् ।  
र्व्_७,०७६।०१च् क्रत्वा देवानाम् अजनिष्ट चक्षुर् आविर् अकर् भुवनं विश्वम् उषाः ॥  
र्व्_७,०७६।०२अ प्र मे पन्था देवयाना अदृश्रन्न् अमर्धन्तो वसुभिर् इष्कृतासः ।  
र्व्_७,०७६।०२च् अभूद् उ केतुर् उषसः पुरस्तात् प्रतीच्य् आगाद् अधि हर्म्येभ्यः ॥  
र्व्_७,०७६।०३अ तानीद् अहानि बहुलान्य् आसन् या प्राचीनम् उदिता सूर्यस्य ।  
र्व्_७,०७६।०३च् यतः परि जार इवाचरन्त्य् उषो ददृक्षे न पुनर् यतीव ॥  
र्व्_७,०७६।०४अ त इद् देवानां सधमाद आसन्न् ऋतावानः कवयः पूर्व्यासः ।  
र्व्_७,०७६।०४च् गूऌहं ज्योतिः पितरो अन्व् अविन्दन् सत्यमन्त्रा अजनयन्न् उषासम् ॥  
र्व्_७,०७६।०५अ समान ऊर्वे अधि सङ्गतासः सं जानते न यतन्ते मिथस् ते ।  
र्व्_७,०७६।०५च् ते देवानां न मिनन्ति व्रतान्य् अमर्धन्तो वसुभिर् यादमानाः ॥  
र्व्_७,०७६।०६अ प्रति त्वा स्तोमैर् ईऌअते वसिष्ठा उषर्बुधः सुभगे तुष्टुवांसः ।  
र्व्_७,०७६।०६च् गवां नेत्री वाजपत्नी न उच्छोषः सुजाते प्रथमा जरस्व ॥  
र्व्_७,०७६।०७अ एषा नेत्री राधसः सूनृतानाम् उषा उच्छन्ती रिभ्यते वसिष्ठैः ।  
र्व्_७,०७६।०७च् दीर्घश्रुतं रयिम् अस्मे दधाना यूयम् पात स्वस्तिभिः सदा नः ॥  
  
र्व्_७,०७७।०१अ उपो रुरुचे युवतिर् न योषा विश्वं जीवम् प्रसुवन्ती चरायै ।  
र्व्_७,०७७।०१च् अभूद् अग्निः समिधे मानुषाणाम् अकर् ज्योतिर् बाधमाना तमांसि ॥  
र्व्_७,०७७।०२अ विश्वम् प्रतीची सप्रथा उद् अस्थाद् रुशद् वासो बिभ्रती शुक्रम् अश्वैत् ।  
र्व्_७,०७७।०२च् हिरण्यवर्णा सुदृशीकसन्दृग् गवाम् माता नेत्र्य् अह्नाम् अरोचि ॥  
र्व्_७,०७७।०३अ देवानां चक्षुः सुभगा वहन्ती श्वेतं नयन्ती सुदृशीकम् अश्वम् ।  
र्व्_७,०७७।०३च् उषा अदर्शि रश्मिभिर् व्यक्ता चित्रामघा विश्वम् अनु प्रभूता ॥  
र्व्_७,०७७।०४अ अन्तिवामा दूरे अमित्रम् उच्छोर्वीं गव्यूतिम् अभयं कृधी नः ।  
र्व्_७,०७७।०४च् यावय द्वेष आ भरा वसूनि चोदय राधो गृणते मघोनि ॥  
र्व्_७,०७७।०५अ अस्मे श्रेष्ठेभिर् भानुभिर् वि भाह्य् उषो देवि प्रतिरन्ती न आयुः ।  
र्व्_७,०७७।०५च् इषं च नो दधती विश्ववारे गोमद् अश्वावद् रथवच् च राधः ॥  
र्व्_७,०७७।०६अ यां त्वा दिवो दुहितर् वर्धयन्त्य् उषः सुजाते मतिभिर् वसिष्ठाः ।  
र्व्_७,०७७।०६च् सास्मासु धा रयिम् ऋष्वम् बृहन्तं यूयम् पात स्वस्तिभिः सदा नः ॥  
  
र्व्_७,०७८।०१अ प्रति केतवः प्रथमा अदृश्रन्न् ऊर्ध्वा अस्या अञ्जयो वि श्रयन्ते ।  
र्व्_७,०७८।०१च् उषो अर्वाचा बृहता रथेन ज्योतिष्मता वामम् अस्मभ्यं वक्षि ॥  
र्व्_७,०७८।०२अ प्रति षीम् अग्निर् जरते समिद्धः प्रति विप्रासो मतिभिर् गृणन्तः ।  
र्व्_७,०७८।०२च् उषा याति ज्योतिषा बाधमाना विश्वा तमांसि दुरिताप देवी ॥  
र्व्_७,०७८।०३अ एता उ त्याः प्रत्य् अदृश्रन् पुरस्ताज् ज्योतिर् यच्छन्तीर् उषसो विभातीः ।  
र्व्_७,०७८।०३च् अजीजनन् सूर्यं यज्ञम् अग्निम् अपाचीनं तमो अगाद् अजुष्टम् ॥  
र्व्_७,०७८।०४अ अचेति दिवो दुहिता मघोनी विश्वे पश्यन्त्य् उषसं विभातीम् ।  
र्व्_७,०७८।०४च् आस्थाद् रथं स्वधया युज्यमानम् आ यम् अश्वासः सुयुजो वहन्ति ॥  
र्व्_७,०७८।०५अ प्रति त्वाद्य सुमनसो बुधन्तास्माकासो मघवानो वयं च ।  
र्व्_७,०७८।०५च् तिल्विलायध्वम् उषसो विभातीर् यूयम् पात स्वस्तिभिः सदा नः ॥  
  
र्व्_७,०७९।०१अ व्य् उषा आवः पथ्या जनानाम् पञ्च क्षितीर् मानुषीर् बोधयन्ती ।  
र्व्_७,०७९।०१च् सुसन्दृग्भिर् उक्षभिर् भानुम् अश्रेद् वि सूर्यो रोदसी चक्षसावः ॥  
र्व्_७,०७९।०२अ व्य् अञ्जते दिवो अन्तेष्व् अक्तून् विशो न युक्ता उषसो यतन्ते ।  
र्व्_७,०७९।०२च् सं ते गावस् तम आ वर्तयन्ति ज्योतिर् यच्छन्ति सवितेव बाहू ॥  
र्व्_७,०७९।०३अ अभूद् उषा इन्द्रतमा मघोन्य् अजीजनत् सुविताय श्रवांसि ।  
र्व्_७,०७९।०३च् वि दिवो देवी दुहिता दधात्य् अङ्गिरस्तमा सुकृते वसूनि ॥  
र्व्_७,०७९।०४अ तावद् उषो राधो अस्मभ्यं रास्व यावत् स्तोतृभ्यो अरदो गृणाना ।  
र्व्_७,०७९।०४च् यां त्वा जज्ञुर् वृषभस्या रवेण वि दृऌहस्य दुरो अद्रेर् और्णोः ॥  
र्व्_७,०७९।०५अ देवं-देवं राधसे चोदयन्त्य् अस्मद्र्यक् सूनृता ईरयन्ती ।  
र्व्_७,०७९।०५च् व्युच्छन्ती नः सनये धियो धा यूयम् पात स्वस्तिभिः सदा नः ॥  
  
र्व्_७,०८०।०१अ प्रति स्तोमेभिर् उषसं वसिष्ठा गीर्भिर् विप्रासः प्रथमा अबुध्रन् ।  
र्व्_७,०८०।०१च् विवर्तयन्तीं रजसी समन्ते आविष्कृण्वतीम् भुवनानि विश्वा ॥  
र्व्_७,०८०।०२अ एषा स्या नव्यम् आयुर् दधाना गूढ्वी तमो ज्योतिषोषा अबोधि ।  
र्व्_७,०८०।०२च् अग्र एति युवतिर् अह्रयाणा प्राचिकितत् सूर्यं यज्ञम् अग्निम् ॥  
र्व्_७,०८०।०३अ अश्वावतीर् गोमतीर् न उषासो वीरवतीः सदम् उच्छन्तु भद्राः ।  
र्व्_७,०८०।०३च् घृतं दुहाना विश्वतः प्रपीता यूयम् पात स्वस्तिभिः सदा नः ॥  
  
र्व्_७,०८१।०१अ प्रत्य् उ अदर्श्य् आयत्य् उच्छन्ती दुहिता दिवः ।  
र्व्_७,०८१।०१च् अपो महि व्ययति चक्षसे तमो ज्योतिष् कृणोति सूनरी ॥  
र्व्_७,०८१।०२अ उद् उस्रियाः सृजते सूर्यः सचां उद्यन् नक्षत्रम् अर्चिवत् ।  
र्व्_७,०८१।०२च् तवेद् उषो व्युषि सूर्यस्य च सम् भक्तेन गमेमहि ॥  
र्व्_७,०८१।०३अ प्रति त्वा दुहितर् दिव उषो जीरा अभुत्स्महि ।  
र्व्_७,०८१।०३च् या वहसि पुरु स्पार्हं वनन्वति रत्नं न दाशुषे मयः ॥  
र्व्_७,०८१।०४अ उच्छन्ती या कृणोषि मंहना महि प्रख्यै देवि स्वर् दृशे ।  
र्व्_७,०८१।०४च् तस्यास् ते रत्नभाज ईमहे वयं स्याम मातुर् न सूनवः ॥  
र्व्_७,०८१।०५अ तच् चित्रं राध आ भरोषो यद् दीर्घश्रुत्तमम् ।  
र्व्_७,०८१।०५च् यत् ते दिवो दुहितर् मर्तभोजनं तद् रास्व भुनजामहै ॥  
र्व्_७,०८१।०६अ श्रवः सूरिभ्यो अमृतं वसुत्वनं वाजां अस्मभ्यं गोमतः ।  
र्व्_७,०८१।०६च् चोदयित्री मघोनः सूनृतावत्य् उषा उच्छद् अप स्रिधः ॥  
  
र्व्_७,०८२।०१अ इन्द्रावरुणा युवम् अध्वराय नो विशे जनाय महि शर्म यच्छतम् ।  
र्व्_७,०८२।०१च् दीर्घप्रयज्युम् अति यो वनुष्यति वयं जयेम पृतनासु दूढ्यः ॥  
र्व्_७,०८२।०२अ सम्राऌ अन्यः स्वराऌ अन्य उच्यते वाम् महान्ताव् इन्द्रावरुणा महावसू ।  
र्व्_७,०८२।०२च् विश्वे देवासः परमे व्योमनि सं वाम् ओजो वृषणा सम् बलं दधुः ॥  
र्व्_७,०८२।०३अ अन्व् अपां खान्य् अतृन्तम् ओजसा सूर्यम् ऐरयतं दिवि प्रभुम् ।  
र्व्_७,०८२।०३च् इन्द्रावरुणा मदे अस्य मायिनो ऽपिन्वतम् अपितः पिन्वतं धियः ॥  
र्व्_७,०८२।०४अ युवाम् इद् युत्सु पृतनासु वह्नयो युवां क्षेमस्य प्रसवे मितज्ञवः ।  
र्व्_७,०८२।०४च् ईशाना वस्व उभयस्य कारव इन्द्रावरुणा सुहवा हवामहे ॥  
र्व्_७,०८२।०५अ इन्द्रावरुणा यद् इमानि चक्रथुर् विश्वा जातानि भुवनस्य मज्मना ।  
र्व्_७,०८२।०५च् क्षेमेण मित्रो वरुणं दुवस्यति मरुद्भिर् उग्रः शुभम् अन्य ईयते ॥  
र्व्_७,०८२।०६अ महे शुल्काय वरुणस्य नु त्विष ओजो मिमाते ध्रुवम् अस्य यत् स्वम् ।  
र्व्_७,०८२।०६च् अजामिम् अन्यः श्नथयन्तम् आतिरद् दभ्रेभिर् अन्यः प्र वृणोति भूयसः ॥  
र्व्_७,०८२।०७अ न तम् अंहो न दुरितानि मर्त्यम् इन्द्रावरुणा न तपः कुतश् चन ।  
र्व्_७,०८२।०७च् यस्य देवा गच्छथो वीथो अध्वरं न तम् मर्तस्य नशते परिह्वृतिः ॥  
र्व्_७,०८२।०८अ अर्वाङ् नरा दैव्येनावसा गतं शृणुतं हवं यदि मे जुजोषथः ।  
र्व्_७,०८२।०८च् युवोर् हि सख्यम् उत वा यद् आप्यम् मार्डीकम् इन्द्रावरुणा नि यच्छतम् ॥  
र्व्_७,०८२।०९अ अस्माकम् इन्द्रावरुणा भरे-भरे पुरोयोधा भवतं कृष्ट्योजसा ।  
र्व्_७,०८२।०९च् यद् वां हवन्त उभये अध स्पृधि नरस् तोकस्य तनयस्य सातिषु ॥  
र्व्_७,०८२।१०अ अस्मे इन्द्रो वरुणो मित्रो अर्यमा द्युम्नं यच्छन्तु महि शर्म सप्रथः ।  
र्व्_७,०८२।१०च् अवध्रं ज्योतिर् अदितेर् ऋतावृधो देवस्य श्लोकं सवितुर् मनामहे ॥  
  
र्व्_७,०८३।०१अ युवां नरा पश्यमानास आप्यम् प्राचा गव्यन्तः पृथुपर्शवो ययुः ।  
र्व्_७,०८३।०१च् दासा च वृत्रा हतम् आर्याणि च सुदासम् इन्द्रावरुणावसावतम् ॥  
र्व्_७,०८३।०२अ यत्रा नरः समयन्ते कृतध्वजो यस्मिन्न् आजा भवति किं चन प्रियम् ।  
र्व्_७,०८३।०२च् यत्रा भयन्ते भुवना स्वर्दृशस् तत्रा न इन्द्रावरुणाधि वोचतम् ॥  
र्व्_७,०८३।०३अ सम् भूम्या अन्ता ध्वसिरा अदृक्षतेन्द्रावरुणा दिवि घोष आरुहत् ।  
र्व्_७,०८३।०३च् अस्थुर् जनानाम् उप माम् अरातयो ऽर्वाग् अवसा हवनश्रुता गतम् ॥  
र्व्_७,०८३।०४अ इन्द्रावरुणा वधनाभिर् अप्रति भेदं वन्वन्ता प्र सुदासम् आवतम् ।  
र्व्_७,०८३।०४च् ब्रह्माण्य् एषां शृणुतं हवीमनि सत्या तृत्सूनाम् अभवत् पुरोहितिः ॥  
र्व्_७,०८३।०५अ इन्द्रावरुणाव् अभ्य् आ तपन्ति माघान्य् अर्यो वनुषाम् अरातयः ।  
र्व्_७,०८३।०५च् युवं हि वस्व उभयस्य राजथो ऽध स्मा नो ऽवतम् पार्ये दिवि ॥  
र्व्_७,०८३।०६अ युवां हवन्त उभयास आजिष्व् इन्द्रं च वस्वो वरुणं च सातये ।  
र्व्_७,०८३।०६च् यत्र राजभिर् दशभिर् निबाधितम् प्र सुदासम् आवतं तृत्सुभिः सह ॥  
र्व्_७,०८३।०७अ दश राजानः समिता अयज्यवः सुदासम् इन्द्रावरुणा न युयुधुः ।  
र्व्_७,०८३।०७च् सत्या नृणाम् अद्मसदाम् उपस्तुतिर् देवा एषाम् अभवन् देवहूतिषु ॥  
र्व्_७,०८३।०८अ दाशराज्ञे परियत्ताय विश्वतः सुदास इन्द्रावरुणाव् अशिक्षतम् ।  
र्व्_७,०८३।०८च् श्वित्यञ्चो यत्र नमसा कपर्दिनो धिया धीवन्तो असपन्त तृत्सवः ॥  
र्व्_७,०८३।०९अ वृत्राण्य् अन्यः समिथेषु जिघ्नते व्रतान्य् अन्यो अभि रक्षते सदा ।  
र्व्_७,०८३।०९च् हवामहे वां वृषणा सुवृक्तिभिर् अस्मे इन्द्रावरुणा शर्म यच्छतम् ॥  
र्व्_७,०८३।१०अ अस्मे इन्द्रो वरुणो मित्रो अर्यमा द्युम्नं यच्छन्तु महि शर्म सप्रथः ।  
र्व्_७,०८३।१०च् अवध्रं ज्योतिर् अदितेर् ऋतावृधो देवस्य श्लोकं सवितुर् मनामहे ॥  
  
र्व्_७,०८४।०१अ आ वां राजानाव् अध्वरे ववृत्यां हव्येभिर् इन्द्रावरुणा नमोभिः ।  
र्व्_७,०८४।०१च् प्र वां घृताची बाह्वोर् दधाना परि त्मना विषुरूपा जिगाति ॥  
र्व्_७,०८४।०२अ युवो राष्ट्रम् बृहद् इन्वति द्यौर् यौ सेतृभिर् अरज्जुभिः सिनीथः ।  
र्व्_७,०८४।०२च् परि नो हेऌओ वरुणस्य वृज्या उरुं न इन्द्रः कृणवद् उ लोकम् ॥  
र्व्_७,०८४।०३अ कृतं नो यज्ञं विदथेषु चारुं कृतम् ब्रह्माणि सूरिषु प्रशस्ता ।  
र्व्_७,०८४।०३च् उपो रयिर् देवजूतो न एतु प्र ण स्पार्हाभिर् ऊतिभिस् तिरेतम् ॥  
र्व्_७,०८४।०४अ अस्मे इन्द्रावरुणा विश्ववारं रयिं धत्तं वसुमन्तम् पुरुक्षुम् ।  
र्व्_७,०८४।०४च् प्र य आदित्यो अनृता मिनात्य् अमिता शूरो दयते वसूनि ॥  
र्व्_७,०८४।०५अ इयम् इन्द्रं वरुणम् अष्ट मे गीः प्रावत् तोके तनये तूतुजाना ।  
र्व्_७,०८४।०५च् सुरत्नासो देववीतिं गमेम यूयम् पात स्वस्तिभिः सदा नः ॥  
  
र्व्_७,०८५।०१अ पुनीषे वाम् अरक्षसम् मनीषां सोमम् इन्द्राय वरुणाय जुह्वत् ।  
र्व्_७,०८५।०१च् घृतप्रतीकाम् उषसं न देवीं ता नो यामन्न् उरुष्यताम् अभीके ॥  
र्व्_७,०८५।०२अ स्पर्धन्ते वा उ देवहूये अत्र येषु ध्वजेषु दिद्यवः पतन्ति ।  
र्व्_७,०८५।०२च् युवं तां इन्द्रावरुणाव् अमित्रान् हतम् पराचः शर्वा विषूचः ॥  
र्व्_७,०८५।०३अ आपश् चिद् धि स्वयशसः सदस्सु देवीर् इन्द्रं वरुणं देवता धुः ।  
र्व्_७,०८५।०३च् कृष्टीर् अन्यो धारयति प्रविक्ता वृत्राण्य् अन्यो अप्रतीनि हन्ति ॥  
र्व्_७,०८५।०४अ स सुक्रतुर् ऋतचिद् अस्तु होता य आदित्य शवसा वां नमस्वान् ।  
र्व्_७,०८५।०४च् आववर्तद् अवसे वां हविष्मान् असद् इत् स सुविताय प्रयस्वान् ॥  
र्व्_७,०८५।०५अ इयम् इन्द्रं वरुणम् अष्ट मे गीः प्रावत् तोके तनये तूतुजाना ।  
र्व्_७,०८५।०५च् सुरत्नासो देववीतिं गमेम यूयम् पात स्वस्तिभिः सदा नः ॥  
  
र्व्_७,०८६।०१अ धीरा त्व् अस्य महिना जनूंषि वि यस् तस्तम्भ रोदसी चिद् उर्वी ।  
र्व्_७,०८६।०१च् प्र नाकम् ऋष्वं नुनुदे बृहन्तं द्विता नक्षत्रम् पप्रथच् च भूम ॥  
र्व्_७,०८६।०२अ उत स्वया तन्वा सं वदे तत् कदा न्व् अन्तर् वरुणे भुवानि ।  
र्व्_७,०८६।०२च् किम् मे हव्यम् अहृणानो जुषेत कदा मृऌईकं सुमना अभि ख्यम् ॥  
र्व्_७,०८६।०३अ पृच्छे तद् एनो वरुण दिदृक्षूपो एमि चिकितुषो विपृच्छम् ।  
र्व्_७,०८६।०३च् समानम् इन् मे कवयश् चिद् आहुर् अयं ह तुभ्यं वरुणो हृणीते ॥  
र्व्_७,०८६।०४अ किम् आग आस वरुण ज्येष्ठं यत् स्तोतारं जिघांससि सखायम् ।  
र्व्_७,०८६।०४च् प्र तन् मे वोचो दूऌअभ स्वधावो ऽव त्वानेना नमसा तुर इयाम् ॥  
र्व्_७,०८६।०५अ अव द्रुग्धानि पित्र्या सृजा नो ऽव या वयं चकृमा तनूभिः ।  
र्व्_७,०८६।०५च् अव राजन् पशुतृपं न तायुं सृजा वत्सं न दाम्नो वसिष्ठम् ॥  
र्व्_७,०८६।०६अ न स स्वो दक्षो वरुण ध्रुतिः सा सुरा मन्युर् विभीदको अचित्तिः ।  
र्व्_७,०८६।०६च् अस्ति ज्यायान् कनीयस उपारे स्वप्नश् चनेद् अनृतस्य प्रयोता ॥  
र्व्_७,०८६।०७अ अरं दासो न मीऌहुषे कराण्य् अहं देवाय भूर्णये ऽनागाः ।  
र्व्_७,०८६।०७च् अचेतयद् अचितो देवो अर्यो गृत्सं राये कवितरो जुनाति ॥  
र्व्_७,०८६।०८अ अयं सु तुभ्यं वरुण स्वधावो हृदि स्तोम उपश्रितश् चिद् अस्तु ।  
र्व्_७,०८६।०८च् शं नः क्षेमे शम् उ योगे नो अस्तु यूयम् पात स्वस्तिभिः सदा नः ॥  
  
र्व्_७,०८७।०१अ रदत् पथो वरुणः सूर्याय प्रार्णांसि समुद्रिया नदीनाम् ।  
र्व्_७,०८७।०१च् सर्गो न सृष्टो अर्वतीर् ऋतायञ् चकार महीर् अवनीर् अहभ्यः ॥  
र्व्_७,०८७।०२अ आत्मा ते वातो रज आ नवीनोत् पशुर् न भूर्णिर् यवसे ससवान् ।  
र्व्_७,०८७।०२च् अन्तर् मही बृहती रोदसीमे विश्वा ते धाम वरुण प्रियाणि ॥  
र्व्_७,०८७।०३अ परि स्पशो वरुणस्य स्मदिष्टा उभे पश्यन्ति रोदसी सुमेके ।  
र्व्_७,०८७।०३च् ऋतावानः कवयो यज्ञधीराः प्रचेतसो य इषयन्त मन्म ॥  
र्व्_७,०८७।०४अ उवाच मे वरुणो मेधिराय त्रिः सप्त नामाघ्न्या बिभर्ति ।  
र्व्_७,०८७।०४च् विद्वान् पदस्य गुह्या न वोचद् युगाय विप्र उपराय शिक्षन् ॥  
र्व्_७,०८७।०५अ तिस्रो द्यावो निहिता अन्तर् अस्मिन् तिस्रो भूमीर् उपराः षड्विधानाः ।  
र्व्_७,०८७।०५च् गृत्सो राजा वरुणश् चक्र एतं दिवि प्रेङ्खं हिरण्ययं शुभे कम् ॥  
र्व्_७,०८७।०६अ अव सिन्धुं वरुणो द्यौर् इव स्थाद् द्रप्सो न श्वेतो मृगस् तुविष्मान् ।  
र्व्_७,०८७।०६च् गम्भीरशंसो रजसो विमानः सुपारक्षत्रः सतो अस्य राजा ॥  
र्व्_७,०८७।०७अ यो मृऌअयाति चक्रुषे चिद् आगो वयं स्याम वरुणे अनागाः ।  
र्व्_७,०८७।०७च् अनु व्रतान्य् अदितेर् ऋधन्तो यूयम् पात स्वस्तिभिः सदा नः ॥  
  
र्व्_७,०८८।०१अ प्र शुन्ध्युवं वरुणाय प्रेष्ठाम् मतिं वसिष्ठ मीऌहुषे भरस्व ।  
र्व्_७,०८८।०१च् य ईम् अर्वाञ्चं करते यजत्रं सहस्रामघं वृषणम् बृहन्तम् ॥  
र्व्_७,०८८।०२अ अधा न्व् अस्य सन्दृशं जगन्वान् अग्नेर् अनीकं वरुणस्य मंसि ।  
र्व्_७,०८८।०२च् स्वर् यद् अश्मन्न् अधिपा उ अन्धो ऽभि मा वपुर् दृशये निनीयात् ॥  
र्व्_७,०८८।०३अ आ यद् रुहाव वरुणश् च नावम् प्र यत् समुद्रम् ईरयाव मध्यम् ।  
र्व्_७,०८८।०३च् अधि यद् अपां स्नुभिश् चराव प्र प्रेङ्ख ईङ्खयावहै शुभे कम् ॥  
र्व्_७,०८८।०४अ वसिष्ठं ह वरुणो नाव्य् आधाद् ऋषिं चकार स्वपा महोभिः ।  
र्व्_७,०८८।०४च् स्तोतारं विप्रः सुदिनत्वे अह्नां यान् नु द्यावस् ततनन् याद् उषासः ॥  
र्व्_७,०८८।०५अ क्व त्यानि नौ सख्या बभूवुः सचावहे यद् अवृकम् पुरा चित् ।  
र्व्_७,०८८।०५च् बृहन्तम् मानं वरुण स्वधावः सहस्रद्वारं जगमा गृहं ते ॥  
र्व्_७,०८८।०६अ य आपिर् नित्यो वरुण प्रियः सन् त्वाम् आगांसि कृणवत् सखा ते ।  
र्व्_७,०८८।०६च् मा त एनस्वन्तो यक्षिन् भुजेम यन्धि ष्मा विप्र स्तुवते वरूथम् ॥  
र्व्_७,०८८।०७अ ध्रुवासु त्वासु क्षितिषु क्षियन्तो व्य् अस्मत् पाशं वरुणो मुमोचत् ।  
र्व्_७,०८८।०७च् अवो वन्वाना अदितेर् उपस्थाद् यूयम् पात स्वस्तिभिः सदा नः ॥  
  
र्व्_७,०८९।०१अ मो षु वरुण मृन्मयं गृहं राजन्न् अहं गमम् ।  
र्व्_७,०८९।०१च् मृऌआ सुक्षत्र मृऌअय ॥  
र्व्_७,०८९।०२अ यद् एमि प्रस्फुरन्न् इव दृतिर् न ध्मातो अद्रिवः ।  
र्व्_७,०८९।०२च् मृऌआ सुक्षत्र मृऌअय ॥  
र्व्_७,०८९।०३अ क्रत्वः समह दीनता प्रतीपं जगमा शुचे ।  
र्व्_७,०८९।०३च् मृऌआ सुक्षत्र मृऌअय ॥  
र्व्_७,०८९।०४अ अपाम् मध्ये तस्थिवांसं तृष्णाविदज् जरितारम् ।  
र्व्_७,०८९।०४च् मृऌआ सुक्षत्र मृऌअय ॥  
र्व्_७,०८९।०५अ यत् किं चेदं वरुण दैव्ये जने ऽभिद्रोहम् मनुष्याश् चरामसि ।  
र्व्_७,०८९।०५च् अचित्ती यत् तव धर्मा युयोपिम मा नस् तस्माद् एनसो देव रीरिषः ॥  
  
र्व्_७,०९०।०१अ प्र वीरया शुचयो दद्रिरे वाम् अध्वर्युभिर् मधुमन्तः सुतासः ।  
र्व्_७,०९०।०१च् वह वायो नियुतो याह्य् अच्छा पिबा सुतस्यान्धसो मदाय ॥  
र्व्_७,०९०।०२अ ईशानाय प्रहुतिं यस् त आनट् छुचिं सोमं शुचिपास् तुभ्यं वायो ।  
र्व्_७,०९०।०२च् कृणोषि तम् मर्त्येषु प्रशस्तं जातो-जातो जायते वाज्य् अस्य ॥  
र्व्_७,०९०।०३अ राये नु यं जज्ञतू रोदसीमे राये देवी धिषणा धाति देवम् ।  
र्व्_७,०९०।०३च् अध वायुं नियुतः सश्चत स्वा उत श्वेतं वसुधितिं निरेके ॥  
र्व्_७,०९०।०४अ उच्छन्न् उषसः सुदिना अरिप्रा उरु ज्योतिर् विविदुर् दीध्यानाः ।  
र्व्_७,०९०।०४च् गव्यं चिद् ऊर्वम् उशिजो वि वव्रुस् तेषाम् अनु प्रदिवः सस्रुर् आपः ॥  
र्व्_७,०९०।०५अ ते सत्येन मनसा दीध्यानाः स्वेन युक्तासः क्रतुना वहन्ति ।  
र्व्_७,०९०।०५च् इन्द्रवायू वीरवाहं रथं वाम् ईशानयोर् अभि पृक्षः सचन्ते ॥  
र्व्_७,०९०।०६अ ईशानासो ये दधते स्वर् णो गोभिर् अश्वेभिर् वसुभिर् हिरण्यैः ।  
र्व्_७,०९०।०६च् इन्द्रवायू सूरयो विश्वम् आयुर् अर्वद्भिर् वीरैः पृतनासु सह्युः ॥  
र्व्_७,०९०।०७अ अर्वन्तो न श्रवसो भिक्षमाणा इन्द्रवायू सुष्टुतिभिर् वसिष्ठाः ।  
र्व्_७,०९०।०७च् वाजयन्तः स्व् अवसे हुवेम यूयम् पात स्वस्तिभिः सदा नः ॥  
  
र्व्_७,०९१।०१अ कुविद् अङ्ग नमसा ये वृधासः पुरा देवा अनवद्यास आसन् ।  
र्व्_७,०९१।०१च् ते वायवे मनवे बाधितायावासयन्न् उषसं सूर्येण ॥  
र्व्_७,०९१।०२अ उशन्ता दूता न दभाय गोपा मासश् च पाथः शरदश् च पूर्वीः ।  
र्व्_७,०९१।०२च् इन्द्रवायू सुष्टुतिर् वाम् इयाना मार्डीकम् ईट्टे सुवितं च नव्यम् ॥  
र्व्_७,०९१।०३अ पीवोअन्नां रयिवृधः सुमेधाः श्वेतः सिषक्ति नियुताम् अभिश्रीः ।  
र्व्_७,०९१।०३च् ते वायवे समनसो वि तस्थुर् विश्वेन् नरः स्वपत्यानि चक्रुः ॥  
र्व्_७,०९१।०४अ यावत् तरस् तन्वो यावद् ओजो यावन् नरश् चक्षसा दीध्यानाः ।  
र्व्_७,०९१।०४च् शुचिं सोमं शुचिपा पातम् अस्मे इन्द्रवायू सदतम् बर्हिर् एदम् ॥  
र्व्_७,०९१।०५अ नियुवाना नियुत स्पार्हवीरा इन्द्रवायू सरथं यातम् अर्वाक् ।  
र्व्_७,०९१।०५च् इदं हि वाम् प्रभृतम् मध्वो अग्रम् अध प्रीणाना वि मुमुक्तम् अस्मे ॥  
र्व्_७,०९१।०६अ या वां शतं नियुतो याः सहस्रम् इन्द्रवायू विश्ववाराः सचन्ते ।  
र्व्_७,०९१।०६च् आभिर् यातं सुविदत्राभिर् अर्वाक् पातं नरा प्रतिभृतस्य मध्वः ॥  
र्व्_७,०९१।०७अ अर्वन्तो न श्रवसो भिक्षमाणा इन्द्रवायू सुष्टुतिभिर् वसिष्ठाः ।  
र्व्_७,०९१।०७च् वाजयन्तः स्व् अवसे हुवेम यूयम् पात स्वस्तिभिः सदा नः ॥  
  
र्व्_७,०९२।०१अ आ वायो भूष शुचिपा उप नः सहस्रं ते नियुतो विश्ववार ।  
र्व्_७,०९२।०१च् उपो ते अन्धो मद्यम् अयामि यस्य देव दधिषे पूर्वपेयम् ॥  
र्व्_७,०९२।०२अ प्र सोता जीरो अध्वरेष्व् अस्थात् सोमम् इन्द्राय वायवे पिबध्यै ।  
र्व्_७,०९२।०२च् प्र यद् वाम् मध्वो अग्रियम् भरन्त्य् अध्वर्यवो देवयन्तः शचीभिः ॥  
र्व्_७,०९२।०३अ प्र याभिर् यासि दाश्वांसम् अच्छा नियुद्भिर् वायव् इष्टये दुरोणे ।  
र्व्_७,०९२।०३च् नि नो रयिं सुभोजसं युवस्व नि वीरं गव्यम् अश्व्यं च राधः ॥  
र्व्_७,०९२।०४अ ये वायव इन्द्रमादनास आदेवासो नितोशनासो अर्यः ।  
र्व्_७,०९२।०४च् घ्नन्तो वृत्राणि सूरिभिः ष्याम सासह्वांसो युधा नृभिर् अमित्रान् ॥  
र्व्_७,०९२।०५अ आ नो नियुद्भिः शतिनीभिर् अध्वरं सहस्रिणीभिर् उप याहि यज्ञम् ।  
र्व्_७,०९२।०५च् वायो अस्मिन् सवने मादयस्व यूयम् पात स्वस्तिभिः सदा नः ॥  
  
र्व्_७,०९३।०१अ शुचिं नु स्तोमं नवजातम् अद्येन्द्राग्नी वृत्रहणा जुषेथाम् ।  
र्व्_७,०९३।०१च् उभा हि वां सुहवा जोहवीमि ता वाजं सद्य उशते धेष्ठा ॥  
र्व्_७,०९३।०२अ ता सानसी शवसाना हि भूतं साकंवृधा शवसा शूशुवांसा ।  
र्व्_७,०९३।०२च् क्षयन्तौ रायो यवसस्य भूरेः पृङ्क्तं वाजस्य स्थविरस्य घृष्वेः ॥  
र्व्_७,०९३।०३अ उपो ह यद् विदथं वाजिनो गुर् धीभिर् विप्राः प्रमतिम् इच्छमानाः ।  
र्व्_७,०९३।०३च् अर्वन्तो न काष्ठां नक्षमाणा इन्द्राग्नी जोहुवतो नरस् ते ॥  
र्व्_७,०९३।०४अ गीर्भिर् विप्रः प्रमतिम् इच्छमान ईट्टे रयिं यशसम् पूर्वभाजम् ।  
र्व्_७,०९३।०४च् इन्द्राग्नी वृत्रहणा सुवज्रा प्र नो नव्येभिस् तिरतं देष्णैः ॥  
र्व्_७,०९३।०५अ सं यन् मही मिथती स्पर्धमाने तनूरुचा शूरसाता यतैते ।  
र्व्_७,०९३।०५च् अदेवयुं विदथे देवयुभिः सत्रा हतं सोमसुता जनेन ॥  
र्व्_७,०९३।०६अ इमाम् उ षु सोमसुतिम् उप न एन्द्राग्नी सौमनसाय यातम् ।  
र्व्_७,०९३।०६च् नू चिद् धि परिमम्नाथे अस्मान् आ वां शश्वद्भिर् ववृतीय वाजैः ॥  
र्व्_७,०९३।०७अ सो अग्न एना नमसा समिद्धो ऽच्छा मित्रं वरुणम् इन्द्रं वोचेः ।  
र्व्_७,०९३।०७च् यत् सीम् आगश् चकृमा तत् सु मृऌअ तद् अर्यमादितिः शिश्रथन्तु ॥  
र्व्_७,०९३।०८अ एता अग्न आशुषाणास इष्टीर् युवोः सचाभ्य् अश्याम वाजान् ।  
र्व्_७,०९३।०८च् मेन्द्रो नो विष्णुर् मरुतः परि ख्यन् यूयम् पात स्वस्तिभिः सदा नः ॥  
  
र्व्_७,०९४।०१अ इयं वाम् अस्य मन्मन इन्द्राग्नी पूर्व्यस्तुतिः ।  
र्व्_७,०९४।०१च् अभ्राद् वृष्टिर् इवाजनि ॥  
र्व्_७,०९४।०२अ शृणुतं जरितुर् हवम् इन्द्राग्नी वनतं गिरः ।  
र्व्_७,०९४।०२च् ईशाना पिप्यतं धियः ॥  
र्व्_७,०९४।०३अ मा पापत्वाय नो नरेन्द्राग्नी माभिशस्तये ।  
र्व्_७,०९४।०३च् मा नो रीरधतं निदे ॥  
र्व्_७,०९४।०४अ इन्द्रे अग्ना नमो बृहत् सुवृक्तिम् एरयामहे ।  
र्व्_७,०९४।०४च् धिया धेना अवस्यवः ॥  
र्व्_७,०९४।०५अ ता हि शश्वन्त ईऌअत इत्था विप्रास ऊतये ।  
र्व्_७,०९४।०५च् सबाधो वाजसातये ॥  
र्व्_७,०९४।०६अ ता वां गीर्भिर् विपन्यवः प्रयस्वन्तो हवामहे ।  
र्व्_७,०९४।०६च् मेधसाता सनिष्यवः ॥  
र्व्_७,०९४।०७अ इन्द्राग्नी अवसा गतम् अस्मभ्यं चर्षणीसहा ।  
र्व्_७,०९४।०७च् मा नो दुःशंस ईशत ॥  
र्व्_७,०९४।०८अ मा कस्य नो अररुषो धूर्तिः प्रणङ् मर्त्यस्य ।  
र्व्_७,०९४।०८च् इन्द्राग्नी शर्म यच्छतम् ॥  
र्व्_७,०९४।०९अ गोमद् धिरण्यवद् वसु यद् वाम् अश्वावद् ईमहे ।  
र्व्_७,०९४।०९च् इन्द्राग्नी तद् वनेमहि ॥  
र्व्_७,०९४।१०अ यत् सोम आ सुते नर इन्द्राग्नी अजोहवुः ।  
र्व्_७,०९४।१०च् सप्तीवन्ता सपर्यवः ॥  
र्व्_७,०९४।११अ उक्थेभिर् वृत्रहन्तमा या मन्दाना चिद् आ गिरा ।  
र्व्_७,०९४।११च् आङ्गूषैर् आविवासतः ॥  
र्व्_७,०९४।१२अ ताव् इद् दुःशंसम् मर्त्यं दुर्विद्वांसं रक्षस्विनम् ।  
र्व्_७,०९४।१२च् आभोगं हन्मना हतम् उदधिं हन्मना हतम् ॥  
  
र्व्_७,०९५।०१अ प्र क्षोदसा धायसा सस्र एषा सरस्वती धरुणम् आयसी पूः ।  
र्व्_७,०९५।०१च् प्रबाबधाना रथ्येव याति विश्वा अपो महिना सिन्धुर् अन्याः ॥  
र्व्_७,०९५।०२अ एकाचेतत् सरस्वती नदीनां शुचिर् यती गिरिभ्य आ समुद्रात् ।  
र्व्_७,०९५।०२च् रायश् चेतन्ती भुवनस्य भूरेर् घृतम् पयो दुदुहे नाहुषाय ॥  
र्व्_७,०९५।०३अ स वावृधे नर्यो योषणासु वृषा शिशुर् वृषभो यज्ञियासु ।  
र्व्_७,०९५।०३च् स वाजिनम् मघवद्भ्यो दधाति वि सातये तन्वम् मामृजीत ॥  
र्व्_७,०९५।०४अ उत स्या नः सरस्वती जुषाणोप श्रवत् सुभगा यज्णे अस्मिन् ।  
र्व्_७,०९५।०४च् मितज्ञुभिर् नमस्यैर् इयाना राया युजा चिद् उत्तरा सखिभ्यः ॥  
र्व्_७,०९५।०५अ इमा जुह्वाना युष्मद् आ नमोभिः प्रति स्तोमं सरस्वति जुषस्व ।  
र्व्_७,०९५।०५च् तव शर्मन् प्रियतमे दधाना उप स्थेयाम शरणं न वृक्षम् ॥  
र्व्_७,०९५।०६अ अयम् उ ते सरस्वति वसिष्ठो द्वाराव् ऋतस्य सुभगे व्य् आवः ।  
र्व्_७,०९५।०६च् वर्ध शुभ्रे स्तुवते रासि वाजान् यूयम् पात स्वस्तिभिः सदा नः ॥  
  
र्व्_७,०९६।०१अ बृहद् उ गायिषे वचो ऽसुर्या नदीनाम् ।  
र्व्_७,०९६।०१च् सरस्वतीम् इन् महया सुवृक्तिभि स्तोमैर् वसिष्ठ रोदसी ॥  
र्व्_७,०९६।०२अ उभे यत् ते महिना शुभ्रे अन्धसी अधिक्षियन्ति पूरवः ।  
र्व्_७,०९६।०२च् सा नो बोध्य् अवित्री मरुत्सखा चोद राधो मघोनाम् ॥  
र्व्_७,०९६।०३अ भद्रम् इद् भद्रा कृणवत् सरस्वत्य् अकवारी चेतति वाजिनीवती ।  
र्व्_७,०९६।०३च् गृणाना जमदग्निवत् स्तुवाना च वसिष्ठवत् ॥  
र्व्_७,०९६।०४अ जनीयन्तो न्व् अग्रवः पुत्रीयन्तः सुदानवः ।  
र्व्_७,०९६।०४च् सरस्वन्तं हवामहे ॥  
र्व्_७,०९६।०५अ ये ते सरस्व ऊर्मयो मधुमन्तो घृतश्चुतः ।  
र्व्_७,०९६।०५च् तेभिर् नो ऽविता भव ॥  
र्व्_७,०९६।०६अ पीपिवांसं सरस्वत स्तनं यो विश्वदर्शतः ।  
र्व्_७,०९६।०६च् भक्षीमहि प्रजाम् इषम् ॥  
  
र्व्_७,०९७।०१अ यज्ञे दिवो नृषदने पृथिव्या नरो यत्र देवयवो मदन्ति ।  
र्व्_७,०९७।०१च् इन्द्राय यत्र सवनानि सुन्वे गमन् मदाय प्रथमं वयश् च ॥  
र्व्_७,०९७।०२अ आ दैव्या वृणीमहे ऽवांसि बृहस्पतिर् नो मह आ सखायः ।  
र्व्_७,०९७।०२च् यथा भवेम मीऌहुषे अनागा यो नो दाता परावतः पितेव ॥  
र्व्_७,०९७।०३अ तम् उ ज्येष्ठं नमसा हविर्भिः सुशेवम् ब्रह्मणस् पतिं गृणीषे ।  
र्व्_७,०९७।०३च् इन्द्रं श्लोको महि दैव्यः सिषक्तु यो ब्रह्मणो देवकृतस्य राजा ॥  
र्व्_७,०९७।०४अ स आ नो योनिं सदतु प्रेष्ठो बृहस्पतिर् विश्ववारो यो अस्ति ।  
र्व्_७,०९७।०४च् कामो रायः सुवीर्यस्य तं दात् पर्षन् नो अति सश्चतो अरिष्टान् ॥  
र्व्_७,०९७।०५अ तम् आ नो अर्कम् अमृताय जुष्टम् इमे धासुर् अमृतासः पुराजाः ।  
र्व्_७,०९७।०५च् शुचिक्रन्दं यजतम् पस्त्यानाम् बृहस्पतिम् अनर्वाणं हुवेम ॥  
र्व्_७,०९७।०६अ तं शग्मासो अरुषासो अश्वा बृहस्पतिं सहवाहो वहन्ति ।  
र्व्_७,०९७।०६च् सहश् चिद् यस्य नीलवत् सधस्थं नभो न रूपम् अरुषं वसानाः ॥  
र्व्_७,०९७।०७अ स हि शुचिः शतपत्रः स शुन्ध्युर् हिरण्यवाशीर् इषिरः स्वर्षाः ।  
र्व्_७,०९७।०७च् बृहस्पतिः स स्वावेश ऋष्वः पुरू सखिभ्य आसुतिं करिष्ठः ॥  
र्व्_७,०९७।०८अ देवी देवस्य रोदसी जनित्री बृहस्पतिं वावृधतुर् महित्वा ।  
र्व्_७,०९७।०८च् दक्षाय्याय दक्षता सखायः करद् ब्रह्मणे सुतरा सुगाधा ॥  
र्व्_७,०९७।०९अ इयं वाम् ब्रह्मणस् पते सुवृक्तिर् ब्रह्मेन्द्राय वज्रिणे अकारि ।  
र्व्_७,०९७।०९च् अविष्टं धियो जिगृतम् पुरन्धीर् जजस्तम् अर्यो वनुषाम् अरातीः ॥  
र्व्_७,०९७।१०अ बृहस्पते युवम् इन्द्रश् च वस्वो दिव्यस्येशाथे उत पार्थिवस्य ।  
र्व्_७,०९७।१०च् धत्तं रयिं स्तुवते कीरये चिद् यूयम् पात स्वस्तिभिः सदा नः ॥  
  
र्व्_७,०९८।०१अ अध्वर्यवो ऽरुणं दुग्धम् अंशुं जुहोतन वृषभाय क्षितीनाम् ।  
र्व्_७,०९८।०१च् गौराद् वेदीयां अवपानम् इन्द्रो विश्वाहेद् याति सुतसोमम् इच्छन् ॥  
र्व्_७,०९८।०२अ यद् दधिषे प्रदिवि चार्व् अन्नं दिवे-दिवे पीतिम् इद् अस्य वक्षि ।  
र्व्_७,०९८।०२च् उत हृदोत मनसा जुषाण उशन्न् इन्द्र प्रस्थितान् पाहि सोमान् ॥  
र्व्_७,०९८।०३अ जज्ञानः सोमं सहसे पपाथ प्र ते माता महिमानम् उवाच ।  
र्व्_७,०९८।०३च् एन्द्र पप्राथोर्व् अन्तरिक्षं युधा देवेभ्यो वरिवश् चकर्थ ॥  
र्व्_७,०९८।०४अ यद् योधया महतो मन्यमानान् साक्षाम तान् बाहुभिः शाशदानान् ।  
र्व्_७,०९८।०४च् यद् वा नृभिर् वृत इन्द्राभियुध्यास् तं त्वयाजिं सौश्रवसं जयेम ॥  
र्व्_७,०९८।०५अ प्रेन्द्रस्य वोचम् प्रथमा कृतानि प्र नूतना मघवा या चकार ।  
र्व्_७,०९८।०५च् यदेद् अदेवीर् असहिष्ट माया अथाभवत् केवलः सोमो अस्य ॥  
र्व्_७,०९८।०६अ तवेदं विश्वम् अभितः पशव्यं यत् पश्यसि चक्षसा सूर्यस्य ।  
र्व्_७,०९८।०६च् गवाम् असि गोपतिर् एक इन्द्र भक्षीमहि ते प्रयतस्य वस्वः ॥  
र्व्_७,०९८।०७अ बृहस्पते युवम् इन्द्रश् च वस्वो दिव्यस्येशाथे उत पार्थिवस्य ।  
र्व्_७,०९८।०७च् धत्तं रयिं स्तुवते कीरये चिद् यूयम् पात स्वस्तिभिः सदा नः ॥  
  
र्व्_७,०९९।०१अ परो मात्रया तन्वा वृधान न ते महित्वम् अन्व् अश्नुवन्ति ।  
र्व्_७,०९९।०१च् उभे ते विद्म रजसी पृथिव्या विष्णो देव त्वम् परमस्य वित्से ॥  
र्व्_७,०९९।०२अ न ते विष्णो जायमानो न जातो देव महिम्नः परम् अन्तम् आप ।  
र्व्_७,०९९।०२च् उद् अस्तभ्ना नाकम् ऋष्वम् बृहन्तं दाधर्थ प्राचीं ककुभम् पृथिव्याः ॥  
र्व्_७,०९९।०३अ इरावती धेनुमती हि भूतं सूयवसिनी मनुषे दशस्या ।  
र्व्_७,०९९।०३च् व्य् अस्तभ्ना रोदसी विष्णव् एते दाधर्थ पृथिवीम् अभितो मयूखैः ॥  
र्व्_७,०९९।०४अ उरुं यज्ञाय चक्रथुर् उ लोकं जनयन्ता सूर्यम् उषासम् अग्निम् ।  
र्व्_७,०९९।०४च् दासस्य चिद् वृषशिप्रस्य माया जघ्नथुर् नरा पृतनाज्येषु ॥  
र्व्_७,०९९।०५अ इन्द्राविष्णू दृंहिताः शम्बरस्य नव पुरो नवतिं च श्नथिष्टम् ।  
र्व्_७,०९९।०५च् शतं वर्चिनः सहस्रं च साकं हथो अप्रत्य् असुरस्य वीरान् ॥  
र्व्_७,०९९।०६अ इयम् मनीषा बृहती बृहन्तोरुक्रमा तवसा वर्धयन्ती ।  
र्व्_७,०९९।०६च् ररे वां स्तोमं विदथेषु विष्णो पिन्वतम् इषो वृजनेष्व् इन्द्र ॥  
र्व्_७,०९९।०७अ वषट् ते विष्णव् आस आ कृणोमि तन् मे जुषस्व शिपिविष्ट हव्यम् ।  
र्व्_७,०९९।०७च् वर्धन्तु त्वा सुष्टुतयो गिरो मे यूयम् पात स्वस्तिभिः सदा नः ॥  
  
र्व्_७,१००।०१अ नू मर्तो दयते सनिष्यन् यो विष्णव उरुगायाय दाशत् ।  
र्व्_७,१००।०१च् प्र यः सत्राचा मनसा यजात एतावन्तं नर्यम् आविवासात् ॥  
र्व्_७,१००।०२अ त्वं विष्णो सुमतिं विश्वजन्याम् अप्रयुताम् एवयावो मतिं दाः ।  
र्व्_७,१००।०२च् पर्चो यथा नः सुवितस्य भूरेर् अश्वावतः पुरुश्चन्द्रस्य रायः ॥  
र्व्_७,१००।०३अ त्रिर् देवः पृथिवीम् एष एतां वि चक्रमे शतर्चसम् महित्वा ।  
र्व्_७,१००।०३च् प्र विष्णुर् अस्तु तवसस् तवीयान् त्वेषं ह्य् अस्य स्थविरस्य नाम ॥  
र्व्_७,१००।०४अ वि चक्रमे पृथिवीम् एष एतां क्षेत्राय विष्णुर् मनुषे दशस्यन् ।  
र्व्_७,१००।०४च् ध्रुवासो अस्य कीरयो जनास उरुक्षितिं सुजनिमा चकार ॥  
र्व्_७,१००।०५अ प्र तत् ते अद्य शिपिविष्ट नामार्यः शंसामि वयुनानि विद्वान् ।  
र्व्_७,१००।०५च् तं त्वा गृणामि तवसम् अतव्यान् क्षयन्तम् अस्य रजसः पराके ॥  
र्व्_७,१००।०६अ किम् इत् ते विष्णो परिचक्ष्यम् भूत् प्र यद् ववक्षे शिपिविष्टो अस्मि ।  
र्व्_७,१००।०६च् मा वर्पो अस्मद् अप गूह एतद् यद् अन्यरूपः समिथे बभूथ ॥  
र्व्_७,१००।०७अ वषट् ते विष्णव् आस आ कृणोमि तन् मे जुषस्व शिपिविष्ट हव्यम् ।  
र्व्_७,१००।०७च् वर्धन्तु त्वा सुष्टुतयो गिरो मे यूयम् पात स्वस्तिभिः सदा नः ॥  
  
र्व्_७,१०१।०१अ तिस्रो वाचः प्र वद ज्योतिरग्रा या एतद् दुह्रे मधुदोघम् ऊधः ।  
र्व्_७,१०१।०१च् स वत्सं कृण्वन् गर्भम् ओषधीनां सद्यो जातो वृषभो रोरवीति ॥  
र्व्_७,१०१।०२अ यो वर्धन ओषधीनां यो अपां यो विश्वस्य जगतो देव ईशे ।  
र्व्_७,१०१।०२च् स त्रिधातु शरणं शर्म यंसत् त्रिवर्तु ज्योतिः स्वभिष्ट्य् अस्मे ॥  
र्व्_७,१०१।०३अ स्तरीर् उ त्वद् भवति सूत उ त्वद् यथावशं तन्वं चक्र एषः ।  
र्व्_७,१०१।०३च् पितुः पयः प्रति गृभ्णाति माता तेन पिता वर्धते तेन पुत्रः ॥  
र्व्_७,१०१।०४अ यस्मिन् विश्वानि भुवनानि तस्थुस् तिस्रो द्यावस् त्रेधा सस्रुर् आपः ।  
र्व्_७,१०१।०४च् त्रयः कोशास उपसेचनासो मध्व श्चोतन्त्य् अभितो विरप्शम् ॥  
र्व्_७,१०१।०५अ इदं वचः पर्जन्याय स्वराजे हृदो अस्त्व् अन्तरं तज् जुजोषत् ।  
र्व्_७,१०१।०५च् मयोभुवो वृष्टयः सन्त्व् अस्मे सुपिप्पला ओषधीर् देवगोपाः ॥  
र्व्_७,१०१।०६अ स रेतोधा वृषभः शश्वतीनां तस्मिन्न् आत्मा जगतस् तस्थुषश् च ।  
र्व्_७,१०१।०६च् तन् म ऋतम् पातु शतशारदाय यूयम् पात स्वस्तिभिः सदा नः ॥  
  
र्व्_७,१०२।०१अ पर्जन्याय प्र गायत दिवस् पुत्राय मीऌहुषे ।  
र्व्_७,१०२।०१च् स नो यवसम् इच्छतु ॥  
र्व्_७,१०२।०२अ यो गर्भम् ओषधीनां गवां कृणोत्य् अर्वताम् ।  
र्व्_७,१०२।०२च् पर्जन्यः पुरुषीणाम् ॥  
र्व्_७,१०२।०३अ तस्मा इद् आस्ये हविर् जुहोता मधुमत्तमम् ।  
र्व्_७,१०२।०३च् इऌआं नः संयतं करत् ॥  
  
र्व्_७,१०३।०१अ संवत्सरं शशयाना ब्राह्मणा व्रतचारिणः ।  
र्व्_७,१०३।०१च् वाचम् पर्जन्यजिन्विताम् प्र मण्डूका अवादिषुः ॥  
र्व्_७,१०३।०२अ दिव्या आपो अभि यद् एनम् आयन् दृतिं न शुष्कं सरसी शयानम् ।  
र्व्_७,१०३।०२च् गवाम् अह न मायुर् वत्सिनीनाम् मण्डूकानां वग्नुर् अत्रा सम् एति ॥  
र्व्_७,१०३।०३अ यद् ईम् एनां उशतो अभ्य् अवर्षीत् तृष्यावतः प्रावृष्य् आगतायाम् ।  
र्व्_७,१०३।०३च् अख्खलीकृत्या पितरं न पुत्रो अन्यो अन्यम् उप वदन्तम् एति ॥  
र्व्_७,१०३।०४अ अन्यो अन्यम् अनु गृभ्णात्य् एनोर् अपाम् प्रसर्गे यद् अमन्दिषाताम् ।  
र्व्_७,१०३।०४च् मण्डूको यद् अभिवृष्टः कनिष्कन् पृश्निः सम्पृङ्क्ते हरितेन वाचम् ॥  
र्व्_७,१०३।०५अ यद् एषाम् अन्यो अन्यस्य वाचं शाक्तस्येव वदति शिक्षमाणः ।  
र्व्_७,१०३।०५च् सर्वं तद् एषां समृधेव पर्व यत् सुवाचो वदथनाध्य् अप्सु ॥  
र्व्_७,१०३।०६अ गोमायुर् एको अजमायुर् एकः पृश्निर् एको हरित एक एषाम् ।  
र्व्_७,१०३।०६च् समानं नाम बिभ्रतो विरूपाः पुरुत्रा वाचम् पिपिशुर् वदन्तः ॥  
र्व्_७,१०३।०७अ ब्राह्मणासो अतिरात्रे न सोमे सरो न पूर्णम् अभितो वदन्तः ।  
र्व्_७,१०३।०७च् संवत्सरस्य तद् अहः परि ष्ठ यन् मण्डूकाः प्रावृषीणम् बभूव ॥  
र्व्_७,१०३।०८अ ब्राह्मणासः सोमिनो वाचम् अक्रत ब्रह्म कृण्वन्तः परिवत्सरीणम् ।  
र्व्_७,१०३।०८च् अध्वर्यवो घर्मिणः सिष्विदाना आविर् भवन्ति गुह्या न के चित् ॥  
र्व्_७,१०३।०९अ देवहितिं जुगुपुर् द्वादशस्य ऋतुं नरो न प्र मिनन्त्य् एते ।  
र्व्_७,१०३।०९च् संवत्सरे प्रावृष्य् आगतायां तप्ता घर्मा अश्नुवते विसर्गम् ॥  
र्व्_७,१०३।१०अ गोमायुर् अदाद् अजमायुर् अदात् पृश्निर् अदाद् धरितो नो वसूनि ।  
र्व्_७,१०३।१०च् गवाम् मण्डूका ददतः शतानि सहस्रसावे प्र तिरन्त आयुः ॥  
  
र्व्_७,१०४।०१अ इन्द्रासोमा तपतं रक्ष उब्जतं न्य् अर्पयतं वृषणा तमोवृधः ।  
र्व्_७,१०४।०१च् परा शृणीतम् अचितो न्य् ओषतं हतं नुदेथां नि शिशीतम् अत्रिणः ॥  
र्व्_७,१०४।०२अ इन्द्रासोमा सम् अघशंसम् अभ्य् अघं तपुर् ययस्तु चरुर् अग्निवां इव ।  
र्व्_७,१०४।०२च् ब्रह्मद्विषे क्रव्यादे घोरचक्षसे द्वेषो धत्तम् अनवायं किमीदिने ॥  
र्व्_७,१०४।०३अ इन्द्रासोमा दुष्कृतो वव्रे अन्तर् अनारम्भणे तमसि प्र विध्यतम् ।  
र्व्_७,१०४।०३च् यथा नातः पुनर् एकश् चनोदयत् तद् वाम् अस्तु सहसे मन्युमच् छवः ॥  
र्व्_७,१०४।०४अ इन्द्रासोमा वर्तयतं दिवो वधं सम् पृथिव्या अघशंसाय तर्हणम् ।  
र्व्_७,१०४।०४च् उत् तक्षतं स्वर्यम् पर्वतेभ्यो येन रक्षो वावृधानं निजूर्वथः ॥  
र्व्_७,१०४।०५अ इन्द्रासोमा वर्तयतं दिवस् पर्य् अग्नितप्तेभिर् युवम् अश्महन्मभिः ।  
र्व्_७,१०४।०५च् तपुर्वधेभिर् अजरेभिर् अत्रिणो नि पर्शाने विध्यतं यन्तु निस्वरम् ॥  
र्व्_७,१०४।०६अ इन्द्रासोमा परि वाम् भूतु विश्वत इयम् मतिः कक्ष्याश्वेव वाजिना ।  
र्व्_७,१०४।०६च् यां वां होत्राम् परिहिनोमि मेधयेमा ब्रह्माणि नृपतीव जिन्वतम् ॥  
र्व्_७,१०४।०७अ प्रति स्मरेथां तुजयद्भिर् एवैर् हतं द्रुहो रक्षसो भङ्गुरावतः ।  
र्व्_७,१०४।०७च् इन्द्रासोमा दुष्कृते मा सुगम् भूद् यो नः कदा चिद् अभिदासति द्रुहा ॥  
र्व्_७,१०४।०८अ यो मा पाकेन मनसा चरन्तम् अभिचष्टे अनृतेभिर् वचोभिः ।  
र्व्_७,१०४।०८च् आप इव काशिना सङ्गृभीता असन्न् अस्त्व् आसत इन्द्र वक्ता ॥  
र्व्_७,१०४।०९अ ये पाकशंसं विहरन्त एवैर् ये वा भद्रं दूषयन्ति स्वधाभिः ।  
र्व्_७,१०४।०९च् अहये वा तान् प्रददातु सोम आ वा दधातु निरृतेर् उपस्थे ॥  
र्व्_७,१०४।१०अ यो नो रसं दिप्सति पित्वो अग्ने यो अश्वानां यो गवां यस् तनूनाम् ।  
र्व्_७,१०४।१०च् रिपु स्तेन स्तेयकृद् दभ्रम् एतु नि ष हीयतां तन्वा तना च ॥  
र्व्_७,१०४।११अ परः सो अस्तु तन्वा तना च तिस्रः पृथिवीर् अधो अस्तु विश्वाः ।  
र्व्_७,१०४।११च् प्रति शुष्यतु यशो अस्य देवा यो नो दिवा दिप्सति यश् च नक्तम् ॥  
र्व्_७,१०४।१२अ सुविज्ञानं चिकितुषे जनाय सच् चासच् च वचसी पस्पृधाते ।  
र्व्_७,१०४।१२च् तयोर् यत् सत्यं यतरद् ऋजीयस् तद् इत् सोमो ऽवति हन्त्य् आसत् ॥  
र्व्_७,१०४।१३अ न वा उ सोमो वृजिनं हिनोति न क्षत्रियम् मिथुया धारयन्तम् ।  
र्व्_७,१०४।१३च् हन्ति रक्षो हन्त्य् आसद् वदन्तम् उभाव् इन्द्रस्य प्रसितौ शयाते ॥  
र्व्_७,१०४।१४अ यदि वाहम् अनृतदेव आस मोघं वा देवां अप्यूहे अग्ने ।  
र्व्_७,१०४।१४च् किम् अस्मभ्यं जातवेदो हृणीषे द्रोघवाचस् ते निरृथं सचन्ताम् ॥  
र्व्_७,१०४।१५अ अद्या मुरीय यदि यातुधानो अस्मि यदि वायुस् ततप पूरुषस्य ।  
र्व्_७,१०४।१५च् अधा स वीरैर् दशभिर् वि यूया यो मा मोघं यातुधानेत्य् आह ॥  
र्व्_७,१०४।१६अ यो मायातुं यातुधानेत्य् आह यो वा रक्षाः शुचिर् अस्मीत्य् आह ।  
र्व्_७,१०४।१६च् इन्द्रस् तं हन्तु महता वधेन विश्वस्य जन्तोर् अधमस् पदीष्ट ॥  
र्व्_७,१०४।१७अ प्र या जिगाति खर्गलेव नक्तम् अप द्रुहा तन्वं गूहमाना ।  
र्व्_७,१०४।१७च् वव्रां अनन्तां अव सा पदीष्ट ग्रावाणो घ्नन्तु रक्षस उपब्दैः ॥  
र्व्_७,१०४।१८अ वि तिष्ठध्वम् मरुतो विक्ष्व् इच्छत गृभायत रक्षसः सम् पिनष्टन ।  
र्व्_७,१०४।१८च् वयो ये भूत्वी पतयन्ति नक्तभिर् ये वा रिपो दधिरे देवे अध्वरे ॥  
र्व्_७,१०४।१९अ प्र वर्तय दिवो अश्मानम् इन्द्र सोमशितम् मघवन् सं शिशाधि ।  
र्व्_७,१०४।१९च् प्राक्ताद् अपाक्ताद् अधराद् उदक्ताद् अभि जहि रक्षसः पर्वतेन ॥  
र्व्_७,१०४।२०अ एत उ त्ये पतयन्ति श्वयातव इन्द्रं दिप्सन्ति दिप्सवो ऽदाभ्यम् ।  
र्व्_७,१०४।२०च् शिशीते शक्रः पिशुनेभ्यो वधं नूनं सृजद् अशनिं यातुमद्भ्यः ॥  
र्व्_७,१०४।२१अ इन्द्रो यातूनाम् अभवत् पराशरो हविर्मथीनाम् अभ्य् आविवासताम् ।  
र्व्_७,१०४।२१च् अभीद् उ शक्रः परशुर् यथा वनम् पात्रेव भिन्दन् सत एति रक्षसः ॥  
र्व्_७,१०४।२२अ उलूकयातुं शुशुलूकयातुं जहि श्वयातुम् उत कोकयातुम् ।  
र्व्_७,१०४।२२च् सुपर्णयातुम् उत गृध्रयातुं दृषदेव प्र मृण रक्ष इन्द्र ॥  
र्व्_७,१०४।२३अ मा नो रक्षो अभि नड् यातुमावताम् अपोच्छतु मिथुना या किमीदिना ।  
र्व्_७,१०४।२३च् पृथिवी नः पार्थिवात् पात्व् अंहसो ऽन्तरिक्षं दिव्यात् पात्व् अस्मान् ॥  
र्व्_७,१०४।२४अ इन्द्र जहि पुमांसं यातुधानम् उत स्त्रियम् मायया शाशदानाम् ।  
र्व्_७,१०४।२४च् विग्रीवासो मूरदेवा ऋदन्तु मा ते दृशन् सूर्यम् उच्चरन्तम् ॥  
र्व्_७,१०४।२५अ प्रति चक्ष्व वि चक्ष्वेन्द्रश् च सोम जागृतम् ।  
र्व्_७,१०४।२५च् रक्षोभ्यो वधम् अस्यतम् अशनिं यातुमद्भ्यः ॥  
  
  
_____________________________________________________________  
  
  
  
  
Ṛग्वेद ८  
  
  
  
र्व्_८,००१।०१अ मा चिद् अन्यद् वि शंसत सखायो मा रिषण्यत ।  
र्व्_८,००१।०१च् इन्द्रम् इत् स्तोता वृषणं सचा सुते मुहुर् उक्था च शंसत ॥  
र्व्_८,००१।०२अ अवक्रक्षिणं वृषभं यथाजुरं गां न चर्षणीसहम् ।  
र्व्_८,००१।०२च् विद्वेषणं संवननोभयङ्करम् मंहिष्ठम् उभयाविनम् ॥  
र्व्_८,००१।०३अ यच् चिद् धि त्वा जना इमे नाना हवन्त ऊतये ।  
र्व्_८,००१।०३च् अस्माकम् ब्रह्मेदम् इन्द्र भूतु ते ऽहा विश्वा च वर्धनम् ॥  
र्व्_८,००१।०४अ वि तर्तूर्यन्ते मघवन् विपश्चितो ऽर्यो विपो जनानाम् ।  
र्व्_८,००१।०४च् उप क्रमस्व पुरुरूपम् आ भर वाजं नेदिष्ठम् ऊतये ॥  
र्व्_८,००१।०५अ महे चन त्वाम् अद्रिवः परा शुल्काय देयाम् ।  
र्व्_८,००१।०५च् न सहस्राय नायुताय वज्रिवो न शताय शतामघ ॥  
र्व्_८,००१।०६अ वस्यां इन्द्रासि मे पितुर् उत भ्रातुर् अभुञ्जतः ।  
र्व्_८,००१।०६च् माता च मे छदयथः समा वसो वसुत्वनाय राधसे ॥  
र्व्_८,००१।०७अ क्वेयथ क्वेद् असि पुरुत्रा चिद् धि ते मनः ।  
र्व्_८,००१।०७च् अलर्षि युध्म खजकृत् पुरन्दर प्र गायत्रा अगासिषुः ॥  
र्व्_८,००१।०८अ प्रास्मै गायत्रम् अर्चत वावातुर् यः पुरन्दरः ।  
र्व्_८,००१।०८च् याभिः काण्वस्योप बर्हिर् आसदं यासद् वज्री भिनत् पुरः ॥  
र्व्_८,००१।०९अ ये ते सन्ति दशग्विनः शतिनो ये सहस्रिणः ।  
र्व्_८,००१।०९च् अश्वासो ये ते वृषणो रघुद्रुवस् तेभिर् नस् तूयम् आ गहि ॥  
र्व्_८,००१।१०अ आ त्व् अद्य सबर्दुघां हुवे गायत्रवेपसम् ।  
र्व्_८,००१।१०च् इन्द्रं धेनुं सुदुघाम् अन्याम् इषम् उरुधाराम् अरङ्कृतम् ॥  
र्व्_८,००१।११अ यत् तुदत् सूर एतशं वङ्कू वातस्य पर्णिना ।  
र्व्_८,००१।११च् वहत् कुत्सम् आर्जुनेयं शतक्रतुः त्सरद् गन्धर्वम् अस्तृतम् ॥  
र्व्_८,००१।१२अ य ऋते चिद् अभिश्रिषः पुरा जत्रुभ्य आतृदः ।  
र्व्_८,००१।१२च् सन्धाता सन्धिम् मघवा पुरूवसुर् इष्कर्ता विह्रुतम् पुनः ॥  
र्व्_८,००१।१३अ मा भूम निष्ट्या इवेन्द्र त्वद् अरणा इव ।  
र्व्_८,००१।१३च् वनानि न प्रजहितान्य् अद्रिवो दुरोषासो अमन्महि ॥  
र्व्_८,००१।१४अ अमन्महीद् अनाशवो ऽनुग्रासश् च वृत्रहन् ।  
र्व्_८,००१।१४च् सकृत् सु ते महता शूर राधसा अनु स्तोमम् मुदीमहि ॥  
र्व्_८,००१।१५अ यदि स्तोमम् मम श्रवद् अस्माकम् इन्द्रम् इन्दवः ।  
र्व्_८,००१।१५च् तिरः पवित्रं ससृवांस आशवो मन्दन्तु तुग्र्यावृधः ॥  
र्व्_८,००१।१६अ आ त्व् अद्य सधस्तुतिं वावातुः सख्युर् आ गहि ।  
र्व्_८,००१।१६च् उपस्तुतिर् मघोनाम् प्र त्वावत्व् अधा ते वश्मि सुष्टुतिम् ॥  
र्व्_८,००१।१७अ सोता हि सोमम् अद्रिभिर् एम् एनम् अप्सु धावत ।  
र्व्_८,००१।१७च् गव्या वस्त्रेव वासयन्त इन् नरो निर् धुक्षन् वक्षणाभ्यः ॥  
र्व्_८,००१।१८अ अध ज्मो अध वा दिवो बृहतो रोचनाद् अधि ।  
र्व्_८,००१।१८च् अया वर्धस्व तन्वा गिरा ममा जाता सुक्रतो पृण ॥  
र्व्_८,००१।१९अ इन्द्राय सु मदिन्तमं सोमं सोता वरेण्यम् ।  
र्व्_८,००१।१९च् शक्र एणम् पीपयद् विश्वया धिया हिन्वानं न वाजयुम् ॥  
र्व्_८,००१।२०अ मा त्वा सोमस्य गल्दया सदा याचन्न् अहं गिरा ।  
र्व्_८,००१।२०च् भूर्णिम् मृगं न सवनेषु चुक्रुधं क ईशानं न याचिषत् ॥  
र्व्_८,००१।२१अ मदेनेषितम् मदम् उग्रम् उग्रेण शवसा ।  
र्व्_८,००१।२१च् विश्वेषां तरुतारम् मदच्युतम् मदे हि ष्मा ददाति नः ॥  
र्व्_८,००१।२२अ शेवारे वार्या पुरु देवो मर्ताय दाशुषे ।  
र्व्_८,००१।२२च् स सुन्वते च स्तुवते च रासते विश्वगूर्तो अरिष्टुतः ॥  
र्व्_८,००१।२३अ एन्द्र याहि मत्स्व चित्रेण देव राधसा ।  
र्व्_८,००१।२३च् सरो न प्रास्य् उदरं सपीतिभिर् आ सोमेभिर् उरु स्फिरम् ॥  
र्व्_८,००१।२४अ आ त्वा सहस्रम् आ शतं युक्ता रथे हिरण्यये ।  
र्व्_८,००१।२४च् ब्रह्मयुजो हरय इन्द्र केशिनो वहन्तु सोमपीतये ॥  
र्व्_८,००१।२५अ आ त्वा रथे हिरण्यये हरी मयूरशेप्या ।  
र्व्_८,००१।२५च् शितिपृष्ठा वहताम् मध्वो अन्धसो विवक्षणस्य पीतये ॥  
र्व्_८,००१।२६अ पिबा त्व् अस्य गिर्वणः सुतस्य पूर्वपा इव ।  
र्व्_८,००१।२६च् परिष्कृतस्य रसिन इयम् आसुतिश् चारुर् मदाय पत्यते ॥  
र्व्_८,००१।२७अ य एको अस्ति दंसना महां उग्रो अभि व्रतैः ।  
र्व्_८,००१।२७च् गमत् स शिप्री न स योषद् आ गमद् धवं न परि वर्जति ॥  
र्व्_८,००१।२८अ त्वम् पुरं चरिष्ण्वं वधैः शुष्णस्य सम् पिणक् ।  
र्व्_८,००१।२८च् त्वम् भा अनु चरो अध द्विता यद् इन्द्र हव्यो भुवः ॥  
र्व्_८,००१।२९अ मम त्वा सूर उदिते मम मध्यन्दिने दिवः ।  
र्व्_८,००१।२९च् मम प्रपित्वे अपिशर्वरे वसव् आ स्तोमासो अवृत्सत ॥  
र्व्_८,००१।३०अ स्तुहि स्तुहीद् एते घा ते मंहिष्ठासो मघोनाम् ।  
र्व्_८,००१।३०च् निन्दिताश्वः प्रपथी परमज्या मघस्य मेध्यातिथे ॥  
र्व्_८,००१।३१अ आ यद् अश्वान् वनन्वतः श्रद्धयाहं रथे रुहम् ।  
र्व्_८,००१।३१च् उत वामस्य वसुनश् चिकेतति यो अस्ति याद्वः पशुः ॥  
र्व्_८,००१।३२अ य ऋज्रा मह्यम् मामहे सह त्वचा हिरण्यया ।  
र्व्_८,००१।३२च् एष विश्वान्य् अभ्य् अस्तु सौभगासङ्गस्य स्वनद्रथः ॥  
र्व्_८,००१।३३अ अध प्लायोगिर् अति दासद् अन्यान् आसङ्गो अग्ने दशभिः सहस्रैः ।  
र्व्_८,००१।३३च् अधोक्षणो दश मह्यं रुशन्तो नऌआ इव सरसो निर् अतिष्ठन् ॥  
र्व्_८,००१।३४अ अन्व् अस्य स्थूरं ददृशे पुरस्ताद् अनस्थ ऊरुर् अवरम्बमाणः ।  
र्व्_८,००१।३४च् शश्वती नार्य् अभिचक्ष्याह सुभद्रम् अर्य भोजनम् बिभर्षि ॥  
  
र्व्_८,००२।०१अ इदं वसो सुतम् अन्धः पिबा सुपूर्णम् उदरम् ।  
र्व्_८,००२।०१च् अनाभयिन् ररिमा ते ॥  
र्व्_८,००२।०२अ नृभिर् धूतः सुतो अश्नैर् अव्यो वारैः परिपूतः ।  
र्व्_८,००२।०२च् अश्वो न निक्तो नदीषु ॥  
र्व्_८,००२।०३अ तं ते यवं यथा गोभिः स्वादुम् अकर्म श्रीणन्तः ।  
र्व्_८,००२।०३च् इन्द्र त्वास्मिन् सधमादे ॥  
र्व्_८,००२।०४अ इन्द्र इत् सोमपा एक इन्द्रः सुतपा विश्वायुः ।  
र्व्_८,००२।०४च् अन्तर् देवान् मर्त्यांश् च ॥  
र्व्_८,००२।०५अ न यं शुक्रो न दुराशीर् न तृप्रा उरुव्यचसम् ।  
र्व्_८,००२।०५च् अपस्पृण्वते सुहार्दम् ॥  
र्व्_८,००२।०६अ गोभिर् यद् ईम् अन्ये अस्मन् मृगं न व्रा मृगयन्ते ।  
र्व्_८,००२।०६च् अभित्सरन्ति धेनुभिः ॥  
र्व्_८,००२।०७अ त्रय इन्द्रस्य सोमाः सुतासः सन्तु देवस्य ।  
र्व्_८,००२।०७च् स्वे क्षये सुतपाव्नः ॥  
र्व्_८,००२।०८अ त्रयः कोशास श्चोतन्ति तिस्रश् चम्वः सुपूर्णाः ।  
र्व्_८,००२।०८च् समाने अधि भार्मन् ॥  
र्व्_८,००२।०९अ शुचिर् असि पुरुनिष्ठाः क्षीरैर् मध्यत आशीर्तः ।  
र्व्_८,००२।०९च् दध्ना मन्दिष्ठः शूरस्य ॥  
र्व्_८,००२।१०अ इमे त इन्द्र सोमास् तीव्रा अस्मे सुतासः ।  
र्व्_८,००२।१०च् शुक्रा आशिरं याचन्ते ॥  
र्व्_८,००२।११अ तां आशिरम् पुरोऌआशम् इन्द्रेमं सोमं श्रीणीहि ।  
र्व्_८,००२।११च् रेवन्तं हि त्वा शृणोमि ॥  
र्व्_८,००२।१२अ हृत्सु पीतासो युध्यन्ते दुर्मदासो न सुरायाम् ।  
र्व्_८,००२।१२च् ऊधर् न नग्ना जरन्ते ॥  
र्व्_८,००२।१३अ रेवां इद् रेवत स्तोता स्यात् त्वावतो मघोनः ।  
र्व्_८,००२।१३च् प्रेद् उ हरिवः श्रुतस्य ॥  
र्व्_८,००२।१४अ उक्थं चन शस्यमानम् अगोर् अरिर् आ चिकेत ।  
र्व्_८,००२।१४च् न गायत्रं गीयमानम् ॥  
र्व्_८,००२।१५अ मा न इन्द्र पीयत्नवे मा शर्धते परा दाः ।  
र्व्_८,००२।१५च् शिक्षा शचीवः शचीभिः ॥  
र्व्_८,००२।१६अ वयम् उ त्वा तदिदर्था इन्द्र त्वायन्तः सखायः ।  
र्व्_८,००२।१६च् कण्वा उक्थेभिर् जरन्ते ॥  
र्व्_८,००२।१७अ न घेम् अन्यद् आ पपन वज्रिन्न् अपसो नविष्टौ ।  
र्व्_८,००२।१७च् तवेद् उ स्तोमं चिकेत ॥  
र्व्_८,००२।१८अ इच्छन्ति देवाः सुन्वन्तं न स्वप्नाय स्पृहयन्ति ।  
र्व्_८,००२।१८च् यन्ति प्रमादम् अतन्द्राः ॥  
र्व्_८,००२।१९अ ओ षु प्र याहि वाजेभिर् मा हृणीथा अभ्य् अस्मान् ।  
र्व्_८,००२।१९च् महां इव युवजानिः ॥  
र्व्_८,००२।२०अ मो ष्व् अद्य दुर्हणावान् सायं करद् आरे अस्मत् ।  
र्व्_८,००२।२०च् अश्रीर इव जामाता ॥  
र्व्_८,००२।२१अ विद्मा ह्य् अस्य वीरस्य भूरिदावरीं सुमतिम् ।  
र्व्_८,००२।२१च् त्रिषु जातस्य मनांसि ॥  
र्व्_८,००२।२२अ आ तू षिञ्च कण्वमन्तं न घा विद्म शवसानात् ।  
र्व्_८,००२।२२च् यशस्तरं शतमूतेः ॥  
र्व्_८,००२।२३अ ज्येष्ठेन सोतर् इन्द्राय सोमं वीराय शक्राय ।  
र्व्_८,००२।२३च् भरा पिबन् नर्याय ॥  
र्व्_८,००२।२४अ यो वेदिष्ठो अव्यथिष्व् अश्वावन्तं जरितृभ्यः ।  
र्व्_८,००२।२४च् वाजं स्तोतृभ्यो गोमन्तम् ॥  
र्व्_८,००२।२५अ पन्यम्-पन्यम् इत् सोतार आ धावत मद्याय ।  
र्व्_८,००२।२५च् सोमं वीराय शूराय ॥  
र्व्_८,००२।२६अ पाता वृत्रहा सुतम् आ घा गमन् नारे अस्मत् ।  
र्व्_८,००२।२६च् नि यमते शतमूतिः ॥  
र्व्_८,००२।२७अ एह हरी ब्रह्मयुजा शग्मा वक्षतः सखायम् ।  
र्व्_८,००२।२७च् गीर्भिः श्रुतं गिर्वणसम् ॥  
र्व्_८,००२।२८अ स्वादवः सोमा आ याहि श्रीताः सोमा आ याहि ।  
र्व्_८,००२।२८च् शिप्रिन्न् ऋषीवः शचीवो नायम् अच्छा सधमादम् ॥  
र्व्_८,००२।२९अ स्तुतश् च यास् त्वा वर्धन्ति महे राधसे नृम्णाय ।  
र्व्_८,००२।२९च् इन्द्र कारिणं वृधन्तः ॥  
र्व्_८,००२।३०अ गिरश् च यास् ते गिर्वाह उक्था च तुभ्यं तानि ।  
र्व्_८,००२।३०च् सत्रा दधिरे शवांसि ॥  
र्व्_८,००२।३१अ एवेद् एष तुविकूर्मिर् वाजां एको वज्रहस्तः ।  
र्व्_८,००२।३१च् सनाद् अमृक्तो दयते ॥  
र्व्_८,००२।३२अ हन्ता वृत्रं दक्षिणेनेन्द्रः पुरू पुरुहूतः ।  
र्व्_८,००२।३२च् महान् महीभिः शचीभिः ॥  
र्व्_८,००२।३३अ यस्मिन् विश्वाश् चर्षणय उत च्यौत्ना ज्रयांसि च ।  
र्व्_८,००२।३३च् अनु घेन् मन्दी मघोनः ॥  
र्व्_८,००२।३४अ एष एतानि चकारेन्द्रो विश्वा यो ऽति शृण्वे ।  
र्व्_८,००२।३४च् वाजदावा मघोनाम् ॥  
र्व्_८,००२।३५अ प्रभर्ता रथं गव्यन्तम् अपाकाच् चिद् यम् अवति ।  
र्व्_८,००२।३५च् इनो वसु स हि वोऌहा ॥  
र्व्_८,००२।३६अ सनिता विप्रो अर्वद्भिर् हन्ता वृत्रं नृभिः शूरः ।  
र्व्_८,००२।३६च् सत्यो ऽविता विधन्तम् ॥  
र्व्_८,००२।३७अ यजध्वैनम् प्रियमेधा इन्द्रं सत्राचा मनसा ।  
र्व्_८,००२।३७च् यो भूत् सोमैः सत्यमद्वा ॥  
र्व्_८,००२।३८अ गाथश्रवसं सत्पतिं श्रवस्कामम् पुरुत्मानम् ।  
र्व्_८,००२।३८च् कण्वासो गात वाजिनम् ॥  
र्व्_८,००२।३९अ य ऋते चिद् गास् पदेभ्यो दात् सखा नृभ्यः शचीवान् ।  
र्व्_८,००२।३९च् ये अस्मिन् कामम् अश्रियन् ॥  
र्व्_८,००२।४०अ इत्था धीवन्तम् अद्रिवः काण्वम् मेध्यातिथिम् ।  
र्व्_८,००२।४०च् मेषो भूतो ऽभि यन्न् अयः ॥  
र्व्_८,००२।४१अ शिक्षा विभिन्दो अस्मै चत्वार्य् अयुता ददत् ।  
र्व्_८,००२।४१च् अष्टा परः सहस्रा ॥  
र्व्_८,००२।४२अ उत सु त्ये पयोवृधा माकी रणस्य नप्त्या ।  
र्व्_८,००२।४२च् जनित्वनाय मामहे ॥  
  
र्व्_८,००३।०१अ पिबा सुतस्य रसिनो मत्स्वा न इन्द्र गोमतः ।  
र्व्_८,००३।०१च् आपिर् नो बोधि सधमाद्यो वृधे ऽस्मां अवन्तु ते धियः ॥  
र्व्_८,००३।०२अ भूयाम ते सुमतौ वाजिनो वयम् मा न स्तर् अभिमातये ।  
र्व्_८,००३।०२च् अस्माञ् चित्राभिर् अवताद् अभिष्टिभिर् आ नः सुम्नेषु यामय ॥  
र्व्_८,००३।०३अ इमा उ त्वा पुरूवसो गिरो वर्धन्तु या मम ।  
र्व्_८,००३।०३च् पावकवर्णाः शुचयो विपश्चितो ऽभि स्तोमैर् अनूषत ॥  
र्व्_८,००३।०४अ अयं सहस्रम् ऋषिभिः सहस्कृतः समुद्र इव पप्रथे ।  
र्व्_८,००३।०४च् सत्यः सो अस्य महिमा गृणे शवो यज्ञेषु विप्रराज्ये ॥  
र्व्_८,००३।०५अ इन्द्रम् इद् देवतातय इन्द्रम् प्रयत्य् अध्वरे ।  
र्व्_८,००३।०५च् इन्द्रं समीके वनिनो हवामह इन्द्रं धनस्य सातये ॥  
र्व्_८,००३।०६अ इन्द्रो मह्ना रोदसी पप्रथच् छव इन्द्रः सूर्यम् अरोचयत् ।  
र्व्_८,००३।०६च् इन्द्रे ह विश्वा भुवनानि येमिर इन्द्रे सुवानास इन्दवः ॥  
र्व्_८,००३।०७अ अभि त्वा पूर्वपीतय इन्द्र स्तोमेभिर् आयवः ।  
र्व्_८,००३।०७च् समीचीनास ऋभवः सम् अस्वरन् रुद्रा गृणन्त पूर्व्यम् ॥  
र्व्_८,००३।०८अ अस्येद् इन्द्रो वावृधे वृष्ण्यं शवो मदे सुतस्य विष्णवि ।  
र्व्_८,००३।०८च् अद्या तम् अस्य महिमानम् आयवो ऽनु ष्टुवन्ति पूर्वथा ॥  
र्व्_८,००३।०९अ तत् त्वा यामि सुवीर्यं तद् ब्रह्म पूर्वचित्तये ।  
र्व्_८,००३।०९च् येना यतिभ्यो भृगवे धने हिते येन प्रस्कण्वम् आविथ ॥  
र्व्_८,००३।१०अ येना समुद्रम् असृजो महीर् अपस् तद् इन्द्र वृष्णि ते शवः ।  
र्व्_८,००३।१०च् सद्यः सो अस्य महिमा न सन्नशे यं क्षोणीर् अनुचक्रदे ॥  
र्व्_८,००३।११अ शग्धी न इन्द्र यत् त्वा रयिं यामि सुवीर्यम् ।  
र्व्_८,००३।११च् शग्धि वाजाय प्रथमं सिषासते शग्धि स्तोमाय पूर्व्य ॥  
र्व्_८,००३।१२अ शग्धी नो अस्य यद् ध पौरम् आविथ धिय इन्द्र सिषासतः ।  
र्व्_८,००३।१२च् शग्धि यथा रुशमं श्यावकं कृपम् इन्द्र प्रावः स्वर्णरम् ॥  
र्व्_८,००३।१३अ कन् नव्यो अतसीनां तुरो गृणीत मर्त्यः ।  
र्व्_८,००३।१३च् नही न्व् अस्य महिमानम् इन्द्रियं स्वर् गृणन्त आनशुः ॥  
र्व्_८,००३।१४अ कद् उ स्तुवन्त ऋतयन्त देवत ऋषिः को विप्र ओहते ।  
र्व्_८,००३।१४च् कदा हवम् मघवन्न् इन्द्र सुन्वतः कद् उ स्तुवत आ गमः ॥  
र्व्_८,००३।१५अ उद् उ त्ये मधुमत्तमा गिर स्तोमास ईरते ।  
र्व्_८,००३।१५च् सत्राजितो धनसा अक्षितोतयो वाजयन्तो रथा इव ॥  
र्व्_८,००३।१६अ कण्वा इव भृगवः सूर्या इव विश्वम् इद् धीतम् आनशुः ।  
र्व्_८,००३।१६च् इन्द्रं स्तोमेभिर् महयन्त आयवः प्रियमेधासो अस्वरन् ॥  
र्व्_८,००३।१७अ युक्ष्वा हि वृत्रहन्तम हरी इन्द्र परावतः ।  
र्व्_८,००३।१७च् अर्वाचीनो मघवन् सोमपीतय उग्र ऋष्वेभिर् आ गहि ॥  
र्व्_८,००३।१८अ इमे हि ते कारवो वावशुर् धिया विप्रासो मेधसातये ।  
र्व्_८,००३।१८च् स त्वं नो मघवन्न् इन्द्र गिर्वणो वेनो न शृणुधी हवम् ॥  
र्व्_८,००३।१९अ निर् इन्द्र बृहतीभ्यो वृत्रं धनुभ्यो अस्फुरः ।  
र्व्_८,००३।१९च् निर् अर्बुदस्य मृगयस्य मायिनो निः पर्वतस्य गा आजः ॥  
र्व्_८,००३।२०अ निर् अग्नयो रुरुचुर् निर् उ सूर्यो निः सोम इन्द्रियो रसः ।  
र्व्_८,००३।२०च् निर् अन्तरिक्षाद् अधमो महाम् अहिं कृषे तद् इन्द्र पौंस्यम् ॥  
र्व्_८,००३।२१अ यम् मे दुर् इन्द्रो मरुतः पाकस्थामा कौरयाणः ।  
र्व्_८,००३।२१च् विश्वेषां त्मना शोभिष्ठम् उपेव दिवि धावमानम् ॥  
र्व्_८,००३।२२अ रोहितम् मे पाकस्थामा सुधुरं कक्ष्यप्राम् ।  
र्व्_८,००३।२२च् अदाद् रायो विबोधनम् ॥  
र्व्_८,००३।२३अ यस्मा अन्ये दश प्रति धुरं वहन्ति वह्नयः ।  
र्व्_८,००३।२३च् अस्तं वयो न तुग्र्यम् ॥  
र्व्_८,००३।२४अ आत्मा पितुस् तनूर् वास ओजोदा अभ्यञ्जनम् ।  
र्व्_८,००३।२४च् तुरीयम् इद् रोहितस्य पाकस्थामानम् भोजं दातारम् अब्रवम् ॥  
  
र्व्_८,००४।०१अ यद् इन्द्र प्राग् अपाग् उदङ् न्यग् वा हूयसे नृभिः ।  
र्व्_८,००४।०१च् सिमा पुरू नृषूतो अस्य् आनवे ऽसि प्रशर्ध तुर्वशे ॥  
र्व्_८,००४।०२अ यद् वा रुमे रुशमे श्यावके कृप इन्द्र मादयसे सचा ।  
र्व्_८,००४।०२च् कण्वासस् त्वा ब्रह्मभि स्तोमवाहस इन्द्रा यच्छन्त्य् आ गहि ॥  
र्व्_८,००४।०३अ यथा गौरो अपा कृतं तृष्यन्न् एत्य् अवेरिणम् ।  
र्व्_८,००४।०३च् आपित्वे नः प्रपित्वे तूयम् आ गहि कण्वेषु सु सचा पिब ॥  
र्व्_८,००४।०४अ मन्दन्तु त्वा मघवन्न् इन्द्रेन्दवो राधोदेयाय सुन्वते ।  
र्व्_८,००४।०४च् आमुष्या सोमम् अपिबश् चमू सुतं ज्येष्ठं तद् दधिषे सहः ॥  
र्व्_८,००४।०५अ प्र चक्रे सहसा सहो बभञ्ज मन्युम् ओजसा ।  
र्व्_८,००४।०५च् विश्वे त इन्द्र पृतनायवो यहो नि वृक्षा इव येमिरे ॥  
र्व्_८,००४।०६अ सहस्रेणेव सचते यवीयुधा यस् त आनऌ उपस्तुतिम् ।  
र्व्_८,००४।०६च् पुत्रम् प्रावर्गं कृणुते सुवीर्ये दाश्नोति नमौक्तिभिः ॥  
र्व्_८,००४।०७अ मा भेम मा श्रमिष्मोग्रस्य सख्ये तव ।  
र्व्_८,००४।०७च् महत् ते वृष्णो अभिचक्ष्यं कृतम् पश्येम तुर्वशं यदुम् ॥  
र्व्_८,००४।०८अ सव्याम् अनु स्फिग्यं वावसे वृषा न दानो अस्य रोषति ।  
र्व्_८,००४।०८च् मध्वा सम्पृक्ताः सारघेण धेनवस् तूयम् एहि द्रवा पिब ॥  
र्व्_८,००४।०९अ अश्वी रथी सुरूप इद् गोमां इद् इन्द्र ते सखा ।  
र्व्_८,००४।०९च् श्वात्रभाजा वयसा सचते सदा चन्द्रो याति सभाम् उप ॥  
र्व्_८,००४।१०अ ऋश्यो न तृष्यन्न् अवपानम् आ गहि पिबा सोमं वशां अनु ।  
र्व्_८,००४।१०च् निमेघमानो मघवन् दिवे-दिव ओजिष्ठं दधिषे सहः ॥  
र्व्_८,००४।११अ अध्वर्यो द्रावया त्वं सोमम् इन्द्रः पिपासति ।  
र्व्_८,००४।११च् उप नूनं युयुजे वृषणा हरी आ च जगाम वृत्रहा ॥  
र्व्_८,००४।१२अ स्वयं चित् स मन्यते दाशुरिर् जनो यत्रा सोमस्य तृम्पसि ।  
र्व्_८,००४।१२च् इदं ते अन्नं युज्यं समुक्षितं तस्येहि प्र द्रवा पिब ॥  
र्व्_८,००४।१३अ रथेष्ठायाध्वर्यवः सोमम् इन्द्राय सोतन ।  
र्व्_८,००४।१३च् अधि ब्रध्नस्याद्रयो वि चक्षते सुन्वन्तो दाश्वध्वरम् ॥  
र्व्_८,००४।१४अ उप ब्रध्नं वावाता वृषणा हरी इन्द्रम् अपसु वक्षतः ।  
र्व्_८,००४।१४च् अर्वाञ्चं त्वा सप्तयो ऽध्वरश्रियो वहन्तु सवनेद् उप ॥  
र्व्_८,००४।१५अ प्र पूषणं वृणीमहे युज्याय पुरूवसुम् ।  
र्व्_८,००४।१५च् स शक्र शिक्ष पुरुहूत नो धिया तुजे राये विमोचन ॥  
र्व्_८,००४।१६अ सं नः शिशीहि भुरिजोर् इव क्षुरं रास्व रायो विमोचन ।  
र्व्_८,००४।१६च् त्वे तन् नः सुवेदम् उस्रियं वसु यं त्वं हिनोषि मर्त्यम् ॥  
र्व्_८,००४।१७अ वेमि त्वा पूषन्न् ऋञ्जसे वेमि स्तोतव आघृणे ।  
र्व्_८,००४।१७च् न तस्य वेम्य् अरणं हि तद् वसो स्तुषे पज्राय साम्ने ॥  
र्व्_८,००४।१८अ परा गावो यवसं कच् चिद् आघृणे नित्यं रेक्णो अमर्त्य ।  
र्व्_८,००४।१८च् अस्माकम् पूषन्न् अविता शिवो भव मंहिष्ठो वाजसातये ॥  
र्व्_८,००४।१९अ स्थूरं राधः शताश्वं कुरुङ्गस्य दिविष्टिषु ।  
र्व्_८,००४।१९च् राज्ञस् त्वेषस्य सुभगस्य रातिषु तुर्वशेष्व् अमन्महि ॥  
र्व्_८,००४।२०अ धीभिः सातानि काण्वस्य वाजिनः प्रियमेधैर् अभिद्युभिः ।  
र्व्_८,००४।२०च् षष्टिं सहस्रानु निर्मजाम् अजे निर् यूथानि गवाम् ऋषिः ॥  
र्व्_८,००४।२१अ वृक्षाश् चिन् मे अभिपित्वे अरारणुः ।  
र्व्_८,००४।२१च् गाम् भजन्त मेहनाश्वम् भजन्त मेहना ॥  
  
र्व्_८,००५।०१अ दूराद् इहेव यत् सत्य् अरुणप्सुर् अशिश्वितत् ।  
र्व्_८,००५।०१च् वि भानुं विश्वधातनत् ॥  
र्व्_८,००५।०२अ नृवद् दस्रा मनोयुजा रथेन पृथुपाजसा ।  
र्व्_८,००५।०२च् सचेथे अश्विनोषसम् ॥  
र्व्_८,००५।०३अ युवाभ्यां वाजिनीवसू प्रति स्तोमा अदृक्षत ।  
र्व्_८,००५।०३च् वाचं दूतो यथोहिषे ॥  
र्व्_८,००५।०४अ पुरुप्रिया ण ऊतये पुरुमन्द्रा पुरूवसू ।  
र्व्_८,००५।०४च् स्तुषे कण्वासो अश्विना ॥  
र्व्_८,००५।०५अ मंहिष्ठा वाजसातमेषयन्ता शुभस् पती ।  
र्व्_८,००५।०५च् गन्तारा दाशुषो गृहम् ॥  
र्व्_८,००५।०६अ ता सुदेवाय दाशुषे सुमेधाम् अवितारिणीम् ।  
र्व्_८,००५।०६च् घृतैर् गव्यूतिम् उक्षतम् ॥  
र्व्_८,००५।०७अ आ न स्तोमम् उप द्रवत् तूयं श्येनेभिर् आशुभिः ।  
र्व्_८,००५।०७च् यातम् अश्वेभिर् अश्विना ॥  
र्व्_८,००५।०८अ येभिस् तिस्रः परावतो दिवो विश्वानि रोचना ।  
र्व्_८,००५।०८च् त्रींर् अक्तून् परिदीयथः ॥  
र्व्_८,००५।०९अ उत नो गोमतीर् इष उत सातीर् अहर्विदा ।  
र्व्_८,००५।०९च् वि पथः सातये सितम् ॥  
र्व्_८,००५।१०अ आ नो गोमन्तम् अश्विना सुवीरं सुरथं रयिम् ।  
र्व्_८,००५।१०च् वोऌहम् अश्वावतीर् इषः ॥  
र्व्_८,००५।११अ वावृधाना शुभस् पती दस्रा हिरण्यवर्तनी ।  
र्व्_८,००५।११च् पिबतं सोम्यम् मधु ॥  
र्व्_८,००५।१२अ अस्मभ्यं वाजिनीवसू मघवद्भ्यश् च सप्रथः ।  
र्व्_८,००५।१२च् छर्दिर् यन्तम् अदाभ्यम् ॥  
र्व्_८,००५।१३अ नि षु ब्रह्म जनानां याविष्टं तूयम् आ गतम् ।  
र्व्_८,००५।१३च् मो ष्व् अन्यां उपारतम् ॥  
र्व्_८,००५।१४अ अस्य पिबतम् अश्विना युवम् मदस्य चारुणः ।  
र्व्_८,००५।१४च् मध्वो रातस्य धिष्ण्या ॥  
र्व्_८,००५।१५अ अस्मे आ वहतं रयिं शतवन्तं सहस्रिणम् ।  
र्व्_८,००५।१५च् पुरुक्षुं विश्वधायसम् ॥  
र्व्_८,००५।१६अ पुरुत्रा चिद् धि वां नरा विह्वयन्ते मनीषिणः ।  
र्व्_८,००५।१६च् वाघद्भिर् अश्विना गतम् ॥  
र्व्_८,००५।१७अ जनासो वृक्तबर्हिषो हविष्मन्तो अरङ्कृतः ।  
र्व्_८,००५।१७च् युवां हवन्ते अश्विना ॥  
र्व्_८,००५।१८अ अस्माकम् अद्य वाम् अयं स्तोमो वाहिष्ठो अन्तमः ।  
र्व्_८,००५।१८च् युवाभ्याम् भूत्व् अश्विना ॥  
र्व्_८,००५।१९अ यो ह वाम् मधुनो दृतिर् आहितो रथचर्षणे ।  
र्व्_८,००५।१९च् ततः पिबतम् अश्विना ॥  
र्व्_८,००५।२०अ तेन नो वाजिनीवसू पश्वे तोकाय शं गवे ।  
र्व्_८,००५।२०च् वहतम् पीवरीर् इषः ॥  
र्व्_८,००५।२१अ उत नो दिव्या इष उत सिन्धूंर् अहर्विदा ।  
र्व्_८,००५।२१च् अप द्वारेव वर्षथः ॥  
र्व्_८,००५।२२अ कदा वां तौग्र्यो विधत् समुद्रे जहितो नरा ।  
र्व्_८,००५।२२च् यद् वां रथो विभिष् पतात् ॥  
र्व्_८,००५।२३अ युवं कण्वाय नासत्या ऋपिरिप्ताय हर्म्ये ।  
र्व्_८,००५।२३च् शश्वद् ऊतीर् दशस्यथः ॥  
र्व्_८,००५।२४अ ताभिर् आ यातम् ऊतिभिर् नव्यसीभिः सुशस्तिभिः ।  
र्व्_८,००५।२४च् यद् वां वृषण्वसू हुवे ॥  
र्व्_८,००५।२५अ यथा चित् कण्वम् आवतम् प्रियमेधम् उपस्तुतम् ।  
र्व्_८,००५।२५च् अत्रिं शिञ्जारम् अश्विना ॥  
र्व्_८,००५।२६अ यथोत कृत्व्ये धने ऽंशुं गोष्व् अगस्त्यम् ।  
र्व्_८,००५।२६च् यथा वाजेषु सोभरिम् ॥  
र्व्_८,००५।२७अ एतावद् वां वृषण्वसू अतो वा भूयो अश्विना ।  
र्व्_८,००५।२७च् गृणन्तः सुम्नम् ईमहे ॥  
र्व्_८,००५।२८अ रथं हिरण्यवन्धुरं हिरण्याभीशुम् अश्विना ।  
र्व्_८,००५।२८च् आ हि स्थाथो दिविस्पृशम् ॥  
र्व्_८,००५।२९अ हिरण्ययी वां रभिर् ईषा अक्षो हिरण्ययः ।  
र्व्_८,००५।२९च् उभा चक्रा हिरण्यया ॥  
र्व्_८,००५।३०अ तेन नो वाजिनीवसू परावतश् चिद् आ गतम् ।  
र्व्_८,००५।३०च् उपेमां सुष्टुतिम् मम ॥  
र्व्_८,००५।३१अ आ वहेथे पराकात् पूर्वीर् अश्नन्ताव् अश्विना ।  
र्व्_८,००५।३१च् इषो दासीर् अमर्त्या ॥  
र्व्_८,००५।३२अ आ नो द्युम्नैर् आ श्रवोभिर् आ राया यातम् अश्विना ।  
र्व्_८,००५।३२च् पुरुश्चन्द्रा नासत्या ॥  
र्व्_८,००५।३३अ एह वाम् प्रुषितप्सवो वयो वहन्तु पर्णिनः ।  
र्व्_८,००५।३३च् अच्छा स्वध्वरं जनम् ॥  
र्व्_८,००५।३४अ रथं वाम् अनुगायसं य इषा वर्तते सह ।  
र्व्_८,००५।३४च् न चक्रम् अभि बाधते ॥  
र्व्_८,००५।३५अ हिरण्ययेन रथेन द्रवत्पाणिभिर् अश्वैः ।  
र्व्_८,००५।३५च् धीजवना नासत्या ॥  
र्व्_८,००५।३६अ युवम् मृगं जागृवांसं स्वदथो वा वृषण्वसू ।  
र्व्_८,००५।३६च् ता नः पृङ्क्तम् इषा रयिम् ॥  
र्व्_८,००५।३७अ ता मे अश्विना सनीनां विद्यातं नवानाम् ।  
र्व्_८,००५।३७च् यथा चिच् चैद्यः कशुः शतम् उष्ट्रानां ददत् सहस्रा दश गोनाम् ॥  
र्व्_८,००५।३८अ यो मे हिरण्यसन्दृशो दश राज्ञो अमंहत ।  
र्व्_८,००५।३८च् अधस्पदा इच् चैद्यस्य कृष्टयश् चर्मम्ना अभितो जनाः ॥  
र्व्_८,००५।३९अ माकिर् एना पथा गाद् येनेमे यन्ति चेदयः ।  
र्व्_८,००५।३९च् अन्यो नेत् सूरिर् ओहते भूरिदावत्तरो जनः ॥  
  
र्व्_८,००६।०१अ महां इन्द्रो य ओजसा पर्जन्यो वृष्टिमां इव ।  
र्व्_८,००६।०१च् स्तोमैर् वत्सस्य वावृधे ॥  
र्व्_८,००६।०२अ प्रजाम् ऋतस्य पिप्रतः प्र यद् भरन्त वह्नयः ।  
र्व्_८,००६।०२च् विप्रा ऋतस्य वाहसा ॥  
र्व्_८,००६।०३अ कण्वा इन्द्रं यद् अक्रत स्तोमैर् यज्ञस्य साधनम् ।  
र्व्_८,००६।०३च् जामि ब्रुवत आयुधम् ॥  
र्व्_८,००६।०४अ सम् अस्य मन्यवे विशो विश्वा नमन्त कृष्टयः ।  
र्व्_८,००६।०४च् समुद्रायेव सिन्धवः ॥  
र्व्_८,००६।०५अ ओजस् तद् अस्य तित्विष उभे यत् समवर्तयत् ।  
र्व्_८,००६।०५च् इन्द्रश् चर्मेव रोदसी ॥  
र्व्_८,००६।०६अ वि चिद् वृत्रस्य दोधतो वज्रेण शतपर्वणा ।  
र्व्_८,००६।०६च् शिरो बिभेद वृष्णिना ॥  
र्व्_८,००६।०७अ इमा अभि प्र णोनुमो विपाम् अग्रेषु धीतयः ।  
र्व्_८,००६।०७च् अग्नेः शोचिर् न दिद्युतः ॥  
र्व्_८,००६।०८अ गुहा सतीर् उप त्मना प्र यच् छोचन्त धीतयः ।  
र्व्_८,००६।०८च् कण्वा ऋतस्य धारया ॥  
र्व्_८,००६।०९अ प्र तम् इन्द्र नशीमहि रयिं गोमन्तम् अश्विनम् ।  
र्व्_८,००६।०९च् प्र ब्रह्म पूर्वचित्तये ॥  
र्व्_८,००६।१०अ अहम् इद् धि पितुष् परि मेधाम् ऋतस्य जग्रभ ।  
र्व्_८,००६।१०च् अहं सूर्य इवाजनि ॥  
र्व्_८,००६।११अ अहम् प्रत्नेन मन्मना गिरः शुम्भामि कण्ववत् ।  
र्व्_८,००६।११च् येनेन्द्रः शुष्मम् इद् दधे ॥  
र्व्_८,००६।१२अ ये त्वाम् इन्द्र न तुष्टुवुर् ऋषयो ये च तुष्टुवुः ।  
र्व्_८,००६।१२च् ममेद् वर्धस्व सुष्टुतः ॥  
र्व्_८,००६।१३अ यद् अस्य मन्युर् अध्वनीद् वि वृत्रम् पर्वशो रुजन् ।  
र्व्_८,००६।१३च् अपः समुद्रम् ऐरयत् ॥  
र्व्_८,००६।१४अ नि शुष्ण इन्द्र धर्णसिं वज्रं जघन्थ दस्यवि ।  
र्व्_८,००६।१४च् वृषा ह्य् उग्र शृण्विषे ॥  
र्व्_८,००६।१५अ न द्याव इन्द्रम् ओजसा नान्तरिक्षाणि वज्रिणम् ।  
र्व्_८,००६।१५च् न विव्यचन्त भूमयः ॥  
र्व्_८,००६।१६अ यस् त इन्द्र महीर् अप स्तभूयमान आशयत् ।  
र्व्_८,००६।१६च् नि तम् पद्यासु शिश्नथः ॥  
र्व्_८,००६।१७अ य इमे रोदसी मही समीची समजग्रभीत् ।  
र्व्_८,००६।१७च् तमोभिर् इन्द्र तं गुहः ॥  
र्व्_८,००६।१८अ य इन्द्र यतयस् त्वा भृगवो ये च तुष्टुवुः ।  
र्व्_८,००६।१८च् ममेद् उग्र श्रुधी हवम् ॥  
र्व्_८,००६।१९अ इमास् त इन्द्र पृश्नयो घृतं दुहत आशिरम् ।  
र्व्_८,००६।१९च् एनाम् ऋतस्य पिप्युषीः ॥  
र्व्_८,००६।२०अ या इन्द्र प्रस्वस् त्वासा गर्भम् अचक्रिरन् ।  
र्व्_८,००६।२०च् परि धर्मेव सूर्यम् ॥  
र्व्_८,००६।२१अ त्वाम् इच् छवसस् पते कण्वा उक्थेन वावृधुः ।  
र्व्_८,००६।२१च् त्वां सुतास इन्दवः ॥  
र्व्_८,००६।२२अ तवेद् इन्द्र प्रणीतिषूत प्रशस्तिर् अद्रिवः ।  
र्व्_८,००६।२२च् यज्ञो वितन्तसाय्यः ॥  
र्व्_८,००६।२३अ आ न इन्द्र महीम् इषम् पुरं न दर्षि गोमतीम् ।  
र्व्_८,००६।२३च् उत प्रजां सुवीर्यम् ॥  
र्व्_८,००६।२४अ उत त्यद् आश्वश्व्यं यद् इन्द्र नाहुषीष्व् आ ।  
र्व्_८,००६।२४च् अग्रे विक्षु प्रदीदयत् ॥  
र्व्_८,००६।२५अ अभि व्रजं न तत्निषे सूर उपाकचक्षसम् ।  
र्व्_८,००६।२५च् यद् इन्द्र मृऌअयासि नः ॥  
र्व्_८,००६।२६अ यद् अङ्ग तविषीयस इन्द्र प्रराजसि क्षितीः ।  
र्व्_८,००६।२६च् महां अपार ओजसा ॥  
र्व्_८,००६।२७अ तं त्वा हविष्मतीर् विश उप ब्रुवत ऊतये ।  
र्व्_८,००६।२७च् उरुज्रयसम् इन्दुभिः ॥  
र्व्_८,००६।२८अ उपह्वरे गिरीणां सङ्गथे च नदीनाम् ।  
र्व्_८,००६।२८च् धिया विप्रो अजायत ॥  
र्व्_८,००६।२९अ अतः समुद्रम् उद्वतश् चिकित्वां अव पश्यति ।  
र्व्_८,००६।२९च् यतो विपान एजति ॥  
र्व्_८,००६।३०अ आद् इत् प्रत्नस्य रेतसो ज्योतिष् पश्यन्ति वासरम् ।  
र्व्_८,००६।३०च् परो यद् इध्यते दिवा ॥  
र्व्_८,००६।३१अ कण्वास इन्द्र ते मतिं विश्वे वर्धन्ति पौंस्यम् ।  
र्व्_८,००६।३१च् उतो शविष्ठ वृष्ण्यम् ॥  
र्व्_८,००६।३२अ इमाम् म इन्द्र सुष्टुतिं जुषस्व प्र सु माम् अव ।  
र्व्_८,००६।३२च् उत प्र वर्धया मतिम् ॥  
र्व्_८,००६।३३अ उत ब्रह्मण्या वयं तुभ्यम् प्रवृद्ध वज्रिवः ।  
र्व्_८,००६।३३च् विप्रा अतक्ष्म जीवसे ॥  
र्व्_८,००६।३४अ अभि कण्वा अनूषतापो न प्रवता यतीः ।  
र्व्_८,००६।३४च् इन्द्रं वनन्वती मतिः ॥  
र्व्_८,००६।३५अ इन्द्रम् उक्थानि वावृधुः समुद्रम् इव सिन्धवः ।  
र्व्_८,००६।३५च् अनुत्तमन्युम् अजरम् ॥  
र्व्_८,००६।३६अ आ नो याहि परावतो हरिभ्यां हर्यताभ्याम् ।  
र्व्_८,००६।३६च् इमम् इन्द्र सुतम् पिब ॥  
र्व्_८,००६।३७अ त्वाम् इद् वृत्रहन्तम जनासो वृक्तबर्हिषः ।  
र्व्_८,००६।३७च् हवन्ते वाजसातये ॥  
र्व्_८,००६।३८अ अनु त्वा रोदसी उभे चक्रं न वर्त्य् एतशम् ।  
र्व्_८,००६।३८च् अनु सुवानास इन्दवः ॥  
र्व्_८,००६।३९अ मन्दस्वा सु स्वर्णर उतेन्द्र शर्यणावति ।  
र्व्_८,००६।३९च् मत्स्वा विवस्वतो मती ॥  
र्व्_८,००६।४०अ वावृधान उप द्यवि वृषा वज्र्य् अरोरवीत् ।  
र्व्_८,००६।४०च् वृत्रहा सोमपातमः ॥  
र्व्_८,००६।४१अ ऋषिर् हि पूर्वजा अस्य् एक ईशान ओजसा ।  
र्व्_८,००६।४१च् इन्द्र चोष्कूयसे वसु ॥  
र्व्_८,००६।४२अ अस्माकं त्वा सुतां उप वीतपृष्ठा अभि प्रयः ।  
र्व्_८,००६।४२च् शतं वहन्तु हरयः ॥  
र्व्_८,००६।४३अ इमां सु पूर्व्यां धियम् मधोर् घृतस्य पिप्युषीम् ।  
र्व्_८,००६।४३च् कण्वा उक्थेन वावृधुः ॥  
र्व्_८,००६।४४अ इन्द्रम् इद् विमहीनाम् मेधे वृणीत मर्त्यः ।  
र्व्_८,००६।४४च् इन्द्रं सनिष्युर् ऊतये ॥  
र्व्_८,००६।४५अ अर्वाञ्चं त्वा पुरुष्टुत प्रियमेधस्तुता हरी ।  
र्व्_८,००६।४५च् सोमपेयाय वक्षतः ॥  
र्व्_८,००६।४६अ शतम् अहं तिरिन्दिरे सहस्रम् पर्शाव् आ ददे ।  
र्व्_८,००६।४६च् राधांसि याद्वानाम् ॥  
र्व्_८,००६।४७अ त्रीणि शतान्य् अर्वतां सहस्रा दश गोनाम् ।  
र्व्_८,००६।४७च् ददुष् पज्राय साम्ने ॥  
र्व्_८,००६।४८अ उद् आनट् ककुहो दिवम् उष्ट्राञ् चतुर्युजो ददत् ।  
र्व्_८,००६।४८च् श्रवसा याद्वं जनम् ॥  
  
र्व्_८,००७।०१अ प्र यद् वस् त्रिष्टुभम् इषम् मरुतो विप्रो अक्षरत् ।  
र्व्_८,००७।०१च् वि पर्वतेषु राजथ ॥  
र्व्_८,००७।०२अ यद् अङ्ग तविषीयवो यामं शुभ्रा अचिध्वम् ।  
र्व्_८,००७।०२च् नि पर्वता अहासत ॥  
र्व्_८,००७।०३अ उद् ईरयन्त वायुभिर् वाश्रासः पृश्निमातरः ।  
र्व्_८,००७।०३च् धुक्षन्त पिप्युषीम् इषम् ॥  
र्व्_८,००७।०४अ वपन्ति मरुतो मिहम् प्र वेपयन्ति पर्वतान् ।  
र्व्_८,००७।०४च् यद् यामं यान्ति वायुभिः ॥  
र्व्_८,००७।०५अ नि यद् यामाय वो गिरिर् नि सिन्धवो विधर्मणे ।  
र्व्_८,००७।०५च् महे शुष्माय येमिरे ॥  
र्व्_८,००७।०६अ युष्मां उ नक्तम् ऊतये युष्मान् दिवा हवामहे ।  
र्व्_८,००७।०६च् युष्मान् प्रयत्य् अध्वरे ॥  
र्व्_८,००७।०७अ उद् उ त्ये अरुणप्सवश् चित्रा यामेभिर् ईरते ।  
र्व्_८,००७।०७च् वाश्रा अधि ष्णुना दिवः ॥  
र्व्_८,००७।०८अ सृजन्ति रश्मिम् ओजसा पन्थां सूर्याय यातवे ।  
र्व्_८,००७।०८च् ते भानुभिर् वि तस्थिरे ॥  
र्व्_८,००७।०९अ इमाम् मे मरुतो गिरम् इमं स्तोमम् ऋभुक्षणः ।  
र्व्_८,००७।०९च् इमम् मे वनता हवम् ॥  
र्व्_८,००७।१०अ त्रीणि सरांसि पृश्नयो दुदुह्रे वज्रिणे मधु ।  
र्व्_८,००७।१०च् उत्सं कवन्धम् उद्रिणम् ॥  
र्व्_८,००७।११अ मरुतो यद् ध वो दिवः सुम्नायन्तो हवामहे ।  
र्व्_८,००७।११च् आ तू न उप गन्तन ॥  
र्व्_८,००७।१२अ यूयं हि ष्ठा सुदानवो रुद्रा ऋभुक्षणो दमे ।  
र्व्_८,००७।१२च् उत प्रचेतसो मदे ॥  
र्व्_८,००७।१३अ आ नो रयिम् मदच्युतम् पुरुक्षुं विश्वधायसम् ।  
र्व्_८,००७।१३च् इयर्ता मरुतो दिवः ॥  
र्व्_८,००७।१४अ अधीव यद् गिरीणां यामं शुभ्रा अचिध्वम् ।  
र्व्_८,००७।१४च् सुवानैर् मन्दध्व इन्दुभिः ॥  
र्व्_८,००७।१५अ एतावतश् चिद् एषां सुम्नम् भिक्षेत मर्त्यः ।  
र्व्_८,००७।१५च् अदाभ्यस्य मन्मभिः ॥  
र्व्_८,००७।१६अ ये द्रप्सा इव रोदसी धमन्त्य् अनु वृष्टिभिः ।  
र्व्_८,००७।१६च् उत्सं दुहन्तो अक्षितम् ॥  
र्व्_८,००७।१७अ उद् उ स्वानेभिर् ईरत उद् रथैर् उद् उ वायुभिः ।  
र्व्_८,००७।१७च् उत् स्तोमैः पृश्निमातरः ॥  
र्व्_८,००७।१८अ येनाव तुर्वशं यदुं येन कण्वं धनस्पृतम् ।  
र्व्_८,००७।१८च् राये सु तस्य धीमहि ॥  
र्व्_८,००७।१९अ इमा उ वः सुदानवो घृतं न पिप्युषीर् इषः ।  
र्व्_८,००७।१९च् वर्धान् काण्वस्य मन्मभिः ॥  
र्व्_८,००७।२०अ क्व नूनं सुदानवो मदथा वृक्तबर्हिषः ।  
र्व्_८,००७।२०च् ब्रह्मा को वः सपर्यति ॥  
र्व्_८,००७।२१अ नहि ष्म यद् ध वः पुरा स्तोमेभिर् वृक्तबर्हिषः ।  
र्व्_८,००७।२१च् शर्धां ऋतस्य जिन्वथ ॥  
र्व्_८,००७।२२अ सम् उ त्ये महतीर् अपः सं क्षोणी सम् उ सूर्यम् ।  
र्व्_८,००७।२२च् सं वज्रम् पर्वशो दधुः ॥  
र्व्_८,००७।२३अ वि वृत्रम् पर्वशो ययुर् वि पर्वतां अराजिनः ।  
र्व्_८,००७।२३च् चक्राणा वृष्णि पौंस्यम् ॥  
र्व्_८,००७।२४अ अनु त्रितस्य युध्यतः शुष्मम् आवन्न् उत क्रतुम् ।  
र्व्_८,००७।२४च् अन्व् इन्द्रं वृत्रतूर्ये ॥  
र्व्_८,००७।२५अ विद्युद्धस्ता अभिद्यवः शिप्राः शीर्षन् हिरण्ययीः ।  
र्व्_८,००७।२५च् शुभ्रा व्य् अञ्जत श्रिये ॥  
र्व्_८,००७।२६अ उशना यत् परावत उक्ष्णो रन्ध्रम् अयातन ।  
र्व्_८,००७।२६च् द्यौर् न चक्रदद् भिया ॥  
र्व्_८,००७।२७अ आ नो मखस्य दावने ऽश्वैर् हिरण्यपाणिभिः ।  
र्व्_८,००७।२७च् देवास उप गन्तन ॥  
र्व्_८,००७।२८अ यद् एषाम् पृषती रथे प्रष्टिर् वहति रोहितः ।  
र्व्_८,००७।२८च् यान्ति शुभ्रा रिणन्न् अपः ॥  
र्व्_८,००७।२९अ सुषोमे शर्यणावत्य् आर्जीके पस्त्यावति ।  
र्व्_८,००७।२९च् ययुर् निचक्रया नरः ॥  
र्व्_८,००७।३०अ कदा गच्छाथ मरुत इत्था विप्रं हवमानम् ।  
र्व्_८,००७।३०च् मार्डीकेभिर् नाधमानम् ॥  
र्व्_८,००७।३१अ कद् ध नूनं कधप्रियो यद् इन्द्रम् अजहातन ।  
र्व्_८,००७।३१च् को वः सखित्व ओहते ॥  
र्व्_८,००७।३२अ सहो षु णो वज्रहस्तैः कण्वासो अग्निम् मरुद्भिः ।  
र्व्_८,००७।३२च् स्तुषे हिरण्यवाशीभिः ॥  
र्व्_८,००७।३३अ ओ षु वृष्णः प्रयज्यून् आ नव्यसे सुविताय ।  
र्व्_८,००७।३३च् ववृत्यां चित्रवाजान् ॥  
र्व्_८,००७।३४अ गिरयश् चिन् नि जिहते पर्शानासो मन्यमानाः ।  
र्व्_८,००७।३४च् पर्वताश् चिन् नि येमिरे ॥  
र्व्_८,००७।३५अ आक्ष्णयावानो वहन्त्य् अन्तरिक्षेण पततः ।  
र्व्_८,००७।३५च् धातार स्तुवते वयः ॥  
र्व्_८,००७।३६अ अग्निर् हि जानि पूर्व्यश् छन्दो न सूरो अर्चिषा ।  
र्व्_८,००७।३६च् ते भानुभिर् वि तस्थिरे ॥  
  
र्व्_८,००८।०१अ आ नो विश्वाभिर् ऊतिभिर् अश्विना गच्छतं युवम् ।  
र्व्_८,००८।०१च् दस्रा हिरण्यवर्तनी पिबतं सोम्यम् मधु ॥  
र्व्_८,००८।०२अ आ नूनं यातम् अश्विना रथेन सूर्यत्वचा ।  
र्व्_८,००८।०२च् भुजी हिरण्यपेशसा कवी गम्भीरचेतसा ॥  
र्व्_८,००८।०३अ आ यातं नहुषस् पर्य् आन्तरिक्षात् सुवृक्तिभिः ।  
र्व्_८,००८।०३च् पिबाथो अश्विना मधु कण्वानां सवने सुतम् ॥  
र्व्_८,००८।०४अ आ नो यातं दिवस् पर्य् आन्तरिक्षाद् अधप्रिया ।  
र्व्_८,००८।०४च् पुत्रः कण्वस्य वाम् इह सुषाव सोम्यम् मधु ॥  
र्व्_८,००८।०५अ आ नो यातम् उपश्रुत्य् अश्विना सोमपीतये ।  
र्व्_८,००८।०५च् स्वाहा स्तोमस्य वर्धना प्र कवी धीतिभिर् नरा ॥  
र्व्_८,००८।०६अ यच् चिद् धि वाम् पुर ऋषयो जुहूरे ऽवसे नरा ।  
र्व्_८,००८।०६च् आ यातम् अश्विना गतम् उपेमां सुष्टुतिम् मम ॥  
र्व्_८,००८।०७अ दिवश् चिद् रोचनाद् अध्य् आ नो गन्तं स्वर्विदा ।  
र्व्_८,००८।०७च् धीभिर् वत्सप्रचेतसा स्तोमेभिर् हवनश्रुता ॥  
र्व्_८,००८।०८अ किम् अन्ये पर्य् आसते ऽस्मत् स्तोमेभिर् अश्विना ।  
र्व्_८,००८।०८च् पुत्रः कण्वस्य वाम् ऋषिर् गीर्भिर् वत्सो अवीवृधत् ॥  
र्व्_८,००८।०९अ आ वां विप्र इहावसे ऽह्वत् स्तोमेभिर् अश्विना ।  
र्व्_८,००८।०९च् अरिप्रा वृत्रहन्तमा ता नो भूतम् मयोभुवा ॥  
र्व्_८,००८।१०अ आ यद् वां योषणा रथम् अतिष्ठद् वाजिनीवसू ।  
र्व्_८,००८।१०च् विश्वान्य् अश्विना युवम् प्र धीतान्य् अगच्छतम् ॥  
र्व्_८,००८।११अ अतः सहस्रनिर्णिजा रथेना यातम् अश्विना ।  
र्व्_८,००८।११च् वत्सो वाम् मधुमद् वचो ऽशंसीत् काव्यः कविः ॥  
र्व्_८,००८।१२अ पुरुमन्द्रा पुरूवसू मनोतरा रयीणाम् ।  
र्व्_८,००८।१२च् स्तोमम् मे अश्विनाव् इमम् अभि वह्नी अनूषाताम् ॥  
र्व्_८,००८।१३अ आ नो विश्वान्य् अश्विना धत्तं राधांस्य् अह्रया ।  
र्व्_८,००८।१३च् कृतं न ऋत्वियावतो मा नो रीरधतं निदे ॥  
र्व्_८,००८।१४अ यन् नासत्या परावति यद् वा स्थो अध्य् अम्बरे ।  
र्व्_८,००८।१४च् अतः सहस्रनिर्णिजा रथेना यातम् अश्विना ॥  
र्व्_८,००८।१५अ यो वां नासत्याव् ऋषिर् गीर्भिर् वत्सो अवीवृधत् ।  
र्व्_८,००८।१५च् तस्मै सहस्रनिर्णिजम् इषं धत्तं घृतश्चुतम् ॥  
र्व्_८,००८।१६अ प्रास्मा ऊर्जं घृतश्चुतम् अश्विना यच्छतं युवम् ।  
र्व्_८,००८।१६च् यो वां सुम्नाय तुष्टवद् वसूयाद् दानुनस् पती ॥  
र्व्_८,००८।१७अ आ नो गन्तं रिशादसेमं स्तोमम् पुरुभुजा ।  
र्व्_८,००८।१७च् कृतं नः सुश्रियो नरेमा दातम् अभिष्टये ॥  
र्व्_८,००८।१८अ आ वां विश्वाभिर् ऊतिभिः प्रियमेधा अहूषत ।  
र्व्_८,००८।१८च् राजन्ताव् अध्वराणाम् अश्विना यामहूतिषु ॥  
र्व्_८,००८।१९अ आ नो गन्तम् मयोभुवाश्विना शम्भुवा युवम् ।  
र्व्_८,००८।१९च् यो वां विपन्यू धीतिभिर् गीर्भिर् वत्सो अवीवृधत् ॥  
र्व्_८,००८।२०अ याभिः कण्वम् मेधातिथिं याभिर् वशं दशव्रजम् ।  
र्व्_८,००८।२०च् याभिर् गोशर्यम् आवतं ताभिर् नो ऽवतं नरा ॥  
र्व्_८,००८।२१अ याभिर् नरा त्रसदस्युम् आवतं कृत्व्ये धने ।  
र्व्_८,००८।२१च् ताभिः ष्व् अस्मां अश्विना प्रावतं वाजसातये ॥  
र्व्_८,००८।२२अ प्र वां स्तोमाः सुवृक्तयो गिरो वर्धन्त्व् अश्विना ।  
र्व्_८,००८।२२च् पुरुत्रा वृत्रहन्तमा ता नो भूतम् पुरुस्पृहा ॥  
र्व्_८,००८।२३अ त्रीणि पदान्य् अश्विनोर् आविः सान्ति गुहा परः ।  
र्व्_८,००८।२३च् कवी ऋतस्य पत्मभिर् अर्वाग् जीवेभ्यस् परि ॥  
  
र्व्_८,००९।०१अ आ नूनम् अश्विना युवं वत्सस्य गन्तम् अवसे ।  
र्व्_८,००९।०१च् प्रास्मै यच्छतम् अवृकम् पृथु च्छर्दिर् युयुतं या अरातयः ॥  
र्व्_८,००९।०२अ यद् अन्तरिक्षे यद् दिवि यत् पञ्च मानुषां अनु ।  
र्व्_८,००९।०२च् नृम्णं तद् धत्तम् अश्विना ॥  
र्व्_८,००९।०३अ ये वां दंसांस्य् अश्विना विप्रासः परिमामृशुः ।  
र्व्_८,००९।०३च् एवेत् काण्वस्य बोधतम् ॥  
र्व्_८,००९।०४अ अयं वां घर्मो अश्विना स्तोमेन परि षिच्यते ।  
र्व्_८,००९।०४च् अयं सोमो मधुमान् वाजिनीवसू येन वृत्रं चिकेतथः ॥  
र्व्_८,००९।०५अ यद् अप्सु यद् वनस्पतौ यद् ओषधीषु पुरुदंससा कृतम् ।  
र्व्_८,००९।०५च् तेन माविष्टम् अश्विना ॥  
र्व्_८,००९।०६अ यन् नासत्या भुरण्यथो यद् वा देव भिषज्यथः ।  
र्व्_८,००९।०६च् अयं वां वत्सो मतिभिर् न विन्धते हविष्मन्तं हि गच्छथः ॥  
र्व्_८,००९।०७अ आ नूनम् अश्विनोर् ऋषि स्तोमं चिकेत वामया ।  
र्व्_८,००९।०७च् आ सोमम् मधुमत्तमं घर्मं सिञ्चाद् अथर्वणि ॥  
र्व्_८,००९।०८अ आ नूनं रघुवर्तनिं रथं तिष्ठाथो अश्विना ।  
र्व्_८,००९।०८च् आ वां स्तोमा इमे मम नभो न चुच्यवीरत ॥  
र्व्_८,००९।०९अ यद् अद्य वां नासत्योक्थैर् आचुच्युवीमहि ।  
र्व्_८,००९।०९च् यद् वा वाणीभिर् अश्विनेवेत् काण्वस्य बोधतम् ॥  
र्व्_८,००९।१०अ यद् वां कक्षीवां उत यद् व्यश्व ऋषिर् यद् वां दीर्घतमा जुहाव ।  
र्व्_८,००९।१०च् पृथी यद् वां वैन्यः सादनेष्व् एवेद् अतो अश्विना चेतयेथाम् ॥  
र्व्_८,००९।११अ यातं छर्दिष्पा उत नः परस्पा भूतं जगत्पा उत नस् तनूपा ।  
र्व्_८,००९।११च् वर्तिस् तोकाय तनयाय यातम् ॥  
र्व्_८,००९।१२अ यद् इन्द्रेण सरथं याथो अश्विना यद् वा वायुना भवथः समोकसा ।  
र्व्_८,००९।१२च् यद् आदित्येभिर् ऋभुभिः सजोषसा यद् वा विष्णोर् विक्रमणेषु तिष्ठथः ॥  
र्व्_८,००९।१३अ यद् अद्याश्विनाव् अहं हुवेय वाजसातये ।  
र्व्_८,००९।१३च् यत् पृत्सु तुर्वणे सहस् तच् छ्रेष्ठम् अश्विनोर् अवः ॥  
र्व्_८,००९।१४अ आ नूनं यातम् अश्विनेमा हव्यानि वां हिता ।  
र्व्_८,००९।१४च् इमे सोमासो अधि तुर्वशे यदाव् इमे कण्वेषु वाम् अथ ॥  
र्व्_८,००९।१५अ यन् नासत्या पराके अर्वाके अस्ति भेषजम् ।  
र्व्_८,००९।१५च् तेन नूनं विमदाय प्रचेतसा छर्दिर् वत्साय यच्छतम् ॥  
र्व्_८,००९।१६अ अभुत्स्य् उ प्र देव्या साकं वाचाहम् अश्विनोः ।  
र्व्_८,००९।१६च् व्य् आवर् देव्य् आ मतिं वि रातिम् मर्त्येभ्यः ॥  
र्व्_८,००९।१७अ प्र बोधयोषो अश्विना प्र देवि सूनृते महि ।  
र्व्_८,००९।१७च् प्र यज्ञहोतर् आनुषक् प्र मदाय श्रवो बृहत् ॥  
र्व्_८,००९।१८अ यद् उषो यासि भानुना सं सूर्येण रोचसे ।  
र्व्_८,००९।१८च् आ हायम् अश्विनो रथो वर्तिर् याति नृपाय्यम् ॥  
र्व्_८,००९।१९अ यद् आपीतासो अंशवो गावो न दुह्र ऊधभिः ।  
र्व्_८,००९।१९च् यद् वा वाणीर् अनूषत प्र देवयन्तो अश्विना ॥  
र्व्_८,००९।२०अ प्र द्युम्नाय प्र शवसे प्र नृषाह्याय शर्मणे ।  
र्व्_८,००९।२०च् प्र दक्षाय प्रचेतसा ॥  
र्व्_८,००९।२१अ यन् नूनं धीभिर् अश्विना पितुर् योना निषीदथः ।  
र्व्_८,००९।२१च् यद् वा सुम्नेभिर् उक्थ्या ॥  
  
र्व्_८,०१०।०१अ यत् स्थो दीर्घप्रसद्मनि यद् वादो रोचने दिवः ।  
र्व्_८,०१०।०१च् यद् वा समुद्रे अध्य् आकृते गृहे ऽत आ यातम् अश्विना ॥  
र्व्_८,०१०।०२अ यद् वा यज्ञम् मनवे सम्मिमिक्षथुर् एवेत् काण्वस्य बोधतम् ।  
र्व्_८,०१०।०२च् बृहस्पतिं विश्वान् देवां अहं हुव इन्द्राविष्णू अश्विनाव् आशुहेषसा ॥  
र्व्_८,०१०।०३अ त्या न्व् अश्विना हुवे सुदंससा गृभे कृता ।  
र्व्_८,०१०।०३च् ययोर् अस्ति प्र णः सख्यं देवेष्व् अध्य् आप्यम् ॥  
र्व्_८,०१०।०४अ ययोर् अधि प्र यज्ञा असूरे सन्ति सूरयः ।  
र्व्_८,०१०।०४च् ता यज्ञस्याध्वरस्य प्रचेतसा स्वधाभिर् या पिबतः सोम्यम् मधु ॥  
र्व्_८,०१०।०५अ यद् अद्याश्विनाव् अपाग् यत् प्राक् स्थो वाजिनीवसू ।  
र्व्_८,०१०।०५च् यद् द्रुह्यव्य् अनवि तुर्वशे यदौ हुवे वाम् अथ मा गतम् ॥  
र्व्_८,०१०।०६अ यद् अन्तरिक्षे पतथः पुरुभुजा यद् वेमे रोदसी अनु ।  
र्व्_८,०१०।०६च् यद् वा स्वधाभिर् अधितिष्ठथो रथम् अत आ यातम् अश्विना ॥  
  
र्व्_८,०११।०१अ त्वम् अग्ने व्रतपा असि देव आ मर्त्येष्व् आ ।  
र्व्_८,०११।०१च् त्वं यज्ञेष्व् ईड्यः ॥  
र्व्_८,०११।०२अ त्वम् असि प्रशस्यो विदथेषु सहन्त्य ।  
र्व्_८,०११।०२च् अग्ने रथीर् अध्वराणाम् ॥  
र्व्_८,०११।०३अ स त्वम् अस्मद् अप द्विषो युयोधि जातवेदः ।  
र्व्_८,०११।०३च् अदेवीर् अग्ने अरातीः ॥  
र्व्_८,०११।०४अ अन्ति चित् सन्तम् अह यज्ञम् मर्तस्य रिपोः ।  
र्व्_८,०११।०४च् नोप वेषि जातवेदः ॥  
र्व्_८,०११।०५अ मर्ता अमर्त्यस्य ते भूरि नाम मनामहे ।  
र्व्_८,०११।०५च् विप्रासो जातवेदसः ॥  
र्व्_८,०११।०६अ विप्रं विप्रासो ऽवसे देवम् मर्तास ऊतये ।  
र्व्_८,०११।०६च् अग्निं गीर्भिर् हवामहे ॥  
र्व्_८,०११।०७अ आ ते वत्सो मनो यमत् परमाच् चित् सधस्थात् ।  
र्व्_८,०११।०७च् अग्ने त्वाङ्कामया गिरा ॥  
र्व्_८,०११।०८अ पुरुत्रा हि सदृङ्ङ् असि विशो विश्वा अनु प्रभुः ।  
र्व्_८,०११।०८च् समत्सु त्वा हवामहे ॥  
र्व्_८,०११।०९अ समत्स्व् अग्निम् अवसे वाजयन्तो हवामहे ।  
र्व्_८,०११।०९च् वाजेषु चित्रराधसम् ॥  
र्व्_८,०११।१०अ प्रत्नो हि कम् ईड्यो अध्वरेषु सनाच् च होता नव्यश् च सत्सि ।  
र्व्_८,०११।१०च् स्वां चाग्ने तन्वम् पिप्रयस्वास्मभ्यं च सौभगम् आ यजस्व ॥  
  
र्व्_८,०१२।०१अ य इन्द्र सोमपातमो मदः शविष्ठ चेतति ।  
र्व्_८,०१२।०१च् येना हंसि न्य् अत्रिणं तम् ईमहे ॥  
र्व्_८,०१२।०२अ येना दशग्वम् अध्रिगुं वेपयन्तं स्वर्णरम् ।  
र्व्_८,०१२।०२च् येना समुद्रम् आविथा तम् ईमहे ॥  
र्व्_८,०१२।०३अ येन सिन्धुम् महीर् अपो रथां इव प्रचोदयः ।  
र्व्_८,०१२।०३च् पन्थाम् ऋतस्य यातवे तम् ईमहे ॥  
र्व्_८,०१२।०४अ इमं स्तोमम् अभिष्टये घृतं न पूतम् अद्रिवः ।  
र्व्_८,०१२।०४च् येना नु सद्य ओजसा ववक्षिथ ॥  
र्व्_८,०१२।०५अ इमं जुषस्व गिर्वणः समुद्र इव पिन्वते ।  
र्व्_८,०१२।०५च् इन्द्र विश्वाभिर् ऊतिभिर् ववक्षिथ ॥  
र्व्_८,०१२।०६अ यो नो देवः परावतः सखित्वनाय मामहे ।  
र्व्_८,०१२।०६च् दिवो न वृष्टिम् प्रथयन् ववक्षिथ ॥  
र्व्_८,०१२।०७अ ववक्षुर् अस्य केतवो उत वज्रो गभस्त्योः ।  
र्व्_८,०१२।०७च् यत् सूर्यो न रोदसी अवर्धयत् ॥  
र्व्_८,०१२।०८अ यदि प्रवृद्ध सत्पते सहस्रम् महिषां अघः ।  
र्व्_८,०१२।०८च् आद् इत् त इन्द्रियम् महि प्र वावृधे ॥  
र्व्_८,०१२।०९अ इन्द्रः सूर्यस्य रश्मिभिर् न्य् अर्शसानम् ओषति ।  
र्व्_८,०१२।०९च् अग्निर् वनेव सासहिः प्र वावृधे ॥  
र्व्_८,०१२।१०अ इयं त ऋत्वियावती धीतिर् एति नवीयसी ।  
र्व्_८,०१२।१०च् सपर्यन्ती पुरुप्रिया मिमीत इत् ॥  
र्व्_८,०१२।११अ गर्भो यज्ञस्य देवयुः क्रतुम् पुनीत आनुषक् ।  
र्व्_८,०१२।११च् स्तोमैर् इन्द्रस्य वावृधे मिमीत इत् ॥  
र्व्_८,०१२।१२अ सनिर् मित्रस्य पप्रथ इन्द्रः सोमस्य पीतये ।  
र्व्_८,०१२।१२च् प्राची वाशीव सुन्वते मिमीत इत् ॥  
र्व्_८,०१२।१३अ यं विप्रा उक्थवाहसो ऽभिप्रमन्दुर् आयवः ।  
र्व्_८,०१२।१३च् घृतं न पिप्य आसन्य् ऋतस्य यत् ॥  
र्व्_८,०१२।१४अ उत स्वराजे अदिति स्तोमम् इन्द्राय जीजनत् ।  
र्व्_८,०१२।१४च् पुरुप्रशस्तम् ऊतय ऋतस्य यत् ॥  
र्व्_८,०१२।१५अ अभि वह्नय ऊतये ऽनूषत प्रशस्तये ।  
र्व्_८,०१२।१५च् न देव विव्रता हरी ऋतस्य यत् ॥  
र्व्_८,०१२।१६अ यत् सोमम् इन्द्र विष्णवि यद् वा घ त्रित आप्त्ये ।  
र्व्_८,०१२।१६च् यद् वा मरुत्सु मन्दसे सम् इन्दुभिः ॥  
र्व्_८,०१२।१७अ यद् वा शक्र परावति समुद्रे अधि मन्दसे ।  
र्व्_८,०१२।१७च् अस्माकम् इत् सुते रणा सम् इन्दुभिः ॥  
र्व्_८,०१२।१८अ यद् वासि सुन्वतो वृधो यजमानस्य सत्पते ।  
र्व्_८,०१२।१८च् उक्थे वा यस्य रण्यसि सम् इन्दुभिः ॥  
र्व्_८,०१२।१९अ देवं-देवं वो ऽवस इन्द्रम्-इन्द्रं गृणीषणि ।  
र्व्_८,०१२।१९च् अधा यज्ञाय तुर्वणे व्य् आनशुः ॥  
र्व्_८,०१२।२०अ यज्ञेभिर् यज्ञवाहसं सोमेभिः सोमपातमम् ।  
र्व्_८,०१२।२०च् होत्राभिर् इन्द्रं वावृधुर् व्य् आनशुः ॥  
र्व्_८,०१२।२१अ महीर् अस्य प्रणीतयः पूर्वीर् उत प्रशस्तयः ।  
र्व्_८,०१२।२१च् विश्वा वसूनि दाशुषे व्य् आनशुः ॥  
र्व्_८,०१२।२२अ इन्द्रं वृत्राय हन्तवे देवासो दधिरे पुरः ।  
र्व्_८,०१२।२२च् इन्द्रं वाणीर् अनूषता सम् ओजसे ॥  
र्व्_८,०१२।२३अ महान्तम् महिना वयं स्तोमेभिर् हवनश्रुतम् ।  
र्व्_८,०१२।२३च् अर्कैर् अभि प्र णोनुमः सम् ओजसे ॥  
र्व्_८,०१२।२४अ न यं विविक्तो रोदसी नान्तरिक्षाणि वज्रिणम् ।  
र्व्_८,०१२।२४च् अमाद् इद् अस्य तित्विषे सम् ओजसः ॥  
र्व्_८,०१२।२५अ यद् इन्द्र पृतनाज्ये देवास् त्वा दधिरे पुरः ।  
र्व्_८,०१२।२५च् आद् इत् ते हर्यता हरी ववक्षतुः ॥  
र्व्_८,०१२।२६अ यदा वृत्रं नदीवृतं शवसा वज्रिन्न् अवधीः ।  
र्व्_८,०१२।२६च् आद् इत् ते हर्यता हरी ववक्षतुः ॥  
र्व्_८,०१२।२७अ यदा ते विष्णुर् ओजसा त्रीणि पदा विचक्रमे ।  
र्व्_८,०१२।२७च् आद् इत् ते हर्यता हरी ववक्षतुः ॥  
र्व्_८,०१२।२८अ यदा ते हर्यता हरी वावृधाते दिवे-दिवे ।  
र्व्_८,०१२।२८च् आद् इत् ते विश्वा भुवनानि येमिरे ॥  
र्व्_८,०१२।२९अ यदा ते मारुतीर् विशस् तुभ्यम् इन्द्र नियेमिरे ।  
र्व्_८,०१२।२९च् आद् इत् ते विश्वा भुवनानि येमिरे ॥  
र्व्_८,०१२।३०अ यदा सूर्यम् अमुं दिवि शुक्रं ज्योतिर् अधारयः ।  
र्व्_८,०१२।३०च् आद् इत् ते विश्वा भुवनानि येमिरे ॥  
र्व्_८,०१२।३१अ इमां त इन्द्र सुष्टुतिं विप्र इयर्ति धीतिभिः ।  
र्व्_८,०१२।३१च् जामिम् पदेव पिप्रतीम् प्राध्वरे ॥  
र्व्_८,०१२।३२अ यद् अस्य धामनि प्रिये समीचीनासो अस्वरन् ।  
र्व्_८,०१२।३२च् नाभा यज्ञस्य दोहना प्राध्वरे ॥  
र्व्_८,०१२।३३अ सुवीर्यं स्वश्व्यं सुगव्यम् इन्द्र दद्धि नः ।  
र्व्_८,०१२।३३च् होतेव पूर्वचित्तये प्राध्वरे ॥  
  
र्व्_८,०१३।०१अ इन्द्रः सुतेषु सोमेषु क्रतुम् पुनीत उक्थ्यम् ।  
र्व्_८,०१३।०१च् विदे वृधस्य दक्षसो महान् हि षः ॥  
र्व्_८,०१३।०२अ स प्रथमे व्योमनि देवानां सदने वृधः ।  
र्व्_८,०१३।०२च् सुपारः सुश्रवस्तमः सम् अप्सुजित् ॥  
र्व्_८,०१३।०३अ तम् अह्वे वाजसातय इन्द्रम् भराय शुष्मिणम् ।  
र्व्_८,०१३।०३च् भवा नः सुम्ने अन्तमः सखा वृधे ॥  
र्व्_८,०१३।०४अ इयं त इन्द्र गिर्वणो रातिः क्षरति सुन्वतः ।  
र्व्_८,०१३।०४च् मन्दानो अस्य बर्हिषो वि राजसि ॥  
र्व्_८,०१३।०५अ नूनं तद् इन्द्र दद्धि नो यत् त्वा सुन्वन्त ईमहे ।  
र्व्_८,०१३।०५च् रयिं नश् चित्रम् आ भरा स्वर्विदम् ॥  
र्व्_८,०१३।०६अ स्तोता यत् ते विचर्षणिर् अतिप्रशर्धयद् गिरः ।  
र्व्_८,०१३।०६च् वया इवानु रोहते जुषन्त यत् ॥  
र्व्_८,०१३।०७अ प्रत्नवज् जनया गिरः शृणुधी जरितुर् हवम् ।  
र्व्_८,०१३।०७च् मदे-मदे ववक्षिथा सुकृत्वने ॥  
र्व्_८,०१३।०८अ क्रीऌअन्त्य् अस्य सूनृता आपो न प्रवता यतीः ।  
र्व्_८,०१३।०८च् अया धिया य उच्यते पतिर् दिवः ॥  
र्व्_८,०१३।०९अ उतो पतिर् य उच्यते कृष्टीनाम् एक इद् वशी ।  
र्व्_८,०१३।०९च् नमोवृधैर् अवस्युभिः सुते रण ॥  
र्व्_८,०१३।१०अ स्तुहि श्रुतं विपश्चितं हरी यस्य प्रसक्षिणा ।  
र्व्_८,०१३।१०च् गन्तारा दाशुषो गृहं नमस्विनः ॥  
र्व्_८,०१३।११अ तूतुजानो महेमते ऽश्वेभिः प्रुषितप्सुभिः ।  
र्व्_८,०१३।११च् आ याहि यज्ञम् आशुभिः शम् इद् धि ते ॥  
र्व्_८,०१३।१२अ इन्द्र शविष्ठ सत्पते रयिं गृणत्सु धारय ।  
र्व्_८,०१३।१२च् श्रवः सूरिभ्यो अमृतं वसुत्वनम् ॥  
र्व्_८,०१३।१३अ हवे त्वा सूर उदिते हवे मध्यन्दिने दिवः ।  
र्व्_८,०१३।१३च् जुषाण इन्द्र सप्तिभिर् न आ गहि ॥  
र्व्_८,०१३।१४अ आ तू गहि प्र तु द्रव मत्स्वा सुतस्य गोमतः ।  
र्व्_८,०१३।१४च् तन्तुं तनुष्व पूर्व्यं यथा विदे ॥  
र्व्_८,०१३।१५अ यच् छक्रासि परावति यद् अर्वावति वृत्रहन् ।  
र्व्_८,०१३।१५च् यद् वा समुद्रे अन्धसो ऽवितेद् असि ॥  
र्व्_८,०१३।१६अ इन्द्रं वर्धन्तु नो गिर इन्द्रं सुतास इन्दवः ।  
र्व्_८,०१३।१६च् इन्द्रे हविष्मतीर् विशो अराणिषुः ॥  
र्व्_८,०१३।१७अ तम् इद् विप्रा अवस्यवः प्रवत्वतीभिर् ऊतिभिः ।  
र्व्_८,०१३।१७च् इन्द्रं क्षोणीर् अवर्धयन् वया इव ॥  
र्व्_८,०१३।१८अ त्रिकद्रुकेषु चेतनं देवासो यज्ञम् अत्नत ।  
र्व्_८,०१३।१८च् तम् इद् वर्धन्तु नो गिरः सदावृधम् ॥  
र्व्_८,०१३।१९अ स्तोता यत् ते अनुव्रत उक्थान्य् ऋतुथा दधे ।  
र्व्_८,०१३।१९च् शुचिः पावक उच्यते सो अद्भुतः ॥  
र्व्_८,०१३।२०अ तद् इद् रुद्रस्य चेतति यह्वम् प्रत्नेषु धामसु ।  
र्व्_८,०१३।२०च् मनो यत्रा वि तद् दधुर् विचेतसः ॥  
र्व्_८,०१३।२१अ यदि मे सख्यम् आवर इमस्य पाह्य् अन्धसः ।  
र्व्_८,०१३।२१च् येन विश्वा अति द्विषो अतारिम ॥  
र्व्_८,०१३।२२अ कदा त इन्द्र गिर्वण स्तोता भवाति शन्तमः ।  
र्व्_८,०१३।२२च् कदा नो गव्ये अश्व्ये वसौ दधः ॥  
र्व्_८,०१३।२३अ उत ते सुष्टुता हरी वृषणा वहतो रथम् ।  
र्व्_८,०१३।२३च् अजुर्यस्य मदिन्तमं यम् ईमहे ॥  
र्व्_८,०१३।२४अ तम् ईमहे पुरुष्टुतं यह्वम् प्रत्नाभिर् ऊतिभिः ।  
र्व्_८,०१३।२४च् नि बर्हिषि प्रिये सदद् अध द्विता ॥  
र्व्_८,०१३।२५अ वर्धस्वा सु पुरुष्टुत ऋषिष्टुताभिर् ऊतिभिः ।  
र्व्_८,०१३।२५च् धुक्षस्व पिप्युषीम् इषम् अवा च नः ॥  
र्व्_८,०१३।२६अ इन्द्र त्वम् अवितेद् असीत्था स्तुवतो अद्रिवः ।  
र्व्_८,०१३।२६च् ऋताद् इयर्मि ते धियम् मनोयुजम् ॥  
र्व्_८,०१३।२७अ इह त्या सधमाद्या युजानः सोमपीतये ।  
र्व्_८,०१३।२७च् हरी इन्द्र प्रतद्वसू अभि स्वर ॥  
र्व्_८,०१३।२८अ अभि स्वरन्तु ये तव रुद्रासः सक्षत श्रियम् ।  
र्व्_८,०१३।२८च् उतो मरुत्वतीर् विशो अभि प्रयः ॥  
र्व्_८,०१३।२९अ इमा अस्य प्रतूर्तयः पदं जुषन्त यद् दिवि ।  
र्व्_८,०१३।२९च् नाभा यज्ञस्य सं दधुर् यथा विदे ॥  
र्व्_८,०१३।३०अ अयं दीर्घाय चक्षसे प्राचि प्रयत्य् अध्वरे ।  
र्व्_८,०१३।३०च् मिमीते यज्ञम् आनुषग् विचक्ष्य ॥  
र्व्_८,०१३।३१अ वृषायम् इन्द्र ते रथ उतो ते वृषणा हरी ।  
र्व्_८,०१३।३१च् वृषा त्वं शतक्रतो वृषा हवः ॥  
र्व्_८,०१३।३२अ वृषा ग्रावा वृषा मदो वृषा सोमो अयं सुतः ।  
र्व्_८,०१३।३२च् वृषा यज्ञो यम् इन्वसि वृषा हवः ॥  
र्व्_८,०१३।३३अ वृषा त्वा वृषणं हुवे वज्रिञ् चित्राभिर् ऊतिभिः ।  
र्व्_८,०१३।३३च् वावन्थ हि प्रतिष्टुतिं वृषा हवः ॥  
  
र्व्_८,०१४।०१अ यद् इन्द्राहं यथा त्वम् ईशीय वस्व एक इत् ।  
र्व्_८,०१४।०१च् स्तोता मे गोषखा स्यात् ॥  
र्व्_८,०१४।०२अ शिक्षेयम् अस्मै दित्सेयं शचीपते मनीषिणे ।  
र्व्_८,०१४।०२च् यद् अहं गोपतिः स्याम् ॥  
र्व्_८,०१४।०३अ धेनुष् ट इन्द्र सूनृता यजमानाय सुन्वते ।  
र्व्_८,०१४।०३च् गाम् अश्वम् पिप्युषी दुहे ॥  
र्व्_८,०१४।०४अ न ते वर्तास्ति राधस इन्द्र देवो न मर्त्यः ।  
र्व्_८,०१४।०४च् यद् दित्ससि स्तुतो मघम् ॥  
र्व्_८,०१४।०५अ यज्ञ इन्द्रम् अवर्धयद् यद् भूमिं व्य् अवर्तयत् ।  
र्व्_८,०१४।०५च् चक्राण ओपशं दिवि ॥  
र्व्_८,०१४।०६अ वावृधानस्य ते वयं विश्वा धनानि जिग्युषः ।  
र्व्_८,०१४।०६च् ऊतिम् इन्द्रा वृणीमहे ॥  
र्व्_८,०१४।०७अ व्य् अन्तरिक्षम् अतिरन् मदे सोमस्य रोचना ।  
र्व्_८,०१४।०७च् इन्द्रो यद् अभिनद् वलम् ॥  
र्व्_८,०१४।०८अ उद् गा आजद् अङ्गिरोभ्य आविष् कृण्वन् गुहा सतीः ।  
र्व्_८,०१४।०८च् अर्वाञ्चं नुनुदे वलम् ॥  
र्व्_८,०१४।०९अ इन्द्रेण रोचना दिवो दृऌहानि दृंहितानि च ।  
र्व्_८,०१४।०९च् स्थिराणि न पराणुदे ॥  
र्व्_८,०१४।१०अ अपाम् ऊर्मिर् मदन्न् इव स्तोम इन्द्राजिरायते ।  
र्व्_८,०१४।१०च् वि ते मदा अराजिषुः ॥  
र्व्_८,०१४।११अ त्वं हि स्तोमवर्धन इन्द्रास्य् उक्थवर्धनः ।  
र्व्_८,०१४।११च् स्तोतॄणाम् उत भद्रकृत् ॥  
र्व्_८,०१४।१२अ इन्द्रम् इत् केशिना हरी सोमपेयाय वक्षतः ।  
र्व्_८,०१४।१२च् उप यज्ञं सुराधसम् ॥  
र्व्_८,०१४।१३अ अपाम् फेनेन नमुचेः शिर इन्द्रोद् अवर्तयः ।  
र्व्_८,०१४।१३च् विश्वा यद् अजय स्पृधः ॥  
र्व्_८,०१४।१४अ मायाभिर् उत्सिसृप्सत इन्द्र द्याम् आरुरुक्षतः ।  
र्व्_८,०१४।१४च् अव दस्यूंर् अधूनुथाः ॥  
र्व्_८,०१४।१५अ असुन्वाम् इन्द्र संसदं विषूचीं व्य् अनाशयः ।  
र्व्_८,०१४।१५च् सोमपा उत्तरो भवन् ॥  
  
र्व्_८,०१५।०१अ तम् व् अभि प्र गायत पुरुहूतम् पुरुष्टुतम् ।  
र्व्_८,०१५।०१च् इन्द्रं गीर्भिस् तविषम् आ विवासत ॥  
र्व्_८,०१५।०२अ यस्य द्विबर्हसो बृहत् सहो दाधार रोदसी ।  
र्व्_८,०१५।०२च् गिरींर् अज्रां अपः स्वर् वृषत्वना ॥  
र्व्_८,०१५।०३अ स राजसि पुरुष्टुतं एको वृत्राणि जिघ्नसे ।  
र्व्_८,०१५।०३च् इन्द्र जैत्रा श्रवस्या च यन्तवे ॥  
र्व्_८,०१५।०४अ तं ते मदं गृणीमसि वृषणम् पृत्सु सासहिम् ।  
र्व्_८,०१५।०४च् उ लोककृत्नुम् अद्रिवो हरिश्रियम् ॥  
र्व्_८,०१५।०५अ येन ज्योतींष्य् आयवे मनवे च विवेदिथ ।  
र्व्_८,०१५।०५च् मन्दानो अस्य बर्हिषो वि राजसि ॥  
र्व्_८,०१५।०६अ तद् अद्या चित् त उक्थिनो ऽनु ष्टुवन्ति पूर्वथा ।  
र्व्_८,०१५।०६च् वृषपत्नीर् अपो जया दिवे-दिवे ॥  
र्व्_८,०१५।०७अ तव त्यद् इन्द्रियम् बृहत् तव शुष्मम् उत क्रतुम् ।  
र्व्_८,०१५।०७च् वज्रं शिशाति धिषणा वरेण्यम् ॥  
र्व्_८,०१५।०८अ तव द्यौर् इन्द्र पौंस्यम् पृथिवी वर्धति श्रवः ।  
र्व्_८,०१५।०८च् त्वाम् आपः पर्वतासश् च हिन्विरे ॥  
र्व्_८,०१५।०९अ त्वां विष्णुर् बृहन् क्षयो मित्रो गृणाति वरुणः ।  
र्व्_८,०१५।०९च् त्वां शर्धो मदत्य् अनु मारुतम् ॥  
र्व्_८,०१५।१०अ त्वं वृषा जनानाम् मंहिष्ठ इन्द्र जज्ञिषे ।  
र्व्_८,०१५।१०च् सत्रा विश्वा स्वपत्यानि दधिषे ॥  
र्व्_८,०१५।११अ सत्रा त्वम् पुरुष्टुतं एको वृत्राणि तोशसे ।  
र्व्_८,०१५।११च् नान्य इन्द्रात् करणम् भूय इन्वति ॥  
र्व्_८,०१५।१२अ यद् इन्द्र मन्मशस् त्वा नाना हवन्त ऊतये ।  
र्व्_८,०१५।१२च् अस्माकेभिर् नृभिर् अत्रा स्वर् जय ॥  
र्व्_८,०१५।१३अ अरं क्षयाय नो महे विश्वा रूपाण्य् आविशन् ।  
र्व्_८,०१५।१३च् इन्द्रं जैत्राय हर्षया शचीपतिम् ॥  
  
र्व्_८,०१६।०१अ प्र सम्राजं चर्षणीनाम् इन्द्रं स्तोता नव्यं गीर्भिः ।  
र्व्_८,०१६।०१च् नरं नृषाहम् मंहिष्ठम् ॥  
र्व्_८,०१६।०२अ यस्मिन्न् उक्थानि रण्यन्ति विश्वानि च श्रवस्या ।  
र्व्_८,०१६।०२च् अपाम् अवो न समुद्रे ॥  
र्व्_८,०१६।०३अ तं सुष्टुत्या विवासे ज्येष्ठराजम् भरे कृत्नुम् ।  
र्व्_८,०१६।०३च् महो वाजिनं सनिभ्यः ॥  
र्व्_८,०१६।०४अ यस्यानूना गभीरा मदा उरवस् तरुत्राः ।  
र्व्_८,०१६।०४च् हर्षुमन्तः शूरसातौ ॥  
र्व्_८,०१६।०५अ तम् इद् धनेषु हितेष्व् अधिवाकाय हवन्ते ।  
र्व्_८,०१६।०५च् येषाम् इन्द्रस् ते जयन्ति ॥  
र्व्_८,०१६।०६अ तम् इच् च्यौत्नैर् आर्यन्ति तं कृतेभिश् चर्षणयः ।  
र्व्_८,०१६।०६च् एष इन्द्रो वरिवस्कृत् ॥  
र्व्_८,०१६।०७अ इन्द्रो ब्रह्मेन्द्र ऋषिर् इन्द्रः पुरू पुरुहूतः ।  
र्व्_८,०१६।०७च् महान् महीभिः शचीभिः ॥  
र्व्_८,०१६।०८अ स स्तोम्यः स हव्यः सत्यः सत्वा तुविकूर्मिः ।  
र्व्_८,०१६।०८च् एकश् चित् सन्न् अभिभूतिः ॥  
र्व्_८,०१६।०९अ तम् अर्केभिस् तं सामभिस् तं गायत्रैश् चर्षणयः ।  
र्व्_८,०१६।०९च् इन्द्रं वर्धन्ति क्षितयः ॥  
र्व्_८,०१६।१०अ प्रणेतारं वस्यो अच्छा कर्तारं ज्योतिः समत्सु ।  
र्व्_८,०१६।१०च् सासह्वांसं युधामित्रान् ॥  
र्व्_८,०१६।११अ स नः पप्रिः पारयाति स्वस्ति नावा पुरुहूतः ।  
र्व्_८,०१६।११च् इन्द्रो विश्वा अति द्विषः ॥  
र्व्_८,०१६।१२अ स त्वं न इन्द्र वाजेभिर् दशस्या च गातुया च ।  
र्व्_८,०१६।१२च् अच्छा च नः सुम्नं नेषि ॥  
  
र्व्_८,०१७।०१अ आ याहि सुषुमा हि त इन्द्र सोमम् पिबा इमम् ।  
र्व्_८,०१७।०१च् एदम् बर्हिः सदो मम ॥  
र्व्_८,०१७।०२अ आ त्वा ब्रह्मयुजा हरी वहताम् इन्द्र केशिना ।  
र्व्_८,०१७।०२च् उप ब्रह्माणि नः शृणु ॥  
र्व्_८,०१७।०३अ ब्रह्माणस् त्वा वयं युजा सोमपाम् इन्द्र सोमिनः ।  
र्व्_८,०१७।०३च् सुतावन्तो हवामहे ॥  
र्व्_८,०१७।०४अ आ नो याहि सुतावतो ऽस्माकं सुष्टुतीर् उप ।  
र्व्_८,०१७।०४च् पिबा सु शिप्रिन्न् अन्धसः ॥  
र्व्_८,०१७।०५अ आ ते सिञ्चामि कुक्ष्योर् अनु गात्रा वि धावतु ।  
र्व्_८,०१७।०५च् गृभाय जिह्वया मधु ॥  
र्व्_८,०१७।०६अ स्वादुष् टे अस्तु संसुदे मधुमान् तन्वे तव ।  
र्व्_८,०१७।०६च् सोमः शम् अस्तु ते हृदे ॥  
र्व्_८,०१७।०७अ अयम् उ त्वा विचर्षणे जनीर् इवाभि संवृतः ।  
र्व्_८,०१७।०७च् प्र सोम इन्द्र सर्पतु ॥  
र्व्_८,०१७।०८अ तुविग्रीवो वपोदरः सुबाहुर् अन्धसो मदे ।  
र्व्_८,०१७।०८च् इन्द्रो वृत्राणि जिघ्नते ॥  
र्व्_८,०१७।०९अ इन्द्र प्रेहि पुरस् त्वं विश्वस्येशान ओजसा ।  
र्व्_८,०१७।०९च् वृत्राणि वृत्रहञ् जहि ॥  
र्व्_८,०१७।१०अ दीर्घस् ते अस्त्व् अङ्कुशो येना वसु प्रयच्छसि ।  
र्व्_८,०१७।१०च् यजमानाय सुन्वते ॥  
र्व्_८,०१७।११अ अयं त इन्द्र सोमो निपूतो अधि बर्हिषि ।  
र्व्_८,०१७।११च् एहीम् अस्य द्रवा पिब ॥  
र्व्_८,०१७।१२अ शाचिगो शाचिपूजनायं रणाय ते सुतः ।  
र्व्_८,०१७।१२च् आखण्डल प्र हूयसे ॥  
र्व्_८,०१७।१३अ यस् ते शृङ्गवृषो नपात् प्रणपात् कुण्डपाय्यः ।  
र्व्_८,०१७।१३च् न्य् अस्मिन् दध्र आ मनः ॥  
र्व्_८,०१७।१४अ वास्तोष् पते ध्रुवा स्थूणांसत्रं सोम्यानाम् ।  
र्व्_८,०१७।१४च् द्रप्सो भेत्ता पुरां शश्वतीनाम् इन्द्रो मुनीनां सखा ॥  
र्व्_८,०१७।१५अ पृदाकुसानुर् यजतो गवेषण एकः सन्न् अभि भूयसः ।  
र्व्_८,०१७।१५च् भूर्णिम् अश्वं नयत् तुजा पुरो गृभेन्द्रं सोमस्य पीतये ॥  
  
र्व्_८,०१८।०१अ इदं ह नूनम् एषां सुम्नम् भिक्षेत मर्त्यः ।  
र्व्_८,०१८।०१च् आदित्यानाम् अपूर्व्यं सवीमनि ॥  
र्व्_८,०१८।०२अ अनर्वाणो ह्य् एषाम् पन्था आदित्यानाम् ।  
र्व्_८,०१८।०२च् अदब्धाः सन्ति पायवः सुगेवृधः ॥  
र्व्_८,०१८।०३अ तत् सु नः सविता भगो वरुणो मित्रो अर्यमा ।  
र्व्_८,०१८।०३च् शर्म यच्छन्तु सप्रथो यद् ईमहे ॥  
र्व्_८,०१८।०४अ देवेभिर् देव्य् अदिते ऽरिष्टभर्मन्न् आ गहि ।  
र्व्_८,०१८।०४च् स्मत् सूरिभिः पुरुप्रिये सुशर्मभिः ॥  
र्व्_८,०१८।०५अ ते हि पुत्रासो अदितेर् विदुर् द्वेषांसि योतवे ।  
र्व्_८,०१८।०५च् अंहोश् चिद् उरुचक्रयो ऽनेहसः ॥  
र्व्_८,०१८।०६अ अदितिर् नो दिवा पशुम् अदितिर् नक्तम् अद्वयाः ।  
र्व्_८,०१८।०६च् अदितिः पात्व् अंहसः सदावृधा ॥  
र्व्_८,०१८।०७अ उत स्या नो दिवा मतिर् अदितिर् ऊत्या गमत् ।  
र्व्_८,०१८।०७च् सा शन्ताति मयस् करद् अप स्रिधः ॥  
र्व्_८,०१८।०८अ उत त्या दैव्या भिषजा शं नः करतो अश्विना ।  
र्व्_८,०१८।०८च् युयुयाताम् इतो रपो अप स्रिधः ॥  
र्व्_८,०१८।०९अ शम् अग्निर् अग्निभिः करच् छं नस् तपतु सूर्यः ।  
र्व्_८,०१८।०९च् शं वातो वात्व् अरपा अप स्रिधः ॥  
र्व्_८,०१८।१०अ अपामीवाम् अप स्रिधम् अप सेधत दुर्मतिम् ।  
र्व्_८,०१८।१०च् आदित्यासो युयोतना नो अंहसः ॥  
र्व्_८,०१८।११अ युयोता शरुम् अस्मद् आं आदित्यास उतामतिम् ।  
र्व्_८,०१८।११च् ऋधग् द्वेषः कृणुत विश्ववेदसः ॥  
र्व्_८,०१८।१२अ तत् सु नः शर्म यच्छतादित्या यन् मुमोचति ।  
र्व्_८,०१८।१२च् एनस्वन्तं चिद् एनसः सुदानवः ॥  
र्व्_८,०१८।१३अ यो नः कश् चिद् रिरिक्षति रक्षस्त्वेन मर्त्यः ।  
र्व्_८,०१८।१३च् स्वैः ष एवै रिरिषीष्ट युर् जनः ॥  
र्व्_८,०१८।१४अ सम् इत् तम् अघम् अश्नवद् दुःशंसम् मर्त्यं रिपुम् ।  
र्व्_८,०१८।१४च् यो अस्मत्रा दुर्हणावां उप द्वयुः ॥  
र्व्_८,०१८।१५अ पाकत्रा स्थन देवा हृत्सु जानीथ मर्त्यम् ।  
र्व्_८,०१८।१५च् उप द्वयुं चाद्वयुं च वसवः ॥  
र्व्_८,०१८।१६अ आ शर्म पर्वतानाम् ओतापां वृणीमहे ।  
र्व्_८,०१८।१६च् द्यावाक्षामारे अस्मद् रपस् कृतम् ॥  
र्व्_८,०१८।१७अ ते नो भद्रेण शर्मणा युष्माकं नावा वसवः ।  
र्व्_८,०१८।१७च् अति विश्वानि दुरिता पिपर्तन ॥  
र्व्_८,०१८।१८अ तुचे तनाय तत् सु नो द्राघीय आयुर् जीवसे ।  
र्व्_८,०१८।१८च् आदित्यासः सुमहसः कृणोतन ॥  
र्व्_८,०१८।१९अ यज्ञो हीऌओ वो अन्तर आदित्या अस्ति मृऌअत ।  
र्व्_८,०१८।१९च् युष्मे इद् वो अपि ष्मसि सजात्ये ॥  
र्व्_८,०१८।२०अ बृहद् वरूथम् मरुतां देवं त्रातारम् अश्विना ।  
र्व्_८,०१८।२०च् मित्रम् ईमहे वरुणं स्वस्तये ॥  
र्व्_८,०१८।२१अ अनेहो मित्रार्यमन् नृवद् वरुण शंस्यम् ।  
र्व्_८,०१८।२१च् त्रिवरूथम् मरुतो यन्त नश् छर्दिः ॥  
र्व्_८,०१८।२२अ ये चिद् धि मृत्युबन्धव आदित्या मनवः स्मसि ।  
र्व्_८,०१८।२२च् प्र सू न आयुर् जीवसे तिरेतन ॥  
  
र्व्_८,०१९।०१अ तं गूर्धया स्वर्णरं देवासो देवम् अरतिं दधन्विरे ।  
र्व्_८,०१९।०१च् देवत्रा हव्यम् ओहिरे ॥  
र्व्_८,०१९।०२अ विभूतरातिं विप्र चित्रशोचिषम् अग्निम् ईऌइष्व यन्तुरम् ।  
र्व्_८,०१९।०२च् अस्य मेधस्य सोम्यस्य सोभरे प्रेम् अध्वराय पूर्व्यम् ॥  
र्व्_८,०१९।०३अ यजिष्ठं त्वा ववृमहे देवं देवत्रा होतारम् अमर्त्यम् ।  
र्व्_८,०१९।०३च् अस्य यज्ञस्य सुक्रतुम् ॥  
र्व्_८,०१९।०४अ ऊर्जो नपातं सुभगं सुदीदितिम् अग्निं श्रेष्ठशोचिषम् ।  
र्व्_८,०१९।०४च् स नो मित्रस्य वरुणस्य सो अपाम् आ सुम्नं यक्षते दिवि ॥  
र्व्_८,०१९।०५अ यः समिधा य आहुती यो वेदेन ददाश मर्तो अग्नये ।  
र्व्_८,०१९।०५च् यो नमसा स्वध्वरः ॥  
र्व्_८,०१९।०६अ तस्येद् अर्वन्तो रंहयन्त आशवस् तस्य द्युम्नितमं यशः ।  
र्व्_८,०१९।०६च् न तम् अंहो देवकृतं कुतश् चन न मर्त्यकृतं नशत् ॥  
र्व्_८,०१९।०७अ स्वग्नयो वो अग्निभिः स्याम सूनो सहस ऊर्जाम् पते ।  
र्व्_८,०१९।०७च् सुवीरस् त्वम् अस्मयुः ॥  
र्व्_८,०१९।०८अ प्रशंसमानो अतिथिर् न मित्रियो ऽग्नी रथो न वेद्यः ।  
र्व्_८,०१९।०८च् त्वे क्षेमासो अपि सन्ति साधवस् त्वं राजा रयीणाम् ॥  
र्व्_८,०१९।०९अ सो अद्धा दाश्वध्वरो ऽग्ने मर्तः सुभग स प्रशंस्यः ।  
र्व्_८,०१९।०९च् स धीभिर् अस्तु सनिता ॥  
र्व्_८,०१९।१०अ यस्य त्वम् ऊर्ध्वो अध्वराय तिष्ठसि क्षयद्वीरः स साधते ।  
र्व्_८,०१९।१०च् सो अर्वद्भिः सनिता स विपन्युभिः स शूरैः सनिता कृतम् ॥  
र्व्_८,०१९।११अ यस्याग्निर् वपुर् गृहे स्तोमं चनो दधीत विश्ववार्यः ।  
र्व्_८,०१९।११च् हव्या वा वेविषद् विषः ॥  
र्व्_८,०१९।१२अ विप्रस्य वा स्तुवतः सहसो यहो मक्षूतमस्य रातिषु ।  
र्व्_८,०१९।१२च् अवोदेवम् उपरिमर्त्यं कृधि वसो विविदुषो वचः ॥  
र्व्_८,०१९।१३अ यो अग्निं हव्यदातिभिर् नमोभिर् वा सुदक्षम् आविवासति ।  
र्व्_८,०१९।१३च् गिरा वाजिरशोचिषम् ॥  
र्व्_८,०१९।१४अ समिधा यो निशिती दाशद् अदितिं धामभिर् अस्य मर्त्यः ।  
र्व्_८,०१९।१४च् विश्वेत् स धीभिः सुभगो जनां अति द्युम्नैर् उद्न इव तारिषत् ॥  
र्व्_८,०१९।१५अ तद् अग्ने द्युम्नम् आ भर यत् सासहत् सदने कं चिद् अत्रिणम् ।  
र्व्_८,०१९।१५च् मन्युं जनस्य दूढ्यः ॥  
र्व्_८,०१९।१६अ येन चष्टे वरुणो मित्रो अर्यमा येन नासत्या भगः ।  
र्व्_८,०१९।१६च् वयं तत् ते शवसा गातुवित्तमा इन्द्रत्वोता विधेमहि ॥  
र्व्_८,०१९।१७अ ते घेद् अग्ने स्वाध्यो ये त्वा विप्र निदधिरे नृचक्षसम् ।  
र्व्_८,०१९।१७च् विप्रासो देव सुक्रतुम् ॥  
र्व्_८,०१९।१८अ त इद् वेदिं सुभग त आहुतिं ते सोतुं चक्रिरे दिवि ।  
र्व्_८,०१९।१८च् त इद् वाजेभिर् जिग्युर् महद् धनं ये त्वे कामं न्येरिरे ॥  
र्व्_८,०१९।१९अ भद्रो नो अग्निर् आहुतो भद्रा रातिः सुभग भद्रो अध्वरः ।  
र्व्_८,०१९।१९च् भद्रा उत प्रशस्तयः ॥  
र्व्_८,०१९।२०अ भद्रम् मनः कृणुष्व वृत्रतूर्ये येना समत्सु सासहः ।  
र्व्_८,०१९।२०च् अव स्थिरा तनुहि भूरि शर्धतां वनेमा ते अभिष्टिभिः ॥  
र्व्_८,०१९।२१अ ईऌए गिरा मनुर्हितं यं देवा दूतम् अरतिं न्येरिरे ।  
र्व्_८,०१९।२१च् यजिष्ठं हव्यवाहनम् ॥  
र्व्_८,०१९।२२अ तिग्मजम्भाय तरुणाय राजते प्रयो गायस्य् अग्नये ।  
र्व्_८,०१९।२२च् यः पिंशते सूनृताभिः सुवीर्यम् अग्निर् घृतेभिर् आहुतः ॥  
र्व्_८,०१९।२३अ यदी घृतेभिर् आहुतो वाशीम् अग्निर् भरत उच् चाव च ।  
र्व्_८,०१९।२३च् असुर इव निर्णिजम् ॥  
र्व्_८,०१९।२४अ यो हव्यान्य् ऐरयता मनुर्हितो देव आसा सुगन्धिना ।  
र्व्_८,०१९।२४च् विवासते वार्याणि स्वध्वरो होता देवो अमर्त्यः ॥  
र्व्_८,०१९।२५अ यद् अग्ने मर्त्यस् त्वं स्याम् अहम् मित्रमहो अमर्त्यः ।  
र्व्_८,०१९।२५च् सहसः सूनव् आहुत ॥  
र्व्_८,०१९।२६अ न त्वा रासीयाभिशस्तये वसो न पापत्वाय सन्त्य ।  
र्व्_८,०१९।२६च् न मे स्तोतामतीवा न दुर्हितः स्याद् अग्ने न पापया ॥  
र्व्_८,०१९।२७अ पितुर् न पुत्रः सुभृतो दुरोण आ देवां एतु प्र णो हविः ॥  
र्व्_८,०१९।२८अ तवाहम् अग्न ऊतिभिर् नेदिष्ठाभिः सचेय जोषम् आ वसो ।  
र्व्_८,०१९।२८च् सदा देवस्य मर्त्यः ॥  
र्व्_८,०१९।२९अ तव क्रत्वा सनेयं तव रातिभिर् अग्ने तव प्रशस्तिभिः ।  
र्व्_८,०१९।२९च् त्वाम् इद् आहुः प्रमतिं वसो ममाग्ने हर्षस्व दातवे ॥  
र्व्_८,०१९।३०अ प्र सो अग्ने तवोतिभिः सुवीराभिस् तिरते वाजभर्मभिः ।  
र्व्_८,०१९।३०च् यस्य त्वं सख्यम् आवरः ॥  
र्व्_८,०१९।३१अ तव द्रप्सो नीलवान् वाश ऋत्विय इन्धानः सिष्णव् आ ददे ।  
र्व्_८,०१९।३१च् त्वम् महीनाम् उषसाम् असि प्रियः क्षपो वस्तुषु राजसि ॥  
र्व्_८,०१९।३२अ तम् आगन्म सोभरयः सहस्रमुष्कं स्वभिष्टिम् अवसे ।  
र्व्_८,०१९।३२च् सम्राजं त्रासदस्यवम् ॥  
र्व्_८,०१९।३३अ यस्य ते अग्ने अन्ये अग्नय उपक्षितो वया इव ।  
र्व्_८,०१९।३३च् विपो न द्युम्ना नि युवे जनानां तव क्षत्राणि वर्धयन् ॥  
र्व्_८,०१९।३४अ यम् आदित्यासो अद्रुहः पारं नयथ मर्त्यम् ।  
र्व्_८,०१९।३४च् मघोनां विश्वेषां सुदानवः ॥  
र्व्_८,०१९।३५अ यूयं राजानः कं चिच् चर्षणीसहः क्षयन्तम् मानुषां अनु ।  
र्व्_८,०१९।३५च् वयं ते वो वरुण मित्रार्यमन् स्यामेद् ऋतस्य रथ्यः ॥  
र्व्_८,०१९।३६अ अदान् मे पौरुकुत्स्यः पञ्चाशतं त्रसदस्युर् वधूनाम् ।  
र्व्_८,०१९।३६च् मंहिष्ठो अर्यः सत्पतिः ॥  
र्व्_८,०१९।३७अ उत मे प्रयियोर् वयियोः सुवास्त्वा अधि तुग्वनि ।  
र्व्_८,०१९।३७च् तिसॄणां सप्ततीनां श्यावः प्रणेता भुवद् वसुर् दियानाम् पतिः ॥  
  
र्व्_८,०२०।०१अ आ गन्ता मा रिषण्यत प्रस्थावानो माप स्थाता समन्यवः ।  
र्व्_८,०२०।०१च् स्थिरा चिन् नमयिष्णवः ॥  
र्व्_८,०२०।०२अ वीऌउपविभिर् मरुत ऋभुक्षण आ रुद्रासः सुदीतिभिः ।  
र्व्_८,०२०।०२च् इषा नो अद्या गता पुरुस्पृहो यज्ञम् आ सोभरीयवः ॥  
र्व्_८,०२०।०३अ विद्मा हि रुद्रियाणां शुष्मम् उग्रम् मरुतां शिमीवताम् ।  
र्व्_८,०२०।०३च् विष्णोर् एषस्य मीऌहुषाम् ॥  
र्व्_८,०२०।०४अ वि द्वीपानि पापतन् तिष्ठद् दुच्छुनोभे युजन्त रोदसी ।  
र्व्_८,०२०।०४च् प्र धन्वान्य् ऐरत शुभ्रखादयो यद् एजथ स्वभानवः ॥  
र्व्_८,०२०।०५अ अच्युता चिद् वो अज्मन्न् आ नानदति पर्वतासो वनस्पतिः ।  
र्व्_८,०२०।०५च् भूमिर् यामेषु रेजते ॥  
र्व्_८,०२०।०६अ अमाय वो मरुतो यातवे द्यौर् जिहीत उत्तरा बृहत् ।  
र्व्_८,०२०।०६च् यत्रा नरो देदिशते तनूष्व् आ त्वक्षांसि बाह्वोजसः ॥  
र्व्_८,०२०।०७अ स्वधाम् अनु श्रियं नरो महि त्वेषा अमवन्तो वृषप्सवः ।  
र्व्_८,०२०।०७च् वहन्ते अह्रुतप्सवः ॥  
र्व्_८,०२०।०८अ गोभिर् वाणो अज्यते सोभरीणां रथे कोशे हिरण्यये ।  
र्व्_८,०२०।०८च् गोबन्धवः सुजातास इषे भुजे महान्तो न स्परसे नु ॥  
र्व्_८,०२०।०९अ प्रति वो वृषदञ्जयो वृष्णे शर्धाय मारुताय भरध्वम् ।  
र्व्_८,०२०।०९च् हव्या वृषप्रयाव्णे ॥  
र्व्_८,०२०।१०अ वृषणश्वेन मरुतो वृषप्सुना रथेन वृषनाभिना ।  
र्व्_८,०२०।१०च् आ श्येनासो न पक्षिणो वृथा नरो हव्या नो वीतये गत ॥  
र्व्_८,०२०।११अ समानम् अञ्ज्य् एषां वि भ्राजन्ते रुक्मासो अधि बाहुषु ।  
र्व्_८,०२०।११च् दविद्युतत्य् ऋष्टयः ॥  
र्व्_८,०२०।१२अ त उग्रासो वृषण उग्रबाहवो नकिष् टनूषु येतिरे ।  
र्व्_८,०२०।१२च् स्थिरा धन्वान्य् आयुधा रथेषु वो ऽनीकेष्व् अधि श्रियः ॥  
र्व्_८,०२०।१३अ येषाम् अर्णो न सप्रथो नाम त्वेषं शश्वताम् एकम् इद् भुजे ।  
र्व्_८,०२०।१३च् वयो न पित्र्यं सहः ॥  
र्व्_८,०२०।१४अ तान् वन्दस्व मरुतस् तां उप स्तुहि तेषां हि धुनीनाम् ।  
र्व्_८,०२०।१४च् अराणां न चरमस् तद् एषां दाना मह्ना तद् एषाम् ॥  
र्व्_८,०२०।१५अ सुभगः स व ऊतिष्व् आस पूर्वासु मरुतो व्युष्टिषु ।  
र्व्_८,०२०।१५च् यो वा नूनम् उतासति ॥  
र्व्_८,०२०।१६अ यस्य वा यूयम् प्रति वाजिनो नर आ हव्या वीतये गथ ।  
र्व्_८,०२०।१६च् अभि ष द्युम्नैर् उत वाजसातिभिः सुम्ना वो धूतयो नशत् ॥  
र्व्_८,०२०।१७अ यथा रुद्रस्य सूनवो दिवो वशन्त्य् असुरस्य वेधसः ।  
र्व्_८,०२०।१७च् युवानस् तथेद् असत् ॥  
र्व्_८,०२०।१८अ ये चार्हन्ति मरुतः सुदानवः स्मन् मीऌहुषश् चरन्ति ये ।  
र्व्_८,०२०।१८च् अतश् चिद् आ न उप वस्यसा हृदा युवान आ ववृध्वम् ॥  
र्व्_८,०२०।१९अ यून ऊ षु नविष्ठया वृष्णः पावकां अभि सोभरे गिरा ।  
र्व्_८,०२०।१९च् गाय गा इव चर्कृषत् ॥  
र्व्_८,०२०।२०अ साहा ये सन्ति मुष्टिहेव हव्यो विश्वासु पृत्सु होतृषु ।  
र्व्_८,०२०।२०च् वृष्णश् चन्द्रान् न सुश्रवस्तमान् गिरा वन्दस्व मरुतो अह ॥  
र्व्_८,०२०।२१अ गावश् चिद् घा समन्यवः सजात्येन मरुतः सबन्धवः ।  
र्व्_८,०२०।२१च् रिहते ककुभो मिथः ॥  
र्व्_८,०२०।२२अ मर्तश् चिद् वो नृतवो रुक्मवक्षस उप भ्रातृत्वम् आयति ।  
र्व्_८,०२०।२२च् अधि नो गात मरुतः सदा हि व आपित्वम् अस्ति निध्रुवि ॥  
र्व्_८,०२०।२३अ मरुतो मारुतस्य न आ भेषजस्य वहता सुदानवः ।  
र्व्_८,०२०।२३च् यूयं सखायः सप्तयः ॥  
र्व्_८,०२०।२४अ याभिः सिन्धुम् अवथ याभिस् तूर्वथ याभिर् दशस्यथा क्रिविम् ।  
र्व्_८,०२०।२४च् मयो नो भूतोतिभिर् मयोभुवः शिवाभिर् असचद्विषः ॥  
र्व्_८,०२०।२५अ यत् सिन्धौ यद् असिक्न्यां यत् समुद्रेषु मरुतः सुबर्हिषः ।  
र्व्_८,०२०।२५च् यत् पर्वतेषु भेषजम् ॥  
र्व्_८,०२०।२६अ विश्वम् पश्यन्तो बिभृथा तनूष्व् आ तेना नो अधि वोचत ।  
र्व्_८,०२०।२६च् क्षमा रपो मरुत आतुरस्य न इष्कर्ता विह्रुतम् पुनः ॥  
  
र्व्_८,०२१।०१अ वयम् उ त्वाम् अपूर्व्य स्थूरं न कच् चिद् भरन्तो ऽवस्यवः ।  
र्व्_८,०२१।०१च् वाजे चित्रं हवामहे ॥  
र्व्_८,०२१।०२अ उप त्वा कर्मन्न् ऊतये स नो युवोग्रश् चक्राम यो धृषत् ।  
र्व्_८,०२१।०२च् त्वाम् इद् ध्य् अवितारं ववृमहे सखाय इन्द्र सानसिम् ॥  
र्व्_८,०२१।०३अ आ याहीम इन्दवो ऽश्वपते गोपत उर्वरापते ।  
र्व्_८,०२१।०३च् सोमं सोमपते पिब ॥  
र्व्_८,०२१।०४अ वयं हि त्वा बन्धुमन्तम् अबन्धवो विप्रास इन्द्र येमिम ।  
र्व्_८,०२१।०४च् या ते धामानि वृषभ तेभिर् आ गहि विश्वेभिः सोमपीतये ॥  
र्व्_८,०२१।०५अ सीदन्तस् ते वयो यथा गोश्रीते मधौ मदिरे विवक्षणे ।  
र्व्_८,०२१।०५च् अभि त्वाम् इन्द्र नोनुमः ॥  
र्व्_८,०२१।०६अ अच्छा च त्वैना नमसा वदामसि किम् मुहुश् चिद् वि दीधयः ।  
र्व्_८,०२१।०६च् सन्ति कामासो हरिवो ददिष् ट्वं स्मो वयं सन्ति नो धियः ॥  
र्व्_८,०२१।०७अ नूत्ना इद् इन्द्र ते वयम् ऊती अभूम नहि नू ते अद्रिवः ।  
र्व्_८,०२१।०७च् विद्मा पुरा परीणसः ॥  
र्व्_८,०२१।०८अ विद्मा सखित्वम् उत शूर भोज्यम् आ ते ता वज्रिन्न् ईमहे ।  
र्व्_८,०२१।०८च् उतो समस्मिन्न् आ शिशीहि नो वसो वाजे सुशिप्र गोमति ॥  
र्व्_८,०२१।०९अ यो न इदम्-इदम् पुरा प्र वस्य आनिनाय तम् उ व स्तुषे ।  
र्व्_८,०२१।०९च् सखाय इन्द्रम् ऊतये ॥  
र्व्_८,०२१।१०अ हर्यश्वं सत्पतिं चर्षणीसहं स हि ष्मा यो अमन्दत ।  
र्व्_८,०२१।१०च् आ तु नः स वयति गव्यम् अश्व्यं स्तोतृभ्यो मघवा शतम् ॥  
र्व्_८,०२१।११अ त्वया ह स्विद् युजा वयम् प्रति श्वसन्तं वृषभ ब्रुवीमहि ।  
र्व्_८,०२१।११च् संस्थे जनस्य गोमतः ॥  
र्व्_८,०२१।१२अ जयेम कारे पुरुहूत कारिणो ऽभि तिष्ठेम दूढ्यः ।  
र्व्_८,०२१।१२च् नृभिर् वृत्रं हन्याम शूशुयाम चावेर् इन्द्र प्र णो धियः ॥  
र्व्_८,०२१।१३अ अभ्रातृव्यो अना त्वम् अनापिर् इन्द्र जनुषा सनाद् असि ।  
र्व्_८,०२१।१३च् युधेद् आपित्वम् इच्छसे ॥  
र्व्_८,०२१।१४अ नकी रेवन्तं सख्याय विन्दसे पीयन्ति ते सुराश्वः ।  
र्व्_८,०२१।१४च् यदा कृणोषि नदनुं सम् ऊहस्य् आद् इत् पितेव हूयसे ॥  
र्व्_८,०२१।१५अ मा ते अमाजुरो यथा मूरास इन्द्र सख्ये त्वावतः ।  
र्व्_८,०२१।१५च् नि षदाम सचा सुते ॥  
र्व्_८,०२१।१६अ मा ते गोदत्र निर् अराम राधस इन्द्र मा ते गृहामहि ।  
र्व्_८,०२१।१६च् दृऌहा चिद् अर्यः प्र मृशाभ्य् आ भर न ते दामान आदभे ॥  
र्व्_८,०२१।१७अ इन्द्रो वा घेद् इयन् मघं सरस्वती वा सुभगा ददिर् वसु ।  
र्व्_८,०२१।१७च् त्वं वा चित्र दाशुषे ॥  
र्व्_८,०२१।१८अ चित्र इद् राजा राजका इद् अन्यके यके सरस्वतीम् अनु ।  
र्व्_८,०२१।१८च् पर्जन्य इव ततनद् धि वृष्ट्या सहस्रम् अयुता ददत् ॥  
  
र्व्_८,०२२।०१अ ओ त्यम् अह्व आ रथम् अद्या दंसिष्ठम् ऊतये ।  
र्व्_८,०२२।०१च् यम् अश्विना सुहवा रुद्रवर्तनी आ सूर्यायै तस्थथुः ॥  
र्व्_८,०२२।०२अ पूर्वायुषं सुहवम् पुरुस्पृहम् भुज्युं वाजेषु पूर्व्यम् ।  
र्व्_८,०२२।०२च् सचनावन्तं सुमतिभिः सोभरे विद्वेषसम् अनेहसम् ॥  
र्व्_८,०२२।०३अ इह त्या पुरुभूतमा देवा नमोभिर् अश्विना ।  
र्व्_८,०२२।०३च् अर्वाचीना स्व् अवसे करामहे गन्तारा दाशुषो गृहम् ॥  
र्व्_८,०२२।०४अ युवो रथस्य परि चक्रम् ईयत ईर्मान्यद् वाम् इषण्यति ।  
र्व्_८,०२२।०४च् अस्मां अच्छा सुमतिर् वां शुभस् पती आ धेनुर् इव धावतु ॥  
र्व्_८,०२२।०५अ रथो यो वां त्रिवन्धुरो हिरण्याभीशुर् अश्विना ।  
र्व्_८,०२२।०५च् परि द्यावापृथिवी भूषति श्रुतस् तेन नासत्या गतम् ॥  
र्व्_८,०२२।०६अ दशस्यन्ता मनवे पूर्व्यं दिवि यवं वृकेण कर्षथः ।  
र्व्_८,०२२।०६च् ता वाम् अद्य सुमतिभिः शुभस् पती अश्विना प्र स्तुवीमहि ॥  
र्व्_८,०२२।०७अ उप नो वाजिनीवसू यातम् ऋतस्य पथिभिः ।  
र्व्_८,०२२।०७च् येभिस् तृक्षिं वृषणा त्रासदस्यवम् महे क्षत्राय जिन्वथः ॥  
र्व्_८,०२२।०८अ अयं वाम् अद्रिभिः सुतः सोमो नरा वृषण्वसू ।  
र्व्_८,०२२।०८च् आ यातं सोमपीतये पिबतं दाशुषो गृहे ॥  
र्व्_८,०२२।०९अ आ हि रुहतम् अश्विना रथे कोशे हिरण्यये वृषण्वसू ।  
र्व्_८,०२२।०९च् युञ्जाथाम् पीवरीर् इषः ॥  
र्व्_८,०२२।१०अ याभिः पक्थम् अवथो याभिर् अध्रिगुं याभिर् बभ्रुं विजोषसम् ।  
र्व्_८,०२२।१०च् ताभिर् नो मक्षू तूयम् अश्विना गतम् भिषज्यतं यद् आतुरम् ॥  
र्व्_८,०२२।११अ यद् अध्रिगावो अध्रिगू इदा चिद् अह्नो अश्विना हवामहे ।  
र्व्_८,०२२।११च् वयं गीर्भिर् विपन्यवः ॥  
र्व्_८,०२२।१२अ ताभिर् आ यातं वृषणोप मे हवं विश्वप्सुं विश्ववार्यम् ।  
र्व्_८,०२२।१२च् इषा मंहिष्ठा पुरुभूतमा नरा याभिः क्रिविं वावृधुस् ताभिर् आ गतम् ॥  
र्व्_८,०२२।१३अ ताव् इदा चिद् अहानां ताव् अश्विना वन्दमान उप ब्रुवे ।  
र्व्_८,०२२।१३च् ता उ नमोभिर् ईमहे ॥  
र्व्_८,०२२।१४अ ताव् इद् दोषा ता उषसि शुभस् पती ता यामन् रुद्रवर्तनी ।  
र्व्_८,०२२।१४च् मा नो मर्ताय रिपवे वाजिनीवसू परो रुद्राव् अति ख्यतम् ॥  
र्व्_८,०२२।१५अ आ सुग्म्याय सुग्म्यम् प्राता रथेनाश्विना वा सक्षणी ।  
र्व्_८,०२२।१५च् हुवे पितेव सोभरी ॥  
र्व्_८,०२२।१६अ मनोजवसा वृषणा मदच्युता मक्षुङ्गमाभिर् ऊतिभिः ।  
र्व्_८,०२२।१६च् आरात्ताच् चिद् भूतम् अस्मे अवसे पूर्वीभिः पुरुभोजसा ॥  
र्व्_८,०२२।१७अ आ नो अश्वावद् अश्विना वर्तिर् यासिष्टम् मधुपातमा नरा ।  
र्व्_८,०२२।१७च् गोमद् दस्रा हिरण्यवत् ॥  
र्व्_८,०२२।१८अ सुप्रावर्गं सुवीर्यं सुष्ठु वार्यम् अनाधृष्टं रक्षस्विना ।  
र्व्_८,०२२।१८च् अस्मिन्न् आ वाम् आयाने वाजिनीवसू विश्वा वामानि धीमहि ॥  
  
र्व्_८,०२३।०१अ ईऌइष्वा हि प्रतीव्यं यजस्व जातवेदसम् ।  
र्व्_८,०२३।०१च् चरिष्णुधूमम् अगृभीतशोचिषम् ॥  
र्व्_८,०२३।०२अ दामानं विश्वचर्षणे ऽग्निं विश्वमनो गिरा ।  
र्व्_८,०२३।०२च् उत स्तुषे विष्पर्धसो रथानाम् ॥  
र्व्_८,०२३।०३अ येषाम् आबाध ऋग्मिय इषः पृक्षश् च निग्रभे ।  
र्व्_८,०२३।०३च् उपविदा वह्निर् विन्दते वसु ॥  
र्व्_८,०२३।०४अ उद् अस्य शोचिर् अस्थाद् दीदियुषो व्य् अजरम् ।  
र्व्_८,०२३।०४च् तपुर्जम्भस्य सुद्युतो गणश्रियः ॥  
र्व्_८,०२३।०५अ उद् उ तिष्ठ स्वध्वर स्तवानो देव्या कृपा ।  
र्व्_८,०२३।०५च् अभिख्या भासा बृहता शुशुक्वनिः ॥  
र्व्_८,०२३।०६अ अग्ने याहि सुशस्तिभिर् हव्या जुह्वान आनुषक् ।  
र्व्_८,०२३।०६च् यथा दूतो बभूथ हव्यवाहनः ॥  
र्व्_८,०२३।०७अ अग्निं वः पूर्व्यं हुवे होतारं चर्षणीनाम् ।  
र्व्_८,०२३।०७च् तम् अया वाचा गृणे तम् उ व स्तुषे ॥  
र्व्_८,०२३।०८अ यज्ञेभिर् अद्भुतक्रतुं यं कृपा सूदयन्त इत् ।  
र्व्_८,०२३।०८च् मित्रं न जने सुधितम् ऋतावनि ॥  
र्व्_८,०२३।०९अ ऋतावानम् ऋतायवो यज्ञस्य साधनं गिरा ।  
र्व्_८,०२३।०९च् उपो एनं जुजुषुर् नमसस् पदे ॥  
र्व्_८,०२३।१०अ अच्छा नो अङ्गिरस्तमं यज्ञासो यन्तु संयतः ।  
र्व्_८,०२३।१०च् होता यो अस्ति विक्ष्व् आ यशस्तमः ॥  
र्व्_८,०२३।११अ अग्ने तव त्ये अजरेन्धानासो बृहद् भाः ।  
र्व्_८,०२३।११च् अश्वा इव वृषणस् तविषीयवः ॥  
र्व्_८,०२३।१२अ स त्वं न ऊर्जाम् पते रयिं रास्व सुवीर्यम् ।  
र्व्_८,०२३।१२च् प्राव नस् तोके तनये समत्स्व् आ ॥  
र्व्_८,०२३।१३अ यद् वा उ विश्पतिः शितः सुप्रीतो मनुषो विशि ।  
र्व्_८,०२३।१३च् विश्वेद् अग्निः प्रति रक्षांसि सेधति ॥  
र्व्_८,०२३।१४अ श्रुष्ट्य् अग्ने नवस्य मे स्तोमस्य वीर विश्पते ।  
र्व्_८,०२३।१४च् नि मायिनस् तपुषा रक्षसो दह ॥  
र्व्_८,०२३।१५अ न तस्य मायया चन रिपुर् ईशीत मर्त्यः ।  
र्व्_८,०२३।१५च् यो अग्नये ददाश हव्यदातिभिः ॥  
र्व्_८,०२३।१६अ व्यश्वस् त्वा वसुविदम् उक्षण्युर् अप्रीणाद् ऋषिः ।  
र्व्_८,०२३।१६च् महो राये तम् उ त्वा सम् इधीमहि ॥  
र्व्_८,०२३।१७अ उशना काव्यस् त्वा नि होतारम् असादयत् ।  
र्व्_८,०२३।१७च् आयजिं त्वा मनवे जातवेदसम् ॥  
र्व्_८,०२३।१८अ विश्वे हि त्वा सजोषसो देवासो दूतम् अक्रत ।  
र्व्_८,०२३।१८च् श्रुष्टी देव प्रथमो यज्ञियो भुवः ॥  
र्व्_८,०२३।१९अ इमं घा वीरो अमृतं दूतं कृण्वीत मर्त्यः ।  
र्व्_८,०२३।१९च् पावकं कृष्णवर्तनिं विहायसम् ॥  
र्व्_८,०२३।२०अ तं हुवेम यतस्रुचः सुभासं शुक्रशोचिषम् ।  
र्व्_८,०२३।२०च् विशाम् अग्निम् अजरम् प्रत्नम् ईड्यम् ॥  
र्व्_८,०२३।२१अ यो अस्मै हव्यदातिभिर् आहुतिम् मर्तो ऽविधत् ।  
र्व्_८,०२३।२१च् भूरि पोषं स धत्ते वीरवद् यशः ॥  
र्व्_८,०२३।२२अ प्रथमं जातवेदसम् अग्निं यज्ञेषु पूर्व्यम् ।  
र्व्_८,०२३।२२च् प्रति स्रुग् एति नमसा हविष्मती ॥  
र्व्_८,०२३।२३अ आभिर् विधेमाग्नये ज्येष्ठाभिर् व्यश्ववत् ।  
र्व्_८,०२३।२३च् मंहिष्ठाभिर् मतिभिः शुक्रशोचिषे ॥  
र्व्_८,०२३।२४अ नूनम् अर्च विहायसे स्तोमेभि स्थूरयूपवत् ।  
र्व्_८,०२३।२४च् ऋषे वैयश्व दम्यायाग्नये ॥  
र्व्_८,०२३।२५अ अतिथिम् मानुषाणां सूनुं वनस्पतीनाम् ।  
र्व्_८,०२३।२५च् विप्रा अग्निम् अवसे प्रत्नम् ईऌअते ॥  
र्व्_८,०२३।२६अ महो विश्वां अभि षतो ऽभि हव्यानि मानुषा ।  
र्व्_८,०२३।२६च् अग्ने नि षत्सि नमसाधि बर्हिषि ॥  
र्व्_८,०२३।२७अ वंस्वा नो वार्या पुरु वंस्व रायः पुरुस्पृहः ।  
र्व्_८,०२३।२७च् सुवीर्यस्य प्रजावतो यशस्वतः ॥  
र्व्_८,०२३।२८अ त्वं वरो सुषाम्णे ऽग्ने जनाय चोदय ।  
र्व्_८,०२३।२८च् सदा वसो रातिं यविष्ठ शश्वते ॥  
र्व्_८,०२३।२९अ त्वं हि सुप्रतूर् असि त्वं नो गोमतीर् इषः ।  
र्व्_८,०२३।२९च् महो रायः सातिम् अग्ने अपा वृधि ॥  
र्व्_८,०२३।३०अ अग्ने त्वं यशा अस्य् आ मित्रावरुणा वह ।  
र्व्_८,०२३।३०च् ऋतावाना सम्राजा पूतदक्षसा ॥  
  
र्व्_८,०२४।०१अ सखाय आ शिषामहि ब्रह्मेन्द्राय वज्रिणे ।  
र्व्_८,०२४।०१च् स्तुष ऊ षु वो नृतमाय धृष्णवे ॥  
र्व्_८,०२४।०२अ शवसा ह्य् असि श्रुतो वृत्रहत्येन वृत्रहा ।  
र्व्_८,०२४।०२च् मघैर् मघोनो अति शूर दाशसि ॥  
र्व्_८,०२४।०३अ स न स्तवान आ भर रयिं चित्रश्रवस्तमम् ।  
र्व्_८,०२४।०३च् निरेके चिद् यो हरिवो वसुर् ददिः ॥  
र्व्_८,०२४।०४अ आ निरेकम् उत प्रियम् इन्द्र दर्षि जनानाम् ।  
र्व्_८,०२४।०४च् धृषता धृष्णो स्तवमान आ भर ॥  
र्व्_८,०२४।०५अ न ते सव्यं न दक्षिणं हस्तं वरन्त आमुरः ।  
र्व्_८,०२४।०५च् न परिबाधो हरिवो गविष्टिषु ॥  
र्व्_८,०२४।०६अ आ त्वा गोभिर् इव व्रजं गीर्भिर् ऋणोम्य् अद्रिवः ।  
र्व्_८,०२४।०६च् आ स्मा कामं जरितुर् आ मनः पृण ॥  
र्व्_८,०२४।०७अ विश्वानि विश्वमनसो धिया नो वृत्रहन्तम ।  
र्व्_८,०२४।०७च् उग्र प्रणेतर् अधि षू वसो गहि ॥  
र्व्_८,०२४।०८अ वयं ते अस्य वृत्रहन् विद्याम शूर नव्यसः ।  
र्व्_८,०२४।०८च् वसो स्पार्हस्य पुरुहूत राधसः ॥  
र्व्_८,०२४।०९अ इन्द्र यथा ह्य् अस्ति ते ऽपरीतं नृतो शवः ।  
र्व्_८,०२४।०९च् अमृक्ता रातिः पुरुहूत दाशुषे ॥  
र्व्_८,०२४।१०अ आ वृषस्व महामह महे नृतम राधसे ।  
र्व्_८,०२४।१०च् दृऌहश् चिद् दृह्य मघवन् मघत्तये ॥  
र्व्_८,०२४।११अ नू अन्यत्रा चिद् अद्रिवस् त्वन् नो जग्मुर् आशसः ।  
र्व्_८,०२४।११च् मघवञ् छग्धि तव तन् न ऊतिभिः ॥  
र्व्_८,०२४।१२अ नह्य् अङ्ग नृतो त्वद् अन्यं विन्दामि राधसे ।  
र्व्_८,०२४।१२च् राये द्युम्नाय शवसे च गिर्वणः ॥  
र्व्_८,०२४।१३अ एन्दुम् इन्द्राय सिञ्चत पिबाति सोम्यम् मधु ।  
र्व्_८,०२४।१३च् प्र राधसा चोदयाते महित्वना ॥  
र्व्_८,०२४।१४अ उपो हरीणाम् पतिं दक्षम् पृञ्चन्तम् अब्रवम् ।  
र्व्_८,०२४।१४च् नूनं श्रुधि स्तुवतो अश्व्यस्य ॥  
र्व्_८,०२४।१५अ नह्य् अङ्ग पुरा चन जज्ञे वीरतरस् त्वत् ।  
र्व्_८,०२४।१५च् नकी राया नैवथा न भन्दना ॥  
र्व्_८,०२४।१६अ एद् उ मध्वो मदिन्तरं सिञ्च वाध्वर्यो अन्धसः ।  
र्व्_८,०२४।१६च् एवा हि वीर स्तवते सदावृधः ॥  
र्व्_८,०२४।१७अ इन्द्र स्थातर् हरीणां नकिष् टे पूर्व्यस्तुतिम् ।  
र्व्_८,०२४।१७च् उद् आनंश शवसा न भन्दना ॥  
र्व्_८,०२४।१८अ तं वो वाजानाम् पतिम् अहूमहि श्रवस्यवः ।  
र्व्_८,०२४।१८च् अप्रायुभिर् यज्ञेभिर् वावृधेन्यम् ॥  
र्व्_८,०२४।१९अ एतो न्व् इन्द्रं स्तवाम सखाय स्तोम्यं नरम् ।  
र्व्_८,०२४।१९च् कृष्टीर् यो विश्वा अभ्य् अस्त्य् एक इत् ॥  
र्व्_८,०२४।२०अ अगोरुधाय गविषे द्युक्षाय दस्म्यं वचः ।  
र्व्_८,०२४।२०च् घृतात् स्वादीयो मधुनश् च वोचत ॥  
र्व्_८,०२४।२१अ यस्यामितानि वीर्या न राधः पर्येतवे ।  
र्व्_८,०२४।२१च् ज्योतिर् न विश्वम् अभ्य् अस्ति दक्षिणा ॥  
र्व्_८,०२४।२२अ स्तुहीन्द्रं व्यश्ववद् अनूर्मिं वाजिनं यमम् ।  
र्व्_८,०२४।२२च् अर्यो गयम् मंहमानं वि दाशुषे ॥  
र्व्_८,०२४।२३अ एवा नूनम् उप स्तुहि वैयश्व दशमं नवम् ।  
र्व्_८,०२४।२३च् सुविद्वांसं चर्कृत्यं चरणीनाम् ॥  
र्व्_८,०२४।२४अ वेत्था हि निरृतीनां वज्रहस्त परिवृजम् ।  
र्व्_८,०२४।२४च् अहर्-अहः शुन्ध्युः परिपदाम् इव ॥  
र्व्_८,०२४।२५अ तद् इन्द्राव आ भर येना दंसिष्ठ कृत्वने ।  
र्व्_८,०२४।२५च् द्विता कुत्साय शिश्नथो नि चोदय ॥  
र्व्_८,०२४।२६अ तम् उ त्वा नूनम् ईमहे नव्यं दंसिष्ठ सन्यसे ।  
र्व्_८,०२४।२६च् स त्वं नो विश्वा अभिमातीः सक्षणिः ॥  
र्व्_८,०२४।२७अ य ऋक्षाद् अंहसो मुचद् यो वार्यात् सप्त सिन्धुषु ।  
र्व्_८,०२४।२७च् वधर् दासस्य तुविनृम्ण नीनमः ॥  
र्व्_८,०२४।२८अ यथा वरो सुषाम्णे सनिभ्य आवहो रयिम् ।  
र्व्_८,०२४।२८च् व्यश्वेभ्यः सुभगे वाजिनीवति ॥  
र्व्_८,०२४।२९अ आ नार्यस्य दक्षिणा व्यश्वां एतु सोमिनः ।  
र्व्_८,०२४।२९च् स्थूरं च राधः शतवत् सहस्रवत् ॥  
र्व्_८,०२४।३०अ यत् त्वा पृच्छाद् ईजानः कुहया कुहयाकृते ।  
र्व्_८,०२४।३०च् एषो अपश्रितो वलो गोमतीम् अव तिष्ठति ॥  
  
र्व्_८,०२५।०१अ ता वां विश्वस्य गोपा देवा देवेषु यज्ञिया ।  
र्व्_८,०२५।०१च् ऋतावाना यजसे पूतदक्षसा ॥  
र्व्_८,०२५।०२अ मित्रा तना न रथ्या वरुणो यश् च सुक्रतुः ।  
र्व्_८,०२५।०२च् सनात् सुजाता तनया धृतव्रता ॥  
र्व्_८,०२५।०३अ ता माता विश्ववेदसासुर्याय प्रमहसा ।  
र्व्_८,०२५।०३च् मही जजानादितिर् ऋतावरी ॥  
र्व्_८,०२५।०४अ महान्ता मित्रावरुणा सम्राजा देवाव् असुरा ।  
र्व्_८,०२५।०४च् ऋतावानाव् ऋतम् आ घोषतो बृहत् ॥  
र्व्_८,०२५।०५अ नपाता शवसो महः सूनू दक्षस्य सुक्रतू ।  
र्व्_८,०२५।०५च् सृप्रदानू इषो वास्त्व् अधि क्षितः ॥  
र्व्_८,०२५।०६अ सं या दानूनि येमथुर् दिव्याः पार्थिवीर् इषः ।  
र्व्_८,०२५।०६च् नभस्वतीर् आ वां चरन्तु वृष्टयः ॥  
र्व्_८,०२५।०७अ अधि या बृहतो दिवो ऽभि यूथेव पश्यतः ।  
र्व्_८,०२५।०७च् ऋतावाना सम्राजा नमसे हिता ॥  
र्व्_८,०२५।०८अ ऋतावाना नि षेदतुः साम्राज्याय सुक्रतू ।  
र्व्_८,०२५।०८च् धृतव्रता क्षत्रिया क्षत्रम् आशतुः ॥  
र्व्_८,०२५।०९अ अक्ष्णश् चिद् गातुवित्तरानुल्बणेन चक्षसा ।  
र्व्_८,०२५।०९च् नि चिन् मिषन्ता निचिरा नि चिक्यतुः ॥  
र्व्_८,०२५।१०अ उत नो देव्य् अदितिर् उरुष्यतां नासत्या ।  
र्व्_८,०२५।१०च् उरुष्यन्तु मरुतो वृद्धशवसः ॥  
र्व्_८,०२५।११अ ते नो नावम् उरुष्यत दिवा नक्तं सुदानवः ।  
र्व्_८,०२५।११च् अरिष्यन्तो नि पायुभिः सचेमहि ॥  
र्व्_८,०२५।१२अ अघ्नते विष्णवे वयम् अरिष्यन्तः सुदानवे ।  
र्व्_८,०२५।१२च् श्रुधि स्वयावन् सिन्धो पूर्वचित्तये ॥  
र्व्_८,०२५।१३अ तद् वार्यं वृणीमहे वरिष्ठं गोपयत्यम् ।  
र्व्_८,०२५।१३च् मित्रो यत् पान्ति वरुणो यद् अर्यमा ॥  
र्व्_८,०२५।१४अ उत नः सिन्धुर् अपां तन् मरुतस् तद् अश्विना ।  
र्व्_८,०२५।१४च् इन्द्रो विष्णुर् मीढ्वांसः सजोषसः ॥  
र्व्_८,०२५।१५अ ते हि ष्मा वनुषो नरो ऽभिमातिं कयस्य चित् ।  
र्व्_८,०२५।१५च् तिग्मं न क्षोदः प्रतिघ्नन्ति भूर्णयः ॥  
र्व्_८,०२५।१६अ अयम् एक इत्था पुरूरु चष्टे वि विश्पतिः ।  
र्व्_८,०२५।१६च् तस्य व्रतान्य् अनु वश् चरामसि ॥  
र्व्_८,०२५।१७अ अनु पूर्वाण्य् ओक्या साम्राज्यस्य सश्चिम ।  
र्व्_८,०२५।१७च् मित्रस्य व्रता वरुणस्य दीर्घश्रुत् ॥  
र्व्_८,०२५।१८अ परि यो रश्मिना दिवो ऽन्तान् ममे पृथिव्याः ।  
र्व्_८,०२५।१८च् उभे आ पप्रौ रोदसी महित्वा ॥  
र्व्_८,०२५।१९अ उद् उ ष्य शरणे दिवो ज्योतिर् अयंस्त सूर्यः ।  
र्व्_८,०२५।१९च् अग्निर् न शुक्रः समिधान आहुतः ॥  
र्व्_८,०२५।२०अ वचो दीर्घप्रसद्मनीशे वाजस्य गोमतः ।  
र्व्_८,०२५।२०च् ईशे हि पित्वो ऽविषस्य दावने ॥  
र्व्_८,०२५।२१अ तत् सूर्यं रोदसी उभे दोषा वस्तोर् उप ब्रुवे ।  
र्व्_८,०२५।२१च् भोजेष्व् अस्मां अभ्य् उच् चरा सदा ॥  
र्व्_८,०२५।२२अ ऋज्रम् उक्षण्यायने रजतं हरयाणे ।  
र्व्_८,०२५।२२च् रथं युक्तम् असनाम सुषामणि ॥  
र्व्_८,०२५।२३अ ता मे अश्व्यानां हरीणां नितोशना ।  
र्व्_८,०२५।२३च् उतो नु कृत्व्यानां नृवाहसा ॥  
र्व्_८,०२५।२४अ स्मदभीशू कशावन्ता विप्रा नविष्ठया मती ।  
र्व्_८,०२५।२४च् महो वाजिनाव् अर्वन्ता सचासनम् ॥  
  
र्व्_८,०२६।०१अ युवोर् उ षू रथं हुवे सधस्तुत्याय सूरिषु ।  
र्व्_८,०२६।०१च् अतूर्तदक्षा वृषणा वृषण्वसू ॥  
र्व्_८,०२६।०२अ युवं वरो सुषाम्णे महे तने नासत्या ।  
र्व्_८,०२६।०२च् अवोभिर् याथो वृषणा वृषण्वसू ॥  
र्व्_८,०२६।०३अ ता वाम् अद्य हवामहे हव्येभिर् वाजिनीवसू ।  
र्व्_८,०२६।०३च् पूर्वीर् इष इषयन्ताव् अति क्षपः ॥  
र्व्_८,०२६।०४अ आ वां वाहिष्ठो अश्विना रथो यातु श्रुतो नरा ।  
र्व्_८,०२६।०४च् उप स्तोमान् तुरस्य दर्शथः श्रिये ॥  
र्व्_८,०२६।०५अ जुहुराणा चिद् अश्विना मन्येथां वृषण्वसू ।  
र्व्_८,०२६।०५च् युवं हि रुद्रा पर्षथो अति द्विषः ॥  
र्व्_८,०२६।०६अ दस्रा हि विश्वम् आनुषङ् मक्षूभिः परिदीयथः ।  
र्व्_८,०२६।०६च् धियञ्जिन्वा मधुवर्णा शुभस् पती ॥  
र्व्_८,०२६।०७अ उप नो यातम् अश्विना राया विश्वपुषा सह ।  
र्व्_८,०२६।०७च् मघवाना सुवीराव् अनपच्युता ॥  
र्व्_८,०२६।०८अ आ मे अस्य प्रतीव्यम् इन्द्रनासत्या गतम् ।  
र्व्_८,०२६।०८च् देवा देवेभिर् अद्य सचनस्तमा ॥  
र्व्_८,०२६।०९अ वयं हि वां हवामह उक्षण्यन्तो व्यश्ववत् ।  
र्व्_८,०२६।०९च् सुमतिभिर् उप विप्राव् इहा गतम् ॥  
र्व्_८,०२६।१०अ अश्विना स्व् ऋषे स्तुहि कुवित् ते श्रवतो हवम् ।  
र्व्_८,०२६।१०च् नेदीयसः कूऌअयातः पणींर् उत ॥  
र्व्_८,०२६।११अ वैयश्वस्य श्रुतं नरोतो मे अस्य वेदथः ।  
र्व्_८,०२६।११च् सजोषसा वरुणो मित्रो अर्यमा ॥  
र्व्_८,०२६।१२अ युवादत्तस्य धिष्ण्या युवानीतस्य सूरिभिः ।  
र्व्_८,०२६।१२च् अहर्-अहर् वृषण मह्यं शिक्षतम् ॥  
र्व्_८,०२६।१३अ यो वां यज्ञेभिर् आवृतो ऽधिवस्त्रा वधूर् इव ।  
र्व्_८,०२६।१३च् सपर्यन्ता शुभे चक्राते अश्विना ॥  
र्व्_८,०२६।१४अ यो वाम् उरुव्यचस्तमं चिकेतति नृपाय्यम् ।  
र्व्_८,०२६।१४च् वर्तिर् अश्विना परि यातम् अस्मयू ॥  
र्व्_८,०२६।१५अ अस्मभ्यं सु वृषण्वसू यातं वर्तिर् नृपाय्यम् ।  
र्व्_८,०२६।१५च् विषुद्रुहेव यज्ञम् ऊहथुर् गिरा ॥  
र्व्_८,०२६।१६अ वाहिष्ठो वां हवानां स्तोमो दूतो हुवन् नरा ।  
र्व्_८,०२६।१६च् युवाभ्याम् भूत्व् अश्विना ॥  
र्व्_८,०२६।१७अ यद् अदो दिवो अर्णव इषो वा मदथो गृहे ।  
र्व्_८,०२६।१७च् श्रुतम् इन् मे अमर्त्या ॥  
र्व्_८,०२६।१८अ उत स्या श्वेतयावरी वाहिष्ठा वां नदीनाम् ।  
र्व्_८,०२६।१८च् सिन्धुर् हिरण्यवर्तनिः ॥  
र्व्_८,०२६।१९अ स्मद् एतया सुकीर्त्याश्विना श्वेतया धिया ।  
र्व्_८,०२६।१९च् वहेथे शुभ्रयावाना ॥  
र्व्_८,०२६।२०अ युक्ष्वा हि त्वं रथासहा युवस्व पोष्या वसो ।  
र्व्_८,०२६।२०च् आन् नो वायो मधु पिबास्माकं सवना गहि ॥  
र्व्_८,०२६।२१अ तव वायव् ऋतस्पते त्वष्टुर् जामातर् अद्भुत ।  
र्व्_८,०२६।२१च् अवांस्य् आ वृणीमहे ॥  
र्व्_८,०२६।२२अ त्वष्टुर् जामातरं वयम् ईशानं राय ईमहे ।  
र्व्_८,०२६।२२च् सुतावन्तो वायुं द्युम्ना जनासः ॥  
र्व्_८,०२६।२३अ वायो याहि शिवा दिवो वहस्वा सु स्वश्व्यम् ।  
र्व्_८,०२६।२३च् वहस्व महः पृथुपक्षसा रथे ॥  
र्व्_८,०२६।२४अ त्वां हि सुप्सरस्तमं नृषदनेषु हूमहे ।  
र्व्_८,०२६।२४च् ग्रावाणं नाश्वपृष्ठम् मंहना ॥  
र्व्_८,०२६।२५अ स त्वं नो देव मनसा वायो मन्दानो अग्रियः ।  
र्व्_८,०२६।२५च् कृधि वाजां अपो धियः ॥  
  
र्व्_८,०२७।०१अ अग्निर् उक्थे पुरोहितो ग्रावाणो बर्हिर् अध्वरे ।  
र्व्_८,०२७।०१च् ऋचा यामि मरुतो ब्रह्मणस् पतिं देवां अवो वरेण्यम् ॥  
र्व्_८,०२७।०२अ आ पशुं गासि पृथिवीं वनस्पतीन् उषासा नक्तम् ओषधीः ।  
र्व्_८,०२७।०२च् विश्वे च नो वसवो विश्ववेदसो धीनाम् भूत प्रावितारः ॥  
र्व्_८,०२७।०३अ प्र सू न एत्व् अध्वरो ऽग्ना देवेषु पूर्व्यः ।  
र्व्_८,०२७।०३च् आदित्येषु प्र वरुणे धृतव्रते मरुत्सु विश्वभानुषु ॥  
र्व्_८,०२७।०४अ विश्वे हि ष्मा मनवे विश्ववेदसो भुवन् वृधे रिशादसः ।  
र्व्_८,०२७।०४च् अरिष्टेभिः पायुभिर् विश्ववेदसो यन्ता नो ऽवृकं छर्दिः ॥  
र्व्_८,०२७।०५अ आ नो अद्य समनसो गन्ता विश्वे सजोषसः ।  
र्व्_८,०२७।०५च् ऋचा गिरा मरुतो देव्य् अदिते सदने पस्त्ये महि ॥  
र्व्_८,०२७।०६अ अभि प्रिया मरुतो या वो अश्व्या हव्या मित्र प्रयाथन ।  
र्व्_८,०२७।०६च् आ बर्हिर् इन्द्रो वरुणस् तुरा नर आदित्यासः सदन्तु नः ॥  
र्व्_८,०२७।०७अ वयं वो वृक्तबर्हिषो हितप्रयस आनुषक् ।  
र्व्_८,०२७।०७च् सुतसोमासो वरुण हवामहे मनुष्वद् इद्धाग्नयः ॥  
र्व्_८,०२७।०८अ आ प्र यात मरुतो विष्णो अश्विना पूषन् माकीनया धिया ।  
र्व्_८,०२७।०८च् इन्द्र आ यातु प्रथमः सनिष्युभिर् वृषा यो वृत्रहा गृणे ॥  
र्व्_८,०२७।०९अ वि नो देवासो अद्रुहो ऽच्छिद्रं शर्म यच्छत ।  
र्व्_८,०२७।०९च् न यद् दूराद् वसवो नू चिद् अन्तितो वरूथम् आदधर्षति ॥  
र्व्_८,०२७।१०अ अस्ति हि वः सजात्यं रिशादसो देवासो अस्त्य् आप्यम् ।  
र्व्_८,०२७।१०च् प्र णः पूर्वस्मै सुविताय वोचत मक्षू सुम्नाय नव्यसे ॥  
र्व्_८,०२७।११अ इदा हि व उपस्तुतिम् इदा वामस्य भक्तये ।  
र्व्_८,०२७।११च् उप वो विश्ववेदसो नमस्युर् आं असृक्ष्य् अन्याम् इव ॥  
र्व्_८,०२७।१२अ उद् उ ष्य वः सविता सुप्रणीतयो ऽस्थाद् ऊर्ध्वो वरेण्यः ।  
र्व्_८,०२७।१२च् नि द्विपादश् चतुष्पादो अर्थिनो ऽविश्रन् पतयिष्णवः ॥  
र्व्_८,०२७।१३अ देवं-देवं वो ऽवसे देवं-देवम् अभिष्टये ।  
र्व्_८,०२७।१३च् देवं-देवं हुवेम वाजसातये गृणन्तो देव्या धिया ॥  
र्व्_८,०२७।१४अ देवासो हि ष्मा मनवे समन्यवो विश्वे साकं सरातयः ।  
र्व्_८,०२७।१४च् ते नो अद्य ते अपरं तुचे तु नो भवन्तु वरिवोविदः ॥  
र्व्_८,०२७।१५अ प्र वः शंसाम्य् अद्रुहः संस्थ उपस्तुतीनाम् ।  
र्व्_८,०२७।१५च् न तं धूर्तिर् वरुण मित्र मर्त्यं यो वो धामभ्यो ऽविधत् ॥  
र्व्_८,०२७।१६अ प्र स क्षयं तिरते वि महीर् इषो यो वो वराय दाशति ।  
र्व्_८,०२७।१६च् प्र प्रजाभिर् जायते धर्मणस् पर्य् अरिष्टः सर्व एधते ॥  
र्व्_८,०२७।१७अ ऋते स विन्दते युधः सुगेभिर् यात्य् अध्वनः ।  
र्व्_८,०२७।१७च् अर्यमा मित्रो वरुणः सरातयो यं त्रायन्ते सजोषसः ॥  
र्व्_८,०२७।१८अ अज्रे चिद् अस्मै कृणुथा न्यञ्चनं दुर्गे चिद् आ सुसरणम् ।  
र्व्_८,०२७।१८च् एषा चिद् अस्माद् अशनिः परो नु सास्रेधन्ती वि नश्यतु ॥  
र्व्_८,०२७।१९अ यद् अद्य सूर्य उद्यति प्रियक्षत्रा ऋतं दध ।  
र्व्_८,०२७।१९च् यन् निम्रुचि प्रबुधि विश्ववेदसो यद् वा मध्यन्दिने दिवः ॥  
र्व्_८,०२७।२०अ यद् वाभिपित्वे असुरा ऋतं यते छर्दिर् येम वि दाशुषे ।  
र्व्_८,०२७।२०च् वयं तद् वो वसवो विश्ववेदस उप स्थेयाम मध्य आ ॥  
र्व्_८,०२७।२१अ यद् अद्य सूर उदिते यन् मध्यन्दिन आतुचि ।  
र्व्_८,०२७।२१च् वामं धत्थ मनवे विश्ववेदसो जुह्वानाय प्रचेतसे ॥  
र्व्_८,०२७।२२अ वयं तद् वः सम्राज आ वृणीमहे पुत्रो न बहुपाय्यम् ।  
र्व्_८,०२७।२२च् अश्याम तद् आदित्या जुह्वतो हविर् येन वस्यो ऽनशामहै ॥  
  
र्व्_८,०२८।०१अ ये त्रिंशति त्रयस् परो देवासो बर्हिर् आसदन् ।  
र्व्_८,०२८।०१च् विदन्न् अह द्वितासनन् ॥  
र्व्_८,०२८।०२अ वरुणो मित्रो अर्यमा स्मद्रातिषाचो अग्नयः ।  
र्व्_८,०२८।०२च् पत्नीवन्तो वषट्कृताः ॥  
र्व्_८,०२८।०३अ ते नो गोपा अपाच्यास् त उदक् त इत्था न्यक् ।  
र्व्_८,०२८।०३च् पुरस्तात् सर्वया विशा ॥  
र्व्_८,०२८।०४अ यथा वशन्ति देवास् तथेद् असत् तद् एषां नकिर् आ मिनत् ।  
र्व्_८,०२८।०४च् अरावा चन मर्त्यः ॥  
र्व्_८,०२८।०५अ सप्तानां सप्त ऋष्टयः सप्त द्युम्नान्य् एषाम् ।  
र्व्_८,०२८।०५च् सप्तो अधि श्रियो धिरे ॥  
  
र्व्_८,०२९।०१अ बभ्रुर् एको विषुणः सूनरो युवाञ्ज्य् अङ्क्ते हिरण्ययम् ॥  
र्व्_८,०२९।०२अ योनिम् एक आ ससाद द्योतनो ऽन्तर् देवेषु मेधिरः ॥  
र्व्_८,०२९।०३अ वाशीम् एको बिभर्ति हस्त आयसीम् अन्तर् देवेषु निध्रुविः ॥  
र्व्_८,०२९।०४अ वज्रम् एको बिभर्ति हस्त आहितं तेन वृत्राणि जिघ्नते ॥  
र्व्_८,०२९।०५अ तिग्मम् एको बिभर्ति हस्त आयुधं शुचिर् उग्रो जलाषभेषजः ॥  
र्व्_८,०२९।०६अ पथ एकः पीपाय तस्करो यथां एष वेद निधीनाम् ॥  
र्व्_८,०२९।०७अ त्रीण्य् एक उरुगायो वि चक्रमे यत्र देवासो मदन्ति ॥  
र्व्_८,०२९।०८अ विभिर् द्वा चरत एकया सह प्र प्रवासेव वसतः ॥  
र्व्_८,०२९।०९अ सदो द्वा चक्राते उपमा दिवि सम्राजा सर्पिरासुती ॥  
र्व्_८,०२९।१०अ अर्चन्त एके महि साम मन्वत तेन सूर्यम् अरोचयन् ॥  
  
र्व्_८,०३०।०१अ नहि वो अस्त्य् अर्भको देवासो न कुमारकः ।  
र्व्_८,०३०।०१च् विश्वे सतोमहान्त इत् ॥  
र्व्_८,०३०।०२अ इति स्तुतासो असथा रिशादसो ये स्थ त्रयश् च त्रिंशच् च ।  
र्व्_८,०३०।०२च् मनोर् देवा यज्ञियासः ॥  
र्व्_८,०३०।०३अ ते नस् त्राध्वं ते ऽवत त उ नो अधि वोचत ।  
र्व्_८,०३०।०३च् मा नः पथः पित्र्यान् मानवाद् अधि दूरं नैष्ट परावतः ॥  
र्व्_८,०३०।०४अ ये देवास इह स्थन विश्वे वैश्वानरा उत ।  
र्व्_८,०३०।०४च् अस्मभ्यं शर्म सप्रथो गवे ऽश्वाय यच्छत ॥  
  
र्व्_८,०३१।०१अ यो यजाति यजात इत् सुनवच् च पचाति च ।  
र्व्_८,०३१।०१च् ब्रह्मेद् इन्द्रस्य चाकनत् ॥  
र्व्_८,०३१।०२अ पुरोऌआशं यो अस्मै सोमं ररत आशिरम् ।  
र्व्_८,०३१।०२च् पाद् इत् तं शक्रो अंहसः ॥  
र्व्_८,०३१।०३अ तस्य द्युमां असद् रथो देवजूतः स शूशुवत् ।  
र्व्_८,०३१।०३च् विश्वा वन्वन्न् अमित्रिया ॥  
र्व्_८,०३१।०४अ अस्य प्रजावती गृहे ऽसश्चन्ती दिवे-दिवे ।  
र्व्_८,०३१।०४च् इऌआ धेनुमती दुहे ॥  
र्व्_८,०३१।०५अ या दम्पती समनसा सुनुत आ च धावतः ।  
र्व्_८,०३१।०५च् देवासो नित्ययाशिरा ॥  
र्व्_८,०३१।०६अ प्रति प्राशव्यां इतः सम्यञ्चा बर्हिर् आशाते ।  
र्व्_८,०३१।०६च् न ता वाजेषु वायतः ॥  
र्व्_८,०३१।०७अ न देवानाम् अपि ह्नुतः सुमतिं न जुगुक्षतः ।  
र्व्_८,०३१।०७च् श्रवो बृहद् विवासतः ॥  
र्व्_८,०३१।०८अ पुत्रिणा ता कुमारिणा विश्वम् आयुर् व्य् अश्नुतः ।  
र्व्_८,०३१।०८च् उभा हिरण्यपेशसा ॥  
र्व्_८,०३१।०९अ वीतिहोत्रा कृतद्वसू दशस्यन्तामृताय कम् ।  
र्व्_८,०३१।०९च् सम् ऊधो रोमशं हतो देवेषु कृणुतो दुवः ॥  
र्व्_८,०३१।१०अ आ शर्म पर्वतानां वृणीमहे नदीनाम् ।  
र्व्_८,०३१।१०च् आ विष्णोः सचाभुवः ॥  
र्व्_८,०३१।११अ ऐतु पूषा रयिर् भगः स्वस्ति सर्वधातमः ।  
र्व्_८,०३१।११च् उरुर् अध्वा स्वस्तये ॥  
र्व्_८,०३१।१२अ अरमतिर् अनर्वणो विश्वो देवस्य मनसा ।  
र्व्_८,०३१।१२च् आदित्यानाम् अनेह इत् ॥  
र्व्_८,०३१।१३अ यथा नो मित्रो अर्यमा वरुणः सन्ति गोपाः ।  
र्व्_८,०३१।१३च् सुगा ऋतस्य पन्थाः ॥  
र्व्_८,०३१।१४अ अग्निं वः पूर्व्यं गिरा देवम् ईऌए वसूनाम् ।  
र्व्_८,०३१।१४च् सपर्यन्तः पुरुप्रियम् मित्रं न क्षेत्रसाधसम् ॥  
र्व्_८,०३१।१५अ मक्षू देववतो रथः शूरो वा पृत्सु कासु चित् ।  
र्व्_८,०३१।१५च् देवानां य इन् मनो यजमान इयक्षत्य् अभीद् अयज्वनो भुवत् ॥  
र्व्_८,०३१।१६अ न यजमान रिष्यसि न सुन्वान न देवयो ।  
र्व्_८,०३१।१६च् देवानां य इन् मनो यजमान इयक्षत्य् अभीद् अयज्वनो भुवत् ॥  
र्व्_८,०३१।१७अ नकिष् टं कर्मणा नशन् न प्र योषन् न योषति ।  
र्व्_८,०३१।१७च् देवानां य इन् मनो यजमान इयक्षत्य् अभीद् अयज्वनो भुवत् ॥  
र्व्_८,०३१।१८अ असद् अत्र सुवीर्यम् उत त्यद् आश्वश्व्यम् ।  
र्व्_८,०३१।१८च् देवानां य इन् मनो यजमान इयक्षत्य् अभीद् अयज्वनो भुवत् ॥  
  
र्व्_८,०३२।०१अ प्र कृतान्य् ऋजीषिणः कण्वा इन्द्रस्य गाथया ।  
र्व्_८,०३२।०१च् मदे सोमस्य वोचत ॥  
र्व्_८,०३२।०२अ यः सृबिन्दम् अनर्शनिम् पिप्रुं दासम् अहीशुवम् ।  
र्व्_८,०३२।०२च् वधीद् उग्रो रिणन्न् अपः ॥  
र्व्_८,०३२।०३अ न्य् अर्बुदस्य विष्टपं वर्ष्माणम् बृहतस् तिर ।  
र्व्_८,०३२।०३च् कृषे तद् इन्द्र पौंस्यम् ॥  
र्व्_८,०३२।०४अ प्रति श्रुताय वो धृषत् तूर्णाशं न गिरेर् अधि ।  
र्व्_८,०३२।०४च् हुवे सुशिप्रम् ऊतये ॥  
र्व्_८,०३२।०५अ स गोर् अश्वस्य वि व्रजम् मन्दानः सोम्येभ्यः ।  
र्व्_८,०३२।०५च् पुरं न शूर दर्षसि ॥  
र्व्_८,०३२।०६अ यदि मे रारणः सुत उक्थे वा दधसे चनः ।  
र्व्_८,०३२।०६च् आराद् उप स्वधा गहि ॥  
र्व्_८,०३२।०७अ वयं घा ते अपि ष्मसि स्तोतार इन्द्र गिर्वणः ।  
र्व्_८,०३२।०७च् त्वं नो जिन्व सोमपाः ॥  
र्व्_८,०३२।०८अ उत नः पितुम् आ भर संरराणो अविक्षितम् ।  
र्व्_८,०३२।०८च् मघवन् भूरि ते वसु ॥  
र्व्_८,०३२।०९अ उत नो गोमतस् कृधि हिरण्यवतो अश्विनः ।  
र्व्_८,०३२।०९च् इऌआभिः सं रभेमहि ॥  
र्व्_८,०३२।१०अ बृबदुक्थं हवामहे सृप्रकरस्नम् ऊतये ।  
र्व्_८,०३२।१०च् साधु कृण्वन्तम् अवसे ॥  
र्व्_८,०३२।११अ यः संस्थे चिच् छतक्रतुर् आद् ईं कृणोति वृत्रहा ।  
र्व्_८,०३२।११च् जरितृभ्यः पुरूवसुः ॥  
र्व्_८,०३२।१२अ स नः शक्रश् चिद् आ शकद् दानवां अन्तराभरः ।  
र्व्_८,०३२।१२च् इन्द्रो विश्वाभिर् ऊतिभिः ॥  
र्व्_८,०३२।१३अ यो रायो ऽवनिर् महान् सुपारः सुन्वतः सखा ।  
र्व्_८,०३२।१३च् तम् इन्द्रम् अभि गायत ॥  
र्व्_८,०३२।१४अ आयन्तारम् महि स्थिरम् पृतनासु श्रवोजितम् ।  
र्व्_८,०३२।१४च् भूरेर् ईशानम् ओजसा ॥  
र्व्_८,०३२।१५अ नकिर् अस्य शचीनां नियन्ता सूनृतानाम् ।  
र्व्_८,०३२।१५च् नकिर् वक्ता न दाद् इति ॥  
र्व्_८,०३२।१६अ न नूनम् ब्रह्मणाम् ऋणम् प्राशूनाम् अस्ति सुन्वताम् ।  
र्व्_८,०३२।१६च् न सोमो अप्रता पपे ॥  
र्व्_८,०३२।१७अ पन्य इद् उप गायत पन्य उक्थानि शंसत ।  
र्व्_८,०३२।१७च् ब्रह्मा कृणोत पन्य इत् ॥  
र्व्_८,०३२।१८अ पन्य आ दर्दिरच् छता सहस्रा वाज्य् अवृतः ।  
र्व्_८,०३२।१८च् इन्द्रो यो यज्वनो वृधः ॥  
र्व्_८,०३२।१९अ वि षू चर स्वधा अनु कृष्टीनाम् अन्व् आहुवः ।  
र्व्_८,०३२।१९च् इन्द्र पिब सुतानाम् ॥  
र्व्_८,०३२।२०अ पिब स्वधैनवानाम् उत यस् तुग्र्ये सचा ।  
र्व्_८,०३२।२०च् उतायम् इन्द्र यस् तव ॥  
र्व्_८,०३२।२१अ अतीहि मन्युषाविणं सुषुवांसम् उपारणे ।  
र्व्_८,०३२।२१च् इमं रातं सुतम् पिब ॥  
र्व्_८,०३२।२२अ इहि तिस्रः परावत इहि पञ्च जनां अति ।  
र्व्_८,०३२।२२च् धेना इन्द्रावचाकशत् ॥  
र्व्_८,०३२।२३अ सूर्यो रश्मिं यथा सृजा त्वा यच्छन्तु मे गिरः ।  
र्व्_८,०३२।२३च् निम्नम् आपो न सध्र्यक् ॥  
र्व्_८,०३२।२४अ अध्वर्यव् आ तु हि षिञ्च सोमं वीराय शिप्रिणे ।  
र्व्_८,०३२।२४च् भरा सुतस्य पीतये ॥  
र्व्_८,०३२।२५अ य उद्नः फलिगम् भिनन् न्यक् सिन्धूंर् अवासृजत् ।  
र्व्_८,०३२।२५च् यो गोषु पक्वं धारयत् ॥  
र्व्_८,०३२।२६अ अहन् वृत्रम् ऋचीषम और्णवाभम् अहीशुवम् ।  
र्व्_८,०३२।२६च् हिमेनाविध्यद् अर्बुदम् ॥  
र्व्_८,०३२।२७अ प्र व उग्राय निष्टुरे ऽषाऌहाय प्रसक्षिणे ।  
र्व्_८,०३२।२७च् देवत्तम् ब्रह्म गायत ॥  
र्व्_८,०३२।२८अ यो विश्वान्य् अभि व्रता सोमस्य मदे अन्धसः ।  
र्व्_८,०३२।२८च् इन्द्रो देवेषु चेतति ॥  
र्व्_८,०३२।२९अ इह त्या सधमाद्या हरी हिरण्यकेश्या ।  
र्व्_८,०३२।२९च् वोऌहाम् अभि प्रयो हितम् ॥  
र्व्_८,०३२।३०अ अर्वाञ्चं त्वा पुरुष्टुत प्रियमेधस्तुता हरी ।  
र्व्_८,०३२।३०च् सोमपेयाय वक्षतः ॥  
  
र्व्_८,०३३।०१अ वयं घ त्वा सुतावन्त आपो न वृक्तबर्हिषः ।  
र्व्_८,०३३।०१च् पवित्रस्य प्रस्रवणेषु वृत्रहन् परि स्तोतार आसते ॥  
र्व्_८,०३३।०२अ स्वरन्ति त्वा सुते नरो वसो निरेक उक्थिनः ।  
र्व्_८,०३३।०२च् कदा सुतं तृषाण ओक आ गम इन्द्र स्वब्दीव वंसगः ॥  
र्व्_८,०३३।०३अ कण्वेभिर् धृष्णव् आ धृषद् वाजं दर्षि सहस्रिणम् ।  
र्व्_८,०३३।०३च् पिशङ्गरूपम् मघवन् विचर्षणे मक्षू गोमन्तम् ईमहे ॥  
र्व्_८,०३३।०४अ पाहि गायान्धसो मद इन्द्राय मेध्यातिथे ।  
र्व्_८,०३३।०४च् यः सम्मिश्लो हर्योर् यः सुते सचा वज्री रथो हिरण्ययः ॥  
र्व्_८,०३३।०५अ यः सुषव्यः सुदक्षिण इनो यः सुक्रतुर् गृणे ।  
र्व्_८,०३३।०५च् य आकरः सहस्रा यः शतामघ इन्द्रो यः पूर्भिद् आरितः ॥  
र्व्_८,०३३।०६अ यो धृषितो यो ऽवृतो यो अस्ति श्मश्रुषु श्रितः ।  
र्व्_८,०३३।०६च् विभूतद्युम्नश् च्यवनः पुरुष्टुतः क्रत्वा गौर् इव शाकिनः ॥  
र्व्_८,०३३।०७अ क ईं वेद सुते सचा पिबन्तं कद् वयो दधे ।  
र्व्_८,०३३।०७च् अयं यः पुरो विभिनत्त्य् ओजसा मन्दानः शिप्र्य् अन्धसः ॥  
र्व्_८,०३३।०८अ दाना मृगो न वारणः पुरुत्रा चरथं दधे ।  
र्व्_८,०३३।०८च् नकिष् ट्वा नि यमद् आ सुते गमो महांश् चरस्य् ओजसा ॥  
र्व्_८,०३३।०९अ य उग्रः सन्न् अनिष्टृत स्थिरो रणाय संस्कृतः ।  
र्व्_८,०३३।०९च् यदि स्तोतुर् मघवा शृणवद् धवं नेन्द्रो योषत्य् आ गमत् ॥  
र्व्_८,०३३।१०अ सत्यम् इत्था वृषेद् असि वृषजूतिर् नो ऽवृतः ।  
र्व्_८,०३३।१०च् वृषा ह्य् उग्र शृण्विषे परावति वृषो अर्वावति श्रुतः ॥  
र्व्_८,०३३।११अ वृषणस् ते अभीशवो वृषा कशा हिरण्ययी ।  
र्व्_८,०३३।११च् वृषा रथो मघवन् वृषणा हरी वृषा त्वं शतक्रतो ॥  
र्व्_८,०३३।१२अ वृषा सोता सुनोतु ते वृषन्न् ऋजीपिन्न् आ भर ।  
र्व्_८,०३३।१२च् वृषा दधन्वे वृषणं नदीष्व् आ तुभ्यं स्थातर् हरीणाम् ॥  
र्व्_८,०३३।१३अ एन्द्र याहि पीतये मधु शविष्ठ सोम्यम् ।  
र्व्_८,०३३।१३च् नायम् अच्छा मघवा शृणवद् गिरो ब्रह्मोक्था च सुक्रतुः ॥  
र्व्_८,०३३।१४अ वहन्तु त्वा रथेष्ठाम् आ हरयो रथयुजः ।  
र्व्_८,०३३।१४च् तिरश् चिद् अर्यं सवनानि वृत्रहन्न् अन्येषां या शतक्रतो ॥  
र्व्_८,०३३।१५अ अस्माकम् अद्यान्तमं स्तोमं धिष्व महामह ।  
र्व्_८,०३३।१५च् अस्माकं ते सवना सन्तु शन्तमा मदाय द्युक्ष सोमपाः ॥  
र्व्_८,०३३।१६अ नहि षस् तव नो मम शास्त्रे अन्यस्य रण्यति ।  
र्व्_८,०३३।१६च् यो अस्मान् वीर आनयत् ॥  
र्व्_८,०३३।१७अ इन्द्रश् चिद् घा तद् अब्रवीत् स्त्रिया अशास्यम् मनः ।  
र्व्_८,०३३।१७च् उतो अह क्रतुं रघुम् ॥  
र्व्_८,०३३।१८अ सप्ती चिद् घा मदच्युता मिथुना वहतो रथम् ।  
र्व्_८,०३३।१८च् एवेद् धूर् वृष्ण उत्तरा ॥  
र्व्_८,०३३।१९अ अधः पश्यस्व मोपरि सन्तराम् पादकौ हर ।  
र्व्_८,०३३।१९च् मा ते कशप्लकौ दृशन् स्त्री हि ब्रह्मा बभूविथ ॥  
  
र्व्_८,०३४।०१अ एन्द्र याहि हरिभिर् उप कण्वस्य सुष्टुतिम् ।  
र्व्_८,०३४।०१च् दिवो अमुष्य शासतो दिवं यय दिवावसो ॥  
र्व्_८,०३४।०२अ आ त्वा ग्रावा वदन्न् इह सोमी घोषेण यच्छतु ।  
र्व्_८,०३४।०२च् दिवो अमुष्य शासतो दिवं यय दिवावसो ॥  
र्व्_८,०३४।०३अ अत्रा वि नेमिर् एषाम् उरां न धूनुते वृकः ।  
र्व्_८,०३४।०३च् दिवो अमुष्य शासतो दिवं यय दिवावसो ॥  
र्व्_८,०३४।०४अ आ त्वा कण्वा इहावसे हवन्ते वाजसातये ।  
र्व्_८,०३४।०४च् दिवो अमुष्य शासतो दिवं यय दिवावसो ॥  
र्व्_८,०३४।०५अ दधामि ते सुतानां वृष्णे न पूर्वपाय्यम् ।  
र्व्_८,०३४।०५च् दिवो अमुष्य शासतो दिवं यय दिवावसो ॥  
र्व्_८,०३४।०६अ स्मत्पुरन्धिर् न आ गहि विश्वतोधीर् न ऊतये ।  
र्व्_८,०३४।०६च् दिवो अमुष्य शासतो दिवं यय दिवावसो ॥  
र्व्_८,०३४।०७अ आ नो याहि महेमते सहस्रोते शतामघ ।  
र्व्_८,०३४।०७च् दिवो अमुष्य शासतो दिवं यय दिवावसो ॥  
र्व्_८,०३४।०८अ आ त्वा होता मनुर्हितो देवत्रा वक्षद् ईड्यः ।  
र्व्_८,०३४।०८च् दिवो अमुष्य शासतो दिवं यय दिवावसो ॥  
र्व्_८,०३४।०९अ आ त्वा मदच्युता हरी श्येनम् पक्षेव वक्षतः ।  
र्व्_८,०३४।०९च् दिवो अमुष्य शासतो दिवं यय दिवावसो ॥  
र्व्_८,०३४।१०अ आ याह्य् अर्य आ परि स्वाहा सोमस्य पीतये ।  
र्व्_८,०३४।१०च् दिवो अमुष्य शासतो दिवं यय दिवावसो ॥  
र्व्_८,०३४।११अ आ नो याह्य् उपश्रुत्य् उक्थेषु रणया इह ।  
र्व्_८,०३४।११च् दिवो अमुष्य शासतो दिवं यय दिवावसो ॥  
र्व्_८,०३४।१२अ सरूपैर् आ सु नो गहि सम्भृतैः सम्भृताश्वः ।  
र्व्_८,०३४।१२च् दिवो अमुष्य शासतो दिवं यय दिवावसो ॥  
र्व्_८,०३४।१३अ आ याहि पर्वतेभ्यः समुद्रस्याधि विष्टपः ।  
र्व्_८,०३४।१३च् दिवो अमुष्य शासतो दिवं यय दिवावसो ॥  
र्व्_८,०३४।१४अ आ नो गव्यान्य् अश्व्या सहस्रा शूर दर्दृहि ।  
र्व्_८,०३४।१४च् दिवो अमुष्य शासतो दिवं यय दिवावसो ॥  
र्व्_८,०३४।१५अ आ नः सहस्रशो भरायुतानि शतानि च ।  
र्व्_८,०३४।१५च् दिवो अमुष्य शासतो दिवं यय दिवावसो ॥  
र्व्_८,०३४।१६अ आ यद् इन्द्रश् च दद्वहे सहस्रं वसुरोचिषः ।  
र्व्_८,०३४।१६च् ओजिष्ठम् अश्व्यम् पशुम् ॥  
र्व्_८,०३४।१७अ य ऋज्रा वातरंहसो ऽरुषासो रघुष्यदः ।  
र्व्_८,०३४।१७च् भ्राजन्ते सूर्या इव ॥  
र्व्_८,०३४।१८अ पारावतस्य रातिषु द्रवच्चक्रेष्व् आशुषु ।  
र्व्_८,०३४।१८च् तिष्ठं वनस्य मध्य आ ॥  
  
र्व्_८,०३५।०१अ अग्निनेन्द्रेण वरुणेन विष्णुनादित्यै रुद्रैर् वसुभिः सचाभुवा ।  
र्व्_८,०३५।०१च् सजोषसा उषसा सूर्येण च सोमम् पिबतम् अश्विना ॥  
र्व्_८,०३५।०२अ विश्वाभिर् धीभिर् भुवनेन वाजिना दिवा पृथिव्याद्रिभिः सचाभुवा ।  
र्व्_८,०३५।०२च् सजोषसा उषसा सूर्येण च सोमम् पिबतम् अश्विना ॥  
र्व्_८,०३५।०३अ विश्वैर् देवैस् त्रिभिर् एकादशैर् इहाद्भिर् मरुद्भिर् भृगुभिः सचाभुवा ।  
र्व्_८,०३५।०३च् सजोषसा उषसा सूर्येण च सोमम् पिबतम् अश्विना ॥  
र्व्_८,०३५।०४अ जुषेथां यज्ञम् बोधतं हवस्य मे विश्वेह देवौ सवनाव गच्छतम् ।  
र्व्_८,०३५।०४च् सजोषसा उषसा सूर्येण चेषं नो वोऌहम् अश्विना ॥  
र्व्_८,०३५।०५अ स्तोमं जुषेथां युवशेव कन्यनां विश्वेह देवौ सवनाव गच्छतम् ।  
र्व्_८,०३५।०५च् सजोषसा उषसा सूर्येण चेषं नो वोऌहम् अश्विना ॥  
र्व्_८,०३५।०६अ गिरो जुषेथाम् अध्वरं जुषेथां विश्वेह देवौ सवनाव गच्छतम् ।  
र्व्_८,०३५।०६च् सजोषसा उषसा सूर्येण चेषं नो वोऌहम् अश्विना ॥  
र्व्_८,०३५।०७अ हारिद्रवेव पतथो वनेद् उप सोमं सुतम् महिषेवाव गच्छथः ।  
र्व्_८,०३५।०७च् सजोषसा उषसा सूर्येण च त्रिर् वर्तिर् यातम् अश्विना ॥  
र्व्_८,०३५।०८अ हंसाव् इव पतथो अध्वगाव् इव सोमं सुतम् महिषेवाव गच्छथः ।  
र्व्_८,०३५।०८च् सजोषसा उषसा सूर्येण च त्रिर् वर्तिर् यातम् अश्विना ॥  
र्व्_८,०३५।०९अ श्येनाव् इव पतथो हव्यदातये सोमं सुतम् महिषेवाव गच्छथः ।  
र्व्_८,०३५।०९च् सजोषसा उषसा सूर्येण च त्रिर् वर्तिर् यातम् अश्विना ॥  
र्व्_८,०३५।१०अ पिबतं च तृप्णुतं चा च गच्छतम् प्रजां च धत्तं द्रविणं च धत्तम् ।  
र्व्_८,०३५।१०च् सजोषसा उषसा सूर्येण चोर्जं नो धत्तम् अश्विना ॥  
र्व्_८,०३५।११अ जयतं च प्र स्तुतं च प्र चावतम् प्रजां च धत्तं द्रविणं च धत्तम् ।  
र्व्_८,०३५।११च् सजोषसा उषसा सूर्येण चोर्जं नो धत्तम् अश्विना ॥  
र्व्_८,०३५।१२अ हतं च शत्रून् यततं च मित्रिणः प्रजां च धत्तं द्रविणं च धत्तम् ।  
र्व्_८,०३५।१२च् सजोषसा उषसा सूर्येण चोर्जं नो धत्तम् अश्विना ॥  
र्व्_८,०३५।१३अ मित्रावरुणवन्ता उत धर्मवन्ता मरुत्वन्ता जरितुर् गच्छथो हवम् ।  
र्व्_८,०३५।१३च् सजोषसा उषसा सूर्येण चादित्यैर् यातम् अश्विना ॥  
र्व्_८,०३५।१४अ अङ्गिरस्वन्ता उत विष्णुवन्ता मरुत्वन्ता जरितुर् गच्छथो हवम् ।  
र्व्_८,०३५।१४च् सजोषसा उषसा सूर्येण चादित्यैर् यातम् अश्विना ॥  
र्व्_८,०३५।१५अ ऋभुमन्ता वृषणा वाजवन्ता मरुत्वन्ता जरितुर् गच्छथो हवम् ।  
र्व्_८,०३५।१५च् सजोषसा उषसा सूर्येण चादित्यैर् यातम् अश्विना ॥  
र्व्_८,०३५।१६अ ब्रह्म जिन्वतम् उत जिन्वतं धियो हतं रक्षांसि सेधतम् अमीवाः ।  
र्व्_८,०३५।१६च् सजोषसा उषसा सूर्येण च सोमं सुन्वतो अश्विना ॥  
र्व्_८,०३५।१७अ क्षत्रं जिन्वतम् उत जिन्वतं नॄन् हतं रक्षांसि सेधतम् अमीवाः ।  
र्व्_८,०३५।१७च् सजोषसा उषसा सूर्येण च सोमं सुन्वतो अश्विना ॥  
र्व्_८,०३५।१८अ धेनूर् जिन्वतम् उत जिन्वतं विशो हतं रक्षांसि सेधतम् अमीवाः ।  
र्व्_८,०३५।१८च् सजोषसा उषसा सूर्येण च सोमं सुन्वतो अश्विना ॥  
र्व्_८,०३५।१९अ अत्रेर् इव शृणुतम् पूर्व्यस्तुतिं श्यावाश्वस्य सुन्वतो मदच्युता ।  
र्व्_८,०३५।१९च् सजोषसा उषसा सूर्येण चाश्विना तिरोअह्न्यम् ॥  
र्व्_८,०३५।२०अ सर्गां इव सृजतं सुष्टुतीर् उप श्यावाश्वस्य सुन्वतो मदच्युता ।  
र्व्_८,०३५।२०च् सजोषसा उषसा सूर्येण चाश्विना तिरोअह्न्यम् ॥  
र्व्_८,०३५।२१अ रश्मींर् इव यच्छतम् अध्वरां उप श्यावाश्वस्य सुन्वतो मदच्युता ।  
र्व्_८,०३५।२१च् सजोषसा उषसा सूर्येण चाश्विना तिरोअह्न्यम् ॥  
र्व्_८,०३५।२२अ अर्वाग् रथं नि यच्छतम् पिबतं सोम्यम् मधु ।  
र्व्_८,०३५।२२च् आ यातम् अश्विना गतम् अवस्युर् वाम् अहं हुवे धत्तं रत्नानि दाशुषे ॥  
र्व्_८,०३५।२३अ नमोवाके प्रस्थिते अध्वरे नरा विवक्षणस्य पीतये ।  
र्व्_८,०३५।२३च् आ यातम् अश्विना गतम् अवस्युर् वाम् अहं हुवे धत्तं रत्नानि दाशुषे ॥  
र्व्_८,०३५।२४अ स्वाहाकृतस्य तृम्पतं सुतस्य देवाव् अन्धसः ।  
र्व्_८,०३५।२४च् आ यातम् अश्विना गतम् अवस्युर् वाम् अहं हुवे धत्तं रत्नानि दाशुषे ॥  
  
र्व्_८,०३६।०१अ अवितासि सुन्वतो वृक्तबर्हिषः पिबा सोमम् मदाय कं शतक्रतो ।  
र्व्_८,०३६।०१च् यं ते भागम् अधारयन् विश्वाः सेहानः पृतना उरु ज्रयः सम् अप्सुजिन् मरुत्वां इन्द्र सत्पते ॥  
र्व्_८,०३६।०२अ प्राव स्तोतारम् मघवन्न् अव त्वाम् पिबा सोमम् मदाय कं शतक्रतो ।  
र्व्_८,०३६।०२च् यं ते भागम् अधारयन् विश्वाः सेहानः पृतना उरु ज्रयः सम् अप्सुजिन् मरुत्वां इन्द्र सत्पते ॥  
र्व्_८,०३६।०३अ ऊर्जा देवां अवस्य् ओजसा त्वाम् पिबा सोमम् मदाय कं शतक्रतो ।  
र्व्_८,०३६।०३च् यं ते भागम् अधारयन् विश्वाः सेहानः पृतना उरु ज्रयः सम् अप्सुजिन् मरुत्वां इन्द्र सत्पते ॥  
र्व्_८,०३६।०४अ जनिता दिवो जनिता पृथिव्याः पिबा सोमम् मदाय कं शतक्रतो ।  
र्व्_८,०३६।०४च् यं ते भागम् अधारयन् विश्वाः सेहानः पृतना उरु ज्रयः सम् अप्सुजिन् मरुत्वां इन्द्र सत्पते ॥  
र्व्_८,०३६।०५अ जनिताश्वानां जनिता गवाम् असि पिबा सोमम् मदाय कं शतक्रतो ।  
र्व्_८,०३६।०५च् यं ते भागम् अधारयन् विश्वाः सेहानः पृतना उरु ज्रयः सम् अप्सुजिन् मरुत्वां इन्द्र सत्पते ॥  
र्व्_८,०३६।०६अ अत्रीणां स्तोमम् अद्रिवो महस् कृधि पिबा सोमम् मदाय कं शतक्रतो ।  
र्व्_८,०३६।०६च् यं ते भागम् अधारयन् विश्वाः सेहानः पृतना उरु ज्रयः सम् अप्सुजिन् मरुत्वां इन्द्र सत्पते ॥  
र्व्_८,०३६।०७अ श्यावाश्वस्य सुन्वतस् तथा शृणु यथाशृणोर् अत्रेः कर्माणि कृण्वतः ।  
र्व्_८,०३६।०७च् प्र त्रसदस्युम् आविथ त्वम् एक इन् नृषाह्य इन्द्र ब्रह्माणि वर्धयन् ॥  
  
र्व्_८,०३७।०१अ प्रेदम् ब्रह्म वृत्रतूर्येष्व् आविथ प्र सुन्वतः शचीपत इन्द्र विश्वाभिर् ऊतिभिः ।  
र्व्_८,०३७।०१द् माध्यन्दिनस्य सवनस्य वृत्रहन्न् अनेद्य पिबा सोमस्य वज्रिवः ॥  
र्व्_८,०३७।०२अ सेहान उग्र पृतना अभि द्रुहः शचीपत इन्द्र विश्वाभिर् ऊतिभिः ।  
र्व्_८,०३७।०२द् माध्यन्दिनस्य सवनस्य वृत्रहन्न् अनेद्य पिबा सोमस्य वज्रिवः ॥  
र्व्_८,०३७।०३अ एकराऌ अस्य भुवनस्य राजसि शचीपत इन्द्र विश्वाभिर् ऊतिभिः ।  
र्व्_८,०३७।०३द् माध्यन्दिनस्य सवनस्य वृत्रहन्न् अनेद्य पिबा सोमस्य वज्रिवः ॥  
र्व्_८,०३७।०४अ सस्थावाना यवयसि त्वम् एक इच् छचीपत इन्द्र विश्वाभिर् ऊतिभिः ।  
र्व्_८,०३७।०४द् माध्यन्दिनस्य सवनस्य वृत्रहन्न् अनेद्य पिबा सोमस्य वज्रिवः ॥  
र्व्_८,०३७।०५अ क्षेमस्य च प्रयुजश् च त्वम् ईशिषे शचीपत इन्द्र विश्वाभिर् ऊतिभिः ।  
र्व्_८,०३७।०५द् माध्यन्दिनस्य सवनस्य वृत्रहन्न् अनेद्य पिबा सोमस्य वज्रिवः ॥  
र्व्_८,०३७।०६अ क्षत्राय त्वम् अवसि न त्वम् आविथ शचीपत इन्द्र विश्वाभिर् ऊतिभिः ।  
र्व्_८,०३७।०६द् माध्यन्दिनस्य सवनस्य वृत्रहन्न् अनेद्य पिबा सोमस्य वज्रिवः ॥  
र्व्_८,०३७।०७अ श्यावाश्वस्य रेभतस् तथा शृणु यथाशृणोर् अत्रेः कर्माणि कृण्वतः ।  
र्व्_८,०३७।०७च् प्र त्रसदस्युम् आविथ त्वम् एक इन् नृषाह्य इन्द्र क्षत्राणि वर्धयन् ॥  
  
र्व्_८,०३८।०१अ यज्ञस्य हि स्थ ऋत्विजा सस्नी वाजेषु कर्मसु ।  
र्व्_८,०३८।०१च् इन्द्राग्नी तस्य बोधतम् ॥  
र्व्_८,०३८।०२अ तोशासा रथयावाना वृत्रहणापराजिता ।  
र्व्_८,०३८।०२च् इन्द्राग्नी तस्य बोधतम् ॥  
र्व्_८,०३८।०३अ इदं वाम् मदिरम् मध्व् अधुक्षन्न् अद्रिभिर् नरः ।  
र्व्_८,०३८।०३च् इन्द्राग्नी तस्य बोधतम् ॥  
र्व्_८,०३८।०४अ जुषेथां यज्ञम् इष्टये सुतं सोमं सधस्तुती ।  
र्व्_८,०३८।०४च् इन्द्राग्नी आ गतं नरा ॥  
र्व्_८,०३८।०५अ इमा जुषेथां सवना येभिर् हव्यान्य् ऊहथुः ।  
र्व्_८,०३८।०५च् इन्द्राग्नी आ गतं नरा ॥  
र्व्_८,०३८।०६अ इमां गायत्रवर्तनिं जुषेथां सुष्टुतिम् मम ।  
र्व्_८,०३८।०६च् इन्द्राग्नी आ गतं नरा ॥  
र्व्_८,०३८।०७अ प्रातर्यावभिर् आ गतं देवेभिर् जेन्यावसू ।  
र्व्_८,०३८।०७च् इन्द्राग्नी सोमपीतये ॥  
र्व्_८,०३८।०८अ श्यावाश्वस्य सुन्वतो ऽत्रीणां शृणुतं हवम् ।  
र्व्_८,०३८।०८च् इन्द्राग्नी सोमपीतये ॥  
र्व्_८,०३८।०९अ एवा वाम् अह्व ऊतये यथाहुवन्त मेधिराः ।  
र्व्_८,०३८।०९च् इन्द्राग्नी सोमपीतये ॥  
र्व्_८,०३८।१०अ आहं सरस्वतीवतोर् इन्द्राग्न्योर् अवो वृणे ।  
र्व्_८,०३८।१०च् याभ्यां गायत्रम् ऋच्यते ॥  
  
र्व्_८,०३९।०१अ अग्निम् अस्तोष्य् ऋग्मियम् अग्निम् ईऌआ यजध्यै ।  
र्व्_८,०३९।०१च् अग्निर् देवां अनक्तु न उभे हि विदथे कविर् अन्तश् चरति दूत्यं नभन्ताम् अन्यके समे ॥  
र्व्_८,०३९।०२अ न्य् अग्ने नव्यसा वचस् तनूषु शंसम् एषाम् ।  
र्व्_८,०३९।०२च् न्य् अराती रराव्णां विश्वा अर्यो अरातीर् इतो युच्छन्त्व् आमुरो नभन्ताम् अन्यके समे ॥  
र्व्_८,०३९।०३अ अग्ने मन्मानि तुभ्यं कं घृतं न जुह्व आसनि ।  
र्व्_८,०३९।०३च् स देवेषु प्र चिकिद्धि त्वं ह्य् असि पूर्व्यः शिवो दूतो विवस्वतो नभन्ताम् अन्यके समे ॥  
र्व्_८,०३९।०४अ तत्-तद् अग्निर् वयो दधे यथा-यथा कृपण्यति ।  
र्व्_८,०३९।०४च् ऊर्जाहुतिर् वसूनां शं च योश् च मयो दधे विश्वस्यै देवहूत्यै नभन्ताम् अन्यके समे ॥  
र्व्_८,०३९।०५अ स चिकेत सहीयसाग्निश् चित्रेण कर्मणा ।  
र्व्_८,०३९।०५च् स होता शश्वतीनां दक्षिणाभिर् अभीवृत इनोति च प्रतीव्यं नभन्ताम् अन्यके समे ॥  
र्व्_८,०३९।०६अ अग्निर् जाता देवानाम् अग्निर् वेद मर्तानाम् अपीच्यम् ।  
र्व्_८,०३९।०६च् अग्निः स द्रविणोदा अग्निर् द्वारा व्य् ऊर्णुते स्वाहुतो नवीयसा नभन्ताम् अन्यके समे ॥  
र्व्_८,०३९।०७अ अग्निर् देवेषु संवसुः स विक्षु यज्ञियास्व् आ ।  
र्व्_८,०३९।०७च् स मुदा काव्या पुरु विश्वम् भूमेव पुष्यति देवो देवेषु यज्ञियो नभन्ताम् अन्यके समे ॥  
र्व्_८,०३९।०८अ यो अग्निः सप्तमानुषः श्रितो विश्वेषु सिन्धुषु ।  
र्व्_८,०३९।०८च् तम् आगन्म त्रिपस्त्यम् मन्धातुर् दस्युहन्तमम् अग्निं यज्ञेषु पूर्व्यं नभन्ताम् अन्यके समे ॥  
र्व्_८,०३९।०९अ अग्निस् त्रीणि त्रिधातून्य् आ क्षेति विदथा कविः ।  
र्व्_८,०३९।०९च् स त्रींर् एकादशां इह यक्षच् च पिप्रयच् च नो विप्रो दूतः परिष्कृतो नभन्ताम् अन्यके समे ॥  
र्व्_८,०३९।१०अ त्वं नो अग्न आयुषु त्वं देवेषु पूर्व्य वस्व एक इरज्यसि ।  
र्व्_८,०३९।१०द् त्वाम् आपः परिस्रुतः परि यन्ति स्वसेतवो नभन्ताम् अन्यके समे ॥  
  
र्व्_८,०४०।०१अ इन्द्राग्नी युवं सु नः सहन्ता दासथो रयिम् ।  
र्व्_८,०४०।०१च् येन दृऌहा समत्स्व् आ वीऌउ चित् साहिषीमह्य् अग्निर् वनेव वात इन् नभन्ताम् अन्यके समे ॥  
र्व्_८,०४०।०२अ नहि वां वव्रयामहे ऽथेन्द्रम् इद् यजामहे शविष्ठं नृणां नरम् ।  
र्व्_८,०४०।०२द् स नः कदा चिद् अर्वता गमद् आ वाजसातये गमद् आ मेधसातये नभन्ताम् अन्यके समे ॥  
र्व्_८,०४०।०३अ ता हि मध्यम् भराणाम् इन्द्राग्नी अधिक्षितः ।  
र्व्_८,०४०।०३च् ता उ कवित्वना कवी पृच्छ्यमाना सखीयते सं धीतम् अश्नुतं नरा नभन्ताम् अन्यके समे ॥  
र्व्_८,०४०।०४अ अभ्य् अर्च नभाकवद् इन्द्राग्नी यजसा गिरा ।  
र्व्_८,०४०।०४च् ययोर् विश्वम् इदं जगद् इयं द्यौः पृथिवी मह्य् उपस्थे बिभृतो वसु नभन्ताम् अन्यके समे ॥  
र्व्_८,०४०।०५अ प्र ब्रह्माणि नभाकवद् इन्द्राग्निभ्याम् इरज्यत ।  
र्व्_८,०४०।०५च् या सप्तबुध्नम् अर्णवं जिह्मबारम् अपोर्णुत इन्द्र ईशान ओजसा नभन्ताम् अन्यके समे ॥  
र्व्_८,०४०।०६अ अपि वृश्च पुराणवद् व्रततेर् इव गुष्पितम् ओजो दासस्य दम्भय ।  
र्व्_८,०४०।०६द् वयं तद् अस्य सम्भृतं वस्व् इन्द्रेण वि भजेमहि नभन्ताम् अन्यके समे ॥  
र्व्_८,०४०।०७अ यद् इन्द्राग्नी जना इमे विह्वयन्ते तना गिरा ।  
र्व्_८,०४०।०७च् अस्माकेभिर् नृभिर् वयं सासह्याम पृतन्यतो वनुयाम वनुष्यतो नभन्ताम् अन्यके समे ॥  
र्व्_८,०४०।०८अ या नु श्वेताव् अवो दिव उच्चरात उप द्युभिः ।  
र्व्_८,०४०।०८च् इन्द्राग्न्योर् अनु व्रतम् उहाना यन्ति सिन्धवो यान् सीम् बन्धाद् अमुञ्चतां नभन्ताम् अन्यके समे ॥  
र्व्_८,०४०।०९अ पूर्वीष् ट इन्द्रोपमातयः पूर्वीर् उत प्रशस्तयः सूनो हिन्वस्य हरिवः ।  
र्व्_८,०४०।०९द् वस्वो वीरस्यापृचो या नु साधन्त नो धियो नभन्ताम् अन्यके समे ॥  
र्व्_८,०४०।१०अ तं शिशीता सुवृक्तिभिस् त्वेषं सत्वानम् ऋग्मियम् ।  
र्व्_८,०४०।१०च् उतो नु चिद् य ओजसा शुष्णस्याण्डानि भेदति जेषत् स्वर्वतीर् अपो नभन्ताम् अन्यके समे ॥  
र्व्_८,०४०।११अ तं शिशीता स्वध्वरं सत्यं सत्वानम् ऋत्वियम् ।  
र्व्_८,०४०।११च् उतो नु चिद् य ओहत आण्डा शुष्णस्य भेदत्य् अजैः स्वर्वतीर् अपो नभन्ताम् अन्यके समे ॥  
र्व्_८,०४०।१२अ एवेन्द्राग्निभ्याम् पितृवन् नवीयो मन्धातृवद् अङ्गिरस्वद् अवाचि ।  
र्व्_८,०४०।१२च् त्रिधातुना शर्मणा पातम् अस्मान् वयं स्याम पतयो रयीणाम् ॥  
  
र्व्_८,०४१।०१अ अस्मा ऊ षु प्रभूतये वरुणाय मरुद्भ्यो ऽर्चा विदुष्टरेभ्यः ।  
र्व्_८,०४१।०१द् यो धीता मानुषाणाम् पश्वो गा इव रक्षति नभन्ताम् अन्यके समे ॥  
र्व्_८,०४१।०२अ तम् ऊ षु समना गिरा पितॄणां च मन्मभिः ।  
र्व्_८,०४१।०२च् नाभाकस्य प्रशस्तिभिर् यः सिन्धूनाम् उपोदये सप्तस्वसा स मध्यमो नभन्ताम् अन्यके समे ॥  
र्व्_८,०४१।०३अ स क्षपः परि षस्वजे न्य् उस्रो मायया दधे स विश्वम् परि दर्शतः ।  
र्व्_८,०४१।०३द् तस्य वेनीर् अनु व्रतम् उषस् तिस्रो अवर्धयन् नभन्ताम् अन्यके समे ॥  
र्व्_८,०४१।०४अ यः ककुभो निधारयः पृथिव्याम् अधि दर्शतः ।  
र्व्_८,०४१।०४च् स माता पूर्व्यम् पदं तद् वरुणस्य सप्त्यं स हि गोपा इवेर्यो नभन्ताम् अन्यके समे ॥  
र्व्_८,०४१।०५अ यो धर्ता भुवनानां य उस्राणाम् अपीच्या वेद नामानि गुह्या ।  
र्व्_८,०४१।०५द् स कविः काव्या पुरु रूपं द्यौर् इव पुष्यति नभन्ताम् अन्यके समे ॥  
र्व्_८,०४१।०६अ यस्मिन् विश्वानि काव्या चक्रे नाभिर् इव श्रिता ।  
र्व्_८,०४१।०६च् त्रितं जूती सपर्यत व्रजे गावो न संयुजे युजे अश्वां अयुक्षत नभन्ताम् अन्यके समे ॥  
र्व्_८,०४१।०७अ य आस्व् अत्क आशये विश्वा जातान्य् एषाम् ।  
र्व्_८,०४१।०७च् परि धामानि मर्मृशद् वरुणस्य पुरो गये विश्वे देवा अनु व्रतं नभन्ताम् अन्यके समे ॥  
र्व्_८,०४१।०८अ स समुद्रो अपीच्यस् तुरो द्याम् इव रोहति नि यद् आसु यजुर् दधे ।  
र्व्_८,०४१।०८द् स माया अर्चिना पदास्तृणान् नाकम् आरुहन् नभन्ताम् अन्यके समे ॥  
र्व्_८,०४१।०९अ यस्य श्वेता विचक्षणा तिस्रो भूमीर् अधिक्षितः ।  
र्व्_८,०४१।०९च् त्रिर् उत्तराणि पप्रतुर् वरुणस्य ध्रुवं सदः स सप्तानाम् इरज्यति नभन्ताम् अन्यके समे ॥  
र्व्_८,०४१।१०अ यः श्वेतां अधिनिर्णिजश् चक्रे कृष्णां अनु व्रता ।  
र्व्_८,०४१।१०च् स धाम पूर्व्यम् ममे य स्कम्भेन वि रोदसी अजो न द्याम् अधारयन् नभन्ताम् अन्यके समे ॥  
  
र्व्_८,०४२।०१अ अस्तभ्नाद् द्याम् असुरो विश्ववेदा अमिमीत वरिमाणम् पृथिव्याः ।  
र्व्_८,०४२।०१च् आसीदद् विश्वा भुवनानि सम्राड् विश्वेत् तानि वरुणस्य व्रतानि ॥  
र्व्_८,०४२।०२अ एवा वन्दस्व वरुणम् बृहन्तं नमस्या धीरम् अमृतस्य गोपाम् ।  
र्व्_८,०४२।०२च् स नः शर्म त्रिवरूथं वि यंसत् पातं नो द्यावापृथिवी उपस्थे ॥  
र्व्_८,०४२।०३अ इमां धियं शिक्षमाणस्य देव क्रतुं दक्षं वरुण सं शिशाधि ।  
र्व्_८,०४२।०३च् ययाति विश्वा दुरिता तरेम सुतर्माणम् अधि नावं रुहेम ॥  
र्व्_८,०४२।०४अ आ वां ग्रावाणो अश्विना धीभिर् विप्रा अचुच्यवुः ।  
र्व्_८,०४२।०४च् नासत्या सोमपीतये नभन्ताम् अन्यके समे ॥  
र्व्_८,०४२।०५अ यथा वाम् अत्रिर् अश्विना गीर्भिर् विप्रो अजोहवीत् ।  
र्व्_८,०४२।०५च् नासत्या सोमपीतये नभन्ताम् अन्यके समे ॥  
र्व्_८,०४२।०६अ एवा वाम् अह्व ऊतये यथाहुवन्त मेधिराः ।  
र्व्_८,०४२।०६च् नासत्या सोमपीतये नभन्ताम् अन्यके समे ॥  
  
र्व्_८,०४३।०१अ इमे विप्रस्य वेधसो ऽग्नेर् अस्तृतयज्वनः ।  
र्व्_८,०४३।०१च् गिर स्तोमास ईरते ॥  
र्व्_८,०४३।०२अ अस्मै ते प्रतिहर्यते जातवेदो विचर्षणे ।  
र्व्_८,०४३।०२च् अग्ने जनामि सुष्टुतिम् ॥  
र्व्_८,०४३।०३अ आरोका इव घेद् अह तिग्मा अग्ने तव त्विषः ।  
र्व्_८,०४३।०३च् दद्भिर् वनानि बप्सति ॥  
र्व्_८,०४३।०४अ हरयो धूमकेतवो वातजूता उप द्यवि ।  
र्व्_८,०४३।०४च् यतन्ते वृथग् अग्नयः ॥  
र्व्_८,०४३।०५अ एते त्ये वृथग् अग्नय इद्धासः सम् अदृक्षत ।  
र्व्_८,०४३।०५च् उषसाम् इव केतवः ॥  
र्व्_८,०४३।०६अ कृष्णा रजांसि पत्सुतः प्रयाणे जातवेदसः ।  
र्व्_८,०४३।०६च् अग्निर् यद् रोधति क्षमि ॥  
र्व्_८,०४३।०७अ धासिं कृण्वान ओषधीर् बप्सद् अग्निर् न वायति ।  
र्व्_८,०४३।०७च् पुनर् यन् तरुणीर् अपि ॥  
र्व्_८,०४३।०८अ जिह्वाभिर् अह नन्नमद् अर्चिषा जञ्जणाभवन् ।  
र्व्_८,०४३।०८च् अग्निर् वनेषु रोचते ॥  
र्व्_८,०४३।०९अ अप्स्व् अग्ने सधिष् टव सौषधीर् अनु रुध्यसे ।  
र्व्_८,०४३।०९च् गर्भे सञ् जायसे पुनः ॥  
र्व्_८,०४३।१०अ उद् अग्ने तव तद् घृताद् अर्ची रोचत आहुतम् ।  
र्व्_८,०४३।१०च् निंसानं जुह्वो मुखे ॥  
र्व्_८,०४३।११अ उक्षान्नाय वशान्नाय सोमपृष्ठाय वेधसे ।  
र्व्_८,०४३।११च् स्तोमैर् विधेमाग्नये ॥  
र्व्_८,०४३।१२अ उत त्वा नमसा वयं होतर् वरेण्यक्रतो ।  
र्व्_८,०४३।१२च् अग्ने समिद्भिर् ईमहे ॥  
र्व्_८,०४३।१३अ उत त्वा भृगुवच् छुचे मनुष्वद् अग्न आहुत ।  
र्व्_८,०४३।१३च् अङ्गिरस्वद् धवामहे ॥  
र्व्_८,०४३।१४अ त्वं ह्य् अग्ने अग्निना विप्रो विप्रेण सन् सता ।  
र्व्_८,०४३।१४च् सखा सख्या समिध्यसे ॥  
र्व्_८,०४३।१५अ स त्वं विप्राय दाशुषे रयिं देहि सहस्रिणम् ।  
र्व्_८,०४३।१५च् अग्ने वीरवतीम् इषम् ॥  
र्व्_८,०४३।१६अ अग्ने भ्रातः सहस्कृत रोहिदश्व शुचिव्रत ।  
र्व्_८,०४३।१६च् इमं स्तोमं जुषस्व मे ॥  
र्व्_८,०४३।१७अ उत त्वाग्ने मम स्तुतो वाश्राय प्रतिहर्यते ।  
र्व्_८,०४३।१७च् गोष्ठं गाव इवाशत ॥  
र्व्_८,०४३।१८अ तुभ्यं ता अङ्गिरस्तम विश्वाः सुक्षितयः पृथक् ।  
र्व्_८,०४३।१८च् अग्ने कामाय येमिरे ॥  
र्व्_८,०४३।१९अ अग्निं धीभिर् मनीषिणो मेधिरासो विपश्चितः ।  
र्व्_८,०४३।१९च् अद्मसद्याय हिन्विरे ॥  
र्व्_८,०४३।२०अ तं त्वाम् अज्मेषु वाजिनं तन्वाना अग्ने अध्वरम् ।  
र्व्_८,०४३।२०च् वह्निं होतारम् ईऌअते ॥  
र्व्_८,०४३।२१अ पुरुत्रा हि सदृङ्ङ् असि विशो विश्वा अनु प्रभुः ।  
र्व्_८,०४३।२१च् समत्सु त्वा हवामहे ॥  
र्व्_८,०४३।२२अ तम् ईऌइष्व य आहुतो ऽग्निर् विभ्राजते घृतैः ।  
र्व्_८,०४३।२२च् इमं नः शृणवद् धवम् ॥  
र्व्_८,०४३।२३अ तं त्वा वयं हवामहे शृण्वन्तं जातवेदसम् ।  
र्व्_८,०४३।२३च् अग्ने घ्नन्तम् अप द्विषः ॥  
र्व्_८,०४३।२४अ विशां राजानम् अद्भुतम् अध्यक्षं धर्मणाम् इमम् ।  
र्व्_८,०४३।२४च् अग्निम् ईऌए स उ श्रवत् ॥  
र्व्_८,०४३।२५अ अग्निं विश्वायुवेपसम् मर्यं न वाजिनं हितम् ।  
र्व्_८,०४३।२५च् सप्तिं न वाजयामसि ॥  
र्व्_८,०४३।२६अ घ्नन् मृध्राण्य् अप द्विषो दहन् रक्षांसि विश्वहा ।  
र्व्_८,०४३।२६च् अग्ने तिग्मेन दीदिहि ॥  
र्व्_८,०४३।२७अ यं त्वा जनास इन्धते मनुष्वद् अङ्गिरस्तम ।  
र्व्_८,०४३।२७च् अग्ने स बोधि मे वचः ॥  
र्व्_८,०४३।२८अ यद् अग्ने दिविजा अस्य् अप्सुजा वा सहस्कृत ।  
र्व्_८,०४३।२८च् तं त्वा गीर्भिर् हवामहे ॥  
र्व्_८,०४३।२९अ तुभ्यं घेत् ते जना इमे विश्वाः सुक्षितयः पृथक् ।  
र्व्_८,०४३।२९च् धासिं हिन्वन्त्य् अत्तवे ॥  
र्व्_८,०४३।३०अ ते घेद् अग्ने स्वाध्यो ऽहा विश्वा नृचक्षसः ।  
र्व्_८,०४३।३०च् तरन्तः स्याम दुर्गहा ॥  
र्व्_८,०४३।३१अ अग्निम् मन्द्रम् पुरुप्रियं शीरम् पावकशोचिषम् ।  
र्व्_८,०४३।३१च् हृद्भिर् मन्द्रेभिर् ईमहे ॥  
र्व्_८,०४३।३२अ स त्वम् अग्ने विभावसुः सृजन् सूर्यो न रश्मिभिः ।  
र्व्_८,०४३।३२च् शर्धन् तमांसि जिघ्नसे ॥  
र्व्_८,०४३।३३अ तत् ते सहस्व ईमहे दात्रं यन् नोपदस्यति ।  
र्व्_८,०४३।३३च् त्वद् अग्ने वार्यं वसु ॥  
  
र्व्_८,०४४।०१अ समिधाग्निं दुवस्यत घृतैर् बोधयतातिथिम् ।  
र्व्_८,०४४।०१च् आस्मिन् हव्या जुहोतन ॥  
र्व्_८,०४४।०२अ अग्ने स्तोमं जुषस्व मे वर्धस्वानेन मन्मना ।  
र्व्_८,०४४।०२च् प्रति सूक्तानि हर्य नः ॥  
र्व्_८,०४४।०३अ अग्निं दूतम् पुरो दधे हव्यवाहम् उप ब्रुवे ।  
र्व्_८,०४४।०३च् देवां आ सादयाद् इह ॥  
र्व्_८,०४४।०४अ उत् ते बृहन्तो अर्चयः समिधानस्य दीदिवः ।  
र्व्_८,०४४।०४च् अग्ने शुक्रास ईरते ॥  
र्व्_८,०४४।०५अ उप त्वा जुह्वो मम घृताचीर् यन्तु हर्यत ।  
र्व्_८,०४४।०५च् अग्ने हव्या जुषस्व नः ॥  
र्व्_८,०४४।०६अ मन्द्रं होतारम् ऋत्विजं चित्रभानुं विभावसुम् ।  
र्व्_८,०४४।०६च् अग्निम् ईऌए स उ श्रवत् ॥  
र्व्_८,०४४।०७अ प्रत्नं होतारम् ईड्यं जुष्टम् अग्निं कविक्रतुम् ।  
र्व्_८,०४४।०७च् अध्वराणाम् अभिश्रियम् ॥  
र्व्_८,०४४।०८अ जुषाणो अङ्गिरस्तमेमा हव्यान्य् आनुषक् ।  
र्व्_८,०४४।०८च् अग्ने यज्ञं नय ऋतुथा ॥  
र्व्_८,०४४।०९अ समिधान उ सन्त्य शुक्रशोच इहा वह ।  
र्व्_८,०४४।०९च् चिकित्वान् दैव्यं जनम् ॥  
र्व्_८,०४४।१०अ विप्रं होतारम् अद्रुहं धूमकेतुं विभावसुम् ।  
र्व्_८,०४४।१०च् यज्ञानां केतुम् ईमहे ॥  
र्व्_८,०४४।११अ अग्ने नि पाहि नस् त्वम् प्रति ष्म देव रीषतः ।  
र्व्_८,०४४।११च् भिन्धि द्वेषः सहस्कृत ॥  
र्व्_८,०४४।१२अ अग्निः प्रत्नेन मन्मना शुम्भानस् तन्वं स्वाम् ।  
र्व्_८,०४४।१२च् कविर् विप्रेण वावृधे ॥  
र्व्_८,०४४।१३अ ऊर्जो नपातम् आ हुवे ऽग्निम् पावकशोचिषम् ।  
र्व्_८,०४४।१३च् अस्मिन् यज्ञे स्वध्वरे ॥  
र्व्_८,०४४।१४अ स नो मित्रमहस् त्वम् अग्ने शुक्रेण शोचिषा ।  
र्व्_८,०४४।१४च् देवैर् आ सत्सि बर्हिषि ॥  
र्व्_८,०४४।१५अ यो अग्निं तन्वो दमे देवम् मर्तः सपर्यति ।  
र्व्_८,०४४।१५च् तस्मा इद् दीदयद् वसु ॥  
र्व्_८,०४४।१६अ अग्निर् मूर्धा दिवः ककुत् पतिः पृथिव्या अयम् ।  
र्व्_८,०४४।१६च् अपां रेतांसि जिन्वति ॥  
र्व्_८,०४४।१७अ उद् अग्ने शुचयस् तव शुक्रा भ्राजन्त ईरते ।  
र्व्_८,०४४।१७च् तव ज्योतींष्य् अर्चयः ॥  
र्व्_८,०४४।१८अ ईशिषे वार्यस्य हि दात्रस्याग्ने स्वर्पतिः ।  
र्व्_८,०४४।१८च् स्तोता स्यां तव शर्मणि ॥  
र्व्_८,०४४।१९अ त्वाम् अग्ने मनीषिणस् त्वां हिन्वन्ति चित्तिभिः ।  
र्व्_८,०४४।१९च् त्वां वर्धन्तु नो गिरः ॥  
र्व्_८,०४४।२०अ अदब्धस्य स्वधावतो दूतस्य रेभतः सदा ।  
र्व्_८,०४४।२०च् अग्नेः सख्यं वृणीमहे ॥  
र्व्_८,०४४।२१अ अग्निः शुचिव्रततमः शुचिर् विप्रः शुचिः कविः ।  
र्व्_८,०४४।२१च् शुची रोचत आहुतः ॥  
र्व्_८,०४४।२२अ उत त्वा धीतयो मम गिरो वर्धन्तु विश्वहा ।  
र्व्_८,०४४।२२च् अग्ने सख्यस्य बोधि नः ॥  
र्व्_८,०४४।२३अ यद् अग्ने स्याम् अहं त्वं त्वं वा घा स्या अहम् ।  
र्व्_८,०४४।२३च् स्युष् टे सत्या इहाशिषः ॥  
र्व्_८,०४४।२४अ वसुर् वसुपतिर् हि कम् अस्य् अग्ने विभावसुः ।  
र्व्_८,०४४।२४च् स्याम ते सुमताव् अपि ॥  
र्व्_८,०४४।२५अ अग्ने धृतव्रताय ते समुद्रायेव सिन्धवः ।  
र्व्_८,०४४।२५च् गिरो वाश्रास ईरते ॥  
र्व्_८,०४४।२६अ युवानं विश्पतिं कविं विश्वादम् पुरुवेपसम् ।  
र्व्_८,०४४।२६च् अग्निं शुम्भामि मन्मभिः ॥  
र्व्_८,०४४।२७अ यज्ञानां रथ्ये वयं तिग्मजम्भाय वीऌअवे ।  
र्व्_८,०४४।२७च् स्तोमैर् इषेमाग्नये ॥  
र्व्_८,०४४।२८अ अयम् अग्ने त्वे अपि जरिता भूतु सन्त्य ।  
र्व्_८,०४४।२८च् तस्मै पावक मृऌअय ॥  
र्व्_८,०४४।२९अ धीरो ह्य् अस्य् अद्मसद् विप्रो न जागृविः सदा ।  
र्व्_८,०४४।२९च् अग्ने दीदयसि द्यवि ॥  
र्व्_८,०४४।३०अ पुराग्ने दुरितेभ्यः पुरा मृध्रेभ्यः कवे ।  
र्व्_८,०४४।३०च् प्र ण आयुर् वसो तिर ॥  
  
र्व्_८,०४५।०१अ आ घा ये अग्निम् इन्धते स्तृणन्ति बर्हिर् आनुषक् ।  
र्व्_८,०४५।०१च् येषाम् इन्द्रो युवा सखा ॥  
र्व्_८,०४५।०२अ बृहन्न् इद् इध्म एषाम् भूरि शस्तम् पृथुः स्वरुः ।  
र्व्_८,०४५।०२च् येषाम् इन्द्रो युवा सखा ॥  
र्व्_८,०४५।०३अ अयुद्ध इद् युधा वृतं शूर आजति सत्वभिः ।  
र्व्_८,०४५।०३च् येषाम् इन्द्रो युवा सखा ॥  
र्व्_८,०४५।०४अ आ बुन्दं वृत्रहा ददे जातः पृच्छद् वि मातरम् ।  
र्व्_८,०४५।०४च् क उग्राः के ह शृण्विरे ॥  
र्व्_८,०४५।०५अ प्रति त्वा शवसी वदद् गिराव् अप्सो न योधिषत् ।  
र्व्_८,०४५।०५च् यस् ते शत्रुत्वम् आचके ॥  
र्व्_८,०४५।०६अ उत त्वम् मघवञ् छृणु यस् ते वष्टि ववक्षि तत् ।  
र्व्_८,०४५।०६च् यद् वीऌअयासि वीऌउ तत् ॥  
र्व्_८,०४५।०७अ यद् आजिं यात्य् आजिकृद् इन्द्रः स्वश्वयुर् उप ।  
र्व्_८,०४५।०७च् रथीतमो रथीनाम् ॥  
र्व्_८,०४५।०८अ वि षु विश्वा अभियुजो वज्रिन् विष्वग् यथा वृह ।  
र्व्_८,०४५।०८च् भवा नः सुश्रवस्तमः ॥  
र्व्_८,०४५।०९अ अस्माकं सु रथम् पुर इन्द्रः कृणोतु सातये ।  
र्व्_८,०४५।०९च् न यं धूर्वन्ति धूर्तयः ॥  
र्व्_८,०४५।१०अ वृज्याम ते परि द्विषो ऽरं ते शक्र दावने ।  
र्व्_८,०४५।१०च् गमेमेद् इन्द्र गोमतः ॥  
र्व्_८,०४५।११अ शनैश् चिद् यन्तो अद्रिवो ऽश्वावन्तः शतग्विनः ।  
र्व्_८,०४५।११च् विवक्षणा अनेहसः ॥  
र्व्_८,०४५।१२अ ऊर्ध्वा हि ते दिवे-दिवे सहस्रा सूनृता शता ।  
र्व्_८,०४५।१२च् जरितृभ्यो विमंहते ॥  
र्व्_८,०४५।१३अ विद्मा हि त्वा धनञ्जयम् इन्द्र दृऌहा चिद् आरुजम् ।  
र्व्_८,०४५।१३च् आदारिणं यथा गयम् ॥  
र्व्_८,०४५।१४अ ककुहं चित् त्वा कवे मन्दन्तु धृष्णव् इन्दवः ।  
र्व्_८,०४५।१४च् आ त्वा पणिं यद् ईमहे ॥  
र्व्_८,०४५।१५अ यस् ते रेवां अदाशुरिः प्रममर्ष मघत्तये ।  
र्व्_८,०४५।१५च् तस्य नो वेद आ भर ॥  
र्व्_८,०४५।१६अ इम उ त्वा वि चक्षते सखाय इन्द्र सोमिनः ।  
र्व्_८,०४५।१६च् पुष्टावन्तो यथा पशुम् ॥  
र्व्_८,०४५।१७अ उत त्वाबधिरं वयं श्रुत्कर्णं सन्तम् ऊतये ।  
र्व्_८,०४५।१७च् दूराद् इह हवामहे ॥  
र्व्_८,०४५।१८अ यच् छुश्रूया इमं हवं दुर्मर्षं चक्रिया उत ।  
र्व्_८,०४५।१८च् भवेर् आपिर् नो अन्तमः ॥  
र्व्_८,०४५।१९अ यच् चिद् धि ते अपि व्यथिर् जगन्वांसो अमन्महि ।  
र्व्_८,०४५।१९च् गोदा इद् इन्द्र बोधि नः ॥  
र्व्_८,०४५।२०अ आ त्वा रम्भं न जिव्रयो ररभ्मा शवसस् पते ।  
र्व्_८,०४५।२०च् उश्मसि त्वा सधस्थ आ ॥  
र्व्_८,०४५।२१अ स्तोत्रम् इन्द्राय गायत पुरुनृम्णाय सत्वने ।  
र्व्_८,०४५।२१च् नकिर् यं वृण्वते युधि ॥  
र्व्_८,०४५।२२अ अभि त्वा वृषभा सुते सुतं सृजामि पीतये ।  
र्व्_८,०४५।२२च् तृम्पा व्य् अश्नुही मदम् ॥  
र्व्_८,०४५।२३अ मा त्वा मूरा अविष्यवो मोपहस्वान आ दभन् ।  
र्व्_८,०४५।२३च् माकीम् ब्रह्मद्विषो वनः ॥  
र्व्_८,०४५।२४अ इह त्वा गोपरीणसा महे मन्दन्तु राधसे ।  
र्व्_८,०४५।२४च् सरो गौरो यथा पिब ॥  
र्व्_८,०४५।२५अ या वृत्रहा परावति सना नवा च चुच्युवे ।  
र्व्_८,०४५।२५च् ता संसत्सु प्र वोचत ॥  
र्व्_८,०४५।२६अ अपिबत् कद्रुवः सुतम् इन्द्रः सहस्रबाह्वे ।  
र्व्_८,०४५।२६च् अत्रादेदिष्ट पौंस्यम् ॥  
र्व्_८,०४५।२७अ सत्यं तत् तुर्वशे यदौ विदानो अह्नवाय्यम् ।  
र्व्_८,०४५।२७च् व्य् आनट् तुर्वणे शमि ॥  
र्व्_८,०४५।२८अ तरणिं वो जनानां त्रदं वाजस्य गोमतः ।  
र्व्_८,०४५।२८च् समानम् उ प्र शंसिषम् ॥  
र्व्_८,०४५।२९अ ऋभुक्षणं न वर्तव उक्थेषु तुग्र्यावृधम् ।  
र्व्_८,०४५।२९च् इन्द्रं सोमे सचा सुते ॥  
र्व्_८,०४५।३०अ यः कृन्तद् इद् वि योन्यं त्रिशोकाय गिरिम् पृथुम् ।  
र्व्_८,०४५।३०च् गोभ्यो गातुं निरेतवे ॥  
र्व्_८,०४५।३१अ यद् दधिषे मनस्यसि मन्दानः प्रेद् इयक्षसि ।  
र्व्_८,०४५।३१च् मा तत् कर् इन्द्र मृऌअय ॥  
र्व्_८,०४५।३२अ दभ्रं चिद् धि त्वावतः कृतं शृण्वे अधि क्षमि ।  
र्व्_८,०४५।३२च् जिगात्व् इन्द्र ते मनः ॥  
र्व्_८,०४५।३३अ तवेद् उ ताः सुकीर्तयो ऽसन्न् उत प्रशस्तयः ।  
र्व्_८,०४५।३३च् यद् इन्द्र मृऌअयासि नः ॥  
र्व्_८,०४५।३४अ मा न एकस्मिन्न् आगसि मा द्वयोर् उत त्रिषु ।  
र्व्_८,०४५।३४च् वधीर् मा शूर भूरिषु ॥  
र्व्_८,०४५।३५अ बिभया हि त्वावत उग्राद् अभिप्रभङ्गिणः ।  
र्व्_८,०४५।३५च् दस्माद् अहम् ऋतीषहः ॥  
र्व्_८,०४५।३६अ मा सख्युः शूनम् आ विदे मा पुत्रस्य प्रभूवसो ।  
र्व्_८,०४५।३६च् आवृत्वद् भूतु ते मनः ॥  
र्व्_८,०४५।३७अ को नु मर्या अमिथितः सखा सखायम् अब्रवीत् ।  
र्व्_८,०४५।३७च् जहा को अस्मद् ईषते ॥  
र्व्_८,०४५।३८अ एवारे वृषभा सुते ऽसिन्वन् भूर्य् आवयः ।  
र्व्_८,०४५।३८च् श्वघ्नीव निवता चरन् ॥  
र्व्_८,०४५।३९अ आ त एता वचोयुजा हरी गृभ्णे सुमद्रथा ।  
र्व्_८,०४५।३९च् यद् ईम् ब्रह्मभ्य इद् ददः ॥  
र्व्_८,०४५।४०अ भिन्धि विश्वा अप द्विषः परि बाधो जही मृधः ।  
र्व्_८,०४५।४०च् वसु स्पार्हं तद् आ भर ॥  
र्व्_८,०४५।४१अ यद् वीऌआव् इन्द्र यत् स्थिरे यत् पर्शाने पराभृतम् ।  
र्व्_८,०४५।४१च् वसु स्पार्हं तद् आ भर ॥  
र्व्_८,०४५।४२अ यस्य ते विश्वमानुषो भूरेर् दत्तस्य वेदति ।  
र्व्_८,०४५।४२च् वसु स्पार्हं तद् आ भर ॥  
  
र्व्_८,०४६।०१अ त्वावतः पुरूवसो वयम् इन्द्र प्रणेतः ।  
र्व्_८,०४६।०१च् स्मसि स्थातर् हरीणाम् ॥  
र्व्_८,०४६।०२अ त्वां हि सत्यम् अद्रिवो विद्म दातारम् इषाम् ।  
र्व्_८,०४६।०२च् विद्म दातारं रयीणाम् ॥  
र्व्_८,०४६।०३अ आ यस्य ते महिमानं शतमूते शतक्रतो ।  
र्व्_८,०४६।०३च् गीर्भिर् गृणन्ति कारवः ॥  
र्व्_८,०४६।०४अ सुनीथो घा स मर्त्यो यम् मरुतो यम् अर्यमा ।  
र्व्_८,०४६।०४च् मित्रः पान्त्य् अद्रुहः ॥  
र्व्_८,०४६।०५अ दधानो गोमद् अश्ववत् सुवीर्यम् आदित्यजूत एधते ।  
र्व्_८,०४६।०५च् सदा राया पुरुस्पृहा ॥  
र्व्_८,०४६।०६अ तम् इन्द्रं दानम् ईमहे शवसानम् अभीर्वम् ।  
र्व्_८,०४६।०६च् ईशानं राय ईमहे ॥  
र्व्_८,०४६।०७अ तस्मिन् हि सन्त्य् ऊतयो विश्वा अभीरवः सचा ।  
र्व्_८,०४६।०७च् तम् आ वहन्तु सप्तयः पुरूवसुम् मदाय हरयः सुतम् ॥  
र्व्_८,०४६।०८अ यस् ते मदो वरेण्यो य इन्द्र वृत्रहन्तमः ।  
र्व्_८,०४६।०८च् य आददिः स्वर् नृभिर् यः पृतनासु दुष्टरः ॥  
र्व्_८,०४६।०९अ यो दुष्टरो विश्ववार श्रवाय्यो वाजेष्व् अस्ति तरुता ।  
र्व्_८,०४६।०९च् स नः शविष्ठ सवना वसो गहि गमेम गोमति व्रजे ॥  
र्व्_८,०४६।१०अ गव्यो षु णो यथा पुराश्वयोत रथया ।  
र्व्_८,०४६।१०च् वरिवस्य महामह ॥  
र्व्_८,०४६।११अ नहि ते शूर राधसो ऽन्तं विन्दामि सत्रा ।  
र्व्_८,०४६।११च् दशस्या नो मघवन् नू चिद् अद्रिवो धियो वाजेभिर् आविथ ॥  
र्व्_८,०४६।१२अ य ऋष्वः श्रावयत्सखा विश्वेत् स वेद जनिमा पुरुष्टुतः ।  
र्व्_८,०४६।१२च् तं विश्वे मानुषा युगेन्द्रं हवन्ते तविषं यतस्रुचः ॥  
र्व्_८,०४६।१३अ स नो वाजेष्व् अविता पुरूवसुः पुरस्थाता मघवा वृत्रहा भुवत् ॥  
र्व्_८,०४६।१४अ अभि वो वीरम् अन्धसो मदेषु गाय गिरा महा विचेतसम् ।  
र्व्_८,०४६।१४च् इन्द्रं नाम श्रुत्यं शाकिनं वचो यथा ॥  
र्व्_८,०४६।१५अ ददी रेक्णस् तन्वे ददिर् वसु ददिर् वाजेषु पुरुहूत वाजिनम् ।  
र्व्_८,०४६।१५च् नूनम् अथ ॥  
र्व्_८,०४६।१६अ विश्वेषाम् इरज्यन्तं वसूनां सासह्वांसं चिद् अस्य वर्पसः ।  
र्व्_८,०४६।१६च् कृपयतो नूनम् अत्य् अथ ॥  
र्व्_८,०४६।१७अ महः सु वो अरम् इषे स्तवामहे मीऌहुषे अरङ्गमाय जग्मये ।  
र्व्_८,०४६।१७च् यज्ञेभिर् गीर्भिर् विश्वमनुषाम् मरुताम् इयक्षसि गाये त्वा नमसा गिरा ॥  
र्व्_८,०४६।१८अ ये पातयन्ते अज्मभिर् गिरीणां स्नुभिर् एषाम् ।  
र्व्_८,०४६।१८च् यज्ञम् महिष्वणीनां सुम्नं तुविष्वणीनाम् प्राध्वरे ॥  
र्व्_८,०४६।१९अ प्रभङ्गं दुर्मतीनाम् इन्द्र शविष्ठा भर ।  
र्व्_८,०४६।१९च् रयिम् अस्मभ्यं युज्यं चोदयन्मते ज्येष्ठं चोदयन्मते ॥  
र्व्_८,०४६।२०अ सनितः सुसनितर् उग्र चित्र चेतिष्ठ सूनृत ।  
र्व्_८,०४६।२०च् प्रासहा सम्राट् सहुरिं सहन्तम् भुज्युं वाजेषु पूर्व्यम् ॥  
र्व्_८,०४६।२१अ आ स एतु य ईवद् आं अदेवः पूर्तम् आददे ।  
र्व्_८,०४६।२१च् यथा चिद् वशो अश्व्यः पृथुश्रवसि कानीते ऽस्या व्युष्य् आददे ॥  
र्व्_८,०४६।२२अ षष्टिं सहस्राश्व्यस्यायुतासनम् उष्ट्रानां विंशतिं शता ।  
र्व्_८,०४६।२२च् दश श्यावीनां शता दश त्र्यरुषीणां दश गवां सहस्रा ॥  
र्व्_८,०४६।२३अ दश श्यावा ऋधद्रयो वीतवारास आशवः ।  
र्व्_८,०४६।२३च् मथ्रा नेमिं नि वावृतुः ॥  
र्व्_८,०४६।२४अ दानासः पृथुश्रवसः कानीतस्य सुराधसः ।  
र्व्_८,०४६।२४च् रथं हिरण्ययं ददन् मंहिष्ठः सूरिर् अभूद् वर्षिष्ठम् अकृत श्रवः ॥  
र्व्_८,०४६।२५अ आ नो वायो महे तने याहि मखाय पाजसे ।  
र्व्_८,०४६।२५च् वयं हि ते चकृमा भूरि दावने सद्यश् चिन् महि दावने ॥  
र्व्_८,०४६।२६अ यो अश्वेभिर् वहते वस्त उस्रास् त्रिः सप्त सप्ततीनाम् ।  
र्व्_८,०४६।२६च् एभिः सोमेभिः सोमसुद्भिः सोमपा दानाय शुक्रपूतपाः ॥  
र्व्_८,०४६।२७अ यो म इमं चिद् उ त्मनामन्दच् चित्रं दावने ।  
र्व्_८,०४६।२७च् अरट्वे अक्षे नहुषे सुकृत्वनि सुकृत्तराय सुक्रतुः ॥  
र्व्_८,०४६।२८अ उचथ्ये वपुषि यः स्वराऌ उत वायो घृतस्नाः ।  
र्व्_८,०४६।२८च् अश्वेषितं रजेषितं शुनेषितम् प्राज्म तद् इदं नु तत् ॥  
र्व्_८,०४६।२९अ अध प्रियम् इषिराय षष्टिं सहस्रासनम् ।  
र्व्_८,०४६।२९च् अश्वानाम् इन् न वृष्णाम् ॥  
र्व्_८,०४६।३०अ गावो न यूथम् उप यन्ति वध्रय उप मा यन्ति वध्रयः ॥  
र्व्_८,०४६।३१अ अध यच् चारथे गणे शतम् उष्ट्रां अचिक्रदत् ।  
र्व्_८,०४६।३१च् अध श्वित्नेषु विंशतिं शता ॥  
र्व्_८,०४६।३२अ शतं दासे बल्बूथे विप्रस् तरुक्ष आ ददे ।  
र्व्_८,०४६।३२च् ते ते वायव् इमे जना मदन्तीन्द्रगोपा मदन्ति देवगोपाः ॥  
र्व्_८,०४६।३३अ अध स्या योषणा मही प्रतीची वशम् अश्व्यम् ।  
र्व्_८,०४६।३३च् अधिरुक्मा वि नीयते ॥  
  
र्व्_८,०४७।०१अ महि वो महताम् अवो वरुण मित्र दाशुषे ।  
र्व्_८,०४७।०१च् यम् आदित्या अभि द्रुहो रक्षथा नेम् अघं नशद् अनेहसो व ऊतयः सुऊतयो व ऊतयः ॥  
र्व्_८,०४७।०२अ विदा देवा अघानाम् आदित्यासो अपाकृतिम् ।  
र्व्_८,०४७।०२च् पक्षा वयो यथोपरि व्य् अस्मे शर्म यच्छतानेहसो व ऊतयः सुऊतयो व ऊतयः ॥  
र्व्_८,०४७।०३अ व्य् अस्मे अधि शर्म तत् पक्षा वयो न यन्तन ।  
र्व्_८,०४७।०३च् विश्वानि विश्ववेदसो वरूथ्या मनामहे ऽनेहसो व ऊतयः सुऊतयो व ऊतयः ॥  
र्व्_८,०४७।०४अ यस्मा अरासत क्षयं जीवातुं च प्रचेतसः ।  
र्व्_८,०४७।०४च् मनोर् विश्वस्य घेद् इम आदित्या राय ईशते ऽनेहसो व ऊतयः सुऊतयो व ऊतयः ॥  
र्व्_८,०४७।०५अ परि णो वृणजन्न् अघा दुर्गाणि रथ्यो यथा ।  
र्व्_८,०४७।०५च् स्यामेद् इन्द्रस्य शर्मण्य् आदित्यानाम् उतावस्य् अनेहसो व ऊतयः सुऊतयो व ऊतयः ॥  
र्व्_८,०४७।०६अ परिह्वृतेद् अना जनो युष्मादत्तस्य वायति ।  
र्व्_८,०४७।०६च् देवा अदभ्रम् आश वो यम् आदित्या अहेतनानेहसो व ऊतयः सुऊतयो व ऊतयः ॥  
र्व्_८,०४७।०७अ न तं तिग्मं चन त्यजो न द्रासद् अभि तं गुरु ।  
र्व्_८,०४७।०७च् यस्मा उ शर्म सप्रथ आदित्यासो अराध्वम् अनेहसो व ऊतयः सुऊतयो व ऊतयः ॥  
र्व्_८,०४७।०८अ युष्मे देवा अपि ष्मसि युध्यन्त इव वर्मसु ।  
र्व्_८,०४७।०८च् यूयम् महो न एनसो यूयम् अर्भाद् उरुष्यतानेहसो व ऊतयः सुऊतयो व ऊतयः ॥  
र्व्_८,०४७।०९अ अदितिर् न उरुष्यत्व् अदितिः शर्म यच्छतु ।  
र्व्_८,०४७।०९च् माता मित्रस्य रेवतो ऽर्यम्णो वरुणस्य चानेहसो व ऊतयः सुऊतयो व ऊतयः ॥  
र्व्_८,०४७।१०अ यद् देवाः शर्म शरणं यद् भद्रं यद् अनातुरम् ।  
र्व्_८,०४७।१०च् त्रिधातु यद् वरूथ्यं तद् अस्मासु वि यन्तनानेहसो व ऊतयः सुऊतयो व ऊतयः ॥  
र्व्_८,०४७।११अ आदित्या अव हि ख्यताधि कूलाद् इव स्पशः ।  
र्व्_८,०४७।११च् सुतीर्थम् अर्वतो यथानु नो नेषथा सुगम् अनेहसो व ऊतयः सुऊतयो व ऊतयः ॥  
र्व्_८,०४७।१२अ नेह भद्रं रक्षस्विने नावयै नोपया उत ।  
र्व्_८,०४७।१२च् गवे च भद्रं धेनवे वीराय च श्रवस्यते ऽनेहसो व ऊतयः सुऊतयो व ऊतयः ॥  
र्व्_८,०४७।१३अ यद् आविर् यद् अपीच्यं देवासो अस्ति दुष्कृतम् ।  
र्व्_८,०४७।१३च् त्रिते तद् विश्वम् आप्त्य आरे अस्मद् दधातनानेहसो व ऊतयः सुऊतयो व ऊतयः ॥  
र्व्_८,०४७।१४अ यच् च गोषु दुष्ष्वप्न्यं यच् चास्मे दुहितर् दिवः ।  
र्व्_८,०४७।१४च् त्रिताय तद् विभावर्य् आप्त्याय परा वहानेहसो व ऊतयः सुऊतयो व ऊतयः ॥  
र्व्_८,०४७।१५अ निष्कं वा घा कृणवते स्रजं वा दुहितर् दिवः ।  
र्व्_८,०४७।१५च् त्रिते दुष्ष्वप्न्यं सर्वम् आप्त्ये परि दद्मस्य् अनेहसो व ऊतयः सुऊतयो व ऊतयः ॥  
र्व्_८,०४७।१६अ तदन्नाय तदपसे तम् भागम् उपसेदुषे ।  
र्व्_८,०४७।१६च् त्रिताय च द्विताय चोषो दुष्ष्वप्न्यं वहानेहसो व ऊतयः सुऊतयो व ऊतयः ॥  
र्व्_८,०४७।१७अ यथा कलां यथा शफं यथ ऋणं सन्नयामसि ।  
र्व्_८,०४७।१७च् एवा दुष्ष्वप्न्यं सर्वम् आप्त्ये सं नयामस्य् अनेहसो व ऊतयः सुऊतयो व ऊतयः ॥  
र्व्_८,०४७।१८अ अजैष्माद्यासनाम चाभूमानागसो वयम् ।  
र्व्_८,०४७।१८च् उषो यस्माद् दुष्ष्वप्न्याद् अभैष्माप तद् उच्छत्व् अनेहसो व ऊतयः सुऊतयो व ऊतयः ॥  
  
र्व्_८,०४८।०१अ स्वादोर् अभक्षि वयसः सुमेधाः स्वाध्यो वरिवोवित्तरस्य ।  
र्व्_८,०४८।०१च् विश्वे यं देवा उत मर्त्यासो मधु ब्रुवन्तो अभि सञ्चरन्ति ॥  
र्व्_८,०४८।०२अ अन्तश् च प्रागा अदितिर् भवास्य् अवयाता हरसो दैव्यस्य ।  
र्व्_८,०४८।०२च् इन्दव् इन्द्रस्य सख्यं जुषाणः श्रौष्टीव धुरम् अनु राय ऋध्याः ॥  
र्व्_८,०४८।०३अ अपाम सोमम् अमृता अभूमागन्म ज्योतिर् अविदाम देवान् ।  
र्व्_८,०४८।०३च् किं नूनम् अस्मान् कृणवद् अरातिः किम् उ धूर्तिर् अमृत मर्त्यस्य ॥  
र्व्_८,०४८।०४अ शं नो भव हृद आ पीत इन्दो पितेव सोम सूनवे सुशेवः ।  
र्व्_८,०४८।०४च् सखेव सख्य उरुशंस धीरः प्र ण आयुर् जीवसे सोम तारीः ॥  
र्व्_८,०४८।०५अ इमे मा पीता यशस उरुष्यवो रथं न गावः सम् अनाह पर्वसु ।  
र्व्_८,०४८।०५च् ते मा रक्षन्तु विस्रसश् चरित्राद् उत मा स्रामाद् यवयन्त्व् इन्दवः ॥  
र्व्_८,०४८।०६अ अग्निं न मा मथितं सं दिदीपः प्र चक्षय कृणुहि वस्यसो नः ।  
र्व्_८,०४८।०६च् अथा हि ते मद आ सोम मन्ये रेवां इव प्र चरा पुष्टिम् अच्छ ॥  
र्व्_८,०४८।०७अ इषिरेण ते मनसा सुतस्य भक्षीमहि पित्र्यस्येव रायः ।  
र्व्_८,०४८।०७च् सोम राजन् प्र ण आयूंषि तारीर् अहानीव सूर्यो वासराणि ॥  
र्व्_८,०४८।०८अ सोम राजन् मृऌअया नः स्वस्ति तव स्मसि व्रत्यास् तस्य विद्धि ।  
र्व्_८,०४८।०८च् अलर्ति दक्ष उत मन्युर् इन्दो मा नो अर्यो अनुकामम् परा दाः ॥  
र्व्_८,०४८।०९अ त्वं हि नस् तन्वः सोम गोपा गात्रे-गात्रे निषसत्था नृचक्षाः ।  
र्व्_८,०४८।०९च् यत् ते वयम् प्रमिनाम व्रतानि स नो मृऌअ सुषखा देव वस्यः ॥  
र्व्_८,०४८।१०अ ऋदूदरेण सख्या सचेय यो मा न रिष्येद् धर्यश्व पीतः ।  
र्व्_८,०४८।१०च् अयं यः सोमो न्य् अधाय्य् अस्मे तस्मा इन्द्रम् प्रतिरम् एम्य् आयुः ॥  
र्व्_८,०४८।११अ अप त्या अस्थुर् अनिरा अमीवा निर् अत्रसन् तमिषीचीर् अभैषुः ।  
र्व्_८,०४८।११च् आ सोमो अस्मां अरुहद् विहाया अगन्म यत्र प्रतिरन्त आयुः ॥  
र्व्_८,०४८।१२अ यो न इन्दुः पितरो हृत्सु पीतो ऽमर्त्यो मर्त्यां आविवेश ।  
र्व्_८,०४८।१२च् तस्मै सोमाय हविषा विधेम मृऌईके अस्य सुमतौ स्याम ॥  
र्व्_८,०४८।१३अ त्वं सोम पितृभिः संविदानो ऽनु द्यावापृथिवी आ ततन्थ ।  
र्व्_८,०४८।१३च् तस्मै त इन्दो हविषा विधेम वयं स्याम पतयो रयीणाम् ॥  
र्व्_८,०४८।१४अ त्रातारो देवा अधि वोचता नो मा नो निद्रा ईशत मोत जल्पिः ।  
र्व्_८,०४८।१४च् वयं सोमस्य विश्वह प्रियासः सुवीरासो विदथम् आ वदेम ॥  
र्व्_८,०४८।१५अ त्वं नः सोम विश्वतो वयोधास् त्वं स्वर्विद् आ विशा नृचक्षाः ।  
र्व्_८,०४८।१५च् त्वं न इन्द ऊतिभिः सजोषाः पाहि पश्चाताद् उत वा पुरस्तात् ॥  
  
र्व्_८,०४९।०१अ अभि प्र वः सुराधसम् इन्द्रम् अर्च यथा विदे ।  
र्व्_८,०४९।०१च् यो जरितृभ्यो मघवा पुरूवसुः सहस्रेणेव शिक्षति ॥  
र्व्_८,०४९।०२अ शतानीकेव प्र जिगाति धृष्णुया हन्ति वृत्राणि दाशुषे ।  
र्व्_८,०४९।०२च् गिरेर् इव प्र रसा अस्य पिन्विरे दत्राणि पुरुभोजसः ॥  
र्व्_८,०४९।०३अ आ त्वा सुतास इन्दवो मदा य इन्द्र गिर्वणः ।  
र्व्_८,०४९।०३च् आपो न वज्रिन्न् अन्व् ओक्यं सरः पृणन्ति शूर राधसे ॥  
र्व्_८,०४९।०४अ अनेहसम् प्रतरणं विवक्षणम् मध्वः स्वादिष्ठम् ईम् पिब ।  
र्व्_८,०४९।०४च् आ यथा मन्दसानः किरासि नः प्र क्षुद्रेव त्मना धृषत् ॥  
र्व्_८,०४९।०५अ आ न स्तोमम् उप द्रवद् धियानो अश्वो न सोतृभिः ।  
र्व्_८,०४९।०५च् यं ते स्वधावन् स्वदयन्ति धेनव इन्द्र कण्वेषु रातयः ॥  
र्व्_८,०४९।०६अ उग्रं न वीरं नमसोप सेदिम विभूतिम् अक्षितावसुम् ।  
र्व्_८,०४९।०६च् उद्रीव वज्रिन्न् अवतो न सिञ्चते क्षरन्तीन्द्र धीतयः ॥  
र्व्_८,०४९।०७अ यद् ध नूनं यद् वा यज्ञे यद् वा पृथिव्याम् अधि ।  
र्व्_८,०४९।०७च् अतो नो यज्ञम् आशुभिर् महेमत उग्र उग्रेभिर् आ गहि ॥  
र्व्_८,०४९।०८अ अजिरासो हरयो ये त आशवो वाता इव प्रसक्षिणः ।  
र्व्_८,०४९।०८च् येभिर् अपत्यम् मनुषः परीयसे येभिर् विश्वं स्वर् दृशे ॥  
र्व्_८,०४९।०९अ एतावतस् त ईमह इन्द्र सुम्नस्य गोमतः ।  
र्व्_८,०४९।०९च् यथा प्रावो मघवन् मेध्यातिथिं यथा नीपातिथिं धने ॥  
र्व्_८,०४९।१०अ यथा कण्वे मघवन् त्रसदस्यवि यथा पक्थे दशव्रजे ।  
र्व्_८,०४९।१०च् यथा गोशर्ये असनोर् ऋजिश्वनीन्द्र गोमद् धिरण्यवत् ॥  
  
र्व्_८,०५०।०१अ प्र सु श्रुतं सुराधसम् अर्चा शक्रम् अभिष्टये ।  
र्व्_८,०५०।०१च् यः सुन्वते स्तुवते काम्यं वसु सहस्रेणेव मंहते ॥  
र्व्_८,०५०।०२अ शतानीका हेतयो अस्य दुष्टरा इन्द्रस्य समिषो महीः ।  
र्व्_८,०५०।०२च् गिरिर् न भुज्मा मघवत्सु पिन्वते यद् ईं सुता अमन्दिषुः ॥  
र्व्_८,०५०।०३अ यद् ईं सुतास इन्दवो ऽभि प्रियम् अमन्दिषुः ।  
र्व्_८,०५०।०३च् आपो न धायि सवनम् म आ वसो दुघा इवोप दाशुषे ॥  
र्व्_८,०५०।०४अ अनेहसं वो हवमानम् ऊतये मध्वः क्षरन्ति धीतयः ।  
र्व्_८,०५०।०४च् आ त्वा वसो हवमानास इन्दव उप स्तोत्रेषु दधिरे ॥  
र्व्_८,०५०।०५अ आ नः सोमे स्वध्वर इयानो अत्यो न तोशते ।  
र्व्_८,०५०।०५च् यं ते स्वदावन् स्वदन्ति गूर्तयः पौरे छन्दयसे हवम् ॥  
र्व्_८,०५०।०६अ प्र वीरम् उग्रं विविचिं धनस्पृतं विभूतिं राधसो महः ।  
र्व्_८,०५०।०६च् उद्रीव वज्रिन्न् अवतो वसुत्वना सदा पीपेथ दाशुषे ॥  
र्व्_८,०५०।०७अ यद् ध नूनम् परावति यद् वा पृथिव्यां दिवि ।  
र्व्_८,०५०।०७च् युजान इन्द्र हरिभिर् महेमत ऋष्व ऋष्वेभिर् आ गहि ॥  
र्व्_८,०५०।०८अ रथिरासो हरयो ये ते अस्रिध ओजो वातस्य पिप्रति ।  
र्व्_८,०५०।०८च् येभिर् नि दस्युम् मनुषो निघोषयो येभिः स्वः परीयसे ॥  
र्व्_८,०५०।०९अ एतावतस् ते वसो विद्याम शूर नव्यसः ।  
र्व्_८,०५०।०९च् यथा प्राव एतशं कृत्व्ये धने यथा वशं दशव्रजे ॥  
र्व्_८,०५०।१०अ यथा कण्वे मघवन् मेधे अध्वरे दीर्घनीथे दमूनसि ।  
र्व्_८,०५०।१०च् यथा गोशर्ये असिषासो अद्रिवो मयि गोत्रं हरिश्रियम् ॥  
  
र्व्_८,०५१।०१अ यथा मनौ सांवरणौ सोमम् इन्द्रापिबः सुतम् ।  
र्व्_८,०५१।०१च् नीपातिथौ मघवन् मेध्यातिथौ पुष्टिगौ श्रुष्टिगौ सचा ॥  
र्व्_८,०५१।०२अ पार्षद्वाणः प्रस्कण्वं सम् असादयच् छयानं जिव्रिम् उद्धितम् ।  
र्व्_८,०५१।०२च् सहस्राण्य् असिषासद् गवाम् ऋषिस् त्वोतो दस्यवे वृकः ॥  
र्व्_८,०५१।०३अ य उक्थेभिर् न विन्धते चिकिद् य ऋषिचोदनः ।  
र्व्_८,०५१।०३च् इन्द्रं तम् अच्छा वद नव्यस्या मत्य् अरिष्यन्तं न भोजसे ॥  
र्व्_८,०५१।०४अ यस्मा अर्कं सप्तशीर्षाणम् आनृचुस् त्रिधातुम् उत्तमे पदे ।  
र्व्_८,०५१।०४च् स त्व् इमा विश्वा भुवनानि चिक्रदद् आद् इज् जनिष्ट पौंस्यम् ॥  
र्व्_८,०५१।०५अ यो नो दाता वसूनाम् इन्द्रं तं हूमहे वयम् ।  
र्व्_८,०५१।०५च् विद्मा ह्य् अस्य सुमतिं नवीयसीं गमेम गोमति व्रजे ॥  
र्व्_८,०५१।०६अ यस्मै त्वं वसो दानाय शिक्षसि स रायस् पोषम् अश्नुते ।  
र्व्_८,०५१।०६च् तं त्वा वयम् मघवन्न् इन्द्र गिर्वणः सुतावन्तो हवामहे ॥  
र्व्_८,०५१।०७अ कदा चन स्तरीर् असि नेन्द्र सश्चसि दाशुषे ।  
र्व्_८,०५१।०७च् उपोपेन् नु मघवन् भूय इन् नु ते दानं देवस्य पृच्यते ॥  
र्व्_८,०५१।०८अ प्र यो ननक्षे अभ्य् ओजसा क्रिविं वधैः शुष्णं निघोषयन् ।  
र्व्_८,०५१।०८च् यदेद् अस्तम्भीत् प्रथयन्न् अमूं दिवम् आद् इज् जनिष्ट पार्थिवः ॥  
र्व्_८,०५१।०९अ यस्यायं विश्व आर्यो दासः शेवधिपा अरिः ।  
र्व्_८,०५१।०९च् तिरश् चिद् अर्ये रुशमे परीरवि तुभ्येत् सो अज्यते रयिः ॥  
र्व्_८,०५१।१०अ तुरण्यवो मधुमन्तं घृतश्चुतं विप्रासो अर्कम् आनृचुः ।  
र्व्_८,०५१।१०च् अस्मे रयिः पप्रथे वृष्ण्यं शवो ऽस्मे सुवानास इन्दवः ॥  
  
र्व्_८,०५२।०१अ यथा मनौ विवस्वति सोमं शक्रापिबः सुतम् ।  
र्व्_८,०५२।०१च् यथा त्रिते छन्द इन्द्र जुजोषस्य् आयौ मादयसे सचा ॥  
र्व्_८,०५२।०२अ पृषध्रे मेध्ये मातरिश्वनीन्द्र सुवाने अमन्दथाः ।  
र्व्_८,०५२।०२च् यथा सोमं दशशिप्रे दशोण्ये स्यूमरश्माव् ऋजूनसि ॥  
र्व्_८,०५२।०३अ य उक्था केवला दधे यः सोमं धृषितापिबत् ।  
र्व्_८,०५२।०३च् यस्मै विष्णुस् त्रीणि पदा विचक्रम उप मित्रस्य धर्मभिः ॥  
र्व्_८,०५२।०४अ यस्य त्वम् इन्द्र स्तोमेषु चाकनो वाजे वाजिञ् छतक्रतो ।  
र्व्_८,०५२।०४च् तं त्वा वयं सुदुघाम् इव गोदुहो जुहूमसि श्रवस्यवः ॥  
र्व्_८,०५२।०५अ यो नो दाता स नः पिता महां उग्र ईशानकृत् ।  
र्व्_८,०५२।०५च् अयामन्न् उग्रो मघवा पुरूवसुर् गोर् अश्वस्य प्र दातु नः ॥  
र्व्_८,०५२।०६अ यस्मै त्वं वसो दानाय मंहसे स रायस् पोषम् इन्वति ।  
र्व्_८,०५२।०६च् वसूयवो वसुपतिं शतक्रतुं स्तोमैर् इन्द्रं हवामहे ॥  
र्व्_८,०५२।०७अ कदा चन प्र युच्छस्य् उभे नि पासि जन्मनी ।  
र्व्_८,०५२।०७च् तुरीयादित्य हवनं त इन्द्रियम् आ तस्थाव् अमृतं दिवि ॥  
र्व्_८,०५२।०८अ यस्मै त्वम् मघवन्न् इन्द्र गिर्वणः शिक्षो शिक्षसि दाशुषे ।  
र्व्_८,०५२।०८च् अस्माकं गिर उत सुष्टुतिं वसो कण्ववच् छृणुधी हवम् ॥  
र्व्_८,०५२।०९अ अस्तावि मन्म पूर्व्यम् ब्रह्मेन्द्राय वोचत ।  
र्व्_८,०५२।०९च् पूर्वीर् ऋतस्य बृहतीर् अनूषत स्तोतुर् मेधा असृक्षत ॥  
र्व्_८,०५२।१०अ सम् इन्द्रो रायो बृहतीर् अधूनुत सं क्षोणी सम् उ सूर्यम् ।  
र्व्_८,०५२।१०च् सं शुक्रासः शुचयः सं गवाशिरः सोमा इन्द्रम् अमन्दिषुः ॥  
  
र्व्_८,०५३।०१अ उपमं त्वा मघोनां ज्येष्ठं च वृषभाणाम् ।  
र्व्_८,०५३।०१च् पूर्भित्तमम् मघवन्न् इन्द्र गोविदम् ईशानं राय ईमहे ॥  
र्व्_८,०५३।०२अ य आयुं कुत्सम् अतिथिग्वम् अर्दयो वावृधानो दिवे-दिवे ।  
र्व्_८,०५३।०२च् तं त्वा वयं हर्यश्वं शतक्रतुं वाजयन्तो हवामहे ॥  
र्व्_८,०५३।०३अ आ नो विश्वेषां रसम् मध्वः सिञ्चन्त्व् अद्रयः ।  
र्व्_८,०५३।०३च् ये परावति सुन्विरे जनेष्व् आ ये अर्वावतीन्दवः ॥  
र्व्_८,०५३।०४अ विश्वा द्वेषांसि जहि चाव चा कृधि विश्वे सन्वन्त्व् आ वसु ।  
र्व्_८,०५३।०४च् शीष्टेषु चित् ते मदिरासो अंशवो यत्रा सोमस्य तृम्पसि ॥  
र्व्_८,०५३।०५अ इन्द्र नेदीय एद् इहि मितमेधाभिर् ऊतिभिः ।  
र्व्_८,०५३।०५च् आ शन्तम शन्तमाभिर् अभिष्टिभिर् आ स्वापे स्वापिभिः ॥  
र्व्_८,०५३।०६अ आजितुरं सत्पतिं विश्वचर्षणिं कृधि प्रजास्व् आभगम् ।  
र्व्_८,०५३।०६च् प्र सू तिरा शचीभिर् ये त उक्थिनः क्रतुम् पुनत आनुषक् ॥  
र्व्_८,०५३।०७अ यस् ते साधिष्ठो ऽवसे ते स्याम भरेषु ते ।  
र्व्_८,०५३।०७च् वयं होत्राभिर् उत देवहूतिभिः ससवांसो मनामहे ॥  
र्व्_८,०५३।०८अ अहं हि ते हरिवो ब्रह्म वाजयुर् आजिं यामि सदोतिभिः ।  
र्व्_८,०५३।०८च् त्वाम् इद् एव तम् अमे सम् अश्वयुर् गव्युर् अग्रे मथीनाम् ॥  
  
र्व्_८,०५४।०१अ एतत् त इन्द्र वीर्यं गीर्भिर् गृणन्ति कारवः ।  
र्व्_८,०५४।०१च् ते स्तोभन्त ऊर्जम् आवन् घृतश्चुतम् पौरासो नक्षन् धीतिभिः ॥  
र्व्_८,०५४।०२अ नक्षन्त इन्द्रम् अवसे सुकृत्यया येषां सुतेषु मन्दसे ।  
र्व्_८,०५४।०२च् यथा संवर्ते अमदो यथा कृश एवास्मे इन्द्र मत्स्व ॥  
र्व्_८,०५४।०३अ आ नो विश्वे सजोषसो देवासो गन्तनोप नः ।  
र्व्_८,०५४।०३च् वसवो रुद्रा अवसे न आ गमञ् छृण्वन्तु मरुतो हवम् ॥  
र्व्_८,०५४।०४अ पूषा विष्णुर् हवनम् मे सरस्वत्य् अवन्तु सप्त सिन्धवः ।  
र्व्_८,०५४।०४च् आपो वातः पर्वतासो वनस्पतिः शृणोतु पृथिवी हवम् ॥  
र्व्_८,०५४।०५अ यद् इन्द्र राधो अस्ति ते माघोनम् मघवत्तम ।  
र्व्_८,०५४।०५च् तेन नो बोधि सधमाद्यो वृधे भगो दानाय वृत्रहन् ॥  
र्व्_८,०५४।०६अ आजिपते नृपते त्वम् इद् धि नो वाज आ वक्षि सुक्रतो ।  
र्व्_८,०५४।०६च् वीती होत्राभिर् उत देववीतिभिः ससवांसो वि शृण्विरे ॥  
र्व्_८,०५४।०७अ सन्ति ह्य् अर्य आशिष इन्द्र आयुर् जनानाम् ।  
र्व्_८,०५४।०७च् अस्मान् नक्षस्व मघवन्न् उपावसे धुक्षस्व पिप्युषीम् इषम् ॥  
र्व्_८,०५४।०८अ वयं त इन्द्र स्तोमेभिर् विधेम त्वम् अस्माकं शतक्रतो ।  
र्व्_८,०५४।०८च् महि स्थूरं शशयं राधो अह्रयम् प्रस्कण्वाय नि तोशय ॥  
  
र्व्_८,०५५।०१अ भूरीद् इन्द्रस्य वीर्यं व्य् अख्यम् अभ्य् आयति ।  
र्व्_८,०५५।०१च् राधस् ते दस्यवे वृक ॥  
र्व्_८,०५५।०२अ शतं श्वेतास उक्षणो दिवि तारो न रोचन्ते ।  
र्व्_८,०५५।०२च् मह्ना दिवं न तस्तभुः ॥  
र्व्_८,०५५।०३अ शतं वेणूञ् छतं शुनः शतं चर्माणि म्लातानि ।  
र्व्_८,०५५।०३च् शतम् मे बल्बजस्तुका अरुषीणां चतुःशतम् ॥  
र्व्_८,०५५।०४अ सुदेवा स्थ काण्वायना वयो-वयो विचरन्तः ।  
र्व्_८,०५५।०४च् अश्वासो न चङ्क्रमत ॥  
र्व्_८,०५५।०५अ आद् इत् साप्तस्य चर्किरन्न् आनूनस्य महि श्रवः ।  
र्व्_८,०५५।०५च् श्यावीर् अतिध्वसन् पथश् चक्षुषा चन सन्नशे ॥  
  
र्व्_८,०५६।०१अ प्रति ते दस्यवे वृक राधो अदर्श्य् अह्रयम् ।  
र्व्_८,०५६।०१च् द्यौर् न प्रथिना शवः ॥  
र्व्_८,०५६।०२अ दश मह्यम् पौतक्रतः सहस्रा दस्यवे वृकः ।  
र्व्_८,०५६।०२च् नित्याद् रायो अमंहत ॥  
र्व्_८,०५६।०३अ शतम् मे गर्दभानां शतम् ऊर्णावतीनाम् ।  
र्व्_८,०५६।०३च् शतं दासां अति स्रजः ॥  
र्व्_८,०५६।०४अ तत्रो अपि प्राणीयत पूतक्रतायै व्यक्ता ।  
र्व्_८,०५६।०४च् अश्वानाम् इन् न यूथ्याम् ॥  
र्व्_८,०५६।०५अ अचेत्य् अग्निश् चिकितुर् हव्यवाट् स सुमद्रथः ।  
र्व्_८,०५६।०५च् अग्निः शुक्रेण शोचिषा बृहत् सूरो अरोचत दिवि सूर्यो अरोचत ॥  
र्व्_८,०५७।०१अ युवं देवा क्रतुना पूर्व्येण युक्ता रथेन तविषं यजत्रा ।  
र्व्_८,०५७।०१च् आगच्छतं नासत्या शचीभिर् इदं तृतीयं सवनम् पिबाथः ॥  
र्व्_८,०५७।०२अ युवां देवास् त्रय एकादशासः सत्याः सत्यस्य ददृशे पुरस्तात् ।  
र्व्_८,०५७।०२च् अस्माकं यज्ञं सवनं जुषाणा पातं सोमम् अश्विना दीद्यग्नी ॥  
र्व्_८,०५७।०३अ पनाय्यं तद् अश्विना कृतं वां वृषभो दिवो रजसः पृथिव्याः ।  
र्व्_८,०५७।०३च् सहस्रं शंसा उत ये गविष्टौ सर्वां इत् तां उप याता पिबध्यै ॥  
र्व्_८,०५७।०४अ अयं वाम् भागो निहितो यजत्रेमा गिरो नासत्योप यातम् ।  
र्व्_८,०५७।०४च् पिबतं सोमम् मधुमन्तम् अस्मे प्र दाश्वांसम् अवतं शचीभिः ॥  
  
र्व्_८,०५८।०१अ यम् ऋत्विजो बहुधा कल्पयन्तः सचेतसो यज्ञम् इमं वहन्ति ।  
र्व्_८,०५८।०१च् यो अनूचानो ब्राह्मणो युक्त आसीत् का स्वित् तत्र यजमानस्य संवित् ॥  
र्व्_८,०५८।०२अ एक एवाग्निर् बहुधा समिद्ध एकः सूर्यो विश्वम् अनु प्रभूतः ।  
र्व्_८,०५८।०२च् एकैवोषाः सर्वम् इदं वि भात्य् एकं वा इदं वि बभूव सर्वम् ॥  
र्व्_८,०५८।०३अ ज्योतिष्मन्तं केतुमन्तं त्रिचक्रं सुखं रथं सुषदम् भूरिवारम् ।  
र्व्_८,०५८।०३च् चित्रामघा यस्य योगे ऽधिजज्ञे तं वां हुवे अति रिक्तम् पिबध्यै ॥  
  
र्व्_८,०५९।०१अ इमानि वाम् भागधेयानि सिस्रत इन्द्रावरुणा प्र महे सुतेषु वाम् ।  
र्व्_८,०५९।०१च् यज्ञे-यज्ञे ह सवना भुरण्यथो यत् सुन्वते यजमानाय शिक्षथः ॥  
र्व्_८,०५९।०२अ निष्षिध्वरीर् ओषधीर् आप आस्ताम् इन्द्रावरुणा महिमानम् आशत ।  
र्व्_८,०५९।०२च् या सिस्रतू रजसः पारे अध्वनो ययोः शत्रुर् नकिर् आदेव ओहते ॥  
र्व्_८,०५९।०३अ सत्यं तद् इन्द्रावरुणा कृशस्य वाम् मध्व ऊर्मिं दुहते सप्त वाणीः ।  
र्व्_८,०५९।०३च् ताभिर् दाश्वांसम् अवतं शुभस् पती यो वाम् अदब्धो अभि पाति चित्तिभिः ॥  
र्व्_८,०५९।०४अ घृतप्रुषः सौम्या जीरदानवः सप्त स्वसारः सदन ऋतस्य ।  
र्व्_८,०५९।०४च् या ह वाम् इन्द्रावरुणा घृतश्चुतस् ताभिर् धत्तं यजमानाय शिक्षतम् ॥  
र्व्_८,०५९।०५अ अवोचाम महते सौभगाय सत्यं त्वेषाभ्याम् महिमानम् इन्द्रियम् ।  
र्व्_८,०५९।०५च् अस्मान् स्व् इन्द्रावरुणा घृतश्चुतस् त्रिभिः साप्तेभिर् अवतं शुभस् पती ॥  
र्व्_८,०५९।०६अ इन्द्रावरुणा यद् ऋषिभ्यो मनीषां वाचो मतिं श्रुतम् अदत्तम् अग्रे ।  
र्व्_८,०५९।०६च् यानि स्थानान्य् असृजन्त धीरा यज्ञं तन्वानास् तपसाभ्य् अपश्यम् ॥  
र्व्_८,०५९।०७अ इन्द्रावरुणा सौमनसम् अदृप्तं रायस् पोषं यजमानेषु धत्तम् ।  
र्व्_८,०५९।०७च् प्रजाम् पुष्टिम् भूतिम् अस्मासु धत्तं दीर्घायुत्वाय प्र तिरतं न आयुः ॥  
  
र्व्_८,०६०।०१अ अग्न आ याह्य् अग्निभिर् होतारं त्वा वृणीमहे ।  
र्व्_८,०६०।०१च् आ त्वाम् अनक्तु प्रयता हविष्मती यजिष्ठम् बर्हिर् आसदे ॥  
र्व्_८,०६०।०२अ अच्छा हि त्वा सहसः सूनो अङ्गिरः स्रुचश् चरन्त्य् अध्वरे ।  
र्व्_८,०६०।०२च् ऊर्जो नपातं घृतकेशम् ईमहे ऽग्निं यज्ञेषु पूर्व्यम् ॥  
र्व्_८,०६०।०३अ अग्ने कविर् वेधा असि होता पावक यक्ष्यः ।  
र्व्_८,०६०।०३च् मन्द्रो यजिष्ठो अध्वरेष्व् ईड्यो विप्रेभिः शुक्र मन्मभिः ॥  
र्व्_८,०६०।०४अ अद्रोघम् आ वहोशतो यविष्ठ्य देवां अजस्र वीतये ।  
र्व्_८,०६०।०४च् अभि प्रयांसि सुधिता वसो गहि मन्दस्व धीतिभिर् हितः ॥  
र्व्_८,०६०।०५अ त्वम् इत् सप्रथा अस्य् अग्ने त्रातर् ऋतस् कविः ।  
र्व्_८,०६०।०५च् त्वां विप्रासः समिधान दीदिव आ विवासन्ति वेधसः ॥  
र्व्_८,०६०।०६अ शोचा शोचिष्ठ दीदिहि विशे मयो रास्व स्तोत्रे महां असि ।  
र्व्_८,०६०।०६च् देवानां शर्मन् मम सन्तु सूरयः शत्रूषाहः स्वग्नयः ॥  
र्व्_८,०६०।०७अ यथा चिद् वृद्धम् अतसम् अग्ने सञ्जूर्वसि क्षमि ।  
र्व्_८,०६०।०७च् एवा दह मित्रमहो यो अस्मध्रुग् दुर्मन्मा कश् च वेनति ॥  
र्व्_८,०६०।०८अ मा नो मर्ताय रिपवे रक्षस्विने माघशंसाय रीरधः ।  
र्व्_८,०६०।०८च् अस्रेधद्भिस् तरणिभिर् यविष्ठ्य शिवेभिः पाहि पायुभिः ॥  
र्व्_८,०६०।०९अ पाहि नो अग्न एकया पाह्य् उत द्वितीयया ।  
र्व्_८,०६०।०९च् पाहि गीर्भिस् तिसृभिर् ऊर्जाम् पते पाहि चतसृभिर् वसो ॥  
र्व्_८,०६०।१०अ पाहि विश्वस्माद् रक्षसो अराव्णः प्र स्म वाजेषु नो ऽव ।  
र्व्_८,०६०।१०च् त्वाम् इद् धि नेदिष्ठं देवतातय आपिं नक्षामहे वृधे ॥  
र्व्_८,०६०।११अ आ नो अग्ने वयोवृधं रयिम् पावक शंस्यम् ।  
र्व्_८,०६०।११च् रास्वा च न उपमाते पुरुस्पृहं सुनीती स्वयशस्तरम् ॥  
र्व्_८,०६०।१२अ येन वंसाम पृतनासु शर्धतस् तरन्तो अर्य आदिशः ।  
र्व्_८,०६०।१२च् स त्वं नो वर्ध प्रयसा शचीवसो जिन्वा धियो वसुविदः ॥  
र्व्_८,०६०।१३अ शिशानो वृषभो यथाग्निः शृङ्गे दविध्वत् ।  
र्व्_८,०६०।१३च् तिग्मा अस्य हनवो न प्रतिधृषे सुजम्भः सहसो यहुः ॥  
र्व्_८,०६०।१४अ नहि ते अग्ने वृषभ प्रतिधृषे जम्भासो यद् वितिष्ठसे ।  
र्व्_८,०६०।१४च् स त्वं नो होतः सुहुतं हविष् कृधि वंस्वा नो वार्या पुरु ॥  
र्व्_८,०६०।१५अ शेषे वनेषु मात्रोः सं त्वा मर्तास इन्धते ।  
र्व्_८,०६०।१५च् अतन्द्रो हव्या वहसि हविष्कृत आद् इद् देवेषु राजसि ॥  
र्व्_८,०६०।१६अ सप्त होतारस् तम् इद् ईऌअते त्वाग्ने सुत्यजम् अह्रयम् ।  
र्व्_८,०६०।१६च् भिनत्स्य् अद्रिं तपसा वि शोचिषा प्राग्ने तिष्ठ जनां अति ॥  
र्व्_८,०६०।१७अ अग्निम्-अग्निं वो अध्रिगुं हुवेम वृक्तबर्हिषः ।  
र्व्_८,०६०।१७च् अग्निं हितप्रयसः शश्वतीष्व् आ होतारं चर्षणीनाम् ॥  
र्व्_८,०६०।१८अ केतेन शर्मन् सचते सुषामण्य् अग्ने तुभ्यं चिकित्वना ।  
र्व्_८,०६०।१८च् इषण्यया नः पुरुरूपम् आ भर वाजं नेदिष्ठम् ऊतये ॥  
र्व्_८,०६०।१९अ अग्ने जरितर् विश्पतिस् तेपानो देव रक्षसः ।  
र्व्_८,०६०।१९च् अप्रोषिवान् गृहपतिर् महां असि दिवस् पायुर् दुरोणयुः ॥  
र्व्_८,०६०।२०अ मा नो रक्ष आ वेशीद् आघृणीवसो मा यातुर् यातुमावताम् ।  
र्व्_८,०६०।२०च् परोगव्यूत्य् अनिराम् अप क्षुधम् अग्ने सेध रक्षस्विनः ॥  
  
र्व्_८,०६१।०१अ उभयं शृणवच् च न इन्द्रो अर्वाग् इदं वचः ।  
र्व्_८,०६१।०१च् सत्राच्या मघवा सोमपीतये धिया शविष्ठ आ गमत् ॥  
र्व्_८,०६१।०२अ तं हि स्वराजं वृषभं तम् ओजसे धिषणे निष्टतक्षतुः ।  
र्व्_८,०६१।०२च् उतोपमानाम् प्रथमो नि षीदसि सोमकामं हि ते मनः ॥  
र्व्_८,०६१।०३अ आ वृषस्व पुरूवसो सुतस्येन्द्रान्धसः ।  
र्व्_८,०६१।०३च् विद्मा हि त्वा हरिवः पृत्सु सासहिम् अधृष्टं चिद् दधृष्वणिम् ॥  
र्व्_८,०६१।०४अ अप्रामिसत्य मघवन् तथेद् असद् इन्द्र क्रत्वा यथा वशः ।  
र्व्_८,०६१।०४च् सनेम वाजं तव शिप्रिन्न् अवसा मक्षू चिद् यन्तो अद्रिवः ॥  
र्व्_८,०६१।०५अ शग्ध्य् ऊ षु शचीपत इन्द्र विश्वाभिर् ऊतिभिः ।  
र्व्_८,०६१।०५च् भगं न हि त्वा यशसं वसुविदम् अनु शूर चरामसि ॥  
र्व्_८,०६१।०६अ पौरो अश्वस्य पुरुकृद् गवाम् अस्य् उत्सो देव हिरण्ययः ।  
र्व्_८,०६१।०६च् नकिर् हि दानम् परिमर्धिषत् त्वे यद्-यद् यामि तद् आ भर ॥  
र्व्_८,०६१।०७अ त्वं ह्य् एहि चेरवे विदा भगं वसुत्तये ।  
र्व्_८,०६१।०७च् उद् वावृषस्व मघवन् गविष्टय उद् इन्द्राश्वमिष्टये ॥  
र्व्_८,०६१।०८अ त्वम् पुरू सहस्राणि शतानि च यूथा दानाय मंहसे ।  
र्व्_८,०६१।०८च् आ पुरन्दरं चकृम विप्रवचस इन्द्रं गायन्तो ऽवसे ॥  
र्व्_८,०६१।०९अ अविप्रो वा यद् अविधद् विप्रो वेन्द्र ते वचः ।  
र्व्_८,०६१।०९च् स प्र ममन्दत् त्वाया शतक्रतो प्राचामन्यो अहंसन ॥  
र्व्_८,०६१।१०अ उग्रबाहुर् म्रक्षकृत्वा पुरन्दरो यदि मे शृणवद् धवम् ।  
र्व्_८,०६१।१०च् वसूयवो वसुपतिं शतक्रतुं स्तोमैर् इन्द्रं हवामहे ॥  
र्व्_८,०६१।११अ न पापासो मनामहे नारायासो न जऌहवः ।  
र्व्_८,०६१।११च् यद् इन् न्व् इन्द्रं वृषणं सचा सुते सखायं कृणवामहै ॥  
र्व्_८,०६१।१२अ उग्रं युयुज्म पृतनासु सासहिम् ऋणकातिम् अदाभ्यम् ।  
र्व्_८,०६१।१२च् वेदा भृमं चित् सनिता रथीतमो वाजिनं यम् इद् ऊ नशत् ॥  
र्व्_८,०६१।१३अ यत इन्द्र भयामहे ततो नो अभयं कृधि ।  
र्व्_८,०६१।१३च् मघवञ् छग्धि तव तन् न ऊतिभिर् वि द्विषो वि मृधो जहि ॥  
र्व्_८,०६१।१४अ त्वं हि राधस्पते राधसो महः क्षयस्यासि विधतः ।  
र्व्_८,०६१।१४च् तं त्वा वयम् मघवन्न् इन्द्र गिर्वणः सुतावन्तो हवामहे ॥  
र्व्_८,०६१।१५अ इन्द्र स्पऌ उत वृत्रहा परस्पा नो वरेण्यः ।  
र्व्_८,०६१।१५च् स नो रक्षिषच् चरमं स मध्यमं स पश्चात् पातु नः पुरः ॥  
र्व्_८,०६१।१६अ त्वं नः पश्चाद् अधराद् उत्तरात् पुर इन्द्र नि पाहि विश्वतः ।  
र्व्_८,०६१।१६च् आरे अस्मत् कृणुहि दैव्यम् भयम् आरे हेतीर् अदेवीः ॥  
र्व्_८,०६१।१७अ अद्याद्या श्वः-श्व इन्द्र त्रास्व परे च नः ।  
र्व्_८,०६१।१७च् विश्वा च नो जरितॄन् सत्पते अहा दिवा नक्तं च रक्षिषः ॥  
र्व्_८,०६१।१८अ प्रभङ्गी शूरो मघवा तुवीमघः सम्मिश्लो विर्याय कम् ।  
र्व्_८,०६१।१८च् उभा ते बाहू वृषणा शतक्रतो नि या वज्रम् मिमिक्षतुः ॥  
  
र्व्_८,०६२।०१अ प्रो अस्मा उपस्तुतिम् भरता यज् जुजोषति ।  
र्व्_८,०६२।०१च् उक्थैर् इन्द्रस्य माहिनं वयो वर्धन्ति सोमिनो भद्रा इन्द्रस्य रातयः ॥  
र्व्_८,०६२।०२अ अयुजो असमो नृभिर् एकः कृष्टीर् अयास्यः ।  
र्व्_८,०६२।०२च् पूर्वीर् अति प्र वावृधे विश्वा जातान्य् ओजसा भद्रा इन्द्रस्य रातयः ॥  
र्व्_८,०६२।०३अ अहितेन चिद् अर्वता जीरदानुः सिषासति ।  
र्व्_८,०६२।०३च् प्रवाच्यम् इन्द्र तत् तव वीर्याणि करिष्यतो भद्रा इन्द्रस्य रातयः ॥  
र्व्_८,०६२।०४अ आ याहि कृणवाम त इन्द्र ब्रह्माणि वर्धना ।  
र्व्_८,०६२।०४च् येभिः शविष्ठ चाकनो भद्रम् इह श्रवस्यते भद्रा इन्द्रस्य रातयः ॥  
र्व्_८,०६२।०५अ धृषतश् चिद् धृषन् मनः कृणोषीन्द्र यत् त्वम् ।  
र्व्_८,०६२।०५च् तीव्रैः सोमैः सपर्यतो नमोभिः प्रतिभूषतो भद्रा इन्द्रस्य रातयः ॥  
र्व्_८,०६२।०६अ अव चष्ट ऋचीषमो ऽवतां इव मानुषः ।  
र्व्_८,०६२।०६च् जुष्ट्वी दक्षस्य सोमिनः सखायं कृणुते युजम् भद्रा इन्द्रस्य रातयः ॥  
र्व्_८,०६२।०७अ विश्वे त इन्द्र वीर्यं देवा अनु क्रतुं ददुः ।  
र्व्_८,०६२।०७च् भुवो विश्वस्य गोपतिः पुरुष्टुत भद्रा इन्द्रस्य रातयः ॥  
र्व्_८,०६२।०८अ गृणे तद् इन्द्र ते शव उपमं देवतातये ।  
र्व्_८,०६२।०८च् यद् धंसि वृत्रम् ओजसा शचीपते भद्रा इन्द्रस्य रातयः ॥  
र्व्_८,०६२।०९अ समनेव वपुष्यतः कृणवन् मानुषा युगा ।  
र्व्_८,०६२।०९च् विदे तद् इन्द्रश् चेतनम् अध श्रुतो भद्रा इन्द्रस्य रातयः ॥  
र्व्_८,०६२।१०अ उज् जातम् इन्द्र ते शव उत् त्वाम् उत् तव क्रतुम् ।  
र्व्_८,०६२।१०च् भूरिगो भूरि वावृधुर् मघवन् तव शर्मणि भद्रा इन्द्रस्य रातयः ॥  
र्व्_८,०६२।११अ अहं च त्वं च वृत्रहन् सं युज्याव सनिभ्य आ ।  
र्व्_८,०६२।११च् अरातीवा चिद् अद्रिवो ऽनु नौ शूर मंसते भद्रा इन्द्रस्य रातयः ॥  
र्व्_८,०६२।१२अ सत्यम् इद् वा उ तं वयम् इन्द्रं स्तवाम नानृतम् ।  
र्व्_८,०६२।१२च् महां असुन्वतो वधो भूरि ज्योतींषि सुन्वतो भद्रा इन्द्रस्य रातयः ॥  
  
र्व्_८,०६३।०१अ स पूर्व्यो महानां वेनः क्रतुभिर् आनजे ।  
र्व्_८,०६३।०१च् यस्य द्वारा मनुष् पिता देवेषु धिय आनजे ॥  
र्व्_८,०६३।०२अ दिवो मानं नोत् सदन् सोमपृष्ठासो अद्रयः ।  
र्व्_८,०६३।०२च् उक्था ब्रह्म च शंस्या ॥  
र्व्_८,०६३।०३अ स विद्वां अङ्गिरोभ्य इन्द्रो गा अवृणोद् अप ।  
र्व्_८,०६३।०३च् स्तुषे तद् अस्य पौंस्यम् ॥  
र्व्_८,०६३।०४अ स प्रत्नथा कविवृध इन्द्रो वाकस्य वक्षणिः ।  
र्व्_८,०६३।०४च् शिवो अर्कस्य होमन्य् अस्मत्रा गन्त्व् अवसे ॥  
र्व्_८,०६३।०५अ आद् ऊ नु ते अनु क्रतुं स्वाहा वरस्य यज्यवः ।  
र्व्_८,०६३।०५च् श्वात्रम् अर्का अनूषतेन्द्र गोत्रस्य दावने ॥  
र्व्_८,०६३।०६अ इन्द्रे विश्वानि वीर्या कृतानि कर्त्वानि च ।  
र्व्_८,०६३।०६च् यम् अर्का अध्वरं विदुः ॥  
र्व्_८,०६३।०७अ यत् पाञ्चजन्यया विशेन्द्रे घोषा असृक्षत ।  
र्व्_८,०६३।०७च् अस्तृणाद् बर्हणा विपो ऽर्यो मानस्य स क्षयः ॥  
र्व्_८,०६३।०८अ इयम् उ ते अनुष्टुतिश् चकृषे तानि पौंस्या ।  
र्व्_८,०६३।०८च् प्रावश् चक्रस्य वर्तनिम् ॥  
र्व्_८,०६३।०९अ अस्य वृष्णो व्योदन उरु क्रमिष्ट जीवसे ।  
र्व्_८,०६३।०९च् यवं न पश्व आ ददे ॥  
र्व्_८,०६३।१०अ तद् दधाना अवस्यवो युष्माभिर् दक्षपितरः ।  
र्व्_८,०६३।१०च् स्याम मरुत्वतो वृधे ॥  
र्व्_८,०६३।११अ बऌ ऋत्वियाय धाम्न ऋक्वभिः शूर नोनुमः ।  
र्व्_८,०६३।११च् जेषामेन्द्र त्वया युजा ॥  
र्व्_८,०६३।१२अ अस्मे रुद्रा मेहना पर्वतासो वृत्रहत्ये भरहूतौ सजोषाः ।  
र्व्_८,०६३।१२च् यः शंसते स्तुवते धायि पज्र इन्द्रज्येष्ठा अस्मां अवन्तु देवाः ॥  
  
र्व्_८,०६४।०१अ उत् त्वा मन्दन्तु स्तोमाः कृणुष्व राधो अद्रिवः ।  
र्व्_८,०६४।०१च् अव ब्रह्मद्विषो जहि ॥  
र्व्_८,०६४।०२अ पदा पणींर् अराधसो नि बाधस्व महां असि ।  
र्व्_८,०६४।०२च् नहि त्वा कश् चन प्रति ॥  
र्व्_८,०६४।०३अ त्वम् ईशिषे सुतानाम् इन्द्र त्वम् असुतानाम् ।  
र्व्_८,०६४।०३च् त्वं राजा जनानाम् ॥  
र्व्_८,०६४।०४अ एहि प्रेहि क्षयो दिव्य् आघोषञ् चर्षणीनाम् ।  
र्व्_८,०६४।०४च् ओभे पृणासि रोदसी ॥  
र्व्_८,०६४।०५अ त्यं चित् पर्वतं गिरिं शतवन्तं सहस्रिणम् ।  
र्व्_८,०६४।०५च् वि स्तोतृभ्यो रुरोजिथ ॥  
र्व्_८,०६४।०६अ वयम् उ त्वा दिवा सुते वयं नक्तं हवामहे ।  
र्व्_८,०६४।०६च् अस्माकं कामम् आ पृण ॥  
र्व्_८,०६४।०७अ क्व स्य वृषभो युवा तुविग्रीवो अनानतः ।  
र्व्_८,०६४।०७च् ब्रह्मा कस् तं सपर्यति ॥  
र्व्_८,०६४।०८अ कस्य स्वित् सवनं वृषा जुजुष्वां अव गच्छति ।  
र्व्_८,०६४।०८च् इन्द्रं क उ स्विद् आ चके ॥  
र्व्_८,०६४।०९अ कं ते दाना असक्षत वृत्रहन् कं सुवीर्या ।  
र्व्_८,०६४।०९च् उक्थे क उ स्विद् अन्तमः ॥  
र्व्_८,०६४।१०अ अयं ते मानुषे जने सोमः पूरुषु सूयते ।  
र्व्_८,०६४।१०च् तस्येहि प्र द्रवा पिब ॥  
र्व्_८,०६४।११अ अयं ते शर्यणावति सुषोमायाम् अधि प्रियः ।  
र्व्_८,०६४।११च् आर्जीकीये मदिन्तमः ॥  
र्व्_८,०६४।१२अ तम् अद्य राधसे महे चारुम् मदाय घृष्वये ।  
र्व्_८,०६४।१२च् एहीम् इन्द्र द्रवा पिब ॥  
  
र्व्_८,०६५।०१अ यद् इन्द्र प्राग् अपाग् उदङ् न्यग् वा हूयसे नृभिः ।  
र्व्_८,०६५।०१च् आ याहि तूयम् आशुभिः ॥  
र्व्_८,०६५।०२अ यद् वा प्रस्रवणे दिवो मादयासे स्वर्णरे ।  
र्व्_८,०६५।०२च् यद् वा समुद्रे अन्धसः ॥  
र्व्_८,०६५।०३अ आ त्वा गीर्भिर् महाम् उरुं हुवे गाम् इव भोजसे ।  
र्व्_८,०६५।०३च् इन्द्र सोमस्य पीतये ॥  
र्व्_८,०६५।०४अ आ त इन्द्र महिमानं हरयो देव ते महः ।  
र्व्_८,०६५।०४च् रथे वहन्तु बिभ्रतः ॥  
र्व्_८,०६५।०५अ इन्द्र गृणीष उ स्तुषे महां उग्र ईशानकृत् ।  
र्व्_८,०६५।०५च् एहि नः सुतम् पिब ॥  
र्व्_८,०६५।०६अ सुतावन्तस् त्वा वयम् प्रयस्वन्तो हवामहे ।  
र्व्_८,०६५।०६च् इदं नो बर्हिर् आसदे ॥  
र्व्_८,०६५।०७अ यच् चिद् धि शश्वताम् असीन्द्र साधारणस् त्वम् ।  
र्व्_८,०६५।०७च् तं त्वा वयं हवामहे ॥  
र्व्_८,०६५।०८अ इदं ते सोम्यम् मध्व् अधुक्षन्न् अद्रिभिर् नरः ।  
र्व्_८,०६५।०८च् जुषाण इन्द्र तत् पिब ॥  
र्व्_८,०६५।०९अ विश्वां अर्यो विपश्चितो ऽति ख्यस् तूयम् आ गहि ।  
र्व्_८,०६५।०९च् अस्मे धेहि श्रवो बृहत् ॥  
र्व्_८,०६५।१०अ दाता मे पृषतीनां राजा हिरण्यवीनाम् ।  
र्व्_८,०६५।१०च् मा देवा मघवा रिषत् ॥  
र्व्_८,०६५।११अ सहस्रे पृषतीनाम् अधि श्चन्द्रम् बृहत् पृथु ।  
र्व्_८,०६५।११च् शुक्रं हिरण्यम् आ ददे ॥  
र्व्_८,०६५।१२अ नपातो दुर्गहस्य मे सहस्रेण सुराधसः ।  
र्व्_८,०६५।१२च् श्रवो देवेष्व् अक्रत ॥  
  
र्व्_८,०६६।०१अ तरोभिर् वो विदद्वसुम् इन्द्रं सबाध ऊतये ।  
र्व्_८,०६६।०१च् बृहद् गायन्तः सुतसोमे अध्वरे हुवे भरं न कारिणम् ॥  
र्व्_८,०६६।०२अ न यं दुध्रा वरन्ते न स्थिरा मुरो मदे सुशिप्रम् अन्धसः ।  
र्व्_८,०६६।०२च् य आदृत्या शशमानाय सुन्वते दाता जरित्र उक्थ्यम् ॥  
र्व्_८,०६६।०३अ यः शक्रो मृक्षो अश्व्यो यो वा कीजो हिरण्ययः ।  
र्व्_८,०६६।०३च् स ऊर्वस्य रेजयत्य् अपावृतिम् इन्द्रो गव्यस्य वृत्रहा ॥  
र्व्_८,०६६।०४अ निखातं चिद् यः पुरुसम्भृतं वसूद् इद् वपति दाशुषे ।  
र्व्_८,०६६।०४च् वज्री सुशिप्रो हर्यश्व इत् करद् इन्द्रः क्रत्वा यथा वशत् ॥  
र्व्_८,०६६।०५अ यद् वावन्थ पुरुष्टुत पुरा चिच् छूर नृणाम् ।  
र्व्_८,०६६।०५च् वयं तत् त इन्द्र सम् भरामसि यज्ञम् उक्थं तुरं वचः ॥  
र्व्_८,०६६।०६अ सचा सोमेषु पुरुहूत वज्रिवो मदाय द्युक्ष सोमपाः ।  
र्व्_८,०६६।०६च् त्वम् इद् धि ब्रह्मकृते काम्यं वसु देष्ठः सुन्वते भुवः ॥  
र्व्_८,०६६।०७अ वयम् एनम् इदा ह्यो ऽपीपेमेह वज्रिणम् ।  
र्व्_८,०६६।०७च् तस्मा उ अद्य समना सुतम् भरा नूनम् भूषत श्रुते ॥  
र्व्_८,०६६।०८अ वृकश् चिद् अस्य वारण उरामथिर् आ वयुनेषु भूषति ।  
र्व्_८,०६६।०८च् सेमं न स्तोमं जुजुषाण आ गहीन्द्र प्र चित्रया धिया ॥  
र्व्_८,०६६।०९अ कद् ऊ न्व् अस्याकृतम् इन्द्रस्यास्ति पौंस्यम् ।  
र्व्_८,०६६।०९च् केनो नु कं श्रोमतेन न शुश्रुवे जनुषः परि वृत्रहा ॥  
र्व्_८,०६६।१०अ कद् ऊ महीर् अधृष्टा अस्य तविषीः कद् उ वृत्रघ्नो अस्तृतम् ।  
र्व्_८,०६६।१०च् इन्द्रो विश्वान् बेकनाटां अहर्दृश उत क्रत्वा पणींर् अभि ॥  
र्व्_८,०६६।११अ वयं घा ते अपूर्व्येन्द्र ब्रह्माणि वृत्रहन् ।  
र्व्_८,०६६।११च् पुरूतमासः पुरुहूत वज्रिवो भृतिं न प्र भरामसि ॥  
र्व्_८,०६६।१२अ पूर्वीश् चिद् धि त्वे तुविकूर्मिन्न् आशसो हवन्त इन्द्रोतयः ।  
र्व्_८,०६६।१२च् तिरश् चिद् अर्यः सवना वसो गहि शविष्ठ श्रुधि मे हवम् ॥  
र्व्_८,०६६।१३अ वयं घा ते त्वे इद् व् इन्द्र विप्रा अपि ष्मसि ।  
र्व्_८,०६६।१३च् नहि त्वद् अन्यः पुरुहूत कश् चन मघवन्न् अस्ति मर्डिता ॥  
र्व्_८,०६६।१४अ त्वं नो अस्या अमतेर् उत क्षुधो ऽभिशस्तेर् अव स्पृधि ।  
र्व्_८,०६६।१४च् त्वं न ऊती तव चित्रया धिया शिक्षा शचिष्ठ गातुवित् ॥  
र्व्_८,०६६।१५अ सोम इद् वः सुतो अस्तु कलयो मा बिभीतन ।  
र्व्_८,०६६।१५च् अपेद् एष ध्वस्मायति स्वयं घैषो अपायति ॥  
  
र्व्_८,०६७।०१अ त्यान् नु क्षत्रियां अव आदित्यान् याचिषामहे ।  
र्व्_८,०६७।०१च् सुमृऌईकां अभिष्टये ॥  
र्व्_८,०६७।०२अ मित्रो नो अत्य् अंहतिं वरुणः पर्षद् अर्यमा ।  
र्व्_८,०६७।०२च् आदित्यासो यथा विदुः ॥  
र्व्_८,०६७।०३अ तेषां हि चित्रम् उक्थ्यं वरूथम् अस्ति दाशुषे ।  
र्व्_८,०६७।०३च् आदित्यानाम् अरङ्कृते ॥  
र्व्_८,०६७।०४अ महि वो महताम् अवो वरुण मित्रार्यमन् ।  
र्व्_८,०६७।०४च् अवांस्य् आ वृणीमहे ॥  
र्व्_८,०६७।०५अ जीवान् नो अभि धेतनादित्यासः पुरा हथात् ।  
र्व्_८,०६७।०५च् कद् ध स्थ हवनश्रुतः ॥  
र्व्_८,०६७।०६अ यद् वः श्रान्ताय सुन्वते वरूथम् अस्ति यच् छर्दिः ।  
र्व्_८,०६७।०६च् तेना नो अधि वोचत ॥  
र्व्_८,०६७।०७अ अस्ति देवा अंहोर् उर्व् अस्ति रत्नम् अनागसः ।  
र्व्_८,०६७।०७च् आदित्या अद्भुतैनसः ॥  
र्व्_८,०६७।०८अ मा नः सेतुः सिषेद् अयम् महे वृणक्तु नस् परि ।  
र्व्_८,०६७।०८च् इन्द्र इद् धि श्रुतो वशी ॥  
र्व्_८,०६७।०९अ मा नो मृचा रिपूणां वृजिनानाम् अविष्यवः ।  
र्व्_८,०६७।०९च् देवा अभि प्र मृक्षत ॥  
र्व्_८,०६७।१०अ उत त्वाम् अदिते मह्य् अहं देव्य् उप ब्रुवे ।  
र्व्_८,०६७।१०च् सुमृऌईकाम् अभिष्टये ॥  
र्व्_८,०६७।११अ पर्षि दीने गभीर आं उग्रपुत्रे जिघांसतः ।  
र्व्_८,०६७।११च् माकिस् तोकस्य नो रिषत् ॥  
र्व्_८,०६७।१२अ अनेहो न उरुव्रज उरूचि वि प्रसर्तवे ।  
र्व्_८,०६७।१२च् कृधि तोकाय जीवसे ॥  
र्व्_८,०६७।१३अ ये मूर्धानः क्षितीनाम् अदब्धासः स्वयशसः ।  
र्व्_८,०६७।१३च् व्रता रक्षन्ते अद्रुहः ॥  
र्व्_८,०६७।१४अ ते न आस्नो वृकाणाम् आदित्यासो मुमोचत ।  
र्व्_८,०६७।१४च् स्तेनम् बद्धम् इवादिते ॥  
र्व्_८,०६७।१५अ अपो षु ण इयं शरुर् आदित्या अप दुर्मतिः ।  
र्व्_८,०६७।१५च् अस्मद् एत्व् अजघ्नुषी ॥  
र्व्_८,०६७।१६अ शश्वद् धि वः सुदानव आदित्या ऊतिभिर् वयम् ।  
र्व्_८,०६७।१६च् पुरा नूनम् बुभुज्महे ॥  
र्व्_८,०६७।१७अ शश्वन्तं हि प्रचेतसः प्रतियन्तं चिद् एनसः ।  
र्व्_८,०६७।१७च् देवाः कृणुथ जीवसे ॥  
र्व्_८,०६७।१८अ तत् सु नो नव्यं सन्यस आदित्या यन् मुमोचति ।  
र्व्_८,०६७।१८च् बन्धाद् बद्धम् इवादिते ॥  
र्व्_८,०६७।१९अ नास्माकम् अस्ति तत् तर आदित्यासो अतिष्कदे ।  
र्व्_८,०६७।१९च् यूयम् अस्मभ्यम् मृऌअत ॥  
र्व्_८,०६७।२०अ मा नो हेतिर् विवस्वत आदित्याः कृत्रिमा शरुः ।  
र्व्_८,०६७।२०च् पुरा नु जरसो वधीत् ॥  
र्व्_८,०६७।२१अ वि षु द्वेषो व्य् अंहतिम् आदित्यासो वि संहितम् ।  
र्व्_८,०६७।२१च् विष्वग् वि वृहता रपः ॥  
  
र्व्_८,०६८।०१अ आ त्वा रथं यथोतये सुम्नाय वर्तयामसि ।  
र्व्_८,०६८।०१च् तुविकूर्मिम् ऋतीषहम् इन्द्र शविष्ठ सत्पते ॥  
र्व्_८,०६८।०२अ तुविशुष्म तुविक्रतो शचीवो विश्वया मते ।  
र्व्_८,०६८।०२च् आ पप्राथ महित्वना ॥  
र्व्_८,०६८।०३अ यस्य ते महिना महः परि ज्मायन्तम् ईयतुः ।  
र्व्_८,०६८।०३च् हस्ता वज्रं हिरण्ययम् ॥  
र्व्_८,०६८।०४अ विश्वानरस्य वस् पतिम् अनानतस्य शवसः ।  
र्व्_८,०६८।०४च् एवैश् च चर्षणीनाम् ऊती हुवे रथानाम् ॥  
र्व्_८,०६८।०५अ अभिष्टये सदावृधं स्वर्मीऌहेषु यं नरः ।  
र्व्_८,०६८।०५च् नाना हवन्त ऊतये ॥  
र्व्_८,०६८।०६अ परोमात्रम् ऋचीषमम् इन्द्रम् उग्रं सुराधसम् ।  
र्व्_८,०६८।०६च् ईशानं चिद् वसूनाम् ॥  
र्व्_८,०६८।०७अ तं-तम् इद् राधसे मह इन्द्रं चोदामि पीतये ।  
र्व्_८,०६८।०७च् यः पूर्व्याम् अनुष्टुतिम् ईशे कृष्टीनां नृतुः ॥  
र्व्_८,०६८।०८अ न यस्य ते शवसान सख्यम् आनंश मर्त्यः ।  
र्व्_८,०६८।०८च् नकिः शवांसि ते नशत् ॥  
र्व्_८,०६८।०९अ त्वोतासस् त्वा युजाप्सु सूर्ये महद् धनम् ।  
र्व्_८,०६८।०९च् जयेम पृत्सु वज्रिवः ॥  
र्व्_८,०६८।१०अ तं त्वा यज्ञेभिर् ईमहे तं गीर्भिर् गिर्वणस्तम ।  
र्व्_८,०६८।१०च् इन्द्र यथा चिद् आविथ वाजेषु पुरुमाय्यम् ॥  
र्व्_८,०६८।११अ यस्य ते स्वादु सख्यं स्वाद्वी प्रणीतिर् अद्रिवः ।  
र्व्_८,०६८।११च् यज्ञो वितन्तसाय्यः ॥  
र्व्_८,०६८।१२अ उरु णस् तन्वे तन उरु क्षयाय नस् कृधि ।  
र्व्_८,०६८।१२च् उरु णो यन्धि जीवसे ॥  
र्व्_८,०६८।१३अ उरुं नृभ्य उरुं गव उरुं रथाय पन्थाम् ।  
र्व्_८,०६८।१३च् देववीतिम् मनामहे ॥  
र्व्_८,०६८।१४अ उप मा षड् द्वा-द्वा नरः सोमस्य हर्ष्या ।  
र्व्_८,०६८।१४च् तिष्ठन्ति स्वादुरातयः ॥  
र्व्_८,०६८।१५अ ऋज्राव् इन्द्रोत आ ददे हरी ऋक्षस्य सूनवि ।  
र्व्_८,०६८।१५च् आश्वमेधस्य रोहिता ॥  
र्व्_८,०६८।१६अ सुरथां आतिथिग्वे स्वभीशूंर् आर्क्षे ।  
र्व्_८,०६८।१६च् आश्वमेधे सुपेशसः ॥  
र्व्_८,०६८।१७अ षऌ अश्वां आतिथिग्व इन्द्रोते वधूमतः ।  
र्व्_८,०६८।१७च् सचा पूतक्रतौ सनम् ॥  
र्व्_८,०६८।१८अ ऐषु चेतद् वृषण्वत्य् अन्तर् ऋज्रेष्व् अरुषी ।  
र्व्_८,०६८।१८च् स्वभीशुः कशावती ॥  
र्व्_८,०६८।१९अ न युष्मे वाजबन्धवो निनित्सुश् चन मर्त्यः ।  
र्व्_८,०६८।१९च् अवद्यम् अधि दीधरत् ॥  
  
र्व्_८,०६९।०१अ प्र-प्र वस् त्रिष्टुभम् इषम् मन्दद्वीरायेन्दवे ।  
र्व्_८,०६९।०१च् धिया वो मेधसातये पुरन्ध्या विवासति ॥  
र्व्_८,०६९।०२अ नदं व ओदतीनां नदं योयुवतीनाम् ।  
र्व्_८,०६९।०२च् पतिं वो अघ्न्यानां धेनूनाम् इषुध्यसि ॥  
र्व्_८,०६९।०३अ ता अस्य सूददोहसः सोमं श्रीणन्ति पृश्नयः ।  
र्व्_८,०६९।०३च् जन्मन् देवानां विशस् त्रिष्व् आ रोचने दिवः ॥  
र्व्_८,०६९।०४अ अभि प्र गोपतिं गिरेन्द्रम् अर्च यथा विदे ।  
र्व्_८,०६९।०४च् सूनुं सत्यस्य सत्पतिम् ॥  
र्व्_८,०६९।०५अ आ हरयः ससृज्रिरे ऽरुषीर् अधि बर्हिषि ।  
र्व्_८,०६९।०५च् यत्राभि सन्नवामहे ॥  
र्व्_८,०६९।०६अ इन्द्राय गाव आशिरं दुदुह्रे वज्रिणे मधु ।  
र्व्_८,०६९।०६च् यत् सीम् उपह्वरे विदत् ॥  
र्व्_८,०६९।०७अ उद् यद् ब्रध्नस्य विष्टपं गृहम् इन्द्रश् च गन्वहि ।  
र्व्_८,०६९।०७च् मध्वः पीत्वा सचेवहि त्रिः सप्त सख्युः पदे ॥  
र्व्_८,०६९।०८अ अर्चत प्रार्चत प्रियमेधासो अर्चत ।  
र्व्_८,०६९।०८च् अर्चन्तु पुत्रका उत पुरं न धृष्ण्व् अर्चत ॥  
र्व्_८,०६९।०९अ अव स्वराति गर्गरो गोधा परि सनिष्वणत् ।  
र्व्_८,०६९।०९च् पिङ्गा परि चनिष्कदद् इन्द्राय ब्रह्मोद्यतम् ॥  
र्व्_८,०६९।१०अ आ यत् पतन्त्य् एन्यः सुदुघा अनपस्फुरः ।  
र्व्_८,०६९।१०च् अपस्फुरं गृभायत सोमम् इन्द्राय पातवे ॥  
र्व्_८,०६९।११अ अपाद् इन्द्रो अपाद् अग्निर् विश्वे देवा अमत्सत ।  
र्व्_८,०६९।११च् वरुण इद् इह क्षयत् तम् आपो अभ्य् अनूषत वत्सं संशिश्वरीर् इव ॥  
र्व्_८,०६९।१२अ सुदेवो असि वरुण यस्य ते सप्त सिन्धवः ।  
र्व्_८,०६९।१२च् अनुक्षरन्ति काकुदं सूर्म्यं सुषिराम् इव ॥  
र्व्_८,०६९।१३अ यो व्यतींर् अफाणयत् सुयुक्तां उप दाशुषे ।  
र्व्_८,०६९।१३च् तक्वो नेता तद् इद् वपुर् उपमा यो अमुच्यत ॥  
र्व्_८,०६९।१४अ अतीद् उ शक्र ओहत इन्द्रो विश्वा अति द्विषः ।  
र्व्_८,०६९।१४च् भिनत् कनीन ओदनम् पच्यमानम् परो गिरा ॥  
र्व्_८,०६९।१५अ अर्भको न कुमारको ऽधि तिष्ठन् नवं रथम् ।  
र्व्_८,०६९।१५च् स पक्षन् महिषम् मृगम् पित्रे मात्रे विभुक्रतुम् ॥  
र्व्_८,०६९।१६अ आ तू सुशिप्र दम्पते रथं तिष्ठा हिरण्ययम् ।  
र्व्_८,०६९।१६च् अध द्युक्षं सचेवहि सहस्रपादम् अरुषं स्वस्तिगाम् अनेहसम् ॥  
र्व्_८,०६९।१७अ तं घेम् इत्था नमस्विन उप स्वराजम् आसते ।  
र्व्_८,०६९।१७च् अर्थं चिद् अस्य सुधितं यद् एतव आवर्तयन्ति दावने ॥  
र्व्_८,०६९।१८अ अनु प्रत्नस्यौकसः प्रियमेधास एषाम् ।  
र्व्_८,०६९।१८च् पूर्वाम् अनु प्रयतिं वृक्तबर्हिषो हितप्रयस आशत ॥  
  
र्व्_८,०७०।०१अ यो राजा चर्षणीनां याता रथेभिर् अध्रिगुः ।  
र्व्_८,०७०।०१च् विश्वासां तरुता पृतनानां ज्येष्ठो यो वृत्रहा गृणे ॥  
र्व्_८,०७०।०२अ इन्द्रं तं शुम्भ पुरुहन्मन्न् अवसे यस्य द्विता विधर्तरि ।  
र्व्_८,०७०।०२च् हस्ताय वज्रः प्रति धायि दर्शतो महो दिवे न सूर्यः ॥  
र्व्_८,०७०।०३अ नकिष् टं कर्मणा नशद् यश् चकार सदावृधम् ।  
र्व्_८,०७०।०३च् इन्द्रं न यज्ञैर् विश्वगूर्तम् ऋभ्वसम् अधृष्टं धृष्ण्वोजसम् ॥  
र्व्_८,०७०।०४अ अषाऌहम् उग्रम् पृतनासु सासहिं यस्मिन् महीर् उरुज्रयः ।  
र्व्_८,०७०।०४च् सं धेनवो जायमाने अनोनवुर् द्यावः क्षामो अनोनवुः ॥  
र्व्_८,०७०।०५अ यद् द्याव इन्द्र ते शतं शतम् भूमीर् उत स्युः ।  
र्व्_८,०७०।०५च् न त्वा वज्रिन् सहस्रं सूर्या अनु न जातम् अष्ट रोदसी ॥  
र्व्_८,०७०।०६अ आ पप्राथ महिना वृष्ण्या वृषन् विश्वा शविष्ठ शवसा ।  
र्व्_८,०७०।०६च् अस्मां अव मघवन् गोमति व्रजे वज्रिञ् चित्राभिर् ऊतिभिः ॥  
र्व्_८,०७०।०७अ न सीम् अदेव आपद् इषं दीर्घायो मर्त्यः ।  
र्व्_८,०७०।०७च् एतग्वा चिद् य एतशा युयोजते हरी इन्द्रो युयोजते ॥  
र्व्_८,०७०।०८अ तं वो महो महाय्यम् इन्द्रं दानाय सक्षणिम् ।  
र्व्_८,०७०।०८च् यो गाधेषु य आरणेषु हव्यो वाजेष्व् अस्ति हव्यः ॥  
र्व्_८,०७०।०९अ उद् ऊ षु णो वसो महे मृशस्व शूर राधसे ।  
र्व्_८,०७०।०९च् उद् ऊ षु मह्यै मघवन् मघत्तय उद् इन्द्र श्रवसे महे ॥  
र्व्_८,०७०।१०अ त्वं न इन्द्र ऋतयुस् त्वानिदो नि तृम्पसि ।  
र्व्_८,०७०।१०च् मध्ये वसिष्व तुविनृम्णोर्वोर् नि दासं शिश्नथो हथैः ॥  
र्व्_८,०७०।११अ अन्यव्रतम् अमानुषम् अयज्वानम् अदेवयुम् ।  
र्व्_८,०७०।११च् अव स्वः सखा दुधुवीत पर्वतः सुघ्नाय दस्युम् पर्वतः ॥  
र्व्_८,०७०।१२अ त्वं न इन्द्रासां हस्ते शविष्ठ दावने ।  
र्व्_८,०७०।१२च् धानानां न सं गृभायास्मयुर् द्विः सं गृभायास्मयुः ॥  
र्व्_८,०७०।१३अ सखायः क्रतुम् इच्छत कथा राधाम शरस्य ।  
र्व्_८,०७०।१३च् उपस्तुतिम् भोजः सूरिर् यो अह्रयः ॥  
र्व्_८,०७०।१४अ भूरिभिः समह ऋषिभिर् बर्हिष्मद्भि स्तविष्यसे ।  
र्व्_८,०७०।१४च् यद् इत्थम् एकम्-एकम् इच् छर वत्सान् पराददः ॥  
र्व्_८,०७०।१५अ कर्णगृह्या मघवा शौरदेव्यो वत्सं नस् त्रिभ्य आनयत् ।  
र्व्_८,०७०।१५च् अजां सूरिर् न धातवे ॥  
  
र्व्_८,०७१।०१अ त्वं नो अग्ने महोभिः पाहि विश्वस्या अरातेः ।  
र्व्_८,०७१।०१च् उत द्विषो मर्त्यस्य ॥  
र्व्_८,०७१।०२अ नहि मन्युः पौरुषेय ईशे हि वः प्रियजात ।  
र्व्_८,०७१।०२च् त्वम् इद् असि क्षपावान् ॥  
र्व्_८,०७१।०३अ स नो विश्वेभिर् देवेभिर् ऊर्जो नपाद् भद्रशोचे ।  
र्व्_८,०७१।०३च् रयिं देहि विश्ववारम् ॥  
र्व्_८,०७१।०४अ न तम् अग्ने अरातयो मर्तं युवन्त रायः ।  
र्व्_८,०७१।०४च् यं त्रायसे दाश्वांसम् ॥  
र्व्_८,०७१।०५अ यं त्वं विप्र मेधसाताव् अग्ने हिनोषि धनाय ।  
र्व्_८,०७१।०५च् स तवोती गोषु गन्ता ॥  
र्व्_८,०७१।०६अ त्वं रयिम् पुरुवीरम् अग्ने दाशुषे मर्ताय ।  
र्व्_८,०७१।०६च् प्र णो नय वस्यो अच्छ ॥  
र्व्_८,०७१।०७अ उरुष्या णो मा परा दा अघायते जातवेदः ।  
र्व्_८,०७१।०७च् दुराध्ये मर्ताय ॥  
र्व्_८,०७१।०८अ अग्ने माकिष् टे देवस्य रातिम् अदेवो युयोत ।  
र्व्_८,०७१।०८च् त्वम् ईशिषे वसूनाम् ॥  
र्व्_८,०७१।०९अ स नो वस्व उप मास्य् ऊर्जो नपान् माहिनस्य ।  
र्व्_८,०७१।०९च् सखे वसो जरितृभ्यः ॥  
र्व्_८,०७१।१०अ अच्छा नः शीरशोचिषं गिरो यन्तु दर्शतम् ।  
र्व्_८,०७१।१०च् अच्छा यज्ञासो नमसा पुरूवसुम् पुरुप्रशस्तम् ऊतये ॥  
र्व्_८,०७१।११अ अग्निं सूनुं सहसो जातवेदसं दानाय वार्याणाम् ।  
र्व्_८,०७१।११च् द्विता यो भूद् अमृतो मर्त्येष्व् आ होता मन्द्रतमो विशि ॥  
र्व्_८,०७१।१२अ अग्निं वो देवयज्ययाग्निम् प्रयत्य् अध्वरे ।  
र्व्_८,०७१।१२च् अग्निं धीषु प्रथमम् अग्निम् अर्वत्य् अग्निं क्षैत्राय साधसे ॥  
र्व्_८,०७१।१३अ अग्निर् इषां सख्ये ददातु न ईशे यो वार्याणाम् ।  
र्व्_८,०७१।१३च् अग्निं तोके तनये शश्वद् ईमहे वसुं सन्तं तनूपाम् ॥  
र्व्_८,०७१।१४अ अग्निम् ईऌइष्वावसे गाथाभिः शीरशोचिषम् ।  
र्व्_८,०७१।१४च् अग्निं राये पुरुमीऌह श्रुतं नरो ऽग्निं सुदीतये छर्दिः ॥  
र्व्_८,०७१।१५अ अग्निं द्वेषो योतवै नो गृणीमस्य् अग्निं शं योश् च दातवे ।  
र्व्_८,०७१।१५च् विश्वासु विक्ष्व् अवितेव हव्यो भुवद् वस्तुर् ऋषूणाम् ॥  
  
र्व्_८,०७२।०१अ हविष् कृणुध्वम् आ गमद् अध्वर्युर् वनते पुनः ।  
र्व्_८,०७२।०१च् विद्वां अस्य प्रशासनम् ॥  
र्व्_८,०७२।०२अ नि तिग्मम् अभ्य् अंशुं सीदद् धोता मनाव् अधि ।  
र्व्_८,०७२।०२च् जुषाणो अस्य सख्यम् ॥  
र्व्_८,०७२।०३अ अन्तर् इच्छन्ति तं जने रुद्रम् परो मनीषया ।  
र्व्_८,०७२।०३च् गृभ्णन्ति जिह्वया ससम् ॥  
र्व्_८,०७२।०४अ जाम्य् अतीतपे धनुर् वयोधा अरुहद् वनम् ।  
र्व्_८,०७२।०४च् दृषदं जिह्वयावधीत् ॥  
र्व्_८,०७२।०५अ चरन् वत्सो रुशन्न् इह निदातारं न विन्दते ।  
र्व्_८,०७२।०५च् वेति स्तोतव अम्ब्यम् ॥  
र्व्_८,०७२।०६अ उतो न्व् अस्य यन् महद् अश्वावद् योजनम् बृहद् ।  
र्व्_८,०७२।०६च् दामा रथस्य ददृशे ॥  
र्व्_८,०७२।०७अ दुहन्ति सप्तैकाम् उप द्वा पञ्च सृजतः ।  
र्व्_८,०७२।०७च् तीर्थे सिन्धोर् अधि स्वरे ॥  
र्व्_८,०७२।०८अ आ दशभिर् विवस्वत इन्द्रः कोशम् अचुच्यवीत् ।  
र्व्_८,०७२।०८च् खेदया त्रिवृता दिवः ॥  
र्व्_८,०७२।०९अ परि त्रिधातुर् अध्वरं जूर्णिर् एति नवीयसी ।  
र्व्_८,०७२।०९च् मध्वा होतारो अञ्जते ॥  
र्व्_८,०७२।१०अ सिञ्चन्ति नमसावतम् उच्चाचक्रम् परिज्मानम् ।  
र्व्_८,०७२।१०च् नीचीनबारम् अक्षितम् ॥  
र्व्_८,०७२।११अ अभ्यारम् इद् अद्रयो निषिक्तम् पुष्करे मधु ।  
र्व्_८,०७२।११च् अवतस्य विसर्जने ॥  
र्व्_८,०७२।१२अ गाव उपावतावतम् मही यज्ञस्य रप्सुदा ।  
र्व्_८,०७२।१२च् उभा कर्णा हिरण्यया ॥  
र्व्_८,०७२।१३अ आ सुते सिञ्चत श्रियं रोदस्योर् अभिश्रियम् ।  
र्व्_८,०७२।१३च् रसा दधीत वृषभम् ॥  
र्व्_८,०७२।१४अ ते जानत स्वम् ओक्यं सं वत्सासो न मातृभिः ।  
र्व्_८,०७२।१४च् मिथो नसन्त जामिभिः ॥  
र्व्_८,०७२।१५अ उप स्रक्वेषु बप्सतः कृण्वते धरुणं दिवि ।  
र्व्_८,०७२।१५च् इन्द्रे अग्ना नमः स्वः ॥  
र्व्_८,०७२।१६अ अधुक्षत् पिप्युषीम् इषम् ऊर्जं सप्तपदीम् अरिः ।  
र्व्_८,०७२।१६च् सूर्यस्य सप्त रश्मिभिः ॥  
र्व्_८,०७२।१७अ सोमस्य मित्रावरुणोदिता सूर आ ददे ।  
र्व्_८,०७२।१७च् तद् आतुरस्य भेषजम् ॥  
र्व्_८,०७२।१८अ उतो न्व् अस्य यत् पदं हर्यतस्य निधान्यम् ।  
र्व्_८,०७२।१८च् परि द्यां जिह्वयातनत् ॥  
  
र्व्_८,०७३।०१अ उद् ईराथाम् ऋतायते युञ्जाथाम् अश्विना रथम् ।  
र्व्_८,०७३।०१च् अन्ति षद् भूतु वाम् अवः ॥  
र्व्_८,०७३।०२अ निमिषश् चिज् जवीयसा रथेना यातम् अश्विना ।  
र्व्_८,०७३।०२च् अन्ति षद् भूतु वाम् अवः ॥  
र्व्_८,०७३।०३अ उप स्तृणीतम् अत्रये हिमेन घर्मम् अश्विना ।  
र्व्_८,०७३।०३च् अन्ति षद् भूतु वाम् अवः ॥  
र्व्_८,०७३।०४अ कुह स्थः कुह जग्मथुः कुह श्येनेव पेतथुः ।  
र्व्_८,०७३।०४च् अन्ति षद् भूतु वाम् अवः ॥  
र्व्_८,०७३।०५अ यद् अद्य कर्हि कर्हि चिच् छुश्रूयातम् इमं हवम् ।  
र्व्_८,०७३।०५च् अन्ति षद् भूतु वाम् अवः ॥  
र्व्_८,०७३।०६अ अश्विना यामहूतमा नेदिष्ठं याम्य् आप्यम् ।  
र्व्_८,०७३।०६च् अन्ति षद् भूतु वाम् अवः ॥  
र्व्_८,०७३।०७अ अवन्तम् अत्रये गृहं कृणुतं युवम् अश्विना ।  
र्व्_८,०७३।०७च् अन्ति षद् भूतु वाम् अवः ॥  
र्व्_८,०७३।०८अ वरेथे अग्निम् आतपो वदते वल्ग्व् अत्रये ।  
र्व्_८,०७३।०८च् अन्ति षद् भूतु वाम् अवः ॥  
र्व्_८,०७३।०९अ प्र सप्तवध्रिर् आशसा धाराम् अग्नेर् अशायत ।  
र्व्_८,०७३।०९च् अन्ति षद् भूतु वाम् अवः ॥  
र्व्_८,०७३।१०अ इहा गतं वृषण्वसू शृणुतम् म इमं हवम् ।  
र्व्_८,०७३।१०च् अन्ति षद् भूतु वाम् अवः ॥  
र्व्_८,०७३।११अ किम् इदं वाम् पुराणवज् जरतोर् इव शस्यते ।  
र्व्_८,०७३।११च् अन्ति षद् भूतु वाम् अवः ॥  
र्व्_८,०७३।१२अ समानं वां सजात्यं समानो बन्धुर् अश्विना ।  
र्व्_८,०७३।१२च् अन्ति षद् भूतु वाम् अवः ॥  
र्व्_८,०७३।१३अ यो वां रजांस्य् अश्विना रथो वियाति रोदसी ।  
र्व्_८,०७३।१३च् अन्ति षद् भूतु वाम् अवः ॥  
र्व्_८,०७३।१४अ आ नो गव्येभिर् अश्व्यैः सहस्रैर् उप गच्छतम् ।  
र्व्_८,०७३।१४च् अन्ति षद् भूतु वाम् अवः ॥  
र्व्_८,०७३।१५अ मा नो गव्येभिर् अश्व्यैः सहस्रेभिर् अति ख्यतम् ।  
र्व्_८,०७३।१५च् अन्ति षद् भूतु वाम् अवः ॥  
र्व्_८,०७३।१६अ अरुणप्सुर् उषा अभूद् अकर् ज्योतिर् ऋतावरी ।  
र्व्_८,०७३।१६च् अन्ति षद् भूतु वाम् अवः ॥  
र्व्_८,०७३।१७अ अश्विना सु विचाकशद् वृक्षम् परशुमां इव ।  
र्व्_८,०७३।१७च् अन्ति षद् भूतु वाम् अवः ॥  
र्व्_८,०७३।१८अ पुरं न धृष्णव् आ रुज कृष्णया बाधितो विशा ।  
र्व्_८,०७३।१८च् अन्ति षद् भूतु वाम् अवः ॥  
  
र्व्_८,०७४।०१अ विशो-विशो वो अतिथिं वाजयन्तः पुरुप्रियम् ।  
र्व्_८,०७४।०१च् अग्निं वो दुर्यं वच स्तुषे शूषस्य मन्मभिः ॥  
र्व्_८,०७४।०२अ यं जनासो हविष्मन्तो मित्रं न सर्पिरासुतिम् ।  
र्व्_८,०७४।०२च् प्रशंसन्ति प्रशस्तिभिः ॥  
र्व्_८,०७४।०३अ पन्यांसं जातवेदसं यो देवतात्य् उद्यता ।  
र्व्_८,०७४।०३च् हव्यान्य् ऐरयद् दिवि ॥  
र्व्_८,०७४।०४अ आगन्म वृत्रहन्तमं ज्येष्ठम् अग्निम् आनवम् ।  
र्व्_८,०७४।०४च् यस्य श्रुतर्वा बृहन्न् आर्क्षो अनीक एधते ॥  
र्व्_८,०७४।०५अ अमृतं जातवेदसं तिरस् तमांसि दर्शतम् ।  
र्व्_८,०७४।०५च् घृताहवनम् ईड्यम् ॥  
र्व्_८,०७४।०६अ सबाधो यं जना इमे ऽग्निं हव्येभिर् ईऌअते ।  
र्व्_८,०७४।०६च् जुह्वानासो यतस्रुचः ॥  
र्व्_८,०७४।०७अ इयं ते नव्यसी मतिर् अग्ने अधाय्य् अस्मद् आ ।  
र्व्_८,०७४।०७च् मन्द्र सुजात सुक्रतो ऽमूर दस्मातिथे ॥  
र्व्_८,०७४।०८अ सा ते अग्ने शन्तमा चनिष्ठा भवतु प्रिया ।  
र्व्_८,०७४।०८च् तया वर्धस्व सुष्टुतः ॥  
र्व्_८,०७४।०९अ सा द्युम्नैर् द्युम्निनी बृहद् उपोप श्रवसि श्रवः ।  
र्व्_८,०७४।०९च् दधीत वृत्रतूर्ये ॥  
र्व्_८,०७४।१०अ अश्वम् इद् गां रथप्रां त्वेषम् इन्द्रं न सत्पतिम् ।  
र्व्_८,०७४।१०च् यस्य श्रवांसि तूर्वथ पन्यम्-पन्यं च कृष्टयः ॥  
र्व्_८,०७४।११अ यं त्वा गोपवनो गिरा चनिष्ठद् अग्ने अङ्गिरः ।  
र्व्_८,०७४।११च् स पावक श्रुधी हवम् ॥  
र्व्_८,०७४।१२अ यं त्वा जनास ईऌअते सबाधो वाजसातये ।  
र्व्_८,०७४।१२च् स बोधि वृत्रतूर्ये ॥  
र्व्_८,०७४।१३अ अहं हुवान आर्क्षे श्रुतर्वणि मदच्युति ।  
र्व्_८,०७४।१३च् शर्धांसीव स्तुकाविनाम् मृक्षा शीर्षा चतुर्णाम् ॥  
र्व्_८,०७४।१४अ मां चत्वार आशवः शविष्ठस्य द्रवित्नवः ।  
र्व्_८,०७४।१४च् सुरथासो अभि प्रयो वक्षन् वयो न तुग्र्यम् ॥  
र्व्_८,०७४।१५अ सत्यम् इत् त्वा महेनदि परुष्ण्य् अव देदिशम् ।  
र्व्_८,०७४।१५च् नेम् आपो अश्वदातरः शविष्ठाद् अस्ति मर्त्यः ॥  
  
र्व्_८,०७५।०१अ युक्ष्वा हि देवहूतमां अश्वां अग्ने रथीर् इव ।  
र्व्_८,०७५।०१च् नि होता पूर्व्यः सदः ॥  
र्व्_८,०७५।०२अ उत नो देव देवां अच्छा वोचो विदुष्टरः ।  
र्व्_८,०७५।०२च् श्रद् विश्वा वार्या कृधि ॥  
र्व्_८,०७५।०३अ त्वं ह यद् यविष्ठ्य सहसः सूनव् आहुत ।  
र्व्_८,०७५।०३च् ऋतावा यज्ञियो भुवः ॥  
र्व्_८,०७५।०४अ अयम् अग्निः सहस्रिणो वाजस्य शतिनस् पतिः ।  
र्व्_८,०७५।०४च् मूर्धा कवी रयीणाम् ॥  
र्व्_८,०७५।०५अ तं नेमिम् ऋभवो यथा नमस्व सहूतिभिः ।  
र्व्_८,०७५।०५च् नेदीयो यज्ञम् अङ्गिरः ॥  
र्व्_८,०७५।०६अ तस्मै नूनम् अभिद्यवे वाचा विरूप नित्यया ।  
र्व्_८,०७५।०६च् वृष्णे चोदस्व सुष्टुतिम् ॥  
र्व्_८,०७५।०७अ कम् उ ष्विद् अस्य सेनयाग्नेर् अपाकचक्षसः ।  
र्व्_८,०७५।०७च् पणिं गोषु स्तरामहे ॥  
र्व्_८,०७५।०८अ मा नो देवानां विशः प्रस्नातीर् इवोस्राः ।  
र्व्_८,०७५।०८च् कृशं न हासुर् अघ्न्याः ॥  
र्व्_८,०७५।०९अ मा नः समस्य दूढ्यः परिद्वेषसो अंहतिः ।  
र्व्_८,०७५।०९च् ऊर्मिर् न नावम् आ वधीत् ॥  
र्व्_८,०७५।१०अ नमस् ते अग्न ओजसे गृणन्ति देव कृष्टयः ।  
र्व्_८,०७५।१०च् अमैर् अमित्रम् अर्दय ॥  
र्व्_८,०७५।११अ कुवित् सु नो गविष्टये ऽग्ने संवेषिषो रयिम् ।  
र्व्_८,०७५।११च् उरुकृद् उरु णस् कृधि ॥  
र्व्_८,०७५।१२अ मा नो अस्मिन् महाधने परा वर्ग् भारभृद् यथा ।  
र्व्_८,०७५।१२च् संवर्गं सं रयिं जय ॥  
र्व्_८,०७५।१३अ अन्यम् अस्मद् भिया इयम् अग्ने सिषक्तु दुच्छुना ।  
र्व्_८,०७५।१३च् वर्धा नो अमवच् छवः ॥  
र्व्_८,०७५।१४अ यस्याजुषन् नमस्विनः शमीम् अदुर्मखस्य वा ।  
र्व्_८,०७५।१४च् तं घेद् अग्निर् वृधावति ॥  
र्व्_८,०७५।१५अ परस्या अधि संवतो ऽवरां अभ्य् आ तर ।  
र्व्_८,०७५।१५च् यत्राहम् अस्मि तां अव ॥  
र्व्_८,०७५।१६अ विद्मा हि ते पुरा वयम् अग्ने पितुर् यथावसः ।  
र्व्_८,०७५।१६च् अधा ते सुम्नम् ईमहे ॥  
  
र्व्_८,०७६।०१अ इमं नु मायिनं हुव इन्द्रम् ईशानम् ओजसा ।  
र्व्_८,०७६।०१च् मरुत्वन्तं न वृञ्जसे ॥  
र्व्_८,०७६।०२अ अयम् इन्द्रो मरुत्सखा वि वृत्रस्याभिनच् छिरः ।  
र्व्_८,०७६।०२च् वज्रेण शतपर्वणा ॥  
र्व्_८,०७६।०३अ वावृधानो मरुत्सखेन्द्रो वि वृत्रम् ऐरयत् ।  
र्व्_८,०७६।०३च् सृजन् समुद्रिया अपः ॥  
र्व्_८,०७६।०४अ अयं ह येन वा इदं स्वर् मरुत्वता जितम् ।  
र्व्_८,०७६।०४च् इन्द्रेण सोमपीतये ॥  
र्व्_८,०७६।०५अ मरुत्वन्तम् ऋजीषिणम् ओजस्वन्तं विरप्शिनम् ।  
र्व्_८,०७६।०५च् इन्द्रं गीर्भिर् हवामहे ॥  
र्व्_८,०७६।०६अ इन्द्रम् प्रत्नेन मन्मना मरुत्वन्तं हवामहे ।  
र्व्_८,०७६।०६च् अस्य सोमस्य पीतये ॥  
र्व्_८,०७६।०७अ मरुत्वां इन्द्र मीढ्वः पिबा सोमं शतक्रतो ।  
र्व्_८,०७६।०७च् अस्मिन् यज्ञे पुरुष्टुत ॥  
र्व्_८,०७६।०८अ तुभ्येद् इन्द्र मरुत्वते सुताः सोमासो अद्रिवः ।  
र्व्_८,०७६।०८च् हृदा हूयन्त उक्थिनः ॥  
र्व्_८,०७६।०९अ पिबेद् इन्द्र मरुत्सखा सुतं सोमं दिविष्टिषु ।  
र्व्_८,०७६।०९च् वज्रं शिशान ओजसा ॥  
र्व्_८,०७६।१०अ उत्तिष्ठन्न् ओजसा सह पीत्वी शिप्रे अवेपयः ।  
र्व्_८,०७६।१०च् सोमम् इन्द्र चमू सुतम् ॥  
र्व्_८,०७६।११अ अनु त्वा रोदसी उभे क्रक्षमाणम् अकृपेताम् ।  
र्व्_८,०७६।११च् इन्द्र यद् दस्युहाभवः ॥  
र्व्_८,०७६।१२अ वाचम् अष्टापदीम् अहं नवस्रक्तिम् ऋतस्पृशम् ।  
र्व्_८,०७६।१२च् इन्द्रात् परि तन्वम् ममे ॥  
  
र्व्_८,०७७।०१अ जज्ञानो नु शतक्रतुर् वि पृच्छद् इति मातरम् ।  
र्व्_८,०७७।०१च् क उग्राः के ह शृण्विरे ॥  
र्व्_८,०७७।०२अ आद् ईं शवस्य् अब्रवीद् और्णवाभम् अहीशुवम् ।  
र्व्_८,०७७।०२च् ते पुत्र सन्तु निष्टुरः ॥  
र्व्_८,०७७।०३अ सम् इत् तान् वृत्रहाखिदत् खे अरां इव खेदया ।  
र्व्_८,०७७।०३च् प्रवृद्धो दस्युहाभवत् ॥  
र्व्_८,०७७।०४अ एकया प्रतिधापिबत् साकं सरांसि त्रिंशतम् ।  
र्व्_८,०७७।०४च् इन्द्रः सोमस्य काणुका ॥  
र्व्_८,०७७।०५अ अभि गन्धर्वम् अतृणद् अबुध्नेषु रजस्स्व् आ ।  
र्व्_८,०७७।०५च् इन्द्रो ब्रह्मभ्य इद् वृधे ॥  
र्व्_८,०७७।०६अ निर् आविध्यद् गिरिभ्य आ धारयत् पक्वम् ओदनम् ।  
र्व्_८,०७७।०६च् इन्द्रो बुन्दं स्वाततम् ॥  
र्व्_८,०७७।०७अ शतब्रध्न इषुस् तव सहस्रपर्ण एक इत् ।  
र्व्_८,०७७।०७च् यम् इन्द्र चकृषे युजम् ॥  
र्व्_८,०७७।०८अ तेन स्तोतृभ्य आ भर नृभ्यो नारिभ्यो अत्तवे ।  
र्व्_८,०७७।०८च् सद्यो जात ऋभुष्ठिर ॥  
र्व्_८,०७७।०९अ एता च्यौत्नानि ते कृता वर्षिष्ठानि परीणसा ।  
र्व्_८,०७७।०९च् हृदा वीड्व् अधारयः ॥  
र्व्_८,०७७।१०अ विश्वेत् ता विष्णुर् आभरद् उरुक्रमस् त्वेषितः ।  
र्व्_८,०७७।१०च् शतम् महिषान् क्षीरपाकम् ओदनं वराहम् इन्द्र एमुषम् ॥  
र्व्_८,०७७।११अ तुविक्षं ते सुकृतं सूमयं धनुः साधुर् बुन्दो हिरण्ययः ।  
र्व्_८,०७७।११च् उभा ते बाहू रण्या सुसंस्कृत ऋदूपे चिद् ऋदूवृधा ॥  
  
र्व्_८,०७८।०१अ पुरोऌआशं नो अन्धस इन्द्र सहस्रम् आ भर ।  
र्व्_८,०७८।०१च् शता च शूर गोनाम् ॥  
र्व्_८,०७८।०२अ आ नो भर व्यञ्जनं गाम् अश्वम् अभ्यञ्जनम् ।  
र्व्_८,०७८।०२च् सचा मना हिरण्यया ॥  
र्व्_८,०७८।०३अ उत नः कर्णशोभना पुरूणि धृष्णव् आ भर ।  
र्व्_८,०७८।०३च् त्वं हि शृण्विषे वसो ॥  
र्व्_८,०७८।०४अ नकीं वृधीक इन्द्र ते न सुषा न सुदा उत ।  
र्व्_८,०७८।०४च् नान्यस् त्वच् छूर वाघतः ॥  
र्व्_८,०७८।०५अ नकीम् इन्द्रो निकर्तवे न शक्रः परिशक्तवे ।  
र्व्_८,०७८।०५च् विश्वं शृणोति पश्यति ॥  
र्व्_८,०७८।०६अ स मन्युम् मर्त्यानाम् अदब्धो नि चिकीषते ।  
र्व्_८,०७८।०६च् पुरा निदश् चिकीषते ॥  
र्व्_८,०७८।०७अ क्रत्व इत् पूर्णम् उदरं तुरस्यास्ति विधतः ।  
र्व्_८,०७८।०७च् वृत्रघ्नः सोमपाव्नः ॥  
र्व्_८,०७८।०८अ त्वे वसूनि सङ्गता विश्वा च सोम सौभगा ।  
र्व्_८,०७८।०८च् सुदात्व् अपरिह्वृता ॥  
र्व्_८,०७८।०९अ त्वाम् इद् यवयुर् मम कामो गव्युर् हिरण्ययुः ।  
र्व्_८,०७८।०९च् त्वाम् अश्वयुर् एषते ॥  
र्व्_८,०७८।१०अ तवेद् इन्द्राहम् आशसा हस्ते दात्रं चना ददे ।  
र्व्_८,०७८।१०च् दिनस्य वा मघवन् सम्भृतस्य वा पूर्धि यवस्य काशिना ॥  
  
र्व्_८,०७९।०१अ अयं कृत्नुर् अगृभीतो विश्वजिद् उद्भिद् इत् सोमः ।  
र्व्_८,०७९।०१च् ऋषिर् विप्रः काव्येन ॥  
र्व्_८,०७९।०२अ अभ्य् ऊर्णोति यन् नग्नम् भिषक्ति विश्वं यत् तुरम् ।  
र्व्_८,०७९।०२च् प्रेम् अन्धः ख्यन् निः श्रोणो भूत् ॥  
र्व्_८,०७९।०३अ त्वं सोम तनूकृद्भ्यो द्वेषोभ्यो ऽन्यकृतेभ्यः ।  
र्व्_८,०७९।०३च् उरु यन्तासि वरूथम् ॥  
र्व्_८,०७९।०४अ त्वं चित्ती तव दक्षैर् दिव आ पृथिव्या ऋजीषिन् ।  
र्व्_८,०७९।०४च् यावीर् अघस्य चिद् द्वेषः ॥  
र्व्_८,०७९।०५अ अर्थिनो यन्ति चेद् अर्थं गच्छान् इद् ददुषो रातिम् ।  
र्व्_८,०७९।०५च् ववृज्युस् तृष्यतः कामम् ॥  
र्व्_८,०७९।०६अ विदद् यत् पूर्व्यं नष्टम् उद् ईम् ऋतायुम् ईरयत् ।  
र्व्_८,०७९।०६च् प्रेम् आयुस् तारीद् अतीर्णम् ॥  
र्व्_८,०७९।०७अ सुशेवो नो मृऌअयाकुर् अदृप्तक्रतुर् अवातः ।  
र्व्_८,०७९।०७च् भवा नः सोम शं हृदे ॥  
र्व्_८,०७९।०८अ मा नः सोम सं वीविजो मा वि बीभिषथा राजन् ।  
र्व्_८,०७९।०८च् मा नो हार्दि त्विषा वधीः ॥  
र्व्_८,०७९।०९अ अव यत् स्वे सधस्थे देवानां दुर्मतीर् ईक्षे ।  
र्व्_८,०७९।०९च् राजन्न् अप द्विषः सेध मीढ्वो अप स्रिधः सेध ॥  
  
र्व्_८,०८०।०१अ नह्य् अन्यम् बऌआकरम् मर्डितारं शतक्रतो ।  
र्व्_८,०८०।०१च् त्वं न इन्द्र मृऌअय ॥  
र्व्_८,०८०।०२अ यो नः शश्वत् पुराविथामृध्रो वाजसातये ।  
र्व्_८,०८०।०२च् स त्वं न इन्द्र मृऌअय ॥  
र्व्_८,०८०।०३अ किम् अङ्ग रध्रचोदनः सुन्वानस्यावितेद् असि ।  
र्व्_८,०८०।०३च् कुवित् स्व् इन्द्र णः शकः ॥  
र्व्_८,०८०।०४अ इन्द्र प्र णो रथम् अव पश्चाच् चित् सन्तम् अद्रिवः ।  
र्व्_८,०८०।०४च् पुरस्ताद् एनम् मे कृधि ॥  
र्व्_८,०८०।०५अ हन्तो नु किम् आससे प्रथमं नो रथं कृधि ।  
र्व्_८,०८०।०५च् उपमं वाजयु श्रवः ॥  
र्व्_८,०८०।०६अ अवा नो वाजयुं रथं सुकरं ते किम् इत् परि ।  
र्व्_८,०८०।०६च् अस्मान् सु जिग्युषस् कृधि ॥  
र्व्_८,०८०।०७अ इन्द्र दृह्यस्व पूर् असि भद्रा त एति निष्कृतम् ।  
र्व्_८,०८०।०७च् इयं धीर् ऋत्वियावती ॥  
र्व्_८,०८०।०८अ मा सीम् अवद्य आ भाग् उर्वी काष्ठा हितं धनम् ।  
र्व्_८,०८०।०८च् अपावृक्ता अरत्नयः ॥  
र्व्_८,०८०।०९अ तुरीयं नाम यज्ञियं यदा करस् तद् उश्मसि ।  
र्व्_८,०८०।०९च् आद् इत् पतिर् न ओहसे ॥  
र्व्_८,०८०।१०अ अवीवृधद् वो अमृता अमन्दीद् एकद्यूर् देवा उत याश् च देवीः ।  
र्व्_८,०८०।१०च् तस्मा उ राधः कृणुत प्रशस्तम् प्रातर् मक्षू धियावसुर् जगम्यात् ॥  
  
र्व्_८,०८१।०१अ आ तू न इन्द्र क्षुमन्तं चित्रं ग्राभं सं गृभाय ।  
र्व्_८,०८१।०१च् महाहस्ती दक्षिणेन ॥  
र्व्_८,०८१।०२अ विद्मा हि त्वा तुविकूर्मिं तुविदेष्णं तुवीमघम् ।  
र्व्_८,०८१।०२च् तुविमात्रम् अवोभिः ॥  
र्व्_८,०८१।०३अ नहि त्वा शूर देवा न मर्तासो दित्सन्तम् ।  
र्व्_८,०८१।०३च् भीमं न गां वारयन्ते ॥  
र्व्_८,०८१।०४अ एतो न्व् इन्द्रं स्तवामेशानं वस्वः स्वराजम् ।  
र्व्_८,०८१।०४च् न राधसा मर्धिषन् नः ॥  
र्व्_८,०८१।०५अ प्र स्तोषद् उप गासिषच् छ्रवत् साम गीयमानम् ।  
र्व्_८,०८१।०५च् अभि राधसा जुगुरत् ॥  
र्व्_८,०८१।०६अ आ नो भर दक्षिणेनाभि सव्येन प्र मृश ।  
र्व्_८,०८१।०६च् इन्द्र मा नो वसोर् निर् भाक् ॥  
र्व्_८,०८१।०७अ उप क्रमस्वा भर धृषता धृष्णो जनानाम् ।  
र्व्_८,०८१।०७च् अदाशूष्टरस्य वेदः ॥  
र्व्_८,०८१।०८अ इन्द्र य उ नु ते अस्ति वाजो विप्रेभिः सनित्वः ।  
र्व्_८,०८१।०८च् अस्माभिः सु तं सनुहि ॥  
र्व्_८,०८१।०९अ सद्योजुवस् ते वाजा अस्मभ्यं विश्वश्चन्द्राः ।  
र्व्_८,०८१।०९च् वशैश् च मक्षू जरन्ते ॥  
  
र्व्_८,०८२।०१अ आ प्र द्रव परावतो ऽर्वावतश् च वृत्रहन् ।  
र्व्_८,०८२।०१च् मध्वः प्रति प्रभर्मणि ॥  
र्व्_८,०८२।०२अ तीव्राः सोमास आ गहि सुतासो मादयिष्णवः ।  
र्व्_८,०८२।०२च् पिबा दधृग् यथोचिषे ॥  
र्व्_८,०८२।०३अ इषा मन्दस्वाद् उ ते ऽरं वराय मन्यवे ।  
र्व्_८,०८२।०३च् भुवत् त इन्द्र शं हृदे ॥  
र्व्_८,०८२।०४अ आ त्व् अशत्रव् आ गहि न्य् उक्थानि च हूयसे ।  
र्व्_८,०८२।०४च् उपमे रोचने दिवः ॥  
र्व्_८,०८२।०५अ तुभ्यायम् अद्रिभिः सुतो गोभिः श्रीतो मदाय कम् ।  
र्व्_८,०८२।०५च् प्र सोम इन्द्र हूयते ॥  
र्व्_८,०८२।०६अ इन्द्र श्रुधि सु मे हवम् अस्मे सुतस्य गोमतः ।  
र्व्_८,०८२।०६च् वि पीतिं तृप्तिम् अश्नुहि ॥  
र्व्_८,०८२।०७अ य इन्द्र चमसेष्व् आ सोमश् चमूषु ते सुतः ।  
र्व्_८,०८२।०७च् पिबेद् अस्य त्वम् ईशिषे ॥  
र्व्_८,०८२।०८अ यो अप्सु चन्द्रमा इव सोमश् चमूषु ददृशे ।  
र्व्_८,०८२।०८च् पिबेद् अस्य त्वम् ईशिषे ॥  
र्व्_८,०८२।०९अ यं ते श्येनः पदाभरत् तिरो रजांस्य् अस्पृतम् ।  
र्व्_८,०८२।०९च् पिबेद् अस्य त्वम् ईशिषे ॥  
  
र्व्_८,०८३।०१अ देवानाम् इद् अवो महत् तद् आ वृणीमहे वयम् ।  
र्व्_८,०८३।०१च् वृष्णाम् अस्मभ्यम् ऊतये ॥  
र्व्_८,०८३।०२अ ते नः सन्तु युजः सदा वरुणो मित्रो अर्यमा ।  
र्व्_८,०८३।०२च् वृधासश् च प्रचेतसः ॥  
र्व्_८,०८३।०३अ अति नो विष्पिता पुरु नौभिर् अपो न पर्षथ ।  
र्व्_८,०८३।०३च् यूयम् ऋतस्य रथ्यः ॥  
र्व्_८,०८३।०४अ वामं नो अस्त्व् अर्यमन् वामं वरुण शंस्यम् ।  
र्व्_८,०८३।०४च् वामं ह्य् आवृणीमहे ॥  
र्व्_८,०८३।०५अ वामस्य हि प्रचेतस ईशानाशो रिशादसः ।  
र्व्_८,०८३।०५च् नेम् आदित्या अघस्य यत् ॥  
र्व्_८,०८३।०६अ वयम् इद् वः सुदानवः क्षियन्तो यान्तो अध्वन्न् आ ।  
र्व्_८,०८३।०६च् देवा वृधाय हूमहे ॥  
र्व्_८,०८३।०७अ अधि न इन्द्रैषां विष्णो सजात्यानाम् ।  
र्व्_८,०८३।०७च् इता मरुतो अश्विना ॥  
र्व्_८,०८३।०८अ प्र भ्रातृत्वं सुदानवो ऽध द्विता समान्या ।  
र्व्_८,०८३।०८च् मातुर् गर्भे भरामहे ॥  
र्व्_८,०८३।०९अ यूयं हि ष्ठा सुदानव इन्द्रज्येष्ठा अभिद्यवः ।  
र्व्_८,०८३।०९च् अधा चिद् व उत ब्रुवे ॥  
  
र्व्_८,०८४।०१अ प्रेष्ठं वो अतिथिं स्तुषे मित्रम् इव प्रियम् ।  
र्व्_८,०८४।०१च् अग्निं रथं न वेद्यम् ॥  
र्व्_८,०८४।०२अ कविम् इव प्रचेतसं यं देवासो अध द्विता ।  
र्व्_८,०८४।०२च् नि मर्त्येष्व् आदधुः ॥  
र्व्_८,०८४।०३अ त्वं यविष्ठ दाशुषो नॄंः पाहि शृणुधी गिरः ।  
र्व्_८,०८४।०३च् रक्षा तोकम् उत त्मना ॥  
र्व्_८,०८४।०४अ कया ते अग्ने अङ्गिर ऊर्जो नपाद् उपस्तुतिम् ।  
र्व्_८,०८४।०४च् वराय देव मन्यवे ॥  
र्व्_८,०८४।०५अ दाशेम कस्य मनसा यज्ञस्य सहसो यहो ।  
र्व्_८,०८४।०५च् कद् उ वोच इदं नमः ॥  
र्व्_८,०८४।०६अ अधा त्वं हि नस् करो विश्वा अस्मभ्यं सुक्षितीः ।  
र्व्_८,०८४।०६च् वाजद्रविणसो गिरः ॥  
र्व्_८,०८४।०७अ कस्य नूनम् परीणसो धियो जिन्वसि दम्पते ।  
र्व्_८,०८४।०७च् गोषाता यस्य ते गिरः ॥  
र्व्_८,०८४।०८अ तम् मर्जयन्त सुक्रतुम् पुरोयावानम् आजिषु ।  
र्व्_८,०८४।०८च् स्वेषु क्षयेषु वाजिनम् ॥  
र्व्_८,०८४।०९अ क्षेति क्षेमेभिः साधुभिर् नकिर् यं घ्नन्ति हन्ति यः ।  
र्व्_८,०८४।०९च् अग्ने सुवीर एधते ॥  
  
र्व्_८,०८५।०१अ आ मे हवं नासत्याश्विना गच्छतं युवम् ।  
र्व्_८,०८५।०१च् मध्वः सोमस्य पीतये ॥  
र्व्_८,०८५।०२अ इमम् मे स्तोमम् अश्विनेमम् मे शृणुतं हवम् ।  
र्व्_८,०८५।०२च् मध्वः सोमस्य पीतये ॥  
र्व्_८,०८५।०३अ अयं वां कृष्णो अश्विना हवते वाजिनीवसू ।  
र्व्_८,०८५।०३च् मध्वः सोमस्य पीतये ॥  
र्व्_८,०८५।०४अ शृणुतं जरितुर् हवं कृष्णस्य स्तुवतो नरा ।  
र्व्_८,०८५।०४च् मध्वः सोमस्य पीतये ॥  
र्व्_८,०८५।०५अ छर्दिर् यन्तम् अदाभ्यं विप्राय स्तुवते नरा ।  
र्व्_८,०८५।०५च् मध्वः सोमस्य पीतये ॥  
र्व्_८,०८५।०६अ गच्छतं दाशुषो गृहम् इत्था स्तुवतो अश्विना ।  
र्व्_८,०८५।०६च् मध्वः सोमस्य पीतये ॥  
र्व्_८,०८५।०७अ युञ्जाथां रासभं रथे वीड्वङ्गे वृषण्वसू ।  
र्व्_८,०८५।०७च् मध्वः सोमस्य पीतये ॥  
र्व्_८,०८५।०८अ त्रिवन्धुरेण त्रिवृता रथेना यातम् अश्विना ।  
र्व्_८,०८५।०८च् मध्वः सोमस्य पीतये ॥  
र्व्_८,०८५।०९अ नू मे गिरो नासत्याश्विना प्रावतं युवम् ।  
र्व्_८,०८५।०९च् मध्वः सोमस्य पीतये ॥  
  
र्व्_८,०८६।०१अ उभा हि दस्रा भिषजा मयोभुवोभा दक्षस्य वचसो बभूवथुः ।  
र्व्_८,०८६।०१च् ता वां विश्वको हवते तनूकृथे मा नो वि यौष्टं सख्या मुमोचतम् ॥  
र्व्_८,०८६।०२अ कथा नूनं वां विमना उप स्तवद् युवं धियं ददथुर् वस्यैष्टये ।  
र्व्_८,०८६।०२च् ता वां विश्वको हवते तनूकृथे मा नो वि यौष्टं सख्या मुमोचतम् ॥  
र्व्_८,०८६।०३अ युवं हि ष्मा पुरुभुजेमम् एधतुं विष्णाप्वे ददथुर् वस्यैष्टये ।  
र्व्_८,०८६।०३च् ता वां विश्वको हवते तनूकृथे मा नो वि यौष्टं सख्या मुमोचतम् ॥  
र्व्_८,०८६।०४अ उत त्यं वीरं धनसाम् ऋजीषिणं दूरे चित् सन्तम् अवसे हवामहे ।  
र्व्_८,०८६।०४च् यस्य स्वादिष्ठा सुमतिः पितुर् यथा मा नो वि यौष्टं सख्या मुमोचतम् ॥  
र्व्_८,०८६।०५अ ऋतेन देवः सविता शमायत ऋतस्य शृङ्गम् उर्विया वि पप्रथे ।  
र्व्_८,०८६।०५च् ऋतं सासाह महि चित् पृतन्यतो मा नो वि यौष्टं सख्या मुमोचतम् ॥  
  
र्व्_८,०८७।०१अ द्युम्नी वां स्तोमो अश्विना क्रिविर् न सेक आ गतम् ।  
र्व्_८,०८७।०१च् मध्वः सुतस्य स दिवि प्रियो नरा पातं गौराव् इवेरिणे ॥  
र्व्_८,०८७।०२अ पिबतं घर्मम् मधुमन्तम् अश्विना बर्हिः सीदतं नरा ।  
र्व्_८,०८७।०२च् ता मन्दसाना मनुषो दुरोण आ नि पातं वेदसा वयः ॥  
र्व्_८,०८७।०३अ आ वां विश्वाभिर् ऊतिभिः प्रियमेधा अहूषत ।  
र्व्_८,०८७।०३च् ता वर्तिर् यातम् उप वृक्तबर्हिषो जुष्टं यज्ञं दिविष्टिषु ॥  
र्व्_८,०८७।०४अ पिबतं सोमम् मधुमन्तम् अश्विना बर्हिः सीदतं सुमत् ।  
र्व्_८,०८७।०४च् ता वावृधाना उप सुष्टुतिं दिवो गन्तं गौराव् इवेरिणम् ॥  
र्व्_८,०८७।०५अ आ नूनं यातम् अश्विनाश्वेभिः प्रुषितप्सुभिः ।  
र्व्_८,०८७।०५च् दस्रा हिरण्यवर्तनी शुभस् पती पातं सोमम् ऋतावृधा ॥  
र्व्_८,०८७।०६अ वयं हि वां हवामहे विपन्यवो विप्रासो वाजसातये ।  
र्व्_८,०८७।०६च् ता वल्गू दस्रा पुरुदंससा धियाश्विना श्रुष्ट्य् आ गतम् ॥  
  
र्व्_८,०८८।०१अ तं वो दस्मम् ऋतीषहं वसोर् मन्दानम् अन्धसः ।  
र्व्_८,०८८।०१च् अभि वत्सं न स्वसरेषु धेनव इन्द्रं गीर्भिर् नवामहे ॥  
र्व्_८,०८८।०२अ द्युक्षं सुदानुं तविषीभिर् आवृतं गिरिं न पुरुभोजसम् ।  
र्व्_८,०८८।०२च् क्षुमन्तं वाजं शतिनं सहस्रिणम् मक्षू गोमन्तम् ईमहे ॥  
र्व्_८,०८८।०३अ न त्वा बृहन्तो अद्रयो वरन्त इन्द्र वीऌअवः ।  
र्व्_८,०८८।०३च् यद् दित्ससि स्तुवते मावते वसु नकिष् टद् आ मिनाति ते ॥  
र्व्_८,०८८।०४अ योद्धासि क्रत्वा शवसोत दंसना विश्वा जाताभि मज्मना ।  
र्व्_८,०८८।०४च् आ त्वायम् अर्क ऊतये ववर्तति यं गोतमा अजीजनन् ॥  
र्व्_८,०८८।०५अ प्र हि रिरिक्ष ओजसा दिवो अन्तेभ्यस् परि ।  
र्व्_८,०८८।०५च् न त्वा विव्याच रज इन्द्र पार्थिवम् अनु स्वधां ववक्षिथ ॥  
र्व्_८,०८८।०६अ नकिः परिष्टिर् मघवन् मघस्य ते यद् दाशुषे दशस्यसि ।  
र्व्_८,०८८।०६च् अस्माकम् बोध्य् उचथस्य चोदिता मंहिष्ठो वाजसातये ॥  
  
र्व्_८,०८९।०१अ बृहद् इन्द्राय गायत मरुतो वृत्रहन्तमम् ।  
र्व्_८,०८९।०१च् येन ज्योतिर् अजनयन्न् ऋतावृधो देवं देवाय जागृवि ॥  
र्व्_८,०८९।०२अ अपाधमद् अभिशस्तीर् अशस्तिहाथेन्द्रो द्युम्न्य् आभवत् ।  
र्व्_८,०८९।०२च् देवास् त इन्द्र सख्याय येमिरे बृहद्भानो मरुद्गण ॥  
र्व्_८,०८९।०३अ प्र व इन्द्राय बृहते मरुतो ब्रह्मार्चत ।  
र्व्_८,०८९।०३च् वृत्रं हनति वृत्रहा शतक्रतुर् वज्रेण शतपर्वणा ॥  
र्व्_८,०८९।०४अ अभि प्र भर धृषता धृषन्मनः श्रवश् चित् ते असद् बृहत् ।  
र्व्_८,०८९।०४च् अर्षन्त्व् आपो जवसा वि मातरो हनो वृत्रं जया स्वः ॥  
र्व्_८,०८९।०५अ यज् जायथा अपूर्व्य मघवन् वृत्रहत्याय ।  
र्व्_८,०८९।०५च् तत् पृथिवीम् अप्रथयस् तद् अस्तभ्ना उत द्याम् ॥  
र्व्_८,०८९।०६अ तत् ते यज्ञो अजायत तद् अर्क उत हस्कृतिः ।  
र्व्_८,०८९।०६च् तद् विश्वम् अभिभूर् असि यज् जातं यच् च जन्त्वम् ॥  
र्व्_८,०८९।०७अ आमासु पक्वम् ऐरय आ सूर्यं रोहयो दिवि ।  
र्व्_८,०८९।०७च् घर्मं न सामन् तपता सुवृक्तिभिर् जुष्टं गिर्वणसे बृहत् ॥  
  
र्व्_८,०९०।०१अ आ नो विश्वासु हव्य इन्द्रः समत्सु भूषतु ।  
र्व्_८,०९०।०१च् उप ब्रह्माणि सवनानि वृत्रहा परमज्या ऋचीषमः ॥  
र्व्_८,०९०।०२अ त्वं दाता प्रथमो राधसाम् अस्य् असि सत्य ईशानकृत् ।  
र्व्_८,०९०।०२च् तुविद्युम्नस्य युज्या वृणीमहे पुत्रस्य शवसो महः ॥  
र्व्_८,०९०।०३अ ब्रह्मा त इन्द्र गिर्वणः क्रियन्ते अनतिद्भुता ।  
र्व्_८,०९०।०३च् इमा जुषस्व हर्यश्व योजनेन्द्र या ते अमन्महि ॥  
र्व्_८,०९०।०४अ त्वं हि सत्यो मघवन्न् अनानतो वृत्रा भूरि न्यृञ्जसे ।  
र्व्_८,०९०।०४च् स त्वं शविष्ठ वज्रहस्त दाशुषे ऽर्वाञ्चं रयिम् आ कृधि ॥  
र्व्_८,०९०।०५अ त्वम् इन्द्र यशा अस्य् ऋजीषी शवसस् पते ।  
र्व्_८,०९०।०५च् त्वं वृत्राणि हंस्य् अप्रतीन्य् एक इद् अनुत्ता चर्षणीधृता ॥  
र्व्_८,०९०।०६अ तम् उ त्वा नूनम् असुर प्रचेतसं राधो भागम् इवेमहे ।  
र्व्_८,०९०।०६च् महीव कृत्तिः शरणा त इन्द्र प्र ते सुम्ना नो अश्नवन् ॥  
  
र्व्_८,०९१।०१अ कन्या वार् अवायती सोमम् अपि स्रुताविदत् ।  
र्व्_८,०९१।०१च् अस्तम् भरन्त्य् अब्रवीद् इन्द्राय सुनवै त्वा शक्राय सुनवै त्वा ॥  
र्व्_८,०९१।०२अ असौ य एषि वीरको गृहं-गृहं विचाकशद् ।  
र्व्_८,०९१।०२च् इमं जम्भसुतम् पिब धानावन्तं करम्भिणम् अपूपवन्तम् उक्थिनम् ॥  
र्व्_८,०९१।०३अ आ चन त्वा चिकित्सामो ऽधि चन त्वा नेमसि ।  
र्व्_८,०९१।०३च् शनैर् इव शनकैर् इवेन्द्रायेन्दो परि स्रव ॥  
र्व्_८,०९१।०४अ कुविच् छकत् कुवित् करत् कुविन् नो वस्यसस् करत् ।  
र्व्_८,०९१।०४च् कुवित् पतिद्विषो यतीर् इन्द्रेण सङ्गमामहै ॥  
र्व्_८,०९१।०५अ इमानि त्रीणि विष्टपा तानीन्द्र वि रोहय ।  
र्व्_८,०९१।०५च् शिरस् ततस्योर्वराम् आद् इदम् म उपोदरे ॥  
र्व्_८,०९१।०६अ असौ च या न उर्वराद् इमां तन्वम् मम ।  
र्व्_८,०९१।०६च् अथो ततस्य यच् छिरः सर्वा ता रोमशा कृधि ॥  
र्व्_८,०९१।०७अ खे रथस्य खे ऽनसः खे युगस्य शतक्रतो ।  
र्व्_८,०९१।०७च् अपालाम् इन्द्र त्रिष् पूत्व्य् अकृणोः सूर्यत्वचम् ॥  
  
र्व्_८,०९२।०१अ पान्तम् आ वो अन्धस इन्द्रम् अभि प्र गायत ।  
र्व्_८,०९२।०१च् विश्वासाहं शतक्रतुम् मंहिष्ठं चर्षणीनाम् ॥  
र्व्_८,०९२।०२अ पुरुहूतम् पुरुष्टुतं गाथान्यं सनश्रुतम् ।  
र्व्_८,०९२।०२च् इन्द्र इति ब्रवीतन ॥  
र्व्_८,०९२।०३अ इन्द्र इन् नो महानां दाता वाजानां नृतुः ।  
र्व्_८,०९२।०३च् महां अभिज्ञ्व् आ यमत् ॥  
र्व्_८,०९२।०४अ अपाद् उ शिप्र्य् अन्धसः सुदक्षस्य प्रहोषिणः ।  
र्व्_८,०९२।०४च् इन्दोर् इन्द्रो यवाशिरः ॥  
र्व्_८,०९२।०५अ तम् व् अभि प्रार्चतेन्द्रं सोमस्य पीतये ।  
र्व्_८,०९२।०५च् तद् इद् ध्य् अस्य वर्धनम् ॥  
र्व्_८,०९२।०६अ अस्य पीत्वा मदानां देवो देवस्यौजसा ।  
र्व्_८,०९२।०६च् विश्वाभि भुवना भुवत् ॥  
र्व्_८,०९२।०७अ त्यम् उ वः सत्रासाहं विश्वासु गीर्ष्व् आयतम् ।  
र्व्_८,०९२।०७च् आ च्यावयस्य् ऊतये ॥  
र्व्_८,०९२।०८अ युध्मं सन्तम् अनर्वाणं सोमपाम् अनपच्युतम् ।  
र्व्_८,०९२।०८च् नरम् अवार्यक्रतुम् ॥  
र्व्_८,०९२।०९अ शिक्षा ण इन्द्र राय आ पुरु विद्वां ऋचीषम ।  
र्व्_८,०९२।०९च् अवा नः पार्ये धने ॥  
र्व्_८,०९२।१०अ अतश् चिद् इन्द्र ण उपा याहि शतवाजया ।  
र्व्_८,०९२।१०च् इषा सहस्रवाजया ॥  
र्व्_८,०९२।११अ अयाम धीवतो धियो ऽर्वद्भिः शक्र गोदरे ।  
र्व्_८,०९२।११च् जयेम पृत्सु वज्रिवः ॥  
र्व्_८,०९२।१२अ वयम् उ त्वा शतक्रतो गावो न यवसेष्व् आ ।  
र्व्_८,०९२।१२च् उक्थेषु रणयामसि ॥  
र्व्_८,०९२।१३अ विश्वा हि मर्त्यत्वनानुकामा शतक्रतो ।  
र्व्_८,०९२।१३च् अगन्म वज्रिन्न् आशसः ॥  
र्व्_८,०९२।१४अ त्वे सु पुत्र शवसो ऽवृत्रन् कामकातयः ।  
र्व्_८,०९२।१४च् न त्वाम् इन्द्राति रिच्यते ॥  
र्व्_८,०९२।१५अ स नो वृषन् सनिष्ठया सं घोरया द्रवित्न्वा ।  
र्व्_८,०९२।१५च् धियाविड्ढि पुरन्ध्या ॥  
र्व्_८,०९२।१६अ यस् ते नूनं शतक्रतव् इन्द्र द्युम्नितमो मदः ।  
र्व्_८,०९२।१६च् तेन नूनम् मदे मदेः ॥  
र्व्_८,०९२।१७अ यस् ते चित्रश्रवस्तमो य इन्द्र वृत्रहन्तमः ।  
र्व्_८,०९२।१७च् य ओजोदातमो मदः ॥  
र्व्_८,०९२।१८अ विद्मा हि यस् ते अद्रिवस् त्वादत्तः सत्य सोमपाः ।  
र्व्_८,०९२।१८च् विश्वासु दस्म कृष्टिषु ॥  
र्व्_८,०९२।१९अ इन्द्राय मद्वने सुतम् परि ष्टोभन्तु नो गिरः ।  
र्व्_८,०९२।१९च् अर्कम् अर्चन्तु कारवः ॥  
र्व्_८,०९२।२०अ यस्मिन् विश्वा अधि श्रियो रणन्ति सप्त संसदः ।  
र्व्_८,०९२।२०च् इन्द्रं सुते हवामहे ॥  
र्व्_८,०९२।२१अ त्रिकद्रुकेषु चेतनं देवासो यज्ञम् अत्नत ।  
र्व्_८,०९२।२१च् तम् इद् वर्धन्तु नो गिरः ॥  
र्व्_८,०९२।२२अ आ त्वा विशन्त्व् इन्दवः समुद्रम् इव सिन्धवः ।  
र्व्_८,०९२।२२च् न त्वाम् इन्द्राति रिच्यते ॥  
र्व्_८,०९२।२३अ विव्यक्थ महिना वृषन् भक्षं सोमस्य जागृवे ।  
र्व्_८,०९२।२३च् य इन्द्र जठरेषु ते ॥  
र्व्_८,०९२।२४अ अरं त इन्द्र कुक्षये सोमो भवतु वृत्रहन् ।  
र्व्_८,०९२।२४च् अरं धामभ्य इन्दवः ॥  
र्व्_८,०९२।२५अ अरम् अश्वाय गायति श्रुतकक्षो अरं गवे ।  
र्व्_८,०९२।२५च् अरम् इन्द्रस्य धाम्ने ॥  
र्व्_८,०९२।२६अ अरं हि ष्म सुतेषु णः सोमेष्व् इन्द्र भूषसि ।  
र्व्_८,०९२।२६च् अरं ते शक्र दावने ॥  
र्व्_८,०९२।२७अ पराकात्ताच् चिद् अद्रिवस् त्वां नक्षन्त नो गिरः ।  
र्व्_८,०९२।२७च् अरं गमाम ते वयम् ॥  
र्व्_८,०९२।२८अ एवा ह्य् असि वीरयुर् एवा शूर उत स्थिरः ।  
र्व्_८,०९२।२८च् एवा ते राध्यम् मनः ॥  
र्व्_८,०९२।२९अ एवा रातिस् तुवीमघ विश्वेभिर् धायि धातृभिः ।  
र्व्_८,०९२।२९च् अधा चिद् इन्द्र मे सचा ॥  
र्व्_८,०९२।३०अ मो षु ब्रह्मेव तन्द्रयुर् भुवो वाजानाम् पते ।  
र्व्_८,०९२।३०च् मत्स्वा सुतस्य गोमतः ॥  
र्व्_८,०९२।३१अ मा न इन्द्राभ्य् आदिशः सूरो अक्तुष्व् आ यमन् ।  
र्व्_८,०९२।३१च् त्वा युजा वनेम तत् ॥  
र्व्_८,०९२।३२अ त्वयेद् इन्द्र युजा वयम् प्रति ब्रुवीमहि स्पृधः ।  
र्व्_८,०९२।३२च् त्वम् अस्माकं तव स्मसि ॥  
र्व्_८,०९२।३३अ त्वाम् इद् धि त्वायवो ऽनुनोनुवतश् चरान् ।  
र्व्_८,०९२।३३च् सखाय इन्द्र कारवः ॥  
  
र्व्_८,०९३।०१अ उद् घेद् अभि श्रुतामघं वृषभं नर्यापसम् ।  
र्व्_८,०९३।०१च् अस्तारम् एषि सूर्य ॥  
र्व्_८,०९३।०२अ नव यो नवतिम् पुरो बिभेद बाह्वोजसा ।  
र्व्_८,०९३।०२च् अहिं च वृत्रहावधीत् ॥  
र्व्_८,०९३।०३अ स न इन्द्रः शिवः सखाश्वावद् गोमद् यवमत् ।  
र्व्_८,०९३।०३च् उरुधारेव दोहते ॥  
र्व्_८,०९३।०४अ यद् अद्य कच् च वृत्रहन्न् उदगा अभि सूर्य ।  
र्व्_८,०९३।०४च् सर्वं तद् इन्द्र ते वशे ॥  
र्व्_८,०९३।०५अ यद् वा प्रवृद्ध सत्पते न मरा इति मन्यसे ।  
र्व्_८,०९३।०५च् उतो तत् सत्यम् इत् तव ॥  
र्व्_८,०९३।०६अ ये सोमासः परावति ये अर्वावति सुन्विरे ।  
र्व्_८,०९३।०६च् सर्वांस् तां इन्द्र गच्छसि ॥  
र्व्_८,०९३।०७अ तम् इन्द्रं वाजयामसि महे वृत्राय हन्तवे ।  
र्व्_८,०९३।०७च् स वृषा वृषभो भुवत् ॥  
र्व्_८,०९३।०८अ इन्द्रः स दामने कृत ओजिष्ठः स मदे हितः ।  
र्व्_८,०९३।०८च् द्युम्नी श्लोकी स सोम्यः ॥  
र्व्_८,०९३।०९अ गिरा वज्रो न सम्भृतः सबलो अनपच्युतः ।  
र्व्_८,०९३।०९च् ववक्ष ऋष्वो अस्तृतः ॥  
र्व्_८,०९३।१०अ दुर्गे चिन् नः सुगं कृधि गृणान इन्द्र गिर्वणः ।  
र्व्_८,०९३।१०च् त्वं च मघवन् वशः ॥  
र्व्_८,०९३।११अ यस्य ते नू चिद् आदिशं न मिनन्ति स्वराज्यम् ।  
र्व्_८,०९३।११च् न देवो नाध्रिगुर् जनः ॥  
र्व्_८,०९३।१२अ अधा ते अप्रतिष्कुतं देवी शुष्मं सपर्यतः ।  
र्व्_८,०९३।१२च् उभे सुशिप्र रोदसी ॥  
र्व्_८,०९३।१३अ त्वम् एतद् अधारयः कृष्णासु रोहिणीषु च ।  
र्व्_८,०९३।१३च् परुष्णीषु रुशत् पयः ॥  
र्व्_८,०९३।१४अ वि यद् अहेर् अध त्विषो विश्वे देवासो अक्रमुः ।  
र्व्_८,०९३।१४च् विदन् मृगस्य तां अमः ॥  
र्व्_८,०९३।१५अ आद् उ मे निवरो भुवद् वृत्रहादिष्ट पौंस्यम् ।  
र्व्_८,०९३।१५च् अजातशत्रुर् अस्तृतः ॥  
र्व्_८,०९३।१६अ श्रुतं वो वृत्रहन्तमम् प्र शर्धं चर्षणीनाम् ।  
र्व्_८,०९३।१६च् आ शुषे राधसे महे ॥  
र्व्_८,०९३।१७अ अया धिया च गव्यया पुरुणामन् पुरुष्टुत ।  
र्व्_८,०९३।१७च् यत् सोमे-सोम आभवः ॥  
र्व्_८,०९३।१८अ बोधिन्मना इद् अस्तु नो वृत्रहा भूर्यासुतिः ।  
र्व्_८,०९३।१८च् शृणोतु शक्र आशिषम् ॥  
र्व्_८,०९३।१९अ कया त्वं न ऊत्याभि प्र मन्दसे वृषन् ।  
र्व्_८,०९३।१९च् कया स्तोतृभ्य आ भर ॥  
र्व्_८,०९३।२०अ कस्य वृषा सुते सचा नियुत्वान् वृषभो रणत् ।  
र्व्_८,०९३।२०च् वृत्रहा सोमपीतये ॥  
र्व्_८,०९३।२१अ अभी षु णस् त्वं रयिम् मन्दसानः सहस्रिणम् ।  
र्व्_८,०९३।२१च् प्रयन्ता बोधि दाशुषे ॥  
र्व्_८,०९३।२२अ पत्नीवन्तः सुता इम उशन्तो यन्ति वीतये ।  
र्व्_८,०९३।२२च् अपां जग्मिर् निचुम्पुणः ॥  
र्व्_८,०९३।२३अ इष्टा होत्रा असृक्षतेन्द्रं वृधासो अध्वरे ।  
र्व्_८,०९३।२३च् अच्छावभृथम् ओजसा ॥  
र्व्_८,०९३।२४अ इह त्या सधमाद्या हरी हिरण्यकेश्या ।  
र्व्_८,०९३।२४च् वोऌहाम् अभि प्रयो हितम् ॥  
र्व्_८,०९३।२५अ तुभ्यं सोमाः सुता इमे स्तीर्णम् बर्हिर् विभावसो ।  
र्व्_८,०९३।२५च् स्तोतृभ्य इन्द्रम् आ वह ॥  
र्व्_८,०९३।२६अ आ ते दक्षं वि रोचना दधद् रत्ना वि दाशुषे ।  
र्व्_८,०९३।२६च् स्तोतृभ्य इन्द्रम् अर्चत ॥  
र्व्_८,०९३।२७अ आ ते दधामीन्द्रियम् उक्था विश्वा शतक्रतो ।  
र्व्_८,०९३।२७च् स्तोतृभ्य इन्द्र मृऌअय ॥  
र्व्_८,०९३।२८अ भद्रम्-भद्रं न आ भरेषम् ऊर्जं शतक्रतो ।  
र्व्_८,०९३।२८च् यद् इन्द्र मृऌअयासि नः ॥  
र्व्_८,०९३।२९अ स नो विश्वान्य् आ भर सुवितानि शतक्रतो ।  
र्व्_८,०९३।२९च् यद् इन्द्र मृऌअयासि नः ॥  
र्व्_८,०९३।३०अ त्वाम् इद् वृत्रहन्तम सुतावन्तो हवामहे ।  
र्व्_८,०९३।३०च् यद् इन्द्र मृऌअयासि नः ॥  
र्व्_८,०९३।३१अ उप नो हरिभिः सुतं याहि मदानाम् पते ।  
र्व्_८,०९३।३१च् उप नो हरिभिः सुतम् ॥  
र्व्_८,०९३।३२अ द्विता यो वृत्रहन्तमो विद इन्द्रः शतक्रतुः ।  
र्व्_८,०९३।३२च् उप नो हरिभिः सुतम् ॥  
र्व्_८,०९३।३३अ त्वं हि वृत्रहन्न् एषाम् पाता सोमानाम् असि ।  
र्व्_८,०९३।३३च् उप नो हरिभिः सुतम् ॥  
र्व्_८,०९३।३४अ इन्द्र इषे ददातु न ऋभुक्षणम् ऋभुं रयिम् ।  
र्व्_८,०९३।३४च् वाजी ददातु वाजिनम् ॥  
  
र्व्_८,०९४।०१अ गौर् धयति मरुतां श्रवस्युर् माता मघोनाम् ।  
र्व्_८,०९४।०१च् युक्ता वह्नी रथानाम् ॥  
र्व्_८,०९४।०२अ यस्या देवा उपस्थे व्रता विश्वे धारयन्ते ।  
र्व्_८,०९४।०२च् सूर्यामासा दृशे कम् ॥  
र्व्_८,०९४।०३अ तत् सु नो विश्वे अर्य आ सदा गृणन्ति कारवः ।  
र्व्_८,०९४।०३च् मरुतः सोमपीतये ॥  
र्व्_८,०९४।०४अ अस्ति सोमो अयं सुतः पिबन्त्य् अस्य मरुतः ।  
र्व्_८,०९४।०४च् उत स्वराजो अश्विना ॥  
र्व्_८,०९४।०५अ पिबन्ति मित्रो अर्यमा तना पूतस्य वरुणः ।  
र्व्_८,०९४।०५च् त्रिषधस्थस्य जावतः ॥  
र्व्_८,०९४।०६अ उतो न्व् अस्य जोषम् आं इन्द्रः सुतस्य गोमतः ।  
र्व्_८,०९४।०६च् प्रातर् होतेव मत्सति ॥  
र्व्_८,०९४।०७अ कद् अत्विषन्त सूरयस् तिर आप इव स्रिधः ।  
र्व्_८,०९४।०७च् अर्षन्ति पूतदक्षसः ॥  
र्व्_८,०९४।०८अ कद् वो अद्य महानां देवानाम् अवो वृणे ।  
र्व्_८,०९४।०८च् त्मना च दस्मवर्चसाम् ॥  
र्व्_८,०९४।०९अ आ ये विश्वा पार्थिवानि पप्रथन् रोचना दिवः ।  
र्व्_८,०९४।०९च् मरुतः सोमपीतये ॥  
र्व्_८,०९४।१०अ त्यान् नु पूतदक्षसो दिवो वो मरुतो हुवे ।  
र्व्_८,०९४।१०च् अस्य सोमस्य पीतये ॥  
र्व्_८,०९४।११अ त्यान् नु ये वि रोदसी तस्तभुर् मरुतो हुवे ।  
र्व्_८,०९४।११च् अस्य सोमस्य पीतये ॥  
र्व्_८,०९४।१२अ त्यं नु मारुतं गणं गिरिष्ठां वृषणं हुवे ।  
र्व्_८,०९४।१२च् अस्य सोमस्य पीतये ॥  
  
र्व्_८,०९५।०१अ आ त्वा गिरो रथीर् इवास्थुः सुतेषु गिर्वणः ।  
र्व्_८,०९५।०१च् अभि त्वा सम् अनूषतेन्द्र वत्सं न मातरः ॥  
र्व्_८,०९५।०२अ आ त्वा शुक्रा अचुच्यवुः सुतास इन्द्र गिर्वणः ।  
र्व्_८,०९५।०२च् पिबा त्व् अस्यान्धस इन्द्र विश्वासु ते हितम् ॥  
र्व्_८,०९५।०३अ पिबा सोमम् मदाय कम् इन्द्र श्येनाभृतं सुतम् ।  
र्व्_८,०९५।०३च् त्वं हि शश्वतीनाम् पती राजा विशाम् असि ॥  
र्व्_८,०९५।०४अ श्रुधी हवं तिरश्च्या इन्द्र यस् त्वा सपर्यति ।  
र्व्_८,०९५।०४च् सुवीर्यस्य गोमतो रायस् पूर्धि महां असि ॥  
र्व्_८,०९५।०५अ इन्द्र यस् ते नवीयसीं गिरम् मन्द्राम् अजीजनत् ।  
र्व्_८,०९५।०५च् चिकित्विन्मनसं धियम् प्रत्नाम् ऋतस्य पिप्युषीम् ॥  
र्व्_८,०९५।०६अ तम् उ ष्टवाम यं गिर इन्द्रम् उक्थानि वावृधुः ।  
र्व्_८,०९५।०६च् पुरूण्य् अस्य पौंस्या सिषासन्तो वनामहे ॥  
र्व्_८,०९५।०७अ एतो न्व् इन्द्रं स्तवाम शुद्धं शुद्धेन साम्ना ।  
र्व्_८,०९५।०७च् शुद्धैर् उक्थैर् वावृध्वांसं शुद्ध आशीर्वान् ममत्तु ॥  
र्व्_८,०९५।०८अ इन्द्र शुद्धो न आ गहि शुद्धः शुद्धाभिर् ऊतिभिः ।  
र्व्_८,०९५।०८च् शुद्धो रयिं नि धारय शुद्धो ममद्धि सोम्यः ॥  
र्व्_८,०९५।०९अ इन्द्र शुद्धो हि नो रयिं शुद्धो रत्नानि दाशुषे ।  
र्व्_८,०९५।०९च् शुद्धो वृत्राणि जिघ्नसे शुद्धो वाजं सिषाससि ॥  
  
र्व्_८,०९६।०१अ अस्मा उषास आतिरन्त यामम् इन्द्राय नक्तम् ऊर्म्याः सुवाचः ।  
र्व्_८,०९६।०१च् अस्मा आपो मातरः सप्त तस्थुर् नृभ्यस् तराय सिन्धवः सुपाराः ॥  
र्व्_८,०९६।०२अ अतिविद्धा विथुरेणा चिद् अस्त्रा त्रिः सप्त सानु संहिता गिरीणाम् ।  
र्व्_८,०९६।०२च् न तद् देवो न मर्त्यस् तुतुर्याद् यानि प्रवृद्धो वृषभश् चकार ॥  
र्व्_८,०९६।०३अ इन्द्रस्य वज्र आयसो निमिश्ल इन्द्रस्य बाह्वोर् भूयिष्ठम् ओजः ।  
र्व्_८,०९६।०३च् शीर्षन्न् इन्द्रस्य क्रतवो निरेक आसन्न् एषन्त श्रुत्या उपाके ॥  
र्व्_८,०९६।०४अ मन्ये त्वा यज्ञियं यज्ञियानाम् मन्ये त्वा च्यवनम् अच्युतानाम् ।  
र्व्_८,०९६।०४च् मन्ये त्वा सत्वनाम् इन्द्र केतुम् मन्ये त्वा वृषभं चर्षणीनाम् ॥  
र्व्_८,०९६।०५अ आ यद् वज्रम् बाह्वोर् इन्द्र धत्से मदच्युतम् अहये हन्तवा उ ।  
र्व्_८,०९६।०५च् प्र पर्वता अनवन्त प्र गावः प्र ब्रह्माणो अभिनक्षन्त इन्द्रम् ॥  
र्व्_८,०९६।०६अ तम् उ ष्टवाम य इमा जजान विश्वा जातान्य् अवराण्य् अस्मात् ।  
र्व्_८,०९६।०६च् इन्द्रेण मित्रं दिधिषेम गीर्भिर् उपो नमोभिर् वृषभं विशेम ॥  
र्व्_८,०९६।०७अ वृत्रस्य त्वा श्वसथाद् ईषमाणा विश्वे देवा अजहुर् ये सखायः ।  
र्व्_८,०९६।०७च् मरुद्भिर् इन्द्र सख्यं ते अस्त्व् अथेमा विश्वाः पृतना जयासि ॥  
र्व्_८,०९६।०८अ त्रिः षष्टिस् त्वा मरुतो वावृधाना उस्रा इव राशयो यज्ञियासः ।  
र्व्_८,०९६।०८च् उप त्वेमः कृधि नो भागधेयं शुष्मं त एना हविषा विधेम ॥  
र्व्_८,०९६।०९अ तिग्मम् आयुधम् मरुताम् अनीकं कस् त इन्द्र प्रति वज्रं दधर्ष ।  
र्व्_८,०९६।०९च् अनायुधासो असुरा अदेवाश् चक्रेण तां अप वप ऋजीषिन् ॥  
र्व्_८,०९६।१०अ मह उग्राय तवसे सुवृक्तिम् प्रेरय शिवतमाय पश्वः ।  
र्व्_८,०९६।१०च् गिर्वाहसे गिर इन्द्राय पूर्वीर् धेहि तन्वे कुविद् अङ्ग वेदत् ॥  
र्व्_८,०९६।११अ उक्थवाहसे विभ्वे मनीषां द्रुणा न पारम् ईरया नदीनाम् ।  
र्व्_८,०९६।११च् नि स्पृश धिया तन्वि श्रुतस्य जुष्टतरस्य कुविद् अङ्ग वेदत् ॥  
र्व्_८,०९६।१२अ तद् विविड्ढि यत् त इन्द्रो जुजोषत् स्तुहि सुष्टुतिं नमसा विवास ।  
र्व्_८,०९६।१२च् उप भूष जरितर् मा रुवण्यः श्रावया वाचं कुविद् अङ्ग वेदत् ॥  
र्व्_८,०९६।१३अ अव द्रप्सो अंशुमतीम् अतिष्ठद् इयानः कृष्णो दशभिः सहस्रैः ।  
र्व्_८,०९६।१३च् आवत् तम् इन्द्रः शच्या धमन्तम् अप स्नेहितीर् नृमणा अधत्त ॥  
र्व्_८,०९६।१४अ द्रप्सम् अपश्यं विषुणे चरन्तम् उपह्वरे नद्यो अंशुमत्याः ।  
र्व्_८,०९६।१४च् नभो न कृष्णम् अवतस्थिवांसम् इष्यामि वो वृषणो युध्यताजौ ॥  
र्व्_८,०९६।१५अ अध द्रप्सो अंशुमत्या उपस्थे ऽधारयत् तन्वं तित्विषाणः ।  
र्व्_८,०९६।१५च् विशो अदेवीर् अभ्य् आचरन्तीर् बृहस्पतिना युजेन्द्रः ससाहे ॥  
र्व्_८,०९६।१६अ त्वं ह त्यत् सप्तभ्यो जायमानो ऽशत्रुभ्यो अभवः शत्रुर् इन्द्र ।  
र्व्_८,०९६।१६च् गूऌहे द्यावापृथिवी अन्व् अविन्दो विभुमद्भ्यो भुवनेभ्यो रणं धाः ॥  
र्व्_८,०९६।१७अ त्वं ह त्यद् अप्रतिमानम् ओजो वज्रेण वज्रिन् धृषितो जघन्थ ।  
र्व्_८,०९६।१७च् त्वं शुष्णस्यावातिरो वधत्रैस् त्वं गा इन्द्र शच्येद् अविन्दः ॥  
र्व्_८,०९६।१८अ त्वं ह त्यद् वृषभ चर्षणीनां घनो वृत्राणां तविषो बभूथ ।  
र्व्_८,०९६।१८च् त्वं सिन्धूंर् असृजस् तस्तभानान् त्वम् अपो अजयो दासपत्नीः ॥  
र्व्_८,०९६।१९अ स सुक्रतू रणिता यः सुतेष्व् अनुत्तमन्युर् यो अहेव रेवान् ।  
र्व्_८,०९६।१९च् य एक इन् नर्य् अपांसि कर्ता स वृत्रहा प्रतीद् अन्यम् आहुः ॥  
र्व्_८,०९६।२०अ स वृत्रहेन्द्रश् चर्षणीधृत् तं सुष्टुत्या हव्यं हुवेम ।  
र्व्_८,०९६।२०च् स प्राविता मघवा नो ऽधिवक्ता स वाजस्य श्रवस्यस्य दाता ॥  
र्व्_८,०९६।२१अ स वृत्रहेन्द्र ऋभुक्षाः सद्यो जज्ञानो हव्यो बभूव ।  
र्व्_८,०९६।२१च् कृण्वन्न् अपांसि नर्या पुरूणि सोमो न पीतो हव्यः सखिभ्यः ॥  
  
र्व्_८,०९७।०१अ या इन्द्र भुज आभरः स्वर्वां असुरेभ्यः ।  
र्व्_८,०९७।०१च् स्तोतारम् इन् मघवन्न् अस्य वर्धय ये च त्वे वृक्तबर्हिषः ॥  
र्व्_८,०९७।०२अ यम् इन्द्र दधिषे त्वम् अश्वं गाम् भागम् अव्ययम् ।  
र्व्_८,०९७।०२च् यजमाने सुन्वति दक्षिणावति तस्मिन् तं धेहि मा पणौ ॥  
र्व्_८,०९७।०३अ य इन्द्र सस्त्य् अव्रतो ऽनुष्वापम् अदेवयुः ।  
र्व्_८,०९७।०३च् स्वैः ष एवैर् मुमुरत् पोष्यं रयिं सनुतर् धेहि तं ततः ॥  
र्व्_८,०९७।०४अ यच् छक्रासि परावति यद् अर्वावति वृत्रहन् ।  
र्व्_८,०९७।०४च् अतस् त्वा गीर्भिर् द्युगद् इन्द्र केशिभिः सुतावां आ विवासति ॥  
र्व्_८,०९७।०५अ यद् वासि रोचने दिवः समुद्रस्याधि विष्टपि ।  
र्व्_८,०९७।०५च् यत् पार्थिवे सदने वृत्रहन्तम यद् अन्तरिक्ष आ गहि ॥  
र्व्_८,०९७।०६अ स नः सोमेषु सोमपाः सुतेषु शवसस् पते ।  
र्व्_८,०९७।०६च् मादयस्व राधसा सूनृतावतेन्द्र राया परीणसा ॥  
र्व्_८,०९७।०७अ मा न इन्द्र परा वृणग् भवा नः सधमाद्यः ।  
र्व्_८,०९७।०७च् त्वं न ऊती त्वम् इन् न आप्यम् मा न इन्द्र परा वृणक् ॥  
र्व्_८,०९७।०८अ अस्मे इन्द्र सचा सुते नि षदा पीतये मधु ।  
र्व्_८,०९७।०८च् कृधी जरित्रे मघवन्न् अवो महद् अस्मे इन्द्र सचा सुते ॥  
र्व्_८,०९७।०९अ न त्वा देवास आशत न मर्त्यासो अद्रिवः ।  
र्व्_८,०९७।०९च् विश्वा जातानि शवसाभिभूर् असि न त्वा देवास आशत ॥  
र्व्_८,०९७।१०अ विश्वाः पृतना अभिभूतरं नरं सजूस् ततक्षुर् इन्द्रं जजनुश् च राजसे ।  
र्व्_८,०९७।१०च् क्रत्वा वरिष्ठं वर आमुरिम् उतोग्रम् ओजिष्ठं तवसं तरस्विनम् ॥  
र्व्_८,०९७।११अ सम् ईं रेभासो अस्वरन्न् इन्द्रं सोमस्य पीतये ।  
र्व्_८,०९७।११च् स्वर्पतिं यद् ईं वृधे धृतव्रतो ह्य् ओजसा सम् ऊतिभिः ॥  
र्व्_८,०९७।१२अ नेमिं नमन्ति चक्षसा मेषं विप्रा अभिस्वरा ।  
र्व्_८,०९७।१२च् सुदीतयो वो अद्रुहो ऽपि कर्णे तरस्विनः सम् ऋक्वभिः ॥  
र्व्_८,०९७।१३अ तम् इन्द्रं जोहवीमि मघवानम् उग्रं सत्रा दधानम् अप्रतिष्कुतं शवांसि ।  
र्व्_८,०९७।१३च् मंहिष्ठो गीर्भिर् आ च यज्ञियो ववर्तद् राये नो विश्वा सुपथा कृणोतु वज्री ॥  
र्व्_८,०९७।१४अ त्वम् पुर इन्द्र चिकिद् एना व्य् ओजसा शविष्ठ शक्र नाशयध्यै ।  
र्व्_८,०९७।१४च् त्वद् विश्वानि भुवनानि वज्रिन् द्यावा रेजेते पृथिवी च भीषा ॥  
र्व्_८,०९७।१५अ तन् म ऋतम् इन्द्र शूर चित्र पात्व् अपो न वज्रिन् दुरिताति पर्षि भूरि ।  
र्व्_८,०९७।१५च् कदा न इन्द्र राय आ दशस्येर् विश्वप्स्न्यस्य स्पृहयाय्यस्य राजन् ॥  
  
र्व्_८,०९८।०१अ इन्द्राय साम गायत विप्राय बृहते बृहत् ।  
र्व्_८,०९८।०१च् धर्मकृते विपश्चिते पनस्यवे ॥  
र्व्_८,०९८।०२अ त्वम् इन्द्राभिभूर् असि त्वं सूर्यम् अरोचयः ।  
र्व्_८,०९८।०२च् विश्वकर्मा विश्वदेवो महां असि ॥  
र्व्_८,०९८।०३अ विभ्राजञ् ज्योतिषा स्वर् अगच्छो रोचनं दिवः ।  
र्व्_८,०९८।०३च् देवास् त इन्द्र सख्याय येमिरे ॥  
र्व्_८,०९८।०४अ एन्द्र नो गधि प्रियः सत्राजिद् अगोह्यः ।  
र्व्_८,०९८।०४च् गिरिर् न विश्वतस् पृथुः पतिर् दिवः ॥  
र्व्_८,०९८।०५अ अभि हि सत्य सोमपा उभे बभूथ रोदसी ।  
र्व्_८,०९८।०५च् इन्द्रासि सुन्वतो वृधः पतिर् दिवः ॥  
र्व्_८,०९८।०६अ त्वं हि शश्वतीनाम् इन्द्र दर्ता पुराम् असि ।  
र्व्_८,०९८।०६च् हन्ता दस्योर् मनोर् वृधः पतिर् दिवः ॥  
र्व्_८,०९८।०७अ अधा हीन्द्र गिर्वण उप त्वा कामान् महः ससृज्महे ।  
र्व्_८,०९८।०७च् उदेव यन्त उदभिः ॥  
र्व्_८,०९८।०८अ वार् ण त्वा यव्याभिर् वर्धन्ति शूर ब्रह्माणि ।  
र्व्_८,०९८।०८च् वावृध्वांसं चिद् अद्रिवो दिवे-दिवे ॥  
र्व्_८,०९८।०९अ युञ्जन्ति हरी इषिरस्य गाथयोरौ रथ उरुयुगे ।  
र्व्_८,०९८।०९च् इन्द्रवाहा वचोयुजा ॥  
र्व्_८,०९८।१०अ त्वं न इन्द्रा भरं ओजो नृम्णं शतक्रतो विचर्षणे ।  
र्व्_८,०९८।१०च् आ वीरम् पृतनाषहम् ॥  
र्व्_८,०९८।११अ त्वं हि नः पिता वसो त्वम् माता शतक्रतो बभूविथ ।  
र्व्_८,०९८।११च् अधा ते सुम्नम् ईमहे ॥  
र्व्_८,०९८।१२अ त्वां शुष्मिन् पुरुहूत वाजयन्तम् उप ब्रुवे शतक्रतो ।  
र्व्_८,०९८।१२च् स नो रास्व सुवीर्यम् ॥  
  
र्व्_८,०९९।०१अ त्वाम् इदा ह्यो नरो ऽपीप्यन् वज्रिन् भूर्णयः ।  
र्व्_८,०९९।०१च् स इन्द्र स्तोमवाहसाम् इह श्रुध्य् उप स्वसरम् आ गहि ॥  
र्व्_८,०९९।०२अ मत्स्वा सुशिप्र हरिवस् तद् ईमहे त्वे आ भूषन्ति वेधसः ।  
र्व्_८,०९९।०२च् तव श्रवांस्य् उपमान्य् उक्थ्या सुतेष्व् इन्द्र गिर्वणः ॥  
र्व्_८,०९९।०३अ श्रायन्त इव सूर्यं विश्वेद् इन्द्रस्य भक्षत ।  
र्व्_८,०९९।०३च् वसूनि जाते जनमान ओजसा प्रति भागं न दीधिम ॥  
र्व्_८,०९९।०४अ अनर्शरातिं वसुदाम् उप स्तुहि भद्रा इन्द्रस्य रातयः ।  
र्व्_८,०९९।०४च् सो अस्य कामं विधतो न रोषति मनो दानाय चोदयन् ॥  
र्व्_८,०९९।०५अ त्वम् इन्द्र प्रतूर्तिष्व् अभि विश्वा असि स्पृधः ।  
र्व्_८,०९९।०५च् अशस्तिहा जनिता विश्वतूर् असि त्वं तूर्य तरुष्यतः ॥  
र्व्_८,०९९।०६अ अनु ते शुष्मं तुरयन्तम् ईयतुः क्षोणी शिशुं न मातरा ।  
र्व्_८,०९९।०६च् विश्वास् ते स्पृधः श्नथयन्त मन्यवे वृत्रं यद् इन्द्र तूर्वसि ॥  
र्व्_८,०९९।०७अ इत ऊती वो अजरम् प्रहेतारम् अप्रहितम् ।  
र्व्_८,०९९।०७च् आशुं जेतारं हेतारं रथीतमम् अतूर्तं तुग्र्यावृधम् ॥  
र्व्_८,०९९।०८अ इष्कर्तारम् अनिष्कृतं सहस्कृतं शतमूतिं शतक्रतुम् ।  
र्व्_८,०९९।०८च् समानम् इन्द्रम् अवसे हवामहे वसवानं वसूजुवम् ॥  
  
र्व्_८,१००।०१अ अयं त एमि तन्वा पुरस्ताद् विश्वे देवा अभि मा यन्ति पश्चात् ।  
र्व्_८,१००।०१च् यदा मह्यं दीधरो भागम् इन्द्राद् इन् मया कृणवो वीर्याणि ॥  
र्व्_८,१००।०२अ दधामि ते मधुनो भक्षम् अग्रे हितस् ते भागः सुतो अस्तु सोमः ।  
र्व्_८,१००।०२च् असश् च त्वं दक्षिणतः सखा मे ऽधा वृत्राणि जङ्घनाव भूरि ॥  
र्व्_८,१००।०३अ प्र सु स्तोमम् भरत वाजयन्त इन्द्राय सत्यं यदि सत्यम् अस्ति ।  
र्व्_८,१००।०३च् नेन्द्रो अस्तीति नेम उ त्व आह क ईं ददर्श कम् अभि ष्टवाम ॥  
र्व्_८,१००।०४अ अयम् अस्मि जरितः पश्य मेह विश्वा जातान्य् अभ्य् अस्मि मह्ना ।  
र्व्_८,१००।०४च् ऋतस्य मा प्रदिशो वर्धयन्त्य् आदर्दिरो भुवना दर्दरीमि ॥  
र्व्_८,१००।०५अ आ यन् मा वेना अरुहन्न् ऋतस्यं एकम् आसीनं हर्यतस्य पृष्ठे ।  
र्व्_८,१००।०५च् मनश् चिन् मे हृद आ प्रत्य् अवोचद् अचिक्रदञ् छिशुमन्तः सखायः ॥  
र्व्_८,१००।०६अ विश्वेत् ता ते सवनेषु प्रवाच्या या चकर्थ मघवन्न् इन्द्र सुन्वते ।  
र्व्_८,१००।०६च् पारावतं यत् पुरुसम्भृतं वस्व् अपावृणोः शरभाय ऋषिबन्धवे ॥  
र्व्_८,१००।०७अ प्र नूनं धावता पृथङ् नेह यो वो अवावरीत् ।  
र्व्_८,१००।०७च् नि षीं वृत्रस्य मर्मणि वज्रम् इन्द्रो अपीपतत् ॥  
र्व्_८,१००।०८अ मनोजवा अयमान आयसीम् अतरत् पुरम् ।  
र्व्_८,१००।०८च् दिवं सुपर्णो गत्वाय सोमं वज्रिण आभरत् ॥  
र्व्_८,१००।०९अ समुद्रे अन्तः शयत उद्ना वज्रो अभीवृतः ।  
र्व्_८,१००।०९च् भरन्त्य् अस्मै संयतः पुरःप्रस्रवणा बलिम् ॥  
र्व्_८,१००।१०अ यद् वाग् वदन्त्य् अविचेतनानि राष्ट्री देवानां निषसाद मन्द्रा ।  
र्व्_८,१००।१०च् चतस्र ऊर्जं दुदुहे पयांसि क्व स्विद् अस्याः परमं जगाम ॥  
र्व्_८,१००।११अ देवीं वाचम् अजनयन्त देवास् तां विश्वरूपाः पशवो वदन्ति ।  
र्व्_८,१००।११च् सा नो मन्द्रेषम् ऊर्जं दुहाना धेनुर् वाग् अस्मान् उप सुष्टुतैतु ॥  
र्व्_८,१००।१२अ सखे विष्णो वितरं वि क्रमस्व द्यौर् देहि लोकं वज्राय विष्कभे ।  
र्व्_८,१००।१२च् हनाव वृत्रं रिणचाव सिन्धून् इन्द्रस्य यन्तु प्रसवे विसृष्टाः ॥  
  
र्व्_८,१०१।०१अ ऋधग् इत्था स मर्त्यः शशमे देवतातये ।  
र्व्_८,१०१।०१च् यो नूनम् मित्रावरुणाव् अभिष्टय आचक्रे हव्यदातये ॥  
र्व्_८,१०१।०२अ वर्षिष्ठक्षत्रा उरुचक्षसा नरा राजाना दीर्घश्रुत्तमा ।  
र्व्_८,१०१।०२च् ता बाहुता न दंसना रथर्यतः साकं सूर्यस्य रश्मिभिः ॥  
र्व्_८,१०१।०३अ प्र यो वाम् मित्रावरुणाजिरो दूतो अद्रवत् ।  
र्व्_८,१०१।०३च् अयःशीर्षा मदेरघुः ॥  
र्व्_८,१०१।०४अ न यः सम्पृच्छे न पुनर् हवीतवे न संवादाय रमते ।  
र्व्_८,१०१।०४च् तस्मान् नो अद्य समृतेर् उरुष्यतम् बाहुभ्यां न उरुष्यतम् ॥  
र्व्_८,१०१।०५अ प्र मित्राय प्रार्यम्णे सचथ्यम् ऋतावसो ।  
र्व्_८,१०१।०५च् वरूथ्यं वरुणे छन्द्यं वच स्तोत्रं राजसु गायत ॥  
र्व्_८,१०१।०६अ ते हिन्विरे अरुणं जेन्यं वस्व् एकम् पुत्रं तिसॄणाम् ।  
र्व्_८,१०१।०६च् ते धामान्य् अमृता मर्त्यानाम् अदब्धा अभि चक्षते ॥  
र्व्_८,१०१।०७अ आ मे वचांस्य् उद्यता द्युमत्तमानि कर्त्वा ।  
र्व्_८,१०१।०७च् उभा यातं नासत्या सजोषसा प्रति हव्यानि वीतये ॥  
र्व्_८,१०१।०८अ रातिं यद् वाम् अरक्षसं हवामहे युवाभ्यां वाजिनीवसू ।  
र्व्_८,१०१।०८च् प्राचीं होत्राम् प्रतिरन्ताव् इतं नरा गृणाना जमदग्निना ॥  
र्व्_८,१०१।०९अ आ नो यज्ञं दिविस्पृशं वायो याहि सुमन्मभिः ।  
र्व्_८,१०१।०९च् अन्तः पवित्र उपरि श्रीणानो ऽयं शुक्रो अयामि ते ॥  
र्व्_८,१०१।१०अ वेत्य् अध्वर्युः पथिभी रजिष्ठैः प्रति हव्यानि वीतये ।  
र्व्_८,१०१।१०च् अधा नियुत्व उभयस्य नः पिब शुचिं सोमं गवाशिरम् ॥  
र्व्_८,१०१।११अ बण् महां असि सूर्य बऌ आदित्य महां असि ।  
र्व्_८,१०१।११च् महस् ते सतो महिमा पनस्यते ऽद्धा देव महां असि ॥  
र्व्_८,१०१।१२अ बट् सूर्य श्रवसा महां असि सत्रा देव महां असि ।  
र्व्_८,१०१।१२च् मह्ना देवानाम् असुर्यः पुरोहितो विभु ज्योतिर् अदाभ्यम् ॥  
र्व्_८,१०१।१३अ इयं या नीच्य् अर्किणी रूपा रोहिण्या कृता ।  
र्व्_८,१०१।१३च् चित्रेव प्रत्य् अदर्श्य् आयत्य् अन्तर् दशसु बाहुषु ॥  
र्व्_८,१०१।१४अ प्रजा ह तिस्रो अत्यायम् ईयुर् न्य् अन्या अर्कम् अभितो विविश्रे ।  
र्व्_८,१०१।१४च् बृहद् ध तस्थौ भुवनेष्व् अन्तः पवमानो हरित आ विवेश ॥  
र्व्_८,१०१।१५अ माता रुद्राणां दुहिता वसूनां स्वसादित्यानाम् अमृतस्य नाभिः ।  
र्व्_८,१०१।१५च् प्र नु वोचं चिकितुषे जनाय मा गाम् अनागाम् अदितिं वधिष्ट ॥  
र्व्_८,१०१।१६अ वचोविदं वाचम् उदीरयन्तीं विश्वाभिर् धीभिर् उपतिष्ठमानाम् ।  
र्व्_८,१०१।१६च् देवीं देवेभ्यः पर्य् एयुषीं गाम् आ मावृक्त मर्त्यो दभ्रचेताः ॥  
  
र्व्_८,१०२।०१अ त्वम् अग्ने बृहद् वयो दधासि देव दाशुषे ।  
र्व्_८,१०२।०१च् कविर् गृहपतिर् युवा ॥  
र्व्_८,१०२।०२अ स न ईऌआनया सह देवां अग्ने दुवस्युवा ।  
र्व्_८,१०२।०२च् चिकिद् विभानव् आ वह ॥  
र्व्_८,१०२।०३अ त्वया ह स्विद् युजा वयं चोदिष्ठेन यविष्ठ्य ।  
र्व्_८,१०२।०३च् अभि ष्मो वाजसातये ॥  
र्व्_८,१०२।०४अ और्वभृगुवच् छुचिम् अप्नवानवद् आ हुवे ।  
र्व्_८,१०२।०४च् अग्निं समुद्रवाससम् ॥  
र्व्_८,१०२।०५अ हुवे वातस्वनं कविम् पर्जन्यक्रन्द्यं सहः ।  
र्व्_८,१०२।०५च् अग्निं समुद्रवाससम् ॥  
र्व्_८,१०२।०६अ आ सवं सवितुर् यथा भगस्येव भुजिं हुवे ।  
र्व्_८,१०२।०६च् अग्निं समुद्रवाससम् ॥  
र्व्_८,१०२।०७अ अग्निं वो वृधन्तम् अध्वराणाम् पुरूतमम् ।  
र्व्_८,१०२।०७च् अच्छा नप्त्रे सहस्वते ॥  
र्व्_८,१०२।०८अ अयं यथा न आभुवत् त्वष्टा रूपेव तक्ष्या ।  
र्व्_८,१०२।०८च् अस्य क्रत्वा यशस्वतः ॥  
र्व्_८,१०२।०९अ अयं विश्वा अभि श्रियो ऽग्निर् देवेषु पत्यते ।  
र्व्_८,१०२।०९च् आ वाजैर् उप नो गमत् ॥  
र्व्_८,१०२।१०अ विश्वेषाम् इह स्तुहि होतॄणां यशस्तमम् ।  
र्व्_८,१०२।१०च् अग्निं यज्ञेषु पूर्व्यम् ॥  
र्व्_८,१०२।११अ शीरम् पावकशोचिषं ज्येष्ठो यो दमेष्व् आ ।  
र्व्_८,१०२।११च् दीदाय दीर्घश्रुत्तमः ॥  
र्व्_८,१०२।१२अ तम् अर्वन्तं न सानसिं गृणीहि विप्र शुष्मिणम् ।  
र्व्_८,१०२।१२च् मित्रं न यातयज्जनम् ॥  
र्व्_८,१०२।१३अ उप त्वा जामयो गिरो देदिशतीर् हविष्कृतः ।  
र्व्_८,१०२।१३च् वायोर् अनीके अस्थिरन् ॥  
र्व्_८,१०२।१४अ यस्य त्रिधात्व् अवृतम् बर्हिस् तस्थाव् असन्दिनम् ।  
र्व्_८,१०२।१४च् आपश् चिन् नि दधा पदम् ॥  
र्व्_८,१०२।१५अ पदं देवस्य मीऌहुषो ऽनाधृष्टाभिर् ऊतिभिः ।  
र्व्_८,१०२।१५च् भद्रा सूर्य इवोपदृक् ॥  
र्व्_८,१०२।१६अ अग्ने घृतस्य धीतिभिस् तेपानो देव शोचिषा ।  
र्व्_८,१०२।१६च् आ देवान् वक्षि यक्षि च ॥  
र्व्_८,१०२।१७अ तं त्वाजनन्त मातरः कविं देवासो अङ्गिरः ।  
र्व्_८,१०२।१७च् हव्यवाहम् अमर्त्यम् ॥  
र्व्_८,१०२।१८अ प्रचेतसं त्वा कवे ऽग्ने दूतं वरेण्यम् ।  
र्व्_८,१०२।१८च् हव्यवाहं नि षेदिरे ॥  
र्व्_८,१०२।१९अ नहि मे अस्त्य् अघ्न्या न स्वधितिर् वनन्वति ।  
र्व्_८,१०२।१९च् अथैतादृग् भरामि ते ॥  
र्व्_८,१०२।२०अ यद् अग्ने कानि कानि चिद् आ ते दारूणि दध्मसि ।  
र्व्_८,१०२।२०च् ता जुषस्व यविष्ठ्य ॥  
र्व्_८,१०२।२१अ यद् अत्त्य् उपजिह्विका यद् वम्रो अतिसर्पति ।  
र्व्_८,१०२।२१च् सर्वं तद् अस्तु ते घृतम् ॥  
र्व्_८,१०२।२२अ अग्निम् इन्धानो मनसा धियं सचेत मर्त्यः ।  
र्व्_८,१०२।२२च् अग्निम् ईधे विवस्वभिः ॥  
  
र्व्_८,१०३।०१अ अदर्शि गातुवित्तमो यस्मिन् व्रतान्य् आदधुः ।  
र्व्_८,१०३।०१च् उपो षु जातम् आर्यस्य वर्धनम् अग्निं नक्षन्त नो गिरः ॥  
र्व्_८,१०३।०२अ प्र दैवोदासो अग्निर् देवां अच्छा न मज्मना ।  
र्व्_८,१०३।०२च् अनु मातरम् पृथिवीं वि वावृते तस्थौ नाकस्य सानवि ॥  
र्व्_८,१०३।०३अ यस्माद् रेजन्त कृष्टयश् चर्कृत्यानि कृण्वतः ।  
र्व्_८,१०३।०३च् सहस्रसाम् मेधसाताव् इव त्मनाग्निं धीभिः सपर्यत ॥  
र्व्_८,१०३।०४अ प्र यं राये निनीषसि मर्तो यस् ते वसो दाशत् ।  
र्व्_८,१०३।०४च् स वीरं धत्ते अग्न उक्थशंसिनं त्मना सहस्रपोषिणम् ॥  
र्व्_८,१०३।०५अ स दृऌहे चिद् अभि तृणत्ति वाजम् अर्वता स धत्ते अक्षिति श्रवः ।  
र्व्_८,१०३।०५च् त्वे देवत्रा सदा पुरूवसो विश्वा वामानि धीमहि ॥  
र्व्_८,१०३।०६अ यो विश्वा दयते वसु होता मन्द्रो जनानाम् ।  
र्व्_८,१०३।०६च् मधोर् न पात्रा प्रथमान्य् अस्मै प्र स्तोमा यन्त्य् अग्नये ॥  
र्व्_८,१०३।०७अ अश्वं न गीर्भी रथ्यं सुदानवो मर्मृज्यन्ते देवयवः ।  
र्व्_८,१०३।०७च् उभे तोके तनये दस्म विश्पते पर्षि राधो मघोनाम् ॥  
र्व्_८,१०३।०८अ प्र मंहिष्ठाय गायत ऋताव्ने बृहते शुक्रशोचिषे ।  
र्व्_८,१०३।०८च् उपस्तुतासो अग्नये ॥  
र्व्_८,१०३।०९अ आ वंसते मघवा वीरवद् यशः समिद्धो द्युम्न्य् आहुतः ।  
र्व्_८,१०३।०९च् कुविन् नो अस्य सुमतिर् नवीयस्य् अच्छा वाजेभिर् आगमत् ॥  
र्व्_८,१०३।१०अ प्रेष्ठम् उ प्रियाणां स्तुह्य् आसावातिथिम् ।  
र्व्_८,१०३।१०च् अग्निं रथानां यमम् ॥  
र्व्_८,१०३।११अ उदिता यो निदिता वेदिता वस्व् आ यज्ञियो ववर्तति ।  
र्व्_८,१०३।११च् दुष्टरा यस्य प्रवणे नोर्मयो धिया वाजं सिषासतः ॥  
र्व्_८,१०३।१२अ मा नो हृणीताम् अतिथिर् वसुर् अग्निः पुरुप्रशस्त एषः ।  
र्व्_८,१०३।१२च् यः सुहोता स्वध्वरः ॥  
र्व्_८,१०३।१३अ मो ते रिषन् ये अच्छोक्तिभिर् वसो ऽग्ने केभिश् चिद् एवैः ।  
र्व्_८,१०३।१३च् कीरिश् चिद् धि त्वाम् ईट्टे दूत्याय रातहव्यः स्वध्वरः ॥  
र्व्_८,१०३।१४अ आग्ने याहि मरुत्सखा रुद्रेभिः सोमपीतये ।  
र्व्_८,१०३।१४च् सोभर्या उप सुष्टुतिम् मादयस्व स्वर्णरे ॥  
  
  
  
_____________________________________________________________  
  
  
  
  
Ṛग्वेद ९  
  
  
  
र्व्_९,००१।०१अ स्वादिष्ठया मदिष्ठया पवस्व सोम धारया ।  
र्व्_९,००१।०१च् इन्द्राय पातवे सुतः ॥  
र्व्_९,००१।०२अ रक्षोहा विश्वचर्षणिर् अभि योनिम् अयोहतम् ।  
र्व्_९,००१।०२च् द्रुणा सधस्थम् आसदत् ॥  
र्व्_९,००१।०३अ वरिवोधातमो भव मंहिष्ठो वृत्रहन्तमः ।  
र्व्_९,००१।०३च् पर्षि राधो मघोनाम् ॥  
र्व्_९,००१।०४अ अभ्य् अर्ष महानां देवानां वीतिम् अन्धसा ।  
र्व्_९,००१।०४च् अभि वाजम् उत श्रवः ॥  
र्व्_९,००१।०५अ त्वाम् अच्छा चरामसि तद् इद् अर्थं दिवे-दिवे ।  
र्व्_९,००१।०५च् इन्दो त्वे न आशसः ॥  
र्व्_९,००१।०६अ पुनाति ते परिस्रुतं सोमं सूर्यस्य दुहिता ।  
र्व्_९,००१।०६च् वारेण शश्वता तना ॥  
र्व्_९,००१।०७अ तम् ईम् अण्वीः समर्य आ गृभ्णन्ति योषणो दश ।  
र्व्_९,००१।०७च् स्वसारः पार्ये दिवि ॥  
र्व्_९,००१।०८अ तम् ईं हिन्वन्त्य् अग्रुवो धमन्ति बाकुरं दृतिम् ।  
र्व्_९,००१।०८च् त्रिधातु वारणम् मधु ॥  
र्व्_९,००१।०९अ अभीमम् अघ्न्या उत श्रीणन्ति धेनवः शिशुम् ।  
र्व्_९,००१।०९च् सोमम् इन्द्राय पातवे ॥  
र्व्_९,००१।१०अ अस्येद् इन्द्रो मदेष्व् आ विश्वा वृत्राणि जिघ्नते ।  
र्व्_९,००१।१०च् शूरो मघा च मंहते ॥  
  
र्व्_९,००२।०१अ पवस्व देववीर् अति पवित्रं सोम रंह्या ।  
र्व्_९,००२।०१च् इन्द्रम् इन्दो वृषा विश ॥  
र्व्_९,००२।०२अ आ वच्यस्व महि प्सरो वृषेन्दो द्युम्नवत्तमः ।  
र्व्_९,००२।०२च् आ योनिं धर्णसिः सदः ॥  
र्व्_९,००२।०३अ अधुक्षत प्रियम् मधु धारा सुतस्य वेधसः ।  
र्व्_९,००२।०३च् अपो वसिष्ट सुक्रतुः ॥  
र्व्_९,००२।०४अ महान्तं त्वा महीर् अन्व् आपो अर्षन्ति सिन्धवः ।  
र्व्_९,००२।०४च् यद् गोभिर् वासयिष्यसे ॥  
र्व्_९,००२।०५अ समुद्रो अप्सु मामृजे विष्टम्भो धरुणो दिवः ।  
र्व्_९,००२।०५च् सोमः पवित्रे अस्मयुः ॥  
र्व्_९,००२।०६अ अचिक्रदद् वृषा हरिर् महान् मित्रो न दर्शतः ।  
र्व्_९,००२।०६च् सं सूर्येण रोचते ॥  
र्व्_९,००२।०७अ गिरस् त इन्द ओजसा मर्मृज्यन्ते अपस्युवः ।  
र्व्_९,००२।०७च् याभिर् मदाय शुम्भसे ॥  
र्व्_९,००२।०८अ तं त्वा मदाय घृष्वय उ लोककृत्नुम् ईमहे ।  
र्व्_९,००२।०८च् तव प्रशस्तयो महीः ॥  
र्व्_९,००२।०९अ अस्मभ्यम् इन्दव् इन्द्रयुर् मध्वः पवस्व धारया ।  
र्व्_९,००२।०९च् पर्जन्यो वृष्टिमां इव ॥  
र्व्_९,००२।१०अ गोषा इन्दो नृषा अस्य् अश्वसा वाजसा उत ।  
र्व्_९,००२।१०च् आत्मा यज्ञस्य पूर्व्यः ॥  
  
र्व्_९,००३।०१अ एष देवो अमर्त्यः पर्णवीर् इव दीयति ।  
र्व्_९,००३।०१च् अभि द्रोणान्य् आसदम् ॥  
र्व्_९,००३।०२अ एष देवो विपा कृतो ऽति ह्वरांसि धावति ।  
र्व्_९,००३।०२च् पवमानो अदाभ्यः ॥  
र्व्_९,००३।०३अ एष देवो विपन्युभिः पवमान ऋतायुभिः ।  
र्व्_९,००३।०३च् हरिर् वाजाय मृज्यते ॥  
र्व्_९,००३।०४अ एष विश्वानि वार्या शूरो यन्न् इव सत्वभिः ।  
र्व्_९,००३।०४च् पवमानः सिषासति ॥  
र्व्_९,००३।०५अ एष देवो रथर्यति पवमानो दशस्यति ।  
र्व्_९,००३।०५च् आविष् कृणोति वग्वनुम् ॥  
र्व्_९,००३।०६अ एष विप्रैर् अभिष्टुतो ऽपो देवो वि गाहते ।  
र्व्_९,००३।०६च् दधद् रत्नानि दाशुषे ॥  
र्व्_९,००३।०७अ एष दिवं वि धावति तिरो रजांसि धारया ।  
र्व्_९,००३।०७च् पवमानः कनिक्रदत् ॥  
र्व्_९,००३।०८अ एष दिवं व्य् आसरत् तिरो रजांस्य् अस्पृतः ।  
र्व्_९,००३।०८च् पवमानः स्वध्वरः ॥  
र्व्_९,००३।०९अ एष प्रत्नेन जन्मना देवो देवेभ्यः सुतः ।  
र्व्_९,००३।०९च् हरिः पवित्रे अर्षति ॥  
र्व्_९,००३।१०अ एष उ स्य पुरुव्रतो जज्ञानो जनयन्न् इषः ।  
र्व्_९,००३।१०च् धारया पवते सुतः ॥  
  
र्व्_९,००४।०१अ सना च सोम जेषि च पवमान महि श्रवः ।  
र्व्_९,००४।०१च् अथा नो वस्यसस् कृधि ॥  
र्व्_९,००४।०२अ सना ज्योतिः सना स्वर् विश्वा च सोम सौभगा ।  
र्व्_९,००४।०२च् अथा नो वस्यसस् कृधि ॥  
र्व्_९,००४।०३अ सना दक्षम् उत क्रतुम् अप सोम मृधो जहि ।  
र्व्_९,००४।०३च् अथा नो वस्यसस् कृधि ॥  
र्व्_९,००४।०४अ पवीतारः पुनीतन सोमम् इन्द्राय पातवे ।  
र्व्_९,००४।०४च् अथा नो वस्यसस् कृधि ॥  
र्व्_९,००४।०५अ त्वं सूर्ये न आ भज तव क्रत्वा तवोतिभिः ।  
र्व्_९,००४।०५च् अथा नो वस्यसस् कृधि ॥  
र्व्_९,००४।०६अ तव क्रत्वा तवोतिभिर् ज्योक् पश्येम सूर्यम् ।  
र्व्_९,००४।०६च् अथा नो वस्यसस् कृधि ॥  
र्व्_९,००४।०७अ अभ्य् अर्ष स्वायुध सोम द्विबर्हसं रयिम् ।  
र्व्_९,००४।०७च् अथा नो वस्यसस् कृधि ॥  
र्व्_९,००४।०८अ अभ्य् अर्षानपच्युतो रयिं समत्सु सासहिः ।  
र्व्_९,००४।०८च् अथा नो वस्यसस् कृधि ॥  
र्व्_९,००४।०९अ त्वां यज्ञैर् अवीवृधन् पवमान विधर्मणि ।  
र्व्_९,००४।०९च् अथा नो वस्यसस् कृधि ॥  
र्व्_९,००४।१०अ रयिं नश् चित्रम् अश्विनम् इन्दो विश्वायुम् आ भर ।  
र्व्_९,००४।१०च् अथा नो वस्यसस् कृधि ॥  
  
र्व्_९,००५।०१अ समिद्धो विश्वतस् पतिः पवमानो वि राजति ।  
र्व्_९,००५।०१च् प्रीणन् वृषा कनिक्रदत् ॥  
र्व्_९,००५।०२अ तनूनपात् पवमानः शृङ्गे शिशानो अर्षति ।  
र्व्_९,००५।०२च् अन्तरिक्षेण रारजत् ॥  
र्व्_९,००५।०३अ ईऌएन्यः पवमानो रयिर् वि राजति द्युमान् ।  
र्व्_९,००५।०३च् मधोर् धाराभिर् ओजसा ॥  
र्व्_९,००५।०४अ बर्हिः प्राचीनम् ओजसा पवमान स्तृणन् हरिः ।  
र्व्_९,००५।०४च् देवेषु देव ईयते ॥  
र्व्_९,००५।०५अ उद् आतैर् जिहते बृहद् द्वारो देवीर् हिरण्ययीः ।  
र्व्_९,००५।०५च् पवमानेन सुष्टुताः ॥  
र्व्_९,००५।०६अ सुशिल्पे बृहती मही पवमानो वृषण्यति ।  
र्व्_९,००५।०६च् नक्तोषासा न दर्शते ॥  
र्व्_९,००५।०७अ उभा देवा नृचक्षसा होतारा दैव्या हुवे ।  
र्व्_९,००५।०७च् पवमान इन्द्रो वृषा ॥  
र्व्_९,००५।०८अ भारती पवमानस्य सरस्वतीऌआ मही ।  
र्व्_९,००५।०८च् इमं नो यज्ञम् आ गमन् तिस्रो देवीः सुपेशसः ॥  
र्व्_९,००५।०९अ त्वष्टारम् अग्रजां गोपाम् पुरोयावानम् आ हुवे ।  
र्व्_९,००५।०९च् इन्दुर् इन्द्रो वृषा हरिः पवमानः प्रजापतिः ॥  
र्व्_९,००५।१०अ वनस्पतिम् पवमान मध्वा सम् अङ्ग्धि धारया ।  
र्व्_९,००५।१०च् सहस्रवल्शं हरितम् भ्राजमानं हिरण्ययम् ॥  
र्व्_९,००५।११अ विश्वे देवाः स्वाहाकृतिम् पवमानस्या गत ।  
र्व्_९,००५।११च् वायुर् बृहस्पतिः सूर्यो ऽग्निर् इन्द्रः सजोषसः ॥  
  
र्व्_९,००६।०१अ मन्द्रया सोम धारया वृषा पवस्व देवयुः ।  
र्व्_९,००६।०१च् अव्यो वारेष्व् अस्मयुः ॥  
र्व्_९,००६।०२अ अभि त्यम् मद्यम् मदम् इन्दव् इन्द्र इति क्षर ।  
र्व्_९,००६।०२च् अभि वाजिनो अर्वतः ॥  
र्व्_९,००६।०३अ अभि त्यम् पूर्व्यम् मदं सुवानो अर्ष पवित्र आ ।  
र्व्_९,००६।०३च् अभि वाजम् उत श्रवः ॥  
र्व्_९,००६।०४अ अनु द्रप्सास इन्दव आपो न प्रवतासरन् ।  
र्व्_९,००६।०४च् पुनाना इन्द्रम् आशत ॥  
र्व्_९,००६।०५अ यम् अत्यम् इव वाजिनम् मृजन्ति योषणो दश ।  
र्व्_९,००६।०५च् वने क्रीऌअन्तम् अत्यविम् ॥  
र्व्_९,००६।०६अ तं गोभिर् वृषणं रसम् मदाय देववीतये ।  
र्व्_९,००६।०६च् सुतम् भराय सं सृज ॥  
र्व्_९,००६।०७अ देवो देवाय धारयेन्द्राय पवते सुतः ।  
र्व्_९,००६।०७च् पयो यद् अस्य पीपयत् ॥  
र्व्_९,००६।०८अ आत्मा यज्ञस्य रंह्या सुष्वाणः पवते सुतः ।  
र्व्_९,००६।०८च् प्रत्नं नि पाति काव्यम् ॥  
र्व्_९,००६।०९अ एवा पुनान इन्द्रयुर् मदम् मदिष्ठ वीतये ।  
र्व्_९,००६।०९च् गुहा चिद् दधिषे गिरः ॥  
  
र्व्_९,००७।०१अ असृग्रम् इन्दवः पथा धर्मन्न् ऋतस्य सुश्रियः ।  
र्व्_९,००७।०१च् विदाना अस्य योजनम् ॥  
र्व्_९,००७।०२अ प्र धारा मध्वो अग्रियो महीर् अपो वि गाहते ।  
र्व्_९,००७।०२च् हविर् हविष्षु वन्द्यः ॥  
र्व्_९,००७।०३अ प्र युजो वाचो अग्रियो वृषाव चक्रदद् वने ।  
र्व्_९,००७।०३च् सद्माभि सत्यो अध्वरः ॥  
र्व्_९,००७।०४अ परि यत् काव्या कविर् नृम्णा वसानो अर्षति ।  
र्व्_९,००७।०४च् स्वर् वाजी सिषासति ॥  
र्व्_९,००७।०५अ पवमानो अभि स्पृधो विशो राजेव सीदति ।  
र्व्_९,००७।०५च् यद् ईम् ऋण्वन्ति वेधसः ॥  
र्व्_९,००७।०६अ अव्यो वारे परि प्रियो हरिर् वनेषु सीदति ।  
र्व्_९,००७।०६च् रेभो वनुष्यते मती ॥  
र्व्_९,००७।०७अ स वायुम् इन्द्रम् अश्विना साकम् मदेन गच्छति ।  
र्व्_९,००७।०७च् रणा यो अस्य धर्मभिः ॥  
र्व्_९,००७।०८अ आ मित्रावरुणा भगम् मध्वः पवन्त ऊर्मयः ।  
र्व्_९,००७।०८च् विदाना अस्य शक्मभिः ॥  
र्व्_९,००७।०९अ अस्मभ्यं रोदसी रयिम् मध्वो वाजस्य सातये ।  
र्व्_९,००७।०९च् श्रवो वसूनि सं जितम् ॥  
  
र्व्_९,००८।०१अ एते सोमा अभि प्रियम् इन्द्रस्य कामम् अक्षरन् ।  
र्व्_९,००८।०१च् वर्धन्तो अस्य वीर्यम् ॥  
र्व्_९,००८।०२अ पुनानासश् चमूषदो गच्छन्तो वायुम् अश्विना ।  
र्व्_९,००८।०२च् ते नो धान्तु सुवीर्यम् ॥  
र्व्_९,००८।०३अ इन्द्रस्य सोम राधसे पुनानो हार्दि चोदय ।  
र्व्_९,००८।०३च् ऋतस्य योनिम् आसदम् ॥  
र्व्_९,००८।०४अ मृजन्ति त्वा दश क्षिपो हिन्वन्ति सप्त धीतयः ।  
र्व्_९,००८।०४च् अनु विप्रा अमादिषुः ॥  
र्व्_९,००८।०५अ देवेभ्यस् त्वा मदाय कं सृजानम् अति मेष्यः ।  
र्व्_९,००८।०५च् सं गोभिर् वासयामसि ॥  
र्व्_९,००८।०६अ पुनानः कलशेष्व् आ वस्त्राण्य् अरुषो हरिः ।  
र्व्_९,००८।०६च् परि गव्यान्य् अव्यत ॥  
र्व्_९,००८।०७अ मघोन आ पवस्व नो जहि विश्वा अप द्विषः ।  
र्व्_९,००८।०७च् इन्दो सखायम् आ विश ॥  
र्व्_९,००८।०८अ वृष्टिं दिवः परि स्रव द्युम्नम् पृथिव्या अधि ।  
र्व्_९,००८।०८च् सहो नः सोम पृत्सु धाः ॥  
र्व्_९,००८।०९अ नृचक्षसं त्वा वयम् इन्द्रपीतं स्वर्विदम् ।  
र्व्_९,००८।०९च् भक्षीमहि प्रजाम् इषम् ॥  
  
र्व्_९,००९।०१अ परि प्रिया दिवः कविर् वयांसि नप्त्योर् हितः ।  
र्व्_९,००९।०१च् सुवानो याति कविक्रतुः ॥  
र्व्_९,००९।०२अ प्र-प्र क्षयाय पन्यसे जनाय जुष्टो अद्रुहे ।  
र्व्_९,००९।०२च् वीत्य् अर्ष चनिष्ठया ॥  
र्व्_९,००९।०३अ स सूनुर् मातरा शुचिर् जातो जाते अरोचयत् ।  
र्व्_९,००९।०३च् महान् मही ऋतावृधा ॥  
र्व्_९,००९।०४अ स सप्त धीतिभिर् हितो नद्यो अजिन्वद् अद्रुहः ।  
र्व्_९,००९।०४च् या एकम् अक्षि वावृधुः ॥  
र्व्_९,००९।०५अ ता अभि सन्तम् अस्तृतम् महे युवानम् आ दधुः ।  
र्व्_९,००९।०५च् इन्दुम् इन्द्र तव व्रते ॥  
र्व्_९,००९।०६अ अभि वह्निर् अमर्त्यः सप्त पश्यति वावहिः ।  
र्व्_९,००९।०६च् क्रिविर् देवीर् अतर्पयत् ॥  
र्व्_९,००९।०७अ अवा कल्पेषु नः पुमस् तमांसि सोम योध्या ।  
र्व्_९,००९।०७च् तानि पुनान जङ्घनः ॥  
र्व्_९,००९।०८अ नू नव्यसे नवीयसे सूक्ताय साधया पथः ।  
र्व्_९,००९।०८च् प्रत्नवद् रोचया रुचः ॥  
र्व्_९,००९।०९अ पवमान महि श्रवो गाम् अश्वं रासि वीरवत् ।  
र्व्_९,००९।०९च् सना मेधां सना स्वः ॥  
  
र्व्_९,०१०।०१अ प्र स्वानासो रथा इवार्वन्तो न श्रवस्यवः ।  
र्व्_९,०१०।०१च् सोमासो राये अक्रमुः ॥  
र्व्_९,०१०।०२अ हिन्वानासो रथा इव दधन्विरे गभस्त्योः ।  
र्व्_९,०१०।०२च् भरासः कारिणाम् इव ॥  
र्व्_९,०१०।०३अ राजानो न प्रशस्तिभिः सोमासो गोभिर् अञ्जते ।  
र्व्_९,०१०।०३च् यज्ञो न सप्त धातृभिः ॥  
र्व्_९,०१०।०४अ परि सुवानास इन्दवो मदाय बर्हणा गिरा ।  
र्व्_९,०१०।०४च् सुता अर्षन्ति धारया ॥  
र्व्_९,०१०।०५अ आपानासो विवस्वतो जनन्त उषसो भगम् ।  
र्व्_९,०१०।०५च् सूरा अण्वं वि तन्वते ॥  
र्व्_९,०१०।०६अ अप द्वारा मतीनाम् प्रत्ना ऋण्वन्ति कारवः ।  
र्व्_९,०१०।०६च् वृष्णो हरस आयवः ॥  
र्व्_९,०१०।०७अ समीचीनास आसते होतारः सप्तजामयः ।  
र्व्_९,०१०।०७च् पदम् एकस्य पिप्रतः ॥  
र्व्_९,०१०।०८अ नाभा नाभिं न आ ददे चक्षुश् चित् सूर्ये सचा ।  
र्व्_९,०१०।०८च् कवेर् अपत्यम् आ दुहे ॥  
र्व्_९,०१०।०९अ अभि प्रिया दिवस् पदम् अध्वर्युभिर् गुहा हितम् ।  
र्व्_९,०१०।०९च् सूरः पश्यति चक्षसा ॥  
  
र्व्_९,०११।०१अ उपास्मै गायता नरः पवमानायेन्दवे ।  
र्व्_९,०११।०१च् अभि देवां इयक्षते ॥  
र्व्_९,०११।०२अ अभि ते मधुना पयो ऽथर्वाणो अशिश्रयुः ।  
र्व्_९,०११।०२च् देवं देवाय देवयु ॥  
र्व्_९,०११।०३अ स नः पवस्व शं गवे शं जनाय शम् अर्वते ।  
र्व्_९,०११।०३च् शं राजन्न् ओषधीभ्यः ॥  
र्व्_९,०११।०४अ बभ्रवे नु स्वतवसे ऽरुणाय दिविस्पृशे ।  
र्व्_९,०११।०४च् सोमाय गाथम् अर्चत ॥  
र्व्_९,०११।०५अ हस्तच्युतेभिर् अद्रिभिः सुतं सोमम् पुनीतन ।  
र्व्_९,०११।०५च् मधाव् आ धावता मधु ॥  
र्व्_९,०११।०६अ नमसेद् उप सीदत दध्नेद् अभि श्रीणीतन ।  
र्व्_९,०११।०६च् इन्दुम् इन्द्रे दधातन ॥  
र्व्_९,०११।०७अ अमित्रहा विचर्षणिः पवस्व सोम शं गवे ।  
र्व्_९,०११।०७च् देवेभ्यो अनुकामकृत् ॥  
र्व्_९,०११।०८अ इन्द्राय सोम पातवे मदाय परि षिच्यसे ।  
र्व्_९,०११।०८च् मनश्चिन् मनसस् पतिः ॥  
र्व्_९,०११।०९अ पवमान सुवीर्यं रयिं सोम रिरीहि नः ।  
र्व्_९,०११।०९च् इन्दव् इन्द्रेण नो युजा ॥  
  
र्व्_९,०१२।०१अ सोमा असृग्रम् इन्दवः सुता ऋतस्य सादने ।  
र्व्_९,०१२।०१च् इन्द्राय मधुमत्तमाः ॥  
र्व्_९,०१२।०२अ अभि विप्रा अनूषत गावो वत्सं न मातरः ।  
र्व्_९,०१२।०२च् इन्द्रं सोमस्य पीतये ॥  
र्व्_९,०१२।०३अ मदच्युत् क्षेति सादने सिन्धोर् ऊर्मा विपश्चित् ।  
र्व्_९,०१२।०३च् सोमो गौरी अधि श्रितः ॥  
र्व्_९,०१२।०४अ दिवो नाभा विचक्षणो ऽव्यो वारे महीयते ।  
र्व्_९,०१२।०४च् सोमो यः सुक्रतुः कविः ॥  
र्व्_९,०१२।०५अ यः सोमः कलशेष्व् आं अन्तः पवित्र आहितः ।  
र्व्_९,०१२।०५च् तम् इन्दुः परि षस्वजे ॥  
र्व्_९,०१२।०६अ प्र वाचम् इन्दुर् इष्यति समुद्रस्याधि विष्टपि ।  
र्व्_९,०१२।०६च् जिन्वन् कोशम् मधुश्चुतम् ॥  
र्व्_९,०१२।०७अ नित्यस्तोत्रो वनस्पतिर् धीनाम् अन्तः सबर्दुघः ।  
र्व्_९,०१२।०७च् हिन्वानो मानुषा युगा ॥  
र्व्_९,०१२।०८अ अभि प्रिया दिवस् पदा सोमो हिन्वानो अर्षति ।  
र्व्_९,०१२।०८च् विप्रस्य धारया कविः ॥  
र्व्_९,०१२।०९अ आ पवमान धारय रयिं सहस्रवर्चसम् ।  
र्व्_९,०१२।०९च् अस्मे इन्दो स्वाभुवम् ॥  
  
र्व्_९,०१३।०१अ सोमः पुनानो अर्षति सहस्रधारो अत्यविः ।  
र्व्_९,०१३।०१च् वायोर् इन्द्रस्य निष्कृतम् ॥  
र्व्_९,०१३।०२अ पवमानम् अवस्यवो विप्रम् अभि प्र गायत ।  
र्व्_९,०१३।०२च् सुष्वाणं देववीतये ॥  
र्व्_९,०१३।०३अ पवन्ते वाजसातये सोमाः सहस्रपाजसः ।  
र्व्_९,०१३।०३च् गृणाना देववीतये ॥  
र्व्_९,०१३।०४अ उत नो वाजसातये पवस्व बृहतीर् इषः ।  
र्व्_९,०१३।०४च् द्युमद् इन्दो सुवीर्यम् ॥  
र्व्_९,०१३।०५अ ते नः सहस्रिणं रयिम् पवन्ताम् आ सुवीर्यम् ।  
र्व्_९,०१३।०५च् सुवाना देवास इन्दवः ॥  
र्व्_९,०१३।०६अ अत्या हियाना न हेतृभिर् असृग्रं वाजसातये ।  
र्व्_९,०१३।०६च् वि वारम् अव्यम् आशवः ॥  
र्व्_९,०१३।०७अ वाश्रा अर्षन्तीन्दवो ऽभि वत्सं न धेनवः ।  
र्व्_९,०१३।०७च् दधन्विरे गभस्त्योः ॥  
र्व्_९,०१३।०८अ जुष्ट इन्द्राय मत्सरः पवमान कनिक्रदत् ।  
र्व्_९,०१३।०८च् विश्वा अप द्विषो जहि ॥  
र्व्_९,०१३।०९अ अपघ्नन्तो अराव्णः पवमानाः स्वर्दृशः ।  
र्व्_९,०१३।०९च् योनाव् ऋतस्य सीदत ॥  
  
र्व्_९,०१४।०१अ परि प्रासिष्यदत् कविः सिन्धोर् ऊर्माव् अधि श्रितः ।  
र्व्_९,०१४।०१च् कारम् बिभ्रत् पुरुस्पृहम् ॥  
र्व्_९,०१४।०२अ गिरा यदी सबन्धवः पञ्च व्राता अपस्यवः ।  
र्व्_९,०१४।०२च् परिष्कृण्वन्ति धर्णसिम् ॥  
र्व्_९,०१४।०३अ आद् अस्य शुष्मिणो रसे विश्वे देवा अमत्सत ।  
र्व्_९,०१४।०३च् यदी गोभिर् वसायते ॥  
र्व्_९,०१४।०४अ निरिणानो वि धावति जहच् छर्याणि तान्वा ।  
र्व्_९,०१४।०४च् अत्रा सं जिघ्नते युजा ॥  
र्व्_९,०१४।०५अ नप्तीभिर् यो विवस्वतः शुभ्रो न मामृजे युवा ।  
र्व्_९,०१४।०५च् गाः कृण्वानो न निर्णिजम् ॥  
र्व्_९,०१४।०६अ अति श्रिती तिरश्चता गव्या जिगात्य् अण्व्या ।  
र्व्_९,०१४।०६च् वग्नुम् इयर्ति यं विदे ॥  
र्व्_९,०१४।०७अ अभि क्षिपः सम् अग्मत मर्जयन्तीर् इषस् पतिम् ।  
र्व्_९,०१४।०७च् पृष्ठा गृभ्णत वाजिनः ॥  
र्व्_९,०१४।०८अ परि दिव्यानि मर्मृशद् विश्वानि सोम पार्थिवा ।  
र्व्_९,०१४।०८च् वसूनि याह्य् अस्मयुः ॥  
  
र्व्_९,०१५।०१अ एष धिया यात्य् अण्व्या शूरो रथेभिर् आशुभिः ।  
र्व्_९,०१५।०१च् गच्छन्न् इन्द्रस्य निष्कृतम् ॥  
र्व्_९,०१५।०२अ एष पुरू धियायते बृहते देवतातये ।  
र्व्_९,०१५।०२च् यत्रामृतास आसते ॥  
र्व्_९,०१५।०३अ एष हितो वि नीयते ऽन्तः शुभ्रावता पथा ।  
र्व्_९,०१५।०३च् यदी तुञ्जन्ति भूर्णयः ॥  
र्व्_९,०१५।०४अ एष शृङ्गाणि दोधुवच् छिशीते यूथ्यो वृषा ।  
र्व्_९,०१५।०४च् नृम्णा दधान ओजसा ॥  
र्व्_९,०१५।०५अ एष रुक्मिभिर् ईयते वाजी शुभ्रेभिर् अंशुभिः ।  
र्व्_९,०१५।०५च् पतिः सिन्धूनाम् भवन् ॥  
र्व्_९,०१५।०६अ एष वसूनि पिब्दना परुषा ययिवां अति ।  
र्व्_९,०१५।०६च् अव शादेषु गच्छति ॥  
र्व्_९,०१५।०७अ एतम् मृजन्ति मर्ज्यम् उप द्रोणेष्व् आयवः ।  
र्व्_९,०१५।०७च् प्रचक्राणम् महीर् इषः ॥  
र्व्_९,०१५।०८अ एतम् उ त्यं दश क्षिपो मृजन्ति सप्त धीतयः ।  
र्व्_९,०१५।०८च् स्वायुधम् मदिन्तमम् ॥  
  
र्व्_९,०१६।०१अ प्र ते सोतार ओण्यो रसम् मदाय घृष्वये ।  
र्व्_९,०१६।०१च् सर्गो न तक्त्य् एतशः ॥  
र्व्_९,०१६।०२अ क्रत्वा दक्षस्य रथ्यम् अपो वसानम् अन्धसा ।  
र्व्_९,०१६।०२च् गोषाम् अण्वेषु सश्चिम ॥  
र्व्_९,०१६।०३अ अनप्तम् अप्सु दुष्टरं सोमम् पवित्र आ सृज ।  
र्व्_९,०१६।०३च् पुनीहीन्द्राय पातवे ॥  
र्व्_९,०१६।०४अ प्र पुनानस्य चेतसा सोमः पवित्रे अर्षति ।  
र्व्_९,०१६।०४च् क्रत्वा सधस्थम् आसदत् ॥  
र्व्_९,०१६।०५अ प्र त्वा नमोभिर् इन्दव इन्द्र सोमा असृक्षत ।  
र्व्_९,०१६।०५च् महे भराय कारिणः ॥  
र्व्_९,०१६।०६अ पुनानो रूपे अव्यये विश्वा अर्षन्न् अभि श्रियः ।  
र्व्_९,०१६।०६च् शूरो न गोषु तिष्ठति ॥  
र्व्_९,०१६।०७अ दिवो न सानु पिप्युषी धारा सुतस्य वेधसः ।  
र्व्_९,०१६।०७च् वृथा पवित्रे अर्षति ॥  
र्व्_९,०१६।०८अ त्वं सोम विपश्चितं तना पुनान आयुषु ।  
र्व्_९,०१६।०८च् अव्यो वारं वि धावसि ॥  
  
र्व्_९,०१७।०१अ प्र निम्नेनेव सिन्धवो घ्नन्तो वृत्राणि भूर्णयः ।  
र्व्_९,०१७।०१च् सोमा असृग्रम् आशवः ॥  
र्व्_९,०१७।०२अ अभि सुवानास इन्दवो वृष्टयः पृथिवीम् इव ।  
र्व्_९,०१७।०२च् इन्द्रं सोमासो अक्षरन् ॥  
र्व्_९,०१७।०३अ अत्यूर्मिर् मत्सरो मदः सोमः पवित्रे अर्षति ।  
र्व्_९,०१७।०३च् विघ्नन् रक्षांसि देवयुः ॥  
र्व्_९,०१७।०४अ आ कलशेषु धावति पवित्रे परि षिच्यते ।  
र्व्_९,०१७।०४च् उक्थैर् यज्ञेषु वर्धते ॥  
र्व्_९,०१७।०५अ अति त्री सोम रोचना रोहन् न भ्राजसे दिवम् ।  
र्व्_९,०१७।०५च् इष्णन् सूर्यं न चोदयः ॥  
र्व्_९,०१७।०६अ अभि विप्रा अनूषत मूर्धन् यज्ञस्य कारवः ।  
र्व्_९,०१७।०६च् दधानाश् चक्षसि प्रियम् ॥  
र्व्_९,०१७।०७अ तम् उ त्वा वाजिनं नरो धीभिर् विप्रा अवस्यवः ।  
र्व्_९,०१७।०७च् मृजन्ति देवतातये ॥  
र्व्_९,०१७।०८अ मधोर् धाराम् अनु क्षर तीव्रः सधस्थम् आसदः ।  
र्व्_९,०१७।०८च् चारुर् ऋताय पीतये ॥  
  
र्व्_९,०१८।०१अ परि सुवानो गिरिष्ठाः पवित्रे सोमो अक्षाः ।  
र्व्_९,०१८।०१च् मदेषु सर्वधा असि ॥  
र्व्_९,०१८।०२अ त्वं विप्रस् त्वं कविर् मधु प्र जातम् अन्धसः ।  
र्व्_९,०१८।०२च् मदेषु सर्वधा असि ॥  
र्व्_९,०१८।०३अ तव विश्वे सजोषसो देवासः पीतिम् आशत ।  
र्व्_९,०१८।०३च् मदेषु सर्वधा असि ॥  
र्व्_९,०१८।०४अ आ यो विश्वानि वार्या वसूनि हस्तयोर् दधे ।  
र्व्_९,०१८।०४च् मदेषु सर्वधा असि ॥  
र्व्_९,०१८।०५अ य इमे रोदसी मही सम् मातरेव दोहते ।  
र्व्_९,०१८।०५च् मदेषु सर्वधा असि ॥  
र्व्_९,०१८।०६अ परि यो रोदसी उभे सद्यो वाजेभिर् अर्षति ।  
र्व्_९,०१८।०६च् मदेषु सर्वधा असि ॥  
र्व्_९,०१८।०७अ स शुष्मी कलशेष्व् आ पुनानो अचिक्रदत् ।  
र्व्_९,०१८।०७च् मदेषु सर्वधा असि ॥  
  
र्व्_९,०१९।०१अ यत् सोम चित्रम् उक्थ्यं दिव्यम् पार्थिवं वसु ।  
र्व्_९,०१९।०१च् तन् नः पुनान आ भर ॥  
र्व्_९,०१९।०२अ युवं हि स्थः स्वर्पती इन्द्रश् च सोम गोपती ।  
र्व्_९,०१९।०२च् ईशाना पिप्यतं धियः ॥  
र्व्_९,०१९।०३अ वृषा पुनान आयुषु स्तनयन्न् अधि बर्हिषि ।  
र्व्_९,०१९।०३च् हरिः सन् योनिम् आसदत् ॥  
र्व्_९,०१९।०४अ अवावशन्त धीतयो वृषभस्याधि रेतसि ।  
र्व्_९,०१९।०४च् सूनोर् वत्सस्य मातरः ॥  
र्व्_९,०१९।०५अ कुविद् वृषण्यन्तीभ्यः पुनानो गर्भम् आदधत् ।  
र्व्_९,०१९।०५च् याः शुक्रं दुहते पयः ॥  
र्व्_९,०१९।०६अ उप शिक्षापतस्थुषो भियसम् आ धेहि शत्रुषु ।  
र्व्_९,०१९।०६च् पवमान विदा रयिम् ॥  
र्व्_९,०१९।०७अ नि शत्रोः सोम वृष्ण्यं नि शुष्मं नि वयस् तिर ।  
र्व्_९,०१९।०७च् दूरे वा सतो अन्ति वा ॥  
  
र्व्_९,०२०।०१अ प्र कविर् देववीतये ऽव्यो वारेभिर् अर्षति ।  
र्व्_९,०२०।०१च् साह्वान् विश्वा अभि स्पृधः ॥  
र्व्_९,०२०।०२अ स हि ष्मा जरितृभ्य आ वाजं गोमन्तम् इन्वति ।  
र्व्_९,०२०।०२च् पवमानः सहस्रिणम् ॥  
र्व्_९,०२०।०३अ परि विश्वानि चेतसा मृशसे पवसे मती ।  
र्व्_९,०२०।०३च् स नः सोम श्रवो विदः ॥  
र्व्_९,०२०।०४अ अभ्य् अर्ष बृहद् यशो मघवद्भ्यो ध्रुवं रयिम् ।  
र्व्_९,०२०।०४च् इषं स्तोतृभ्य आ भर ॥  
र्व्_९,०२०।०५अ त्वं राजेव सुव्रतो गिरः सोमा विवेशिथ ।  
र्व्_९,०२०।०५च् पुनानो वह्ने अद्भुत ॥  
र्व्_९,०२०।०६अ स वह्निर् अप्सु दुष्टरो मृज्यमानो गभस्त्योः ।  
र्व्_९,०२०।०६च् सोमश् चमूषु सीदति ॥  
र्व्_९,०२०।०७अ क्रीऌउर् मखो न मंहयुः पवित्रं सोम गच्छसि ।  
र्व्_९,०२०।०७च् दधत् स्तोत्रे सुवीर्यम् ॥  
  
र्व्_९,०२१।०१अ एते धावन्तीन्दवः सोमा इन्द्राय घृष्वयः ।  
र्व्_९,०२१।०१च् मत्सरासः स्वर्विदः ॥  
र्व्_९,०२१।०२अ प्रवृण्वन्तो अभियुजः सुष्वये वरिवोविदः ।  
र्व्_९,०२१।०२च् स्वयं स्तोत्रे वयस्कृतः ॥  
र्व्_९,०२१।०३अ वृथा क्रीऌअन्त इन्दवः सधस्थम् अभ्य् एकम् इत् ।  
र्व्_९,०२१।०३च् सिन्धोर् ऊर्मा व्य् अक्षरन् ॥  
र्व्_९,०२१।०४अ एते विश्वानि वार्या पवमानास आशत ।  
र्व्_९,०२१।०४च् हिता न सप्तयो रथे ॥  
र्व्_९,०२१।०५अ आस्मिन् पिशङ्गम् इन्दवो दधाता वेनम् आदिशे ।  
र्व्_९,०२१।०५च् यो अस्मभ्यम् अरावा ॥  
र्व्_९,०२१।०६अ ऋभुर् न रथ्यं नवं दधाता केतम् आदिशे ।  
र्व्_९,०२१।०६च् शुक्राः पवध्वम् अर्णसा ॥  
र्व्_९,०२१।०७अ एत उ त्ये अवीवशन् काष्ठां वाजिनो अक्रत ।  
र्व्_९,०२१।०७च् सतः प्रासाविषुर् मतिम् ॥  
  
र्व्_९,०२२।०१अ एते सोमास आशवो रथा इव प्र वाजिनः ।  
र्व्_९,०२२।०१च् सर्गाः सृष्टा अहेषत ॥  
र्व्_९,०२२।०२अ एते वाता इवोरवः पर्जन्यस्येव वृष्टयः ।  
र्व्_९,०२२।०२च् अग्नेर् इव भ्रमा वृथा ॥  
र्व्_९,०२२।०३अ एते पूता विपश्चितः सोमासो दध्याशिरः ।  
र्व्_९,०२२।०३च् विपा व्य् आनशुर् धियः ॥  
र्व्_९,०२२।०४अ एते मृष्टा अमर्त्याः ससृवांसो न शश्रमुः ।  
र्व्_९,०२२।०४च् इयक्षन्तः पथो रजः ॥  
र्व्_९,०२२।०५अ एते पृष्ठानि रोदसोर् विप्रयन्तो व्य् आनशुः ।  
र्व्_९,०२२।०५च् उतेदम् उत्तमं रजः ॥  
र्व्_९,०२२।०६अ तन्तुं तन्वानम् उत्तमम् अनु प्रवत आशत ।  
र्व्_९,०२२।०६च् उतेदम् उत्तमाय्यम् ॥  
र्व्_९,०२२।०७अ त्वं सोम पणिभ्य आ वसु गव्यानि धारयः ।  
र्व्_९,०२२।०७च् ततं तन्तुम् अचिक्रदः ॥  
  
र्व्_९,०२३।०१अ सोमा असृग्रम् आशवो मधोर् मदस्य धारया ।  
र्व्_९,०२३।०१च् अभि विश्वानि काव्या ॥  
र्व्_९,०२३।०२अ अनु प्रत्नास आयवः पदं नवीयो अक्रमुः ।  
र्व्_९,०२३।०२च् रुचे जनन्त सूर्यम् ॥  
र्व्_९,०२३।०३अ आ पवमान नो भरार्यो अदाशुषो गयम् ।  
र्व्_९,०२३।०३च् कृधि प्रजावतीर् इषः ॥  
र्व्_९,०२३।०४अ अभि सोमास आयवः पवन्ते मद्यम् मदम् ।  
र्व्_९,०२३।०४च् अभि कोशम् मधुश्चुतम् ॥  
र्व्_९,०२३।०५अ सोमो अर्षति धर्णसिर् दधान इन्द्रियं रसम् ।  
र्व्_९,०२३।०५च् सुवीरो अभिशस्तिपाः ॥  
र्व्_९,०२३।०६अ इन्द्राय सोम पवसे देवेभ्यः सधमाद्यः ।  
र्व्_९,०२३।०६च् इन्दो वाजं सिषाससि ॥  
र्व्_९,०२३।०७अ अस्य पीत्वा मदानाम् इन्द्रो वृत्राण्य् अप्रति ।  
र्व्_९,०२३।०७च् जघान जघनच् च नु ॥  
  
र्व्_९,०२४।०१अ प्र सोमासो अधन्विषुः पवमानास इन्दवः ।  
र्व्_९,०२४।०१च् श्रीणाना अप्सु मृञ्जत ॥  
र्व्_९,०२४।०२अ अभि गावो अधन्विषुर् आपो न प्रवता यतीः ।  
र्व्_९,०२४।०२च् पुनाना इन्द्रम् आशत ॥  
र्व्_९,०२४।०३अ प्र पवमान धन्वसि सोमेन्द्राय पातवे ।  
र्व्_९,०२४।०३च् नृभिर् यतो वि नीयसे ॥  
र्व्_९,०२४।०४अ त्वं सोम नृमादनः पवस्व चर्षणीसहे ।  
र्व्_९,०२४।०४च् सस्निर् यो अनुमाद्यः ॥  
र्व्_९,०२४।०५अ इन्दो यद् अद्रिभिः सुतः पवित्रम् परिधावसि ।  
र्व्_९,०२४।०५च् अरम् इन्द्रस्य धाम्ने ॥  
र्व्_९,०२४।०६अ पवस्व वृत्रहन्तमोक्थेभिर् अनुमाद्यः ।  
र्व्_९,०२४।०६च् शुचिः पावको अद्भुतः ॥  
र्व्_९,०२४।०७अ शुचिः पावक उच्यते सोमः सुतस्य मध्वः ।  
र्व्_९,०२४।०७च् देवावीर् अघशंसहा ॥  
  
र्व्_९,०२५।०१अ पवस्व दक्षसाधनो देवेभ्यः पीतये हरे ।  
र्व्_९,०२५।०१च् मरुद्भ्यो वायवे मदः ॥  
र्व्_९,०२५।०२अ पवमान धिया हितो ऽभि योनिं कनिक्रदत् ।  
र्व्_९,०२५।०२च् धर्मणा वायुम् आ विश ॥  
र्व्_९,०२५।०३अ सं देवैः शोभते वृषा कविर् योनाव् अधि प्रियः ।  
र्व्_९,०२५।०३च् वृत्रहा देववीतमः ॥  
र्व्_९,०२५।०४अ विश्वा रूपाण्य् आविशन् पुनानो याति हर्यतः ।  
र्व्_९,०२५।०४च् यत्रामृतास आसते ॥  
र्व्_९,०२५।०५अ अरुषो जनयन् गिरः सोमः पवत आयुषक् ।  
र्व्_९,०२५।०५च् इन्द्रं गच्छन् कविक्रतुः ॥  
र्व्_९,०२५।०६अ आ पवस्व मदिन्तम पवित्रं धारया कवे ।  
र्व्_९,०२५।०६च् अर्कस्य योनिम् आसदम् ॥  
  
र्व्_९,०२६।०१अ तम् अमृक्षन्त वाजिनम् उपस्थे अदितेर् अधि ।  
र्व्_९,०२६।०१च् विप्रासो अण्व्या धिया ॥  
र्व्_९,०२६।०२अ तं गावो अभ्य् अनूषत सहस्रधारम् अक्षितम् ।  
र्व्_९,०२६।०२च् इन्दुं धर्तारम् आ दिवः ॥  
र्व्_९,०२६।०३अ तं वेधाम् मेधयाह्यन् पवमानम् अधि द्यवि ।  
र्व्_९,०२६।०३च् धर्णसिम् भूरिधायसम् ॥  
र्व्_९,०२६।०४अ तम् अह्यन् भुरिजोर् धिया संवसानं विवस्वतः ।  
र्व्_९,०२६।०४च् पतिं वाचो अदाभ्यम् ॥  
र्व्_९,०२६।०५अ तं सानाव् अधि जामयो हरिं हिन्वन्त्य् अद्रिभिः ।  
र्व्_९,०२६।०५च् हर्यतम् भूरिचक्षसम् ॥  
र्व्_९,०२६।०६अ तं त्वा हिन्वन्ति वेधसः पवमान गिरावृधम् ।  
र्व्_९,०२६।०६च् इन्दव् इन्द्राय मत्सरम् ॥  
  
र्व्_९,०२७।०१अ एष कविर् अभिष्टुतः पवित्रे अधि तोशते ।  
र्व्_९,०२७।०१च् पुनानो घ्नन्न् अप स्रिधः ॥  
र्व्_९,०२७।०२अ एष इन्द्राय वायवे स्वर्जित् परि षिच्यते ।  
र्व्_९,०२७।०२च् पवित्रे दक्षसाधनः ॥  
र्व्_९,०२७।०३अ एष नृभिर् वि नीयते दिवो मूर्धा वृषा सुतः ।  
र्व्_९,०२७।०३च् सोमो वनेषु विश्ववित् ॥  
र्व्_९,०२७।०४अ एष गव्युर् अचिक्रदत् पवमानो हिरण्ययुः ।  
र्व्_९,०२७।०४च् इन्दुः सत्राजिद् अस्तृतः ॥  
र्व्_९,०२७।०५अ एष सूर्येण हासते पवमानो अधि द्यवि ।  
र्व्_९,०२७।०५च् पवित्रे मत्सरो मदः ॥  
र्व्_९,०२७।०६अ एष शुष्म्य् असिष्यदद् अन्तरिक्षे वृषा हरिः ।  
र्व्_९,०२७।०६च् पुनान इन्दुर् इन्द्रम् आ ॥  
  
र्व्_९,०२८।०१अ एष वाजी हितो नृभिर् विश्वविन् मनसस् पतिः ।  
र्व्_९,०२८।०१च् अव्यो वारं वि धावति ॥  
र्व्_९,०२८।०२अ एष पवित्रे अक्षरत् सोमो देवेभ्यः सुतः ।  
र्व्_९,०२८।०२च् विश्वा धामान्य् आविशन् ॥  
र्व्_९,०२८।०३अ एष देवः शुभायते ऽधि योनाव् अमर्त्यः ।  
र्व्_९,०२८।०३च् वृत्रहा देववीतमः ॥  
र्व्_९,०२८।०४अ एष वृषा कनिक्रदद् दशभिर् जामिभिर् यतः ।  
र्व्_९,०२८।०४च् अभि द्रोणानि धावति ॥  
र्व्_९,०२८।०५अ एष सूर्यम् अरोचयत् पवमानो विचर्षणिः ।  
र्व्_९,०२८।०५च् विश्वा धामानि विश्ववित् ॥  
र्व्_९,०२८।०६अ एष शुष्म्य् अदाभ्यः सोमः पुनानो अर्षति ।  
र्व्_९,०२८।०६च् देवावीर् अघशंसहा ॥  
  
र्व्_९,०२९।०१अ प्रास्य धारा अक्षरन् वृष्णः सुतस्यौजसा ।  
र्व्_९,०२९।०१च् देवां अनु प्रभूषतः ॥  
र्व्_९,०२९।०२अ सप्तिम् मृजन्ति वेधसो गृणन्तः कारवो गिरा ।  
र्व्_९,०२९।०२च् ज्योतिर् जज्ञानम् उक्थ्यम् ॥  
र्व्_९,०२९।०३अ सुषहा सोम तानि ते पुनानाय प्रभूवसो ।  
र्व्_९,०२९।०३च् वर्धा समुद्रम् उक्थ्यम् ॥  
र्व्_९,०२९।०४अ विश्वा वसूनि सञ्जयन् पवस्व सोम धारया ।  
र्व्_९,०२९।०४च् इनु द्वेषांसि सध्र्यक् ॥  
र्व्_९,०२९।०५अ रक्षा सु नो अररुषः स्वनात् समस्य कस्य चित् ।  
र्व्_९,०२९।०५च् निदो यत्र मुमुच्महे ॥  
र्व्_९,०२९।०६अ एन्दो पार्थिवं रयिं दिव्यम् पवस्व धारया ।  
र्व्_९,०२९।०६च् द्युमन्तं शुष्मम् आ भर ॥  
  
र्व्_९,०३०।०१अ प्र धारा अस्य शुष्मिणो वृथा पवित्रे अक्षरन् ।  
र्व्_९,०३०।०१च् पुनानो वाचम् इष्यति ॥  
र्व्_९,०३०।०२अ इन्दुर् हियानः सोतृभिर् मृज्यमानः कनिक्रदत् ।  
र्व्_९,०३०।०२च् इयर्ति वग्नुम् इन्द्रियम् ॥  
र्व्_९,०३०।०३अ आ नः शुष्मं नृषाह्यं वीरवन्तम् पुरुस्पृहम् ।  
र्व्_९,०३०।०३च् पवस्व सोम धारया ॥  
र्व्_९,०३०।०४अ प्र सोमो अति धारया पवमानो असिष्यदत् ।  
र्व्_९,०३०।०४च् अभि द्रोणान्य् आसदम् ॥  
र्व्_९,०३०।०५अ अप्सु त्वा मधुमत्तमं हरिं हिन्वन्त्य् अद्रिभिः ।  
र्व्_९,०३०।०५च् इन्दव् इन्द्राय पीतये ॥  
र्व्_९,०३०।०६अ सुनोता मधुमत्तमं सोमम् इन्द्राय वज्रिणे ।  
र्व्_९,०३०।०६च् चारुं शर्धाय मत्सरम् ॥  
  
र्व्_९,०३१।०१अ प्र सोमासः स्वाध्यः पवमानासो अक्रमुः ।  
र्व्_९,०३१।०१च् रयिं कृण्वन्ति चेतनम् ॥  
र्व्_९,०३१।०२अ दिवस् पृथिव्या अधि भवेन्दो द्युम्नवर्धनः ।  
र्व्_९,०३१।०२च् भवा वाजानाम् पतिः ॥  
र्व्_९,०३१।०३अ तुभ्यं वाता अभिप्रियस् तुभ्यम् अर्षन्ति सिन्धवः ।  
र्व्_९,०३१।०३च् सोम वर्धन्ति ते महः ॥  
र्व्_९,०३१।०४अ आ प्यायस्व सम् एतु ते विश्वतः सोम वृष्ण्यम् ।  
र्व्_९,०३१।०४च् भवा वाजस्य सङ्गथे ॥  
र्व्_९,०३१।०५अ तुभ्यं गावो घृतम् पयो बभ्रो दुदुह्रे अक्षितम् ।  
र्व्_९,०३१।०५च् वर्षिष्ठे अधि सानवि ॥  
र्व्_९,०३१।०६अ स्वायुधस्य ते सतो भुवनस्य पते वयम् ।  
र्व्_९,०३१।०६च् इन्दो सखित्वम् उश्मसि ॥  
  
र्व्_९,०३२।०१अ प्र सोमासो मदच्युतः श्रवसे नो मघोनः ।  
र्व्_९,०३२।०१च् सुता विदथे अक्रमुः ॥  
र्व्_९,०३२।०२अ आद् ईं त्रितस्य योषणो हरिं हिन्वन्त्य् अद्रिभिः ।  
र्व्_९,०३२।०२च् इन्दुम् इन्द्राय पीतये ॥  
र्व्_९,०३२।०३अ आद् ईं हंसो यथा गणं विश्वस्यावीवशन् मतिम् ।  
र्व्_९,०३२।०३च् अत्यो न गोभिर् अज्यते ॥  
र्व्_९,०३२।०४अ उभे सोमावचाकशन् मृगो न तक्तो अर्षसि ।  
र्व्_९,०३२।०४च् सीदन्न् ऋतस्य योनिम् आ ॥  
र्व्_९,०३२।०५अ अभि गावो अनूषत योषा जारम् इव प्रियम् ।  
र्व्_९,०३२।०५च् अगन्न् आजिं यथा हितम् ॥  
र्व्_९,०३२।०६अ अस्मे धेहि द्युमद् यशो मघवद्भ्यश् च मह्यं च ।  
र्व्_९,०३२।०६च् सनिम् मेधाम् उत श्रवः ॥  
  
र्व्_९,०३३।०१अ प्र सोमासो विपश्चितो ऽपां न यन्त्य् ऊर्मयः ।  
र्व्_९,०३३।०१च् वनानि महिषा इव ॥  
र्व्_९,०३३।०२अ अभि द्रोणानि बभ्रवः शुक्रा ऋतस्य धारया ।  
र्व्_९,०३३।०२च् वाजं गोमन्तम् अक्षरन् ॥  
र्व्_९,०३३।०३अ सुता इन्द्राय वायवे वरुणाय मरुद्भ्यः ।  
र्व्_९,०३३।०३च् सोमा अर्षन्ति विष्णवे ॥  
र्व्_९,०३३।०४अ तिस्रो वाच उद् ईरते गावो मिमन्ति धेनवः ।  
र्व्_९,०३३।०४च् हरिर् एति कनिक्रदत् ॥  
र्व्_९,०३३।०५अ अभि ब्रह्मीर् अनूषत यह्वीर् ऋतस्य मातरः ।  
र्व्_९,०३३।०५च् मर्मृज्यन्ते दिवः शिशुम् ॥  
र्व्_९,०३३।०६अ रायः समुद्रांश् चतुरो ऽस्मभ्यं सोम विश्वतः ।  
र्व्_९,०३३।०६च् आ पवस्व सहस्रिणः ॥  
  
र्व्_९,०३४।०१अ प्र सुवानो धारया तनेन्दुर् हिन्वानो अर्षति ।  
र्व्_९,०३४।०१च् रुजद् दृऌहा व्य् ओजसा ॥  
र्व्_९,०३४।०२अ सुत इन्द्राय वायवे वरुणाय मरुद्भ्यः ।  
र्व्_९,०३४।०२च् सोमो अर्षति विष्णवे ॥  
र्व्_९,०३४।०३अ वृषाणं वृषभिर् यतं सुन्वन्ति सोमम् अद्रिभिः ।  
र्व्_९,०३४।०३च् दुहन्ति शक्मना पयः ॥  
र्व्_९,०३४।०४अ भुवत् त्रितस्य मर्ज्यो भुवद् इन्द्राय मत्सरः ।  
र्व्_९,०३४।०४च् सं रूपैर् अज्यते हरिः ॥  
र्व्_९,०३४।०५अ अभीम् ऋतस्य विष्टपं दुहते पृश्निमातरः ।  
र्व्_९,०३४।०५च् चारु प्रियतमं हविः ॥  
र्व्_९,०३४।०६अ सम् एनम् अह्रुता इमा गिरो अर्षन्ति सस्रुतः ।  
र्व्_९,०३४।०६च् धेनूर् वाश्रो अवीवशत् ॥  
  
र्व्_९,०३५।०१अ आ नः पवस्व धारया पवमान रयिम् पृथुम् ।  
र्व्_९,०३५।०१च् यया ज्योतिर् विदासि नः ॥  
र्व्_९,०३५।०२अ इन्दो समुद्रमीङ्खय पवस्व विश्वमेजय ।  
र्व्_९,०३५।०२च् रायो धर्ता न ओजसा ॥  
र्व्_९,०३५।०३अ त्वया वीरेण वीरवो ऽभि ष्याम पृतन्यतः ।  
र्व्_९,०३५।०३च् क्षरा णो अभि वार्यम् ॥  
र्व्_९,०३५।०४अ प्र वाजम् इन्दुर् इष्यति सिषासन् वाजसा ऋषिः ।  
र्व्_९,०३५।०४च् व्रता विदान आयुधा ॥  
र्व्_९,०३५।०५अ तं गीर्भिर् वाचमीङ्खयम् पुनानं वासयामसि ।  
र्व्_९,०३५।०५च् सोमं जनस्य गोपतिम् ॥  
र्व्_९,०३५।०६अ विश्वो यस्य व्रते जनो दाधार धर्मणस् पतेः ।  
र्व्_९,०३५।०६च् पुनानस्य प्रभूवसोः ॥  
  
र्व्_९,०३६।०१अ असर्जि रथ्यो यथा पवित्रे चम्वोः सुतः ।  
र्व्_९,०३६।०१च् कार्ष्मन् वाजी न्य् अक्रमीत् ॥  
र्व्_९,०३६।०२अ स वह्निः सोम जागृविः पवस्व देववीर् अति ।  
र्व्_९,०३६।०२च् अभि कोशम् मधुश्चुतम् ॥  
र्व्_९,०३६।०३अ स नो ज्योतींषि पूर्व्य पवमान वि रोचय ।  
र्व्_९,०३६।०३च् क्रत्वे दक्षाय नो हिनु ॥  
र्व्_९,०३६।०४अ शुम्भमान ऋतायुभिर् मृज्यमानो गभस्त्योः ।  
र्व्_९,०३६।०४च् पवते वारे अव्यये ॥  
र्व्_९,०३६।०५अ स विश्वा दाशुषे वसु सोमो दिव्यानि पार्थिवा ।  
र्व्_९,०३६।०५च् पवताम् आन्तरिक्ष्या ॥  
र्व्_९,०३६।०६अ आ दिवस् पृष्ठम् अश्वयुर् गव्ययुः सोम रोहसि ।  
र्व्_९,०३६।०६च् वीरयुः शवसस् पते ॥  
  
र्व्_९,०३७।०१अ स सुतः पीतये वृषा सोमः पवित्रे अर्षति ।  
र्व्_९,०३७।०१च् विघ्नन् रक्षांसि देवयुः ॥  
र्व्_९,०३७।०२अ स पवित्रे विचक्षणो हरिर् अर्षति धर्णसिः ।  
र्व्_९,०३७।०२च् अभि योनिं कनिक्रदत् ॥  
र्व्_९,०३७।०३अ स वाजी रोचना दिवः पवमानो वि धावति ।  
र्व्_९,०३७।०३च् रक्षोहा वारम् अव्ययम् ॥  
र्व्_९,०३७।०४अ स त्रितस्याधि सानवि पवमानो अरोचयत् ।  
र्व्_९,०३७।०४च् जामिभिः सूर्यं सह ॥  
र्व्_९,०३७।०५अ स वृत्रहा वृषा सुतो वरिवोविद् अदाभ्यः ।  
र्व्_९,०३७।०५च् सोमो वाजम् इवासरत् ॥  
र्व्_९,०३७।०६अ स देवः कविनेषितो ऽभि द्रोणानि धावति ।  
र्व्_९,०३७।०६च् इन्दुर् इन्द्राय मंहना ॥  
  
र्व्_९,०३८।०१अ एष उ स्य वृषा रथो ऽव्यो वारेभिर् अर्षति ।  
र्व्_९,०३८।०१च् गच्छन् वाजं सहस्रिणम् ॥  
र्व्_९,०३८।०२अ एतं त्रितस्य योषणो हरिं हिन्वन्त्य् अद्रिभिः ।  
र्व्_९,०३८।०२च् इन्दुम् इन्द्राय पीतये ॥  
र्व्_९,०३८।०३अ एतं त्यं हरितो दश मर्मृज्यन्ते अपस्युवः ।  
र्व्_९,०३८।०३च् याभिर् मदाय शुम्भते ॥  
र्व्_९,०३८।०४अ एष स्य मानुषीष्व् आ श्येनो न विक्षु सीदति ।  
र्व्_९,०३८।०४च् गच्छञ् जारो न योषितम् ॥  
र्व्_९,०३८।०५अ एष स्य मद्यो रसो ऽव चष्टे दिवः शिशुः ।  
र्व्_९,०३८।०५च् य इन्दुर् वारम् आविशत् ॥  
र्व्_९,०३८।०६अ एष स्य पीतये सुतो हरिर् अर्षति धर्णसिः ।  
र्व्_९,०३८।०६च् क्रन्दन् योनिम् अभि प्रियम् ॥  
  
र्व्_९,०३९।०१अ आशुर् अर्ष बृहन्मते परि प्रियेण धाम्ना ।  
र्व्_९,०३९।०१च् यत्र देवा इति ब्रवन् ॥  
र्व्_९,०३९।०२अ परिष्कृण्वन्न् अनिष्कृतं जनाय यातयन्न् इषः ।  
र्व्_९,०३९।०२च् वृष्टिं दिवः परि स्रव ॥  
र्व्_९,०३९।०३अ सुत एति पवित्र आ त्विषिं दधान ओजसा ।  
र्व्_९,०३९।०३च् विचक्षाणो विरोचयन् ॥  
र्व्_९,०३९।०४अ अयं स यो दिवस् परि रघुयामा पवित्र आ ।  
र्व्_९,०३९।०४च् सिन्धोर् ऊर्मा व्य् अक्षरत् ॥  
र्व्_९,०३९।०५अ आविवासन् परावतो अथो अर्वावतः सुतः ।  
र्व्_९,०३९।०५च् इन्द्राय सिच्यते मधु ॥  
र्व्_९,०३९।०६अ समीचीना अनूषत हरिं हिन्वन्त्य् अद्रिभिः ।  
र्व्_९,०३९।०६च् योनाव् ऋतस्य सीदत ॥  
  
र्व्_९,०४०।०१अ पुनानो अक्रमीद् अभि विश्वा मृधो विचर्षणिः ।  
र्व्_९,०४०।०१च् शुम्भन्ति विप्रं धीतिभिः ॥  
र्व्_९,०४०।०२अ आ योनिम् अरुणो रुहद् गमद् इन्द्रं वृषा सुतः ।  
र्व्_९,०४०।०२च् ध्रुवे सदसि सीदति ॥  
र्व्_९,०४०।०३अ नू नो रयिम् महाम् इन्दो ऽस्मभ्यं सोम विश्वतः ।  
र्व्_९,०४०।०३च् आ पवस्व सहस्रिणम् ॥  
र्व्_९,०४०।०४अ विश्वा सोम पवमान द्युम्नानीन्दव् आ भर ।  
र्व्_९,०४०।०४च् विदाः सहस्रिणीर् इषः ॥  
र्व्_९,०४०।०५अ स नः पुनान आ भर रयिं स्तोत्रे सुवीर्यम् ।  
र्व्_९,०४०।०५च् जरितुर् वर्धया गिरः ॥  
र्व्_९,०४०।०६अ पुनान इन्दव् आ भर सोम द्विबर्हसं रयिम् ।  
र्व्_९,०४०।०६च् वृषन्न् इन्दो न उक्थ्यम् ॥  
  
र्व्_९,०४१।०१अ प्र ये गावो न भूर्णयस् त्वेषा अयासो अक्रमुः ।  
र्व्_९,०४१।०१च् घ्नन्तः कृष्णाम् अप त्वचम् ॥  
र्व्_९,०४१।०२अ सुवितस्य मनामहे ऽति सेतुं दुराव्यम् ।  
र्व्_९,०४१।०२च् साह्वांसो दस्युम् अव्रतम् ॥  
र्व्_९,०४१।०३अ शृण्वे वृष्टेर् इव स्वनः पवमानस्य शुष्मिणः ।  
र्व्_९,०४१।०३च् चरन्ति विद्युतो दिवि ॥  
र्व्_९,०४१।०४अ आ पवस्व महीम् इषं गोमद् इन्दो हिरण्यवत् ।  
र्व्_९,०४१।०४च् अश्वावद् वाजवत् सुतः ॥  
र्व्_९,०४१।०५अ स पवस्व विचर्षण आ मही रोदसी पृण ।  
र्व्_९,०४१।०५च् उषाः सूर्यो न रश्मिभिः ॥  
र्व्_९,०४१।०६अ परि णः शर्मयन्त्या धारया सोम विश्वतः ।  
र्व्_९,०४१।०६च् सरा रसेव विष्टपम् ॥  
  
र्व्_९,०४२।०१अ जनयन् रोचना दिवो जनयन्न् अप्सु सूर्यम् ।  
र्व्_९,०४२।०१च् वसानो गा अपो हरिः ॥  
र्व्_९,०४२।०२अ एष प्रत्नेन मन्मना देवो देवेभ्यस् परि ।  
र्व्_९,०४२।०२च् धारया पवते सुतः ॥  
र्व्_९,०४२।०३अ वावृधानाय तूर्वये पवन्ते वाजसातये ।  
र्व्_९,०४२।०३च् सोमाः सहस्रपाजसः ॥  
र्व्_९,०४२।०४अ दुहानः प्रत्नम् इत् पयः पवित्रे परि षिच्यते ।  
र्व्_९,०४२।०४च् क्रन्दन् देवां अजीजनत् ॥  
र्व्_९,०४२।०५अ अभि विश्वानि वार्याभि देवां ऋतावृधः ।  
र्व्_९,०४२।०५च् सोमः पुनानो अर्षति ॥  
र्व्_९,०४२।०६अ गोमन् नः सोम वीरवद् अश्वावद् वाजवत् सुतः ।  
र्व्_९,०४२।०६च् पवस्व बृहतीर् इषः ॥  
  
र्व्_९,०४३।०१अ यो अत्य इव मृज्यते गोभिर् मदाय हर्यतः ।  
र्व्_९,०४३।०१च् तं गीर्भिर् वासयामसि ॥  
र्व्_९,०४३।०२अ तं नो विश्वा अवस्युवो गिरः शुम्भन्ति पूर्वथा ।  
र्व्_९,०४३।०२च् इन्दुम् इन्द्राय पीतये ॥  
र्व्_९,०४३।०३अ पुनानो याति हर्यतः सोमो गीर्भिः परिष्कृतः ।  
र्व्_९,०४३।०३च् विप्रस्य मेध्यातिथेः ॥  
र्व्_९,०४३।०४अ पवमान विदा रयिम् अस्मभ्यं सोम सुश्रियम् ।  
र्व्_९,०४३।०४च् इन्दो सहस्रवर्चसम् ॥  
र्व्_९,०४३।०५अ इन्दुर् अत्यो न वाजसृत् कनिक्रन्ति पवित्र आ ।  
र्व्_९,०४३।०५च् यद् अक्षार् अति देवयुः ॥  
र्व्_९,०४३।०६अ पवस्व वाजसातये विप्रस्य गृणतो वृधे ।  
र्व्_९,०४३।०६च् सोम रास्व सुवीर्यम् ॥  
  
र्व्_९,०४४।०१अ प्र ण इन्दो महे तन ऊर्मिं न बिभ्रद् अर्षसि ।  
र्व्_९,०४४।०१च् अभि देवां अयास्यः ॥  
र्व्_९,०४४।०२अ मती जुष्टो धिया हितः सोमो हिन्वे परावति ।  
र्व्_९,०४४।०२च् विप्रस्य धारया कविः ॥  
र्व्_९,०४४।०३अ अयं देवेषु जागृविः सुत एति पवित्र आ ।  
र्व्_९,०४४।०३च् सोमो याति विचर्षणिः ॥  
र्व्_९,०४४।०४अ स नः पवस्व वाजयुश् चक्राणश् चारुम् अध्वरम् ।  
र्व्_९,०४४।०४च् बर्हिष्मां आ विवासति ॥  
र्व्_९,०४४।०५अ स नो भगाय वायवे विप्रवीरः सदावृधः ।  
र्व्_९,०४४।०५च् सोमो देवेष्व् आ यमत् ॥  
र्व्_९,०४४।०६अ स नो अद्य वसुत्तये क्रतुविद् गातुवित्तमः ।  
र्व्_९,०४४।०६च् वाजं जेषि श्रवो बृहत् ॥  
  
र्व्_९,०४५।०१अ स पवस्व मदाय कं नृचक्षा देववीतये ।  
र्व्_९,०४५।०१च् इन्दव् इन्द्राय पीतये ॥  
र्व्_९,०४५।०२अ स नो अर्षाभि दूत्यं त्वम् इन्द्राय तोशसे ।  
र्व्_९,०४५।०२च् देवान् सखिभ्य आ वरम् ॥  
र्व्_९,०४५।०३अ उत त्वाम् अरुणं वयं गोभिर् अञ्ज्मो मदाय कम् ।  
र्व्_९,०४५।०३च् वि नो राये दुरो वृधि ॥  
र्व्_९,०४५।०४अ अत्य् ऊ पवित्रम् अक्रमीद् वाजी धुरं न यामनि ।  
र्व्_९,०४५।०४च् इन्दुर् देवेषु पत्यते ॥  
र्व्_९,०४५।०५अ सम् ई सखायो अस्वरन् वने क्रीऌअन्तम् अत्यविम् ।  
र्व्_९,०४५।०५च् इन्दुं नावा अनूषत ॥  
र्व्_९,०४५।०६अ तया पवस्व धारया यया पीतो विचक्षसे ।  
र्व्_९,०४५।०६च् इन्दो स्तोत्रे सुवीर्यम् ॥  
  
र्व्_९,०४६।०१अ असृग्रन् देववीतये ऽत्यासः कृत्व्या इव ।  
र्व्_९,०४६।०१च् क्षरन्तः पर्वतावृधः ॥  
र्व्_९,०४६।०२अ परिष्कृतास इन्दवो योषेव पित्र्यावती ।  
र्व्_९,०४६।०२च् वायुं सोमा असृक्षत ॥  
र्व्_९,०४६।०३अ एते सोमास इन्दवः प्रयस्वन्तश् चमू सुताः ।  
र्व्_९,०४६।०३च् इन्द्रं वर्धन्ति कर्मभिः ॥  
र्व्_९,०४६।०४अ आ धावता सुहस्त्यः शुक्रा गृभ्णीत मन्थिना ।  
र्व्_९,०४६।०४च् गोभिः श्रीणीत मत्सरम् ॥  
र्व्_९,०४६।०५अ स पवस्व धनञ्जय प्रयन्ता राधसो महः ।  
र्व्_९,०४६।०५च् अस्मभ्यं सोम गातुवित् ॥  
र्व्_९,०४६।०६अ एतम् मृजन्ति मर्ज्यम् पवमानं दश क्षिपः ।  
र्व्_९,०४६।०६च् इन्द्राय मत्सरम् मदम् ॥  
  
र्व्_९,०४७।०१अ अया सोमः सुकृत्यया महश् चिद् अभ्य् अवर्धत ।  
र्व्_९,०४७।०१च् मन्दान उद् वृषायते ॥  
र्व्_९,०४७।०२अ कृतानीद् अस्य कर्त्वा चेतन्ते दस्युतर्हणा ।  
र्व्_९,०४७।०२च् ऋणा च धृष्णुश् चयते ॥  
र्व्_९,०४७।०३अ आत् सोम इन्द्रियो रसो वज्रः सहस्रसा भुवत् ।  
र्व्_९,०४७।०३च् उक्थं यद् अस्य जायते ॥  
र्व्_९,०४७।०४अ स्वयं कविर् विधर्तरि विप्राय रत्नम् इच्छति ।  
र्व्_९,०४७।०४च् यदी मर्मृज्यते धियः ॥  
र्व्_९,०४७।०५अ सिषासतू रयीणां वाजेष्व् अर्वताम् इव ।  
र्व्_९,०४७।०५च् भरेषु जिग्युषाम् असि ॥  
  
र्व्_९,०४८।०१अ तं त्वा नृम्णानि बिभ्रतं सधस्थेषु महो दिवः ।  
र्व्_९,०४८।०१च् चारुं सुकृत्ययेमहे ॥  
र्व्_९,०४८।०२अ संवृक्तधृष्णुम् उक्थ्यम् महामहिव्रतम् मदम् ।  
र्व्_९,०४८।०२च् शतम् पुरो रुरुक्षणिम् ॥  
र्व्_९,०४८।०३अ अतस् त्वा रयिम् अभि राजानं सुक्रतो दिवः ।  
र्व्_९,०४८।०३च् सुपर्णो अव्यथिर् भरत् ॥  
र्व्_९,०४८।०४अ विश्वस्मा इत् स्वर् दृशे साधारणं रजस्तुरम् ।  
र्व्_९,०४८।०४च् गोपाम् ऋतस्य विर् भरत् ॥  
र्व्_९,०४८।०५अ अधा हिन्वान इन्द्रियं ज्यायो महित्वम् आनशे ।  
र्व्_९,०४८।०५च् अभिष्टिकृद् विचर्षणिः ॥  
  
र्व्_९,०४९।०१अ पवस्व वृष्टिम् आ सु नो ऽपाम् ऊर्मिं दिवस् परि ।  
र्व्_९,०४९।०१च् अयक्ष्मा बृहतीर् इषः ॥  
र्व्_९,०४९।०२अ तया पवस्व धारया यया गाव इहागमन् ।  
र्व्_९,०४९।०२च् जन्यास उप नो गृहम् ॥  
र्व्_९,०४९।०३अ घृतम् पवस्व धारया यज्ञेषु देववीतमः ।  
र्व्_९,०४९।०३च् अस्मभ्यं वृष्टिम् आ पव ॥  
र्व्_९,०४९।०४अ स न ऊर्जे व्य् अव्ययम् पवित्रं धाव धारया ।  
र्व्_९,०४९।०४च् देवासः शृणवन् हि कम् ॥  
र्व्_९,०४९।०५अ पवमानो असिष्यदद् रक्षांस्य् अपजङ्घनत् ।  
र्व्_९,०४९।०५च् प्रत्नवद् रोचयन् रुचः ॥  
  
र्व्_९,०५०।०१अ उत् ते शुष्मास ईरते सिन्धोर् ऊर्मेर् इव स्वनः ।  
र्व्_९,०५०।०१च् वाणस्य चोदया पविम् ॥  
र्व्_९,०५०।०२अ प्रसवे त उद् ईरते तिस्रो वाचो मखस्युवः ।  
र्व्_९,०५०।०२च् यद् अव्य एषि सानवि ॥  
र्व्_९,०५०।०३अ अव्यो वारे परि प्रियं हरिं हिन्वन्त्य् अद्रिभिः ।  
र्व्_९,०५०।०३च् पवमानम् मधुश्चुतम् ॥  
र्व्_९,०५०।०४अ आ पवस्व मदिन्तम पवित्रं धारया कवे ।  
र्व्_९,०५०।०४च् अर्कस्य योनिम् आसदम् ॥  
र्व्_९,०५०।०५अ स पवस्व मदिन्तम गोभिर् अञ्जानो अक्तुभिः ।  
र्व्_९,०५०।०५च् इन्दव् इन्द्राय पीतये ॥  
  
र्व्_९,०५१।०१अ अध्वर्यो अद्रिभिः सुतं सोमम् पवित्र आ सृज ।  
र्व्_९,०५१।०१च् पुनीहीन्द्राय पातवे ॥  
र्व्_९,०५१।०२अ दिवः पीयूषम् उत्तमं सोमम् इन्द्राय वज्रिणे ।  
र्व्_९,०५१।०२च् सुनोता मधुमत्तमम् ॥  
र्व्_९,०५१।०३अ तव त्य इन्दो अन्धसो देवा मधोर् व्य् अश्नते ।  
र्व्_९,०५१।०३च् पवमानस्य मरुतः ॥  
र्व्_९,०५१।०४अ त्वं हि सोम वर्धयन् सुतो मदाय भूर्णये ।  
र्व्_९,०५१।०४च् वृषन् स्तोतारम् ऊतये ॥  
र्व्_९,०५१।०५अ अभ्य् अर्ष विचक्षण पवित्रं धारया सुतः ।  
र्व्_९,०५१।०५च् अभि वाजम् उत श्रवः ॥  
  
र्व्_९,०५२।०१अ परि द्युक्षः सनद्रयिर् भरद् वाजं नो अन्धसा ।  
र्व्_९,०५२।०१च् सुवानो अर्ष पवित्र आ ॥  
र्व्_९,०५२।०२अ तव प्रत्नेभिर् अध्वभिर् अव्यो वारे परि प्रियः ।  
र्व्_९,०५२।०२च् सहस्रधारो यात् तना ॥  
र्व्_९,०५२।०३अ चरुर् न यस् तम् ईङ्खयेन्दो न दानम् ईङ्खय ।  
र्व्_९,०५२।०३च् वधैर् वधस्नव् ईङ्खय ॥  
र्व्_९,०५२।०४अ नि शुष्मम् इन्दव् एषाम् पुरुहूत जनानाम् ।  
र्व्_९,०५२।०४च् यो अस्मां आदिदेशति ॥  
र्व्_९,०५२।०५अ शतं न इन्द ऊतिभिः सहस्रं वा शुचीनाम् ।  
र्व्_९,०५२।०५च् पवस्व मंहयद्रयिः ॥  
  
र्व्_९,०५३।०१अ उत् ते शुष्मासो अस्थू रक्षो भिन्दन्तो अद्रिवः ।  
र्व्_९,०५३।०१च् नुदस्व याः परिस्पृधः ॥  
र्व्_९,०५३।०२अ अया निजघ्निर् ओजसा रथसङ्गे धने हिते ।  
र्व्_९,०५३।०२च् स्तवा अबिभ्युषा हृदा ॥  
र्व्_९,०५३।०३अ अस्य व्रतानि नाधृषे पवमानस्य दूढ्या ।  
र्व्_९,०५३।०३च् रुज यस् त्वा पृतन्यति ॥  
र्व्_९,०५३।०४अ तं हिन्वन्ति मदच्युतं हरिं नदीषु वाजिनम् ।  
र्व्_९,०५३।०४च् इन्दुम् इन्द्राय मत्सरम् ॥  
  
र्व्_९,०५४।०१अ अस्य प्रत्नाम् अनु द्युतं शुक्रं दुदुह्रे अह्रयः ।  
र्व्_९,०५४।०१च् पयः सहस्रसाम् ऋषिम् ॥  
र्व्_९,०५४।०२अ अयं सूर्य इवोपदृग् अयं सरांसि धावति ।  
र्व्_९,०५४।०२च् सप्त प्रवत आ दिवम् ॥  
र्व्_९,०५४।०३अ अयं विश्वानि तिष्ठति पुनानो भुवनोपरि ।  
र्व्_९,०५४।०३च् सोमो देवो न सूर्यः ॥  
र्व्_९,०५४।०४अ परि णो देववीतये वाजां अर्षसि गोमतः ।  
र्व्_९,०५४।०४च् पुनान इन्दव् इन्द्रयुः ॥  
  
र्व्_९,०५५।०१अ यवं-यवं नो अन्धसा पुष्टम्-पुष्टम् परि स्रव ।  
र्व्_९,०५५।०१च् सोम विश्वा च सौभगा ॥  
र्व्_९,०५५।०२अ इन्दो यथा तव स्तवो यथा ते जातम् अन्धसः ।  
र्व्_९,०५५।०२च् नि बर्हिषि प्रिये सदः ॥  
र्व्_९,०५५।०३अ उत नो गोविद् अश्ववित् पवस्व सोमान्धसा ।  
र्व्_९,०५५।०३च् मक्षूतमेभिर् अहभिः ॥  
र्व्_९,०५५।०४अ यो जिनाति न जीयते हन्ति शत्रुम् अभीत्य ।  
र्व्_९,०५५।०४च् स पवस्व सहस्रजित् ॥  
  
र्व्_९,०५६।०१अ परि सोम ऋतम् बृहद् आशुः पवित्रे अर्षति ।  
र्व्_९,०५६।०१च् विघ्नन् रक्षांसि देवयुः ॥  
र्व्_९,०५६।०२अ यत् सोमो वाजम् अर्षति शतं धारा अपस्युवः ।  
र्व्_९,०५६।०२च् इन्द्रस्य सख्यम् आविशन् ॥  
र्व्_९,०५६।०३अ अभि त्वा योषणो दश जारं न कन्यानूषत ।  
र्व्_९,०५६।०३च् मृज्यसे सोम सातये ॥  
र्व्_९,०५६।०४अ त्वम् इन्द्राय विष्णवे स्वादुर् इन्दो परि स्रव ।  
र्व्_९,०५६।०४च् नॄन् स्तोतॄन् पाह्य् अंहसः ॥  
  
र्व्_९,०५७।०१अ प्र ते धारा असश्चतो दिवो न यन्ति वृष्टयः ।  
र्व्_९,०५७।०१च् अच्छा वाजं सहस्रिणम् ॥  
र्व्_९,०५७।०२अ अभि प्रियाणि काव्या विश्वा चक्षाणो अर्षति ।  
र्व्_९,०५७।०२च् हरिस् तुञ्जान आयुधा ॥  
र्व्_९,०५७।०३अ स मर्मृजान आयुभिर् इभो राजेव सुव्रतः ।  
र्व्_९,०५७।०३च् श्येनो न वंसु षीदति ॥  
र्व्_९,०५७।०४अ स नो विश्वा दिवो वसूतो पृथिव्या अधि ।  
र्व्_९,०५७।०४च् पुनान इन्दव् आ भर ॥  
  
र्व्_९,०५८।०१अ तरत् स मन्दी धावति धारा सुतस्यान्धसः ।  
र्व्_९,०५८।०१च् तरत् स मन्दी धावति ॥  
र्व्_९,०५८।०२अ उस्रा वेद वसूनाम् मर्तस्य देव्य् अवसः ।  
र्व्_९,०५८।०२च् तरत् स मन्दी धावति ॥  
र्व्_९,०५८।०३अ ध्वस्रयोः पुरुषन्त्योर् आ सहस्राणि दद्महे ।  
र्व्_९,०५८।०३च् तरत् स मन्दी धावति ॥  
र्व्_९,०५८।०४अ आ ययोस् त्रिंशतं तना सहस्राणि च दद्महे ।  
र्व्_९,०५८।०४च् तरत् स मन्दी धावति ॥  
  
र्व्_९,०५९।०१अ पवस्व गोजिद् अश्वजिद् विश्वजित् सोम रण्यजित् ।  
र्व्_९,०५९।०१च् प्रजावद् रत्नम् आ भर ॥  
र्व्_९,०५९।०२अ पवस्वाद्भ्यो अदाभ्यः पवस्वौषधीभ्यः ।  
र्व्_९,०५९।०२च् पवस्व धिषणाभ्यः ॥  
र्व्_९,०५९।०३अ त्वं सोम पवमानो विश्वानि दुरिता तर ।  
र्व्_९,०५९।०३च् कविः सीद नि बर्हिषि ॥  
र्व्_९,०५९।०४अ पवमान स्वर् विदो जायमानो ऽभवो महान् ।  
र्व्_९,०५९।०४च् इन्दो विश्वां अभीद् असि ॥  
र्व्_९,०६०।०१अ प्र गायत्रेण गायत पवमानं विचर्षणिम् ।  
र्व्_९,०६०।०१च् इन्दुं सहस्रचक्षसम् ॥  
र्व्_९,०६०।०२अ तं त्वा सहस्रचक्षसम् अथो सहस्रभर्णसम् ।  
र्व्_९,०६०।०२च् अति वारम् अपाविषुः ॥  
र्व्_९,०६०।०३अ अति वारान् पवमानो असिष्यदत् कलशां अभि धावति ।  
र्व्_९,०६०।०३च् इन्द्रस्य हार्द्य् आविशन् ॥  
र्व्_९,०६०।०४अ इन्द्रस्य सोम राधसे शम् पवस्व विचर्षणे ।  
र्व्_९,०६०।०४च् प्रजावद् रेत आ भर ॥  
  
र्व्_९,०६१।०१अ अया वीती परि स्रव यस् त इन्दो मदेष्व् आ ।  
र्व्_९,०६१।०१च् अवाहन् नवतीर् नव ॥  
र्व्_९,०६१।०२अ पुरः सद्य इत्थाधिये दिवोदासाय शम्बरम् ।  
र्व्_९,०६१।०२च् अध त्यं तुर्वशं यदुम् ॥  
र्व्_९,०६१।०३अ परि णो अश्वम् अश्वविद् गोमद् इन्दो हिरण्यवत् ।  
र्व्_९,०६१।०३च् क्षरा सहस्रिणीर् इषः ॥  
र्व्_९,०६१।०४अ पवमानस्य ते वयम् पवित्रम् अभ्युन्दतः ।  
र्व्_९,०६१।०४च् सखित्वम् आ वृणीमहे ॥  
र्व्_९,०६१।०५अ ये ते पवित्रम् ऊर्मयो ऽभिक्षरन्ति धारया ।  
र्व्_९,०६१।०५च् तेभिर् नः सोम मृऌअय ॥  
र्व्_९,०६१।०६अ स नः पुनान आ भर रयिं वीरवतीम् इषम् ।  
र्व्_९,०६१।०६च् ईशानः सोम विश्वतः ॥  
र्व्_९,०६१।०७अ एतम् उ त्यं दश क्षिपो मृजन्ति सिन्धुमातरम् ।  
र्व्_९,०६१।०७च् सम् आदित्येभिर् अख्यत ॥  
र्व्_९,०६१।०८अ सम् इन्द्रेणोत वायुना सुत एति पवित्र आ ।  
र्व्_९,०६१।०८च् सं सूर्यस्य रश्मिभिः ॥  
र्व्_९,०६१।०९अ स नो भगाय वायवे पूष्णे पवस्व मधुमान् ।  
र्व्_९,०६१।०९च् चारुर् मित्रे वरुणे च ॥  
र्व्_९,०६१।१०अ उच्चा ते जातम् अन्धसो दिवि षद् भूम्य् आ ददे ।  
र्व्_९,०६१।१०च् उग्रं शर्म महि श्रवः ॥  
र्व्_९,०६१।११अ एना विश्वान्य् अर्य आ द्युम्नानि मानुषाणाम् ।  
र्व्_९,०६१।११च् सिषासन्तो वनामहे ॥  
र्व्_९,०६१।१२अ स न इन्द्राय यज्यवे वरुणाय मरुद्भ्यः ।  
र्व्_९,०६१।१२च् वरिवोवित् परि स्रव ॥  
र्व्_९,०६१।१३अ उपो षु जातम् अप्तुरं गोभिर् भङ्गम् परिष्कृतम् ।  
र्व्_९,०६१।१३च् इन्दुं देवा अयासिषुः ॥  
र्व्_९,०६१।१४अ तम् इद् वर्धन्तु नो गिरो वत्सं संशिश्वरीर् इव ।  
र्व्_९,०६१।१४च् य इन्द्रस्य हृदंसनिः ॥  
र्व्_९,०६१।१५अ अर्षा णः सोम शं गवे धुक्षस्व पिप्युषीम् इषम् ।  
र्व्_९,०६१।१५च् वर्धा समुद्रम् उक्थ्यम् ॥  
र्व्_९,०६१।१६अ पवमानो अजीजनद् दिवश् चित्रं न तन्यतुम् ।  
र्व्_९,०६१।१६च् ज्योतिर् वैश्वानरम् बृहत् ॥  
र्व्_९,०६१।१७अ पवमानस्य ते रसो मदो राजन्न् अदुच्छुनः ।  
र्व्_९,०६१।१७च् वि वारम् अव्यम् अर्षति ॥  
र्व्_९,०६१।१८अ पवमान रसस् तव दक्षो वि राजति द्युमान् ।  
र्व्_९,०६१।१८च् ज्योतिर् विश्वं स्वर् दृशे ॥  
र्व्_९,०६१।१९अ यस् ते मदो वरेण्यस् तेना पवस्वान्धसा ।  
र्व्_९,०६१।१९च् देवावीर् अघशंसहा ॥  
र्व्_९,०६१।२०अ जघ्निर् वृत्रम् अमित्रियं सस्निर् वाजं दिवे-दिवे ।  
र्व्_९,०६१।२०च् गोषा उ अश्वसा असि ॥  
र्व्_९,०६१।२१अ सम्मिश्लो अरुषो भव सूपस्थाभिर् न धेनुभिः ।  
र्व्_९,०६१।२१च् सीदञ् छ्येनो न योनिम् आ ॥  
र्व्_९,०६१।२२अ स पवस्व य आविथेन्द्रं वृत्राय हन्तवे ।  
र्व्_९,०६१।२२च् वव्रिवांसम् महीर् अपः ॥  
र्व्_९,०६१।२३अ सुवीरासो वयं धना जयेम सोम मीढ्वः ।  
र्व्_९,०६१।२३च् पुनानो वर्ध नो गिरः ॥  
र्व्_९,०६१।२४अ त्वोतासस् तवावसा स्याम वन्वन्त आमुरः ।  
र्व्_९,०६१।२४च् सोम व्रतेषु जागृहि ॥  
र्व्_९,०६१।२५अ अपघ्नन् पवते मृधो ऽप सोमो अराव्णः ।  
र्व्_९,०६१।२५च् गच्छन्न् इन्द्रस्य निष्कृतम् ॥  
र्व्_९,०६१।२६अ महो नो राय आ भर पवमान जही मृधः ।  
र्व्_९,०६१।२६च् रास्वेन्दो वीरवद् यशः ॥  
र्व्_९,०६१।२७अ न त्वा शतं चन ह्रुतो राधो दित्सन्तम् आ मिनन् ।  
र्व्_९,०६१।२७च् यत् पुनानो मखस्यसे ॥  
र्व्_९,०६१।२८अ पवस्वेन्दो वृषा सुतः कृधी नो यशसो जने ।  
र्व्_९,०६१।२८च् विश्वा अप द्विषो जहि ॥  
र्व्_९,०६१।२९अ अस्य ते सख्ये वयं तवेन्दो द्युम्न उत्तमे ।  
र्व्_९,०६१।२९च् सासह्याम पृतन्यतः ॥  
र्व्_९,०६१।३०अ या ते भीमान्य् आयुधा तिग्मानि सन्ति धूर्वणे ।  
र्व्_९,०६१।३०च् रक्षा समस्य नो निदः ॥  
  
र्व्_९,०६२।०१अ एते असृग्रम् इन्दवस् तिरः पवित्रम् आशवः ।  
र्व्_९,०६२।०१च् विश्वान्य् अभि सौभगा ॥  
र्व्_९,०६२।०२अ विघ्नन्तो दुरिता पुरु सुगा तोकाय वाजिनः ।  
र्व्_९,०६२।०२च् तना कृण्वन्तो अर्वते ॥  
र्व्_९,०६२।०३अ कृण्वन्तो वरिवो गवे ऽभ्य् अर्षन्ति सुष्टुतिम् ।  
र्व्_९,०६२।०३च् इऌआम् अस्मभ्यं संयतम् ॥  
र्व्_९,०६२।०४अ असाव्य् अंशुर् मदायाप्सु दक्षो गिरिष्ठाः ।  
र्व्_९,०६२।०४च् श्येनो न योनिम् आसदत् ॥  
र्व्_९,०६२।०५अ शुभ्रम् अन्धो देववातम् अप्सु धूतो नृभिः सुतः ।  
र्व्_९,०६२।०५च् स्वदन्ति गावः पयोभिः ॥  
र्व्_९,०६२।०६अ आद् ईम् अश्वं न हेतारो ऽशूशुभन्न् अमृताय ।  
र्व्_९,०६२।०६च् मध्वो रसं सधमादे ॥  
र्व्_९,०६२।०७अ यास् ते धारा मधुश्चुतो ऽसृग्रम् इन्द ऊतये ।  
र्व्_९,०६२।०७च् ताभिः पवित्रम् आसदः ॥  
र्व्_९,०६२।०८अ सो अर्षेन्द्राय पीतये तिरो रोमाण्य् अव्यया ।  
र्व्_९,०६२।०८च् सीदन् योना वनेष्व् आ ॥  
र्व्_९,०६२।०९अ त्वम् इन्दो परि स्रव स्वादिष्ठो अङ्गिरोभ्यः ।  
र्व्_९,०६२।०९च् वरिवोविद् घृतम् पयः ॥  
र्व्_९,०६२।१०अ अयं विचर्षणिर् हितः पवमानः स चेतति ।  
र्व्_९,०६२।१०च् हिन्वान आप्यम् बृहत् ॥  
र्व्_९,०६२।११अ एष वृषा वृषव्रतः पवमानो अशस्तिहा ।  
र्व्_९,०६२।११च् करद् वसूनि दाशुषे ॥  
र्व्_९,०६२।१२अ आ पवस्व सहस्रिणं रयिं गोमन्तम् अश्विनम् ।  
र्व्_९,०६२।१२च् पुरुश्चन्द्रम् पुरुस्पृहम् ॥  
र्व्_९,०६२।१३अ एष स्य परि षिच्यते मर्मृज्यमान आयुभिः ।  
र्व्_९,०६२।१३च् उरुगायः कविक्रतुः ॥  
र्व्_९,०६२।१४अ सहस्रोतिः शतामघो विमानो रजसः कविः ।  
र्व्_९,०६२।१४च् इन्द्राय पवते मदः ॥  
र्व्_९,०६२।१५अ गिरा जात इह स्तुत इन्दुर् इन्द्राय धीयते ।  
र्व्_९,०६२।१५च् विर् योना वसताव् इव ॥  
र्व्_९,०६२।१६अ पवमानः सुतो नृभिः सोमो वाजम् इवासरत् ।  
र्व्_९,०६२।१६च् चमूषु शक्मनासदम् ॥  
र्व्_९,०६२।१७अ तं त्रिपृष्ठे त्रिवन्धुरे रथे युञ्जन्ति यातवे ।  
र्व्_९,०६२।१७च् ऋषीणां सप्त धीतिभिः ॥  
र्व्_९,०६२।१८अ तं सोतारो धनस्पृतम् आशुं वाजाय यातवे ।  
र्व्_९,०६२।१८च् हरिं हिनोत वाजिनम् ॥  
र्व्_९,०६२।१९अ आविशन् कलशं सुतो विश्वा अर्षन्न् अभि श्रियः ।  
र्व्_९,०६२।१९च् शूरो न गोषु तिष्ठति ॥  
र्व्_९,०६२।२०अ आ त इन्दो मदाय कम् पयो दुहन्त्य् आयवः ।  
र्व्_९,०६२।२०च् देवा देवेभ्यो मधु ॥  
र्व्_९,०६२।२१अ आ नः सोमम् पवित्र आ सृजता मधुमत्तमम् ।  
र्व्_९,०६२।२१च् देवेभ्यो देवश्रुत्तमम् ॥  
र्व्_९,०६२।२२अ एते सोमा असृक्षत गृणानाः श्रवसे महे ।  
र्व्_९,०६२।२२च् मदिन्तमस्य धारया ॥  
र्व्_९,०६२।२३अ अभि गव्यानि वीतये नृम्णा पुनानो अर्षसि ।  
र्व्_९,०६२।२३च् सनद्वाजः परि स्रव ॥  
र्व्_९,०६२।२४अ उत नो गोमतीर् इषो विश्वा अर्ष परिष्टुभः ।  
र्व्_९,०६२।२४च् गृणानो जमदग्निना ॥  
र्व्_९,०६२।२५अ पवस्व वाचो अग्रियः सोम चित्राभिर् ऊतिभिः ।  
र्व्_९,०६२।२५च् अभि विश्वानि काव्या ॥  
र्व्_९,०६२।२६अ त्वं समुद्रिया अपो ऽग्रियो वाच ईरयन् ।  
र्व्_९,०६२।२६च् पवस्व विश्वमेजय ॥  
र्व्_९,०६२।२७अ तुभ्येमा भुवना कवे महिम्ने सोम तस्थिरे ।  
र्व्_९,०६२।२७च् तुभ्यम् अर्षन्ति सिन्धवः ॥  
र्व्_९,०६२।२८अ प्र ते दिवो न वृष्टयो धारा यन्त्य् असश्चतः ।  
र्व्_९,०६२।२८च् अभि शुक्राम् उपस्तिरम् ॥  
र्व्_९,०६२।२९अ इन्द्रायेन्दुम् पुनीतनोग्रं दक्षाय साधनम् ।  
र्व्_९,०६२।२९च् ईशानं वीतिराधसम् ॥  
र्व्_९,०६२।३०अ पवमान ऋतः कविः सोमः पवित्रम् आसदत् ।  
र्व्_९,०६२।३०च् दधत् स्तोत्रे सुवीर्यम् ॥  
  
र्व्_९,०६३।०१अ आ पवस्व सहस्रिणं रयिं सोम सुवीर्यम् ।  
र्व्_९,०६३।०१च् अस्मे श्रवांसि धारय ॥  
र्व्_९,०६३।०२अ इषम् ऊर्जं च पिन्वस इन्द्राय मत्सरिन्तमः ।  
र्व्_९,०६३।०२च् चमूष्व् आ नि षीदसि ॥  
र्व्_९,०६३।०३अ सुत इन्द्राय विष्णवे सोमः कलशे अक्षरत् ।  
र्व्_९,०६३।०३च् मधुमां अस्तु वायवे ॥  
र्व्_९,०६३।०४अ एते असृग्रम् आशवो ऽति ह्वरांसि बभ्रवः ।  
र्व्_९,०६३।०४च् सोमा ऋतस्य धारया ॥  
र्व्_९,०६३।०५अ इन्द्रं वर्धन्तो अप्तुरः कृण्वन्तो विश्वम् आर्यम् ।  
र्व्_९,०६३।०५च् अपघ्नन्तो अराव्णः ॥  
र्व्_९,०६३।०६अ सुता अनु स्वम् आ रजो ऽभ्य् अर्षन्ति बभ्रवः ।  
र्व्_९,०६३।०६च् इन्द्रं गच्छन्त इन्दवः ॥  
र्व्_९,०६३।०७अ अया पवस्व धारया यया सूर्यम् अरोचयः ।  
र्व्_९,०६३।०७च् हिन्वानो मानुषीर् अपः ॥  
र्व्_९,०६३।०८अ अयुक्त सूर एतशम् पवमानो मनाव् अधि ।  
र्व्_९,०६३।०८च् अन्तरिक्षेण यातवे ॥  
र्व्_९,०६३।०९अ उत त्या हरितो दश सूरो अयुक्त यातवे ।  
र्व्_९,०६३।०९च् इन्दुर् इन्द्र इति ब्रुवन् ॥  
र्व्_९,०६३।१०अ परीतो वायवे सुतं गिर इन्द्राय मत्सरम् ।  
र्व्_९,०६३।१०च् अव्यो वारेषु सिञ्चत ॥  
र्व्_९,०६३।११अ पवमान विदा रयिम् अस्मभ्यं सोम दुष्टरम् ।  
र्व्_९,०६३।११च् यो दूणाशो वनुष्यता ॥  
र्व्_९,०६३।१२अ अभ्य् अर्ष सहस्रिणं रयिं गोमन्तम् अश्विनम् ।  
र्व्_९,०६३।१२च् अभि वाजम् उत श्रवः ॥  
र्व्_९,०६३।१३अ सोमो देवो न सूर्यो ऽद्रिभिः पवते सुतः ।  
र्व्_९,०६३।१३च् दधानः कलशे रसम् ॥  
र्व्_९,०६३।१४अ एते धामान्य् आर्या शुक्रा ऋतस्य धारया ।  
र्व्_९,०६३।१४च् वाजं गोमन्तम् अक्षरन् ॥  
र्व्_९,०६३।१५अ सुता इन्द्राय वज्रिणे सोमासो दध्याशिरः ।  
र्व्_९,०६३।१५च् पवित्रम् अत्य् अक्षरन् ॥  
र्व्_९,०६३।१६अ प्र सोम मधुमत्तमो राये अर्ष पवित्र आ ।  
र्व्_९,०६३।१६च् मदो यो देववीतमः ॥  
र्व्_९,०६३।१७अ तम् ई मृजन्त्य् आयवो हरिं नदीषु वाजिनम् ।  
र्व्_९,०६३।१७च् इन्दुम् इन्द्राय मत्सरम् ॥  
र्व्_९,०६३।१८अ आ पवस्व हिरण्यवद् अश्वावत् सोम वीरवत् ।  
र्व्_९,०६३।१८च् वाजं गोमन्तम् आ भर ॥  
र्व्_९,०६३।१९अ परि वाजे न वाजयुम् अव्यो वारेषु सिञ्चत ।  
र्व्_९,०६३।१९च् इन्द्राय मधुमत्तमम् ॥  
र्व्_९,०६३।२०अ कविम् मृजन्ति मर्ज्यं धीभिर् विप्रा अवस्यवः ।  
र्व्_९,०६३।२०च् वृषा कनिक्रद् अर्षति ॥  
र्व्_९,०६३।२१अ वृषणं धीभिर् अप्तुरं सोमम् ऋतस्य धारया ।  
र्व्_९,०६३।२१च् मती विप्राः सम् अस्वरन् ॥  
र्व्_९,०६३।२२अ पवस्व देवायुषग् इन्द्रं गच्छतु ते मदः ।  
र्व्_९,०६३।२२च् वायुम् आ रोह धर्मणा ॥  
र्व्_९,०६३।२३अ पवमान नि तोशसे रयिं सोम श्रवाय्यम् ।  
र्व्_९,०६३।२३च् प्रियः समुद्रम् आ विश ॥  
र्व्_९,०६३।२४अ अपघ्नन् पवसे मृधः क्रतुवित् सोम मत्सरः ।  
र्व्_९,०६३।२४च् नुदस्वादेवयुं जनम् ॥  
र्व्_९,०६३।२५अ पवमाना असृक्षत सोमाः शुक्रास इन्दवः ।  
र्व्_९,०६३।२५च् अभि विश्वानि काव्या ॥  
र्व्_९,०६३।२६अ पवमानास आशवः शुभ्रा असृग्रम् इन्दवः ।  
र्व्_९,०६३।२६च् घ्नन्तो विश्वा अप द्विषः ॥  
र्व्_९,०६३।२७अ पवमाना दिवस् पर्य् अन्तरिक्षाद् असृक्षत ।  
र्व्_९,०६३।२७च् पृथिव्या अधि सानवि ॥  
र्व्_९,०६३।२८अ पुनानः सोम धारयेन्दो विश्वा अप स्रिधः ।  
र्व्_९,०६३।२८च् जहि रक्षांसि सुक्रतो ॥  
र्व्_९,०६३।२९अ अपघ्नन् सोम रक्षसो ऽभ्य् अर्ष कनिक्रदत् ।  
र्व्_९,०६३।२९च् द्युमन्तं शुष्मम् उत्तमम् ॥  
र्व्_९,०६३।३०अ अस्मे वसूनि धारय सोम दिव्यानि पार्थिवा ।  
र्व्_९,०६३।३०च् इन्दो विश्वानि वार्या ॥  
  
र्व्_९,०६४।०१अ वृषा सोम द्युमां असि वृषा देव वृषव्रतः ।  
र्व्_९,०६४।०१च् वृषा धर्माणि दधिषे ॥  
र्व्_९,०६४।०२अ वृष्णस् ते वृष्ण्यं शवो वृषा वनं वृषा मदः ।  
र्व्_९,०६४।०२च् सत्यं वृषन् वृषेद् असि ॥  
र्व्_९,०६४।०३अ अश्वो न चक्रदो वृषा सं गा इन्दो सम् अर्वतः ।  
र्व्_९,०६४।०३च् वि नो राये दुरो वृधि ॥  
र्व्_९,०६४।०४अ असृक्षत प्र वाजिनो गव्या सोमासो अश्वया ।  
र्व्_९,०६४।०४च् शुक्रासो वीरयाशवः ॥  
र्व्_९,०६४।०५अ शुम्भमाना ऋतायुभिर् मृज्यमाना गभस्त्योः ।  
र्व्_९,०६४।०५च् पवन्ते वारे अव्यये ॥  
र्व्_९,०६४।०६अ ते विश्वा दाशुषे वसु सोमा दिव्यानि पार्थिवा ।  
र्व्_९,०६४।०६च् पवन्ताम् आन्तरिक्ष्या ॥  
र्व्_९,०६४।०७अ पवमानस्य विश्ववित् प्र ते सर्गा असृक्षत ।  
र्व्_९,०६४।०७च् सूर्यस्येव न रश्मयः ॥  
र्व्_९,०६४।०८अ केतुं कृण्वन् दिवस् परि विश्वा रूपाभ्य् अर्षसि ।  
र्व्_९,०६४।०८च् समुद्रः सोम पिन्वसे ॥  
र्व्_९,०६४।०९अ हिन्वानो वाचम् इष्यसि पवमान विधर्मणि ।  
र्व्_९,०६४।०९च् अक्रान् देवो न सूर्यः ॥  
र्व्_९,०६४।१०अ इन्दुः पविष्ट चेतनः प्रियः कवीनाम् मती ।  
र्व्_९,०६४।१०च् सृजद् अश्वं रथीर् इव ॥  
र्व्_९,०६४।११अ ऊर्मिर् यस् ते पवित्र आ देवावीः पर्यक्षरत् ।  
र्व्_९,०६४।११च् सीदन्न् ऋतस्य योनिम् आ ॥  
र्व्_९,०६४।१२अ स नो अर्ष पवित्र आ मदो यो देववीतमः ।  
र्व्_९,०६४।१२च् इन्दव् इन्द्राय पीतये ॥  
र्व्_९,०६४।१३अ इषे पवस्व धारया मृज्यमानो मनीषिभिः ।  
र्व्_९,०६४।१३च् इन्दो रुचाभि गा इहि ॥  
र्व्_९,०६४।१४अ पुनानो वरिवस् कृध्य् ऊर्जं जनाय गिर्वणः ।  
र्व्_९,०६४।१४च् हरे सृजान आशिरम् ॥  
र्व्_९,०६४।१५अ पुनानो देववीतय इन्द्रस्य याहि निष्कृतम् ।  
र्व्_९,०६४।१५च् द्युतानो वाजिभिर् यतः ॥  
र्व्_९,०६४।१६अ प्र हिन्वानास इन्दवो ऽच्छा समुद्रम् आशवः ।  
र्व्_९,०६४।१६च् धिया जूता असृक्षत ॥  
र्व्_९,०६४।१७अ मर्मृजानास आयवो वृथा समुद्रम् इन्दवः ।  
र्व्_९,०६४।१७च् अग्मन्न् ऋतस्य योनिम् आ ॥  
र्व्_९,०६४।१८अ परि णो याह्य् अस्मयुर् विश्वा वसून्य् ओजसा ।  
र्व्_९,०६४।१८च् पाहि नः शर्म वीरवत् ॥  
र्व्_९,०६४।१९अ मिमाति वह्निर् एतशः पदं युजान ऋक्वभिः ।  
र्व्_९,०६४।१९च् प्र यत् समुद्र आहितः ॥  
र्व्_९,०६४।२०अ आ यद् योनिं हिरण्ययम् आशुर् ऋतस्य सीदति ।  
र्व्_९,०६४।२०च् जहात्य् अप्रचेतसः ॥  
र्व्_९,०६४।२१अ अभि वेना अनूषतेयक्षन्ति प्रचेतसः ।  
र्व्_९,०६४।२१च् मज्जन्त्य् अविचेतसः ॥  
र्व्_९,०६४।२२अ इन्द्रायेन्दो मरुत्वते पवस्व मधुमत्तमः ।  
र्व्_९,०६४।२२च् ऋतस्य योनिम् आसदम् ॥  
र्व्_९,०६४।२३अ तं त्वा विप्रा वचोविदः परि ष्कृण्वन्ति वेधसः ।  
र्व्_९,०६४।२३च् सं त्वा मृजन्त्य् आयवः ॥  
र्व्_९,०६४।२४अ रसं ते मित्रो अर्यमा पिबन्ति वरुणः कवे ।  
र्व्_९,०६४।२४च् पवमानस्य मरुतः ॥  
र्व्_९,०६४।२५अ त्वं सोम विपश्चितम् पुनानो वाचम् इष्यसि ।  
र्व्_९,०६४।२५च् इन्दो सहस्रभर्णसम् ॥  
र्व्_९,०६४।२६अ उतो सहस्रभर्णसं वाचं सोम मखस्युवम् ।  
र्व्_९,०६४।२६च् पुनान इन्दव् आ भर ॥  
र्व्_९,०६४।२७अ पुनान इन्दव् एषाम् पुरुहूत जनानाम् ।  
र्व्_९,०६४।२७च् प्रियः समुद्रम् आ विश ॥  
र्व्_९,०६४।२८अ दविद्युतत्या रुचा परिष्टोभन्त्या कृपा ।  
र्व्_९,०६४।२८च् सोमाः शुक्रा गवाशिरः ॥  
र्व्_९,०६४।२९अ हिन्वानो हेतृभिर् यत आ वाजं वाज्य् अक्रमीत् ।  
र्व्_९,०६४।२९च् सीदन्तो वनुषो यथा ॥  
र्व्_९,०६४।३०अ ऋधक् सोम स्वस्तये सञ्जग्मानो दिवः कविः ।  
र्व्_९,०६४।३०च् पवस्व सूर्यो दृशे ॥  
  
र्व्_९,०६५।०१अ हिन्वन्ति सूरम् उस्रयः स्वसारो जामयस् पतिम् ।  
र्व्_९,०६५।०१च् महाम् इन्दुम् महीयुवः ॥  
र्व्_९,०६५।०२अ पवमान रुचा-रुचा देवो देवेभ्यस् परि ।  
र्व्_९,०६५।०२च् विश्वा वसून्य् आ विश ॥  
र्व्_९,०६५।०३अ आ पवमान सुष्टुतिं वृष्टिं देवेभ्यो दुवः ।  
र्व्_९,०६५।०३च् इषे पवस्व संयतम् ॥  
र्व्_९,०६५।०४अ वृषा ह्य् असि भानुना द्युमन्तं त्वा हवामहे ।  
र्व्_९,०६५।०४च् पवमान स्वाध्यः ॥  
र्व्_९,०६५।०५अ आ पवस्व सुवीर्यम् मन्दमानः स्वायुध ।  
र्व्_९,०६५।०५च् इहो ष्व् इन्दव् आ गहि ॥  
र्व्_९,०६५।०६अ यद् अद्भिः परिषिच्यसे मृज्यमानो गभस्त्योः ।  
र्व्_९,०६५।०६च् द्रुणा सधस्थम् अश्नुषे ॥  
र्व्_९,०६५।०७अ प्र सोमाय व्यश्ववत् पवमानाय गायत ।  
र्व्_९,०६५।०७च् महे सहस्रचक्षसे ॥  
र्व्_९,०६५।०८अ यस्य वर्णम् मधुश्चुतं हरिं हिन्वन्त्य् अद्रिभिः ।  
र्व्_९,०६५।०८च् इन्दुम् इन्द्राय पीतये ॥  
र्व्_९,०६५।०९अ तस्य ते वाजिनो वयं विश्वा धनानि जिग्युषः ।  
र्व्_९,०६५।०९च् सखित्वम् आ वृणीमहे ॥  
र्व्_९,०६५।१०अ वृषा पवस्व धारया मरुत्वते च मत्सरः ।  
र्व्_९,०६५।१०च् विश्वा दधान ओजसा ॥  
र्व्_९,०६५।११अ तं त्वा धर्तारम् ओण्योः पवमान स्वर्दृशम् ।  
र्व्_९,०६५।११च् हिन्वे वाजेषु वाजिनम् ॥  
र्व्_९,०६५।१२अ अया चित्तो विपानया हरिः पवस्व धारया ।  
र्व्_९,०६५।१२च् युजं वाजेषु चोदय ॥  
र्व्_९,०६५।१३अ आ न इन्दो महीम् इषम् पवस्व विश्वदर्शतः ।  
र्व्_९,०६५।१३च् अस्मभ्यं सोम गातुवित् ॥  
र्व्_९,०६५।१४अ आ कलशा अनूषतेन्दो धाराभिर् ओजसा ।  
र्व्_९,०६५।१४च् एन्द्रस्य पीतये विश ॥  
र्व्_९,०६५।१५अ यस्य ते मद्यं रसं तीव्रं दुहन्त्य् अद्रिभिः ।  
र्व्_९,०६५।१५च् स पवस्वाभिमातिहा ॥  
र्व्_९,०६५।१६अ राजा मेधाभिर् ईयते पवमानो मनाव् अधि ।  
र्व्_९,०६५।१६च् अन्तरिक्षेण यातवे ॥  
र्व्_९,०६५।१७अ आ न इन्दो शतग्विनं गवाम् पोषं स्वश्व्यम् ।  
र्व्_९,०६५।१७च् वहा भगत्तिम् ऊतये ॥  
र्व्_९,०६५।१८अ आ नः सोम सहो जुवो रूपं न वर्चसे भर ।  
र्व्_९,०६५।१८च् सुष्वाणो देववीतये ॥  
र्व्_९,०६५।१९अ अर्षा सोम द्युमत्तमो ऽभि द्रोणानि रोरुवत् ।  
र्व्_९,०६५।१९च् सीदञ् छ्येनो न योनिम् आ ॥  
र्व्_९,०६५।२०अ अप्सा इन्द्राय वायवे वरुणाय मरुद्भ्यः ।  
र्व्_९,०६५।२०च् सोमो अर्षति विष्णवे ॥  
र्व्_९,०६५।२१अ इषं तोकाय नो दधद् अस्मभ्यं सोम विश्वतः ।  
र्व्_९,०६५।२१च् आ पवस्व सहस्रिणम् ॥  
र्व्_९,०६५।२२अ ये सोमासः परावति ये अर्वावति सुन्विरे ।  
र्व्_९,०६५।२२च् ये वादः शर्यणावति ॥  
र्व्_९,०६५।२३अ य आर्जीकेषु कृत्वसु ये मध्ये पस्त्यानाम् ।  
र्व्_९,०६५।२३च् ये वा जनेषु पञ्चसु ॥  
र्व्_९,०६५।२४अ ते नो वृष्टिं दिवस् परि पवन्ताम् आ सुवीर्यम् ।  
र्व्_९,०६५।२४च् सुवाना देवास इन्दवः ॥  
र्व्_९,०६५।२५अ पवते हर्यतो हरिर् गृणानो जमदग्निना ।  
र्व्_९,०६५।२५च् हिन्वानो गोर् अधि त्वचि ॥  
र्व्_९,०६५।२६अ प्र शुक्रासो वयोजुवो हिन्वानासो न सप्तयः ।  
र्व्_९,०६५।२६च् श्रीणाना अप्सु मृञ्जत ॥  
र्व्_९,०६५।२७अ तं त्वा सुतेष्व् आभुवो हिन्विरे देवतातये ।  
र्व्_९,०६५।२७च् स पवस्वानया रुचा ॥  
र्व्_९,०६५।२८अ आ ते दक्षम् मयोभुवं वह्निम् अद्या वृणीमहे ।  
र्व्_९,०६५।२८च् पान्तम् आ पुरुस्पृहम् ॥  
र्व्_९,०६५।२९अ आ मन्द्रम् आ वरेण्यम् आ विप्रम् आ मनीषिणम् ।  
र्व्_९,०६५।२९च् पान्तम् आ पुरुस्पृहम् ॥  
र्व्_९,०६५।३०अ आ रयिम् आ सुचेतुनम् आ सुक्रतो तनूष्व् आ ।  
र्व्_९,०६५।३०च् पान्तम् आ पुरुस्पृहम् ॥  
  
र्व्_९,०६६।०१अ पवस्व विश्वचर्षणे ऽभि विश्वानि काव्या ।  
र्व्_९,०६६।०१च् सखा सखिभ्य ईड्यः ॥  
र्व्_९,०६६।०२अ ताभ्यां विश्वस्य राजसि ये पवमान धामनी ।  
र्व्_९,०६६।०२च् प्रतीची सोम तस्थतुः ॥  
र्व्_९,०६६।०३अ परि धामानि यानि ते त्वं सोमासि विश्वतः ।  
र्व्_९,०६६।०३च् पवमान ऋतुभिः कवे ॥  
र्व्_९,०६६।०४अ पवस्व जनयन्न् इषो ऽभि विश्वानि वार्या ।  
र्व्_९,०६६।०४च् सखा सखिभ्य ऊतये ॥  
र्व्_९,०६६।०५अ तव शुक्रासो अर्चयो दिवस् पृष्ठे वि तन्वते ।  
र्व्_९,०६६।०५च् पवित्रं सोम धामभिः ॥  
र्व्_९,०६६।०६अ तवेमे सप्त सिन्धवः प्रशिषं सोम सिस्रते ।  
र्व्_९,०६६।०६च् तुभ्यं धावन्ति धेनवः ॥  
र्व्_९,०६६।०७अ प्र सोम याहि धारया सुत इन्द्राय मत्सरः ।  
र्व्_९,०६६।०७च् दधानो अक्षिति श्रवः ॥  
र्व्_९,०६६।०८अ सम् उ त्वा धीभिर् अस्वरन् हिन्वतीः सप्त जामयः ।  
र्व्_९,०६६।०८च् विप्रम् आजा विवस्वतः ॥  
र्व्_९,०६६।०९अ मृजन्ति त्वा सम् अग्रुवो ऽव्ये जीराव् अधि ष्वणि ।  
र्व्_९,०६६।०९च् रेभो यद् अज्यसे वने ॥  
र्व्_९,०६६।१०अ पवमानस्य ते कवे वाजिन् सर्गा असृक्षत ।  
र्व्_९,०६६।१०च् अर्वन्तो न श्रवस्यवः ॥  
र्व्_९,०६६।११अ अच्छा कोशम् मधुश्चुतम् असृग्रं वारे अव्यये ।  
र्व्_९,०६६।११च् अवावशन्त धीतयः ॥  
र्व्_९,०६६।१२अ अच्छा समुद्रम् इन्दवो ऽस्तं गावो न धेनवः ।  
र्व्_९,०६६।१२च् अग्मन्न् ऋतस्य योनिम् आ ॥  
र्व्_९,०६६।१३अ प्र ण इन्दो महे रण आपो अर्षन्ति सिन्धवः ।  
र्व्_९,०६६।१३च् यद् गोभिर् वासयिष्यसे ॥  
र्व्_९,०६६।१४अ अस्य ते सख्ये वयम् इयक्षन्तस् त्वोतयः ।  
र्व्_९,०६६।१४च् इन्दो सखित्वम् उश्मसि ॥  
र्व्_९,०६६।१५अ आ पवस्व गविष्टये महे सोम नृचक्षसे ।  
र्व्_९,०६६।१५च् एन्द्रस्य जठरे विश ॥  
र्व्_९,०६६।१६अ महां असि सोम ज्येष्ठ उग्राणाम् इन्द ओजिष्ठः ।  
र्व्_९,०६६।१६च् युध्वा सञ् छश्वज् जिगेथ ॥  
र्व्_९,०६६।१७अ य उग्रेभ्यश् चिद् ओजीयाञ् छूरेभ्यश् चिच् छूरतरः ।  
र्व्_९,०६६।१७च् भूरिदाभ्यश् चिन् मंहीयान् ॥  
र्व्_९,०६६।१८अ त्वं सोम सूर एषस् तोकस्य साता तनूनाम् ।  
र्व्_९,०६६।१८च् वृणीमहे सख्याय वृणीमहे युज्याय ॥  
र्व्_९,०६६।१९अ अग्न आयूंषि पवस आ सुवोर्जम् इषं च नः ।  
र्व्_९,०६६।१९च् आरे बाधस्व दुच्छुनाम् ॥  
र्व्_९,०६६।२०अ अग्निर् ऋषिः पवमानः पाञ्चजन्यः पुरोहितः ।  
र्व्_९,०६६।२०च् तम् ईमहे महागयम् ॥  
र्व्_९,०६६।२१अ अग्ने पवस्व स्वपा अस्मे वर्चः सुवीर्यम् ।  
र्व्_९,०६६।२१च् दधद् रयिम् मयि पोषम् ॥  
र्व्_९,०६६।२२अ पवमानो अति स्रिधो ऽभ्य् अर्षति सुष्टुतिम् ।  
र्व्_९,०६६।२२च् सूरो न विश्वदर्शतः ॥  
र्व्_९,०६६।२३अ स मर्मृजान आयुभिः प्रयस्वान् प्रयसे हितः ।  
र्व्_९,०६६।२३च् इन्दुर् अत्यो विचक्षणः ॥  
र्व्_९,०६६।२४अ पवमान ऋतम् बृहच् छुक्रं ज्योतिर् अजीजनत् ।  
र्व्_९,०६६।२४च् कृष्णा तमांसि जङ्घनत् ॥  
र्व्_९,०६६।२५अ पवमानस्य जङ्घ्नतो हरेश् चन्द्रा असृक्षत ।  
र्व्_९,०६६।२५च् जीरा अजिरशोचिषः ॥  
र्व्_९,०६६।२६अ पवमानो रथीतमः शुभ्रेभिः शुभ्रशस्तमः ।  
र्व्_९,०६६।२६च् हरिश्चन्द्रो मरुद्गणः ॥  
र्व्_९,०६६।२७अ पवमानो व्य् अश्नवद् रश्मिभिर् वाजसातमः ।  
र्व्_९,०६६।२७च् दधत् स्तोत्रे सुवीर्यम् ॥  
र्व्_९,०६६।२८अ प्र सुवान इन्दुर् अक्षाः पवित्रम् अत्य् अव्ययम् ।  
र्व्_९,०६६।२८च् पुनान इन्दुर् इन्द्रम् आ ॥  
र्व्_९,०६६।२९अ एष सोमो अधि त्वचि गवां क्रीऌअत्य् अद्रिभिः ।  
र्व्_९,०६६।२९च् इन्द्रम् मदाय जोहुवत् ॥  
र्व्_९,०६६।३०अ यस्य ते द्युम्नवत् पयः पवमानाभृतं दिवः ।  
र्व्_९,०६६।३०च् तेन नो मृऌअ जीवसे ॥  
  
र्व्_९,०६७।०१अ त्वं सोमासि धारयुर् मन्द्र ओजिष्ठो अध्वरे ।  
र्व्_९,०६७।०१च् पवस्व मंहयद्रयिः ॥  
र्व्_९,०६७।०२अ त्वं सुतो नृमादनो दधन्वान् मत्सरिन्तमः ।  
र्व्_९,०६७।०२च् इन्द्राय सूरिर् अन्धसा ॥  
र्व्_९,०६७।०३अ त्वं सुष्वाणो अद्रिभिर् अभ्य् अर्ष कनिक्रदत् ।  
र्व्_९,०६७।०३च् द्युमन्तं शुष्मम् उत्तमम् ॥  
र्व्_९,०६७।०४अ इन्दुर् हिन्वानो अर्षति तिरो वाराण्य् अव्यया ।  
र्व्_९,०६७।०४च् हरिर् वाजम् अचिक्रदत् ॥  
र्व्_९,०६७।०५अ इन्दो व्य् अव्यम् अर्षसि वि श्रवांसि वि सौभगा ।  
र्व्_९,०६७।०५च् वि वाजान् सोम गोमतः ॥  
र्व्_९,०६७।०६अ आ न इन्दो शतग्विनं रयिं गोमन्तम् अश्विनम् ।  
र्व्_९,०६७।०६च् भरा सोम सहस्रिणम् ॥  
र्व्_९,०६७।०७अ पवमानास इन्दवस् तिरः पवित्रम् आशवः ।  
र्व्_९,०६७।०७च् इन्द्रं यामेभिर् आशत ॥  
र्व्_९,०६७।०८अ ककुहः सोम्यो रस इन्दुर् इन्द्राय पूर्व्यः ।  
र्व्_९,०६७।०८च् आयुः पवत आयवे ॥  
र्व्_९,०६७।०९अ हिन्वन्ति सूरम् उस्रयः पवमानम् मधुश्चुतम् ।  
र्व्_९,०६७।०९च् अभि गिरा सम् अस्वरन् ॥  
र्व्_९,०६७।१०अ अविता नो अजाश्वः पूषा यामनि-यामनि ।  
र्व्_९,०६७।१०च् आ भक्षत् कन्यासु नः ॥  
र्व्_९,०६७।११अ अयं सोमः कपर्दिने घृतं न पवते मधु ।  
र्व्_९,०६७।११च् आ भक्षत् कन्यासु नः ॥  
र्व्_९,०६७।१२अ अयं त आघृणे सुतो घृतं न पवते शुचि ।  
र्व्_९,०६७।१२च् आ भक्षत् कन्यासु नः ॥  
र्व्_९,०६७।१३अ वाचो जन्तुः कवीनाम् पवस्व सोम धारया ।  
र्व्_९,०६७।१३च् देवेषु रत्नधा असि ॥  
र्व्_९,०६७।१४अ आ कलशेषु धावति श्येनो वर्म वि गाहते ।  
र्व्_९,०६७।१४च् अभि द्रोणा कनिक्रदत् ॥  
र्व्_९,०६७।१५अ परि प्र सोम ते रसो ऽसर्जि कलशे सुतः ।  
र्व्_९,०६७।१५च् श्येनो न तक्तो अर्षति ॥  
र्व्_९,०६७।१६अ पवस्व सोम मन्दयन्न् इन्द्राय मधुमत्तमः ॥  
र्व्_९,०६७।१७अ असृग्रन् देववीतये वाजयन्तो रथा इव ॥  
र्व्_९,०६७।१८अ ते सुतासो मदिन्तमाः शुक्रा वायुम् असृक्षत ॥  
र्व्_९,०६७।१९अ ग्राव्णा तुन्नो अभिष्टुतः पवित्रं सोम गच्छसि ।  
र्व्_९,०६७।१९च् दधत् स्तोत्रे सुवीर्यम् ॥  
र्व्_९,०६७।२०अ एष तुन्नो अभिष्टुतः पवित्रम् अति गाहते ।  
र्व्_९,०६७।२०च् रक्षोहा वारम् अव्ययम् ॥  
र्व्_९,०६७।२१अ यद् अन्ति यच् च दूरके भयं विन्दति माम् इह ।  
र्व्_९,०६७।२१च् पवमान वि तज् जहि ॥  
र्व्_९,०६७।२२अ पवमानः सो अद्य नः पवित्रेण विचर्षणिः ।  
र्व्_९,०६७।२२च् यः पोता स पुनातु नः ॥  
र्व्_९,०६७।२३अ यत् ते पवित्रम् अर्चिष्य् अग्ने विततम् अन्तर् आ ।  
र्व्_९,०६७।२३च् ब्रह्म तेन पुनीहि नः ॥  
र्व्_९,०६७।२४अ यत् ते पवित्रम् अर्चिवद् अग्ने तेन पुनीहि नः ।  
र्व्_९,०६७।२४च् ब्रह्मसवैः पुनीहि नः ॥  
र्व्_९,०६७।२५अ उभाभ्यां देव सवितः पवित्रेण सवेन च ।  
र्व्_९,०६७।२५च् माम् पुनीहि विश्वतः ॥  
र्व्_९,०६७।२६अ त्रिभिष् ट्वं देव सवितर् वर्षिष्ठैः सोम धामभिः ।  
र्व्_९,०६७।२६च् अग्ने दक्षैः पुनीहि नः ॥  
र्व्_९,०६७।२७अ पुनन्तु मां देवजनाः पुनन्तु वसवो धिया ।  
र्व्_९,०६७।२७च् विश्वे देवाः पुनीत मा जातवेदः पुनीहि मा ॥  
र्व्_९,०६७।२८अ प्र प्यायस्व प्र स्यन्दस्व सोम विश्वेभिर् अंशुभिः ।  
र्व्_९,०६७।२८च् देवेभ्य उत्तमं हविः ॥  
र्व्_९,०६७।२९अ उप प्रियम् पनिप्नतं युवानम् आहुतीवृधम् ।  
र्व्_९,०६७।२९च् अगन्म बिभ्रतो नमः ॥  
र्व्_९,०६७।३०अ अलाय्यस्य परशुर् ननाश तम् आ पवस्व देव सोम ।  
र्व्_९,०६७।३०च् आखुं चिद् एव देव सोम ॥  
र्व्_९,०६७।३१अ यः पावमानीर् अध्येत्य् ऋषिभिः सम्भृतं रसम् ।  
र्व्_९,०६७।३१च् सर्वं स पूतम् अश्नाति स्वदितम् मातरिश्वना ॥  
र्व्_९,०६७।३२अ पावमानीर् यो अध्येत्य् ऋषिभिः सम्भृतं रसम् ।  
र्व्_९,०६७।३२च् तस्मै सरस्वती दुहे क्षीरं सर्पिर् मधूदकम् ॥  
  
र्व्_९,०६८।०१अ प्र देवम् अच्छा मधुमन्त इन्दवो ऽसिष्यदन्त गाव आ न धेनवः ।  
र्व्_९,०६८।०१च् बर्हिषदो वचनावन्त ऊधभिः परिस्रुतम् उस्रिया निर्णिजं धिरे ॥  
र्व्_९,०६८।०२अ स रोरुवद् अभि पूर्वा अचिक्रदद् उपारुहः श्रथयन् स्वादते हरिः ।  
र्व्_९,०६८।०२च् तिरः पवित्रम् परियन्न् उरु ज्रयो नि शर्याणि दधते देव आ वरम् ॥  
र्व्_९,०६८।०३अ वि यो ममे यम्या संयती मदः साकंवृधा पयसा पिन्वद् अक्षिता ।  
र्व्_९,०६८।०३च् मही अपारे रजसी विवेविदद् अभिव्रजन्न् अक्षितम् पाज आ ददे ॥  
र्व्_९,०६८।०४अ स मातरा विचरन् वाजयन्न् अपः प्र मेधिरः स्वधया पिन्वते पदम् ।  
र्व्_९,०६८।०४च् अंशुर् यवेन पिपिशे यतो नृभिः सं जामिभिर् नसते रक्षते शिरः ॥  
र्व्_९,०६८।०५अ सं दक्षेण मनसा जायते कविर् ऋतस्य गर्भो निहितो यमा परः ।  
र्व्_९,०६८।०५च् यूना ह सन्ता प्रथमं वि जज्ञतुर् गुहा हितं जनिम नेमम् उद्यतम् ॥  
र्व्_९,०६८।०६अ मन्द्रस्य रूपं विविदुर् मनीषिणः श्येनो यद् अन्धो अभरत् परावतः ।  
र्व्_९,०६८।०६च् तम् मर्जयन्त सुवृधं नदीष्व् आं उशन्तम् अंशुम् परियन्तम् ऋग्मियम् ॥  
र्व्_९,०६८।०७अ त्वाम् मृजन्ति दश योषणः सुतं सोम ऋषिभिर् मतिभिर् धीतिभिर् हितम् ।  
र्व्_९,०६८।०७च् अव्यो वारेभिर् उत देवहूतिभिर् नृभिर् यतो वाजम् आ दर्षि सातये ॥  
र्व्_९,०६८।०८अ परिप्रयन्तं वय्यं सुषंसदं सोमम् मनीषा अभ्य् अनूषत स्तुभः ।  
र्व्_९,०६८।०८च् यो धारया मधुमां ऊर्मिणा दिव इयर्ति वाचं रयिषाऌ अमर्त्यः ॥  
र्व्_९,०६८।०९अ अयं दिव इयर्ति विश्वम् आ रजः सोमः पुनानः कलशेषु सीदति ।  
र्व्_९,०६८।०९च् अद्भिर् गोभिर् मृज्यते अद्रिभिः सुतः पुनान इन्दुर् वरिवो विदत् प्रियम् ॥  
र्व्_९,०६८।१०अ एवा नः सोम परिषिच्यमानो वयो दधच् चित्रतमम् पवस्व ।  
र्व्_९,०६८।१०च् अद्वेषे द्यावापृथिवी हुवेम देवा धत्त रयिम् अस्मे सुवीरम् ॥  
  
र्व्_९,०६९।०१अ इषुर् न धन्वन् प्रति धीयते मतिर् वत्सो न मातुर् उप सर्ज्य् ऊधनि ।  
र्व्_९,०६९।०१च् उरुधारेव दुहे अग्र आयत्य् अस्य व्रतेष्व् अपि सोम इष्यते ॥  
र्व्_९,०६९।०२अ उपो मतिः पृच्यते सिच्यते मधु मन्द्राजनी चोदते अन्तर् आसनि ।  
र्व्_९,०६९।०२च् पवमानः सन्तनिः प्रघ्नताम् इव मधुमान् द्रप्सः परि वारम् अर्षति ॥  
र्व्_९,०६९।०३अ अव्ये वधूयुः पवते परि त्वचि श्रथ्नीते नप्तीर् अदितेर् ऋतं यते ।  
र्व्_९,०६९।०३च् हरिर् अक्रान् यजतः संयतो मदो नृम्णा शिशानो महिषो न शोभते ॥  
र्व्_९,०६९।०४अ उक्षा मिमाति प्रति यन्ति धेनवो देवस्य देवीर् उप यन्ति निष्कृतम् ।  
र्व्_९,०६९।०४च् अत्य् अक्रमीद् अर्जुनं वारम् अव्ययम् अत्कं न निक्तम् परि सोमो अव्यत ॥  
र्व्_९,०६९।०५अ अमृक्तेन रुशता वाससा हरिर् अमर्त्यो निर्णिजानः परि व्यत ।  
र्व्_९,०६९।०५च् दिवस् पृष्ठम् बर्हणा निर्णिजे कृतोपस्तरणं चम्वोर् नभस्मयम् ॥  
र्व्_९,०६९।०६अ सूर्यस्येव रश्मयो द्रावयित्नवो मत्सरासः प्रसुपः साकम् ईरते ।  
र्व्_९,०६९।०६च् तन्तुं ततम् परि सर्गास आशवो नेन्द्राद् ऋते पवते धाम किं चन ॥  
र्व्_९,०६९।०७अ सिन्धोर् इव प्रवणे निम्न आशवो वृषच्युता मदासो गातुम् आशत ।  
र्व्_९,०६९।०७च् शं नो निवेशे द्विपदे चतुष्पदे ऽस्मे वाजाः सोम तिष्ठन्तु कृष्टयः ॥  
र्व्_९,०६९।०८अ आ नः पवस्व वसुमद् धिरण्यवद् अश्वावद् गोमद् यवमत् सुवीर्यम् ।  
र्व्_९,०६९।०८च् यूयं हि सोम पितरो मम स्थन दिवो मूर्धानः प्रस्थिता वयस्कृतः ॥  
र्व्_९,०६९।०९अ एते सोमाः पवमानास इन्द्रं रथा इव प्र ययुः सातिम् अच्छ ।  
र्व्_९,०६९।०९च् सुताः पवित्रम् अति यन्त्य् अव्यं हित्वी वव्रिं हरितो वृष्टिम् अच्छ ॥  
र्व्_९,०६९।१०अ इन्दव् इन्द्राय बृहते पवस्व सुमृऌईको अनवद्यो रिशादाः ।  
र्व्_९,०६९।१०च् भरा चन्द्राणि गृणते वसूनि देवैर् द्यावापृथिवी प्रावतं नः ॥  
  
र्व्_९,०७०।०१अ त्रिर् अस्मै सप्त धेनवो दुदुह्रे सत्याम् आशिरम् पूर्व्ये व्योमनि ।  
र्व्_९,०७०।०१च् चत्वार्य् अन्या भुवनानि निर्णिजे चारूणि चक्रे यद् ऋतैर् अवर्धत ॥  
र्व्_९,०७०।०२अ स भिक्षमाणो अमृतस्य चारुण उभे द्यावा काव्येना वि शश्रथे ।  
र्व्_९,०७०।०२च् तेजिष्ठा अपो मंहना परि व्यत यदी देवस्य श्रवसा सदो विदुः ॥  
र्व्_९,०७०।०३अ ते अस्य सन्तु केतवो ऽमृत्यवो ऽदाभ्यासो जनुषी उभे अनु ।  
र्व्_९,०७०।०३च् येभिर् नृम्णा च देव्या च पुनत आद् इद् राजानम् मनना अगृभ्णत ॥  
र्व्_९,०७०।०४अ स मृज्यमानो दशभिः सुकर्मभिः प्र मध्यमासु मातृषु प्रमे सचा ।  
र्व्_९,०७०।०४च् व्रतानि पानो अमृतस्य चारुण उभे नृचक्षा अनु पश्यते विशौ ॥  
र्व्_९,०७०।०५अ स मर्मृजान इन्द्रियाय धायस ओभे अन्ता रोदसी हर्षते हितः ।  
र्व्_९,०७०।०५च् वृषा शुष्मेण बाधते वि दुर्मतीर् आदेदिशानः शर्यहेव शुरुधः ॥  
र्व्_९,०७०।०६अ स मातरा न ददृशान उस्रियो नानदद् एति मरुताम् इव स्वनः ।  
र्व्_९,०७०।०६च् जानन्न् ऋतम् प्रथमं यत् स्वर्णरम् प्रशस्तये कम् अवृणीत सुक्रतुः ॥  
र्व्_९,०७०।०७अ रुवति भीमो वृषभस् तविष्यया शृङ्गे शिशानो हरिणी विचक्षणः ।  
र्व्_९,०७०।०७च् आ योनिं सोमः सुकृतं नि षीदति गव्ययी त्वग् भवति निर्णिग् अव्ययी ॥  
र्व्_९,०७०।०८अ शुचिः पुनानस् तन्वम् अरेपसम् अव्ये हरिर् न्य् अधाविष्ट सानवि ।  
र्व्_९,०७०।०८च् जुष्टो मित्राय वरुणाय वायवे त्रिधातु मधु क्रियते सुकर्मभिः ॥  
र्व्_९,०७०।०९अ पवस्व सोम देववीतये वृषेन्द्रस्य हार्दि सोमधानम् आ विश ।  
र्व्_९,०७०।०९च् पुरा नो बाधाद् दुरिताति पारय क्षेत्रविद् धि दिश आहा विपृच्छते ॥  
र्व्_९,०७०।१०अ हितो न सप्तिर् अभि वाजम् अर्षेन्द्रस्येन्दो जठरम् आ पवस्व ।  
र्व्_९,०७०।१०च् नावा न सिन्धुम् अति पर्षि विद्वाञ् छूरो न युध्यन्न् अव नो निद स्पः ॥  
  
र्व्_९,०७१।०१अ आ दक्षिणा सृज्यते शुष्म्य् आसदं वेति द्रुहो रक्षसः पाति जागृविः ।  
र्व्_९,०७१।०१च् हरिर् ओपशं कृणुते नभस् पय उपस्तिरे चम्वोर् ब्रह्म निर्णिजे ॥  
र्व्_९,०७१।०२अ प्र कृष्टिहेव शूष एति रोरुवद् असुर्यं वर्णं नि रिणीते अस्य तम् ।  
र्व्_९,०७१।०२च् जहाति वव्रिम् पितुर् एति निष्कृतम् उपप्रुतं कृणुते निर्णिजं तना ॥  
र्व्_९,०७१।०३अ अद्रिभिः सुतः पवते गभस्त्योर् वृषायते नभसा वेपते मती ।  
र्व्_९,०७१।०३च् स मोदते नसते साधते गिरा नेनिक्ते अप्सु यजते परीमणि ॥  
र्व्_९,०७१।०४अ परि द्युक्षं सहसः पर्वतावृधम् मध्वः सिञ्चन्ति हर्म्यस्य सक्षणिम् ।  
र्व्_९,०७१।०४च् आ यस्मिन् गावः सुहुताद ऊधनि मूर्धञ् छ्रीणन्त्य् अग्रियं वरीमभिः ॥  
र्व्_९,०७१।०५अ सम् ई रथं न भुरिजोर् अहेषत दश स्वसारो अदितेर् उपस्थ आ ।  
र्व्_९,०७१।०५च् जिगाद् उप ज्रयति गोर् अपीच्यम् पदं यद् अस्य मतुथा अजीजनन् ॥  
र्व्_९,०७१।०६अ श्येनो न योनिं सदनं धिया कृतं हिरण्ययम् आसदं देव एषति ।  
र्व्_९,०७१।०६च् ए रिणन्ति बर्हिषि प्रियं गिराश्वो न देवां अप्य् एति यज्ञियः ॥  
र्व्_९,०७१।०७अ परा व्यक्तो अरुषो दिवः कविर् वृषा त्रिपृष्ठो अनविष्ट गा अभि ।  
र्व्_९,०७१।०७च् सहस्रणीतिर् यतिः परायती रेभो न पूर्वीर् उषसो वि राजति ॥  
र्व्_९,०७१।०८अ त्वेषं रूपं कृणुते वर्णो अस्य स यत्राशयत् समृता सेधति स्रिधः ।  
र्व्_९,०७१।०८च् अप्सा याति स्वधया दैव्यं जनं सं सुष्टुती नसते सं गोअग्रया ॥  
र्व्_९,०७१।०९अ उक्षेव यूथा परियन्न् अरावीद् अधि त्विषीर् अधित सूर्यस्य ।  
र्व्_९,०७१।०९च् दिव्यः सुपर्णो ऽव चक्षत क्षां सोमः परि क्रतुना पश्यते जाः ॥  
  
र्व्_९,०७२।०१अ हरिम् मृजन्त्य् अरुषो न युज्यते सं धेनुभिः कलशे सोमो अज्यते ।  
र्व्_९,०७२।०१च् उद् वाचम् ईरयति हिन्वते मती पुरुष्टुतस्य कति चित् परिप्रियः ॥  
र्व्_९,०७२।०२अ साकं वदन्ति बहवो मनीषिण इन्द्रस्य सोमं जठरे यद् आदुहुः ।  
र्व्_९,०७२।०२च् यदी मृजन्ति सुगभस्तयो नरः सनीऌआभिर् दशभिः काम्यम् मधु ॥  
र्व्_९,०७२।०३अ अरममाणो अत्य् एति गा अभि सूर्यस्य प्रियं दुहितुस् तिरो रवम् ।  
र्व्_९,०७२।०३च् अन्व् अस्मै जोषम् अभरद् विनङ्गृसः सं द्वयीभिः स्वसृभिः क्षेति जामिभिः ॥  
र्व्_९,०७२।०४अ नृधूतो अद्रिषुतो बर्हिषि प्रियः पतिर् गवाम् प्रदिव इन्दुर् ऋत्वियः ।  
र्व्_९,०७२।०४च् पुरन्धिवान् मनुषो यज्ञसाधनः शुचिर् धिया पवते सोम इन्द्र ते ॥  
र्व्_९,०७२।०५अ नृबाहुभ्यां चोदितो धारया सुतो ऽनुष्वधम् पवते सोम इन्द्र ते ।  
र्व्_९,०७२।०५च् आप्राः क्रतून् सम् अजैर् अध्वरे मतीर् वेर् न द्रुषच् चम्वोर् आसदद् धरिः ॥  
र्व्_९,०७२।०६अ अंशुं दुहन्ति स्तनयन्तम् अक्षितं कविं कवयो ऽपसो मनीषिणः ।  
र्व्_९,०७२।०६च् सम् ई गावो मतयो यन्ति संयत ऋतस्य योना सदने पुनर्भुवः ॥  
र्व्_९,०७२।०७अ नाभा पृथिव्या धरुणो महो दिवो ऽपाम् ऊर्मौ सिन्धुष्व् अन्तर् उक्षितः ।  
र्व्_९,०७२।०७च् इन्द्रस्य वज्रो वृषभो विभूवसुः सोमो हृदे पवते चारु मत्सरः ॥  
र्व्_९,०७२।०८अ स तू पवस्व परि पार्थिवं रज स्तोत्रे शिक्षन्न् आधून्वते च सुक्रतो ।  
र्व्_९,०७२।०८च् मा नो निर् भाग् वसुनः सादनस्पृशो रयिम् पिशङ्गम् बहुलं वसीमहि ॥  
र्व्_९,०७२।०९अ आ तू न इन्दो शतदात्व् अश्व्यं सहस्रदातु पशुमद् धिरण्यवत् ।  
र्व्_९,०७२।०९च् उप मास्व बृहती रेवतीर् इषो ऽधि स्तोत्रस्य पवमान नो गहि ॥  
  
र्व्_९,०७३।०१अ स्रक्वे द्रप्सस्य धमतः सम् अस्वरन्न् ऋतस्य योना सम् अरन्त नाभयः ।  
र्व्_९,०७३।०१च् त्रीन् स मूर्ध्नो असुरश् चक्र आरभे सत्यस्य नावः सुकृतम् अपीपरन् ॥  
र्व्_९,०७३।०२अ सम्यक् सम्यञ्चो महिषा अहेषत सिन्धोर् ऊर्माव् अधि वेना अवीविपन् ।  
र्व्_९,०७३।०२च् मधोर् धाराभिर् जनयन्तो अर्कम् इत् प्रियाम् इन्द्रस्य तन्वम् अवीवृधन् ॥  
र्व्_९,०७३।०३अ पवित्रवन्तः परि वाचम् आसते पितैषाम् प्रत्नो अभि रक्षति व्रतम् ।  
र्व्_९,०७३।०३च् महः समुद्रं वरुणस् तिरो दधे धीरा इच् छेकुर् धरुणेष्व् आरभम् ॥  
र्व्_९,०७३।०४अ सहस्रधारे ऽव ते सम् अस्वरन् दिवो नाके मधुजिह्वा असश्चतः ।  
र्व्_९,०७३।०४च् अस्य स्पशो न नि मिषन्ति भूर्णयः पदे-पदे पाशिनः सन्ति सेतवः ॥  
र्व्_९,०७३।०५अ पितुर् मातुर् अध्य् आ ये समस्वरन्न् ऋचा शोचन्तः सन्दहन्तो अव्रतान् ।  
र्व्_९,०७३।०५च् इन्द्रद्विष्टाम् अप धमन्ति मायया त्वचम् असिक्नीम् भूमनो दिवस् परि ॥  
र्व्_९,०७३।०६अ प्रत्नान् मानाद् अध्य् आ ये समस्वरञ् छ्लोकयन्त्रासो रभसस्य मन्तवः ।  
र्व्_९,०७३।०६च् अपानक्षासो बधिरा अहासत ऋतस्य पन्थां न तरन्ति दुष्कृतः ॥  
र्व्_९,०७३।०७अ सहस्रधारे वितते पवित्र आ वाचम् पुनन्ति कवयो मनीषिणः ।  
र्व्_९,०७३।०७च् रुद्रास एषाम् इषिरासो अद्रुह स्पशः स्वञ्चः सुदृशो नृचक्षसः ॥  
र्व्_९,०७३।०८अ ऋतस्य गोपा न दभाय सुक्रतुस् त्री ष पवित्रा हृद्य् अन्तर् आ दधे ।  
र्व्_९,०७३।०८च् विद्वान् स विश्वा भुवनाभि पश्यत्य् अवाजुष्टान् विध्यति कर्ते अव्रतान् ॥  
र्व्_९,०७३।०९अ ऋतस्य तन्तुर् विततः पवित्र आ जिह्वाया अग्रे वरुणस्य मायया ।  
र्व्_९,०७३।०९च् धीराश् चित् तत् समिनक्षन्त आशतात्रा कर्तम् अव पदात्य् अप्रभुः ॥  
  
र्व्_९,०७४।०१अ शिशुर् न जातो ऽव चक्रदद् वने स्वर् यद् वाज्य् अरुषः सिषासति ।  
र्व्_९,०७४।०१च् दिवो रेतसा सचते पयोवृधा तम् ईमहे सुमती शर्म सप्रथः ॥  
र्व्_९,०७४।०२अ दिवो य स्कम्भो धरुणः स्वातत आपूर्णो अंशुः पर्येति विश्वतः ।  
र्व्_९,०७४।०२च् सेमे मही रोदसी यक्षद् आवृता समीचीने दाधार सम् इषः कविः ॥  
र्व्_९,०७४।०३अ महि प्सरः सुकृतं सोम्यम् मधूर्वी गव्यूतिर् अदितेर् ऋतं यते ।  
र्व्_९,०७४।०३च् ईशे यो वृष्टेर् इत उस्रियो वृषापां नेता य इतऊतिर् ऋग्मियः ॥  
र्व्_९,०७४।०४अ आत्मन्वन् नभो दुह्यते घृतम् पय ऋतस्य नाभिर् अमृतं वि जायते ।  
र्व्_९,०७४।०४च् समीचीनाः सुदानवः प्रीणन्ति तं नरो हितम् अव मेहन्ति पेरवः ॥  
र्व्_९,०७४।०५अ अरावीद् अंशुः सचमान ऊर्मिणा देवाव्यम् मनुषे पिन्वति त्वचम् ।  
र्व्_९,०७४।०५च् दधाति गर्भम् अदितेर् उपस्थ आ येन तोकं च तनयं च धामहे ॥  
र्व्_९,०७४।०६अ सहस्रधारे ऽव ता असश्चतस् तृतीये सन्तु रजसि प्रजावतीः ।  
र्व्_९,०७४।०६च् चतस्रो नाभो निहिता अवो दिवो हविर् भरन्त्य् अमृतं घृतश्चुतः ॥  
र्व्_९,०७४।०७अ श्वेतं रूपं कृणुते यत् सिषासति सोमो मीढ्वां असुरो वेद भूमनः ।  
र्व्_९,०७४।०७च् धिया शमी सचते सेम् अभि प्रवद् दिवस् कवन्धम् अव दर्षद् उद्रिणम् ॥  
र्व्_९,०७४।०८अ अध श्वेतं कलशं गोभिर् अक्तं कार्ष्मन्न् आ वाज्य् अक्रमीत् ससवान् ।  
र्व्_९,०७४।०८च् आ हिन्विरे मनसा देवयन्तः कक्षीवते शतहिमाय गोनाम् ॥  
र्व्_९,०७४।०९अ अद्भिः सोम पपृचानस्य ते रसो ऽव्यो वारं वि पवमान धावति ।  
र्व्_९,०७४।०९च् स मृज्यमानः कविभिर् मदिन्तम स्वदस्वेन्द्राय पवमान पीतये ॥  
  
र्व्_९,०७५।०१अ अभि प्रियाणि पवते चनोहितो नामानि यह्वो अधि येषु वर्धते ।  
र्व्_९,०७५।०१च् आ सूर्यस्य बृहतो बृहन्न् अधि रथं विष्वञ्चम् अरुहद् विचक्षणः ॥  
र्व्_९,०७५।०२अ ऋतस्य जिह्वा पवते मधु प्रियं वक्ता पतिर् धियो अस्या अदाभ्यः ।  
र्व्_९,०७५।०२च् दधाति पुत्रः पित्रोर् अपीच्यं नाम तृतीयम् अधि रोचने दिवः ॥  
र्व्_९,०७५।०३अ अव द्युतानः कलशां अचिक्रदन् नृभिर् येमानः कोश आ हिरण्यये ।  
र्व्_९,०७५।०३च् अभीम् ऋतस्य दोहना अनूषताधि त्रिपृष्ठ उषसो वि राजति ॥  
र्व्_९,०७५।०४अ अद्रिभिः सुतो मतिभिश् चनोहितः प्ररोचयन् रोदसी मातरा शुचिः ।  
र्व्_९,०७५।०४च् रोमाण्य् अव्या समया वि धावति मधोर् धारा पिन्वमाना दिवे-दिवे ॥  
र्व्_९,०७५।०५अ परि सोम प्र धन्वा स्वस्तये नृभिः पुनानो अभि वासयाशिरम् ।  
र्व्_९,०७५।०५च् ये ते मदा आहनसो विहायसस् तेभिर् इन्द्रं चोदय दातवे मघम् ॥  
  
र्व्_९,०७६।०१अ धर्ता दिवः पवते कृत्व्यो रसो दक्षो देवानाम् अनुमाद्यो नृभिः ।  
र्व्_९,०७६।०१च् हरिः सृजानो अत्यो न सत्वभिर् वृथा पाजांसि कृणुते नदीष्व् आ ॥  
र्व्_९,०७६।०२अ शूरो न धत्त आयुधा गभस्त्योः स्वः सिषासन् रथिरो गविष्टिषु ।  
र्व्_९,०७६।०२च् इन्द्रस्य शुष्मम् ईरयन्न् अपस्युभिर् इन्दुर् हिन्वानो अज्यते मनीषिभिः ॥  
र्व्_९,०७६।०३अ इन्द्रस्य सोम पवमान ऊर्मिणा तविष्यमाणो जठरेष्व् आ विश ।  
र्व्_९,०७६।०३च् प्र णः पिन्व विद्युद् अभ्रेव रोदसी धिया न वाजां उप मासि शश्वतः ॥  
र्व्_९,०७६।०४अ विश्वस्य राजा पवते स्वर्दृश ऋतस्य धीतिम् ऋषिषाऌ अवीवशत् ।  
र्व्_९,०७६।०४च् यः सूर्यस्यासिरेण मृज्यते पिता मतीनाम् असमष्टकाव्यः ॥  
र्व्_९,०७६।०५अ वृषेव यूथा परि कोशम् अर्षस्य् अपाम् उपस्थे वृषभः कनिक्रदत् ।  
र्व्_९,०७६।०५च् स इन्द्राय पवसे मत्सरिन्तमो यथा जेषाम समिथे त्वोतयः ॥  
  
र्व्_९,०७७।०१अ एष प्र कोशे मधुमां अचिक्रदद् इन्द्रस्य वज्रो वपुषो वपुष्टरः ।  
र्व्_९,०७७।०१च् अभीम् ऋतस्य सुदुघा घृतश्चुतो वाश्रा अर्षन्ति पयसेव धेनवः ॥  
र्व्_९,०७७।०२अ स पूर्व्यः पवते यं दिवस् परि श्येनो मथायद् इषितस् तिरो रजः ।  
र्व्_९,०७७।०२च् स मध्व आ युवते वेविजान इत् कृशानोर् अस्तुर् मनसाह बिभ्युषा ॥  
र्व्_९,०७७।०३अ ते नः पूर्वास उपरास इन्दवो महे वाजाय धन्वन्तु गोमते ।  
र्व्_९,०७७।०३च् ईक्षेण्यासो अह्यो न चारवो ब्रह्म-ब्रह्म ये जुजुषुर् हविर्-हविः ॥  
र्व्_९,०७७।०४अ अयं नो विद्वान् वनवद् वनुष्यत इन्दुः सत्राचा मनसा पुरुष्टुतः ।  
र्व्_९,०७७।०४च् इनस्य यः सदने गर्भम् आदधे गवाम् उरुब्जम् अभ्य् अर्षति व्रजम् ॥  
र्व्_९,०७७।०५अ चक्रिर् दिवः पवते कृत्व्यो रसो महां अदब्धो वरुणो हुरुग् यते ।  
र्व्_९,०७७।०५च् असावि मित्रो वृजनेषु यज्ञियो ऽत्यो न यूथे वृषयुः कनिक्रदत् ॥  
  
र्व्_९,०७८।०१अ प्र राजा वाचं जनयन्न् असिष्यदद् अपो वसानो अभि गा इयक्षति ।  
र्व्_९,०७८।०१च् गृभ्णाति रिप्रम् अविर् अस्य तान्वा शुद्धो देवानाम् उप याति निष्कृतम् ॥  
र्व्_९,०७८।०२अ इन्द्राय सोम परि षिच्यसे नृभिर् नृचक्षा ऊर्मिः कविर् अज्यसे वने ।  
र्व्_९,०७८।०२च् पूर्वीर् हि ते स्रुतयः सन्ति यातवे सहस्रम् अश्वा हरयश् चमूषदः ॥  
र्व्_९,०७८।०३अ समुद्रिया अप्सरसो मनीषिणम् आसीना अन्तर् अभि सोमम् अक्षरन् ।  
र्व्_९,०७८।०३च् ता ईं हिन्वन्ति हर्म्यस्य सक्षणिं याचन्ते सुम्नम् पवमानम् अक्षितम् ॥  
र्व्_९,०७८।०४अ गोजिन् नः सोमो रथजिद् धिरण्यजित् स्वर्जिद् अब्जित् पवते सहस्रजित् ।  
र्व्_९,०७८।०४च् यं देवासश् चक्रिरे पीतये मदं स्वादिष्ठं द्रप्सम् अरुणम् मयोभुवम् ॥  
र्व्_९,०७८।०५अ एतानि सोम पवमानो अस्मयुः सत्यानि कृण्वन् द्रविणान्य् अर्षसि ।  
र्व्_९,०७८।०५च् जहि शत्रुम् अन्तिके दूरके च य उर्वीं गव्यूतिम् अभयं च नस् कृधि ॥  
  
र्व्_९,०७९।०१अ अचोदसो नो धन्वन्त्व् इन्दवः प्र सुवानासो बृहद्दिवेषु हरयः ।  
र्व्_९,०७९।०१च् वि च नशन् न इषो अरातयो ऽर्यो नशन्त सनिषन्त नो धियः ॥  
र्व्_९,०७९।०२अ प्र णो धन्वन्त्व् इन्दवो मदच्युतो धना वा येभिर् अर्वतो जुनीमसि ।  
र्व्_९,०७९।०२च् तिरो मर्तस्य कस्य चित् परिह्वृतिं वयं धनानि विश्वधा भरेमहि ॥  
र्व्_९,०७९।०३अ उत स्वस्या अरात्या अरिर् हि ष उतान्यस्या अरात्या वृको हि षः ।  
र्व्_९,०७९।०३च् धन्वन् न तृष्णा सम् अरीत तां अभि सोम जहि पवमान दुराध्यः ॥  
र्व्_९,०७९।०४अ दिवि ते नाभा परमो य आददे पृथिव्यास् ते रुरुहुः सानवि क्षिपः ।  
र्व्_९,०७९।०४च् अद्रयस् त्वा बप्सति गोर् अधि त्वच्य् अप्सु त्वा हस्तैर् दुदुहुर् मनीषिणः ॥  
र्व्_९,०७९।०५अ एवा त इन्दो सुभ्वं सुपेशसं रसं तुञ्जन्ति प्रथमा अभिश्रियः ।  
र्व्_९,०७९।०५च् निदं-निदम् पवमान नि तारिष आविस् ते शुष्मो भवतु प्रियो मदः ॥  
  
र्व्_९,०८०।०१अ सोमस्य धारा पवते नृचक्षस ऋतेन देवान् हवते दिवस् परि ।  
र्व्_९,०८०।०१च् बृहस्पते रवथेना वि दिद्युते समुद्रासो न सवनानि विव्यचुः ॥  
र्व्_९,०८०।०२अ यं त्वा वाजिन्न् अघ्न्या अभ्य् अनूषतायोहतं योनिम् आ रोहसि द्युमान् ।  
र्व्_९,०८०।०२च् मघोनाम् आयुः प्रतिरन् महि श्रव इन्द्राय सोम पवसे वृषा मदः ॥  
र्व्_९,०८०।०३अ एन्द्रस्य कुक्षा पवते मदिन्तम ऊर्जं वसानः श्रवसे सुमङ्गलः ।  
र्व्_९,०८०।०३च् प्रत्यङ् स विश्वा भुवनाभि पप्रथे क्रीऌअन् हरिर् अत्यः स्यन्दते वृषा ॥  
र्व्_९,०८०।०४अ तं त्वा देवेभ्यो मधुमत्तमं नरः सहस्रधारं दुहते दश क्षिपः ।  
र्व्_९,०८०।०४च् नृभिः सोम प्रच्युतो ग्रावभिः सुतो विश्वान् देवां आ पवस्वा सहस्रजित् ॥  
र्व्_९,०८०।०५अ तं त्वा हस्तिनो मधुमन्तम् अद्रिभिर् दुहन्त्य् अप्सु वृषभं दश क्षिपः ।  
र्व्_९,०८०।०५च् इन्द्रं सोम मादयन् दैव्यं जनं सिन्धोर् इवोर्मिः पवमानो अर्षसि ॥  
  
र्व्_९,०८१।०१अ प्र सोमस्य पवमानस्योर्मय इन्द्रस्य यन्ति जठरं सुपेशसः ।  
र्व्_९,०८१।०१च् दध्ना यद् ईम् उन्नीता यशसा गवां दानाय शूरम् उदमन्दिषुः सुताः ॥  
र्व्_९,०८१।०२अ अच्छा हि सोमः कलशां असिष्यदद् अत्यो न वोऌहा रघुवर्तनिर् वृषा ।  
र्व्_९,०८१।०२च् अथा देवानाम् उभयस्य जन्मनो विद्वां अश्नोत्य् अमुत इतश् च यत् ॥  
र्व्_९,०८१।०३अ आ नः सोम पवमानः किरा वस्व् इन्दो भव मघवा राधसो महः ।  
र्व्_९,०८१।०३च् शिक्षा वयोधो वसवे सु चेतुना मा नो गयम् आरे अस्मत् परा सिचः ॥  
र्व्_९,०८१।०४अ आ नः पूषा पवमानः सुरातयो मित्रो गच्छन्तु वरुणः सजोषसः ।  
र्व्_९,०८१।०४च् बृहस्पतिर् मरुतो वायुर् अश्विना त्वष्टा सविता सुयमा सरस्वती ॥  
र्व्_९,०८१।०५अ उभे द्यावापृथिवी विश्वमिन्वे अर्यमा देवो अदितिर् विधाता ।  
र्व्_९,०८१।०५च् भगो नृशंस उर्व् अन्तरिक्षं विश्वे देवाः पवमानं जुषन्त ॥  
  
र्व्_९,०८२।०१अ असावि सोमो अरुषो वृषा हरी राजेव दस्मो अभि गा अचिक्रदत् ।  
र्व्_९,०८२।०१च् पुनानो वारम् पर्य् एत्य् अव्ययं श्येनो न योनिं घृतवन्तम् आसदम् ॥  
र्व्_९,०८२।०२अ कविर् वेधस्या पर्य् एषि माहिनम् अत्यो न मृष्टो अभि वाजम् अर्षसि ।  
र्व्_९,०८२।०२च् अपसेधन् दुरिता सोम मृऌअय घृतं वसानः परि यासि निर्णिजम् ॥  
र्व्_९,०८२।०३अ पर्जन्यः पिता महिषस्य पर्णिनो नाभा पृथिव्या गिरिषु क्षयं दधे ।  
र्व्_९,०८२।०३च् स्वसार आपो अभि गा उतासरन् सं ग्रावभिर् नसते वीते अध्वरे ॥  
र्व्_९,०८२।०४अ जायेव पत्याव् अधि शेव मंहसे पज्राया गर्भ शृणुहि ब्रवीमि ते ।  
र्व्_९,०८२।०४च् अन्तर् वाणीषु प्र चरा सु जीवसे ऽनिन्द्यो वृजने सोम जागृहि ॥  
र्व्_९,०८२।०५अ यथा पूर्वेभ्यः शतसा अमृध्रः सहस्रसाः पर्यया वाजम् इन्दो ।  
र्व्_९,०८२।०५च् एवा पवस्व सुविताय नव्यसे तव व्रतम् अन्व् आपः सचन्ते ॥  
  
र्व्_९,०८३।०१अ पवित्रं ते विततम् ब्रह्मणस् पते प्रभुर् गात्राणि पर्य् एषि विश्वतः ।  
र्व्_९,०८३।०१च् अतप्ततनूर् न तद् आमो अश्नुते शृतास इद् वहन्तस् तत् सम् आशत ॥  
र्व्_९,०८३।०२अ तपोष् पवित्रं विततं दिवस् पदे शोचन्तो अस्य तन्तवो व्य् अस्थिरन् ।  
र्व्_९,०८३।०२च् अवन्त्य् अस्य पवीतारम् आशवो दिवस् पृष्ठम् अधि तिष्ठन्ति चेतसा ॥  
र्व्_९,०८३।०३अ अरूरुचद् उषसः पृश्निर् अग्रिय उक्षा बिभर्ति भुवनानि वाजयुः ।  
र्व्_९,०८३।०३च् मायाविनो ममिरे अस्य मायया नृचक्षसः पितरो गर्भम् आ दधुः ॥  
र्व्_९,०८३।०४अ गन्धर्व इत्था पदम् अस्य रक्षति पाति देवानां जनिमान्य् अद्भुतः ।  
र्व्_९,०८३।०४च् गृभ्णाति रिपुं निधया निधापतिः सुकृत्तमा मधुनो भक्षम् आशत ॥  
र्व्_९,०८३।०५अ हविर् हविष्मो महि सद्म दैव्यं नभो वसानः परि यास्य् अध्वरम् ।  
र्व्_९,०८३।०५च् राजा पवित्ररथो वाजम् आरुहः सहस्रभृष्टिर् जयसि श्रवो बृहत् ॥  
  
र्व्_९,०८४।०१अ पवस्व देवमादनो विचर्षणिर् अप्सा इन्द्राय वरुणाय वायवे ।  
र्व्_९,०८४।०१च् कृधी नो अद्य वरिवः स्वस्तिमद् उरुक्षितौ गृणीहि दैव्यं जनम् ॥  
र्व्_९,०८४।०२अ आ यस् तस्थौ भुवनान्य् अमर्त्यो विश्वानि सोमः परि तान्य् अर्षति ।  
र्व्_९,०८४।०२च् कृण्वन् सञ्चृतं विचृतम् अभिष्टय इन्दुः सिषक्त्य् उषसं न सूर्यः ॥  
र्व्_९,०८४।०३अ आ यो गोभिः सृज्यत ओषधीष्व् आ देवानां सुम्न इषयन्न् उपावसुः ।  
र्व्_९,०८४।०३च् आ विद्युता पवते धारया सुत इन्द्रं सोमो मादयन् दैव्यं जनम् ॥  
र्व्_९,०८४।०४अ एष स्य सोमः पवते सहस्रजिद् धिन्वानो वाचम् इषिराम् उषर्बुधम् ।  
र्व्_९,०८४।०४च् इन्दुः समुद्रम् उद् इयर्ति वायुभिर् एन्द्रस्य हार्दि कलशेषु सीदति ॥  
र्व्_९,०८४।०५अ अभि त्यं गावः पयसा पयोवृधं सोमं श्रीणन्ति मतिभिः स्वर्विदम् ।  
र्व्_९,०८४।०५च् धनञ्जयः पवते कृत्व्यो रसो विप्रः कविः काव्येना स्वर्चनाः ॥  
  
र्व्_९,०८५।०१अ इन्द्राय सोम सुषुतः परि स्रवापामीवा भवतु रक्षसा सह ।  
र्व्_९,०८५।०१च् मा ते रसस्य मत्सत द्वयाविनो द्रविणस्वन्त इह सन्त्व् इन्दवः ॥  
र्व्_९,०८५।०२अ अस्मान् समर्ये पवमान चोदय दक्षो देवानाम् असि हि प्रियो मदः ।  
र्व्_९,०८५।०२च् जहि शत्रूंर् अभ्य् आ भन्दनायतः पिबेन्द्र सोमम् अव नो मृधो जहि ॥  
र्व्_९,०८५।०३अ अदब्ध इन्दो पवसे मदिन्तम आत्मेन्द्रस्य भवसि धासिर् उत्तमः ।  
र्व्_९,०८५।०३च् अभि स्वरन्ति बहवो मनीषिणो राजानम् अस्य भुवनस्य निंसते ॥  
र्व्_९,०८५।०४अ सहस्रणीथः शतधारो अद्भुत इन्द्रायेन्दुः पवते काम्यम् मधु ।  
र्व्_९,०८५।०४च् जयन् क्षेत्रम् अभ्य् अर्षा जयन्न् अप उरुं नो गातुं कृणु सोम मीढ्वः ॥  
र्व्_९,०८५।०५अ कनिक्रदत् कलशे गोभिर् अज्यसे व्य् अव्ययं समया वारम् अर्षसि ।  
र्व्_९,०८५।०५च् मर्मृज्यमानो अत्यो न सानसिर् इन्द्रस्य सोम जठरे सम् अक्षरः ॥  
र्व्_९,०८५।०६अ स्वादुः पवस्व दिव्याय जन्मने स्वादुर् इन्द्राय सुहवीतुनाम्ने ।  
र्व्_९,०८५।०६च् स्वादुर् मित्राय वरुणाय वायवे बृहस्पतये मधुमां अदाभ्यः ॥  
र्व्_९,०८५।०७अ अत्यम् मृजन्ति कलशे दश क्षिपः प्र विप्राणाम् मतयो वाच ईरते ।  
र्व्_९,०८५।०७च् पवमाना अभ्य् अर्षन्ति सुष्टुतिम् एन्द्रं विशन्ति मदिरास इन्दवः ॥  
र्व्_९,०८५।०८अ पवमानो अभ्य् अर्षा सुवीर्यम् उर्वीं गव्यूतिम् महि शर्म सप्रथः ।  
र्व्_९,०८५।०८च् माकिर् नो अस्य परिषूतिर् ईशतेन्दो जयेम त्वया धनं-धनम् ॥  
र्व्_९,०८५।०९अ अधि द्याम् अस्थाद् वृषभो विचक्षणो ऽरूरुचद् वि दिवो रोचना कविः ।  
र्व्_९,०८५।०९च् राजा पवित्रम् अत्य् एति रोरुवद् दिवः पीयूषं दुहते नृचक्षसः ॥  
र्व्_९,०८५।१०अ दिवो नाके मधुजिह्वा असश्चतो वेना दुहन्त्य् उक्षणं गिरिष्ठाम् ।  
र्व्_९,०८५।१०च् अप्सु द्रप्सं वावृधानं समुद्र आ सिन्धोर् ऊर्मा मधुमन्तम् पवित्र आ ॥  
र्व्_९,०८५।११अ नाके सुपर्णम् उपपप्तिवांसं गिरो वेनानाम् अकृपन्त पूर्वीः ।  
र्व्_९,०८५।११च् शिशुं रिहन्ति मतयः पनिप्नतं हिरण्ययं शकुनं क्षामणि स्थाम् ॥  
र्व्_९,०८५।१२अ ऊर्ध्वो गन्धर्वो अधि नाके अस्थाद् विश्वा रूपा प्रतिचक्षाणो अस्य ।  
र्व्_९,०८५।१२च् भानुः शुक्रेण शोचिषा व्य् अद्यौत् प्रारूरुचद् रोदसी मातरा शुचिः ॥  
  
र्व्_९,०८६।०१अ प्र त आशवः पवमान धीजवो मदा अर्षन्ति रघुजा इव त्मना ।  
र्व्_९,०८६।०१च् दिव्याः सुपर्णा मधुमन्त इन्दवो मदिन्तमासः परि कोशम् आसते ॥  
र्व्_९,०८६।०२अ प्र ते मदासो मदिरास आशवो ऽसृक्षत रथ्यासो यथा पृथक् ।  
र्व्_९,०८६।०२च् धेनुर् न वत्सम् पयसाभि वज्रिणम् इन्द्रम् इन्दवो मधुमन्त ऊर्मयः ॥  
र्व्_९,०८६।०३अ अत्यो न हियानो अभि वाजम् अर्ष स्वर्वित् कोशं दिवो अद्रिमातरम् ।  
र्व्_९,०८६।०३च् वृषा पवित्रे अधि सानो अव्यये सोमः पुनान इन्द्रियाय धायसे ॥  
र्व्_९,०८६।०४अ प्र त आश्विनीः पवमान धीजुवो दिव्या असृग्रन् पयसा धरीमणि ।  
र्व्_९,०८६।०४च् प्रान्तर् ऋषय स्थाविरीर् असृक्षत ये त्वा मृजन्त्य् ऋषिषाण वेधसः ॥  
र्व्_९,०८६।०५अ विश्वा धामानि विश्वचक्ष ऋभ्वसः प्रभोस् ते सतः परि यन्ति केतवः ।  
र्व्_९,०८६।०५च् व्यानशिः पवसे सोम धर्मभिः पतिर् विश्वस्य भुवनस्य राजसि ॥  
र्व्_९,०८६।०६अ उभयतः पवमानस्य रश्मयो ध्रुवस्य सतः परि यन्ति केतवः ।  
र्व्_९,०८६।०६च् यदी पवित्रे अधि मृज्यते हरिः सत्ता नि योना कलशेषु सीदति ॥  
र्व्_९,०८६।०७अ यज्ञस्य केतुः पवते स्वध्वरः सोमो देवानाम् उप याति निष्कृतम् ।  
र्व्_९,०८६।०७च् सहस्रधारः परि कोशम् अर्षति वृषा पवित्रम् अत्य् एति रोरुवत् ॥  
र्व्_९,०८६।०८अ राजा समुद्रं नद्यो वि गाहते ऽपाम् ऊर्मिं सचते सिन्धुषु श्रितः ।  
र्व्_९,०८६।०८च् अध्य् अस्थात् सानु पवमानो अव्ययं नाभा पृथिव्या धरुणो महो दिवः ॥  
र्व्_९,०८६।०९अ दिवो न सानु स्तनयन्न् अचिक्रदद् द्यौश् च यस्य पृथिवी च धर्मभिः ।  
र्व्_९,०८६।०९च् इन्द्रस्य सख्यम् पवते विवेविदत् सोमः पुनानः कलशेषु सीदति ॥  
र्व्_९,०८६।१०अ ज्योतिर् यज्ञस्य पवते मधु प्रियम् पिता देवानां जनिता विभूवसुः ।  
र्व्_९,०८६।१०च् दधाति रत्नं स्वधयोर् अपीच्यम् मदिन्तमो मत्सर इन्द्रियो रसः ॥  
र्व्_९,०८६।११अ अभिक्रन्दन् कलशं वाज्य् अर्षति पतिर् दिवः शतधारो विचक्षणः ।  
र्व्_९,०८६।११च् हरिर् मित्रस्य सदनेषु सीदति मर्मृजानो ऽविभिः सिन्धुभिर् वृषा ॥  
र्व्_९,०८६।१२अ अग्रे सिन्धूनाम् पवमानो अर्षत्य् अग्रे वाचो अग्रियो गोषु गच्छति ।  
र्व्_९,०८६।१२च् अग्रे वाजस्य भजते महाधनं स्वायुधः सोतृभिः पूयते वृषा ॥  
र्व्_९,०८६।१३अ अयम् मतवाञ् छकुनो यथा हितो ऽव्ये ससार पवमान ऊर्मिणा ।  
र्व्_९,०८६।१३च् तव क्रत्वा रोदसी अन्तरा कवे शुचिर् धिया पवते सोम इन्द्र ते ॥  
र्व्_९,०८६।१४अ द्रापिं वसानो यजतो दिविस्पृशम् अन्तरिक्षप्रा भुवनेष्व् अर्पितः ।  
र्व्_९,०८६।१४च् स्वर् जज्ञानो नभसाभ्य् अक्रमीत् प्रत्नम् अस्य पितरम् आ विवासति ॥  
र्व्_९,०८६।१५अ सो अस्य विशे महि शर्म यच्छति यो अस्य धाम प्रथमं व्यानशे ।  
र्व्_९,०८६।१५च् पदं यद् अस्य परमे व्योमन्य् अतो विश्वा अभि सं याति संयतः ॥  
र्व्_९,०८६।१६अ प्रो अयासीद् इन्दुर् इन्द्रस्य निष्कृतं सखा सख्युर् न प्र मिनाति सङ्गिरम् ।  
र्व्_९,०८६।१६च् मर्य इव युवतिभिः सम् अर्षति सोमः कलशे शतयाम्ना पथा ॥  
र्व्_९,०८६।१७अ प्र वो धियो मन्द्रयुवो विपन्युवः पनस्युवः संवसनेष्व् अक्रमुः ।  
र्व्_९,०८६।१७च् सोमम् मनीषा अभ्य् अनूषत स्तुभो ऽभि धेनवः पयसेम् अशिश्रयुः ॥  
र्व्_९,०८६।१८अ आ नः सोम संयतम् पिप्युषीम् इषम् इन्दो पवस्व पवमानो अस्रिधम् ।  
र्व्_९,०८६।१८च् या नो दोहते त्रिर् अहन्न् असश्चुषी क्षुमद् वाजवन् मधुमत् सुवीर्यम् ॥  
र्व्_९,०८६।१९अ वृषा मतीनाम् पवते विचक्षणः सोमो अह्नः प्रतरीतोषसो दिवः ।  
र्व्_९,०८६।१९च् क्राणा सिन्धूनां कलशां अवीवशद् इन्द्रस्य हार्द्य् आविशन् मनीषिभिः ॥  
र्व्_९,०८६।२०अ मनीषिभिः पवते पूर्व्यः कविर् नृभिर् यतः परि कोशां अचिक्रदत् ।  
र्व्_९,०८६।२०च् त्रितस्य नाम जनयन् मधु क्षरद् इन्द्रस्य वायोः सख्याय कर्तवे ॥  
र्व्_९,०८६।२१अ अयम् पुनान उषसो वि रोचयद् अयं सिन्धुभ्यो अभवद् उ लोककृत् ।  
र्व्_९,०८६।२१च् अयं त्रिः सप्त दुदुहान आशिरं सोमो हृदे पवते चारु मत्सरः ॥  
र्व्_९,०८६।२२अ पवस्व सोम दिव्येषु धामसु सृजान इन्दो कलशे पवित्र आ ।  
र्व्_९,०८६।२२च् सीदन्न् इन्द्रस्य जठरे कनिक्रदन् नृभिर् यतः सूर्यम् आरोहयो दिवि ॥  
र्व्_९,०८६।२३अ अद्रिभिः सुतः पवसे पवित्र आं इन्दव् इन्द्रस्य जठरेष्व् आविशन् ।  
र्व्_९,०८६।२३च् त्वं नृचक्षा अभवो विचक्षण सोम गोत्रम् अङ्गिरोभ्यो ऽवृणोर् अप ॥  
र्व्_९,०८६।२४अ त्वां सोम पवमानं स्वाध्यो ऽनु विप्रासो अमदन्न् अवस्यवः ।  
र्व्_९,०८६।२४च् त्वां सुपर्ण आभरद् दिवस् परीन्दो विश्वाभिर् मतिभिः परिष्कृतम् ॥  
र्व्_९,०८६।२५अ अव्ये पुनानम् परि वार ऊर्मिणा हरिं नवन्ते अभि सप्त धेनवः ।  
र्व्_९,०८६।२५च् अपाम् उपस्थे अध्य् आयवः कविम् ऋतस्य योना महिषा अहेषत ॥  
र्व्_९,०८६।२६अ इन्दुः पुनानो अति गाहते मृधो विश्वानि कृण्वन् सुपथानि यज्यवे ।  
र्व्_९,०८६।२६च् गाः कृण्वानो निर्णिजं हर्यतः कविर् अत्यो न क्रीऌअन् परि वारम् अर्षति ॥  
र्व्_९,०८६।२७अ असश्चतः शतधारा अभिश्रियो हरिं नवन्ते ऽव ता उदन्युवः ।  
र्व्_९,०८६।२७च् क्षिपो मृजन्ति परि गोभिर् आवृतं तृतीये पृष्ठे अधि रोचने दिवः ॥  
र्व्_९,०८६।२८अ तवेमाः प्रजा दिव्यस्य रेतसस् त्वं विश्वस्य भुवनस्य राजसि ।  
र्व्_९,०८६।२८च् अथेदं विश्वम् पवमान ते वशे त्वम् इन्दो प्रथमो धामधा असि ॥  
र्व्_९,०८६।२९अ त्वं समुद्रो असि विश्ववित् कवे तवेमाः पञ्च प्रदिशो विधर्मणि ।  
र्व्_९,०८६।२९च् त्वं द्यां च पृथिवीं चाति जभ्रिषे तव ज्योतींषि पवमान सूर्यः ॥  
र्व्_९,०८६।३०अ त्वम् पवित्रे रजसो विधर्मणि देवेभ्यः सोम पवमान पूयसे ।  
र्व्_९,०८६।३०च् त्वाम् उशिजः प्रथमा अगृभ्णत तुभ्येमा विश्वा भुवनानि येमिरे ॥  
र्व्_९,०८६।३१अ प्र रेभ एत्य् अति वारम् अव्ययं वृषा वनेष्व् अव चक्रदद् धरिः ।  
र्व्_९,०८६।३१च् सं धीतयो वावशाना अनूषत शिशुं रिहन्ति मतयः पनिप्नतम् ॥  
र्व्_९,०८६।३२अ स सूर्यस्य रश्मिभिः परि व्यत तन्तुं तन्वानस् त्रिवृतं यथा विदे ।  
र्व्_९,०८६।३२च् नयन्न् ऋतस्य प्रशिषो नवीयसीः पतिर् जनीनाम् उप याति निष्कृतम् ॥  
र्व्_९,०८६।३३अ राजा सिन्धूनाम् पवते पतिर् दिव ऋतस्य याति पथिभिः कनिक्रदत् ।  
र्व्_९,०८६।३३च् सहस्रधारः परि षिच्यते हरिः पुनानो वाचं जनयन्न् उपावसुः ॥  
र्व्_९,०८६।३४अ पवमान मह्य् अर्णो वि धावसि सूरो न चित्रो अव्ययानि पव्यया ।  
र्व्_९,०८६।३४च् गभस्तिपूतो नृभिर् अद्रिभिः सुतो महे वाजाय धन्याय धन्वसि ॥  
र्व्_९,०८६।३५अ इषम् ऊर्जम् पवमानाभ्य् अर्षसि श्येनो न वंसु कलशेषु सीदसि ।  
र्व्_९,०८६।३५च् इन्द्राय मद्वा मद्यो मदः सुतो दिवो विष्टम्भ उपमो विचक्षणः ॥  
र्व्_९,०८६।३६अ सप्त स्वसारो अभि मातरः शिशुं नवं जज्ञानं जेन्यं विपश्चितम् ।  
र्व्_९,०८६।३६च् अपां गन्धर्वं दिव्यं नृचक्षसं सोमं विश्वस्य भुवनस्य राजसे ॥  
र्व्_९,०८६।३७अ ईशान इमा भुवनानि वीयसे युजान इन्दो हरितः सुपर्ण्यः ।  
र्व्_९,०८६।३७च् तास् ते क्षरन्तु मधुमद् घृतम् पयस् तव व्रते सोम तिष्ठन्तु कृष्टयः ॥  
र्व्_९,०८६।३८अ त्वं नृचक्षा असि सोम विश्वतः पवमान वृषभ ता वि धावसि ।  
र्व्_९,०८६।३८च् स नः पवस्व वसुमद् धिरण्यवद् वयं स्याम भुवनेषु जीवसे ॥  
र्व्_९,०८६।३९अ गोवित् पवस्व वसुविद् धिरण्यविद् रेतोधा इन्दो भुवनेष्व् अर्पितः ।  
र्व्_९,०८६।३९च् त्वं सुवीरो असि सोम विश्ववित् तं त्वा विप्रा उप गिरेम आसते ॥  
र्व्_९,०८६।४०अ उन् मध्व ऊर्मिर् वनना अतिष्ठिपद् अपो वसानो महिषो वि गाहते ।  
र्व्_९,०८६।४०च् राजा पवित्ररथो वाजम् आरुहत् सहस्रभृष्टिर् जयति श्रवो बृहत् ॥  
र्व्_९,०८६।४१अ स भन्दना उद् इयर्ति प्रजावतीर् विश्वायुर् विश्वाः सुभरा अहर्दिवि ।  
र्व्_९,०८६।४१च् ब्रह्म प्रजावद् रयिम् अश्वपस्त्यम् पीत इन्दव् इन्द्रम् अस्मभ्यं याचतात् ॥  
र्व्_९,०८६।४२अ सो अग्रे अह्नां हरिर् हर्यतो मदः प्र चेतसा चेतयते अनु द्युभिः ।  
र्व्_९,०८६।४२च् द्वा जना यातयन्न् अन्तर् ईयते नरा च शंसं दैव्यं च धर्तरि ॥  
र्व्_९,०८६।४३अ अञ्जते व्य् अञ्जते सम् अञ्जते क्रतुं रिहन्ति मधुनाभ्य् अञ्जते ।  
र्व्_९,०८६।४३च् सिन्धोर् उच्छ्वासे पतयन्तम् उक्षणं हिरण्यपावाः पशुम् आसु गृभ्णते ॥  
र्व्_९,०८६।४४अ विपश्चिते पवमानाय गायत मही न धारात्य् अन्धो अर्षति ।  
र्व्_९,०८६।४४च् अहिर् न जूर्णाम् अति सर्पति त्वचम् अत्यो न क्रीऌअन्न् असरद् वृषा हरिः ॥  
र्व्_९,०८६।४५अ अग्रेगो राजाप्यस् तविष्यते विमानो अह्नाम् भुवनेष्व् अर्पितः ।  
र्व्_९,०८६।४५च् हरिर् घृतस्नुः सुदृशीको अर्णवो ज्योतीरथः पवते राय ओक्यः ॥  
र्व्_९,०८६।४६अ असर्जि स्कम्भो दिव उद्यतो मदः परि त्रिधातुर् भुवनान्य् अर्षति ।  
र्व्_९,०८६।४६च् अंशुं रिहन्ति मतयः पनिप्नतं गिरा यदि निर्णिजम् ऋग्मिणो ययुः ॥  
र्व्_९,०८६।४७अ प्र ते धारा अत्य् अण्वानि मेष्यः पुनानस्य संयतो यन्ति रंहयः ।  
र्व्_९,०८६।४७च् यद् गोभिर् इन्दो चम्वोः समज्यस आ सुवानः सोम कलशेषु सीदसि ॥  
र्व्_९,०८६।४८अ पवस्व सोम क्रतुविन् न उक्थ्यो ऽव्यो वारे परि धाव मधु प्रियम् ।  
र्व्_९,०८६।४८च् जहि विश्वान् रक्षस इन्दो अत्रिणो बृहद् वदेम विदथे सुवीराः ॥  
  
र्व्_९,०८७।०१अ प्र तु द्रव परि कोशं नि षीद नृभिः पुनानो अभि वाजम् अर्ष ।  
र्व्_९,०८७।०१च् अश्वं न त्वा वाजिनम् मर्जयन्तो ऽच्छा बर्ही रशनाभिर् नयन्ति ॥  
र्व्_९,०८७।०२अ स्वायुधः पवते देव इन्दुर् अशस्तिहा वृजनं रक्षमाणः ।  
र्व्_९,०८७।०२च् पिता देवानां जनिता सुदक्षो विष्टम्भो दिवो धरुणः पृथिव्याः ॥  
र्व्_९,०८७।०३अ ऋषिर् विप्रः पुरएता जनानाम् ऋभुर् धीर उशना काव्येन ।  
र्व्_९,०८७।०३च् स चिद् विवेद निहितं यद् आसाम् अपीच्यं गुह्यं नाम गोनाम् ॥  
र्व्_९,०८७।०४अ एष स्य ते मधुमां इन्द्र सोमो वृषा वृष्णे परि पवित्रे अक्षाः ।  
र्व्_९,०८७।०४च् सहस्रसाः शतसा भूरिदावा शश्वत्तमम् बर्हिर् आ वाज्य् अस्थात् ॥  
र्व्_९,०८७।०५अ एते सोमा अभि गव्या सहस्रा महे वाजायामृताय श्रवांसि ।  
र्व्_९,०८७।०५च् पवित्रेभिः पवमाना असृग्रञ् छ्रवस्यवो न पृतनाजो अत्याः ॥  
र्व्_९,०८७।०६अ परि हि ष्मा पुरुहूतो जनानां विश्वासरद् भोजना पूयमानः ।  
र्व्_९,०८७।०६च् अथा भर श्येनभृत प्रयांसि रयिं तुञ्जानो अभि वाजम् अर्ष ॥  
र्व्_९,०८७।०७अ एष सुवानः परि सोमः पवित्रे सर्गो न सृष्टो अदधावद् अर्वा ।  
र्व्_९,०८७।०७च् तिग्मे शिशानो महिषो न शृङ्गे गा गव्यन्न् अभि शूरो न सत्वा ॥  
र्व्_९,०८७।०८अ एषा ययौ परमाद् अन्तर् अद्रेः कूचित् सतीर् ऊर्वे गा विवेद ।  
र्व्_९,०८७।०८च् दिवो न विद्युत् स्तनयन्त्य् अभ्रैः सोमस्य ते पवत इन्द्र धारा ॥  
र्व्_९,०८७।०९अ उत स्म राशिम् परि यासि गोनाम् इन्द्रेण सोम सरथम् पुनानः ।  
र्व्_९,०८७।०९च् पूर्वीर् इषो बृहतीर् जीरदानो शिक्षा शचीवस् तव ता उपष्टुत् ॥  
  
र्व्_९,०८८।०१अ अयं सोम इन्द्र तुभ्यं सुन्वे तुभ्यम् पवते त्वम् अस्य पाहि ।  
र्व्_९,०८८।०१च् त्वं ह यं चकृषे त्वं ववृष इन्दुम् मदाय युज्याय सोमम् ॥  
र्व्_९,०८८।०२अ स ईं रथो न भुरिषाऌ अयोजि महः पुरूणि सातये वसूनि ।  
र्व्_९,०८८।०२च् आद् ईं विश्वा नहुष्याणि जाता स्वर्षाता वन ऊर्ध्वा नवन्त ॥  
र्व्_९,०८८।०३अ वायुर् न यो नियुत्वां इष्टयामा नासत्येव हव आ शम्भविष्ठः ।  
र्व्_९,०८८।०३च् विश्ववारो द्रविणोदा इव त्मन् पूषेव धीजवनो ऽसि सोम ॥  
र्व्_९,०८८।०४अ इन्द्रो न यो महा कर्माणि चक्रिर् हन्ता वृत्राणाम् असि सोम पूर्भित् ।  
र्व्_९,०८८।०४च् पैद्वो न हि त्वम् अहिनाम्नां हन्ता विश्वस्यासि सोम दस्योः ॥  
र्व्_९,०८८।०५अ अग्निर् न यो वन आ सृज्यमानो वृथा पाजांसि कृणुते नदीषु ।  
र्व्_९,०८८।०५च् जनो न युध्वा महत उपब्दिर् इयर्ति सोमः पवमान ऊर्मिम् ॥  
र्व्_९,०८८।०६अ एते सोमा अति वाराण्य् अव्या दिव्या न कोशासो अभ्रवर्षाः ।  
र्व्_९,०८८।०६च् वृथा समुद्रं सिन्धवो न नीचीः सुतासो अभि कलशां असृग्रन् ॥  
र्व्_९,०८८।०७अ शुष्मी शर्धो न मारुतम् पवस्वानभिशस्ता दिव्या यथा विट् ।  
र्व्_९,०८८।०७च् आपो न मक्षू सुमतिर् भवा नः सहस्राप्साः पृतनाषाण् न यज्ञः ॥  
र्व्_९,०८८।०८अ राज्ञो नु ते वरुणस्य व्रतानि बृहद् गभीरं तव सोम धाम ।  
र्व्_९,०८८।०८च् शुचिष् ट्वम् असि प्रियो न मित्रो दक्षाय्यो अर्यमेवासि सोम ॥  
  
र्व्_९,०८९।०१अ प्रो स्य वह्निः पथ्याभिर् अस्यान् दिवो न वृष्टिः पवमानो अक्षाः ।  
र्व्_९,०८९।०१च् सहस्रधारो असदन् न्य् अस्मे मातुर् उपस्थे वन आ च सोमः ॥  
र्व्_९,०८९।०२अ राजा सिन्धूनाम् अवसिष्ट वास ऋतस्य नावम् आरुहद् रजिष्ठाम् ।  
र्व्_९,०८९।०२च् अप्सु द्रप्सो वावृधे श्येनजूतो दुह ईम् पिता दुह ईम् पितुर् जाम् ॥  
र्व्_९,०८९।०३अ सिंहं नसन्त मध्वो अयासं हरिम् अरुषं दिवो अस्य पतिम् ।  
र्व्_९,०८९।०३च् शूरो युत्सु प्रथमः पृच्छते गा अस्य चक्षसा परि पात्य् उक्षा ॥  
र्व्_९,०८९।०४अ मधुपृष्ठं घोरम् अयासम् अश्वं रथे युञ्जन्त्य् उरुचक्र ऋष्वम् ।  
र्व्_९,०८९।०४च् स्वसार ईं जामयो मर्जयन्ति सनाभयो वाजिनम् ऊर्जयन्ति ॥  
र्व्_९,०८९।०५अ चतस्र ईं घृतदुहः सचन्ते समाने अन्तर् धरुणे निषत्ताः ।  
र्व्_९,०८९।०५च् ता ईम् अर्षन्ति नमसा पुनानास् ता ईं विश्वतः परि षन्ति पूर्वीः ॥  
र्व्_९,०८९।०६अ विष्टम्भो दिवो धरुणः पृथिव्या विश्वा उत क्षितयो हस्ते अस्य ।  
र्व्_९,०८९।०६च् असत् त उत्सो गृणते नियुत्वान् मध्वो अंशुः पवत इन्द्रियाय ॥  
र्व्_९,०८९।०७अ वन्वन्न् अवातो अभि देववीतिम् इन्द्राय सोम वृत्रहा पवस्व ।  
र्व्_९,०८९।०७च् शग्धि महः पुरुश्चन्द्रस्य रायः सुवीर्यस्य पतयः स्याम ॥  
  
र्व्_९,०९०।०१अ प्र हिन्वानो जनिता रोदस्यो रथो न वाजं सनिष्यन्न् अयासीत् ।  
र्व्_९,०९०।०१च् इन्द्रं गच्छन्न् आयुधा संशिशानो विश्वा वसु हस्तयोर् आदधानः ॥  
र्व्_९,०९०।०२अ अभि त्रिपृष्ठं वृषणं वयोधाम् आङ्गूषाणाम् अवावशन्त वाणीः ।  
र्व्_९,०९०।०२च् वना वसानो वरुणो न सिन्धून् वि रत्नधा दयते वार्याणि ॥  
र्व्_९,०९०।०३अ शूरग्रामः सर्ववीरः सहावाञ् जेता पवस्व सनिता धनानि ।  
र्व्_९,०९०।०३च् तिग्मायुधः क्षिप्रधन्वा समत्स्व् अषाऌहः साह्वान् पृतनासु शत्रून् ॥  
र्व्_९,०९०।०४अ उरुगव्यूतिर् अभयानि कृण्वन् समीचीने आ पवस्वा पुरन्धी ।  
र्व्_९,०९०।०४च् अपः सिषासन्न् उषसः स्वर् गाः सं चिक्रदो महो अस्मभ्यं वाजान् ॥  
र्व्_९,०९०।०५अ मत्सि सोम वरुणम् मत्सि मित्रम् मत्सीन्द्रम् इन्दो पवमान विष्णुम् ।  
र्व्_९,०९०।०५च् मत्सि शर्धो मारुतम् मत्सि देवान् मत्सि महाम् इन्द्रम् इन्दो मदाय ॥  
र्व्_९,०९०।०६अ एवा राजेव क्रतुमां अमेन विश्वा घनिघ्नद् दुरिता पवस्व ।  
र्व्_९,०९०।०६च् इन्दो सूक्ताय वचसे वयो धा यूयम् पात स्वस्तिभिः सदा नः ॥  
  
र्व्_९,०९१।०१अ असर्जि वक्वा रथ्ये यथाजौ धिया मनोता प्रथमो मनीषी ।  
र्व्_९,०९१।०१च् दश स्वसारो अधि सानो अव्ये ऽजन्ति वह्निं सदनान्य् अच्छ ॥  
र्व्_९,०९१।०२अ वीती जनस्य दिव्यस्य कव्यैर् अधि सुवानो नहुष्येभिर् इन्दुः ।  
र्व्_९,०९१।०२च् प्र यो नृभिर् अमृतो मर्त्येभिर् मर्मृजानो ऽविभिर् गोभिर् अद्भिः ॥  
र्व्_९,०९१।०३अ वृषा वृष्णे रोरुवद् अंशुर् अस्मै पवमानो रुशद् ईर्ते पयो गोः ।  
र्व्_९,०९१।०३च् सहस्रम् ऋक्वा पथिभिर् वचोविद् अध्वस्मभिः सूरो अण्वं वि याति ॥  
र्व्_९,०९१।०४अ रुजा दृऌहा चिद् रक्षसः सदांसि पुनान इन्द ऊर्णुहि वि वाजान् ।  
र्व्_९,०९१।०४च् वृश्चोपरिष्टात् तुजता वधेन ये अन्ति दूराद् उपनायम् एषाम् ॥  
र्व्_९,०९१।०५अ स प्रत्नवन् नव्यसे विश्ववार सूक्ताय पथः कृणुहि प्राचः ।  
र्व्_९,०९१।०५च् ये दुःषहासो वनुषा बृहन्तस् तांस् ते अश्याम पुरुकृत् पुरुक्षो ॥  
र्व्_९,०९१।०६अ एवा पुनानो अपः स्वर् गा अस्मभ्यं तोका तनयानि भूरि ।  
र्व्_९,०९१।०६च् शं नः क्षेत्रम् उरु ज्योतींषि सोम ज्योङ् नः सूर्यं दृशये रिरीहि ॥  
  
र्व्_९,०९२।०१अ परि सुवानो हरिर् अंशुः पवित्रे रथो न सर्जि सनये हियानः ।  
र्व्_९,०९२।०१च् आपच् छ्लोकम् इन्द्रियम् पूयमानः प्रति देवां अजुषत प्रयोभिः ॥  
र्व्_९,०९२।०२अ अच्छा नृचक्षा असरत् पवित्रे नाम दधानः कविर् अस्य योनौ ।  
र्व्_९,०९२।०२च् सीदन् होतेव सदने चमूषूपेम् अग्मन्न् ऋषयः सप्त विप्राः ॥  
र्व्_९,०९२।०३अ प्र सुमेधा गातुविद् विश्वदेवः सोमः पुनानः सद एति नित्यम् ।  
र्व्_९,०९२।०३च् भुवद् विश्वेषु काव्येषु रन्तानु जनान् यतते पञ्च धीरः ॥  
र्व्_९,०९२।०४अ तव त्ये सोम पवमान निण्ये विश्वे देवास् त्रय एकादशासः ।  
र्व्_९,०९२।०४च् दश स्वधाभिर् अधि सानो अव्ये मृजन्ति त्वा नद्यः सप्त यह्वीः ॥  
र्व्_९,०९२।०५अ तन् नु सत्यम् पवमानस्यास्तु यत्र विश्वे कारवः सन्नसन्त ।  
र्व्_९,०९२।०५च् ज्योतिर् यद् अह्ने अकृणोद् उ लोकम् प्रावन् मनुं दस्यवे कर् अभीकम् ॥  
र्व्_९,०९२।०६अ परि सद्मेव पशुमान्ति होता राजा न सत्यः समितीर् इयानः ।  
र्व्_९,०९२।०६च् सोमः पुनानः कलशां अयासीत् सीदन् मृगो न महिषो वनेषु ॥  
  
र्व्_९,०९३।०१अ साकमुक्षो मर्जयन्त स्वसारो दश धीरस्य धीतयो धनुत्रीः ।  
र्व्_९,०९३।०१च् हरिः पर्य् अद्रवज् जाः सूर्यस्य द्रोणं ननक्षे अत्यो न वाजी ॥  
र्व्_९,०९३।०२अ सम् मातृभिर् न शिशुर् वावशानो वृषा दधन्वे पुरुवारो अद्भिः ।  
र्व्_९,०९३।०२च् मर्यो न योषाम् अभि निष्कृतं यन् सं गच्छते कलश उस्रियाभिः ॥  
र्व्_९,०९३।०३अ उत प्र पिप्य ऊधर् अघ्न्याया इन्दुर् धाराभिः सचते सुमेधाः ।  
र्व्_९,०९३।०३च् मूर्धानं गावः पयसा चमूष्व् अभि श्रीणन्ति वसुभिर् न निक्तैः ॥  
र्व्_९,०९३।०४अ स नो देवेभिः पवमान रदेन्दो रयिम् अश्विनं वावशानः ।  
र्व्_९,०९३।०४च् रथिरायताम् उशती पुरन्धिर् अस्मद्र्यग् आ दावने वसूनाम् ॥  
र्व्_९,०९३।०५अ नू नो रयिम् उप मास्व नृवन्तम् पुनानो वाताप्यं विश्वश्चन्द्रम् ।  
र्व्_९,०९३।०५च् प्र वन्दितुर् इन्दो तार्य् आयुः प्रातर् मक्षू धियावसुर् जगम्यात् ॥  
  
र्व्_९,०९४।०१अ अधि यद् अस्मिन् वाजिनीव शुभ स्पर्धन्ते धियः सूर्ये न विशः ।  
र्व्_९,०९४।०१च् अपो वृणानः पवते कवीयन् व्रजं न पशुवर्धनाय मन्म ॥  
र्व्_९,०९४।०२अ द्विता व्यूर्ण्वन्न् अमृतस्य धाम स्वर्विदे भुवनानि प्रथन्त ।  
र्व्_९,०९४।०२च् धियः पिन्वानाः स्वसरे न गाव ऋतायन्तीर् अभि वावश्र इन्दुम् ॥  
र्व्_९,०९४।०३अ परि यत् कविः काव्या भरते शूरो न रथो भुवनानि विश्वा ।  
र्व्_९,०९४।०३च् देवेषु यशो मर्ताय भूषन् दक्षाय रायः पुरुभूषु नव्यः ॥  
र्व्_९,०९४।०४अ श्रिये जातः श्रिय आ निर् इयाय श्रियं वयो जरितृभ्यो दधाति ।  
र्व्_९,०९४।०४च् श्रियं वसाना अमृतत्वम् आयन् भवन्ति सत्या समिथा मितद्रौ ॥  
र्व्_९,०९४।०५अ इषम् ऊर्जम् अभ्य् अर्षाश्वं गाम् उरु ज्योतिः कृणुहि मत्सि देवान् ।  
र्व्_९,०९४।०५च् विश्वानि हि सुषहा तानि तुभ्यम् पवमान बाधसे सोम शत्रून् ॥  
  
र्व्_९,०९५।०१अ कनिक्रन्ति हरिर् आ सृज्यमानः सीदन् वनस्य जठरे पुनानः ।  
र्व्_९,०९५।०१च् नृभिर् यतः कृणुते निर्णिजं गा अतो मतीर् जनयत स्वधाभिः ॥  
र्व्_९,०९५।०२अ हरिः सृजानः पथ्याम् ऋतस्येयर्ति वाचम् अरितेव नावम् ।  
र्व्_९,०९५।०२च् देवो देवानां गुह्यानि नामाविष् कृणोति बर्हिषि प्रवाचे ॥  
र्व्_९,०९५।०३अ अपाम् इवेद् ऊर्मयस् तर्तुराणाः प्र मनीषा ईरते सोमम् अच्छ ।  
र्व्_९,०९५।०३च् नमस्यन्तीर् उप च यन्ति सं चा च विशन्त्य् उशतीर् उशन्तम् ॥  
र्व्_९,०९५।०४अ तम् मर्मृजानम् महिषं न सानाव् अंशुं दुहन्त्य् उक्षणं गिरिष्ठाम् ।  
र्व्_९,०९५।०४च् तं वावशानम् मतयः सचन्ते त्रितो बिभर्ति वरुणं समुद्रे ॥  
र्व्_९,०९५।०५अ इष्यन् वाचम् उपवक्तेव होतुः पुनान इन्दो वि ष्या मनीषाम् ।  
र्व्_९,०९५।०५च् इन्द्रश् च यत् क्षयथः सौभगाय सुवीर्यस्य पतयः स्याम ॥  
  
र्व्_९,०९६।०१अ प्र सेनानीः शूरो अग्रे रथानां गव्यन्न् एति हर्षते अस्य सेना ।  
र्व्_९,०९६।०१च् भद्रान् कृण्वन्न् इन्द्रहवान् सखिभ्य आ सोमो वस्त्रा रभसानि दत्ते ॥  
र्व्_९,०९६।०२अ सम् अस्य हरिं हरयो मृजन्त्य् अश्वहयैर् अनिशितं नमोभिः ।  
र्व्_९,०९६।०२च् आ तिष्ठति रथम् इन्द्रस्य सखा विद्वां एना सुमतिं यात्य् अच्छ ॥  
र्व्_९,०९६।०३अ स नो देव देवताते पवस्व महे सोम प्सरस इन्द्रपानः ।  
र्व्_९,०९६।०३च् कृण्वन्न् अपो वर्षयन् द्याम् उतेमाम् उरोर् आ नो वरिवस्या पुनानः ॥  
र्व्_९,०९६।०४अ अजीतये ऽहतये पवस्व स्वस्तये सर्वतातये बृहते ।  
र्व्_९,०९६।०४च् तद् उशन्ति विश्व इमे सखायस् तद् अहं वश्मि पवमान सोम ॥  
र्व्_९,०९६।०५अ सोमः पवते जनिता मतीनां जनिता दिवो जनिता पृथिव्याः ।  
र्व्_९,०९६।०५च् जनिताग्नेर् जनिता सूर्यस्य जनितेन्द्रस्य जनितोत विष्णोः ॥  
र्व्_९,०९६।०६अ ब्रह्मा देवानाम् पदवीः कवीनाम् ऋषिर् विप्राणाम् महिषो मृगाणाम् ।  
र्व्_९,०९६।०६च् श्येनो गृध्राणां स्वधितिर् वनानां सोमः पवित्रम् अत्य् एति रेभन् ॥  
र्व्_९,०९६।०७अ प्रावीविपद् वाच ऊर्मिं न सिन्धुर् गिरः सोमः पवमानो मनीषाः ।  
र्व्_९,०९६।०७च् अन्तः पश्यन् वृजनेमावराण्य् आ तिष्ठति वृषभो गोषु जानन् ॥  
र्व्_९,०९६।०८अ स मत्सरः पृत्सु वन्वन्न् अवातः सहस्ररेता अभि वाजम् अर्ष ।  
र्व्_९,०९६।०८च् इन्द्रायेन्दो पवमानो मनीष्य् अंशोर् ऊर्मिम् ईरय गा इषण्यन् ॥  
र्व्_९,०९६।०९अ परि प्रियः कलशे देववात इन्द्राय सोमो रण्यो मदाय ।  
र्व्_९,०९६।०९च् सहस्रधारः शतवाज इन्दुर् वाजी न सप्तिः समना जिगाति ॥  
र्व्_९,०९६।१०अ स पूर्व्यो वसुविज् जायमानो मृजानो अप्सु दुदुहानो अद्रौ ।  
र्व्_९,०९६।१०च् अभिशस्तिपा भुवनस्य राजा विदद् गातुम् ब्रह्मणे पूयमानः ॥  
र्व्_९,०९६।११अ त्वया हि नः पितरः सोम पूर्वे कर्माणि चक्रुः पवमान धीराः ।  
र्व्_९,०९६।११च् वन्वन्न् अवातः परिधींर् अपोर्णु वीरेभिर् अश्वैर् मघवा भवा नः ॥  
र्व्_९,०९६।१२अ यथापवथा मनवे वयोधा अमित्रहा वरिवोविद् धविष्मान् ।  
र्व्_९,०९६।१२च् एवा पवस्व द्रविणं दधान इन्द्रे सं तिष्ठ जनयायुधानि ॥  
र्व्_९,०९६।१३अ पवस्व सोम मधुमां ऋतावापो वसानो अधि सानो अव्ये ।  
र्व्_९,०९६।१३च् अव द्रोणानि घृतवान्ति सीद मदिन्तमो मत्सर इन्द्रपानः ॥  
र्व्_९,०९६।१४अ वृष्टिं दिवः शतधारः पवस्व सहस्रसा वाजयुर् देववीतौ ।  
र्व्_९,०९६।१४च् सं सिन्धुभिः कलशे वावशानः सम् उस्रियाभिः प्रतिरन् न आयुः ॥  
र्व्_९,०९६।१५अ एष स्य सोमो मतिभिः पुनानो ऽत्यो न वाजी तरतीद् अरातीः ।  
र्व्_९,०९६।१५च् पयो न दुग्धम् अदितेर् इषिरम् उर्व् इव गातुः सुयमो न वोऌहा ॥  
र्व्_९,०९६।१६अ स्वायुधः सोतृभिः पूयमानो ऽभ्य् अर्ष गुह्यं चारु नाम ।  
र्व्_९,०९६।१६च् अभि वाजं सप्तिर् इव श्रवस्याभि वायुम् अभि गा देव सोम ॥  
र्व्_९,०९६।१७अ शिशुं जज्ञानं हर्यतम् मृजन्ति शुम्भन्ति वह्निम् मरुतो गणेन ।  
र्व्_९,०९६।१७च् कविर् गीर्भिः काव्येना कविः सन् सोमः पवित्रम् अत्य् एति रेभन् ॥  
र्व्_९,०९६।१८अ ऋषिमना य ऋषिकृत् स्वर्षाः सहस्रणीथः पदवीः कवीनाम् ।  
र्व्_९,०९६।१८च् तृतीयं धाम महिषः सिषासन् सोमो विराजम् अनु राजति ष्टुप् ॥  
र्व्_९,०९६।१९अ चमूषच् छ्येनः शकुनो विभृत्वा गोविन्दुर् द्रप्स आयुधानि बिभ्रत् ।  
र्व्_९,०९६।१९च् अपाम् ऊर्मिं सचमानः समुद्रं तुरीयं धाम महिषो विवक्ति ॥  
र्व्_९,०९६।२०अ मर्यो न शुभ्रस् तन्वम् मृजानो ऽत्यो न सृत्वा सनये धनानाम् ।  
र्व्_९,०९६।२०च् वृषेव यूथा परि कोशम् अर्षन् कनिक्रदच् चम्वोर् आ विवेश ॥  
र्व्_९,०९६।२१अ पवस्वेन्दो पवमानो महोभिः कनिक्रदत् परि वाराण्य् अर्ष ।  
र्व्_९,०९६।२१च् क्रीऌअञ् चम्वोर् आ विश पूयमान इन्द्रं ते रसो मदिरो ममत्तु ॥  
र्व्_९,०९६।२२अ प्रास्य धारा बृहतीर् असृग्रन्न् अक्तो गोभिः कलशां आ विवेश ।  
र्व्_९,०९६।२२च् साम कृण्वन् सामन्यो विपश्चित् क्रन्दन्न् एत्य् अभि सख्युर् न जामिम् ॥  
र्व्_९,०९६।२३अ अपघ्नन्न् एषि पवमान शत्रून् प्रियां न जारो अभिगीत इन्दुः ।  
र्व्_९,०९६।२३च् सीदन् वनेषु शकुनो न पत्वा सोमः पुनानः कलशेषु सत्ता ॥  
र्व्_९,०९६।२४अ आ ते रुचः पवमानस्य सोम योषेव यन्ति सुदुघाः सुधाराः ।  
र्व्_९,०९६।२४च् हरिर् आनीतः पुरुवारो अप्स्व् अचिक्रदत् कलशे देवयूनाम् ॥  
  
र्व्_९,०९७।०१अ अस्य प्रेषा हेमना पूयमानो देवो देवेभिः सम् अपृक्त रसम् ।  
र्व्_९,०९७।०१च् सुतः पवित्रम् पर्य् एति रेभन् मितेव सद्म पशुमान्ति होता ॥  
र्व्_९,०९७।०२अ भद्रा वस्त्रा समन्या वसानो महान् कविर् निवचनानि शंसन् ।  
र्व्_९,०९७।०२च् आ वच्यस्व चम्वोः पूयमानो विचक्षणो जागृविर् देववीतौ ॥  
र्व्_९,०९७।०३अ सम् उ प्रियो मृज्यते सानो अव्ये यशस्तरो यशसां क्षैतो अस्मे ।  
र्व्_९,०९७।०३च् अभि स्वर धन्वा पूयमानो यूयम् पात स्वस्तिभिः सदा नः ॥  
र्व्_९,०९७।०४अ प्र गायताभ्य् अर्चाम देवान् सोमं हिनोत महते धनाय ।  
र्व्_९,०९७।०४च् स्वादुः पवाते अति वारम् अव्यम् आ सीदाति कलशं देवयुर् नः ॥  
र्व्_९,०९७।०५अ इन्दुर् देवानाम् उप सख्यम् आयन् सहस्रधारः पवते मदाय ।  
र्व्_९,०९७।०५च् नृभि स्तवानो अनु धाम पूर्वम् अगन्न् इन्द्रम् महते सौभगाय ॥  
र्व्_९,०९७।०६अ स्तोत्रे राये हरिर् अर्षा पुनान इन्द्रम् मदो गच्छतु ते भराय ।  
र्व्_९,०९७।०६च् देवैर् याहि सरथं राधो अच्छा यूयम् पात स्वस्तिभिः सदा नः ॥  
र्व्_९,०९७।०७अ प्र काव्यम् उशनेव ब्रुवाणो देवो देवानां जनिमा विवक्ति ।  
र्व्_९,०९७।०७च् महिव्रतः शुचिबन्धुः पावकः पदा वराहो अभ्य् एति रेभन् ॥  
र्व्_९,०९७।०८अ प्र हंसासस् तृपलम् मन्युम् अच्छामाद् अस्तं वृषगणा अयासुः ।  
र्व्_९,०९७।०८च् आङ्गूष्यम् पवमानं सखायो दुर्मर्षं साकम् प्र वदन्ति वाणम् ॥  
र्व्_९,०९७।०९अ स रंहत उरुगायस्य जूतिं वृथा क्रीऌअन्तम् मिमते न गावः ।  
र्व्_९,०९७।०९च् परीणसं कृणुते तिग्मशृङ्गो दिवा हरिर् ददृशे नक्तम् ऋज्रः ॥  
र्व्_९,०९७।१०अ इन्दुर् वाजी पवते गोन्योघा इन्द्रे सोमः सह इन्वन् मदाय ।  
र्व्_९,०९७।१०च् हन्ति रक्षो बाधते पर्य् अरातीर् वरिवः कृण्वन् वृजनस्य राजा ॥  
र्व्_९,०९७।११अ अध धारया मध्वा पृचानस् तिरो रोम पवते अद्रिदुग्धः ।  
र्व्_९,०९७।११च् इन्दुर् इन्द्रस्य सख्यं जुषाणो देवो देवस्य मत्सरो मदाय ॥  
र्व्_९,०९७।१२अ अभि प्रियाणि पवते पुनानो देवो देवान् स्वेन रसेन पृञ्चन् ।  
र्व्_९,०९७।१२च् इन्दुर् धर्माण्य् ऋतुथा वसानो दश क्षिपो अव्यत सानो अव्ये ॥  
र्व्_९,०९७।१३अ वृषा शोणो अभिकनिक्रदद् गा नदयन्न् एति पृथिवीम् उत द्याम् ।  
र्व्_९,०९७।१३च् इन्द्रस्येव वग्नुर् आ शृण्व आजौ प्रचेतयन्न् अर्षति वाचम् एमाम् ॥  
र्व्_९,०९७।१४अ रसाय्यः पयसा पिन्वमान ईरयन्न् एषि मधुमन्तम् अंशुम् ।  
र्व्_९,०९७।१४च् पवमानः सन्तनिम् एषि कृण्वन्न् इन्द्राय सोम परिषिच्यमानः ॥  
र्व्_९,०९७।१५अ एवा पवस्व मदिरो मदायोदग्राभस्य नमयन् वधस्नैः ।  
र्व्_९,०९७।१५च् परि वर्णम् भरमाणो रुशन्तं गव्युर् नो अर्ष परि सोम सिक्तः ॥  
र्व्_९,०९७।१६अ जुष्ट्वी न इन्दो सुपथा सुगान्य् उरौ पवस्व वरिवांसि कृण्वन् ।  
र्व्_९,०९७।१६च् घनेव विष्वग् दुरितानि विघ्नन्न् अधि ष्णुना धन्व सानो अव्ये ॥  
र्व्_९,०९७।१७अ वृष्टिं नो अर्ष दिव्यां जिगत्नुम् इऌआवतीं शङ्गयीं जीरदानुम् ।  
र्व्_९,०९७।१७च् स्तुकेव वीता धन्वा विचिन्वन् बन्धूंर् इमां अवरां इन्दो वायून् ॥  
र्व्_९,०९७।१८अ ग्रन्थिं न वि ष्य ग्रथितम् पुनान ऋजुं च गातुं वृजिनं च सोम ।  
र्व्_९,०९७।१८च् अत्यो न क्रदो हरिर् आ सृजानो मर्यो देव धन्व पस्त्यावान् ॥  
र्व्_९,०९७।१९अ जुष्टो मदाय देवतात इन्दो परि ष्णुना धन्व सानो अव्ये ।  
र्व्_९,०९७।१९च् सहस्रधारः सुरभिर् अदब्धः परि स्रव वाजसातौ नृषह्ये ॥  
र्व्_९,०९७।२०अ अरश्मानो ये ऽरथा अयुक्ता अत्यासो न ससृजानास आजौ ।  
र्व्_९,०९७।२०च् एते शुक्रासो धन्वन्ति सोमा देवासस् तां उप याता पिबध्यै ॥  
र्व्_९,०९७।२१अ एवा न इन्दो अभि देववीतिम् परि स्रव नभो अर्णश् चमूषु ।  
र्व्_९,०९७।२१च् सोमो अस्मभ्यं काम्यम् बृहन्तं रयिं ददातु वीरवन्तम् उग्रम् ॥  
र्व्_९,०९७।२२अ तक्षद् यदी मनसो वेनतो वाग् ज्येष्ठस्य वा धर्मणि क्षोर् अनीके ।  
र्व्_९,०९७।२२च् आद् ईम् आयन् वरम् आ वावशाना जुष्टम् पतिं कलशे गाव इन्दुम् ॥  
र्व्_९,०९७।२३अ प्र दानुदो दिव्यो दानुपिन्व ऋतम् ऋताय पवते सुमेधाः ।  
र्व्_९,०९७।२३च् धर्मा भुवद् वृजन्यस्य राजा प्र रश्मिभिर् दशभिर् भारि भूम ॥  
र्व्_९,०९७।२४अ पवित्रेभिः पवमानो नृचक्षा राजा देवानाम् उत मर्त्यानाम् ।  
र्व्_९,०९७।२४च् द्विता भुवद् रयिपती रयीणाम् ऋतम् भरत् सुभृतं चार्व् इन्दुः ॥  
र्व्_९,०९७।२५अ अर्वां इव श्रवसे सातिम् अच्छेन्द्रस्य वायोर् अभि वीतिम् अर्ष ।  
र्व्_९,०९७।२५च् स नः सहस्रा बृहतीर् इषो दा भवा सोम द्रविणोवित् पुनानः ॥  
र्व्_९,०९७।२६अ देवाव्यो नः परिषिच्यमानाः क्षयं सुवीरं धन्वन्तु सोमाः ।  
र्व्_९,०९७।२६च् आयज्यवः सुमतिं विश्ववारा होतारो न दिवियजो मन्द्रतमाः ॥  
र्व्_९,०९७।२७अ एवा देव देवताते पवस्व महे सोम प्सरसे देवपानः ।  
र्व्_९,०९७।२७च् महश् चिद् धि ष्मसि हिताः समर्ये कृधि सुष्ठाने रोदसी पुनानः ॥  
र्व्_९,०९७।२८अ अश्वो नो क्रदो वृषभिर् युजानः सिंहो न भीमो मनसो जवीयान् ।  
र्व्_९,०९७।२८च् अर्वाचीनैः पथिभिर् ये रजिष्ठा आ पवस्व सौमनसं न इन्दो ॥  
र्व्_९,०९७।२९अ शतं धारा देवजाता असृग्रन् सहस्रम् एनाः कवयो मृजन्ति ।  
र्व्_९,०९७।२९च् इन्दो सनित्रं दिव आ पवस्व पुरएतासि महतो धनस्य ॥  
र्व्_९,०९७।३०अ दिवो न सर्गा अससृग्रम् अह्नां राजा न मित्रम् प्र मिनाति धीरः ।  
र्व्_९,०९७।३०च् पितुर् न पुत्रः क्रतुभिर् यतान आ पवस्व विशे अस्या अजीतिम् ॥  
र्व्_९,०९७।३१अ प्र ते धारा मधुमतीर् असृग्रन् वारान् यत् पूतो अत्येष्य् अव्यान् ।  
र्व्_९,०९७।३१च् पवमान पवसे धाम गोनां जज्ञानः सूर्यम् अपिन्वो अर्कैः ॥  
र्व्_९,०९७।३२अ कनिक्रदद् अनु पन्थाम् ऋतस्य शुक्रो वि भास्य् अमृतस्य धाम ।  
र्व्_९,०९७।३२च् स इन्द्राय पवसे मत्सरवान् हिन्वानो वाचम् मतिभिः कवीनाम् ॥  
र्व्_९,०९७।३३अ दिव्यः सुपर्णो ऽव चक्षि सोम पिन्वन् धाराः कर्मणा देववीतौ ।  
र्व्_९,०९७।३३च् एन्दो विश कलशं सोमधानं क्रन्दन्न् इहि सूर्यस्योप रश्मिम् ॥  
र्व्_९,०९७।३४अ तिस्रो वाच ईरयति प्र वह्निर् ऋतस्य धीतिम् ब्रह्मणो मनीषाम् ।  
र्व्_९,०९७।३४च् गावो यन्ति गोपतिम् पृच्छमानाः सोमं यन्ति मतयो वावशानाः ॥  
र्व्_९,०९७।३५अ सोमं गावो धेनवो वावशानाः सोमं विप्रा मतिभिः पृच्छमानाः ।  
र्व्_९,०९७।३५च् सोमः सुतः पूयते अज्यमानः सोमे अर्कास् त्रिष्टुभः सं नवन्ते ॥  
र्व्_९,०९७।३६अ एवा नः सोम परिषिच्यमान आ पवस्व पूयमानः स्वस्ति ।  
र्व्_९,०९७।३६च् इन्द्रम् आ विश बृहता रवेण वर्धया वाचं जनया पुरन्धिम् ॥  
र्व्_९,०९७।३७अ आ जागृविर् विप्र ऋता मतीनां सोमः पुनानो असदच् चमूषु ।  
र्व्_९,०९७।३७च् सपन्ति यम् मिथुनासो निकामा अध्वर्यवो रथिरासः सुहस्ताः ॥  
र्व्_९,०९७।३८अ स पुनान उप सूरे न धातोभे अप्रा रोदसी वि ष आवः ।  
र्व्_९,०९७।३८च् प्रिया चिद् यस्य प्रियसास ऊती स तू धनं कारिणे न प्र यंसत् ॥  
र्व्_९,०९७।३९अ स वर्धिता वर्धनः पूयमानः सोमो मीढ्वां अभि नो ज्योतिषावीत् ।  
र्व्_९,०९७।३९च् येना नः पूर्वे पितरः पदज्ञाः स्वर्विदो अभि गा अद्रिम् उष्णन् ॥  
र्व्_९,०९७।४०अ अक्रान् समुद्रः प्रथमे विधर्मञ् जनयन् प्रजा भुवनस्य राजा ।  
र्व्_९,०९७।४०च् वृषा पवित्रे अधि सानो अव्ये बृहत् सोमो वावृधे सुवान इन्दुः ॥  
र्व्_९,०९७।४१अ महत् तत् सोमो महिषश् चकारापां यद् गर्भो ऽवृणीत देवान् ।  
र्व्_९,०९७।४१च् अदधाद् इन्द्रे पवमान ओजो ऽजनयत् सूर्ये ज्योतिर् इन्दुः ॥  
र्व्_९,०९७।४२अ मत्सि वायुम् इष्टये राधसे च मत्सि मित्रावरुणा पूयमानः ।  
र्व्_९,०९७।४२च् मत्सि शर्धो मारुतम् मत्सि देवान् मत्सि द्यावापृथिवी देव सोम ॥  
र्व्_९,०९७।४३अ ऋजुः पवस्व वृजिनस्य हन्तापामीवाम् बाधमानो मृधश् च ।  
र्व्_९,०९७।४३च् अभिश्रीणन् पयः पयसाभि गोनाम् इन्द्रस्य त्वं तव वयं सखायः ॥  
र्व्_९,०९७।४४अ मध्वः सूदम् पवस्व वस्व उत्सं वीरं च न आ पवस्वा भगं च ।  
र्व्_९,०९७।४४च् स्वदस्वेन्द्राय पवमान इन्दो रयिं च न आ पवस्वा समुद्रात् ॥  
र्व्_९,०९७।४५अ सोमः सुतो धारयात्यो न हित्वा सिन्धुर् न निम्नम् अभि वाज्य् अक्षाः ।  
र्व्_९,०९७।४५च् आ योनिं वन्यम् असदत् पुनानः सम् इन्दुर् गोभिर् असरत् सम् अद्भिः ॥  
र्व्_९,०९७।४६अ एष स्य ते पवत इन्द्र सोमश् चमूषु धीर उशते तवस्वान् ।  
र्व्_९,०९७।४६च् स्वर्चक्षा रथिरः सत्यशुष्मः कामो न यो देवयताम् असर्जि ॥  
र्व्_९,०९७।४७अ एष प्रत्नेन वयसा पुनानस् तिरो वर्पांसि दुहितुर् दधानः ।  
र्व्_९,०९७।४७च् वसानः शर्म त्रिवरूथम् अप्सु होतेव याति समनेषु रेभन् ॥  
र्व्_९,०९७।४८अ नू नस् त्वं रथिरो देव सोम परि स्रव चम्वोः पूयमानः ।  
र्व्_९,०९७।४८च् अप्सु स्वादिष्ठो मधुमां ऋतावा देवो न यः सविता सत्यमन्मा ॥  
र्व्_९,०९७।४९अ अभि वायुं वीत्य् अर्षा गृणानो ऽभि मित्रावरुणा पूयमानः ।  
र्व्_९,०९७।४९च् अभी नरं धीजवनं रथेष्ठाम् अभीन्द्रं वृषणं वज्रबाहुम् ॥  
र्व्_९,०९७।५०अ अभि वस्त्रा सुवसनान्य् अर्षाभि धेनूः सुदुघाः पूयमानः ।  
र्व्_९,०९७।५०च् अभि चन्द्रा भर्तवे नो हिरण्याभ्य् अश्वान् रथिनो देव सोम ॥  
र्व्_९,०९७।५१अ अभी नो अर्ष दिव्या वसून्य् अभि विश्वा पार्थिवा पूयमानः ।  
र्व्_९,०९७।५१च् अभि येन द्रविणम् अश्नवामाभ्य् आर्षेयं जमदग्निवन् नः ॥  
र्व्_९,०९७।५२अ अया पवा पवस्वैना वसूनि मांश्चत्व इन्दो सरसि प्र धन्व ।  
र्व्_९,०९७।५२च् ब्रध्नश् चिद् अत्र वातो न जूतः पुरुमेधश् चित् तकवे नरं दात् ॥  
र्व्_९,०९७।५३अ उत न एना पवया पवस्वाधि श्रुते श्रवाय्यस्य तीर्थे ।  
र्व्_९,०९७।५३च् षष्टिं सहस्रा नैगुतो वसूनि वृक्षं न पक्वं धूनवद् रणाय ॥  
र्व्_९,०९७।५४अ महीमे अस्य वृषनाम शूषे मांश्चत्वे वा पृशने वा वधत्रे ।  
र्व्_९,०९७।५४च् अस्वापयन् निगुतः स्नेहयच् चापामित्रां अपाचितो अचेतः ॥  
र्व्_९,०९७।५५अ सं त्री पवित्रा विततान्य् एष्य् अन्व् एकं धावसि पूयमानः ।  
र्व्_९,०९७।५५च् असि भगो असि दात्रस्य दातासि मघवा मघवद्भ्य इन्दो ॥  
र्व्_९,०९७।५६अ एष विश्ववित् पवते मनीषी सोमो विश्वस्य भुवनस्य राजा ।  
र्व्_९,०९७।५६च् द्रप्सां ईरयन् विदथेष्व् इन्दुर् वि वारम् अव्यं समयाति याति ॥  
र्व्_९,०९७।५७अ इन्दुं रिहन्ति महिषा अदब्धाः पदे रेभन्ति कवयो न गृध्राः ।  
र्व्_९,०९७।५७च् हिन्वन्ति धीरा दशभिः क्षिपाभिः सम् अञ्जते रूपम् अपां रसेन ॥  
र्व्_९,०९७।५८अ त्वया वयम् पवमानेन सोम भरे कृतं वि चिनुयाम शश्वत् ।  
र्व्_९,०९७।५८च् तन् नो मित्रो वरुणो मामहन्ताम् अदितिः सिन्धुः पृथिवी उत द्यौः ॥  
  
र्व्_९,०९८।०१अ अभि नो वाजसातमं रयिम् अर्ष पुरुस्पृहम् ।  
र्व्_९,०९८।०१च् इन्दो सहस्रभर्णसं तुविद्युम्नं विभ्वासहम् ॥  
र्व्_९,०९८।०२अ परि ष्य सुवानो अव्ययं रथे न वर्माव्यत ।  
र्व्_९,०९८।०२च् इन्दुर् अभि द्रुणा हितो हियानो धाराभिर् अक्षाः ॥  
र्व्_९,०९८।०३अ परि ष्य सुवानो अक्षा इन्दुर् अव्ये मदच्युतः ।  
र्व्_९,०९८।०३च् धारा य ऊर्ध्वो अध्वरे भ्राजा नैति गव्ययुः ॥  
र्व्_९,०९८।०४अ स हि त्वं देव शश्वते वसु मर्ताय दाशुषे ।  
र्व्_९,०९८।०४च् इन्दो सहस्रिणं रयिं शतात्मानं विवाससि ॥  
र्व्_९,०९८।०५अ वयं ते अस्य वृत्रहन् वसो वस्वः पुरुस्पृहः ।  
र्व्_९,०९८।०५च् नि नेदिष्ठतमा इषः स्याम सुम्नस्याध्रिगो ॥  
र्व्_९,०९८।०६अ द्विर् यम् पञ्च स्वयशसं स्वसारो अद्रिसंहतम् ।  
र्व्_९,०९८।०६च् प्रियम् इन्द्रस्य काम्यम् प्रस्नापयन्त्य् ऊर्मिणम् ॥  
र्व्_९,०९८।०७अ परि त्यं हर्यतं हरिम् बभ्रुम् पुनन्ति वारेण ।  
र्व्_९,०९८।०७च् यो देवान् विश्वां इत् परि मदेन सह गच्छति ॥  
र्व्_९,०९८।०८अ अस्य वो ह्य् अवसा पान्तो दक्षसाधनम् ।  
र्व्_९,०९८।०८च् यः सूरिषु श्रवो बृहद् दधे स्वर् ण हर्यतः ॥  
र्व्_९,०९८।०९अ स वां यज्ञेषु मानवी इन्दुर् जनिष्ट रोदसी ।  
र्व्_९,०९८।०९च् देवो देवी गिरिष्ठा अस्रेधन् तं तुविष्वणि ॥  
र्व्_९,०९८।१०अ इन्द्राय सोम पातवे वृत्रघ्ने परि षिच्यसे ।  
र्व्_९,०९८।१०च् नरे च दक्षिणावते देवाय सदनासदे ॥  
र्व्_९,०९८।११अ ते प्रत्नासो व्युष्टिषु सोमाः पवित्रे अक्षरन् ।  
र्व्_९,०९८।११च् अपप्रोथन्तः सनुतर् हुरश्चितः प्रातस् तां अप्रचेतसः ॥  
र्व्_९,०९८।१२अ तं सखायः पुरोरुचं यूयं वयं च सूरयः ।  
र्व्_९,०९८।१२च् अश्याम वाजगन्ध्यं सनेम वाजपस्त्यम् ॥  
  
र्व्_९,०९९।०१अ आ हर्यताय धृष्णवे धनुस् तन्वन्ति पौंस्यम् ।  
र्व्_९,०९९।०१च् शुक्रां वयन्त्य् असुराय निर्णिजं विपाम् अग्रे महीयुवः ॥  
र्व्_९,०९९।०२अ अध क्षपा परिष्कृतो वाजां अभि प्र गाहते ।  
र्व्_९,०९९।०२च् यदी विवस्वतो धियो हरिं हिन्वन्ति यातवे ॥  
र्व्_९,०९९।०३अ तम् अस्य मर्जयामसि मदो य इन्द्रपातमः ।  
र्व्_९,०९९।०३च् यं गाव आसभिर् दधुः पुरा नूनं च सूरयः ॥  
र्व्_९,०९९।०४अ तं गाथया पुराण्या पुनानम् अभ्य् अनूषत ।  
र्व्_९,०९९।०४च् उतो कृपन्त धीतयो देवानां नाम बिभ्रतीः ॥  
र्व्_९,०९९।०५अ तम् उक्षमाणम् अव्यये वारे पुनन्ति धर्णसिम् ।  
र्व्_९,०९९।०५च् दूतं न पूर्वचित्तय आ शासते मनीषिणः ॥  
र्व्_९,०९९।०६अ स पुनानो मदिन्तमः सोमश् चमूषु सीदति ।  
र्व्_९,०९९।०६च् पशौ न रेत आदधत् पतिर् वचस्यते धियः ॥  
र्व्_९,०९९।०७अ स मृज्यते सुकर्मभिर् देवो देवेभ्यः सुतः ।  
र्व्_९,०९९।०७च् विदे यद् आसु सन्ददिर् महीर् अपो वि गाहते ॥  
र्व्_९,०९९।०८अ सुत इन्दो पवित्र आ नृभिर् यतो वि नीयसे ।  
र्व्_९,०९९।०८च् इन्द्राय मत्सरिन्तमश् चमूष्व् आ नि षीदसि ॥  
  
र्व्_९,१००।०१अ अभी नवन्ते अद्रुहः प्रियम् इन्द्रस्य काम्यम् ।  
र्व्_९,१००।०१च् वत्सं न पूर्व आयुनि जातं रिहन्ति मातरः ॥  
र्व्_९,१००।०२अ पुनान इन्दव् आ भर सोम द्विबर्हसं रयिम् ।  
र्व्_९,१००।०२च् त्वं वसूनि पुष्यसि विश्वानि दाशुषो गृहे ॥  
र्व्_९,१००।०३अ त्वं धियम् मनोयुजं सृजा वृष्टिं न तन्यतुः ।  
र्व्_९,१००।०३च् त्वं वसूनि पार्थिवा दिव्या च सोम पुष्यसि ॥  
र्व्_९,१००।०४अ परि ते जिग्युषो यथा धारा सुतस्य धावति ।  
र्व्_९,१००।०४च् रंहमाणा व्य् अव्ययं वारं वाजीव सानसिः ॥  
र्व्_९,१००।०५अ क्रत्वे दक्षाय नः कवे पवस्व सोम धारया ।  
र्व्_९,१००।०५च् इन्द्राय पातवे सुतो मित्राय वरुणाय च ॥  
र्व्_९,१००।०६अ पवस्व वाजसातमः पवित्रे धारया सुतः ।  
र्व्_९,१००।०६च् इन्द्राय सोम विष्णवे देवेभ्यो मधुमत्तमः ॥  
र्व्_९,१००।०७अ त्वां रिहन्ति मातरो हरिम् पवित्रे अद्रुहः ।  
र्व्_९,१००।०७च् वत्सं जातं न धेनवः पवमान विधर्मणि ॥  
र्व्_९,१००।०८अ पवमान महि श्रवश् चित्रेभिर् यासि रश्मिभिः ।  
र्व्_९,१००।०८च् शर्धन् तमांसि जिघ्नसे विश्वानि दाशुषो गृहे ॥  
र्व्_९,१००।०९अ त्वं द्यां च महिव्रत पृथिवीं चाति जभ्रिषे ।  
र्व्_९,१००।०९च् प्रति द्रापिम् अमुञ्चथाः पवमान महित्वना ॥  
  
र्व्_९,१०१।०१अ पुरोजिती वो अन्धसः सुताय मादयित्नवे ।  
र्व्_९,१०१।०१च् अप श्वानं श्नथिष्टन सखायो दीर्घजिह्व्यम् ॥  
र्व्_९,१०१।०२अ यो धारया पावकया परिप्रस्यन्दते सुतः ।  
र्व्_९,१०१।०२च् इन्दुर् अश्वो न कृत्व्यः ॥  
र्व्_९,१०१।०३अ तं दुरोषम् अभी नरः सोमं विश्वाच्या धिया ।  
र्व्_९,१०१।०३च् यज्ञं हिन्वन्त्य् अद्रिभिः ॥  
र्व्_९,१०१।०४अ सुतासो मधुमत्तमाः सोमा इन्द्राय मन्दिनः ।  
र्व्_९,१०१।०४च् पवित्रवन्तो अक्षरन् देवान् गच्छन्तु वो मदाः ॥  
र्व्_९,१०१।०५अ इन्दुर् इन्द्राय पवत इति देवासो अब्रुवन् ।  
र्व्_९,१०१।०५च् वाचस् पतिर् मखस्यते विश्वस्येशान ओजसा ॥  
र्व्_९,१०१।०६अ सहस्रधारः पवते समुद्रो वाचमीङ्खयः ।  
र्व्_९,१०१।०६च् सोमः पती रयीणां सखेन्द्रस्य दिवे-दिवे ॥  
र्व्_९,१०१।०७अ अयम् पूषा रयिर् भगः सोमः पुनानो अर्षति ।  
र्व्_९,१०१।०७च् पतिर् विश्वस्य भूमनो व्य् अख्यद् रोदसी उभे ॥  
र्व्_९,१०१।०८अ सम् उ प्रिया अनूषत गावो मदाय घृष्वयः ।  
र्व्_९,१०१।०८च् सोमासः कृण्वते पथः पवमानास इन्दवः ॥  
र्व्_९,१०१।०९अ य ओजिष्ठस् तम् आ भर पवमान श्रवाय्यम् ।  
र्व्_९,१०१।०९च् यः पञ्च चर्षणीर् अभि रयिं येन वनामहै ॥  
र्व्_९,१०१।१०अ सोमाः पवन्त इन्दवो ऽस्मभ्यं गातुवित्तमाः ।  
र्व्_९,१०१।१०च् मित्राः सुवाना अरेपसः स्वाध्यः स्वर्विदः ॥  
र्व्_९,१०१।११अ सुष्वाणासो व्य् अद्रिभिश् चिताना गोर् अधि त्वचि ।  
र्व्_९,१०१।११च् इषम् अस्मभ्यम् अभितः सम् अस्वरन् वसुविदः ॥  
र्व्_९,१०१।१२अ एते पूता विपश्चितः सोमासो दध्याशिरः ।  
र्व्_९,१०१।१२च् सूर्यासो न दर्शतासो जिगत्नवो ध्रुवा घृते ॥  
र्व्_९,१०१।१३अ प्र सुन्वानस्यान्धसो मर्तो न वृत तद् वचः ।  
र्व्_९,१०१।१३च् अप श्वानम् अराधसं हता मखं न भृगवः ॥  
र्व्_९,१०१।१४अ आ जामिर् अत्के अव्यत भुजे न पुत्र ओण्योः ।  
र्व्_९,१०१।१४च् सरज् जारो न योषणां वरो न योनिम् आसदम् ॥  
र्व्_९,१०१।१५अ स वीरो दक्षसाधनो वि यस् तस्तम्भ रोदसी ।  
र्व्_९,१०१।१५च् हरिः पवित्रे अव्यत वेधा न योनिम् आसदम् ॥  
र्व्_९,१०१।१६अ अव्यो वारेभिः पवते सोमो गव्ये अधि त्वचि ।  
र्व्_९,१०१।१६च् कनिक्रदद् वृषा हरिर् इन्द्रस्याभ्य् एति निष्कृतम् ॥  
  
र्व्_९,१०२।०१अ क्राणा शिशुर् महीनां हिन्वन्न् ऋतस्य दीधितिम् ।  
र्व्_९,१०२।०१च् विश्वा परि प्रिया भुवद् अध द्विता ॥  
र्व्_९,१०२।०२अ उप त्रितस्य पाष्योर् अभक्त यद् गुहा पदम् ।  
र्व्_९,१०२।०२च् यज्ञस्य सप्त धामभिर् अध प्रियम् ॥  
र्व्_९,१०२।०३अ त्रीणि त्रितस्य धारया पृष्ठेष्व् एरया रयिम् ।  
र्व्_९,१०२।०३च् मिमीते अस्य योजना वि सुक्रतुः ॥  
र्व्_९,१०२।०४अ जज्ञानं सप्त मातरो वेधाम् अशासत श्रिये ।  
र्व्_९,१०२।०४च् अयं ध्रुवो रयीणां चिकेत यत् ॥  
र्व्_९,१०२।०५अ अस्य व्रते सजोषसो विश्वे देवासो अद्रुहः ।  
र्व्_९,१०२।०५च् स्पार्हा भवन्ति रन्तयो जुषन्त यत् ॥  
र्व्_९,१०२।०६अ यम् ई गर्भम् ऋतावृधो दृशे चारुम् अजीजनन् ।  
र्व्_९,१०२।०६च् कविम् मंहिष्ठम् अध्वरे पुरुस्पृहम् ॥  
र्व्_९,१०२।०७अ समीचीने अभि त्मना यह्वी ऋतस्य मातरा ।  
र्व्_९,१०२।०७च् तन्वाना यज्ञम् आनुषग् यद् अञ्जते ॥  
र्व्_९,१०२।०८अ क्रत्वा शुक्रेभिर् अक्षभिर् ऋणोर् अप व्रजं दिवः ।  
र्व्_९,१०२।०८च् हिन्वन्न् ऋतस्य दीधितिम् प्राध्वरे ॥  
  
र्व्_९,१०३।०१अ प्र पुनानाय वेधसे सोमाय वच उद्यतम् ।  
र्व्_९,१०३।०१च् भृतिं न भरा मतिभिर् जुजोषते ॥  
र्व्_९,१०३।०२अ परि वाराण्य् अव्यया गोभिर् अञ्जानो अर्षति ।  
र्व्_९,१०३।०२च् त्री षधस्था पुनानः कृणुते हरिः ॥  
र्व्_९,१०३।०३अ परि कोशम् मधुश्चुतम् अव्यये वारे अर्षति ।  
र्व्_९,१०३।०३च् अभि वाणीर् ऋषीणां सप्त नूषत ॥  
र्व्_९,१०३।०४अ परि णेता मतीनां विश्वदेवो अदाभ्यः ।  
र्व्_९,१०३।०४च् सोमः पुनानश् चम्वोर् विशद् धरिः ॥  
र्व्_९,१०३।०५अ परि दैवीर् अनु स्वधा इन्द्रेण याहि सरथम् ।  
र्व्_९,१०३।०५च् पुनानो वाघद् वाघद्भिर् अमर्त्यः ॥  
र्व्_९,१०३।०६अ परि सप्तिर् न वाजयुर् देवो देवेभ्यः सुतः ।  
र्व्_९,१०३।०६च् व्यानशिः पवमानो वि धावति ॥  
  
र्व्_९,१०४।०१अ सखाय आ नि षीदत पुनानाय प्र गायत ।  
र्व्_९,१०४।०१च् शिशुं न यज्ञैः परि भूषत श्रिये ॥  
र्व्_९,१०४।०२अ सम् ई वत्सं न मातृभिः सृजता गयसाधनम् ।  
र्व्_९,१०४।०२च् देवाव्यम् मदम् अभि द्विशवसम् ॥  
र्व्_९,१०४।०३अ पुनाता दक्षसाधनं यथा शर्धाय वीतये ।  
र्व्_९,१०४।०३च् यथा मित्राय वरुणाय शन्तमः ॥  
र्व्_९,१०४।०४अ अस्मभ्यं त्वा वसुविदम् अभि वाणीर् अनूषत ।  
र्व्_९,१०४।०४च् गोभिष् टे वर्णम् अभि वासयामसि ॥  
र्व्_९,१०४।०५अ स नो मदानाम् पत इन्दो देवप्सरा असि ।  
र्व्_९,१०४।०५च् सखेव सख्ये गातुवित्तमो भव ॥  
र्व्_९,१०४।०६अ सनेमि कृध्य् अस्मद् आ रक्षसं कं चिद् अत्रिणम् ।  
र्व्_९,१०४।०६च् अपादेवं द्वयुम् अंहो युयोधि नः ॥  
  
र्व्_९,१०५।०१अ तं वः सखायो मदाय पुनानम् अभि गायत ।  
र्व्_९,१०५।०१च् शिशुं न यज्ञैः स्वदयन्त गूर्तिभिः ॥  
र्व्_९,१०५।०२अ सं वत्स इव मातृभिर् इन्दुर् हिन्वानो अज्यते ।  
र्व्_९,१०५।०२च् देवावीर् मदो मतिभिः परिष्कृतः ॥  
र्व्_९,१०५।०३अ अयं दक्षाय साधनो ऽयं शर्धाय वीतये ।  
र्व्_९,१०५।०३च् अयं देवेभ्यो मधुमत्तमः सुतः ॥  
र्व्_९,१०५।०४अ गोमन् न इन्दो अश्ववत् सुतः सुदक्ष धन्व ।  
र्व्_९,१०५।०४च् शुचिं ते वर्णम् अधि गोषु दीधरम् ॥  
र्व्_९,१०५।०५अ स नो हरीणाम् पत इन्दो देवप्सरस्तमः ।  
र्व्_९,१०५।०५च् सखेव सख्ये नर्यो रुचे भव ॥  
र्व्_९,१०५।०६अ सनेमि त्वम् अस्मद् आं अदेवं कं चिद् अत्रिणम् ।  
र्व्_९,१०५।०६च् साह्वां इन्दो परि बाधो अप द्वयुम् ॥  
  
र्व्_९,१०६।०१अ इन्द्रम् अच्छ सुता इमे वृषणं यन्तु हरयः ।  
र्व्_९,१०६।०१च् श्रुष्टी जातास इन्दवः स्वर्विदः ॥  
र्व्_९,१०६।०२अ अयम् भराय सानसिर् इन्द्राय पवते सुतः ।  
र्व्_९,१०६।०२च् सोमो जैत्रस्य चेतति यथा विदे ॥  
र्व्_९,१०६।०३अ अस्येद् इन्द्रो मदेष्व् आ ग्राभं गृभ्णीत सानसिम् ।  
र्व्_९,१०६।०३च् वज्रं च वृषणम् भरत् सम् अप्सुजित् ॥  
र्व्_९,१०६।०४अ प्र धन्वा सोम जागृविर् इन्द्रायेन्दो परि स्रव ।  
र्व्_९,१०६।०४च् द्युमन्तं शुष्मम् आ भरा स्वर्विदम् ॥  
र्व्_९,१०६।०५अ इन्द्राय वृषणम् मदम् पवस्व विश्वदर्शतः ।  
र्व्_९,१०६।०५च् सहस्रयामा पथिकृद् विचक्षणः ॥  
र्व्_९,१०६।०६अ अस्मभ्यं गातुवित्तमो देवेभ्यो मधुमत्तमः ।  
र्व्_९,१०६।०६च् सहस्रं याहि पथिभिः कनिक्रदत् ॥  
र्व्_९,१०६।०७अ पवस्व देववीतय इन्दो धाराभिर् ओजसा ।  
र्व्_९,१०६।०७च् आ कलशम् मधुमान् सोम नः सदः ॥  
र्व्_९,१०६।०८अ तव द्रप्सा उदप्रुत इन्द्रम् मदाय वावृधुः ।  
र्व्_९,१०६।०८च् त्वां देवासो अमृताय कम् पपुः ॥  
र्व्_९,१०६।०९अ आ नः सुतास इन्दवः पुनाना धावता रयिम् ।  
र्व्_९,१०६।०९च् वृष्टिद्यावो रीत्यापः स्वर्विदः ॥  
र्व्_९,१०६।१०अ सोमः पुनान ऊर्मिणाव्यो वारं वि धावति ।  
र्व्_९,१०६।१०च् अग्रे वाचः पवमानः कनिक्रदत् ॥  
र्व्_९,१०६।११अ धीभिर् हिन्वन्ति वाजिनं वने क्रीऌअन्तम् अत्यविम् ।  
र्व्_९,१०६।११च् अभि त्रिपृष्ठम् मतयः सम् अस्वरन् ॥  
र्व्_९,१०६।१२अ असर्जि कलशां अभि मीऌहे सप्तिर् न वाजयुः ।  
र्व्_९,१०६।१२च् पुनानो वाचं जनयन्न् असिष्यदत् ॥  
र्व्_९,१०६।१३अ पवते हर्यतो हरिर् अति ह्वरांसि रंह्या ।  
र्व्_९,१०६।१३च् अभ्यर्षन् स्तोतृभ्यो वीरवद् यशः ॥  
र्व्_९,१०६।१४अ अया पवस्व देवयुर् मधोर् धारा असृक्षत ।  
र्व्_९,१०६।१४च् रेभन् पवित्रम् पर्य् एषि विश्वतः ॥  
  
र्व्_९,१०७।०१अ परीतो षिञ्चता सुतं सोमो य उत्तमं हविः ।  
र्व्_९,१०७।०१च् दधन्वां यो नर्यो अप्स्व् अन्तर् आ सुषाव सोमम् अद्रिभिः ॥  
र्व्_९,१०७।०२अ नूनम् पुनानो ऽविभिः परि स्रवादब्धः सुरभिन्तरः ।  
र्व्_९,१०७।०२च् सुते चित् त्वाप्सु मदामो अन्धसा श्रीणन्तो गोभिर् उत्तरम् ॥  
र्व्_९,१०७।०३अ परि सुवानश् चक्षसे देवमादनः क्रतुर् इन्दुर् विचक्षणः ॥  
र्व्_९,१०७।०४अ पुनानः सोम धारयापो वसानो अर्षसि ।  
र्व्_९,१०७।०४च् आ रत्नधा योनिम् ऋतस्य सीदस्य् उत्सो देव हिरण्ययः ॥  
र्व्_९,१०७।०५अ दुहान ऊधर् दिव्यम् मधु प्रियम् प्रत्नं सधस्थम् आसदत् ।  
र्व्_९,१०७।०५च् आपृच्छ्यं धरुणं वाज्य् अर्षति नृभिर् धूतो विचक्षणः ॥  
र्व्_९,१०७।०६अ पुनानः सोम जागृविर् अव्यो वारे परि प्रियः ।  
र्व्_९,१०७।०६च् त्वं विप्रो अभवो ऽङ्गिरस्तमो मध्वा यज्ञम् मिमिक्ष नः ॥  
र्व्_९,१०७।०७अ सोमो मीढ्वान् पवते गातुवित्तम ऋषिर् विप्रो विचक्षणः ।  
र्व्_९,१०७।०७च् त्वं कविर् अभवो देववीतम आ सूर्यं रोहयो दिवि ॥  
र्व्_९,१०७।०८अ सोम उ षुवाणः सोतृभिर् अधि ष्णुभिर् अवीनाम् ।  
र्व्_९,१०७।०८च् अश्वयेव हरिता याति धारया मन्द्रया याति धारया ॥  
र्व्_९,१०७।०९अ अनूपे गोमान् गोभिर् अक्षाः सोमो दुग्धाभिर् अक्षाः ।  
र्व्_९,१०७।०९च् समुद्रं न संवरणान्य् अग्मन् मन्दी मदाय तोशते ॥  
र्व्_९,१०७।१०अ आ सोम सुवानो अद्रिभिस् तिरो वाराण्य् अव्यया ।  
र्व्_९,१०७।१०च् जनो न पुरि चम्वोर् विशद् धरिः सदो वनेषु दधिषे ॥  
र्व्_९,१०७।११अ स मामृजे तिरो अण्वानि मेष्यो मीऌहे सप्तिर् न वाजयुः ।  
र्व्_९,१०७।११च् अनुमाद्यः पवमानो मनीषिभिः सोमो विप्रेभिर् ऋक्वभिः ॥  
र्व्_९,१०७।१२अ प्र सोम देववीतये सिन्धुर् न पिप्ये अर्णसा ।  
र्व्_९,१०७।१२च् अंशोः पयसा मदिरो न जागृविर् अच्छा कोशम् मधुश्चुतम् ॥  
र्व्_९,१०७।१३अ आ हर्यतो अर्जुने अत्के अव्यत प्रियः सूनुर् न मर्ज्यः ।  
र्व्_९,१०७।१३च् तम् ईं हिन्वन्त्य् अपसो यथा रथं नदीष्व् आ गभस्त्योः ॥  
र्व्_९,१०७।१४अ अभि सोमास आयवः पवन्ते मद्यम् मदम् ।  
र्व्_९,१०७।१४च् समुद्रस्याधि विष्टपि मनीषिणो मत्सरासः स्वर्विदः ॥  
र्व्_९,१०७।१५अ तरत् समुद्रम् पवमान ऊर्मिणा राजा देव ऋतम् बृहत् ।  
र्व्_९,१०७।१५च् अर्षन् मित्रस्य वरुणस्य धर्मणा प्र हिन्वान ऋतम् बृहत् ॥  
र्व्_९,१०७।१६अ नृभिर् येमानो हर्यतो विचक्षणो राजा देवः समुद्रियः ॥  
र्व्_९,१०७।१७अ इन्द्राय पवते मदः सोमो मरुत्वते सुतः ।  
र्व्_९,१०७।१७च् सहस्रधारो अत्य् अव्यम् अर्षति तम् ई मृजन्त्य् आयवः ॥  
र्व्_९,१०७।१८अ पुनानश् चमू जनयन् मतिं कविः सोमो देवेषु रण्यति ।  
र्व्_९,१०७।१८च् अपो वसानः परि गोभिर् उत्तरः सीदन् वनेष्व् अव्यत ॥  
र्व्_९,१०७।१९अ तवाहं सोम रारण सख्य इन्दो दिवे-दिवे ।  
र्व्_९,१०७।१९च् पुरूणि बभ्रो नि चरन्ति माम् अव परिधींर् अति तां इहि ॥  
र्व्_९,१०७।२०अ उताहं नक्तम् उत सोम ते दिवा सख्याय बभ्र ऊधनि ।  
र्व्_९,१०७।२०च् घृणा तपन्तम् अति सूर्यम् परः शकुना इव पप्तिम ॥  
र्व्_९,१०७।२१अ मृज्यमानः सुहस्त्य समुद्रे वाचम् इन्वसि ।  
र्व्_९,१०७।२१च् रयिम् पिशङ्गम् बहुलम् पुरुस्पृहम् पवमानाभ्य् अर्षसि ॥  
र्व्_९,१०७।२२अ मृजानो वारे पवमानो अव्यये वृषाव चक्रदो वने ।  
र्व्_९,१०७।२२च् देवानां सोम पवमान निष्कृतं गोभिर् अञ्जानो अर्षसि ॥  
र्व्_९,१०७।२३अ पवस्व वाजसातये ऽभि विश्वानि काव्या ।  
र्व्_९,१०७।२३च् त्वं समुद्रम् प्रथमो वि धारयो देवेभ्यः सोम मत्सरः ॥  
र्व्_९,१०७।२४अ स तू पवस्व परि पार्थिवं रजो दिव्या च सोम धर्मभिः ।  
र्व्_९,१०७।२४च् त्वां विप्रासो मतिभिर् विचक्षण शुभ्रं हिन्वन्ति धीतिभिः ॥  
र्व्_९,१०७।२५अ पवमाना असृक्षत पवित्रम् अति धारया ।  
र्व्_९,१०७।२५च् मरुत्वन्तो मत्सरा इन्द्रिया हया मेधाम् अभि प्रयांसि च ॥  
र्व्_९,१०७।२६अ अपो वसानः परि कोशम् अर्षतीन्दुर् हियानः सोतृभिः ।  
र्व्_९,१०७।२६च् जनयञ् ज्योतिर् मन्दना अवीवशद् गाः कृण्वानो न निर्णिजम् ॥  
  
र्व्_९,१०८।०१अ पवस्व मधुमत्तम इन्द्राय सोम क्रतुवित्तमो मदः ।  
र्व्_९,१०८।०१च् महि द्युक्षतमो मदः ॥  
र्व्_९,१०८।०२अ यस्य ते पीत्वा वृषभो वृषायते ऽस्य पीता स्वर्विदः ।  
र्व्_९,१०८।०२च् स सुप्रकेतो अभ्य् अक्रमीद् इषो ऽच्छा वाजं नैतशः ॥  
र्व्_९,१०८।०३अ त्वं ह्य् अङ्ग दैव्या पवमान जनिमानि द्युमत्तमः ।  
र्व्_९,१०८।०३च् अमृतत्वाय घोषयः ॥  
र्व्_९,१०८।०४अ येना नवग्वो दध्यङ्ङ् अपोर्णुते येन विप्रास आपिरे ।  
र्व्_९,१०८।०४च् देवानां सुम्ने अमृतस्य चारुणो येन श्रवांस्य् आनशुः ॥  
र्व्_९,१०८।०५अ एष स्य धारया सुतो ऽव्यो वारेभिः पवते मदिन्तमः ।  
र्व्_९,१०८।०५च् क्रीऌअन्न् ऊर्मिर् अपाम् इव ॥  
र्व्_९,१०८।०६अ य उस्रिया अप्या अन्तर् अश्मनो निर् गा अकृन्तद् ओजसा ।  
र्व्_९,१०८।०६च् अभि व्रजं तत्निषे गव्यम् अश्व्यं वर्मीव धृष्णव् आ रुज ॥  
र्व्_९,१०८।०७अ आ सोता परि षिञ्चताश्वं न स्तोमम् अप्तुरं रजस्तुरम् ।  
र्व्_९,१०८।०७च् वनक्रक्षम् उदप्रुतम् ॥  
र्व्_९,१०८।०८अ सहस्रधारं वृषभम् पयोवृधम् प्रियं देवाय जन्मने ।  
र्व्_९,१०८।०८च् ऋतेन य ऋतजातो विवावृधे राजा देव ऋतम् बृहत् ॥  
र्व्_९,१०८।०९अ अभि द्युम्नम् बृहद् यश इषस् पते दिदीहि देव देवयुः ।  
र्व्_९,१०८।०९च् वि कोशम् मध्यमं युव ॥  
र्व्_९,१०८।१०अ आ वच्यस्व सुदक्ष चम्वोः सुतो विशां वह्निर् न विश्पतिः ।  
र्व्_९,१०८।१०च् वृष्टिं दिवः पवस्व रीतिम् अपां जिन्वा गविष्टये धियः ॥  
र्व्_९,१०८।११अ एतम् उ त्यम् मदच्युतं सहस्रधारं वृषभं दिवो दुहुः ।  
र्व्_९,१०८।११च् विश्वा वसूनि बिभ्रतम् ॥  
र्व्_९,१०८।१२अ वृषा वि जज्ञे जनयन्न् अमर्त्यः प्रतपञ् ज्योतिषा तमः ।  
र्व्_९,१०८।१२च् स सुष्टुतः कविभिर् निर्णिजं दधे त्रिधात्व् अस्य दंससा ॥  
र्व्_९,१०८।१३अ स सुन्वे यो वसूनां यो रायाम् आनेता य इऌआनाम् ।  
र्व्_९,१०८।१३च् सोमो यः सुक्षितीनाम् ॥  
र्व्_९,१०८।१४अ यस्य न इन्द्रः पिबाद् यस्य मरुतो यस्य वार्यमणा भगः ।  
र्व्_९,१०८।१४च् आ येन मित्रावरुणा करामह एन्द्रम् अवसे महे ॥  
र्व्_९,१०८।१५अ इन्द्राय सोम पातवे नृभिर् यतः स्वायुधो मदिन्तमः ।  
र्व्_९,१०८।१५च् पवस्व मधुमत्तमः ॥  
र्व्_९,१०८।१६अ इन्द्रस्य हार्दि सोमधानम् आ विश समुद्रम् इव सिन्धवः ।  
र्व्_९,१०८।१६च् जुष्टो मित्राय वरुणाय वायवे दिवो विष्टम्भ उत्तमः ॥  
  
र्व्_९,१०९।०१अ परि प्र धन्वेन्द्राय सोम स्वादुर् मित्राय पूष्णे भगाय ॥  
र्व्_९,१०९।०२अ इन्द्रस् ते सोम सुतस्य पेयाः क्रत्वे दक्षाय विश्वे च देवाः ॥  
र्व्_९,१०९।०३अ एवामृताय महे क्षयाय स शुक्रो अर्ष दिव्यः पीयूषः ॥  
र्व्_९,१०९।०४अ पवस्व सोम महान् समुद्रः पिता देवानां विश्वाभि धाम ॥  
र्व्_९,१०९।०५अ शुक्रः पवस्व देवेभ्यः सोम दिवे पृथिव्यै शं च प्रजायै ॥  
र्व्_९,१०९।०६अ दिवो धर्तासि शुक्रः पीयूषः सत्ये विधर्मन् वाजी पवस्व ॥  
र्व्_९,१०९।०७अ पवस्व सोम द्युम्नी सुधारो महाम् अवीनाम् अनु पूर्व्यः ॥  
र्व्_९,१०९।०८अ नृभिर् येमानो जज्ञानः पूतः क्षरद् विश्वानि मन्द्रः स्वर्वित् ॥  
र्व्_९,१०९।०९अ इन्दुः पुनानः प्रजाम् उराणः करद् विश्वानि द्रविणानि नः ॥  
र्व्_९,१०९।१०अ पवस्व सोम क्रत्वे दक्षायाश्वो न निक्तो वाजी धनाय ॥  
र्व्_९,१०९।११अ तं ते सोतारो रसम् मदाय पुनन्ति सोमम् महे द्युम्नाय ॥  
र्व्_९,१०९।१२अ शिशुं जज्ञानं हरिम् मृजन्ति पवित्रे सोमं देवेभ्य इन्दुम् ॥  
र्व्_९,१०९।१३अ इन्दुः पविष्ट चारुर् मदायापाम् उपस्थे कविर् भगाय ॥  
र्व्_९,१०९।१४अ बिभर्ति चार्व् इन्द्रस्य नाम येन विश्वानि वृत्रा जघान ॥  
र्व्_९,१०९।१५अ पिबन्त्य् अस्य विश्वे देवासो गोभिः श्रीतस्य नृभिः सुतस्य ॥  
र्व्_९,१०९।१६अ प्र सुवानो अक्षाः सहस्रधारस् तिरः पवित्रं वि वारम् अव्यम् ॥  
र्व्_९,१०९।१७अ स वाज्य् अक्षाः सहस्ररेता अद्भिर् मृजानो गोभिः श्रीणानः ॥  
र्व्_९,१०९।१८अ प्र सोम याहीन्द्रस्य कुक्षा नृभिर् येमानो अद्रिभिः सुतः ॥  
र्व्_९,१०९।१९अ असर्जि वाजी तिरः पवित्रम् इन्द्राय सोमः सहस्रधारः ॥  
र्व्_९,१०९।२०अ अञ्जन्त्य् एनम् मध्वो रसेनेन्द्राय वृष्ण इन्दुम् मदाय ॥  
र्व्_९,१०९।२१अ देवेभ्यस् त्वा वृथा पाजसे ऽपो वसानं हरिम् मृजन्ति ॥  
र्व्_९,१०९।२२अ इन्दुर् इन्द्राय तोशते नि तोशते श्रीणन्न् उग्रो रिणन्न् अपः ॥  
  
र्व्_९,११०।०१अ पर्य् ऊ षु प्र धन्व वाजसातये परि वृत्राणि सक्षणिः ।  
र्व्_९,११०।०१च् द्विषस् तरध्या ऋणया न ईयसे ॥  
र्व्_९,११०।०२अ अनु हि त्वा सुतं सोम मदामसि महे समर्यराज्ये ।  
र्व्_९,११०।०२च् वाजां अभि पवमान प्र गाहसे ॥  
र्व्_९,११०।०३अ अजीजनो हि पवमान सूर्यं विधारे शक्मना पयः ।  
र्व्_९,११०।०३च् गोजीरया रंहमाणः पुरन्ध्या ॥  
र्व्_९,११०।०४अ अजीजनो अमृत मर्त्येष्व् आं ऋतस्य धर्मन्न् अमृतस्य चारुणः ।  
र्व्_९,११०।०४च् सदासरो वाजम् अच्छा सनिष्यदत् ॥  
र्व्_९,११०।०५अ अभ्य्-अभि हि श्रवसा ततर्दिथोत्सं न कं चिज् जनपानम् अक्षितम् ।  
र्व्_९,११०।०५च् शर्याभिर् न भरमाणो गभस्त्योः ॥  
र्व्_९,११०।०६अ आद् ईं के चित् पश्यमानास आप्यं वसुरुचो दिव्या अभ्य् अनूषत ।  
र्व्_९,११०।०६च् वारं न देवः सविता व्य् ऊर्णुते ॥  
र्व्_९,११०।०७अ त्वे सोम प्रथमा वृक्तबर्हिषो महे वाजाय श्रवसे धियं दधुः ।  
र्व्_९,११०।०७च् स त्वं नो वीर वीर्याय चोदय ॥  
र्व्_९,११०।०८अ दिवः पीयूषम् पूर्व्यं यद् उक्थ्यम् महो गाहाद् दिव आ निर् अधुक्षत ।  
र्व्_९,११०।०८च् इन्द्रम् अभि जायमानं सम् अस्वरन् ॥  
र्व्_९,११०।०९अ अध यद् इमे पवमान रोदसी इमा च विश्वा भुवनाभि मज्मना ।  
र्व्_९,११०।०९च् यूथे न निष्ठा वृषभो वि तिष्ठसे ॥  
र्व्_९,११०।१०अ सोमः पुनानो अव्यये वारे शिशुर् न क्रीऌअन् पवमानो अक्षाः ।  
र्व्_९,११०।१०च् सहस्रधारः शतवाज इन्दुः ॥  
र्व्_९,११०।११अ एष पुनानो मधुमां ऋतावेन्द्रायेन्दुः पवते स्वादुर् ऊर्मिः ।  
र्व्_९,११०।११च् वाजसनिर् वरिवोविद् वयोधाः ॥  
र्व्_९,११०।१२अ स पवस्व सहमानः पृतन्यून् सेधन् रक्षांस्य् अप दुर्गहाणि ।  
र्व्_९,११०।१२च् स्वायुधः सासह्वान् सोम शत्रून् ॥  
  
र्व्_९,१११।०१अ अया रुचा हरिण्या पुनानो विश्वा द्वेषांसि तरति स्वयुग्वभिः सूरो न स्वयुग्वभिः ।  
र्व्_९,१११।०१द् धारा सुतस्य रोचते पुनानो अरुषो हरिः ।  
र्व्_९,१११।०१ड़् विश्वा यद् रूपा परियात्य् ऋक्वभिः सप्तास्येभिर् ऋक्वभिः ॥  
र्व्_९,१११।०२अ त्वं त्यत् पणीनां विदो वसु सम् मातृभिर् मर्जयसि स्व आ दम ऋतस्य धीतिभिर् दमे ।  
र्व्_९,१११।०२द् परावतो न साम तद् यत्रा रणन्ति धीतयः ।  
र्व्_९,१११।०२ड़् त्रिधातुभिर् अरुषीभिर् वयो दधे रोचमानो वयो दधे ॥  
र्व्_९,१११।०३अ पूर्वाम् अनु प्रदिशं याति चेकितत् सं रश्मिभिर् यतते दर्शतो रथो दैव्यो दर्शतो रथः ।  
र्व्_९,१११।०३द् अग्मन्न् उक्थानि पौंस्येन्द्रं जैत्राय हर्षयन् ।  
र्व्_९,१११।०३ड़् वज्रश् च यद् भवथो अनपच्युता समत्स्व् अनपच्युता ॥  
  
र्व्_९,११२।०१अ नानानं वा उ नो धियो वि व्रतानि जनानाम् ।  
र्व्_९,११२।०१च् तक्षा रिष्टं रुतम् भिषग् ब्रह्मा सुन्वन्तम् इच्छतीन्द्रायेन्दो परि स्रव ॥  
र्व्_९,११२।०२अ जरतीभिर् ओषधीभिः पर्णेभिः शकुनानाम् ।  
र्व्_९,११२।०२च् कार्मारो अश्मभिर् द्युभिर् हिरण्यवन्तम् इच्छतीन्द्रायेन्दो परि स्रव ॥  
र्व्_९,११२।०३अ कारुर् अहं ततो भिषग् उपलप्रक्षिणी नना ।  
र्व्_९,११२।०३च् नानाधियो वसूयवो ऽनु गा इव तस्थिमेन्द्रायेन्दो परि स्रव ॥  
र्व्_९,११२।०४अ अश्वो वोऌहा सुखं रथं हसनाम् उपमन्त्रिणः ।  
र्व्_९,११२।०४च् शेपो रोमण्वन्तौ भेदौ वार् इन् मण्डूक इच्छतीन्द्रायेन्दो परि स्रव ॥  
  
र्व्_९,११३।०१अ शर्यणावति सोमम् इन्द्रः पिबतु वृत्रहा ।  
र्व्_९,११३।०१च् बलं दधान आत्मनि करिष्यन् वीर्यम् महद् इन्द्रायेन्दो परि स्रव ॥  
र्व्_९,११३।०२अ आ पवस्व दिशाम् पत आर्जीकात् सोम मीढ्वः ।  
र्व्_९,११३।०२च् ऋतवाकेन सत्येन श्रद्धया तपसा सुत इन्द्रायेन्दो परि स्रव ॥  
र्व्_९,११३।०३अ पर्जन्यवृद्धम् महिषं तं सूर्यस्य दुहिताभरत् ।  
र्व्_९,११३।०३च् तं गन्धर्वाः प्रत्य् अगृभ्णन् तं सोमे रसम् आदधुर् इन्द्रायेन्दो परि स्रव ॥  
र्व्_९,११३।०४अ ऋतं वदन्न् ऋतद्युम्न सत्यं वदन् सत्यकर्मन् ।  
र्व्_९,११३।०४च् श्रद्धां वदन् सोम राजन् धात्रा सोम परिष्कृत इन्द्रायेन्दो परि स्रव ॥  
र्व्_९,११३।०५अ सत्यमुग्रस्य बृहतः सं स्रवन्ति संस्रवाः ।  
र्व्_९,११३।०५च् सं यन्ति रसिनो रसाः पुनानो ब्रह्मणा हर इन्द्रायेन्दो परि स्रव ॥  
र्व्_९,११३।०६अ यत्र ब्रह्मा पवमान छन्दस्यां वाचं वदन् ।  
र्व्_९,११३।०६च् ग्राव्णा सोमे महीयते सोमेनानन्दं जनयन्न् इन्द्रायेन्दो परि स्रव ॥  
र्व्_९,११३।०७अ यत्र ज्योतिर् अजस्रं यस्मिंल् लोके स्वर् हितम् ।  
र्व्_९,११३।०७च् तस्मिन् मां धेहि पवमानामृते लोके अक्षित इन्द्रायेन्दो परि स्रव ॥  
र्व्_९,११३।०८अ यत्र राजा वैवस्वतो यत्रावरोधनं दिवः ।  
र्व्_९,११३।०८च् यत्रामूर् यह्वतीर् आपस् तत्र माम् अमृतं कृधीन्द्रायेन्दो परि स्रव ॥  
र्व्_९,११३।०९अ यत्रानुकामं चरणं त्रिनाके त्रिदिवे दिवः ।  
र्व्_९,११३।०९च् लोका यत्र ज्योतिष्मन्तस् तत्र माम् अमृतं कृधीन्द्रायेन्दो परि स्रव ॥  
र्व्_९,११३।१०अ यत्र कामा निकामाश् च यत्र ब्रध्नस्य विष्टपम् ।  
र्व्_९,११३।१०च् स्वधा च यत्र तृप्तिश् च तत्र माम् अमृतं कृधीन्द्रायेन्दो परि स्रव ॥  
र्व्_९,११३।११अ यत्रानन्दाश् च मोदाश् च मुदः प्रमुद आसते ।  
र्व्_९,११३।११च् कामस्य यत्राप्ताः कामास् तत्र माम् अमृतं कृधीन्द्रायेन्दो परि स्रव ॥  
  
र्व्_९,११४।०१अ य इन्दोः पवमानस्यानु धामान्य् अक्रमीत् ।  
र्व्_९,११४।०१च् तम् आहुः सुप्रजा इति यस् ते सोमाविधन् मन इन्द्रायेन्दो परि स्रव ॥  
र्व्_९,११४।०२अ ऋषे मन्त्रकृतां स्तोमैः कश्यपोद्वर्धयन् गिरः ।  
र्व्_९,११४।०२च् सोमं नमस्य राजानं यो जज्ञे वीरुधाम् पतिर् इन्द्रायेन्दो परि स्रव ॥  
र्व्_९,११४।०३अ सप्त दिशो नानासूर्याः सप्त होतार ऋत्विजः ।  
र्व्_९,११४।०३च् देवा आदित्या ये सप्त तेभिः सोमाभि रक्ष न इन्द्रायेन्दो परि स्रव ॥  
र्व्_९,११४।०४अ यत् ते राजञ् छृतं हविस् तेन सोमाभि रक्ष नः ।  
र्व्_९,११४।०४च् अरातीवा मा नस् तारीन् मो च नः किं चनाममद् इन्द्रायेन्दो परि स्रव ॥  
  
  
  
_____________________________________________________________  
  
  
  
  
Ṛग्वेद १०  
  
  
  
  
  
र्व्_१०,००१।०१अ अग्रे बृहन्न् उषसाम् ऊर्ध्वो अस्थान् निर्जगन्वान् तमसो ज्योतिषागात् ।  
र्व्_१०,००१।०१च् अग्निर् भानुना रुशता स्वङ्ग आ जातो विश्वा सद्मान्य् अप्राः ॥  
र्व्_१०,००१।०२अ स जातो गर्भो असि रोदस्योर् अग्ने चारुर् विभृत ओषधीषु ।  
र्व्_१०,००१।०२च् चित्रः शिशुः परि तमांस्य् अक्तून् प्र मातृभ्यो अधि कनिक्रदद् गाः ॥  
र्व्_१०,००१।०३अ विष्णुर् इत्था परमम् अस्य विद्वाञ् जातो बृहन्न् अभि पाति तृतीयम् ।  
र्व्_१०,००१।०३च् आसा यद् अस्य पयो अक्रत स्वं सचेतसो अभ्य् अर्चन्त्य् अत्र ॥  
र्व्_१०,००१।०४अ अत उ त्वा पितुभृतो जनित्रीर् अन्नावृधम् प्रति चरन्त्य् अन्नैः ।  
र्व्_१०,००१।०४च् ता ईम् प्रत्य् एषि पुनर् अन्यरूपा असि त्वं विक्षु मानुषीषु होता ॥  
र्व्_१०,००१।०५अ होतारं चित्ररथम् अध्वरस्य यज्ञस्य-यज्ञस्य केतुं रुशन्तम् ।  
र्व्_१०,००१।०५च् प्रत्यर्धिं देवस्य-देवस्य मह्ना श्रिया त्व् अग्निम् अतिथिं जनानाम् ॥  
र्व्_१०,००१।०६अ स तु वस्त्राण्य् अध पेशनानि वसानो अग्निर् नाभा पृथिव्याः ।  
र्व्_१०,००१।०६च् अरुषो जातः पद इऌआयाः पुरोहितो राजन् यक्षीह देवान् ॥  
र्व्_१०,००१।०७अ आ हि द्यावापृथिवी अग्न उभे सदा पुत्रो न मातरा ततन्थ ।  
र्व्_१०,००१।०७च् प्र याह्य् अच्छोशतो यविष्ठाथा वह सहस्येह देवान् ॥  
  
र्व्_१०,००२।०१अ पिप्रीहि देवां उशतो यविष्ठ विद्वां ऋतूंर् ऋतुपते यजेह ।  
र्व्_१०,००२।०१च् ये दैव्या ऋत्विजस् तेभिर् अग्ने त्वं होतॄणाम् अस्य् आयजिष्ठः ॥  
र्व्_१०,००२।०२अ वेषि होत्रम् उत पोत्रं जनानाम् मन्धातासि द्रविणोदा ऋतावा ।  
र्व्_१०,००२।०२च् स्वाहा वयं कृणवामा हवींषि देवो देवान् यजत्व् अग्निर् अर्हन् ॥  
र्व्_१०,००२।०३अ आ देवानाम् अपि पन्थाम् अगन्म यच् छक्नवाम तद् अनु प्रवोऌहुम् ।  
र्व्_१०,००२।०३च् अग्निर् विद्वान् स यजात् सेद् उ होता सो अध्वरान् स ऋतून् कल्पयाति ॥  
र्व्_१०,००२।०४अ यद् वो वयम् प्रमिनाम व्रतानि विदुषां देवा अविदुष्टरासः ।  
र्व्_१०,००२।०४च् अग्निष् टद् विश्वम् आ पृणाति विद्वान् येभिर् देवां ऋतुभिः कल्पयाति ॥  
र्व्_१०,००२।०५अ यत् पाकत्रा मनसा दीनदक्षा न यज्ञस्य मन्वते मर्त्यासः ।  
र्व्_१०,००२।०५च् अग्निष् टद् धोता क्रतुविद् विजानन् यजिष्ठो देवां ऋतुशो यजाति ॥  
र्व्_१०,००२।०६अ विश्वेषां ह्य् अध्वराणाम् अनीकं चित्रं केतुं जनिता त्वा जजान ।  
र्व्_१०,००२।०६च् स आ यजस्व नृवतीर् अनु क्षा स्पार्हा इषः क्षुमतीर् विश्वजन्याः ॥  
र्व्_१०,००२।०७अ यं त्वा द्यावापृथिवी यं त्वापस् त्वष्टा यं त्वा सुजनिमा जजान ।  
र्व्_१०,००२।०७च् पन्थाम् अनु प्रविद्वान् पितृयाणं द्युमद् अग्ने समिधानो वि भाहि ॥  
  
र्व्_१०,००३।०१अ इनो राजन्न् अरतिः समिद्धो रौद्रो दक्षाय सुषुमां अदर्शि ।  
र्व्_१०,००३।०१च् चिकिद् वि भाति भासा बृहतासिक्नीम् एति रुशतीम् अपाजन् ॥  
र्व्_१०,००३।०२अ कृष्णां यद् एनीम् अभि वर्पसा भूज् जनयन् योषाम् बृहतः पितुर् जाम् ।  
र्व्_१०,००३।०२च् ऊर्ध्वम् भानुं सूर्यस्य स्तभायन् दिवो वसुभिर् अरतिर् वि भाति ॥  
र्व्_१०,००३।०३अ भद्रो भद्रया सचमान आगात् स्वसारं जारो अभ्य् एति पश्चात् ।  
र्व्_१०,००३।०३च् सुप्रकेतैर् द्युभिर् अग्निर् वितिष्ठन् रुशद्भिर् वर्णैर् अभि रामम् अस्थात् ॥  
र्व्_१०,००३।०४अ अस्य यामासो बृहतो न वग्नून् इन्धाना अग्नेः सख्युः शिवस्य ।  
र्व्_१०,००३।०४च् ईड्यस्य वृष्णो बृहतः स्वासो भामासो यामन्न् अक्तवश् चिकित्रे ॥  
र्व्_१०,००३।०५अ स्वना न यस्य भामासः पवन्ते रोचमानस्य बृहतः सुदिवः ।  
र्व्_१०,००३।०५च् ज्येष्ठेभिर् यस् तेजिष्ठैः क्रीऌउमद्भिर् वर्षिष्ठेभिर् भानुभिर् नक्षति द्याम् ॥  
र्व्_१०,००३।०६अ अस्य शुष्मासो ददृशानपवेर् जेहमानस्य स्वनयन् नियुद्भिः ।  
र्व्_१०,००३।०६च् प्रत्नेभिर् यो रुशद्भिर् देवतमो वि रेभद्भिर् अरतिर् भाति विभ्वा ॥  
र्व्_१०,००३।०७अ स आ वक्षि महि न आ च सत्सि दिवस्पृथिव्योर् अरतिर् युवत्योः ।  
र्व्_१०,००३।०७च् अग्निः सुतुकः सुतुकेभिर् अश्वै रभस्वद्भी रभस्वां एह गम्याः ॥  
  
र्व्_१०,००४।०१अ प्र ते यक्षि प्र त इयर्मि मन्म भुवो यथा वन्द्यो नो हवेषु ।  
र्व्_१०,००४।०१च् धन्वन्न् इव प्रपा असि त्वम् अग्न इयक्षवे पूरवे प्रत्न राजन् ॥  
र्व्_१०,००४।०२अ यं त्वा जनासो अभि सञ्चरन्ति गाव उष्णम् इव व्रजं यविष्ठ ।  
र्व्_१०,००४।०२च् दूतो देवानाम् असि मर्त्यानाम् अन्तर् महांश् चरसि रोचनेन ॥  
र्व्_१०,००४।०३अ शिशुं न त्वा जेन्यं वर्धयन्ती माता बिभर्ति सचनस्यमाना ।  
र्व्_१०,००४।०३च् धनोर् अधि प्रवता यासि हर्यञ् जिगीषसे पशुर् इवावसृष्टः ॥  
र्व्_१०,००४।०४अ मूरा अमूर न वयं चिकित्वो महित्वम् अग्ने त्वम् अङ्ग वित्से ।  
र्व्_१०,००४।०४च् शये वव्रिश् चरति जिह्वयादन् रेरिह्यते युवतिं विश्पतिः सन् ॥  
र्व्_१०,००४।०५अ कूचिज् जायते सनयासु नव्यो वने तस्थौ पलितो धूमकेतुः ।  
र्व्_१०,००४।०५च् अस्नातापो वृषभो न प्र वेति सचेतसो यम् प्रणयन्त मर्ताः ॥  
र्व्_१०,००४।०६अ तनूत्यजेव तस्करा वनर्गू रशनाभिर् दशभिर् अभ्य् अधीताम् ।  
र्व्_१०,००४।०६च् इयं ते अग्ने नव्यसी मनीषा युक्ष्वा रथं न शुचयद्भिर् अङ्गैः ॥  
र्व्_१०,००४।०७अ ब्रह्म च ते जातवेदो नमश् चेयं च गीः सदम् इद् वर्धनी भूत् ।  
र्व्_१०,००४।०७च् रक्षा णो अग्ने तनयानि तोका रक्षोत नस् तन्वो अप्रयुच्छन् ॥  
  
र्व्_१०,००५।०१अ एकः समुद्रो धरुणो रयीणाम् अस्मद् धृदो भूरिजन्मा वि चष्टे ।  
र्व्_१०,००५।०१च् सिषक्त्य् ऊधर् निण्योर् उपस्थ उत्सस्य मध्ये निहितम् पदं वेः ॥  
र्व्_१०,००५।०२अ समानं नीऌअं वृषणो वसानाः सं जग्मिरे महिषा अर्वतीभिः ।  
र्व्_१०,००५।०२च् ऋतस्य पदं कवयो नि पान्ति गुहा नामानि दधिरे पराणि ॥  
र्व्_१०,००५।०३अ ऋतायिनी मायिनी सं दधाते मित्वा शिशुं जज्ञतुर् वर्धयन्ती ।  
र्व्_१०,००५।०३च् विश्वस्य नाभिं चरतो ध्रुवस्य कवेश् चित् तन्तुम् मनसा वियन्तः ॥  
र्व्_१०,००५।०४अ ऋतस्य हि वर्तनयः सुजातम् इषो वाजाय प्रदिवः सचन्ते ।  
र्व्_१०,००५।०४च् अधीवासं रोदसी वावसाने घृतैर् अन्नैर् वावृधाते मधूनाम् ॥  
र्व्_१०,००५।०५अ सप्त स्वसॄर् अरुषीर् वावशानो विद्वान् मध्व उज् जभारा दृशे कम् ।  
र्व्_१०,००५।०५च् अन्तर् येमे अन्तरिक्षे पुराजा इच्छन् वव्रिम् अविदत् पूषणस्य ॥  
र्व्_१०,००५।०६अ सप्त मर्यादाः कवयस् ततक्षुस् तासाम् एकाम् इद् अभ्य् अंहुरो गात् ।  
र्व्_१०,००५।०६च् आयोर् ह स्कम्भ उपमस्य नीऌए पथां विसर्गे धरुणेषु तस्थौ ॥  
र्व्_१०,००५।०७अ असच् च सच् च परमे व्योमन् दक्षस्य जन्मन्न् अदितेर् उपस्थे ।  
र्व्_१०,००५।०७च् अग्निर् ह नः प्रथमजा ऋतस्य पूर्व आयुनि वृषभश् च धेनुः ॥  
  
र्व्_१०,००६।०१अ अयं स यस्य शर्मन्न् अवोभिर् अग्नेर् एधते जरिताभिष्टौ ।  
र्व्_१०,००६।०१च् ज्येष्ठेभिर् यो भानुभिर् ऋषूणाम् पर्येति परिवीतो विभावा ॥  
र्व्_१०,००६।०२अ यो भानुभिर् विभावा विभात्य् अग्निर् देवेभिर् ऋतावाजस्रः ।  
र्व्_१०,००६।०२च् आ यो विवाय सख्या सखिभ्यो ऽपरिह्वृतो अत्यो न सप्तिः ॥  
र्व्_१०,००६।०३अ ईशे यो विश्वस्या देववीतेर् ईशे विश्वायुर् उषसो व्युष्टौ ।  
र्व्_१०,००६।०३च् आ यस्मिन् मना हवींष्य् अग्नाव् अरिष्टरथ स्कभ्नाति शूषैः ॥  
र्व्_१०,००६।०४अ शूषेभिर् वृधो जुषाणो अर्कैर् देवां अच्छा रघुपत्वा जिगाति ।  
र्व्_१०,००६।०४च् मन्द्रो होता स जुह्वा यजिष्ठः सम्मिश्लो अग्निर् आ जिघर्ति देवान् ॥  
र्व्_१०,००६।०५अ तम् उस्राम् इन्द्रं न रेजमानम् अग्निं गीर्भिर् नमोभिर् आ कृणुध्वम् ।  
र्व्_१०,००६।०५च् आ यं विप्रासो मतिभिर् गृणन्ति जातवेदसं जुह्वं सहानाम् ॥  
र्व्_१०,००६।०६अ सं यस्मिन् विश्वा वसूनि जग्मुर् वाजे नाश्वाः सप्तीवन्त एवैः ।  
र्व्_१०,००६।०६च् अस्मे ऊतीर् इन्द्रवाततमा अर्वाचीना अग्न आ कृणुष्व ॥  
र्व्_१०,००६।०७अ अधा ह्य् अग्ने मह्ना निषद्या सद्यो जज्ञानो हव्यो बभूथ ।  
र्व्_१०,००६।०७च् तं ते देवासो अनु केतम् आयन्न् अधावर्धन्त प्रथमास ऊमाः ॥  
  
र्व्_१०,००७।०१अ स्वस्ति नो दिवो अग्ने पृथिव्या विश्वायुर् धेहि यजथाय देव ।  
र्व्_१०,००७।०१च् सचेमहि तव दस्म प्रकेतैर् उरुष्या ण उरुभिर् देव शंसैः ॥  
र्व्_१०,००७।०२अ इमा अग्ने मतयस् तुभ्यं जाता गोभिर् अश्वैर् अभि गृणन्ति राधः ।  
र्व्_१०,००७।०२च् यदा ते मर्तो अनु भोगम् आनड् वसो दधानो मतिभिः सुजात ॥  
र्व्_१०,००७।०३अ अग्निम् मन्ये पितरम् अग्निम् आपिम् अग्निम् भ्रातरं सदम् इत् सखायम् ।  
र्व्_१०,००७।०३च् अग्नेर् अनीकम् बृहतः सपर्यं दिवि शुक्रं यजतं सूर्यस्य ॥  
र्व्_१०,००७।०४अ सिध्रा अग्ने धियो अस्मे सनुत्रीर् यं त्रायसे दम आ नित्यहोता ।  
र्व्_१०,००७।०४च् ऋतावा स रोहिदश्वः पुरुक्षुर् द्युभिर् अस्मा अहभिर् वामम् अस्तु ॥  
र्व्_१०,००७।०५अ द्युभिर् हितम् मित्रम् इव प्रयोगम् प्रत्नम् ऋत्विजम् अध्वरस्य जारम् ।  
र्व्_१०,००७।०५च् बाहुभ्याम् अग्निम् आयवो ऽजनन्त विक्षु होतारं न्य् असादयन्त ॥  
र्व्_१०,००७।०६अ स्वयं यजस्व दिवि देव देवान् किं ते पाकः कृणवद् अप्रचेताः ।  
र्व्_१०,००७।०६च् यथायज ऋतुभिर् देव देवान् एवा यजस्व तन्वं सुजात ॥  
र्व्_१०,००७।०७अ भवा नो अग्ने ऽवितोत गोपा भवा वयस्कृद् उत नो वयोधाः ।  
र्व्_१०,००७।०७च् रास्वा च नः सुमहो हव्यदातिं त्रास्वोत नस् तन्वो अप्रयुच्छन् ॥  
  
र्व्_१०,००८।०१अ प्र केतुना बृहता यात्य् अग्निर् आ रोदसी वृषभो रोरवीति ।  
र्व्_१०,००८।०१च् दिवश् चिद् अन्तां उपमां उद् आनऌ अपाम् उपस्थे महिषो ववर्ध ॥  
र्व्_१०,००८।०२अ मुमोद गर्भो वृषभः ककुद्मान् अस्रेमा वत्सः शिमीवां अरावीत् ।  
र्व्_१०,००८।०२च् स देवतात्य् उद्यतानि कृण्वन् स्वेषु क्षयेषु प्रथमो जिगाति ॥  
र्व्_१०,००८।०३अ आ यो मूर्धानम् पित्रोर् अरब्ध न्य् अध्वरे दधिरे सूरो अर्णः ।  
र्व्_१०,००८।०३च् अस्य पत्मन्न् अरुषीर् अश्वबुध्ना ऋतस्य योनौ तन्वो जुषन्त ॥  
र्व्_१०,००८।०४अ उष-उषो हि वसो अग्रम् एषि त्वं यमयोर् अभवो विभावा ।  
र्व्_१०,००८।०४च् ऋताय सप्त दधिषे पदानि जनयन् मित्रं तन्वे स्वायै ॥  
र्व्_१०,००८।०५अ भुवश् चक्षुर् मह ऋतस्य गोपा भुवो वरुणो यद् ऋताय वेषि ।  
र्व्_१०,००८।०५च् भुवो अपां नपाज् जातवेदो भुवो दूतो यस्य हव्यं जुजोषः ॥  
र्व्_१०,००८।०६अ भुवो यज्ञस्य रजसश् च नेता यत्रा नियुद्भिः सचसे शिवाभिः ।  
र्व्_१०,००८।०६च् दिवि मूर्धानं दधिषे स्वर्षां जिह्वाम् अग्ने चकृषे हव्यवाहम् ॥  
र्व्_१०,००८।०७अ अस्य त्रितः क्रतुना वव्रे अन्तर् इच्छन् धीतिम् पितुर् एवैः परस्य ।  
र्व्_१०,००८।०७च् सचस्यमानः पित्रोर् उपस्थे जामि ब्रुवाण आयुधानि वेति ॥  
र्व्_१०,००८।०८अ स पित्र्याण्य् आयुधानि विद्वान् इन्द्रेषित आप्त्यो अभ्य् अयुध्यत् ।  
र्व्_१०,००८।०८च् त्रिशीर्षाणं सप्तरश्मिं जघन्वान् त्वाष्ट्रस्य चिन् निः ससृजे त्रितो गाः ॥  
र्व्_१०,००८।०९अ भूरीद् इन्द्र उदिनक्षन्तम् ओजो ऽवाभिनत् सत्पतिर् मन्यमानम् ।  
र्व्_१०,००८।०९च् त्वाष्ट्रस्य चिद् विश्वरूपस्य गोनाम् आचक्राणस् त्रीणि शीर्षा परा वर्क् ॥  
  
र्व्_१०,००९।०१अ आपो हि ष्ठा मयोभुवस् ता न ऊर्जे दधातन ।  
र्व्_१०,००९।०१च् महे रणाय चक्षसे ॥  
र्व्_१०,००९।०२अ यो वः शिवतमो रसस् तस्य भाजयतेह नः ।  
र्व्_१०,००९।०२च् उशतीर् इव मातरः ॥  
र्व्_१०,००९।०३अ तस्मा अरं गमाम वो यस्य क्षयाय जिन्वथ ।  
र्व्_१०,००९।०३च् आपो जनयथा च नः ॥  
र्व्_१०,००९।०४अ शं नो देवीर् अभिष्टय आपो भवन्तु पीतये ।  
र्व्_१०,००९।०४च् शं योर् अभि स्रवन्तु नः ॥  
र्व्_१०,००९।०५अ ईशाना वार्याणां क्षयन्तीश् चर्षणीनाम् ।  
र्व्_१०,००९।०५च् अपो याचामि भेषजम् ॥  
र्व्_१०,००९।०६अ अप्सु मे सोमो अब्रवीद् अन्तर् विश्वानि भेषजा ।  
र्व्_१०,००९।०६च् अग्निं च विश्वशम्भुवम् ॥  
र्व्_१०,००९।०७अ आपः पृणीत भेषजं वरूथं तन्वे मम ।  
र्व्_१०,००९।०७च् ज्योक् च सूर्यं दृशे ॥  
र्व्_१०,००९।०८अ इदम् आपः प्र वहत यत् किं च दुरितम् मयि ।  
र्व्_१०,००९।०८च् यद् वाहम् अभिदुद्रोह यद् वा शेप उतानृतम् ॥  
र्व्_१०,००९।०९अ आपो अद्यान्व् अचारिषं रसेन सम् अगस्महि ।  
र्व्_१०,००९।०९च् पयस्वान् अग्न आ गहि तम् मा सं सृज वर्चसा ॥  
  
र्व्_१०,०१०।०१अ ओ चित् सखायं सख्या ववृत्यां तिरः पुरू चिद् अर्णवं जगन्वान् ।  
र्व्_१०,०१०।०१च् पितुर् नपातम् आ दधीत वेधा अधि क्षमि प्रतरं दीध्यानः ॥  
र्व्_१०,०१०।०२अ न ते सखा सख्यं वष्ट्य् एतत् सलक्ष्मा यद् विषुरूपा भवाति ।  
र्व्_१०,०१०।०२च् महस् पुत्रासो असुरस्य वीरा दिवो धर्तार उर्विया परि ख्यन् ॥  
र्व्_१०,०१०।०३अ उशन्ति घा ते अमृतास एतद् एकस्य चित् त्यजसम् मर्त्यस्य ।  
र्व्_१०,०१०।०३च् नि ते मनो मनसि धाय्य् अस्मे जन्युः पतिस् तन्वम् आ विविश्याः ॥  
र्व्_१०,०१०।०४अ न यत् पुरा चकृमा कद् ध नूनम् ऋता वदन्तो अनृतं रपेम ।  
र्व्_१०,०१०।०४च् गन्धर्वो अप्स्व् अप्या च योषा सा नो नाभिः परमं जामि तन् नौ ॥  
र्व्_१०,०१०।०५अ गर्भे नु नौ जनिता दम्पती कर् देवस् त्वष्टा सविता विश्वरूपः ।  
र्व्_१०,०१०।०५च् नकिर् अस्य प्र मिनन्ति व्रतानि वेद नाव् अस्य पृथिवी उत द्यौः ॥  
र्व्_१०,०१०।०६अ को अस्य वेद प्रथमस्याह्नः क ईं ददर्श क इह प्र वोचत् ।  
र्व्_१०,०१०।०६च् बृहन् मित्रस्य वरुणस्य धाम कद् उ ब्रव आहनो वीच्या नॄन् ॥  
र्व्_१०,०१०।०७अ यमस्य मा यम्यं काम आगन् समाने योनौ सहशेय्याय ।  
र्व्_१०,०१०।०७च् जायेव पत्ये तन्वं रिरिच्यां वि चिद् वृहेव रथ्येव चक्रा ॥  
र्व्_१०,०१०।०८अ न तिष्ठन्ति न नि मिषन्त्य् एते देवानां स्पश इह ये चरन्ति ।  
र्व्_१०,०१०।०८च् अन्येन मद् आहनो याहि तूयं तेन वि वृह रथ्येव चक्रा ॥  
र्व्_१०,०१०।०९अ रात्रीभिर् अस्मा अहभिर् दशस्येत् सूर्यस्य चक्षुर् मुहुर् उन् मिमीयात् ।  
र्व्_१०,०१०।०९च् दिवा पृथिव्या मिथुना सबन्धू यमीर् यमस्य बिभृयाद् अजामि ॥  
र्व्_१०,०१०।१०अ आ घा ता गच्छान् उत्तरा युगानि यत्र जामयः कृणवन्न् अजामि ।  
र्व्_१०,०१०।१०च् उप बर्बृहि वृषभाय बाहुम् अन्यम् इच्छस्व सुभगे पतिम् मत् ॥  
र्व्_१०,०१०।११अ किम् भ्रातासद् यद् अनाथम् भवाति किम् उ स्वसा यन् निरृतिर् निगच्छात् ।  
र्व्_१०,०१०।११च् काममूता बह्व् एतद् रपामि तन्वा मे तन्वं सम् पिपृग्धि ॥  
र्व्_१०,०१०।१२अ न वा उ ते तन्वा तन्वं सम् पपृच्याम् पापम् आहुर् यः स्वसारं निगच्छात् ।  
र्व्_१०,०१०।१२च् अन्येन मत् प्रमुदः कल्पयस्व न ते भ्राता सुभगे वष्ट्य् एतत् ॥  
र्व्_१०,०१०।१३अ बतो बतासि यम नैव ते मनो हृदयं चाविदाम ।  
र्व्_१०,०१०।१३च् अन्या किल त्वां कक्ष्येव युक्तम् परि ष्वजाते लिबुजेव वृक्षम् ॥  
र्व्_१०,०१०।१४अ अन्यम् ऊ षु त्वं यम्य् अन्य उ त्वाम् परि ष्वजाते लिबुजेव वृक्षम् ।  
र्व्_१०,०१०।१४च् तस्य वा त्वम् मन इच्छा स वा तवाधा कृणुष्व संविदं सुभद्राम् ॥  
  
र्व्_१०,०११।०१अ वृषा वृष्णे दुदुहे दोहसा दिवः पयांसि यह्वो अदितेर् अदाभ्यः ।  
र्व्_१०,०११।०१च् विश्वं स वेद वरुणो यथा धिया स यज्ञियो यजतु यज्ञियां ऋतून् ॥  
र्व्_१०,०११।०२अ रपद् गन्धर्वीर् अप्या च योषणा नदस्य नादे परि पातु मे मनः ।  
र्व्_१०,०११।०२च् इष्टस्य मध्ये अदितिर् नि धातु नो भ्राता नो ज्येष्ठः प्रथमो वि वोचति ॥  
र्व्_१०,०११।०३अ सो चिन् नु भद्रा क्षुमती यशस्वत्य् उषा उवास मनवे स्वर्वती ।  
र्व्_१०,०११।०३च् यद् ईम् उशन्तम् उशताम् अनु क्रतुम् अग्निं होतारं विदथाय जीजनन् ॥  
र्व्_१०,०११।०४अ अध त्यं द्रप्सं विभ्वं विचक्षणं विर् आभरद् इषितः श्येनो अध्वरे ।  
र्व्_१०,०११।०४च् यदी विशो वृणते दस्मम् आर्या अग्निं होतारम् अध धीर् अजायत ॥  
र्व्_१०,०११।०५अ सदासि रण्वो यवसेव पुष्यते होत्राभिर् अग्ने मनुषः स्वध्वरः ।  
र्व्_१०,०११।०५च् विप्रस्य वा यच् छशमान उक्थ्यं वाजं ससवां उपयासि भूरिभिः ॥  
र्व्_१०,०११।०६अ उद् ईरय पितरा जार आ भगम् इयक्षति हर्यतो हृत्त इष्यति ।  
र्व्_१०,०११।०६च् विवक्ति वह्निः स्वपस्यते मखस् तविष्यते असुरो वेपते मती ॥  
र्व्_१०,०११।०७अ यस् ते अग्ने सुमतिम् मर्तो अक्षत् सहसः सूनो अति स प्र शृण्वे ।  
र्व्_१०,०११।०७च् इषं दधानो वहमानो अश्वैर् आ स द्युमां अमवान् भूषति द्यून् ॥  
र्व्_१०,०११।०८अ यद् अग्न एषा समितिर् भवाति देवी देवेषु यजता यजत्र ।  
र्व्_१०,०११।०८च् रत्ना च यद् विभजासि स्वधावो भागं नो अत्र वसुमन्तं वीतात् ॥  
र्व्_१०,०११।०९अ श्रुधी नो अग्ने सदने सधस्थे युक्ष्वा रथम् अमृतस्य द्रवित्नुम् ।  
र्व्_१०,०११।०९च् आ नो वह रोदसी देवपुत्रे माकिर् देवानाम् अप भूर् इह स्याः ॥  
  
र्व्_१०,०१२।०१अ द्यावा ह क्षामा प्रथमे ऋतेनाभिश्रावे भवतः सत्यवाचा ।  
र्व्_१०,०१२।०१च् देवो यन् मर्तान् यजथाय कृण्वन् सीदद् धोता प्रत्यङ् स्वम् असुं यन् ॥  
र्व्_१०,०१२।०२अ देवो देवान् परिभूर् ऋतेन वहा नो हव्यम् प्रथमश् चिकित्वान् ।  
र्व्_१०,०१२।०२च् धूमकेतुः समिधा भाऋजीको मन्द्रो होता नित्यो वाचा यजीयान् ॥  
र्व्_१०,०१२।०३अ स्वावृग् देवस्यामृतं यदी गोर् अतो जातासो धारयन्त उर्वी ।  
र्व्_१०,०१२।०३च् विश्वे देवा अनु तत् ते यजुर् गुर् दुहे यद् एनी दिव्यं घृतं वाः ॥  
र्व्_१०,०१२।०४अ अर्चामि वां वर्धायापो घृतस्नू द्यावाभूमी शृणुतं रोदसी मे ।  
र्व्_१०,०१२।०४च् अहा यद् द्यावो ऽसुनीतिम् अयन् मध्वा नो अत्र पितरा शिशीताम् ॥  
र्व्_१०,०१२।०५अ किं स्विन् नो राजा जगृहे कद् अस्याति व्रतं चकृमा को वि वेद ।  
र्व्_१०,०१२।०५च् मित्रश् चिद् धि ष्मा जुहुराणो देवाञ् छ्लोको न याताम् अपि वाजो अस्ति ॥  
र्व्_१०,०१२।०६अ दुर्मन्त्व् अत्रामृतस्य नाम सलक्ष्मा यद् विषुरूपा भवाति ।  
र्व्_१०,०१२।०६च् यमस्य यो मनवते सुमन्त्व् अग्ने तम् ऋष्व पाह्य् अप्रयुच्छन् ॥  
र्व्_१०,०१२।०७अ यस्मिन् देवा विदथे मादयन्ते विवस्वतः सदने धारयन्ते ।  
र्व्_१०,०१२।०७च् सूर्ये ज्योतिर् अदधुर् मास्य् अक्तून् परि द्योतनिं चरतो अजस्रा ॥  
र्व्_१०,०१२।०८अ यस्मिन् देवा मन्मनि सञ्चरन्त्य् अपीच्ये न वयम् अस्य विद्म ।  
र्व्_१०,०१२।०८च् मित्रो नो अत्रादितिर् अनागान् सविता देवो वरुणाय वोचत् ॥  
र्व्_१०,०१२।०९अ श्रुधी नो अग्ने सदने सधस्थे युक्ष्वा रथम् अमृतस्य द्रवित्नुम् ।  
र्व्_१०,०१२।०९च् आ नो वह रोदसी देवपुत्रे माकिर् देवानाम् अप भूर् इह स्याः ॥  
  
र्व्_१०,०१३।०१अ युजे वाम् ब्रह्म पूर्व्यं नमोभिर् वि श्लोक एतु पथ्येव सूरेः ।  
र्व्_१०,०१३।०१च् शृण्वन्तु विश्वे अमृतस्य पुत्रा आ ये धामानि दिव्यानि तस्थुः ॥  
र्व्_१०,०१३।०२अ यमे इव यतमाने यद् ऐतम् प्र वाम् भरन् मानुषा देवयन्तः ।  
र्व्_१०,०१३।०२च् आ सीदतं स्वम् उ लोकं विदाने स्वासस्थे भवतम् इन्दवे नः ॥  
र्व्_१०,०१३।०३अ पञ्च पदानि रुपो अन्व् अरोहं चतुष्पदीम् अन्व् एमि व्रतेन ।  
र्व्_१०,०१३।०३च् अक्षरेण प्रति मिम एताम् ऋतस्य नाभाव् अधि सम् पुनामि ॥  
र्व्_१०,०१३।०४अ देवेभ्यः कम् अवृणीत मृत्युम् प्रजायै कम् अमृतं नावृणीत ।  
र्व्_१०,०१३।०४च् बृहस्पतिं यज्ञम् अकृण्वत ऋषिम् प्रियां यमस् तन्वम् प्रारिरेचीत् ॥  
र्व्_१०,०१३।०५अ सप्त क्षरन्ति शिशवे मरुत्वते पित्रे पुत्रासो अप्य् अवीवतन्न् ऋतम् ।  
र्व्_१०,०१३।०५च् उभे इद् अस्योभयस्य राजत उभे यतेते उभयस्य पुष्यतः ॥  
  
र्व्_१०,०१४।०१अ परेयिवांसम् प्रवतो महीर् अनु बहुभ्यः पन्थाम् अनुपस्पशानम् ।  
र्व्_१०,०१४।०१च् वैवस्वतं सङ्गमनं जनानां यमं राजानं हविषा दुवस्य ॥  
र्व्_१०,०१४।०२अ यमो नो गातुम् प्रथमो विवेद नैषा गव्यूतिर् अपभर्तवा उ ।  
र्व्_१०,०१४।०२च् यत्रा नः पूर्वे पितरः परेयुर् एना जज्ञानाः पथ्या अनु स्वाः ॥  
र्व्_१०,०१४।०३अ मातली कव्यैर् यमो अङ्गिरोभिर् बृहस्पतिर् ऋक्वभिर् वावृधानः ।  
र्व्_१०,०१४।०३च् यांश् च देवा वावृधुर् ये च देवान् स्वाहान्ये स्वधयान्ये मदन्ति ॥  
र्व्_१०,०१४।०४अ इमं यम प्रस्तरम् आ हि सीदाङ्गिरोभिः पितृभिः संविदानः ।  
र्व्_१०,०१४।०४च् आ त्वा मन्त्राः कविशस्ता वहन्त्व् एना राजन् हविषा मादयस्व ॥  
र्व्_१०,०१४।०५अ अङ्गिरोभिर् आ गहि यज्ञियेभिर् यम वैरूपैर् इह मादयस्व ।  
र्व्_१०,०१४।०५च् विवस्वन्तं हुवे यः पिता ते ऽस्मिन् यज्ञे बर्हिष्य् आ निषद्य ॥  
र्व्_१०,०१४।०६अ अङ्गिरसो नः पितरो नवग्वा अथर्वाणो भृगवः सोम्यासः ।  
र्व्_१०,०१४।०६च् तेषां वयं सुमतौ यज्ञियानाम् अपि भद्रे सौमनसे स्याम ॥  
र्व्_१०,०१४।०७अ प्रेहि प्रेहि पथिभिः पूर्व्येभिर् यत्रा नः पूर्वे पितरः परेयुः ।  
र्व्_१०,०१४।०७च् उभा राजाना स्वधया मदन्ता यमम् पश्यासि वरुणं च देवम् ॥  
र्व्_१०,०१४।०८अ सं गच्छस्व पितृभिः सं यमेनेष्टापूर्तेन परमे व्योमन् ।  
र्व्_१०,०१४।०८च् हित्वायावद्यम् पुनर् अस्तम् एहि सं गच्छस्व तन्वा सुवर्चाः ॥  
र्व्_१०,०१४।०९अ अपेत वीत वि च सर्पतातो ऽस्मा एतम् पितरो लोकम् अक्रन् ।  
र्व्_१०,०१४।०९च् अहोभिर् अद्भिर् अक्तुभिर् व्यक्तं यमो ददात्य् अवसानम् अस्मै ॥  
र्व्_१०,०१४।१०अ अति द्रव सारमेयौ श्वानौ चतुरक्षौ शबलौ साधुना पथा ।  
र्व्_१०,०१४।१०च् अथा पितॄन् सुविदत्रां उपेहि यमेन ये सधमादम् मदन्ति ॥  
र्व्_१०,०१४।११अ यौ ते श्वानौ यम रक्षितारौ चतुरक्षौ पथिरक्षी नृचक्षसौ ।  
र्व्_१०,०१४।११च् ताभ्याम् एनम् परि देहि राजन् स्वस्ति चास्मा अनमीवं च धेहि ॥  
र्व्_१०,०१४।१२अ उरूणसाव् असुतृपा उदुम्बलौ यमस्य दूतौ चरतो जनां अनु ।  
र्व्_१०,०१४।१२च् ताव् अस्मभ्यं दृशये सूर्याय पुनर् दाताम् असुम् अद्येह भद्रम् ॥  
र्व्_१०,०१४।१३अ यमाय सोमं सुनुत यमाय जुहुता हविः ।  
र्व्_१०,०१४।१३च् यमं ह यज्ञो गच्छत्य् अग्निदूतो अरङ्कृतः ॥  
र्व्_१०,०१४।१४अ यमाय घृतवद् धविर् जुहोत प्र च तिष्ठत ।  
र्व्_१०,०१४।१४च् स नो देवेष्व् आ यमद् दीर्घम् आयुः प्र जीवसे ॥  
र्व्_१०,०१४।१५अ यमाय मधुमत्तमं राज्ञे हव्यं जुहोतन ।  
र्व्_१०,०१४।१५च् इदं नम ऋषिभ्यः पूर्वजेभ्यः पूर्वेभ्यः पथिकृद्भ्यः ॥  
र्व्_१०,०१४।१६अ त्रिकद्रुकेभिः पतति षऌ उर्वीर् एकम् इद् बृहत् ।  
र्व्_१०,०१४।१६च् त्रिष्टुब् गायत्री छन्दांसि सर्वा ता यम आहिता ॥  
  
र्व्_१०,०१५।०१अ उद् ईरताम् अवर उत् परास उन् मध्यमाः पितरः सोम्यासः ।  
र्व्_१०,०१५।०१च् असुं य ईयुर् अवृका ऋतज्ञास् ते नो ऽवन्तु पितरो हवेषु ॥  
र्व्_१०,०१५।०२अ इदम् पितृभ्यो नमो अस्त्व् अद्य ये पूर्वासो य उपरास ईयुः ।  
र्व्_१०,०१५।०२च् ये पार्थिवे रजस्य् आ निषत्ता ये वा नूनं सुवृजनासु विक्षु ॥  
र्व्_१०,०१५।०३अ आहम् पितॄन् सुविदत्रां अवित्सि नपातं च विक्रमणं च विष्णोः ।  
र्व्_१०,०१५।०३च् बर्हिषदो ये स्वधया सुतस्य भजन्त पित्वस् त इहागमिष्ठाः ॥  
र्व्_१०,०१५।०४अ बर्हिषदः पितर ऊत्य् अर्वाग् इमा वो हव्या चकृमा जुषध्वम् ।  
र्व्_१०,०१५।०४च् त आ गतावसा शन्तमेनाथा नः शं योर् अरपो दधात ॥  
र्व्_१०,०१५।०५अ उपहूताः पितरः सोम्यासो बर्हिष्येषु निधिषु प्रियेषु ।  
र्व्_१०,०१५।०५च् त आ गमन्तु त इह श्रुवन्त्व् अधि ब्रुवन्तु ते ऽवन्त्व् अस्मान् ॥  
र्व्_१०,०१५।०६अ आच्या जानु दक्षिणतो निषद्येमं यज्ञम् अभि गृणीत विश्वे ।  
र्व्_१०,०१५।०६च् मा हिंसिष्ट पितरः केन चिन् नो यद् व आगः पुरुषता कराम ॥  
र्व्_१०,०१५।०७अ आसीनासो अरुणीनाम् उपस्थे रयिं धत्त दाशुषे मर्त्याय ।  
र्व्_१०,०१५।०७च् पुत्रेभ्यः पितरस् तस्य वस्वः प्र यच्छत त इहोर्जं दधात ॥  
र्व्_१०,०१५।०८अ ये नः पूर्वे पितरः सोम्यासो ऽनूहिरे सोमपीथं वसिष्ठाः ।  
र्व्_१०,०१५।०८च् तेभिर् यमः संरराणो हवींष्य् उशन्न् उशद्भिः प्रतिकामम् अत्तु ॥  
र्व्_१०,०१५।०९अ ये तातृषुर् देवत्रा जेहमाना होत्राविद स्तोमतष्टासो अर्कैः ।  
र्व्_१०,०१५।०९च् आग्ने याहि सुविदत्रेभिर् अर्वाङ् सत्यैः कव्यैः पितृभिर् घर्मसद्भिः ॥  
र्व्_१०,०१५।१०अ ये सत्यासो हविरदो हविष्पा इन्द्रेण देवैः सरथं दधानाः ।  
र्व्_१०,०१५।१०च् आग्ने याहि सहस्रं देववन्दैः परैः पूर्वैः पितृभिर् घर्मसद्भिः ॥  
र्व्_१०,०१५।११अ अग्निष्वात्ताः पितर एह गच्छत सदः-सदः सदत सुप्रणीतयः ।  
र्व्_१०,०१५।११च् अत्ता हवींषि प्रयतानि बर्हिष्य् अथा रयिं सर्ववीरं दधातन ॥  
र्व्_१०,०१५।१२अ त्वम् अग्न ईऌइतो जातवेदो ऽवाड् ढव्यानि सुरभीणि कृत्वी ।  
र्व्_१०,०१५।१२च् प्रादाः पितृभ्यः स्वधया ते अक्षन्न् अद्धि त्वं देव प्रयता हवींषि ॥  
र्व्_१०,०१५।१३अ ये चेह पितरो ये च नेह यांश् च विद्म यां उ च न प्रविद्म ।  
र्व्_१०,०१५।१३च् त्वं वेत्थ यति ते जातवेदः स्वधाभिर् यज्ञं सुकृतं जुषस्व ॥  
र्व्_१०,०१५।१४अ ये अग्निदग्धा ये अनग्निदग्धा मध्ये दिवः स्वधया मादयन्ते ।  
र्व्_१०,०१५।१४च् तेभिः स्वराऌ असुनीतिम् एतां यथावशं तन्वं कल्पयस्व ॥  
  
र्व्_१०,०१६।०१अ मैनम् अग्ने वि दहो माभि शोचो मास्य त्वचं चिक्षिपो मा शरीरम् ।  
र्व्_१०,०१६।०१च् यदा शृतं कृणवो जातवेदो ऽथेम् एनम् प्र हिणुतात् पितृभ्यः ॥  
र्व्_१०,०१६।०२अ शृतं यदा करसि जातवेदो ऽथेम् एनम् परि दत्तात् पितृभ्यः ।  
र्व्_१०,०१६।०२च् यदा गच्छात्य् असुनीतिम् एताम् अथा देवानां वशनीर् भवाति ॥  
र्व्_१०,०१६।०३अ सूर्यं चक्षुर् गच्छतु वातम् आत्मा द्यां च गच्छ पृथिवीं च धर्मणा ।  
र्व्_१०,०१६।०३च् अपो वा गच्छ यदि तत्र ते हितम् ओषधीषु प्रति तिष्ठा शरीरैः ॥  
र्व्_१०,०१६।०४अ अजो भागस् तपसा तं तपस्व तं ते शोचिस् तपतु तं ते अर्चिः ।  
र्व्_१०,०१६।०४च् यास् ते शिवास् तन्वो जातवेदस् ताभिर् वहैनं सुकृताम् उ लोकम् ॥  
र्व्_१०,०१६।०५अ अव सृज पुनर् अग्ने पितृभ्यो यस् त आहुतश् चरति स्वधाभिः ।  
र्व्_१०,०१६।०५च् आयुर् वसान उप वेतु शेषः सं गच्छतां तन्वा जातवेदः ॥  
र्व्_१०,०१६।०६अ यत् ते कृष्णः शकुन आतुतोद पिपीलः सर्प उत वा श्वापदः ।  
र्व्_१०,०१६।०६च् अग्निष् टद् विश्वाद् अगदं कृणोतु सोमश् च यो ब्राह्मणां आविवेश ॥  
र्व्_१०,०१६।०७अ अग्नेर् वर्म परि गोभिर् व्ययस्व सम् प्रोर्णुष्व पीवसा मेदसा च ।  
र्व्_१०,०१६।०७च् नेत् त्वा धृष्णुर् हरसा जर्हृषाणो दधृग् विधक्ष्यन् पर्यङ्खयाते ॥  
र्व्_१०,०१६।०८अ इमम् अग्ने चमसम् मा वि जिह्वरः प्रियो देवानाम् उत सोम्यानाम् ।  
र्व्_१०,०१६।०८च् एष यश् चमसो देवपानस् तस्मिन् देवा अमृता मादयन्ते ॥  
र्व्_१०,०१६।०९अ क्रव्यादम् अग्निम् प्र हिणोमि दूरं यमराज्ञो गच्छतु रिप्रवाहः ।  
र्व्_१०,०१६।०९च् इहैवायम् इतरो जातवेदा देवेभ्यो हव्यं वहतु प्रजानन् ॥  
र्व्_१०,०१६।१०अ यो अग्निः क्रव्यात् प्रविवेश वो गृहम् इमम् पश्यन्न् इतरं जातवेदसम् ।  
र्व्_१०,०१६।१०च् तं हरामि पितृयज्ञाय देवं स घर्मम् इन्वात् परमे सधस्थे ॥  
र्व्_१०,०१६।११अ यो अग्निः क्रव्यवाहनः पितॄन् यक्षद् ऋतावृधः ।  
र्व्_१०,०१६।११च् प्रेद् उ हव्यानि वोचति देवेभ्यश् च पितृभ्य आ ॥  
र्व्_१०,०१६।१२अ उशन्तस् त्वा नि धीमह्य् उशन्तः सम् इधीमहि ।  
र्व्_१०,०१६।१२च् उशन्न् उशत आ वह पितॄन् हविषे अत्तवे ॥  
र्व्_१०,०१६।१३अ यं त्वम् अग्ने समदहस् तम् उ निर् वापया पुनः ।  
र्व्_१०,०१६।१३च् कियाम्ब्व् अत्र रोहतु पाकदूर्वा व्यल्कशा ॥  
र्व्_१०,०१६।१४अ शीतिके शीतिकावति ह्लादिके ह्लादिकावति ।  
र्व्_१०,०१६।१४च् मण्डूक्या सु सं गम इमं स्व् अग्निं हर्षय ॥  
  
र्व्_१०,०१७।०१अ त्वष्टा दुहित्रे वहतुं कृणोतीतीदं विश्वम् भुवनं सम् एति ।  
र्व्_१०,०१७।०१च् यमस्य माता पर्युह्यमाना महो जाया विवस्वतो ननाश ॥  
र्व्_१०,०१७।०२अ अपागूहन्न् अमृताम् मर्त्येभ्यः कृत्वी सवर्णाम् अददुर् विवस्वते ।  
र्व्_१०,०१७।०२च् उताश्विनाव् अभरद् यत् तद् आसीद् अजहाद् उ द्वा मिथुना सरण्यूः ॥  
र्व्_१०,०१७।०३अ पूषा त्वेतश् च्यावयतु प्र विद्वान् अनष्टपशुर् भुवनस्य गोपाः ।  
र्व्_१०,०१७।०३च् स त्वैतेभ्यः परि ददत् पितृभ्यो ऽग्निर् देवेभ्यः सुविदत्रियेभ्यः ॥  
र्व्_१०,०१७।०४अ आयुर् विश्वायुः परि पासति त्वा पूषा त्वा पातु प्रपथे पुरस्तात् ।  
र्व्_१०,०१७।०४च् यत्रासते सुकृतो यत्र ते ययुस् तत्र त्वा देवः सविता दधातु ॥  
र्व्_१०,०१७।०५अ पूषेमा आशा अनु वेद सर्वाः सो अस्मां अभयतमेन नेषत् ।  
र्व्_१०,०१७।०५च् स्वस्तिदा आघृणिः सर्ववीरो ऽप्रयुच्छन् पुर एतु प्रजानन् ॥  
र्व्_१०,०१७।०६अ प्रपथे पथाम् अजनिष्ट पूषा प्रपथे दिवः प्रपथे पृथिव्याः ।  
र्व्_१०,०१७।०६च् उभे अभि प्रियतमे सधस्थे आ च परा च चरति प्रजानन् ॥  
र्व्_१०,०१७।०७अ सरस्वतीं देवयन्तो हवन्ते सरस्वतीम् अध्वरे तायमाने ।  
र्व्_१०,०१७।०७च् सरस्वतीं सुकृतो अह्वयन्त सरस्वती दाशुषे वार्यं दात् ॥  
र्व्_१०,०१७।०८अ सरस्वति या सरथं ययाथ स्वधाभिर् देवि पितृभिर् मदन्ती ।  
र्व्_१०,०१७।०८च् आसद्यास्मिन् बर्हिषि मादयस्वानमीवा इष आ धेह्य् अस्मे ॥  
र्व्_१०,०१७।०९अ सरस्वतीं याम् पितरो हवन्ते दक्षिणा यज्ञम् अभिनक्षमाणाः ।  
र्व्_१०,०१७।०९च् सहस्रार्घम् इऌओ अत्र भागं रायस् पोषं यजमानेषु धेहि ॥  
र्व्_१०,०१७।१०अ आपो अस्मान् मातरः शुन्धयन्तु घृतेन नो घृतप्वः पुनन्तु ।  
र्व्_१०,०१७।१०च् विश्वं हि रिप्रम् प्रवहन्ति देवीर् उद् इद् आभ्यः शुचिर् आ पूत एमि ॥  
र्व्_१०,०१७।११अ द्रप्सश् चस्कन्द प्रथमां अनु द्यून् इमं च योनिम् अनु यश् च पूर्वः ।  
र्व्_१०,०१७।११च् समानं योनिम् अनु सञ्चरन्तं द्रप्सं जुहोम्य् अनु सप्त होत्राः ॥  
र्व्_१०,०१७।१२अ यस् ते द्रप्स स्कन्दति यस् ते अंशुर् बाहुच्युतो धिषणाया उपस्थात् ।  
र्व्_१०,०१७।१२च् अध्वर्योर् वा परि वा यः पवित्रात् तं ते जुहोमि मनसा वषट्कृतम् ॥  
र्व्_१०,०१७।१३अ यस् ते द्रप्स स्कन्नो यस् ते अंशुर् अवश् च यः परः स्रुचा ।  
र्व्_१०,०१७।१३च् अयं देवो बृहस्पतिः सं तं सिञ्चतु राधसे ॥  
र्व्_१०,०१७।१४अ पयस्वतीर् ओषधयः पयस्वन् मामकं वचः ।  
र्व्_१०,०१७।१४च् अपाम् पयस्वद् इत् पयस् तेन मा सह शुन्धत ॥  
  
र्व्_१०,०१८।०१अ परम् मृत्यो अनु परेहि पन्थां यस् ते स्व इतरो देवयानात् ।  
र्व्_१०,०१८।०१च् चक्षुष्मते शृण्वते ते ब्रवीमि मा नः प्रजां रीरिषो मोत वीरान् ॥  
र्व्_१०,०१८।०२अ मृत्योः पदं योपयन्तो यद् ऐत द्राघीय आयुः प्रतरं दधानाः ।  
र्व्_१०,०१८।०२च् आप्यायमानाः प्रजया धनेन शुद्धाः पूता भवत यज्ञियासः ॥  
र्व्_१०,०१८।०३अ इमे जीवा वि मृतैर् आववृत्रन्न् अभूद् भद्रा देवहूतिर् नो अद्य ।  
र्व्_१०,०१८।०३च् प्राञ्चो अगाम नृतये हसाय द्राघीय आयुः प्रतरं दधानाः ॥  
र्व्_१०,०१८।०४अ इमं जीवेभ्यः परिधिं दधामि मैषां नु गाद् अपरो अर्थम् एतम् ।  
र्व्_१०,०१८।०४च् शतं जीवन्तु शरदः पुरूचीर् अन्तर् मृत्युं दधताम् पर्वतेन ॥  
र्व्_१०,०१८।०५अ यथाहान्य् अनुपूर्वम् भवन्ति यथ ऋतव ऋतुभिर् यन्ति साधु ।  
र्व्_१०,०१८।०५च् यथा न पूर्वम् अपरो जहात्य् एवा धातर् आयूंषि कल्पयैषाम् ॥  
र्व्_१०,०१८।०६अ आ रोहतायुर् जरसं वृणाना अनुपूर्वं यतमाना यति ष्ठ ।  
र्व्_१०,०१८।०६च् इह त्वष्टा सुजनिमा सजोषा दीर्घम् आयुः करति जीवसे वः ॥  
र्व्_१०,०१८।०७अ इमा नारीर् अविधवाः सुपत्नीर् आञ्जनेन सर्पिषा सं विशन्तु ।  
र्व्_१०,०१८।०७च् अनश्रवो ऽनमीवाः सुरत्ना आ रोहन्तु जनयो योनिम् अग्रे ॥  
र्व्_१०,०१८।०८अ उद् ईर्ष्व नार्य् अभि जीवलोकं गतासुम् एतम् उप शेष एहि ।  
र्व्_१०,०१८।०८च् हस्तग्राभस्य दिधिषोस् तवेदम् पत्युर् जनित्वम् अभि सम् बभूथ ॥  
र्व्_१०,०१८।०९अ धनुर् हस्ताद् आददानो मृतस्यास्मे क्षत्राय वर्चसे बलाय ।  
र्व्_१०,०१८।०९च् अत्रैव त्वम् इह वयं सुवीरा विश्वा स्पृधो अभिमातीर् जयेम ॥  
र्व्_१०,०१८।१०अ उप सर्प मातरम् भूमिम् एताम् उरुव्यचसम् पृथिवीं सुशेवाम् ।  
र्व्_१०,०१८।१०च् ऊर्णम्रदा युवतिर् दक्षिणावत एषा त्वा पातु निरृतेर् उपस्थात् ॥  
र्व्_१०,०१८।११अ उच् छ्वञ्चस्व पृथिवि मा नि बाधथाः सूपायनास्मै भव सूपवञ्चना ।  
र्व्_१०,०१८।११च् माता पुत्रं यथा सिचाभ्य् एनम् भूम ऊर्णुहि ॥  
र्व्_१०,०१८।१२अ उच्छ्वञ्चमाना पृथिवी सु तिष्ठतु सहस्रम् मित उप हि श्रयन्ताम् ।  
र्व्_१०,०१८।१२च् ते गृहासो घृतश्चुतो भवन्तु विश्वाहास्मै शरणाः सन्त्व् अत्र ॥  
र्व्_१०,०१८।१३अ उत् ते स्तभ्नामि पृथिवीं त्वत् परीमं लोगं निदधन् मो अहं रिषम् ।  
र्व्_१०,०१८।१३च् एतां स्थूणाम् पितरो धारयन्तु ते ऽत्रा यमः सादना ते मिनोतु ॥  
र्व्_१०,०१८।१४अ प्रतीचीने माम् अहनीष्वाः पर्णम् इवा दधुः ।  
र्व्_१०,०१८।१४च् प्रतीचीं जग्रभा वाचम् अश्वं रशनया यथा ॥  
  
र्व्_१०,०१९।०१अ नि वर्तध्वम् मानु गातास्मान् सिषक्त रेवतीः ।  
र्व्_१०,०१९।०१च् अग्नीषोमा पुनर्वसू अस्मे धारयतं रयिम् ॥  
र्व्_१०,०१९।०२अ पुनर् एना नि वर्तय पुनर् एना न्य् आ कुरु ।  
र्व्_१०,०१९।०२च् इन्द्र एणा नि यच्छत्व् अग्निर् एना उपाजतु ॥  
र्व्_१०,०१९।०३अ पुनर् एता नि वर्तन्ताम् अस्मिन् पुष्यन्तु गोपतौ ।  
र्व्_१०,०१९।०३च् इहैवाग्ने नि धारयेह तिष्ठतु या रयिः ॥  
र्व्_१०,०१९।०४अ यन् नियानं न्ययनं सञ्ज्ञानं यत् परायणम् ।  
र्व्_१०,०१९।०४च् आवर्तनं निवर्तनं यो गोपा अपि तं हुवे ॥  
र्व्_१०,०१९।०५अ य उदानड् व्ययनं य उदानट् परायणम् ।  
र्व्_१०,०१९।०५च् आवर्तनं निवर्तनम् अपि गोपा नि वर्तताम् ॥  
र्व्_१०,०१९।०६अ आ निवर्त नि वर्तय पुनर् न इन्द्र गा देहि ।  
र्व्_१०,०१९।०६च् जीवाभिर् भुनजामहै ॥  
र्व्_१०,०१९।०७अ परि वो विश्वतो दध ऊर्जा घृतेन पयसा ।  
र्व्_१०,०१९।०७च् ये देवाः के च यज्ञियास् ते रय्या सं सृजन्तु नः ॥  
र्व्_१०,०१९।०८अ आ निवर्तन वर्तय नि निवर्तन वर्तय ।  
र्व्_१०,०१९।०८च् भूम्याश् चतस्रः प्रदिशस् ताभ्य एना नि वर्तय ॥  
  
र्व्_१०,०२०।०१अ भद्रं नो अपि वातय मनः ॥  
र्व्_१०,०२०।०२अ अग्निम् ईऌए भुजां यविष्ठं शासा मित्रं दुर्धरीतुम् ।  
र्व्_१०,०२०।०२च् यस्य धर्मन् स्वर् एनीः सपर्यन्ति मातुर् ऊधः ॥  
र्व्_१०,०२०।०३अ यम् आसा कृपनीऌअम् भासाकेतुं वर्धयन्ति ।  
र्व्_१०,०२०।०३च् भ्राजते श्रेणिदन् ॥  
र्व्_१०,०२०।०४अ अर्यो विशां गातुर् एति प्र यद् आनड् दिवो अन्तान् ।  
र्व्_१०,०२०।०४च् कविर् अभ्रं दीद्यानः ॥  
र्व्_१०,०२०।०५अ जुषद् धव्या मानुषस्योर्ध्वस् तस्थाव् ऋभ्वा यज्ञे ।  
र्व्_१०,०२०।०५च् मिन्वन् सद्म पुर एति ॥  
र्व्_१०,०२०।०६अ स हि क्षेमो हविर् यज्ञः श्रुष्टीद् अस्य गातुर् एति ।  
र्व्_१०,०२०।०६च् अग्निं देवा वाशीमन्तम् ॥  
र्व्_१०,०२०।०७अ यज्ञासाहं दुव इषे ऽग्निम् पूर्वस्य शेवस्य ।  
र्व्_१०,०२०।०७च् अद्रेः सूनुम् आयुम् आहुः ॥  
र्व्_१०,०२०।०८अ नरो ये के चास्मद् आ विश्वेत् ते वाम आ स्युः ।  
र्व्_१०,०२०।०८च् अग्निं हविषा वर्धन्तः ॥  
र्व्_१०,०२०।०९अ कृष्णः श्वेतो ऽरुषो यामो अस्य ब्रध्न ऋज्र उत शोणो यशस्वान् ।  
र्व्_१०,०२०।०९च् हिरण्यरूपं जनिता जजान ॥  
र्व्_१०,०२०।१०अ एवा ते अग्ने विमदो मनीषाम् ऊर्जो नपाद् अमृतेभिः सजोषाः ।  
र्व्_१०,०२०।१०च् गिर आ वक्षत् सुमतीर् इयान इषम् ऊर्जं सुक्षितिं विश्वम् आभाः ॥  
  
र्व्_१०,०२१।०१अ आग्निं न स्ववृक्तिभिर् होतारं त्वा वृणीमहे ।  
र्व्_१०,०२१।०१च् यज्ञाय स्तीर्णबर्हिषे वि वो मदे शीरम् पावकशोचिषं विवक्षसे ॥  
र्व्_१०,०२१।०२अ त्वाम् उ ते स्वाभुवः शुम्भन्त्य् अश्वराधसः ।  
र्व्_१०,०२१।०२च् वेति त्वाम् उपसेचनी वि वो मद ऋजीतिर् अग्न आहुतिर् विवक्षसे ॥  
र्व्_१०,०२१।०३अ त्वे धर्माण आसते जुहूभिः सिञ्चतीर् इव ।  
र्व्_१०,०२१।०३च् कृष्णा रूपाण्य् अर्जुना वि वो मदे विश्वा अधि श्रियो धिषे विवक्षसे ॥  
र्व्_१०,०२१।०४अ यम् अग्ने मन्यसे रयिं सहसावन्न् अमर्त्य ।  
र्व्_१०,०२१।०४च् तम् आ नो वाजसातये वि वो मदे यज्ञेषु चित्रम् आ भरा विवक्षसे ॥  
र्व्_१०,०२१।०५अ अग्निर् जातो अथर्वणा विदद् विश्वानि काव्या ।  
र्व्_१०,०२१।०५च् भुवद् दूतो विवस्वतो वि वो मदे प्रियो यमस्य काम्यो विवक्षसे ॥  
र्व्_१०,०२१।०६अ त्वां यज्ञेष्व् ईऌअते ऽग्ने प्रयत्य् अध्वरे ।  
र्व्_१०,०२१।०६च् त्वं वसूनि काम्या वि वो मदे विश्वा दधासि दाशुषे विवक्षसे ॥  
र्व्_१०,०२१।०७अ त्वां यज्ञेष्व् ऋत्विजं चारुम् अग्ने नि षेदिरे ।  
र्व्_१०,०२१।०७च् घृतप्रतीकम् मनुषो वि वो मदे शुक्रं चेतिष्ठम् अक्षभिर् विवक्षसे ॥  
र्व्_१०,०२१।०८अ अग्ने शुक्रेण शोचिषोरु प्रथयसे बृहत् ।  
र्व्_१०,०२१।०८च् अभिक्रन्दन् वृषायसे वि वो मदे गर्भं दधासि जामिषु विवक्षसे ॥  
  
र्व्_१०,०२२।०१अ कुह श्रुत इन्द्रः कस्मिन्न् अद्य जने मित्रो न श्रूयते ।  
र्व्_१०,०२२।०१च् ऋषीणां वा यः क्षये गुहा वा चर्कृषे गिरा ॥  
र्व्_१०,०२२।०२अ इह श्रुत इन्द्रो अस्मे अद्य स्तवे वज्र्य् ऋचीषमः ।  
र्व्_१०,०२२।०२च् मित्रो न यो जनेष्व् आ यशश् चक्रे असाम्य् आ ॥  
र्व्_१०,०२२।०३अ महो यस् पतिः शवसो असाम्य् आ महो नृम्णस्य तूतुजिः ।  
र्व्_१०,०२२।०३च् भर्ता वज्रस्य धृष्णोः पिता पुत्रम् इव प्रियम् ॥  
र्व्_१०,०२२।०४अ युजानो अश्वा वातस्य धुनी देवो देवस्य वज्रिवः ।  
र्व्_१०,०२२।०४च् स्यन्ता पथा विरुक्मता सृजान स्तोष्य् अध्वनः ॥  
र्व्_१०,०२२।०५अ त्वं त्या चिद् वातस्याश्वागा ऋज्रा त्मना वहध्यै ।  
र्व्_१०,०२२।०५च् ययोर् देवो न मर्त्यो यन्ता नकिर् विदाय्यः ॥  
र्व्_१०,०२२।०६अ अध ग्मन्तोशना पृच्छते वां कदर्था न आ गृहम् ।  
र्व्_१०,०२२।०६च् आ जग्मथुः पराकाद् दिवश् च ग्मश् च मर्त्यम् ॥  
र्व्_१०,०२२।०७अ आ न इन्द्र पृक्षसे ऽस्माकम् ब्रह्मोद्यतम् ।  
र्व्_१०,०२२।०७च् तत् त्वा याचामहे ऽवः शुष्णं यद् धन्न् अमानुषम् ॥  
र्व्_१०,०२२।०८अ अकर्मा दस्युर् अभि नो अमन्तुर् अन्यव्रतो अमानुषः ।  
र्व्_१०,०२२।०८च् त्वं तस्यामित्रहन् वधर् दासस्य दम्भय ॥  
र्व्_१०,०२२।०९अ त्वं न इन्द्र शूर शूरैर् उत त्वोतासो बर्हणा ।  
र्व्_१०,०२२।०९च् पुरुत्रा ते वि पूर्तयो नवन्त क्षोणयो यथा ॥  
र्व्_१०,०२२।१०अ त्वं तान् वृत्रहत्ये चोदयो नॄन् कार्पाणे शूर वज्रिवः ।  
र्व्_१०,०२२।१०च् गुहा यदी कवीनां विशां नक्षत्रशवसाम् ॥  
र्व्_१०,०२२।११अ मक्षू ता त इन्द्र दानाप्नस आक्षाणे शूर वज्रिवः ।  
र्व्_१०,०२२।११च् यद् ध शुष्णस्य दम्भयो जातं विश्वं सयावभिः ॥  
र्व्_१०,०२२।१२अ माकुध्र्यग् इन्द्र शूर वस्वीर् अस्मे भूवन्न् अभिष्टयः ।  
र्व्_१०,०२२।१२च् वयं-वयं त आसां सुम्ने स्याम वज्रिवः ॥  
र्व्_१०,०२२।१३अ अस्मे ता त इन्द्र सन्तु सत्याहिंसन्तीर् उपस्पृशः ।  
र्व्_१०,०२२।१३च् विद्याम यासाम् भुजो धेनूनां न वज्रिवः ॥  
र्व्_१०,०२२।१४अ अहस्ता यद् अपदी वर्धत क्षाः शचीभिर् वेद्यानाम् ।  
र्व्_१०,०२२।१४च् शुष्णम् परि प्रदक्षिणिद् विश्वायवे नि शिश्नथः ॥  
र्व्_१०,०२२।१५अ पिबा-पिबेद् इन्द्र शूर सोमम् मा रिषण्यो वसवान वसुः सन् ।  
र्व्_१०,०२२।१५च् उत त्रायस्व गृणतो मघोनो महश् च रायो रेवतस् कृधी नः ॥  
  
र्व्_१०,०२३।०१अ यजामह इन्द्रं वज्रदक्षिणं हरीणां रथ्यं विव्रतानाम् ।  
र्व्_१०,०२३।०१च् प्र श्मश्रु दोधुवद् ऊर्ध्वथा भूद् वि सेनाभिर् दयमानो वि राधसा ॥  
र्व्_१०,०२३।०२अ हरी न्व् अस्य या वने विदे वस्व् इन्द्रो मघैर् मघवा वृत्रहा भुवत् ।  
र्व्_१०,०२३।०२च् ऋभुर् वाज ऋभुक्षाः पत्यते शवो ऽव क्ष्णौमि दासस्य नाम चित् ॥  
र्व्_१०,०२३।०३अ यदा वज्रं हिरण्यम् इद् अथा रथं हरी यम् अस्य वहतो वि सूरिभिः ।  
र्व्_१०,०२३।०३च् आ तिष्ठति मघवा सनश्रुत इन्द्रो वाजस्य दीर्घश्रवसस् पतिः ॥  
र्व्_१०,०२३।०४अ सो चिन् नु वृष्टिर् यूथ्या स्वा सचां इन्द्रः श्मश्रूणि हरिताभि प्रुष्णुते ।  
र्व्_१०,०२३।०४च् अव वेति सुक्षयं सुते मधूद् इद् धूनोति वातो यथा वनम् ॥  
र्व्_१०,०२३।०५अ यो वाचा विवाचो मृध्रवाचः पुरू सहस्राशिवा जघान ।  
र्व्_१०,०२३।०५च् तत्-तद् इद् अस्य पौंस्यं गृणीमसि पितेव यस् तविषीं वावृधे शवः ॥  
र्व्_१०,०२३।०६अ स्तोमं त इन्द्र विमदा अजीजनन्न् अपूर्व्यम् पुरुतमं सुदानवे ।  
र्व्_१०,०२३।०६च् विद्मा ह्य् अस्य भोजनम् इनस्य यद् आ पशुं न गोपाः करामहे ॥  
र्व्_१०,०२३।०७अ माकिर् न एना सख्या वि यौषुस् तव चेन्द्र विमदस्य च ऋषेः ।  
र्व्_१०,०२३।०७च् विद्मा हि ते प्रमतिं देव जामिवद् अस्मे ते सन्तु सख्या शिवानि ॥  
  
र्व्_१०,०२४।०१अ इन्द्र सोमम् इमम् पिब मधुमन्तं चमू सुतम् ।  
र्व्_१०,०२४।०१च् अस्मे रयिं नि धारय वि वो मदे सहस्रिणम् पुरूवसो विवक्षसे ॥  
र्व्_१०,०२४।०२अ त्वां यज्ञेभिर् उक्थैर् उप हव्येभिर् ईमहे ।  
र्व्_१०,०२४।०२च् शचीपते शचीनां वि वो मदे श्रेष्ठं नो धेहि वार्यं विवक्षसे ॥  
र्व्_१०,०२४।०३अ यस् पतिर् वार्याणाम् असि रध्रस्य चोदिता ।  
र्व्_१०,०२४।०३च् इन्द्र स्तोतॄणाम् अविता वि वो मदे द्विषो नः पाह्य् अंहसो विवक्षसे ॥  
र्व्_१०,०२४।०४अ युवं शक्रा मायाविना समीची निर् अमन्थतम् ।  
र्व्_१०,०२४।०४च् विमदेन यद् ईऌइता नासत्या निरमन्थतम् ॥  
र्व्_१०,०२४।०५अ विश्वे देवा अकृपन्त समीच्योर् निष्पतन्त्योः ।  
र्व्_१०,०२४।०५च् नासत्याव् अब्रुवन् देवाः पुनर् आ वहताद् इति ॥  
र्व्_१०,०२४।०६अ मधुमन् मे परायणम् मधुमत् पुनर् आयनम् ।  
र्व्_१०,०२४।०६च् ता नो देवा देवतया युवम् मधुमतस् कृतम् ॥  
  
र्व्_१०,०२५।०१अ भद्रं नो अपि वातय मनो दक्षम् उत क्रतुम् ।  
र्व्_१०,०२५।०१च् अधा ते सख्ये अन्धसो वि वो मदे रणन् गावो न यवसे विवक्षसे ॥  
र्व्_१०,०२५।०२अ हृदिस्पृशस् त आसते विश्वेषु सोम धामसु ।  
र्व्_१०,०२५।०२च् अधा कामा इमे मम वि वो मदे वि तिष्ठन्ते वसूयवो विवक्षसे ॥  
र्व्_१०,०२५।०३अ उत व्रतानि सोम ते प्राहम् मिनामि पाक्या ।  
र्व्_१०,०२५।०३च् अधा पितेव सूनवे वि वो मदे मृऌआ नो अभि चिद् वधाद् विवक्षसे ॥  
र्व्_१०,०२५।०४अ सम् उ प्र यन्ति धीतयः सर्गासो ऽवतां इव ।  
र्व्_१०,०२५।०४च् क्रतुं नः सोम जीवसे वि वो मदे धारया चमसां इव विवक्षसे ॥  
र्व्_१०,०२५।०५अ तव त्ये सोम शक्तिभिर् निकामासो व्य् ऋण्विरे ।  
र्व्_१०,०२५।०५च् गृत्सस्य धीरास् तवसो वि वो मदे व्रजं गोमन्तम् अश्विनं विवक्षसे ॥  
र्व्_१०,०२५।०६अ पशुं नः सोम रक्षसि पुरुत्रा विष्ठितं जगत् ।  
र्व्_१०,०२५।०६च् समाकृणोषि जीवसे वि वो मदे विश्वा सम्पश्यन् भुवना विवक्षसे ॥  
र्व्_१०,०२५।०७अ त्वं नः सोम विश्वतो गोपा अदाभ्यो भव ।  
र्व्_१०,०२५।०७च् सेध राजन्न् अप स्रिधो वि वो मदे मा नो दुःशंस ईशता विवक्षसे ॥  
र्व्_१०,०२५।०८अ त्वं नः सोम सुक्रतुर् वयोधेयाय जागृहि ।  
र्व्_१०,०२५।०८च् क्षेत्रवित्तरो मनुषो वि वो मदे द्रुहो नः पाह्य् अंहसो विवक्षसे ॥  
र्व्_१०,०२५।०९अ त्वं नो वृत्रहन्तमेन्द्रस्येन्दो शिवः सखा ।  
र्व्_१०,०२५।०९च् यत् सीं हवन्ते समिथे वि वो मदे युध्यमानास् तोकसातौ विवक्षसे ॥  
र्व्_१०,०२५।१०अ अयं घ स तुरो मद इन्द्रस्य वर्धत प्रियः ।  
र्व्_१०,०२५।१०च् अयं कक्षीवतो महो वि वो मदे मतिं विप्रस्य वर्धयद् विवक्षसे ॥  
र्व्_१०,०२५।११अ अयं विप्राय दाशुषे वाजां इयर्ति गोमतः ।  
र्व्_१०,०२५।११च् अयं सप्तभ्य आ वरं वि वो मदे प्रान्धं श्रोणं च तारिषद् विवक्षसे ॥  
  
र्व्_१०,०२६।०१अ प्र ह्य् अच्छा मनीषा स्पार्हा यन्ति नियुतः ।  
र्व्_१०,०२६।०१च् प्र दस्रा नियुद्रथः पूषा अविष्टु माहिनः ॥  
र्व्_१०,०२६।०२अ यस्य त्यन् महित्वं वाताप्यम् अयं जनः ।  
र्व्_१०,०२६।०२च् विप्र आ वंसद् धीतिभिश् चिकेत सुष्टुतीनाम् ॥  
र्व्_१०,०२६।०३अ स वेद सुष्टुतीनाम् इन्दुर् न पूषा वृषा ।  
र्व्_१०,०२६।०३च् अभि प्सुरः प्रुषायति व्रजं न आ प्रुषायति ॥  
र्व्_१०,०२६।०४अ मंसीमहि त्वा वयम् अस्माकं देव पूषन् ।  
र्व्_१०,०२६।०४च् मतीनां च साधनं विप्राणां चाधवम् ॥  
र्व्_१०,०२६।०५अ प्रत्यर्धिर् यज्ञानाम् अश्वहयो रथानाम् ।  
र्व्_१०,०२६।०५च् ऋषिः स यो मनुर्हितो विप्रस्य यावयत्सखः ॥  
र्व्_१०,०२६।०६अ आधीषमाणायाः पतिः शुचायाश् च शुचस्य च ।  
र्व्_१०,०२६।०६च् वासोवायो ऽवीनाम् आ वासांसि मर्मृजत् ॥  
र्व्_१०,०२६।०७अ इनो वाजानाम् पतिर् इनः पुष्टीनां सखा ।  
र्व्_१०,०२६।०७च् प्र श्मश्रु हर्यतो दूधोद् वि वृथा यो अदाभ्यः ॥  
र्व्_१०,०२६।०८अ आ ते रथस्य पूषन्न् अजा धुरं ववृत्युः ।  
र्व्_१०,०२६।०८च् विश्वस्यार्थिनः सखा सनोजा अनपच्युतः ॥  
र्व्_१०,०२६।०९अ अस्माकम् ऊर्जा रथम् पूषा अविष्टु माहिनः ।  
र्व्_१०,०२६।०९च् भुवद् वाजानां वृध इमं नः शृणवद् धवम् ॥  
  
र्व्_१०,०२७।०१अ असत् सु मे जरितः साभिवेगो यत् सुन्वते यजमानाय शिक्षम् ।  
र्व्_१०,०२७।०१च् अनाशीर्दाम् अहम् अस्मि प्रहन्ता सत्यध्वृतं वृजिनायन्तम् आभुम् ॥  
र्व्_१०,०२७।०२अ यदीद् अहं युधये सन्नयान्य् अदेवयून् तन्वा शूशुजानान् ।  
र्व्_१०,०२७।०२च् अमा ते तुम्रं वृषभम् पचानि तीव्रं सुतम् पञ्चदशं नि षिञ्चम् ॥  
र्व्_१०,०२७।०३अ नाहं तं वेद य इति ब्रवीत्य् अदेवयून् समरणे जघन्वान् ।  
र्व्_१०,०२७।०३च् यदावाख्यत् समरणम् ऋघावद् आद् इद् ध मे वृषभा प्र ब्रुवन्ति ॥  
र्व्_१०,०२७।०४अ यद् अज्ञातेषु वृजनेष्व् आसं विश्वे सतो मघवानो म आसन् ।  
र्व्_१०,०२७।०४च् जिनामि वेत् क्षेम आ सन्तम् आभुम् प्र तं क्षिणाम् पर्वते पादगृह्य ॥  
र्व्_१०,०२७।०५अ न वा उ मां वृजने वारयन्ते न पर्वतासो यद् अहम् मनस्ये ।  
र्व्_१०,०२७।०५च् मम स्वनात् कृधुकर्णो भयात एवेद् अनु द्यून् किरणः सम् एजात् ॥  
र्व्_१०,०२७।०६अ दर्शन् न्व् अत्र शृतपां अनिन्द्रान् बाहुक्षदः शरवे पत्यमानान् ।  
र्व्_१०,०२७।०६च् घृषुं वा ये निनिदुः सखायम् अध्य् ऊ न्व् एषु पवयो ववृत्युः ॥  
र्व्_१०,०२७।०७अ अभूर् व् औक्षीर् व्य् उ आयुर् आनड् दर्षन् नु पूर्वो अपरो नु दर्षत् ।  
र्व्_१०,०२७।०७च् द्वे पवस्ते परि तं न भूतो यो अस्य पारे रजसो विवेष ॥  
र्व्_१०,०२७।०८अ गावो यवम् प्रयुता अर्यो अक्षन् ता अपश्यं सहगोपाश् चरन्तीः ।  
र्व्_१०,०२७।०८च् हवा इद् अर्यो अभितः सम् आयन् कियद् आसु स्वपतिश् छन्दयाते ॥  
र्व्_१०,०२७।०९अ सं यद् वयं यवसादो जनानाम् अहं यवाद उर्वज्रे अन्तः ।  
र्व्_१०,०२७।०९च् अत्रा युक्तो ऽवसातारम् इच्छाद् अथो अयुक्तं युनजद् ववन्वान् ॥  
र्व्_१०,०२७।१०अ अत्रेद् उ मे मंससे सत्यम् उक्तं द्विपाच् च यच् चतुष्पात् संसृजानि ।  
र्व्_१०,०२७।१०च् स्त्रीभिर् यो अत्र वृषणम् पृतन्याद् अयुद्धो अस्य वि भजानि वेदः ॥  
र्व्_१०,०२७।११अ यस्यानक्षा दुहिता जात्व् आस कस् तां विद्वां अभि मन्याते अन्धाम् ।  
र्व्_१०,०२७।११च् कतरो मेनिम् प्रति तम् मुचाते य ईं वहाते य ईं वा वरेयात् ॥  
र्व्_१०,०२७।१२अ कियती योषा मर्यतो वधूयोः परिप्रीता पन्यसा वार्येण ।  
र्व्_१०,०२७।१२च् भद्रा वधूर् भवति यत् सुपेशाः स्वयं सा मित्रं वनुते जने चित् ॥  
र्व्_१०,०२७।१३अ पत्तो जगार प्रत्यञ्चम् अत्ति शीर्ष्णा शिरः प्रति दधौ वरूथम् ।  
र्व्_१०,०२७।१३च् आसीन ऊर्ध्वाम् उपसि क्षिणाति न्यङ्ङ् उत्तानाम् अन्व् एति भूमिम् ॥  
र्व्_१०,०२७।१४अ बृहन्न् अच्छायो अपलाशो अर्वा तस्थौ माता विषितो अत्ति गर्भः ।  
र्व्_१०,०२७।१४च् अन्यस्या वत्सं रिहती मिमाय कया भुवा नि दधे धेनुर् ऊधः ॥  
र्व्_१०,०२७।१५अ सप्त वीरासो अधराद् उद् आयन्न् अष्टोत्तरात्तात् सम् अजग्मिरन् ते ।  
र्व्_१०,०२७।१५च् नव पश्चातात् स्थिविमन्त आयन् दश प्राक् सानु वि तिरन्त्य् अश्नः ॥  
र्व्_१०,०२७।१६अ दशानाम् एकं कपिलं समानं तं हिन्वन्ति क्रतवे पार्याय ।  
र्व्_१०,०२७।१६च् गर्भम् माता सुधितं वक्षणास्व् अवेनन्तं तुषयन्ती बिभर्ति ॥  
र्व्_१०,०२७।१७अ पीवानम् मेषम् अपचन्त वीरा न्युप्ता अक्षा अनु दीव आसन् ।  
र्व्_१०,०२७।१७च् द्वा धनुम् बृहतीम् अप्स्व् अन्तः पवित्रवन्ता चरतः पुनन्ता ॥  
र्व्_१०,०२७।१८अ वि क्रोशनासो विष्वञ्च आयन् पचाति नेमो नहि पक्षद् अर्धः ।  
र्व्_१०,०२७।१८च् अयम् मे देवः सविता तद् आह द्र्वन्न इद् वनवत् सर्पिरन्नः ॥  
र्व्_१०,०२७।१९अ अपश्यं ग्रामं वहमानम् आराद् अचक्रया स्वधया वर्तमानम् ।  
र्व्_१०,०२७।१९च् सिषक्त्य् अर्यः प्र युगा जनानां सद्यः शिश्ना प्रमिनानो नवीयान् ॥  
र्व्_१०,०२७।२०अ एतौ मे गावौ प्रमरस्य युक्तौ मो षु प्र सेधीर् मुहुर् इन् ममन्धि ।  
र्व्_१०,०२७।२०च् आपश् चिद् अस्य वि नशन्त्य् अर्थं सूरश् च मर्क उपरो बभूवान् ॥  
र्व्_१०,०२७।२१अ अयं यो वज्रः पुरुधा विवृत्तो ऽवः सूर्यस्य बृहतः पुरीषात् ।  
र्व्_१०,०२७।२१च् श्रव इद् एना परो अन्यद् अस्ति तद् अव्यथी जरिमाणस् तरन्ति ॥  
र्व्_१०,०२७।२२अ वृक्षे-वृक्षे नियता मीमयद् गौस् ततो वयः प्र पतान् पूरुषादः ।  
र्व्_१०,०२७।२२च् अथेदं विश्वम् भुवनम् भयात इन्द्राय सुन्वद् ऋषये च शिक्षत् ॥  
र्व्_१०,०२७।२३अ देवानाम् माने प्रथमा अतिष्ठन् कृन्तत्राद् एषाम् उपरा उद् आयन् ।  
र्व्_१०,०२७।२३च् त्रयस् तपन्ति पृथिवीम् अनूपा द्वा बृबूकं वहतः पुरीषम् ॥  
र्व्_१०,०२७।२४अ सा ते जीवातुर् उत तस्य विद्धि मा स्मैतादृग् अप गूहः समर्ये ।  
र्व्_१०,०२७।२४च् आविः स्वः कृणुते गूहते बुसं स पादुर् अस्य निर्णिजो न मुच्यते ॥  
  
र्व्_१०,०२८।०१अ विश्वो ह्य् अन्यो अरिर् आजगाम ममेद् अह श्वशुरो ना जगाम ।  
र्व्_१०,०२८।०१च् जक्षीयाद् धाना उत सोमम् पपीयात् स्वाशितः पुनर् अस्तं जगायात् ॥  
र्व्_१०,०२८।०२अ स रोरुवद् वृषभस् तिग्मशृङ्गो वर्ष्मन् तस्थौ वरिमन्न् आ पृथिव्याः ।  
र्व्_१०,०२८।०२च् विश्वेष्व् एनं वृजनेषु पामि यो मे कुक्षी सुतसोमः पृणाति ॥  
र्व्_१०,०२८।०३अ अद्रिणा ते मन्दिन इन्द्र तूयान् सुन्वन्ति सोमान् पिबसि त्वम् एषाम् ।  
र्व्_१०,०२८।०३च् पचन्ति ते वृषभां अत्सि तेषाम् पृक्षेण यन् मघवन् हूयमानः ॥  
र्व्_१०,०२८।०४अ इदं सु मे जरितर् आ चिकिद्धि प्रतीपं शापं नद्यो वहन्ति ।  
र्व्_१०,०२८।०४च् लोपाशः सिंहम् प्रत्यञ्चम् अत्साः क्रोष्टा वराहं निर् अतक्त कक्षात् ॥  
र्व्_१०,०२८।०५अ कथा त एतद् अहम् आ चिकेतं गृत्सस्य पाकस् तवसो मनीषाम् ।  
र्व्_१०,०२८।०५च् त्वं नो विद्वां ऋतुथा वि वोचो यम् अर्धं ते मघवन् क्षेम्या धूः ॥  
र्व्_१०,०२८।०६अ एवा हि मां तवसं वर्धयन्ति दिवश् चिन् मे बृहत उत्तरा धूः ।  
र्व्_१०,०२८।०६च् पुरू सहस्रा नि शिशामि साकम् अशत्रुं हि मा जनिता जजान ॥  
र्व्_१०,०२८।०७अ एवा हि मां तवसं जज्ञुर् उग्रं कर्मन्-कर्मन् वृषणम् इन्द्र देवाः ।  
र्व्_१०,०२८।०७च् वधीं वृत्रं वज्रेण मन्दसानो ऽप व्रजम् महिना दाशुषे वम् ॥  
र्व्_१०,०२८।०८अ देवास आयन् परशूंर् अबिभ्रन् वना वृश्चन्तो अभि विड्भिर् आयन् ।  
र्व्_१०,०२८।०८च् नि सुद्र्वं दधतो वक्षणासु यत्रा कृपीटम् अनु तद् दहन्ति ॥  
र्व्_१०,०२८।०९अ शशः क्षुरम् प्रत्यञ्चं जगाराद्रिं लोगेन व्य् अभेदम् आरात् ।  
र्व्_१०,०२८।०९च् बृहन्तं चिद् ऋहते रन्धयानि वयद् वत्सो वृषभं शूशुवानः ॥  
र्व्_१०,०२८।१०अ सुपर्ण इत्था नखम् आ सिषायावरुद्धः परिपदं न सिंहः ।  
र्व्_१०,०२८।१०च् निरुद्धश् चिन् महिषस् तर्ष्यावान् गोधा तस्मा अयथं कर्षद् एतत् ॥  
र्व्_१०,०२८।११अ तेभ्यो गोधा अयथं कर्षद् एतद् ये ब्रह्मणः प्रतिपीयन्त्य् अन्नैः ।  
र्व्_१०,०२८।११च् सिम उक्ष्णो ऽवसृष्टां अदन्ति स्वयम् बलानि तन्वः शृणानाः ॥  
र्व्_१०,०२८।१२अ एते शमीभिः सुशमी अभूवन् ये हिन्विरे तन्वः सोम उक्थैः ।  
र्व्_१०,०२८।१२च् नृवद् वदन्न् उप नो माहि वाजान् दिवि श्रवो दधिषे नाम वीरः ॥  
  
र्व्_१०,०२९।०१अ वने न वा यो न्य् अधायि चाकञ् छुचिर् वां स्तोमो भुरणाव् अजीगः ।  
र्व्_१०,०२९।०१च् यस्येद् इन्द्रः पुरुदिनेषु होता नृणां नर्यो नृतमः क्षपावान् ॥  
र्व्_१०,०२९।०२अ प्र ते अस्या उषसः प्रापरस्या नृतौ स्याम नृतमस्य नृणाम् ।  
र्व्_१०,०२९।०२च् अनु त्रिशोकः शतम् आवहन् नॄन् कुत्सेन रथो यो असत् ससवान् ॥  
र्व्_१०,०२९।०३अ कस् ते मद इन्द्र रन्त्यो भूद् दुरो गिरो अभ्य् उग्रो वि धाव ।  
र्व्_१०,०२९।०३च् कद् वाहो अर्वाग् उप मा मनीषा आ त्वा शक्याम् उपमं राधो अन्नैः ॥  
र्व्_१०,०२९।०४अ कद् उ द्युम्नम् इन्द्र त्वावतो नॄन् कया धिया करसे कन् न आगन् ।  
र्व्_१०,०२९।०४च् मित्रो न सत्य उरुगाय भृत्या अन्ने समस्य यद् असन् मनीषाः ॥  
र्व्_१०,०२९।०५अ प्रेरय सूरो अर्थं न पारं ये अस्य कामं जनिधा इव ग्मन् ।  
र्व्_१०,०२९।०५च् गिरश् च ये ते तुविजात पूर्वीर् नर इन्द्र प्रतिशिक्षन्त्य् अन्नैः ॥  
र्व्_१०,०२९।०६अ मात्रे नु ते सुमिते इन्द्र पूर्वी द्यौर् मज्मना पृथिवी काव्येन ।  
र्व्_१०,०२९।०६च् वराय ते घृतवन्तः सुतासः स्वाद्मन् भवन्तु पीतये मधूनि ॥  
र्व्_१०,०२९।०७अ आ मध्वो अस्मा असिचन्न् अमत्रम् इन्द्राय पूर्णं स हि सत्यराधाः ।  
र्व्_१०,०२९।०७च् स वावृधे वरिमन्न् आ पृथिव्या अभि क्रत्वा नर्यः पौंस्यैश् च ॥  
र्व्_१०,०२९।०८अ व्य् आनऌ इन्द्रः पृतनाः स्वोजा आस्मै यतन्ते सख्याय पूर्वीः ।  
र्व्_१०,०२९।०८च् आ स्मा रथं न पृतनासु तिष्ठ यम् भद्रया सुमत्या चोदयासे ॥  
  
र्व्_१०,०३०।०१अ प्र देवत्रा ब्रह्मणे गातुर् एत्व् अपो अच्छा मनसो न प्रयुक्ति ।  
र्व्_१०,०३०।०१च् महीम् मित्रस्य वरुणस्य धासिम् पृथुज्रयसे रीरधा सुवृक्तिम् ॥  
र्व्_१०,०३०।०२अ अध्वर्यवो हविष्मन्तो हि भूताच्छाप इतोशतीर् उशन्तः ।  
र्व्_१०,०३०।०२च् अव याश् चष्टे अरुणः सुपर्णस् तम् आस्यध्वम् ऊर्मिम् अद्या सुहस्ताः ॥  
र्व्_१०,०३०।०३अ अध्वर्यवो ऽप इता समुद्रम् अपां नपातं हविषा यजध्वम् ।  
र्व्_१०,०३०।०३च् स वो ददद् ऊर्मिम् अद्या सुपूतं तस्मै सोमम् मधुमन्तं सुनोत ॥  
र्व्_१०,०३०।०४अ यो अनिध्मो दीदयद् अप्स्व् अन्तर् यं विप्रास ईऌअते अध्वरेषु ।  
र्व्_१०,०३०।०४च् अपां नपान् मधुमतीर् अपो दा याभिर् इन्द्रो वावृधे वीर्याय ॥  
र्व्_१०,०३०।०५अ याभिः सोमो मोदते हर्षते च कल्याणीभिर् युवतिभिर् न मर्यः ।  
र्व्_१०,०३०।०५च् ता अध्वर्यो अपो अच्छा परेहि यद् आसिञ्चा ओषधीभिः पुनीतात् ॥  
र्व्_१०,०३०।०६अ एवेद् यूने युवतयो नमन्त यद् ईम् उशन्न् उशतीर् एत्य् अच्छ ।  
र्व्_१०,०३०।०६च् सं जानते मनसा सं चिकित्रे ऽध्वर्यवो धिषणापश् च देवीः ॥  
र्व्_१०,०३०।०७अ यो वो वृताभ्यो अकृणोद् उ लोकं यो वो मह्या अभिशस्तेर् अमुञ्चत् ।  
र्व्_१०,०३०।०७च् तस्मा इन्द्राय मधुमन्तम् ऊर्मिं देवमादनम् प्र हिणोतनापः ॥  
र्व्_१०,०३०।०८अ प्रास्मै हिनोत मधुमन्तम् ऊर्मिं गर्भो यो वः सिन्धवो मध्व उत्सः ।  
र्व्_१०,०३०।०८च् घृतपृष्ठम् ईड्यम् अध्वरेष्व् आपो रेवतीः शृणुता हवम् मे ॥  
र्व्_१०,०३०।०९अ तं सिन्धवो मत्सरम् इन्द्रपानम् ऊर्मिम् प्र हेत य उभे इयर्ति ।  
र्व्_१०,०३०।०९च् मदच्युतम् औशानं नभोजाम् परि त्रितन्तुं विचरन्तम् उत्सम् ॥  
र्व्_१०,०३०।१०अ आवर्वृततीर् अध नु द्विधारा गोषुयुधो न नियवं चरन्तीः ।  
र्व्_१०,०३०।१०च् ऋषे जनित्रीर् भुवनस्य पत्नीर् अपो वन्दस्व सवृधः सयोनीः ॥  
र्व्_१०,०३०।११अ हिनोता नो अध्वरं देवयज्या हिनोत ब्रह्म सनये धनानाम् ।  
र्व्_१०,०३०।११च् ऋतस्य योगे वि ष्यध्वम् ऊधः श्रुष्टीवरीर् भूतनास्मभ्यम् आपः ॥  
र्व्_१०,०३०।१२अ आपो रेवतीः क्षयथा हि वस्वः क्रतुं च भद्रम् बिभृथामृतं च ।  
र्व्_१०,०३०।१२च् रायश् च स्थ स्वपत्यस्य पत्नीः सरस्वती तद् गृणते वयो धात् ॥  
र्व्_१०,०३०।१३अ प्रति यद् आपो अदृश्रम् आयतीर् घृतम् पयांसि बिभ्रतीर् मधूनि ।  
र्व्_१०,०३०।१३च् अध्वर्युभिर् मनसा संविदाना इन्द्राय सोमं सुषुतम् भरन्तीः ॥  
र्व्_१०,०३०।१४अ एमा अग्मन् रेवतीर् जीवधन्या अध्वर्यवः सादयता सखायः ।  
र्व्_१०,०३०।१४च् नि बर्हिषि धत्तन सोम्यासो ऽपां नप्त्रा संविदानास एनाः ॥  
र्व्_१०,०३०।१५अ आग्मन्न् आप उशतीर् बर्हिर् एदं न्य् अध्वरे असदन् देवयन्तीः ।  
र्व्_१०,०३०।१५च् अध्वर्यवः सुनुतेन्द्राय सोमम् अभूद् उ वः सुशका देवयज्या ॥  
  
र्व्_१०,०३१।०१अ आ नो देवानाम् उप वेतु शंसो विश्वेभिस् तुरैर् अवसे यजत्रः ।  
र्व्_१०,०३१।०१च् तेभिर् वयं सुषखायो भवेम तरन्तो विश्वा दुरिता स्याम ॥  
र्व्_१०,०३१।०२अ परि चिन् मर्तो द्रविणम् ममन्याद् ऋतस्य पथा नमसा विवासेत् ।  
र्व्_१०,०३१।०२च् उत स्वेन क्रतुना सं वदेत श्रेयांसं दक्षम् मनसा जगृभ्यात् ॥  
र्व्_१०,०३१।०३अ अधायि धीतिर् अससृग्रम् अंशास् तीर्थे न दस्मम् उप यन्त्य् ऊमाः ।  
र्व्_१०,०३१।०३च् अभ्य् आनश्म सुवितस्य शूषं नवेदसो अमृतानाम् अभूम ॥  
र्व्_१०,०३१।०४अ नित्यश् चाकन्यात् स्वपतिर् दमूना यस्मा उ देवः सविता जजान ।  
र्व्_१०,०३१।०४च् भगो वा गोभिर् अर्यमेम् अनज्यात् सो अस्मै चारुश् छदयद् उत स्यात् ॥  
र्व्_१०,०३१।०५अ इयं सा भूया उषसाम् इव क्षा यद् ध क्षुमन्तः शवसा समायन् ।  
र्व्_१०,०३१।०५च् अस्य स्तुतिं जरितुर् भिक्षमाणा आ नः शग्मास उप यन्तु वाजाः ॥  
र्व्_१०,०३१।०६अ अस्येद् एषा सुमतिः पप्रथानाभवत् पूर्व्या भूमना गौः ।  
र्व्_१०,०३१।०६च् अस्य सनीऌआ असुरस्य योनौ समान आ भरणे बिभ्रमाणाः ॥  
र्व्_१०,०३१।०७अ किं स्विद् वनं क उ स वृक्ष आस यतो द्यावापृथिवी निष्टतक्षुः ।  
र्व्_१०,०३१।०७च् सन्तस्थाने अजरे इतऊती अहानि पूर्वीर् उषसो जरन्त ॥  
र्व्_१०,०३१।०८अ नैतावद् एना परो अन्यद् अस्त्य् उक्षा स द्यावापृथिवी बिभर्ति ।  
र्व्_१०,०३१।०८च् त्वचम् पवित्रं कृणुत स्वधावान् यद् ईं सूर्यं न हरितो वहन्ति ॥  
र्व्_१०,०३१।०९अ स्तेगो न क्षाम् अत्य् एति पृथ्वीम् मिहं न वातो वि ह वाति भूम ।  
र्व्_१०,०३१।०९च् मित्रो यत्र वरुणो अज्यमानो ऽग्निर् वने न व्य् असृष्ट शोकम् ॥  
र्व्_१०,०३१।१०अ स्तरीर् यत् सूत सद्यो अज्यमाना व्यथिर् अव्यथीः कृणुत स्वगोपा ।  
र्व्_१०,०३१।१०च् पुत्रो यत् पूर्वः पित्रोर् जनिष्ट शम्यां गौर् जगार यद् ध पृच्छान् ॥  
र्व्_१०,०३१।११अ उत कण्वं नृषदः पुत्रम् आहुर् उत श्यावो धनम् आदत्त वाजी ।  
र्व्_१०,०३१।११च् प्र कृष्णाय रुशद् अपिन्वतोधर् ऋतम् अत्र नकिर् अस्मा अपीपेत् ॥  
  
र्व्_१०,०३२।०१अ प्र सु ग्मन्ता धियसानस्य सक्षणि वरेभिर् वरां अभि षु प्रसीदतः ।  
र्व्_१०,०३२।०१च् अस्माकम् इन्द्र उभयं जुजोषति यत् सोम्यस्यान्धसो बुबोधति ॥  
र्व्_१०,०३२।०२अ वीन्द्र यासि दिव्यानि रोचना वि पार्थिवानि रजसा पुरुष्टुत ।  
र्व्_१०,०३२।०२च् ये त्वा वहन्ति मुहुर् अध्वरां उप ते सु वन्वन्तु वग्वनां अराधसः ॥  
र्व्_१०,०३२।०३अ तद् इन् मे छन्त्सद् वपुषो वपुष्टरम् पुत्रो यज् जानम् पित्रोर् अधीयति ।  
र्व्_१०,०३२।०३च् जाया पतिं वहति वग्नुना सुमत् पुंस इद् भद्रो वहतुः परिष्कृतः ॥  
र्व्_१०,०३२।०४अ तद् इत् सधस्थम् अभि चारु दीधय गावो यच् छासन् वहतुं न धेनवः ।  
र्व्_१०,०३२।०४च् माता यन् मन्तुर् यूथस्य पूर्व्याभि वाणस्य सप्तधातुर् इज् जनः ॥  
र्व्_१०,०३२।०५अ प्र वो ऽच्छा रिरिचे देवयुष् पदम् एको रुद्रेभिर् याति तुर्वणिः ।  
र्व्_१०,०३२।०५च् जरा वा येष्व् अमृतेषु दावने परि व ऊमेभ्यः सिञ्चता मधु ॥  
र्व्_१०,०३२।०६अ निधीयमानम् अपगूऌहम् अप्सु प्र मे देवानां व्रतपा उवाच ।  
र्व्_१०,०३२।०६च् इन्द्रो विद्वां अनु हि त्वा चचक्ष तेनाहम् अग्ने अनुशिष्ट आगाम् ॥  
र्व्_१०,०३२।०७अ अक्षेत्रवित् क्षेत्रविदं ह्य् अप्राट् स प्रैति क्षेत्रविदानुशिष्टः ।  
र्व्_१०,०३२।०७च् एतद् वै भद्रम् अनुशासनस्योत स्रुतिं विन्दत्य् अञ्जसीनाम् ॥  
र्व्_१०,०३२।०८अ अद्येद् उ प्राणीद् अममन्न् इमाहापीवृतो अधयन् मातुर् ऊधः ।  
र्व्_१०,०३२।०८च् एम् एनम् आप जरिमा युवानम् अहेऌअन् वसुः सुमना बभूव ॥  
र्व्_१०,०३२।०९अ एतानि भद्रा कलश क्रियाम कुरुश्रवण ददतो मघानि ।  
र्व्_१०,०३२।०९च् दान इद् वो मघवानः सो अस्त्व् अयं च सोमो हृदि यम् बिभर्मि ॥  
  
र्व्_१०,०३३।०१अ प्र मा युयुज्रे प्रयुजो जनानां वहामि स्म पूषणम् अन्तरेण ।  
र्व्_१०,०३३।०१च् विश्वे देवासो अध माम् अरक्षन् दुःशासुर् आगाद् इति घोष आसीत् ॥  
र्व्_१०,०३३।०२अ सम् मा तपन्त्य् अभितः सपत्नीर् इव पर्शवः ।  
र्व्_१०,०३३।०२च् नि बाधते अमतिर् नग्नता जसुर् वेर् न वेवीयते मतिः ॥  
र्व्_१०,०३३।०३अ मूषो न शिश्ना व्य् अदन्ति माध्य स्तोतारं ते शतक्रतो ।  
र्व्_१०,०३३।०३च् सकृत् सु नो मघवन्न् इन्द्र मृऌअयाधा पितेव नो भव ॥  
र्व्_१०,०३३।०४अ कुरुश्रवणम् आवृणि राजानं त्रासदस्यवम् ।  
र्व्_१०,०३३।०४च् मंहिष्ठं वाघताम् ऋषिः ॥  
र्व्_१०,०३३।०५अ यस्य मा हरितो रथे तिस्रो वहन्ति साधुया ।  
र्व्_१०,०३३।०५च् स्तवै सहस्रदक्षिणे ॥  
र्व्_१०,०३३।०६अ यस्य प्रस्वादसो गिर उपमश्रवसः पितुः ।  
र्व्_१०,०३३।०६च् क्षेत्रं न रण्वम् ऊचुषे ॥  
र्व्_१०,०३३।०७अ अधि पुत्रोपमश्रवो नपान् मित्रातिथेर् इहि ।  
र्व्_१०,०३३।०७च् पितुष् टे अस्मि वन्दिता ॥  
र्व्_१०,०३३।०८अ यद् ईशीयामृतानाम् उत वा मर्त्यानाम् ।  
र्व्_१०,०३३।०८च् जीवेद् इन् मघवा मम ॥  
र्व्_१०,०३३।०९अ न देवानाम् अति व्रतं शतात्मा चन जीवति ।  
र्व्_१०,०३३।०९च् तथा युजा वि वावृते ॥  
  
र्व्_१०,०३४।०१अ प्रावेपा मा बृहतो मादयन्ति प्रवातेजा इरिणे वर्वृतानाः ।  
र्व्_१०,०३४।०१च् सोमस्येव मौजवतस्य भक्षो विभीदको जागृविर् मह्यम् अच्छान् ॥  
र्व्_१०,०३४।०२अ न मा मिमेथ न जिहीऌअ एषा शिवा सखिभ्य उत मह्यम् आसीत् ।  
र्व्_१०,०३४।०२च् अक्षस्याहम् एकपरस्य हेतोर् अनुव्रताम् अप जायाम् अरोधम् ॥  
र्व्_१०,०३४।०३अ द्वेष्टि श्वश्रूर् अप जाया रुणद्धि न नाथितो विन्दते मर्डितारम् ।  
र्व्_१०,०३४।०३च् अश्वस्येव जरतो वस्न्यस्य नाहं विन्दामि कितवस्य भोगम् ॥  
र्व्_१०,०३४।०४अ अन्ये जायाम् परि मृशन्त्य् अस्य यस्यागृधद् वेदने वाज्य् अक्षः ।  
र्व्_१०,०३४।०४च् पिता माता भ्रातर एनम् आहुर् न जानीमो नयता बद्धम् एतम् ॥  
र्व्_१०,०३४।०५अ यद् आदीध्ये न दविषाण्य् एभिः परायद्भ्यो ऽव हीये सखिभ्यः ।  
र्व्_१०,०३४।०५च् न्युप्ताश् च बभ्रवो वाचम् अक्रतं एमीद् एषां निष्कृतं जारिणीव ॥  
र्व्_१०,०३४।०६अ सभाम् एति कितवः पृच्छमानो जेष्यामीति तन्वा शूशुजानः ।  
र्व्_१०,०३४।०६च् अक्षासो अस्य वि तिरन्ति कामम् प्रतिदीव्ने दधत आ कृतानि ॥  
र्व्_१०,०३४।०७अ अक्षास इद् अङ्कुशिनो नितोदिनो निकृत्वानस् तपनास् तापयिष्णवः ।  
र्व्_१०,०३४।०७च् कुमारदेष्णा जयतः पुनर्हणो मध्वा सम्पृक्ताः कितवस्य बर्हणा ॥  
र्व्_१०,०३४।०८अ त्रिपञ्चाशः क्रीऌअति व्रात एषां देव इव सविता सत्यधर्मा ।  
र्व्_१०,०३४।०८च् उग्रस्य चिन् मन्यवे ना नमन्ते राजा चिद् एभ्यो नम इत् कृणोति ॥  
र्व्_१०,०३४।०९अ नीचा वर्तन्त उपरि स्फुरन्त्य् अहस्तासो हस्तवन्तं सहन्ते ।  
र्व्_१०,०३४।०९च् दिव्या अङ्गारा इरिणे न्युप्ताः शीताः सन्तो हृदयं निर् दहन्ति ॥  
र्व्_१०,०३४।१०अ जाया तप्यते कितवस्य हीना माता पुत्रस्य चरतः क्व स्वित् ।  
र्व्_१०,०३४।१०च् ऋणावा बिभ्यद् धनम् इच्छमानो ऽन्येषाम् अस्तम् उप नक्तम् एति ॥  
र्व्_१०,०३४।११अ स्त्रियं दृष्ट्वाय कितवं ततापान्येषां जायां सुकृतं च योनिम् ।  
र्व्_१०,०३४।११च् पूर्वाह्णे अश्वान् युयुजे हि बभ्रून् सो अग्नेर् अन्ते वृषलः पपाद ॥  
र्व्_१०,०३४।१२अ यो वः सेनानीर् महतो गणस्य राजा व्रातस्य प्रथमो बभूव ।  
र्व्_१०,०३४।१२च् तस्मै कृणोमि न धना रुणध्मि दशाहम् प्राचीस् तद् ऋतं वदामि ॥  
र्व्_१०,०३४।१३अ अक्षैर् मा दीव्यः कृषिम् इत् कृषस्व वित्ते रमस्व बहु मन्यमानः ।  
र्व्_१०,०३४।१३च् तत्र गावः कितव तत्र जाया तन् मे वि चष्टे सवितायम् अर्यः ॥  
र्व्_१०,०३४।१४अ मित्रं कृणुध्वं खलु मृऌअता नो मा नो घोरेण चरताभि धृष्णु ।  
र्व्_१०,०३४।१४च् नि वो नु मन्युर् विशताम् अरातिर् अन्यो बभ्रूणाम् प्रसितौ न्व् अस्तु ॥  
  
र्व्_१०,०३५।०१अ अबुध्रम् उ त्य इन्द्रवन्तो अग्नयो ज्योतिर् भरन्त उषसो व्युष्टिषु ।  
र्व्_१०,०३५।०१च् मही द्यावापृथिवी चेतताम् अपो ऽद्या देवानाम् अव आ वृणीमहे ॥  
र्व्_१०,०३५।०२अ दिवस्पृथिव्योर् अव आ वृणीमहे मातॄन् सिन्धून् पर्वताञ् छर्यणावतः ।  
र्व्_१०,०३५।०२च् अनागास्त्वं सूर्यम् उषासम् ईमहे भद्रं सोमः सुवानो अद्या कृणोतु नः ॥  
र्व्_१०,०३५।०३अ द्यावा नो अद्य पृथिवी अनागसो मही त्रायेतां सुविताय मातरा ।  
र्व्_१०,०३५।०३च् उषा उच्छन्त्य् अप बाधताम् अघं स्वस्त्य् अग्निं समिधानम् ईमहे ॥  
र्व्_१०,०३५।०४अ इयं न उस्रा प्रथमा सुदेव्यं रेवत् सनिभ्यो रेवती व्य् उच्छतु ।  
र्व्_१०,०३५।०४च् आरे मन्युं दुर्विदत्रस्य धीमहि स्वस्त्य् अग्निं समिधानम् ईमहे ॥  
र्व्_१०,०३५।०५अ प्र याः सिस्रते सूर्यस्य रश्मिभिर् ज्योतिर् भरन्तीर् उषसो व्युष्टिषु ।  
र्व्_१०,०३५।०५च् भद्रा नो अद्य श्रवसे व्य् उच्छत स्वस्त्य् अग्निं समिधानम् ईमहे ॥  
र्व्_१०,०३५।०६अ अनमीवा उषस आ चरन्तु न उद् अग्नयो जिहतां ज्योतिषा बृहत् ।  
र्व्_१०,०३५।०६च् आयुक्षाताम् अश्विना तूतुजिं रथं स्वस्त्य् अग्निं समिधानम् ईमहे ॥  
र्व्_१०,०३५।०७अ श्रेष्ठं नो अद्य सवितर् वरेण्यम् भागम् आ सुव स हि रत्नधा असि ।  
र्व्_१०,०३५।०७च् रायो जनित्रीं धिषणाम् उप ब्रुवे स्वस्त्य् अग्निं समिधानम् ईमहे ॥  
र्व्_१०,०३५।०८अ पिपर्तु मा तद् ऋतस्य प्रवाचनं देवानां यन् मनुष्या अमन्महि ।  
र्व्_१०,०३५।०८च् विश्वा इद् उस्रा स्पऌ उद् एति सूर्यः स्वस्त्य् अग्निं समिधानम् ईमहे ॥  
र्व्_१०,०३५।०९अ अद्वेषो अद्य बर्हिष स्तरीमणि ग्राव्णां योगे मन्मनः साध ईमहे ।  
र्व्_१०,०३५।०९च् आदित्यानां शर्मणि स्था भुरण्यसि स्वस्त्य् अग्निं समिधानम् ईमहे ॥  
र्व्_१०,०३५।१०अ आ नो बर्हिः सधमादे बृहद् दिवि देवां ईऌए सादया सप्त होतॄन् ।  
र्व्_१०,०३५।१०च् इन्द्रम् मित्रं वरुणं सातये भगं स्वस्त्य् अग्निं समिधानम् ईमहे ॥  
र्व्_१०,०३५।११अ त आदित्या आ गता सर्वतातये वृधे नो यज्ञम् अवता सजोषसः ।  
र्व्_१०,०३५।११च् बृहस्पतिम् पूषणम् अश्विना भगं स्वस्त्य् अग्निं समिधानम् ईमहे ॥  
र्व्_१०,०३५।१२अ तन् नो देवा यच्छत सुप्रवाचनं छर्दिर् आदित्याः सुभरं नृपाय्यम् ।  
र्व्_१०,०३५।१२च् पश्वे तोकाय तनयाय जीवसे स्वस्त्य् अग्निं समिधानम् ईमहे ॥  
र्व्_१०,०३५।१३अ विश्वे अद्य मरुतो विश्व ऊती विश्वे भवन्त्व् अग्नयः समिद्धाः ।  
र्व्_१०,०३५।१३च् विश्वे नो देवा अवसा गमन्तु विश्वम् अस्तु द्रविणं वाजो अस्मे ॥  
र्व्_१०,०३५।१४अ यं देवासो ऽवथ वाजसातौ यं त्रायध्वे यम् पिपृथात्य् अंहः ।  
र्व्_१०,०३५।१४च् यो वो गोपीथे न भयस्य वेद ते स्याम देववीतये तुरासः ॥  
  
र्व्_१०,०३६।०१अ उषासानक्ता बृहती सुपेशसा द्यावाक्षामा वरुणो मित्रो अर्यमा ।  
र्व्_१०,०३६।०१च् इन्द्रं हुवे मरुतः पर्वतां अप आदित्यान् द्यावापृथिवी अपः स्वः ॥  
र्व्_१०,०३६।०२अ द्यौश् च नः पृथिवी च प्रचेतस ऋतावरी रक्षताम् अंहसो रिषः ।  
र्व्_१०,०३६।०२च् मा दुर्विदत्रा निरृतिर् न ईशत तद् देवानाम् अवो अद्या वृणीमहे ॥  
र्व्_१०,०३६।०३अ विश्वस्मान् नो अदितिः पात्व् अंहसो माता मित्रस्य वरुणस्य रेवतः ।  
र्व्_१०,०३६।०३च् स्वर्वज् ज्योतिर् अवृकं नशीमहि तद् देवानाम् अवो अद्या वृणीमहे ॥  
र्व्_१०,०३६।०४अ ग्रावा वदन्न् अप रक्षांसि सेधतु दुष्ष्वप्न्यं निरृतिं विश्वम् अत्रिणम् ।  
र्व्_१०,०३६।०४च् आदित्यं शर्म मरुताम् अशीमहि तद् देवानाम् अवो अद्या वृणीमहे ॥  
र्व्_१०,०३६।०५अ एन्द्रो बर्हिः सीदतु पिन्वताम् इऌआ बृहस्पतिः सामभिर् ऋक्वो अर्चतु ।  
र्व्_१०,०३६।०५च् सुप्रकेतं जीवसे मन्म धीमहि तद् देवानाम् अवो अद्या वृणीमहे ॥  
र्व्_१०,०३६।०६अ दिविस्पृशं यज्ञम् अस्माकम् अश्विना जीराध्वरं कृणुतं सुम्नम् इष्टये ।  
र्व्_१०,०३६।०६च् प्राचीनरश्मिम् आहुतं घृतेन तद् देवानाम् अवो अद्या वृणीमहे ॥  
र्व्_१०,०३६।०७अ उप ह्वये सुहवम् मारुतं गणम् पावकम् ऋष्वं सख्याय शम्भुवम् ।  
र्व्_१०,०३६।०७च् रायस् पोषं सौश्रवसाय धीमहि तद् देवानाम् अवो अद्या वृणीमहे ॥  
र्व्_१०,०३६।०८अ अपाम् पेरुं जीवधन्यम् भरामहे देवाव्यं सुहवम् अध्वरश्रियम् ।  
र्व्_१०,०३६।०८च् सुरश्मिं सोमम् इन्द्रियं यमीमहि तद् देवानाम् अवो अद्या वृणीमहे ॥  
र्व्_१०,०३६।०९अ सनेम तत् सुसनिता सनित्वभिर् वयं जीवा जीवपुत्रा अनागसः ।  
र्व्_१०,०३६।०९च् ब्रह्मद्विषो विष्वग् एनो भरेरत तद् देवानाम् अवो अद्या वृणीमहे ॥  
र्व्_१०,०३६।१०अ ये स्था मनोर् यज्ञियास् ते शृणोतन यद् वो देवा ईमहे तद् ददातन ।  
र्व्_१०,०३६।१०च् जैत्रं क्रतुं रयिमद् वीरवद् यशस् तद् देवानाम् अवो अद्या वृणीमहे ॥  
र्व्_१०,०३६।११अ महद् अद्य महताम् आ वृणीमहे ऽवो देवानाम् बृहताम् अनर्वणाम् ।  
र्व्_१०,०३६।११च् यथा वसु वीरजातं नशामहै तद् देवानाम् अवो अद्या वृणीमहे ॥  
र्व्_१०,०३६।१२अ महो अग्नेः समिधानस्य शर्मण्य् अनागा मित्रे वरुणे स्वस्तये ।  
र्व्_१०,०३६।१२च् श्रेष्ठे स्याम सवितुः सवीमनि तद् देवानाम् अवो अद्या वृणीमहे ॥  
र्व्_१०,०३६।१३अ ये सवितुः सत्यसवस्य विश्वे मित्रस्य व्रते वरुणस्य देवाः ।  
र्व्_१०,०३६।१३च् ते सौभगं वीरवद् गोमद् अप्नो दधातन द्रविणं चित्रम् अस्मे ॥  
र्व्_१०,०३६।१४अ सविता पश्चातात् सविता पुरस्तात् सवितोत्तरात्तात् सविताधरात्तात् ।  
र्व्_१०,०३६।१४च् सविता नः सुवतु सर्वतातिं सविता नो रासतां दीर्घम् आयुः ॥  
  
र्व्_१०,०३७।०१अ नमो मित्रस्य वरुणस्य चक्षसे महो देवाय तद् ऋतं सपर्यत ।  
र्व्_१०,०३७।०१च् दूरेदृशे देवजाताय केतवे दिवस् पुत्राय सूर्याय शंसत ॥  
र्व्_१०,०३७।०२अ सा मा सत्योक्तिः परि पातु विश्वतो द्यावा च यत्र ततनन्न् अहानि च ।  
र्व्_१०,०३७।०२च् विश्वम् अन्यन् नि विशते यद् एजति विश्वाहापो विश्वाहोद् एति सूर्यः ॥  
र्व्_१०,०३७।०३अ न ते अदेवः प्रदिवो नि वासते यद् एतशेभिः पतरै रथर्यसि ।  
र्व्_१०,०३७।०३च् प्राचीनम् अन्यद् अनु वर्तते रज उद् अन्येन ज्योतिषा यासि सूर्य ॥  
र्व्_१०,०३७।०४अ येन सूर्य ज्योतिषा बाधसे तमो जगच् च विश्वम् उदियर्षि भानुना ।  
र्व्_१०,०३७।०४च् तेनास्मद् विश्वाम् अनिराम् अनाहुतिम् अपामीवाम् अप दुष्ष्वप्न्यं सुव ॥  
र्व्_१०,०३७।०५अ विश्वस्य हि प्रेषितो रक्षसि व्रतम् अहेऌअयन्न् उच्चरसि स्वधा अनु ।  
र्व्_१०,०३७।०५च् यद् अद्य त्वा सूर्योपब्रवामहै तं नो देवा अनु मंसीरत क्रतुम् ॥  
र्व्_१०,०३७।०६अ तं नो द्यावापृथिवी तन् न आप इन्द्रः शृण्वन्तु मरुतो हवं वचः ।  
र्व्_१०,०३७।०६च् मा शूने भूम सूर्यस्य सन्दृशि भद्रं जीवन्तो जरणाम् अशीमहि ॥  
र्व्_१०,०३७।०७अ विश्वाहा त्वा सुमनसः सुचक्षसः प्रजावन्तो अनमीवा अनागसः ।  
र्व्_१०,०३७।०७च् उद्यन्तं त्वा मित्रमहो दिवे-दिवे ज्योग् जीवाः प्रति पश्येम सूर्य ॥  
र्व्_१०,०३७।०८अ महि ज्योतिर् बिभ्रतं त्वा विचक्षण भास्वन्तं चक्षुषे-चक्षुषे मयः ।  
र्व्_१०,०३७।०८च् आरोहन्तम् बृहतः पाजसस् परि वयं जीवाः प्रति पश्येम सूर्य ॥  
र्व्_१०,०३७।०९अ यस्य ते विश्वा भुवनानि केतुना प्र चेरते नि च विशन्ते अक्तुभिः ।  
र्व्_१०,०३७।०९च् अनागास्त्वेन हरिकेश सूर्याह्नाह्ना नो वस्यसा-वस्यसोद् इहि ॥  
र्व्_१०,०३७।१०अ शं नो भव चक्षसा शं नो अह्ना शम् भानुना शं हिमा शं घृणेन ।  
र्व्_१०,०३७।१०च् यथा शम् अध्वञ् छम् असद् दुरोणे तत् सूर्य द्रविणं धेहि चित्रम् ॥  
र्व्_१०,०३७।११अ अस्माकं देवा उभयाय जन्मने शर्म यच्छत द्विपदे चतुष्पदे ।  
र्व्_१०,०३७।११च् अदत् पिबद् ऊर्जयमानम् आशितं तद् अस्मे शं योर् अरपो दधातन ॥  
र्व्_१०,०३७।१२अ यद् वो देवाश् चकृम जिह्वया गुरु मनसो वा प्रयुती देवहेऌअनम् ।  
र्व्_१०,०३७।१२च् अरावा यो नो अभि दुच्छुनायते तस्मिन् तद् एनो वसवो नि धेतन ॥  
  
र्व्_१०,०३८।०१अ अस्मिन् न इन्द्र पृत्सुतौ यशस्वति शिमीवति क्रन्दसि प्राव सातये ।  
र्व्_१०,०३८।०१च् यत्र गोषाता धृषितेषु खादिषु विष्वक् पतन्ति दिद्यवो नृषाह्ये ॥  
र्व्_१०,०३८।०२अ स नः क्षुमन्तं सदने व्य् ऊर्णुहि गोअर्णसं रयिम् इन्द्र श्रवाय्यम् ।  
र्व्_१०,०३८।०२च् स्याम ते जयतः शक्र मेदिनो यथा वयम् उश्मसि तद् वसो कृधि ॥  
र्व्_१०,०३८।०३अ यो नो दास आर्यो वा पुरुष्टुतादेव इन्द्र युधये चिकेतति ।  
र्व्_१०,०३८।०३च् अस्माभिष् टे सुषहाः सन्तु शत्रवस् त्वया वयं तान् वनुयाम सङ्गमे ॥  
र्व्_१०,०३८।०४अ यो दभ्रेभिर् हव्यो यश् च भूरिभिर् यो अभीके वरिवोविन् नृषाह्ये ।  
र्व्_१०,०३८।०४च् तं विखादे सस्निम् अद्य श्रुतं नरम् अर्वाञ्चम् इन्द्रम् अवसे करामहे ॥  
र्व्_१०,०३८।०५अ स्ववृजं हि त्वाम् अहम् इन्द्र शुश्रवानानुदं वृषभ रध्रचोदनम् ।  
र्व्_१०,०३८।०५च् प्र मुञ्चस्व परि कुत्साद् इहा गहि किम् उ त्वावान् मुष्कयोर् बद्ध आसते ॥  
  
र्व्_१०,०३९।०१अ यो वाम् परिज्मा सुवृद् अश्विना रथो दोषाम् उषासो हव्यो हविष्मता ।  
र्व्_१०,०३९।०१च् शश्वत्तमासस् तम् उ वाम् इदं वयम् पितुर् न नाम सुहवं हवामहे ॥  
र्व्_१०,०३९।०२अ चोदयतं सूनृताः पिन्वतं धिय उत् पुरन्धीर् ईरयतं तद् उश्मसि ।  
र्व्_१०,०३९।०२च् यशसम् भागं कृणुतं नो अश्विना सोमं न चारुम् मघवत्सु नस् कृतम् ॥  
र्व्_१०,०३९।०३अ अमाजुरश् चिद् भवथो युवम् भगो ऽनाशोश् चिद् अवितारापमस्य चित् ।  
र्व्_१०,०३९।०३च् अन्धस्य चिन् नासत्या कृशस्य चिद् युवाम् इद् आहुर् भिषजा रुतस्य चित् ॥  
र्व्_१०,०३९।०४अ युवं च्यवानं सनयं यथा रथम् पुनर् युवानं चरथाय तक्षथुः ।  
र्व्_१०,०३९।०४च् निष् टौग्र्यम् ऊहथुर् अद्भ्यस् परि विश्वेत् ता वां सवनेषु प्रवाच्या ॥  
र्व्_१०,०३९।०५अ पुराणा वां वीर्या प्र ब्रवा जने ऽथो हासथुर् भिषजा मयोभुवा ।  
र्व्_१०,०३९।०५च् ता वां नु नव्याव् अवसे करामहे ऽयं नासत्या श्रद् अरिर् यथा दधत् ॥  
र्व्_१०,०३९।०६अ इयं वाम् अह्वे शृणुतम् मे अश्विना पुत्रायेव पितरा मह्यं शिक्षतम् ।  
र्व्_१०,०३९।०६च् अनापिर् अज्ञा असजात्यामतिः पुरा तस्या अभिशस्तेर् अव स्पृतम् ॥  
र्व्_१०,०३९।०७अ युवं रथेन विमदाय शुन्ध्युवं न्य् ऊहथुः पुरुमित्रस्य योषणाम् ।  
र्व्_१०,०३९।०७च् युवं हवं वध्रिमत्या अगच्छतं युवं सुषुतिं चक्रथुः पुरन्धये ॥  
र्व्_१०,०३९।०८अ युवं विप्रस्य जरणाम् उपेयुषः पुनः कलेर् अकृणुतं युवद् वयः ।  
र्व्_१०,०३९।०८च् युवं वन्दनम् ऋश्यदाद् उद् ऊपथुर् युवं सद्यो विश्पलाम् एतवे कृथः ॥  
र्व्_१०,०३९।०९अ युवं ह रेभं वृषणा गुहा हितम् उद् ऐरयतम् ममृवांसम् अश्विना ।  
र्व्_१०,०३९।०९च् युवम् ऋबीसम् उत तप्तम् अत्रय ओमन्वन्तं चक्रथुः सप्तवध्रये ॥  
र्व्_१०,०३९।१०अ युवं श्वेतम् पेदवे ऽश्विनाश्वं नवभिर् वाजैर् नवती च वाजिनम् ।  
र्व्_१०,०३९।१०च् चर्कृत्यं ददथुर् द्रावयत्सखम् भगं न नृभ्यो हव्यम् मयोभुवम् ॥  
र्व्_१०,०३९।११अ न तं राजानाव् अदिते कुतश् चन नांहो अश्नोति दुरितं नकिर् भयम् ।  
र्व्_१०,०३९।११च् यम् अश्विना सुहवा रुद्रवर्तनी पुरोरथं कृणुथः पत्न्या सह ॥  
र्व्_१०,०३९।१२अ आ तेन यातम् मनसो जवीयसा रथं यं वाम् ऋभवश् चक्रुर् अश्विना ।  
र्व्_१०,०३९।१२च् यस्य योगे दुहिता जायते दिव उभे अहनी सुदिने विवस्वतः ॥  
र्व्_१०,०३९।१३अ ता वर्तिर् यातं जयुषा वि पर्वतम् अपिन्वतं शयवे धेनुम् अश्विना ।  
र्व्_१०,०३९।१३च् वृकस्य चिद् वर्तिकाम् अन्तर् आस्याद् युवं शचीभिर् ग्रसिताम् अमुञ्चतम् ॥  
र्व्_१०,०३९।१४अ एतं वां स्तोमम् अश्विनाव् अकर्मातक्षाम भृगवो न रथम् ।  
र्व्_१०,०३९।१४च् न्य् अमृक्षाम योषणां न मर्ये नित्यं न सूनुं तनयं दधानाः ॥  
  
र्व्_१०,०४०।०१अ रथं यान्तं कुह को ह वां नरा प्रति द्युमन्तं सुविताय भूषति ।  
र्व्_१०,०४०।०१च् प्रातर्यावाणं विभ्वं विशे-विशे वस्तोर्-वस्तोर् वहमानं धिया शमि ॥  
र्व्_१०,०४०।०२अ कुह स्विद् दोषा कुह वस्तोर् अश्विना कुहाभिपित्वं करतः कुहोषतुः ।  
र्व्_१०,०४०।०२च् को वां शयुत्रा विधवेव देवरम् मर्यं न योषा कृणुते सधस्थ आ ॥  
र्व्_१०,०४०।०३अ प्रातर् जरेथे जरणेव कापया वस्तोर्-वस्तोर् यजता गच्छथो गृहम् ।  
र्व्_१०,०४०।०३च् कस्य ध्वस्रा भवथः कस्य वा नरा राजपुत्रेव सवनाव गच्छथः ॥  
र्व्_१०,०४०।०४अ युवाम् मृगेव वारणा मृगण्यवो दोषा वस्तोर् हविषा नि ह्वयामहे ।  
र्व्_१०,०४०।०४च् युवं होत्राम् ऋतुथा जुह्वते नरेषं जनाय वहथः शुभस् पती ॥  
र्व्_१०,०४०।०५अ युवां ह घोषा पर्य् अश्विना यती राज्ञ ऊचे दुहिता पृच्छे वां नरा ।  
र्व्_१०,०४०।०५च् भूतम् मे अह्न उत भूतम् अक्तवे ऽश्वावते रथिने शक्तम् अर्वते ॥  
र्व्_१०,०४०।०६अ युवं कवी ष्ठः पर्य् अश्विना रथं विशो न कुत्सो जरितुर् नशायथः ।  
र्व्_१०,०४०।०६च् युवोर् ह मक्षा पर्य् अश्विना मध्व् आसा भरत निष्कृतं न योषणा ॥  
र्व्_१०,०४०।०७अ युवं ह भुज्युं युवम् अश्विना वशं युवं शिञ्जारम् उशनाम् उपारथुः ।  
र्व्_१०,०४०।०७च् युवो ररावा परि सख्यम् आसते युवोर् अहम् अवसा सुम्नम् आ चके ॥  
र्व्_१०,०४०।०८अ युवं ह कृशं युवम् अश्विना शयुं युवं विधन्तं विधवाम् उरुष्यथः ।  
र्व्_१०,०४०।०८च् युवं सनिभ्य स्तनयन्तम् अश्विनाप व्रजम् ऊर्णुथः सप्तास्यम् ॥  
र्व्_१०,०४०।०९अ जनिष्ट योषा पतयत् कनीनको वि चारुहन् वीरुधो दंसना अनु ।  
र्व्_१०,०४०।०९च् आस्मै रीयन्ते निवनेव सिन्धवो ऽस्मा अह्ने भवति तत् पतित्वनम् ॥  
र्व्_१०,०४०।१०अ जीवं रुदन्ति वि मयन्ते अध्वरे दीर्घाम् अनु प्रसितिं दीधियुर् नरः ।  
र्व्_१०,०४०।१०च् वामम् पितृभ्यो य इदं समेरिरे मयः पतिभ्यो जनयः परिष्वजे ॥  
र्व्_१०,०४०।११अ न तस्य विद्म तद् उ षु प्र वोचत युवा ह यद् युवत्याः क्षेति योनिषु ।  
र्व्_१०,०४०।११च् प्रियोस्रियस्य वृषभस्य रेतिनो गृहं गमेमाश्विना तद् उश्मसि ॥  
र्व्_१०,०४०।१२अ आ वाम् अगन् सुमतिर् वाजिनीवसू न्य् अश्विना हृत्सु कामा अयंसत ।  
र्व्_१०,०४०।१२च् अभूतं गोपा मिथुना शुभस् पती प्रिया अर्यम्णो दुर्यां अशीमहि ॥  
र्व्_१०,०४०।१३अ ता मन्दसाना मनुषो दुरोण आ धत्तं रयिं सहवीरं वचस्यवे ।  
र्व्_१०,०४०।१३च् कृतं तीर्थं सुप्रपाणं शुभस् पती स्थाणुम् पथेष्ठाम् अप दुर्मतिं हतम् ॥  
र्व्_१०,०४०।१४अ क्व स्विद् अद्य कतमास्व् अश्विना विक्षु दस्रा मादयेते शुभस् पती ।  
र्व्_१०,०४०।१४च् क ईं नि येमे कतमस्य जग्मतुर् विप्रस्य वा यजमानस्य वा गृहम् ॥  
  
र्व्_१०,०४१।०१अ समानम् उ त्यम् पुरुहूतम् उक्थ्यं रथं त्रिचक्रं सवना गनिग्मतम् ।  
र्व्_१०,०४१।०१च् परिज्मानं विदथ्यं सुवृक्तिभिर् वयं व्युष्टा उषसो हवामहे ॥  
र्व्_१०,०४१।०२अ प्रातर्युजं नासत्याधि तिष्ठथः प्रातर्यावाणम् मधुवाहनं रथम् ।  
र्व्_१०,०४१।०२च् विशो येन गच्छथो यज्वरीर् नरा कीरेश् चिद् यज्ञं होतृमन्तम् अश्विना ॥  
र्व्_१०,०४१।०३अ अध्वर्युं वा मधुपाणिं सुहस्त्यम् अग्निधं वा धृतदक्षं दमूनसम् ।  
र्व्_१०,०४१।०३च् विप्रस्य वा यत् सवनानि गच्छथो ऽत आ यातम् मधुपेयम् अश्विना ॥  
  
र्व्_१०,०४२।०१अ अस्तेव सु प्रतरं लायम् अस्यन् भूषन्न् इव प्र भरा स्तोमम् अस्मै ।  
र्व्_१०,०४२।०१च् वाचा विप्रास् तरत वाचम् अर्यो नि रामय जरितः सोम इन्द्रम् ॥  
र्व्_१०,०४२।०२अ दोहेन गाम् उप शिक्षा सखायम् प्र बोधय जरितर् जारम् इन्द्रम् ।  
र्व्_१०,०४२।०२च् कोशं न पूर्णं वसुना न्यृष्टम् आ च्यावय मघदेयाय शूरम् ॥  
र्व्_१०,०४२।०३अ किम् अङ्ग त्वा मघवन् भोजम् आहुः शिशीहि मा शिशयं त्वा शृणोमि ।  
र्व्_१०,०४२।०३च् अप्नस्वती मम धीर् अस्तु शक्र वसुविदम् भगम् इन्द्रा भरा नः ॥  
र्व्_१०,०४२।०४अ त्वां जना ममसत्येष्व् इन्द्र सन्तस्थाना वि ह्वयन्ते समीके ।  
र्व्_१०,०४२।०४च् अत्रा युजं कृणुते यो हविष्मान् नासुन्वता सख्यं वष्टि शूरः ॥  
र्व्_१०,०४२।०५अ धनं न स्यन्द्रम् बहुलं यो अस्मै तीव्रान् सोमां आसुनोति प्रयस्वान् ।  
र्व्_१०,०४२।०५च् तस्मै शत्रून् सुतुकान् प्रातर् अह्नो नि स्वष्ट्रान् युवति हन्ति वृत्रम् ॥  
र्व्_१०,०४२।०६अ यस्मिन् वयं दधिमा शंसम् इन्द्रे यः शिश्राय मघवा कामम् अस्मे ।  
र्व्_१०,०४२।०६च् आराच् चित् सन् भयताम् अस्य शत्रुर् न्य् अस्मै द्युम्ना जन्या नमन्ताम् ॥  
र्व्_१०,०४२।०७अ आराच् छत्रुम् अप बाधस्व दूरम् उग्रो यः शम्बः पुरुहूत तेन ।  
र्व्_१०,०४२।०७च् अस्मे धेहि यवमद् गोमद् इन्द्र कृधी धियं जरित्रे वाजरत्नाम् ॥  
र्व्_१०,०४२।०८अ प्र यम् अन्तर् वृषसवासो अग्मन् तीव्राः सोमा बहुलान्तास इन्द्रम् ।  
र्व्_१०,०४२।०८च् नाह दामानम् मघवा नि यंसन् नि सुन्वते वहति भूरि वामम् ॥  
र्व्_१०,०४२।०९अ उत प्रहाम् अतिदीव्या जयाति कृतं यच् छ्वघ्नी विचिनोति काले ।  
र्व्_१०,०४२।०९च् यो देवकामो न धना रुणद्धि सम् इत् तं राया सृजति स्वधावान् ॥  
र्व्_१०,०४२।१०अ गोभिष् टरेमामतिं दुरेवां यवेन क्षुधम् पुरुहूत विश्वाम् ।  
र्व्_१०,०४२।१०च् वयं राजभिः प्रथमा धनान्य् अस्माकेन वृजनेना जयेम ॥  
र्व्_१०,०४२।११अ बृहस्पतिर् नः परि पातु पश्चाद् उतोत्तरस्माद् अधराद् अघायोः ।  
र्व्_१०,०४२।११च् इन्द्रः पुरस्ताद् उत मध्यतो नः सखा सखिभ्यो वरिवः कृणोतु ॥  
  
र्व्_१०,०४३।०१अ अच्छा म इन्द्रम् मतयः स्वर्विदः सध्रीचीर् विश्वा उशतीर् अनूषत ।  
र्व्_१०,०४३।०१च् परि ष्वजन्ते जनयो यथा पतिम् मर्यं न शुन्ध्युम् मघवानम् ऊतये ॥  
र्व्_१०,०४३।०२अ न घा त्वद्रिग् अप वेति मे मनस् त्वे इत् कामम् पुरुहूत शिश्रय ।  
र्व्_१०,०४३।०२च् राजेव दस्म नि षदो ऽधि बर्हिष्य् अस्मिन् सु सोमे ऽवपानम् अस्तु ते ॥  
र्व्_१०,०४३।०३अ विषूवृद् इन्द्रो अमतेर् उत क्षुधः स इद् रायो मघवा वस्व ईशते ।  
र्व्_१०,०४३।०३च् तस्येद् इमे प्रवणे सप्त सिन्धवो वयो वर्धन्ति वृषभस्य शुष्मिणः ॥  
र्व्_१०,०४३।०४अ वयो न वृक्षं सुपलाशम् आसदन् सोमास इन्द्रम् मन्दिनश् चमूषदः ।  
र्व्_१०,०४३।०४च् प्रैषाम् अनीकं शवसा दविद्युतद् विदत् स्वर् मनवे ज्योतिर् आर्यम् ॥  
र्व्_१०,०४३।०५अ कृतं न श्वघ्नी वि चिनोति देवने संवर्गं यन् मघवा सूर्यं जयत् ।  
र्व्_१०,०४३।०५च् न तत् ते अन्यो अनु वीर्यं शकन् न पुराणो मघवन् नोत नूतनः ॥  
र्व्_१०,०४३।०६अ विशं-विशम् मघवा पर्य् अशायत जनानां धेना अवचाकशद् वृषा ।  
र्व्_१०,०४३।०६च् यस्याह शक्रः सवनेषु रण्यति स तीव्रैः सोमैः सहते पृतन्यतः ॥  
र्व्_१०,०४३।०७अ आपो न सिन्धुम् अभि यत् समक्षरन् सोमास इन्द्रं कुल्या इव ह्रदम् ।  
र्व्_१०,०४३।०७च् वर्धन्ति विप्रा महो अस्य सादने यवं न वृष्टिर् दिव्येन दानुना ॥  
र्व्_१०,०४३।०८अ वृषा न क्रुद्धः पतयद् रजस्स्व् आ यो अर्यपत्नीर् अकृणोद् इमा अपः ।  
र्व्_१०,०४३।०८च् स सुन्वते मघवा जीरदानवे ऽविन्दज् ज्योतिर् मनवे हविष्मते ॥  
र्व्_१०,०४३।०९अ उज् जायताम् परशुर् ज्योतिषा सह भूया ऋतस्य सुदुघा पुराणवत् ।  
र्व्_१०,०४३।०९च् वि रोचताम् अरुषो भानुना शुचिः स्वर् ण शुक्रं शुशुचीत सत्पतिः ॥  
र्व्_१०,०४३।१०अ गोभिष् टरेमामतिं दुरेवां यवेन क्षुधम् पुरुहूत विश्वाम् ।  
र्व्_१०,०४३।१०च् वयं राजभिः प्रथमा धनान्य् अस्माकेन वृजनेना जयेम ॥  
र्व्_१०,०४३।११अ बृहस्पतिर् नः परि पातु पश्चाद् उतोत्तरस्माद् अधराद् अघायोः ।  
र्व्_१०,०४३।११च् इन्द्रः पुरस्ताद् उत मध्यतो नः सखा सखिभ्यो वरिवः कृणोतु ॥  
  
र्व्_१०,०४४।०१अ आ यात्व् इन्द्रः स्वपतिर् मदाय यो धर्मणा तूतुजानस् तुविष्मान् ।  
र्व्_१०,०४४।०१च् प्रत्वक्षाणो अति विश्वा सहांस्य् अपारेण महता वृष्ण्येन ॥  
र्व्_१०,०४४।०२अ सुष्ठामा रथः सुयमा हरी ते मिम्यक्ष वज्रो नृपते गभस्तौ ।  
र्व्_१०,०४४।०२च् शीभं राजन् सुपथा याह्य् अर्वाङ् वर्धाम ते पपुषो वृष्ण्यानि ॥  
र्व्_१०,०४४।०३अ एन्द्रवाहो नृपतिं वज्रबाहुम् उग्रम् उग्रासस् तविषास एनम् ।  
र्व्_१०,०४४।०३च् प्रत्वक्षसं वृषभं सत्यशुष्मम् एम् अस्मत्रा सधमादो वहन्तु ॥  
र्व्_१०,०४४।०४अ एवा पतिं द्रोणसाचं सचेतसम् ऊर्ज स्कम्भं धरुण आ वृषायसे ।  
र्व्_१०,०४४।०४च् ओजः कृष्व सं गृभाय त्वे अप्य् असो यथा केनिपानाम् इनो वृधे ॥  
र्व्_१०,०४४।०५अ गमन्न् अस्मे वसून्य् आ हि शंसिषं स्वाशिषम् भरम् आ याहि सोमिनः ।  
र्व्_१०,०४४।०५च् त्वम् ईशिषे सास्मिन्न् आ सत्सि बर्हिष्य् अनाधृष्या तव पात्राणि धर्मणा ॥  
र्व्_१०,०४४।०६अ पृथक् प्रायन् प्रथमा देवहूतयो ऽकृण्वत श्रवस्यानि दुष्टरा ।  
र्व्_१०,०४४।०६च् न ये शेकुर् यज्ञियां नावम् आरुहम् ईर्मैव ते न्य् अविशन्त केपयः ॥  
र्व्_१०,०४४।०७अ एवैवापाग् अपरे सन्तु दूढ्यो ऽश्वा येषां दुर्युज आयुयुज्रे ।  
र्व्_१०,०४४।०७च् इत्था ये प्राग् उपरे सन्ति दावने पुरूणि यत्र वयुनानि भोजना ॥  
र्व्_१०,०४४।०८अ गिरींर् अज्रान् रेजमानां अधारयद् द्यौः क्रन्दद् अन्तरिक्षाणि कोपयत् ।  
र्व्_१०,०४४।०८च् समीचीने धिषणे वि ष्कभायति वृष्णः पीत्वा मद उक्थानि शंसति ॥  
र्व्_१०,०४४।०९अ इमम् बिभर्मि सुकृतं ते अङ्कुशं येनारुजासि मघवञ् छफारुजः ।  
र्व्_१०,०४४।०९च् अस्मिन् सु ते सवने अस्त्व् ओक्यं सुत इष्टौ मघवन् बोध्य् आभगः ॥  
र्व्_१०,०४४।१०अ गोभिष् टरेमामतिं दुरेवां यवेन क्षुधम् पुरुहूत विश्वाम् ।  
र्व्_१०,०४४।१०च् वयं राजभिः प्रथमा धनान्य् अस्माकेन वृजनेना जयेम ॥  
र्व्_१०,०४४।११अ बृहस्पतिर् नः परि पातु पश्चाद् उतोत्तरस्माद् अधराद् अघायोः ।  
र्व्_१०,०४४।११च् इन्द्रः पुरस्ताद् उत मध्यतो नः सखा सखिभ्यो वरिवः कृणोतु ॥  
  
र्व्_१०,०४५।०१अ दिवस् परि प्रथमं जज्ञे अग्निर् अस्मद् द्वितीयम् परि जातवेदाः ।  
र्व्_१०,०४५।०१च् तृतीयम् अप्सु नृमणा अजस्रम् इन्धान एनं जरते स्वाधीः ॥  
र्व्_१०,०४५।०२अ विद्मा ते अग्ने त्रेधा त्रयाणि विद्मा ते धाम विभृता पुरुत्रा ।  
र्व्_१०,०४५।०२च् विद्मा ते नाम परमं गुहा यद् विद्मा तम् उत्सं यत आजगन्थ ॥  
र्व्_१०,०४५।०३अ समुद्रे त्वा नृमणा अप्स्व् अन्तर् नृचक्षा ईधे दिवो अग्न ऊधन् ।  
र्व्_१०,०४५।०३च् तृतीये त्वा रजसि तस्थिवांसम् अपाम् उपस्थे महिषा अवर्धन् ॥  
र्व्_१०,०४५।०४अ अक्रन्दद् अग्नि स्तनयन्न् इव द्यौः क्षामा रेरिहद् वीरुधः समञ्जन् ।  
र्व्_१०,०४५।०४च् सद्यो जज्ञानो वि हीम् इद्धो अख्यद् आ रोदसी भानुना भात्य् अन्तः ॥  
र्व्_१०,०४५।०५अ श्रीणाम् उदारो धरुणो रयीणाम् मनीषाणाम् प्रार्पणः सोमगोपाः ।  
र्व्_१०,०४५।०५च् वसुः सूनुः सहसो अप्सु राजा वि भात्य् अग्र उषसाम् इधानः ॥  
र्व्_१०,०४५।०६अ विश्वस्य केतुर् भुवनस्य गर्भ आ रोदसी अपृणाज् जायमानः ।  
र्व्_१०,०४५।०६च् वीऌउं चिद् अद्रिम् अभिनत् परायञ् जना यद् अग्निम् अयजन्त पञ्च ॥  
र्व्_१०,०४५।०७अ उशिक् पावको अरतिः सुमेधा मर्तेष्व् अग्निर् अमृतो नि धायि ।  
र्व्_१०,०४५।०७च् इयर्ति धूमम् अरुषम् भरिभ्रद् उच् छुक्रेण शोचिषा द्याम् इनक्षन् ॥  
र्व्_१०,०४५।०८अ दृशानो रुक्म उर्विया व्य् अद्यौद् दुर्मर्षम् आयुः श्रिये रुचानः ।  
र्व्_१०,०४५।०८च् अग्निर् अमृतो अभवद् वयोभिर् यद् एनं द्यौर् जनयत् सुरेताः ॥  
र्व्_१०,०४५।०९अ यस् ते अद्य कृणवद् भद्रशोचे ऽपूपं देव घृतवन्तम् अग्ने ।  
र्व्_१०,०४५।०९च् प्र तं नय प्रतरं वस्यो अच्छाभि सुम्नं देवभक्तं यविष्ठ ॥  
र्व्_१०,०४५।१०अ आ तम् भज सौश्रवसेष्व् अग्न उक्थ-उक्थ आ भज शस्यमाने ।  
र्व्_१०,०४५।१०च् प्रियः सूर्ये प्रियो अग्ना भवात्य् उज् जातेन भिनदद् उज् जनित्वैः ॥  
र्व्_१०,०४५।११अ त्वाम् अग्ने यजमाना अनु द्यून् विश्वा वसु दधिरे वार्याणि ।  
र्व्_१०,०४५।११च् त्वया सह द्रविणम् इच्छमाना व्रजं गोमन्तम् उशिजो वि वव्रुः ॥  
र्व्_१०,०४५।१२अ अस्ताव्य् अग्निर् नरां सुशेवो वैश्वानर ऋषिभिः सोमगोपाः ।  
र्व्_१०,०४५।१२च् अद्वेषे द्यावापृथिवी हुवेम देवा धत्त रयिम् अस्मे सुवीरम् ॥  
  
र्व्_१०,०४६।०१अ प्र होता जातो महान् नभोविन् नृषद्वा सीदद् अपाम् उपस्थे ।  
र्व्_१०,०४६।०१च् दधिर् यो धायि स ते वयांसि यन्ता वसूनि विधते तनूपाः ॥  
र्व्_१०,०४६।०२अ इमं विधन्तो अपां सधस्थे पशुं न नष्टम् पदैर् अनु ग्मन् ।  
र्व्_१०,०४६।०२च् गुहा चतन्तम् उशिजो नमोभिर् इच्छन्तो धीरा भृगवो ऽविन्दन् ॥  
र्व्_१०,०४६।०३अ इमं त्रितो भूर्य् अविन्दद् इच्छन् वैभूवसो मूर्धन्य् अघ्न्यायाः ।  
र्व्_१०,०४६।०३च् स शेवृधो जात आ हर्म्येषु नाभिर् युवा भवति रोचनस्य ॥  
र्व्_१०,०४६।०४अ मन्द्रं होतारम् उशिजो नमोभिः प्राञ्चं यज्ञं नेतारम् अध्वराणाम् ।  
र्व्_१०,०४६।०४च् विशाम् अकृण्वन्न् अरतिम् पावकं हव्यवाहं दधतो मानुषेषु ॥  
र्व्_१०,०४६।०५अ प्र भूर् जयन्तम् महां विपोधाम् मूरा अमूरम् पुरां दर्माणम् ।  
र्व्_१०,०४६।०५च् नयन्तो गर्भं वनां धियं धुर् हिरिश्मश्रुं नार्वाणं धनर्चम् ॥  
र्व्_१०,०४६।०६अ नि पस्त्यासु त्रित स्तभूयन् परिवीतो योनौ सीदद् अन्तः ।  
र्व्_१०,०४६।०६च् अतः सङ्गृभ्या विशां दमूना विधर्मणायन्त्रैर् ईयते नॄन् ॥  
र्व्_१०,०४६।०७अ अस्याजरासो दमाम् अरित्रा अर्चद्धूमासो अग्नयः पावकाः ।  
र्व्_१०,०४६।०७च् श्वितीचयः श्वात्रासो भुरण्यवो वनर्षदो वायवो न सोमाः ॥  
र्व्_१०,०४६।०८अ प्र जिह्वया भरते वेपो अग्निः प्र वयुनानि चेतसा पृथिव्याः ।  
र्व्_१०,०४६।०८च् तम् आयवः शुचयन्तम् पावकम् मन्द्रं होतारं दधिरे यजिष्ठम् ॥  
र्व्_१०,०४६।०९अ द्यावा यम् अग्निम् पृथिवी जनिष्टाम् आपस् त्वष्टा भृगवो यं सहोभिः ।  
र्व्_१०,०४६।०९च् ईऌएन्यम् प्रथमम् मातरिश्वा देवास् ततक्षुर् मनवे यजत्रम् ॥  
र्व्_१०,०४६।१०अ यं त्वा देवा दधिरे हव्यवाहम् पुरुस्पृहो मानुषासो यजत्रम् ।  
र्व्_१०,०४६।१०च् स यामन्न् अग्ने स्तुवते वयो धाः प्र देवयन् यशसः सं हि पूर्वीः ॥  
  
र्व्_१०,०४७।०१अ जगृभ्मा ते दक्षिणम् इन्द्र हस्तं वसूयवो वसुपते वसूनाम् ।  
र्व्_१०,०४७।०१च् विद्मा हि त्वा गोपतिं शूर गोनाम् अस्मभ्यं चित्रं वृषणं रयिं दाः ॥  
र्व्_१०,०४७।०२अ स्वायुधं स्ववसं सुनीथं चतुःसमुद्रं धरुणं रयीणाम् ।  
र्व्_१०,०४७।०२च् चर्कृत्यं शंस्यम् भूरिवारम् अस्मभ्यं चित्रं वृषणं रयिं दाः ॥  
र्व्_१०,०४७।०३अ सुब्रह्माणं देववन्तम् बृहन्तम् उरुं गभीरम् पृथुबुध्नम् इन्द्र ।  
र्व्_१०,०४७।०३च् श्रुतऋषिम् उग्रम् अभिमातिषाहम् अस्मभ्यं चित्रं वृषणं रयिं दाः ॥  
र्व्_१०,०४७।०४अ सनद्वाजं विप्रवीरं तरुत्रं धनस्पृतं शूशुवांसं सुदक्षम् ।  
र्व्_१०,०४७।०४च् दस्युहनम् पूर्भिदम् इन्द्र सत्यम् अस्मभ्यं चित्रं वृषणं रयिं दाः ॥  
र्व्_१०,०४७।०५अ अश्वावन्तं रथिनं वीरवन्तं सहस्रिणं शतिनं वाजम् इन्द्र ।  
र्व्_१०,०४७।०५च् भद्रव्रातं विप्रवीरं स्वर्षाम् अस्मभ्यं चित्रं वृषणं रयिं दाः ॥  
र्व्_१०,०४७।०६अ प्र सप्तगुम् ऋतधीतिं सुमेधाम् बृहस्पतिम् मतिर् अच्छा जिगाति ।  
र्व्_१०,०४७।०६च् य आङ्गिरसो नमसोपसद्यो ऽस्मभ्यं चित्रं वृषणं रयिं दाः ॥  
र्व्_१०,०४७।०७अ वनीवानो मम दूतास इन्द्रं स्तोमाश् चरन्ति सुमतीर् इयानाः ।  
र्व्_१०,०४७।०७च् हृदिस्पृशो मनसा वच्यमाना अस्मभ्यं चित्रं वृषणं रयिं दाः ॥  
र्व्_१०,०४७।०८अ यत् त्वा यामि दद्धि तन् न इन्द्र बृहन्तं क्षयम् असमं जनानाम् ।  
र्व्_१०,०४७।०८च् अभि तद् द्यावापृथिवी गृणीताम् अस्मभ्यं चित्रं वृषणं रयिं दाः ॥  
  
र्व्_१०,०४८।०१अ अहम् भुवं वसुनः पूर्व्यस् पतिर् अहं धनानि सं जयामि शश्वतः ।  
र्व्_१०,०४८।०१च् मां हवन्ते पितरं न जन्तवो ऽहं दाशुषे वि भजामि भोजनम् ॥  
र्व्_१०,०४८।०२अ अहम् इन्द्रो रोधो वक्षो अथर्वणस् त्रिताय गा अजनयम् अहेर् अधि ।  
र्व्_१०,०४८।०२च् अहं दस्युभ्यः परि नृम्णम् आ ददे गोत्रा शिक्षन् दधीचे मातरिश्वने ॥  
र्व्_१०,०४८।०३अ मह्यं त्वष्टा वज्रम् अतक्षद् आयसम् मयि देवासो ऽवृजन्न् अपि क्रतुम् ।  
र्व्_१०,०४८।०३च् ममानीकं सूर्यस्येव दुष्टरम् माम् आर्यन्ति कृतेन कर्त्वेन च ॥  
र्व्_१०,०४८।०४अ अहम् एतं गव्ययम् अश्व्यम् पशुम् पुरीषिणं सायकेना हिरण्ययम् ।  
र्व्_१०,०४८।०४च् पुरू सहस्रा नि शिशामि दाशुषे यन् मा सोमास उक्थिनो अमन्दिषुः ॥  
र्व्_१०,०४८।०५अ अहम् इन्द्रो न परा जिग्य इद् धनं न मृत्यवे ऽव तस्थे कदा चन ।  
र्व्_१०,०४८।०५च् सोमम् इन् मा सुन्वन्तो याचता वसु न मे पूरवः सख्ये रिषाथन ॥  
र्व्_१०,०४८।०६अ अहम् एताञ् छाश्वसतो द्वा-द्वेन्द्रं ये वज्रं युधये ऽकृण्वत ।  
र्व्_१०,०४८।०६च् आह्वयमानां अव हन्मनाहनं दृऌहा वदन्न् अनमस्युर् नमस्विनः ॥  
र्व्_१०,०४८।०७अ अभीदम् एकम् एको अस्मि निष्षाऌ अभी द्वा किम् उ त्रयः करन्ति ।  
र्व्_१०,०४८।०७च् खले न पर्षान् प्रति हन्मि भूरि किम् मा निन्दन्ति शत्रवो ऽनिन्द्राः ॥  
र्व्_१०,०४८।०८अ अहं गुङ्गुभ्यो अतिथिग्वम् इष्करम् इषं न वृत्रतुरं विक्षु धारयम् ।  
र्व्_१०,०४८।०८च् यत् पर्णयघ्न उत वा करञ्जहे प्राहम् महे वृत्रहत्ये अशुश्रवि ॥  
र्व्_१०,०४८।०९अ प्र मे नमी साप्य इषे भुजे भूद् गवाम् एषे सख्या कृणुत द्विता ।  
र्व्_१०,०४८।०९च् दिद्युं यद् अस्य समिथेषु मंहयम् आद् इद् एनं शंस्यम् उक्थ्यं करम् ॥  
र्व्_१०,०४८।१०अ प्र नेमस्मिन् ददृशे सोमो अन्तर् गोपा नेमम् आविर् अस्था कृणोति ।  
र्व्_१०,०४८।१०च् स तिग्मशृङ्गं वृषभं युयुत्सन् द्रुहस् तस्थौ बहुले बद्धो अन्तः ॥  
र्व्_१०,०४८।११अ आदित्यानां वसूनां रुद्रियाणां देवो देवानां न मिनामि धाम ।  
र्व्_१०,०४८।११च् ते मा भद्राय शवसे ततक्षुर् अपराजितम् अस्तृतम् अषाऌहम् ॥  
  
र्व्_१०,०४९।०१अ अहं दां गृणते पूर्व्यं वस्व् अहम् ब्रह्म कृणवम् मह्यं वर्धनम् ।  
र्व्_१०,०४९।०१च् अहम् भुवं यजमानस्य चोदितायज्वनः साक्षि विश्वस्मिन् भरे ॥  
र्व्_१०,०४९।०२अ मां धुर् इन्द्रं नाम देवता दिवश् च ग्मश् चापां च जन्तवः ।  
र्व्_१०,०४९।०२च् अहं हरी वृषणा विव्रता रघू अहं वज्रं शवसे धृष्ण्व् आ ददे ॥  
र्व्_१०,०४९।०३अ अहम् अत्कं कवये शिश्नथं हथैर् अहं कुत्सम् आवम् आभिर् ऊतिभिः ।  
र्व्_१०,०४९।०३च् अहं शुष्णस्य श्नथिता वधर् यमं न यो रर आर्यं नाम दस्यवे ॥  
र्व्_१०,०४९।०४अ अहम् पितेव वेतसूंर् अभिष्टये तुग्रं कुत्साय स्मदिभं च रन्धयम् ।  
र्व्_१०,०४९।०४च् अहम् भुवं यजमानस्य राजनि प्र यद् भरे तुजये न प्रियाधृषे ॥  
र्व्_१०,०४९।०५अ अहं रन्धयम् मृगयं श्रुतर्वणे यन् माजिहीत वयुना चनानुषक् ।  
र्व्_१०,०४९।०५च् अहं वेशं नम्रम् आयवे ऽकरम् अहं सव्याय पड्गृभिम् अरन्धयम् ॥  
र्व्_१०,०४९।०६अ अहं स यो नववास्त्वम् बृहद्रथं सं वृत्रेव दासं वृत्रहारुजम् ।  
र्व्_१०,०४९।०६च् यद् वर्धयन्तम् प्रथयन्तम् आनुषग् दूरे पारे रजसो रोचनाकरम् ॥  
र्व्_१०,०४९।०७अ अहं सूर्यस्य परि याम्य् आशुभिः प्रैतशेभिर् वहमान ओजसा ।  
र्व्_१०,०४९।०७च् यन् मा सावो मनुष आह निर्णिज ऋधक् कृषे दासं कृत्व्यं हथैः ॥  
र्व्_१०,०४९।०८अ अहं सप्तहा नहुषो नहुष्टरः प्राश्रावयं शवसा तुर्वशं यदुम् ।  
र्व्_१०,०४९।०८च् अहं न्य् अन्यं सहसा सहस् करं नव व्राधतो नवतिं च वक्षयम् ॥  
र्व्_१०,०४९।०९अ अहं सप्त स्रवतो धारयं वृषा द्रवित्न्वः पृथिव्यां सीरा अधि ।  
र्व्_१०,०४९।०९च् अहम् अर्णांसि वि तिरामि सुक्रतुर् युधा विदम् मनवे गातुम् इष्टये ॥  
र्व्_१०,०४९।१०अ अहं तद् आसु धारयं यद् आसु न देवश् चन त्वष्टाधारयद् रुशत् ।  
र्व्_१०,०४९।१०च् स्पार्हं गवाम् ऊधस्सु वक्षणास्व् आ मधोर् मधु श्वात्र्यं सोमम् आशिरम् ॥  
र्व्_१०,०४९।११अ एवा देवां इन्द्रो विव्ये नॄन् प्र च्यौत्नेन मघवा सत्यराधाः ।  
र्व्_१०,०४९।११च् विश्वेत् ता ते हरिवः शचीवो ऽभि तुरासः स्वयशो गृणन्ति ॥  
  
र्व्_१०,०५०।०१अ प्र वो महे मन्दमानायान्धसो ऽर्चा विश्वानराय विश्वाभुवे ।  
र्व्_१०,०५०।०१च् इन्द्रस्य यस्य सुमखं सहो महि श्रवो नृम्णं च रोदसी सपर्यतः ॥  
र्व्_१०,०५०।०२अ सो चिन् नु सख्या नर्य इन स्तुतश् चर्कृत्य इन्द्रो मावते नरे ।  
र्व्_१०,०५०।०२च् विश्वासु धूर्षु वाजकृत्येषु सत्पते वृत्रे वाप्स्व् अभि शूर मन्दसे ॥  
र्व्_१०,०५०।०३अ के ते नर इन्द्र ये त इषे ये ते सुम्नं सधन्यम् इयक्षान् ।  
र्व्_१०,०५०।०३च् के ते वाजायासुर्याय हिन्विरे के अप्सु स्वासूर्वरासु पौंस्ये ॥  
र्व्_१०,०५०।०४अ भुवस् त्वम् इन्द्र ब्रह्मणा महान् भुवो विश्वेषु सवनेषु यज्ञियः ।  
र्व्_१०,०५०।०४च् भुवो नॄंश् च्यौत्नो विश्वस्मिन् भरे ज्येष्ठश् च मन्त्रो विश्वचर्षणे ॥  
र्व्_१०,०५०।०५अ अवा नु कं ज्यायान् यज्ञवनसो महीं त ओमात्रां कृष्टयो विदुः ।  
र्व्_१०,०५०।०५च् असो नु कम् अजरो वर्धाश् च विश्वेद् एता सवना तूतुमा कृषे ॥  
र्व्_१०,०५०।०६अ एता विश्वा सवना तूतुमा कृषे स्वयं सूनो सहसो यानि दधिषे ।  
र्व्_१०,०५०।०६च् वराय ते पात्रं धर्मणे तना यज्ञो मन्त्रो ब्रह्मोद्यतं वचः ॥  
र्व्_१०,०५०।०७अ ये ते विप्र ब्रह्मकृतः सुते सचा वसूनां च वसुनश् च दावने ।  
र्व्_१०,०५०।०७च् प्र ते सुम्नस्य मनसा पथा भुवन् मदे सुतस्य सोम्यस्यान्धसः ॥  
  
र्व्_१०,०५१।०१अ महत् तद् उल्बं स्थविरं तद् आसीद् येनाविष्टितः प्रविवेशिथापः ।  
र्व्_१०,०५१।०१च् विश्वा अपश्यद् बहुधा ते अग्ने जातवेदस् तन्वो देव एकः ॥  
र्व्_१०,०५१।०२अ को मा ददर्श कतमः स देवो यो मे तन्वो बहुधा पर्यपश्यत् ।  
र्व्_१०,०५१।०२च् क्वाह मित्रावरुणा क्षियन्त्य् अग्नेर् विश्वाः समिधो देवयानीः ॥  
र्व्_१०,०५१।०३अ ऐच्छाम त्वा बहुधा जातवेदः प्रविष्टम् अग्ने अप्स्व् ओषधीषु ।  
र्व्_१०,०५१।०३च् तं त्वा यमो अचिकेच् चित्रभानो दशान्तरुष्याद् अतिरोचमानम् ॥  
र्व्_१०,०५१।०४अ होत्राद् अहं वरुण बिभ्यद् आयं नेद् एव मा युनजन्न् अत्र देवाः ।  
र्व्_१०,०५१।०४च् तस्य मे तन्वो बहुधा निविष्टा एतम् अर्थं न चिकेताहम् अग्निः ॥  
र्व्_१०,०५१।०५अ एहि मनुर् देवयुर् यज्ञकामो ऽरङ्कृत्या तमसि क्षेष्य् अग्ने ।  
र्व्_१०,०५१।०५च् सुगान् पथः कृणुहि देवयानान् वह हव्यानि सुमनस्यमानः ॥  
र्व्_१०,०५१।०६अ अग्नेः पूर्वे भ्रातरो अर्थम् एतं रथीवाध्वानम् अन्व् आवरीवुः ।  
र्व्_१०,०५१।०६च् तस्माद् भिया वरुण दूरम् आयं गौरो न क्षेप्नोर् अविजे ज्यायाः ॥  
र्व्_१०,०५१।०७अ कुर्मस् त आयुर् अजरं यद् अग्ने यथा युक्तो जातवेदो न रिष्याः ।  
र्व्_१०,०५१।०७च् अथा वहासि सुमनस्यमानो भागं देवेभ्यो हविषः सुजात ॥  
र्व्_१०,०५१।०८अ प्रयाजान् मे अनुयाजांश् च केवलान् ऊर्जस्वन्तं हविषो दत्त भागम् ।  
र्व्_१०,०५१।०८च् घृतं चापाम् पुरुषं चौषधीनाम् अग्नेश् च दीर्घम् आयुर् अस्तु देवाः ॥  
र्व्_१०,०५१।०९अ तव प्रयाजा अनुयाजाश् च केवल ऊर्जस्वन्तो हविषः सन्तु भागाः ।  
र्व्_१०,०५१।०९च् तवाग्ने यज्ञो ऽयम् अस्तु सर्वस् तुभ्यं नमन्ताम् प्रदिशश् चतस्रः ॥  
  
र्व्_१०,०५२।०१अ विश्वे देवाः शास्तन मा यथेह होता वृतो मनवै यन् निषद्य ।  
र्व्_१०,०५२।०१च् प्र मे ब्रूत भागधेयं यथा वो येन पथा हव्यम् आ वो वहानि ॥  
र्व्_१०,०५२।०२अ अहं होता न्य् असीदं यजीयान् विश्वे देवा मरुतो मा जुनन्ति ।  
र्व्_१०,०५२।०२च् अहर्-अहर् अश्विनाध्वर्यवं वाम् ब्रह्मा समिद् भवति साहुतिर् वाम् ॥  
र्व्_१०,०५२।०३अ अयं यो होता किर् उ स यमस्य कम् अप्य् ऊहे यत् समञ्जन्ति देवाः ।  
र्व्_१०,०५२।०३च् अहर्-अहर् जायते मासि-मास्य् अथा देवा दधिरे हव्यवाहम् ॥  
र्व्_१०,०५२।०४अ मां देवा दधिरे हव्यवाहम् अपम्लुक्तम् बहु कृच्छ्रा चरन्तम् ।  
र्व्_१०,०५२।०४च् अग्निर् विद्वान् यज्ञं नः कल्पयाति पञ्चयामं त्रिवृतं सप्ततन्तुम् ॥  
र्व्_१०,०५२।०५अ आ वो यक्ष्य् अमृतत्वं सुवीरं यथा वो देवा वरिवः कराणि ।  
र्व्_१०,०५२।०५च् आ बाह्वोर् वज्रम् इन्द्रस्य धेयाम् अथेमा विश्वाः पृतना जयाति ॥  
र्व्_१०,०५२।०६अ त्रीणि शता त्री सहस्राण्य् अग्निं त्रिंशच् च देवा नव चासपर्यन् ।  
र्व्_१०,०५२।०६च् औक्षन् घृतैर् अस्तृणन् बर्हिर् अस्मा आद् इद् धोतारं न्य् असादयन्त ॥  
  
र्व्_१०,०५३।०१अ यम् ऐच्छाम मनसा सो ऽयम् आगाद् यज्ञस्य विद्वान् परुषश् चिकित्वान् ।  
र्व्_१०,०५३।०१च् स नो यक्षद् देवताता यजीयान् नि हि षत्सद् अन्तरः पूर्वो अस्मत् ॥  
र्व्_१०,०५३।०२अ अराधि होता निषदा यजीयान् अभि प्रयांसि सुधितानि हि ख्यत् ।  
र्व्_१०,०५३।०२च् यजामहै यज्ञियान् हन्त देवां ईऌआमहा ईड्यां आज्येन ॥  
र्व्_१०,०५३।०३अ साध्वीम् अकर् देववीतिं नो अद्य यज्ञस्य जिह्वाम् अविदाम गुह्याम् ।  
र्व्_१०,०५३।०३च् स आयुर् आगात् सुरभिर् वसानो भद्राम् अकर् देवहूतिं नो अद्य ॥  
र्व्_१०,०५३।०४अ तद् अद्य वाचः प्रथमम् मसीय येनासुरां अभि देवा असाम ।  
र्व्_१०,०५३।०४च् ऊर्जाद उत यज्ञियासः पञ्च जना मम होत्रं जुषध्वम् ॥  
र्व्_१०,०५३।०५अ पञ्च जना मम होत्रं जुषन्तां गोजाता उत ये यज्ञियासः ।  
र्व्_१०,०५३।०५च् पृथिवी नः पार्थिवात् पात्व् अंहसो ऽन्तरिक्षं दिव्यात् पात्व् अस्मान् ॥  
र्व्_१०,०५३।०६अ तन्तुं तन्वन् रजसो भानुम् अन्व् इहि ज्योतिष्मतः पथो रक्ष धिया कृतान् ।  
र्व्_१०,०५३।०६च् अनुल्बणं वयत जोगुवाम् अपो मनुर् भव जनया दैव्यं जनम् ॥  
र्व्_१०,०५३।०७अ अक्षानहो नह्यतनोत सोम्या इष्कृणुध्वं रशना ओत पिंशत ।  
र्व्_१०,०५३।०७च् अष्टावन्धुरं वहताभितो रथं येन देवासो अनयन्न् अभि प्रियम् ॥  
र्व्_१०,०५३।०८अ अश्मन्वती रीयते सं रभध्वम् उत् तिष्ठत प्र तरता सखायः ।  
र्व्_१०,०५३।०८च् अत्रा जहाम ये असन्न् अशेवाः शिवान् वयम् उत् तरेमाभि वाजान् ॥  
र्व्_१०,०५३।०९अ त्वष्टा माया वेद् अपसाम् अपस्तमो बिभ्रत् पात्रा देवपानानि शन्तमा ।  
र्व्_१०,०५३।०९च् शिशीते नूनम् परशुं स्वायसं येन वृश्चाद् एतशो ब्रह्मणस् पतिः ॥  
र्व्_१०,०५३।१०अ सतो नूनं कवयः सं शिशीत वाशीभिर् याभिर् अमृताय तक्षथ ।  
र्व्_१०,०५३।१०च् विद्वांसः पदा गुह्यानि कर्तन येन देवासो अमृतत्वम् आनशुः ॥  
र्व्_१०,०५३।११अ गर्भे योषाम् अदधुर् वत्सम् आसन्य् अपीच्येन मनसोत जिह्वया ।  
र्व्_१०,०५३।११च् स विश्वाहा सुमना योग्या अभि सिषासनिर् वनते कार इज् जितिम् ॥  
  
र्व्_१०,०५४।०१अ तां सु ते कीर्तिम् मघवन् महित्वा यत् त्वा भीते रोदसी अह्वयेताम् ।  
र्व्_१०,०५४।०१च् प्रावो देवां आतिरो दासम् ओजः प्रजायै त्वस्यै यद् अशिक्ष इन्द्र ॥  
र्व्_१०,०५४।०२अ यद् अचरस् तन्वा वावृधानो बलानीन्द्र प्रब्रुवाणो जनेषु ।  
र्व्_१०,०५४।०२च् मायेत् सा ते यानि युद्धान्य् आहुर् नाद्य शत्रुं ननु पुरा विवित्से ॥  
र्व्_१०,०५४।०३अ क उ नु ते महिमनः समस्यास्मत् पूर्व ऋषयो ऽन्तम् आपुः ।  
र्व्_१०,०५४।०३च् यन् मातरं च पितरं च साकम् अजनयथास् तन्वः स्वायाः ॥  
र्व्_१०,०५४।०४अ चत्वारि ते असुर्याणि नामादाभ्यानि महिषस्य सन्ति ।  
र्व्_१०,०५४।०४च् त्वम् अङ्ग तानि विश्वानि वित्से येभिः कर्माणि मघवञ् चकर्थ ॥  
र्व्_१०,०५४।०५अ त्वं विश्वा दधिषे केवलानि यान्य् आविर् या च गुहा वसूनि ।  
र्व्_१०,०५४।०५च् कामम् इन् मे मघवन् मा वि तारीस् त्वम् आज्ञाता त्वम् इन्द्रासि दाता ॥  
र्व्_१०,०५४।०६अ यो अदधाज् ज्योतिषि ज्योतिर् अन्तर् यो असृजन् मधुना सम् मधूनि ।  
र्व्_१०,०५४।०६च् अध प्रियं शूषम् इन्द्राय मन्म ब्रह्मकृतो बृहदुक्थाद् अवाचि ॥  
  
र्व्_१०,०५५।०१अ दूरे तन् नाम गुह्यम् पराचैर् यत् त्वा भीते अह्वयेतां वयोधै ।  
र्व्_१०,०५५।०१च् उद् अस्तभ्नाः पृथिवीं द्याम् अभीके भ्रातुः पुत्रान् मघवन् तित्विषाणः ॥  
र्व्_१०,०५५।०२अ महत् तन् नाम गुह्यम् पुरुस्पृग् येन भूतं जनयो येन भव्यम् ।  
र्व्_१०,०५५।०२च् प्रत्नं जातं ज्योतिर् यद् अस्य प्रियम् प्रियाः सम् अविशन्त पञ्च ॥  
र्व्_१०,०५५।०३अ आ रोदसी अपृणाद् ओत मध्यम् पञ्च देवां ऋतुशः सप्त-सप्त ।  
र्व्_१०,०५५।०३च् चतुस्त्रिंशता पुरुधा वि चष्टे सरूपेण ज्योतिषा विव्रतेन ॥  
र्व्_१०,०५५।०४अ यद् उष औच्छः प्रथमा विभानाम् अजनयो येन पुष्टस्य पुष्टम् ।  
र्व्_१०,०५५।०४च् यत् ते जामित्वम् अवरम् परस्या महन् महत्या असुरत्वम् एकम् ॥  
र्व्_१०,०५५।०५अ विधुं दद्राणं समने बहूनां युवानं सन्तम् पलितो जगार ।  
र्व्_१०,०५५।०५च् देवस्य पश्य काव्यम् महित्वाद्या ममार स ह्यः सम् आन ॥  
र्व्_१०,०५५।०६अ शाक्मना शाको अरुणः सुपर्ण आ यो महः शूरः सनाद् अनीऌअः ।  
र्व्_१०,०५५।०६च् यच् चिकेत सत्यम् इत् तन् न मोघं वसु स्पार्हम् उत जेतोत दाता ॥  
र्व्_१०,०५५।०७अ ऐभिर् ददे वृष्ण्या पौंस्यानि येभिर् औक्षद् वृत्रहत्याय वज्री ।  
र्व्_१०,०५५।०७च् ये कर्मणः क्रियमाणस्य मह्न ऋतेकर्मम् उदजायन्त देवाः ॥  
र्व्_१०,०५५।०८अ युजा कर्माणि जनयन् विश्वौजा अशस्तिहा विश्वमनास् तुराषाट् ।  
र्व्_१०,०५५।०८च् पीत्वी सोमस्य दिव आ वृधानः शूरो निर् युधाधमद् दस्यून् ॥  
  
र्व्_१०,०५६।०१अ इदं त एकम् पर ऊ त एकं तृतीयेन ज्योतिषा सं विशस्व ।  
र्व्_१०,०५६।०१च् संवेशने तन्वश् चारुर् एधि प्रियो देवानाम् परमे जनित्रे ॥  
र्व्_१०,०५६।०२अ तनूष् टे वाजिन् तन्वं नयन्ती वामम् अस्मभ्यं धातु शर्म तुभ्यम् ।  
र्व्_१०,०५६।०२च् अह्रुतो महो धरुणाय देवान् दिवीव ज्योतिः स्वम् आ मिमीयाः ॥  
र्व्_१०,०५६।०३अ वाज्य् असि वाजिनेना सुवेनीः सुवित स्तोमं सुवितो दिवं गाः ।  
र्व्_१०,०५६।०३च् सुवितो धर्म प्रथमानु सत्या सुवितो देवान् सुवितो ऽनु पत्म ॥  
र्व्_१०,०५६।०४अ महिम्न एषाम् पितरश् चनेशिरे देवा देवेष्व् अदधुर् अपि क्रतुम् ।  
र्व्_१०,०५६।०४च् सम् अविव्यचुर् उत यान्य् अत्विषुर् ऐषां तनूषु नि विविशुः पुनः ॥  
र्व्_१०,०५६।०५अ सहोभिर् विश्वम् परि चक्रमू रजः पूर्वा धामान्य् अमिता मिमानाः ।  
र्व्_१०,०५६।०५च् तनूषु विश्वा भुवना नि येमिरे प्रासारयन्त पुरुध प्रजा अनु ॥  
र्व्_१०,०५६।०६अ द्विधा सूनवो ऽसुरं स्वर्विदम् आस्थापयन्त तृतीयेन कर्मणा ।  
र्व्_१०,०५६।०६च् स्वाम् प्रजाम् पितरः पित्र्यं सह आवरेष्व् अदधुस् तन्तुम् आततम् ॥  
र्व्_१०,०५६।०७अ नावा न क्षोदः प्रदिशः पृथिव्याः स्वस्तिभिर् अति दुर्गाणि विश्वा ।  
र्व्_१०,०५६।०७च् स्वाम् प्रजाम् बृहदुक्थो महित्वावरेष्व् अदधाद् आ परेषु ॥  
र्व्_१०,०५७।०१अ मा प्र गाम पथो वयम् मा यज्ञाद् इन्द्र सोमिनः ।  
र्व्_१०,०५७।०१च् मान्त स्थुर् नो अरातयः ॥  
र्व्_१०,०५७।०२अ यो यज्ञस्य प्रसाधनस् तन्तुर् देवेष्व् आततः ।  
र्व्_१०,०५७।०२च् तम् आहुतं नशीमहि ॥  
र्व्_१०,०५७।०३अ मनो न्व् आ हुवामहे नाराशंसेन सोमेन ।  
र्व्_१०,०५७।०३च् पितॄणां च मन्मभिः ॥  
र्व्_१०,०५७।०४अ आ त एतु मनः पुनः क्रत्वे दक्षाय जीवसे ।  
र्व्_१०,०५७।०४च् ज्योक् च सूर्यं दृशे ॥  
र्व्_१०,०५७।०५अ पुनर् नः पितरो मनो ददातु दैव्यो जनः ।  
र्व्_१०,०५७।०५च् जीवं व्रातं सचेमहि ॥  
र्व्_१०,०५७।०६अ वयं सोम व्रते तव मनस् तनूषु बिभ्रतः ।  
र्व्_१०,०५७।०६च् प्रजावन्तः सचेमहि ॥  
  
र्व्_१०,०५८।०१अ यत् ते यमं वैवस्वतम् मनो जगाम दूरकम् ।  
र्व्_१०,०५८।०१च् तत् त आ वर्तयामसीह क्षयाय जीवसे ॥  
र्व्_१०,०५८।०२अ यत् ते दिवं यत् पृथिवीम् मनो जगाम दूरकम् ।  
र्व्_१०,०५८।०२च् तत् त आ वर्तयामसीह क्षयाय जीवसे ॥  
र्व्_१०,०५८।०३अ यत् ते भूमिं चतुर्भृष्टिम् मनो जगाम दूरकम् ।  
र्व्_१०,०५८।०३च् तत् त आ वर्तयामसीह क्षयाय जीवसे ॥  
र्व्_१०,०५८।०४अ यत् ते चतस्रः प्रदिशो मनो जगाम दूरकम् ।  
र्व्_१०,०५८।०४च् तत् त आ वर्तयामसीह क्षयाय जीवसे ॥  
र्व्_१०,०५८।०५अ यत् ते समुद्रम् अर्णवम् मनो जगाम दूरकम् ।  
र्व्_१०,०५८।०५च् तत् त आ वर्तयामसीह क्षयाय जीवसे ॥  
र्व्_१०,०५८।०६अ यत् ते मरीचीः प्रवतो मनो जगाम दूरकम् ।  
र्व्_१०,०५८।०६च् तत् त आ वर्तयामसीह क्षयाय जीवसे ॥  
र्व्_१०,०५८।०७अ यत् ते अपो यद् ओषधीर् मनो जगाम दूरकम् ।  
र्व्_१०,०५८।०७च् तत् त आ वर्तयामसीह क्षयाय जीवसे ॥  
र्व्_१०,०५८।०८अ यत् ते सूर्यं यद् उषसम् मनो जगाम दूरकम् ।  
र्व्_१०,०५८।०८च् तत् त आ वर्तयामसीह क्षयाय जीवसे ॥  
र्व्_१०,०५८।०९अ यत् ते पर्वतान् बृहतो मनो जगाम दूरकम् ।  
र्व्_१०,०५८।०९च् तत् त आ वर्तयामसीह क्षयाय जीवसे ॥  
र्व्_१०,०५८।१०अ यत् ते विश्वम् इदं जगन् मनो जगाम दूरकम् ।  
र्व्_१०,०५८।१०च् तत् त आ वर्तयामसीह क्षयाय जीवसे ॥  
र्व्_१०,०५८।११अ यत् ते पराः परावतो मनो जगाम दूरकम् ।  
र्व्_१०,०५८।११च् तत् त आ वर्तयामसीह क्षयाय जीवसे ॥  
र्व्_१०,०५८।१२अ यत् ते भूतं च भव्यं च मनो जगाम दूरकम् ।  
र्व्_१०,०५८।१२च् तत् त आ वर्तयामसीह क्षयाय जीवसे ॥  
  
र्व्_१०,०५९।०१अ प्र तार्य् आयुः प्रतरं नवीय स्थातारेव क्रतुमता रथस्य ।  
र्व्_१०,०५९।०१च् अध च्यवान उत् तवीत्य् अर्थम् परातरं सु निरृतिर् जिहीताम् ॥  
र्व्_१०,०५९।०२अ सामन् नु राये निधिमन् न्व् अन्नं करामहे सु पुरुध श्रवांसि ।  
र्व्_१०,०५९।०२च् ता नो विश्वानि जरिता ममत्तु परातरं सु निरृतिर् जिहीताम् ॥  
र्व्_१०,०५९।०३अ अभी ष्व् अर्यः पौंस्यैर् भवेम द्यौर् न भूमिं गिरयो नाज्रान् ।  
र्व्_१०,०५९।०३च् ता नो विश्वानि जरिता चिकेत परातरं सु निरृतिर् जिहीताम् ॥  
र्व्_१०,०५९।०४अ मो षु णः सोम मृत्यवे परा दाः पश्येम नु सूर्यम् उच्चरन्तम् ।  
र्व्_१०,०५९।०४च् द्युभिर् हितो जरिमा सू नो अस्तु परातरं सु निरृतिर् जिहीताम् ॥  
र्व्_१०,०५९।०५अ असुनीते मनो अस्मासु धारय जीवातवे सु प्र तिरा न आयुः ।  
र्व्_१०,०५९।०५च् रारन्धि नः सूर्यस्य सन्दृशि घृतेन त्वं तन्वं वर्धयस्व ॥  
र्व्_१०,०५९।०६अ असुनीते पुनर् अस्मासु चक्षुः पुनः प्राणम् इह नो धेहि भोगम् ।  
र्व्_१०,०५९।०६च् ज्योक् पश्येम सूर्यम् उच्चरन्तम् अनुमते मृऌअया नः स्वस्ति ॥  
र्व्_१०,०५९।०७अ पुनर् नो असुम् पृथिवी ददातु पुनर् द्यौर् देवी पुनर् अन्तरिक्षम् ।  
र्व्_१०,०५९।०७च् पुनर् नः सोमस् तन्वं ददातु पुनः पूषा पथ्यां या स्वस्तिः ॥  
र्व्_१०,०५९।०८अ शं रोदसी सुबन्धवे यह्वी ऋतस्य मातरा ।  
र्व्_१०,०५९।०८च् भरताम् अप यद् रपो द्यौः पृथिवि क्षमा रपो मो षु ते किं चनाममत् ॥  
र्व्_१०,०५९।०९अ अव द्वके अव त्रिका दिवश् चरन्ति भेषजा ।  
र्व्_१०,०५९।०९च् क्षमा चरिष्ण्व् एककम् भरताम् अप यद् रपो द्यौः पृथिवि क्षमा रपो मो षु ते किं चनाममत् ॥  
र्व्_१०,०५९।१०अ सम् इन्द्रेरय गाम् अनड्वाहं य आवहद् उशीनराण्या अनः ।  
र्व्_१०,०५९।१०च् भरताम् अप यद् रपो द्यौः पृथिवि क्षमा रपो मो षु ते किं चनाममत् ॥  
  
र्व्_१०,०६०।०१अ आ जनं त्वेषसन्दृशम् माहीनानाम् उपस्तुतम् ।  
र्व्_१०,०६०।०१च् अगन्म बिभ्रतो नमः ॥  
र्व्_१०,०६०।०२अ असमातिं नितोशनं त्वेषं निययिनं रथम् ।  
र्व्_१०,०६०।०२च् भजेरथस्य सत्पतिम् ॥  
र्व्_१०,०६०।०३अ यो जनान् महिषां इवातितस्थौ पवीरवान् ।  
र्व्_१०,०६०।०३च् उतापवीरवान् युधा ॥  
र्व्_१०,०६०।०४अ यस्येक्ष्वाकुर् उप व्रते रेवान् मराय्य् एधते ।  
र्व्_१०,०६०।०४च् दिवीव पञ्च कृष्टयः ॥  
र्व्_१०,०६०।०५अ इन्द्र क्षत्रासमातिषु रथप्रोष्ठेषु धारय ।  
र्व्_१०,०६०।०५च् दिवीव सूर्यं दृशे ॥  
र्व्_१०,०६०।०६अ अगस्त्यस्य नद्भ्यः सप्ती युनक्षि रोहिता ।  
र्व्_१०,०६०।०६च् पणीन् न्य् अक्रमीर् अभि विश्वान् राजन्न् अराधसः ॥  
र्व्_१०,०६०।०७अ अयम् मातायम् पितायं जीवातुर् आगमत् ।  
र्व्_१०,०६०।०७च् इदं तव प्रसर्पणं सुबन्धव् एहि निर् इहि ॥  
र्व्_१०,०६०।०८अ यथा युगं वरत्रया नह्यन्ति धरुणाय कम् ।  
र्व्_१०,०६०।०८च् एवा दाधार ते मनो जीवातवे न मृत्यवे ऽथो अरिष्टतातये ॥  
र्व्_१०,०६०।०९अ यथेयम् पृथिवी मही दाधारेमान् वनस्पतीन् ।  
र्व्_१०,०६०।०९च् एवा दाधार ते मनो जीवातवे न मृत्यवे ऽथो अरिष्टतातये ॥  
र्व्_१०,०६०।१०अ यमाद् अहं वैवस्वतात् सुबन्धोर् मन आभरम् ।  
र्व्_१०,०६०।१०च् जीवातवे न मृत्यवे ऽथो अरिष्टतातये ॥  
र्व्_१०,०६०।११अ न्यग् वातो ऽव वाति न्यक् तपति सूर्यः ।  
र्व्_१०,०६०।११च् नीचीनम् अघ्न्या दुहे न्यग् भवतु ते रपः ॥  
र्व्_१०,०६०।१२अ अयम् मे हस्तो भगवान् अयम् मे भगवत्तरः ।  
र्व्_१०,०६०।१२च् अयम् मे विश्वभेषजो ऽयं शिवाभिमर्शनः ॥  
  
र्व्_१०,०६१।०१अ इदम् इत्था रौद्रं गूर्तवचा ब्रह्म क्रत्वा शच्याम् अन्तर् आजौ ।  
र्व्_१०,०६१।०१च् क्राणा यद् अस्य पितरा मंहनेष्ठाः पर्षत् पक्थे अहन्न् आ सप्त होतॄन् ॥  
र्व्_१०,०६१।०२अ स इद् दानाय दभ्याय वन्वञ् च्यवानः सूदैर् अमिमीत वेदिम् ।  
र्व्_१०,०६१।०२च् तूर्वयाणो गूर्तवचस्तमः क्षोदो न रेत इतऊति सिञ्चत् ॥  
र्व्_१०,०६१।०३अ मनो न येषु हवनेषु तिग्मं विपः शच्या वनुथो द्रवन्ता ।  
र्व्_१०,०६१।०३च् आ यः शर्याभिस् तुविनृम्णो अस्याश्रीणीतादिशं गभस्तौ ॥  
र्व्_१०,०६१।०४अ कृष्णा यद् गोष्व् अरुणीषु सीदद् दिवो नपाताश्विना हुवे वाम् ।  
र्व्_१०,०६१।०४च् वीतम् मे यज्ञम् आ गतम् मे अन्नं ववन्वांसा नेषम् अस्मृतध्रू ॥  
र्व्_१०,०६१।०५अ प्रथिष्ट यस्य वीरकर्मम् इष्णद् अनुष्ठितं नु नर्यो अपौहत् ।  
र्व्_१०,०६१।०५च् पुनस् तद् आ वृहति यत् कनाया दुहितुर् आ अनुभृतम् अनर्वा ॥  
र्व्_१०,०६१।०६अ मध्या यत् कर्त्वम् अभवद् अभीके कामं कृण्वाने पितरि युवत्याम् ।  
र्व्_१०,०६१।०६च् मनानग् रेतो जहतुर् वियन्ता सानौ निषिक्तं सुकृतस्य योनौ ॥  
र्व्_१०,०६१।०७अ पिता यत् स्वां दुहितरम् अधिष्कन् क्ष्मया रेतः सञ्जग्मानो नि षिञ्चत् ।  
र्व्_१०,०६१।०७च् स्वाध्यो ऽजनयन् ब्रह्म देवा वास्तोष् पतिं व्रतपां निर् अतक्षन् ॥  
र्व्_१०,०६१।०८अ स ईं वृषा न फेनम् अस्यद् आजौ स्मद् आ परैद् अप दभ्रचेताः ।  
र्व्_१०,०६१।०८च् सरत् पदा न दक्षिणा परावृङ् न ता नु मे पृशन्यो जगृभ्रे ॥  
र्व्_१०,०६१।०९अ मक्षू न वह्निः प्रजाया उपब्दिर् अग्निं न नग्न उप सीदद् ऊधः ।  
र्व्_१०,०६१।०९च् सनितेध्मं सनितोत वाजं स धर्ता जज्ञे सहसा यवीयुत् ॥  
र्व्_१०,०६१।१०अ मक्षू कनायाः सख्यं नवग्वा ऋतं वदन्त ऋतयुक्तिम् अग्मन् ।  
र्व्_१०,०६१।१०च् द्विबर्हसो य उप गोपम् आगुर् अदक्षिणासो अच्युता दुदुक्षन् ॥  
र्व्_१०,०६१।११अ मक्षू कनायाः सख्यं नवीयो राधो न रेत ऋतम् इत् तुरण्यन् ।  
र्व्_१०,०६१।११च् शुचि यत् ते रेक्ण आयजन्त सबर्दुघायाः पय उस्रियायाः ॥  
र्व्_१०,०६१।१२अ पश्वा यत् पश्चा वियुता बुधन्तेति ब्रवीति वक्तरी रराणः ।  
र्व्_१०,०६१।१२च् वसोर् वसुत्वा कारवो ऽनेहा विश्वं विवेष्टि द्रविणम् उप क्षु ॥  
र्व्_१०,०६१।१३अ तद् इन् न्व् अस्य परिषद्वानो अग्मन् पुरू सदन्तो नार्षदम् बिभित्सन् ।  
र्व्_१०,०६१।१३च् वि शुष्णस्य सङ्ग्रथितम् अनर्वा विदत् पुरुप्रजातस्य गुहा यत् ॥  
र्व्_१०,०६१।१४अ भर्गो ह नामोत यस्य देवाः स्वर् ण ये त्रिषधस्थे निषेदुः ।  
र्व्_१०,०६१।१४च् अग्निर् ह नामोत जातवेदाः श्रुधी नो होतर् ऋतस्य होताध्रुक् ॥  
र्व्_१०,०६१।१५अ उत त्या मे रौद्राव् अर्चिमन्ता नासत्याव् इन्द्र गूर्तये यजध्यै ।  
र्व्_१०,०६१।१५च् मनुष्वद् वृक्तबर्हिषे रराणा मन्दू हितप्रयसा विक्षु यज्यू ॥  
र्व्_१०,०६१।१६अ अयं स्तुतो राजा वन्दि वेधा अपश् च विप्रस् तरति स्वसेतुः ।  
र्व्_१०,०६१।१६च् स कक्षीवन्तं रेजयत् सो अग्निं नेमिं न चक्रम् अर्वतो रघुद्रु ॥  
र्व्_१०,०६१।१७अ स द्विबन्धुर् वैतरणो यष्टा सबर्धुं धेनुम् अस्वं दुहध्यै ।  
र्व्_१०,०६१।१७च् सं यन् मित्रावरुणा वृञ्ज उक्थैर् ज्येष्ठेभिर् अर्यमणं वरूथैः ॥  
र्व्_१०,०६१।१८अ तद्बन्धुः सूरिर् दिवि ते धियन्धा नाभानेदिष्ठो रपति प्र वेनन् ।  
र्व्_१०,०६१।१८च् सा नो नाभिः परमास्य वा घाहं तत् पश्चा कतिथश् चिद् आस ॥  
र्व्_१०,०६१।१९अ इयम् मे नाभिर् इह मे सधस्थम् इमे मे देवा अयम् अस्मि सर्वः ।  
र्व्_१०,०६१।१९च् द्विजा अह प्रथमजा ऋतस्येदं धेनुर् अदुहज् जायमाना ॥  
र्व्_१०,०६१।२०अ अधासु मन्द्रो अरतिर् विभावाव स्यति द्विवर्तनिर् वनेषाट् ।  
र्व्_१०,०६१।२०च् ऊर्ध्वा यच् छ्रेणिर् न शिशुर् दन् मक्षू स्थिरं शेवृधं सूत माता ॥  
र्व्_१०,०६१।२१अ अधा गाव उपमातिं कनाया अनु श्वान्तस्य कस्य चित् परेयुः ।  
र्व्_१०,०६१।२१च् श्रुधि त्वं सुद्रविणो नस् त्वं याऌ आश्वघ्नस्य वावृधे सूनृताभिः ॥  
र्व्_१०,०६१।२२अ अध त्वम् इन्द्र विद्ध्य् अस्मान् महो राये नृपते वज्रबाहुः ।  
र्व्_१०,०६१।२२च् रक्षा च नो मघोनः पाहि सूरीन् अनेहसस् ते हरिवो अभिष्टौ ॥  
र्व्_१०,०६१।२३अ अध यद् राजाना गविष्टौ सरत् सरण्युः कारवे जरण्युः ।  
र्व्_१०,०६१।२३च् विप्रः प्रेष्ठः स ह्य् एषाम् बभूव परा च वक्षद् उत पर्षद् एनान् ॥  
र्व्_१०,०६१।२४अ अधा न्व् अस्य जेन्यस्य पुष्टौ वृथा रेभन्त ईमहे तद् ऊ नु ।  
र्व्_१०,०६१।२४च् सरण्युर् अस्य सूनुर् अश्वो विप्रश् चासि श्रवसश् च सातौ ॥  
र्व्_१०,०६१।२५अ युवोर् यदि सख्यायास्मे शर्धाय स्तोमं जुजुषे नमस्वान् ।  
र्व्_१०,०६१।२५च् विश्वत्र यस्मिन्न् आ गिरः समीचीः पूर्वीव गातुर् दाशत् सूनृतायै ॥  
र्व्_१०,०६१।२६अ स गृणानो अद्भिर् देववान् इति सुबन्धुर् नमसा सूक्तैः ।  
र्व्_१०,०६१।२६च् वर्धद् उक्थैर् वचोभिर् आ हि नूनं व्य् अध्वैति पयस उस्रियायाः ॥  
र्व्_१०,०६१।२७अ त ऊ षु णो महो यजत्रा भूत देवास ऊतये सजोषाः ।  
र्व्_१०,०६१।२७च् ये वाजां अनयता वियन्तो ये स्था निचेतारो अमूराः ॥  
  
र्व्_१०,०६२।०१अ ये यज्ञेन दक्षिणया समक्ता इन्द्रस्य सख्यम् अमृतत्वम् आनश ।  
र्व्_१०,०६२।०१च् तेभ्यो भद्रम् अङ्गिरसो वो अस्तु प्रति गृभ्णीत मानवं सुमेधसः ॥  
र्व्_१०,०६२।०२अ य उदाजन् पितरो गोमयं वस्व् ऋतेनाभिन्दन् परिवत्सरे वलम् ।  
र्व्_१०,०६२।०२च् दीर्घायुत्वम् अङ्गिरसो वो अस्तु प्रति गृभ्णीत मानवं सुमेधसः ॥  
र्व्_१०,०६२।०३अ य ऋतेन सूर्यम् आरोहयन् दिव्य् अप्रथयन् पृथिवीम् मातरं वि ।  
र्व्_१०,०६२।०३च् सुप्रजास्त्वम् अङ्गिरसो वो अस्तु प्रति गृभ्णीत मानवं सुमेधसः ॥  
र्व्_१०,०६२।०४अ अयं नाभा वदति वल्गु वो गृहे देवपुत्रा ऋषयस् तच् छृणोतन ।  
र्व्_१०,०६२।०४च् सुब्रह्मण्यम् अङ्गिरसो वो अस्तु प्रति गृभ्णीत मानवं सुमेधसः ॥  
र्व्_१०,०६२।०५अ विरूपास इद् ऋषयस् त इद् गम्भीरवेपसः ।  
र्व्_१०,०६२।०५च् ते अङ्गिरसः सूनवस् ते अग्नेः परि जज्ञिरे ॥  
र्व्_१०,०६२।०६अ ये अग्नेः परि जज्ञिरे विरूपासो दिवस् परि ।  
र्व्_१०,०६२।०६च् नवग्वो नु दशग्वो अङ्गिरस्तमो सचा देवेषु मंहते ॥  
र्व्_१०,०६२।०७अ इन्द्रेण युजा निः सृजन्त वाघतो व्रजं गोमन्तम् अश्विनम् ।  
र्व्_१०,०६२।०७च् सहस्रम् मे ददतो अष्टकर्ण्यः श्रवो देवेष्व् अक्रत ॥  
र्व्_१०,०६२।०८अ प्र नूनं जायताम् अयम् मनुस् तोक्मेव रोहतु ।  
र्व्_१०,०६२।०८च् यः सहस्रं शताश्वं सद्यो दानाय मंहते ॥  
र्व्_१०,०६२।०९अ न तम् अश्नोति कश् चन दिव इव सान्व् आरभम् ।  
र्व्_१०,०६२।०९च् सावर्ण्यस्य दक्षिणा वि सिन्धुर् इव पप्रथे ॥  
र्व्_१०,०६२।१०अ उत दासा परिविषे स्मद्दिष्टी गोपरीणसा ।  
र्व्_१०,०६२।१०च् यदुस् तुर्वश् च मामहे ॥  
र्व्_१०,०६२।११अ सहस्रदा ग्रामणीर् मा रिषन् मनुः सूर्येणास्य यतमानैतु दक्षिणा ।  
र्व्_१०,०६२।११च् सावर्णेर् देवाः प्र तिरन्त्व् आयुर् यस्मिन्न् अश्रान्ता असनाम वाजम् ॥  
  
र्व्_१०,०६३।०१अ परावतो ये दिधिषन्त आप्यम् मनुप्रीतासो जनिमा विवस्वतः ।  
र्व्_१०,०६३।०१च् ययातेर् ये नहुष्यस्य बर्हिषि देवा आसते ते अधि ब्रुवन्तु नः ॥  
र्व्_१०,०६३।०२अ विश्वा हि वो नमस्यानि वन्द्या नामानि देवा उत यज्ञियानि वः ।  
र्व्_१०,०६३।०२च् ये स्थ जाता अदितेर् अद्भ्यस् परि ये पृथिव्यास् ते म इह श्रुता हवम् ॥  
र्व्_१०,०६३।०३अ येभ्यो माता मधुमत् पिन्वते पयः पीयूषं द्यौर् अदितिर् अद्रिबर्हाः ।  
र्व्_१०,०६३।०३च् उक्थशुष्मान् वृषभरान् स्वप्नसस् तां आदित्यां अनु मदा स्वस्तये ॥  
र्व्_१०,०६३।०४अ नृचक्षसो अनिमिषन्तो अर्हणा बृहद् देवासो अमृतत्वम् आनशुः ।  
र्व्_१०,०६३।०४च् ज्योतीरथा अहिमाया अनागसो दिवो वर्ष्माणं वसते स्वस्तये ॥  
र्व्_१०,०६३।०५अ सम्राजो ये सुवृधो यज्ञम् आययुर् अपरिह्वृता दधिरे दिवि क्षयम् ।  
र्व्_१०,०६३।०५च् तां आ विवास नमसा सुवृक्तिभिर् महो आदित्यां अदितिं स्वस्तये ॥  
र्व्_१०,०६३।०६अ को व स्तोमं राधति यं जुजोषथ विश्वे देवासो मनुषो यति ष्ठन ।  
र्व्_१०,०६३।०६च् को वो ऽध्वरं तुविजाता अरं करद् यो नः पर्षद् अत्य् अंहः स्वस्तये ॥  
र्व्_१०,०६३।०७अ येभ्यो होत्राम् प्रथमाम् आयेजे मनुः समिद्धाग्निर् मनसा सप्त होतृभिः ।  
र्व्_१०,०६३।०७च् त आदित्या अभयं शर्म यच्छत सुगा नः कर्त सुपथा स्वस्तये ॥  
र्व्_१०,०६३।०८अ य ईशिरे भुवनस्य प्रचेतसो विश्वस्य स्थातुर् जगतश् च मन्तवः ।  
र्व्_१०,०६३।०८च् ते नः कृताद् अकृताद् एनसस् पर्य् अद्या देवासः पिपृता स्वस्तये ॥  
र्व्_१०,०६३।०९अ भरेष्व् इन्द्रं सुहवं हवामहे ऽंहोमुचं सुकृतं दैव्यं जनम् ।  
र्व्_१०,०६३।०९च् अग्निम् मित्रं वरुणं सातये भगं द्यावापृथिवी मरुतः स्वस्तये ॥  
र्व्_१०,०६३।१०अ सुत्रामाणम् पृथिवीं द्याम् अनेहसं सुशर्माणम् अदितिं सुप्रणीतिम् ।  
र्व्_१०,०६३।१०च् दैवीं नावं स्वरित्राम् अनागसम् अस्रवन्तीम् आ रुहेमा स्वस्तये ॥  
र्व्_१०,०६३।११अ विश्वे यजत्रा अधि वोचतोतये त्रायध्वं नो दुरेवाया अभिह्रुतः ।  
र्व्_१०,०६३।११च् सत्यया वो देवहूत्या हुवेम शृण्वतो देवा अवसे स्वस्तये ॥  
र्व्_१०,०६३।१२अ अपामीवाम् अप विश्वाम् अनाहुतिम् अपारातिं दुर्विदत्राम् अघायतः ।  
र्व्_१०,०६३।१२च् आरे देवा द्वेषो अस्मद् युयोतनोरु णः शर्म यच्छता स्वस्तये ॥  
र्व्_१०,०६३।१३अ अरिष्टः स मर्तो विश्व एधते प्र प्रजाभिर् जायते धर्मणस् परि ।  
र्व्_१०,०६३।१३च् यम् आदित्यासो नयथा सुनीतिभिर् अति विश्वानि दुरिता स्वस्तये ॥  
र्व्_१०,०६३।१४अ यं देवासो ऽवथ वाजसातौ यं शूरसाता मरुतो हिते धने ।  
र्व्_१०,०६३।१४च् प्रातर्यावाणं रथम् इन्द्र सानसिम् अरिष्यन्तम् आ रुहेमा स्वस्तये ॥  
र्व्_१०,०६३।१५अ स्वस्ति नः पथ्यासु धन्वसु स्वस्त्य् अप्सु वृजने स्वर्वति ।  
र्व्_१०,०६३।१५च् स्वस्ति नः पुत्रकृथेषु योनिषु स्वस्ति राये मरुतो दधातन ॥  
र्व्_१०,०६३।१६अ स्वस्तिर् इद् धि प्रपथे श्रेष्ठा रेक्णस्वत्य् अभि या वामम् एति ।  
र्व्_१०,०६३।१६च् सा नो अमा सो अरणे नि पातु स्वावेशा भवतु देवगोपा ॥  
र्व्_१०,०६३।१७अ एवा प्लतेः सूनुर् अवीवृधद् वो विश्व आदित्या अदिते मनीषी ।  
र्व्_१०,०६३।१७च् ईशानासो नरो अमर्त्येनास्तावि जनो दिव्यो गयेन ॥  
  
र्व्_१०,०६४।०१अ कथा देवानां कतमस्य यामनि सुमन्तु नाम शृण्वताम् मनामहे ।  
र्व्_१०,०६४।०१च् को मृऌआति कतमो नो मयस् करत् कतम ऊती अभ्य् आ ववर्तति ॥  
र्व्_१०,०६४।०२अ क्रतूयन्ति क्रतवो हृत्सु धीतयो वेनन्ति वेनाः पतयन्त्य् आ दिशः ।  
र्व्_१०,०६४।०२च् न मर्डिता विद्यते अन्य एभ्यो देवेषु मे अधि कामा अयंसत ॥  
र्व्_१०,०६४।०३अ नरा वा शंसम् पूषणम् अगोह्यम् अग्निं देवेद्धम् अभ्य् अर्चसे गिरा ।  
र्व्_१०,०६४।०३च् सूर्यामासा चन्द्रमसा यमं दिवि त्रितं वातम् उषसम् अक्तुम् अश्विना ॥  
र्व्_१०,०६४।०४अ कथा कविस् तुवीरवान् कया गिरा बृहस्पतिर् वावृधते सुवृक्तिभिः ।  
र्व्_१०,०६४।०४च् अज एकपात् सुहवेभिर् ऋक्वभिर् अहिः शृणोतु बुध्न्यो हवीमनि ॥  
र्व्_१०,०६४।०५अ दक्षस्य वादिते जन्मनि व्रते राजाना मित्रावरुणा विवाससि ।  
र्व्_१०,०६४।०५च् अतूर्तपन्थाः पुरुरथो अर्यमा सप्तहोता विषुरूपेषु जन्मसु ॥  
र्व्_१०,०६४।०६अ ते नो अर्वन्तो हवनश्रुतो हवं विश्वे शृण्वन्तु वाजिनो मितद्रवः ।  
र्व्_१०,०६४।०६च् सहस्रसा मेधसाताव् इव त्मना महो ये धनं समिथेषु जभ्रिरे ॥  
र्व्_१०,०६४।०७अ प्र वो वायुं रथयुजम् पुरन्धिं स्तोमैः कृणुध्वं सख्याय पूषणम् ।  
र्व्_१०,०६४।०७च् ते हि देवस्य सवितुः सवीमनि क्रतुं सचन्ते सचितः सचेतसः ॥  
र्व्_१०,०६४।०८अ त्रिः सप्त सस्रा नद्यो महीर् अपो वनस्पतीन् पर्वतां अग्निम् ऊतये ।  
र्व्_१०,०६४।०८च् कृशानुम् अस्तॄन् तिष्यं सधस्थ आ रुद्रं रुद्रेषु रुद्रियं हवामहे ॥  
र्व्_१०,०६४।०९अ सरस्वती सरयुः सिन्धुर् ऊर्मिभिर् महो महीर् अवसा यन्तु वक्षणीः ।  
र्व्_१०,०६४।०९च् देवीर् आपो मातरः सूदयित्न्वो घृतवत् पयो मधुमन् नो अर्चत ॥  
र्व्_१०,०६४।१०अ उत माता बृहद्दिवा शृणोतु नस् त्वष्टा देवेभिर् जनिभिः पिता वचः ।  
र्व्_१०,०६४।१०च् ऋभुक्षा वाजो रथस्पतिर् भगो रण्वः शंसः शशमानस्य पातु नः ॥  
र्व्_१०,०६४।११अ रण्वः सन्दृष्टौ पितुमां इव क्षयो भद्रा रुद्राणाम् मरुताम् उपस्तुतिः ।  
र्व्_१०,०६४।११च् गोभिः ष्याम यशसो जनेष्व् आ सदा देवास इऌअया सचेमहि ॥  
र्व्_१०,०६४।१२अ याम् मे धियम् मरुत इन्द्र देवा अददात वरुण मित्र यूयम् ।  
र्व्_१०,०६४।१२च् ताम् पीपयत पयसेव धेनुं कुविद् गिरो अधि रथे वहाथ ॥  
र्व्_१०,०६४।१३अ कुविद् अङ्ग प्रति यथा चिद् अस्य नः सजात्यस्य मरुतो बुबोधथ ।  
र्व्_१०,०६४।१३च् नाभा यत्र प्रथमं सन्नसामहे तत्र जामित्वम् अदितिर् दधातु नः ॥  
र्व्_१०,०६४।१४अ ते हि द्यावापृथिवी मातरा मही देवी देवाञ् जन्मना यज्ञिये इतः ।  
र्व्_१०,०६४।१४च् उभे बिभृत उभयम् भरीमभिः पुरू रेतांसि पितृभिश् च सिञ्चतः ॥  
र्व्_१०,०६४।१५अ वि षा होत्रा विश्वम् अश्नोति वार्यम् बृहस्पतिर् अरमतिः पनीयसी ।  
र्व्_१०,०६४।१५च् ग्रावा यत्र मधुषुद् उच्यते बृहद् अवीवशन्त मतिभिर् मनीषिणः ॥  
र्व्_१०,०६४।१६अ एवा कविस् तुवीरवां ऋतज्ञा द्रविणस्युर् द्रविणसश् चकानः ।  
र्व्_१०,०६४।१६च् उक्थेभिर् अत्र मतिभिश् च विप्रो ऽपीपयद् गयो दिव्यानि जन्म ॥  
र्व्_१०,०६४।१७अ एवा प्लतेः सूनुर् अवीवृधद् वो विश्व आदित्या अदिते मनीषी ।  
र्व्_१०,०६४।१७च् ईशानासो नरो अमर्त्येनास्तावि जनो दिव्यो गयेन ॥  
  
र्व्_१०,०६५।०१अ अग्निर् इन्द्रो वरुणो मित्रो अर्यमा वायुः पूषा सरस्वती सजोषसः ।  
र्व्_१०,०६५।०१च् आदित्या विष्णुर् मरुतः स्वर् बृहत् सोमो रुद्रो अदितिर् ब्रह्मणस् पतिः ॥  
र्व्_१०,०६५।०२अ इन्द्राग्नी वृत्रहत्येषु सत्पती मिथो हिन्वाना तन्वा समोकसा ।  
र्व्_१०,०६५।०२च् अन्तरिक्षम् मह्य् आ पप्रुर् ओजसा सोमो घृतश्रीर् महिमानम् ईरयन् ॥  
र्व्_१०,०६५।०३अ तेषां हि मह्ना महताम् अनर्वणां स्तोमां इयर्म्य् ऋतज्ञा ऋतावृधाम् ।  
र्व्_१०,०६५।०३च् ये अप्सवम् अर्णवं चित्रराधसस् ते नो रासन्ताम् महये सुमित्र्याः ॥  
र्व्_१०,०६५।०४अ स्वर्णरम् अन्तरिक्षाणि रोचना द्यावाभूमी पृथिवीं स्कम्भुर् ओजसा ।  
र्व्_१०,०६५।०४च् पृक्षा इव महयन्तः सुरातयो देवा स्तवन्ते मनुषाय सूरयः ॥  
र्व्_१०,०६५।०५अ मित्राय शिक्ष वरुणाय दाशुषे या सम्राजा मनसा न प्रयुच्छतः ।  
र्व्_१०,०६५।०५च् ययोर् धाम धर्मणा रोचते बृहद् ययोर् उभे रोदसी नाधसी वृतौ ॥  
र्व्_१०,०६५।०६अ या गौर् वर्तनिम् पर्येति निष्कृतम् पयो दुहाना व्रतनीर् अवारतः ।  
र्व्_१०,०६५।०६च् सा प्रब्रुवाणा वरुणाय दाशुषे देवेभ्यो दाशद् धविषा विवस्वते ॥  
र्व्_१०,०६५।०७अ दिवक्षसो अग्निजिह्वा ऋतावृध ऋतस्य योनिं विमृशन्त आसते ।  
र्व्_१०,०६५।०७च् द्यां स्कभित्व्य् अप आ चक्रुर् ओजसा यज्ञं जनित्वी तन्वी नि मामृजुः ॥  
र्व्_१०,०६५।०८अ परिक्षिता पितरा पूर्वजावरी ऋतस्य योना क्षयतः समोकसा ।  
र्व्_१०,०६५।०८च् द्यावापृथिवी वरुणाय सव्रते घृतवत् पयो महिषाय पिन्वतः ॥  
र्व्_१०,०६५।०९अ पर्जन्यावाता वृषभा पुरीषिणेन्द्रवायू वरुणो मित्रो अर्यमा ।  
र्व्_१०,०६५।०९च् देवां आदित्यां अदितिं हवामहे ये पार्थिवासो दिव्यासो अप्सु ये ॥  
र्व्_१०,०६५।१०अ त्वष्टारं वायुम् ऋभवो य ओहते दैव्या होतारा उषसं स्वस्तये ।  
र्व्_१०,०६५।१०च् बृहस्पतिं वृत्रखादं सुमेधसम् इन्द्रियं सोमं धनसा उ ईमहे ॥  
र्व्_१०,०६५।११अ ब्रह्म गाम् अश्वं जनयन्त ओषधीर् वनस्पतीन् पृथिवीम् पर्वतां अपः ।  
र्व्_१०,०६५।११च् सूर्यं दिवि रोहयन्तः सुदानव आर्या व्रता विसृजन्तो अधि क्षमि ॥  
र्व्_१०,०६५।१२अ भुज्युम् अंहसः पिपृथो निर् अश्विना श्यावम् पुत्रं वध्रिमत्या अजिन्वतम् ।  
र्व्_१०,०६५।१२च् कमद्युवं विमदायोहथुर् युवं विष्णाप्वं विश्वकायाव सृजथः ॥  
र्व्_१०,०६५।१३अ पावीरवी तन्यतुर् एकपाद् अजो दिवो धर्ता सिन्धुर् आपः समुद्रियः ।  
र्व्_१०,०६५।१३च् विश्वे देवासः शृणवन् वचांसि मे सरस्वती सह धीभिः पुरन्ध्या ॥  
र्व्_१०,०६५।१४अ विश्वे देवाः सह धीभिः पुरन्ध्या मनोर् यजत्रा अमृता ऋतज्ञाः ।  
र्व्_१०,०६५।१४च् रातिषाचो अभिषाचः स्वर्विदः स्वर् गिरो ब्रह्म सूक्तं जुषेरत ॥  
र्व्_१०,०६५।१५अ देवान् वसिष्ठो अमृतान् ववन्दे ये विश्वा भुवनाभि प्रतस्थुः ।  
र्व्_१०,०६५।१५च् ते नो रासन्ताम् उरुगायम् अद्य यूयम् पात स्वस्तिभिः सदा नः ॥  
  
र्व्_१०,०६६।०१अ देवान् हुवे बृहच्छ्रवसः स्वस्तये ज्योतिष्कृतो अध्वरस्य प्रचेतसः ।  
र्व्_१०,०६६।०१च् ये वावृधुः प्रतरं विश्ववेदस इन्द्रज्येष्ठासो अमृता ऋतावृधः ॥  
र्व्_१०,०६६।०२अ इन्द्रप्रसूता वरुणप्रशिष्टा ये सूर्यस्य ज्योतिषो भागम् आनशुः ।  
र्व्_१०,०६६।०२च् मरुद्गणे वृजने मन्म धीमहि माघोने यज्ञं जनयन्त सूरयः ॥  
र्व्_१०,०६६।०३अ इन्द्रो वसुभिः परि पातु नो गयम् आदित्यैर् नो अदितिः शर्म यच्छतु ।  
र्व्_१०,०६६।०३च् रुद्रो रुद्रेभिर् देवो मृऌअयाति नस् त्वष्टा नो ग्नाभिः सुविताय जिन्वतु ॥  
र्व्_१०,०६६।०४अ अदितिर् द्यावापृथिवी ऋतम् महद् इन्द्राविष्णू मरुतः स्वर् बृहत् ।  
र्व्_१०,०६६।०४च् देवां आदित्यां अवसे हवामहे वसून् रुद्रान् सवितारं सुदंससम् ॥  
र्व्_१०,०६६।०५अ सरस्वान् धीभिर् वरुणो धृतव्रतः पूषा विष्णुर् महिमा वायुर् अश्विना ।  
र्व्_१०,०६६।०५च् ब्रह्मकृतो अमृता विश्ववेदसः शर्म नो यंसन् त्रिवरूथम् अंहसः ॥  
र्व्_१०,०६६।०६अ वृषा यज्ञो वृषणः सन्तु यज्ञिया वृषणो देवा वृषणो हविष्कृतः ।  
र्व्_१०,०६६।०६च् वृषणा द्यावापृथिवी ऋतावरी वृषा पर्जन्यो वृषणो वृषस्तुभः ॥  
र्व्_१०,०६६।०७अ अग्नीषोमा वृषणा वाजसातये पुरुप्रशस्ता वृषणा उप ब्रुवे ।  
र्व्_१०,०६६।०७च् याव् ईजिरे वृषणो देवयज्यया ता नः शर्म त्रिवरूथं वि यंसतः ॥  
र्व्_१०,०६६।०८अ धृतव्रताः क्षत्रिया यज्ञनिष्कृतो बृहद्दिवा अध्वराणाम् अभिश्रियः ।  
र्व्_१०,०६६।०८च् अग्निहोतार ऋतसापो अद्रुहो ऽपो असृजन्न् अनु वृत्रतूर्ये ॥  
र्व्_१०,०६६।०९अ द्यावापृथिवी जनयन्न् अभि व्रताप ओषधीर् वनिनानि यज्ञिया ।  
र्व्_१०,०६६।०९च् अन्तरिक्षं स्वर् आ पप्रुर् ऊतये वशं देवासस् तन्वी नि मामृजुः ॥  
र्व्_१०,०६६।१०अ धर्तारो दिव ऋभवः सुहस्ता वातापर्जन्या महिषस्य तन्यतोः ।  
र्व्_१०,०६६।१०च् आप ओषधीः प्र तिरन्तु नो गिरो भगो रातिर् वाजिनो यन्तु मे हवम् ॥  
र्व्_१०,०६६।११अ समुद्रः सिन्धू रजो अन्तरिक्षम् अज एकपात् तनयित्नुर् अर्णवः ।  
र्व्_१०,०६६।११च् अहिर् बुध्न्यः शृणवद् वचांसि मे विश्वे देवास उत सूरयो मम ॥  
र्व्_१०,०६६।१२अ स्याम वो मनवो देववीतये प्राञ्चं नो यज्ञम् प्र णयत साधुया ।  
र्व्_१०,०६६।१२च् आदित्या रुद्रा वसवः सुदानव इमा ब्रह्म शस्यमानानि जिन्वत ॥  
र्व्_१०,०६६।१३अ दैव्या होतारा प्रथमा पुरोहित ऋतस्य पन्थाम् अन्व् एमि साधुया ।  
र्व्_१०,०६६।१३च् क्षेत्रस्य पतिम् प्रतिवेशम् ईमहे विश्वान् देवां अमृतां अप्रयुच्छतः ॥  
र्व्_१०,०६६।१४अ वसिष्ठासः पितृवद् वाचम् अक्रत देवां ईऌआना ऋषिवत् स्वस्तये ।  
र्व्_१०,०६६।१४च् प्रीता इव ज्ञातयः कामम् एत्यास्मे देवासो ऽव धूनुता वसु ॥  
र्व्_१०,०६६।१५अ देवान् वसिष्ठो अमृतान् ववन्दे ये विश्वा भुवनाभि प्रतस्थुः ।  
र्व्_१०,०६६।१५च् ते नो रासन्ताम् उरुगायम् अद्य यूयम् पात स्वस्तिभिः सदा नः ॥  
  
र्व्_१०,०६७।०१अ इमां धियं सप्तशीर्ष्णीम् पिता न ऋतप्रजाताम् बृहतीम् अविन्दत् ।  
र्व्_१०,०६७।०१च् तुरीयं स्विज् जनयद् विश्वजन्यो ऽयास्य उक्थम् इन्द्राय शंसन् ॥  
र्व्_१०,०६७।०२अ ऋतं शंसन्त ऋजु दीध्याना दिवस् पुत्रासो असुरस्य वीराः ।  
र्व्_१०,०६७।०२च् विप्रम् पदम् अङ्गिरसो दधाना यज्ञस्य धाम प्रथमम् मनन्त ॥  
र्व्_१०,०६७।०३अ हंसैर् इव सखिभिर् वावदद्भिर् अश्मन्मयानि नहना व्यस्यन् ।  
र्व्_१०,०६७।०३च् बृहस्पतिर् अभिकनिक्रदद् गा उत प्रास्तौद् उच् च विद्वां अगायत् ॥  
र्व्_१०,०६७।०४अ अवो द्वाभ्याम् पर एकया गा गुहा तिष्ठन्तीर् अनृतस्य सेतौ ।  
र्व्_१०,०६७।०४च् बृहस्पतिस् तमसि ज्योतिर् इच्छन्न् उद् उस्रा आकर् वि हि तिस्र आवः ॥  
र्व्_१०,०६७।०५अ विभिद्या पुरं शयथेम् अपाचीं निस् त्रीणि साकम् उदधेर् अकृन्तत् ।  
र्व्_१०,०६७।०५च् बृहस्पतिर् उषसं सूर्यं गाम् अर्कं विवेद स्तनयन्न् इव द्यौः ॥  
र्व्_१०,०६७।०६अ इन्द्रो वलं रक्षितारं दुघानां करेणेव वि चकर्ता रवेण ।  
र्व्_१०,०६७।०६च् स्वेदाञ्जिभिर् आशिरम् इच्छमानो ऽरोदयत् पणिम् आ गा अमुष्णात् ॥  
र्व्_१०,०६७।०७अ स ईं सत्येभिः सखिभिः शुचद्भिर् गोधायसं वि धनसैर् अदर्दः ।  
र्व्_१०,०६७।०७च् ब्रह्मणस् पतिर् वृषभिर् वराहैर् घर्मस्वेदेभिर् द्रविणं व्य् आनट् ॥  
र्व्_१०,०६७।०८अ ते सत्येन मनसा गोपतिं गा इयानास इषणयन्त धीभिः ।  
र्व्_१०,०६७।०८च् बृहस्पतिर् मिथोअवद्यपेभिर् उद् उस्रिया असृजत स्वयुग्भिः ॥  
र्व्_१०,०६७।०९अ तं वर्धयन्तो मतिभिः शिवाभिः सिंहम् इव नानदतं सधस्थे ।  
र्व्_१०,०६७।०९च् बृहस्पतिं वृषणं शूरसातौ भरे-भरे अनु मदेम जिष्णुम् ॥  
र्व्_१०,०६७।१०अ यदा वाजम् असनद् विश्वरूपम् आ द्याम् अरुक्षद् उत्तराणि सद्म ।  
र्व्_१०,०६७।१०च् बृहस्पतिं वृषणं वर्धयन्तो नाना सन्तो बिभ्रतो ज्योतिर् आसा ॥  
र्व्_१०,०६७।११अ सत्याम् आशिषं कृणुता वयोधै कीरिं चिद् ध्य् अवथ स्वेभिर् एवैः ।  
र्व्_१०,०६७।११च् पश्चा मृधो अप भवन्तु विश्वास् तद् रोदसी शृणुतं विश्वमिन्वे ॥  
र्व्_१०,०६७।१२अ इन्द्रो मह्ना महतो अर्णवस्य वि मूर्धानम् अभिनद् अर्बुदस्य ।  
र्व्_१०,०६७।१२च् अहन्न् अहिम् अरिणात् सप्त सिन्धून् देवैर् द्यावापृथिवी प्रावतं नः ॥  
  
र्व्_१०,०६८।०१अ उदप्रुतो न वयो रक्षमाणा वावदतो अभ्रियस्येव घोषाः ।  
र्व्_१०,०६८।०१च् गिरिभ्रजो नोर्मयो मदन्तो बृहस्पतिम् अभ्य् अर्का अनावन् ॥  
र्व्_१०,०६८।०२अ सं गोभिर् आङ्गिरसो नक्षमाणो भग इवेद् अर्यमणं निनाय ।  
र्व्_१०,०६८।०२च् जने मित्रो न दम्पती अनक्ति बृहस्पते वाजयाशूंर् इवाजौ ॥  
र्व्_१०,०६८।०३अ साध्वर्या अतिथिनीर् इषिरा स्पार्हाः सुवर्णा अनवद्यरूपाः ।  
र्व्_१०,०६८।०३च् बृहस्पतिः पर्वतेभ्यो वितूर्या निर् गा ऊपे यवम् इव स्थिविभ्यः ॥  
र्व्_१०,०६८।०४अ आप्रुषायन् मधुन ऋतस्य योनिम् अवक्षिपन्न् अर्क उल्काम् इव द्योः ।  
र्व्_१०,०६८।०४च् बृहस्पतिर् उद्धरन्न् अश्मनो गा भूम्या उद्नेव वि त्वचम् बिभेद ॥  
र्व्_१०,०६८।०५अ अप ज्योतिषा तमो अन्तरिक्षाद् उद्नः शीपालम् इव वात आजत् ।  
र्व्_१०,०६८।०५च् बृहस्पतिर् अनुमृश्या वलस्याभ्रम् इव वात आ चक्र आ गाः ॥  
र्व्_१०,०६८।०६अ यदा वलस्य पीयतो जसुम् भेद् बृहस्पतिर् अग्नितपोभिर् अर्कैः ।  
र्व्_१०,०६८।०६च् दद्भिर् न जिह्वा परिविष्टम् आदद् आविर् निधींर् अकृणोद् उस्रियाणाम् ॥  
र्व्_१०,०६८।०७अ बृहस्पतिर् अमत हि त्यद् आसां नाम स्वरीणां सदने गुहा यत् ।  
र्व्_१०,०६८।०७च् आण्डेव भित्त्वा शकुनस्य गर्भम् उद् उस्रियाः पर्वतस्य त्मनाजत् ॥  
र्व्_१०,०६८।०८अ अश्नापिनद्धम् मधु पर्य् अपश्यन् मत्स्यं न दीन उदनि क्षियन्तम् ।  
र्व्_१०,०६८।०८च् निष् टज् जभार चमसं न वृक्षाद् बृहस्पतिर् विरवेणा विकृत्य ॥  
र्व्_१०,०६८।०९अ सोषाम् अविन्दत् स स्वः सो अग्निं सो अर्केण वि बबाधे तमांसि ।  
र्व्_१०,०६८।०९च् बृहस्पतिर् गोवपुषो वलस्य निर् मज्जानं न पर्वणो जभार ॥  
र्व्_१०,०६८।१०अ हिमेव पर्णा मुषिता वनानि बृहस्पतिनाकृपयद् वलो गाः ।  
र्व्_१०,०६८।१०च् अनानुकृत्यम् अपुनश् चकार यात् सूर्यामासा मिथ उच्चरातः ॥  
र्व्_१०,०६८।११अ अभि श्यावं न कृशनेभिर् अश्वं नक्षत्रेभिः पितरो द्याम् अपिंशन् ।  
र्व्_१०,०६८।११च् रात्र्यां तमो अदधुर् ज्योतिर् अहन् बृहस्पतिर् भिनद् अद्रिं विदद् गाः ॥  
र्व्_१०,०६८।१२अ इदम् अकर्म नमो अभ्रियाय यः पूर्वीर् अन्व् आनोनवीति ।  
र्व्_१०,०६८।१२च् बृहस्पतिः स हि गोभिः सो अश्वैः स वीरेभिः स नृभिर् नो वयो धात् ॥  
  
र्व्_१०,०६९।०१अ भद्रा अग्नेर् वध्र्यश्वस्य सन्दृशो वामी प्रणीतिः सुरणा उपेतयः ।  
र्व्_१०,०६९।०१च् यद् ईं सुमित्रा विशो अग्र इन्धते घृतेनाहुतो जरते दविद्युतत् ॥  
र्व्_१०,०६९।०२अ घृतम् अग्नेर् वध्र्यश्वस्य वर्धनं घृतम् अन्नं घृतम् व् अस्य मेदनम् ।  
र्व्_१०,०६९।०२च् घृतेनाहुत उर्विया वि पप्रथे सूर्य इव रोचते सर्पिरासुतिः ॥  
र्व्_१०,०६९।०३अ यत् ते मनुर् यद् अनीकं सुमित्रः समीधे अग्ने तद् इदं नवीयः ।  
र्व्_१०,०६९।०३च् स रेवच् छोच स गिरो जुषस्व स वाजं दर्षि स इह श्रवो धाः ॥  
र्व्_१०,०६९।०४अ यं त्वा पूर्वम् ईऌइतो वध्र्यश्वः समीधे अग्ने स इदं जुषस्व ।  
र्व्_१०,०६९।०४च् स न स्तिपा उत भवा तनूपा दात्रं रक्षस्व यद् इदं ते अस्मे ॥  
र्व्_१०,०६९।०५अ भवा द्युम्नी वाध्र्यश्वोत गोपा मा त्वा तारीद् अभिमातिर् जनानाम् ।  
र्व्_१०,०६९।०५च् शूर इव धृष्णुश् च्यवनः सुमित्रः प्र नु वोचं वाध्र्यश्वस्य नाम ॥  
र्व्_१०,०६९।०६अ सम् अज्र्या पर्वत्या वसूनि दासा वृत्राण्य् आर्या जिगेथ ।  
र्व्_१०,०६९।०६च् शूर इव धृष्णुश् च्यवनो जनानां त्वम् अग्ने पृतनायूंर् अभि ष्याः ॥  
र्व्_१०,०६९।०७अ दीर्घतन्तुर् बृहदुक्षायम् अग्निः सहस्रस्तरीः शतनीथ ऋभ्वा ।  
र्व्_१०,०६९।०७च् द्युमान् द्युमत्सु नृभिर् मृज्यमानः सुमित्रेषु दीदयो देवयत्सु ॥  
र्व्_१०,०६९।०८अ त्वे धेनुः सुदुघा जातवेदो ऽसश्चतेव समना सबर्धुक् ।  
र्व्_१०,०६९।०८च् त्वं नृभिर् दक्षिणावद्भिर् अग्ने सुमित्रेभिर् इध्यसे देवयद्भिः ॥  
र्व्_१०,०६९।०९अ देवाश् चित् ते अमृता जातवेदो महिमानं वाध्र्यश्व प्र वोचन् ।  
र्व्_१०,०६९।०९च् यत् सम्पृच्छम् मानुषीर् विश आयन् त्वं नृभिर् अजयस् त्वावृधेभिः ॥  
र्व्_१०,०६९।१०अ पितेव पुत्रम् अबिभर् उपस्थे त्वाम् अग्ने वध्र्यश्वः सपर्यन् ।  
र्व्_१०,०६९।१०च् जुषाणो अस्य समिधं यविष्ठोत पूर्वां अवनोर् व्राधतश् चित् ॥  
र्व्_१०,०६९।११अ शश्वद् अग्निर् वध्र्यश्वस्य शत्रून् नृभिर् जिगाय सुतसोमवद्भिः ।  
र्व्_१०,०६९।११च् समनं चिद् अदहश् चित्रभानो ऽव व्राधन्तम् अभिनद् वृधश् चित् ॥  
र्व्_१०,०६९।१२अ अयम् अग्निर् वध्र्यश्वस्य वृत्रहा सनकात् प्रेद्धो नमसोपवाक्यः ।  
र्व्_१०,०६९।१२च् स नो अजामींर् उत वा विजामीन् अभि तिष्ठ शर्धतो वाध्र्यश्व ॥  
  
र्व्_१०,०७०।०१अ इमाम् मे अग्ने समिधं जुषस्वेऌअस् पदे प्रति हर्या घृताचीम् ।  
र्व्_१०,०७०।०१च् वर्ष्मन् पृथिव्याः सुदिनत्वे अह्नाम् ऊर्ध्वो भव सुक्रतो देवयज्या ॥  
र्व्_१०,०७०।०२अ आ देवानाम् अग्रयावेह यातु नराशंसो विश्वरूपेभिर् अश्वैः ।  
र्व्_१०,०७०।०२च् ऋतस्य पथा नमसा मियेधो देवेभ्यो देवतमः सुषूदत् ॥  
र्व्_१०,०७०।०३अ शश्वत्तमम् ईऌअते दूत्याय हविष्मन्तो मनुष्यासो अग्निम् ।  
र्व्_१०,०७०।०३च् वहिष्ठैर् अश्वैः सुवृता रथेना देवान् वक्षि नि षदेह होता ॥  
र्व्_१०,०७०।०४अ वि प्रथतां देवजुष्टं तिरश्चा दीर्घं द्राघ्मा सुरभि भूत्व् अस्मे ।  
र्व्_१०,०७०।०४च् अहेऌअता मनसा देव बर्हिर् इन्द्रज्येष्ठां उशतो यक्षि देवान् ॥  
र्व्_१०,०७०।०५अ दिवो वा सानु स्पृशता वरीयः पृथिव्या वा मात्रया वि श्रयध्वम् ।  
र्व्_१०,०७०।०५च् उशतीर् द्वारो महिना महद्भिर् देवं रथं रथयुर् धारयध्वम् ॥  
र्व्_१०,०७०।०६अ देवी दिवो दुहितरा सुशिल्पे उषासानक्ता सदतां नि योनौ ।  
र्व्_१०,०७०।०६च् आ वां देवास उशती उशन्त उरौ सीदन्तु सुभगे उपस्थे ॥  
र्व्_१०,०७०।०७अ ऊर्ध्वो ग्रावा बृहद् अग्निः समिद्धः प्रिया धामान्य् अदितेर् उपस्थे ।  
र्व्_१०,०७०।०७च् पुरोहिताव् ऋत्विजा यज्ञे अस्मिन् विदुष्टरा द्रविणम् आ यजेथाम् ॥  
र्व्_१०,०७०।०८अ तिस्रो देवीर् बर्हिर् इदं वरीय आ सीदत चकृमा वः स्योनम् ।  
र्व्_१०,०७०।०८च् मनुष्वद् यज्ञं सुधिता हवींषीऌआ देवी घृतपदी जुषन्त ॥  
र्व्_१०,०७०।०९अ देव त्वष्टर् यद् ध चारुत्वम् आनड् यद् अङ्गिरसाम् अभवः सचाभूः ।  
र्व्_१०,०७०।०९च् स देवानाम् पाथ उप प्र विद्वां उशन् यक्षि द्रविणोदः सुरत्नः ॥  
र्व्_१०,०७०।१०अ वनस्पते रशनया नियूया देवानाम् पाथ उप वक्षि विद्वान् ।  
र्व्_१०,०७०।१०च् स्वदाति देवः कृणवद् धवींष्य् अवतां द्यावापृथिवी हवम् मे ॥  
र्व्_१०,०७०।११अ आग्ने वह वरुणम् इष्टये न इन्द्रं दिवो मरुतो अन्तरिक्षात् ।  
र्व्_१०,०७०।११च् सीदन्तु बर्हिर् विश्व आ यजत्राः स्वाहा देवा अमृता मादयन्ताम् ॥  
  
र्व्_१०,०७१।०१अ बृहस्पते प्रथमं वाचो अग्रं यत् प्रैरत नामधेयं दधानाः ।  
र्व्_१०,०७१।०१च् यद् एषां श्रेष्ठं यद् अरिप्रम् आसीत् प्रेणा तद् एषां निहितं गुहाविः ॥  
र्व्_१०,०७१।०२अ सक्तुम् इव तितौना पुनन्तो यत्र धीरा मनसा वाचम् अक्रत ।  
र्व्_१०,०७१।०२च् अत्रा सखायः सख्यानि जानते भद्रैषां लक्ष्मीर् निहिताधि वाचि ॥  
र्व्_१०,०७१।०३अ यज्ञेन वाचः पदवीयम् आयन् ताम् अन्व् अविन्दन्न् ऋषिषु प्रविष्टाम् ।  
र्व्_१०,०७१।०३च् ताम् आभृत्या व्य् अदधुः पुरुत्रा तां सप्त रेभा अभि सं नवन्ते ॥  
र्व्_१०,०७१।०४अ उत त्वः पश्यन् न ददर्श वाचम् उत त्वः शृण्वन् न शृणोत्य् एनाम् ।  
र्व्_१०,०७१।०४च् उतो त्वस्मै तन्वं वि सस्रे जायेव पत्य उशती सुवासाः ॥  
र्व्_१०,०७१।०५अ उत त्वं सख्ये स्थिरपीतम् आहुर् नैनं हिन्वन्त्य् अपि वाजिनेषु ।  
र्व्_१०,०७१।०५च् अधेन्वा चरति माययैष वाचं शुश्रुवां अफलाम् अपुष्पाम् ॥  
र्व्_१०,०७१।०६अ यस् तित्याज सचिविदं सखायं न तस्य वाच्य् अपि भागो अस्ति ।  
र्व्_१०,०७१।०६च् यद् ईं शृणोत्य् अलकं शृणोति नहि प्रवेद सुकृतस्य पन्थाम् ॥  
र्व्_१०,०७१।०७अ अक्षण्वन्तः कर्णवन्तः सखायो मनोजवेष्व् असमा बभूवुः ।  
र्व्_१०,०७१।०७च् आदघ्नास उपकक्षास उ त्वे ह्रदा इव स्नात्वा उ त्वे ददृश्रे ॥  
र्व्_१०,०७१।०८अ हृदा तष्टेषु मनसो जवेषु यद् ब्राह्मणाः संयजन्ते सखायः ।  
र्व्_१०,०७१।०८च् अत्राह त्वं वि जहुर् वेद्याभिर् ओहब्रह्माणो वि चरन्त्य् उ त्वे ॥  
र्व्_१०,०७१।०९अ इमे ये नार्वाङ् न परश् चरन्ति न ब्राह्मणासो न सुतेकरासः ।  
र्व्_१०,०७१।०९च् त एते वाचम् अभिपद्य पापया सिरीस् तन्त्रं तन्वते अप्रजज्ञयः ॥  
र्व्_१०,०७१।१०अ सर्वे नन्दन्ति यशसागतेन सभासाहेन सख्या सखायः ।  
र्व्_१०,०७१।१०च् किल्बिषस्पृत् पितुषणिर् ह्य् एषाम् अरं हितो भवति वाजिनाय ॥  
र्व्_१०,०७१।११अ ऋचां त्वः पोषम् आस्ते पुपुष्वान् गायत्रं त्वो गायति शक्वरीषु ।  
र्व्_१०,०७१।११च् ब्रह्मा त्वो वदति जातविद्यां यज्ञस्य मात्रां वि मिमीत उ त्वः ॥  
  
र्व्_१०,०७२।०१अ देवानां नु वयं जाना प्र वोचाम विपन्यया ।  
र्व्_१०,०७२।०१च् उक्थेषु शस्यमानेषु यः पश्याद् उत्तरे युगे ॥  
र्व्_१०,०७२।०२अ ब्रह्मणस् पतिर् एता सं कर्मार इवाधमत् ।  
र्व्_१०,०७२।०२च् देवानाम् पूर्व्ये युगे ऽसतः सद् अजायत ॥  
र्व्_१०,०७२।०३अ देवानां युगे प्रथमे ऽसतः सद् अजायत ।  
र्व्_१०,०७२।०३च् तद् आशा अन्व् अजायन्त तद् उत्तानपदस् परि ॥  
र्व्_१०,०७२।०४अ भूर् जज्ञ उत्तानपदो भुव आशा अजायन्त ।  
र्व्_१०,०७२।०४च् अदितेर् दक्षो अजायत दक्षाद् व् अदितिः परि ॥  
र्व्_१०,०७२।०५अ अदितिर् ह्य् अजनिष्ट दक्ष या दुहिता तव ।  
र्व्_१०,०७२।०५च् तां देवा अन्व् अजायन्त भद्रा अमृतबन्धवः ॥  
र्व्_१०,०७२।०६अ यद् देवा अदः सलिले सुसंरब्धा अतिष्ठत ।  
र्व्_१०,०७२।०६च् अत्रा वो नृत्यताम् इव तीव्रो रेणुर् अपायत ॥  
र्व्_१०,०७२।०७अ यद् देवा यतयो यथा भुवनान्य् अपिन्वत ।  
र्व्_१०,०७२।०७च् अत्रा समुद्र आ गूऌहम् आ सूर्यम् अजभर्तन ॥  
र्व्_१०,०७२।०८अ अष्टौ पुत्रासो अदितेर् ये जातास् तन्वस् परि ।  
र्व्_१०,०७२।०८च् देवां उप प्रैत् सप्तभिः परा मार्ताण्डम् आस्यत् ॥  
र्व्_१०,०७२।०९अ सप्तभिः पुत्रैर् अदितिर् उप प्रैत् पूर्व्यं युगम् ।  
र्व्_१०,०७२।०९च् प्रजायै मृत्यवे त्वत् पुनर् मार्ताण्डम् आभरत् ॥  
  
र्व्_१०,०७३।०१अ जनिष्ठा उग्रः सहसे तुराय मन्द्र ओजिष्ठो बहुलाभिमानः ।  
र्व्_१०,०७३।०१च् अवर्धन्न् इन्द्रम् मरुतश् चिद् अत्र माता यद् वीरं दधनद् धनिष्ठा ॥  
र्व्_१०,०७३।०२अ द्रुहो निषत्ता पृशनी चिद् एवैः पुरू शंसेन वावृधुष् ट इन्द्रम् ।  
र्व्_१०,०७३।०२च् अभीवृतेव ता महापदेन ध्वान्तात् प्रपित्वाद् उद् अरन्त गर्भाः ॥  
र्व्_१०,०७३।०३अ ऋष्वा ते पादा प्र यज् जिगास्य् अवर्धन् वाजा उत ये चिद् अत्र ।  
र्व्_१०,०७३।०३च् त्वम् इन्द्र सालावृकान् सहस्रम् आसन् दधिषे अश्विना ववृत्याः ॥  
र्व्_१०,०७३।०४अ समना तूर्णिर् उप यासि यज्ञम् आ नासत्या सख्याय वक्षि ।  
र्व्_१०,०७३।०४च् वसाव्याम् इन्द्र धारयः सहस्राश्विना शूर ददतुर् मघानि ॥  
र्व्_१०,०७३।०५अ मन्दमान ऋताद् अधि प्रजायै सखिभिर् इन्द्र इषिरेभिर् अर्थम् ।  
र्व्_१०,०७३।०५च् आभिर् हि माया उप दस्युम् आगान् मिहः प्र तम्रा अवपत् तमांसि ॥  
र्व्_१०,०७३।०६अ सनामाना चिद् ध्वसयो न्य् अस्मा अवाहन्न् इन्द्र उषसो यथानः ।  
र्व्_१०,०७३।०६च् ऋष्वैर् अगच्छः सखिभिर् निकामैः साकम् प्रतिष्ठा हृद्या जघन्थ ॥  
र्व्_१०,०७३।०७अ त्वं जघन्थ नमुचिम् मखस्युं दासं कृण्वान ऋषये विमायम् ।  
र्व्_१०,०७३।०७च् त्वं चकर्थ मनवे स्योनान् पथो देवत्राञ्जसेव यानान् ॥  
र्व्_१०,०७३।०८अ त्वम् एतानि पप्रिषे वि नामेशान इन्द्र दधिषे गभस्तौ ।  
र्व्_१०,०७३।०८च् अनु त्वा देवाः शवसा मदन्त्य् उपरिबुध्नान् वनिनश् चकर्थ ॥  
र्व्_१०,०७३।०९अ चक्रं यद् अस्याप्स्व् आ निषत्तम् उतो तद् अस्मै मध्व् इच् चच्छद्यात् ।  
र्व्_१०,०७३।०९च् पृथिव्याम् अतिषितं यद् ऊधः पयो गोष्व् अदधा ओषधीषु ॥  
र्व्_१०,०७३।१०अ अश्वाद् इयायेति यद् वदन्त्य् ओजसो जातम् उत मन्य एनम् ।  
र्व्_१०,०७३।१०च् मन्योर् इयाय हर्म्येषु तस्थौ यतः प्रजज्ञ इन्द्रो अस्य वेद ॥  
र्व्_१०,०७३।११अ वयः सुपर्णा उप सेदुर् इन्द्रम् प्रियमेधा ऋषयो नाधमानाः ।  
र्व्_१०,०७३।११च् अप ध्वान्तम् ऊर्णुहि पूर्धि चक्षुर् मुमुग्ध्य् अस्मान् निधयेव बद्धान् ॥  
  
र्व्_१०,०७४।०१अ वसूनां वा चर्कृष इयक्षन् धिया वा यज्ञैर् वा रोदस्योः ।  
र्व्_१०,०७४।०१च् अर्वन्तो वा ये रयिमन्तः सातौ वनुं वा ये सुश्रुणं सुश्रुतो धुः ॥  
र्व्_१०,०७४।०२अ हव एषाम् असुरो नक्षत द्यां श्रवस्यता मनसा निंसत क्षाम् ।  
र्व्_१०,०७४।०२च् चक्षाणा यत्र सुविताय देवा द्यौर् न वारेभिः कृणवन्त स्वैः ॥  
र्व्_१०,०७४।०३अ इयम् एषाम् अमृतानां गीः सर्वताता ये कृपणन्त रत्नम् ।  
र्व्_१०,०७४।०३च् धियं च यज्ञं च साधन्तस् ते नो धान्तु वसव्यम् असामि ॥  
र्व्_१०,०७४।०४अ आ तत् त इन्द्रायवः पनन्ताभि य ऊर्वं गोमन्तं तितृत्सान् ।  
र्व्_१०,०७४।०४च् सकृत्स्वं ये पुरुपुत्राम् महीं सहस्रधाराम् बृहतीं दुदुक्षन् ॥  
र्व्_१०,०७४।०५अ शचीव इन्द्रम् अवसे कृणुध्वम् अनानतं दमयन्तम् पृतन्यून् ।  
र्व्_१०,०७४।०५च् ऋभुक्षणम् मघवानं सुवृक्तिम् भर्ता यो वज्रं नर्यम् पुरुक्षुः ॥  
र्व्_१०,०७४।०६अ यद् वावान पुरुतमम् पुराषाऌ आ वृत्रहेन्द्रो नामान्य् अप्राः ।  
र्व्_१०,०७४।०६च् अचेति प्रासहस् पतिस् तुविष्मान् यद् ईम् उश्मसि कर्तवे करत् तत् ॥  
  
र्व्_१०,०७५।०१अ प्र सु व आपो महिमानम् उत्तमं कारुर् वोचाति सदने विवस्वतः ।  
र्व्_१०,०७५।०१च् प्र सप्त-सप्त त्रेधा हि चक्रमुः प्र सृत्वरीणाम् अति सिन्धुर् ओजसा ॥  
र्व्_१०,०७५।०२अ प्र ते ऽरदद् वरुणो यातवे पथः सिन्धो यद् वाजां अभ्य् अद्रवस् त्वम् ।  
र्व्_१०,०७५।०२च् भूम्या अधि प्रवता यासि सानुना यद् एषाम् अग्रं जगताम् इरज्यसि ॥  
र्व्_१०,०७५।०३अ दिवि स्वनो यतते भूम्योपर्य् अनन्तं शुष्मम् उद् इयर्ति भानुना ।  
र्व्_१०,०७५।०३च् अभ्राद् इव प्र स्तनयन्ति वृष्टयः सिन्धुर् यद् एति वृषभो न रोरुवत् ॥  
र्व्_१०,०७५।०४अ अभि त्वा सिन्धो शिशुम् इन् न मातरो वाश्रा अर्षन्ति पयसेव धेनवः ।  
र्व्_१०,०७५।०४च् राजेव युध्वा नयसि त्वम् इत् सिचौ यद् आसाम् अग्रम् प्रवताम् इनक्षसि ॥  
र्व्_१०,०७५।०५अ इमम् मे गङ्गे यमुने सरस्वति शुतुद्रि स्तोमं सचता परुष्ण्य् आ ।  
र्व्_१०,०७५।०५च् असिक्न्या मरुद्वृधे वितस्तयार्जीकीये शृणुह्य् आ सुषोमया ॥  
र्व्_१०,०७५।०६अ तृष्टामया प्रथमं यातवे सजूः सुसर्त्वा रसया श्वेत्या त्या ।  
र्व्_१०,०७५।०६च् त्वं सिन्धो कुभया गोमतीं क्रुमुम् मेहत्न्वा सरथं याभिर् ईयसे ॥  
र्व्_१०,०७५।०७अ ऋजीत्य् एनी रुशती महित्वा परि ज्रयांसि भरते रजांसि ।  
र्व्_१०,०७५।०७च् अदब्धा सिन्धुर् अपसाम् अपस्तमाश्वा न चित्रा वपुषीव दर्शता ॥  
र्व्_१०,०७५।०८अ स्वश्वा सिन्धुः सुरथा सुवासा हिरण्ययी सुकृता वाजिनीवती ।  
र्व्_१०,०७५।०८च् ऊर्णावती युवतिः सीलमावत्य् उताधि वस्ते सुभगा मधुवृधम् ॥  
र्व्_१०,०७५।०९अ सुखं रथं युयुजे सिन्धुर् अश्विनं तेन वाजं सनिषद् अस्मिन्न् आजौ ।  
र्व्_१०,०७५।०९च् महान् ह्य् अस्य महिमा पनस्यते ऽदब्धस्य स्वयशसो विरप्शिनः ॥  
  
र्व्_१०,०७६।०१अ आ व ऋञ्जस ऊर्जां व्युष्टिष्व् इन्द्रम् मरुतो रोदसी अनक्तन ।  
र्व्_१०,०७६।०१च् उभे यथा नो अहनी सचाभुवा सदः-सदो वरिवस्यात उद्भिदा ॥  
र्व्_१०,०७६।०२अ तद् उ श्रेष्ठं सवनं सुनोतनात्यो न हस्तयतो अद्रिः सोतरि ।  
र्व्_१०,०७६।०२च् विदद् ध्य् अर्यो अभिभूति पौंस्यम् महो राये चित् तरुते यद् अर्वतः ॥  
र्व्_१०,०७६।०३अ तद् इद् ध्य् अस्य सवनं विवेर् अपो यथा पुरा मनवे गातुम् अश्रेत् ।  
र्व्_१०,०७६।०३च् गोअर्णसि त्वाष्ट्रे अश्वनिर्णिजि प्रेम् अध्वरेष्व् अध्वरां अशिश्रयुः ॥  
र्व्_१०,०७६।०४अ अप हत रक्षसो भङ्गुरावत स्कभायत निरृतिं सेधतामतिम् ।  
र्व्_१०,०७६।०४च् आ नो रयिं सर्ववीरं सुनोतन देवाव्यम् भरत श्लोकम् अद्रयः ॥  
र्व्_१०,०७६।०५अ दिवश् चिद् आ वो ऽमवत्तरेभ्यो विभ्वना चिद् आश्वपस्तरेभ्यः ।  
र्व्_१०,०७६।०५च् वायोश् चिद् आ सोमरभस्तरेभ्यो ऽग्नेश् चिद् अर्च पितुकृत्तरेभ्यः ॥  
र्व्_१०,०७६।०६अ भुरन्तु नो यशसः सोत्व् अन्धसो ग्रावाणो वाचा दिविता दिवित्मता ।  
र्व्_१०,०७६।०६च् नरो यत्र दुहते काम्यम् मध्व् आघोषयन्तो अभितो मिथस्तुरः ॥  
र्व्_१०,०७६।०७अ सुन्वन्ति सोमं रथिरासो अद्रयो निर् अस्य रसं गविषो दुहन्ति ते ।  
र्व्_१०,०७६।०७च् दुहन्त्य् ऊधर् उपसेचनाय कं नरो हव्या न मर्जयन्त आसभिः ॥  
र्व्_१०,०७६।०८अ एते नरः स्वपसो अभूतन य इन्द्राय सुनुथ सोमम् अद्रयः ।  
र्व्_१०,०७६।०८च् वामं-वामं वो दिव्याय धाम्ने वसु-वसु वः पार्थिवाय सुन्वते ॥  
  
र्व्_१०,०७७।०१अ अभ्रप्रुषो न वाचा प्रुषा वसु हविष्मन्तो न यज्ञा विजानुषः ।  
र्व्_१०,०७७।०१च् सुमारुतं न ब्रह्माणम् अर्हसे गणम् अस्तोष्य् एषां न शोभसे ॥  
र्व्_१०,०७७।०२अ श्रिये मर्यासो अञ्जींर् अकृण्वत सुमारुतं न पूर्वीर् अति क्षपः ।  
र्व्_१०,०७७।०२च् दिवस् पुत्रास एता न येतिर आदित्यासस् ते अक्रा न वावृधुः ॥  
र्व्_१०,०७७।०३अ प्र ये दिवः पृथिव्या न बर्हणा त्मना रिरिच्रे अभ्रान् न सूर्यः ।  
र्व्_१०,०७७।०३च् पाजस्वन्तो न वीराः पनस्यवो रिशादसो न मर्या अभिद्यवः ॥  
र्व्_१०,०७७।०४अ युष्माकम् बुध्ने अपां न यामनि विथुर्यति न मही श्रथर्यति ।  
र्व्_१०,०७७।०४च् विश्वप्सुर् यज्ञो अर्वाग् अयं सु वः प्रयस्वन्तो न सत्राच आ गत ॥  
र्व्_१०,०७७।०५अ यूयं धूर्षु प्रयुजो न रश्मिभिर् ज्योतिष्मन्तो न भासा व्युष्टिषु ।  
र्व्_१०,०७७।०५च् श्येनासो न स्वयशसो रिशादसः प्रवासो न प्रसितासः परिप्रुषः ॥  
र्व्_१०,०७७।०६अ प्र यद् वहध्वे मरुतः पराकाद् यूयम् महः संवरणस्य वस्वः ।  
र्व्_१०,०७७।०६च् विदानासो वसवो राध्यस्याराच् चिद् द्वेषः सनुतर् युयोत ॥  
र्व्_१०,०७७।०७अ य उदृचि यज्ञे अध्वरेष्ठा मरुद्भ्यो न मानुषो ददाशत् ।  
र्व्_१०,०७७।०७च् रेवत् स वयो दधते सुवीरं स देवानाम् अपि गोपीथे अस्तु ॥  
र्व्_१०,०७७।०८अ ते हि यज्ञेषु यज्ञियास ऊमा आदित्येन नाम्ना शम्भविष्ठाः ।  
र्व्_१०,०७७।०८च् ते नो ऽवन्तु रथतूर् मनीषाम् महश् च यामन्न् अध्वरे चकानाः ॥  
  
र्व्_१०,०७८।०१अ विप्रासो न मन्मभिः स्वाध्यो देवाव्यो न यज्ञैः स्वप्नसः ।  
र्व्_१०,०७८।०१च् राजानो न चित्राः सुसन्दृशः क्षितीनां न मर्या अरेपसः ॥  
र्व्_१०,०७८।०२अ अग्निर् न ये भ्राजसा रुक्मवक्षसो वातासो न स्वयुजः सद्यऊतयः ।  
र्व्_१०,०७८।०२च् प्रज्ञातारो न ज्येष्ठाः सुनीतयः सुशर्माणो न सोमा ऋतं यते ॥  
र्व्_१०,०७८।०३अ वातासो न ये धुनयो जिगत्नवो ऽग्नीनां न जिह्वा विरोकिणः ।  
र्व्_१०,०७८।०३च् वर्मण्वन्तो न योधाः शिमीवन्तः पितॄणां न शंसाः सुरातयः ॥  
र्व्_१०,०७८।०४अ रथानां न ये ऽराः सनाभयो जिगीवांसो न शूरा अभिद्यवः ।  
र्व्_१०,०७८।०४च् वरेयवो न मर्या घृतप्रुषो ऽभिस्वर्तारो अर्कं न सुष्टुभः ॥  
र्व्_१०,०७८।०५अ अश्वासो न ये ज्येष्ठास आशवो दिधिषवो न रथ्यः सुदानवः ।  
र्व्_१०,०७८।०५च् आपो न निम्नैर् उदभिर् जिगत्नवो विश्वरूपा अङ्गिरसो न सामभिः ॥  
र्व्_१०,०७८।०६अ ग्रावाणो न सूरयः सिन्धुमातर आदर्दिरासो अद्रयो न विश्वहा ।  
र्व्_१०,०७८।०६च् शिशूला न क्रीऌअयः सुमातरो महाग्रामो न यामन्न् उत त्विषा ॥  
र्व्_१०,०७८।०७अ उषसां न केतवो ऽध्वरश्रियः शुभंयवो नाञ्जिभिर् व्य् अश्वितन् ।  
र्व्_१०,०७८।०७च् सिन्धवो न ययियो भ्राजदृष्टयः परावतो न योजनानि ममिरे ॥  
र्व्_१०,०७८।०८अ सुभागान् नो देवाः कृणुता सुरत्नान् अस्मान् स्तोतॄन् मरुतो वावृधानाः ।  
र्व्_१०,०७८।०८च् अधि स्तोत्रस्य सख्यस्य गात सनाद् धि वो रत्नधेयानि सन्ति ॥  
  
र्व्_१०,०७९।०१अ अपश्यम् अस्य महतो महित्वम् अमर्त्यस्य मर्त्यासु विक्षु ।  
र्व्_१०,०७९।०१च् नाना हनू विभृते सम् भरेते असिन्वती बप्सती भूर्य् अत्तः ॥  
र्व्_१०,०७९।०२अ गुहा शिरो निहितम् ऋधग् अक्षी असिन्वन्न् अत्ति जिह्वया वनानि ।  
र्व्_१०,०७९।०२च् अत्राण्य् अस्मै पड्भिः सम् भरन्त्य् उत्तानहस्ता नमसाधि विक्षु ॥  
र्व्_१०,०७९।०३अ प्र मातुः प्रतरं गुह्यम् इच्छन् कुमारो न वीरुधः सर्पद् उर्वीः ।  
र्व्_१०,०७९।०३च् ससं न पक्वम् अविदच् छुचन्तं रिरिह्वांसं रिप उपस्थे अन्तः ॥  
र्व्_१०,०७९।०४अ तद् वाम् ऋतं रोदसी प्र ब्रवीमि जायमानो मातरा गर्भो अत्ति ।  
र्व्_१०,०७९।०४च् नाहं देवस्य मर्त्यश् चिकेताग्निर् अङ्ग विचेताः स प्रचेताः ॥  
र्व्_१०,०७९।०५अ यो अस्मा अन्नं तृष्व् आदधात्य् आज्यैर् घृतैर् जुहोति पुष्यति ।  
र्व्_१०,०७९।०५च् तस्मै सहस्रम् अक्षभिर् वि चक्षे ऽग्ने विश्वतः प्रत्यङ्ङ् असि त्वम् ॥  
र्व्_१०,०७९।०६अ किं देवेषु त्यज एनश् चकर्थाग्ने पृच्छामि नु त्वाम् अविद्वान् ।  
र्व्_१०,०७९।०६च् अक्रीऌअन् क्रीऌअन् हरिर् अत्तवे ऽदन् वि पर्वशश् चकर्त गाम् इवासिः ॥  
र्व्_१०,०७९।०७अ विषूचो अश्वान् युयुजे वनेजा ऋजीतिभी रशनाभिर् गृभीतान् ।  
र्व्_१०,०७९।०७च् चक्षदे मित्रो वसुभिः सुजातः सम् आनृधे पर्वभिर् वावृधानः ॥  
  
र्व्_१०,०८०।०१अ अग्निः सप्तिं वाजम्भरं ददात्य् अग्निर् वीरं श्रुत्यं कर्मनिष्ठाम् ।  
र्व्_१०,०८०।०१च् अग्नी रोदसी वि चरत् समञ्जन्न् अग्निर् नारीं वीरकुक्षिम् पुरन्धिम् ॥  
र्व्_१०,०८०।०२अ अग्नेर् अप्नसः समिद् अस्तु भद्राग्निर् मही रोदसी आ विवेश ।  
र्व्_१०,०८०।०२च् अग्निर् एकं चोदयत् समत्स्व् अग्निर् वृत्राणि दयते पुरूणि ॥  
र्व्_१०,०८०।०३अ अग्निर् ह त्यं जरतः कर्णम् आवाग्निर् अद्भ्यो निर् अदहज् जरूथम् ।  
र्व्_१०,०८०।०३च् अग्निर् अत्रिं घर्म उरुष्यद् अन्तर् अग्निर् नृमेधम् प्रजयासृजत् सम् ॥  
र्व्_१०,०८०।०४अ अग्निर् दाद् द्रविणं वीरपेशा अग्निर् ऋषिं यः सहस्रा सनोति ।  
र्व्_१०,०८०।०४च् अग्निर् दिवि हव्यम् आ ततानाग्नेर् धामानि विभृता पुरुत्रा ॥  
र्व्_१०,०८०।०५अ अग्निम् उक्थैर् ऋषयो वि ह्वयन्ते ऽग्निं नरो यामनि बाधितासः ।  
र्व्_१०,०८०।०५च् अग्निं वयो अन्तरिक्षे पतन्तो ऽग्निः सहस्रा परि याति गोनाम् ॥  
र्व्_१०,०८०।०६अ अग्निं विश ईऌअते मानुषीर् या अग्निम् मनुषो नहुषो वि जाताः ।  
र्व्_१०,०८०।०६च् अग्निर् गान्धर्वीम् पथ्याम् ऋतस्याग्नेर् गव्यूतिर् घृत आ निषत्ता ॥  
र्व्_१०,०८०।०७अ अग्नये ब्रह्म ऋभवस् ततक्षुर् अग्निम् महाम् अवोचामा सुवृक्तिम् ।  
र्व्_१०,०८०।०७च् अग्ने प्राव जरितारं यविष्ठाग्ने महि द्रविणम् आ यजस्व ॥  
  
र्व्_१०,०८१।०१अ य इमा विश्वा भुवनानि जुह्वद् ऋषिर् होता न्य् असीदत् पिता नः ।  
र्व्_१०,०८१।०१च् स आशिषा द्रविणम् इच्छमानः प्रथमच्छद् अवरां आ विवेश ॥  
र्व्_१०,०८१।०२अ किं स्विद् आसीद् अधिष्ठानम् आरम्भणं कतमत् स्वित् कथासीत् ।  
र्व्_१०,०८१।०२च् यतो भूमिं जनयन् विश्वकर्मा वि द्याम् और्णोन् महिना विश्वचक्षाः ॥  
र्व्_१०,०८१।०३अ विश्वतश्चक्षुर् उत विश्वतोमुखो विश्वतोबाहुर् उत विश्वतस्पात् ।  
र्व्_१०,०८१।०३च् सम् बाहुभ्यां धमति सम् पतत्रैर् द्यावाभूमी जनयन् देव एकः ॥  
र्व्_१०,०८१।०४अ किं स्विद् वनं क उ स वृक्ष आस यतो द्यावापृथिवी निष्टतक्षुः ।  
र्व्_१०,०८१।०४च् मनीषिणो मनसा पृच्छतेद् उ तद् यद् अध्यतिष्ठद् भुवनानि धारयन् ॥  
र्व्_१०,०८१।०५अ या ते धामानि परमाणि यावमा या मध्यमा विश्वकर्मन्न् उतेमा ।  
र्व्_१०,०८१।०५च् शिक्षा सखिभ्यो हविषि स्वधावः स्वयं यजस्व तन्वं वृधानः ॥  
र्व्_१०,०८१।०६अ विश्वकर्मन् हविषा वावृधानः स्वयं यजस्व पृथिवीम् उत द्याम् ।  
र्व्_१०,०८१।०६च् मुह्यन्त्व् अन्ये अभितो जनास इहास्माकम् मघवा सूरिर् अस्तु ॥  
र्व्_१०,०८१।०७अ वाचस् पतिं विश्वकर्माणम् ऊतये मनोजुवं वाजे अद्या हुवेम ।  
र्व्_१०,०८१।०७च् स नो विश्वानि हवनानि जोषद् विश्वशम्भूर् अवसे साधुकर्मा ॥  
  
र्व्_१०,०८२।०१अ चक्षुषः पिता मनसा हि धीरो घृतम् एने अजनन् नन्नमाने ।  
र्व्_१०,०८२।०१च् यदेद् अन्ता अददृहन्त पूर्व आद् इद् द्यावापृथिवी अप्रथेताम् ॥  
र्व्_१०,०८२।०२अ विश्वकर्मा विमना आद् विहाया धाता विधाता परमोत सन्दृक् ।  
र्व्_१०,०८२।०२च् तेषाम् इष्टानि सम् इषा मदन्ति यत्रा सप्तऋषीन् पर एकम् आहुः ॥  
र्व्_१०,०८२।०३अ यो नः पिता जनिता यो विधाता धामानि वेद भुवनानि विश्वा ।  
र्व्_१०,०८२।०३च् यो देवानां नामधा एक एव तं सम्प्रश्नम् भुवना यन्त्य् अन्या ॥  
र्व्_१०,०८२।०४अ त आयजन्त द्रविणं सम् अस्मा ऋषयः पूर्वे जरितारो न भूना ।  
र्व्_१०,०८२।०४च् असूर्ते सूर्ते रजसि निषत्ते ये भूतानि समकृण्वन्न् इमानि ॥  
र्व्_१०,०८२।०५अ परो दिवा पर एना पृथिव्या परो देवेभिर् असुरैर् यद् अस्ति ।  
र्व्_१०,०८२।०५च् कं स्विद् गर्भम् प्रथमं दध्र आपो यत्र देवाः समपश्यन्त विश्वे ॥  
र्व्_१०,०८२।०६अ तम् इद् गर्भम् प्रथमं दध्र आपो यत्र देवाः समगच्छन्त विश्वे ।  
र्व्_१०,०८२।०६च् अजस्य नाभाव् अध्य् एकम् अर्पितं यस्मिन् विश्वानि भुवनानि तस्थुः ॥  
र्व्_१०,०८२।०७अ न तं विदाथ य इमा जजानान्यद् युष्माकम् अन्तरम् बभूव ।  
र्व्_१०,०८२।०७च् नीहारेण प्रावृता जल्प्या चासुतृप उक्थशासश् चरन्ति ॥  
  
र्व्_१०,०८३।०१अ यस् ते मन्यो ऽविधद् वज्र सायक सह ओजः पुष्यति विश्वम् आनुषक् ।  
र्व्_१०,०८३।०१च् साह्याम दासम् आर्यं त्वया युजा सहस्कृतेन सहसा सहस्वता ॥  
र्व्_१०,०८३।०२अ मन्युर् इन्द्रो मन्युर् एवास देवो मन्युर् होता वरुणो जातवेदाः ।  
र्व्_१०,०८३।०२च् मन्युं विश ईऌअते मानुषीर् याः पाहि नो मन्यो तपसा सजोषाः ॥  
र्व्_१०,०८३।०३अ अभीहि मन्यो तवसस् तवीयान् तपसा युजा वि जहि शत्रून् ।  
र्व्_१०,०८३।०३च् अमित्रहा वृत्रहा दस्युहा च विश्वा वसून्य् आ भरा त्वं नः ॥  
र्व्_१०,०८३।०४अ त्वं हि मन्यो अभिभूत्योजाः स्वयम्भूर् भामो अभिमातिषाहः ।  
र्व्_१०,०८३।०४च् विश्वचर्षणिः सहुरिः सहावान् अस्मास्व् ओजः पृतनासु धेहि ॥  
र्व्_१०,०८३।०५अ अभागः सन्न् अप परेतो अस्मि तव क्रत्वा तविषस्य प्रचेतः ।  
र्व्_१०,०८३।०५च् तं त्वा मन्यो अक्रतुर् जिहीऌआहं स्वा तनूर् बलदेयाय मेहि ॥  
र्व्_१०,०८३।०६अ अयं ते अस्म्य् उप मेह्य् अर्वाङ् प्रतीचीनः सहुरे विश्वधायः ।  
र्व्_१०,०८३।०६च् मन्यो वज्रिन्न् अभि माम् आ ववृत्स्व हनाव दस्यूंर् उत बोध्य् आपेः ॥  
र्व्_१०,०८३।०७अ अभि प्रेहि दक्षिणतो भवा मे ऽधा वृत्राणि जङ्घनाव भूरि ।  
र्व्_१०,०८३।०७च् जुहोमि ते धरुणम् मध्वो अग्रम् उभा उपांशु प्रथमा पिबाव ॥  
  
र्व्_१०,०८४।०१अ त्वया मन्यो सरथम् आरुजन्तो हर्षमाणासो धृषिता मरुत्वः ।  
र्व्_१०,०८४।०१च् तिग्मेषव आयुधा संशिशाना अभि प्र यन्तु नरो अग्निरूपाः ॥  
र्व्_१०,०८४।०२अ अग्निर् इव मन्यो त्विषितः सहस्व सेनानीर् नः सहुरे हूत एधि ।  
र्व्_१०,०८४।०२च् हत्वाय शत्रून् वि भजस्व वेद ओजो मिमानो वि मृधो नुदस्व ॥  
र्व्_१०,०८४।०३अ सहस्व मन्यो अभिमातिम् अस्मे रुजन् मृणन् प्रमृणन् प्रेहि शत्रून् ।  
र्व्_१०,०८४।०३च् उग्रं ते पाजो नन्व् आ रुरुध्रे वशी वशं नयस एकज त्वम् ॥  
र्व्_१०,०८४।०४अ एको बहूनाम् असि मन्यव् ईऌइतो विशं-विशं युधये सं शिशाधि ।  
र्व्_१०,०८४।०४च् अकृत्तरुक् त्वया युजा वयं द्युमन्तं घोषं विजयाय कृण्महे ॥  
र्व्_१०,०८४।०५अ विजेषकृद् इन्द्र इवानवब्रवो ऽस्माकम् मन्यो अधिपा भवेह ।  
र्व्_१०,०८४।०५च् प्रियं ते नाम सहुरे गृणीमसि विद्मा तम् उत्सं यत आबभूथ ॥  
र्व्_१०,०८४।०६अ आभूत्या सहजा वज्र सायक सहो बिभर्ष्य् अभिभूत उत्तरम् ।  
र्व्_१०,०८४।०६च् क्रत्वा नो मन्यो सह मेद्य् एधि महाधनस्य पुरुहूत संसृजि ॥  
र्व्_१०,०८४।०७अ संसृष्टं धनम् उभयं समाकृतम् अस्मभ्यं दत्तां वरुणश् च मन्युः ।  
र्व्_१०,०८४।०७च् भियं दधाना हृदयेषु शत्रवः पराजितासो अप नि लयन्ताम् ॥  
  
र्व्_१०,०८५।०१अ सत्येनोत्तभिता भूमिः सूर्येणोत्तभिता द्यौः ।  
र्व्_१०,०८५।०१च् ऋतेनादित्यास् तिष्ठन्ति दिवि सोमो अधि श्रितः ॥  
र्व्_१०,०८५।०२अ सोमेनादित्या बलिनः सोमेन पृथिवी मही ।  
र्व्_१०,०८५।०२च् अथो नक्षत्राणाम् एषाम् उपस्थे सोम आहितः ॥  
र्व्_१०,०८५।०३अ सोमम् मन्यते पपिवान् यत् सम्पिंषन्त्य् ओषधिम् ।  
र्व्_१०,०८५।०३च् सोमं यम् ब्रह्माणो विदुर् न तस्याश्नाति कश् चन ॥  
र्व्_१०,०८५।०४अ आच्छद्विधानैर् गुपितो बार्हतैः सोम रक्षितः ।  
र्व्_१०,०८५।०४च् ग्राव्णाम् इच् छृण्वन् तिष्ठसि न ते अश्नाति पार्थिवः ॥  
र्व्_१०,०८५।०५अ यत् त्वा देव प्रपिबन्ति तत आ प्यायसे पुनः ।  
र्व्_१०,०८५।०५च् वायुः सोमस्य रक्षिता समानाम् मास आकृतिः ॥  
र्व्_१०,०८५।०६अ रैभ्य् आसीद् अनुदेयी नाराशंसी न्योचनी ।  
र्व्_१०,०८५।०६च् सूर्याया भद्रम् इद् वासो गाथयैति परिष्कृतम् ॥  
र्व्_१०,०८५।०७अ चित्तिर् आ उपबर्हणं चक्षुर् आ अभ्यञ्जनम् ।  
र्व्_१०,०८५।०७च् द्यौर् भूमिः कोश आसीद् यद् अयात् सूर्या पतिम् ॥  
र्व्_१०,०८५।०८अ स्तोमा आसन् प्रतिधयः कुरीरं छन्द ओपशः ।  
र्व्_१०,०८५।०८च् सूर्याया अश्विना वराग्निर् आसीत् पुरोगवः ॥  
र्व्_१०,०८५।०९अ सोमो वधूयुर् अभवद् अश्विनास्ताम् उभा वरा ।  
र्व्_१०,०८५।०९च् सूर्यां यत् पत्ये शंसन्तीम् मनसा सविताददात् ॥  
र्व्_१०,०८५।१०अ मनो अस्या अन आसीद् द्यौर् आसीद् उत च्छदिः ।  
र्व्_१०,०८५।१०च् शुक्राव् अनड्वाहाव् आस्तां यद् अयात् सूर्या गृहम् ॥  
र्व्_१०,०८५।११अ ऋक्सामाभ्याम् अभिहितौ गावौ ते सामनाव् इतः ।  
र्व्_१०,०८५।११च् श्रोत्रं ते चक्रे आस्तां दिवि पन्थाश् चराचारः ॥  
र्व्_१०,०८५।१२अ शुची ते चक्रे यात्या व्यानो अक्ष आहतः ।  
र्व्_१०,०८५।१२च् अनो मनस्मयं सूर्यारोहत् प्रयती पतिम् ॥  
र्व्_१०,०८५।१३अ सूर्याया वहतुः प्रागात् सविता यम् अवासृजत् ।  
र्व्_१०,०८५।१३च् अघासु हन्यन्ते गावो ऽर्जुन्योः पर्य् उह्यते ॥  
र्व्_१०,०८५।१४अ यद् अश्विना पृच्छमानाव् अयातं त्रिचक्रेण वहतुं सूर्यायाः ।  
र्व्_१०,०८५।१४च् विश्वे देवा अनु तद् वाम् अजानन् पुत्रः पितराव् अवृणीत पूषा ॥  
र्व्_१०,०८५।१५अ यद् अयातं शुभस् पती वरेयं सूर्याम् उप ।  
र्व्_१०,०८५।१५च् क्वैकं चक्रं वाम् आसीत् क्व देष्ट्राय तस्थथुः ॥  
र्व्_१०,०८५।१६अ द्वे ते चक्रे सूर्ये ब्रह्माण ऋतुथा विदुः ।  
र्व्_१०,०८५।१६च् अथैकं चक्रं यद् गुहा तद् अद्धातय इद् विदुः ॥  
र्व्_१०,०८५।१७अ सूर्यायै देवेभ्यो मित्राय वरुणाय च ।  
र्व्_१०,०८५।१७च् ये भूतस्य प्रचेतस इदं तेभ्यो ऽकरं नमः ॥  
र्व्_१०,०८५।१८अ पूर्वापरं चरतो माययैतौ शिशू क्रीऌअन्तौ परि यातो अध्वरम् ।  
र्व्_१०,०८५।१८च् विश्वान्य् अन्यो भुवनाभिचष्ट ऋतूंर् अन्यो विदधज् जायते पुनः ॥  
र्व्_१०,०८५।१९अ नवो-नवो भवति जायमानो ऽह्नां केतुर् उषसाम् एत्य् अग्रम् ।  
र्व्_१०,०८५।१९च् भागं देवेभ्यो वि दधात्य् आयन् प्र चन्द्रमास् तिरते दीर्घम् आयुः ॥  
र्व्_१०,०८५।२०अ सुकिंशुकं शल्मलिं विश्वरूपं हिरण्यवर्णं सुवृतं सुचक्रम् ।  
र्व्_१०,०८५।२०च् आ रोह सूर्ये अमृतस्य लोकं स्योनम् पत्ये वहतुं कृणुष्व ॥  
र्व्_१०,०८५।२१अ उद् ईर्ष्वातः पतिवती ह्य् एषा विश्वावसुं नमसा गीर्भिर् ईऌए ।  
र्व्_१०,०८५।२१च् अन्याम् इच्छ पितृषदं व्यक्तां स ते भागो जनुषा तस्य विद्धि ॥  
र्व्_१०,०८५।२२अ उद् ईर्ष्वातो विश्वावसो नमसेऌआ महे त्वा ।  
र्व्_१०,०८५।२२च् अन्याम् इच्छ प्रफर्व्यं सं जायाम् पत्या सृज ॥  
र्व्_१०,०८५।२३अ अनृक्षरा ऋजवः सन्तु पन्था येभिः सखायो यन्ति नो वरेयम् ।  
र्व्_१०,०८५।२३च् सम् अर्यमा सम् भगो नो निनीयात् सं जास्पत्यं सुयमम् अस्तु देवाः ॥  
र्व्_१०,०८५।२४अ प्र त्वा मुञ्चामि वरुणस्य पाशाद् येन त्वाबध्नात् सविता सुशेवः ।  
र्व्_१०,०८५।२४च् ऋतस्य योनौ सुकृतस्य लोके ऽरिष्टां त्वा सह पत्या दधामि ॥  
र्व्_१०,०८५।२५अ प्रेतो मुञ्चामि नामुतः सुबद्धाम् अमुतस् करम् ।  
र्व्_१०,०८५।२५च् यथेयम् इन्द्र मीढ्वः सुपुत्रा सुभगासति ॥  
र्व्_१०,०८५।२६अ पूषा त्वेतो नयतु हस्तगृह्याश्विना त्वा प्र वहतां रथेन ।  
र्व्_१०,०८५।२६च् गृहान् गच्छ गृहपत्नी यथासो वशिनी त्वं विदथम् आ वदासि ॥  
र्व्_१०,०८५।२७अ इह प्रियम् प्रजया ते सम् ऋध्यताम् अस्मिन् गृहे गार्हपत्याय जागृहि ।  
र्व्_१०,०८५।२७च् एना पत्या तन्वं सं सृजस्वाधा जिव्री विदथम् आ वदाथः ॥  
र्व्_१०,०८५।२८अ नीललोहितम् भवति कृत्यासक्तिर् व्य् अज्यते ।  
र्व्_१०,०८५।२८च् एधन्ते अस्या ज्ञातयः पतिर् बन्धेषु बध्यते ॥  
र्व्_१०,०८५।२९अ परा देहि शामुल्यम् ब्रह्मभ्यो वि भजा वसु ।  
र्व्_१०,०८५।२९च् कृत्यैषा पद्वती भूत्व्य् आ जाया विशते पतिम् ॥  
र्व्_१०,०८५।३०अ अश्रीरा तनूर् भवति रुशती पापयामुया ।  
र्व्_१०,०८५।३०च् पतिर् यद् वध्वो वाससा स्वम् अङ्गम् अभिधित्सते ॥  
र्व्_१०,०८५।३१अ ये वध्वश् चन्द्रं वहतुं यक्ष्मा यन्ति जनाद् अनु ।  
र्व्_१०,०८५।३१च् पुनस् तान् यज्ञिया देवा नयन्तु यत आगताः ॥  
र्व्_१०,०८५।३२अ मा विदन् परिपन्थिनो य आसीदन्ति दम्पती ।  
र्व्_१०,०८५।३२च् सुगेभिर् दुर्गम् अतीताम् अप द्रान्त्व् अरातयः ॥  
र्व्_१०,०८५।३३अ सुमङ्गलीर् इयं वधूर् इमां समेत पश्यत ।  
र्व्_१०,०८५।३३च् सौभाग्यम् अस्यै दत्त्वायाथास्तं वि परेतन ॥  
र्व्_१०,०८५।३४अ तृष्टम् एतत् कटुकम् एतद् अपाष्ठवद् विषवन् नैतद् अत्तवे ।  
र्व्_१०,०८५।३४च् सूर्यां यो ब्रह्मा विद्यात् स इद् वाधूयम् अर्हति ॥  
र्व्_१०,०८५।३५अ आशसनं विशसनम् अथो अधिविकर्तनम् ।  
र्व्_१०,०८५।३५च् सूर्यायाः पश्य रूपाणि तानि ब्रह्मा तु शुन्धति ॥  
र्व्_१०,०८५।३६अ गृभ्णामि ते सौभगत्वाय हस्तम् मया पत्या जरदष्टिर् यथासः ।  
र्व्_१०,०८५।३६च् भगो अर्यमा सविता पुरन्धिर् मह्यं त्वादुर् गार्हपत्याय देवाः ॥  
र्व्_१०,०८५।३७अ ताम् पूषञ् छिवतमाम् एरयस्व यस्याम् बीजम् मनुष्या वपन्ति ।  
र्व्_१०,०८५।३७च् या न ऊरू उशती विश्रयाते यस्याम् उशन्तः प्रहराम शेपम् ॥  
र्व्_१०,०८५।३८अ तुभ्यम् अग्रे पर्य् अवहन् सूर्यां वहतुना सह ।  
र्व्_१०,०८५।३८च् पुनः पतिभ्यो जायां दा अग्ने प्रजया सह ॥  
र्व्_१०,०८५।३९अ पुनः पत्नीम् अग्निर् अदाद् आयुषा सह वर्चसा ।  
र्व्_१०,०८५।३९च् दीर्घायुर् अस्या यः पतिर् जीवाति शरदः शतम् ॥  
र्व्_१०,०८५।४०अ सोमः प्रथमो विविदे गन्धर्वो विविद उत्तरः ।  
र्व्_१०,०८५।४०च् तृतीयो अग्निष् टे पतिस् तुरीयस् ते मनुष्यजाः ॥  
र्व्_१०,०८५।४१अ सोमो ददद् गन्धर्वाय गन्धर्वो ददद् अग्नये ।  
र्व्_१०,०८५।४१च् रयिं च पुत्रांश् चादाद् अग्निर् मह्यम् अथो इमाम् ॥  
र्व्_१०,०८५।४२अ इहैव स्तम् मा वि यौष्टं विश्वम् आयुर् व्य् अश्नुतम् ।  
र्व्_१०,०८५।४२च् क्रीऌअन्तौ पुत्रैर् नप्तृभिर् मोदमानौ स्वे गृहे ॥  
र्व्_१०,०८५।४३अ आ नः प्रजां जनयतु प्रजापतिर् आजरसाय सम् अनक्त्व् अर्यमा ।  
र्व्_१०,०८५।४३च् अदुर्मङ्गलीः पतिलोकम् आ विश शं नो भव द्विपदे शं चतुष्पदे ॥  
र्व्_१०,०८५।४४अ अघोरचक्षुर् अपतिघ्न्य् एधि शिवा पशुभ्यः सुमनाः सुवर्चाः ।  
र्व्_१०,०८५।४४च् वीरसूर् देवकामा स्योना शं नो भव द्विपदे शं चतुष्पदे ॥  
र्व्_१०,०८५।४५अ इमां त्वम् इन्द्र मीढ्वः सुपुत्रां सुभगां कृणु ।  
र्व्_१०,०८५।४५च् दशास्याम् पुत्रान् आ धेहि पतिम् एकादशं कृधि ॥  
र्व्_१०,०८५।४६अ सम्राज्ञी श्वशुरे भव सम्राज्ञी श्वश्र्वाम् भव ।  
र्व्_१०,०८५।४६च् ननान्दरि सम्राज्ञी भव सम्राज्ञी अधि देवृषु ॥  
र्व्_१०,०८५।४७अ सम् अञ्जन्तु विश्वे देवाः सम् आपो हृदयानि नौ ।  
र्व्_१०,०८५।४७च् सम् मातरिश्वा सं धाता सम् उ देष्ट्री दधातु नौ ॥  
  
र्व्_१०,०८६।०१अ वि हि सोतोर् असृक्षत नेन्द्रं देवम् अमंसत ।  
र्व्_१०,०८६।०१च् यत्रामदद् वृषाकपिर् अर्यः पुष्टेषु मत्सखा विश्वस्माद् इन्द्र उत्तरः ॥  
र्व्_१०,०८६।०२अ परा हीन्द्र धावसि वृषाकपेर् अति व्यथिः ।  
र्व्_१०,०८६।०२च् नो अह प्र विन्दस्य् अन्यत्र सोमपीतये विश्वस्माद् इन्द्र उत्तरः ॥  
र्व्_१०,०८६।०३अ किम् अयं त्वां वृषाकपिश् चकार हरितो मृगः ।  
र्व्_१०,०८६।०३च् यस्मा इरस्यसीद् उ न्व् अर्यो वा पुष्टिमद् वसु विश्वस्माद् इन्द्र उत्तरः ॥  
र्व्_१०,०८६।०४अ यम् इमं त्वं वृषाकपिम् प्रियम् इन्द्राभिरक्षसि ।  
र्व्_१०,०८६।०४च् श्वा न्व् अस्य जम्भिषद् अपि कर्णे वराहयुर् विश्वस्माद् इन्द्र उत्तरः ॥  
र्व्_१०,०८६।०५अ प्रिया तष्टानि मे कपिर् व्यक्ता व्य् अदूदुषत् ।  
र्व्_१०,०८६।०५च् शिरो न्व् अस्य राविषं न सुगं दुष्कृते भुवं विश्वस्माद् इन्द्र उत्तरः ॥  
र्व्_१०,०८६।०६अ न मत् स्त्री सुभसत्तरा न सुयाशुतरा भुवत् ।  
र्व्_१०,०८६।०६च् न मत् प्रतिच्यवीयसी न सक्थ्य् उद्यमीयसी विश्वस्माद् इन्द्र उत्तरः ॥  
र्व्_१०,०८६।०७अ उवे अम्ब सुलाभिके यथेवाङ्ग भविष्यति ।  
र्व्_१०,०८६।०७च् भसन् मे अम्ब सक्थि मे शिरो मे वीव हृष्यति विश्वस्माद् इन्द्र उत्तरः ॥  
र्व्_१०,०८६।०८अ किं सुबाहो स्वङ्गुरे पृथुष्टो पृथुजाघने ।  
र्व्_१०,०८६।०८च् किं शूरपत्नि नस् त्वम् अभ्य् अमीषि वृषाकपिं विश्वस्माद् इन्द्र उत्तरः ॥  
र्व्_१०,०८६।०९अ अवीराम् इव माम् अयं शरारुर् अभि मन्यते ।  
र्व्_१०,०८६।०९च् उताहम् अस्मि वीरिणीन्द्रपत्नी मरुत्सखा विश्वस्माद् इन्द्र उत्तरः ॥  
र्व्_१०,०८६।१०अ संहोत्रं स्म पुरा नारी समनं वाव गच्छति ।  
र्व्_१०,०८६।१०च् वेधा ऋतस्य वीरिणीन्द्रपत्नी महीयते विश्वस्माद् इन्द्र उत्तरः ॥  
र्व्_१०,०८६।११अ इन्द्राणीम् आसु नारिषु सुभगाम् अहम् अश्रवम् ।  
र्व्_१०,०८६।११च् नह्य् अस्या अपरं चन जरसा मरते पतिर् विश्वस्माद् इन्द्र उत्तरः ॥  
र्व्_१०,०८६।१२अ नाहम् इन्द्राणि रारण सख्युर् वृषाकपेर् ऋते ।  
र्व्_१०,०८६।१२च् यस्येदम् अप्यं हविः प्रियं देवेषु गच्छति विश्वस्माद् इन्द्र उत्तरः ॥  
र्व्_१०,०८६।१३अ वृषाकपायि रेवति सुपुत्र आद् उ सुस्नुषे ।  
र्व्_१०,०८६।१३च् घसत् त इन्द्र उक्षणः प्रियं काचित्करं हविर् विश्वस्माद् इन्द्र उत्तरः ॥  
र्व्_१०,०८६।१४अ उक्ष्णो हि मे पञ्चदश साकम् पचन्ति विंशतिम् ।  
र्व्_१०,०८६।१४च् उताहम् अद्मि पीव इद् उभा कुक्षी पृणन्ति मे विश्वस्माद् इन्द्र उत्तरः ॥  
र्व्_१०,०८६।१५अ वृषभो न तिग्मशृङ्गो ऽन्तर् यूथेषु रोरुवत् ।  
र्व्_१०,०८६।१५च् मन्थस् त इन्द्र शं हृदे यं ते सुनोति भावयुर् विश्वस्माद् इन्द्र उत्तरः ॥  
र्व्_१०,०८६।१६अ न सेशे यस्य रम्बते ऽन्तरा सक्थ्या कपृत् ।  
र्व्_१०,०८६।१६च् सेद् ईशे यस्य रोमशं निषेदुषो विजृम्भते विश्वस्माद् इन्द्र उत्तरः ॥  
र्व्_१०,०८६।१७अ न सेशे यस्य रोमशं निषेदुषो विजृम्भते ।  
र्व्_१०,०८६।१७च् सेद् ईशे यस्य रम्बते ऽन्तरा सक्थ्या कपृद् विश्वस्माद् इन्द्र उत्तरः ॥  
र्व्_१०,०८६।१८अ अयम् इन्द्र वृषाकपिः परस्वन्तं हतं विदत् ।  
र्व्_१०,०८६।१८च् असिं सूनां नवं चरुम् आद् एधस्यान आचितं विश्वस्माद् इन्द्र उत्तरः ॥  
र्व्_१०,०८६।१९अ अयम् एमि विचाकशद् विचिन्वन् दासम् आर्यम् ।  
र्व्_१०,०८६।१९च् पिबामि पाकसुत्वनो ऽभि धीरम् अचाकशं विश्वस्माद् इन्द्र उत्तरः ॥  
र्व्_१०,०८६।२०अ धन्व च यत् कृन्तत्रं च कति स्वित् ता वि योजना ।  
र्व्_१०,०८६।२०च् नेदीयसो वृषाकपे ऽस्तम् एहि गृहां उप विश्वस्माद् इन्द्र उत्तरः ॥  
र्व्_१०,०८६।२१अ पुनर् एहि वृषाकपे सुविता कल्पयावहै ।  
र्व्_१०,०८६।२१च् य एष स्वप्ननंशनो ऽस्तम् एषि पथा पुनर् विश्वस्माद् इन्द्र उत्तरः ॥  
र्व्_१०,०८६।२२अ यद् उदञ्चो वृषाकपे गृहम् इन्द्राजगन्तन ।  
र्व्_१०,०८६।२२च् क्व स्य पुल्वघो मृगः कम् अगञ् जनयोपनो विश्वस्माद् इन्द्र उत्तरः ॥  
र्व्_१०,०८६।२३अ पर्शुर् ह नाम मानवी साकं ससूव विंशतिम् ।  
र्व्_१०,०८६।२३च् भद्रम् भल त्यस्या अभूद् यस्या उदरम् आमयद् विश्वस्माद् इन्द्र उत्तरः ॥  
  
र्व्_१०,०८७।०१अ रक्षोहणं वाजिनम् आ जिघर्मि मित्रम् प्रथिष्ठम् उप यामि शर्म ।  
र्व्_१०,०८७।०१च् शिशानो अग्निः क्रतुभिः समिद्धः स नो दिवा स रिषः पातु नक्तम् ॥  
र्व्_१०,०८७।०२अ अयोदंष्ट्रो अर्चिषा यातुधानान् उप स्पृश जातवेदः समिद्धः ।  
र्व्_१०,०८७।०२च् आ जिह्वया मूरदेवान् रभस्व क्रव्यादो वृक्त्व्य् अपि धत्स्वासन् ॥  
र्व्_१०,०८७।०३अ उभोभयाविन्न् उप धेहि दंष्ट्रा हिंस्रः शिशानो ऽवरम् परं च ।  
र्व्_१०,०८७।०३च् उतान्तरिक्षे परि याहि राजञ् जम्भैः सं धेह्य् अभि यातुधानान् ॥  
र्व्_१०,०८७।०४अ यज्ञैर् इषूः सन्नममानो अग्ने वाचा शल्यां अशनिभिर् दिहानः ।  
र्व्_१०,०८७।०४च् ताभिर् विध्य हृदये यातुधानान् प्रतीचो बाहून् प्रति भङ्ध्य् एषाम् ॥  
र्व्_१०,०८७।०५अ अग्ने त्वचं यातुधानस्य भिन्धि हिंस्राशनिर् हरसा हन्त्व् एनम् ।  
र्व्_१०,०८७।०५च् प्र पर्वाणि जातवेदः शृणीहि क्रव्यात् क्रविष्णुर् वि चिनोतु वृक्णम् ॥  
र्व्_१०,०८७।०६अ यत्रेदानीम् पश्यसि जातवेदस् तिष्ठन्तम् अग्न उत वा चरन्तम् ।  
र्व्_१०,०८७।०६च् यद् वान्तरिक्षे पथिभिः पतन्तं तम् अस्ता विध्य शर्वा शिशानः ॥  
र्व्_१०,०८७।०७अ उतालब्धं स्पृणुहि जातवेद आलेभानाद् ऋष्टिभिर् यातुधानात् ।  
र्व्_१०,०८७।०७च् अग्ने पूर्वो नि जहि शोशुचान आमादः क्ष्विङ्कास् तम् अदन्त्व् एनीः ॥  
र्व्_१०,०८७।०८अ इह प्र ब्रूहि यतमः सो अग्ने यो यातुधानो य इदं कृणोति ।  
र्व्_१०,०८७।०८च् तम् आ रभस्व समिधा यविष्ठ नृचक्षसश् चक्षुषे रन्धयैनम् ॥  
र्व्_१०,०८७।०९अ तीक्ष्णेनाग्ने चक्षुषा रक्ष यज्ञम् प्राञ्चं वसुभ्यः प्र णय प्रचेतः ।  
र्व्_१०,०८७।०९च् हिंस्रं रक्षांस्य् अभि शोशुचानम् मा त्वा दभन् यातुधाना नृचक्षः ॥  
र्व्_१०,०८७।१०अ नृचक्षा रक्षः परि पश्य विक्षु तस्य त्रीणि प्रति शृणीह्य् अग्रा ।  
र्व्_१०,०८७।१०च् तस्याग्ने पृष्टीर् हरसा शृणीहि त्रेधा मूलं यातुधानस्य वृश्च ॥  
र्व्_१०,०८७।११अ त्रिर् यातुधानः प्रसितिं त एत्व् ऋतं यो अग्ने अनृतेन हन्ति ।  
र्व्_१०,०८७।११च् तम् अर्चिषा स्फूर्जयञ् जातवेदः समक्षम् एनं गृणते नि वृङ्धि ॥  
र्व्_१०,०८७।१२अ तद् अग्ने चक्षुः प्रति धेहि रेभे शफारुजं येन पश्यसि यातुधानम् ।  
र्व्_१०,०८७।१२च् अथर्ववज् ज्योतिषा दैव्येन सत्यं धूर्वन्तम् अचितं न्य् ओष ॥  
र्व्_१०,०८७।१३अ यद् अग्ने अद्य मिथुना शपातो यद् वाचस् तृष्टं जनयन्त रेभाः ।  
र्व्_१०,०८७।१३च् मन्योर् मनसः शरव्या जायते या तया विध्य हृदये यातुधानान् ॥  
र्व्_१०,०८७।१४अ परा शृणीहि तपसा यातुधानान् पराग्ने रक्षो हरसा शृणीहि ।  
र्व्_१०,०८७।१४च् परार्चिषा मूरदेवाञ् छृणीहि परासुतृपो अभि शोशुचानः ॥  
र्व्_१०,०८७।१५अ पराद्य देवा वृजिनं शृणन्तु प्रत्यग् एनं शपथा यन्तु तृष्टाः ।  
र्व्_१०,०८७।१५च् वाचास्तेनं शरव ऋच्छन्तु मर्मन् विश्वस्यैतु प्रसितिं यातुधानः ॥  
र्व्_१०,०८७।१६अ यः पौरुषेयेण क्रविषा समङ्क्ते यो अश्व्येन पशुना यातुधानः ।  
र्व्_१०,०८७।१६च् यो अघ्न्याया भरति क्षीरम् अग्ने तेषां शीर्षाणि हरसापि वृश्च ॥  
र्व्_१०,०८७।१७अ संवत्सरीणम् पय उस्रियायास् तस्य माशीद् यातुधानो नृचक्षः ।  
र्व्_१०,०८७।१७च् पीयूषम् अग्ने यतमस् तितृप्सात् तम् प्रत्यञ्चम् अर्चिषा विध्य मर्मन् ॥  
र्व्_१०,०८७।१८अ विषं गवां यातुधानाः पिबन्त्व् आ वृश्च्यन्ताम् अदितये दुरेवाः ।  
र्व्_१०,०८७।१८च् परैनान् देवः सविता ददातु परा भागम् ओषधीनां जयन्ताम् ॥  
र्व्_१०,०८७।१९अ सनाद् अग्ने मृणसि यातुधानान् न त्वा रक्षांसि पृतनासु जिग्युः ।  
र्व्_१०,०८७।१९च् अनु दह सहमूरान् क्रव्यादो मा ते हेत्या मुक्षत दैव्यायाः ॥  
र्व्_१०,०८७।२०अ त्वं नो अग्ने अधराद् उदक्तात् त्वम् पश्चाद् उत रक्षा पुरस्तात् ।  
र्व्_१०,०८७।२०च् प्रति ते ते अजरासस् तपिष्ठा अघशंसं शोशुचतो दहन्तु ॥  
र्व्_१०,०८७।२१अ पश्चात् पुरस्ताद् अधराद् उदक्तात् कविः काव्येन परि पाहि राजन् ।  
र्व्_१०,०८७।२१च् सखे सखायम् अजरो जरिम्णे ऽग्ने मर्तां अमर्त्यस् त्वं नः ॥  
र्व्_१०,०८७।२२अ परि त्वाग्ने पुरं वयं विप्रं सहस्य धीमहि ।  
र्व्_१०,०८७।२२च् धृषद्वर्णं दिवे-दिवे हन्तारम् भङ्गुरावताम् ॥  
र्व्_१०,०८७।२३अ विषेण भङ्गुरावतः प्रति ष्म रक्षसो दह ।  
र्व्_१०,०८७।२३च् अग्ने तिग्मेन शोचिषा तपुरग्राभिर् ऋष्टिभिः ॥  
र्व्_१०,०८७।२४अ प्रत्य् अग्ने मिथुना दह यातुधाना किमीदिना ।  
र्व्_१०,०८७।२४च् सं त्वा शिशामि जागृह्य् अदब्धं विप्र मन्मभिः ॥  
र्व्_१०,०८७।२५अ प्रत्य् अग्ने हरसा हरः शृणीहि विश्वतः प्रति ।  
र्व्_१०,०८७।२५च् यातुधानस्य रक्षसो बलं वि रुज वीर्यम् ॥  
  
र्व्_१०,०८८।०१अ हविष् पान्तम् अजरं स्वर्विदि दिविस्पृश्य् आहुतं जुष्टम् अग्नौ ।  
र्व्_१०,०८८।०१च् तस्य भर्मणे भुवनाय देवा धर्मणे कं स्वधया पप्रथन्त ॥  
र्व्_१०,०८८।०२अ गीर्णम् भुवनं तमसापगूऌहम् आविः स्वर् अभवज् जाते अग्नौ ।  
र्व्_१०,०८८।०२च् तस्य देवाः पृथिवी द्यौर् उतापो ऽरणयन्न् ओषधीः सख्ये अस्य ॥  
र्व्_१०,०८८।०३अ देवेभिर् न्व् इषितो यज्ञियेभिर् अग्निं स्तोषाण्य् अजरम् बृहन्तम् ।  
र्व्_१०,०८८।०३च् यो भानुना पृथिवीं द्याम् उतेमाम् आततान रोदसी अन्तरिक्षम् ॥  
र्व्_१०,०८८।०४अ यो होतासीत् प्रथमो देवजुष्टो यं समाञ्जन्न् आज्येना वृणानाः ।  
र्व्_१०,०८८।०४च् स पतत्रीत्वरं स्था जगद् यच् छ्वात्रम् अग्निर् अकृणोज् जातवेदाः ॥  
र्व्_१०,०८८।०५अ यज् जातवेदो भुवनस्य मूर्धन्न् अतिष्ठो अग्ने सह रोचनेन ।  
र्व्_१०,०८८।०५च् तं त्वाहेम मतिभिर् गीर्भिर् उक्थैः स यज्ञियो अभवो रोदसिप्राः ॥  
र्व्_१०,०८८।०६अ मूर्धा भुवो भवति नक्तम् अग्निस् ततः सूर्यो जायते प्रातर् उद्यन् ।  
र्व्_१०,०८८।०६च् मायाम् ऊ तु यज्ञियानाम् एताम् अपो यत् तूर्णिश् चरति प्रजानन् ॥  
र्व्_१०,०८८।०७अ दृशेन्यो यो महिना समिद्धो ऽरोचत दिवियोनिर् विभावा ।  
र्व्_१०,०८८।०७च् तस्मिन्न् अग्नौ सूक्तवाकेन देवा हविर् विश्व आजुहवुस् तनूपाः ॥  
र्व्_१०,०८८।०८अ सूक्तवाकम् प्रथमम् आद् इद् अग्निम् आद् इद् धविर् अजनयन्त देवाः ।  
र्व्_१०,०८८।०८च् स एषां यज्ञो अभवत् तनूपास् तं द्यौर् वेद तम् पृथिवी तम् आपः ॥  
र्व्_१०,०८८।०९अ यं देवासो ऽजनयन्ताग्निं यस्मिन्न् आजुहवुर् भुवनानि विश्वा ।  
र्व्_१०,०८८।०९च् सो अर्चिषा पृथिवीं द्याम् उतेमाम् ऋजूयमानो अतपन् महित्वा ॥  
र्व्_१०,०८८।१०अ स्तोमेन हि दिवि देवासो अग्निम् अजीजनञ् छक्तिभी रोदसिप्राम् ।  
र्व्_१०,०८८।१०च् तम् ऊ अकृण्वन् त्रेधा भुवे कं स ओषधीः पचति विश्वरूपाः ॥  
र्व्_१०,०८८।११अ यदेद् एनम् अदधुर् यज्ञियासो दिवि देवाः सूर्यम् आदितेयम् ।  
र्व्_१०,०८८।११च् यदा चरिष्णू मिथुनाव् अभूताम् आद् इत् प्रापश्यन् भुवनानि विश्वा ॥  
र्व्_१०,०८८।१२अ विश्वस्मा अग्निम् भुवनाय देवा वैश्वानरं केतुम् अह्नाम् अकृण्वन् ।  
र्व्_१०,०८८।१२च् आ यस् ततानोषसो विभातीर् अपो ऊर्णोति तमो अर्चिषा यन् ॥  
र्व्_१०,०८८।१३अ वैश्वानरं कवयो यज्ञियासो ऽग्निं देवा अजनयन्न् अजुर्यम् ।  
र्व्_१०,०८८।१३च् नक्षत्रम् प्रत्नम् अमिनच् चरिष्णु यक्षस्याध्यक्षं तविषम् बृहन्तम् ॥  
र्व्_१०,०८८।१४अ वैश्वानरं विश्वहा दीदिवांसम् मन्त्रैर् अग्निं कविम् अच्छा वदामः ।  
र्व्_१०,०८८।१४च् यो महिम्ना परिबभूवोर्वी उतावस्ताद् उत देवः परस्तात् ॥  
र्व्_१०,०८८।१५अ द्वे स्रुती अशृणवम् पितॄणाम् अहं देवानाम् उत मर्त्यानाम् ।  
र्व्_१०,०८८।१५च् ताभ्याम् इदं विश्वम् एजत् सम् एति यद् अन्तरा पितरम् मातरं च ॥  
र्व्_१०,०८८।१६अ द्वे समीची बिभृतश् चरन्तं शीर्षतो जातम् मनसा विमृष्टम् ।  
र्व्_१०,०८८।१६च् स प्रत्यङ् विश्वा भुवनानि तस्थाव् अप्रयुच्छन् तरणिर् भ्राजमानः ॥  
र्व्_१०,०८८।१७अ यत्रा वदेते अवरः परश् च यज्ञन्योः कतरो नौ वि वेद ।  
र्व्_१०,०८८।१७च् आ शेकुर् इत् सधमादं सखायो नक्षन्त यज्ञं क इदं वि वोचत् ॥  
र्व्_१०,०८८।१८अ कत्य् अग्नयः कति सूर्यासः कत्य् उषासः कत्य् उ स्विद् आपः ।  
र्व्_१०,०८८।१८च् नोपस्पिजं वः पितरो वदामि पृच्छामि वः कवयो विद्मने कम् ॥  
र्व्_१०,०८८।१९अ यावन्मात्रम् उषसो न प्रतीकं सुपर्ण्यो वसते मातरिश्वः ।  
र्व्_१०,०८८।१९च् तावद् दधात्य् उप यज्ञम् आयन् ब्राह्मणो होतुर् अवरो निषीदन् ॥  
  
र्व्_१०,०८९।०१अ इन्द्रं स्तवा नृतमं यस्य मह्ना विबबाधे रोचना वि ज्मो अन्तान् ।  
र्व्_१०,०८९।०१च् आ यः पप्रौ चर्षणीधृद् वरोभिः प्र सिन्धुभ्यो रिरिचानो महित्वा ॥  
र्व्_१०,०८९।०२अ स सूर्यः पर्य् उरू वरांस्य् एन्द्रो ववृत्याद् रथ्येव चक्रा ।  
र्व्_१०,०८९।०२च् अतिष्ठन्तम् अपस्यं न सर्गं कृष्णा तमांसि त्विष्या जघान ॥  
र्व्_१०,०८९।०३अ समानम् अस्मा अनपावृद् अर्च क्ष्मया दिवो असमम् ब्रह्म नव्यम् ।  
र्व्_१०,०८९।०३च् वि यः पृष्ठेव जनिमान्य् अर्य इन्द्रश् चिकाय न सखायम् ईषे ॥  
र्व्_१०,०८९।०४अ इन्द्राय गिरो अनिशितसर्गा अपः प्रेरयं सगरस्य बुध्नात् ।  
र्व्_१०,०८९।०४च् यो अक्षेणेव चक्रिया शचीभिर् विष्वक् तस्तम्भ पृथिवीम् उत द्याम् ॥  
र्व्_१०,०८९।०५अ आपान्तमन्युस् तृपलप्रभर्मा धुनिः शिमीवाञ् छरुमां ऋजीषी ।  
र्व्_१०,०८९।०५च् सोमो विश्वान्य् अतसा वनानि नार्वाग् इन्द्रम् प्रतिमानानि देभुः ॥  
र्व्_१०,०८९।०६अ न यस्य द्यावापृथिवी न धन्व नान्तरिक्षं नाद्रयः सोमो अक्षाः ।  
र्व्_१०,०८९।०६च् यद् अस्य मन्युर् अधिनीयमानः शृणाति वीऌउ रुजति स्थिराणि ॥  
र्व्_१०,०८९।०७अ जघान वृत्रं स्वधितिर् वनेव रुरोज पुरो अरदन् न सिन्धून् ।  
र्व्_१०,०८९।०७च् बिभेद गिरिं नवम् इन् न कुम्भम् आ गा इन्द्रो अकृणुत स्वयुग्भिः ॥  
र्व्_१०,०८९।०८अ त्वं ह त्यद् ऋणया इन्द्र धीरो ऽसिर् न पर्व वृजिना शृणासि ।  
र्व्_१०,०८९।०८च् प्र ये मित्रस्य वरुणस्य धाम युजं न जना मिनन्ति मित्रम् ॥  
र्व्_१०,०८९।०९अ प्र ये मित्रम् प्रार्यमणं दुरेवाः प्र सङ्गिरः प्र वरुणम् मिनन्ति ।  
र्व्_१०,०८९।०९च् न्य् अमित्रेषु वधम् इन्द्र तुम्रं वृषन् वृषाणम् अरुषं शिशीहि ॥  
र्व्_१०,०८९।१०अ इन्द्रो दिव इन्द्र ईशे पृथिव्या इन्द्रो अपाम् इन्द्र इत् पर्वतानाम् ।  
र्व्_१०,०८९।१०च् इन्द्रो वृधाम् इन्द्र इन् मेधिराणाम् इन्द्रः क्षेमे योगे हव्य इन्द्रः ॥  
र्व्_१०,०८९।११अ प्राक्तुभ्य इन्द्रः प्र वृधो अहभ्यः प्रान्तरिक्षात् प्र समुद्रस्य धासेः ।  
र्व्_१०,०८९।११च् प्र वातस्य प्रथसः प्र ज्मो अन्तात् प्र सिन्धुभ्यो रिरिचे प्र क्षितिभ्यः ॥  
र्व्_१०,०८९।१२अ प्र शोशुचत्या उषसो न केतुर् असिन्वा ते वर्तताम् इन्द्र हेतिः ।  
र्व्_१०,०८९।१२च् अश्मेव विध्य दिव आ सृजानस् तपिष्ठेन हेषसा द्रोघमित्रान् ॥  
र्व्_१०,०८९।१३अ अन्व् अह मासा अन्व् इद् वनान्य् अन्व् ओषधीर् अनु पर्वतासः ।  
र्व्_१०,०८९।१३च् अन्व् इन्द्रं रोदसी वावशाने अन्व् आपो अजिहत जायमानम् ॥  
र्व्_१०,०८९।१४अ कर्हि स्वित् सा त इन्द्र चेत्यासद् अघस्य यद् भिनदो रक्ष एषत् ।  
र्व्_१०,०८९।१४च् मित्रक्रुवो यच् छसने न गावः पृथिव्या आपृग् अमुया शयन्ते ॥  
र्व्_१०,०८९।१५अ शत्रूयन्तो अभि ये नस् ततस्रे महि व्राधन्त ओगणास इन्द्र ।  
र्व्_१०,०८९।१५च् अन्धेनामित्रास् तमसा सचन्तां सुज्योतिषो अक्तवस् तां अभि ष्युः ॥  
र्व्_१०,०८९।१६अ पुरूणि हि त्वा सवना जनानाम् ब्रह्माणि मन्दन् गृणताम् ऋषीणाम् ।  
र्व्_१०,०८९।१६च् इमाम् आघोषन्न् अवसा सहूतिं तिरो विश्वां अर्चतो याह्य् अर्वाङ् ॥  
र्व्_१०,०८९।१७अ एवा ते वयम् इन्द्र भुञ्जतीनां विद्याम सुमतीनां नवानाम् ।  
र्व्_१०,०८९।१७च् विद्याम वस्तोर् अवसा गृणन्तो विश्वामित्रा उत त इन्द्र नूनम् ॥  
र्व्_१०,०८९।१८अ शुनं हुवेम मघवानम् इन्द्रम् अस्मिन् भरे नृतमं वाजसातौ ।  
र्व्_१०,०८९।१८च् शृण्वन्तम् उग्रम् ऊतये समत्सु घ्नन्तं वृत्राणि सञ्जितं धनानाम् ॥  
  
र्व्_१०,०९०।०१अ सहस्रशीर्षा पुरुषः सहस्राक्षः सहस्रपात् ।  
र्व्_१०,०९०।०१च् स भूमिं विश्वतो वृत्वात्य् अतिष्ठद् दशाङ्गुलम् ॥  
र्व्_१०,०९०।०२अ पुरुष एवेदं सर्वं यद् भूतं यच् च भव्यम् ।  
र्व्_१०,०९०।०२च् उतामृतत्वस्येशानो यद् अन्नेनातिरोहति ॥  
र्व्_१०,०९०।०३अ एतावान् अस्य महिमातो ज्यायांश् च पूरुषः ।  
र्व्_१०,०९०।०३च् पादो ऽस्य विश्वा भूतानि त्रिपाद् अस्यामृतं दिवि ॥  
र्व्_१०,०९०।०४अ त्रिपाद् ऊर्ध्व उद् ऐत् पुरुषः पादो ऽस्येहाभवत् पुनः ।  
र्व्_१०,०९०।०४च् ततो विष्वङ् व्य् अक्रामत् साशनानशने अभि ॥  
र्व्_१०,०९०।०५अ तस्माद् विराऌ अजायत विराजो अधि पूरुषः ।  
र्व्_१०,०९०।०५च् स जातो अत्य् अरिच्यत पश्चाद् भूमिम् अथो पुरः ॥  
र्व्_१०,०९०।०६अ यत् पुरुषेण हविषा देवा यज्ञम् अतन्वत ।  
र्व्_१०,०९०।०६च् वसन्तो अस्यासीद् आज्यं ग्रीष्म इध्मः शरद् धविः ॥  
र्व्_१०,०९०।०७अ तं यज्ञम् बर्हिषि प्रौक्षन् पुरुषं जातम् अग्रतः ।  
र्व्_१०,०९०।०७च् तेन देवा अयजन्त साध्या ऋषयश् च ये ॥  
र्व्_१०,०९०।०८अ तस्माद् यज्ञात् सर्वहुतः सम्भृतम् पृषदाज्यम् ।  
र्व्_१०,०९०।०८च् पशून् तांश् चक्रे वायव्यान् आरण्यान् ग्राम्याश् च ये ॥  
र्व्_१०,०९०।०९अ तस्माद् यज्ञात् सर्वहुत ऋचः सामानि जज्ञिरे ।  
र्व्_१०,०९०।०९च् छन्दांसि जज्ञिरे तस्माद् यजुस् तस्माद् अजायत ॥  
र्व्_१०,०९०।१०अ तस्माद् अश्वा अजायन्त ये के चोभयादतः ।  
र्व्_१०,०९०।१०च् गावो ह जज्ञिरे तस्मात् तस्माज् जाता अजावयः ॥  
र्व्_१०,०९०।११अ यत् पुरुषं व्य् अदधुः कतिधा व्य् अकल्पयन् ।  
र्व्_१०,०९०।११च् मुखं किम् अस्य कौ बाहू का ऊरू पादा उच्येते ॥  
र्व्_१०,०९०।१२अ ब्राह्मणो ऽस्य मुखम् आसीद् बाहू राजन्यः कृतः ।  
र्व्_१०,०९०।१२च् ऊरू तद् अस्य यद् वैश्यः पद्भ्यां शूद्रो अजायत ॥  
र्व्_१०,०९०।१३अ चन्द्रमा मनसो जातश् चक्षोः सूर्यो अजायत ।  
र्व्_१०,०९०।१३च् मुखाद् इन्द्रश् चाग्निश् च प्राणाद् वायुर् अजायत ॥  
र्व्_१०,०९०।१४अ नाभ्या आसीद् अन्तरिक्षं शीर्ष्णो द्यौः सम् अवर्तत ।  
र्व्_१०,०९०।१४च् पद्भ्याम् भूमिर् दिशः श्रोत्रात् तथा लोकां अकल्पयन् ॥  
र्व्_१०,०९०।१५अ सप्तास्यासन् परिधयस् त्रिः सप्त समिधः कृताः ।  
र्व्_१०,०९०।१५च् देवा यद् यज्ञं तन्वाना अबध्नन् पुरुषम् पशुम् ॥  
र्व्_१०,०९०।१६अ यज्ञेन यज्ञम् अयजन्त देवास् तानि धर्माणि प्रथमान्य् आसन् ।  
र्व्_१०,०९०।१६च् ते ह नाकम् महिमानः सचन्त यत्र पूर्वे साध्याः सन्ति देवाः ॥  
  
र्व्_१०,०९१।०१अ सं जागृवद्भिर् जरमाण इध्यते दमे दमूना इषयन्न् इऌअस् पदे ।  
र्व्_१०,०९१।०१च् विश्वस्य होता हविषो वरेण्यो विभुर् विभावा सुषखा सखीयते ॥  
र्व्_१०,०९१।०२अ स दर्शतश्रीर् अतिथिर् गृहे-गृहे वने-वने शिश्रिये तक्ववीर् इव ।  
र्व्_१०,०९१।०२च् जनं-जनं जन्यो नाति मन्यते विश आ क्षेति विश्यो विशं-विशम् ॥  
र्व्_१०,०९१।०३अ सुदक्षो दक्षैः क्रतुनासि सुक्रतुर् अग्ने कविः काव्येनासि विश्ववित् ।  
र्व्_१०,०९१।०३च् वसुर् वसूनां क्षयसि त्वम् एक इद् द्यावा च यानि पृथिवी च पुष्यतः ॥  
र्व्_१०,०९१।०४अ प्रजानन्न् अग्ने तव योनिम् ऋत्वियम् इऌआयास् पदे घृतवन्तम् आसदः ।  
र्व्_१०,०९१।०४च् आ ते चिकित्र उषसाम् इवेतयो ऽरेपसः सूर्यस्येव रश्मयः ॥  
र्व्_१०,०९१।०५अ तव श्रियो वर्ष्यस्येव विद्युतश् चित्राश् चिकित्र उषसां न केतवः ।  
र्व्_१०,०९१।०५च् यद् ओषधीर् अभिसृष्टो वनानि च परि स्वयं चिनुषे अन्नम् आस्ये ॥  
र्व्_१०,०९१।०६अ तम् ओषधीर् दधिरे गर्भम् ऋत्वियं तम् आपो अग्निं जनयन्त मातरः ।  
र्व्_१०,०९१।०६च् तम् इत् समानं वनिनश् च वीरुधो ऽन्तर्वतीश् च सुवते च विश्वहा ॥  
र्व्_१०,०९१।०७अ वातोपधूत इषितो वशां अनु तृषु यद् अन्ना वेविषद् वितिष्ठसे ।  
र्व्_१०,०९१।०७च् आ ते यतन्ते रथ्यो यथा पृथक् छर्धांस्य् अग्ने अजराणि धक्षतः ॥  
र्व्_१०,०९१।०८अ मेधाकारं विदथस्य प्रसाधनम् अग्निं होतारम् परिभूतमम् मतिम् ।  
र्व्_१०,०९१।०८च् तम् इद् अर्भे हविष्य् आ समानम् इत् तम् इन् महे वृणते नान्यं त्वत् ॥  
र्व्_१०,०९१।०९अ त्वाम् इद् अत्र वृणते त्वायवो होतारम् अग्ने विदथेषु वेधसः ।  
र्व्_१०,०९१।०९च् यद् देवयन्तो दधति प्रयांसि ते हविष्मन्तो मनवो वृक्तबर्हिषः ॥  
र्व्_१०,०९१।१०अ तवाग्ने होत्रं तव पोत्रम् ऋत्वियं तव नेष्ट्रं त्वम् अग्निद् ऋतायतः ।  
र्व्_१०,०९१।१०च् तव प्रशास्त्रं त्वम् अध्वरीयसि ब्रह्मा चासि गृहपतिश् च नो दमे ॥  
र्व्_१०,०९१।११अ यस् तुभ्यम् अग्ने अमृताय मर्त्यः समिधा दाशद् उत वा हविष्कृति ।  
र्व्_१०,०९१।११च् तस्य होता भवसि यासि दूत्यम् उप ब्रूषे यजस्य् अध्वरीयसि ॥  
र्व्_१०,०९१।१२अ इमा अस्मै मतयो वाचो अस्मद् आं ऋचो गिरः सुष्टुतयः सम् अग्मत ।  
र्व्_१०,०९१।१२च् वसूयवो वसवे जातवेदसे वृद्धासु चिद् वर्धनो यासु चाकनत् ॥  
र्व्_१०,०९१।१३अ इमाम् प्रत्नाय सुष्टुतिं नवीयसीं वोचेयम् अस्मा उशते शृणोतु नः ।  
र्व्_१०,०९१।१३च् भूया अन्तरा हृद्य् अस्य निस्पृशे जायेव पत्य उशती सुवासाः ॥  
र्व्_१०,०९१।१४अ यस्मिन्न् अश्वास ऋषभास उक्षणो वशा मेषा अवसृष्टास आहुताः ।  
र्व्_१०,०९१।१४च् कीलालपे सोमपृष्ठाय वेधसे हृदा मतिं जनये चारुम् अग्नये ॥  
र्व्_१०,०९१।१५अ अहाव्य् अग्ने हविर् आस्ये ते स्रुचीव घृतं चम्वीव सोमः ।  
र्व्_१०,०९१।१५च् वाजसनिं रयिम् अस्मे सुवीरम् प्रशस्तं धेहि यशसम् बृहन्तम् ॥  
  
र्व्_१०,०९२।०१अ यज्ञस्य वो रथ्यं विश्पतिं विशां होतारम् अक्तोर् अतिथिं विभावसुम् ।  
र्व्_१०,०९२।०१च् शोचञ् छुष्कासु हरिणीषु जर्भुरद् वृषा केतुर् यजतो द्याम् अशायत ॥  
र्व्_१०,०९२।०२अ इमम् अञ्जस्पाम् उभये अकृण्वत धर्माणम् अग्निं विदथस्य साधनम् ।  
र्व्_१०,०९२।०२च् अक्तुं न यह्वम् उषसः पुरोहितं तनूनपातम् अरुषस्य निंसते ॥  
र्व्_१०,०९२।०३अ बऌ अस्य नीथा वि पणेश् च मन्महे वया अस्य प्रहुता आसुर् अत्तवे ।  
र्व्_१०,०९२।०३च् यदा घोरासो अमृतत्वम् आशताद् इज् जनस्य दैव्यस्य चर्किरन् ॥  
र्व्_१०,०९२।०४अ ऋतस्य हि प्रसितिर् द्यौर् उरु व्यचो नमो मह्य् अरमतिः पनीयसी ।  
र्व्_१०,०९२।०४च् इन्द्रो मित्रो वरुणः सं चिकित्रिरे ऽथो भगः सविता पूतदक्षसः ॥  
र्व्_१०,०९२।०५अ प्र रुद्रेण ययिना यन्ति सिन्धवस् तिरो महीम् अरमतिं दधन्विरे ।  
र्व्_१०,०९२।०५च् येभिः परिज्मा परियन्न् उरु ज्रयो वि रोरुवज् जठरे विश्वम् उक्षते ॥  
र्व्_१०,०९२।०६अ क्राणा रुद्रा मरुतो विश्वकृष्टयो दिवः श्येनासो असुरस्य नीऌअयः ।  
र्व्_१०,०९२।०६च् तेभिश् चष्टे वरुणो मित्रो अर्यमेन्द्रो देवेभिर् अर्वशेभिर् अर्वशः ॥  
र्व्_१०,०९२।०७अ इन्द्रे भुजं शशमानास आशत सूरो दृशीके वृषणश् च पौंस्ये ।  
र्व्_१०,०९२।०७च् प्र ये न्व् अस्यार्हणा ततक्षिरे युजं वज्रं नृषदनेषु कारवः ॥  
र्व्_१०,०९२।०८अ सूरश् चिद् आ हरितो अस्य रीरमद् इन्द्राद् आ कश् चिद् भयते तवीयसः ।  
र्व्_१०,०९२।०८च् भीमस्य वृष्णो जठराद् अभिश्वसो दिवे-दिवे सहुरि स्तन्न् अबाधितः ॥  
र्व्_१०,०९२।०९अ स्तोमं वो अद्य रुद्राय शिक्वसे क्षयद्वीराय नमसा दिदिष्टन ।  
र्व्_१०,०९२।०९च् येभिः शिवः स्ववां एवयावभिर् दिवः सिषक्ति स्वयशा निकामभिः ॥  
र्व्_१०,०९२।१०अ ते हि प्रजाया अभरन्त वि श्रवो बृहस्पतिर् वृषभः सोमजामयः ।  
र्व्_१०,०९२।१०च् यज्ञैर् अथर्वा प्रथमो वि धारयद् देवा दक्षैर् भृगवः सं चिकित्रिरे ॥  
र्व्_१०,०९२।११अ ते हि द्यावापृथिवी भूरिरेतसा नराशंसश् चतुरङ्गो यमो ऽदितिः ।  
र्व्_१०,०९२।११च् देवस् त्वष्टा द्रविणोदा ऋभुक्षणः प्र रोदसी मरुतो विष्णुर् अर्हिरे ॥  
र्व्_१०,०९२।१२अ उत स्य न उशिजाम् उर्विया कविर् अहिः शृणोतु बुध्न्यो हवीमनि ।  
र्व्_१०,०९२।१२च् सूर्यामासा विचरन्ता दिविक्षिता धिया शमीनहुषी अस्य बोधतम् ॥  
र्व्_१०,०९२।१३अ प्र नः पूषा चरथं विश्वदेव्यो ऽपां नपाद् अवतु वायुर् इष्टये ।  
र्व्_१०,०९२।१३च् आत्मानं वस्यो अभि वातम् अर्चत तद् अश्विना सुहवा यामनि श्रुतम् ॥  
र्व्_१०,०९२।१४अ विशाम् आसाम् अभयानाम् अधिक्षितं गीर्भिर् उ स्वयशसं गृणीमसि ।  
र्व्_१०,०९२।१४च् ग्नाभिर् विश्वाभिर् अदितिम् अनर्वणम् अक्तोर् युवानं नृमणा अधा पतिम् ॥  
र्व्_१०,०९२।१५अ रेभद् अत्र जनुषा पूर्वो अङ्गिरा ग्रावाण ऊर्ध्वा अभि चक्षुर् अध्वरम् ।  
र्व्_१०,०९२।१५च् येभिर् विहाया अभवद् विचक्षणः पाथः सुमेकं स्वधितिर् वनन्वति ॥  
  
र्व्_१०,०९३।०१अ महि द्यावापृथिवी भूतम् उर्वी नारी यह्वी न रोदसी सदं नः ।  
र्व्_१०,०९३।०१च् तेभिर् नः पातं सह्यस एभिर् नः पातं शूषणि ॥  
र्व्_१०,०९३।०२अ यज्ञे-यज्ञे स मर्त्यो देवान् सपर्यति ।  
र्व्_१०,०९३।०२च् यः सुम्नैर् दीर्घश्रुत्तम आविवासत्य् एनान् ॥  
र्व्_१०,०९३।०३अ विश्वेषाम् इरज्यवो देवानां वार् महः ।  
र्व्_१०,०९३।०३च् विश्वे हि विश्वमहसो विश्वे यज्ञेषु यज्ञियाः ॥  
र्व्_१०,०९३।०४अ ते घा राजानो अमृतस्य मन्द्रा अर्यमा मित्रो वरुणः परिज्मा ।  
र्व्_१०,०९३।०४च् कद् रुद्रो नृणां स्तुतो मरुतः पूषणो भगः ॥  
र्व्_१०,०९३।०५अ उत नो नक्तम् अपां वृषण्वसू सूर्यामासा सदनाय सधन्या ।  
र्व्_१०,०९३।०५च् सचा यत् साद्य् एषाम् अहिर् बुध्नेषु बुध्न्यः ॥  
र्व्_१०,०९३।०६अ उत नो देवाव् अश्विना शुभस् पती धामभिर् मित्रावरुणा उरुष्यताम् ।  
र्व्_१०,०९३।०६च् महः स राय एषते ऽति धन्वेव दुरिता ॥  
र्व्_१०,०९३।०७अ उत नो रुद्रा चिन् मृऌअताम् अश्विना विश्वे देवासो रथस्पतिर् भगः ।  
र्व्_१०,०९३।०७च् ऋभुर् वाज ऋभुक्षणः परिज्मा विश्ववेदसः ॥  
र्व्_१०,०९३।०८अ ऋभुर् ऋभुक्षा ऋभुर् विधतो मद आ ते हरी जूजुवानस्य वाजिना ।  
र्व्_१०,०९३।०८च् दुष्टरं यस्य साम चिद् ऋधग् यज्ञो न मानुषः ॥  
र्व्_१०,०९३।०९अ कृधी नो अह्रयो देव सवितः स च स्तुषे मघोनाम् ।  
र्व्_१०,०९३।०९च् सहो न इन्द्रो वह्निभिर् न्य् एषां चर्षणीनां चक्रं रश्मिं न योयुवे ॥  
र्व्_१०,०९३।१०अ ऐषु द्यावापृथिवी धातम् महद् अस्मे वीरेषु विश्वचर्षणि श्रवः ।  
र्व्_१०,०९३।१०च् पृक्षं वाजस्य सातये पृक्षं रायोत तुर्वणे ॥  
र्व्_१०,०९३।११अ एतं शंसम् इन्द्रास्मयुष् ट्वं कूचित् सन्तं सहसावन्न् अभिष्टये ।  
र्व्_१०,०९३।११च् सदा पाह्य् अभिष्टये मेदतां वेदता वसो ॥  
र्व्_१०,०९३।१२अ एतम् मे स्तोमं तना न सूर्ये द्युतद्यामानं वावृधन्त नृणाम् ।  
र्व्_१०,०९३।१२च् संवननं नाश्व्यं तष्टेवानपच्युतम् ॥  
र्व्_१०,०९३।१३अ वावर्त येषां राया युक्तैषां हिरण्ययी ।  
र्व्_१०,०९३।१३च् नेमधिता न पौंस्या वृथेव विष्टान्ता ॥  
र्व्_१०,०९३।१४अ प्र तद् दुःशीमे पृथवाने वेने प्र रामे वोचम् असुरे मघवत्सु ।  
र्व्_१०,०९३।१४च् ये युक्त्वाय पञ्च शतास्मयु पथा विश्राव्य् एषाम् ॥  
र्व्_१०,०९३।१५अ अधीन् न्व् अत्र सप्ततिं च सप्त च ।  
र्व्_१०,०९३।१५ब् सद्यो दिदिष्ट तान्वः सद्यो दिदिष्ट पार्थ्यः सद्यो दिदिष्ट मायवः ॥  
  
र्व्_१०,०९४।०१अ प्रैते वदन्तु प्र वयं वदाम ग्रावभ्यो वाचं वदता वदद्भ्यः ।  
र्व्_१०,०९४।०१च् यद् अद्रयः पर्वताः साकम् आशवः श्लोकं घोषम् भरथेन्द्राय सोमिनः ॥  
र्व्_१०,०९४।०२अ एते वदन्ति शतवत् सहस्रवद् अभि क्रन्दन्ति हरितेभिर् आसभिः ।  
र्व्_१०,०९४।०२च् विष्ट्वी ग्रावाणः सुकृतः सुकृत्यया होतुश् चित् पूर्वे हविरद्यम् आशत ॥  
र्व्_१०,०९४।०३अ एते वदन्त्य् अविदन्न् अना मधु न्य् ऊङ्खयन्ते अधि पक्व आमिषि ।  
र्व्_१०,०९४।०३च् वृक्षस्य शाखाम् अरुणस्य बप्सतस् ते सूभर्वा वृषभाः प्रेम् अराविषुः ॥  
र्व्_१०,०९४।०४अ बृहद् वदन्ति मदिरेण मन्दिनेन्द्रं क्रोशन्तो ऽविदन्न् अना मधु ।  
र्व्_१०,०९४।०४च् संरभ्या धीराः स्वसृभिर् अनर्तिषुर् आघोषयन्तः पृथिवीम् उपब्दिभिः ॥  
र्व्_१०,०९४।०५अ सुपर्णा वाचम् अक्रतोप द्यव्य् आखरे कृष्णा इषिरा अनर्तिषुः ।  
र्व्_१०,०९४।०५च् न्यङ् नि यन्त्य् उपरस्य निष्कृतम् पुरू रेतो दधिरे सूर्यश्वितः ॥  
र्व्_१०,०९४।०६अ उग्रा इव प्रवहन्तः समायमुः साकं युक्ता वृषणो बिभ्रतो धुरः ।  
र्व्_१०,०९४।०६च् यच् छ्वसन्तो जग्रसाना अराविषुः शृण्व एषाम् प्रोथथो अर्वताम् इव ॥  
र्व्_१०,०९४।०७अ दशावनिभ्यो दशकक्ष्येभ्यो दशयोक्त्रेभ्यो दशयोजनेभ्यः ।  
र्व्_१०,०९४।०७च् दशाभीशुभ्यो अर्चताजरेभ्यो दश धुरो दश युक्ता वहद्भ्यः ॥  
र्व्_१०,०९४।०८अ ते अद्रयो दशयन्त्रास आशवस् तेषाम् आधानम् पर्य् एति हर्यतम् ।  
र्व्_१०,०९४।०८च् त ऊ सुतस्य सोम्यस्यान्धसो ऽंशोः पीयूषम् प्रथमस्य भेजिरे ॥  
र्व्_१०,०९४।०९अ ते सोमादो हरी इन्द्रस्य निंसते ऽंशुं दुहन्तो अध्य् आसते गवि ।  
र्व्_१०,०९४।०९च् तेभिर् दुग्धम् पपिवान् सोम्यम् मध्व् इन्द्रो वर्धते प्रथते वृषायते ॥  
र्व्_१०,०९४।१०अ वृषा वो अंशुर् न किला रिषाथनेऌआवन्तः सदम् इत् स्थनाशिताः ।  
र्व्_१०,०९४।१०च् रैवत्येव महसा चारव स्थन यस्य ग्रावाणो अजुषध्वम् अध्वरम् ॥  
र्व्_१०,०९४।११अ तृदिला अतृदिलासो अद्रयो ऽश्रमणा अशृथिता अमृत्यवः ।  
र्व्_१०,०९४।११च् अनातुरा अजरा स्थामविष्णवः सुपीवसो अतृषिता अतृष्णजः ॥  
र्व्_१०,०९४।१२अ ध्रुवा एव वः पितरो युगे-युगे क्षेमकामासः सदसो न युञ्जते ।  
र्व्_१०,०९४।१२च् अजुर्यासो हरिषाचो हरिद्रव आ द्यां रवेण पृथिवीम् अशुश्रवुः ॥  
र्व्_१०,०९४।१३अ तद् इद् वदन्त्य् अद्रयो विमोचने यामन्न् अञ्जस्पा इव घेद् उपब्दिभिः ।  
र्व्_१०,०९४।१३च् वपन्तो बीजम् इव धान्याकृतः पृञ्चन्ति सोमं न मिनन्ति बप्सतः ॥  
र्व्_१०,०९४।१४अ सुते अध्वरे अधि वाचम् अक्रता क्रीऌअयो न मातरं तुदन्तः ।  
र्व्_१०,०९४।१४च् वि षू मुञ्चा सुषुवुषो मनीषां वि वर्तन्ताम् अद्रयश् चायमानाः ॥  
  
र्व्_१०,०९५।०१अ हये जाये मनसा तिष्ठ घोरे वचांसि मिश्रा कृणवावहै नु ।  
र्व्_१०,०९५।०१च् न नौ मन्त्रा अनुदितास एते मयस् करन् परतरे चनाहन् ॥  
र्व्_१०,०९५।०२अ किम् एता वाचा कृणवा तवाहम् प्राक्रमिषम् उषसाम् अग्रियेव ।  
र्व्_१०,०९५।०२च् पुरूरवः पुनर् अस्तम् परेहि दुरापना वात इवाहम् अस्मि ॥  
र्व्_१०,०९५।०३अ इषुर् न श्रिय इषुधेर् असना गोषाः शतसा न रंहिः ।  
र्व्_१०,०९५।०३च् अवीरे क्रतौ वि दविद्युतन् नोरा न मायुं चितयन्त धुनयः ॥  
र्व्_१०,०९५।०४अ सा वसु दधती श्वशुराय वय उषो यदि वष्ट्य् अन्तिगृहात् ।  
र्व्_१०,०९५।०४च् अस्तं ननक्षे यस्मिञ् चाकन् दिवा नक्तं श्नथिता वैतसेन ॥  
र्व्_१०,०९५।०५अ त्रिः स्म माह्नः श्नथयो वैतसेनोत स्म मे ऽव्यत्यै पृणासि ।  
र्व्_१०,०९५।०५च् पुरूरवो ऽनु ते केतम् आयं राजा मे वीर तन्वस् तद् आसीः ॥  
र्व्_१०,०९५।०६अ या सुजूर्णिः श्रेणिः सुम्नआपिर् ह्रदेचक्षुर् न ग्रन्थिनी चरण्युः ।  
र्व्_१०,०९५।०६च् ता अञ्जयो ऽरुणयो न सस्रुः श्रिये गावो न धेनवो ऽनवन्त ॥  
र्व्_१०,०९५।०७अ सम् अस्मिञ् जायमान आसत ग्ना उतेम् अवर्धन् नद्यः स्वगूर्ताः ।  
र्व्_१०,०९५।०७च् महे यत् त्वा पुरूरवो रणायावर्धयन् दस्युहत्याय देवाः ॥  
र्व्_१०,०९५।०८अ सचा यद् आसु जहतीष्व् अत्कम् अमानुषीषु मानुषो निषेवे ।  
र्व्_१०,०९५।०८च् अप स्म मत् तरसन्ती न भुज्युस् ता अत्रसन् रथस्पृशो नाश्वाः ॥  
र्व्_१०,०९५।०९अ यद् आसु मर्तो अमृतासु निस्पृक् सं क्षोणीभिः क्रतुभिर् न पृङ्क्ते ।  
र्व्_१०,०९५।०९च् ता आतयो न तन्वः शुम्भत स्वा अश्वासो न क्रीऌअयो दन्दशानाः ॥  
र्व्_१०,०९५।१०अ विद्युन् न या पतन्ती दविद्योद् भरन्ती मे अप्या काम्यानि ।  
र्व्_१०,०९५।१०च् जनिष्टो अपो नर्यः सुजातः प्रोर्वशी तिरत दीर्घम् आयुः ॥  
र्व्_१०,०९५।११अ जज्ञिष इत्था गोपीथ्याय हि दधाथ तत् पुरूरवो म ओजः ।  
र्व्_१०,०९५।११च् अशासं त्वा विदुषी सस्मिन्न् अहन् न म आशृणोः किम् अभुग् वदासि ॥  
र्व्_१०,०९५।१२अ कदा सूनुः पितरं जात इच्छाच् चक्रन् नाश्रु वर्तयद् विजानन् ।  
र्व्_१०,०९५।१२च् को दम्पती समनसा वि यूयोद् अध यद् अग्निः श्वशुरेषु दीदयत् ॥  
र्व्_१०,०९५।१३अ प्रति ब्रवाणि वर्तयते अश्रु चक्रन् न क्रन्दद् आध्ये शिवायै ।  
र्व्_१०,०९५।१३च् प्र तत् ते हिनवा यत् ते अस्मे परेह्य् अस्तं नहि मूर मापः ॥  
र्व्_१०,०९५।१४अ सुदेवो अद्य प्रपतेद् अनावृत् परावतम् परमां गन्तवा उ ।  
र्व्_१०,०९५।१४च् अधा शयीत निरृतेर् उपस्थे ऽधैनं वृका रभसासो अद्युः ॥  
र्व्_१०,०९५।१५अ पुरूरवो मा मृथा मा प्र पप्तो मा त्वा वृकासो अशिवास उ क्षन् ।  
र्व्_१०,०९५।१५च् न वै स्त्रैणानि सख्यानि सन्ति सालावृकाणां हृदयान्य् एता ॥  
र्व्_१०,०९५।१६अ यद् विरूपाचरम् मर्त्येष्व् अवसं रात्रीः शरदश् चतस्रः ।  
र्व्_१०,०९५।१६च् घृतस्य स्तोकं सकृद् अह्न आश्नां ताद् एवेदं तातृपाणा चरामि ॥  
र्व्_१०,०९५।१७अ अन्तरिक्षप्रां रजसो विमानीम् उप शिक्षाम्य् उर्वशीं वसिष्ठः ।  
र्व्_१०,०९५।१७च् उप त्वा रातिः सुकृतस्य तिष्ठान् नि वर्तस्व हृदयं तप्यते मे ॥  
र्व्_१०,०९५।१८अ इति त्वा देवा इम आहुर् ऐऌअ यथेम् एतद् भवसि मृत्युबन्धुः ।  
र्व्_१०,०९५।१८च् प्रजा ते देवान् हविषा यजाति स्वर्ग उ त्वम् अपि मादयासे ॥  
  
र्व्_१०,०९६।०१अ प्र ते महे विदथे शंसिषं हरी प्र ते वन्वे वनुषो हर्यतम् मदम् ।  
र्व्_१०,०९६।०१च् घृतं न यो हरिभिश् चारु सेचत आ त्वा विशन्तु हरिवर्पसं गिरः ॥  
र्व्_१०,०९६।०२अ हरिं हि योनिम् अभि ये समस्वरन् हिन्वन्तो हरी दिव्यं यथा सदः ।  
र्व्_१०,०९६।०२च् आ यम् पृणन्ति हरिभिर् न धेनव इन्द्राय शूषं हरिवन्तम् अर्चत ॥  
र्व्_१०,०९६।०३अ सो अस्य वज्रो हरितो य आयसो हरिर् निकामो हरिर् आ गभस्त्योः ।  
र्व्_१०,०९६।०३च् द्युम्नी सुशिप्रो हरिमन्युसायक इन्द्रे नि रूपा हरिता मिमिक्षिरे ॥  
र्व्_१०,०९६।०४अ दिवि न केतुर् अधि धायि हर्यतो विव्यचद् वज्रो हरितो न रंह्या ।  
र्व्_१०,०९६।०४च् तुदद् अहिं हरिशिप्रो य आयसः सहस्रशोका अभवद् धरिम्भरः ॥  
र्व्_१०,०९६।०५अ त्वं-त्वम् अहर्यथा उपस्तुतः पूर्वेभिर् इन्द्र हरिकेश यज्वभिः ।  
र्व्_१०,०९६।०५च् त्वं हर्यसि तव विश्वम् उक्थ्यम् असामि राधो हरिजात हर्यतम् ॥  
र्व्_१०,०९६।०६अ ता वज्रिणम् मन्दिनं स्तोम्यम् मद इन्द्रं रथे वहतो हर्यता हरी ।  
र्व्_१०,०९६।०६च् पुरूण्य् अस्मै सवनानि हर्यत इन्द्राय सोमा हरयो दधन्विरे ॥  
र्व्_१०,०९६।०७अ अरं कामाय हरयो दधन्विरे स्थिराय हिन्वन् हरयो हरी तुरा ।  
र्व्_१०,०९६।०७च् अर्वद्भिर् यो हरिभिर् जोषम् ईयते सो अस्य कामं हरिवन्तम् आनशे ॥  
र्व्_१०,०९६।०८अ हरिश्मशारुर् हरिकेश आयसस् तुरस्पेये यो हरिपा अवर्धत ।  
र्व्_१०,०९६।०८च् अर्वद्भिर् यो हरिभिर् वाजिनीवसुर् अति विश्वा दुरिता पारिषद् धरी ॥  
र्व्_१०,०९६।०९अ स्रुवेव यस्य हरिणी विपेततुः शिप्रे वाजाय हरिणी दविध्वतः ।  
र्व्_१०,०९६।०९च् प्र यत् कृते चमसे मर्मृजद् धरी पीत्वा मदस्य हर्यतस्यान्धसः ॥  
र्व्_१०,०९६।१०अ उत स्म सद्म हर्यतस्य पस्त्योर् अत्यो न वाजं हरिवां अचिक्रदत् ।  
र्व्_१०,०९६।१०च् मही चिद् धि धिषणाहर्यद् ओजसा बृहद् वयो दधिषे हर्यतश् चिद् आ ॥  
र्व्_१०,०९६।११अ आ रोदसी हर्यमाणो महित्वा नव्यं-नव्यं हर्यसि मन्म नु प्रियम् ।  
र्व्_१०,०९६।११च् प्र पस्त्यम् असुर हर्यतं गोर् आविष् कृधि हरये सूर्याय ॥  
र्व्_१०,०९६।१२अ आ त्वा हर्यन्तम् प्रयुजो जनानां रथे वहन्तु हरिशिप्रम् इन्द्र ।  
र्व्_१०,०९६।१२च् पिबा यथा प्रतिभृतस्य मध्वो हर्यन् यज्ञं सधमादे दशोणिम् ॥  
र्व्_१०,०९६।१३अ अपाः पूर्वेषां हरिवः सुतानाम् अथो इदं सवनं केवलं ते ।  
र्व्_१०,०९६।१३च् ममद्धि सोमम् मधुमन्तम् इन्द्र सत्रा वृषञ् जठर आ वृषस्व ॥  
  
र्व्_१०,०९७।०१अ या ओषधीः पूर्वा जाता देवेभ्यस् त्रियुगम् पुरा ।  
र्व्_१०,०९७।०१च् मनै नु बभ्रूणाम् अहं शतं धामानि सप्त च ॥  
र्व्_१०,०९७।०२अ शतं वो अम्ब धामानि सहस्रम् उत वो रुहः ।  
र्व्_१०,०९७।०२च् अधा शतक्रत्वो यूयम् इमम् मे अगदं कृत ॥  
र्व्_१०,०९७।०३अ ओषधीः प्रति मोदध्वम् पुष्पवतीः प्रसूवरीः ।  
र्व्_१०,०९७।०३च् अश्वा इव सजित्वरीर् वीरुधः पारयिष्ण्वः ॥  
र्व्_१०,०९७।०४अ ओषधीर् इति मातरस् तद् वो देवीर् उप ब्रुवे ।  
र्व्_१०,०९७।०४च् सनेयम् अश्वं गां वास आत्मानं तव पूरुष ॥  
र्व्_१०,०९७।०५अ अश्वत्थे वो निषदनम् पर्णे वो वसतिष् कृता ।  
र्व्_१०,०९७।०५च् गोभाज इत् किलासथ यत् सनवथ पूरुषम् ॥  
र्व्_१०,०९७।०६अ यत्रौषधीः समग्मत राजानः समिताव् इव ।  
र्व्_१०,०९७।०६च् विप्रः स उच्यते भिषग् रक्षोहामीवचातनः ॥  
र्व्_१०,०९७।०७अ अश्वावतीं सोमावतीम् ऊर्जयन्तीम् उदोजसम् ।  
र्व्_१०,०९७।०७च् आवित्सि सर्वा ओषधीर् अस्मा अरिष्टतातये ॥  
र्व्_१०,०९७।०८अ उच् छुष्मा ओषधीनां गावो गोष्ठाद् इवेरते ।  
र्व्_१०,०९७।०८च् धनं सनिष्यन्तीनाम् आत्मानं तव पूरुष ॥  
र्व्_१०,०९७।०९अ इष्कृतिर् नाम वो माताथो यूयं स्थ निष्कृतीः ।  
र्व्_१०,०९७।०९च् सीराः पतत्रिणी स्थन यद् आमयति निष् कृथ ॥  
र्व्_१०,०९७।१०अ अति विश्वाः परिष्ठा स्तेन इव व्रजम् अक्रमुः ।  
र्व्_१०,०९७।१०च् ओषधीः प्राचुच्यवुर् यत् किं च तन्वो रपः ॥  
र्व्_१०,०९७।११अ यद् इमा वाजयन्न् अहम् ओषधीर् हस्त आदधे ।  
र्व्_१०,०९७।११च् आत्मा यक्ष्मस्य नश्यति पुरा जीवगृभो यथा ॥  
र्व्_१०,०९७।१२अ यस्यौषधीः प्रसर्पथाङ्गम्-अङ्गम् परुष्-परुः ।  
र्व्_१०,०९७।१२च् ततो यक्ष्मं वि बाधध्व उग्रो मध्यमशीर् इव ॥  
र्व्_१०,०९७।१३अ साकं यक्ष्म प्र पत चाषेण किकिदीविना ।  
र्व्_१०,०९७।१३च् साकं वातस्य ध्राज्या साकं नश्य निहाकया ॥  
र्व्_१०,०९७।१४अ अन्या वो अन्याम् अवत्व् अन्यान्यस्या उपावत ।  
र्व्_१०,०९७।१४च् ताः सर्वाः संविदाना इदम् मे प्रावता वचः ॥  
र्व्_१०,०९७।१५अ याः फलिनीर् या अफला अपुष्पा याश् च पुष्पिणीः ।  
र्व्_१०,०९७।१५च् बृहस्पतिप्रसूतास् ता नो मुञ्चन्त्व् अंहसः ॥  
र्व्_१०,०९७।१६अ मुञ्चन्तु मा शपथ्याद् अथो वरुण्याद् उत ।  
र्व्_१०,०९७।१६च् अथो यमस्य पड्बीशात् सर्वस्माद् देवकिल्बिषात् ॥  
र्व्_१०,०९७।१७अ अवपतन्तीर् अवदन् दिव ओषधयस् परि ।  
र्व्_१०,०९७।१७च् यं जीवम् अश्नवामहै न स रिष्याति पूरुषः ॥  
र्व्_१०,०९७।१८अ या ओषधीः सोमराज्ञीर् बह्वीः शतविचक्षणाः ।  
र्व्_१०,०९७।१८च् तासां त्वम् अस्य् उत्तमारं कामाय शं हृदे ॥  
र्व्_१०,०९७।१९अ या ओषधीः सोमराज्ञीर् विष्ठिताः पृथिवीम् अनु ।  
र्व्_१०,०९७।१९च् बृहस्पतिप्रसूता अस्यै सं दत्त वीर्यम् ॥  
र्व्_१०,०९७।२०अ मा वो रिषत् खनिता यस्मै चाहं खनामि वः ।  
र्व्_१०,०९७।२०च् द्विपच् चतुष्पद् अस्माकं सर्वम् अस्त्व् अनातुरम् ॥  
र्व्_१०,०९७।२१अ याश् चेदम् उपशृण्वन्ति याश् च दूरम् परागताः ।  
र्व्_१०,०९७।२१च् सर्वाः सङ्गत्य वीरुधो ऽस्यै सं दत्त वीर्यम् ॥  
र्व्_१०,०९७।२२अ ओषधयः सं वदन्ते सोमेन सह राज्ञा ।  
र्व्_१०,०९७।२२च् यस्मै कृणोति ब्राह्मणस् तं राजन् पारयामसि ॥  
र्व्_१०,०९७।२३अ त्वम् उत्तमास्य् ओषधे तव वृक्षा उपस्तयः ।  
र्व्_१०,०९७।२३च् उपस्तिर् अस्तु सो ऽस्माकं यो अस्मां अभिदासति ॥  
  
र्व्_१०,०९८।०१अ बृहस्पते प्रति मे देवताम् इहि मित्रो वा यद् वरुणो वासि पूषा ।  
र्व्_१०,०९८।०१च् आदित्यैर् वा यद् वसुभिर् मरुत्वान् स पर्जन्यं शन्तनवे वृषाय ॥  
र्व्_१०,०९८।०२अ आ देवो दूतो अजिरश् चिकित्वान् त्वद् देवापे अभि माम् अगच्छत् ।  
र्व्_१०,०९८।०२च् प्रतीचीनः प्रति माम् आ ववृत्स्व दधामि ते द्युमतीं वाचम् आसन् ॥  
र्व्_१०,०९८।०३अ अस्मे धेहि द्युमतीं वाचम् आसन् बृहस्पते अनमीवाम् इषिराम् ।  
र्व्_१०,०९८।०३च् यया वृष्टिं शन्तनवे वनाव दिवो द्रप्सो मधुमां आ विवेश ॥  
र्व्_१०,०९८।०४अ आ नो द्रप्सा मधुमन्तो विशन्त्व् इन्द्र देह्य् अधिरथं सहस्रम् ।  
र्व्_१०,०९८।०४च् नि षीद होत्रम् ऋतुथा यजस्व देवान् देवापे हविषा सपर्य ॥  
र्व्_१०,०९८।०५अ आर्ष्टिषेणो होत्रम् ऋषिर् निषीदन् देवापिर् देवसुमतिं चिकित्वान् ।  
र्व्_१०,०९८।०५च् स उत्तरस्माद् अधरं समुद्रम् अपो दिव्या असृजद् वर्ष्या अभि ॥  
र्व्_१०,०९८।०६अ अस्मिन् समुद्रे अध्य् उत्तरस्मिन्न् आपो देवेभिर् निवृता अतिष्ठन् ।  
र्व्_१०,०९८।०६च् ता अद्रवन्न् आर्ष्टिषेणेन सृष्टा देवापिना प्रेषिता मृक्षिणीषु ॥  
र्व्_१०,०९८।०७अ यद् देवापिः शन्तनवे पुरोहितो होत्राय वृतः कृपयन्न् अदीधेत् ।  
र्व्_१०,०९८।०७च् देवश्रुतं वृष्टिवनिं रराणो बृहस्पतिर् वाचम् अस्मा अयच्छत् ॥  
र्व्_१०,०९८।०८अ यं त्वा देवापिः शुशुचानो अग्न आर्ष्टिषेणो मनुष्यः समीधे ।  
र्व्_१०,०९८।०८च् विश्वेभिर् देवैर् अनुमद्यमानः प्र पर्जन्यम् ईरया वृष्टिमन्तम् ॥  
र्व्_१०,०९८।०९अ त्वाम् पूर्व ऋषयो गीर्भिर् आयन् त्वाम् अध्वरेषु पुरुहूत विश्वे ।  
र्व्_१०,०९८।०९च् सहस्राण्य् अधिरथान्य् अस्मे आ नो यज्ञं रोहिदश्वोप याहि ॥  
र्व्_१०,०९८।१०अ एतान्य् अग्ने नवतिर् नव त्वे आहुतान्य् अधिरथा सहस्रा ।  
र्व्_१०,०९८।१०च् तेभिर् वर्धस्व तन्वः शूर पूर्वीर् दिवो नो वृष्टिम् इषितो रिरीहि ॥  
र्व्_१०,०९८।११अ एतान्य् अग्ने नवतिं सहस्रा सम् प्र यच्छ वृष्ण इन्द्राय भागम् ।  
र्व्_१०,०९८।११च् विद्वान् पथ ऋतुशो देवयानान् अप्य् औलानं दिवि देवेषु धेहि ॥  
र्व्_१०,०९८।१२अ अग्ने बाधस्व वि मृधो वि दुर्गहापामीवाम् अप रक्षांसि सेध ।  
र्व्_१०,०९८।१२च् अस्मात् समुद्राद् बृहतो दिवो नो ऽपाम् भूमानम् उप नः सृजेह ॥  
  
र्व्_१०,०९९।०१अ कं नश् चित्रम् इषण्यसि चिकित्वान् पृथुग्मानं वाश्रं वावृधध्यै ।  
र्व्_१०,०९९।०१च् कत् तस्य दातु शवसो व्युष्टौ तक्षद् वज्रं वृत्रतुरम् अपिन्वत् ॥  
र्व्_१०,०९९।०२अ स हि द्युता विद्युता वेति साम पृथुं योनिम् असुरत्वा ससाद ।  
र्व्_१०,०९९।०२च् स सनीऌएभिः प्रसहानो अस्य भ्रातुर् न ऋते सप्तथस्य मायाः ॥  
र्व्_१०,०९९।०३अ स वाजं यातापदुष्पदा यन् स्वर्षाता परि षदत् सनिष्यन् ।  
र्व्_१०,०९९।०३च् अनर्वा यच् छतदुरस्य वेदो घ्नञ् छिश्नदेवां अभि वर्पसा भूत् ॥  
र्व्_१०,०९९।०४अ स यह्व्यो ऽवनीर् गोष्व् अर्वा जुहोति प्रधन्यासु सस्रिः ।  
र्व्_१०,०९९।०४च् अपादो यत्र युज्यासो ऽरथा द्रोण्यश्वास ईरते घृतं वाः ॥  
र्व्_१०,०९९।०५अ स रुद्रेभिर् अशस्तवार ऋभ्वा हित्वी गयम् आरेअवद्य आगात् ।  
र्व्_१०,०९९।०५च् वम्रस्य मन्ये मिथुना विवव्री अन्नम् अभीत्यारोदयन् मुषायन् ॥  
र्व्_१०,०९९।०६अ स इद् दासं तुवीरवम् पतिर् दन् षऌअक्षं त्रिशीर्षाणं दमन्यत् ।  
र्व्_१०,०९९।०६च् अस्य त्रितो न्व् ओजसा वृधानो विपा वराहम् अयोअग्रया हन् ॥  
र्व्_१०,०९९।०७अ स द्रुह्वणे मनुष ऊर्ध्वसान आ साविषद् अर्शसानाय शरुम् ।  
र्व्_१०,०९९।०७च् स नृतमो नहुषो ऽस्मत् सुजातः पुरो ऽभिनद् अर्हन् दस्युहत्ये ॥  
र्व्_१०,०९९।०८अ सो अभ्रियो न यवस उदन्यन् क्षयाय गातुं विदन् नो अस्मे ।  
र्व्_१०,०९९।०८च् उप यत् सीदद् इन्दुं शरीरैः श्येनो ऽयोपाष्टिर् हन्ति दस्यून् ॥  
र्व्_१०,०९९।०९अ स व्राधतः शवसानेभिर् अस्य कुत्साय शुष्णं कृपणे परादात् ।  
र्व्_१०,०९९।०९च् अयं कविम् अनयच् छस्यमानम् अत्कं यो अस्य सनितोत नृणाम् ॥  
र्व्_१०,०९९।१०अ अयं दशस्यन् नर्येभिर् अस्य दस्मो देवेभिर् वरुणो न मायी ।  
र्व्_१०,०९९।१०च् अयं कनीन ऋतुपा अवेद्य् अमिमीताररुं यश् चतुष्पात् ॥  
र्व्_१०,०९९।११अ अस्य स्तोमेभिर् औशिज ऋजिश्वा व्रजं दरयद् वृषभेण पिप्रोः ।  
र्व्_१०,०९९।११च् सुत्वा यद् यजतो दीदयद् गीः पुर इयानो अभि वर्पसा भूत् ॥  
र्व्_१०,०९९।१२अ एवा महो असुर वक्षथाय वम्रकः पड्भिर् उप सर्पद् इन्द्रम् ।  
र्व्_१०,०९९।१२च् स इयानः करति स्वस्तिम् अस्मा इषम् ऊर्जं सुक्षितिं विश्वम् आभाः ॥  
  
र्व्_१०,१००।०१अ इन्द्र दृह्य मघवन् त्वावद् इद् भुज इह स्तुतः सुतपा बोधि नो वृधे ।  
र्व्_१०,१००।०१च् देवेभिर् नः सविता प्रावतु श्रुतम् आ सर्वतातिम् अदितिं वृणीमहे ॥  
र्व्_१०,१००।०२अ भराय सु भरत भागम् ऋत्वियम् प्र वायवे शुचिपे क्रन्ददिष्टये ।  
र्व्_१०,१००।०२च् गौरस्य यः पयसः पीतिम् आनश आ सर्वतातिम् अदितिं वृणीमहे ॥  
र्व्_१०,१००।०३अ आ नो देवः सविता साविषद् वय ऋजूयते यजमानाय सुन्वते ।  
र्व्_१०,१००।०३च् यथा देवान् प्रतिभूषेम पाकवद् आ सर्वतातिम् अदितिं वृणीमहे ॥  
र्व्_१०,१००।०४अ इन्द्रो अस्मे सुमना अस्तु विश्वहा राजा सोमः सुवितस्याध्य् एतु नः ।  
र्व्_१०,१००।०४च् यथा-यथा मित्रधितानि सन्दधुर् आ सर्वतातिम् अदितिं वृणीमहे ॥  
र्व्_१०,१००।०५अ इन्द्र उक्थेन शवसा परुर् दधे बृहस्पते प्रतरीतास्य् आयुषः ।  
र्व्_१०,१००।०५च् यज्ञो मनुः प्रमतिर् नः पिता हि कम् आ सर्वतातिम् अदितिं वृणीमहे ॥  
र्व्_१०,१००।०६अ इन्द्रस्य नु सुकृतं दैव्यं सहो ऽग्निर् गृहे जरिता मेधिरः कविः ।  
र्व्_१०,१००।०६च् यज्ञश् च भूद् विदथे चारुर् अन्तम आ सर्वतातिम् अदितिं वृणीमहे ॥  
र्व्_१०,१००।०७अ न वो गुहा चकृम भूरि दुष्कृतं नाविष्ट्यं वसवो देवहेऌअनम् ।  
र्व्_१०,१००।०७च् माकिर् नो देवा अनृतस्य वर्पस आ सर्वतातिम् अदितिं वृणीमहे ॥  
र्व्_१०,१००।०८अ अपामीवां सविता साविषन् न्यग् वरीय इद् अप सेधन्त्व् अद्रयः ।  
र्व्_१०,१००।०८च् ग्रावा यत्र मधुषुद् उच्यते बृहद् आ सर्वतातिम् अदितिं वृणीमहे ॥  
र्व्_१०,१००।०९अ ऊर्ध्वो ग्रावा वसवो ऽस्तु सोतरि विश्वा द्वेषांसि सनुतर् युयोत ।  
र्व्_१०,१००।०९च् स नो देवः सविता पायुर् ईड्य आ सर्वतातिम् अदितिं वृणीमहे ॥  
र्व्_१०,१००।१०अ ऊर्जं गावो यवसे पीवो अत्तन ऋतस्य याः सदने कोशे अङ्ग्ध्वे ।  
र्व्_१०,१००।१०च् तनूर् एव तन्वो अस्तु भेषजम् आ सर्वतातिम् अदितिं वृणीमहे ॥  
र्व्_१०,१००।११अ क्रतुप्रावा जरिता शश्वताम् अव इन्द्र इद् भद्रा प्रमतिः सुतावताम् ।  
र्व्_१०,१००।११च् पूर्णम् ऊधर् दिव्यं यस्य सिक्तय आ सर्वतातिम् अदितिं वृणीमहे ॥  
र्व्_१०,१००।१२अ चित्रस् ते भानुः क्रतुप्रा अभिष्टिः सन्ति स्पृधो जरणिप्रा अधृष्टाः ।  
र्व्_१०,१००।१२च् रजिष्ठया रज्या पश्व आ गोस् तूतूर्षति पर्य् अग्रं दुवस्युः ॥  
  
र्व्_१०,१०१।०१अ उद् बुध्यध्वं समनसः सखायः सम् अग्निम् इन्ध्वम् बहवः सनीऌआः ।  
र्व्_१०,१०१।०१च् दधिक्राम् अग्निम् उषसं च देवीम् इन्द्रावतो ऽवसे नि ह्वये वः ॥  
र्व्_१०,१०१।०२अ मन्द्रा कृणुध्वं धिय आ तनुध्वं नावम् अरित्रपरणीं कृणुध्वम् ।  
र्व्_१०,१०१।०२च् इष्कृणुध्वम् आयुधारं कृणुध्वम् प्राञ्चं यज्ञम् प्र णयता सखायः ॥  
र्व्_१०,१०१।०३अ युनक्त सीरा वि युगा तनुध्वं कृते योनौ वपतेह बीजम् ।  
र्व्_१०,१०१।०३च् गिरा च श्रुष्टिः सभरा असन् नो नेदीय इत् सृण्यः पक्वम् एयात् ॥  
र्व्_१०,१०१।०४अ सीरा युञ्जन्ति कवयो युगा वि तन्वते पृथक् ।  
र्व्_१०,१०१।०४च् धीरा देवेषु सुम्नया ॥  
र्व्_१०,१०१।०५अ निर् आहावान् कृणोतन सं वरत्रा दधातन ।  
र्व्_१०,१०१।०५च् सिञ्चामहा अवतम् उद्रिणं वयं सुषेकम् अनुपक्षितम् ॥  
र्व्_१०,१०१।०६अ इष्कृताहावम् अवतं सुवरत्रं सुषेचनम् ।  
र्व्_१०,१०१।०६च् उद्रिणं सिञ्चे अक्षितम् ॥  
र्व्_१०,१०१।०७अ प्रीणीताश्वान् हितं जयाथ स्वस्तिवाहं रथम् इत् कृणुध्वम् ।  
र्व्_१०,१०१।०७च् द्रोणाहावम् अवतम् अश्मचक्रम् अंसत्रकोशं सिञ्चता नृपाणम् ॥  
र्व्_१०,१०१।०८अ व्रजं कृणुध्वं स हि वो नृपाणो वर्म सीव्यध्वम् बहुला पृथूनि ।  
र्व्_१०,१०१।०८च् पुरः कृणुध्वम् आयसीर् अधृष्टा मा वः सुस्रोच् चमसो दृंहता तम् ॥  
र्व्_१०,१०१।०९अ आ वो धियं यज्ञियां वर्त ऊतये देवा देवीं यजतां यज्ञियाम् इह ।  
र्व्_१०,१०१।०९च् सा नो दुहीयद् यवसेव गत्वी सहस्रधारा पयसा मही गौः ॥  
र्व्_१०,१०१।१०अ आ तू षिञ्च हरिम् ईं द्रोर् उपस्थे वाशीभिस् तक्षताश्मन्मयीभिः ।  
र्व्_१०,१०१।१०च् परि ष्वजध्वं दश कक्ष्याभिर् उभे धुरौ प्रति वह्निं युनक्त ॥  
र्व्_१०,१०१।११अ उभे धुरौ वह्निर् आपिब्दमानो ऽन्तर् योनेव चरति द्विजानिः ।  
र्व्_१०,१०१।११च् वनस्पतिं वन आस्थापयध्वं नि षू दधिध्वम् अखनन्त उत्सम् ॥  
र्व्_१०,१०१।१२अ कपृन् नरः कपृथम् उद् दधातन चोदयत खुदत वाजसातये ।  
र्व्_१०,१०१।१२च् निष्टिग्र्यः पुत्रम् आ च्यावयोतय इन्द्रं सबाध इह सोमपीतये ॥  
  
र्व्_१०,१०२।०१अ प्र ते रथम् मिथूकृतम् इन्द्रो ऽवतु धृष्णुया ।  
र्व्_१०,१०२।०१च् अस्मिन्न् आजौ पुरुहूत श्रवाय्ये धनभक्षेषु नो ऽव ॥  
र्व्_१०,१०२।०२अ उत् स्म वातो वहति वासो ऽस्या अधिरथं यद् अजयत् सहस्रम् ।  
र्व्_१०,१०२।०२च् रथीर् अभून् मुद्गलानी गविष्टौ भरे कृतं व्य् अचेद् इन्द्रसेना ॥  
र्व्_१०,१०२।०३अ अन्तर् यच्छ जिघांसतो वज्रम् इन्द्राभिदासतः ।  
र्व्_१०,१०२।०३च् दासस्य वा मघवन्न् आर्यस्य वा सनुतर् यवया वधम् ॥  
र्व्_१०,१०२।०४अ उद्नो ह्रदम् अपिबज् जर्हृषाणः कूटं स्म तृंहद् अभिमातिम् एति ।  
र्व्_१०,१०२।०४च् प्र मुष्कभारः श्रव इच्छमानो ऽजिरम् बाहू अभरत् सिषासन् ॥  
र्व्_१०,१०२।०५अ न्य् अक्रन्दयन्न् उपयन्त एनम् अमेहयन् वृषभम् मध्य आजेः ।  
र्व्_१०,१०२।०५च् तेन सूभर्वं शतवत् सहस्रं गवाम् मुद्गलः प्रधने जिगाय ॥  
र्व्_१०,१०२।०६अ ककर्दवे वृषभो युक्त आसीद् अवावचीत् सारथिर् अस्य केशी ।  
र्व्_१०,१०२।०६च् दुधेर् युक्तस्य द्रवतः सहानस ऋच्छन्ति ष्मा निष्पदो मुद्गलानीम् ॥  
र्व्_१०,१०२।०७अ उत प्रधिम् उद् अहन्न् अस्य विद्वान् उपायुनग् वंसगम् अत्र शिक्षन् ।  
र्व्_१०,१०२।०७च् इन्द्र उद् आवत् पतिम् अघ्न्यानाम् अरंहत पद्याभिः ककुद्मान् ॥  
र्व्_१०,१०२।०८अ शुनम् अष्ट्राव्य् अचरत् कपर्दी वरत्रायां दार्व् आनह्यमानः ।  
र्व्_१०,१०२।०८च् नृम्णानि कृण्वन् बहवे जनाय गाः पस्पशानस् तविषीर् अधत्त ॥  
र्व्_१०,१०२।०९अ इमं तम् पश्य वृषभस्य युञ्जं काष्ठाया मध्ये द्रुघणं शयानम् ।  
र्व्_१०,१०२।०९च् येन जिगाय शतवत् सहस्रं गवाम् मुद्गलः पृतनाज्येषु ॥  
र्व्_१०,१०२।१०अ आरे अघा को न्व् इत्था ददर्श यं युञ्जन्ति तम् व् आ स्थापयन्ति ।  
र्व्_१०,१०२।१०च् नास्मै तृणं नोदकम् आ भरन्त्य् उत्तरो धुरो वहति प्रदेदिशत् ॥  
र्व्_१०,१०२।११अ परिवृक्तेव पतिविद्यम् आनट् पीप्याना कूचक्रेणेव सिञ्चन् ।  
र्व्_१०,१०२।११च् एषैष्या चिद् रथ्या जयेम सुमङ्गलं सिनवद् अस्तु सातम् ॥  
र्व्_१०,१०२।१२अ त्वं विश्वस्य जगतश् चक्षुर् इन्द्रासि चक्षुषः ।  
र्व्_१०,१०२।१२च् वृषा यद् आजिं वृषणा सिषाससि चोदयन् वध्रिणा युजा ॥  
  
र्व्_१०,१०३।०१अ आशुः शिशानो वृषभो न भीमो घनाघनः क्षोभणश् चर्षणीनाम् ।  
र्व्_१०,१०३।०१च् सङ्क्रन्दनो ऽनिमिष एकवीरः शतं सेना अजयत् साकम् इन्द्रः ॥  
र्व्_१०,१०३।०२अ सङ्क्रन्दनेनानिमिषेण जिष्णुना युत्कारेण दुश्च्यवनेन धृष्णुना ।  
र्व्_१०,१०३।०२च् तद् इन्द्रेण जयत तत् सहध्वं युधो नर इषुहस्तेन वृष्णा ॥  
र्व्_१०,१०३।०३अ स इषुहस्तैः स निषङ्गिभिर् वशी संस्रष्टा स युध इन्द्रो गणेन ।  
र्व्_१०,१०३।०३च् संसृष्टजित् सोमपा बाहुशर्ध्य् उग्रधन्वा प्रतिहिताभिर् अस्ता ॥  
र्व्_१०,१०३।०४अ बृहस्पते परि दीया रथेन रक्षोहामित्रां अपबाधमानः ।  
र्व्_१०,१०३।०४च् प्रभञ्जन् सेनाः प्रमृणो युधा जयन्न् अस्माकम् एध्य् अविता रथानाम् ॥  
र्व्_१०,१०३।०५अ बलविज्ञाय स्थविरः प्रवीरः सहस्वान् वाजी सहमान उग्रः ।  
र्व्_१०,१०३।०५च् अभिवीरो अभिसत्वा सहोजा जैत्रम् इन्द्र रथम् आ तिष्ठ गोवित् ॥  
र्व्_१०,१०३।०६अ गोत्रभिदं गोविदं वज्रबाहुं जयन्तम् अज्म प्रमृणन्तम् ओजसा ।  
र्व्_१०,१०३।०६च् इमं सजाता अनु वीरयध्वम् इन्द्रं सखायो अनु सं रभध्वम् ॥  
र्व्_१०,१०३।०७अ अभि गोत्राणि सहसा गाहमानो ऽदयो वीरः शतमन्युर् इन्द्रः ।  
र्व्_१०,१०३।०७च् दुश्च्यवनः पृतनाषाऌ अयुध्यो ऽस्माकं सेना अवतु प्र युत्सु ॥  
र्व्_१०,१०३।०८अ इन्द्र आसां नेता बृहस्पतिर् दक्षिणा यज्ञः पुर एतु सोमः ।  
र्व्_१०,१०३।०८च् देवसेनानाम् अभिभञ्जतीनां जयन्तीनाम् मरुतो यन्त्व् अग्रम् ॥  
र्व्_१०,१०३।०९अ इन्द्रस्य वृष्णो वरुणस्य राज्ञ आदित्यानाम् मरुतां शर्ध उग्रम् ।  
र्व्_१०,१०३।०९च् महामनसाम् भुवनच्यवानां घोषो देवानां जयताम् उद् अस्थात् ॥  
र्व्_१०,१०३।१०अ उद् धर्षय मघवन्न् आयुधान्य् उत् सत्वनाम् मामकानाम् मनांसि ।  
र्व्_१०,१०३।१०च् उद् वृत्रहन् वाजिनां वाजिनान्य् उद् रथानां जयतां यन्तु घोषाः ॥  
र्व्_१०,१०३।११अ अस्माकम् इन्द्रः समृतेषु ध्वजेष्व् अस्माकं या इषवस् ता जयन्तु ।  
र्व्_१०,१०३।११च् अस्माकं वीरा उत्तरे भवन्त्व् अस्मां उ देवा अवता हवेषु ॥  
र्व्_१०,१०३।१२अ अमीषां चित्तम् प्रतिलोभयन्ती गृहाणाङ्गान्य् अप्वे परेहि ।  
र्व्_१०,१०३।१२च् अभि प्रेहि निर् दह हृत्सु शोकैर् अन्धेनामित्रास् तमसा सचन्ताम् ॥  
र्व्_१०,१०३।१३अ प्रेता जयता नर इन्द्रो वः शर्म यच्छतु ।  
र्व्_१०,१०३।१३च् उग्रा वः सन्तु बाहवो ऽनाधृष्या यथासथ ॥  
  
र्व्_१०,१०४।०१अ असावि सोमः पुरुहूत तुभ्यं हरिभ्यां यज्ञम् उप याहि तूयम् ।  
र्व्_१०,१०४।०१च् तुभ्यं गिरो विप्रवीरा इयाना दधन्विर इन्द्र पिबा सुतस्य ॥  
र्व्_१०,१०४।०२अ अप्सु धूतस्य हरिवः पिबेह नृभिः सुतस्य जठरम् पृणस्व ।  
र्व्_१०,१०४।०२च् मिमिक्षुर् यम् अद्रय इन्द्र तुभ्यं तेभिर् वर्धस्व मदम् उक्थवाहः ॥  
र्व्_१०,१०४।०३अ प्रोग्राम् पीतिं वृष्ण इयर्मि सत्याम् प्रयै सुतस्य हर्यश्व तुभ्यम् ।  
र्व्_१०,१०४।०३च् इन्द्र धेनाभिर् इह मादयस्व धीभिर् विश्वाभिः शच्या गृणानः ॥  
र्व्_१०,१०४।०४अ ऊती शचीवस् तव वीर्येण वयो दधाना उशिज ऋतज्ञाः ।  
र्व्_१०,१०४।०४च् प्रजावद् इन्द्र मनुषो दुरोणे तस्थुर् गृणन्तः सधमाद्यासः ॥  
र्व्_१०,१०४।०५अ प्रणीतिभिष् टे हर्यश्व सुष्टोः सुषुम्नस्य पुरुरुचो जनासः ।  
र्व्_१०,१०४।०५च् मंहिष्ठाम् ऊतिं वितिरे दधाना स्तोतार इन्द्र तव सूनृताभिः ॥  
र्व्_१०,१०४।०६अ उप ब्रह्माणि हरिवो हरिभ्यां सोमस्य याहि पीतये सुतस्य ।  
र्व्_१०,१०४।०६च् इन्द्र त्वा यज्ञः क्षममाणम् आनड् दाश्वां अस्य् अध्वरस्य प्रकेतः ॥  
र्व्_१०,१०४।०७अ सहस्रवाजम् अभिमातिषाहं सुतेरणम् मघवानं सुवृक्तिम् ।  
र्व्_१०,१०४।०७च् उप भूषन्ति गिरो अप्रतीतम् इन्द्रं नमस्या जरितुः पनन्त ॥  
र्व्_१०,१०४।०८अ सप्तापो देवीः सुरणा अमृक्ता याभिः सिन्धुम् अतर इन्द्र पूर्भित् ।  
र्व्_१०,१०४।०८च् नवतिं स्रोत्या नव च स्रवन्तीर् देवेभ्यो गातुम् मनुषे च विन्दः ॥  
र्व्_१०,१०४।०९अ अपो महीर् अभिशस्तेर् अमुञ्चो ऽजागर् आस्व् अधि देव एकः ।  
र्व्_१०,१०४।०९च् इन्द्र यास् त्वं वृत्रतूर्ये चकर्थ ताभिर् विश्वायुस् तन्वम् पुपुष्याः ॥  
र्व्_१०,१०४।१०अ वीरेण्यः क्रतुर् इन्द्रः सुशस्तिर् उतापि धेना पुरुहूतम् ईट्टे ।  
र्व्_१०,१०४।१०च् आर्दयद् वृत्रम् अकृणोद् उ लोकं ससाहे शक्रः पृतना अभिष्टिः ॥  
र्व्_१०,१०४।११अ शुनं हुवेम मघवानम् इन्द्रम् अस्मिन् भरे नृतमं वाजसातौ ।  
र्व्_१०,१०४।११च् शृण्वन्तम् उग्रम् ऊतये समत्सु घ्नन्तं वृत्राणि सञ्जितं धनानाम् ॥  
  
र्व्_१०,१०५।०१अ कदा वसो स्तोत्रं हर्यत आव श्मशा रुधद् वाः ।  
र्व्_१०,१०५।०१च् दीर्घं सुतं वाताप्याय ॥  
र्व्_१०,१०५।०२अ हरी यस्य सुयुजा विव्रता वेर् अर्वन्तानु शेपा ।  
र्व्_१०,१०५।०२च् उभा रजी न केशिना पतिर् दन् ॥  
र्व्_१०,१०५।०३अ अप योर् इन्द्रः पापज आ मर्तो न शश्रमाणो बिभीवान् ।  
र्व्_१०,१०५।०३च् शुभे यद् युयुजे तविषीवान् ॥  
र्व्_१०,१०५।०४अ सचायोर् इन्द्रश् चर्कृष आं उपानसः सपर्यन् ।  
र्व्_१०,१०५।०४च् नदयोर् विव्रतयोः शूर इन्द्रः ॥  
र्व्_१०,१०५।०५अ अधि यस् तस्थौ केशवन्ता व्यचस्वन्ता न पुष्ट्यै ।  
र्व्_१०,१०५।०५च् वनोति शिप्राभ्यां शिप्रिणीवान् ॥  
र्व्_१०,१०५।०६अ प्रास्तौद् ऋष्वौजा ऋष्वेभिस् ततक्ष शूरः शवसा ।  
र्व्_१०,१०५।०६च् ऋभुर् न क्रतुभिर् मातरिश्वा ॥  
र्व्_१०,१०५।०७अ वज्रं यश् चक्रे सुहनाय दस्यवे हिरीमशो हिरीमान् ।  
र्व्_१०,१०५।०७च् अरुतहनुर् अद्भुतं न रजः ॥  
र्व्_१०,१०५।०८अ अव नो वृजिना शिशीह्य् ऋचा वनेमानृचः ।  
र्व्_१०,१०५।०८च् नाब्रह्मा यज्ञ ऋधग् जोषति त्वे ॥  
र्व्_१०,१०५।०९अ ऊर्ध्वा यत् ते त्रेतिनी भूद् यज्ञस्य धूर्षु सद्मन् ।  
र्व्_१०,१०५।०९च् सजूर् नावं स्वयशसं सचायोः ॥  
र्व्_१०,१०५।१०अ श्रिये ते पृश्निर् उपसेचनी भूच् छ्रिये दर्विर् अरेपाः ।  
र्व्_१०,१०५।१०च् यया स्वे पात्रे सिञ्चस उत् ॥  
र्व्_१०,१०५।११अ शतं वा यद् असुर्य प्रति त्वा सुमित्र इत्थास्तौद् दुर्मित्र इत्थास्तौत् ।  
र्व्_१०,१०५।११च् आवो यद् दस्युहत्ये कुत्सपुत्रम् प्रावो यद् दस्युहत्ये कुत्सवत्सम् ॥  
  
र्व्_१०,१०६।०१अ उभा उ नूनं तद् इद् अर्थयेथे वि तन्वाथे धियो वस्त्रापसेव ।  
र्व्_१०,१०६।०१च् सध्रीचीना यातवे प्रेम् अजीगः सुदिनेव पृक्ष आ तंसयेथे ॥  
र्व्_१०,१०६।०२अ उष्टारेव फर्वरेषु श्रयेथे प्रायोगेव श्वात्र्या शासुर् एथः ।  
र्व्_१०,१०६।०२च् दूतेव हि ष्ठो यशसा जनेषु माप स्थातम् महिषेवावपानात् ॥  
र्व्_१०,१०६।०३अ साकंयुजा शकुनस्येव पक्षा पश्वेव चित्रा यजुर् आ गमिष्टम् ।  
र्व्_१०,१०६।०३च् अग्निर् इव देवयोर् दीदिवांसा परिज्मानेव यजथः पुरुत्रा ॥  
र्व्_१०,१०६।०४अ आपी वो अस्मे पितरेव पुत्रोग्रेव रुचा नृपतीव तुर्यै ।  
र्व्_१०,१०६।०४च् इर्येव पुष्ट्यै किरणेव भुज्यै श्रुष्टीवानेव हवम् आ गमिष्टम् ॥  
र्व्_१०,१०६।०५अ वंसगेव पूषर्या शिम्बाता मित्रेव ऋता शतरा शातपन्ता ।  
र्व्_१०,१०६।०५च् वाजेवोच्चा वयसा घर्म्येष्ठा मेषेवेषा सपर्या पुरीषा ॥  
र्व्_१०,१०६।०६अ सृण्येव जर्भरी तुर्फरीतू नैतोशेव तुर्फरी पर्फरीका ।  
र्व्_१०,१०६।०६च् उदन्यजेव जेमना मदेरू ता मे जराय्व् अजरम् मरायु ॥  
र्व्_१०,१०६।०७अ पज्रेव चर्चरं जारम् मरायु क्षद्मेवार्थेषु तर्तरीथ उग्रा ।  
र्व्_१०,१०६।०७च् ऋभू नापत् खरमज्रा खरज्रुर् वायुर् न पर्फरत् क्षयद् रयीणाम् ॥  
र्व्_१०,१०६।०८अ घर्मेव मधु जठरे सनेरू भगेविता तुर्फरी फारिवारम् ।  
र्व्_१०,१०६।०८च् पतरेव चचरा चन्द्रनिर्णिङ् मनऋङ्गा मनन्या न जग्मी ॥  
र्व्_१०,१०६।०९अ बृहन्तेव गम्भरेषु प्रतिष्ठाम् पादेव गाधं तरते विदाथः ।  
र्व्_१०,१०६।०९च् कर्णेव शासुर् अनु हि स्मराथो ऽंशेव नो भजतं चित्रम् अप्नः ॥  
र्व्_१०,१०६।१०अ आरङ्गरेव मध्व् एरयेथे सारघेव गवि नीचीनबारे ।  
र्व्_१०,१०६।१०च् कीनारेव स्वेदम् आसिष्विदाना क्षामेवोर्जा सूयवसात् सचेथे ॥  
र्व्_१०,१०६।११अ ऋध्याम स्तोमं सनुयाम वाजम् आ नो मन्त्रं सरथेहोप यातम् ।  
र्व्_१०,१०६।११च् यशो न पक्वम् मधु गोष्व् अन्तर् आ भूतांशो अश्विनोः कामम् अप्राः ॥  
  
र्व्_१०,१०७।०१अ आविर् अभून् महि माघोनम् एषां विश्वं जीवं तमसो निर् अमोचि ।  
र्व्_१०,१०७।०१च् महि ज्योतिः पितृभिर् दत्तम् आगाद् उरुः पन्था दक्षिणाया अदर्शि ॥  
र्व्_१०,१०७।०२अ उच्चा दिवि दक्षिणावन्तो अस्थुर् ये अश्वदाः सह ते सूर्येण ।  
र्व्_१०,१०७।०२च् हिरण्यदा अमृतत्वम् भजन्ते वासोदाः सोम प्र तिरन्त आयुः ॥  
र्व्_१०,१०७।०३अ दैवी पूर्तिर् दक्षिणा देवयज्या न कवारिभ्यो नहि ते पृणन्ति ।  
र्व्_१०,१०७।०३च् अथा नरः प्रयतदक्षिणासो ऽवद्यभिया बहवः पृणन्ति ॥  
र्व्_१०,१०७।०४अ शतधारं वायुम् अर्कं स्वर्विदं नृचक्षसस् ते अभि चक्षते हविः ।  
र्व्_१०,१०७।०४च् ये पृणन्ति प्र च यच्छन्ति सङ्गमे ते दक्षिणां दुहते सप्तमातरम् ॥  
र्व्_१०,१०७।०५अ दक्षिणावान् प्रथमो हूत एति दक्षिणावान् ग्रामणीर् अग्रम् एति ।  
र्व्_१०,१०७।०५च् तम् एव मन्ये नृपतिं जनानां यः प्रथमो दक्षिणाम् आविवाय ॥  
र्व्_१०,१०७।०६अ तम् एव ऋषिं तम् उ ब्रह्माणम् आहुर् यज्ञन्यं सामगाम् उक्थशासम् ।  
र्व्_१०,१०७।०६च् स शुक्रस्य तन्वो वेद तिस्रो यः प्रथमो दक्षिणया रराध ॥  
र्व्_१०,१०७।०७अ दक्षिणाश्वं दक्षिणा गां ददाति दक्षिणा चन्द्रम् उत यद् धिरण्यम् ।  
र्व्_१०,१०७।०७च् दक्षिणान्नं वनुते यो न आत्मा दक्षिणां वर्म कृणुते विजानन् ॥  
र्व्_१०,१०७।०८अ न भोजा मम्रुर् न न्यर्थम् ईयुर् न रिष्यन्ति न व्यथन्ते ह भोजाः ।  
र्व्_१०,१०७।०८च् इदं यद् विश्वम् भुवनं स्वश् चैतत् सर्वं दक्षिणैभ्यो ददाति ॥  
र्व्_१०,१०७।०९अ भोजा जिग्युः सुरभिं योनिम् अग्रे भोजा जिग्युर् वध्वं या सुवासाः ।  
र्व्_१०,१०७।०९च् भोजा जिग्युर् अन्तःपेयं सुराया भोजा जिग्युर् ये अहूताः प्रयन्ति ॥  
र्व्_१०,१०७।१०अ भोजायाश्वं सम् मृजन्त्य् आशुम् भोजायास्ते कन्या शुम्भमाना ।  
र्व्_१०,१०७।१०च् भोजस्येदम् पुष्करिणीव वेश्म परिष्कृतं देवमानेव चित्रम् ॥  
र्व्_१०,१०७।११अ भोजम् अश्वाः सुष्ठुवाहो वहन्ति सुवृद् रथो वर्तते दक्षिणायाः ।  
र्व्_१०,१०७।११च् भोजं देवासो ऽवता भरेषु भोजः शत्रून् समनीकेषु जेता ॥  
  
र्व्_१०,१०८।०१अ किम् इच्छन्ती सरमा प्रेदम् आनड् दूरे ह्य् अध्वा जगुरिः पराचैः ।  
र्व्_१०,१०८।०१च् कास्मेहितिः का परितक्म्यासीत् कथं रसाया अतरः पयांसि ॥  
र्व्_१०,१०८।०२अ इन्द्रस्य दूतीर् इषिता चरामि मह इच्छन्ती पणयो निधीन् वः ।  
र्व्_१०,१०८।०२च् अतिष्कदो भियसा तन् न आवत् तथा रसाया अतरम् पयांसि ॥  
र्व्_१०,१०८।०३अ कीदृङ्ङ् इन्द्रः सरमे का दृशीका यस्येदं दूतीर् असरः पराकात् ।  
र्व्_१०,१०८।०३च् आ च गच्छान् मित्रम् एना दधामाथा गवां गोपतिर् नो भवाति ॥  
र्व्_१०,१०८।०४अ नाहं तं वेद दभ्यं दभत् स यस्येदं दूतीर् असरम् पराकात् ।  
र्व्_१०,१०८।०४च् न तं गूहन्ति स्रवतो गभीरा हता इन्द्रेण पणयः शयध्वे ॥  
र्व्_१०,१०८।०५अ इमा गावः सरमे या ऐच्छः परि दिवो अन्तान् सुभगे पतन्ती ।  
र्व्_१०,१०८।०५च् कस् त एना अव सृजाद् अयुध्व्य् उतास्माकम् आयुधा सन्ति तिग्मा ॥  
र्व्_१०,१०८।०६अ असेन्या वः पणयो वचांस्य् अनिषव्यास् तन्वः सन्तु पापीः ।  
र्व्_१०,१०८।०६च् अधृष्टो व एतवा अस्तु पन्था बृहस्पतिर् व उभया न मृऌआत् ॥  
र्व्_१०,१०८।०७अ अयं निधिः सरमे अद्रिबुध्नो गोभिर् अश्वेभिर् वसुभिर् न्यृष्टः ।  
र्व्_१०,१०८।०७च् रक्षन्ति तम् पणयो ये सुगोपा रेकु पदम् अलकम् आ जगन्थ ॥  
र्व्_१०,१०८।०८अ एह गमन्न् ऋषयः सोमशिता अयास्यो अङ्गिरसो नवग्वाः ।  
र्व्_१०,१०८।०८च् त एतम् ऊर्वं वि भजन्त गोनाम् अथैतद् वचः पणयो वमन्न् इत् ॥  
र्व्_१०,१०८।०९अ एवा च त्वं सरम आजगन्थ प्रबाधिता सहसा दैव्येन ।  
र्व्_१०,१०८।०९च् स्वसारं त्वा कृणवै मा पुनर् गा अप ते गवां सुभगे भजाम ॥  
र्व्_१०,१०८।१०अ नाहं वेद भ्रातृत्वं नो स्वसृत्वम् इन्द्रो विदुर् अङ्गिरसश् च घोराः ।  
र्व्_१०,१०८।१०च् गोकामा मे अच्छदयन् यद् आयम् अपात इत पणयो वरीयः ॥  
र्व्_१०,१०८।११अ दूरम् इत पणयो वरीय उद् गावो यन्तु मिनतीर् ऋतेन ।  
र्व्_१०,१०८।११च् बृहस्पतिर् या अविन्दन् निगूऌहाः सोमो ग्रावाण ऋषयश् च विप्राः ॥  
  
र्व्_१०,१०९।०१अ ते ऽवदन् प्रथमा ब्रह्मकिल्बिषे ऽकूपारः सलिलो मातरिश्वा ।  
र्व्_१०,१०९।०१च् वीऌउहरास् तप उग्रो मयोभूर् आपो देवीः प्रथमजा ऋतेन ॥  
र्व्_१०,१०९।०२अ सोमो राजा प्रथमो ब्रह्मजायाम् पुनः प्रायच्छद् अहृणीयमानः ।  
र्व्_१०,१०९।०२च् अन्वर्तिता वरुणो मित्र आसीद् अग्निर् होता हस्तगृह्या निनाय ॥  
र्व्_१०,१०९।०३अ हस्तेनैव ग्राह्य आधिर् अस्या ब्रह्मजायेयम् इति चेद् अवोचन् ।  
र्व्_१०,१०९।०३च् न दूताय प्रह्ये तस्थ एषा तथा राष्ट्रं गुपितं क्षत्रियस्य ॥  
र्व्_१०,१०९।०४अ देवा एतस्याम् अवदन्त पूर्वे सप्तऋषयस् तपसे ये निषेदुः ।  
र्व्_१०,१०९।०४च् भीमा जाया ब्राह्मणस्योपनीता दुर्धां दधाति परमे व्योमन् ॥  
र्व्_१०,१०९।०५अ ब्रह्मचारी चरति वेविषद् विषः स देवानाम् भवत्य् एकम् अङ्गम् ।  
र्व्_१०,१०९।०५च् तेन जायाम् अन्व् अविन्दद् बृहस्पतिः सोमेन नीतां जुह्वं न देवाः ॥  
र्व्_१०,१०९।०६अ पुनर् वै देवा अददुः पुनर् मनुष्या उत ।  
र्व्_१०,१०९।०६च् राजानः सत्यं कृण्वाना ब्रह्मजायाम् पुनर् ददुः ॥  
र्व्_१०,१०९।०७अ पुनर्दाय ब्रह्मजायां कृत्वी देवैर् निकिल्बिषम् ।  
र्व्_१०,१०९।०७च् ऊर्जम् पृथिव्या भक्त्वायोरुगायम् उपासते ॥  
  
र्व्_१०,११०।०१अ समिद्धो अद्य मनुषो दुरोणे देवो देवान् यजसि जातवेदः ।  
र्व्_१०,११०।०१च् आ च वह मित्रमहश् चिकित्वान् त्वं दूतः कविर् असि प्रचेताः ॥  
र्व्_१०,११०।०२अ तनूनपात् पथ ऋतस्य यानान् मध्वा समञ्जन् स्वदया सुजिह्व ।  
र्व्_१०,११०।०२च् मन्मानि धीभिर् उत यज्ञम् ऋन्धन् देवत्रा च कृणुह्य् अध्वरं नः ॥  
र्व्_१०,११०।०३अ आजुह्वान ईड्यो वन्द्यश् चा याह्य् अग्ने वसुभिः सजोषाः ।  
र्व्_१०,११०।०३च् त्वं देवानाम् असि यह्व होता स एनान् यक्षीषितो यजीयान् ॥  
र्व्_१०,११०।०४अ प्राचीनम् बर्हिः प्रदिशा पृथिव्या वस्तोर् अस्या वृज्यते अग्रे अह्नाम् ।  
र्व्_१०,११०।०४च् व्य् उ प्रथते वितरं वरीयो देवेभ्यो अदितये स्योनम् ॥  
र्व्_१०,११०।०५अ व्यचस्वतीर् उर्विया वि श्रयन्ताम् पतिभ्यो न जनयः शुम्भमानाः ।  
र्व्_१०,११०।०५च् देवीर् द्वारो बृहतीर् विश्वमिन्वा देवेभ्यो भवत सुप्रायणाः ॥  
र्व्_१०,११०।०६अ आ सुष्वयन्ती यजते उपाके उषासानक्ता सदतां नि योनौ ।  
र्व्_१०,११०।०६च् दिव्ये योषणे बृहती सुरुक्मे अधि श्रियं शुक्रपिशं दधाने ॥  
र्व्_१०,११०।०७अ दैव्या होतारा प्रथमा सुवाचा मिमाना यज्ञम् मनुषो यजध्यै ।  
र्व्_१०,११०।०७च् प्रचोदयन्ता विदथेषु कारू प्राचीनं ज्योतिः प्रदिशा दिशन्ता ॥  
र्व्_१०,११०।०८अ आ नो यज्ञम् भारती तूयम् एत्व् इऌआ मनुष्वद् इह चेतयन्ती ।  
र्व्_१०,११०।०८च् तिस्रो देवीर् बर्हिर् एदं स्योनं सरस्वती स्वपसः सदन्तु ॥  
र्व्_१०,११०।०९अ य इमे द्यावापृथिवी जनित्री रूपैर् अपिंशद् भुवनानि विश्वा ।  
र्व्_१०,११०।०९च् तम् अद्य होतर् इषितो यजीयान् देवं त्वष्टारम् इह यक्षि विद्वान् ॥  
र्व्_१०,११०।१०अ उपावसृज त्मन्या समञ्जन् देवानाम् पाथ ऋतुथा हवींषि ।  
र्व्_१०,११०।१०च् वनस्पतिः शमिता देवो अग्निः स्वदन्तु हव्यम् मधुना घृतेन ॥  
र्व्_१०,११०।११अ सद्यो जातो व्य् अमिमीत यज्ञम् अग्निर् देवानाम् अभवत् पुरोगाः ।  
र्व्_१०,११०।११च् अस्य होतुः प्रदिश्य् ऋतस्य वाचि स्वाहाकृतं हविर् अदन्तु देवाः ॥  
  
र्व्_१०,१११।०१अ मनीषिणः प्र भरध्वम् मनीषां यथा-यथा मतयः सन्ति नृणाम् ।  
र्व्_१०,१११।०१च् इन्द्रं सत्यैर् एरयामा कृतेभिः स हि वीरो गिर्वणस्युर् विदानः ॥  
र्व्_१०,१११।०२अ ऋतस्य हि सदसो धीतिर् अद्यौत् सं गार्ष्टेयो वृषभो गोभिर् आनट् ।  
र्व्_१०,१११।०२च् उद् अतिष्ठत् तविषेणा रवेण महान्ति चित् सं विव्याचा रजांसि ॥  
र्व्_१०,१११।०३अ इन्द्रः किल श्रुत्या अस्य वेद स हि जिष्णुः पथिकृत् सूर्याय ।  
र्व्_१०,१११।०३च् आन् मेनां कृण्वन्न् अच्युतो भुवद् गोः पतिर् दिवः सनजा अप्रतीतः ॥  
र्व्_१०,१११।०४अ इन्द्रो मह्ना महतो अर्णवस्य व्रतामिनाद् अङ्गिरोभिर् गृणानः ।  
र्व्_१०,१११।०४च् पुरूणि चिन् नि तताना रजांसि दाधार यो धरुणं सत्यताता ॥  
र्व्_१०,१११।०५अ इन्द्रो दिवः प्रतिमानम् पृथिव्या विश्वा वेद सवना हन्ति शुष्णम् ।  
र्व्_१०,१११।०५च् महीं चिद् द्याम् आतनोत् सूर्येण चास्कम्भ चित् कम्भनेन स्कभीयान् ॥  
र्व्_१०,१११।०६अ वज्रेण हि वृत्रहा वृत्रम् अस्तर् अदेवस्य शूशुवानस्य मायाः ।  
र्व्_१०,१११।०६च् वि धृष्णो अत्र धृषता जघन्थाथाभवो मघवन् बाह्वोजाः ॥  
र्व्_१०,१११।०७अ सचन्त यद् उषसः सूर्येण चित्राम् अस्य केतवो राम् अविन्दन् ।  
र्व्_१०,१११।०७च् आ यन् नक्षत्रं ददृशे दिवो न पुनर् यतो नकिर् अद्धा नु वेद ॥  
र्व्_१०,१११।०८अ दूरं किल प्रथमा जग्मुर् आसाम् इन्द्रस्य याः प्रसवे सस्रुर् आपः ।  
र्व्_१०,१११।०८च् क्व स्विद् अग्रं क्व बुध्न आसाम् आपो मध्यं क्व वो नूनम् अन्तः ॥  
र्व्_१०,१११।०९अ सृजः सिन्धूंर् अहिना जग्रसानां आद् इद् एताः प्र विविज्रे जवेन ।  
र्व्_१०,१११।०९च् मुमुक्षमाणा उत या मुमुच्रे ऽधेद् एता न रमन्ते नितिक्ताः ॥  
र्व्_१०,१११।१०अ सध्रीचीः सिन्धुम् उशतीर् इवायन् सनाज् जार आरितः पूर्भिद् आसाम् ।  
र्व्_१०,१११।१०च् अस्तम् आ ते पार्थिवा वसून्य् अस्मे जग्मुः सूनृता इन्द्र पूर्वीः ॥  
  
र्व्_१०,११२।०१अ इन्द्र पिब प्रतिकामं सुतस्य प्रातःसावस् तव हि पूर्वपीतिः ।  
र्व्_१०,११२।०१च् हर्षस्व हन्तवे शूर शत्रून् उक्थेभिष् टे वीर्या प्र ब्रवाम ॥  
र्व्_१०,११२।०२अ यस् ते रथो मनसो जवीयान् एन्द्र तेन सोमपेयाय याहि ।  
र्व्_१०,११२।०२च् तूयम् आ ते हरयः प्र द्रवन्तु येभिर् यासि वृषभिर् मन्दमानः ॥  
र्व्_१०,११२।०३अ हरित्वता वर्चसा सूर्यस्य श्रेष्ठै रूपैस् तन्वं स्पर्शयस्व ।  
र्व्_१०,११२।०३च् अस्माभिर् इन्द्र सखिभिर् हुवानः सध्रीचीनो मादयस्वा निषद्य ॥  
र्व्_१०,११२।०४अ यस्य त्यत् ते महिमानम् मदेष्व् इमे मही रोदसी नाविविक्ताम् ।  
र्व्_१०,११२।०४च् तद् ओक आ हरिभिर् इन्द्र युक्तैः प्रियेभिर् याहि प्रियम् अन्नम् अच्छ ॥  
र्व्_१०,११२।०५अ यस्य शश्वत् पपिवां इन्द्र शत्रून् अनानुकृत्या रण्या चकर्थ ।  
र्व्_१०,११२।०५च् स ते पुरन्धिं तविषीम् इयर्ति स ते मदाय सुत इन्द्र सोमः ॥  
र्व्_१०,११२।०६अ इदं ते पात्रं सनवित्तम् इन्द्र पिबा सोमम् एना शतक्रतो ।  
र्व्_१०,११२।०६च् पूर्ण आहावो मदिरस्य मध्वो यं विश्व इद् अभिहर्यन्ति देवाः ॥  
र्व्_१०,११२।०७अ वि हि त्वाम् इन्द्र पुरुधा जनासो हितप्रयसो वृषभ ह्वयन्ते ।  
र्व्_१०,११२।०७च् अस्माकं ते मधुमत्तमानीमा भुवन् सवना तेषु हर्य ॥  
र्व्_१०,११२।०८अ प्र त इन्द्र पूर्व्याणि प्र नूनं वीर्या वोचम् प्रथमा कृतानि ।  
र्व्_१०,११२।०८च् सतीनमन्युर् अश्रथायो अद्रिं सुवेदनाम् अकृणोर् ब्रह्मणे गाम् ॥  
र्व्_१०,११२।०९अ नि षु सीद गणपते गणेषु त्वाम् आहुर् विप्रतमं कवीनाम् ।  
र्व्_१०,११२।०९च् न ऋते त्वत् क्रियते किं चनारे महाम् अर्कम् मघवञ् चित्रम् अर्च ॥  
र्व्_१०,११२।१०अ अभिख्या नो मघवन् नाधमानान् सखे बोधि वसुपते सखीनाम् ।  
र्व्_१०,११२।१०च् रणं कृधि रणकृत् सत्यशुष्माभक्ते चिद् आ भजा राये अस्मान् ॥  
  
र्व्_१०,११३।०१अ तम् अस्य द्यावापृथिवी सचेतसा विश्वेभिर् देवैर् अनु शुष्मम् आवताम् ।  
र्व्_१०,११३।०१च् यद् ऐत् कृण्वानो महिमानम् इन्द्रियम् पीत्वी सोमस्य क्रतुमां अवर्धत ॥  
र्व्_१०,११३।०२अ तम् अस्य विष्णुर् महिमानम् ओजसांशुं दधन्वान् मधुनो वि रप्शते ।  
र्व्_१०,११३।०२च् देवेभिर् इन्द्रो मघवा सयावभिर् वृत्रं जघन्वां अभवद् वरेण्यः ॥  
र्व्_१०,११३।०३अ वृत्रेण यद् अहिना बिभ्रद् आयुधा समस्थिथा युधये शंसम् आविदे ।  
र्व्_१०,११३।०३च् विश्वे ते अत्र मरुतः सह त्मनावर्धन्न् उग्र महिमानम् इन्द्रियम् ॥  
र्व्_१०,११३।०४अ जज्ञान एव व्य् अबाधत स्पृधः प्रापश्यद् वीरो अभि पौंस्यं रणम् ।  
र्व्_१०,११३।०४च् अवृश्चद् अद्रिम् अव सस्यदः सृजद् अस्तभ्नान् नाकं स्वपस्यया पृथुम् ॥  
र्व्_१०,११३।०५अ आद् इन्द्रः सत्रा तविषीर् अपत्यत वरीयो द्यावापृथिवी अबाधत ।  
र्व्_१०,११३।०५च् अवाभरद् धृषितो वज्रम् आयसं शेवम् मित्राय वरुणाय दाशुषे ॥  
र्व्_१०,११३।०६अ इन्द्रस्यात्र तविषीभ्यो विरप्शिन ऋघायतो अरंहयन्त मन्यवे ।  
र्व्_१०,११३।०६च् वृत्रं यद् उग्रो व्य् अवृश्चद् ओजसापो बिभ्रतं तमसा परीवृतम् ॥  
र्व्_१०,११३।०७अ या वीर्याणि प्रथमानि कर्त्वा महित्वेभिर् यतमानौ समीयतुः ।  
र्व्_१०,११३।०७च् ध्वान्तं तमो ऽव दध्वसे हत इन्द्रो मह्ना पूर्वहूताव् अपत्यत ॥  
र्व्_१०,११३।०८अ विश्वे देवासो अध वृष्ण्यानि ते ऽवर्धयन् सोमवत्या वचस्यया ।  
र्व्_१०,११३।०८च् रद्धं वृत्रम् अहिम् इन्द्रस्य हन्मनाग्निर् न जम्भैस् तृष्व् अन्नम् आवयत् ॥  
र्व्_१०,११३।०९अ भूरि दक्षेभिर् वचनेभिर् ऋक्वभिः सख्येभिः सख्यानि प्र वोचत ।  
र्व्_१०,११३।०९च् इन्द्रो धुनिं च चुमुरिं च दम्भयञ् छ्रद्धामनस्या शृणुते दभीतये ॥  
र्व्_१०,११३।१०अ त्वम् पुरूण्य् आ भरा स्वश्व्या येभिर् मंसै निवचनानि शंसन् ।  
र्व्_१०,११३।१०च् सुगेभिर् विश्वा दुरिता तरेम विदो षु ण उर्विया गाधम् अद्य ॥  
  
र्व्_१०,११४।०१अ घर्मा समन्ता त्रिवृतं व्य् आपतुस् तयोर् जुष्टिम् मातरिश्वा जगाम ।  
र्व्_१०,११४।०१च् दिवस् पयो दिधिषाणा अवेषन् विदुर् देवाः सहसामानम् अर्कम् ॥  
र्व्_१०,११४।०२अ तिस्रो देष्ट्राय निरृतीर् उपासते दीर्घश्रुतो वि हि जानन्ति वह्नयः ।  
र्व्_१०,११४।०२च् तासां नि चिक्युः कवयो निदानम् परेषु या गुह्येषु व्रतेषु ॥  
र्व्_१०,११४।०३अ चतुष्कपर्दा युवतिः सुपेशा घृतप्रतीका वयुनानि वस्ते ।  
र्व्_१०,११४।०३च् तस्यां सुपर्णा वृषणा नि षेदतुर् यत्र देवा दधिरे भागधेयम् ॥  
र्व्_१०,११४।०४अ एकः सुपर्णः स समुद्रम् आ विवेश स इदं विश्वम् भुवनं वि चष्टे ।  
र्व्_१०,११४।०४च् तम् पाकेन मनसापश्यम् अन्तितस् तम् माता रेऌहि स उ रेऌहि मातरम् ॥  
र्व्_१०,११४।०५अ सुपर्णं विप्राः कवयो वचोभिर् एकं सन्तम् बहुधा कल्पयन्ति ।  
र्व्_१०,११४।०५च् छन्दांसि च दधतो अध्वरेषु ग्रहान् सोमस्य मिमते द्वादश ॥  
र्व्_१०,११४।०६अ षट्त्रिंशांश् च चतुरः कल्पयन्तश् छन्दांसि च दधत आद्वादशम् ।  
र्व्_१०,११४।०६च् यज्ञं विमाय कवयो मनीष ऋक्सामाभ्याम् प्र रथं वर्तयन्ति ॥  
र्व्_१०,११४।०७अ चतुर्दशान्ये महिमानो अस्य तं धीरा वाचा प्र णयन्ति सप्त ।  
र्व्_१०,११४।०७च् आप्नानं तीर्थं क इह प्र वोचद् येन पथा प्रपिबन्ते सुतस्य ॥  
र्व्_१०,११४।०८अ सहस्रधा पञ्चदशान्य् उक्था यावद् द्यावापृथिवी तावद् इत् तत् ।  
र्व्_१०,११४।०८च् सहस्रधा महिमानः सहस्रं यावद् ब्रह्म विष्ठितं तावती वाक् ॥  
र्व्_१०,११४।०९अ कश् छन्दसां योगम् आ वेद धीरः को धिष्ण्याम् प्रति वाचम् पपाद ।  
र्व्_१०,११४।०९च् कम् ऋत्विजाम् अष्टमं शूरम् आहुर् हरी इन्द्रस्य नि चिकाय कः स्वित् ॥  
र्व्_१०,११४।१०अ भूम्या अन्तम् पर्य् एके चरन्ति रथस्य धूर्षु युक्तासो अस्थुः ।  
र्व्_१०,११४।१०च् श्रमस्य दायं वि भजन्त्य् एभ्यो यदा यमो भवति हर्म्ये हितः ॥  
  
र्व्_१०,११५।०१अ चित्र इच् छिशोस् तरुणस्य वक्षथो न यो मातराव् अप्येति धातवे ।  
र्व्_१०,११५।०१च् अनूधा यदि जीजनद् अधा च नु ववक्ष सद्यो महि दूत्यं चरन् ॥  
र्व्_१०,११५।०२अ अग्निर् ह नाम धायि दन्न् अपस्तमः सं यो वना युवते भस्मना दता ।  
र्व्_१०,११५।०२च् अभिप्रमुरा जुह्वा स्वध्वर इनो न प्रोथमानो यवसे वृषा ॥  
र्व्_१०,११५।०३अ तं वो विं न द्रुषदं देवम् अन्धस इन्दुम् प्रोथन्तम् प्रवपन्तम् अर्णवम् ।  
र्व्_१०,११५।०३च् आसा वह्निं न शोचिषा विरप्शिनम् महिव्रतं न सरजन्तम् अध्वनः ॥  
र्व्_१०,११५।०४अ वि यस्य ते ज्रयसानस्याजर धक्षोर् न वाताः परि सन्त्य् अच्युताः ।  
र्व्_१०,११५।०४च् आ रण्वासो युयुधयो न सत्वनं त्रितं नशन्त प्र शिषन्त इष्टये ॥  
र्व्_१०,११५।०५अ स इद् अग्निः कण्वतमः कण्वसखार्यः परस्यान्तरस्य तरुषः ।  
र्व्_१०,११५।०५च् अग्निः पातु गृणतो अग्निः सूरीन् अग्निर् ददातु तेषाम् अवो नः ॥  
र्व्_१०,११५।०६अ वाजिन्तमाय सह्यसे सुपित्र्य तृषु च्यवानो अनु जातवेदसे ।  
र्व्_१०,११५।०६च् अनुद्रे चिद् यो धृषता वरं सते महिन्तमाय धन्वनेद् अविष्यते ॥  
र्व्_१०,११५।०७अ एवाग्निर् मर्तैः सह सूरिभिर् वसु ष्टवे सहसः सूनरो नृभिः ।  
र्व्_१०,११५।०७च् मित्रासो न ये सुधिता ऋतायवो द्यावो न द्युम्नैर् अभि सन्ति मानुषान् ॥  
र्व्_१०,११५।०८अ ऊर्जो नपात् सहसावन्न् इति त्वोपस्तुतस्य वन्दते वृषा वाक् ।  
र्व्_१०,११५।०८च् त्वां स्तोषाम त्वया सुवीरा द्राघीय आयुः प्रतरं दधानाः ॥  
र्व्_१०,११५।०९अ इति त्वाग्ने वृष्टिहव्यस्य पुत्रा उपस्तुतास ऋषयो ऽवोचन् ।  
र्व्_१०,११५।०९च् तांश् च पाहि गृणतश् च सूरीन् वषड् वषऌ इत्य् ऊर्ध्वासो अनक्षन् नमो नम इत्य् ऊर्ध्वासो अनक्षन् ॥  
  
र्व्_१०,११६।०१अ पिबा सोमम् महत इन्द्रियाय पिबा वृत्राय हन्तवे शविष्ठ ।  
र्व्_१०,११६।०१च् पिब राये शवसे हूयमानः पिब मध्वस् तृपद् इन्द्रा वृषस्व ॥  
र्व्_१०,११६।०२अ अस्य पिब क्षुमतः प्रस्थितस्येन्द्र सोमस्य वरम् आ सुतस्य ।  
र्व्_१०,११६।०२च् स्वस्तिदा मनसा मादयस्वार्वाचीनो रेवते सौभगाय ॥  
र्व्_१०,११६।०३अ ममत्तु त्वा दिव्यः सोम इन्द्र ममत्तु यः सूयते पार्थिवेषु ।  
र्व्_१०,११६।०३च् ममत्तु येन वरिवश् चकर्थ ममत्तु येन निरिणासि शत्रून् ॥  
र्व्_१०,११६।०४अ आ द्विबर्हा अमिनो यात्व् इन्द्रो वृषा हरिभ्याम् परिषिक्तम् अन्धः ।  
र्व्_१०,११६।०४च् गव्य् आ सुतस्य प्रभृतस्य मध्वः सत्रा खेदाम् अरुशहा वृषस्व ॥  
र्व्_१०,११६।०५अ नि तिग्मानि भ्राशयन् भ्राश्यान्य् अव स्थिरा तनुहि यातुजूनाम् ।  
र्व्_१०,११६।०५च् उग्राय ते सहो बलं ददामि प्रतीत्या शत्रून् विगदेषु वृश्च ॥  
र्व्_१०,११६।०६अ व्य् अर्य इन्द्र तनुहि श्रवांस्य् ओज स्थिरेव धन्वनो ऽभिमातीः ।  
र्व्_१०,११६।०६च् अस्मद्र्यग् वावृधानः सहोभिर् अनिभृष्टस् तन्वं वावृधस्व ॥  
र्व्_१०,११६।०७अ इदं हविर् मघवन् तुभ्यं रातम् प्रति सम्राऌ अहृणानो गृभाय ।  
र्व्_१०,११६।०७च् तुभ्यं सुतो मघवन् तुभ्यम् पक्वो ऽद्धीन्द्र पिब च प्रस्थितस्य ॥  
र्व्_१०,११६।०८अ अद्धीद् इन्द्र प्रस्थितेमा हवींषि चनो दधिष्व पचतोत सोमम् ।  
र्व्_१०,११६।०८च् प्रयस्वन्तः प्रति हर्यामसि त्वा सत्याः सन्तु यजमानस्य कामाः ॥  
र्व्_१०,११६।०९अ प्रेन्द्राग्निभ्यां सुवचस्याम् इयर्मि सिन्धाव् इव प्रेरयं नावम् अर्कैः ।  
र्व्_१०,११६।०९च् अया इव परि चरन्ति देवा ये अस्मभ्यं धनदा उद्भिदश् च ॥  
  
र्व्_१०,११७।०१अ न वा उ देवाः क्षुधम् इद् वधं ददुर् उताशितम् उप गच्छन्ति मृत्यवः ।  
र्व्_१०,११७।०१च् उतो रयिः पृणतो नोप दस्यत्य् उतापृणन् मर्डितारं न विन्दते ॥  
र्व्_१०,११७।०२अ य आध्राय चकमानाय पित्वो ऽन्नवान् सन् रफितायोपजग्मुषे ।  
र्व्_१०,११७।०२च् स्थिरम् मनः कृणुते सेवते पुरोतो चित् स मर्डितारं न विन्दते ॥  
र्व्_१०,११७।०३अ स इद् भोजो यो गृहवे ददात्य् अन्नकामाय चरते कृशाय ।  
र्व्_१०,११७।०३च् अरम् अस्मै भवति यामहूता उतापरीषु कृणुते सखायम् ॥  
र्व्_१०,११७।०४अ न स सखा यो न ददाति सख्ये सचाभुवे सचमानाय पित्वः ।  
र्व्_१०,११७।०४च् अपास्मात् प्रेयान् न तद् ओको अस्ति पृणन्तम् अन्यम् अरणं चिद् इच्छेत् ॥  
र्व्_१०,११७।०५अ पृणीयाद् इन् नाधमानाय तव्यान् द्राघीयांसम् अनु पश्येत पन्थाम् ।  
र्व्_१०,११७।०५च् ओ हि वर्तन्ते रथ्येव चक्रान्यम्-अन्यम् उप तिष्ठन्त रायः ॥  
र्व्_१०,११७।०६अ मोघम् अन्नं विन्दते अप्रचेताः सत्यम् ब्रवीमि वध इत् स तस्य ।  
र्व्_१०,११७।०६च् नार्यमणम् पुष्यति नो सखायं केवलाघो भवति केवलादी ॥  
र्व्_१०,११७।०७अ कृषन्न् इत् फाल आशितं कृणोति यन्न् अध्वानम् अप वृङ्क्ते चरित्रैः ।  
र्व्_१०,११७।०७च् वदन् ब्रह्मावदतो वनीयान् पृणन्न् आपिर् अपृणन्तम् अभि ष्यात् ॥  
र्व्_१०,११७।०८अ एकपाद् भूयो द्विपदो वि चक्रमे द्विपात् त्रिपादम् अभ्य् एति पश्चात् ।  
र्व्_१०,११७।०८च् चतुष्पाद् एति द्विपदाम् अभिस्वरे सम्पश्यन् पङ्क्तीर् उपतिष्ठमानः ॥  
र्व्_१०,११७।०९अ समौ चिद् धस्तौ न समं विविष्टः सम्मातरा चिन् न समं दुहाते ।  
र्व्_१०,११७।०९च् यमयोश् चिन् न समा वीर्याणि ज्ञाती चित् सन्तौ न समम् पृणीतः ॥  
  
र्व्_१०,११८।०१अ अग्ने हंसि न्य् अत्रिणं दीद्यन् मर्त्येष्व् आ ।  
र्व्_१०,११८।०१च् स्वे क्षये शुचिव्रत ॥  
र्व्_१०,११८।०२अ उत् तिष्ठसि स्वाहुतो घृतानि प्रति मोदसे ।  
र्व्_१०,११८।०२च् यत् त्वा स्रुचः समस्थिरन् ॥  
र्व्_१०,११८।०३अ स आहुतो वि रोचते ऽग्निर् ईऌएन्यो गिरा ।  
र्व्_१०,११८।०३च् स्रुचा प्रतीकम् अज्यते ॥  
र्व्_१०,११८।०४अ घृतेनाग्निः सम् अज्यते मधुप्रतीक आहुतः ।  
र्व्_१०,११८।०४च् रोचमानो विभावसुः ॥  
र्व्_१०,११८।०५अ जरमाणः सम् इध्यसे देवेभ्यो हव्यवाहन ।  
र्व्_१०,११८।०५च् तं त्वा हवन्त मर्त्याः ॥  
र्व्_१०,११८।०६अ तम् मर्ता अमर्त्यं घृतेनाग्निं सपर्यत ।  
र्व्_१०,११८।०६च् अदाभ्यं गृहपतिम् ॥  
र्व्_१०,११८।०७अ अदाभ्येन शोचिषाग्ने रक्षस् त्वं दह ।  
र्व्_१०,११८।०७च् गोपा ऋतस्य दीदिहि ॥  
र्व्_१०,११८।०८अ स त्वम् अग्ने प्रतीकेन प्रत्य् ओष यातुधान्यः ।  
र्व्_१०,११८।०८च् उरुक्षयेषु दीद्यत् ॥  
र्व्_१०,११८।०९अ तं त्वा गीर्भिर् उरुक्षया हव्यवाहं सम् ईधिरे ।  
र्व्_१०,११८।०९च् यजिष्ठम् मानुषे जने ॥  
  
र्व्_१०,११९।०१अ इति वा इति मे मनो गाम् अश्वं सनुयाम् इति ।  
र्व्_१०,११९।०१च् कुवित् सोमस्यापाम् इति ॥  
र्व्_१०,११९।०२अ प्र वाता इव दोधत उन् मा पीता अयंसत ।  
र्व्_१०,११९।०२च् कुवित् सोमस्यापाम् इति ॥  
र्व्_१०,११९।०३अ उन् मा पीता अयंसत रथम् अश्वा इवाशवः ।  
र्व्_१०,११९।०३च् कुवित् सोमस्यापाम् इति ॥  
र्व्_१०,११९।०४अ उप मा मतिर् अस्थित वाश्रा पुत्रम् इव प्रियम् ।  
र्व्_१०,११९।०४च् कुवित् सोमस्यापाम् इति ॥  
र्व्_१०,११९।०५अ अहं तष्टेव वन्धुरम् पर्य् अचामि हृदा मतिम् ।  
र्व्_१०,११९।०५च् कुवित् सोमस्यापाम् इति ॥  
र्व्_१०,११९।०६अ नहि मे अक्षिपच् चनाच्छान्त्सुः पञ्च कृष्टयः ।  
र्व्_१०,११९।०६च् कुवित् सोमस्यापाम् इति ॥  
र्व्_१०,११९।०७अ नहि मे रोदसी उभे अन्यम् पक्षं चन प्रति ।  
र्व्_१०,११९।०७च् कुवित् सोमस्यापाम् इति ॥  
र्व्_१०,११९।०८अ अभि द्याम् महिना भुवम् अभीमाम् पृथिवीम् महीम् ।  
र्व्_१०,११९।०८च् कुवित् सोमस्यापाम् इति ॥  
र्व्_१०,११९।०९अ हन्ताहम् पृथिवीम् इमां नि दधानीह वेह वा ।  
र्व्_१०,११९।०९च् कुवित् सोमस्यापाम् इति ॥  
र्व्_१०,११९।१०अ ओषम् इत् पृथिवीम् अहं जङ्घनानीह वेह वा ।  
र्व्_१०,११९।१०च् कुवित् सोमस्यापाम् इति ॥  
र्व्_१०,११९।११अ दिवि मे अन्यः पक्षो ऽधो अन्यम् अचीकृषम् ।  
र्व्_१०,११९।११च् कुवित् सोमस्यापाम् इति ॥  
र्व्_१०,११९।१२अ अहम् अस्मि महामहो ऽभिनभ्यम् उदीषितः ।  
र्व्_१०,११९।१२च् कुवित् सोमस्यापाम् इति ॥  
र्व्_१०,११९।१३अ गृहो याम्य् अरङ्कृतो देवेभ्यो हव्यवाहनः ।  
र्व्_१०,११९।१३च् कुवित् सोमस्यापाम् इति ॥  
  
र्व्_१०,१२०।०१अ तद् इद् आस भुवनेषु ज्येष्ठं यतो जज्ञ उग्रस् त्वेषनृम्णः ।  
र्व्_१०,१२०।०१च् सद्यो जज्ञानो नि रिणाति शत्रून् अनु यं विश्वे मदन्त्य् ऊमाः ॥  
र्व्_१०,१२०।०२अ वावृधानः शवसा भूर्योजाः शत्रुर् दासाय भियसं दधाति ।  
र्व्_१०,१२०।०२च् अव्यनच् च व्यनच् च सस्नि सं ते नवन्त प्रभृता मदेषु ॥  
र्व्_१०,१२०।०३अ त्वे क्रतुम् अपि वृञ्जन्ति विश्वे द्विर् यद् एते त्रिर् भवन्त्य् ऊमाः ।  
र्व्_१०,१२०।०३च् स्वादोः स्वादीयः स्वादुना सृजा सम् अदः सु मधु मधुनाभि योधीः ॥  
र्व्_१०,१२०।०४अ इति चिद् धि त्वा धना जयन्तम् मदे-मदे अनुमदन्ति विप्राः ।  
र्व्_१०,१२०।०४च् ओजीयो धृष्णो स्थिरम् आ तनुष्व मा त्वा दभन् यातुधाना दुरेवाः ॥  
र्व्_१०,१२०।०५अ त्वया वयं शाशद्महे रणेषु प्रपश्यन्तो युधेन्यानि भूरि ।  
र्व्_१०,१२०।०५च् चोदयामि त आयुधा वचोभिः सं ते शिशामि ब्रह्मणा वयांसि ॥  
र्व्_१०,१२०।०६अ स्तुषेय्यम् पुरुवर्पसम् ऋभ्वम् इनतमम् आप्त्यम् आप्त्यानाम् ।  
र्व्_१०,१२०।०६च् आ दर्षते शवसा सप्त दानून् प्र साक्षते प्रतिमानानि भूरि ॥  
र्व्_१०,१२०।०७अ नि तद् दधिषे ऽवरम् परं च यस्मिन्न् आविथावसा दुरोणे ।  
र्व्_१०,१२०।०७च् आ मातरा स्थापयसे जिगत्नू अत इनोषि कर्वरा पुरूणि ॥  
र्व्_१०,१२०।०८अ इमा ब्रह्म बृहद्दिवो विवक्तीन्द्राय शूषम् अग्रियः स्वर्षाः ।  
र्व्_१०,१२०।०८च् महो गोत्रस्य क्षयति स्वराजो दुरश् च विश्वा अवृणोद् अप स्वाः ॥  
र्व्_१०,१२०।०९अ एवा महान् बृहद्दिवो अथर्वावोचत् स्वां तन्वम् इन्द्रम् एव ।  
र्व्_१०,१२०।०९च् स्वसारो मातरिभ्वरीर् अरिप्रा हिन्वन्ति च शवसा वर्धयन्ति च ॥  
  
र्व्_१०,१२१।०१अ हिरण्यगर्भः सम् अवर्तताग्रे भूतस्य जातः पतिर् एक आसीत् ।  
र्व्_१०,१२१।०१च् स दाधार पृथिवीं द्याम् उतेमां कस्मै देवाय हविषा विधेम ॥  
र्व्_१०,१२१।०२अ य आत्मदा बलदा यस्य विश्व उपासते प्रशिषं यस्य देवाः ।  
र्व्_१०,१२१।०२च् यस्य छायामृतं यस्य मृत्युः कस्मै देवाय हविषा विधेम ॥  
र्व्_१०,१२१।०३अ यः प्राणतो निमिषतो महित्वैक इद् राजा जगतो बभूव ।  
र्व्_१०,१२१।०३च् य ईशे अस्य द्विपदश् चतुष्पदः कस्मै देवाय हविषा विधेम ॥  
र्व्_१०,१२१।०४अ यस्येमे हिमवन्तो महित्वा यस्य समुद्रं रसया सहाहुः ।  
र्व्_१०,१२१।०४च् यस्येमाः प्रदिशो यस्य बाहू कस्मै देवाय हविषा विधेम ॥  
र्व्_१०,१२१।०५अ येन द्यौर् उग्रा पृथिवी च दृऌहा येन स्व स्तभितं येन नाकः ।  
र्व्_१०,१२१।०५च् यो अन्तरिक्षे रजसो विमानः कस्मै देवाय हविषा विधेम ॥  
र्व्_१०,१२१।०६अ यं क्रन्दसी अवसा तस्तभाने अभ्य् ऐक्षेताम् मनसा रेजमाने ।  
र्व्_१०,१२१।०६च् यत्राधि सूर उदितो विभाति कस्मै देवाय हविषा विधेम ॥  
र्व्_१०,१२१।०७अ आपो ह यद् बृहतीर् विश्वम् आयन् गर्भं दधाना जनयन्तीर् अग्निम् ।  
र्व्_१०,१२१।०७च् ततो देवानां सम् अवर्ततासुर् एकः कस्मै देवाय हविषा विधेम ॥  
र्व्_१०,१२१।०८अ यश् चिद् आपो महिना पर्यपश्यद् दक्षं दधाना जनयन्तीर् यज्ञम् ।  
र्व्_१०,१२१।०८च् यो देवेष्व् अधि देव एक आसीत् कस्मै देवाय हविषा विधेम ॥  
र्व्_१०,१२१।०९अ मा नो हिंसीज् जनिता यः पृथिव्या यो वा दिवं सत्यधर्मा जजान ।  
र्व्_१०,१२१।०९च् यश् चापश् चन्द्रा बृहतीर् जजान कस्मै देवाय हविषा विधेम ॥  
र्व्_१०,१२१।१०अ प्रजापते न त्वद् एतान्य् अन्यो विश्वा जातानि परि ता बभूव ।  
र्व्_१०,१२१।१०च् यत्कामास् ते जुहुमस् तन् नो अस्तु वयं स्याम पतयो रयीणाम् ॥  
  
र्व्_१०,१२२।०१अ वसुं न चित्रमहसं गृणीषे वामं शेवम् अतिथिम् अद्विषेण्यम् ।  
र्व्_१०,१२२।०१च् स रासते शुरुधो विश्वधायसो ऽग्निर् होता गृहपतिः सुवीर्यम् ॥  
र्व्_१०,१२२।०२अ जुषाणो अग्ने प्रति हर्य मे वचो विश्वानि विद्वान् वयुनानि सुक्रतो ।  
र्व्_१०,१२२।०२च् घृतनिर्णिग् ब्रह्मणे गातुम् एरय तव देवा अजनयन्न् अनु व्रतम् ॥  
र्व्_१०,१२२।०३अ सप्त धामानि परियन्न् अमर्त्यो दाशद् दाशुषे सुकृते मामहस्व ।  
र्व्_१०,१२२।०३च् सुवीरेण रयिणाग्ने स्वाभुवा यस् त आनट् समिधा तं जुषस्व ॥  
र्व्_१०,१२२।०४अ यज्ञस्य केतुम् प्रथमम् पुरोहितं हविष्मन्त ईऌअते सप्त वाजिनम् ।  
र्व्_१०,१२२।०४च् शृण्वन्तम् अग्निं घृतपृष्ठम् उक्षणम् पृणन्तं देवम् पृणते सुवीर्यम् ॥  
र्व्_१०,१२२।०५अ त्वं दूतः प्रथमो वरेण्यः स हूयमानो अमृताय मत्स्व ।  
र्व्_१०,१२२।०५च् त्वाम् मर्जयन् मरुतो दाशुषो गृहे त्वां स्तोमेभिर् भृगवो वि रुरुचुः ॥  
र्व्_१०,१२२।०६अ इषं दुहन् सुदुघां विश्वधायसं यज्ञप्रिये यजमानाय सुक्रतो ।  
र्व्_१०,१२२।०६च् अग्ने घृतस्नुस् त्रिर् ऋतानि दीद्यद् वर्तिर् यज्ञम् परियन् सुक्रतूयसे ॥  
र्व्_१०,१२२।०७अ त्वाम् इद् अस्या उषसो व्युष्टिषु दूतं कृण्वाना अयजन्त मानुषाः ।  
र्व्_१०,१२२।०७च् त्वां देवा महयाय्याय वावृधुर् आज्यम् अग्ने निमृजन्तो अध्वरे ॥  
र्व्_१०,१२२।०८अ नि त्वा वसिष्ठा अह्वन्त वाजिनं गृणन्तो अग्ने विदथेषु वेधसः ।  
र्व्_१०,१२२।०८च् रायस् पोषं यजमानेषु धारय यूयम् पात स्वस्तिभिः सदा नः ॥  
  
र्व्_१०,१२३।०१अ अयं वेनश् चोदयत् पृश्निगर्भा ज्योतिर्जरायू रजसो विमाने ।  
र्व्_१०,१२३।०१च् इमम् अपां सङ्गमे सूर्यस्य शिशुं न विप्रा मतिभी रिहन्ति ॥  
र्व्_१०,१२३।०२अ समुद्राद् ऊर्मिम् उद् इयर्ति वेनो नभोजाः पृष्ठं हर्यतस्य दर्शि ।  
र्व्_१०,१२३।०२च् ऋतस्य सानाव् अधि विष्टपि भ्राट् समानं योनिम् अभ्य् अनूषत व्राः ॥  
र्व्_१०,१२३।०३अ समानम् पूर्वीर् अभि वावशानास् तिष्ठन् वत्सस्य मातरः सनीऌआः ।  
र्व्_१०,१२३।०३च् ऋतस्य सानाव् अधि चक्रमाणा रिहन्ति मध्वो अमृतस्य वाणीः ॥  
र्व्_१०,१२३।०४अ जानन्तो रूपम् अकृपन्त विप्रा मृगस्य घोषम् महिषस्य हि ग्मन् ।  
र्व्_१०,१२३।०४च् ऋतेन यन्तो अधि सिन्धुम् अस्थुर् विदद् गन्धर्वो अमृतानि नाम ॥  
र्व्_१०,१२३।०५अ अप्सरा जारम् उपसिष्मियाणा योषा बिभर्ति परमे व्योमन् ।  
र्व्_१०,१२३।०५च् चरत् प्रियस्य योनिषु प्रियः सन् सीदत् पक्षे हिरण्यये स वेनः ॥  
र्व्_१०,१२३।०६अ नाके सुपर्णम् उप यत् पतन्तं हृदा वेनन्तो अभ्य् अचक्षत त्वा ।  
र्व्_१०,१२३।०६च् हिरण्यपक्षं वरुणस्य दूतं यमस्य योनौ शकुनम् भुरण्युम् ॥  
र्व्_१०,१२३।०७अ ऊर्ध्वो गन्धर्वो अधि नाके अस्थात् प्रत्यङ् चित्रा बिभ्रद् अस्यायुधानि ।  
र्व्_१०,१२३।०७च् वसानो अत्कं सुरभिं दृशे कं स्वर् ण नाम जनत प्रियाणि ॥  
र्व्_१०,१२३।०८अ द्रप्सः समुद्रम् अभि यज् जिगाति पश्यन् गृध्रस्य चक्षसा विधर्मन् ।  
र्व्_१०,१२३।०८च् भानुः शुक्रेण शोचिषा चकानस् तृतीये चक्रे रजसि प्रियाणि ॥  
  
र्व्_१०,१२४।०१अ इमं नो अग्न उप यज्ञम् एहि पञ्चयामं त्रिवृतं सप्ततन्तुम् ।  
र्व्_१०,१२४।०१च् असो हव्यवाऌ उत नः पुरोगा ज्योग् एव दीर्घं तम आशयिष्ठाः ॥  
र्व्_१०,१२४।०२अ अदेवाद् देवः प्रचता गुहा यन् प्रपश्यमानो अमृतत्वम् एमि ।  
र्व्_१०,१२४।०२च् शिवं यत् सन्तम् अशिवो जहामि स्वात् सख्याद् अरणीं नाभिम् एमि ॥  
र्व्_१०,१२४।०३अ पश्यन्न् अन्यस्या अतिथिं वयाया ऋतस्य धाम वि मिमे पुरूणि ।  
र्व्_१०,१२४।०३च् शंसामि पित्रे असुराय शेवम् अयज्ञियाद् यज्ञियम् भागम् एमि ॥  
र्व्_१०,१२४।०४अ बह्वीः समा अकरम् अन्तर् अस्मिन्न् इन्द्रं वृणानः पितरं जहामि ।  
र्व्_१०,१२४।०४च् अग्निः सोमो वरुणस् ते च्यवन्ते पर्यावर्द् राष्ट्रं तद् अवाम्य् आयन् ॥  
र्व्_१०,१२४।०५अ निर्माया उ त्ये असुरा अभूवन् त्वं च मा वरुण कामयासे ।  
र्व्_१०,१२४।०५च् ऋतेन राजन्न् अनृतं विविञ्चन् मम राष्ट्रस्याधिपत्यम् एहि ॥  
र्व्_१०,१२४।०६अ इदं स्वर् इदम् इद् आस वामम् अयम् प्रकाश उर्व् अन्तरिक्षम् ।  
र्व्_१०,१२४।०६च् हनाव वृत्रं निरेहि सोम हविष् ट्वा सन्तं हविषा यजाम ॥  
र्व्_१०,१२४।०७अ कविः कवित्वा दिवि रूपम् आसजद् अप्रभूती वरुणो निर् अपः सृजत् ।  
र्व्_१०,१२४।०७च् क्षेमं कृण्वाना जनयो न सिन्धवस् ता अस्य वर्णं शुचयो भरिभ्रति ॥  
र्व्_१०,१२४।०८अ ता अस्य ज्येष्ठम् इन्द्रियं सचन्ते ता ईम् आ क्षेति स्वधया मदन्तीः ।  
र्व्_१०,१२४।०८च् ता ईं विशो न राजानं वृणाना बीभत्सुवो अप वृत्राद् अतिष्ठन् ॥  
र्व्_१०,१२४।०९अ बीभत्सूनां सयुजं हंसम् आहुर् अपां दिव्यानां सख्ये चरन्तम् ।  
र्व्_१०,१२४।०९च् अनुष्टुभम् अनु चर्चूर्यमाणम् इन्द्रं नि चिक्युः कवयो मनीषा ॥  
  
र्व्_१०,१२५।०१अ अहं रुद्रेभिर् वसुभिश् चराम्य् अहम् आदित्यैर् उत विश्वदेवैः ।  
र्व्_१०,१२५।०१च् अहम् मित्रावरुणोभा बिभर्म्य् अहम् इन्द्राग्नी अहम् अश्विनोभा ॥  
र्व्_१०,१२५।०२अ अहं सोमम् आहनसम् बिभर्म्य् अहं त्वष्टारम् उत पूषणम् भगम् ।  
र्व्_१०,१२५।०२च् अहं दधामि द्रविणं हविष्मते सुप्राव्ये यजमानाय सुन्वते ॥  
र्व्_१०,१२५।०३अ अहं राष्ट्री सङ्गमनी वसूनां चिकितुषी प्रथमा यज्ञियानाम् ।  
र्व्_१०,१२५।०३च् ताम् मा देवा व्य् अदधुः पुरुत्रा भूरिस्थात्राम् भूर्य् आवेशयन्तीम् ॥  
र्व्_१०,१२५।०४अ मया सो अन्नम् अत्ति यो विपश्यति यः प्राणिति य ईं शृणोत्य् उक्तम् ।  
र्व्_१०,१२५।०४च् अमन्तवो मां त उप क्षियन्ति श्रुधि श्रुत श्रद्धिवं ते वदामि ॥  
र्व्_१०,१२५।०५अ अहम् एव स्वयम् इदं वदामि जुष्टं देवेभिर् उत मानुषेभिः ।  
र्व्_१०,१२५।०५च् यं कामये तं-तम् उग्रं कृणोमि तम् ब्रह्माणं तम् ऋषिं तं सुमेधाम् ॥  
र्व्_१०,१२५।०६अ अहं रुद्राय धनुर् आ तनोमि ब्रह्मद्विषे शरवे हन्तवा उ ।  
र्व्_१०,१२५।०६च् अहं जनाय समदं कृणोम्य् अहं द्यावापृथिवी आ विवेश ॥  
र्व्_१०,१२५।०७अ अहं सुवे पितरम् अस्य मूर्धन् मम योनिर् अप्स्व् अन्तः समुद्रे ।  
र्व्_१०,१२५।०७च् ततो वि तिष्ठे भुवनानु विश्वोतामूं द्यां वर्ष्मणोप स्पृशामि ॥  
र्व्_१०,१२५।०८अ अहम् एव वात इव प्र वाम्य् आरभमाणा भुवनानि विश्वा ।  
र्व्_१०,१२५।०८च् परो दिवा पर एना पृथिव्यैतावती महिना सम् बभूव ॥  
  
र्व्_१०,१२६।०१अ न तम् अंहो न दुरितं देवासो अष्ट मर्त्यम् ।  
र्व्_१०,१२६।०१च् सजोषसो यम् अर्यमा मित्रो नयन्ति वरुणो अति द्विषः ॥  
र्व्_१०,१२६।०२अ तद् धि वयं वृणीमहे वरुण मित्रार्यमन् ।  
र्व्_१०,१२६।०२च् येना निर् अंहसो यूयम् पाथ नेथा च मर्त्यम् अति द्विषः ॥  
र्व्_१०,१२६।०३अ ते नूनं नो ऽयम् ऊतये वरुणो मित्रो अर्यमा ।  
र्व्_१०,१२६।०३च् नयिष्ठा उ नो नेषणि पर्षिष्ठा उ नः पर्षण्य् अति द्विषः ॥  
र्व्_१०,१२६।०४अ यूयं विश्वम् परि पाथ वरुणो मित्रो अर्यमा ।  
र्व्_१०,१२६।०४च् युष्माकं शर्मणि प्रिये स्याम सुप्रणीतयो ऽति द्विषः ॥  
र्व्_१०,१२६।०५अ आदित्यासो अति स्रिधो वरुणो मित्रो अर्यमा ।  
र्व्_१०,१२६।०५च् उग्रम् मरुद्भी रुद्रं हुवेमेन्द्रम् अग्निं स्वस्तये ऽति द्विषः ॥  
र्व्_१०,१२६।०६अ नेतार ऊ षु णस् तिरो वरुणो मित्रो अर्यमा ।  
र्व्_१०,१२६।०६च् अति विश्वानि दुरिता राजानश् चर्षणीनाम् अति द्विषः ॥  
र्व्_१०,१२६।०७अ शुनम् अस्मभ्यम् ऊतये वरुणो मित्रो अर्यमा ।  
र्व्_१०,१२६।०७च् शर्म यच्छन्तु सप्रथ आदित्यासो यद् ईमहे अति द्विषः ॥  
र्व्_१०,१२६।०८अ यथा ह त्यद् वसवो गौर्यं चित् पदि षिताम् अमुञ्चता यजत्राः ।  
र्व्_१०,१२६।०८च् एवो ष्व् अस्मन् मुञ्चता व्य् अंहः प्र तार्य् अग्ने प्रतरं न आयुः ॥  
  
र्व्_१०,१२७।०१अ रात्री व्य् अख्यद् आयती पुरुत्रा देव्य् अक्षभिः ।  
र्व्_१०,१२७।०१च् विश्वा अधि श्रियो ऽधित ॥  
र्व्_१०,१२७।०२अ ओर्व् अप्रा अमर्त्या निवतो देव्य् उद्वतः ।  
र्व्_१०,१२७।०२च् ज्योतिषा बाधते तमः ॥  
र्व्_१०,१२७।०३अ निर् उ स्वसारम् अस्कृतोषसं देव्य् आयती ।  
र्व्_१०,१२७।०३च् अपेद् उ हासते तमः ॥  
र्व्_१०,१२७।०४अ सा नो अद्य यस्या वयं नि ते यामन्न् अविक्ष्महि ।  
र्व्_१०,१२७।०४च् वृक्षे न वसतिं वयः ॥  
र्व्_१०,१२७।०५अ नि ग्रामासो अविक्षत नि पद्वन्तो नि पक्षिणः ।  
र्व्_१०,१२७।०५च् नि श्येनासश् चिद् अर्थिनः ॥  
र्व्_१०,१२७।०६अ यावया वृक्यं वृकं यवय स्तेनम् ऊर्म्ये ।  
र्व्_१०,१२७।०६च् अथा नः सुतरा भव ॥  
र्व्_१०,१२७।०७अ उप मा पेपिशत् तमः कृष्णं व्यक्तम् अस्थित ।  
र्व्_१०,१२७।०७च् उष ऋणेव यातय ॥  
र्व्_१०,१२७।०८अ उप ते गा इवाकरं वृणीष्व दुहितर् दिवः ।  
र्व्_१०,१२७।०८च् रात्रि स्तोमं न जिग्युषे ॥  
  
र्व्_१०,१२८।०१अ ममाग्ने वर्चो विहवेष्व् अस्तु वयं त्वेन्धानास् तन्वम् पुषेम ।  
र्व्_१०,१२८।०१च् मह्यं नमन्ताम् प्रदिशश् चतस्रस् त्वयाध्यक्षेण पृतना जयेम ॥  
र्व्_१०,१२८।०२अ मम देवा विहवे सन्तु सर्व इन्द्रवन्तो मरुतो विष्णुर् अग्निः ।  
र्व्_१०,१२८।०२च् ममान्तरिक्षम् उरुलोकम् अस्तु मह्यं वातः पवतां कामे अस्मिन् ॥  
र्व्_१०,१२८।०३अ मयि देवा द्रविणम् आ यजन्ताम् मय्य् आशीर् अस्तु मयि देवहूतिः ।  
र्व्_१०,१२८।०३च् दैव्या होतारो वनुषन्त पूर्वे ऽरिष्टाः स्याम तन्वा सुवीराः ॥  
र्व्_१०,१२८।०४अ मह्यं यजन्तु मम यानि हव्याकूतिः सत्या मनसो मे अस्तु ।  
र्व्_१०,१२८।०४च् एनो मा नि गां कतमच् चनाहं विश्वे देवासो अधि वोचता नः ॥  
र्व्_१०,१२८।०५अ देवीः षऌ उर्वीर् उरु नः कृणोत विश्वे देवास इह वीरयध्वम् ।  
र्व्_१०,१२८।०५च् मा हास्महि प्रजया मा तनूभिर् मा रधाम द्विषते सोम राजन् ॥  
र्व्_१०,१२८।०६अ अग्ने मन्युम् प्रतिनुदन् परेषाम् अदब्धो गोपाः परि पाहि नस् त्वम् ।  
र्व्_१०,१२८।०६च् प्रत्यञ्चो यन्तु निगुतः पुनस् ते ऽमैषां चित्तम् प्रबुधां वि नेशत् ॥  
र्व्_१०,१२८।०७अ धाता धातॄणाम् भुवनस्य यस् पतिर् देवं त्रातारम् अभिमातिषाहम् ।  
र्व्_१०,१२८।०७च् इमं यज्ञम् अश्विनोभा बृहस्पतिर् देवाः पान्तु यजमानं न्यर्थात् ॥  
र्व्_१०,१२८।०८अ उरुव्यचा नो महिषः शर्म यंसद् अस्मिन् हवे पुरुहूतः पुरुक्षुः ।  
र्व्_१०,१२८।०८च् स नः प्रजायै हर्यश्व मृऌअयेन्द्र मा नो रीरिषो मा परा दाः ॥  
र्व्_१०,१२८।०९अ ये नः सपत्ना अप ते भवन्त्व् इन्द्राग्निभ्याम् अव बाधामहे तान् ।  
र्व्_१०,१२८।०९च् वसवो रुद्रा आदित्या उपरिस्पृशम् मोग्रं चेत्तारम् अधिराजम् अक्रन् ॥  
  
र्व्_१०,१२९।०१अ नासद् आसीन् नो सद् आसीत् तदानीं नासीद् रजो नो व्योमा परो यत् ।  
र्व्_१०,१२९।०१च् किम् आवरीवः कुह कस्य शर्मन्न् अम्भः किम् आसीद् गहनं गभीरम् ॥  
र्व्_१०,१२९।०२अ न मृत्युर् आसीद् अमृतं न तर्हि न रात्र्या अह्न आसीत् प्रकेतः ।  
र्व्_१०,१२९।०२च् आनीद् अवातं स्वधया तद् एकं तस्माद् धान्यन् न परः किं चनास ॥  
र्व्_१०,१२९।०३अ तम आसीत् तमसा गूऌहम् अग्रे ऽप्रकेतं सलिलं सर्वम् आ इदम् ।  
र्व्_१०,१२९।०३च् तुच्छ्येनाभ्व् अपिहितं यद् आसीत् तपसस् तन् महिनाजायतैकम् ॥  
र्व्_१०,१२९।०४अ कामस् तद् अग्रे सम् अवर्तताधि मनसो रेतः प्रथमं यद् आसीत् ।  
र्व्_१०,१२९।०४च् सतो बन्धुम् असति निर् अविन्दन् हृदि प्रतीष्या कवयो मनीषा ॥  
र्व्_१०,१२९।०५अ तिरश्चीनो विततो रश्मिर् एषाम् अधः स्विद् आसी३द् उपरि स्विद् आसी३त् ।  
र्व्_१०,१२९।०५च् रेतोधा आसन् महिमान आसन् स्वधा अवस्तात् प्रयतिः परस्तात् ॥  
र्व्_१०,१२९।०६अ को अद्धा वेद क इह प्र वोचत् कुत आजाता कुत इयं विसृष्टिः ।  
र्व्_१०,१२९।०६च् अर्वाग् देवा अस्य विसर्जनेनाथा को वेद यत आबभूव ॥  
र्व्_१०,१२९।०७अ इयं विसृष्टिर् यत आबभूव यदि वा दधे यदि वा न ।  
र्व्_१०,१२९।०७च् यो अस्याध्यक्षः परमे व्योमन् सो अङ्ग वेद यदि वा न वेद ॥  
  
र्व्_१०,१३०।०१अ यो यज्ञो विश्वतस् तन्तुभिस् तत एकशतं देवकर्मेभिर् आयतः ।  
र्व्_१०,१३०।०१च् इमे वयन्ति पितरो य आययुः प्र वयाप वयेत्य् आसते तते ॥  
र्व्_१०,१३०।०२अ पुमां एनं तनुत उत् कृणत्ति पुमान् वि तत्ने अधि नाके अस्मिन् ।  
र्व्_१०,१३०।०२च् इमे मयूखा उप सेदुर् ऊ सदः सामानि चक्रुस् तसराण्य् ओतवे ॥  
र्व्_१०,१३०।०३अ कासीत् प्रमा प्रतिमा किं निदानम् आज्यं किम् आसीत् परिधिः क आसीत् ।  
र्व्_१०,१३०।०३च् छन्दः किम् आसीत् प्रौगं किम् उक्थं यद् देवा देवम् अयजन्त विश्वे ॥  
र्व्_१०,१३०।०४अ अग्नेर् गायत्र्य् अभवत् सयुग्वोष्णिहया सविता सम् बभूव ।  
र्व्_१०,१३०।०४च् अनुष्टुभा सोम उक्थैर् महस्वान् बृहस्पतेर् बृहती वाचम् आवत् ॥  
र्व्_१०,१३०।०५अ विराण् मित्रावरुणयोर् अभिश्रीर् इन्द्रस्य त्रिष्टुब् इह भागो अह्नः ।  
र्व्_१०,१३०।०५च् विश्वान् देवाञ् जगत्य् आ विवेश तेन चाकॢप्र ऋषयो मनुष्याः ॥  
र्व्_१०,१३०।०६अ चाकॢप्रे तेन ऋषयो मनुष्या यज्ञे जाते पितरो नः पुराणे ।  
र्व्_१०,१३०।०६च् पश्यन् मन्ये मनसा चक्षसा तान् य इमं यज्ञम् अयजन्त पूर्वे ॥  
र्व्_१०,१३०।०७अ सहस्तोमाः सहछन्दस आवृतः सहप्रमा ऋषयः सप्त दैव्याः ।  
र्व्_१०,१३०।०७च् पूर्वेषाम् पन्थाम् अनुदृश्य धीरा अन्वालेभिरे रथ्यो न रश्मीन् ॥  
  
र्व्_१०,१३१।०१अ अप प्राच इन्द्र विश्वां अमित्रान् अपापाचो अभिभूते नुदस्व ।  
र्व्_१०,१३१।०१च् अपोदीचो अप शूराधराच उरौ यथा तव शर्मन् मदेम ॥  
र्व्_१०,१३१।०२अ कुविद् अङ्ग यवमन्तो यवं चिद् यथा दान्त्य् अनुपूर्वं वियूय ।  
र्व्_१०,१३१।०२च् इहेहैषां कृणुहि भोजनानि ये बर्हिषो नमोवृक्तिं न जग्मुः ॥  
र्व्_१०,१३१।०३अ नहि स्थूर्य् ऋतुथा यातम् अस्ति नोत श्रवो विविदे सङ्गमेषु ।  
र्व्_१०,१३१।०३च् गव्यन्त इन्द्रं सख्याय विप्रा अश्वायन्तो वृषणं वाजयन्तः ॥  
र्व्_१०,१३१।०४अ युवं सुरामम् अश्विना नमुचाव् आसुरे सचा ।  
र्व्_१०,१३१।०४च् विपिपाना शुभस् पती इन्द्रं कर्मस्व् आवतम् ॥  
र्व्_१०,१३१।०५अ पुत्रम् इव पितराव् अश्विनोभेन्द्रावथुः काव्यैर् दंसनाभिः ।  
र्व्_१०,१३१।०५च् यत् सुरामं व्य् अपिबः शचीभिः सरस्वती त्वा मघवन्न् अभिष्णक् ॥  
र्व्_१०,१३१।०६अ इन्द्रः सुत्रामा स्ववां अवोभिः सुमृऌईको भवतु विश्ववेदाः ।  
र्व्_१०,१३१।०६च् बाधतां द्वेषो अभयं कृणोतु सुवीर्यस्य पतयः स्याम ॥  
र्व्_१०,१३१।०७अ तस्य वयं सुमतौ यज्ञियस्यापि भद्रे सौमनसे स्याम ।  
र्व्_१०,१३१।०७च् स सुत्रामा स्ववां इन्द्रो अस्मे आराच् चिद् द्वेषः सनुतर् युयोतु ॥  
र्व्_१०,१३२।०१अ ईजानम् इद् द्यौर् गूर्तावसुर् ईजानम् भूमिर् अभि प्रभूषणि ।  
र्व्_१०,१३२।०१च् ईजानं देवाव् अश्विनाव् अभि सुम्नैर् अवर्धताम् ॥  
र्व्_१०,१३२।०२अ ता वाम् मित्रावरुणा धारयत्क्षिती सुषुम्नेषितत्वता यजामसि ।  
र्व्_१०,१३२।०२च् युवोः क्राणाय सख्यैर् अभि ष्याम रक्षसः ॥  
र्व्_१०,१३२।०३अ अधा चिन् नु यद् दिधिषामहे वाम् अभि प्रियं रेक्णः पत्यमानाः ।  
र्व्_१०,१३२।०३च् दद्वां वा यत् पुष्यति रेक्णः सम् व् आरन् नकिर् अस्य मघानि ॥  
र्व्_१०,१३२।०४अ असाव् अन्यो असुर सूयत द्यौस् त्वं विश्वेषां वरुणासि राजा ।  
र्व्_१०,१३२।०४च् मूर्धा रथस्य चाकन् नैतावतैनसान्तकध्रुक् ॥  
र्व्_१०,१३२।०५अ अस्मिन् स्व् एतच् छकपूत एनो हिते मित्रे निगतान् हन्ति वीरान् ।  
र्व्_१०,१३२।०५च् अवोर् वा यद् धात् तनूष्व् अवः प्रियासु यज्ञियास्व् अर्वा ॥  
र्व्_१०,१३२।०६अ युवोर् हि मातादितिर् विचेतसा द्यौर् न भूमिः पयसा पुपूतनि ।  
र्व्_१०,१३२।०६च् अव प्रिया दिदिष्टन सूरो निनिक्त रश्मिभिः ॥  
र्व्_१०,१३२।०७अ युवं ह्य् अप्नराजाव् असीदतं तिष्ठद् रथं न धूर्षदं वनर्षदम् ।  
र्व्_१०,१३२।०७च् ता नः कणूकयन्तीर् नृमेधस् तत्रे अंहसः सुमेधस् तत्रे अंहसः ॥  
  
र्व्_१०,१३३।०१अ प्रो ष्व् अस्मै पुरोरथम् इन्द्राय शूषम् अर्चत ।  
र्व्_१०,१३३।०१च् अभीके चिद् उ लोककृत् सङ्गे समत्सु वृत्रहास्माकम् बोधि चोदिता नभन्ताम् अन्यकेषां ज्याका अधि धन्वसु ॥  
र्व्_१०,१३३।०२अ त्वं सिन्धूंर् अवासृजो ऽधराचो अहन्न् अहिम् ।  
र्व्_१०,१३३।०२च् अशत्रुर् इन्द्र जज्ञिषे विश्वम् पुष्यसि वार्यं तं त्वा परि ष्वजामहे नभन्ताम् अन्यकेषां ज्याका अधि धन्वसु ॥  
र्व्_१०,१३३।०३अ वि षु विश्वा अरातयो ऽर्यो नशन्त नो धियः ।  
र्व्_१०,१३३।०३च् अस्तासि शत्रवे वधं यो न इन्द्र जिघांसति या ते रातिर् ददिर् वसु नभन्ताम् अन्यकेषां ज्याका अधि धन्वसु ॥  
र्व्_१०,१३३।०४अ यो न इन्द्राभितो जनो वृकायुर् आदिदेशति ।  
र्व्_१०,१३३।०४च् अधस्पदं तम् ईं कृधि विबाधो असि सासहिर् नभन्ताम् अन्यकेषां ज्याका अधि धन्वसु ॥  
र्व्_१०,१३३।०५अ यो न इन्द्राभिदासति सनाभिर् यश् च निष्ट्यः ।  
र्व्_१०,१३३।०५च् अव तस्य बलं तिर महीव द्यौर् अध त्मना नभन्ताम् अन्यकेषां ज्याका अधि धन्वसु ॥  
र्व्_१०,१३३।०६अ वयम् इन्द्र त्वायवः सखित्वम् आ रभामहे ।  
र्व्_१०,१३३।०६च् ऋतस्य नः पथा नयाति विश्वानि दुरिता नभन्ताम् अन्यकेषां ज्याका अधि धन्वसु ॥  
र्व्_१०,१३३।०७अ अस्मभ्यं सु त्वम् इन्द्र तां शिक्ष या दोहते प्रति वरं जरित्रे ।  
र्व्_१०,१३३।०७च् अच्छिद्रोध्नी पीपयद् यथा नः सहस्रधारा पयसा मही गौः ॥  
  
र्व्_१०,१३४।०१अ उभे यद् इन्द्र रोदसी आपप्राथोषा इव ।  
र्व्_१०,१३४।०१च् महान्तं त्वा महीनां सम्राजं चर्षणीनां देवी जनित्र्य् अजीजनद् भद्रा जनित्र्य् अजीजनत् ॥  
र्व्_१०,१३४।०२अ अव स्म दुर्हणायतो मर्तस्य तनुहि स्थिरम् ।  
र्व्_१०,१३४।०२च् अधस्पदं तम् ईं कृधि यो अस्मां आदिदेशति देवी जनित्र्य् अजीजनद् भद्रा जनित्र्य् अजीजनत् ॥  
र्व्_१०,१३४।०३अ अव त्या बृहतीर् इषो विश्वश्चन्द्रा अमित्रहन् ।  
र्व्_१०,१३४।०३च् शचीभिः शक्र धूनुहीन्द्र विश्वाभिर् ऊतिभिर् देवी जनित्र्य् अजीजनद् भद्रा जनित्र्य् अजीजनत् ॥  
र्व्_१०,१३४।०४अ अव यत् त्वं शतक्रतव् इन्द्र विश्वानि धूनुषे ।  
र्व्_१०,१३४।०४च् रयिं न सुन्वते सचा सहस्रिणीभिर् ऊतिभिर् देवी जनित्र्य् अजीजनद् भद्रा जनित्र्य् अजीजनत् ॥  
र्व्_१०,१३४।०५अ अव स्वेदा इवाभितो विष्वक् पतन्तु दिद्यवः ।  
र्व्_१०,१३४।०५च् दूर्वाया इव तन्तवो व्य् अस्मद् एतु दुर्मतिर् देवी जनित्र्य् अजीजनद् भद्रा जनित्र्य् अजीजनत् ॥  
र्व्_१०,१३४।०६अ दीर्घं ह्य् अङ्कुशं यथा शक्तिम् बिभर्षि मन्तुमः ।  
र्व्_१०,१३४।०६च् पूर्वेण मघवन् पदाजो वयां यथा यमो देवी जनित्र्य् अजीजनद् भद्रा जनित्र्य् अजीजनत् ॥  
र्व्_१०,१३४।०७अ नकिर् देवा मिनीमसि नकिर् आ योपयामसि मन्त्रश्रुत्यं चरामसि ।  
र्व्_१०,१३४।०७च् पक्षेभिर् अपिकक्षेभिर् अत्राभि सं रभामहे ॥  
  
र्व्_१०,१३५।०१अ यस्मिन् वृक्षे सुपलाशे देवैः सम्पिबते यमः ।  
र्व्_१०,१३५।०१च् अत्रा नो विश्पतिः पिता पुराणां अनु वेनति ॥  
र्व्_१०,१३५।०२अ पुराणां अनुवेनन्तं चरन्तम् पापयामुया ।  
र्व्_१०,१३५।०२च् असूयन्न् अभ्य् अचाकशं तस्मा अस्पृहयम् पुनः ॥  
र्व्_१०,१३५।०३अ यं कुमार नवं रथम् अचक्रम् मनसाकृणोः ।  
र्व्_१०,१३५।०३च् एकेषं विश्वतः प्राञ्चम् अपश्यन्न् अधि तिष्ठसि ॥  
र्व्_१०,१३५।०४अ यं कुमार प्रावर्तयो रथं विप्रेभ्यस् परि ।  
र्व्_१०,१३५।०४च् तं सामानु प्रावर्तत सम् इतो नाव्य् आहितम् ॥  
र्व्_१०,१३५।०५अ कः कुमारम् अजनयद् रथं को निर् अवर्तयत् ।  
र्व्_१०,१३५।०५च् कः स्वित् तद् अद्य नो ब्रूयाद् अनुदेयी यथाभवत् ॥  
र्व्_१०,१३५।०६अ यथाभवद् अनुदेयी ततो अग्रम् अजायत ।  
र्व्_१०,१३५।०६च् पुरस्ताद् बुध्न आततः पश्चान् निरयणं कृतम् ॥  
र्व्_१०,१३५।०७अ इदं यमस्य सादनं देवमानं यद् उच्यते ।  
र्व्_१०,१३५।०७च् इयम् अस्य धम्यते नाऌईर् अयं गीर्भिः परिष्कृतः ॥  
  
र्व्_१०,१३६।०१अ केश्य् अग्निं केशी विषं केशी बिभर्ति रोदसी ।  
र्व्_१०,१३६।०१च् केशी विश्वं स्वर् दृशे केशीदं ज्योतिर् उच्यते ॥  
र्व्_१०,१३६।०२अ मुनयो वातरशनाः पिशङ्गा वसते मला ।  
र्व्_१०,१३६।०२च् वातस्यानु ध्राजिं यन्ति यद् देवासो अविक्षत ॥  
र्व्_१०,१३६।०३अ उन्मदिता मौनेयेन वातां आ तस्थिमा वयम् ।  
र्व्_१०,१३६।०३च् शरीरेद् अस्माकं यूयम् मर्तासो अभि पश्यथ ॥  
र्व्_१०,१३६।०४अ अन्तरिक्षेण पतति विश्वा रूपावचाकशत् ।  
र्व्_१०,१३६।०४च् मुनिर् देवस्य-देवस्य सौकृत्याय सखा हितः ॥  
र्व्_१०,१३६।०५अ वातस्याश्वो वायोः सखाथो देवेषितो मुनिः ।  
र्व्_१०,१३६।०५च् उभौ समुद्राव् आ क्षेति यश् च पूर्व उतापरः ॥  
र्व्_१०,१३६।०६अ अप्सरसां गन्धर्वाणाम् मृगाणां चरणे चरन् ।  
र्व्_१०,१३६।०६च् केशी केतस्य विद्वान् सखा स्वादुर् मदिन्तमः ॥  
र्व्_१०,१३६।०७अ वायुर् अस्मा उपामन्थत् पिनष्टि स्मा कुनन्नमा ।  
र्व्_१०,१३६।०७च् केशी विषस्य पात्रेण यद् रुद्रेणापिबत् सह ॥  
  
र्व्_१०,१३७।०१अ उत देवा अवहितं देवा उन् नयथा पुनः ।  
र्व्_१०,१३७।०१च् उतागश् चक्रुषं देवा देवा जीवयथा पुनः ॥  
र्व्_१०,१३७।०२अ द्वाव् इमौ वातौ वात आ सिन्धोर् आ परावतः ।  
र्व्_१०,१३७।०२च् दक्षं ते अन्य आ वातु परान्यो वातु यद् रपः ॥  
र्व्_१०,१३७।०३अ आ वात वाहि भेषजं वि वात वाहि यद् रपः ।  
र्व्_१०,१३७।०३च् त्वं हि विश्वभेषजो देवानां दूत ईयसे ॥  
र्व्_१०,१३७।०४अ आ त्वागमं शन्तातिभिर् अथो अरिष्टतातिभिः ।  
र्व्_१०,१३७।०४च् दक्षं ते भद्रम् आभार्षम् परा यक्ष्मं सुवामि ते ॥  
र्व्_१०,१३७।०५अ त्रायन्ताम् इह देवास् त्रायताम् मरुतां गणः ।  
र्व्_१०,१३७।०५च् त्रायन्तां विश्वा भूतानि यथायम् अरपा असत् ॥  
र्व्_१०,१३७।०६अ आप इद् वा उ भेषजीर् आपो अमीवचातनीः ।  
र्व्_१०,१३७।०६च् आपः सर्वस्य भेषजीस् तास् ते कृण्वन्तु भेषजम् ॥  
र्व्_१०,१३७।०७अ हस्ताभ्यां दशशाखाभ्यां जिह्वा वाचः पुरोगवी ।  
र्व्_१०,१३७।०७च् अनामयित्नुभ्यां त्वा ताभ्यां त्वोप स्पृशामसि ॥  
  
र्व्_१०,१३८।०१अ तव त्य इन्द्र सख्येषु वह्नय ऋतम् मन्वाना व्य् अदर्दिरुर् वलम् ।  
र्व्_१०,१३८।०१च् यत्रा दशस्यन्न् उषसो रिणन्न् अपः कुत्साय मन्मन्न् अह्यश् च दंसयः ॥  
र्व्_१०,१३८।०२अ अवासृजः प्रस्वः श्वञ्चयो गिरीन् उद् आज उस्रा अपिबो मधु प्रियम् ।  
र्व्_१०,१३८।०२च् अवर्धयो वनिनो अस्य दंससा शुशोच सूर्य ऋतजातया गिरा ॥  
र्व्_१०,१३८।०३अ वि सूर्यो मध्ये अमुचद् रथं दिवो विदद् दासाय प्रतिमानम् आर्यः ।  
र्व्_१०,१३८।०३च् दृऌहानि पिप्रोर् असुरस्य मायिन इन्द्रो व्य् आस्यच् चकृवां ऋजिश्वना ॥  
र्व्_१०,१३८।०४अ अनाधृष्टानि धृषितो व्य् आस्यन् निधींर् अदेवां अमृणद् अयास्यः ।  
र्व्_१०,१३८।०४च् मासेव सूर्यो वसु पुर्यम् आ ददे गृणानः शत्रूंर् अशृणाद् विरुक्मता ॥  
र्व्_१०,१३८।०५अ अयुद्धसेनो विभ्वा विभिन्दता दाशद् वृत्रहा तुज्यानि तेजते ।  
र्व्_१०,१३८।०५च् इन्द्रस्य वज्राद् अबिभेद् अभिश्नथः प्राक्रामच् छुन्ध्यूर् अजहाद् उषा अनः ॥  
र्व्_१०,१३८।०६अ एता त्या ते श्रुत्यानि केवला यद् एक एकम् अकृणोर् अयज्ञम् ।  
र्व्_१०,१३८।०६च् मासां विधानम् अदधा अधि द्यवि त्वया विभिन्नम् भरति प्रधिम् पिता ॥  
  
र्व्_१०,१३९।०१अ सूर्यरश्मिर् हरिकेशः पुरस्तात् सविता ज्योतिर् उद् अयां अजस्रम् ।  
र्व्_१०,१३९।०१च् तस्य पूषा प्रसवे याति विद्वान् सम्पश्यन् विश्वा भुवनानि गोपाः ॥  
र्व्_१०,१३९।०२अ नृचक्षा एष दिवो मध्य आस्त आपप्रिवान् रोदसी अन्तरिक्षम् ।  
र्व्_१०,१३९।०२च् स विश्वाचीर् अभि चष्टे घृताचीर् अन्तरा पूर्वम् अपरं च केतुम् ॥  
र्व्_१०,१३९।०३अ रायो बुध्नः सङ्गमनो वसूनां विश्वा रूपाभि चष्टे शचीभिः ।  
र्व्_१०,१३९।०३च् देव इव सविता सत्यधर्मेन्द्रो न तस्थौ समरे धनानाम् ॥  
र्व्_१०,१३९।०४अ विश्वावसुं सोम गन्धर्वम् आपो ददृशुषीस् तद् ऋतेना व्य् आयन् ।  
र्व्_१०,१३९।०४च् तद् अन्ववैद् इन्द्रो रारहाण आसाम् परि सूर्यस्य परिधींर् अपश्यत् ॥  
र्व्_१०,१३९।०५अ विश्वावसुर् अभि तन् नो गृणातु दिव्यो गन्धर्वो रजसो विमानः ।  
र्व्_१०,१३९।०५च् यद् वा घा सत्यम् उत यन् न विद्म धियो हिन्वानो धिय इन् नो अव्याः ॥  
र्व्_१०,१३९।०६अ सस्निम् अविन्दच् चरणे नदीनाम् अपावृणोद् दुरो अश्मव्रजानाम् ।  
र्व्_१०,१३९।०६च् प्रासां गन्धर्वो अमृतानि वोचद् इन्द्रो दक्षम् परि जानाद् अहीनाम् ॥  
  
र्व्_१०,१४०।०१अ अग्ने तव श्रवो वयो महि भ्राजन्ते अर्चयो विभावसो ।  
र्व्_१०,१४०।०१च् बृहद्भानो शवसा वाजम् उक्थ्यं दधासि दाशुषे कवे ॥  
र्व्_१०,१४०।०२अ पावकवर्चाः शुक्रवर्चा अनूनवर्चा उद् इयर्षि भानुना ।  
र्व्_१०,१४०।०२च् पुत्रो मातरा विचरन्न् उपावसि पृणक्षि रोदसी उभे ॥  
र्व्_१०,१४०।०३अ ऊर्जो नपाज् जातवेदः सुशस्तिभिर् मन्दस्व धीतिभिर् हितः ।  
र्व्_१०,१४०।०३च् त्वे इषः सं दधुर् भूरिवर्पसश् चित्रोतयो वामजाताः ॥  
र्व्_१०,१४०।०४अ इरज्यन्न् अग्ने प्रथयस्व जन्तुभिर् अस्मे रायो अमर्त्य ।  
र्व्_१०,१४०।०४च् स दर्शतस्य वपुषो वि राजसि पृणक्षि सानसिं क्रतुम् ॥  
र्व्_१०,१४०।०५अ इष्कर्तारम् अध्वरस्य प्रचेतसं क्षयन्तं राधसो महः ।  
र्व्_१०,१४०।०५च् रातिं वामस्य सुभगाम् महीम् इषं दधासि सानसिं रयिम् ॥  
र्व्_१०,१४०।०६अ ऋतावानम् महिषं विश्वदर्शतम् अग्निं सुम्नाय दधिरे पुरो जनाः ।  
र्व्_१०,१४०।०६च् श्रुत्कर्णं सप्रथस्तमं त्वा गिरा दैव्यम् मानुषा युगा ॥  
  
र्व्_१०,१४१।०१अ अग्ने अच्छा वदेह नः प्रत्यङ् नः सुमना भव ।  
र्व्_१०,१४१।०१च् प्र नो यच्छ विशस् पते धनदा असि नस् त्वम् ॥  
र्व्_१०,१४१।०२अ प्र नो यच्छत्व् अर्यमा प्र भगः प्र बृहस्पतिः ।  
र्व्_१०,१४१।०२च् प्र देवाः प्रोत सूनृता रायो देवी ददातु नः ॥  
र्व्_१०,१४१।०३अ सोमं राजानम् अवसे ऽग्निं गीर्भिर् हवामहे ।  
र्व्_१०,१४१।०३च् आदित्यान् विष्णुं सूर्यम् ब्रह्माणं च बृहस्पतिम् ॥  
र्व्_१०,१४१।०४अ इन्द्रवायू बृहस्पतिं सुहवेह हवामहे ।  
र्व्_१०,१४१।०४च् यथा नः सर्व इज् जनः सङ्गत्यां सुमना असत् ॥  
र्व्_१०,१४१।०५अ अर्यमणम् बृहस्पतिम् इन्द्रं दानाय चोदय ।  
र्व्_१०,१४१।०५च् वातं विष्णुं सरस्वतीं सवितारं च वाजिनम् ॥  
र्व्_१०,१४१।०६अ त्वं नो अग्ने अग्निभिर् ब्रह्म यज्ञं च वर्धय ।  
र्व्_१०,१४१।०६च् त्वं नो देवतातये रायो दानाय चोदय ॥  
  
र्व्_१०,१४२।०१अ अयम् अग्ने जरिता त्वे अभूद् अपि सहसः सूनो नह्य् अन्यद् अस्त्य् आप्यम् ।  
र्व्_१०,१४२।०१च् भद्रं हि शर्म त्रिवरूथम् अस्ति त आरे हिंसानाम् अप दिद्युम् आ कृधि ॥  
र्व्_१०,१४२।०२अ प्रवत् ते अग्ने जनिमा पितूयतः साचीव विश्वा भुवना न्य् ऋञ्जसे ।  
र्व्_१०,१४२।०२च् प्र सप्तयः प्र सनिषन्त नो धियः पुरश् चरन्ति पशुपा इव त्मना ॥  
र्व्_१०,१४२।०३अ उत वा उ परि वृणक्षि बप्सद् बहोर् अग्न उलपस्य स्वधावः ।  
र्व्_१०,१४२।०३च् उत खिल्या उर्वराणाम् भवन्ति मा ते हेतिं तविषीं चुक्रुधाम ॥  
र्व्_१०,१४२।०४अ यद् उद्वतो निवतो यासि बप्सत् पृथग् एषि प्रगर्धिनीव सेना ।  
र्व्_१०,१४२।०४च् यदा ते वातो अनुवाति शोचिर् वप्तेव श्मश्रु वपसि प्र भूम ॥  
र्व्_१०,१४२।०५अ प्रत्य् अस्य श्रेणयो ददृश्र एकं नियानम् बहवो रथासः ।  
र्व्_१०,१४२।०५च् बाहू यद् अग्ने अनुमर्मृजानो न्यङ्ङ् उत्तानाम् अन्वेषि भूमिम् ॥  
र्व्_१०,१४२।०६अ उत् ते शुष्मा जिहताम् उत् ते अर्चिर् उत् ते अग्ने शशमानस्य वाजाः ।  
र्व्_१०,१४२।०६च् उच् छ्वञ्चस्व नि नम वर्धमान आ त्वाद्य विश्वे वसवः सदन्तु ॥  
र्व्_१०,१४२।०७अ अपाम् इदं न्ययनं समुद्रस्य निवेशनम् ।  
र्व्_१०,१४२।०७च् अन्यं कृणुष्वेतः पन्थां तेन याहि वशां अनु ॥  
र्व्_१०,१४२।०८अ आयने ते परायणे दूर्वा रोहन्तु पुष्पिणीः ।  
र्व्_१०,१४२।०८च् ह्रदाश् च पुण्डरीकाणि समुद्रस्य गृहा इमे ॥  
  
र्व्_१०,१४३।०१अ त्यं चिद् अत्रिम् ऋतजुरम् अर्थम् अश्वं न यातवे ।  
र्व्_१०,१४३।०१च् कक्षीवन्तं यदी पुना रथं न कृणुथो नवम् ॥  
र्व्_१०,१४३।०२अ त्यं चिद् अश्वं न वाजिनम् अरेणवो यम् अत्नत ।  
र्व्_१०,१४३।०२च् दृऌहं ग्रन्थिं न वि ष्यतम् अत्रिं यविष्ठम् आ रजः ॥  
र्व्_१०,१४३।०३अ नरा दंसिष्ठाव् अत्रये शुभ्रा सिषासतं धियः ।  
र्व्_१०,१४३।०३च् अथा हि वां दिवो नरा पुन स्तोमो न विशसे ॥  
र्व्_१०,१४३।०४अ चिते तद् वां सुराधसा रातिः सुमतिर् अश्विना ।  
र्व्_१०,१४३।०४च् आ यन् नः सदने पृथौ समने पर्षथो नरा ॥  
र्व्_१०,१४३।०५अ युवम् भुज्युं समुद्र आ रजसः पार ईङ्खितम् ।  
र्व्_१०,१४३।०५च् यातम् अच्छा पतत्रिभिर् नासत्या सातये कृतम् ॥  
र्व्_१०,१४३।०६अ आ वां सुम्नैः शंयू इव मंहिष्ठा विश्ववेदसा ।  
र्व्_१०,१४३।०६च् सम् अस्मे भूषतं नरोत्सं न पिप्युषीर् इषः ॥  
  
र्व्_१०,१४४।०१अ अयं हि ते अमर्त्य इन्दुर् अत्यो न पत्यते ।  
र्व्_१०,१४४।०१च् दक्षो विश्वायुर् वेधसे ॥  
र्व्_१०,१४४।०२अ अयम् अस्मासु काव्य ऋभुर् वज्रो दास्वते ।  
र्व्_१०,१४४।०२च् अयम् बिभर्त्य् ऊर्ध्वकृशनम् मदम् ऋभुर् न कृत्व्यम् मदम् ॥  
र्व्_१०,१४४।०३अ घृषुः श्येनाय कृत्वन आसु स्वासु वंसगः ।  
र्व्_१०,१४४।०३च् अव दीधेद् अहीशुवः ॥  
र्व्_१०,१४४।०४अ यं सुपर्णः परावतः श्येनस्य पुत्र आभरत् ।  
र्व्_१०,१४४।०४च् शतचक्रं यो ऽह्यो वर्तनिः ॥  
र्व्_१०,१४४।०५अ यं ते श्येनश् चारुम् अवृकम् पदाभरद् अरुणम् मानम् अन्धसः ।  
र्व्_१०,१४४।०५च् एना वयो वि तार्य् आयुर् जीवस एना जागार बन्धुता ॥  
र्व्_१०,१४४।०६अ एवा तद् इन्द्र इन्दुना देवेषु चिद् धारयाते महि त्यजः ।  
र्व्_१०,१४४।०६च् क्रत्वा वयो वि तार्य् आयुः सुक्रतो क्रत्वायम् अस्मद् आ सुतः ॥  
  
र्व्_१०,१४५।०१अ इमां खनाम्य् ओषधिं वीरुधम् बलवत्तमाम् ।  
र्व्_१०,१४५।०१च् यया सपत्नीम् बाधते यया संविन्दते पतिम् ॥  
र्व्_१०,१४५।०२अ उत्तानपर्णे सुभगे देवजूते सहस्वति ।  
र्व्_१०,१४५।०२च् सपत्नीम् मे परा धम पतिम् मे केवलं कुरु ॥  
र्व्_१०,१४५।०३अ उत्तराहम् उत्तर उत्तरेद् उत्तराभ्यः ।  
र्व्_१०,१४५।०३च् अथा सपत्नी या ममाधरा साधराभ्यः ॥  
र्व्_१०,१४५।०४अ नह्य् अस्या नाम गृभ्णामि नो अस्मिन् रमते जने ।  
र्व्_१०,१४५।०४च् पराम् एव परावतं सपत्नीं गमयामसि ॥  
र्व्_१०,१४५।०५अ अहम् अस्मि सहमानाथ त्वम् असि सासहिः ।  
र्व्_१०,१४५।०५च् उभे सहस्वती भूत्वी सपत्नीम् मे सहावहै ॥  
र्व्_१०,१४५।०६अ उप ते ऽधां सहमानाम् अभि त्वाधां सहीयसा ।  
र्व्_१०,१४५।०६च् माम् अनु प्र ते मनो वत्सं गौर् इव धावतु पथा वार् इव धावतु ॥  
  
र्व्_१०,१४६।०१अ अरण्यान्य् अरण्यान्य् असौ या प्रेव नश्यसि ।  
र्व्_१०,१४६।०१च् कथा ग्रामं न पृच्छसि न त्वा भीर् इव विन्दती३ं ॥  
र्व्_१०,१४६।०२अ वृषारवाय वदते यद् उपावति चिच्चिकः ।  
र्व्_१०,१४६।०२च् आघाटिभिर् इव धावयन्न् अरण्यानिर् महीयते ॥  
र्व्_१०,१४६।०३अ उत गाव इवादन्त्य् उत वेश्मेव दृश्यते ।  
र्व्_१०,१४६।०३च् उतो अरण्यानिः सायं शकटीर् इव सर्जति ॥  
र्व्_१०,१४६।०४अ गाम् अङ्गैष आ ह्वयति दार्व् अङ्गैषो अपावधीत् ।  
र्व्_१०,१४६।०४च् वसन्न् अरण्यान्यां सायम् अक्रुक्षद् इति मन्यते ॥  
र्व्_१०,१४६।०५अ न वा अरण्यानिर् हन्त्य् अन्यश् चेन् नाभिगच्छति ।  
र्व्_१०,१४६।०५च् स्वादोः फलस्य जग्ध्वाय यथाकामं नि पद्यते ॥  
र्व्_१०,१४६।०६अ आञ्जनगन्धिं सुरभिम् बह्वन्नाम् अकृषीवलाम् ।  
र्व्_१०,१४६।०६च् प्राहम् मृगाणाम् मातरम् अरण्यानिम् अशंसिषम् ॥  
  
र्व्_१०,१४७।०१अ श्रत् ते दधामि प्रथमाय मन्यवे ऽहन् यद् वृत्रं नर्यं विवेर् अपः ।  
र्व्_१०,१४७।०१च् उभे यत् त्वा भवतो रोदसी अनु रेजते शुष्मात् पृथिवी चिद् अद्रिवः ॥  
र्व्_१०,१४७।०२अ त्वम् मायाभिर् अनवद्य मायिनं श्रवस्यता मनसा वृत्रम् अर्दयः ।  
र्व्_१०,१४७।०२च् त्वाम् इन् नरो वृणते गविष्टिषु त्वां विश्वासु हव्यास्व् इष्टिषु ॥  
र्व्_१०,१४७।०३अ ऐषु चाकन्धि पुरुहूत सूरिषु वृधासो ये मघवन्न् आनशुर् मघम् ।  
र्व्_१०,१४७।०३च् अर्चन्ति तोके तनये परिष्टिषु मेधसाता वाजिनम् अह्रये धने ॥  
र्व्_१०,१४७।०४अ स इन् नु रायः सुभृतस्य चाकनन् मदं यो अस्य रंह्यं चिकेतति ।  
र्व्_१०,१४७।०४च् त्वावृधो मघवन् दाश्वध्वरो मक्षू स वाजम् भरते धना नृभिः ॥  
र्व्_१०,१४७।०५अ त्वं शर्धाय महिना गृणान उरु कृधि मघवञ् छग्धि रायः ।  
र्व्_१०,१४७।०५च् त्वं नो मित्रो वरुणो न मायी पित्वो न दस्म दयसे विभक्ता ॥  
  
र्व्_१०,१४८।०१अ सुष्वाणास इन्द्र स्तुमसि त्वा ससवांसश् च तुविनृम्ण वाजम् ।  
र्व्_१०,१४८।०१च् आ नो भर सुवितं यस्य चाकन् त्मना तना सनुयाम त्वोताः ॥  
र्व्_१०,१४८।०२अ ऋष्वस् त्वम् इन्द्र शूर जातो दासीर् विशः सूर्येण सह्याः ।  
र्व्_१०,१४८।०२च् गुहा हितं गुह्यं गूऌहम् अप्सु बिभृमसि प्रस्रवणे न सोमम् ॥  
र्व्_१०,१४८।०३अ अर्यो वा गिरो अभ्य् अर्च विद्वान् ऋषीणां विप्रः सुमतिं चकानः ।  
र्व्_१०,१४८।०३च् ते स्याम ये रणयन्त सोमैर् एनोत तुभ्यं रथोऌह भक्षैः ॥  
र्व्_१०,१४८।०४अ इमा ब्रह्मेन्द्र तुभ्यं शंसि दा नृभ्यो नृणां शूर शवः ।  
र्व्_१०,१४८।०४च् तेभिर् भव सक्रतुर् येषु चाकन्न् उत त्रायस्व गृणत उत स्तीन् ॥  
र्व्_१०,१४८।०५अ श्रुधी हवम् इन्द्र शूर पृथ्या उत स्तवसे वेन्यस्यार्कैः ।  
र्व्_१०,१४८।०५च् आ यस् ते योनिं घृतवन्तम् अस्वार् ऊर्मिर् न निम्नैर् द्रवयन्त वक्वाः ॥  
  
र्व्_१०,१४९।०१अ सविता यन्त्रैः पृथिवीम् अरम्णाद् अस्कम्भने सविता द्याम् अदृंहत् ।  
र्व्_१०,१४९।०१च् अश्वम् इवाधुक्षद् धुनिम् अन्तरिक्षम् अतूर्ते बद्धं सविता समुद्रम् ॥  
र्व्_१०,१४९।०२अ यत्रा समुद्र स्कभितो व्य् औनद् अपां नपात् सविता तस्य वेद ।  
र्व्_१०,१४९।०२च् अतो भूर् अत आ उत्थितं रजो ऽतो द्यावापृथिवी अप्रथेताम् ॥  
र्व्_१०,१४९।०३अ पश्चेदम् अन्यद् अभवद् यजत्रम् अमर्त्यस्य भुवनस्य भूना ।  
र्व्_१०,१४९।०३च् सुपर्णो अङ्ग सवितुर् गरुत्मान् पूर्वो जातः स उ अस्यानु धर्म ॥  
र्व्_१०,१४९।०४अ गाव इव ग्रामं यूयुधिर् इवाश्वान् वाश्रेव वत्सं सुमना दुहाना ।  
र्व्_१०,१४९।०४च् पतिर् इव जायाम् अभि नो न्य् एतु धर्ता दिवः सविता विश्ववारः ॥  
र्व्_१०,१४९।०५अ हिरण्यस्तूपः सवितर् यथा त्वाङ्गिरसो जुह्वे वाजे अस्मिन् ।  
र्व्_१०,१४९।०५च् एवा त्वार्चन्न् अवसे वन्दमानः सोमस्येवांशुम् प्रति जागराहम् ॥  
  
र्व्_१०,१५०।०१अ समिद्धश् चित् सम् इध्यसे देवेभ्यो हव्यवाहन ।  
र्व्_१०,१५०।०१च् आदित्यै रुद्रैर् वसुभिर् न आ गहि मृऌईकाय न आ गहि ॥  
र्व्_१०,१५०।०२अ इमं यज्ञम् इदं वचो जुजुषाण उपागहि ।  
र्व्_१०,१५०।०२च् मर्तासस् त्वा समिधान हवामहे मृऌईकाय हवामहे ॥  
र्व्_१०,१५०।०३अ त्वाम् उ जातवेदसं विश्ववारं गृणे धिया ।  
र्व्_१०,१५०।०३च् अग्ने देवां आ वह नः प्रियव्रतान् मृऌईकाय प्रियव्रतान् ॥  
र्व्_१०,१५०।०४अ अग्निर् देवो देवानाम् अभवत् पुरोहितो ऽग्निम् मनुष्या ऋषयः सम् ईधिरे ।  
र्व्_१०,१५०।०४च् अग्निम् महो धनसाताव् अहं हुवे मृऌईकं धनसातये ॥  
र्व्_१०,१५०।०५अ अग्निर् अत्रिम् भरद्वाजं गविष्ठिरम् प्रावन् नः कण्वं त्रसदस्युम् आहवे ।  
र्व्_१०,१५०।०५च् अग्निं वसिष्ठो हवते पुरोहितो मृऌईकाय पुरोहितः ॥  
  
र्व्_१०,१५१।०१अ श्रद्धयाग्निः सम् इध्यते श्रद्धया हूयते हविः ।  
र्व्_१०,१५१।०१च् श्रद्धाम् भगस्य मूर्धनि वचसा वेदयामसि ॥  
र्व्_१०,१५१।०२अ प्रियं श्रद्धे ददतः प्रियं श्रद्धे दिदासतः ।  
र्व्_१०,१५१।०२च् प्रियम् भोजेषु यज्वस्व् इदम् म उदितं कृधि ॥  
र्व्_१०,१५१।०३अ यथा देवा असुरेषु श्रद्धाम् उग्रेषु चक्रिरे ।  
र्व्_१०,१५१।०३च् एवम् भोजेषु यज्वस्व् अस्माकम् उदितं कृधि ॥  
र्व्_१०,१५१।०४अ श्रद्धां देवा यजमाना वायुगोपा उपासते ।  
र्व्_१०,१५१।०४च् श्रद्धां हृदय्ययाकूत्या श्रद्धया विन्दते वसु ॥  
र्व्_१०,१५१।०५अ श्रद्धाम् प्रातर् हवामहे श्रद्धाम् मध्यन्दिनम् परि ।  
र्व्_१०,१५१।०५च् श्रद्धां सूर्यस्य निम्रुचि श्रद्धे श्रद् धापयेह नः ॥  
  
र्व्_१०,१५२।०१अ शास इत्था महां अस्य् अमित्रखादो अद्भुतः ।  
र्व्_१०,१५२।०१च् न यस्य हन्यते सखा न जीयते कदा चन ॥  
र्व्_१०,१५२।०२अ स्वस्तिदा विशस् पतिर् वृत्रहा विमृधो वशी ।  
र्व्_१०,१५२।०२च् वृषेन्द्रः पुर एतु नः सोमपा अभयङ्करः ॥  
र्व्_१०,१५२।०३अ वि रक्षो वि मृधो जहि वि वृत्रस्य हनू रुज ।  
र्व्_१०,१५२।०३च् वि मन्युम् इन्द्र वृत्रहन्न् अमित्रस्याभिदासतः ॥  
र्व्_१०,१५२।०४अ वि न इन्द्र मृधो जहि नीचा यच्छ पृतन्यतः ।  
र्व्_१०,१५२।०४च् यो अस्मां अभिदासत्य् अधरं गमया तमः ॥  
र्व्_१०,१५२।०५अ अपेन्द्र द्विषतो मनो ऽप जिज्यासतो वधम् ।  
र्व्_१०,१५२।०५च् वि मन्योः शर्म यच्छ वरीयो यवया वधम् ॥  
  
र्व्_१०,१५३।०१अ ईङ्खयन्तीर् अपस्युव इन्द्रं जातम् उपासते ।  
र्व्_१०,१५३।०१च् भेजानासः सुवीर्यम् ॥  
र्व्_१०,१५३।०२अ त्वम् इन्द्र बलाद् अधि सहसो जात ओजसः ।  
र्व्_१०,१५३।०२च् त्वं वृषन् वृषेद् असि ॥  
र्व्_१०,१५३।०३अ त्वम् इन्द्रासि वृत्रहा व्य् अन्तरिक्षम् अतिरः ।  
र्व्_१०,१५३।०३च् उद् द्याम् अस्तभ्ना ओजसा ॥  
र्व्_१०,१५३।०४अ त्वम् इन्द्र सजोषसम् अर्कम् बिभर्षि बाह्वोः ।  
र्व्_१०,१५३।०४च् वज्रं शिशान ओजसा ॥  
र्व्_१०,१५३।०५अ त्वम् इन्द्राभिभूर् असि विश्वा जातान्य् ओजसा ।  
र्व्_१०,१५३।०५च् स विश्वा भुव आभवः ॥  
  
र्व्_१०,१५४।०१अ सोम एकेभ्यः पवते घृतम् एक उपासते ।  
र्व्_१०,१५४।०१च् येभ्यो मधु प्रधावति तांश् चिद् एवापि गच्छतात् ॥  
र्व्_१०,१५४।०२अ तपसा ये अनाधृष्यास् तपसा ये स्वर् ययुः ।  
र्व्_१०,१५४।०२च् तपो ये चक्रिरे महस् तांश् चिद् एवापि गच्छतात् ॥  
र्व्_१०,१५४।०३अ ये युध्यन्ते प्रधनेषु शूरासो ये तनूत्यजः ।  
र्व्_१०,१५४।०३च् ये वा सहस्रदक्षिणास् तांश् चिद् एवापि गच्छतात् ॥  
र्व्_१०,१५४।०४अ ये चित् पूर्व ऋतसाप ऋतावान ऋतावृधः ।  
र्व्_१०,१५४।०४च् पितॄन् तपस्वतो यम तांश् चिद् एवापि गच्छतात् ॥  
र्व्_१०,१५४।०५अ सहस्रणीथाः कवयो ये गोपायन्ति सूर्यम् ।  
र्व्_१०,१५४।०५च् ऋषीन् तपस्वतो यम तपोजां अपि गच्छतात् ॥  
  
र्व्_१०,१५५।०१अ अरायि काणे विकटे गिरिं गच्छ सदान्वे ।  
र्व्_१०,१५५।०१च् शिरिम्बिठस्य सत्वभिस् तेभिष् ट्वा चातयामसि ॥  
र्व्_१०,१५५।०२अ चत्तो इतश् चत्तामुतः सर्वा भ्रूणान्य् आरुषी ।  
र्व्_१०,१५५।०२च् अराय्यम् ब्रह्मणस् पते तीक्ष्णशृण्गोदृषन्न् इहि ॥  
र्व्_१०,१५५।०३अ अदो यद् दारु प्लवते सिन्धोः पारे अपूरुषम् ।  
र्व्_१०,१५५।०३च् तद् आ रभस्व दुर्हणो तेन गच्छ परस्तरम् ॥  
र्व्_१०,१५५।०४अ यद् ध प्राचीर् अजगन्तोरो मण्डूरधाणिकीः ।  
र्व्_१०,१५५।०४च् हता इन्द्रस्य शत्रवः सर्वे बुद्बुदयाशवः ॥  
र्व्_१०,१५५।०५अ परीमे गाम् अनेषत पर्य् अग्निम् अहृषत ।  
र्व्_१०,१५५।०५च् देवेष्व् अक्रत श्रवः क इमां आ दधर्षति ॥  
  
र्व्_१०,१५६।०१अ अग्निं हिन्वन्तु नो धियः सप्तिम् आशुम् इवाजिषु ।  
र्व्_१०,१५६।०१च् तेन जेष्म धनं-धनम् ॥  
र्व्_१०,१५६।०२अ यया गा आकरामहे सेनयाग्ने तवोत्या ।  
र्व्_१०,१५६।०२च् तां नो हिन्व मघत्तये ॥  
र्व्_१०,१५६।०३अ आग्ने स्थूरं रयिम् भर पृथुं गोमन्तम् अश्विनम् ।  
र्व्_१०,१५६।०३च् अङ्धि खं वर्तया पणिम् ॥  
र्व्_१०,१५६।०४अ अग्ने नक्षत्रम् अजरम् आ सूर्यं रोहयो दिवि ।  
र्व्_१०,१५६।०४च् दधज् ज्योतिर् जनेभ्यः ॥  
र्व्_१०,१५६।०५अ अग्ने केतुर् विशाम् असि प्रेष्ठः श्रेष्ठ उपस्थसत् ।  
र्व्_१०,१५६।०५च् बोधा स्तोत्रे वयो दधत् ॥  
  
र्व्_१०,१५७।०१अ इमा नु कम् भुवना सीषधामेन्द्रश् च विश्वे च देवाः ॥  
र्व्_१०,१५७।०२अ यज्ञं च नस् तन्वं च प्रजां चादित्यैर् इन्द्रः सह चीकॢपाति ॥  
र्व्_१०,१५७।०३अ आदित्यैर् इन्द्रः सगणो मरुद्भिर् अस्माकम् भूत्व् अविता तनूनाम् ॥  
र्व्_१०,१५७।०४अ हत्वाय देवा असुरान् यद् आयन् देवा देवत्वम् अभिरक्षमाणाः ॥  
र्व्_१०,१५७।०५अ प्रत्यञ्चम् अर्कम् अनयञ् छचीभिर् आद् इत् स्वधाम् इषिराम् पर्य् अपश्यन् ॥  
  
र्व्_१०,१५८।०१अ सूर्यो नो दिवस् पातु वातो अन्तरिक्षात् ।  
र्व्_१०,१५८।०१च् अग्निर् नः पार्थिवेभ्यः ॥  
र्व्_१०,१५८।०२अ जोषा सवितर् यस्य ते हरः शतं सवां अर्हति ।  
र्व्_१०,१५८।०२च् पाहि नो दिद्युतः पतन्त्याः ॥  
र्व्_१०,१५८।०३अ चक्षुर् नो देवः सविता चक्षुर् न उत पर्वतः ।  
र्व्_१०,१५८।०३च् चक्षुर् धाता दधातु नः ॥  
र्व्_१०,१५८।०४अ चक्षुर् नो धेहि चक्षुषे चक्षुर् विख्यै तनूभ्यः ।  
र्व्_१०,१५८।०४च् सं चेदं वि च पश्येम ॥  
र्व्_१०,१५८।०५अ सुसन्दृशं त्वा वयम् प्रति पश्येम सूर्य ।  
र्व्_१०,१५८।०५च् वि पश्येम नृचक्षसः ॥  
  
र्व्_१०,१५९।०१अ उद् असौ सूर्यो अगाद् उद् अयम् मामको भगः ।  
र्व्_१०,१५९।०१च् अहं तद् विद्वला पतिम् अभ्य् असाक्षि विषासहिः ॥  
र्व्_१०,१५९।०२अ अहं केतुर् अहम् मूर्धाहम् उग्रा विवाचनी ।  
र्व्_१०,१५९।०२च् ममेद् अनु क्रतुम् पतिः सेहानाया उपाचरेत् ॥  
र्व्_१०,१५९।०३अ मम पुत्राः शत्रुहणो ऽथो मे दुहिता विराट् ।  
र्व्_१०,१५९।०३च् उताहम् अस्मि सञ्जया पत्यौ मे श्लोक उत्तमः ॥  
र्व्_१०,१५९।०४अ येनेन्द्रो हविषा कृत्व्य् अभवद् द्युम्न्य् उत्तमः ।  
र्व्_१०,१५९।०४च् इदं तद् अक्रि देवा असपत्ना किलाभुवम् ॥  
र्व्_१०,१५९।०५अ असपत्ना सपत्नघ्नी जयन्त्य् अभिभूवरी ।  
र्व्_१०,१५९।०५च् आवृक्षम् अन्यासां वर्चो राधो अस्थेयसाम् इव ॥  
र्व्_१०,१५९।०६अ सम् अजैषम् इमा अहं सपत्नीर् अभिभूवरी ।  
र्व्_१०,१५९।०६च् यथाहम् अस्य वीरस्य विराजानि जनस्य च ॥  
  
र्व्_१०,१६०।०१अ तीव्रस्याभिवयसो अस्य पाहि सर्वरथा वि हरी इह मुञ्च ।  
र्व्_१०,१६०।०१च् इन्द्र मा त्वा यजमानासो अन्ये नि रीरमन् तुभ्यम् इमे सुतासः ॥  
र्व्_१०,१६०।०२अ तुभ्यं सुतास् तुभ्यम् उ सोत्वासस् त्वां गिरः श्वात्र्या आ ह्वयन्ति ।  
र्व्_१०,१६०।०२च् इन्द्रेदम् अद्य सवनं जुषाणो विश्वस्य विद्वां इह पाहि सोमम् ॥  
र्व्_१०,१६०।०३अ य उशता मनसा सोमम् अस्मै सर्वहृदा देवकामः सुनोति ।  
र्व्_१०,१६०।०३च् न गा इन्द्रस् तस्य परा ददाति प्रशस्तम् इच् चारुम् अस्मै कृणोति ॥  
र्व्_१०,१६०।०४अ अनुस्पष्टो भवत्य् एषो अस्य यो अस्मै रेवान् न सुनोति सोमम् ।  
र्व्_१०,१६०।०४च् निर् अरत्नौ मघवा तं दधाति ब्रह्मद्विषो हन्त्य् अनानुदिष्टः ॥  
र्व्_१०,१६०।०५अ अश्वायन्तो गव्यन्तो वाजयन्तो हवामहे त्वोपगन्तवा उ ।  
र्व्_१०,१६०।०५च् आभूषन्तस् ते सुमतौ नवायां वयम् इन्द्र त्वा शुनं हुवेम ॥  
  
र्व्_१०,१६१।०१अ मुञ्चामि त्वा हविषा जीवनाय कम् अज्ञातयक्ष्माद् उत राजयक्ष्मात् ।  
र्व्_१०,१६१।०१च् ग्राहिर् जग्राह यदि वैतद् एनं तस्या इन्द्राग्नी प्र मुमुक्तम् एनम् ॥  
र्व्_१०,१६१।०२अ यदि क्षितायुर् यदि वा परेतो यदि मृत्योर् अन्तिकं नीत एव ।  
र्व्_१०,१६१।०२च् तम् आ हरामि निरृतेर् उपस्थाद् अस्पार्षम् एनं शतशारदाय ॥  
र्व्_१०,१६१।०३अ सहस्राक्षेण शतशारदेन शतायुषा हविषाहार्षम् एनम् ।  
र्व्_१०,१६१।०३च् शतं यथेमं शरदो नयातीन्द्रो विश्वस्य दुरितस्य पारम् ॥  
र्व्_१०,१६१।०४अ शतं जीव शरदो वर्धमानः शतं हेमन्ताञ् छतम् उ वसन्तान् ।  
र्व्_१०,१६१।०४च् शतम् इन्द्राग्नी सविता बृहस्पतिः शतायुषा हविषेमम् पुनर् दुः ॥  
र्व्_१०,१६१।०५अ आहार्षं त्वाविदं त्वा पुनर् आगाः पुनर्नव ।  
र्व्_१०,१६१।०५च् सर्वाङ्ग सर्वं ते चक्षुः सर्वम् आयुश् च ते ऽविदम् ॥  
  
र्व्_१०,१६२।०१अ ब्रह्मणाग्निः संविदानो रक्षोहा बाधताम् इतः ।  
र्व्_१०,१६२।०१च् अमीवा यस् ते गर्भं दुर्णामा योनिम् आशये ॥  
र्व्_१०,१६२।०२अ यस् ते गर्भम् अमीवा दुर्णामा योनिम् आशये ।  
र्व्_१०,१६२।०२च् अग्निष् टम् ब्रह्मणा सह निष् क्रव्यादम् अनीनशत् ॥  
र्व्_१०,१६२।०३अ यस् ते हन्ति पतयन्तं निषत्स्नुं यः सरीसृपम् ।  
र्व्_१०,१६२।०३च् जातं यस् ते जिघांसति तम् इतो नाशयामसि ॥  
र्व्_१०,१६२।०४अ यस् त ऊरू विहरत्य् अन्तरा दम्पती शये ।  
र्व्_१०,१६२।०४च् योनिं यो अन्तर् आरेऌहि तम् इतो नाशयामसि ॥  
र्व्_१०,१६२।०५अ यस् त्वा भ्राता पतिर् भूत्वा जारो भूत्वा निपद्यते ।  
र्व्_१०,१६२।०५च् प्रजां यस् ते जिघांसति तम् इतो नाशयामसि ॥  
र्व्_१०,१६२।०६अ यस् त्वा स्वप्नेन तमसा मोहयित्वा निपद्यते ।  
र्व्_१०,१६२।०६च् प्रजां यस् ते जिघांसति तम् इतो नाशयामसि ॥  
  
र्व्_१०,१६३।०१अ अक्षीभ्यां ते नासिकाभ्यां कर्णाभ्यां छुबुकाद् अधि ।  
र्व्_१०,१६३।०१च् यक्ष्मं शीर्षण्यम् मस्तिष्काज् जिह्वाया वि वृहामि ते ॥  
र्व्_१०,१६३।०२अ ग्रीवाभ्यस् त उष्णिहाभ्यः कीकसाभ्यो अनूक्यात् ।  
र्व्_१०,१६३।०२च् यक्ष्मं दोषण्यम् अंसाभ्याम् बाहुभ्यां वि वृहामि ते ॥  
र्व्_१०,१६३।०३अ आन्त्रेभ्यस् ते गुदाभ्यो वनिष्ठोर् हृदयाद् अधि ।  
र्व्_१०,१६३।०३च् यक्ष्मम् मतस्नाभ्यां यक्नः प्लाशिभ्यो वि वृहामि ते ॥  
र्व्_१०,१६३।०४अ ऊरुभ्यां ते अष्ठीवद्भ्याम् पार्ष्णिभ्याम् प्रपदाभ्याम् ।  
र्व्_१०,१६३।०४च् यक्ष्मं श्रोणिभ्याम् भासदाद् भंससो वि वृहामि ते ॥  
र्व्_१०,१६३।०५अ मेहनाद् वनङ्करणाल् लोमभ्यस् ते नखेभ्यः ।  
र्व्_१०,१६३।०५च् यक्ष्मं सर्वस्माद् आत्मनस् तम् इदं वि वृहामि ते ॥  
र्व्_१०,१६३।०६अ अङ्गाद्-अङ्गाल् लोम्नो-लोम्नो जातम् पर्वणि-पर्वणि ।  
र्व्_१०,१६३।०६च् यक्ष्मं सर्वस्माद् आत्मनस् तम् इदं वि वृहामि ते ॥  
  
र्व्_१०,१६४।०१अ अपेहि मनसस् पते ऽप क्राम परश् चर ।  
र्व्_१०,१६४।०१च् परो निरृत्या आ चक्ष्व बहुधा जीवतो मनः ॥  
र्व्_१०,१६४।०२अ भद्रं वै वरं वृणते भद्रं युञ्जन्ति दक्षिणम् ।  
र्व्_१०,१६४।०२च् भद्रं वैवस्वते चक्षुर् बहुत्रा जीवतो मनः ॥  
र्व्_१०,१६४।०३अ यद् आशसा निःशसाभिशसोपारिम जाग्रतो यत् स्वपन्तः ।  
र्व्_१०,१६४।०३च् अग्निर् विश्वान्य् अप दुष्कृतान्य् अजुष्टान्य् आरे अस्मद् दधातु ॥  
र्व्_१०,१६४।०४अ यद् इन्द्र ब्रह्मणस् पते ऽभिद्रोहं चरामसि ।  
र्व्_१०,१६४।०४च् प्रचेता न आङ्गिरसो द्विषताम् पात्व् अंहसः ॥  
र्व्_१०,१६४।०५अ अजैष्माद्यासनाम चाभूमानागसो वयम् ।  
र्व्_१०,१६४।०५च् जाग्रत्स्वप्नः सङ्कल्पः पापो यं द्विष्मस् तं स ऋच्छतु यो नो द्वेष्टि तम् ऋच्छतु ॥  
  
र्व्_१०,१६५।०१अ देवाः कपोत इषितो यद् इच्छन् दूतो निरृत्या इदम् आजगाम ।  
र्व्_१०,१६५।०१च् तस्मा अर्चाम कृणवाम निष्कृतिं शं नो अस्तु द्विपदे शं चतुष्पदे ॥  
र्व्_१०,१६५।०२अ शिवः कपोत इषितो नो अस्त्व् अनागा देवाः शकुनो गृहेषु ।  
र्व्_१०,१६५।०२च् अग्निर् हि विप्रो जुषतां हविर् नः परि हेतिः पक्षिणी नो वृणक्तु ॥  
र्व्_१०,१६५।०३अ हेतिः पक्षिणी न दभात्य् अस्मान् आष्ट्र्याम् पदं कृणुते अग्निधाने ।  
र्व्_१०,१६५।०३च् शं नो गोभ्यश् च पुरुषेभ्यश् चास्तु मा नो हिंसीद् इह देवाः कपोतः ॥  
र्व्_१०,१६५।०४अ यद् उलूको वदति मोघम् एतद् यत् कपोतः पदम् अग्नौ कृणोति ।  
र्व्_१०,१६५।०४च् यस्य दूतः प्रहित एष एतत् तस्मै यमाय नमो अस्तु मृत्यवे ॥  
र्व्_१०,१६५।०५अ ऋचा कपोतं नुदत प्रणोदम् इषम् मदन्तः परि गां नयध्वम् ।  
र्व्_१०,१६५।०५च् संयोपयन्तो दुरितानि विश्वा हित्वा न ऊर्जम् प्र पतात् पतिष्ठः ॥  
  
र्व्_१०,१६६।०१अ ऋषभम् मा समानानां सपत्नानां विषासहिम् ।  
र्व्_१०,१६६।०१च् हन्तारं शत्रूणां कृधि विराजं गोपतिं गवाम् ॥  
र्व्_१०,१६६।०२अ अहम् अस्मि सपत्नहेन्द्र इवारिष्टो अक्षतः ।  
र्व्_१०,१६६।०२च् अधः सपत्ना मे पदोर् इमे सर्वे अभिष्ठिताः ॥  
र्व्_१०,१६६।०३अ अत्रैव वो ऽपि नह्याम्य् उभे आर्त्नी इव ज्यया ।  
र्व्_१०,१६६।०३च् वाचस् पते नि षेधेमान् यथा मद् अधरं वदान् ॥  
र्व्_१०,१६६।०४अ अभिभूर् अहम् आगमं विश्वकर्मेण धाम्ना ।  
र्व्_१०,१६६।०४च् आ वश् चित्तम् आ वो व्रतम् आ वो ऽहं समितिं ददे ॥  
र्व्_१०,१६६।०५अ योगक्षेमं व आदायाहम् भूयासम् उत्तम आ वो मूर्धानम् अक्रमीम् ।  
र्व्_१०,१६६।०५द् अधस्पदान् म उद् वदत मण्डूका इवोदकान् मण्डूका उदकाद् इव ॥  
  
र्व्_१०,१६७।०१अ तुभ्येदम् इन्द्र परि षिच्यते मधु त्वं सुतस्य कलशस्य राजसि ।  
र्व्_१०,१६७।०१च् त्वं रयिम् पुरुवीराम् उ नस् कृधि त्वं तपः परितप्याजयः स्वः ॥  
र्व्_१०,१६७।०२अ स्वर्जितम् महि मन्दानम् अन्धसो हवामहे परि शक्रं सुतां उप ।  
र्व्_१०,१६७।०२च् इमं नो यज्ञम् इह बोध्य् आ गहि स्पृधो जयन्तम् मघवानम् ईमहे ॥  
र्व्_१०,१६७।०३अ सोमस्य राज्ञो वरुणस्य धर्मणि बृहस्पतेर् अनुमत्या उ शर्मणि ।  
र्व्_१०,१६७।०३च् तवाहम् अद्य मघवन्न् उपस्तुतौ धातर् विधातः कलशां अभक्षयम् ॥  
र्व्_१०,१६७।०४अ प्रसूतो भक्षम् अकरं चराव् अपि स्तोमं चेमम् प्रथमः सूरिर् उन् मृजे ।  
र्व्_१०,१६७।०४च् सुते सातेन यद्य् आगमं वाम् प्रति विश्वामित्रजमदग्नी दमे ॥  
  
र्व्_१०,१६८।०१अ वातस्य नु महिमानं रथस्य रुजन्न् एति स्तनयन्न् अस्य घोषः ।  
र्व्_१०,१६८।०१च् दिविस्पृग् यात्य् अरुणानि कृण्वन्न् उतो एति पृथिव्या रेणुम् अस्यन् ॥  
र्व्_१०,१६८।०२अ सम् प्रेरते अनु वातस्य विष्ठा ऐनं गच्छन्ति समनं न योषाः ।  
र्व्_१०,१६८।०२च् ताभिः सयुक् सरथं देव ईयते ऽस्य विश्वस्य भुवनस्य राजा ॥  
र्व्_१०,१६८।०३अ अन्तरिक्षे पथिभिर् ईयमानो न नि विशते कतमच् चनाहः ।  
र्व्_१०,१६८।०३च् अपां सखा प्रथमजा ऋतावा क्व स्विज् जातः कुत आ बभूव ॥  
र्व्_१०,१६८।०४अ आत्मा देवानाम् भुवनस्य गर्भो यथावशं चरति देव एषः ।  
र्व्_१०,१६८।०४च् घोषा इद् अस्य शृण्विरे न रूपं तस्मै वाताय हविषा विधेम ॥  
  
र्व्_१०,१६९।०१अ मयोभूर् वातो अभि वातूस्रा ऊर्जस्वतीर् ओषधीर् आ रिशन्ताम् ।  
र्व्_१०,१६९।०१च् पीवस्वतीर् जीवधन्याः पिबन्त्व् अवसाय पद्वते रुद्र मृऌअ ॥  
र्व्_१०,१६९।०२अ याः सरूपा विरूपा एकरूपा यासाम् अग्निर् इष्ट्या नामानि वेद ।  
र्व्_१०,१६९।०२च् या अङ्गिरसस् तपसेह चक्रुस् ताभ्यः पर्जन्य महि शर्म यच्छ ॥  
र्व्_१०,१६९।०३अ या देवेषु तन्वम् ऐरयन्त यासां सोमो विश्वा रूपाणि वेद ।  
र्व्_१०,१६९।०३च् ता अस्मभ्यम् पयसा पिन्वमानाः प्रजावतीर् इन्द्र गोष्ठे रिरीहि ॥  
र्व्_१०,१६९।०४अ प्रजापतिर् मह्यम् एता रराणो विश्वैर् देवैः पितृभिः संविदानः ।  
र्व्_१०,१६९।०४च् शिवाः सतीर् उप नो गोष्ठम् आकस् तासां वयम् प्रजया सं सदेम ॥  
  
र्व्_१०,१७०।०१अ विभ्राड् बृहत् पिबतु सोम्यम् मध्व् आयुर् दधद् यज्ञपताव् अविह्रुतम् ।  
र्व्_१०,१७०।०१च् वातजूतो यो अभिरक्षति त्मना प्रजाः पुपोष पुरुधा वि राजति ॥  
र्व्_१०,१७०।०२अ विभ्राड् बृहत् सुभृतं वाजसातमं धर्मन् दिवो धरुणे सत्यम् अर्पितम् ।  
र्व्_१०,१७०।०२च् अमित्रहा वृत्रहा दस्युहन्तमं ज्योतिर् जज्ञे असुरहा सपत्नहा ॥  
र्व्_१०,१७०।०३अ इदं श्रेष्ठं ज्योतिषां ज्योतिर् उत्तमं विश्वजिद् धनजिद् उच्यते बृहत् ।  
र्व्_१०,१७०।०३च् विश्वभ्राड् भ्राजो महि सूर्यो दृश उरु पप्रथे सह ओजो अच्युतम् ॥  
र्व्_१०,१७०।०४अ विभ्राजञ् ज्योतिषा स्वर् अगच्छो रोचनं दिवः ।  
र्व्_१०,१७०।०४च् येनेमा विश्वा भुवनान्य् आभृता विश्वकर्मणा विश्वदेव्यावता ॥  
  
र्व्_१०,१७१।०१अ त्वं त्यम् इटतो रथम् इन्द्र प्रावः सुतावतः ।  
र्व्_१०,१७१।०१च् अशृणोः सोमिनो हवम् ॥  
र्व्_१०,१७१।०२अ त्वम् मखस्य दोधतः शिरो ऽव त्वचो भरः ।  
र्व्_१०,१७१।०२च् अगच्छः सोमिनो गृहम् ॥  
र्व्_१०,१७१।०३अ त्वं त्यम् इन्द्र मर्त्यम् आस्त्रबुध्नाय वेन्यम् ।  
र्व्_१०,१७१।०३च् मुहुः श्रथ्ना मनस्यवे ॥  
र्व्_१०,१७१।०४अ त्वं त्यम् इन्द्र सूर्यम् पश्चा सन्तम् पुरस् कृधि ।  
र्व्_१०,१७१।०४च् देवानां चित् तिरो वशम् ॥  
  
र्व्_१०,१७२।०१अ आ याहि वनसा सह गावः सचन्त वर्तनिं यद् ऊधभिः ॥  
र्व्_१०,१७२।०२अ आ याहि वस्व्या धिया मंहिष्ठो जारयन्मखः सुदानुभिः ॥  
र्व्_१०,१७२।०३अ पितुभृतो न तन्तुम् इत् सुदानवः प्रति दध्मो यजामसि ॥  
र्व्_१०,१७२।०४अ उषा अप स्वसुस् तमः सं वर्तयति वर्तनिं सुजातता ॥  
  
र्व्_१०,१७३।०१अ आ त्वाहार्षम् अन्तर् एधि ध्रुवस् तिष्ठाविचाचलिः ।  
र्व्_१०,१७३।०१च् विशस् त्वा सर्वा वाञ्छन्तु मा त्वद् राष्ट्रम् अधि भ्रशत् ॥  
र्व्_१०,१७३।०२अ इहैवैधि माप च्योष्ठाः पर्वत इवाविचाचलिः ।  
र्व्_१०,१७३।०२च् इन्द्र इवेह ध्रुवस् तिष्ठेह राष्ट्रम् उ धारय ॥  
र्व्_१०,१७३।०३अ इमम् इन्द्रो अदीधरद् ध्रुवं ध्रुवेण हविषा ।  
र्व्_१०,१७३।०३च् तस्मै सोमो अधि ब्रवत् तस्मा उ ब्रह्मणस् पतिः ॥  
र्व्_१०,१७३।०४अ ध्रुवा द्यौर् ध्रुवा पृथिवी ध्रुवासः पर्वता इमे ।  
र्व्_१०,१७३।०४च् ध्रुवं विश्वम् इदं जगद् ध्रुवो राजा विशाम् अयम् ॥  
र्व्_१०,१७३।०५अ ध्रुवं ते राजा वरुणो ध्रुवं देवो बृहस्पतिः ।  
र्व्_१०,१७३।०५च् ध्रुवं त इन्द्रश् चाग्निश् च राष्ट्रं धारयतां ध्रुवम् ॥  
र्व्_१०,१७३।०६अ ध्रुवं ध्रुवेण हविषाभि सोमम् मृशामसि ।  
र्व्_१०,१७३।०६च् अथो त इन्द्रः केवलीर् विशो बलिहृतस् करत् ॥  
  
र्व्_१०,१७४।०१अ अभीवर्तेन हविषा येनेन्द्रो अभिवावृते ।  
र्व्_१०,१७४।०१च् तेनास्मान् ब्रह्मणस् पते ऽभि राष्ट्राय वर्तय ॥  
र्व्_१०,१७४।०२अ अभिवृत्य सपत्नान् अभि या नो अरातयः ।  
र्व्_१०,१७४।०२च् अभि पृतन्यन्तं तिष्ठाभि यो न इरस्यति ॥  
र्व्_१०,१७४।०३अ अभि त्वा देवः सविताभि सोमो अवीवृतत् ।  
र्व्_१०,१७४।०३च् अभि त्वा विश्वा भूतान्य् अभीवर्तो यथाससि ॥  
र्व्_१०,१७४।०४अ येनेन्द्रो हविषा कृत्व्य् अभवद् द्युम्न्य् उत्तमः ।  
र्व्_१०,१७४।०४च् इदं तद् अक्रि देवा असपत्नः किलाभुवम् ॥  
र्व्_१०,१७४।०५अ असपत्नः सपत्नहाभिराष्ट्रो विषासहिः ।  
र्व्_१०,१७४।०५च् यथाहम् एषाम् भूतानां विराजानि जनस्य च ॥  
  
र्व्_१०,१७५।०१अ प्र वो ग्रावाणः सविता देवः सुवतु धर्मणा ।  
र्व्_१०,१७५।०१च् धूर्षु युज्यध्वं सुनुत ॥  
र्व्_१०,१७५।०२अ ग्रावाणो अप दुच्छुनाम् अप सेधत दुर्मतिम् ।  
र्व्_१०,१७५।०२च् उस्राः कर्तन भेषजम् ॥  
र्व्_१०,१७५।०३अ ग्रावाण उपरेष्व् आ महीयन्ते सजोषसः ।  
र्व्_१०,१७५।०३च् वृष्णे दधतो वृष्ण्यम् ॥  
र्व्_१०,१७५।०४अ ग्रावाणः सविता नु वो देवः सुवतु धर्मणा ।  
र्व्_१०,१७५।०४च् यजमानाय सुन्वते ॥  
  
र्व्_१०,१७६।०१अ प्र सूनव ऋभूणाम् बृहन् नवन्त वृजना ।  
र्व्_१०,१७६।०१च् क्षामा ये विश्वधायसो ऽश्नन् धेनुं न मातरम् ॥  
र्व्_१०,१७६।०२अ प्र देवं देव्या धिया भरता जातवेदसम् ।  
र्व्_१०,१७६।०२च् हव्या नो वक्षद् आनुषक् ॥  
र्व्_१०,१७६।०३अ अयम् उ ष्य प्र देवयुर् होता यज्ञाय नीयते ।  
र्व्_१०,१७६।०३च् रथो न योर् अभीवृतो घृणीवाञ् चेतति त्मना ॥  
र्व्_१०,१७६।०४अ अयम् अग्निर् उरुष्यत्य् अमृताद् इव जन्मनः ।  
र्व्_१०,१७६।०४च् सहसश् चित् सहीयान् देवो जीवातवे कृतः ॥  
  
र्व्_१०,१७७।०१अ पतङ्गम् अक्तम् असुरस्य मायया हृदा पश्यन्ति मनसा विपश्चितः ।  
र्व्_१०,१७७।०१च् समुद्रे अन्तः कवयो वि चक्षते मरीचीनाम् पदम् इच्छन्ति वेधसः ॥  
र्व्_१०,१७७।०२अ पतङ्गो वाचम् मनसा बिभर्ति तां गन्धर्वो ऽवदद् गर्भे अन्तः ।  
र्व्_१०,१७७।०२च् तां द्योतमानां स्वर्यम् मनीषाम् ऋतस्य पदे कवयो नि पान्ति ॥  
र्व्_१०,१७७।०३अ अपश्यं गोपाम् अनिपद्यमानम् आ च परा च पथिभिश् चरन्तम् ।  
र्व्_१०,१७७।०३च् स सध्रीचीः स विषूचीर् वसान आ वरीवर्ति भुवनेष्व् अन्तः ॥  
  
र्व्_१०,१७८।०१अ त्यम् ऊ षु वाजिनं देवजूतं सहावानं तरुतारं रथानाम् ।  
र्व्_१०,१७८।०१च् अरिष्टनेमिम् पृतनाजम् आशुं स्वस्तये तार्क्ष्यम् इहा हुवेम ॥  
र्व्_१०,१७८।०२अ इन्द्रस्येव रातिम् आजोहुवानाः स्वस्तये नावम् इवा रुहेम ।  
र्व्_१०,१७८।०२च् उर्वी न पृथ्वी बहुले गभीरे मा वाम् एतौ मा परेतौ रिषाम ॥  
र्व्_१०,१७८।०३अ सद्यश् चिद् यः शवसा पञ्च कृष्टीः सूर्य इव ज्योतिषापस् ततान ।  
र्व्_१०,१७८।०३च् सहस्रसाः शतसा अस्य रंहिर् न स्मा वरन्ते युवतिं न शर्याम् ॥  
  
र्व्_१०,१७९।०१अ उत् तिष्ठताव पश्यतेन्द्रस्य भागम् ऋत्वियम् ।  
र्व्_१०,१७९।०१च् यदि श्रातो जुहोतन यद्य् अश्रातो ममत्तन ॥  
र्व्_१०,१७९।०२अ श्रातं हविर् ओ ष्व् इन्द्र प्र याहि जगाम सूरो अध्वनो विमध्यम् ।  
र्व्_१०,१७९।०२च् परि त्वासते निधिभिः सखायः कुलपा न व्राजपतिं चरन्तम् ॥  
र्व्_१०,१७९।०३अ श्रातम् मन्य ऊधनि श्रातम् अग्नौ सुश्रातम् मन्ये तद् ऋतं नवीयः ।  
र्व्_१०,१७९।०३च् माध्यन्दिनस्य सवनस्य दध्नः पिबेन्द्र वज्रिन् पुरुकृज् जुषाणः ॥  
  
र्व्_१०,१८०।०१अ प्र ससाहिषे पुरुहूत शत्रूञ् ज्येष्ठस् ते शुष्म इह रातिर् अस्तु ।  
र्व्_१०,१८०।०१च् इन्द्रा भर दक्षिणेना वसूनि पतिः सिन्धूनाम् असि रेवतीनाम् ॥  
र्व्_१०,१८०।०२अ मृगो न भीमः कुचरो गिरिष्ठाः परावत आ जगन्था परस्याः ।  
र्व्_१०,१८०।०२च् सृकं संशाय पविम् इन्द्र तिग्मं वि शत्रून् ताऌहि वि मृधो नुदस्व ॥  
र्व्_१०,१८०।०३अ इन्द्र क्षत्रम् अभि वामम् ओजो ऽजायथा वृषभ चर्षणीनाम् ।  
र्व्_१०,१८०।०३च् अपानुदो जनम् अमित्रयन्तम् उरुं देवेभ्यो अकृणोर् उ लोकम् ॥  
  
र्व्_१०,१८१।०१अ प्रथश् च यस्य सप्रथश् च नामानुष्टुभस्य हविषो हविर् यत् ।  
र्व्_१०,१८१।०१च् धातुर् द्युतानात् सवितुश् च विष्णो रथन्तरम् आ जभारा वसिष्ठः ॥  
र्व्_१०,१८१।०२अ अविन्दन् ते अतिहितं यद् आसीद् यज्ञस्य धाम परमं गुहा यत् ।  
र्व्_१०,१८१।०२च् धातुर् द्युतानात् सवितुश् च विष्णोर् भरद्वाजो बृहद् आ चक्रे अग्नेः ॥  
र्व्_१०,१८१।०३अ ते ऽविन्दन् मनसा दीध्याना यजु ष्कन्नम् प्रथमं देवयानम् ।  
र्व्_१०,१८१।०३च् धातुर् द्युतानात् सवितुश् च विष्णोर् आ सूर्याद् अभरन् घर्मम् एते ॥  
  
र्व्_१०,१८२।०१अ बृहस्पतिर् नयतु दुर्गहा तिरः पुनर् नेषद् अघशंसाय मन्म ।  
र्व्_१०,१८२।०१च् क्षिपद् अशस्तिम् अप दुर्मतिं हन्न् अथा करद् यजमानाय शं योः ॥  
र्व्_१०,१८२।०२अ नराशंसो नो ऽवतु प्रयाजे शं नो अस्त्व् अनुयाजो हवेषु ।  
र्व्_१०,१८२।०२च् क्षिपद् अशस्तिम् अप दुर्मतिं हन्न् अथा करद् यजमानाय शं योः ॥  
र्व्_१०,१८२।०३अ तपुर्मूर्धा तपतु रक्षसो ये ब्रह्मद्विषः शरवे हन्तवा उ ।  
र्व्_१०,१८२।०३च् क्षिपद् अशस्तिम् अप दुर्मतिं हन्न् अथा करद् यजमानाय शं योः ॥  
  
र्व्_१०,१८३।०१अ अपश्यं त्वा मनसा चेकितानं तपसो जातं तपसो विभूतम् ।  
र्व्_१०,१८३।०१च् इह प्रजाम् इह रयिं रराणः प्र जायस्व प्रजया पुत्रकाम ॥  
र्व्_१०,१८३।०२अ अपश्यं त्वा मनसा दीध्यानां स्वायां तनू ऋत्व्ये नाधमानाम् ।  
र्व्_१०,१८३।०२च् उप माम् उच्चा युवतिर् बभूयाः प्र जायस्व प्रजया पुत्रकामे ॥  
र्व्_१०,१८३।०३अ अहं गर्भम् अदधाम् ओषधीष्व् अहं विश्वेषु भुवनेष्व् अन्तः ।  
र्व्_१०,१८३।०३च् अहम् प्रजा अजनयम् पृथिव्याम् अहं जनिभ्यो अपरीषु पुत्रान् ॥  
  
र्व्_१०,१८४।०१अ विष्णुर् योनिं कल्पयतु त्वष्टा रूपाणि पिंशतु ।  
र्व्_१०,१८४।०१च् आ सिञ्चतु प्रजापतिर् धाता गर्भं दधातु ते ॥  
र्व्_१०,१८४।०२अ गर्भं धेहि सिनीवालि गर्भं धेहि सरस्वति ।  
र्व्_१०,१८४।०२च् गर्भं ते अश्विनौ देवाव् आ धत्ताम् पुष्करस्रजा ॥  
र्व्_१०,१८४।०३अ हिरण्ययी अरणी यं निर्मन्थतो अश्विना ।  
र्व्_१०,१८४।०३च् तं ते गर्भं हवामहे दशमे मासि सूतवे ॥  
  
र्व्_१०,१८५।०१अ महि त्रीणाम् अवो ऽस्तु द्युक्षम् मित्रस्यार्यम्णः ।  
र्व्_१०,१८५।०१च् दुराधर्षं वरुणस्य ॥  
र्व्_१०,१८५।०२अ नहि तेषाम् अमा चन नाध्वसु वारणेषु ।  
र्व्_१०,१८५।०२च् ईशे रिपुर् अघशंसः ॥  
र्व्_१०,१८५।०३अ यस्मै पुत्रासो अदितेः प्र जीवसे मर्त्याय ।  
र्व्_१०,१८५।०३च् ज्योतिर् यच्छन्त्य् अजस्रम् ॥  
  
र्व्_१०,१८६।०१अ वात आ वातु भेषजं शम्भु मयोभु नो हृदे ।  
र्व्_१०,१८६।०१च् प्र ण आयूंषि तारिषत् ॥  
र्व्_१०,१८६।०२अ उत वात पितासि न उत भ्रातोत नः सखा ।  
र्व्_१०,१८६।०२च् स नो जीवातवे कृधि ॥  
र्व्_१०,१८६।०३अ यद् अदो वात ते गृहे ऽमृतस्य निधिर् हितः ।  
र्व्_१०,१८६।०३च् ततो नो देहि जीवसे ॥  
  
र्व्_१०,१८७।०१अ प्राग्नये वाचम् ईरय वृषभाय क्षितीनाम् ।  
र्व्_१०,१८७।०१च् स नः पर्षद् अति द्विषः ॥  
र्व्_१०,१८७।०२अ यः परस्याः परावतस् तिरो धन्वातिरोचते ।  
र्व्_१०,१८७।०२च् स नः पर्षद् अति द्विषः ॥  
र्व्_१०,१८७।०३अ यो रक्षांसि निजूर्वति वृषा शुक्रेण शोचिषा ।  
र्व्_१०,१८७।०३च् स नः पर्षद् अति द्विषः ॥  
र्व्_१०,१८७।०४अ यो विश्वाभि विपश्यति भुवना सं च पश्यति ।  
र्व्_१०,१८७।०४च् स नः पर्षद् अति द्विषः ॥  
र्व्_१०,१८७।०५अ यो अस्य पारे रजसः शुक्रो अग्निर् अजायत ।  
र्व्_१०,१८७।०५च् स नः पर्षद् अति द्विषः ॥  
  
र्व्_१०,१८८।०१अ प्र नूनं जातवेदसम् अश्वं हिनोत वाजिनम् ।  
र्व्_१०,१८८।०१च् इदं नो बर्हिर् आसदे ॥  
र्व्_१०,१८८।०२अ अस्य प्र जातवेदसो विप्रवीरस्य मीऌहुषः ।  
र्व्_१०,१८८।०२च् महीम् इयर्मि सुष्टुतिम् ॥  
र्व्_१०,१८८।०३अ या रुचो जातवेदसो देवत्रा हव्यवाहनीः ।  
र्व्_१०,१८८।०३च् ताभिर् नो यज्ञम् इन्वतु ॥  
  
र्व्_१०,१८९।०१अ आयं गौः पृश्निर् अक्रमीद् असदन् मातरम् पुरः ।  
र्व्_१०,१८९।०१च् पितरं च प्रयन् स्वः ॥  
र्व्_१०,१८९।०२अ अन्तश् चरति रोचनास्य प्राणाद् अपानती ।  
र्व्_१०,१८९।०२च् व्य् अख्यन् महिषो दिवम् ॥  
र्व्_१०,१८९।०३अ त्रिंशद् धाम वि राजति वाक् पतङ्गाय धीयते ।  
र्व्_१०,१८९।०३च् प्रति वस्तोर् अह द्युभिः ॥  
  
र्व्_१०,१९०।०१अ ऋतं च सत्यं चाभीद्धात् तपसो ऽध्य् अजायत ।  
र्व्_१०,१९०।०१च् ततो रात्र्य् अजायत ततः समुद्रो अर्णवः ॥  
र्व्_१०,१९०।०२अ समुद्राद् अर्णवाद् अधि संवत्सरो अजायत ।  
र्व्_१०,१९०।०२च् अहोरात्राणि विदधद् विश्वस्य मिषतो वशी ॥  
र्व्_१०,१९०।०३अ सूर्याचन्द्रमसौ धाता यथापूर्वम् अकल्पयत् ।  
र्व्_१०,१९०।०३च् दिवं च पृथिवीं चान्तरिक्षम् अथो स्वः ॥  
  
र्व्_१०,१९१।०१अ सं-सम् इद् युवसे वृषन्न् अग्ने विश्वान्य् अर्य आ ।  
र्व्_१०,१९१।०१च् इऌअस् पदे सम् इध्यसे स नो वसून्य् आ भर ॥  
र्व्_१०,१९१।०२अ सं गच्छध्वं सं वदध्वं सं वो मनांसि जानताम् ।  
र्व्_१०,१९१।०२च् देवा भागं यथा पूर्वे सञ्जानाना उपासते ॥  
र्व्_१०,१९१।०३अ समानो मन्त्रः समितिः समानी समानम् मनः सह चित्तम् एषाम् ।  
र्व्_१०,१९१।०३च् समानम् मन्त्रम् अभि मन्त्रये वः समानेन वो हविषा जुहोमि ॥  
र्व्_१०,१९१।०४अ समानी व आकूतिः समाना हृदयानि वः ।  
र्व्_१०,१९१।०४च् समानम् अस्तु वो मनो यथा वः सुसहासति ॥  
  
  
  
  
  
