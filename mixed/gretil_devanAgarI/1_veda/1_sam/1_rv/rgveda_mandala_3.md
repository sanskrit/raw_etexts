---
title: Rgveda, Mandala 3

---
## Intro

Rgveda, Mandala 3   

Rgveda, Mandala 3  
Based on the edition by Th. Aufrecht: Die Hymnen des Rig Veda, 2nd ed., Bonn 1877,  
digitized by Barend A. Van Nooten and Gary B. Holland.  

Revised and converted by Detlef Eichler.  
(http://www.detlef108.de/Rigveda.htm)  

## पाठः

Ṛग्वेद ३  

र्व्_३,००१।०१अ सोमस्य मा तवसं वक्ष्य् अग्ने वह्निं चकर्थ विदथे यजध्यै ।  
र्व्_३,००१।०१च् देवां अच्छा दीद्यद् युञ्जे अद्रिं शमाये अग्ने तन्वं जुषस्व ॥  
र्व्_३,००१।०२अ प्राञ्चं यज्ञं चकृम वर्धतां गीः समिद्भिर् अग्निं नमसा दुवस्यन् ।  
र्व्_३,००१।०२च् दिवः शशासुर् विदथा कवीनां गृत्साय चित् तवसे गातुम् ईषुः ॥  
र्व्_३,००१।०३अ मयो दधे मेधिरः पूतदक्षो दिवः सुबन्धुर् जनुषा पृथिव्याः ।  
र्व्_३,००१।०३च् अविन्दन्न् उ दर्शतम् अप्स्व् अन्तर् देवासो अग्निम् अपसि स्वसॄणाम् ॥  
र्व्_३,००१।०४अ अवर्धयन् सुभगं सप्त यह्वीः श्वेतं जज्ञानम् अरुषम् महित्वा ।  
र्व्_३,००१।०४च् शिशुं न जातम् अभ्य् आरुर् अश्वा देवासो अग्निं जनिमन् वपुष्यन् ॥  
र्व्_३,००१।०५अ शुक्रेभिर् अङ्गै रज आततन्वान् क्रतुम् पुनानः कविभिः पवित्रैः ।  
र्व्_३,००१।०५च् शोचिर् वसानः पर्य् आयुर् अपां श्रियो मिमीते बृहतीर् अनूनाः ॥  
र्व्_३,००१।०६अ वव्राजा सीम् अनदतीर् अदब्धा दिवो यह्वीर् अवसाना अनग्नाः ।  
र्व्_३,००१।०६च् सना अत्र युवतयः सयोनीर् एकं गर्भं दधिरे सप्त वाणीः ॥  
र्व्_३,००१।०७अ स्तीर्णा अस्य संहतो विश्वरूपा घृतस्य योनौ स्रवथे मधूनाम् ।  
र्व्_३,००१।०७च् अस्थुर् अत्र धेनवः पिन्वमाना मही दस्मस्य मातरा समीची ॥  
र्व्_३,००१।०८अ बभ्राणः सूनो सहसो व्य् अद्यौद् दधानः शुक्रा रभसा वपूंषि ।  
र्व्_३,००१।०८च् श्चोतन्ति धारा मधुनो घृतस्य वृषा यत्र वावृधे काव्येन ॥  
र्व्_३,००१।०९अ पितुश् चिद् ऊधर् जनुषा विवेद व्य् अस्य धारा असृजद् वि धेनाः ।  
र्व्_३,००१।०९च् गुहा चरन्तं सखिभिः शिवेभिर् दिवो यह्वीभिर् न गुहा बभूव ॥  
र्व्_३,००१।१०अ पितुश् च गर्भं जनितुश् च बभ्रे पूर्वीर् एको अधयत् पीप्यानाः ।  
र्व्_३,००१।१०च् वृष्णे सपत्नी शुचये सबन्धू उभे अस्मै मनुष्ये नि पाहि ॥  
र्व्_३,००१।११अ उरौ महां अनिबाधे ववर्धापो अग्निं यशसः सं हि पूर्वीः ।  
र्व्_३,००१।११च् ऋतस्य योनाव् अशयद् दमूना जामीनाम् अग्निर् अपसि स्वसॄणाम् ॥  
र्व्_३,००१।१२अ अक्रो न बभ्रिः समिथे महीनां दिदृक्षेयः सूनवे भाऋजीकः ।  
र्व्_३,००१।१२च् उद् उस्रिया जनिता यो जजानापां गर्भो नृतमो यह्वो अग्निः ॥  
र्व्_३,००१।१३अ अपां गर्भं दर्शतम् ओषधीनां वना जजान सुभगा विरूपम् ।  
र्व्_३,००१।१३च् देवासश् चिन् मनसा सं हि जग्मुः पनिष्ठं जातं तवसं दुवस्यन् ॥  
र्व्_३,००१।१४अ बृहन्त इद् भानवो भाऋजीकम् अग्निं सचन्त विद्युतो न शुक्राः ।  
र्व्_३,००१।१४च् गुहेव वृद्धं सदसि स्वे अन्तर् अपार ऊर्वे अमृतं दुहानाः ॥  
र्व्_३,००१।१५अ ईऌए च त्वा यजमानो हविर्भिर् ईऌए सखित्वं सुमतिं निकामः ।  
र्व्_३,००१।१५च् देवैर् अवो मिमीहि सं जरित्रे रक्षा च नो दम्येभिर् अनीकैः ॥  
र्व्_३,००१।१६अ उपक्षेतारस् तव सुप्रणीते ऽग्ने विश्वानि धन्या दधानाः ।  
र्व्_३,००१।१६च् सुरेतसा श्रवसा तुञ्जमाना अभि ष्याम पृतनायूंर् अदेवान् ॥  
र्व्_३,००१।१७अ आ देवानाम् अभवः केतुर् अग्ने मन्द्रो विश्वानि काव्यानि विद्वान् ।  
र्व्_३,००१।१७च् प्रति मर्तां अवासयो दमूना अनु देवान् रथिरो यासि साधन् ॥  
र्व्_३,००१।१८अ नि दुरोणे अमृतो मर्त्यानां राजा ससाद विदथानि साधन् ।  
र्व्_३,००१।१८च् घृतप्रतीक उर्विया व्य् अद्यौद् अग्निर् विश्वानि काव्यानि विद्वान् ॥  
र्व्_३,००१।१९अ आ नो गहि सख्येभिः शिवेभिर् महान् महीभिर् ऊतिभिः सरण्यन् ।  
र्व्_३,००१।१९च् अस्मे रयिम् बहुलं सन्तरुत्रं सुवाचम् भागं यशसं कृधी नः ॥  
र्व्_३,००१।२०अ एता ते अग्ने जनिमा सनानि प्र पूर्व्याय नूतनानि वोचम् ।  
र्व्_३,००१।२०च् महान्ति वृष्णे सवना कृतेमा जन्मञ्-जन्मन् निहितो जातवेदाः ॥  
र्व्_३,००१।२१अ जन्मञ्-जन्मन् निहितो जातवेदा विश्वामित्रेभिर् इध्यते अजस्रः ।  
र्व्_३,००१।२१च् तस्य वयं सुमतौ यज्ञियस्यापि भद्रे सौमनसे स्याम ॥  
र्व्_३,००१।२२अ इमं यज्ञं सहसावन् त्वं नो देवत्रा धेहि सुक्रतो रराणः ।  
र्व्_३,००१।२२च् प्र यंसि होतर् बृहतीर् इषो नो ऽग्ने महि द्रविणम् आ यजस्व ॥  
र्व्_३,००१।२३अ इऌआम् अग्ने पुरुदंसं सनिं गोः शश्वत्तमं हवमानाय साध ।  
र्व्_३,००१।२३च् स्यान् नः सूनुस् तनयो विजावाग्ने सा ते सुमतिर् भूत्व् अस्मे ॥  
  
र्व्_३,००२।०१अ वैश्वानराय धिषणाम् ऋतावृधे घृतं न पूतम् अग्नये जनामसि ।  
र्व्_३,००२।०१च् द्विता होतारम् मनुषश् च वाघतो धिया रथं न कुलिशः सम् ऋण्वति ॥  
र्व्_३,००२।०२अ स रोचयज् जनुषा रोदसी उभे स मात्रोर् अभवत् पुत्र ईड्यः ।  
र्व्_३,००२।०२च् हव्यवाऌ अग्निर् अजरश् चनोहितो दूऌअभो विशाम् अतिथिर् विभावसुः ॥  
र्व्_३,००२।०३अ क्रत्वा दक्षस्य तरुषो विधर्मणि देवासो अग्निं जनयन्त चित्तिभिः ।  
र्व्_३,००२।०३च् रुरुचानम् भानुना ज्योतिषा महाम् अत्यं न वाजं सनिष्यन्न् उप ब्रुवे ॥  
र्व्_३,००२।०४अ आ मन्द्रस्य सनिष्यन्तो वरेण्यं वृणीमहे अह्रयं वाजम् ऋग्मियम् ।  
र्व्_३,००२।०४च् रातिम् भृगूणाम् उशिजं कविक्रतुम् अग्निं राजन्तं दिव्येन शोचिषा ॥  
र्व्_३,००२।०५अ अग्निं सुम्नाय दधिरे पुरो जना वाजश्रवसम् इह वृक्तबर्हिषः ।  
र्व्_३,००२।०५च् यतस्रुचः सुरुचं विश्वदेव्यं रुद्रं यज्ञानां साधदिष्टिम् अपसाम् ॥  
र्व्_३,००२।०६अ पावकशोचे तव हि क्षयम् परि होतर् यज्ञेषु वृक्तबर्हिषो नरः ।  
र्व्_३,००२।०६च् अग्ने दुव इच्छमानास आप्यम् उपासते द्रविणं धेहि तेभ्यः ॥  
र्व्_३,००२।०७अ आ रोदसी अपृणद् आ स्वर् महज् जातं यद् एनम् अपसो अधारयन् ।  
र्व्_३,००२।०७च् सो अध्वराय परि णीयते कविर् अत्यो न वाजसातये चनोहितः ॥  
र्व्_३,००२।०८अ नमस्यत हव्यदातिं स्वध्वरं दुवस्यत दम्यं जातवेदसम् ।  
र्व्_३,००२।०८च् रथीर् ऋतस्य बृहतो विचर्षणिर् अग्निर् देवानाम् अभवत् पुरोहितः ॥  
र्व्_३,००२।०९अ तिस्रो यह्वस्य समिधः परिज्मनो ऽग्नेर् अपुनन्न् उशिजो अमृत्यवः ।  
र्व्_३,००२।०९च् तासाम् एकाम् अदधुर् मर्त्ये भुजम् उ लोकम् उ द्वे उप जामिम् ईयतुः ॥  
र्व्_३,००२।१०अ विशां कविं विश्पतिम् मानुषीर् इषः सं सीम् अकृण्वन् स्वधितिं न तेजसे ।  
र्व्_३,००२।१०च् स उद्वतो निवतो याति वेविषत् स गर्भम् एषु भुवनेषु दीधरत् ॥  
र्व्_३,००२।११अ स जिन्वते जठरेषु प्रजज्ञिवान् वृषा चित्रेषु नानदन् न सिंहः ।  
र्व्_३,००२।११च् वैश्वानरः पृथुपाजा अमर्त्यो वसु रत्ना दयमानो वि दाशुषे ॥  
र्व्_३,००२।१२अ वैश्वानरः प्रत्नथा नाकम् आरुहद् दिवस् पृष्ठम् भन्दमानः सुमन्मभिः ।  
र्व्_३,००२।१२च् स पूर्ववज् जनयञ् जन्तवे धनं समानम् अज्मम् पर्य् एति जागृविः ॥  
र्व्_३,००२।१३अ ऋतावानं यज्ञियं विप्रम् उक्थ्यम् आ यं दधे मातरिश्वा दिवि क्षयम् ।  
र्व्_३,००२।१३च् तं चित्रयामं हरिकेशम् ईमहे सुदीतिम् अग्निं सुविताय नव्यसे ॥  
र्व्_३,००२।१४अ शुचिं न यामन्न् इषिरं स्वर्दृशं केतुं दिवो रोचनस्थाम् उषर्बुधम् ।  
र्व्_३,००२।१४च् अग्निम् मूर्धानं दिवो अप्रतिष्कुतं तम् ईमहे नमसा वाजिनम् बृहत् ॥  
र्व्_३,००२।१५अ मन्द्रं होतारं शुचिम् अद्वयाविनं दमूनसम् उक्थ्यं विश्वचर्षणिम् ।  
र्व्_३,००२।१५च् रथं न चित्रं वपुषाय दर्शतम् मनुर्हितं सदम् इद् राय ईमहे ॥  
  
र्व्_३,००३।०१अ वैश्वानराय पृथुपाजसे विपो रत्ना विधन्त धरुणेषु गातवे ।  
र्व्_३,००३।०१च् अग्निर् हि देवां अमृतो दुवस्यत्य् अथा धर्माणि सनता न दूदुषत् ॥  
र्व्_३,००३।०२अ अन्तर् दूतो रोदसी दस्म ईयते होता निषत्तो मनुषः पुरोहितः ।  
र्व्_३,००३।०२च् क्षयम् बृहन्तम् परि भूषति द्युभिर् देवेभिर् अग्निर् इषितो धियावसुः ॥  
र्व्_३,००३।०३अ केतुं यज्ञानां विदथस्य साधनं विप्रासो अग्निम् महयन्त चित्तिभिः ।  
र्व्_३,००३।०३च् अपांसि यस्मिन्न् अधि सन्दधुर् गिरस् तस्मिन् सुम्नानि यजमान आ चके ॥  
र्व्_३,००३।०४अ पिता यज्ञानाम् असुरो विपश्चितां विमानम् अग्निर् वयुनं च वाघताम् ।  
र्व्_३,००३।०४च् आ विवेश रोदसी भूरिवर्पसा पुरुप्रियो भन्दते धामभिः कविः ॥  
र्व्_३,००३।०५अ चन्द्रम् अग्निं चन्द्ररथं हरिव्रतं वैश्वानरम् अप्सुषदं स्वर्विदम् ।  
र्व्_३,००३।०५च् विगाहं तूर्णिं तविषीभिर् आवृतम् भूर्णिं देवास इह सुश्रियं दधुः ॥  
र्व्_३,००३।०६अ अग्निर् देवेभिर् मनुषश् च जन्तुभिस् तन्वानो यज्ञम् पुरुपेशसं धिया ।  
र्व्_३,००३।०६च् रथीर् अन्तर् ईयते साधदिष्टिभिर् जीरो दमूना अभिशस्तिचातनः ॥  
र्व्_३,००३।०७अ अग्ने जरस्व स्वपत्य आयुन्य् ऊर्जा पिन्वस्व सम् इषो दिदीहि नः ।  
र्व्_३,००३।०७च् वयांसि जिन्व बृहतश् च जागृव उशिग् देवानाम् असि सुक्रतुर् विपाम् ॥  
र्व्_३,००३।०८अ विश्पतिं यह्वम् अतिथिं नरः सदा यन्तारं धीनाम् उशिजं च वाघताम् ।  
र्व्_३,००३।०८च् अध्वराणां चेतनं जातवेदसम् प्र शंसन्ति नमसा जूतिभिर् वृधे ॥  
र्व्_३,००३।०९अ विभावा देवः सुरणः परि क्षितीर् अग्निर् बभूव शवसा सुमद्रथः ।  
र्व्_३,००३।०९च् तस्य व्रतानि भूरिपोषिणो वयम् उप भूषेम दम आ सुवृक्तिभिः ॥  
र्व्_३,००३।१०अ वैश्वानर तव धामान्य् आ चके येभिः स्वर्विद् अभवो विचक्षण ।  
र्व्_३,००३।१०च् जात आपृणो भुवनानि रोदसी अग्ने ता विश्वा परिभूर् असि त्मना ॥  
र्व्_३,००३।११अ वैश्वानरस्य दंसनाभ्यो बृहद् अरिणाद् एकः स्वपस्यया कविः ।  
र्व्_३,००३।११च् उभा पितरा महयन्न् अजायताग्निर् द्यावापृथिवी भूरिरेतसा ॥  
  
र्व्_३,००४।०१अ समित्-समित् सुमना बोध्य् अस्मे शुचा-शुचा सुमतिं रासि वस्वः ।  
र्व्_३,००४।०१च् आ देव देवान् यजथाय वक्षि सखा सखीन् सुमना यक्ष्य् अग्ने ॥  
र्व्_३,००४।०२अ यं देवासस् त्रिर् अहन्न् आयजन्ते दिवे-दिवे वरुणो मित्रो अग्निः ।  
र्व्_३,००४।०२च् सेमं यज्ञम् मधुमन्तं कृधी नस् तनूनपाद् घृतयोनिं विधन्तम् ॥  
र्व्_३,००४।०३अ प्र दीधितिर् विश्ववारा जिगाति होतारम् इऌअः प्रथमं यजध्यै ।  
र्व्_३,००४।०३च् अच्छा नमोभिर् वृषभं वन्दध्यै स देवान् यक्षद् इषितो यजीयान् ॥  
र्व्_३,००४।०४अ ऊर्ध्वो वां गातुर् अध्वरे अकार्य् ऊर्ध्वा शोचींषि प्रस्थिता रजांसि ।  
र्व्_३,००४।०४च् दिवो वा नाभा न्य् असादि होता स्तृणीमहि देवव्यचा वि बर्हिः ॥  
र्व्_३,००४।०५अ सप्त होत्राणि मनसा वृणाना इन्वन्तो विश्वम् प्रति यन्न् ऋतेन ।  
र्व्_३,००४।०५च् नृपेशसो विदथेषु प्र जाता अभीमं यज्ञं वि चरन्त पूर्वीः ॥  
र्व्_३,००४।०६अ आ भन्दमाने उषसा उपाके उत स्मयेते तन्वा विरूपे ।  
र्व्_३,००४।०६च् यथा नो मित्रो वरुणो जुजोषद् इन्द्रो मरुत्वां उत वा महोभिः ॥  
र्व्_३,००४।०७अ दैव्या होतारा प्रथमा न्य् ऋञ्जे सप्त पृक्षासः स्वधया मदन्ति ।  
र्व्_३,००४।०७च् ऋतं शंसन्त ऋतम् इत् त आहुर् अनु व्रतं व्रतपा दीध्यानाः ॥  
र्व्_३,००४।०८अ आ भारती भारतीभिः सजोषा इऌआ देवैर् मनुष्येभिर् अग्निः ।  
र्व्_३,००४।०८च् सरस्वती सारस्वतेभिर् अर्वाक् तिस्रो देवीर् बर्हिर् एदं सदन्तु ॥  
र्व्_३,००४।०९अ तन् नस् तुरीपम् अध पोषयित्नु देव त्वष्टर् वि रराणः स्यस्व ।  
र्व्_३,००४।०९च् यतो वीरः कर्मण्यः सुदक्षो युक्तग्रावा जायते देवकामः ॥  
र्व्_३,००४।१०अ वनस्पते ऽव सृजोप देवान् अग्निर् हविः शमिता सूदयाति ।  
र्व्_३,००४।१०च् सेद् उ होता सत्यतरो यजाति यथा देवानां जनिमानि वेद ॥  
र्व्_३,००४।११अ आ याह्य् अग्ने समिधानो अर्वाङ् इन्द्रेण देवैः सरथं तुरेभिः ।  
र्व्_३,००४।११च् बर्हिर् न आस्ताम् अदितिः सुपुत्रा स्वाहा देवा अमृता मादयन्ताम् ॥  
  
र्व्_३,००५।०१अ प्रत्य् अग्निर् उषसश् चेकितानो ऽबोधि विप्रः पदवीः कवीनाम् ।  
र्व्_३,००५।०१च् पृथुपाजा देवयद्भिः समिद्धो ऽप द्वारा तमसो वह्निर् आवः ॥  
र्व्_३,००५।०२अ प्रेद् व् अग्निर् वावृधे स्तोमेभिर् गीर्भि स्तोतॄणां नमस्य उक्थैः ।  
र्व्_३,००५।०२च् पूर्वीर् ऋतस्य सन्दृशश् चकानः सं दूतो अद्यौद् उषसो विरोके ॥  
र्व्_३,००५।०३अ अधाय्य् अग्निर् मानुषीषु विक्ष्व् अपां गर्भो मित्र ऋतेन साधन् ।  
र्व्_३,००५।०३च् आ हर्यतो यजतः सान्व् अस्थाद् अभूद् उ विप्रो हव्यो मतीनाम् ॥  
र्व्_३,००५।०४अ मित्रो अग्निर् भवति यत् समिद्धो मित्रो होता वरुणो जातवेदाः ।  
र्व्_३,००५।०४च् मित्रो अध्वर्युर् इषिरो दमूना मित्रः सिन्धूनाम् उत पर्वतानाम् ॥  
र्व्_३,००५।०५अ पाति प्रियं रिपो अग्रम् पदं वेः पाति यह्वश् चरणं सूर्यस्य ।  
र्व्_३,००५।०५च् पाति नाभा सप्तशीर्षाणम् अग्निः पाति देवानाम् उपमादम् ऋष्वः ॥  
र्व्_३,००५।०६अ ऋभुश् चक्र ईड्यं चारु नाम विश्वानि देवो वयुनानि विद्वान् ।  
र्व्_३,००५।०६च् ससस्य चर्म घृतवत् पदं वेस् तद् इद् अग्नी रक्षत्य् अप्रयुच्छन् ॥  
र्व्_३,००५।०७अ आ योनिम् अग्निर् घृतवन्तम् अस्थात् पृथुप्रगाणम् उशन्तम् उशानः ।  
र्व्_३,००५।०७च् दीद्यानः शुचिर् ऋष्वः पावकः पुनः-पुनर् मातरा नव्यसी कः ॥  
र्व्_३,००५।०८अ सद्यो जात ओषधीभिर् ववक्षे यदी वर्धन्ति प्रस्वो घृतेन ।  
र्व्_३,००५।०८च् आप इव प्रवता शुम्भमाना उरुष्यद् अग्निः पित्रोर् उपस्थे ॥  
र्व्_३,००५।०९अ उद् उ ष्टुतः समिधा यह्वो अद्यौद् वर्ष्मन् दिवो अधि नाभा पृथिव्याः ।  
र्व्_३,००५।०९च् मित्रो अग्निर् ईड्यो मातरिश्वा दूतो वक्षद् यजथाय देवान् ॥  
र्व्_३,००५।१०अ उद् अस्तम्भीत् समिधा नाकम् ऋष्वो ऽग्निर् भवन्न् उत्तमो रोचनानाम् ।  
र्व्_३,००५।१०च् यदी भृगुभ्यः परि मातरिश्वा गुहा सन्तं हव्यवाहं समीधे ॥  
र्व्_३,००५।११अ इऌआम् अग्ने पुरुदंसं सनिं गोः शश्वत्तमं हवमानाय साध ।  
र्व्_३,००५।११च् स्यान् नः सूनुस् तनयो विजावाग्ने सा ते सुमतिर् भूत्व् अस्मे ॥  
  
र्व्_३,००६।०१अ प्र कारवो मनना वच्यमाना देवद्रीचीं नयत देवयन्तः ।  
र्व्_३,००६।०१च् दक्षिणावाड् वाजिनी प्राच्य् एति हविर् भरन्त्य् अग्नये घृताची ॥  
र्व्_३,००६।०२अ आ रोदसी अपृणा जायमान उत प्र रिक्था अध नु प्रयज्यो ।  
र्व्_३,००६।०२च् दिवश् चिद् अग्ने महिना पृथिव्या वच्यन्तां ते वह्नयः सप्तजिह्वाः ॥  
र्व्_३,००६।०३अ द्यौश् च त्वा पृथिवी यज्ञियासो नि होतारं सादयन्ते दमाय ।  
र्व्_३,००६।०३च् यदी विशो मानुषीर् देवयन्तीः प्रयस्वतीर् ईऌअते शुक्रम् अर्चिः ॥  
र्व्_३,००६।०४अ महान् सधस्थे ध्रुव आ निषत्तो ऽन्तर् द्यावा माहिने हर्यमाणः ।  
र्व्_३,००६।०४च् आस्क्रे सपत्नी अजरे अमृक्ते सबर्दुघे उरुगायस्य धेनू ॥  
र्व्_३,००६।०५अ व्रता ते अग्ने महतो महानि तव क्रत्वा रोदसी आ ततन्थ ।  
र्व्_३,००६।०५च् त्वं दूतो अभवो जायमानस् त्वं नेता वृषभ चर्षणीनाम् ॥  
र्व्_३,००६।०६अ ऋतस्य वा केशिना योग्याभिर् घृतस्नुवा रोहिता धुरि धिष्व ।  
र्व्_३,००६।०६च् अथा वह देवान् देव विश्वान् स्वध्वरा कृणुहि जातवेदः ॥  
र्व्_३,००६।०७अ दिवश् चिद् आ ते रुचयन्त रोका उषो विभातीर् अनु भासि पूर्वीः ।  
र्व्_३,००६।०७च् अपो यद् अग्न उशधग् वनेषु होतुर् मन्द्रस्य पनयन्त देवाः ॥  
र्व्_३,००६।०८अ उरौ वा ये अन्तरिक्षे मदन्ति दिवो वा ये रोचने सन्ति देवाः ।  
र्व्_३,००६।०८च् ऊमा वा ये सुहवासो यजत्रा आयेमिरे रथ्यो अग्ने अश्वाः ॥  
र्व्_३,००६।०९अ ऐभिर् अग्ने सरथं याह्य् अर्वाङ् नानारथं वा विभवो ह्य् अश्वाः ।  
र्व्_३,००६।०९च् पत्नीवतस् त्रिंशतं त्रींश् च देवान् अनुष्वधम् आ वह मादयस्व ॥  
र्व्_३,००६।१०अ स होता यस्य रोदसी चिद् उर्वी यज्ञं-यज्ञम् अभि वृधे गृणीतः ।  
र्व्_३,००६।१०च् प्राची अध्वरेव तस्थतुः सुमेके ऋतावरी ऋतजातस्य सत्ये ॥  
र्व्_३,००६।११अ इऌआम् अग्ने पुरुदंसं सनिं गोः शश्वत्तमं हवमानाय साध ।  
र्व्_३,००६।११च् स्यान् नः सूनुस् तनयो विजावाग्ने सा ते सुमतिर् भूत्व् अस्मे ॥  
  
र्व्_३,००७।०१अ प्र य आरुः शितिपृष्ठस्य धासेर् आ मातरा विविशुः सप्त वाणीः ।  
र्व्_३,००७।०१च् परिक्षिता पितरा सं चरेते प्र सर्स्राते दीर्घम् आयुः प्रयक्षे ॥  
र्व्_३,००७।०२अ दिवक्षसो धेनवो वृष्णो अश्वा देवीर् आ तस्थौ मधुमद् वहन्तीः ।  
र्व्_३,००७।०२च् ऋतस्य त्वा सदसि क्षेमयन्तम् पर्य् एका चरति वर्तनिं गौः ॥  
र्व्_३,००७।०३अ आ सीम् अरोहत् सुयमा भवन्तीः पतिश् चिकित्वान् रयिविद् रयीणाम् ।  
र्व्_३,००७।०३च् प्र नीलपृष्ठो अतसस्य धासेस् ता अवासयत् पुरुधप्रतीकः ॥  
र्व्_३,००७।०४अ महि त्वाष्ट्रम् ऊर्जयन्तीर् अजुर्यं स्तभूयमानं वहतो वहन्ति ।  
र्व्_३,००७।०४च् व्य् अङ्गेभिर् दिद्युतानः सधस्थ एकाम् इव रोदसी आ विवेश ॥  
र्व्_३,००७।०५अ जानन्ति वृष्णो अरुषस्य शेवम् उत ब्रध्नस्य शासने रणन्ति ।  
र्व्_३,००७।०५च् दिवोरुचः सुरुचो रोचमाना इऌआ येषां गण्या माहिना गीः ॥  
र्व्_३,००७।०६अ उतो पितृभ्याम् प्रविदानु घोषम् महो महद्भ्याम् अनयन्त शूषम् ।  
र्व्_३,००७।०६च् उक्षा ह यत्र परि धानम् अक्तोर् अनु स्वं धाम जरितुर् ववक्ष ॥  
र्व्_३,००७।०७अ अध्वर्युभिः पञ्चभिः सप्त विप्राः प्रियं रक्षन्ते निहितम् पदं वेः ।  
र्व्_३,००७।०७च् प्राञ्चो मदन्त्य् उक्षणो अजुर्या देवा देवानाम् अनु हि व्रता गुः ॥  
र्व्_३,००७।०८अ दैव्या होतारा प्रथमा न्य् ऋञ्जे सप्त पृक्षासः स्वधया मदन्ति ।  
र्व्_३,००७।०८च् ऋतं शंसन्त ऋतम् इत् त आहुर् अनु व्रतं व्रतपा दीध्यानाः ॥  
र्व्_३,००७।०९अ वृषायन्ते महे अत्याय पूर्वीर् वृष्णे चित्राय रश्मयः सुयामाः ।  
र्व्_३,००७।०९च् देव होतर् मन्द्रतरश् चिकित्वान् महो देवान् रोदसी एह वक्षि ॥  
र्व्_३,००७।१०अ पृक्षप्रयजो द्रविणः सुवाचः सुकेतव उषसो रेवद् ऊषुः ।  
र्व्_३,००७।१०च् उतो चिद् अग्ने महिना पृथिव्याः कृतं चिद् एनः सम् महे दशस्य ॥  
र्व्_३,००७।११अ इऌआम् अग्ने पुरुदंसं सनिं गोः शश्वत्तमं हवमानाय साध ।  
र्व्_३,००७।११च् स्यान् नः सूनुस् तनयो विजावाग्ने सा ते सुमतिर् भूत्व् अस्मे ॥  
  
र्व्_३,००८।०१अ अञ्जन्ति त्वाम् अध्वरे देवयन्तो वनस्पते मधुना दैव्येन ।  
र्व्_३,००८।०१च् यद् ऊर्ध्वस् तिष्ठा द्रविणेह धत्ताद् यद् वा क्षयो मातुर् अस्या उपस्थे ॥  
र्व्_३,००८।०२अ समिद्धस्य श्रयमाणः पुरस्ताद् ब्रह्म वन्वानो अजरं सुवीरम् ।  
र्व्_३,००८।०२च् आरे अस्मद् अमतिम् बाधमान उच् छ्रयस्व महते सौभगाय ॥  
र्व्_३,००८।०३अ उच् छ्रयस्व वनस्पते वर्ष्मन् पृथिव्या अधि ।  
र्व्_३,००८।०३च् सुमिती मीयमानो वर्चो धा यज्ञवाहसे ॥  
र्व्_३,००८।०४अ युवा सुवासाः परिवीत आगात् स उ श्रेयान् भवति जायमानः ।  
र्व्_३,००८।०४च् तं धीरासः कवय उन् नयन्ति स्वाध्यो मनसा देवयन्तः ॥  
र्व्_३,००८।०५अ जातो जायते सुदिनत्वे अह्नां समर्य आ विदथे वर्धमानः ।  
र्व्_३,००८।०५च् पुनन्ति धीरा अपसो मनीषा देवया विप्र उद् इयर्ति वाचम् ॥  
र्व्_३,००८।०६अ यान् वो नरो देवयन्तो निमिम्युर् वनस्पते स्वधितिर् वा ततक्ष ।  
र्व्_३,००८।०६च् ते देवासः स्वरवस् तस्थिवांसः प्रजावद् अस्मे दिधिषन्तु रत्नम् ॥  
र्व्_३,००८।०७अ ये वृक्णासो अधि क्षमि निमितासो यतस्रुचः ।  
र्व्_३,००८।०७च् ते नो व्यन्तु वार्यं देवत्रा क्षेत्रसाधसः ॥  
र्व्_३,००८।०८अ आदित्या रुद्रा वसवः सुनीथा द्यावाक्षामा पृथिवी अन्तरिक्षम् ।  
र्व्_३,००८।०८च् सजोषसो यज्ञम् अवन्तु देवा ऊर्ध्वं कृण्वन्त्व् अध्वरस्य केतुम् ॥  
र्व्_३,००८।०९अ हंसा इव श्रेणिशो यतानाः शुक्रा वसानाः स्वरवो न आगुः ।  
र्व्_३,००८।०९च् उन्नीयमानाः कविभिः पुरस्ताद् देवा देवानाम् अपि यन्ति पाथः ॥  
र्व्_३,००८।१०अ शृङ्गाणीवेच् छृङ्गिणां सं ददृश्रे चषालवन्तः स्वरवः पृथिव्याम् ।  
र्व्_३,००८।१०च् वाघद्भिर् वा विहवे श्रोषमाणा अस्मां अवन्तु पृतनाज्येषु ॥  
र्व्_३,००८।११अ वनस्पते शतवल्शो वि रोह सहस्रवल्शा वि वयं रुहेम ।  
र्व्_३,००८।११च् यं त्वाम् अयं स्वधितिस् तेजमानः प्रणिनाय महते सौभगाय ॥  
  
र्व्_३,००९।०१अ सखायस् त्वा ववृमहे देवम् मर्तास ऊतये ।  
र्व्_३,००९।०१च् अपां नपातं सुभगं सुदीदितिं सुप्रतूर्तिम् अनेहसम् ॥  
र्व्_३,००९।०२अ कायमानो वना त्वं यन् मातॄर् अजगन्न् अपः ।  
र्व्_३,००९।०२च् न तत् ते अग्ने प्रमृषे निवर्तनं यद् दूरे सन्न् इहाभवः ॥  
र्व्_३,००९।०३अ अति तृष्टं ववक्षिथाथैव सुमना असि ।  
र्व्_३,००९।०३च् प्र-प्रान्ये यन्ति पर्य् अन्य आसते येषां सख्ये असि श्रितः ॥  
र्व्_३,००९।०४अ ईयिवांसम् अति स्रिधः शश्वतीर् अति सश्चतः ।  
र्व्_३,००९।०४च् अन्व् ईम् अविन्दन् निचिरासो अद्रुहो ऽप्सु सिंहम् इव श्रितम् ॥  
र्व्_३,००९।०५अ ससृवांसम् इव त्मनाग्निम् इत्था तिरोहितम् ।  
र्व्_३,००९।०५च् ऐनं नयन् मातरिश्वा परावतो देवेभ्यो मथितम् परि ॥  
र्व्_३,००९।०६अ तं त्वा मर्ता अगृभ्णत देवेभ्यो हव्यवाहन ।  
र्व्_३,००९।०६च् विश्वान् यद् यज्ञां अभिपासि मानुष तव क्रत्वा यविष्ठ्य ॥  
र्व्_३,००९।०७अ तद् भद्रं तव दंसना पाकाय चिच् छदयति ।  
र्व्_३,००९।०७च् त्वां यद् अग्ने पशवः समासते समिद्धम् अपिशर्वरे ॥  
र्व्_३,००९।०८अ आ जुहोता स्वध्वरं शीरम् पावकशोचिषम् ।  
र्व्_३,००९।०८च् आशुं दूतम् अजिरम् प्रत्नम् ईड्यं श्रुष्टी देवं सपर्यत ॥  
र्व्_३,००९।०९अ त्रीणि शता त्री सहस्राण्य् अग्निं त्रिंशच् च देवा नव चासपर्यन् ।  
र्व्_३,००९।०९च् औक्षन् घृतैर् अस्तृणन् बर्हिर् अस्मा आद् इद् धोतारं न्य् असादयन्त ॥  
  
र्व्_३,०१०।०१अ त्वाम् अग्ने मनीषिणः सम्राजं चर्षणीनाम् ।  
र्व्_३,०१०।०१च् देवम् मर्तास इन्धते सम् अध्वरे ॥  
र्व्_३,०१०।०२अ त्वां यज्ञेष्व् ऋत्विजम् अग्ने होतारम् ईऌअते ।  
र्व्_३,०१०।०२च् गोपा ऋतस्य दीदिहि स्वे दमे ॥  
र्व्_३,०१०।०३अ स घा यस् ते ददाशति समिधा जातवेदसे ।  
र्व्_३,०१०।०३च् सो अग्ने धत्ते सुवीर्यं स पुष्यति ॥  
र्व्_३,०१०।०४अ स केतुर् अध्वराणाम् अग्निर् देवेभिर् आ गमत् ।  
र्व्_३,०१०।०४च् अञ्जानः सप्त होतृभिर् हविष्मते ॥  
र्व्_३,०१०।०५अ प्र होत्रे पूर्व्यं वचो ऽग्नये भरता बृहत् ।  
र्व्_३,०१०।०५च् विपां ज्योतींषि बिभ्रते न वेधसे ॥  
र्व्_३,०१०।०६अ अग्निं वर्धन्तु नो गिरो यतो जायत उक्थ्यः ।  
र्व्_३,०१०।०६च् महे वाजाय द्रविणाय दर्शतः ॥  
र्व्_३,०१०।०७अ अग्ने यजिष्ठो अध्वरे देवान् देवयते यज ।  
र्व्_३,०१०।०७च् होता मन्द्रो वि राजस्य् अति स्रिधः ॥  
र्व्_३,०१०।०८अ स नः पावक दीदिहि द्युमद् अस्मे सुवीर्यम् ।  
र्व्_३,०१०।०८च् भवा स्तोतृभ्यो अन्तमः स्वस्तये ॥  
र्व्_३,०१०।०९अ तं त्वा विप्रा विपन्यवो जागृवांसः सम् इन्धते ।  
र्व्_३,०१०।०९च् हव्यवाहम् अमर्त्यं सहोवृधम् ॥  
  
र्व्_३,०११।०१अ अग्निर् होता पुरोहितो ऽध्वरस्य विचर्षणिः ।  
र्व्_३,०११।०१च् स वेद यज्ञम् आनुषक् ॥  
र्व्_३,०११।०२अ स हव्यवाऌ अमर्त्य उशिग् दूतश् चनोहितः ।  
र्व्_३,०११।०२च् अग्निर् धिया सम् ऋण्वति ॥  
र्व्_३,०११।०३अ अग्निर् धिया स चेतति केतुर् यज्ञस्य पूर्व्यः ।  
र्व्_३,०११।०३च् अर्थं ह्य् अस्य तरणि ॥  
र्व्_३,०११।०४अ अग्निं सूनुं सनश्रुतं सहसो जातवेदसम् ।  
र्व्_३,०११।०४च् वह्निं देवा अकृण्वत ॥  
र्व्_३,०११।०५अ अदाभ्यः पुरएता विशाम् अग्निर् मानुषीणाम् ।  
र्व्_३,०११।०५च् तूर्णी रथः सदा नवः ॥  
र्व्_३,०११।०६अ साह्वान् विश्वा अभियुजः क्रतुर् देवानाम् अमृक्तः ।  
र्व्_३,०११।०६च् अग्निस् तुविश्रवस्तमः ॥  
र्व्_३,०११।०७अ अभि प्रयांसि वाहसा दाश्वां अश्नोति मर्त्यः ।  
र्व्_३,०११।०७च् क्षयम् पावकशोचिषः ॥  
र्व्_३,०११।०८अ परि विश्वानि सुधिताग्नेर् अश्याम मन्मभिः ।  
र्व्_३,०११।०८च् विप्रासो जातवेदसः ॥  
र्व्_३,०११।०९अ अग्ने विश्वानि वार्या वाजेषु सनिषामहे ।  
र्व्_३,०११।०९च् त्वे देवास एरिरे ॥  
  
र्व्_३,०१२।०१अ इन्द्राग्नी आ गतं सुतं गीर्भिर् नभो वरेण्यम् ।  
र्व्_३,०१२।०१च् अस्य पातं धियेषिता ॥  
र्व्_३,०१२।०२अ इन्द्राग्नी जरितुः सचा यज्ञो जिगाति चेतनः ।  
र्व्_३,०१२।०२च् अया पातम् इमं सुतम् ॥  
र्व्_३,०१२।०३अ इन्द्रम् अग्निं कविच्छदा यज्ञस्य जूत्या वृणे ।  
र्व्_३,०१२।०३च् ता सोमस्येह तृम्पताम् ॥  
र्व्_३,०१२।०४अ तोशा वृत्रहणा हुवे सजित्वानापराजिता ।  
र्व्_३,०१२।०४च् इन्द्राग्नी वाजसातमा ॥  
र्व्_३,०१२।०५अ प्र वाम् अर्चन्त्य् उक्थिनो नीथाविदो जरितारः ।  
र्व्_३,०१२।०५च् इन्द्राग्नी इष आ वृणे ॥  
र्व्_३,०१२।०६अ इन्द्राग्नी नवतिम् पुरो दासपत्नीर् अधूनुतम् ।  
र्व्_३,०१२।०६च् साकम् एकेन कर्मणा ॥  
र्व्_३,०१२।०७अ इन्द्राग्नी अपसस् पर्य् उप प्र यन्ति धीतयः ।  
र्व्_३,०१२।०७च् ऋतस्य पथ्या अनु ॥  
र्व्_३,०१२।०८अ इन्द्राग्नी तविषाणि वां सधस्थानि प्रयांसि च ।  
र्व्_३,०१२।०८च् युवोर् अप्तूर्यं हितम् ॥  
र्व्_३,०१२।०९अ इन्द्राग्नी रोचना दिवः परि वाजेषु भूषथः ।  
र्व्_३,०१२।०९च् तद् वां चेति प्र वीर्यम् ॥  
  
र्व्_३,०१३।०१अ प्र वो देवायाग्नये बर्हिष्ठम् अर्चास्मै ।  
र्व्_३,०१३।०१च् गमद् देवेभिर् आ स नो यजिष्ठो बर्हिर् आ सदत् ॥  
र्व्_३,०१३।०२अ ऋतावा यस्य रोदसी दक्षं सचन्त ऊतयः ।  
र्व्_३,०१३।०२च् हविष्मन्तस् तम् ईऌअते तं सनिष्यन्तो ऽवसे ॥  
र्व्_३,०१३।०३अ स यन्ता विप्र एषां स यज्ञानाम् अथा हि षः ।  
र्व्_३,०१३।०३च् अग्निं तं वो दुवस्यत दाता यो वनिता मघम् ॥  
र्व्_३,०१३।०४अ स नः शर्माणि वीतये ऽग्निर् यच्छतु शन्तमा ।  
र्व्_३,०१३।०४च् यतो नः प्रुष्णवद् वसु दिवि क्षितिभ्यो अप्स्व् आ ॥  
र्व्_३,०१३।०५अ दीदिवांसम् अपूर्व्यं वस्वीभिर् अस्य धीतिभिः ।  
र्व्_३,०१३।०५च् ऋक्वाणो अग्निम् इन्धते होतारं विश्पतिं विशाम् ॥  
र्व्_३,०१३।०६अ उत नो ब्रह्मन्न् अविष उक्थेषु देवहूतमः ।  
र्व्_३,०१३।०६च् शं नः शोचा मरुद्वृधो ऽग्ने सहस्रसातमः ॥  
र्व्_३,०१३।०७अ नू नो रास्व सहस्रवत् तोकवत् पुष्टिमद् वसु ।  
र्व्_३,०१३।०७च् द्युमद् अग्ने सुवीर्यं वर्षिष्ठम् अनुपक्षितम् ॥  
  
र्व्_३,०१४।०१अ आ होता मन्द्रो विदथान्य् अस्थात् सत्यो यज्वा कवितमः स वेधाः ।  
र्व्_३,०१४।०१च् विद्युद्रथः सहसस् पुत्रो अग्निः शोचिष्केशः पृथिव्याम् पाजो अश्रेत् ॥  
र्व्_३,०१४।०२अ अयामि ते नमौक्तिं जुषस्व ऋतावस् तुभ्यं चेतते सहस्वः ।  
र्व्_३,०१४।०२च् विद्वां आ वक्षि विदुषो नि षत्सि मध्य आ बर्हिर् ऊतये यजत्र ॥  
र्व्_३,०१४।०३अ द्रवतां त उषसा वाजयन्ती अग्ने वातस्य पथ्याभिर् अच्छ ।  
र्व्_३,०१४।०३च् यत् सीम् अञ्जन्ति पूर्व्यं हविर्भिर् आ वन्धुरेव तस्थतुर् दुरोणे ॥  
र्व्_३,०१४।०४अ मित्रश् च तुभ्यं वरुणः सहस्वो ऽग्ने विश्वे मरुतः सुम्नम् अर्चन् ।  
र्व्_३,०१४।०४च् यच् छोचिषा सहसस् पुत्र तिष्ठा अभि क्षितीः प्रथयन् सूर्यो नॄन् ॥  
र्व्_३,०१४।०५अ वयं ते अद्य ररिमा हि कामम् उत्तानहस्ता नमसोपसद्य ।  
र्व्_३,०१४।०५च् यजिष्ठेन मनसा यक्षि देवान् अस्रेधता मन्मना विप्रो अग्ने ॥  
र्व्_३,०१४।०६अ त्वद् धि पुत्र सहसो वि पूर्वीर् देवस्य यन्त्य् ऊतयो वि वाजाः ।  
र्व्_३,०१४।०६च् त्वं देहि सहस्रिणं रयिं नो ऽद्रोघेण वचसा सत्यम् अग्ने ॥  
र्व्_३,०१४।०७अ तुभ्यं दक्ष कविक्रतो यानीमा देव मर्तासो अध्वरे अकर्म ।  
र्व्_३,०१४।०७च् त्वं विश्वस्य सुरथस्य बोधि सर्वं तद् अग्ने अमृत स्वदेह ॥  
  
र्व्_३,०१५।०१अ वि पाजसा पृथुना शोशुचानो बाधस्व द्विषो रक्षसो अमीवाः ।  
र्व्_३,०१५।०१च् सुशर्मणो बृहतः शर्मणि स्याम् अग्नेर् अहं सुहवस्य प्रणीतौ ॥  
र्व्_३,०१५।०२अ त्वं नो अस्या उषसो व्युष्टौ त्वं सूर उदिते बोधि गोपाः ।  
र्व्_३,०१५।०२च् जन्मेव नित्यं तनयं जुषस्व स्तोमम् मे अग्ने तन्वा सुजात ॥  
र्व्_३,०१५।०३अ त्वं नृचक्षा वृषभानु पूर्वीः कृष्णास्व् अग्ने अरुषो वि भाहि ।  
र्व्_३,०१५।०३च् वसो नेषि च पर्षि चात्य् अंहः कृधी नो राय उशिजो यविष्ठ ॥  
र्व्_३,०१५।०४अ अषाऌहो अग्ने वृषभो दिदीहि पुरो विश्वाः सौभगा सञ्जिगीवान् ।  
र्व्_३,०१५।०४च् यज्ञस्य नेता प्रथमस्य पायोर् जातवेदो बृहतः सुप्रणीते ॥  
र्व्_३,०१५।०५अ अच्छिद्रा शर्म जरितः पुरूणि देवां अच्छा दीद्यानः सुमेधाः ।  
र्व्_३,०१५।०५च् रथो न सस्निर् अभि वक्षि वाजम् अग्ने त्वं रोदसी नः सुमेके ॥  
र्व्_३,०१५।०६अ प्र पीपय वृषभ जिन्व वाजान् अग्ने त्वं रोदसी नः सुदोघे ।  
र्व्_३,०१५।०६च् देवेभिर् देव सुरुचा रुचानो मा नो मर्तस्य दुर्मतिः परि ष्ठात् ॥  
र्व्_३,०१५।०७अ इऌआम् अग्ने पुरुदंसं सनिं गोः शश्वत्तमं हवमानाय साध ।  
र्व्_३,०१५।०७च् स्यान् नः सूनुस् तनयो विजावाग्ने सा ते सुमतिर् भूत्व् अस्मे ॥  
  
र्व्_३,०१६।०१अ अयम् अग्निः सुवीर्यस्येशे महः सौभगस्य ।  
र्व्_३,०१६।०१च् राय ईशे स्वपत्यस्य गोमत ईशे वृत्रहथानाम् ॥  
र्व्_३,०१६।०२अ इमं नरो मरुतः सश्चता वृधं यस्मिन् रायः शेवृधासः ।  
र्व्_३,०१६।०२च् अभि ये सन्ति पृतनासु दूढ्यो विश्वाहा शत्रुम् आदभुः ॥  
र्व्_३,०१६।०३अ स त्वं नो रायः शिशीहि मीढ्वो अग्ने सुवीर्यस्य ।  
र्व्_३,०१६।०३च् तुविद्युम्न वर्षिष्ठस्य प्रजावतो ऽनमीवस्य शुष्मिणः ॥  
र्व्_३,०१६।०४अ चक्रिर् यो विश्वा भुवनाभि सासहिश् चक्रिर् देवेष्व् आ दुवः ।  
र्व्_३,०१६।०४च् आ देवेषु यतत आ सुवीर्य आ शंस उत नृणाम् ॥  
र्व्_३,०१६।०५अ मा नो अग्ने ऽमतये मावीरतायै रीरधः ।  
र्व्_३,०१६।०५च् मागोतायै सहसस् पुत्र मा निदे ऽप द्वेषांस्य् आ कृधि ॥  
र्व्_३,०१६।०६अ शग्धि वाजस्य सुभग प्रजावतो ऽग्ने बृहतो अध्वरे ।  
र्व्_३,०१६।०६च् सं राया भूयसा सृज मयोभुना तुविद्युम्न यशस्वता ॥  
  
र्व्_३,०१७।०१अ समिध्यमानः प्रथमानु धर्मा सम् अक्तुभिर् अज्यते विश्ववारः ।  
र्व्_३,०१७।०१च् शोचिष्केशो घृतनिर्णिक् पावकः सुयज्ञो अग्निर् यजथाय देवान् ॥  
र्व्_३,०१७।०२अ यथायजो होत्रम् अग्ने पृथिव्या यथा दिवो जातवेदश् चिकित्वान् ।  
र्व्_३,०१७।०२च् एवानेन हविषा यक्षि देवान् मनुष्वद् यज्ञम् प्र तिरेमम् अद्य ॥  
र्व्_३,०१७।०३अ त्रीण्य् आयूंषि तव जातवेदस् तिस्र आजानीर् उषसस् ते अग्ने ।  
र्व्_३,०१७।०३च् ताभिर् देवानाम् अवो यक्षि विद्वान् अथा भव यजमानाय शं योः ॥  
र्व्_३,०१७।०४अ अग्निं सुदीतिं सुदृशं गृणन्तो नमस्यामस् त्वेड्यं जातवेदः ।  
र्व्_३,०१७।०४च् त्वां दूतम् अरतिं हव्यवाहं देवा अकृण्वन्न् अमृतस्य नाभिम् ॥  
र्व्_३,०१७।०५अ यस् त्वद् धोता पूर्वो अग्ने यजीयान् द्विता च सत्ता स्वधया च शम्भुः ।  
र्व्_३,०१७।०५च् तस्यानु धर्म प्र यजा चिकित्वो ऽथ नो धा अध्वरं देववीतौ ॥  
  
र्व्_३,०१८।०१अ भवा नो अग्ने सुमना उपेतौ सखेव सख्ये पितरेव साधुः ।  
र्व्_३,०१८।०१च् पुरुद्रुहो हि क्षितयो जनानाम् प्रति प्रतीचीर् दहताद् अरातीः ॥  
र्व्_३,०१८।०२अ तपो ष्व् अग्ने अन्तरां अमित्रान् तपा शंसम् अररुषः परस्य ।  
र्व्_३,०१८।०२च् तपो वसो चिकितानो अचित्तान् वि ते तिष्ठन्ताम् अजरा अयासः ॥  
र्व्_३,०१८।०३अ इध्मेनाग्न इच्छमानो घृतेन जुहोमि हव्यं तरसे बलाय ।  
र्व्_३,०१८।०३च् यावद् ईशे ब्रह्मणा वन्दमान इमां धियं शतसेयाय देवीम् ॥  
र्व्_३,०१८।०४अ उच् छोचिषा सहसस् पुत्र स्तुतो बृहद् वयः शशमानेषु धेहि ।  
र्व्_३,०१८।०४च् रेवद् अग्ने विश्वामित्रेषु शं योर् मर्मृज्मा ते तन्वम् भूरि कृत्वः ॥  
र्व्_३,०१८।०५अ कृधि रत्नं सुसनितर् धनानां स घेद् अग्ने भवसि यत् समिद्धः ।  
र्व्_३,०१८।०५च् स्तोतुर् दुरोणे सुभगस्य रेवत् सृप्रा करस्ना दधिषे वपूंषि ॥  
  
र्व्_३,०१९।०१अ अग्निं होतारम् प्र वृणे मियेधे गृत्सं कविं विश्वविदम् अमूरम् ।  
र्व्_३,०१९।०१च् स नो यक्षद् देवताता यजीयान् राये वाजाय वनते मघानि ॥  
र्व्_३,०१९।०२अ प्र ते अग्ने हविष्मतीम् इयर्म्य् अच्छा सुद्युम्नां रातिनीं घृताचीम् ।  
र्व्_३,०१९।०२च् प्रदक्षिणिद् देवतातिम् उराणः सं रातिभिर् वसुभिर् यज्ञम् अश्रेत् ॥  
र्व्_३,०१९।०३अ स तेजीयसा मनसा त्वोत उत शिक्ष स्वपत्यस्य शिक्षोः ।  
र्व्_३,०१९।०३च् अग्ने रायो नृतमस्य प्रभूतौ भूयाम ते सुष्टुतयश् च वस्वः ॥  
र्व्_३,०१९।०४अ भूरीणि हि त्वे दधिरे अनीकाग्ने देवस्य यज्यवो जनासः ।  
र्व्_३,०१९।०४च् स आ वह देवतातिं यविष्ठ शर्धो यद् अद्य दिव्यं यजासि ॥  
र्व्_३,०१९।०५अ यत् त्वा होतारम् अनजन् मियेधे निषादयन्तो यजथाय देवाः ।  
र्व्_३,०१९।०५च् स त्वं नो अग्ने ऽवितेह बोध्य् अधि श्रवांसि धेहि नस् तनूषु ॥  
  
र्व्_३,०२०।०१अ अग्निम् उषसम् अश्विना दधिक्रां व्युष्टिषु हवते वह्निर् उक्थैः ।  
र्व्_३,०२०।०१च् सुज्योतिषो नः शृण्वन्तु देवाः सजोषसो अध्वरं वावशानाः ॥  
र्व्_३,०२०।०२अ अग्ने त्री ते वाजिना त्री षधस्था तिस्रस् ते जिह्वा ऋतजात पूर्वीः ।  
र्व्_३,०२०।०२च् तिस्र उ ते तन्वो देववातास् ताभिर् नः पाहि गिरो अप्रयुच्छन् ॥  
र्व्_३,०२०।०३अ अग्ने भूरीणि तव जातवेदो देव स्वधावो ऽमृतस्य नाम ।  
र्व्_३,०२०।०३च् याश् च माया मायिनां विश्वमिन्व त्वे पूर्वीः सन्दधुः पृष्टबन्धो ॥  
र्व्_३,०२०।०४अ अग्निर् नेता भग इव क्षितीनां दैवीनां देव ऋतुपा ऋतावा ।  
र्व्_३,०२०।०४च् स वृत्रहा सनयो विश्ववेदाः पर्षद् विश्वाति दुरिता गृणन्तम् ॥  
र्व्_३,०२०।०५अ दधिक्राम् अग्निम् उषसं च देवीम् बृहस्पतिं सवितारं च देवम् ।  
र्व्_३,०२०।०५च् अश्विना मित्रावरुणा भगं च वसून् रुद्रां आदित्यां इह हुवे ॥  
  
र्व्_३,०२१।०१अ इमं नो यज्ञम् अमृतेषु धेहीमा हव्या जातवेदो जुषस्व ।  
र्व्_३,०२१।०१च् स्तोकानाम् अग्ने मेदसो घृतस्य होतः प्राशान प्रथमो निषद्य ॥  
र्व्_३,०२१।०२अ घृतवन्तः पावक ते स्तोका श्चोतन्ति मेदसः ।  
र्व्_३,०२१।०२च् स्वधर्मन् देववीतये श्रेष्ठं नो धेहि वार्यम् ॥  
र्व्_३,०२१।०३अ तुभ्यं स्तोका घृतश्चुतो ऽग्ने विप्राय सन्त्य ।  
र्व्_३,०२१।०३च् ऋषिः श्रेष्ठः सम् इध्यसे यज्ञस्य प्राविता भव ॥  
र्व्_३,०२१।०४अ तुभ्यं श्चोतन्त्य् अध्रिगो शचीव स्तोकासो अग्ने मेदसो घृतस्य ।  
र्व्_३,०२१।०४च् कविशस्तो बृहता भानुनागा हव्या जुषस्व मेधिर ॥  
र्व्_३,०२१।०५अ ओजिष्ठं ते मध्यतो मेद उद्भृतम् प्र ते वयं ददामहे ।  
र्व्_३,०२१।०५च् श्चोतन्ति ते वसो स्तोका अधि त्वचि प्रति तान् देवशो विहि ॥  
  
र्व्_३,०२२।०१अ अयं सो अग्निर् यस्मिन् सोमम् इन्द्रः सुतं दधे जठरे वावशानः ।  
र्व्_३,०२२।०१च् सहस्रिणं वाजम् अत्यं न सप्तिं ससवान् सन् स्तूयसे जातवेदः ॥  
र्व्_३,०२२।०२अ अग्ने यत् ते दिवि वर्चः पृथिव्यां यद् ओषधीष्व् अप्स्व् आ यजत्र ।  
र्व्_३,०२२।०२च् येनान्तरिक्षम् उर्व् आततन्थ त्वेषः स भानुर् अर्णवो नृचक्षाः ॥  
र्व्_३,०२२।०३अ अग्ने दिवो अर्णम् अच्छा जिगास्य् अच्छा देवां ऊचिषे धिष्ण्या ये ।  
र्व्_३,०२२।०३च् या रोचने परस्तात् सूर्यस्य याश् चावस्ताद् उपतिष्ठन्त आपः ॥  
र्व्_३,०२२।०४अ पुरीष्यासो अग्नयः प्रावणेभिः सजोषसः ।  
र्व्_३,०२२।०४च् जुषन्तां यज्ञम् अद्रुहो ऽनमीवा इषो महीः ॥  
र्व्_३,०२२।०५अ इऌआम् अग्ने पुरुदंसं सनिं गोः शश्वत्तमं हवमानाय साध ।  
र्व्_३,०२२।०५च् स्यान् नः सूनुस् तनयो विजावाग्ने सा ते सुमतिर् भूत्व् अस्मे ॥  
  
र्व्_३,०२३।०१अ निर्मथितः सुधित आ सधस्थे युवा कविर् अध्वरस्य प्रणेता ।  
र्व्_३,०२३।०१च् जूर्यत्स्व् अग्निर् अजरो वनेष्व् अत्रा दधे अमृतं जातवेदाः ॥  
र्व्_३,०२३।०२अ अमन्थिष्टाम् भारता रेवद् अग्निं देवश्रवा देववातः सुदक्षम् ।  
र्व्_३,०२३।०२च् अग्ने वि पश्य बृहताभि रायेषां नो नेता भवताद् अनु द्यून् ॥  
र्व्_३,०२३।०३अ दश क्षिपः पूर्व्यं सीम् अजीजनन् सुजातम् मातृषु प्रियम् ।  
र्व्_३,०२३।०३च् अग्निं स्तुहि दैववातं देवश्रवो यो जनानाम् असद् वशी ॥  
र्व्_३,०२३।०४अ नि त्वा दधे वर आ पृथिव्या इऌआयास् पदे सुदिनत्वे अह्नाम् ।  
र्व्_३,०२३।०४च् दृषद्वत्याम् मानुष आपयायां सरस्वत्यां रेवद् अग्ने दिदीहि ॥  
र्व्_३,०२३।०५अ इऌआम् अग्ने पुरुदंसं सनिं गोः शश्वत्तमं हवमानाय साध ।  
र्व्_३,०२३।०५च् स्यान् नः सूनुस् तनयो विजावाग्ने सा ते सुमतिर् भूत्व् अस्मे ॥  
  
र्व्_३,०२४।०१अ अग्ने सहस्व पृतना अभिमातीर् अपास्य ।  
र्व्_३,०२४।०१च् दुष्टरस् तरन्न् अरातीर् वर्चो धा यज्ञवाहसे ॥  
र्व्_३,०२४।०२अ अग्न इऌआ सम् इध्यसे वीतिहोत्रो अमर्त्यः ।  
र्व्_३,०२४।०२च् जुषस्व सू नो अध्वरम् ॥  
र्व्_३,०२४।०३अ अग्ने द्युम्नेन जागृवे सहसः सूनव् आहुत ।  
र्व्_३,०२४।०३च् एदम् बर्हिः सदो मम ॥  
र्व्_३,०२४।०४अ अग्ने विश्वेभिर् अग्निभिर् देवेभिर् महया गिरः ।  
र्व्_३,०२४।०४च् यज्ञेषु य उ चायवः ॥  
र्व्_३,०२४।०५अ अग्ने दा दाशुषे रयिं वीरवन्तम् परीणसम् ।  
र्व्_३,०२४।०५च् शिशीहि नः सूनुमतः ॥  
  
र्व्_३,०२५।०१अ अग्ने दिवः सूनुर् असि प्रचेतास् तना पृथिव्या उत विश्ववेदाः ।  
र्व्_३,०२५।०१च् ऋधग् देवां इह यजा चिकित्वः ॥  
र्व्_३,०२५।०२अ अग्निः सनोति वीर्याणि विद्वान् सनोति वाजम् अमृताय भूषन् ।  
र्व्_३,०२५।०२च् स नो देवां एह वहा पुरुक्षो ॥  
र्व्_३,०२५।०३अ अग्निर् द्यावापृथिवी विश्वजन्ये आ भाति देवी अमृते अमूरः ।  
र्व्_३,०२५।०३च् क्षयन् वाजैः पुरुश्चन्द्रो नमोभिः ॥  
र्व्_३,०२५।०४अ अग्न इन्द्रश् च दाशुषो दुरोणे सुतावतो यज्ञम् इहोप यातम् ।  
र्व्_३,०२५।०४च् अमर्धन्ता सोमपेयाय देवा ॥  
र्व्_३,०२५।०५अ अग्ने अपां सम् इध्यसे दुरोणे नित्यः सूनो सहसो जातवेदः ।  
र्व्_३,०२५।०५च् सधस्थानि महयमान ऊती ॥  
  
र्व्_३,०२६।०१अ वैश्वानरम् मनसाग्निं निचाय्या हविष्मन्तो अनुषत्यं स्वर्विदम् ।  
र्व्_३,०२६।०१च् सुदानुं देवं रथिरं वसूयवो गीर्भी रण्वं कुशिकासो हवामहे ॥  
र्व्_३,०२६।०२अ तं शुभ्रम् अग्निम् अवसे हवामहे वैश्वानरम् मातरिश्वानम् उक्थ्यम् ।  
र्व्_३,०२६।०२च् बृहस्पतिम् मनुषो देवतातये विप्रं श्रोतारम् अतिथिं रघुष्यदम् ॥  
र्व्_३,०२६।०३अ अश्वो न क्रन्दञ् जनिभिः सम् इध्यते वैश्वानरः कुशिकेभिर् युगे-युगे ।  
र्व्_३,०२६।०३च् स नो अग्निः सुवीर्यं स्वश्व्यं दधातु रत्नम् अमृतेषु जागृविः ॥  
र्व्_३,०२६।०४अ प्र यन्तु वाजास् तविषीभिर् अग्नयः शुभे सम्मिश्लाः पृषतीर् अयुक्षत ।  
र्व्_३,०२६।०४च् बृहदुक्षो मरुतो विश्ववेदसः प्र वेपयन्ति पर्वतां अदाभ्याः ॥  
र्व्_३,०२६।०५अ अग्निश्रियो मरुतो विश्वकृष्टय आ त्वेषम् उग्रम् अव ईमहे वयम् ।  
र्व्_३,०२६।०५च् ते स्वानिनो रुद्रिया वर्षनिर्णिजः सिंहा न हेषक्रतवः सुदानवः ॥  
र्व्_३,०२६।०६अ व्रातं-व्रातं गणं-गणं सुशस्तिभिर् अग्नेर् भामम् मरुताम् ओज ईमहे ।  
र्व्_३,०२६।०६च् पृषदश्वासो अनवभ्रराधसो गन्तारो यज्ञं विदथेषु धीराः ॥  
र्व्_३,०२६।०७अ अग्निर् अस्मि जन्मना जातवेदा घृतम् मे चक्षुर् अमृतम् म आसन् ।  
र्व्_३,०२६।०७च् अर्कस् त्रिधातू रजसो विमानो ऽजस्रो घर्मो हविर् अस्मि नाम ॥  
र्व्_३,०२६।०८अ त्रिभिः पवित्रैर् अपुपोद् ध्य् अर्कं हृदा मतिं ज्योतिर् अनु प्रजानन् ।  
र्व्_३,०२६।०८च् वर्षिष्ठं रत्नम् अकृत स्वधाभिर् आद् इद् द्यावापृथिवी पर्य् अपश्यत् ॥  
र्व्_३,०२६।०९अ शतधारम् उत्सम् अक्षीयमाणं विपश्चितम् पितरं वक्त्वानाम् ।  
र्व्_३,०२६।०९च् मेऌइम् मदन्तम् पित्रोर् उपस्थे तं रोदसी पिपृतं सत्यवाचम् ॥  
  
र्व्_३,०२७।०१अ प्र वो वाजा अभिद्यवो हविष्मन्तो घृताच्या ।  
र्व्_३,०२७।०१च् देवाञ् जिगाति सुम्नयुः ॥  
र्व्_३,०२७।०२अ ईऌए अग्निं विपश्चितं गिरा यज्ञस्य साधनम् ।  
र्व्_३,०२७।०२च् श्रुष्टीवानं धितावानम् ॥  
र्व्_३,०२७।०३अ अग्ने शकेम ते वयं यमं देवस्य वाजिनः ।  
र्व्_३,०२७।०३च् अति द्वेषांसि तरेम ॥  
र्व्_३,०२७।०४अ समिध्यमानो अध्वरे ऽग्निः पावक ईड्यः ।  
र्व्_३,०२७।०४च् शोचिष्केशस् तम् ईमहे ॥  
र्व्_३,०२७।०५अ पृथुपाजा अमर्त्यो घृतनिर्णिक् स्वाहुतः ।  
र्व्_३,०२७।०५च् अग्निर् यज्ञस्य हव्यवाट् ॥  
र्व्_३,०२७।०६अ तं सबाधो यतस्रुच इत्था धिया यज्ञवन्तः ।  
र्व्_३,०२७।०६च् आ चक्रुर् अग्निम् ऊतये ॥  
र्व्_३,०२७।०७अ होता देवो अमर्त्यः पुरस्ताद् एति मायया ।  
र्व्_३,०२७।०७च् विदथानि प्रचोदयन् ॥  
र्व्_३,०२७।०८अ वाजी वाजेषु धीयते ऽध्वरेषु प्र णीयते ।  
र्व्_३,०२७।०८च् विप्रो यज्ञस्य साधनः ॥  
र्व्_३,०२७।०९अ धिया चक्रे वरेण्यो भूतानां गर्भम् आ दधे ।  
र्व्_३,०२७।०९च् दक्षस्य पितरं तना ॥  
र्व्_३,०२७।१०अ नि त्वा दधे वरेण्यं दक्षस्येऌआ सहस्कृत ।  
र्व्_३,०२७।१०च् अग्ने सुदीतिम् उशिजम् ॥  
र्व्_३,०२७।११अ अग्निं यन्तुरम् अप्तुरम् ऋतस्य योगे वनुषः ।  
र्व्_३,०२७।११च् विप्रा वाजैः सम् इन्धते ॥  
र्व्_३,०२७।१२अ ऊर्जो नपातम् अध्वरे दीदिवांसम् उप द्यवि ।  
र्व्_३,०२७।१२च् अग्निम् ईऌए कविक्रतुम् ॥  
र्व्_३,०२७।१३अ ईऌएन्यो नमस्यस् तिरस् तमांसि दर्शतः ।  
र्व्_३,०२७।१३च् सम् अग्निर् इध्यते वृषा ॥  
र्व्_३,०२७।१४अ वृषो अग्निः सम् इध्यते ऽश्वो न देववाहनः ।  
र्व्_३,०२७।१४च् तं हविष्मन्त ईऌअते ॥  
र्व्_३,०२७।१५अ वृषणं त्वा वयं वृषन् वृषणः सम् इधीमहि ।  
र्व्_३,०२७।१५च् अग्ने दीद्यतम् बृहत् ॥  
  
र्व्_३,०२८।०१अ अग्ने जुषस्व नो हविः पुरोऌआशं जातवेदः ।  
र्व्_३,०२८।०१च् प्रातःसावे धियावसो ॥  
र्व्_३,०२८।०२अ पुरोऌआ अग्ने पचतस् तुभ्यं वा घा परिष्कृतः ।  
र्व्_३,०२८।०२च् तं जुषस्व यविष्ठ्य ॥  
र्व्_३,०२८।०३अ अग्ने वीहि पुरोऌआशम् आहुतं तिरोअह्न्यम् ।  
र्व्_३,०२८।०३च् सहसः सूनुर् अस्य् अध्वरे हितः ॥  
र्व्_३,०२८।०४अ माध्यन्दिने सवने जातवेदः पुरोऌआशम् इह कवे जुषस्व ।  
र्व्_३,०२८।०४च् अग्ने यह्वस्य तव भागधेयं न प्र मिनन्ति विदथेषु धीराः ॥  
र्व्_३,०२८।०५अ अग्ने तृतीये सवने हि कानिषः पुरोऌआशं सहसः सूनव् आहुतम् ।  
र्व्_३,०२८।०५च् अथा देवेष्व् अध्वरं विपन्यया धा रत्नवन्तम् अमृतेषु जागृविम् ॥  
र्व्_३,०२८।०६अ अग्ने वृधान आहुतिम् पुरोऌआशं जातवेदः ।  
र्व्_३,०२८।०६च् जुषस्व तिरोअह्न्यम् ॥  
  
र्व्_३,०२९।०१अ अस्तीदम् अधिमन्थनम् अस्ति प्रजननं कृतम् ।  
र्व्_३,०२९।०१च् एतां विश्पत्नीम् आ भराग्निम् मन्थाम पूर्वथा ॥  
र्व्_३,०२९।०२अ अरण्योर् निहितो जातवेदा गर्भ इव सुधितो गर्भिणीषु ।  
र्व्_३,०२९।०२च् दिवे-दिव ईड्यो जागृवद्भिर् हविष्मद्भिर् मनुष्येभिर् अग्निः ॥  
र्व्_३,०२९।०३अ उत्तानायाम् अव भरा चिकित्वान् सद्यः प्रवीता वृषणं जजान ।  
र्व्_३,०२९।०३च् अरुषस्तूपो रुशद् अस्य पाज इऌआयास् पुत्रो वयुने ऽजनिष्ट ॥  
र्व्_३,०२९।०४अ इऌआयास् त्वा पदे वयं नाभा पृथिव्या अधि ।  
र्व्_३,०२९।०४च् जातवेदो नि धीमह्य् अग्ने हव्याय वोऌहवे ॥  
र्व्_३,०२९।०५अ मन्थता नरः कविम् अद्वयन्तम् प्रचेतसम् अमृतं सुप्रतीकम् ।  
र्व्_३,०२९।०५च् यज्ञस्य केतुम् प्रथमम् पुरस्ताद् अग्निं नरो जनयता सुशेवम् ॥  
र्व्_३,०२९।०६अ यदी मन्थन्ति बाहुभिर् वि रोचते ऽश्वो न वाज्य् अरुषो वनेष्व् आ ।  
र्व्_३,०२९।०६च् चित्रो न यामन्न् अश्विनोर् अनिवृतः परि वृणक्त्य् अश्मनस् तृणा दहन् ॥  
र्व्_३,०२९।०७अ जातो अग्नी रोचते चेकितानो वाजी विप्रः कविशस्तः सुदानुः ।  
र्व्_३,०२९।०७च् यं देवास ईड्यं विश्वविदं हव्यवाहम् अदधुर् अध्वरेषु ॥  
र्व्_३,०२९।०८अ सीद होतः स्व उ लोके चिकित्वान् सादया यज्ञं सुकृतस्य योनौ ।  
र्व्_३,०२९।०८च् देवावीर् देवान् हविषा यजास्य् अग्ने बृहद् यजमाने वयो धाः ॥  
र्व्_३,०२९।०९अ कृणोत धूमं वृषणं सखायो ऽस्रेधन्त इतन वाजम् अच्छ ।  
र्व्_३,०२९।०९च् अयम् अग्निः पृतनाषाट् सुवीरो येन देवासो असहन्त दस्यून् ॥  
र्व्_३,०२९।१०अ अयं ते योनिर् ऋत्वियो यतो जातो अरोचथाः ।  
र्व्_३,०२९।१०च् तं जानन्न् अग्न आ सीदाथा नो वर्धया गिरः ॥  
र्व्_३,०२९।११अ तनूनपाद् उच्यते गर्भ आसुरो नराशंसो भवति यद् विजायते ।  
र्व्_३,०२९।११च् मातरिश्वा यद् अमिमीत मातरि वातस्य सर्गो अभवत् सरीमणि ॥  
र्व्_३,०२९।१२अ सुनिर्मथा निर्मथितः सुनिधा निहितः कविः ।  
र्व्_३,०२९।१२च् अग्ने स्वध्वरा कृणु देवान् देवयते यज ॥  
र्व्_३,०२९।१३अ अजीजनन्न् अमृतम् मर्त्यासो ऽस्रेमाणं तरणिं वीऌउजम्भम् ।  
र्व्_३,०२९।१३च् दश स्वसारो अग्रुवः समीचीः पुमांसं जातम् अभि सं रभन्ते ॥  
र्व्_३,०२९।१४अ प्र सप्तहोता सनकाद् अरोचत मातुर् उपस्थे यद् अशोचद् ऊधनि ।  
र्व्_३,०२९।१४च् न नि मिषति सुरणो दिवे-दिवे यद् असुरस्य जठराद् अजायत ॥  
र्व्_३,०२९।१५अ अमित्रायुधो मरुताम् इव प्रयाः प्रथमजा ब्रह्मणो विश्वम् इद् विदुः ।  
र्व्_३,०२९।१५च् द्युम्नवद् ब्रह्म कुशिकास एरिर एक-एको दमे अग्निं सम् ईधिरे ॥  
र्व्_३,०२९।१६अ यद् अद्य त्वा प्रयति यज्ञे अस्मिन् होतश् चिकित्वो ऽवृणीमहीह ।  
र्व्_३,०२९।१६च् ध्रुवम् अया ध्रुवम् उताशमिष्ठाः प्रजानन् विद्वां उप याहि सोमम् ॥  
  
र्व्_३,०३०।०१अ इच्छन्ति त्वा सोम्यासः सखायः सुन्वन्ति सोमं दधति प्रयांसि ।  
र्व्_३,०३०।०१च् तितिक्षन्ते अभिशस्तिं जनानाम् इन्द्र त्वद् आ कश् चन हि प्रकेतः ॥  
र्व्_३,०३०।०२अ न ते दूरे परमा चिद् रजांस्य् आ तु प्र याहि हरिवो हरिभ्याम् ।  
र्व्_३,०३०।०२च् स्थिराय वृष्णे सवना कृतेमा युक्ता ग्रावाणः समिधाने अग्नौ ॥  
र्व्_३,०३०।०३अ इन्द्रः सुशिप्रो मघवा तरुत्रो महाव्रातस् तुविकूर्मिर् ऋघावान् ।  
र्व्_३,०३०।०३च् यद् उग्रो धा बाधितो मर्त्येषु क्व त्या ते वृषभ वीर्याणि ॥  
र्व्_३,०३०।०४अ त्वं हि ष्मा च्यावयन्न् अच्युतान्य् एको वृत्रा चरसि जिघ्नमानः ।  
र्व्_३,०३०।०४च् तव द्यावापृथिवी पर्वतासो ऽनु व्रताय निमितेव तस्थुः ॥  
र्व्_३,०३०।०५अ उताभये पुरुहूत श्रवोभिर् एको दृऌहम् अवदो वृत्रहा सन् ।  
र्व्_३,०३०।०५च् इमे चिद् इन्द्र रोदसी अपारे यत् सङ्गृभ्णा मघवन् काशिर् इत् ते ॥  
र्व्_३,०३०।०६अ प्र सू त इन्द्र प्रवता हरिभ्याम् प्र ते वज्रः प्रमृणन्न् एतु शत्रून् ।  
र्व्_३,०३०।०६च् जहि प्रतीचो अनूचः पराचो विश्वं सत्यं कृणुहि विष्टम् अस्तु ॥  
र्व्_३,०३०।०७अ यस्मै धायुर् अदधा मर्त्यायाभक्तं चिद् भजते गेह्यं सः ।  
र्व्_३,०३०।०७च् भद्रा त इन्द्र सुमतिर् घृताची सहस्रदाना पुरुहूत रातिः ॥  
र्व्_३,०३०।०८अ सहदानुम् पुरुहूत क्षियन्तम् अहस्तम् इन्द्र सम् पिणक् कुणारुम् ।  
र्व्_३,०३०।०८च् अभि वृत्रं वर्धमानम् पियारुम् अपादम् इन्द्र तवसा जघन्थ ॥  
र्व्_३,०३०।०९अ नि सामनाम् इषिराम् इन्द्र भूमिम् महीम् अपारां सदने ससत्थ ।  
र्व्_३,०३०।०९च् अस्तभ्नाद् द्यां वृषभो अन्तरिक्षम् अर्षन्त्व् आपस् त्वयेह प्रसूताः ॥  
र्व्_३,०३०।१०अ अलातृणो वल इन्द्र व्रजो गोः पुरा हन्तोर् भयमानो व्य् आर ।  
र्व्_३,०३०।१०च् सुगान् पथो अकृणोन् निरजे गाः प्रावन् वाणीः पुरुहूतं धमन्तीः ॥  
र्व्_३,०३०।११अ एको द्वे वसुमती समीची इन्द्र आ पप्रौ पृथिवीम् उत द्याम् ।  
र्व्_३,०३०।११च् उतान्तरिक्षाद् अभि नः समीक इषो रथीः सयुजः शूर वाजान् ॥  
र्व्_३,०३०।१२अ दिशः सूर्यो न मिनाति प्रदिष्टा दिवे-दिवे हर्यश्वप्रसूताः ।  
र्व्_३,०३०।१२च् सं यद् आनऌ अध्वन आद् इद् अश्वैर् विमोचनं कृणुते तत् त्व् अस्य ॥  
र्व्_३,०३०।१३अ दिदृक्षन्त उषसो यामन्न् अक्तोर् विवस्वत्या महि चित्रम् अनीकम् ।  
र्व्_३,०३०।१३च् विश्वे जानन्ति महिना यद् आगाद् इन्द्रस्य कर्म सुकृता पुरूणि ॥  
र्व्_३,०३०।१४अ महि ज्योतिर् निहितं वक्षणास्व् आमा पक्वं चरति बिभ्रती गौः ।  
र्व्_३,०३०।१४च् विश्वं स्वाद्म सम्भृतम् उस्रियायां यत् सीम् इन्द्रो अदधाद् भोजनाय ॥  
र्व्_३,०३०।१५अ इन्द्र दृह्य यामकोशा अभूवन् यज्ञाय शिक्ष गृणते सखिभ्यः ।  
र्व्_३,०३०।१५च् दुर्मायवो दुरेवा मर्त्यासो निषङ्गिणो रिपवो हन्त्वासः ॥  
र्व्_३,०३०।१६अ सं घोषः शृण्वे ऽवमैर् अमित्रैर् जही न्य् एष्व् अशनिं तपिष्ठाम् ।  
र्व्_३,०३०।१६च् वृश्चेम् अधस्ताद् वि रुजा सहस्व जहि रक्षो मघवन् रन्धयस्व ॥  
र्व्_३,०३०।१७अ उद् वृह रक्षः सहमूलम् इन्द्र वृश्चा मध्यम् प्रत्य् अग्रं शृणीहि ।  
र्व्_३,०३०।१७च् आ कीवतः सललूकं चकर्थ ब्रह्मद्विषे तपुषिं हेतिम् अस्य ॥  
र्व्_३,०३०।१८अ स्वस्तये वाजिभिश् च प्रणेतः सं यन् महीर् इष आसत्सि पूर्वीः ।  
र्व्_३,०३०।१८च् रायो वन्तारो बृहतः स्यामास्मे अस्तु भग इन्द्र प्रजावान् ॥  
र्व्_३,०३०।१९अ आ नो भर भगम् इन्द्र द्युमन्तं नि ते देष्णस्य धीमहि प्ररेके ।  
र्व्_३,०३०।१९च् ऊर्व इव पप्रथे कामो अस्मे तम् आ पृण वसुपते वसूनाम् ॥  
र्व्_३,०३०।२०अ इमं कामम् मन्दया गोभिर् अश्वैश् चन्द्रवता राधसा पप्रथश् च ।  
र्व्_३,०३०।२०च् स्वर्यवो मतिभिस् तुभ्यं विप्रा इन्द्राय वाहः कुशिकासो अक्रन् ॥  
र्व्_३,०३०।२१अ आ नो गोत्रा दर्दृहि गोपते गाः सम् अस्मभ्यं सनयो यन्तु वाजाः ।  
र्व्_३,०३०।२१च् दिवक्षा असि वृषभ सत्यशुष्मो ऽस्मभ्यं सु मघवन् बोधि गोदाः ॥  
र्व्_३,०३०।२२अ शुनं हुवेम मघवानम् इन्द्रम् अस्मिन् भरे नृतमं वाजसातौ ।  
र्व्_३,०३०।२२च् शृण्वन्तम् उग्रम् ऊतये समत्सु घ्नन्तं वृत्राणि सञ्जितं धनानाम् ॥  
  
र्व्_३,०३१।०१अ शासद् वह्निर् दुहितुर् नप्त्यं गाद् विद्वां ऋतस्य दीधितिं सपर्यन् ।  
र्व्_३,०३१।०१च् पिता यत्र दुहितुः सेकम् ऋञ्जन् सं शग्म्येन मनसा दधन्वे ॥  
र्व्_३,०३१।०२अ न जामये तान्वो रिक्थम् आरैक् चकार गर्भं सनितुर् निधानम् ।  
र्व्_३,०३१।०२च् यदी मातरो जनयन्त वह्निम् अन्यः कर्ता सुकृतोर् अन्य ऋन्धन् ॥  
र्व्_३,०३१।०३अ अग्निर् जज्ञे जुह्वा रेजमानो महस् पुत्रां अरुषस्य प्रयक्षे ।  
र्व्_३,०३१।०३च् महान् गर्भो मह्य् आ जातम् एषाम् मही प्रवृद् धर्यश्वस्य यज्ञैः ॥  
र्व्_३,०३१।०४अ अभि जैत्रीर् असचन्त स्पृधानम् महि ज्योतिस् तमसो निर् अजानन् ।  
र्व्_३,०३१।०४च् तं जानतीः प्रत्य् उद् आयन्न् उषासः पतिर् गवाम् अभवद् एक इन्द्रः ॥  
र्व्_३,०३१।०५अ वीऌऔ सतीर् अभि धीरा अतृन्दन् प्राचाहिन्वन् मनसा सप्त विप्राः ।  
र्व्_३,०३१।०५च् विश्वाम् अविन्दन् पथ्याम् ऋतस्य प्रजानन्न् इत् ता नमसा विवेश ॥  
र्व्_३,०३१।०६अ विदद् यदी सरमा रुग्णम् अद्रेर् महि पाथः पूर्व्यं सध्र्यक् कः ।  
र्व्_३,०३१।०६च् अग्रं नयत् सुपद्य् अक्षराणाम् अच्छा रवम् प्रथमा जानती गात् ॥  
र्व्_३,०३१।०७अ अगच्छद् उ विप्रतमः सखीयन्न् असूदयत् सुकृते गर्भम् अद्रिः ।  
र्व्_३,०३१।०७च् ससान मर्यो युवभिर् मखस्यन्न् अथाभवद् अङ्गिराः सद्यो अर्चन् ॥  
र्व्_३,०३१।०८अ सतः-सतः प्रतिमानम् पुरोभूर् विश्वा वेद जनिमा हन्ति शुष्णम् ।  
र्व्_३,०३१।०८च् प्र णो दिवः पदवीर् गव्युर् अर्चन् सखा सखींर् अमुञ्चन् निर् अवद्यात् ॥  
र्व्_३,०३१।०९अ नि गव्यता मनसा सेदुर् अर्कैः कृण्वानासो अमृतत्वाय गातुम् ।  
र्व्_३,०३१।०९च् इदं चिन् नु सदनम् भूर्य् एषां येन मासां असिषासन्न् ऋतेन ॥  
र्व्_३,०३१।१०अ सम्पश्यमाना अमदन्न् अभि स्वम् पयः प्रत्नस्य रेतसो दुघानाः ।  
र्व्_३,०३१।१०च् वि रोदसी अतपद् घोष एषां जाते निष्ठाम् अदधुर् गोषु वीरान् ॥  
र्व्_३,०३१।११अ स जातेभिर् वृत्रहा सेद् उ हव्यैर् उद् उस्रिया असृजद् इन्द्रो अर्कैः ।  
र्व्_३,०३१।११च् उरूच्य् अस्मै घृतवद् भरन्ती मधु स्वाद्म दुदुहे जेन्या गौः ॥  
र्व्_३,०३१।१२अ पित्रे चिच् चक्रुः सदनं सम् अस्मै महि त्विषीमत् सुकृतो वि हि ख्यन् ।  
र्व्_३,०३१।१२च् विष्कभ्नन्त स्कम्भनेना जनित्री आसीना ऊर्ध्वं रभसं वि मिन्वन् ॥  
र्व्_३,०३१।१३अ मही यदि धिषणा शिश्नथे धात् सद्योवृधं विभ्वं रोदस्योः ।  
र्व्_३,०३१।१३च् गिरो यस्मिन्न् अनवद्याः समीचीर् विश्वा इन्द्राय तविषीर् अनुत्ताः ॥  
र्व्_३,०३१।१४अ मह्य् आ ते सख्यं वश्मि शक्तीर् आ वृत्रघ्ने नियुतो यन्ति पूर्वीः ।  
र्व्_३,०३१।१४च् महि स्तोत्रम् अव आगन्म सूरेर् अस्माकं सु मघवन् बोधि गोपाः ॥  
र्व्_३,०३१।१५अ महि क्षेत्रम् पुरु श्चन्द्रं विविद्वान् आद् इत् सखिभ्यश् चरथं सम् ऐरत् ।  
र्व्_३,०३१।१५च् इन्द्रो नृभिर् अजनद् दीद्यानः साकं सूर्यम् उषसं गातुम् अग्निम् ॥  
र्व्_३,०३१।१६अ अपश् चिद् एष विभ्वो दमूनाः प्र सध्रीचीर् असृजद् विश्वश्चन्द्राः ।  
र्व्_३,०३१।१६च् मध्वः पुनानाः कविभिः पवित्रैर् द्युभिर् हिन्वन्त्य् अक्तुभिर् धनुत्रीः ॥  
र्व्_३,०३१।१७अ अनु कृष्णे वसुधिती जिहाते उभे सूर्यस्य मंहना यजत्रे ।  
र्व्_३,०३१।१७च् परि यत् ते महिमानं वृजध्यै सखाय इन्द्र काम्या ऋजिप्याः ॥  
र्व्_३,०३१।१८अ पतिर् भव वृत्रहन् सूनृतानां गिरां विश्वायुर् वृषभो वयोधाः ।  
र्व्_३,०३१।१८च् आ नो गहि सख्येभिः शिवेभिर् महान् महीभिर् ऊतिभिः सरण्यन् ॥  
र्व्_३,०३१।१९अ तम् अङ्गिरस्वन् नमसा सपर्यन् नव्यं कृणोमि सन्यसे पुराजाम् ।  
र्व्_३,०३१।१९च् द्रुहो वि याहि बहुला अदेवीः स्वश् च नो मघवन् सातये धाः ॥  
र्व्_३,०३१।२०अ मिहः पावकाः प्रतता अभूवन् स्वस्ति नः पिपृहि पारम् आसाम् ।  
र्व्_३,०३१।२०च् इन्द्र त्वं रथिरः पाहि नो रिषो मक्षू-मक्षू कृणुहि गोजितो नः ॥  
र्व्_३,०३१।२१अ अदेदिष्ट वृत्रहा गोपतिर् गा अन्तः कृष्णां अरुषैर् धामभिर् गात् ।  
र्व्_३,०३१।२१च् प्र सूनृता दिशमान ऋतेन दुरश् च विश्वा अवृणोद् अप स्वाः ॥  
र्व्_३,०३१।२२अ शुनं हुवेम मघवानम् इन्द्रम् अस्मिन् भरे नृतमं वाजसातौ ।  
र्व्_३,०३१।२२च् शृण्वन्तम् उग्रम् ऊतये समत्सु घ्नन्तं वृत्राणि सञ्जितं धनानाम् ॥  
  
र्व्_३,०३२।०१अ इन्द्र सोमं सोमपते पिबेमम् माध्यन्दिनं सवनं चारु यत् ते ।  
र्व्_३,०३२।०१च् प्रप्रुथ्या शिप्रे मघवन्न् ऋजीषिन् विमुच्या हरी इह मादयस्व ॥  
र्व्_३,०३२।०२अ गवाशिरम् मन्थिनम् इन्द्र शुक्रम् पिबा सोमं ररिमा ते मदाय ।  
र्व्_३,०३२।०२च् ब्रह्मकृता मारुतेना गणेन सजोषा रुद्रैस् तृपद् आ वृषस्व ॥  
र्व्_३,०३२।०३अ ये ते शुष्मं ये तविषीम् अवर्धन्न् अर्चन्त इन्द्र मरुतस् त ओजः ।  
र्व्_३,०३२।०३च् माध्यन्दिने सवने वज्रहस्त पिबा रुद्रेभिः सगणः सुशिप्र ॥  
र्व्_३,०३२।०४अ त इन् न्व् अस्य मधुमद् विविप्र इन्द्रस्य शर्धो मरुतो य आसन् ।  
र्व्_३,०३२।०४च् येभिर् वृत्रस्येषितो विवेदामर्मणो मन्यमानस्य मर्म ॥  
र्व्_३,०३२।०५अ मनुष्वद् इन्द्र सवनं जुषाणः पिबा सोमं शश्वते वीर्याय ।  
र्व्_३,०३२।०५च् स आ ववृत्स्व हर्यश्व यज्ञैः सरण्युभिर् अपो अर्णा सिसर्षि ॥  
र्व्_३,०३२।०६अ त्वम् अपो यद् ध वृत्रं जघन्वां अत्यां इव प्रासृजः सर्तवाजौ ।  
र्व्_३,०३२।०६च् शयानम् इन्द्र चरता वधेन वव्रिवांसम् परि देवीर् अदेवम् ॥  
र्व्_३,०३२।०७अ यजाम इन् नमसा वृद्धम् इन्द्रम् बृहन्तम् ऋष्वम् अजरं युवानम् ।  
र्व्_३,०३२।०७च् यस्य प्रिये ममतुर् यज्ञियस्य न रोदसी महिमानम् ममाते ॥  
र्व्_३,०३२।०८अ इन्द्रस्य कर्म सुकृता पुरूणि व्रतानि देवा न मिनन्ति विश्वे ।  
र्व्_३,०३२।०८च् दाधार यः पृथिवीं द्याम् उतेमां जजान सूर्यम् उषसं सुदंसाः ॥  
र्व्_३,०३२।०९अ अद्रोघ सत्यं तव तन् महित्वं सद्यो यज् जातो अपिबो ह सोमम् ।  
र्व्_३,०३२।०९च् न द्याव इन्द्र तवसस् त ओजो नाहा न मासाः शरदो वरन्त ॥  
र्व्_३,०३२।१०अ त्वं सद्यो अपिबो जात इन्द्र मदाय सोमम् परमे व्योमन् ।  
र्व्_३,०३२।१०च् यद् ध द्यावापृथिवी आविवेशीर् अथाभवः पूर्व्यः कारुधायाः ॥  
र्व्_३,०३२।११अ अहन्न् अहिम् परिशयानम् अर्ण ओजायमानं तुविजात तव्यान् ।  
र्व्_३,०३२।११च् न ते महित्वम् अनु भूद् अध द्यौर् यद् अन्यया स्फिग्या क्षाम् अवस्थाः ॥  
र्व्_३,०३२।१२अ यज्ञो हि त इन्द्र वर्धनो भूद् उत प्रियः सुतसोमो मियेधः ।  
र्व्_३,०३२।१२च् यज्ञेन यज्ञम् अव यज्ञियः सन् यज्ञस् ते वज्रम् अहिहत्य आवत् ॥  
र्व्_३,०३२।१३अ यज्ञेनेन्द्रम् अवसा चक्रे अर्वाग् ऐनं सुम्नाय नव्यसे ववृत्याम् ।  
र्व्_३,०३२।१३च् य स्तोमेभिर् वावृधे पूर्व्येभिर् यो मध्यमेभिर् उत नूतनेभिः ॥  
र्व्_३,०३२।१४अ विवेष यन् मा धिषणा जजान स्तवै पुरा पार्याद् इन्द्रम् अह्नः ।  
र्व्_३,०३२।१४च् अंहसो यत्र पीपरद् यथा नो नावेव यान्तम् उभये हवन्ते ॥  
र्व्_३,०३२।१५अ आपूर्णो अस्य कलशः स्वाहा सेक्तेव कोशं सिसिचे पिबध्यै ।  
र्व्_३,०३२।१५च् सम् उ प्रिया आववृत्रन् मदाय प्रदक्षिणिद् अभि सोमास इन्द्रम् ॥  
र्व्_३,०३२।१६अ न त्वा गभीरः पुरुहूत सिन्धुर् नाद्रयः परि षन्तो वरन्त ।  
र्व्_३,०३२।१६च् इत्था सखिभ्य इषितो यद् इन्द्रा दृऌहं चिद् अरुजो गव्यम् ऊर्वम् ॥  
र्व्_३,०३२।१७अ शुनं हुवेम मघवानम् इन्द्रम् अस्मिन् भरे नृतमं वाजसातौ ।  
र्व्_३,०३२।१७च् शृण्वन्तम् उग्रम् ऊतये समत्सु घ्नन्तं वृत्राणि सञ्जितं धनानाम् ॥  
  
र्व्_३,०३३।०१अ प्र पर्वतानाम् उशती उपस्थाद् अश्वे इव विषिते हासमाने ।  
र्व्_३,०३३।०१च् गावेव शुभ्रे मातरा रिहाणे विपाट् छुतुद्री पयसा जवेते ॥  
र्व्_३,०३३।०२अ इन्द्रेषिते प्रसवम् भिक्षमाणे अच्छा समुद्रं रथ्येव याथः ।  
र्व्_३,०३३।०२च् समाराणे ऊर्मिभिः पिन्वमाने अन्या वाम् अन्याम् अप्य् एति शुभ्रे ॥  
र्व्_३,०३३।०३अ अच्छा सिन्धुम् मातृतमाम् अयासं विपाशम् उर्वीं सुभगाम् अगन्म ।  
र्व्_३,०३३।०३च् वत्सम् इव मातरा संरिहाणे समानं योनिम् अनु सञ्चरन्ती ॥  
र्व्_३,०३३।०४अ एना वयम् पयसा पिन्वमाना अनु योनिं देवकृतं चरन्तीः ।  
र्व्_३,०३३।०४च् न वर्तवे प्रसवः सर्गतक्तः किंयुर् विप्रो नद्यो जोहवीति ॥  
र्व्_३,०३३।०५अ रमध्वम् मे वचसे सोम्याय ऋतावरीर् उप मुहूर्तम् एवैः ।  
र्व्_३,०३३।०५च् प्र सिन्धुम् अच्छा बृहती मनीषावस्युर् अह्वे कुशिकस्य सूनुः ॥  
र्व्_३,०३३।०६अ इन्द्रो अस्मां अरदद् वज्रबाहुर् अपाहन् वृत्रम् परिधिं नदीनाम् ।  
र्व्_३,०३३।०६च् देवो ऽनयत् सविता सुपाणिस् तस्य वयम् प्रसवे याम उर्वीः ॥  
र्व्_३,०३३।०७अ प्रवाच्यं शश्वधा वीर्यं तद् इन्द्रस्य कर्म यद् अहिं विवृश्चत् ।  
र्व्_३,०३३।०७च् वि वज्रेण परिषदो जघानायन्न् आपो ऽयनम् इच्छमानाः ॥  
र्व्_३,०३३।०८अ एतद् वचो जरितर् मापि मृष्ठा आ यत् ते घोषान् उत्तरा युगानि ।  
र्व्_३,०३३।०८च् उक्थेषु कारो प्रति नो जुषस्व मा नो नि कः पुरुषत्रा नमस् ते ॥  
र्व्_३,०३३।०९अ ओ षु स्वसारः कारवे शृणोत ययौ वो दूराद् अनसा रथेन ।  
र्व्_३,०३३।०९च् नि षू नमध्वम् भवता सुपारा अधोअक्षाः सिन्धवः स्रोत्याभिः ॥  
र्व्_३,०३३।१०अ आ ते कारो शृणवामा वचांसि ययाथ दूराद् अनसा रथेन ।  
र्व्_३,०३३।१०च् नि ते नंसै पीप्यानेव योषा मर्यायेव कन्या शश्वचै ते ॥  
र्व्_३,०३३।११अ यद् अङ्ग त्वा भरताः सन्तरेयुर् गव्यन् ग्राम इषित इन्द्रजूतः ।  
र्व्_३,०३३।११च् अर्षाद् अह प्रसवः सर्गतक्त आ वो वृणे सुमतिं यज्ञियानाम् ॥  
र्व्_३,०३३।१२अ अतारिषुर् भरता गव्यवः सम् अभक्त विप्रः सुमतिं नदीनाम् ।  
र्व्_३,०३३।१२च् प्र पिन्वध्वम् इषयन्तीः सुराधा आ वक्षणाः पृणध्वं यात शीभम् ॥  
र्व्_३,०३३।१३अ उद् व ऊर्मिः शम्या हन्त्व् आपो योक्त्राणि मुञ्चत ।  
र्व्_३,०३३।१३च् मादुष्कृतौ व्येनसाघ्न्यौ शूनम् आरताम् ॥  
  
र्व्_३,०३४।०१अ इन्द्रः पूर्भिद् आतिरद् दासम् अर्कैर् विदद्वसुर् दयमानो वि शत्रून् ।  
र्व्_३,०३४।०१च् ब्रह्मजूतस् तन्वा वावृधानो भूरिदात्र आपृणद् रोदसी उभे ॥  
र्व्_३,०३४।०२अ मखस्य ते तविषस्य प्र जूतिम् इयर्मि वाचम् अमृताय भूषन् ।  
र्व्_३,०३४।०२च् इन्द्र क्षितीनाम् असि मानुषीणां विशां दैवीनाम् उत पूर्वयावा ॥  
र्व्_३,०३४।०३अ इन्द्रो वृत्रम् अवृणोच् छर्धनीतिः प्र मायिनाम् अमिनाद् वर्पणीतिः ।  
र्व्_३,०३४।०३च् अहन् व्यंसम् उशधग् वनेष्व् आविर् धेना अकृणोद् राम्याणाम् ॥  
र्व्_३,०३४।०४अ इन्द्रः स्वर्षा जनयन्न् अहानि जिगायोशिग्भिः पृतना अभिष्टिः ।  
र्व्_३,०३४।०४च् प्रारोचयन् मनवे केतुम् अह्नाम् अविन्दज् ज्योतिर् बृहते रणाय ॥  
र्व्_३,०३४।०५अ इन्द्रस् तुजो बर्हणा आ विवेश नृवद् दधानो नर्या पुरूणि ।  
र्व्_३,०३४।०५च् अचेतयद् धिय इमा जरित्रे प्रेमं वर्णम् अतिरच् छुक्रम् आसाम् ॥  
र्व्_३,०३४।०६अ महो महानि पनयन्त्य् अस्येन्द्रस्य कर्म सुकृता पुरूणि ।  
र्व्_३,०३४।०६च् वृजनेन वृजिनान् सम् पिपेष मायाभिर् दस्यूंर् अभिभूत्योजाः ॥  
र्व्_३,०३४।०७अ युधेन्द्रो मह्ना वरिवश् चकार देवेभ्यः सत्पतिश् चर्षणिप्राः ।  
र्व्_३,०३४।०७च् विवस्वतः सदने अस्य तानि विप्रा उक्थेभिः कवयो गृणन्ति ॥  
र्व्_३,०३४।०८अ सत्रासाहं वरेण्यं सहोदां ससवांसं स्वर् अपश् च देवीः ।  
र्व्_३,०३४।०८च् ससान यः पृथिवीं द्याम् उतेमाम् इन्द्रम् मदन्त्य् अनु धीरणासः ॥  
र्व्_३,०३४।०९अ ससानात्यां उत सूर्यं ससानेन्द्रः ससान पुरुभोजसं गाम् ।  
र्व्_३,०३४।०९च् हिरण्ययम् उत भोगं ससान हत्वी दस्यून् प्रार्यं वर्णम् आवत् ॥  
र्व्_३,०३४।१०अ इन्द्र ओषधीर् असनोद् अहानि वनस्पतींर् असनोद् अन्तरिक्षम् ।  
र्व्_३,०३४।१०च् बिभेद वलं नुनुदे विवाचो ऽथाभवद् दमिताभिक्रतूनाम् ॥  
र्व्_३,०३४।११अ शुनं हुवेम मघवानम् इन्द्रम् अस्मिन् भरे नृतमं वाजसातौ ।  
र्व्_३,०३४।११च् शृण्वन्तम् उग्रम् ऊतये समत्सु घ्नन्तं वृत्राणि सञ्जितं धनानाम् ॥  
  
र्व्_३,०३५।०१अ तिष्ठा हरी रथ आ युज्यमाना याहि वायुर् न नियुतो नो अच्छ ।  
र्व्_३,०३५।०१च् पिबास्य् अन्धो अभिसृष्टो अस्मे इन्द्र स्वाहा ररिमा ते मदाय ॥  
र्व्_३,०३५।०२अ उपाजिरा पुरुहूताय सप्ती हरी रथस्य धूर्ष्व् आ युनज्मि ।  
र्व्_३,०३५।०२च् द्रवद् यथा सम्भृतं विश्वतश् चिद् उपेमं यज्ञम् आ वहात इन्द्रम् ॥  
र्व्_३,०३५।०३अ उपो नयस्व वृषणा तपुष्पोतेम् अव त्वं वृषभ स्वधावः ।  
र्व्_३,०३५।०३च् ग्रसेताम् अश्वा वि मुचेह शोणा दिवे-दिवे सदृशीर् अद्धि धानाः ॥  
र्व्_३,०३५।०४अ ब्रह्मणा ते ब्रह्मयुजा युनज्मि हरी सखाया सधमाद आशू ।  
र्व्_३,०३५।०४च् स्थिरं रथं सुखम् इन्द्राधितिष्ठन् प्रजानन् विद्वां उप याहि सोमम् ॥  
र्व्_३,०३५।०५अ मा ते हरी वृषणा वीतपृष्ठा नि रीरमन् यजमानासो अन्ये ।  
र्व्_३,०३५।०५च् अत्यायाहि शश्वतो वयं ते ऽरं सुतेभिः कृणवाम सोमैः ॥  
र्व्_३,०३५।०६अ तवायं सोमस् त्वम् एह्य् अर्वाङ् छश्वत्तमं सुमना अस्य पाहि ।  
र्व्_३,०३५।०६च् अस्मिन् यज्ञे बर्हिष्य् आ निषद्या दधिष्वेमं जठर इन्दुम् इन्द्र ॥  
र्व्_३,०३५।०७अ स्तीर्णं ते बर्हिः सुत इन्द्र सोमः कृता धाना अत्तवे ते हरिभ्याम् ।  
र्व्_३,०३५।०७च् तदोकसे पुरुशाकाय वृष्णे मरुत्वते तुभ्यं राता हवींषि ॥  
र्व्_३,०३५।०८अ इमं नरः पर्वतास् तुभ्यम् आपः सम् इन्द्र गोभिर् मधुमन्तम् अक्रन् ।  
र्व्_३,०३५।०८च् तस्यागत्या सुमना ऋष्व पाहि प्रजानन् विद्वान् पथ्या अनु स्वाः ॥  
र्व्_३,०३५।०९अ यां आभजो मरुत इन्द्र सोमे ये त्वाम् अवर्धन्न् अभवन् गणस् ते ।  
र्व्_३,०३५।०९च् तेभिर् एतं सजोषा वावशानो ऽग्नेः पिब जिह्वया सोमम् इन्द्र ॥  
र्व्_३,०३५।१०अ इन्द्र पिब स्वधया चित् सुतस्याग्नेर् वा पाहि जिह्वया यजत्र ।  
र्व्_३,०३५।१०च् अध्वर्योर् वा प्रयतं शक्र हस्ताद् धोतुर् वा यज्ञं हविषो जुषस्व ॥  
र्व्_३,०३५।११अ शुनं हुवेम मघवानम् इन्द्रम् अस्मिन् भरे नृतमं वाजसातौ ।  
र्व्_३,०३५।११च् शृण्वन्तम् उग्रम् ऊतये समत्सु घ्नन्तं वृत्राणि सञ्जितं धनानाम् ॥  
  
र्व्_३,०३६।०१अ इमाम् ऊ षु प्रभृतिं सातये धाः शश्वच्-छश्वद् ऊतिभिर् यादमानः ।  
र्व्_३,०३६।०१च् सुते-सुते वावृधे वर्धनेभिर् यः कर्मभिर् महद्भिः सुश्रुतो भूत् ॥  
र्व्_३,०३६।०२अ इन्द्राय सोमाः प्रदिवो विदाना ऋभुर् येभिर् वृषपर्वा विहायाः ।  
र्व्_३,०३६।०२च् प्रयम्यमानान् प्रति षू गृभायेन्द्र पिब वृषधूतस्य वृष्णः ॥  
र्व्_३,०३६।०३अ पिबा वर्धस्व तव घा सुतास इन्द्र सोमासः प्रथमा उतेमे ।  
र्व्_३,०३६।०३च् यथापिबः पूर्व्यां इन्द्र सोमां एवा पाहि पन्यो अद्या नवीयान् ॥  
र्व्_३,०३६।०४अ महां अमत्रो वृजने विरप्श्य् उग्रं शवः पत्यते धृष्ण्व् ओजः ।  
र्व्_३,०३६।०४च् नाह विव्याच पृथिवी चनैनं यत् सोमासो हर्यश्वम् अमन्दन् ॥  
र्व्_३,०३६।०५अ महां उग्रो वावृधे वीर्याय समाचक्रे वृषभः काव्येन ।  
र्व्_३,०३६।०५च् इन्द्रो भगो वाजदा अस्य गावः प्र जायन्ते दक्षिणा अस्य पूर्वीः ॥  
र्व्_३,०३६।०६अ प्र यत् सिन्धवः प्रसवं यथायन्न् आपः समुद्रं रथ्येव जग्मुः ।  
र्व्_३,०३६।०६च् अतश् चिद् इन्द्रः सदसो वरीयान् यद् ईं सोमः पृणति दुग्धो अंशुः ॥  
र्व्_३,०३६।०७अ समुद्रेण सिन्धवो यादमाना इन्द्राय सोमं सुषुतम् भरन्तः ।  
र्व्_३,०३६।०७च् अंशुं दुहन्ति हस्तिनो भरित्रैर् मध्वः पुनन्ति धारया पवित्रैः ॥  
र्व्_३,०३६।०८अ ह्रदा इव कुक्षयः सोमधानाः सम् ई विव्याच सवना पुरूणि ।  
र्व्_३,०३६।०८च् अन्ना यद् इन्द्रः प्रथमा व्य् आश वृत्रं जघन्वां अवृणीत सोमम् ॥  
र्व्_३,०३६।०९अ आ तू भर माकिर् एतत् परि ष्ठाद् विद्मा हि त्वा वसुपतिं वसूनाम् ।  
र्व्_३,०३६।०९च् इन्द्र यत् ते माहिनं दत्रम् अस्त्य् अस्मभ्यं तद् धर्यश्व प्र यन्धि ॥  
र्व्_३,०३६।१०अ अस्मे प्र यन्धि मघवन्न् ऋजीषिन्न् इन्द्र रायो विश्ववारस्य भूरेः ।  
र्व्_३,०३६।१०च् अस्मे शतं शरदो जीवसे धा अस्मे वीराञ् छश्वत इन्द्र शिप्रिन् ॥  
र्व्_३,०३६।११अ शुनं हुवेम मघवानम् इन्द्रम् अस्मिन् भरे नृतमं वाजसातौ ।  
र्व्_३,०३६।११च् शृण्वन्तम् उग्रम् ऊतये समत्सु घ्नन्तं वृत्राणि सञ्जितं धनानाम् ॥  
  
र्व्_३,०३७।०१अ वार्त्रहत्याय शवसे पृतनाषाह्याय च ।  
र्व्_३,०३७।०१च् इन्द्र त्वा वर्तयामसि ॥  
र्व्_३,०३७।०२अ अर्वाचीनं सु ते मन उत चक्षुः शतक्रतो ।  
र्व्_३,०३७।०२च् इन्द्र कृण्वन्तु वाघतः ॥  
र्व्_३,०३७।०३अ नामानि ते शतक्रतो विश्वाभिर् गीर्भिर् ईमहे ।  
र्व्_३,०३७।०३च् इन्द्राभिमातिषाह्ये ॥  
र्व्_३,०३७।०४अ पुरुष्टुतस्य धामभिः शतेन महयामसि ।  
र्व्_३,०३७।०४च् इन्द्रस्य चर्षणीधृतः ॥  
र्व्_३,०३७।०५अ इन्द्रं वृत्राय हन्तवे पुरुहूतम् उप ब्रुवे ।  
र्व्_३,०३७।०५च् भरेषु वाजसातये ॥  
र्व्_३,०३७।०६अ वाजेषु सासहिर् भव त्वाम् ईमहे शतक्रतो ।  
र्व्_३,०३७।०६च् इन्द्र वृत्राय हन्तवे ॥  
र्व्_३,०३७।०७अ द्युम्नेषु पृतनाज्ये पृत्सुतूर्षु श्रवस्सु च ।  
र्व्_३,०३७।०७च् इन्द्र साक्ष्वाभिमातिषु ॥  
र्व्_३,०३७।०८अ शुष्मिन्तमं न ऊतये द्युम्निनम् पाहि जागृविम् ।  
र्व्_३,०३७।०८च् इन्द्र सोमं शतक्रतो ॥  
र्व्_३,०३७।०९अ इन्द्रियाणि शतक्रतो या ते जनेषु पञ्चसु ।  
र्व्_३,०३७।०९च् इन्द्र तानि त आ वृणे ॥  
र्व्_३,०३७।१०अ अगन्न् इन्द्र श्रवो बृहद् द्युम्नं दधिष्व दुष्टरम् ।  
र्व्_३,०३७।१०च् उत् ते शुष्मं तिरामसि ॥  
र्व्_३,०३७।११अ अर्वावतो न आ गह्य् अथो शक्र परावतः ।  
र्व्_३,०३७।११च् उ लोको यस् ते अद्रिव इन्द्रेह तत आ गहि ॥  
  
र्व्_३,०३८।०१अ अभि तष्टेव दीधया मनीषाम् अत्यो न वाजी सुधुरो जिहानः ।  
र्व्_३,०३८।०१च् अभि प्रियाणि मर्मृशत् पराणि कवींर् इच्छामि सन्दृशे सुमेधाः ॥  
र्व्_३,०३८।०२अ इनोत पृच्छ जनिमा कवीनाम् मनोधृतः सुकृतस् तक्षत द्याम् ।  
र्व्_३,०३८।०२च् इमा उ ते प्रण्यो वर्धमाना मनोवाता अध नु धर्मणि ग्मन् ॥  
र्व्_३,०३८।०३अ नि षीम् इद् अत्र गुह्या दधाना उत क्षत्राय रोदसी सम् अञ्जन् ।  
र्व्_३,०३८।०३च् सम् मात्राभिर् ममिरे येमुर् उर्वी अन्तर् मही समृते धायसे धुः ॥  
र्व्_३,०३८।०४अ आतिष्ठन्तम् परि विश्वे अभूषञ् छ्रियो वसानश् चरति स्वरोचिः ।  
र्व्_३,०३८।०४च् महत् तद् वृष्णो असुरस्य नामा विश्वरूपो अमृतानि तस्थौ ॥  
र्व्_३,०३८।०५अ असूत पूर्वो वृषभो ज्यायान् इमा अस्य शुरुधः सन्ति पूर्वीः ।  
र्व्_३,०३८।०५च् दिवो नपाता विदथस्य धीभिः क्षत्रं राजाना प्रदिवो दधाथे ॥  
र्व्_३,०३८।०६अ त्रीणि राजाना विदथे पुरूणि परि विश्वानि भूषथः सदांसि ।  
र्व्_३,०३८।०६च् अपश्यम् अत्र मनसा जगन्वान् व्रते गन्धर्वां अपि वायुकेशान् ॥  
र्व्_३,०३८।०७अ तद् इन् न्व् अस्य वृषभस्य धेनोर् आ नामभिर् ममिरे सक्म्यं गोः ।  
र्व्_३,०३८।०७च् अन्यद्-अन्यद् असुर्यं वसाना नि मायिनो ममिरे रूपम् अस्मिन् ॥  
र्व्_३,०३८।०८अ तद् इन् न्व् अस्य सवितुर् नकिर् मे हिरण्ययीम् अमतिं याम् अशिश्रेत् ।  
र्व्_३,०३८।०८च् आ सुष्टुती रोदसी विश्वमिन्वे अपीव योषा जनिमानि वव्रे ॥  
र्व्_३,०३८।०९अ युवम् प्रत्नस्य साधथो महो यद् दैवी स्वस्तिः परि णः स्यातम् ।  
र्व्_३,०३८।०९च् गोपाजिह्वस्य तस्थुषो विरूपा विश्वे पश्यन्ति मायिनः कृतानि ॥  
र्व्_३,०३८।१०अ शुनं हुवेम मघवानम् इन्द्रम् अस्मिन् भरे नृतमं वाजसातौ ।  
र्व्_३,०३८।१०च् शृण्वन्तम् उग्रम् ऊतये समत्सु घ्नन्तं वृत्राणि सञ्जितं धनानाम् ॥  
  
र्व्_३,०३९।०१अ इन्द्रम् मतिर् हृद आ वच्यमानाच्छा पतिं स्तोमतष्टा जिगाति ।  
र्व्_३,०३९।०१च् या जागृविर् विदथे शस्यमानेन्द्र यत् ते जायते विद्धि तस्य ॥  
र्व्_३,०३९।०२अ दिवश् चिद् आ पूर्व्या जायमाना वि जागृविर् विदथे शस्यमाना ।  
र्व्_३,०३९।०२च् भद्रा वस्त्राण्य् अर्जुना वसाना सेयम् अस्मे सनजा पित्र्या धीः ॥  
र्व्_३,०३९।०३अ यमा चिद् अत्र यमसूर् असूत जिह्वाया अग्रम् पतद् आ ह्य् अस्थात् ।  
र्व्_३,०३९।०३च् वपूंषि जाता मिथुना सचेते तमोहना तपुषो बुध्न एता ॥  
र्व्_३,०३९।०४अ नकिर् एषां निन्दिता मर्त्येषु ये अस्माकम् पितरो गोषु योधाः ।  
र्व्_३,०३९।०४च् इन्द्र एषां दृंहिता माहिनावान् उद् गोत्राणि ससृजे दंसनावान् ॥  
र्व्_३,०३९।०५अ सखा ह यत्र सखिभिर् नवग्वैर् अभिज्ञ्व् आ सत्वभिर् गा अनुग्मन् ।  
र्व्_३,०३९।०५च् सत्यं तद् इन्द्रो दशभिर् दशग्वैः सूर्यं विवेद तमसि क्षियन्तम् ॥  
र्व्_३,०३९।०६अ इन्द्रो मधु सम्भृतम् उस्रियायाम् पद्वद् विवेद शफवन् नमे गोः ।  
र्व्_३,०३९।०६च् गुहा हितं गुह्यं गूऌहम् अप्सु हस्ते दधे दक्षिणे दक्षिणावान् ॥  
र्व्_३,०३९।०७अ ज्योतिर् वृणीत तमसो विजानन्न् आरे स्याम दुरिताद् अभीके ।  
र्व्_३,०३९।०७च् इमा गिरः सोमपाः सोमवृद्ध जुषस्वेन्द्र पुरुतमस्य कारोः ॥  
र्व्_३,०३९।०८अ ज्योतिर् यज्ञाय रोदसी अनु ष्याद् आरे स्याम दुरितस्य भूरेः ।  
र्व्_३,०३९।०८च् भूरि चिद् धि तुजतो मर्त्यस्य सुपारासो वसवो बर्हणावत् ॥  
र्व्_३,०३९।०९अ शुनं हुवेम मघवानम् इन्द्रम् अस्मिन् भरे नृतमं वाजसातौ ।  
र्व्_३,०३९।०९च् शृण्वन्तम् उग्रम् ऊतये समत्सु घ्नन्तं वृत्राणि सञ्जितं धनानाम् ॥  
  
र्व्_३,०४०।०१अ इन्द्र त्वा वृषभं वयं सुते सोमे हवामहे ।  
र्व्_३,०४०।०१च् स पाहि मध्वो अन्धसः ॥  
र्व्_३,०४०।०२अ इन्द्र क्रतुविदं सुतं सोमं हर्य पुरुष्टुत ।  
र्व्_३,०४०।०२च् पिबा वृषस्व तातृपिम् ॥  
र्व्_३,०४०।०३अ इन्द्र प्र णो धितावानं यज्ञं विश्वेभिर् देवेभिः ।  
र्व्_३,०४०।०३च् तिर स्तवान विश्पते ॥  
र्व्_३,०४०।०४अ इन्द्र सोमाः सुता इमे तव प्र यन्ति सत्पते ।  
र्व्_३,०४०।०४च् क्षयं चन्द्रास इन्दवः ॥  
र्व्_३,०४०।०५अ दधिष्वा जठरे सुतं सोमम् इन्द्र वरेण्यम् ।  
र्व्_३,०४०।०५च् तव द्युक्षास इन्दवः ॥  
र्व्_३,०४०।०६अ गिर्वणः पाहि नः सुतम् मधोर् धाराभिर् अज्यसे ।  
र्व्_३,०४०।०६च् इन्द्र त्वादातम् इद् यशः ॥  
र्व्_३,०४०।०७अ अभि द्युम्नानि वनिन इन्द्रं सचन्ते अक्षिता ।  
र्व्_३,०४०।०७च् पीत्वी सोमस्य वावृधे ॥  
र्व्_३,०४०।०८अ अर्वावतो न आ गहि परावतश् च वृत्रहन् ।  
र्व्_३,०४०।०८च् इमा जुषस्व नो गिरः ॥  
र्व्_३,०४०।०९अ यद् अन्तरा परावतम् अर्वावतं च हूयसे ।  
र्व्_३,०४०।०९च् इन्द्रेह तत आ गहि ॥  
  
र्व्_३,०४१।०१अ आ तू न इन्द्र मद्र्यग् घुवानः सोमपीतये ।  
र्व्_३,०४१।०१च् हरिभ्यां याह्य् अद्रिवः ॥  
र्व्_३,०४१।०२अ सत्तो होता न ऋत्वियस् तिस्तिरे बर्हिर् आनुषक् ।  
र्व्_३,०४१।०२च् अयुज्रन् प्रातर् अद्रयः ॥  
र्व्_३,०४१।०३अ इमा ब्रह्म ब्रह्मवाहः क्रियन्त आ बर्हिः सीद ।  
र्व्_३,०४१।०३च् वीहि शूर पुरोऌआशम् ॥  
र्व्_३,०४१।०४अ रारन्धि सवनेषु ण एषु स्तोमेषु वृत्रहन् ।  
र्व्_३,०४१।०४च् उक्थेष्व् इन्द्र गिर्वणः ॥  
र्व्_३,०४१।०५अ मतयः सोमपाम् उरुं रिहन्ति शवसस् पतिम् ।  
र्व्_३,०४१।०५च् इन्द्रं वत्सं न मातरः ॥  
र्व्_३,०४१।०६अ स मन्दस्वा ह्य् अन्धसो राधसे तन्वा महे ।  
र्व्_३,०४१।०६च् न स्तोतारं निदे करः ॥  
र्व्_३,०४१।०७अ वयम् इन्द्र त्वायवो हविष्मन्तो जरामहे ।  
र्व्_३,०४१।०७च् उत त्वम् अस्मयुर् वसो ॥  
र्व्_३,०४१।०८अ मारे अस्मद् वि मुमुचो हरिप्रियार्वाङ् याहि ।  
र्व्_३,०४१।०८च् इन्द्र स्वधावो मत्स्वेह ॥  
र्व्_३,०४१।०९अ अर्वाञ्चं त्वा सुखे रथे वहताम् इन्द्र केशिना ।  
र्व्_३,०४१।०९च् घृतस्नू बर्हिर् आसदे ॥  
  
र्व्_३,०४२।०१अ उप नः सुतम् आ गहि सोमम् इन्द्र गवाशिरम् ।  
र्व्_३,०४२।०१च् हरिभ्यां यस् ते अस्मयुः ॥  
र्व्_३,०४२।०२अ तम् इन्द्र मदम् आ गहि बर्हिष्ठां ग्रावभिः सुतम् ।  
र्व्_३,०४२।०२च् कुविन् न्व् अस्य तृप्णवः ॥  
र्व्_३,०४२।०३अ इन्द्रम् इत्था गिरो ममाच्छागुर् इषिता इतः ।  
र्व्_३,०४२।०३च् आवृते सोमपीतये ॥  
र्व्_३,०४२।०४अ इन्द्रं सोमस्य पीतये स्तोमैर् इह हवामहे ।  
र्व्_३,०४२।०४च् उक्थेभिः कुविद् आगमत् ॥  
र्व्_३,०४२।०५अ इन्द्र सोमाः सुता इमे तान् दधिष्व शतक्रतो ।  
र्व्_३,०४२।०५च् जठरे वाजिनीवसो ॥  
र्व्_३,०४२।०६अ विद्मा हि त्वा धनञ्जयं वाजेषु दधृषं कवे ।  
र्व्_३,०४२।०६च् अधा ते सुम्नम् ईमहे ॥  
र्व्_३,०४२।०७अ इमम् इन्द्र गवाशिरं यवाशिरं च नः पिब ।  
र्व्_३,०४२।०७च् आगत्या वृषभिः सुतम् ॥  
र्व्_३,०४२।०८अ तुभ्येद् इन्द्र स्व ओक्ये सोमं चोदामि पीतये ।  
र्व्_३,०४२।०८च् एष रारन्तु ते हृदि ॥  
र्व्_३,०४२।०९अ त्वां सुतस्य पीतये प्रत्नम् इन्द्र हवामहे ।  
र्व्_३,०४२।०९च् कुशिकासो अवस्यवः ॥  
  
र्व्_३,०४३।०१अ आ याह्य् अर्वाङ् उप वन्धुरेष्ठास् तवेद् अनु प्रदिवः सोमपेयम् ।  
र्व्_३,०४३।०१च् प्रिया सखाया वि मुचोप बर्हिस् त्वाम् इमे हव्यवाहो हवन्ते ॥  
र्व्_३,०४३।०२अ आ याहि पूर्वीर् अति चर्षणीर् आं अर्य आशिष उप नो हरिभ्याम् ।  
र्व्_३,०४३।०२च् इमा हि त्वा मतय स्तोमतष्टा इन्द्र हवन्ते सख्यं जुषाणाः ॥  
र्व्_३,०४३।०३अ आ नो यज्ञं नमोवृधं सजोषा इन्द्र देव हरिभिर् याहि तूयम् ।  
र्व्_३,०४३।०३च् अहं हि त्वा मतिभिर् जोहवीमि घृतप्रयाः सधमादे मधूनाम् ॥  
र्व्_३,०४३।०४अ आ च त्वाम् एता वृषणा वहातो हरी सखाया सुधुरा स्वङ्गा ।  
र्व्_३,०४३।०४च् धानावद् इन्द्रः सवनं जुषाणः सखा सख्युः शृणवद् वन्दनानि ॥  
र्व्_३,०४३।०५अ कुविन् मा गोपां करसे जनस्य कुविद् राजानम् मघवन्न् ऋजीषिन् ।  
र्व्_३,०४३।०५च् कुविन् म ऋषिम् पपिवांसं सुतस्य कुविन् मे वस्वो अमृतस्य शिक्षाः ॥  
र्व्_३,०४३।०६अ आ त्वा बृहन्तो हरयो युजाना अर्वाग् इन्द्र सधमादो वहन्तु ।  
र्व्_३,०४३।०६च् प्र ये द्विता दिव ऋञ्जन्त्य् आताः सुसम्मृष्टासो वृषभस्य मूराः ॥  
र्व्_३,०४३।०७अ इन्द्र पिब वृषधूतस्य वृष्ण आ यं ते श्येन उशते जभार ।  
र्व्_३,०४३।०७च् यस्य मदे च्यावयसि प्र कृष्टीर् यस्य मदे अप गोत्रा ववर्थ ॥  
र्व्_३,०४३।०८अ शुनं हुवेम मघवानम् इन्द्रम् अस्मिन् भरे नृतमं वाजसातौ ।  
र्व्_३,०४३।०८च् शृण्वन्तम् उग्रम् ऊतये समत्सु घ्नन्तं वृत्राणि सञ्जितं धनानाम् ॥  
  
र्व्_३,०४४।०१अ अयं ते अस्तु हर्यतः सोम आ हरिभिः सुतः ।  
र्व्_३,०४४।०१च् जुषाण इन्द्र हरिभिर् न आ गह्य् आ तिष्ठ हरितं रथम् ॥  
र्व्_३,०४४।०२अ हर्यन्न् उषसम् अर्चयः सूर्यं हर्यन्न् अरोचयः ।  
र्व्_३,०४४।०२च् विद्वांश् चिकित्वान् हर्यश्व वर्धस इन्द्र विश्वा अभि श्रियः ॥  
र्व्_३,०४४।०३अ द्याम् इन्द्रो हरिधायसम् पृथिवीं हरिवर्पसम् ।  
र्व्_३,०४४।०३च् अधारयद् धरितोर् भूरि भोजनं ययोर् अन्तर् हरिश् चरत् ॥  
र्व्_३,०४४।०४अ जज्ञानो हरितो वृषा विश्वम् आ भाति रोचनम् ।  
र्व्_३,०४४।०४च् हर्यश्वो हरितं धत्त आयुधम् आ वज्रम् बाह्वोर् हरिम् ॥  
र्व्_३,०४४।०५अ इन्द्रो हर्यन्तम् अर्जुनं वज्रं शुक्रैर् अभीवृतम् ।  
र्व्_३,०४४।०५च् अपावृणोद् धरिभिर् अद्रिभिः सुतम् उद् गा हरिभिर् आजत ॥  
  
र्व्_३,०४५।०१अ आ मन्द्रैर् इन्द्र हरिभिर् याहि मयूररोमभिः ।  
र्व्_३,०४५।०१च् मा त्वा के चिन् नि यमन् विं न पाशिनो ऽति धन्वेव तां इहि ॥  
र्व्_३,०४५।०२अ वृत्रखादो वलंरुजः पुरां दर्मो अपाम् अजः ।  
र्व्_३,०४५।०२च् स्थाता रथस्य हर्योर् अभिस्वर इन्द्रो दृऌहा चिद् आरुजः ॥  
र्व्_३,०४५।०३अ गम्भीरां उदधींर् इव क्रतुम् पुष्यसि गा इव ।  
र्व्_३,०४५।०३च् प्र सुगोपा यवसं धेनवो यथा ह्रदं कुल्या इवाशत ॥  
र्व्_३,०४५।०४अ आ नस् तुजं रयिम् भरांशं न प्रतिजानते ।  
र्व्_३,०४५।०४च् वृक्षम् पक्वम् फलम् अङ्कीव धूनुहीन्द्र सम्पारणं वसु ॥  
र्व्_३,०४५।०५अ स्वयुर् इन्द्र स्वराऌ असि स्मद्दिष्टिः स्वयशस्तरः ।  
र्व्_३,०४५।०५च् स वावृधान ओजसा पुरुष्टुत भवा नः सुश्रवस्तमः ॥  
  
र्व्_३,०४६।०१अ युध्मस्य ते वृषभस्य स्वराज उग्रस्य यून स्थविरस्य घृष्वेः ।  
र्व्_३,०४६।०१च् अजूर्यतो वज्रिणो वीर्याणीन्द्र श्रुतस्य महतो महानि ॥  
र्व्_३,०४६।०२अ महां असि महिष वृष्ण्येभिर् धनस्पृद् उग्र सहमानो अन्यान् ।  
र्व्_३,०४६।०२च् एको विश्वस्य भुवनस्य राजा स योधया च क्षयया च जनान् ॥  
र्व्_३,०४६।०३अ प्र मात्राभी रिरिचे रोचमानः प्र देवेभिर् विश्वतो अप्रतीतः ।  
र्व्_३,०४६।०३च् प्र मज्मना दिव इन्द्रः पृथिव्याः प्रोरोर् महो अन्तरिक्षाद् ऋजीषी ॥  
र्व्_३,०४६।०४अ उरुं गभीरं जनुषाभ्य् उग्रं विश्वव्यचसम् अवतम् मतीनाम् ।  
र्व्_३,०४६।०४च् इन्द्रं सोमासः प्रदिवि सुतासः समुद्रं न स्रवत आ विशन्ति ॥  
र्व्_३,०४६।०५अ यं सोमम् इन्द्र पृथिवीद्यावा गर्भं न माता बिभृतस् त्वाया ।  
र्व्_३,०४६।०५च् तं ते हिन्वन्ति तम् उ ते मृजन्त्य् अध्वर्यवो वृषभ पातवा उ ॥  
  
र्व्_३,०४७।०१अ मरुत्वां इन्द्र वृषभो रणाय पिबा सोमम् अनुष्वधम् मदाय ।  
र्व्_३,०४७।०१च् आ सिञ्चस्व जठरे मध्व ऊर्मिं त्वं राजासि प्रदिवः सुतानाम् ॥  
र्व्_३,०४७।०२अ सजोषा इन्द्र सगणो मरुद्भिः सोमम् पिब वृत्रहा शूर विद्वान् ।  
र्व्_३,०४७।०२च् जहि शत्रूंर् अप मृधो नुदस्वाथाभयं कृणुहि विश्वतो नः ॥  
र्व्_३,०४७।०३अ उत ऋतुभिर् ऋतुपाः पाहि सोमम् इन्द्र देवेभिः सखिभिः सुतं नः ।  
र्व्_३,०४७।०३च् यां आभजो मरुतो ये त्वान्व् अहन् वृत्रम् अदधुस् तुभ्यम् ओजः ॥  
र्व्_३,०४७।०४अ ये त्वाहिहत्ये मघवन्न् अवर्धन् ये शाम्बरे हरिवो ये गविष्टौ ।  
र्व्_३,०४७।०४च् ये त्वा नूनम् अनुमदन्ति विप्राः पिबेन्द्र सोमं सगणो मरुद्भिः ॥  
र्व्_३,०४७।०५अ मरुत्वन्तं वृषभं वावृधानम् अकवारिं दिव्यं शासम् इन्द्रम् ।  
र्व्_३,०४७।०५च् विश्वासाहम् अवसे नूतनायोग्रं सहोदाम् इह तं हुवेम ॥  
  
र्व्_३,०४८।०१अ सद्यो ह जातो वृषभः कनीनः प्रभर्तुम् आवद् अन्धसः सुतस्य ।  
र्व्_३,०४८।०१च् साधोः पिब प्रतिकामं यथा ते रसाशिरः प्रथमं सोम्यस्य ॥  
र्व्_३,०४८।०२अ यज् जायथास् तद् अहर् अस्य कामे ऽंशोः पीयूषम् अपिबो गिरिष्ठाम् ।  
र्व्_३,०४८।०२च् तं ते माता परि योषा जनित्री महः पितुर् दम आसिञ्चद् अग्रे ॥  
र्व्_३,०४८।०३अ उपस्थाय मातरम् अन्नम् ऐट्ट तिग्मम् अपश्यद् अभि सोमम् ऊधः ।  
र्व्_३,०४८।०३च् प्रयावयन्न् अचरद् गृत्सो अन्यान् महानि चक्रे पुरुधप्रतीकः ॥  
र्व्_३,०४८।०४अ उग्रस् तुराषाऌ अभिभूत्योजा यथावशं तन्वं चक्र एषः ।  
र्व्_३,०४८।०४च् त्वष्टारम् इन्द्रो जनुषाभिभूयामुष्या सोमम् अपिबच् चमूषु ॥  
र्व्_३,०४८।०५अ शुनं हुवेम मघवानम् इन्द्रम् अस्मिन् भरे नृतमं वाजसातौ ।  
र्व्_३,०४८।०५च् शृण्वन्तम् उग्रम् ऊतये समत्सु घ्नन्तं वृत्राणि सञ्जितं धनानाम् ॥  
  
र्व्_३,०४९।०१अ शंसा महाम् इन्द्रं यस्मिन् विश्वा आ कृष्टयः सोमपाः कामम् अव्यन् ।  
र्व्_३,०४९।०१च् यं सुक्रतुं धिषणे विभ्वतष्टं घनं वृत्राणां जनयन्त देवाः ॥  
र्व्_३,०४९।०२अ यं नु नकिः पृतनासु स्वराजं द्विता तरति नृतमं हरिष्ठाम् ।  
र्व्_३,०४९।०२च् इनतमः सत्वभिर् यो ह शूषैः पृथुज्रया अमिनाद् आयुर् दस्योः ॥  
र्व्_३,०४९।०३अ सहावा पृत्सु तरणिर् नार्वा व्यानशी रोदसी मेहनावान् ।  
र्व्_३,०४९।०३च् भगो न कारे हव्यो मतीनाम् पितेव चारुः सुहवो वयोधाः ॥  
र्व्_३,०४९।०४अ धर्ता दिवो रजसस् पृष्ट ऊर्ध्वो रथो न वायुर् वसुभिर् नियुत्वान् ।  
र्व्_३,०४९।०४च् क्षपां वस्ता जनिता सूर्यस्य विभक्ता भागं धिषणेव वाजम् ॥  
र्व्_३,०४९।०५अ शुनं हुवेम मघवानम् इन्द्रम् अस्मिन् भरे नृतमं वाजसातौ ।  
र्व्_३,०४९।०५च् शृण्वन्तम् उग्रम् ऊतये समत्सु घ्नन्तं वृत्राणि सञ्जितं धनानाम् ॥  
  
र्व्_३,०५०।०१अ इन्द्रः स्वाहा पिबतु यस्य सोम आगत्या तुम्रो वृषभो मरुत्वान् ।  
र्व्_३,०५०।०१च् ओरुव्यचाः पृणताम् एभिर् अन्नैर् आस्य हविस् तन्वः कामम् ऋध्याः ॥  
र्व्_३,०५०।०२अ आ ते सपर्यू जवसे युनज्मि ययोर् अनु प्रदिवः श्रुष्टिम् आवः ।  
र्व्_३,०५०।०२च् इह त्वा धेयुर् हरयः सुशिप्र पिबा त्व् अस्य सुषुतस्य चारोः ॥  
र्व्_३,०५०।०३अ गोभिर् मिमिक्षुं दधिरे सुपारम् इन्द्रं ज्यैष्ठ्याय धायसे गृणानाः ।  
र्व्_३,०५०।०३च् मन्दानः सोमम् पपिवां ऋजीषिन् सम् अस्मभ्यम् पुरुधा गा इषण्य ॥  
र्व्_३,०५०।०४अ इमं कामम् मन्दया गोभिर् अश्वैश् चन्द्रवता राधसा पप्रथश् च ।  
र्व्_३,०५०।०४च् स्वर्यवो मतिभिस् तुभ्यं विप्रा इन्द्राय वाहः कुशिकासो अक्रन् ॥  
र्व्_३,०५०।०५अ शुनं हुवेम मघवानम् इन्द्रम् अस्मिन् भरे नृतमं वाजसातौ ।  
र्व्_३,०५०।०५च् शृण्वन्तम् उग्रम् ऊतये समत्सु घ्नन्तं वृत्राणि सञ्जितं धनानाम् ॥  
  
र्व्_३,०५१।०१अ चर्षणीधृतम् मघवानम् उक्थ्यम् इन्द्रं गिरो बृहतीर् अभ्य् अनूषत ।  
र्व्_३,०५१।०१च् वावृधानम् पुरुहूतं सुवृक्तिभिर् अमर्त्यं जरमाणं दिवे-दिवे ॥  
र्व्_३,०५१।०२अ शतक्रतुम् अर्णवं शाकिनं नरं गिरो म इन्द्रम् उप यन्ति विश्वतः ।  
र्व्_३,०५१।०२च् वाजसनिम् पूर्भिदं तूर्णिम् अप्तुरं धामसाचम् अभिषाचं स्वर्विदम् ॥  
र्व्_३,०५१।०३अ आकरे वसोर् जरिता पनस्यते ऽनेहस स्तुभ इन्द्रो दुवस्यति ।  
र्व्_३,०५१।०३च् विवस्वतः सदन आ हि पिप्रिये सत्रासाहम् अभिमातिहनं स्तुहि ॥  
र्व्_३,०५१।०४अ नृणाम् उ त्वा नृतमं गीर्भिर् उक्थैर् अभि प्र वीरम् अर्चता सबाधः ।  
र्व्_३,०५१।०४च् सं सहसे पुरुमायो जिहीते नमो अस्य प्रदिव एक ईशे ॥  
र्व्_३,०५१।०५अ पूर्वीर् अस्य निष्षिधो मर्त्येषु पुरू वसूनि पृथिवी बिभर्ति ।  
र्व्_३,०५१।०५च् इन्द्राय द्याव ओषधीर् उतापो रयिं रक्षन्ति जीरयो वनानि ॥  
र्व्_३,०५१।०६अ तुभ्यम् ब्रह्माणि गिर इन्द्र तुभ्यं सत्रा दधिरे हरिवो जुषस्व ।  
र्व्_३,०५१।०६च् बोध्य् आपिर् अवसो नूतनस्य सखे वसो जरितृभ्यो वयो धाः ॥  
र्व्_३,०५१।०७अ इन्द्र मरुत्व इह पाहि सोमं यथा शार्याते अपिबः सुतस्य ।  
र्व्_३,०५१।०७च् तव प्रणीती तव शूर शर्मन्न् आ विवासन्ति कवयः सुयज्ञाः ॥  
र्व्_३,०५१।०८अ स वावशान इह पाहि सोमम् मरुद्भिर् इन्द्र सखिभिः सुतं नः ।  
र्व्_३,०५१।०८च् जातं यत् त्वा परि देवा अभूषन् महे भराय पुरुहूत विश्वे ॥  
र्व्_३,०५१।०९अ अप्तूर्ये मरुत आपिर् एषो ऽमन्दन्न् इन्द्रम् अनु दातिवाराः ।  
र्व्_३,०५१।०९च् तेभिः साकम् पिबतु वृत्रखादः सुतं सोमं दाशुषः स्वे सधस्थे ॥  
र्व्_३,०५१।१०अ इदं ह्य् अन्व् ओजसा सुतं राधानाम् पते ।  
र्व्_३,०५१।१०च् पिबा त्व् अस्य गिर्वणः ॥  
र्व्_३,०५१।११अ यस् ते अनु स्वधाम् असत् सुते नि यच्छ तन्वम् ।  
र्व्_३,०५१।११च् स त्वा ममत्तु सोम्यम् ॥  
र्व्_३,०५१।१२अ प्र ते अश्नोतु कुक्ष्योः प्रेन्द्र ब्रह्मणा शिरः ।  
र्व्_३,०५१।१२च् प्र बाहू शूर राधसे ॥  
  
र्व्_३,०५२।०१अ धानावन्तं करम्भिणम् अपूपवन्तम् उक्थिनम् ।  
र्व्_३,०५२।०१च् इन्द्र प्रातर् जुषस्व नः ॥  
र्व्_३,०५२।०२अ पुरोऌआशम् पचत्यं जुषस्वेन्द्रा गुरस्व च ।  
र्व्_३,०५२।०२च् तुभ्यं हव्यानि सिस्रते ॥  
र्व्_३,०५२।०३अ पुरोऌआशं च नो घसो जोषयासे गिरश् च नः ।  
र्व्_३,०५२।०३च् वधूयुर् इव योषणाम् ॥  
र्व्_३,०५२।०४अ पुरोऌआशं सनश्रुत प्रातःसावे जुषस्व नः ।  
र्व्_३,०५२।०४च् इन्द्र क्रतुर् हि ते बृहन् ॥  
र्व्_३,०५२।०५अ माध्यन्दिनस्य सवनस्य धानाः पुरोऌआशम् इन्द्र कृष्वेह चारुम् ।  
र्व्_३,०५२।०५च् प्र यत् स्तोता जरिता तूर्ण्यर्थो वृषायमाण उप गीर्भिर् ईट्टे ॥  
र्व्_३,०५२।०६अ तृतीये धानाः सवने पुरुष्टुत पुरोऌआशम् आहुतम् मामहस्व नः ।  
र्व्_३,०५२।०६च् ऋभुमन्तं वाजवन्तं त्वा कवे प्रयस्वन्त उप शिक्षेम धीतिभिः ॥  
र्व्_३,०५२।०७अ पूषण्वते ते चकृमा करम्भं हरिवते हर्यश्वाय धानाः ।  
र्व्_३,०५२।०७च् अपूपम् अद्धि सगणो मरुद्भिः सोमम् पिब वृत्रहा शूर विद्वान् ॥  
र्व्_३,०५२।०८अ प्रति धाना भरत तूयम् अस्मै पुरोऌआशं वीरतमाय नृणाम् ।  
र्व्_३,०५२।०८च् दिवे-दिवे सदृशीर् इन्द्र तुभ्यं वर्धन्तु त्वा सोमपेयाय धृष्णो ॥  
  
र्व्_३,०५३।०१अ इन्द्रापर्वता बृहता रथेन वामीर् इष आ वहतं सुवीराः ।  
र्व्_३,०५३।०१च् वीतं हव्यान्य् अध्वरेषु देवा वर्धेथां गीर्भिर् इऌअया मदन्ता ॥  
र्व्_३,०५३।०२अ तिष्ठा सु कम् मघवन् मा परा गाः सोमस्य नु त्वा सुषुतस्य यक्षि ।  
र्व्_३,०५३।०२च् पितुर् न पुत्रः सिचम् आ रभे त इन्द्र स्वादिष्ठया गिरा शचीवः ॥  
र्व्_३,०५३।०३अ शंसावाध्वर्यो प्रति मे गृणीहीन्द्राय वाहः कृणवाव जुष्टम् ।  
र्व्_३,०५३।०३च् एदम् बर्हिर् यजमानस्य सीदाथा च भूद् उक्थम् इन्द्राय शस्तम् ॥  
र्व्_३,०५३।०४अ जायेद् अस्तम् मघवन् सेद् उ योनिस् तद् इत् त्वा युक्ता हरयो वहन्तु ।  
र्व्_३,०५३।०४च् यदा कदा च सुनवाम सोमम् अग्निष् ट्वा दूतो धन्वात्य् अच्छ ॥  
र्व्_३,०५३।०५अ परा याहि मघवन्न् आ च याहीन्द्र भ्रातर् उभयत्रा ते अर्थम् ।  
र्व्_३,०५३।०५च् यत्रा रथस्य बृहतो निधानं विमोचनं वाजिनो रासभस्य ॥  
र्व्_३,०५३।०६अ अपाः सोमम् अस्तम् इन्द्र प्र याहि कल्याणीर् जाया सुरणं गृहे ते ।  
र्व्_३,०५३।०६च् यत्रा रथस्य बृहतो निधानं विमोचनं वाजिनो दक्षिणावत् ॥  
र्व्_३,०५३।०७अ इमे भोजा अङ्गिरसो विरूपा दिवस् पुत्रासो असुरस्य वीराः ।  
र्व्_३,०५३।०७च् विश्वामित्राय ददतो मघानि सहस्रसावे प्र तिरन्त आयुः ॥  
र्व्_३,०५३।०८अ रूपं-रूपम् मघवा बोभवीति मायाः कृण्वानस् तन्वम् परि स्वाम् ।  
र्व्_३,०५३।०८च् त्रिर् यद् दिवः परि मुहूर्तम् आगात् स्वैर् मन्त्रैर् अनृतुपा ऋतावा ॥  
र्व्_३,०५३।०९अ महां ऋषिर् देवजा देवजूतो ऽस्तभ्नात् सिन्धुम् अर्णवं नृचक्षाः ।  
र्व्_३,०५३।०९च् विश्वामित्रो यद् अवहत् सुदासम् अप्रियायत कुशिकेभिर् इन्द्रः ॥  
र्व्_३,०५३।१०अ हंसा इव कृणुथ श्लोकम् अद्रिभिर् मदन्तो गीर्भिर् अध्वरे सुते सचा ।  
र्व्_३,०५३।१०च् देवेभिर् विप्रा ऋषयो नृचक्षसो वि पिबध्वं कुशिकाः सोम्यम् मधु ॥  
र्व्_३,०५३।११अ उप प्रेत कुशिकाश् चेतयध्वम् अश्वं राये प्र मुञ्चता सुदासः ।  
र्व्_३,०५३।११च् राजा वृत्रं जङ्घनत् प्राग् अपाग् उदग् अथा यजाते वर आ पृथिव्याः ॥  
र्व्_३,०५३।१२अ य इमे रोदसी उभे अहम् इन्द्रम् अतुष्टवम् ।  
र्व्_३,०५३।१२च् विश्वामित्रस्य रक्षति ब्रह्मेदम् भारतं जनम् ॥  
र्व्_३,०५३।१३अ विश्वामित्रा अरासत ब्रह्मेन्द्राय वज्रिणे ।  
र्व्_३,०५३।१३च् करद् इन् नः सुराधसः ॥  
र्व्_३,०५३।१४अ किं ते कृण्वन्ति कीकटेषु गावो नाशिरं दुह्रे न तपन्ति घर्मम् ।  
र्व्_३,०५३।१४च् आ नो भर प्रमगन्दस्य वेदो नैचाशाखम् मघवन् रन्धया नः ॥  
र्व्_३,०५३।१५अ ससर्परीर् अमतिम् बाधमाना बृहन् मिमाय जमदग्निदत्ता ।  
र्व्_३,०५३।१५च् आ सूर्यस्य दुहिता ततान श्रवो देवेष्व् अमृतम् अजुर्यम् ॥  
र्व्_३,०५३।१६अ ससर्परीर् अभरत् तूयम् एभ्यो ऽधि श्रवः पाञ्चजन्यासु कृष्टिषु ।  
र्व्_३,०५३।१६च् सा पक्ष्या नव्यम् आयुर् दधाना याम् मे पलस्तिजमदग्नयो ददुः ॥  
र्व्_३,०५३।१७अ स्थिरौ गावौ भवतां वीऌउर् अक्षो मेषा वि वर्हि मा युगं वि शारि ।  
र्व्_३,०५३।१७च् इन्द्रः पातल्ये ददतां शरीतोर् अरिष्टनेमे अभि नः सचस्व ॥  
र्व्_३,०५३।१८अ बलं धेहि तनूषु नो बलम् इन्द्रानऌउत्सु नः ।  
र्व्_३,०५३।१८च् बलं तोकाय तनयाय जीवसे त्वं हि बलदा असि ॥  
र्व्_३,०५३।१९अ अभि व्ययस्व खदिरस्य सारम् ओजो धेहि स्पन्दने शिंशपायाम् ।  
र्व्_३,०५३।१९च् अक्ष वीऌओ वीऌइत वीऌअयस्व मा यामाद् अस्माद् अव जीहिपो नः ॥  
र्व्_३,०५३।२०अ अयम् अस्मान् वनस्पतिर् मा च हा मा च रीरिषत् ।  
र्व्_३,०५३।२०च् स्वस्त्य् आ गृहेभ्य आवसा आ विमोचनात् ॥  
र्व्_३,०५३।२१अ इन्द्रोतिभिर् बहुलाभिर् नो अद्य याच्छ्रेष्ठाभिर् मघवञ् छूर जिन्व ।  
र्व्_३,०५३।२१च् यो नो द्वेष्ट्य् अधरः सस् पदीष्ट यम् उ द्विष्मस् तम् उ प्राणो जहातु ॥  
र्व्_३,०५३।२२अ परशुं चिद् वि तपति शिम्बलं चिद् वि वृश्चति ।  
र्व्_३,०५३।२२च् उखा चिद् इन्द्र येषन्ती प्रयस्ता फेनम् अस्यति ॥  
र्व्_३,०५३।२३अ न सायकस्य चिकिते जनासो लोधं नयन्ति पशु मन्यमानाः ।  
र्व्_३,०५३।२३च् नावाजिनं वाजिना हासयन्ति न गर्दभम् पुरो अश्वान् नयन्ति ॥  
र्व्_३,०५३।२४अ इम इन्द्र भरतस्य पुत्रा अपपित्वं चिकितुर् न प्रपित्वम् ।  
र्व्_३,०५३।२४च् हिन्वन्त्य् अश्वम् अरणं न नित्यं ज्यावाजम् परि णयन्त्य् आजौ ॥  
  
र्व्_३,०५४।०१अ इमम् महे विदथ्याय शूषं शश्वत् कृत्व ईड्याय प्र जभ्रुः ।  
र्व्_३,०५४।०१च् शृणोतु नो दम्येभिर् अनीकैः शृणोत्व् अग्निर् दिव्यैर् अजस्रः ॥  
र्व्_३,०५४।०२अ महि महे दिवे अर्चा पृथिव्यै कामो म इच्छञ् चरति प्रजानन् ।  
र्व्_३,०५४।०२च् ययोर् ह स्तोमे विदथेषु देवाः सपर्यवो मादयन्ते सचायोः ॥  
र्व्_३,०५४।०३अ युवोर् ऋतं रोदसी सत्यम् अस्तु महे षु णः सुविताय प्र भूतम् ।  
र्व्_३,०५४।०३च् इदं दिवे नमो अग्ने पृथिव्यै सपर्यामि प्रयसा यामि रत्नम् ॥  
र्व्_३,०५४।०४अ उतो हि वाम् पूर्व्या आविविद्र ऋतावरी रोदसी सत्यवाचः ।  
र्व्_३,०५४।०४च् नरश् चिद् वां समिथे शूरसातौ ववन्दिरे पृथिवि वेविदानाः ॥  
र्व्_३,०५४।०५अ को अद्धा वेद क इह प्र वोचद् देवां अच्छा पथ्या का सम् एति ।  
र्व्_३,०५४।०५च् ददृश्र एषाम् अवमा सदांसि परेषु या गुह्येषु व्रतेषु ॥  
र्व्_३,०५४।०६अ कविर् नृचक्षा अभि षीम् अचष्ट ऋतस्य योना विघृते मदन्ती ।  
र्व्_३,०५४।०६च् नाना चक्राते सदनं यथा वेः समानेन क्रतुना संविदाने ॥  
र्व्_३,०५४।०७अ समान्या वियुते दूरेअन्ते ध्रुवे पदे तस्थतुर् जागरूके ।  
र्व्_३,०५४।०७च् उत स्वसारा युवती भवन्ती आद् उ ब्रुवाते मिथुनानि नाम ॥  
र्व्_३,०५४।०८अ विश्वेद् एते जनिमा सं विविक्तो महो देवान् बिभ्रती न व्यथेते ।  
र्व्_३,०५४।०८च् एजद् ध्रुवम् पत्यते विश्वम् एकं चरत् पतत्रि विषुणं वि जातम् ॥  
र्व्_३,०५४।०९अ सना पुराणम् अध्य् एम्य् आरान् महः पितुर् जनितुर् जामि तन् नः ।  
र्व्_३,०५४।०९च् देवासो यत्र पनितार एवैर् उरौ पथि व्युते तस्थुर् अन्तः ॥  
र्व्_३,०५४।१०अ इमं स्तोमं रोदसी प्र ब्रवीम्य् ऋदूदराः शृणवन्न् अग्निजिह्वाः ।  
र्व्_३,०५४।१०च् मित्रः सम्राजो वरुणो युवान आदित्यासः कवयः पप्रथानाः ॥  
र्व्_३,०५४।११अ हिरण्यपाणिः सविता सुजिह्वस् त्रिर् आ दिवो विदथे पत्यमानः ।  
र्व्_३,०५४।११च् देवेषु च सवितः श्लोकम् अश्रेर् आद् अस्मभ्यम् आ सुव सर्वतातिम् ॥  
र्व्_३,०५४।१२अ सुकृत् सुपाणिः स्ववां ऋतावा देवस् त्वष्टावसे तानि नो धात् ।  
र्व्_३,०५४।१२च् पूषण्वन्त ऋभवो मादयध्वम् ऊर्ध्वग्रावाणो अध्वरम् अतष्ट ॥  
र्व्_३,०५४।१३अ विद्युद्रथा मरुत ऋष्टिमन्तो दिवो मर्या ऋतजाता अयासः ।  
र्व्_३,०५४।१३च् सरस्वती शृणवन् यज्ञियासो धाता रयिं सहवीरं तुरासः ॥  
र्व्_३,०५४।१४अ विष्णुं स्तोमासः पुरुदस्मम् अर्का भगस्येव कारिणो यामनि ग्मन् ।  
र्व्_३,०५४।१४च् उरुक्रमः ककुहो यस्य पूर्वीर् न मर्धन्ति युवतयो जनित्रीः ॥  
र्व्_३,०५४।१५अ इन्द्रो विश्वैर् वीर्यैः पत्यमान उभे आ पप्रौ रोदसी महित्वा ।  
र्व्_३,०५४।१५च् पुरन्दरो वृत्रहा धृष्णुषेणः सङ्गृभ्या न आ भरा भूरि पश्वः ॥  
र्व्_३,०५४।१६अ नासत्या मे पितरा बन्धुपृच्छा सजात्यम् अश्विनोश् चारु नाम ।  
र्व्_३,०५४।१६च् युवं हि स्थो रयिदौ नो रयीणां दात्रं रक्षेथे अकवैर् अदब्धा ॥  
र्व्_३,०५४।१७अ महत् तद् वः कवयश् चारु नाम यद् ध देवा भवथ विश्व इन्द्रे ।  
र्व्_३,०५४।१७च् सख ऋभुभिः पुरुहूत प्रियेभिर् इमां धियं सातये तक्षता नः ॥  
र्व्_३,०५४।१८अ अर्यमा णो अदितिर् यज्ञियासो ऽदब्धानि वरुणस्य व्रतानि ।  
र्व्_३,०५४।१८च् युयोत नो अनपत्यानि गन्तोः प्रजावान् नः पशुमां अस्तु गातुः ॥  
र्व्_३,०५४।१९अ देवानां दूतः पुरुध प्रसूतो ऽनागान् नो वोचतु सर्वताता ।  
र्व्_३,०५४।१९च् शृणोतु नः पृथिवी द्यौर् उतापः सूर्यो नक्षत्रैर् उर्व् अन्तरिक्षम् ॥  
र्व्_३,०५४।२०अ शृण्वन्तु नो वृषणः पर्वतासो ध्रुवक्षेमास इऌअया मदन्तः ।  
र्व्_३,०५४।२०च् आदित्यैर् नो अदितिः शृणोतु यच्छन्तु नो मरुतः शर्म भद्रम् ॥  
र्व्_३,०५४।२१अ सदा सुगः पितुमां अस्तु पन्था मध्वा देवा ओषधीः सम् पिपृक्त ।  
र्व्_३,०५४।२१च् भगो मे अग्ने सख्ये न मृध्या उद् रायो अश्यां सदनम् पुरुक्षोः ॥  
र्व्_३,०५४।२२अ स्वदस्व हव्या सम् इषो दिदीह्य् अस्मद्र्यक् सम् मिमीहि श्रवांसि ।  
र्व्_३,०५४।२२च् विश्वां अग्ने पृत्सु ताञ् जेषि शत्रून् अहा विश्वा सुमना दीदिही नः ॥  
  
र्व्_३,०५५।०१अ उषसः पूर्वा अध यद् व्यूषुर् महद् वि जज्ञे अक्षरम् पदे गोः ।  
र्व्_३,०५५।०१च् व्रता देवानाम् उप नु प्रभूषन् महद् देवानाम् असुरत्वम् एकम् ॥  
र्व्_३,०५५।०२अ मो षू णो अत्र जुहुरन्त देवा मा पूर्वे अग्ने पितरः पदज्ञाः ।  
र्व्_३,०५५।०२च् पुराण्योः सद्मनोः केतुर् अन्तर् महद् देवानाम् असुरत्वम् एकम् ॥  
र्व्_३,०५५।०३अ वि मे पुरुत्रा पतयन्ति कामाः शम्य् अच्छा दीद्ये पूर्व्याणि ।  
र्व्_३,०५५।०३च् समिद्धे अग्नाव् ऋतम् इद् वदेम महद् देवानाम् असुरत्वम् एकम् ॥  
र्व्_३,०५५।०४अ समानो राजा विभृतः पुरुत्रा शये शयासु प्रयुतो वनानु ।  
र्व्_३,०५५।०४च् अन्या वत्सम् भरति क्षेति माता महद् देवानाम् असुरत्वम् एकम् ॥  
र्व्_३,०५५।०५अ आक्षित् पूर्वास्व् अपरा अनूरुत् सद्यो जातासु तरुणीष्व् अन्तः ।  
र्व्_३,०५५।०५च् अन्तर्वतीः सुवते अप्रवीता महद् देवानाम् असुरत्वम् एकम् ॥  
र्व्_३,०५५।०६अ शयुः परस्ताद् अध नु द्विमाताबन्धनश् चरति वत्स एकः ।  
र्व्_३,०५५।०६च् मित्रस्य ता वरुणस्य व्रतानि महद् देवानाम् असुरत्वम् एकम् ॥  
र्व्_३,०५५।०७अ द्विमाता होता विदथेषु सम्राऌ अन्व् अग्रं चरति क्षेति बुध्नः ।  
र्व्_३,०५५।०७च् प्र रण्यानि रण्यवाचो भरन्ते महद् देवानाम् असुरत्वम् एकम् ॥  
र्व्_३,०५५।०८अ शूरस्येव युध्यतो अन्तमस्य प्रतीचीनं ददृशे विश्वम् आयत् ।  
र्व्_३,०५५।०८च् अन्तर् मतिश् चरति निष्षिधं गोर् महद् देवानाम् असुरत्वम् एकम् ॥  
र्व्_३,०५५।०९अ नि वेवेति पलितो दूत आस्व् अन्तर् महांश् चरति रोचनेन ।  
र्व्_३,०५५।०९च् वपूंषि बिभ्रद् अभि नो वि चष्टे महद् देवानाम् असुरत्वम् एकम् ॥  
र्व्_३,०५५।१०अ विष्णुर् गोपाः परमम् पाति पाथः प्रिया धामान्य् अमृता दधानः ।  
र्व्_३,०५५।१०च् अग्निष् टा विश्वा भुवनानि वेद महद् देवानाम् असुरत्वम् एकम् ॥  
र्व्_३,०५५।११अ नाना चक्राते यम्या वपूंषि तयोर् अन्यद् रोचते कृष्णम् अन्यत् ।  
र्व्_३,०५५।११च् श्यावी च यद् अरुषी च स्वसारौ महद् देवानाम् असुरत्वम् एकम् ॥  
र्व्_३,०५५।१२अ माता च यत्र दुहिता च धेनू सबर्दुघे धापयेते समीची ।  
र्व्_३,०५५।१२च् ऋतस्य ते सदसीऌए अन्तर् महद् देवानाम् असुरत्वम् एकम् ॥  
र्व्_३,०५५।१३अ अन्यस्या वत्सं रिहती मिमाय कया भुवा नि दधे धेनुर् ऊधः ।  
र्व्_३,०५५।१३च् ऋतस्य सा पयसापिन्वतेऌआ महद् देवानाम् असुरत्वम् एकम् ॥  
र्व्_३,०५५।१४अ पद्या वस्ते पुरुरूपा वपूंष्य् ऊर्ध्वा तस्थौ त्र्यविं रेरिहाणा ।  
र्व्_३,०५५।१४च् ऋतस्य सद्म वि चरामि विद्वान् महद् देवानाम् असुरत्वम् एकम् ॥  
र्व्_३,०५५।१५अ पदे इव निहिते दस्मे अन्तस् तयोर् अन्यद् गुह्यम् आविर् अन्यत् ।  
र्व्_३,०५५।१५च् सध्रीचीना पथ्या सा विषूची महद् देवानाम् असुरत्वम् एकम् ॥  
र्व्_३,०५५।१६अ आ धेनवो धुनयन्ताम् अशिश्वीः सबर्दुघाः शशया अप्रदुग्धाः ।  
र्व्_३,०५५।१६च् नव्या-नव्या युवतयो भवन्तीर् महद् देवानाम् असुरत्वम् एकम् ॥  
र्व्_३,०५५।१७अ यद् अन्यासु वृषभो रोरवीति सो अन्यस्मिन् यूथे नि दधाति रेतः ।  
र्व्_३,०५५।१७च् स हि क्षपावान् स भगः स राजा महद् देवानाम् असुरत्वम् एकम् ॥  
र्व्_३,०५५।१८अ वीरस्य नु स्वश्व्यं जनासः प्र नु वोचाम विदुर् अस्य देवाः ।  
र्व्_३,०५५।१८च् षोऌहा युक्ताः पञ्च-पञ्चा वहन्ति महद् देवानाम् असुरत्वम् एकम् ॥  
र्व्_३,०५५।१९अ देवस् त्वष्टा सविता विश्वरूपः पुपोष प्रजाः पुरुधा जजान ।  
र्व्_३,०५५।१९च् इमा च विश्वा भुवनान्य् अस्य महद् देवानाम् असुरत्वम् एकम् ॥  
र्व्_३,०५५।२०अ मही सम् ऐरच् चम्वा समीची उभे ते अस्य वसुना न्यृष्टे ।  
र्व्_३,०५५।२०च् शृण्वे वीरो विन्दमानो वसूनि महद् देवानाम् असुरत्वम् एकम् ॥  
र्व्_३,०५५।२१अ इमां च नः पृथिवीं विश्वधाया उप क्षेति हितमित्रो न राजा ।  
र्व्_३,०५५।२१च् पुरःसदः शर्मसदो न वीरा महद् देवानाम् असुरत्वम् एकम् ॥  
र्व्_३,०५५।२२अ निष्षिध्वरीस् त ओषधीर् उतापो रयिं त इन्द्र पृथिवी बिभर्ति ।  
र्व्_३,०५५।२२च् सखायस् ते वामभाजः स्याम महद् देवानाम् असुरत्वम् एकम् ॥  
  
र्व्_३,०५६।०१अ न ता मिनन्ति मायिनो न धीरा व्रता देवानाम् प्रथमा ध्रुवाणि ।  
र्व्_३,०५६।०१च् न रोदसी अद्रुहा वेद्याभिर् न पर्वता निनमे तस्थिवांसः ॥  
र्व्_३,०५६।०२अ षड् भारां एको अचरन् बिभर्त्य् ऋतं वर्षिष्ठम् उप गाव आगुः ।  
र्व्_३,०५६।०२च् तिस्रो महीर् उपरास् तस्थुर् अत्या गुहा द्वे निहिते दर्श्य् एका ॥  
र्व्_३,०५६।०३अ त्रिपाजस्यो वृषभो विश्वरूप उत त्र्युधा पुरुध प्रजावान् ।  
र्व्_३,०५६।०३च् त्र्यनीकः पत्यते माहिनावान् स रेतोधा वृषभः शश्वतीनाम् ॥  
र्व्_३,०५६।०४अ अभीक आसाम् पदवीर् अबोध्य् आदित्यानाम् अह्वे चारु नाम ।  
र्व्_३,०५६।०४च् आपश् चिद् अस्मा अरमन्त देवीः पृथग् व्रजन्तीः परि षीम् अवृञ्जन् ॥  
र्व्_३,०५६।०५अ त्री षधस्था सिन्धवस् त्रिः कवीनाम् उत त्रिमाता विदथेषु सम्राट् ।  
र्व्_३,०५६।०५च् ऋतावरीर् योषणास् तिस्रो अप्यास् त्रिर् आ दिवो विदथे पत्यमानाः ॥  
र्व्_३,०५६।०६अ त्रिर् आ दिवः सवितर् वार्याणि दिवे-दिव आ सुव त्रिर् नो अह्नः ।  
र्व्_३,०५६।०६च् त्रिधातु राय आ सुवा वसूनि भग त्रातर् धिषणे सातये धाः ॥  
र्व्_३,०५६।०७अ त्रिर् आ दिवः सविता सोषवीति राजाना मित्रावरुणा सुपाणी ।  
र्व्_३,०५६।०७च् आपश् चिद् अस्य रोदसी चिद् उर्वी रत्नम् भिक्षन्त सवितुः सवाय ॥  
र्व्_३,०५६।०८अ त्रिर् उत्तमा दूणशा रोचनानि त्रयो राजन्त्य् असुरस्य वीराः ।  
र्व्_३,०५६।०८च् ऋतावान इषिरा दूऌअभासस् त्रिर् आ दिवो विदथे सन्तु देवाः ॥  
  
र्व्_३,०५७।०१अ प्र मे विविक्वां अविदन् मनीषां धेनुं चरन्तीम् प्रयुताम् अगोपाम् ।  
र्व्_३,०५७।०१च् सद्यश् चिद् या दुदुहे भूरि धासेर् इन्द्रस् तद् अग्निः पनितारो अस्याः ॥  
र्व्_३,०५७।०२अ इन्द्रः सु पूषा वृषणा सुहस्ता दिवो न प्रीताः शशयं दुदुह्रे ।  
र्व्_३,०५७।०२च् विश्वे यद् अस्यां रणयन्त देवाः प्र वो ऽत्र वसवः सुम्नम् अश्याम् ॥  
र्व्_३,०५७।०३अ या जामयो वृष्ण इच्छन्ति शक्तिं नमस्यन्तीर् जानते गर्भम् अस्मिन् ।  
र्व्_३,०५७।०३च् अच्छा पुत्रं धेनवो वावशाना महश् चरन्ति बिभ्रतं वपूंषि ॥  
र्व्_३,०५७।०४अ अच्छा विवक्मि रोदसी सुमेके ग्राव्णो युजानो अध्वरे मनीषा ।  
र्व्_३,०५७।०४च् इमा उ ते मनवे भूरिवारा ऊर्ध्वा भवन्ति दर्शता यजत्राः ॥  
र्व्_३,०५७।०५अ या ते जिह्वा मधुमती सुमेधा अग्ने देवेषूच्यत उरूची ।  
र्व्_३,०५७।०५च् तयेह विश्वां अवसे यजत्रान् आ सादय पायया चा मधूनि ॥  
र्व्_३,०५७।०६अ या ते अग्ने पर्वतस्येव धारासश्चन्ती पीपयद् देव चित्रा ।  
र्व्_३,०५७।०६च् ताम् अस्मभ्यम् प्रमतिं जातवेदो वसो रास्व सुमतिं विश्वजन्याम् ॥  
  
र्व्_३,०५८।०१अ धेनुः प्रत्नस्य काम्यं दुहानान्तः पुत्रश् चरति दक्षिणायाः ।  
र्व्_३,०५८।०१च् आ द्योतनिं वहति शुभ्रयामोषस स्तोमो अश्विनाव् अजीगः ॥  
र्व्_३,०५८।०२अ सुयुग् वहन्ति प्रति वाम् ऋतेनोर्ध्वा भवन्ति पितरेव मेधाः ।  
र्व्_३,०५८।०२च् जरेथाम् अस्मद् वि पणेर् मनीषां युवोर् अवश् चकृमा यातम् अर्वाक् ॥  
र्व्_३,०५८।०३अ सुयुग्भिर् अश्वैः सुवृता रथेन दस्राव् इमं शृणुतं श्लोकम् अद्रेः ।  
र्व्_३,०५८।०३च् किम् अङ्ग वाम् प्रत्य् अवर्तिं गमिष्ठाहुर् विप्रासो अश्विना पुराजाः ॥  
र्व्_३,०५८।०४अ आ मन्येथाम् आ गतं कच् चिद् एवैर् विश्वे जनासो अश्विना हवन्ते ।  
र्व्_३,०५८।०४च् इमा हि वां गोऋजीका मधूनि प्र मित्रासो न ददुर् उस्रो अग्रे ॥  
र्व्_३,०५८।०५अ तिरः पुरू चिद् अश्विना रजांस्य् आङ्गूषो वाम् मघवाना जनेषु ।  
र्व्_३,०५८।०५च् एह यातम् पथिभिर् देवयानैर् दस्राव् इमे वां निधयो मधूनाम् ॥  
र्व्_३,०५८।०६अ पुराणम् ओकः सख्यं शिवं वां युवोर् नरा द्रविणं जह्नाव्याम् ।  
र्व्_३,०५८।०६च् पुनः कृण्वानाः सख्या शिवानि मध्वा मदेम सह नू समानाः ॥  
र्व्_३,०५८।०७अ अश्विना वायुना युवं सुदक्षा नियुद्भिष् च सजोषसा युवाना ।  
र्व्_३,०५८।०७च् नासत्या तिरोअह्न्यं जुषाणा सोमम् पिबतम् अस्रिधा सुदानू ॥  
र्व्_३,०५८।०८अ अश्विना परि वाम् इषः पुरूचीर् ईयुर् गीर्भिर् यतमाना अमृध्राः ।  
र्व्_३,०५८।०८च् रथो ह वाम् ऋतजा अद्रिजूतः परि द्यावापृथिवी याति सद्यः ॥  
र्व्_३,०५८।०९अ अश्विना मधुषुत्तमो युवाकुः सोमस् तम् पातम् आ गतं दुरोणे ।  
र्व्_३,०५८।०९च् रथो ह वाम् भूरि वर्पः करिक्रत् सुतावतो निष्कृतम् आगमिष्ठः ॥  
  
र्व्_३,०५९।०१अ मित्रो जनान् यातयति ब्रुवाणो मित्रो दाधार पृथिवीम् उत द्याम् ।  
र्व्_३,०५९।०१च् मित्रः कृष्टीर् अनिमिषाभि चष्टे मित्राय हव्यं घृतवज् जुहोत ॥  
र्व्_३,०५९।०२अ प्र स मित्र मर्तो अस्तु प्रयस्वान् यस् त आदित्य शिक्षति व्रतेन ।  
र्व्_३,०५९।०२च् न हन्यते न जीयते त्वोतो नैनम् अंहो अश्नोत्य् अन्तितो न दूरात् ॥  
र्व्_३,०५९।०३अ अनमीवास इऌअया मदन्तो मितज्ञवो वरिमन्न् आ पृथिव्याः ।  
र्व्_३,०५९।०३च् आदित्यस्य व्रतम् उपक्षियन्तो वयम् मित्रस्य सुमतौ स्याम ॥  
र्व्_३,०५९।०४अ अयम् मित्रो नमस्यः सुशेवो राजा सुक्षत्रो अजनिष्ट वेधाः ।  
र्व्_३,०५९।०४च् तस्य वयं सुमतौ यज्ञियस्यापि भद्रे सौमनसे स्याम ॥  
र्व्_३,०५९।०५अ महां आदित्यो नमसोपसद्यो यातयज्जनो गृणते सुशेवः ।  
र्व्_३,०५९।०५च् तस्मा एतत् पन्यतमाय जुष्टम् अग्नौ मित्राय हविर् आ जुहोत ॥  
र्व्_३,०५९।०६अ मित्रस्य चर्षणीधृतो ऽवो देवस्य सानसि ।  
र्व्_३,०५९।०६च् द्युम्नं चित्रश्रवस्तमम् ॥  
र्व्_३,०५९।०७अ अभि यो महिना दिवम् मित्रो बभूव सप्रथाः ।  
र्व्_३,०५९।०७च् अभि श्रवोभिः पृथिवीम् ॥  
र्व्_३,०५९।०८अ मित्राय पञ्च येमिरे जना अभिष्टिशवसे ।  
र्व्_३,०५९।०८च् स देवान् विश्वान् बिभर्ति ॥  
र्व्_३,०५९।०९अ मित्रो देवेष्व् आयुषु जनाय वृक्तबर्हिषे ।  
र्व्_३,०५९।०९च् इष इष्टव्रता अकः ॥  
  
र्व्_३,०६०।०१अ इहेह वो मनसा बन्धुता नर उशिजो जग्मुर् अभि तानि वेदसा ।  
र्व्_३,०६०।०१च् याभिर् मायाभिः प्रतिजूतिवर्पसः सौधन्वना यज्ञियम् भागम् आनश ॥  
र्व्_३,०६०।०२अ याभिः शचीभिश् चमसां अपिंशत यया धिया गाम् अरिणीत चर्मणः ।  
र्व्_३,०६०।०२च् येन हरी मनसा निरतक्षत तेन देवत्वम् ऋभवः सम् आनश ॥  
र्व्_३,०६०।०३अ इन्द्रस्य सख्यम् ऋभवः सम् आनशुर् मनोर् नपातो अपसो दधन्विरे ।  
र्व्_३,०६०।०३च् सौधन्वनासो अमृतत्वम् एरिरे विष्ट्वी शमीभिः सुकृतः सुकृत्यया ॥  
र्व्_३,०६०।०४अ इन्द्रेण याथ सरथं सुते सचां अथो वशानाम् भवथा सह श्रिया ।  
र्व्_३,०६०।०४च् न वः प्रतिमै सुकृतानि वाघतः सौधन्वना ऋभवो वीर्याणि च ॥  
र्व्_३,०६०।०५अ इन्द्र ऋभुभिर् वाजवद्भिः समुक्षितं सुतं सोमम् आ वृषस्वा गभस्त्योः ।  
र्व्_३,०६०।०५च् धियेषितो मघवन् दाशुषो गृहे सौधन्वनेभिः सह मत्स्वा नृभिः ॥  
र्व्_३,०६०।०६अ इन्द्र ऋभुमान् वाजवान् मत्स्वेह नो ऽस्मिन् सवने शच्या पुरुष्टुत ।  
र्व्_३,०६०।०६च् इमानि तुभ्यं स्वसराणि येमिरे व्रता देवानाम् मनुषश् च धर्मभिः ॥  
र्व्_३,०६०।०७अ इन्द्र ऋभुभिर् वाजिभिर् वाजयन्न् इह स्तोमं जरितुर् उप याहि यज्ञियम् ।  
र्व्_३,०६०।०७च् शतं केतेभिर् इषिरेभिर् आयवे सहस्रणीथो अध्वरस्य होमनि ॥  
  
र्व्_३,०६१।०१अ उषो वाजेन वाजिनि प्रचेता स्तोमं जुषस्व गृणतो मघोनि ।  
र्व्_३,०६१।०१च् पुराणी देवि युवतिः पुरन्धिर् अनु व्रतं चरसि विश्ववारे ॥  
र्व्_३,०६१।०२अ उषो देव्य् अमर्त्या वि भाहि चन्द्ररथा सूनृता ईरयन्ती ।  
र्व्_३,०६१।०२च् आ त्वा वहन्तु सुयमासो अश्वा हिरण्यवर्णाम् पृथुपाजसो ये ॥  
र्व्_३,०६१।०३अ उषः प्रतीची भुवनानि विश्वोर्ध्वा तिष्ठस्य् अमृतस्य केतुः ।  
र्व्_३,०६१।०३च् समानम् अर्थं चरणीयमाना चक्रम् इव नव्यस्य् आ ववृत्स्व ॥  
र्व्_३,०६१।०४अ अव स्यूमेव चिन्वती मघोन्य् उषा याति स्वसरस्य पत्नी ।  
र्व्_३,०६१।०४च् स्वर् जनन्ती सुभगा सुदंसा आन्ताद् दिवः पप्रथ आ पृथिव्याः ॥  
र्व्_३,०६१।०५अ अच्छा वो देवीम् उषसं विभातीम् प्र वो भरध्वं नमसा सुवृक्तिम् ।  
र्व्_३,०६१।०५च् ऊर्ध्वम् मधुधा दिवि पाजो अश्रेत् प्र रोचना रुरुचे रण्वसन्दृक् ॥  
र्व्_३,०६१।०६अ ऋतावरी दिवो अर्कैर् अबोध्य् आ रेवती रोदसी चित्रम् अस्थात् ।  
र्व्_३,०६१।०६च् आयतीम् अग्न उषसं विभातीं वामम् एषि द्रविणम् भिक्षमाणः ॥  
र्व्_३,०६१।०७अ ऋतस्य बुध्न उषसाम् इषण्यन् वृषा मही रोदसी आ विवेश ।  
र्व्_३,०६१।०७च् मही मित्रस्य वरुणस्य माया चन्द्रेव भानुं वि दधे पुरुत्रा ॥  
  
र्व्_३,०६२।०१अ इमा उ वाम् भृमयो मन्यमाना युवावते न तुज्या अभूवन् ।  
र्व्_३,०६२।०१च् क्व त्यद् इन्द्रावरुणा यशो वां येन स्मा सिनम् भरथः सखिभ्यः ॥  
र्व्_३,०६२।०२अ अयम् उ वाम् पुरुतमो रयीयञ् छश्वत्तमम् अवसे जोहवीति ।  
र्व्_३,०६२।०२च् सजोषाव् इन्द्रावरुणा मरुद्भिर् दिवा पृथिव्या शृणुतं हवम् मे ॥  
र्व्_३,०६२।०३अ अस्मे तद् इन्द्रावरुणा वसु ष्याद् अस्मे रयिर् मरुतः सर्ववीरः ।  
र्व्_३,०६२।०३च् अस्मान् वरूत्रीः शरणैर् अवन्त्व् अस्मान् होत्रा भारती दक्षिणाभिः ॥  
र्व्_३,०६२।०४अ बृहस्पते जुषस्व नो हव्यानि विश्वदेव्य ।  
र्व्_३,०६२।०४च् रास्व रत्नानि दाशुषे ॥  
र्व्_३,०६२।०५अ शुचिम् अर्कैर् बृहस्पतिम् अध्वरेषु नमस्यत ।  
र्व्_३,०६२।०५च् अनाम्य् ओज आ चके ॥  
र्व्_३,०६२।०६अ वृषभं चर्षणीनां विश्वरूपम् अदाभ्यम् ।  
र्व्_३,०६२।०६च् बृहस्पतिं वरेण्यम् ॥  
र्व्_३,०६२।०७अ इयं ते पूषन्न् आघृणे सुष्टुतिर् देव नव्यसी ।  
र्व्_३,०६२।०७च् अस्माभिस् तुभ्यं शस्यते ॥  
र्व्_३,०६२।०८अ तां जुषस्व गिरम् मम वाजयन्तीम् अवा धियम् ।  
र्व्_३,०६२।०८च् वधूयुर् इव योषणाम् ॥  
र्व्_३,०६२।०९अ यो विश्वाभि विपश्यति भुवना सं च पश्यति ।  
र्व्_३,०६२।०९च् स नः पूषाविता भुवत् ॥  
र्व्_३,०६२।१०अ तत् सवितुर् वरेण्यम् भर्गो देवस्य धीमहि ।  
र्व्_३,०६२।१०च् धियो यो नः प्रचोदयात् ॥  
र्व्_३,०६२।११अ देवस्य सवितुर् वयं वाजयन्तः पुरन्ध्या ।  
र्व्_३,०६२।११च् भगस्य रातिम् ईमहे ॥  
र्व्_३,०६२।१२अ देवं नरः सवितारं विप्रा यज्ञैः सुवृक्तिभिः ।  
र्व्_३,०६२।१२च् नमस्यन्ति धियेषिताः ॥  
र्व्_३,०६२।१३अ सोमो जिगाति गातुविद् देवानाम् एति निष्कृतम् ।  
र्व्_३,०६२।१३च् ऋतस्य योनिम् आसदम् ॥  
र्व्_३,०६२।१४अ सोमो अस्मभ्यं द्विपदे चतुष्पदे च पशवे ।  
र्व्_३,०६२।१४च् अनमीवा इषस् करत् ॥  
र्व्_३,०६२।१५अ अस्माकम् आयुर् वर्धयन्न् अभिमातीः सहमानः ।  
र्व्_३,०६२।१५च् सोमः सधस्थम् आसदत् ॥  
र्व्_३,०६२।१६अ आ नो मित्रावरुणा घृतैर् गव्यूतिम् उक्षतम् ।  
र्व्_३,०६२।१६च् मध्वा रजांसि सुक्रतू ॥  
र्व्_३,०६२।१७अ उरुशंसा नमोवृधा मह्ना दक्षस्य राजथः ।  
र्व्_३,०६२।१७च् द्राघिष्ठाभिः शुचिव्रता ॥  
र्व्_३,०६२।१८अ गृणाना जमदग्निना योनाव् ऋतस्य सीदतम् ।  
र्व्_३,०६२।१८च् पातं सोमम् ऋतावृधा ॥  

