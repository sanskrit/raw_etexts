---
title: Rgveda, Mandala 10

---
## Intro

Rgveda, Mandala 10   

Rgveda, Mandala 10  
Based on the edition by Th. Aufrecht: Die Hymnen des Rig Veda, 2nd ed., Bonn 1877,  
digitized by Barend A. Van Nooten and Gary B. Holland.  

Revised and converted by Detlef Eichler.  
(http://www.detlef108.de/Rigveda.htm)  

## पाठः

Ṛग्वेद १०  

र्व्_१०,००१।०१अ अग्रे बृहन्न् उषसाम् ऊर्ध्वो अस्थान् निर्जगन्वान् तमसो ज्योतिषागात् ।  
र्व्_१०,००१।०१च् अग्निर् भानुना रुशता स्वङ्ग आ जातो विश्वा सद्मान्य् अप्राः ॥  
र्व्_१०,००१।०२अ स जातो गर्भो असि रोदस्योर् अग्ने चारुर् विभृत ओषधीषु ।  
र्व्_१०,००१।०२च् चित्रः शिशुः परि तमांस्य् अक्तून् प्र मातृभ्यो अधि कनिक्रदद् गाः ॥  
र्व्_१०,००१।०३अ विष्णुर् इत्था परमम् अस्य विद्वाञ् जातो बृहन्न् अभि पाति तृतीयम् ।  
र्व्_१०,००१।०३च् आसा यद् अस्य पयो अक्रत स्वं सचेतसो अभ्य् अर्चन्त्य् अत्र ॥  
र्व्_१०,००१।०४अ अत उ त्वा पितुभृतो जनित्रीर् अन्नावृधम् प्रति चरन्त्य् अन्नैः ।  
र्व्_१०,००१।०४च् ता ईम् प्रत्य् एषि पुनर् अन्यरूपा असि त्वं विक्षु मानुषीषु होता ॥  
र्व्_१०,००१।०५अ होतारं चित्ररथम् अध्वरस्य यज्ञस्य-यज्ञस्य केतुं रुशन्तम् ।  
र्व्_१०,००१।०५च् प्रत्यर्धिं देवस्य-देवस्य मह्ना श्रिया त्व् अग्निम् अतिथिं जनानाम् ॥  
र्व्_१०,००१।०६अ स तु वस्त्राण्य् अध पेशनानि वसानो अग्निर् नाभा पृथिव्याः ।  
र्व्_१०,००१।०६च् अरुषो जातः पद इऌआयाः पुरोहितो राजन् यक्षीह देवान् ॥  
र्व्_१०,००१।०७अ आ हि द्यावापृथिवी अग्न उभे सदा पुत्रो न मातरा ततन्थ ।  
र्व्_१०,००१।०७च् प्र याह्य् अच्छोशतो यविष्ठाथा वह सहस्येह देवान् ॥  
  
र्व्_१०,००२।०१अ पिप्रीहि देवां उशतो यविष्ठ विद्वां ऋतूंर् ऋतुपते यजेह ।  
र्व्_१०,००२।०१च् ये दैव्या ऋत्विजस् तेभिर् अग्ने त्वं होतॄणाम् अस्य् आयजिष्ठः ॥  
र्व्_१०,००२।०२अ वेषि होत्रम् उत पोत्रं जनानाम् मन्धातासि द्रविणोदा ऋतावा ।  
र्व्_१०,००२।०२च् स्वाहा वयं कृणवामा हवींषि देवो देवान् यजत्व् अग्निर् अर्हन् ॥  
र्व्_१०,००२।०३अ आ देवानाम् अपि पन्थाम् अगन्म यच् छक्नवाम तद् अनु प्रवोऌहुम् ।  
र्व्_१०,००२।०३च् अग्निर् विद्वान् स यजात् सेद् उ होता सो अध्वरान् स ऋतून् कल्पयाति ॥  
र्व्_१०,००२।०४अ यद् वो वयम् प्रमिनाम व्रतानि विदुषां देवा अविदुष्टरासः ।  
र्व्_१०,००२।०४च् अग्निष् टद् विश्वम् आ पृणाति विद्वान् येभिर् देवां ऋतुभिः कल्पयाति ॥  
र्व्_१०,००२।०५अ यत् पाकत्रा मनसा दीनदक्षा न यज्ञस्य मन्वते मर्त्यासः ।  
र्व्_१०,००२।०५च् अग्निष् टद् धोता क्रतुविद् विजानन् यजिष्ठो देवां ऋतुशो यजाति ॥  
र्व्_१०,००२।०६अ विश्वेषां ह्य् अध्वराणाम् अनीकं चित्रं केतुं जनिता त्वा जजान ।  
र्व्_१०,००२।०६च् स आ यजस्व नृवतीर् अनु क्षा स्पार्हा इषः क्षुमतीर् विश्वजन्याः ॥  
र्व्_१०,००२।०७अ यं त्वा द्यावापृथिवी यं त्वापस् त्वष्टा यं त्वा सुजनिमा जजान ।  
र्व्_१०,००२।०७च् पन्थाम् अनु प्रविद्वान् पितृयाणं द्युमद् अग्ने समिधानो वि भाहि ॥  
  
र्व्_१०,००३।०१अ इनो राजन्न् अरतिः समिद्धो रौद्रो दक्षाय सुषुमां अदर्शि ।  
र्व्_१०,००३।०१च् चिकिद् वि भाति भासा बृहतासिक्नीम् एति रुशतीम् अपाजन् ॥  
र्व्_१०,००३।०२अ कृष्णां यद् एनीम् अभि वर्पसा भूज् जनयन् योषाम् बृहतः पितुर् जाम् ।  
र्व्_१०,००३।०२च् ऊर्ध्वम् भानुं सूर्यस्य स्तभायन् दिवो वसुभिर् अरतिर् वि भाति ॥  
र्व्_१०,००३।०३अ भद्रो भद्रया सचमान आगात् स्वसारं जारो अभ्य् एति पश्चात् ।  
र्व्_१०,००३।०३च् सुप्रकेतैर् द्युभिर् अग्निर् वितिष्ठन् रुशद्भिर् वर्णैर् अभि रामम् अस्थात् ॥  
र्व्_१०,००३।०४अ अस्य यामासो बृहतो न वग्नून् इन्धाना अग्नेः सख्युः शिवस्य ।  
र्व्_१०,००३।०४च् ईड्यस्य वृष्णो बृहतः स्वासो भामासो यामन्न् अक्तवश् चिकित्रे ॥  
र्व्_१०,००३।०५अ स्वना न यस्य भामासः पवन्ते रोचमानस्य बृहतः सुदिवः ।  
र्व्_१०,००३।०५च् ज्येष्ठेभिर् यस् तेजिष्ठैः क्रीऌउमद्भिर् वर्षिष्ठेभिर् भानुभिर् नक्षति द्याम् ॥  
र्व्_१०,००३।०६अ अस्य शुष्मासो ददृशानपवेर् जेहमानस्य स्वनयन् नियुद्भिः ।  
र्व्_१०,००३।०६च् प्रत्नेभिर् यो रुशद्भिर् देवतमो वि रेभद्भिर् अरतिर् भाति विभ्वा ॥  
र्व्_१०,००३।०७अ स आ वक्षि महि न आ च सत्सि दिवस्पृथिव्योर् अरतिर् युवत्योः ।  
र्व्_१०,००३।०७च् अग्निः सुतुकः सुतुकेभिर् अश्वै रभस्वद्भी रभस्वां एह गम्याः ॥  
  
र्व्_१०,००४।०१अ प्र ते यक्षि प्र त इयर्मि मन्म भुवो यथा वन्द्यो नो हवेषु ।  
र्व्_१०,००४।०१च् धन्वन्न् इव प्रपा असि त्वम् अग्न इयक्षवे पूरवे प्रत्न राजन् ॥  
र्व्_१०,००४।०२अ यं त्वा जनासो अभि सञ्चरन्ति गाव उष्णम् इव व्रजं यविष्ठ ।  
र्व्_१०,००४।०२च् दूतो देवानाम् असि मर्त्यानाम् अन्तर् महांश् चरसि रोचनेन ॥  
र्व्_१०,००४।०३अ शिशुं न त्वा जेन्यं वर्धयन्ती माता बिभर्ति सचनस्यमाना ।  
र्व्_१०,००४।०३च् धनोर् अधि प्रवता यासि हर्यञ् जिगीषसे पशुर् इवावसृष्टः ॥  
र्व्_१०,००४।०४अ मूरा अमूर न वयं चिकित्वो महित्वम् अग्ने त्वम् अङ्ग वित्से ।  
र्व्_१०,००४।०४च् शये वव्रिश् चरति जिह्वयादन् रेरिह्यते युवतिं विश्पतिः सन् ॥  
र्व्_१०,००४।०५अ कूचिज् जायते सनयासु नव्यो वने तस्थौ पलितो धूमकेतुः ।  
र्व्_१०,००४।०५च् अस्नातापो वृषभो न प्र वेति सचेतसो यम् प्रणयन्त मर्ताः ॥  
र्व्_१०,००४।०६अ तनूत्यजेव तस्करा वनर्गू रशनाभिर् दशभिर् अभ्य् अधीताम् ।  
र्व्_१०,००४।०६च् इयं ते अग्ने नव्यसी मनीषा युक्ष्वा रथं न शुचयद्भिर् अङ्गैः ॥  
र्व्_१०,००४।०७अ ब्रह्म च ते जातवेदो नमश् चेयं च गीः सदम् इद् वर्धनी भूत् ।  
र्व्_१०,००४।०७च् रक्षा णो अग्ने तनयानि तोका रक्षोत नस् तन्वो अप्रयुच्छन् ॥  
  
र्व्_१०,००५।०१अ एकः समुद्रो धरुणो रयीणाम् अस्मद् धृदो भूरिजन्मा वि चष्टे ।  
र्व्_१०,००५।०१च् सिषक्त्य् ऊधर् निण्योर् उपस्थ उत्सस्य मध्ये निहितम् पदं वेः ॥  
र्व्_१०,००५।०२अ समानं नीऌअं वृषणो वसानाः सं जग्मिरे महिषा अर्वतीभिः ।  
र्व्_१०,००५।०२च् ऋतस्य पदं कवयो नि पान्ति गुहा नामानि दधिरे पराणि ॥  
र्व्_१०,००५।०३अ ऋतायिनी मायिनी सं दधाते मित्वा शिशुं जज्ञतुर् वर्धयन्ती ।  
र्व्_१०,००५।०३च् विश्वस्य नाभिं चरतो ध्रुवस्य कवेश् चित् तन्तुम् मनसा वियन्तः ॥  
र्व्_१०,००५।०४अ ऋतस्य हि वर्तनयः सुजातम् इषो वाजाय प्रदिवः सचन्ते ।  
र्व्_१०,००५।०४च् अधीवासं रोदसी वावसाने घृतैर् अन्नैर् वावृधाते मधूनाम् ॥  
र्व्_१०,००५।०५अ सप्त स्वसॄर् अरुषीर् वावशानो विद्वान् मध्व उज् जभारा दृशे कम् ।  
र्व्_१०,००५।०५च् अन्तर् येमे अन्तरिक्षे पुराजा इच्छन् वव्रिम् अविदत् पूषणस्य ॥  
र्व्_१०,००५।०६अ सप्त मर्यादाः कवयस् ततक्षुस् तासाम् एकाम् इद् अभ्य् अंहुरो गात् ।  
र्व्_१०,००५।०६च् आयोर् ह स्कम्भ उपमस्य नीऌए पथां विसर्गे धरुणेषु तस्थौ ॥  
र्व्_१०,००५।०७अ असच् च सच् च परमे व्योमन् दक्षस्य जन्मन्न् अदितेर् उपस्थे ।  
र्व्_१०,००५।०७च् अग्निर् ह नः प्रथमजा ऋतस्य पूर्व आयुनि वृषभश् च धेनुः ॥  
  
र्व्_१०,००६।०१अ अयं स यस्य शर्मन्न् अवोभिर् अग्नेर् एधते जरिताभिष्टौ ।  
र्व्_१०,००६।०१च् ज्येष्ठेभिर् यो भानुभिर् ऋषूणाम् पर्येति परिवीतो विभावा ॥  
र्व्_१०,००६।०२अ यो भानुभिर् विभावा विभात्य् अग्निर् देवेभिर् ऋतावाजस्रः ।  
र्व्_१०,००६।०२च् आ यो विवाय सख्या सखिभ्यो ऽपरिह्वृतो अत्यो न सप्तिः ॥  
र्व्_१०,००६।०३अ ईशे यो विश्वस्या देववीतेर् ईशे विश्वायुर् उषसो व्युष्टौ ।  
र्व्_१०,००६।०३च् आ यस्मिन् मना हवींष्य् अग्नाव् अरिष्टरथ स्कभ्नाति शूषैः ॥  
र्व्_१०,००६।०४अ शूषेभिर् वृधो जुषाणो अर्कैर् देवां अच्छा रघुपत्वा जिगाति ।  
र्व्_१०,००६।०४च् मन्द्रो होता स जुह्वा यजिष्ठः सम्मिश्लो अग्निर् आ जिघर्ति देवान् ॥  
र्व्_१०,००६।०५अ तम् उस्राम् इन्द्रं न रेजमानम् अग्निं गीर्भिर् नमोभिर् आ कृणुध्वम् ।  
र्व्_१०,००६।०५च् आ यं विप्रासो मतिभिर् गृणन्ति जातवेदसं जुह्वं सहानाम् ॥  
र्व्_१०,००६।०६अ सं यस्मिन् विश्वा वसूनि जग्मुर् वाजे नाश्वाः सप्तीवन्त एवैः ।  
र्व्_१०,००६।०६च् अस्मे ऊतीर् इन्द्रवाततमा अर्वाचीना अग्न आ कृणुष्व ॥  
र्व्_१०,००६।०७अ अधा ह्य् अग्ने मह्ना निषद्या सद्यो जज्ञानो हव्यो बभूथ ।  
र्व्_१०,००६।०७च् तं ते देवासो अनु केतम् आयन्न् अधावर्धन्त प्रथमास ऊमाः ॥  
  
र्व्_१०,००७।०१अ स्वस्ति नो दिवो अग्ने पृथिव्या विश्वायुर् धेहि यजथाय देव ।  
र्व्_१०,००७।०१च् सचेमहि तव दस्म प्रकेतैर् उरुष्या ण उरुभिर् देव शंसैः ॥  
र्व्_१०,००७।०२अ इमा अग्ने मतयस् तुभ्यं जाता गोभिर् अश्वैर् अभि गृणन्ति राधः ।  
र्व्_१०,००७।०२च् यदा ते मर्तो अनु भोगम् आनड् वसो दधानो मतिभिः सुजात ॥  
र्व्_१०,००७।०३अ अग्निम् मन्ये पितरम् अग्निम् आपिम् अग्निम् भ्रातरं सदम् इत् सखायम् ।  
र्व्_१०,००७।०३च् अग्नेर् अनीकम् बृहतः सपर्यं दिवि शुक्रं यजतं सूर्यस्य ॥  
र्व्_१०,००७।०४अ सिध्रा अग्ने धियो अस्मे सनुत्रीर् यं त्रायसे दम आ नित्यहोता ।  
र्व्_१०,००७।०४च् ऋतावा स रोहिदश्वः पुरुक्षुर् द्युभिर् अस्मा अहभिर् वामम् अस्तु ॥  
र्व्_१०,००७।०५अ द्युभिर् हितम् मित्रम् इव प्रयोगम् प्रत्नम् ऋत्विजम् अध्वरस्य जारम् ।  
र्व्_१०,००७।०५च् बाहुभ्याम् अग्निम् आयवो ऽजनन्त विक्षु होतारं न्य् असादयन्त ॥  
र्व्_१०,००७।०६अ स्वयं यजस्व दिवि देव देवान् किं ते पाकः कृणवद् अप्रचेताः ।  
र्व्_१०,००७।०६च् यथायज ऋतुभिर् देव देवान् एवा यजस्व तन्वं सुजात ॥  
र्व्_१०,००७।०७अ भवा नो अग्ने ऽवितोत गोपा भवा वयस्कृद् उत नो वयोधाः ।  
र्व्_१०,००७।०७च् रास्वा च नः सुमहो हव्यदातिं त्रास्वोत नस् तन्वो अप्रयुच्छन् ॥  
  
र्व्_१०,००८।०१अ प्र केतुना बृहता यात्य् अग्निर् आ रोदसी वृषभो रोरवीति ।  
र्व्_१०,००८।०१च् दिवश् चिद् अन्तां उपमां उद् आनऌ अपाम् उपस्थे महिषो ववर्ध ॥  
र्व्_१०,००८।०२अ मुमोद गर्भो वृषभः ककुद्मान् अस्रेमा वत्सः शिमीवां अरावीत् ।  
र्व्_१०,००८।०२च् स देवतात्य् उद्यतानि कृण्वन् स्वेषु क्षयेषु प्रथमो जिगाति ॥  
र्व्_१०,००८।०३अ आ यो मूर्धानम् पित्रोर् अरब्ध न्य् अध्वरे दधिरे सूरो अर्णः ।  
र्व्_१०,००८।०३च् अस्य पत्मन्न् अरुषीर् अश्वबुध्ना ऋतस्य योनौ तन्वो जुषन्त ॥  
र्व्_१०,००८।०४अ उष-उषो हि वसो अग्रम् एषि त्वं यमयोर् अभवो विभावा ।  
र्व्_१०,००८।०४च् ऋताय सप्त दधिषे पदानि जनयन् मित्रं तन्वे स्वायै ॥  
र्व्_१०,००८।०५अ भुवश् चक्षुर् मह ऋतस्य गोपा भुवो वरुणो यद् ऋताय वेषि ।  
र्व्_१०,००८।०५च् भुवो अपां नपाज् जातवेदो भुवो दूतो यस्य हव्यं जुजोषः ॥  
र्व्_१०,००८।०६अ भुवो यज्ञस्य रजसश् च नेता यत्रा नियुद्भिः सचसे शिवाभिः ।  
र्व्_१०,००८।०६च् दिवि मूर्धानं दधिषे स्वर्षां जिह्वाम् अग्ने चकृषे हव्यवाहम् ॥  
र्व्_१०,००८।०७अ अस्य त्रितः क्रतुना वव्रे अन्तर् इच्छन् धीतिम् पितुर् एवैः परस्य ।  
र्व्_१०,००८।०७च् सचस्यमानः पित्रोर् उपस्थे जामि ब्रुवाण आयुधानि वेति ॥  
र्व्_१०,००८।०८अ स पित्र्याण्य् आयुधानि विद्वान् इन्द्रेषित आप्त्यो अभ्य् अयुध्यत् ।  
र्व्_१०,००८।०८च् त्रिशीर्षाणं सप्तरश्मिं जघन्वान् त्वाष्ट्रस्य चिन् निः ससृजे त्रितो गाः ॥  
र्व्_१०,००८।०९अ भूरीद् इन्द्र उदिनक्षन्तम् ओजो ऽवाभिनत् सत्पतिर् मन्यमानम् ।  
र्व्_१०,००८।०९च् त्वाष्ट्रस्य चिद् विश्वरूपस्य गोनाम् आचक्राणस् त्रीणि शीर्षा परा वर्क् ॥  
  
र्व्_१०,००९।०१अ आपो हि ष्ठा मयोभुवस् ता न ऊर्जे दधातन ।  
र्व्_१०,००९।०१च् महे रणाय चक्षसे ॥  
र्व्_१०,००९।०२अ यो वः शिवतमो रसस् तस्य भाजयतेह नः ।  
र्व्_१०,००९।०२च् उशतीर् इव मातरः ॥  
र्व्_१०,००९।०३अ तस्मा अरं गमाम वो यस्य क्षयाय जिन्वथ ।  
र्व्_१०,००९।०३च् आपो जनयथा च नः ॥  
र्व्_१०,००९।०४अ शं नो देवीर् अभिष्टय आपो भवन्तु पीतये ।  
र्व्_१०,००९।०४च् शं योर् अभि स्रवन्तु नः ॥  
र्व्_१०,००९।०५अ ईशाना वार्याणां क्षयन्तीश् चर्षणीनाम् ।  
र्व्_१०,००९।०५च् अपो याचामि भेषजम् ॥  
र्व्_१०,००९।०६अ अप्सु मे सोमो अब्रवीद् अन्तर् विश्वानि भेषजा ।  
र्व्_१०,००९।०६च् अग्निं च विश्वशम्भुवम् ॥  
र्व्_१०,००९।०७अ आपः पृणीत भेषजं वरूथं तन्वे मम ।  
र्व्_१०,००९।०७च् ज्योक् च सूर्यं दृशे ॥  
र्व्_१०,००९।०८अ इदम् आपः प्र वहत यत् किं च दुरितम् मयि ।  
र्व्_१०,००९।०८च् यद् वाहम् अभिदुद्रोह यद् वा शेप उतानृतम् ॥  
र्व्_१०,००९।०९अ आपो अद्यान्व् अचारिषं रसेन सम् अगस्महि ।  
र्व्_१०,००९।०९च् पयस्वान् अग्न आ गहि तम् मा सं सृज वर्चसा ॥  
  
र्व्_१०,०१०।०१अ ओ चित् सखायं सख्या ववृत्यां तिरः पुरू चिद् अर्णवं जगन्वान् ।  
र्व्_१०,०१०।०१च् पितुर् नपातम् आ दधीत वेधा अधि क्षमि प्रतरं दीध्यानः ॥  
र्व्_१०,०१०।०२अ न ते सखा सख्यं वष्ट्य् एतत् सलक्ष्मा यद् विषुरूपा भवाति ।  
र्व्_१०,०१०।०२च् महस् पुत्रासो असुरस्य वीरा दिवो धर्तार उर्विया परि ख्यन् ॥  
र्व्_१०,०१०।०३अ उशन्ति घा ते अमृतास एतद् एकस्य चित् त्यजसम् मर्त्यस्य ।  
र्व्_१०,०१०।०३च् नि ते मनो मनसि धाय्य् अस्मे जन्युः पतिस् तन्वम् आ विविश्याः ॥  
र्व्_१०,०१०।०४अ न यत् पुरा चकृमा कद् ध नूनम् ऋता वदन्तो अनृतं रपेम ।  
र्व्_१०,०१०।०४च् गन्धर्वो अप्स्व् अप्या च योषा सा नो नाभिः परमं जामि तन् नौ ॥  
र्व्_१०,०१०।०५अ गर्भे नु नौ जनिता दम्पती कर् देवस् त्वष्टा सविता विश्वरूपः ।  
र्व्_१०,०१०।०५च् नकिर् अस्य प्र मिनन्ति व्रतानि वेद नाव् अस्य पृथिवी उत द्यौः ॥  
र्व्_१०,०१०।०६अ को अस्य वेद प्रथमस्याह्नः क ईं ददर्श क इह प्र वोचत् ।  
र्व्_१०,०१०।०६च् बृहन् मित्रस्य वरुणस्य धाम कद् उ ब्रव आहनो वीच्या नॄन् ॥  
र्व्_१०,०१०।०७अ यमस्य मा यम्यं काम आगन् समाने योनौ सहशेय्याय ।  
र्व्_१०,०१०।०७च् जायेव पत्ये तन्वं रिरिच्यां वि चिद् वृहेव रथ्येव चक्रा ॥  
र्व्_१०,०१०।०८अ न तिष्ठन्ति न नि मिषन्त्य् एते देवानां स्पश इह ये चरन्ति ।  
र्व्_१०,०१०।०८च् अन्येन मद् आहनो याहि तूयं तेन वि वृह रथ्येव चक्रा ॥  
र्व्_१०,०१०।०९अ रात्रीभिर् अस्मा अहभिर् दशस्येत् सूर्यस्य चक्षुर् मुहुर् उन् मिमीयात् ।  
र्व्_१०,०१०।०९च् दिवा पृथिव्या मिथुना सबन्धू यमीर् यमस्य बिभृयाद् अजामि ॥  
र्व्_१०,०१०।१०अ आ घा ता गच्छान् उत्तरा युगानि यत्र जामयः कृणवन्न् अजामि ।  
र्व्_१०,०१०।१०च् उप बर्बृहि वृषभाय बाहुम् अन्यम् इच्छस्व सुभगे पतिम् मत् ॥  
र्व्_१०,०१०।११अ किम् भ्रातासद् यद् अनाथम् भवाति किम् उ स्वसा यन् निरृतिर् निगच्छात् ।  
र्व्_१०,०१०।११च् काममूता बह्व् एतद् रपामि तन्वा मे तन्वं सम् पिपृग्धि ॥  
र्व्_१०,०१०।१२अ न वा उ ते तन्वा तन्वं सम् पपृच्याम् पापम् आहुर् यः स्वसारं निगच्छात् ।  
र्व्_१०,०१०।१२च् अन्येन मत् प्रमुदः कल्पयस्व न ते भ्राता सुभगे वष्ट्य् एतत् ॥  
र्व्_१०,०१०।१३अ बतो बतासि यम नैव ते मनो हृदयं चाविदाम ।  
र्व्_१०,०१०।१३च् अन्या किल त्वां कक्ष्येव युक्तम् परि ष्वजाते लिबुजेव वृक्षम् ॥  
र्व्_१०,०१०।१४अ अन्यम् ऊ षु त्वं यम्य् अन्य उ त्वाम् परि ष्वजाते लिबुजेव वृक्षम् ।  
र्व्_१०,०१०।१४च् तस्य वा त्वम् मन इच्छा स वा तवाधा कृणुष्व संविदं सुभद्राम् ॥  
  
र्व्_१०,०११।०१अ वृषा वृष्णे दुदुहे दोहसा दिवः पयांसि यह्वो अदितेर् अदाभ्यः ।  
र्व्_१०,०११।०१च् विश्वं स वेद वरुणो यथा धिया स यज्ञियो यजतु यज्ञियां ऋतून् ॥  
र्व्_१०,०११।०२अ रपद् गन्धर्वीर् अप्या च योषणा नदस्य नादे परि पातु मे मनः ।  
र्व्_१०,०११।०२च् इष्टस्य मध्ये अदितिर् नि धातु नो भ्राता नो ज्येष्ठः प्रथमो वि वोचति ॥  
र्व्_१०,०११।०३अ सो चिन् नु भद्रा क्षुमती यशस्वत्य् उषा उवास मनवे स्वर्वती ।  
र्व्_१०,०११।०३च् यद् ईम् उशन्तम् उशताम् अनु क्रतुम् अग्निं होतारं विदथाय जीजनन् ॥  
र्व्_१०,०११।०४अ अध त्यं द्रप्सं विभ्वं विचक्षणं विर् आभरद् इषितः श्येनो अध्वरे ।  
र्व्_१०,०११।०४च् यदी विशो वृणते दस्मम् आर्या अग्निं होतारम् अध धीर् अजायत ॥  
र्व्_१०,०११।०५अ सदासि रण्वो यवसेव पुष्यते होत्राभिर् अग्ने मनुषः स्वध्वरः ।  
र्व्_१०,०११।०५च् विप्रस्य वा यच् छशमान उक्थ्यं वाजं ससवां उपयासि भूरिभिः ॥  
र्व्_१०,०११।०६अ उद् ईरय पितरा जार आ भगम् इयक्षति हर्यतो हृत्त इष्यति ।  
र्व्_१०,०११।०६च् विवक्ति वह्निः स्वपस्यते मखस् तविष्यते असुरो वेपते मती ॥  
र्व्_१०,०११।०७अ यस् ते अग्ने सुमतिम् मर्तो अक्षत् सहसः सूनो अति स प्र शृण्वे ।  
र्व्_१०,०११।०७च् इषं दधानो वहमानो अश्वैर् आ स द्युमां अमवान् भूषति द्यून् ॥  
र्व्_१०,०११।०८अ यद् अग्न एषा समितिर् भवाति देवी देवेषु यजता यजत्र ।  
र्व्_१०,०११।०८च् रत्ना च यद् विभजासि स्वधावो भागं नो अत्र वसुमन्तं वीतात् ॥  
र्व्_१०,०११।०९अ श्रुधी नो अग्ने सदने सधस्थे युक्ष्वा रथम् अमृतस्य द्रवित्नुम् ।  
र्व्_१०,०११।०९च् आ नो वह रोदसी देवपुत्रे माकिर् देवानाम् अप भूर् इह स्याः ॥  
  
र्व्_१०,०१२।०१अ द्यावा ह क्षामा प्रथमे ऋतेनाभिश्रावे भवतः सत्यवाचा ।  
र्व्_१०,०१२।०१च् देवो यन् मर्तान् यजथाय कृण्वन् सीदद् धोता प्रत्यङ् स्वम् असुं यन् ॥  
र्व्_१०,०१२।०२अ देवो देवान् परिभूर् ऋतेन वहा नो हव्यम् प्रथमश् चिकित्वान् ।  
र्व्_१०,०१२।०२च् धूमकेतुः समिधा भाऋजीको मन्द्रो होता नित्यो वाचा यजीयान् ॥  
र्व्_१०,०१२।०३अ स्वावृग् देवस्यामृतं यदी गोर् अतो जातासो धारयन्त उर्वी ।  
र्व्_१०,०१२।०३च् विश्वे देवा अनु तत् ते यजुर् गुर् दुहे यद् एनी दिव्यं घृतं वाः ॥  
र्व्_१०,०१२।०४अ अर्चामि वां वर्धायापो घृतस्नू द्यावाभूमी शृणुतं रोदसी मे ।  
र्व्_१०,०१२।०४च् अहा यद् द्यावो ऽसुनीतिम् अयन् मध्वा नो अत्र पितरा शिशीताम् ॥  
र्व्_१०,०१२।०५अ किं स्विन् नो राजा जगृहे कद् अस्याति व्रतं चकृमा को वि वेद ।  
र्व्_१०,०१२।०५च् मित्रश् चिद् धि ष्मा जुहुराणो देवाञ् छ्लोको न याताम् अपि वाजो अस्ति ॥  
र्व्_१०,०१२।०६अ दुर्मन्त्व् अत्रामृतस्य नाम सलक्ष्मा यद् विषुरूपा भवाति ।  
र्व्_१०,०१२।०६च् यमस्य यो मनवते सुमन्त्व् अग्ने तम् ऋष्व पाह्य् अप्रयुच्छन् ॥  
र्व्_१०,०१२।०७अ यस्मिन् देवा विदथे मादयन्ते विवस्वतः सदने धारयन्ते ।  
र्व्_१०,०१२।०७च् सूर्ये ज्योतिर् अदधुर् मास्य् अक्तून् परि द्योतनिं चरतो अजस्रा ॥  
र्व्_१०,०१२।०८अ यस्मिन् देवा मन्मनि सञ्चरन्त्य् अपीच्ये न वयम् अस्य विद्म ।  
र्व्_१०,०१२।०८च् मित्रो नो अत्रादितिर् अनागान् सविता देवो वरुणाय वोचत् ॥  
र्व्_१०,०१२।०९अ श्रुधी नो अग्ने सदने सधस्थे युक्ष्वा रथम् अमृतस्य द्रवित्नुम् ।  
र्व्_१०,०१२।०९च् आ नो वह रोदसी देवपुत्रे माकिर् देवानाम् अप भूर् इह स्याः ॥  
  
र्व्_१०,०१३।०१अ युजे वाम् ब्रह्म पूर्व्यं नमोभिर् वि श्लोक एतु पथ्येव सूरेः ।  
र्व्_१०,०१३।०१च् शृण्वन्तु विश्वे अमृतस्य पुत्रा आ ये धामानि दिव्यानि तस्थुः ॥  
र्व्_१०,०१३।०२अ यमे इव यतमाने यद् ऐतम् प्र वाम् भरन् मानुषा देवयन्तः ।  
र्व्_१०,०१३।०२च् आ सीदतं स्वम् उ लोकं विदाने स्वासस्थे भवतम् इन्दवे नः ॥  
र्व्_१०,०१३।०३अ पञ्च पदानि रुपो अन्व् अरोहं चतुष्पदीम् अन्व् एमि व्रतेन ।  
र्व्_१०,०१३।०३च् अक्षरेण प्रति मिम एताम् ऋतस्य नाभाव् अधि सम् पुनामि ॥  
र्व्_१०,०१३।०४अ देवेभ्यः कम् अवृणीत मृत्युम् प्रजायै कम् अमृतं नावृणीत ।  
र्व्_१०,०१३।०४च् बृहस्पतिं यज्ञम् अकृण्वत ऋषिम् प्रियां यमस् तन्वम् प्रारिरेचीत् ॥  
र्व्_१०,०१३।०५अ सप्त क्षरन्ति शिशवे मरुत्वते पित्रे पुत्रासो अप्य् अवीवतन्न् ऋतम् ।  
र्व्_१०,०१३।०५च् उभे इद् अस्योभयस्य राजत उभे यतेते उभयस्य पुष्यतः ॥  
  
र्व्_१०,०१४।०१अ परेयिवांसम् प्रवतो महीर् अनु बहुभ्यः पन्थाम् अनुपस्पशानम् ।  
र्व्_१०,०१४।०१च् वैवस्वतं सङ्गमनं जनानां यमं राजानं हविषा दुवस्य ॥  
र्व्_१०,०१४।०२अ यमो नो गातुम् प्रथमो विवेद नैषा गव्यूतिर् अपभर्तवा उ ।  
र्व्_१०,०१४।०२च् यत्रा नः पूर्वे पितरः परेयुर् एना जज्ञानाः पथ्या अनु स्वाः ॥  
र्व्_१०,०१४।०३अ मातली कव्यैर् यमो अङ्गिरोभिर् बृहस्पतिर् ऋक्वभिर् वावृधानः ।  
र्व्_१०,०१४।०३च् यांश् च देवा वावृधुर् ये च देवान् स्वाहान्ये स्वधयान्ये मदन्ति ॥  
र्व्_१०,०१४।०४अ इमं यम प्रस्तरम् आ हि सीदाङ्गिरोभिः पितृभिः संविदानः ।  
र्व्_१०,०१४।०४च् आ त्वा मन्त्राः कविशस्ता वहन्त्व् एना राजन् हविषा मादयस्व ॥  
र्व्_१०,०१४।०५अ अङ्गिरोभिर् आ गहि यज्ञियेभिर् यम वैरूपैर् इह मादयस्व ।  
र्व्_१०,०१४।०५च् विवस्वन्तं हुवे यः पिता ते ऽस्मिन् यज्ञे बर्हिष्य् आ निषद्य ॥  
र्व्_१०,०१४।०६अ अङ्गिरसो नः पितरो नवग्वा अथर्वाणो भृगवः सोम्यासः ।  
र्व्_१०,०१४।०६च् तेषां वयं सुमतौ यज्ञियानाम् अपि भद्रे सौमनसे स्याम ॥  
र्व्_१०,०१४।०७अ प्रेहि प्रेहि पथिभिः पूर्व्येभिर् यत्रा नः पूर्वे पितरः परेयुः ।  
र्व्_१०,०१४।०७च् उभा राजाना स्वधया मदन्ता यमम् पश्यासि वरुणं च देवम् ॥  
र्व्_१०,०१४।०८अ सं गच्छस्व पितृभिः सं यमेनेष्टापूर्तेन परमे व्योमन् ।  
र्व्_१०,०१४।०८च् हित्वायावद्यम् पुनर् अस्तम् एहि सं गच्छस्व तन्वा सुवर्चाः ॥  
र्व्_१०,०१४।०९अ अपेत वीत वि च सर्पतातो ऽस्मा एतम् पितरो लोकम् अक्रन् ।  
र्व्_१०,०१४।०९च् अहोभिर् अद्भिर् अक्तुभिर् व्यक्तं यमो ददात्य् अवसानम् अस्मै ॥  
र्व्_१०,०१४।१०अ अति द्रव सारमेयौ श्वानौ चतुरक्षौ शबलौ साधुना पथा ।  
र्व्_१०,०१४।१०च् अथा पितॄन् सुविदत्रां उपेहि यमेन ये सधमादम् मदन्ति ॥  
र्व्_१०,०१४।११अ यौ ते श्वानौ यम रक्षितारौ चतुरक्षौ पथिरक्षी नृचक्षसौ ।  
र्व्_१०,०१४।११च् ताभ्याम् एनम् परि देहि राजन् स्वस्ति चास्मा अनमीवं च धेहि ॥  
र्व्_१०,०१४।१२अ उरूणसाव् असुतृपा उदुम्बलौ यमस्य दूतौ चरतो जनां अनु ।  
र्व्_१०,०१४।१२च् ताव् अस्मभ्यं दृशये सूर्याय पुनर् दाताम् असुम् अद्येह भद्रम् ॥  
र्व्_१०,०१४।१३अ यमाय सोमं सुनुत यमाय जुहुता हविः ।  
र्व्_१०,०१४।१३च् यमं ह यज्ञो गच्छत्य् अग्निदूतो अरङ्कृतः ॥  
र्व्_१०,०१४।१४अ यमाय घृतवद् धविर् जुहोत प्र च तिष्ठत ।  
र्व्_१०,०१४।१४च् स नो देवेष्व् आ यमद् दीर्घम् आयुः प्र जीवसे ॥  
र्व्_१०,०१४।१५अ यमाय मधुमत्तमं राज्ञे हव्यं जुहोतन ।  
र्व्_१०,०१४।१५च् इदं नम ऋषिभ्यः पूर्वजेभ्यः पूर्वेभ्यः पथिकृद्भ्यः ॥  
र्व्_१०,०१४।१६अ त्रिकद्रुकेभिः पतति षऌ उर्वीर् एकम् इद् बृहत् ।  
र्व्_१०,०१४।१६च् त्रिष्टुब् गायत्री छन्दांसि सर्वा ता यम आहिता ॥  
  
र्व्_१०,०१५।०१अ उद् ईरताम् अवर उत् परास उन् मध्यमाः पितरः सोम्यासः ।  
र्व्_१०,०१५।०१च् असुं य ईयुर् अवृका ऋतज्ञास् ते नो ऽवन्तु पितरो हवेषु ॥  
र्व्_१०,०१५।०२अ इदम् पितृभ्यो नमो अस्त्व् अद्य ये पूर्वासो य उपरास ईयुः ।  
र्व्_१०,०१५।०२च् ये पार्थिवे रजस्य् आ निषत्ता ये वा नूनं सुवृजनासु विक्षु ॥  
र्व्_१०,०१५।०३अ आहम् पितॄन् सुविदत्रां अवित्सि नपातं च विक्रमणं च विष्णोः ।  
र्व्_१०,०१५।०३च् बर्हिषदो ये स्वधया सुतस्य भजन्त पित्वस् त इहागमिष्ठाः ॥  
र्व्_१०,०१५।०४अ बर्हिषदः पितर ऊत्य् अर्वाग् इमा वो हव्या चकृमा जुषध्वम् ।  
र्व्_१०,०१५।०४च् त आ गतावसा शन्तमेनाथा नः शं योर् अरपो दधात ॥  
र्व्_१०,०१५।०५अ उपहूताः पितरः सोम्यासो बर्हिष्येषु निधिषु प्रियेषु ।  
र्व्_१०,०१५।०५च् त आ गमन्तु त इह श्रुवन्त्व् अधि ब्रुवन्तु ते ऽवन्त्व् अस्मान् ॥  
र्व्_१०,०१५।०६अ आच्या जानु दक्षिणतो निषद्येमं यज्ञम् अभि गृणीत विश्वे ।  
र्व्_१०,०१५।०६च् मा हिंसिष्ट पितरः केन चिन् नो यद् व आगः पुरुषता कराम ॥  
र्व्_१०,०१५।०७अ आसीनासो अरुणीनाम् उपस्थे रयिं धत्त दाशुषे मर्त्याय ।  
र्व्_१०,०१५।०७च् पुत्रेभ्यः पितरस् तस्य वस्वः प्र यच्छत त इहोर्जं दधात ॥  
र्व्_१०,०१५।०८अ ये नः पूर्वे पितरः सोम्यासो ऽनूहिरे सोमपीथं वसिष्ठाः ।  
र्व्_१०,०१५।०८च् तेभिर् यमः संरराणो हवींष्य् उशन्न् उशद्भिः प्रतिकामम् अत्तु ॥  
र्व्_१०,०१५।०९अ ये तातृषुर् देवत्रा जेहमाना होत्राविद स्तोमतष्टासो अर्कैः ।  
र्व्_१०,०१५।०९च् आग्ने याहि सुविदत्रेभिर् अर्वाङ् सत्यैः कव्यैः पितृभिर् घर्मसद्भिः ॥  
र्व्_१०,०१५।१०अ ये सत्यासो हविरदो हविष्पा इन्द्रेण देवैः सरथं दधानाः ।  
र्व्_१०,०१५।१०च् आग्ने याहि सहस्रं देववन्दैः परैः पूर्वैः पितृभिर् घर्मसद्भिः ॥  
र्व्_१०,०१५।११अ अग्निष्वात्ताः पितर एह गच्छत सदः-सदः सदत सुप्रणीतयः ।  
र्व्_१०,०१५।११च् अत्ता हवींषि प्रयतानि बर्हिष्य् अथा रयिं सर्ववीरं दधातन ॥  
र्व्_१०,०१५।१२अ त्वम् अग्न ईऌइतो जातवेदो ऽवाड् ढव्यानि सुरभीणि कृत्वी ।  
र्व्_१०,०१५।१२च् प्रादाः पितृभ्यः स्वधया ते अक्षन्न् अद्धि त्वं देव प्रयता हवींषि ॥  
र्व्_१०,०१५।१३अ ये चेह पितरो ये च नेह यांश् च विद्म यां उ च न प्रविद्म ।  
र्व्_१०,०१५।१३च् त्वं वेत्थ यति ते जातवेदः स्वधाभिर् यज्ञं सुकृतं जुषस्व ॥  
र्व्_१०,०१५।१४अ ये अग्निदग्धा ये अनग्निदग्धा मध्ये दिवः स्वधया मादयन्ते ।  
र्व्_१०,०१५।१४च् तेभिः स्वराऌ असुनीतिम् एतां यथावशं तन्वं कल्पयस्व ॥  
  
र्व्_१०,०१६।०१अ मैनम् अग्ने वि दहो माभि शोचो मास्य त्वचं चिक्षिपो मा शरीरम् ।  
र्व्_१०,०१६।०१च् यदा शृतं कृणवो जातवेदो ऽथेम् एनम् प्र हिणुतात् पितृभ्यः ॥  
र्व्_१०,०१६।०२अ शृतं यदा करसि जातवेदो ऽथेम् एनम् परि दत्तात् पितृभ्यः ।  
र्व्_१०,०१६।०२च् यदा गच्छात्य् असुनीतिम् एताम् अथा देवानां वशनीर् भवाति ॥  
र्व्_१०,०१६।०३अ सूर्यं चक्षुर् गच्छतु वातम् आत्मा द्यां च गच्छ पृथिवीं च धर्मणा ।  
र्व्_१०,०१६।०३च् अपो वा गच्छ यदि तत्र ते हितम् ओषधीषु प्रति तिष्ठा शरीरैः ॥  
र्व्_१०,०१६।०४अ अजो भागस् तपसा तं तपस्व तं ते शोचिस् तपतु तं ते अर्चिः ।  
र्व्_१०,०१६।०४च् यास् ते शिवास् तन्वो जातवेदस् ताभिर् वहैनं सुकृताम् उ लोकम् ॥  
र्व्_१०,०१६।०५अ अव सृज पुनर् अग्ने पितृभ्यो यस् त आहुतश् चरति स्वधाभिः ।  
र्व्_१०,०१६।०५च् आयुर् वसान उप वेतु शेषः सं गच्छतां तन्वा जातवेदः ॥  
र्व्_१०,०१६।०६अ यत् ते कृष्णः शकुन आतुतोद पिपीलः सर्प उत वा श्वापदः ।  
र्व्_१०,०१६।०६च् अग्निष् टद् विश्वाद् अगदं कृणोतु सोमश् च यो ब्राह्मणां आविवेश ॥  
र्व्_१०,०१६।०७अ अग्नेर् वर्म परि गोभिर् व्ययस्व सम् प्रोर्णुष्व पीवसा मेदसा च ।  
र्व्_१०,०१६।०७च् नेत् त्वा धृष्णुर् हरसा जर्हृषाणो दधृग् विधक्ष्यन् पर्यङ्खयाते ॥  
र्व्_१०,०१६।०८अ इमम् अग्ने चमसम् मा वि जिह्वरः प्रियो देवानाम् उत सोम्यानाम् ।  
र्व्_१०,०१६।०८च् एष यश् चमसो देवपानस् तस्मिन् देवा अमृता मादयन्ते ॥  
र्व्_१०,०१६।०९अ क्रव्यादम् अग्निम् प्र हिणोमि दूरं यमराज्ञो गच्छतु रिप्रवाहः ।  
र्व्_१०,०१६।०९च् इहैवायम् इतरो जातवेदा देवेभ्यो हव्यं वहतु प्रजानन् ॥  
र्व्_१०,०१६।१०अ यो अग्निः क्रव्यात् प्रविवेश वो गृहम् इमम् पश्यन्न् इतरं जातवेदसम् ।  
र्व्_१०,०१६।१०च् तं हरामि पितृयज्ञाय देवं स घर्मम् इन्वात् परमे सधस्थे ॥  
र्व्_१०,०१६।११अ यो अग्निः क्रव्यवाहनः पितॄन् यक्षद् ऋतावृधः ।  
र्व्_१०,०१६।११च् प्रेद् उ हव्यानि वोचति देवेभ्यश् च पितृभ्य आ ॥  
र्व्_१०,०१६।१२अ उशन्तस् त्वा नि धीमह्य् उशन्तः सम् इधीमहि ।  
र्व्_१०,०१६।१२च् उशन्न् उशत आ वह पितॄन् हविषे अत्तवे ॥  
र्व्_१०,०१६।१३अ यं त्वम् अग्ने समदहस् तम् उ निर् वापया पुनः ।  
र्व्_१०,०१६।१३च् कियाम्ब्व् अत्र रोहतु पाकदूर्वा व्यल्कशा ॥  
र्व्_१०,०१६।१४अ शीतिके शीतिकावति ह्लादिके ह्लादिकावति ।  
र्व्_१०,०१६।१४च् मण्डूक्या सु सं गम इमं स्व् अग्निं हर्षय ॥  
  
र्व्_१०,०१७।०१अ त्वष्टा दुहित्रे वहतुं कृणोतीतीदं विश्वम् भुवनं सम् एति ।  
र्व्_१०,०१७।०१च् यमस्य माता पर्युह्यमाना महो जाया विवस्वतो ननाश ॥  
र्व्_१०,०१७।०२अ अपागूहन्न् अमृताम् मर्त्येभ्यः कृत्वी सवर्णाम् अददुर् विवस्वते ।  
र्व्_१०,०१७।०२च् उताश्विनाव् अभरद् यत् तद् आसीद् अजहाद् उ द्वा मिथुना सरण्यूः ॥  
र्व्_१०,०१७।०३अ पूषा त्वेतश् च्यावयतु प्र विद्वान् अनष्टपशुर् भुवनस्य गोपाः ।  
र्व्_१०,०१७।०३च् स त्वैतेभ्यः परि ददत् पितृभ्यो ऽग्निर् देवेभ्यः सुविदत्रियेभ्यः ॥  
र्व्_१०,०१७।०४अ आयुर् विश्वायुः परि पासति त्वा पूषा त्वा पातु प्रपथे पुरस्तात् ।  
र्व्_१०,०१७।०४च् यत्रासते सुकृतो यत्र ते ययुस् तत्र त्वा देवः सविता दधातु ॥  
र्व्_१०,०१७।०५अ पूषेमा आशा अनु वेद सर्वाः सो अस्मां अभयतमेन नेषत् ।  
र्व्_१०,०१७।०५च् स्वस्तिदा आघृणिः सर्ववीरो ऽप्रयुच्छन् पुर एतु प्रजानन् ॥  
र्व्_१०,०१७।०६अ प्रपथे पथाम् अजनिष्ट पूषा प्रपथे दिवः प्रपथे पृथिव्याः ।  
र्व्_१०,०१७।०६च् उभे अभि प्रियतमे सधस्थे आ च परा च चरति प्रजानन् ॥  
र्व्_१०,०१७।०७अ सरस्वतीं देवयन्तो हवन्ते सरस्वतीम् अध्वरे तायमाने ।  
र्व्_१०,०१७।०७च् सरस्वतीं सुकृतो अह्वयन्त सरस्वती दाशुषे वार्यं दात् ॥  
र्व्_१०,०१७।०८अ सरस्वति या सरथं ययाथ स्वधाभिर् देवि पितृभिर् मदन्ती ।  
र्व्_१०,०१७।०८च् आसद्यास्मिन् बर्हिषि मादयस्वानमीवा इष आ धेह्य् अस्मे ॥  
र्व्_१०,०१७।०९अ सरस्वतीं याम् पितरो हवन्ते दक्षिणा यज्ञम् अभिनक्षमाणाः ।  
र्व्_१०,०१७।०९च् सहस्रार्घम् इऌओ अत्र भागं रायस् पोषं यजमानेषु धेहि ॥  
र्व्_१०,०१७।१०अ आपो अस्मान् मातरः शुन्धयन्तु घृतेन नो घृतप्वः पुनन्तु ।  
र्व्_१०,०१७।१०च् विश्वं हि रिप्रम् प्रवहन्ति देवीर् उद् इद् आभ्यः शुचिर् आ पूत एमि ॥  
र्व्_१०,०१७।११अ द्रप्सश् चस्कन्द प्रथमां अनु द्यून् इमं च योनिम् अनु यश् च पूर्वः ।  
र्व्_१०,०१७।११च् समानं योनिम् अनु सञ्चरन्तं द्रप्सं जुहोम्य् अनु सप्त होत्राः ॥  
र्व्_१०,०१७।१२अ यस् ते द्रप्स स्कन्दति यस् ते अंशुर् बाहुच्युतो धिषणाया उपस्थात् ।  
र्व्_१०,०१७।१२च् अध्वर्योर् वा परि वा यः पवित्रात् तं ते जुहोमि मनसा वषट्कृतम् ॥  
र्व्_१०,०१७।१३अ यस् ते द्रप्स स्कन्नो यस् ते अंशुर् अवश् च यः परः स्रुचा ।  
र्व्_१०,०१७।१३च् अयं देवो बृहस्पतिः सं तं सिञ्चतु राधसे ॥  
र्व्_१०,०१७।१४अ पयस्वतीर् ओषधयः पयस्वन् मामकं वचः ।  
र्व्_१०,०१७।१४च् अपाम् पयस्वद् इत् पयस् तेन मा सह शुन्धत ॥  
  
र्व्_१०,०१८।०१अ परम् मृत्यो अनु परेहि पन्थां यस् ते स्व इतरो देवयानात् ।  
र्व्_१०,०१८।०१च् चक्षुष्मते शृण्वते ते ब्रवीमि मा नः प्रजां रीरिषो मोत वीरान् ॥  
र्व्_१०,०१८।०२अ मृत्योः पदं योपयन्तो यद् ऐत द्राघीय आयुः प्रतरं दधानाः ।  
र्व्_१०,०१८।०२च् आप्यायमानाः प्रजया धनेन शुद्धाः पूता भवत यज्ञियासः ॥  
र्व्_१०,०१८।०३अ इमे जीवा वि मृतैर् आववृत्रन्न् अभूद् भद्रा देवहूतिर् नो अद्य ।  
र्व्_१०,०१८।०३च् प्राञ्चो अगाम नृतये हसाय द्राघीय आयुः प्रतरं दधानाः ॥  
र्व्_१०,०१८।०४अ इमं जीवेभ्यः परिधिं दधामि मैषां नु गाद् अपरो अर्थम् एतम् ।  
र्व्_१०,०१८।०४च् शतं जीवन्तु शरदः पुरूचीर् अन्तर् मृत्युं दधताम् पर्वतेन ॥  
र्व्_१०,०१८।०५अ यथाहान्य् अनुपूर्वम् भवन्ति यथ ऋतव ऋतुभिर् यन्ति साधु ।  
र्व्_१०,०१८।०५च् यथा न पूर्वम् अपरो जहात्य् एवा धातर् आयूंषि कल्पयैषाम् ॥  
र्व्_१०,०१८।०६अ आ रोहतायुर् जरसं वृणाना अनुपूर्वं यतमाना यति ष्ठ ।  
र्व्_१०,०१८।०६च् इह त्वष्टा सुजनिमा सजोषा दीर्घम् आयुः करति जीवसे वः ॥  
र्व्_१०,०१८।०७अ इमा नारीर् अविधवाः सुपत्नीर् आञ्जनेन सर्पिषा सं विशन्तु ।  
र्व्_१०,०१८।०७च् अनश्रवो ऽनमीवाः सुरत्ना आ रोहन्तु जनयो योनिम् अग्रे ॥  
र्व्_१०,०१८।०८अ उद् ईर्ष्व नार्य् अभि जीवलोकं गतासुम् एतम् उप शेष एहि ।  
र्व्_१०,०१८।०८च् हस्तग्राभस्य दिधिषोस् तवेदम् पत्युर् जनित्वम् अभि सम् बभूथ ॥  
र्व्_१०,०१८।०९अ धनुर् हस्ताद् आददानो मृतस्यास्मे क्षत्राय वर्चसे बलाय ।  
र्व्_१०,०१८।०९च् अत्रैव त्वम् इह वयं सुवीरा विश्वा स्पृधो अभिमातीर् जयेम ॥  
र्व्_१०,०१८।१०अ उप सर्प मातरम् भूमिम् एताम् उरुव्यचसम् पृथिवीं सुशेवाम् ।  
र्व्_१०,०१८।१०च् ऊर्णम्रदा युवतिर् दक्षिणावत एषा त्वा पातु निरृतेर् उपस्थात् ॥  
र्व्_१०,०१८।११अ उच् छ्वञ्चस्व पृथिवि मा नि बाधथाः सूपायनास्मै भव सूपवञ्चना ।  
र्व्_१०,०१८।११च् माता पुत्रं यथा सिचाभ्य् एनम् भूम ऊर्णुहि ॥  
र्व्_१०,०१८।१२अ उच्छ्वञ्चमाना पृथिवी सु तिष्ठतु सहस्रम् मित उप हि श्रयन्ताम् ।  
र्व्_१०,०१८।१२च् ते गृहासो घृतश्चुतो भवन्तु विश्वाहास्मै शरणाः सन्त्व् अत्र ॥  
र्व्_१०,०१८।१३अ उत् ते स्तभ्नामि पृथिवीं त्वत् परीमं लोगं निदधन् मो अहं रिषम् ।  
र्व्_१०,०१८।१३च् एतां स्थूणाम् पितरो धारयन्तु ते ऽत्रा यमः सादना ते मिनोतु ॥  
र्व्_१०,०१८।१४अ प्रतीचीने माम् अहनीष्वाः पर्णम् इवा दधुः ।  
र्व्_१०,०१८।१४च् प्रतीचीं जग्रभा वाचम् अश्वं रशनया यथा ॥  
  
र्व्_१०,०१९।०१अ नि वर्तध्वम् मानु गातास्मान् सिषक्त रेवतीः ।  
र्व्_१०,०१९।०१च् अग्नीषोमा पुनर्वसू अस्मे धारयतं रयिम् ॥  
र्व्_१०,०१९।०२अ पुनर् एना नि वर्तय पुनर् एना न्य् आ कुरु ।  
र्व्_१०,०१९।०२च् इन्द्र एणा नि यच्छत्व् अग्निर् एना उपाजतु ॥  
र्व्_१०,०१९।०३अ पुनर् एता नि वर्तन्ताम् अस्मिन् पुष्यन्तु गोपतौ ।  
र्व्_१०,०१९।०३च् इहैवाग्ने नि धारयेह तिष्ठतु या रयिः ॥  
र्व्_१०,०१९।०४अ यन् नियानं न्ययनं सञ्ज्ञानं यत् परायणम् ।  
र्व्_१०,०१९।०४च् आवर्तनं निवर्तनं यो गोपा अपि तं हुवे ॥  
र्व्_१०,०१९।०५अ य उदानड् व्ययनं य उदानट् परायणम् ।  
र्व्_१०,०१९।०५च् आवर्तनं निवर्तनम् अपि गोपा नि वर्तताम् ॥  
र्व्_१०,०१९।०६अ आ निवर्त नि वर्तय पुनर् न इन्द्र गा देहि ।  
र्व्_१०,०१९।०६च् जीवाभिर् भुनजामहै ॥  
र्व्_१०,०१९।०७अ परि वो विश्वतो दध ऊर्जा घृतेन पयसा ।  
र्व्_१०,०१९।०७च् ये देवाः के च यज्ञियास् ते रय्या सं सृजन्तु नः ॥  
र्व्_१०,०१९।०८अ आ निवर्तन वर्तय नि निवर्तन वर्तय ।  
र्व्_१०,०१९।०८च् भूम्याश् चतस्रः प्रदिशस् ताभ्य एना नि वर्तय ॥  
  
र्व्_१०,०२०।०१अ भद्रं नो अपि वातय मनः ॥  
र्व्_१०,०२०।०२अ अग्निम् ईऌए भुजां यविष्ठं शासा मित्रं दुर्धरीतुम् ।  
र्व्_१०,०२०।०२च् यस्य धर्मन् स्वर् एनीः सपर्यन्ति मातुर् ऊधः ॥  
र्व्_१०,०२०।०३अ यम् आसा कृपनीऌअम् भासाकेतुं वर्धयन्ति ।  
र्व्_१०,०२०।०३च् भ्राजते श्रेणिदन् ॥  
र्व्_१०,०२०।०४अ अर्यो विशां गातुर् एति प्र यद् आनड् दिवो अन्तान् ।  
र्व्_१०,०२०।०४च् कविर् अभ्रं दीद्यानः ॥  
र्व्_१०,०२०।०५अ जुषद् धव्या मानुषस्योर्ध्वस् तस्थाव् ऋभ्वा यज्ञे ।  
र्व्_१०,०२०।०५च् मिन्वन् सद्म पुर एति ॥  
र्व्_१०,०२०।०६अ स हि क्षेमो हविर् यज्ञः श्रुष्टीद् अस्य गातुर् एति ।  
र्व्_१०,०२०।०६च् अग्निं देवा वाशीमन्तम् ॥  
र्व्_१०,०२०।०७अ यज्ञासाहं दुव इषे ऽग्निम् पूर्वस्य शेवस्य ।  
र्व्_१०,०२०।०७च् अद्रेः सूनुम् आयुम् आहुः ॥  
र्व्_१०,०२०।०८अ नरो ये के चास्मद् आ विश्वेत् ते वाम आ स्युः ।  
र्व्_१०,०२०।०८च् अग्निं हविषा वर्धन्तः ॥  
र्व्_१०,०२०।०९अ कृष्णः श्वेतो ऽरुषो यामो अस्य ब्रध्न ऋज्र उत शोणो यशस्वान् ।  
र्व्_१०,०२०।०९च् हिरण्यरूपं जनिता जजान ॥  
र्व्_१०,०२०।१०अ एवा ते अग्ने विमदो मनीषाम् ऊर्जो नपाद् अमृतेभिः सजोषाः ।  
र्व्_१०,०२०।१०च् गिर आ वक्षत् सुमतीर् इयान इषम् ऊर्जं सुक्षितिं विश्वम् आभाः ॥  
  
र्व्_१०,०२१।०१अ आग्निं न स्ववृक्तिभिर् होतारं त्वा वृणीमहे ।  
र्व्_१०,०२१।०१च् यज्ञाय स्तीर्णबर्हिषे वि वो मदे शीरम् पावकशोचिषं विवक्षसे ॥  
र्व्_१०,०२१।०२अ त्वाम् उ ते स्वाभुवः शुम्भन्त्य् अश्वराधसः ।  
र्व्_१०,०२१।०२च् वेति त्वाम् उपसेचनी वि वो मद ऋजीतिर् अग्न आहुतिर् विवक्षसे ॥  
र्व्_१०,०२१।०३अ त्वे धर्माण आसते जुहूभिः सिञ्चतीर् इव ।  
र्व्_१०,०२१।०३च् कृष्णा रूपाण्य् अर्जुना वि वो मदे विश्वा अधि श्रियो धिषे विवक्षसे ॥  
र्व्_१०,०२१।०४अ यम् अग्ने मन्यसे रयिं सहसावन्न् अमर्त्य ।  
र्व्_१०,०२१।०४च् तम् आ नो वाजसातये वि वो मदे यज्ञेषु चित्रम् आ भरा विवक्षसे ॥  
र्व्_१०,०२१।०५अ अग्निर् जातो अथर्वणा विदद् विश्वानि काव्या ।  
र्व्_१०,०२१।०५च् भुवद् दूतो विवस्वतो वि वो मदे प्रियो यमस्य काम्यो विवक्षसे ॥  
र्व्_१०,०२१।०६अ त्वां यज्ञेष्व् ईऌअते ऽग्ने प्रयत्य् अध्वरे ।  
र्व्_१०,०२१।०६च् त्वं वसूनि काम्या वि वो मदे विश्वा दधासि दाशुषे विवक्षसे ॥  
र्व्_१०,०२१।०७अ त्वां यज्ञेष्व् ऋत्विजं चारुम् अग्ने नि षेदिरे ।  
र्व्_१०,०२१।०७च् घृतप्रतीकम् मनुषो वि वो मदे शुक्रं चेतिष्ठम् अक्षभिर् विवक्षसे ॥  
र्व्_१०,०२१।०८अ अग्ने शुक्रेण शोचिषोरु प्रथयसे बृहत् ।  
र्व्_१०,०२१।०८च् अभिक्रन्दन् वृषायसे वि वो मदे गर्भं दधासि जामिषु विवक्षसे ॥  
  
र्व्_१०,०२२।०१अ कुह श्रुत इन्द्रः कस्मिन्न् अद्य जने मित्रो न श्रूयते ।  
र्व्_१०,०२२।०१च् ऋषीणां वा यः क्षये गुहा वा चर्कृषे गिरा ॥  
र्व्_१०,०२२।०२अ इह श्रुत इन्द्रो अस्मे अद्य स्तवे वज्र्य् ऋचीषमः ।  
र्व्_१०,०२२।०२च् मित्रो न यो जनेष्व् आ यशश् चक्रे असाम्य् आ ॥  
र्व्_१०,०२२।०३अ महो यस् पतिः शवसो असाम्य् आ महो नृम्णस्य तूतुजिः ।  
र्व्_१०,०२२।०३च् भर्ता वज्रस्य धृष्णोः पिता पुत्रम् इव प्रियम् ॥  
र्व्_१०,०२२।०४अ युजानो अश्वा वातस्य धुनी देवो देवस्य वज्रिवः ।  
र्व्_१०,०२२।०४च् स्यन्ता पथा विरुक्मता सृजान स्तोष्य् अध्वनः ॥  
र्व्_१०,०२२।०५अ त्वं त्या चिद् वातस्याश्वागा ऋज्रा त्मना वहध्यै ।  
र्व्_१०,०२२।०५च् ययोर् देवो न मर्त्यो यन्ता नकिर् विदाय्यः ॥  
र्व्_१०,०२२।०६अ अध ग्मन्तोशना पृच्छते वां कदर्था न आ गृहम् ।  
र्व्_१०,०२२।०६च् आ जग्मथुः पराकाद् दिवश् च ग्मश् च मर्त्यम् ॥  
र्व्_१०,०२२।०७अ आ न इन्द्र पृक्षसे ऽस्माकम् ब्रह्मोद्यतम् ।  
र्व्_१०,०२२।०७च् तत् त्वा याचामहे ऽवः शुष्णं यद् धन्न् अमानुषम् ॥  
र्व्_१०,०२२।०८अ अकर्मा दस्युर् अभि नो अमन्तुर् अन्यव्रतो अमानुषः ।  
र्व्_१०,०२२।०८च् त्वं तस्यामित्रहन् वधर् दासस्य दम्भय ॥  
र्व्_१०,०२२।०९अ त्वं न इन्द्र शूर शूरैर् उत त्वोतासो बर्हणा ।  
र्व्_१०,०२२।०९च् पुरुत्रा ते वि पूर्तयो नवन्त क्षोणयो यथा ॥  
र्व्_१०,०२२।१०अ त्वं तान् वृत्रहत्ये चोदयो नॄन् कार्पाणे शूर वज्रिवः ।  
र्व्_१०,०२२।१०च् गुहा यदी कवीनां विशां नक्षत्रशवसाम् ॥  
र्व्_१०,०२२।११अ मक्षू ता त इन्द्र दानाप्नस आक्षाणे शूर वज्रिवः ।  
र्व्_१०,०२२।११च् यद् ध शुष्णस्य दम्भयो जातं विश्वं सयावभिः ॥  
र्व्_१०,०२२।१२अ माकुध्र्यग् इन्द्र शूर वस्वीर् अस्मे भूवन्न् अभिष्टयः ।  
र्व्_१०,०२२।१२च् वयं-वयं त आसां सुम्ने स्याम वज्रिवः ॥  
र्व्_१०,०२२।१३अ अस्मे ता त इन्द्र सन्तु सत्याहिंसन्तीर् उपस्पृशः ।  
र्व्_१०,०२२।१३च् विद्याम यासाम् भुजो धेनूनां न वज्रिवः ॥  
र्व्_१०,०२२।१४अ अहस्ता यद् अपदी वर्धत क्षाः शचीभिर् वेद्यानाम् ।  
र्व्_१०,०२२।१४च् शुष्णम् परि प्रदक्षिणिद् विश्वायवे नि शिश्नथः ॥  
र्व्_१०,०२२।१५अ पिबा-पिबेद् इन्द्र शूर सोमम् मा रिषण्यो वसवान वसुः सन् ।  
र्व्_१०,०२२।१५च् उत त्रायस्व गृणतो मघोनो महश् च रायो रेवतस् कृधी नः ॥  
  
र्व्_१०,०२३।०१अ यजामह इन्द्रं वज्रदक्षिणं हरीणां रथ्यं विव्रतानाम् ।  
र्व्_१०,०२३।०१च् प्र श्मश्रु दोधुवद् ऊर्ध्वथा भूद् वि सेनाभिर् दयमानो वि राधसा ॥  
र्व्_१०,०२३।०२अ हरी न्व् अस्य या वने विदे वस्व् इन्द्रो मघैर् मघवा वृत्रहा भुवत् ।  
र्व्_१०,०२३।०२च् ऋभुर् वाज ऋभुक्षाः पत्यते शवो ऽव क्ष्णौमि दासस्य नाम चित् ॥  
र्व्_१०,०२३।०३अ यदा वज्रं हिरण्यम् इद् अथा रथं हरी यम् अस्य वहतो वि सूरिभिः ।  
र्व्_१०,०२३।०३च् आ तिष्ठति मघवा सनश्रुत इन्द्रो वाजस्य दीर्घश्रवसस् पतिः ॥  
र्व्_१०,०२३।०४अ सो चिन् नु वृष्टिर् यूथ्या स्वा सचां इन्द्रः श्मश्रूणि हरिताभि प्रुष्णुते ।  
र्व्_१०,०२३।०४च् अव वेति सुक्षयं सुते मधूद् इद् धूनोति वातो यथा वनम् ॥  
र्व्_१०,०२३।०५अ यो वाचा विवाचो मृध्रवाचः पुरू सहस्राशिवा जघान ।  
र्व्_१०,०२३।०५च् तत्-तद् इद् अस्य पौंस्यं गृणीमसि पितेव यस् तविषीं वावृधे शवः ॥  
र्व्_१०,०२३।०६अ स्तोमं त इन्द्र विमदा अजीजनन्न् अपूर्व्यम् पुरुतमं सुदानवे ।  
र्व्_१०,०२३।०६च् विद्मा ह्य् अस्य भोजनम् इनस्य यद् आ पशुं न गोपाः करामहे ॥  
र्व्_१०,०२३।०७अ माकिर् न एना सख्या वि यौषुस् तव चेन्द्र विमदस्य च ऋषेः ।  
र्व्_१०,०२३।०७च् विद्मा हि ते प्रमतिं देव जामिवद् अस्मे ते सन्तु सख्या शिवानि ॥  
  
र्व्_१०,०२४।०१अ इन्द्र सोमम् इमम् पिब मधुमन्तं चमू सुतम् ।  
र्व्_१०,०२४।०१च् अस्मे रयिं नि धारय वि वो मदे सहस्रिणम् पुरूवसो विवक्षसे ॥  
र्व्_१०,०२४।०२अ त्वां यज्ञेभिर् उक्थैर् उप हव्येभिर् ईमहे ।  
र्व्_१०,०२४।०२च् शचीपते शचीनां वि वो मदे श्रेष्ठं नो धेहि वार्यं विवक्षसे ॥  
र्व्_१०,०२४।०३अ यस् पतिर् वार्याणाम् असि रध्रस्य चोदिता ।  
र्व्_१०,०२४।०३च् इन्द्र स्तोतॄणाम् अविता वि वो मदे द्विषो नः पाह्य् अंहसो विवक्षसे ॥  
र्व्_१०,०२४।०४अ युवं शक्रा मायाविना समीची निर् अमन्थतम् ।  
र्व्_१०,०२४।०४च् विमदेन यद् ईऌइता नासत्या निरमन्थतम् ॥  
र्व्_१०,०२४।०५अ विश्वे देवा अकृपन्त समीच्योर् निष्पतन्त्योः ।  
र्व्_१०,०२४।०५च् नासत्याव् अब्रुवन् देवाः पुनर् आ वहताद् इति ॥  
र्व्_१०,०२४।०६अ मधुमन् मे परायणम् मधुमत् पुनर् आयनम् ।  
र्व्_१०,०२४।०६च् ता नो देवा देवतया युवम् मधुमतस् कृतम् ॥  
  
र्व्_१०,०२५।०१अ भद्रं नो अपि वातय मनो दक्षम् उत क्रतुम् ।  
र्व्_१०,०२५।०१च् अधा ते सख्ये अन्धसो वि वो मदे रणन् गावो न यवसे विवक्षसे ॥  
र्व्_१०,०२५।०२अ हृदिस्पृशस् त आसते विश्वेषु सोम धामसु ।  
र्व्_१०,०२५।०२च् अधा कामा इमे मम वि वो मदे वि तिष्ठन्ते वसूयवो विवक्षसे ॥  
र्व्_१०,०२५।०३अ उत व्रतानि सोम ते प्राहम् मिनामि पाक्या ।  
र्व्_१०,०२५।०३च् अधा पितेव सूनवे वि वो मदे मृऌआ नो अभि चिद् वधाद् विवक्षसे ॥  
र्व्_१०,०२५।०४अ सम् उ प्र यन्ति धीतयः सर्गासो ऽवतां इव ।  
र्व्_१०,०२५।०४च् क्रतुं नः सोम जीवसे वि वो मदे धारया चमसां इव विवक्षसे ॥  
र्व्_१०,०२५।०५अ तव त्ये सोम शक्तिभिर् निकामासो व्य् ऋण्विरे ।  
र्व्_१०,०२५।०५च् गृत्सस्य धीरास् तवसो वि वो मदे व्रजं गोमन्तम् अश्विनं विवक्षसे ॥  
र्व्_१०,०२५।०६अ पशुं नः सोम रक्षसि पुरुत्रा विष्ठितं जगत् ।  
र्व्_१०,०२५।०६च् समाकृणोषि जीवसे वि वो मदे विश्वा सम्पश्यन् भुवना विवक्षसे ॥  
र्व्_१०,०२५।०७अ त्वं नः सोम विश्वतो गोपा अदाभ्यो भव ।  
र्व्_१०,०२५।०७च् सेध राजन्न् अप स्रिधो वि वो मदे मा नो दुःशंस ईशता विवक्षसे ॥  
र्व्_१०,०२५।०८अ त्वं नः सोम सुक्रतुर् वयोधेयाय जागृहि ।  
र्व्_१०,०२५।०८च् क्षेत्रवित्तरो मनुषो वि वो मदे द्रुहो नः पाह्य् अंहसो विवक्षसे ॥  
र्व्_१०,०२५।०९अ त्वं नो वृत्रहन्तमेन्द्रस्येन्दो शिवः सखा ।  
र्व्_१०,०२५।०९च् यत् सीं हवन्ते समिथे वि वो मदे युध्यमानास् तोकसातौ विवक्षसे ॥  
र्व्_१०,०२५।१०अ अयं घ स तुरो मद इन्द्रस्य वर्धत प्रियः ।  
र्व्_१०,०२५।१०च् अयं कक्षीवतो महो वि वो मदे मतिं विप्रस्य वर्धयद् विवक्षसे ॥  
र्व्_१०,०२५।११अ अयं विप्राय दाशुषे वाजां इयर्ति गोमतः ।  
र्व्_१०,०२५।११च् अयं सप्तभ्य आ वरं वि वो मदे प्रान्धं श्रोणं च तारिषद् विवक्षसे ॥  
  
र्व्_१०,०२६।०१अ प्र ह्य् अच्छा मनीषा स्पार्हा यन्ति नियुतः ।  
र्व्_१०,०२६।०१च् प्र दस्रा नियुद्रथः पूषा अविष्टु माहिनः ॥  
र्व्_१०,०२६।०२अ यस्य त्यन् महित्वं वाताप्यम् अयं जनः ।  
र्व्_१०,०२६।०२च् विप्र आ वंसद् धीतिभिश् चिकेत सुष्टुतीनाम् ॥  
र्व्_१०,०२६।०३अ स वेद सुष्टुतीनाम् इन्दुर् न पूषा वृषा ।  
र्व्_१०,०२६।०३च् अभि प्सुरः प्रुषायति व्रजं न आ प्रुषायति ॥  
र्व्_१०,०२६।०४अ मंसीमहि त्वा वयम् अस्माकं देव पूषन् ।  
र्व्_१०,०२६।०४च् मतीनां च साधनं विप्राणां चाधवम् ॥  
र्व्_१०,०२६।०५अ प्रत्यर्धिर् यज्ञानाम् अश्वहयो रथानाम् ।  
र्व्_१०,०२६।०५च् ऋषिः स यो मनुर्हितो विप्रस्य यावयत्सखः ॥  
र्व्_१०,०२६।०६अ आधीषमाणायाः पतिः शुचायाश् च शुचस्य च ।  
र्व्_१०,०२६।०६च् वासोवायो ऽवीनाम् आ वासांसि मर्मृजत् ॥  
र्व्_१०,०२६।०७अ इनो वाजानाम् पतिर् इनः पुष्टीनां सखा ।  
र्व्_१०,०२६।०७च् प्र श्मश्रु हर्यतो दूधोद् वि वृथा यो अदाभ्यः ॥  
र्व्_१०,०२६।०८अ आ ते रथस्य पूषन्न् अजा धुरं ववृत्युः ।  
र्व्_१०,०२६।०८च् विश्वस्यार्थिनः सखा सनोजा अनपच्युतः ॥  
र्व्_१०,०२६।०९अ अस्माकम् ऊर्जा रथम् पूषा अविष्टु माहिनः ।  
र्व्_१०,०२६।०९च् भुवद् वाजानां वृध इमं नः शृणवद् धवम् ॥  
  
र्व्_१०,०२७।०१अ असत् सु मे जरितः साभिवेगो यत् सुन्वते यजमानाय शिक्षम् ।  
र्व्_१०,०२७।०१च् अनाशीर्दाम् अहम् अस्मि प्रहन्ता सत्यध्वृतं वृजिनायन्तम् आभुम् ॥  
र्व्_१०,०२७।०२अ यदीद् अहं युधये सन्नयान्य् अदेवयून् तन्वा शूशुजानान् ।  
र्व्_१०,०२७।०२च् अमा ते तुम्रं वृषभम् पचानि तीव्रं सुतम् पञ्चदशं नि षिञ्चम् ॥  
र्व्_१०,०२७।०३अ नाहं तं वेद य इति ब्रवीत्य् अदेवयून् समरणे जघन्वान् ।  
र्व्_१०,०२७।०३च् यदावाख्यत् समरणम् ऋघावद् आद् इद् ध मे वृषभा प्र ब्रुवन्ति ॥  
र्व्_१०,०२७।०४अ यद् अज्ञातेषु वृजनेष्व् आसं विश्वे सतो मघवानो म आसन् ।  
र्व्_१०,०२७।०४च् जिनामि वेत् क्षेम आ सन्तम् आभुम् प्र तं क्षिणाम् पर्वते पादगृह्य ॥  
र्व्_१०,०२७।०५अ न वा उ मां वृजने वारयन्ते न पर्वतासो यद् अहम् मनस्ये ।  
र्व्_१०,०२७।०५च् मम स्वनात् कृधुकर्णो भयात एवेद् अनु द्यून् किरणः सम् एजात् ॥  
र्व्_१०,०२७।०६अ दर्शन् न्व् अत्र शृतपां अनिन्द्रान् बाहुक्षदः शरवे पत्यमानान् ।  
र्व्_१०,०२७।०६च् घृषुं वा ये निनिदुः सखायम् अध्य् ऊ न्व् एषु पवयो ववृत्युः ॥  
र्व्_१०,०२७।०७अ अभूर् व् औक्षीर् व्य् उ आयुर् आनड् दर्षन् नु पूर्वो अपरो नु दर्षत् ।  
र्व्_१०,०२७।०७च् द्वे पवस्ते परि तं न भूतो यो अस्य पारे रजसो विवेष ॥  
र्व्_१०,०२७।०८अ गावो यवम् प्रयुता अर्यो अक्षन् ता अपश्यं सहगोपाश् चरन्तीः ।  
र्व्_१०,०२७।०८च् हवा इद् अर्यो अभितः सम् आयन् कियद् आसु स्वपतिश् छन्दयाते ॥  
र्व्_१०,०२७।०९अ सं यद् वयं यवसादो जनानाम् अहं यवाद उर्वज्रे अन्तः ।  
र्व्_१०,०२७।०९च् अत्रा युक्तो ऽवसातारम् इच्छाद् अथो अयुक्तं युनजद् ववन्वान् ॥  
र्व्_१०,०२७।१०अ अत्रेद् उ मे मंससे सत्यम् उक्तं द्विपाच् च यच् चतुष्पात् संसृजानि ।  
र्व्_१०,०२७।१०च् स्त्रीभिर् यो अत्र वृषणम् पृतन्याद् अयुद्धो अस्य वि भजानि वेदः ॥  
र्व्_१०,०२७।११अ यस्यानक्षा दुहिता जात्व् आस कस् तां विद्वां अभि मन्याते अन्धाम् ।  
र्व्_१०,०२७।११च् कतरो मेनिम् प्रति तम् मुचाते य ईं वहाते य ईं वा वरेयात् ॥  
र्व्_१०,०२७।१२अ कियती योषा मर्यतो वधूयोः परिप्रीता पन्यसा वार्येण ।  
र्व्_१०,०२७।१२च् भद्रा वधूर् भवति यत् सुपेशाः स्वयं सा मित्रं वनुते जने चित् ॥  
र्व्_१०,०२७।१३अ पत्तो जगार प्रत्यञ्चम् अत्ति शीर्ष्णा शिरः प्रति दधौ वरूथम् ।  
र्व्_१०,०२७।१३च् आसीन ऊर्ध्वाम् उपसि क्षिणाति न्यङ्ङ् उत्तानाम् अन्व् एति भूमिम् ॥  
र्व्_१०,०२७।१४अ बृहन्न् अच्छायो अपलाशो अर्वा तस्थौ माता विषितो अत्ति गर्भः ।  
र्व्_१०,०२७।१४च् अन्यस्या वत्सं रिहती मिमाय कया भुवा नि दधे धेनुर् ऊधः ॥  
र्व्_१०,०२७।१५अ सप्त वीरासो अधराद् उद् आयन्न् अष्टोत्तरात्तात् सम् अजग्मिरन् ते ।  
र्व्_१०,०२७।१५च् नव पश्चातात् स्थिविमन्त आयन् दश प्राक् सानु वि तिरन्त्य् अश्नः ॥  
र्व्_१०,०२७।१६अ दशानाम् एकं कपिलं समानं तं हिन्वन्ति क्रतवे पार्याय ।  
र्व्_१०,०२७।१६च् गर्भम् माता सुधितं वक्षणास्व् अवेनन्तं तुषयन्ती बिभर्ति ॥  
र्व्_१०,०२७।१७अ पीवानम् मेषम् अपचन्त वीरा न्युप्ता अक्षा अनु दीव आसन् ।  
र्व्_१०,०२७।१७च् द्वा धनुम् बृहतीम् अप्स्व् अन्तः पवित्रवन्ता चरतः पुनन्ता ॥  
र्व्_१०,०२७।१८अ वि क्रोशनासो विष्वञ्च आयन् पचाति नेमो नहि पक्षद् अर्धः ।  
र्व्_१०,०२७।१८च् अयम् मे देवः सविता तद् आह द्र्वन्न इद् वनवत् सर्पिरन्नः ॥  
र्व्_१०,०२७।१९अ अपश्यं ग्रामं वहमानम् आराद् अचक्रया स्वधया वर्तमानम् ।  
र्व्_१०,०२७।१९च् सिषक्त्य् अर्यः प्र युगा जनानां सद्यः शिश्ना प्रमिनानो नवीयान् ॥  
र्व्_१०,०२७।२०अ एतौ मे गावौ प्रमरस्य युक्तौ मो षु प्र सेधीर् मुहुर् इन् ममन्धि ।  
र्व्_१०,०२७।२०च् आपश् चिद् अस्य वि नशन्त्य् अर्थं सूरश् च मर्क उपरो बभूवान् ॥  
र्व्_१०,०२७।२१अ अयं यो वज्रः पुरुधा विवृत्तो ऽवः सूर्यस्य बृहतः पुरीषात् ।  
र्व्_१०,०२७।२१च् श्रव इद् एना परो अन्यद् अस्ति तद् अव्यथी जरिमाणस् तरन्ति ॥  
र्व्_१०,०२७।२२अ वृक्षे-वृक्षे नियता मीमयद् गौस् ततो वयः प्र पतान् पूरुषादः ।  
र्व्_१०,०२७।२२च् अथेदं विश्वम् भुवनम् भयात इन्द्राय सुन्वद् ऋषये च शिक्षत् ॥  
र्व्_१०,०२७।२३अ देवानाम् माने प्रथमा अतिष्ठन् कृन्तत्राद् एषाम् उपरा उद् आयन् ।  
र्व्_१०,०२७।२३च् त्रयस् तपन्ति पृथिवीम् अनूपा द्वा बृबूकं वहतः पुरीषम् ॥  
र्व्_१०,०२७।२४अ सा ते जीवातुर् उत तस्य विद्धि मा स्मैतादृग् अप गूहः समर्ये ।  
र्व्_१०,०२७।२४च् आविः स्वः कृणुते गूहते बुसं स पादुर् अस्य निर्णिजो न मुच्यते ॥  
  
र्व्_१०,०२८।०१अ विश्वो ह्य् अन्यो अरिर् आजगाम ममेद् अह श्वशुरो ना जगाम ।  
र्व्_१०,०२८।०१च् जक्षीयाद् धाना उत सोमम् पपीयात् स्वाशितः पुनर् अस्तं जगायात् ॥  
र्व्_१०,०२८।०२अ स रोरुवद् वृषभस् तिग्मशृङ्गो वर्ष्मन् तस्थौ वरिमन्न् आ पृथिव्याः ।  
र्व्_१०,०२८।०२च् विश्वेष्व् एनं वृजनेषु पामि यो मे कुक्षी सुतसोमः पृणाति ॥  
र्व्_१०,०२८।०३अ अद्रिणा ते मन्दिन इन्द्र तूयान् सुन्वन्ति सोमान् पिबसि त्वम् एषाम् ।  
र्व्_१०,०२८।०३च् पचन्ति ते वृषभां अत्सि तेषाम् पृक्षेण यन् मघवन् हूयमानः ॥  
र्व्_१०,०२८।०४अ इदं सु मे जरितर् आ चिकिद्धि प्रतीपं शापं नद्यो वहन्ति ।  
र्व्_१०,०२८।०४च् लोपाशः सिंहम् प्रत्यञ्चम् अत्साः क्रोष्टा वराहं निर् अतक्त कक्षात् ॥  
र्व्_१०,०२८।०५अ कथा त एतद् अहम् आ चिकेतं गृत्सस्य पाकस् तवसो मनीषाम् ।  
र्व्_१०,०२८।०५च् त्वं नो विद्वां ऋतुथा वि वोचो यम् अर्धं ते मघवन् क्षेम्या धूः ॥  
र्व्_१०,०२८।०६अ एवा हि मां तवसं वर्धयन्ति दिवश् चिन् मे बृहत उत्तरा धूः ।  
र्व्_१०,०२८।०६च् पुरू सहस्रा नि शिशामि साकम् अशत्रुं हि मा जनिता जजान ॥  
र्व्_१०,०२८।०७अ एवा हि मां तवसं जज्ञुर् उग्रं कर्मन्-कर्मन् वृषणम् इन्द्र देवाः ।  
र्व्_१०,०२८।०७च् वधीं वृत्रं वज्रेण मन्दसानो ऽप व्रजम् महिना दाशुषे वम् ॥  
र्व्_१०,०२८।०८अ देवास आयन् परशूंर् अबिभ्रन् वना वृश्चन्तो अभि विड्भिर् आयन् ।  
र्व्_१०,०२८।०८च् नि सुद्र्वं दधतो वक्षणासु यत्रा कृपीटम् अनु तद् दहन्ति ॥  
र्व्_१०,०२८।०९अ शशः क्षुरम् प्रत्यञ्चं जगाराद्रिं लोगेन व्य् अभेदम् आरात् ।  
र्व्_१०,०२८।०९च् बृहन्तं चिद् ऋहते रन्धयानि वयद् वत्सो वृषभं शूशुवानः ॥  
र्व्_१०,०२८।१०अ सुपर्ण इत्था नखम् आ सिषायावरुद्धः परिपदं न सिंहः ।  
र्व्_१०,०२८।१०च् निरुद्धश् चिन् महिषस् तर्ष्यावान् गोधा तस्मा अयथं कर्षद् एतत् ॥  
र्व्_१०,०२८।११अ तेभ्यो गोधा अयथं कर्षद् एतद् ये ब्रह्मणः प्रतिपीयन्त्य् अन्नैः ।  
र्व्_१०,०२८।११च् सिम उक्ष्णो ऽवसृष्टां अदन्ति स्वयम् बलानि तन्वः शृणानाः ॥  
र्व्_१०,०२८।१२अ एते शमीभिः सुशमी अभूवन् ये हिन्विरे तन्वः सोम उक्थैः ।  
र्व्_१०,०२८।१२च् नृवद् वदन्न् उप नो माहि वाजान् दिवि श्रवो दधिषे नाम वीरः ॥  
  
र्व्_१०,०२९।०१अ वने न वा यो न्य् अधायि चाकञ् छुचिर् वां स्तोमो भुरणाव् अजीगः ।  
र्व्_१०,०२९।०१च् यस्येद् इन्द्रः पुरुदिनेषु होता नृणां नर्यो नृतमः क्षपावान् ॥  
र्व्_१०,०२९।०२अ प्र ते अस्या उषसः प्रापरस्या नृतौ स्याम नृतमस्य नृणाम् ।  
र्व्_१०,०२९।०२च् अनु त्रिशोकः शतम् आवहन् नॄन् कुत्सेन रथो यो असत् ससवान् ॥  
र्व्_१०,०२९।०३अ कस् ते मद इन्द्र रन्त्यो भूद् दुरो गिरो अभ्य् उग्रो वि धाव ।  
र्व्_१०,०२९।०३च् कद् वाहो अर्वाग् उप मा मनीषा आ त्वा शक्याम् उपमं राधो अन्नैः ॥  
र्व्_१०,०२९।०४अ कद् उ द्युम्नम् इन्द्र त्वावतो नॄन् कया धिया करसे कन् न आगन् ।  
र्व्_१०,०२९।०४च् मित्रो न सत्य उरुगाय भृत्या अन्ने समस्य यद् असन् मनीषाः ॥  
र्व्_१०,०२९।०५अ प्रेरय सूरो अर्थं न पारं ये अस्य कामं जनिधा इव ग्मन् ।  
र्व्_१०,०२९।०५च् गिरश् च ये ते तुविजात पूर्वीर् नर इन्द्र प्रतिशिक्षन्त्य् अन्नैः ॥  
र्व्_१०,०२९।०६अ मात्रे नु ते सुमिते इन्द्र पूर्वी द्यौर् मज्मना पृथिवी काव्येन ।  
र्व्_१०,०२९।०६च् वराय ते घृतवन्तः सुतासः स्वाद्मन् भवन्तु पीतये मधूनि ॥  
र्व्_१०,०२९।०७अ आ मध्वो अस्मा असिचन्न् अमत्रम् इन्द्राय पूर्णं स हि सत्यराधाः ।  
र्व्_१०,०२९।०७च् स वावृधे वरिमन्न् आ पृथिव्या अभि क्रत्वा नर्यः पौंस्यैश् च ॥  
र्व्_१०,०२९।०८अ व्य् आनऌ इन्द्रः पृतनाः स्वोजा आस्मै यतन्ते सख्याय पूर्वीः ।  
र्व्_१०,०२९।०८च् आ स्मा रथं न पृतनासु तिष्ठ यम् भद्रया सुमत्या चोदयासे ॥  
  
र्व्_१०,०३०।०१अ प्र देवत्रा ब्रह्मणे गातुर् एत्व् अपो अच्छा मनसो न प्रयुक्ति ।  
र्व्_१०,०३०।०१च् महीम् मित्रस्य वरुणस्य धासिम् पृथुज्रयसे रीरधा सुवृक्तिम् ॥  
र्व्_१०,०३०।०२अ अध्वर्यवो हविष्मन्तो हि भूताच्छाप इतोशतीर् उशन्तः ।  
र्व्_१०,०३०।०२च् अव याश् चष्टे अरुणः सुपर्णस् तम् आस्यध्वम् ऊर्मिम् अद्या सुहस्ताः ॥  
र्व्_१०,०३०।०३अ अध्वर्यवो ऽप इता समुद्रम् अपां नपातं हविषा यजध्वम् ।  
र्व्_१०,०३०।०३च् स वो ददद् ऊर्मिम् अद्या सुपूतं तस्मै सोमम् मधुमन्तं सुनोत ॥  
र्व्_१०,०३०।०४अ यो अनिध्मो दीदयद् अप्स्व् अन्तर् यं विप्रास ईऌअते अध्वरेषु ।  
र्व्_१०,०३०।०४च् अपां नपान् मधुमतीर् अपो दा याभिर् इन्द्रो वावृधे वीर्याय ॥  
र्व्_१०,०३०।०५अ याभिः सोमो मोदते हर्षते च कल्याणीभिर् युवतिभिर् न मर्यः ।  
र्व्_१०,०३०।०५च् ता अध्वर्यो अपो अच्छा परेहि यद् आसिञ्चा ओषधीभिः पुनीतात् ॥  
र्व्_१०,०३०।०६अ एवेद् यूने युवतयो नमन्त यद् ईम् उशन्न् उशतीर् एत्य् अच्छ ।  
र्व्_१०,०३०।०६च् सं जानते मनसा सं चिकित्रे ऽध्वर्यवो धिषणापश् च देवीः ॥  
र्व्_१०,०३०।०७अ यो वो वृताभ्यो अकृणोद् उ लोकं यो वो मह्या अभिशस्तेर् अमुञ्चत् ।  
र्व्_१०,०३०।०७च् तस्मा इन्द्राय मधुमन्तम् ऊर्मिं देवमादनम् प्र हिणोतनापः ॥  
र्व्_१०,०३०।०८अ प्रास्मै हिनोत मधुमन्तम् ऊर्मिं गर्भो यो वः सिन्धवो मध्व उत्सः ।  
र्व्_१०,०३०।०८च् घृतपृष्ठम् ईड्यम् अध्वरेष्व् आपो रेवतीः शृणुता हवम् मे ॥  
र्व्_१०,०३०।०९अ तं सिन्धवो मत्सरम् इन्द्रपानम् ऊर्मिम् प्र हेत य उभे इयर्ति ।  
र्व्_१०,०३०।०९च् मदच्युतम् औशानं नभोजाम् परि त्रितन्तुं विचरन्तम् उत्सम् ॥  
र्व्_१०,०३०।१०अ आवर्वृततीर् अध नु द्विधारा गोषुयुधो न नियवं चरन्तीः ।  
र्व्_१०,०३०।१०च् ऋषे जनित्रीर् भुवनस्य पत्नीर् अपो वन्दस्व सवृधः सयोनीः ॥  
र्व्_१०,०३०।११अ हिनोता नो अध्वरं देवयज्या हिनोत ब्रह्म सनये धनानाम् ।  
र्व्_१०,०३०।११च् ऋतस्य योगे वि ष्यध्वम् ऊधः श्रुष्टीवरीर् भूतनास्मभ्यम् आपः ॥  
र्व्_१०,०३०।१२अ आपो रेवतीः क्षयथा हि वस्वः क्रतुं च भद्रम् बिभृथामृतं च ।  
र्व्_१०,०३०।१२च् रायश् च स्थ स्वपत्यस्य पत्नीः सरस्वती तद् गृणते वयो धात् ॥  
र्व्_१०,०३०।१३अ प्रति यद् आपो अदृश्रम् आयतीर् घृतम् पयांसि बिभ्रतीर् मधूनि ।  
र्व्_१०,०३०।१३च् अध्वर्युभिर् मनसा संविदाना इन्द्राय सोमं सुषुतम् भरन्तीः ॥  
र्व्_१०,०३०।१४अ एमा अग्मन् रेवतीर् जीवधन्या अध्वर्यवः सादयता सखायः ।  
र्व्_१०,०३०।१४च् नि बर्हिषि धत्तन सोम्यासो ऽपां नप्त्रा संविदानास एनाः ॥  
र्व्_१०,०३०।१५अ आग्मन्न् आप उशतीर् बर्हिर् एदं न्य् अध्वरे असदन् देवयन्तीः ।  
र्व्_१०,०३०।१५च् अध्वर्यवः सुनुतेन्द्राय सोमम् अभूद् उ वः सुशका देवयज्या ॥  
  
र्व्_१०,०३१।०१अ आ नो देवानाम् उप वेतु शंसो विश्वेभिस् तुरैर् अवसे यजत्रः ।  
र्व्_१०,०३१।०१च् तेभिर् वयं सुषखायो भवेम तरन्तो विश्वा दुरिता स्याम ॥  
र्व्_१०,०३१।०२अ परि चिन् मर्तो द्रविणम् ममन्याद् ऋतस्य पथा नमसा विवासेत् ।  
र्व्_१०,०३१।०२च् उत स्वेन क्रतुना सं वदेत श्रेयांसं दक्षम् मनसा जगृभ्यात् ॥  
र्व्_१०,०३१।०३अ अधायि धीतिर् अससृग्रम् अंशास् तीर्थे न दस्मम् उप यन्त्य् ऊमाः ।  
र्व्_१०,०३१।०३च् अभ्य् आनश्म सुवितस्य शूषं नवेदसो अमृतानाम् अभूम ॥  
र्व्_१०,०३१।०४अ नित्यश् चाकन्यात् स्वपतिर् दमूना यस्मा उ देवः सविता जजान ।  
र्व्_१०,०३१।०४च् भगो वा गोभिर् अर्यमेम् अनज्यात् सो अस्मै चारुश् छदयद् उत स्यात् ॥  
र्व्_१०,०३१।०५अ इयं सा भूया उषसाम् इव क्षा यद् ध क्षुमन्तः शवसा समायन् ।  
र्व्_१०,०३१।०५च् अस्य स्तुतिं जरितुर् भिक्षमाणा आ नः शग्मास उप यन्तु वाजाः ॥  
र्व्_१०,०३१।०६अ अस्येद् एषा सुमतिः पप्रथानाभवत् पूर्व्या भूमना गौः ।  
र्व्_१०,०३१।०६च् अस्य सनीऌआ असुरस्य योनौ समान आ भरणे बिभ्रमाणाः ॥  
र्व्_१०,०३१।०७अ किं स्विद् वनं क उ स वृक्ष आस यतो द्यावापृथिवी निष्टतक्षुः ।  
र्व्_१०,०३१।०७च् सन्तस्थाने अजरे इतऊती अहानि पूर्वीर् उषसो जरन्त ॥  
र्व्_१०,०३१।०८अ नैतावद् एना परो अन्यद् अस्त्य् उक्षा स द्यावापृथिवी बिभर्ति ।  
र्व्_१०,०३१।०८च् त्वचम् पवित्रं कृणुत स्वधावान् यद् ईं सूर्यं न हरितो वहन्ति ॥  
र्व्_१०,०३१।०९अ स्तेगो न क्षाम् अत्य् एति पृथ्वीम् मिहं न वातो वि ह वाति भूम ।  
र्व्_१०,०३१।०९च् मित्रो यत्र वरुणो अज्यमानो ऽग्निर् वने न व्य् असृष्ट शोकम् ॥  
र्व्_१०,०३१।१०अ स्तरीर् यत् सूत सद्यो अज्यमाना व्यथिर् अव्यथीः कृणुत स्वगोपा ।  
र्व्_१०,०३१।१०च् पुत्रो यत् पूर्वः पित्रोर् जनिष्ट शम्यां गौर् जगार यद् ध पृच्छान् ॥  
र्व्_१०,०३१।११अ उत कण्वं नृषदः पुत्रम् आहुर् उत श्यावो धनम् आदत्त वाजी ।  
र्व्_१०,०३१।११च् प्र कृष्णाय रुशद् अपिन्वतोधर् ऋतम् अत्र नकिर् अस्मा अपीपेत् ॥  
  
र्व्_१०,०३२।०१अ प्र सु ग्मन्ता धियसानस्य सक्षणि वरेभिर् वरां अभि षु प्रसीदतः ।  
र्व्_१०,०३२।०१च् अस्माकम् इन्द्र उभयं जुजोषति यत् सोम्यस्यान्धसो बुबोधति ॥  
र्व्_१०,०३२।०२अ वीन्द्र यासि दिव्यानि रोचना वि पार्थिवानि रजसा पुरुष्टुत ।  
र्व्_१०,०३२।०२च् ये त्वा वहन्ति मुहुर् अध्वरां उप ते सु वन्वन्तु वग्वनां अराधसः ॥  
र्व्_१०,०३२।०३अ तद् इन् मे छन्त्सद् वपुषो वपुष्टरम् पुत्रो यज् जानम् पित्रोर् अधीयति ।  
र्व्_१०,०३२।०३च् जाया पतिं वहति वग्नुना सुमत् पुंस इद् भद्रो वहतुः परिष्कृतः ॥  
र्व्_१०,०३२।०४अ तद् इत् सधस्थम् अभि चारु दीधय गावो यच् छासन् वहतुं न धेनवः ।  
र्व्_१०,०३२।०४च् माता यन् मन्तुर् यूथस्य पूर्व्याभि वाणस्य सप्तधातुर् इज् जनः ॥  
र्व्_१०,०३२।०५अ प्र वो ऽच्छा रिरिचे देवयुष् पदम् एको रुद्रेभिर् याति तुर्वणिः ।  
र्व्_१०,०३२।०५च् जरा वा येष्व् अमृतेषु दावने परि व ऊमेभ्यः सिञ्चता मधु ॥  
र्व्_१०,०३२।०६अ निधीयमानम् अपगूऌहम् अप्सु प्र मे देवानां व्रतपा उवाच ।  
र्व्_१०,०३२।०६च् इन्द्रो विद्वां अनु हि त्वा चचक्ष तेनाहम् अग्ने अनुशिष्ट आगाम् ॥  
र्व्_१०,०३२।०७अ अक्षेत्रवित् क्षेत्रविदं ह्य् अप्राट् स प्रैति क्षेत्रविदानुशिष्टः ।  
र्व्_१०,०३२।०७च् एतद् वै भद्रम् अनुशासनस्योत स्रुतिं विन्दत्य् अञ्जसीनाम् ॥  
र्व्_१०,०३२।०८अ अद्येद् उ प्राणीद् अममन्न् इमाहापीवृतो अधयन् मातुर् ऊधः ।  
र्व्_१०,०३२।०८च् एम् एनम् आप जरिमा युवानम् अहेऌअन् वसुः सुमना बभूव ॥  
र्व्_१०,०३२।०९अ एतानि भद्रा कलश क्रियाम कुरुश्रवण ददतो मघानि ।  
र्व्_१०,०३२।०९च् दान इद् वो मघवानः सो अस्त्व् अयं च सोमो हृदि यम् बिभर्मि ॥  
  
र्व्_१०,०३३।०१अ प्र मा युयुज्रे प्रयुजो जनानां वहामि स्म पूषणम् अन्तरेण ।  
र्व्_१०,०३३।०१च् विश्वे देवासो अध माम् अरक्षन् दुःशासुर् आगाद् इति घोष आसीत् ॥  
र्व्_१०,०३३।०२अ सम् मा तपन्त्य् अभितः सपत्नीर् इव पर्शवः ।  
र्व्_१०,०३३।०२च् नि बाधते अमतिर् नग्नता जसुर् वेर् न वेवीयते मतिः ॥  
र्व्_१०,०३३।०३अ मूषो न शिश्ना व्य् अदन्ति माध्य स्तोतारं ते शतक्रतो ।  
र्व्_१०,०३३।०३च् सकृत् सु नो मघवन्न् इन्द्र मृऌअयाधा पितेव नो भव ॥  
र्व्_१०,०३३।०४अ कुरुश्रवणम् आवृणि राजानं त्रासदस्यवम् ।  
र्व्_१०,०३३।०४च् मंहिष्ठं वाघताम् ऋषिः ॥  
र्व्_१०,०३३।०५अ यस्य मा हरितो रथे तिस्रो वहन्ति साधुया ।  
र्व्_१०,०३३।०५च् स्तवै सहस्रदक्षिणे ॥  
र्व्_१०,०३३।०६अ यस्य प्रस्वादसो गिर उपमश्रवसः पितुः ।  
र्व्_१०,०३३।०६च् क्षेत्रं न रण्वम् ऊचुषे ॥  
र्व्_१०,०३३।०७अ अधि पुत्रोपमश्रवो नपान् मित्रातिथेर् इहि ।  
र्व्_१०,०३३।०७च् पितुष् टे अस्मि वन्दिता ॥  
र्व्_१०,०३३।०८अ यद् ईशीयामृतानाम् उत वा मर्त्यानाम् ।  
र्व्_१०,०३३।०८च् जीवेद् इन् मघवा मम ॥  
र्व्_१०,०३३।०९अ न देवानाम् अति व्रतं शतात्मा चन जीवति ।  
र्व्_१०,०३३।०९च् तथा युजा वि वावृते ॥  
  
र्व्_१०,०३४।०१अ प्रावेपा मा बृहतो मादयन्ति प्रवातेजा इरिणे वर्वृतानाः ।  
र्व्_१०,०३४।०१च् सोमस्येव मौजवतस्य भक्षो विभीदको जागृविर् मह्यम् अच्छान् ॥  
र्व्_१०,०३४।०२अ न मा मिमेथ न जिहीऌअ एषा शिवा सखिभ्य उत मह्यम् आसीत् ।  
र्व्_१०,०३४।०२च् अक्षस्याहम् एकपरस्य हेतोर् अनुव्रताम् अप जायाम् अरोधम् ॥  
र्व्_१०,०३४।०३अ द्वेष्टि श्वश्रूर् अप जाया रुणद्धि न नाथितो विन्दते मर्डितारम् ।  
र्व्_१०,०३४।०३च् अश्वस्येव जरतो वस्न्यस्य नाहं विन्दामि कितवस्य भोगम् ॥  
र्व्_१०,०३४।०४अ अन्ये जायाम् परि मृशन्त्य् अस्य यस्यागृधद् वेदने वाज्य् अक्षः ।  
र्व्_१०,०३४।०४च् पिता माता भ्रातर एनम् आहुर् न जानीमो नयता बद्धम् एतम् ॥  
र्व्_१०,०३४।०५अ यद् आदीध्ये न दविषाण्य् एभिः परायद्भ्यो ऽव हीये सखिभ्यः ।  
र्व्_१०,०३४।०५च् न्युप्ताश् च बभ्रवो वाचम् अक्रतं एमीद् एषां निष्कृतं जारिणीव ॥  
र्व्_१०,०३४।०६अ सभाम् एति कितवः पृच्छमानो जेष्यामीति तन्वा शूशुजानः ।  
र्व्_१०,०३४।०६च् अक्षासो अस्य वि तिरन्ति कामम् प्रतिदीव्ने दधत आ कृतानि ॥  
र्व्_१०,०३४।०७अ अक्षास इद् अङ्कुशिनो नितोदिनो निकृत्वानस् तपनास् तापयिष्णवः ।  
र्व्_१०,०३४।०७च् कुमारदेष्णा जयतः पुनर्हणो मध्वा सम्पृक्ताः कितवस्य बर्हणा ॥  
र्व्_१०,०३४।०८अ त्रिपञ्चाशः क्रीऌअति व्रात एषां देव इव सविता सत्यधर्मा ।  
र्व्_१०,०३४।०८च् उग्रस्य चिन् मन्यवे ना नमन्ते राजा चिद् एभ्यो नम इत् कृणोति ॥  
र्व्_१०,०३४।०९अ नीचा वर्तन्त उपरि स्फुरन्त्य् अहस्तासो हस्तवन्तं सहन्ते ।  
र्व्_१०,०३४।०९च् दिव्या अङ्गारा इरिणे न्युप्ताः शीताः सन्तो हृदयं निर् दहन्ति ॥  
र्व्_१०,०३४।१०अ जाया तप्यते कितवस्य हीना माता पुत्रस्य चरतः क्व स्वित् ।  
र्व्_१०,०३४।१०च् ऋणावा बिभ्यद् धनम् इच्छमानो ऽन्येषाम् अस्तम् उप नक्तम् एति ॥  
र्व्_१०,०३४।११अ स्त्रियं दृष्ट्वाय कितवं ततापान्येषां जायां सुकृतं च योनिम् ।  
र्व्_१०,०३४।११च् पूर्वाह्णे अश्वान् युयुजे हि बभ्रून् सो अग्नेर् अन्ते वृषलः पपाद ॥  
र्व्_१०,०३४।१२अ यो वः सेनानीर् महतो गणस्य राजा व्रातस्य प्रथमो बभूव ।  
र्व्_१०,०३४।१२च् तस्मै कृणोमि न धना रुणध्मि दशाहम् प्राचीस् तद् ऋतं वदामि ॥  
र्व्_१०,०३४।१३अ अक्षैर् मा दीव्यः कृषिम् इत् कृषस्व वित्ते रमस्व बहु मन्यमानः ।  
र्व्_१०,०३४।१३च् तत्र गावः कितव तत्र जाया तन् मे वि चष्टे सवितायम् अर्यः ॥  
र्व्_१०,०३४।१४अ मित्रं कृणुध्वं खलु मृऌअता नो मा नो घोरेण चरताभि धृष्णु ।  
र्व्_१०,०३४।१४च् नि वो नु मन्युर् विशताम् अरातिर् अन्यो बभ्रूणाम् प्रसितौ न्व् अस्तु ॥  
  
र्व्_१०,०३५।०१अ अबुध्रम् उ त्य इन्द्रवन्तो अग्नयो ज्योतिर् भरन्त उषसो व्युष्टिषु ।  
र्व्_१०,०३५।०१च् मही द्यावापृथिवी चेतताम् अपो ऽद्या देवानाम् अव आ वृणीमहे ॥  
र्व्_१०,०३५।०२अ दिवस्पृथिव्योर् अव आ वृणीमहे मातॄन् सिन्धून् पर्वताञ् छर्यणावतः ।  
र्व्_१०,०३५।०२च् अनागास्त्वं सूर्यम् उषासम् ईमहे भद्रं सोमः सुवानो अद्या कृणोतु नः ॥  
र्व्_१०,०३५।०३अ द्यावा नो अद्य पृथिवी अनागसो मही त्रायेतां सुविताय मातरा ।  
र्व्_१०,०३५।०३च् उषा उच्छन्त्य् अप बाधताम् अघं स्वस्त्य् अग्निं समिधानम् ईमहे ॥  
र्व्_१०,०३५।०४अ इयं न उस्रा प्रथमा सुदेव्यं रेवत् सनिभ्यो रेवती व्य् उच्छतु ।  
र्व्_१०,०३५।०४च् आरे मन्युं दुर्विदत्रस्य धीमहि स्वस्त्य् अग्निं समिधानम् ईमहे ॥  
र्व्_१०,०३५।०५अ प्र याः सिस्रते सूर्यस्य रश्मिभिर् ज्योतिर् भरन्तीर् उषसो व्युष्टिषु ।  
र्व्_१०,०३५।०५च् भद्रा नो अद्य श्रवसे व्य् उच्छत स्वस्त्य् अग्निं समिधानम् ईमहे ॥  
र्व्_१०,०३५।०६अ अनमीवा उषस आ चरन्तु न उद् अग्नयो जिहतां ज्योतिषा बृहत् ।  
र्व्_१०,०३५।०६च् आयुक्षाताम् अश्विना तूतुजिं रथं स्वस्त्य् अग्निं समिधानम् ईमहे ॥  
र्व्_१०,०३५।०७अ श्रेष्ठं नो अद्य सवितर् वरेण्यम् भागम् आ सुव स हि रत्नधा असि ।  
र्व्_१०,०३५।०७च् रायो जनित्रीं धिषणाम् उप ब्रुवे स्वस्त्य् अग्निं समिधानम् ईमहे ॥  
र्व्_१०,०३५।०८अ पिपर्तु मा तद् ऋतस्य प्रवाचनं देवानां यन् मनुष्या अमन्महि ।  
र्व्_१०,०३५।०८च् विश्वा इद् उस्रा स्पऌ उद् एति सूर्यः स्वस्त्य् अग्निं समिधानम् ईमहे ॥  
र्व्_१०,०३५।०९अ अद्वेषो अद्य बर्हिष स्तरीमणि ग्राव्णां योगे मन्मनः साध ईमहे ।  
र्व्_१०,०३५।०९च् आदित्यानां शर्मणि स्था भुरण्यसि स्वस्त्य् अग्निं समिधानम् ईमहे ॥  
र्व्_१०,०३५।१०अ आ नो बर्हिः सधमादे बृहद् दिवि देवां ईऌए सादया सप्त होतॄन् ।  
र्व्_१०,०३५।१०च् इन्द्रम् मित्रं वरुणं सातये भगं स्वस्त्य् अग्निं समिधानम् ईमहे ॥  
र्व्_१०,०३५।११अ त आदित्या आ गता सर्वतातये वृधे नो यज्ञम् अवता सजोषसः ।  
र्व्_१०,०३५।११च् बृहस्पतिम् पूषणम् अश्विना भगं स्वस्त्य् अग्निं समिधानम् ईमहे ॥  
र्व्_१०,०३५।१२अ तन् नो देवा यच्छत सुप्रवाचनं छर्दिर् आदित्याः सुभरं नृपाय्यम् ।  
र्व्_१०,०३५।१२च् पश्वे तोकाय तनयाय जीवसे स्वस्त्य् अग्निं समिधानम् ईमहे ॥  
र्व्_१०,०३५।१३अ विश्वे अद्य मरुतो विश्व ऊती विश्वे भवन्त्व् अग्नयः समिद्धाः ।  
र्व्_१०,०३५।१३च् विश्वे नो देवा अवसा गमन्तु विश्वम् अस्तु द्रविणं वाजो अस्मे ॥  
र्व्_१०,०३५।१४अ यं देवासो ऽवथ वाजसातौ यं त्रायध्वे यम् पिपृथात्य् अंहः ।  
र्व्_१०,०३५।१४च् यो वो गोपीथे न भयस्य वेद ते स्याम देववीतये तुरासः ॥  
  
र्व्_१०,०३६।०१अ उषासानक्ता बृहती सुपेशसा द्यावाक्षामा वरुणो मित्रो अर्यमा ।  
र्व्_१०,०३६।०१च् इन्द्रं हुवे मरुतः पर्वतां अप आदित्यान् द्यावापृथिवी अपः स्वः ॥  
र्व्_१०,०३६।०२अ द्यौश् च नः पृथिवी च प्रचेतस ऋतावरी रक्षताम् अंहसो रिषः ।  
र्व्_१०,०३६।०२च् मा दुर्विदत्रा निरृतिर् न ईशत तद् देवानाम् अवो अद्या वृणीमहे ॥  
र्व्_१०,०३६।०३अ विश्वस्मान् नो अदितिः पात्व् अंहसो माता मित्रस्य वरुणस्य रेवतः ।  
र्व्_१०,०३६।०३च् स्वर्वज् ज्योतिर् अवृकं नशीमहि तद् देवानाम् अवो अद्या वृणीमहे ॥  
र्व्_१०,०३६।०४अ ग्रावा वदन्न् अप रक्षांसि सेधतु दुष्ष्वप्न्यं निरृतिं विश्वम् अत्रिणम् ।  
र्व्_१०,०३६।०४च् आदित्यं शर्म मरुताम् अशीमहि तद् देवानाम् अवो अद्या वृणीमहे ॥  
र्व्_१०,०३६।०५अ एन्द्रो बर्हिः सीदतु पिन्वताम् इऌआ बृहस्पतिः सामभिर् ऋक्वो अर्चतु ।  
र्व्_१०,०३६।०५च् सुप्रकेतं जीवसे मन्म धीमहि तद् देवानाम् अवो अद्या वृणीमहे ॥  
र्व्_१०,०३६।०६अ दिविस्पृशं यज्ञम् अस्माकम् अश्विना जीराध्वरं कृणुतं सुम्नम् इष्टये ।  
र्व्_१०,०३६।०६च् प्राचीनरश्मिम् आहुतं घृतेन तद् देवानाम् अवो अद्या वृणीमहे ॥  
र्व्_१०,०३६।०७अ उप ह्वये सुहवम् मारुतं गणम् पावकम् ऋष्वं सख्याय शम्भुवम् ।  
र्व्_१०,०३६।०७च् रायस् पोषं सौश्रवसाय धीमहि तद् देवानाम् अवो अद्या वृणीमहे ॥  
र्व्_१०,०३६।०८अ अपाम् पेरुं जीवधन्यम् भरामहे देवाव्यं सुहवम् अध्वरश्रियम् ।  
र्व्_१०,०३६।०८च् सुरश्मिं सोमम् इन्द्रियं यमीमहि तद् देवानाम् अवो अद्या वृणीमहे ॥  
र्व्_१०,०३६।०९अ सनेम तत् सुसनिता सनित्वभिर् वयं जीवा जीवपुत्रा अनागसः ।  
र्व्_१०,०३६।०९च् ब्रह्मद्विषो विष्वग् एनो भरेरत तद् देवानाम् अवो अद्या वृणीमहे ॥  
र्व्_१०,०३६।१०अ ये स्था मनोर् यज्ञियास् ते शृणोतन यद् वो देवा ईमहे तद् ददातन ।  
र्व्_१०,०३६।१०च् जैत्रं क्रतुं रयिमद् वीरवद् यशस् तद् देवानाम् अवो अद्या वृणीमहे ॥  
र्व्_१०,०३६।११अ महद् अद्य महताम् आ वृणीमहे ऽवो देवानाम् बृहताम् अनर्वणाम् ।  
र्व्_१०,०३६।११च् यथा वसु वीरजातं नशामहै तद् देवानाम् अवो अद्या वृणीमहे ॥  
र्व्_१०,०३६।१२अ महो अग्नेः समिधानस्य शर्मण्य् अनागा मित्रे वरुणे स्वस्तये ।  
र्व्_१०,०३६।१२च् श्रेष्ठे स्याम सवितुः सवीमनि तद् देवानाम् अवो अद्या वृणीमहे ॥  
र्व्_१०,०३६।१३अ ये सवितुः सत्यसवस्य विश्वे मित्रस्य व्रते वरुणस्य देवाः ।  
र्व्_१०,०३६।१३च् ते सौभगं वीरवद् गोमद् अप्नो दधातन द्रविणं चित्रम् अस्मे ॥  
र्व्_१०,०३६।१४अ सविता पश्चातात् सविता पुरस्तात् सवितोत्तरात्तात् सविताधरात्तात् ।  
र्व्_१०,०३६।१४च् सविता नः सुवतु सर्वतातिं सविता नो रासतां दीर्घम् आयुः ॥  
  
र्व्_१०,०३७।०१अ नमो मित्रस्य वरुणस्य चक्षसे महो देवाय तद् ऋतं सपर्यत ।  
र्व्_१०,०३७।०१च् दूरेदृशे देवजाताय केतवे दिवस् पुत्राय सूर्याय शंसत ॥  
र्व्_१०,०३७।०२अ सा मा सत्योक्तिः परि पातु विश्वतो द्यावा च यत्र ततनन्न् अहानि च ।  
र्व्_१०,०३७।०२च् विश्वम् अन्यन् नि विशते यद् एजति विश्वाहापो विश्वाहोद् एति सूर्यः ॥  
र्व्_१०,०३७।०३अ न ते अदेवः प्रदिवो नि वासते यद् एतशेभिः पतरै रथर्यसि ।  
र्व्_१०,०३७।०३च् प्राचीनम् अन्यद् अनु वर्तते रज उद् अन्येन ज्योतिषा यासि सूर्य ॥  
र्व्_१०,०३७।०४अ येन सूर्य ज्योतिषा बाधसे तमो जगच् च विश्वम् उदियर्षि भानुना ।  
र्व्_१०,०३७।०४च् तेनास्मद् विश्वाम् अनिराम् अनाहुतिम् अपामीवाम् अप दुष्ष्वप्न्यं सुव ॥  
र्व्_१०,०३७।०५अ विश्वस्य हि प्रेषितो रक्षसि व्रतम् अहेऌअयन्न् उच्चरसि स्वधा अनु ।  
र्व्_१०,०३७।०५च् यद् अद्य त्वा सूर्योपब्रवामहै तं नो देवा अनु मंसीरत क्रतुम् ॥  
र्व्_१०,०३७।०६अ तं नो द्यावापृथिवी तन् न आप इन्द्रः शृण्वन्तु मरुतो हवं वचः ।  
र्व्_१०,०३७।०६च् मा शूने भूम सूर्यस्य सन्दृशि भद्रं जीवन्तो जरणाम् अशीमहि ॥  
र्व्_१०,०३७।०७अ विश्वाहा त्वा सुमनसः सुचक्षसः प्रजावन्तो अनमीवा अनागसः ।  
र्व्_१०,०३७।०७च् उद्यन्तं त्वा मित्रमहो दिवे-दिवे ज्योग् जीवाः प्रति पश्येम सूर्य ॥  
र्व्_१०,०३७।०८अ महि ज्योतिर् बिभ्रतं त्वा विचक्षण भास्वन्तं चक्षुषे-चक्षुषे मयः ।  
र्व्_१०,०३७।०८च् आरोहन्तम् बृहतः पाजसस् परि वयं जीवाः प्रति पश्येम सूर्य ॥  
र्व्_१०,०३७।०९अ यस्य ते विश्वा भुवनानि केतुना प्र चेरते नि च विशन्ते अक्तुभिः ।  
र्व्_१०,०३७।०९च् अनागास्त्वेन हरिकेश सूर्याह्नाह्ना नो वस्यसा-वस्यसोद् इहि ॥  
र्व्_१०,०३७।१०अ शं नो भव चक्षसा शं नो अह्ना शम् भानुना शं हिमा शं घृणेन ।  
र्व्_१०,०३७।१०च् यथा शम् अध्वञ् छम् असद् दुरोणे तत् सूर्य द्रविणं धेहि चित्रम् ॥  
र्व्_१०,०३७।११अ अस्माकं देवा उभयाय जन्मने शर्म यच्छत द्विपदे चतुष्पदे ।  
र्व्_१०,०३७।११च् अदत् पिबद् ऊर्जयमानम् आशितं तद् अस्मे शं योर् अरपो दधातन ॥  
र्व्_१०,०३७।१२अ यद् वो देवाश् चकृम जिह्वया गुरु मनसो वा प्रयुती देवहेऌअनम् ।  
र्व्_१०,०३७।१२च् अरावा यो नो अभि दुच्छुनायते तस्मिन् तद् एनो वसवो नि धेतन ॥  
  
र्व्_१०,०३८।०१अ अस्मिन् न इन्द्र पृत्सुतौ यशस्वति शिमीवति क्रन्दसि प्राव सातये ।  
र्व्_१०,०३८।०१च् यत्र गोषाता धृषितेषु खादिषु विष्वक् पतन्ति दिद्यवो नृषाह्ये ॥  
र्व्_१०,०३८।०२अ स नः क्षुमन्तं सदने व्य् ऊर्णुहि गोअर्णसं रयिम् इन्द्र श्रवाय्यम् ।  
र्व्_१०,०३८।०२च् स्याम ते जयतः शक्र मेदिनो यथा वयम् उश्मसि तद् वसो कृधि ॥  
र्व्_१०,०३८।०३अ यो नो दास आर्यो वा पुरुष्टुतादेव इन्द्र युधये चिकेतति ।  
र्व्_१०,०३८।०३च् अस्माभिष् टे सुषहाः सन्तु शत्रवस् त्वया वयं तान् वनुयाम सङ्गमे ॥  
र्व्_१०,०३८।०४अ यो दभ्रेभिर् हव्यो यश् च भूरिभिर् यो अभीके वरिवोविन् नृषाह्ये ।  
र्व्_१०,०३८।०४च् तं विखादे सस्निम् अद्य श्रुतं नरम् अर्वाञ्चम् इन्द्रम् अवसे करामहे ॥  
र्व्_१०,०३८।०५अ स्ववृजं हि त्वाम् अहम् इन्द्र शुश्रवानानुदं वृषभ रध्रचोदनम् ।  
र्व्_१०,०३८।०५च् प्र मुञ्चस्व परि कुत्साद् इहा गहि किम् उ त्वावान् मुष्कयोर् बद्ध आसते ॥  
  
र्व्_१०,०३९।०१अ यो वाम् परिज्मा सुवृद् अश्विना रथो दोषाम् उषासो हव्यो हविष्मता ।  
र्व्_१०,०३९।०१च् शश्वत्तमासस् तम् उ वाम् इदं वयम् पितुर् न नाम सुहवं हवामहे ॥  
र्व्_१०,०३९।०२अ चोदयतं सूनृताः पिन्वतं धिय उत् पुरन्धीर् ईरयतं तद् उश्मसि ।  
र्व्_१०,०३९।०२च् यशसम् भागं कृणुतं नो अश्विना सोमं न चारुम् मघवत्सु नस् कृतम् ॥  
र्व्_१०,०३९।०३अ अमाजुरश् चिद् भवथो युवम् भगो ऽनाशोश् चिद् अवितारापमस्य चित् ।  
र्व्_१०,०३९।०३च् अन्धस्य चिन् नासत्या कृशस्य चिद् युवाम् इद् आहुर् भिषजा रुतस्य चित् ॥  
र्व्_१०,०३९।०४अ युवं च्यवानं सनयं यथा रथम् पुनर् युवानं चरथाय तक्षथुः ।  
र्व्_१०,०३९।०४च् निष् टौग्र्यम् ऊहथुर् अद्भ्यस् परि विश्वेत् ता वां सवनेषु प्रवाच्या ॥  
र्व्_१०,०३९।०५अ पुराणा वां वीर्या प्र ब्रवा जने ऽथो हासथुर् भिषजा मयोभुवा ।  
र्व्_१०,०३९।०५च् ता वां नु नव्याव् अवसे करामहे ऽयं नासत्या श्रद् अरिर् यथा दधत् ॥  
र्व्_१०,०३९।०६अ इयं वाम् अह्वे शृणुतम् मे अश्विना पुत्रायेव पितरा मह्यं शिक्षतम् ।  
र्व्_१०,०३९।०६च् अनापिर् अज्ञा असजात्यामतिः पुरा तस्या अभिशस्तेर् अव स्पृतम् ॥  
र्व्_१०,०३९।०७अ युवं रथेन विमदाय शुन्ध्युवं न्य् ऊहथुः पुरुमित्रस्य योषणाम् ।  
र्व्_१०,०३९।०७च् युवं हवं वध्रिमत्या अगच्छतं युवं सुषुतिं चक्रथुः पुरन्धये ॥  
र्व्_१०,०३९।०८अ युवं विप्रस्य जरणाम् उपेयुषः पुनः कलेर् अकृणुतं युवद् वयः ।  
र्व्_१०,०३९।०८च् युवं वन्दनम् ऋश्यदाद् उद् ऊपथुर् युवं सद्यो विश्पलाम् एतवे कृथः ॥  
र्व्_१०,०३९।०९अ युवं ह रेभं वृषणा गुहा हितम् उद् ऐरयतम् ममृवांसम् अश्विना ।  
र्व्_१०,०३९।०९च् युवम् ऋबीसम् उत तप्तम् अत्रय ओमन्वन्तं चक्रथुः सप्तवध्रये ॥  
र्व्_१०,०३९।१०अ युवं श्वेतम् पेदवे ऽश्विनाश्वं नवभिर् वाजैर् नवती च वाजिनम् ।  
र्व्_१०,०३९।१०च् चर्कृत्यं ददथुर् द्रावयत्सखम् भगं न नृभ्यो हव्यम् मयोभुवम् ॥  
र्व्_१०,०३९।११अ न तं राजानाव् अदिते कुतश् चन नांहो अश्नोति दुरितं नकिर् भयम् ।  
र्व्_१०,०३९।११च् यम् अश्विना सुहवा रुद्रवर्तनी पुरोरथं कृणुथः पत्न्या सह ॥  
र्व्_१०,०३९।१२अ आ तेन यातम् मनसो जवीयसा रथं यं वाम् ऋभवश् चक्रुर् अश्विना ।  
र्व्_१०,०३९।१२च् यस्य योगे दुहिता जायते दिव उभे अहनी सुदिने विवस्वतः ॥  
र्व्_१०,०३९।१३अ ता वर्तिर् यातं जयुषा वि पर्वतम् अपिन्वतं शयवे धेनुम् अश्विना ।  
र्व्_१०,०३९।१३च् वृकस्य चिद् वर्तिकाम् अन्तर् आस्याद् युवं शचीभिर् ग्रसिताम् अमुञ्चतम् ॥  
र्व्_१०,०३९।१४अ एतं वां स्तोमम् अश्विनाव् अकर्मातक्षाम भृगवो न रथम् ।  
र्व्_१०,०३९।१४च् न्य् अमृक्षाम योषणां न मर्ये नित्यं न सूनुं तनयं दधानाः ॥  
  
र्व्_१०,०४०।०१अ रथं यान्तं कुह को ह वां नरा प्रति द्युमन्तं सुविताय भूषति ।  
र्व्_१०,०४०।०१च् प्रातर्यावाणं विभ्वं विशे-विशे वस्तोर्-वस्तोर् वहमानं धिया शमि ॥  
र्व्_१०,०४०।०२अ कुह स्विद् दोषा कुह वस्तोर् अश्विना कुहाभिपित्वं करतः कुहोषतुः ।  
र्व्_१०,०४०।०२च् को वां शयुत्रा विधवेव देवरम् मर्यं न योषा कृणुते सधस्थ आ ॥  
र्व्_१०,०४०।०३अ प्रातर् जरेथे जरणेव कापया वस्तोर्-वस्तोर् यजता गच्छथो गृहम् ।  
र्व्_१०,०४०।०३च् कस्य ध्वस्रा भवथः कस्य वा नरा राजपुत्रेव सवनाव गच्छथः ॥  
र्व्_१०,०४०।०४अ युवाम् मृगेव वारणा मृगण्यवो दोषा वस्तोर् हविषा नि ह्वयामहे ।  
र्व्_१०,०४०।०४च् युवं होत्राम् ऋतुथा जुह्वते नरेषं जनाय वहथः शुभस् पती ॥  
र्व्_१०,०४०।०५अ युवां ह घोषा पर्य् अश्विना यती राज्ञ ऊचे दुहिता पृच्छे वां नरा ।  
र्व्_१०,०४०।०५च् भूतम् मे अह्न उत भूतम् अक्तवे ऽश्वावते रथिने शक्तम् अर्वते ॥  
र्व्_१०,०४०।०६अ युवं कवी ष्ठः पर्य् अश्विना रथं विशो न कुत्सो जरितुर् नशायथः ।  
र्व्_१०,०४०।०६च् युवोर् ह मक्षा पर्य् अश्विना मध्व् आसा भरत निष्कृतं न योषणा ॥  
र्व्_१०,०४०।०७अ युवं ह भुज्युं युवम् अश्विना वशं युवं शिञ्जारम् उशनाम् उपारथुः ।  
र्व्_१०,०४०।०७च् युवो ररावा परि सख्यम् आसते युवोर् अहम् अवसा सुम्नम् आ चके ॥  
र्व्_१०,०४०।०८अ युवं ह कृशं युवम् अश्विना शयुं युवं विधन्तं विधवाम् उरुष्यथः ।  
र्व्_१०,०४०।०८च् युवं सनिभ्य स्तनयन्तम् अश्विनाप व्रजम् ऊर्णुथः सप्तास्यम् ॥  
र्व्_१०,०४०।०९अ जनिष्ट योषा पतयत् कनीनको वि चारुहन् वीरुधो दंसना अनु ।  
र्व्_१०,०४०।०९च् आस्मै रीयन्ते निवनेव सिन्धवो ऽस्मा अह्ने भवति तत् पतित्वनम् ॥  
र्व्_१०,०४०।१०अ जीवं रुदन्ति वि मयन्ते अध्वरे दीर्घाम् अनु प्रसितिं दीधियुर् नरः ।  
र्व्_१०,०४०।१०च् वामम् पितृभ्यो य इदं समेरिरे मयः पतिभ्यो जनयः परिष्वजे ॥  
र्व्_१०,०४०।११अ न तस्य विद्म तद् उ षु प्र वोचत युवा ह यद् युवत्याः क्षेति योनिषु ।  
र्व्_१०,०४०।११च् प्रियोस्रियस्य वृषभस्य रेतिनो गृहं गमेमाश्विना तद् उश्मसि ॥  
र्व्_१०,०४०।१२अ आ वाम् अगन् सुमतिर् वाजिनीवसू न्य् अश्विना हृत्सु कामा अयंसत ।  
र्व्_१०,०४०।१२च् अभूतं गोपा मिथुना शुभस् पती प्रिया अर्यम्णो दुर्यां अशीमहि ॥  
र्व्_१०,०४०।१३अ ता मन्दसाना मनुषो दुरोण आ धत्तं रयिं सहवीरं वचस्यवे ।  
र्व्_१०,०४०।१३च् कृतं तीर्थं सुप्रपाणं शुभस् पती स्थाणुम् पथेष्ठाम् अप दुर्मतिं हतम् ॥  
र्व्_१०,०४०।१४अ क्व स्विद् अद्य कतमास्व् अश्विना विक्षु दस्रा मादयेते शुभस् पती ।  
र्व्_१०,०४०।१४च् क ईं नि येमे कतमस्य जग्मतुर् विप्रस्य वा यजमानस्य वा गृहम् ॥  
  
र्व्_१०,०४१।०१अ समानम् उ त्यम् पुरुहूतम् उक्थ्यं रथं त्रिचक्रं सवना गनिग्मतम् ।  
र्व्_१०,०४१।०१च् परिज्मानं विदथ्यं सुवृक्तिभिर् वयं व्युष्टा उषसो हवामहे ॥  
र्व्_१०,०४१।०२अ प्रातर्युजं नासत्याधि तिष्ठथः प्रातर्यावाणम् मधुवाहनं रथम् ।  
र्व्_१०,०४१।०२च् विशो येन गच्छथो यज्वरीर् नरा कीरेश् चिद् यज्ञं होतृमन्तम् अश्विना ॥  
र्व्_१०,०४१।०३अ अध्वर्युं वा मधुपाणिं सुहस्त्यम् अग्निधं वा धृतदक्षं दमूनसम् ।  
र्व्_१०,०४१।०३च् विप्रस्य वा यत् सवनानि गच्छथो ऽत आ यातम् मधुपेयम् अश्विना ॥  
  
र्व्_१०,०४२।०१अ अस्तेव सु प्रतरं लायम् अस्यन् भूषन्न् इव प्र भरा स्तोमम् अस्मै ।  
र्व्_१०,०४२।०१च् वाचा विप्रास् तरत वाचम् अर्यो नि रामय जरितः सोम इन्द्रम् ॥  
र्व्_१०,०४२।०२अ दोहेन गाम् उप शिक्षा सखायम् प्र बोधय जरितर् जारम् इन्द्रम् ।  
र्व्_१०,०४२।०२च् कोशं न पूर्णं वसुना न्यृष्टम् आ च्यावय मघदेयाय शूरम् ॥  
र्व्_१०,०४२।०३अ किम् अङ्ग त्वा मघवन् भोजम् आहुः शिशीहि मा शिशयं त्वा शृणोमि ।  
र्व्_१०,०४२।०३च् अप्नस्वती मम धीर् अस्तु शक्र वसुविदम् भगम् इन्द्रा भरा नः ॥  
र्व्_१०,०४२।०४अ त्वां जना ममसत्येष्व् इन्द्र सन्तस्थाना वि ह्वयन्ते समीके ।  
र्व्_१०,०४२।०४च् अत्रा युजं कृणुते यो हविष्मान् नासुन्वता सख्यं वष्टि शूरः ॥  
र्व्_१०,०४२।०५अ धनं न स्यन्द्रम् बहुलं यो अस्मै तीव्रान् सोमां आसुनोति प्रयस्वान् ।  
र्व्_१०,०४२।०५च् तस्मै शत्रून् सुतुकान् प्रातर् अह्नो नि स्वष्ट्रान् युवति हन्ति वृत्रम् ॥  
र्व्_१०,०४२।०६अ यस्मिन् वयं दधिमा शंसम् इन्द्रे यः शिश्राय मघवा कामम् अस्मे ।  
र्व्_१०,०४२।०६च् आराच् चित् सन् भयताम् अस्य शत्रुर् न्य् अस्मै द्युम्ना जन्या नमन्ताम् ॥  
र्व्_१०,०४२।०७अ आराच् छत्रुम् अप बाधस्व दूरम् उग्रो यः शम्बः पुरुहूत तेन ।  
र्व्_१०,०४२।०७च् अस्मे धेहि यवमद् गोमद् इन्द्र कृधी धियं जरित्रे वाजरत्नाम् ॥  
र्व्_१०,०४२।०८अ प्र यम् अन्तर् वृषसवासो अग्मन् तीव्राः सोमा बहुलान्तास इन्द्रम् ।  
र्व्_१०,०४२।०८च् नाह दामानम् मघवा नि यंसन् नि सुन्वते वहति भूरि वामम् ॥  
र्व्_१०,०४२।०९अ उत प्रहाम् अतिदीव्या जयाति कृतं यच् छ्वघ्नी विचिनोति काले ।  
र्व्_१०,०४२।०९च् यो देवकामो न धना रुणद्धि सम् इत् तं राया सृजति स्वधावान् ॥  
र्व्_१०,०४२।१०अ गोभिष् टरेमामतिं दुरेवां यवेन क्षुधम् पुरुहूत विश्वाम् ।  
र्व्_१०,०४२।१०च् वयं राजभिः प्रथमा धनान्य् अस्माकेन वृजनेना जयेम ॥  
र्व्_१०,०४२।११अ बृहस्पतिर् नः परि पातु पश्चाद् उतोत्तरस्माद् अधराद् अघायोः ।  
र्व्_१०,०४२।११च् इन्द्रः पुरस्ताद् उत मध्यतो नः सखा सखिभ्यो वरिवः कृणोतु ॥  
  
र्व्_१०,०४३।०१अ अच्छा म इन्द्रम् मतयः स्वर्विदः सध्रीचीर् विश्वा उशतीर् अनूषत ।  
र्व्_१०,०४३।०१च् परि ष्वजन्ते जनयो यथा पतिम् मर्यं न शुन्ध्युम् मघवानम् ऊतये ॥  
र्व्_१०,०४३।०२अ न घा त्वद्रिग् अप वेति मे मनस् त्वे इत् कामम् पुरुहूत शिश्रय ।  
र्व्_१०,०४३।०२च् राजेव दस्म नि षदो ऽधि बर्हिष्य् अस्मिन् सु सोमे ऽवपानम् अस्तु ते ॥  
र्व्_१०,०४३।०३अ विषूवृद् इन्द्रो अमतेर् उत क्षुधः स इद् रायो मघवा वस्व ईशते ।  
र्व्_१०,०४३।०३च् तस्येद् इमे प्रवणे सप्त सिन्धवो वयो वर्धन्ति वृषभस्य शुष्मिणः ॥  
र्व्_१०,०४३।०४अ वयो न वृक्षं सुपलाशम् आसदन् सोमास इन्द्रम् मन्दिनश् चमूषदः ।  
र्व्_१०,०४३।०४च् प्रैषाम् अनीकं शवसा दविद्युतद् विदत् स्वर् मनवे ज्योतिर् आर्यम् ॥  
र्व्_१०,०४३।०५अ कृतं न श्वघ्नी वि चिनोति देवने संवर्गं यन् मघवा सूर्यं जयत् ।  
र्व्_१०,०४३।०५च् न तत् ते अन्यो अनु वीर्यं शकन् न पुराणो मघवन् नोत नूतनः ॥  
र्व्_१०,०४३।०६अ विशं-विशम् मघवा पर्य् अशायत जनानां धेना अवचाकशद् वृषा ।  
र्व्_१०,०४३।०६च् यस्याह शक्रः सवनेषु रण्यति स तीव्रैः सोमैः सहते पृतन्यतः ॥  
र्व्_१०,०४३।०७अ आपो न सिन्धुम् अभि यत् समक्षरन् सोमास इन्द्रं कुल्या इव ह्रदम् ।  
र्व्_१०,०४३।०७च् वर्धन्ति विप्रा महो अस्य सादने यवं न वृष्टिर् दिव्येन दानुना ॥  
र्व्_१०,०४३।०८अ वृषा न क्रुद्धः पतयद् रजस्स्व् आ यो अर्यपत्नीर् अकृणोद् इमा अपः ।  
र्व्_१०,०४३।०८च् स सुन्वते मघवा जीरदानवे ऽविन्दज् ज्योतिर् मनवे हविष्मते ॥  
र्व्_१०,०४३।०९अ उज् जायताम् परशुर् ज्योतिषा सह भूया ऋतस्य सुदुघा पुराणवत् ।  
र्व्_१०,०४३।०९च् वि रोचताम् अरुषो भानुना शुचिः स्वर् ण शुक्रं शुशुचीत सत्पतिः ॥  
र्व्_१०,०४३।१०अ गोभिष् टरेमामतिं दुरेवां यवेन क्षुधम् पुरुहूत विश्वाम् ।  
र्व्_१०,०४३।१०च् वयं राजभिः प्रथमा धनान्य् अस्माकेन वृजनेना जयेम ॥  
र्व्_१०,०४३।११अ बृहस्पतिर् नः परि पातु पश्चाद् उतोत्तरस्माद् अधराद् अघायोः ।  
र्व्_१०,०४३।११च् इन्द्रः पुरस्ताद् उत मध्यतो नः सखा सखिभ्यो वरिवः कृणोतु ॥  
  
र्व्_१०,०४४।०१अ आ यात्व् इन्द्रः स्वपतिर् मदाय यो धर्मणा तूतुजानस् तुविष्मान् ।  
र्व्_१०,०४४।०१च् प्रत्वक्षाणो अति विश्वा सहांस्य् अपारेण महता वृष्ण्येन ॥  
र्व्_१०,०४४।०२अ सुष्ठामा रथः सुयमा हरी ते मिम्यक्ष वज्रो नृपते गभस्तौ ।  
र्व्_१०,०४४।०२च् शीभं राजन् सुपथा याह्य् अर्वाङ् वर्धाम ते पपुषो वृष्ण्यानि ॥  
र्व्_१०,०४४।०३अ एन्द्रवाहो नृपतिं वज्रबाहुम् उग्रम् उग्रासस् तविषास एनम् ।  
र्व्_१०,०४४।०३च् प्रत्वक्षसं वृषभं सत्यशुष्मम् एम् अस्मत्रा सधमादो वहन्तु ॥  
र्व्_१०,०४४।०४अ एवा पतिं द्रोणसाचं सचेतसम् ऊर्ज स्कम्भं धरुण आ वृषायसे ।  
र्व्_१०,०४४।०४च् ओजः कृष्व सं गृभाय त्वे अप्य् असो यथा केनिपानाम् इनो वृधे ॥  
र्व्_१०,०४४।०५अ गमन्न् अस्मे वसून्य् आ हि शंसिषं स्वाशिषम् भरम् आ याहि सोमिनः ।  
र्व्_१०,०४४।०५च् त्वम् ईशिषे सास्मिन्न् आ सत्सि बर्हिष्य् अनाधृष्या तव पात्राणि धर्मणा ॥  
र्व्_१०,०४४।०६अ पृथक् प्रायन् प्रथमा देवहूतयो ऽकृण्वत श्रवस्यानि दुष्टरा ।  
र्व्_१०,०४४।०६च् न ये शेकुर् यज्ञियां नावम् आरुहम् ईर्मैव ते न्य् अविशन्त केपयः ॥  
र्व्_१०,०४४।०७अ एवैवापाग् अपरे सन्तु दूढ्यो ऽश्वा येषां दुर्युज आयुयुज्रे ।  
र्व्_१०,०४४।०७च् इत्था ये प्राग् उपरे सन्ति दावने पुरूणि यत्र वयुनानि भोजना ॥  
र्व्_१०,०४४।०८अ गिरींर् अज्रान् रेजमानां अधारयद् द्यौः क्रन्दद् अन्तरिक्षाणि कोपयत् ।  
र्व्_१०,०४४।०८च् समीचीने धिषणे वि ष्कभायति वृष्णः पीत्वा मद उक्थानि शंसति ॥  
र्व्_१०,०४४।०९अ इमम् बिभर्मि सुकृतं ते अङ्कुशं येनारुजासि मघवञ् छफारुजः ।  
र्व्_१०,०४४।०९च् अस्मिन् सु ते सवने अस्त्व् ओक्यं सुत इष्टौ मघवन् बोध्य् आभगः ॥  
र्व्_१०,०४४।१०अ गोभिष् टरेमामतिं दुरेवां यवेन क्षुधम् पुरुहूत विश्वाम् ।  
र्व्_१०,०४४।१०च् वयं राजभिः प्रथमा धनान्य् अस्माकेन वृजनेना जयेम ॥  
र्व्_१०,०४४।११अ बृहस्पतिर् नः परि पातु पश्चाद् उतोत्तरस्माद् अधराद् अघायोः ।  
र्व्_१०,०४४।११च् इन्द्रः पुरस्ताद् उत मध्यतो नः सखा सखिभ्यो वरिवः कृणोतु ॥  
  
र्व्_१०,०४५।०१अ दिवस् परि प्रथमं जज्ञे अग्निर् अस्मद् द्वितीयम् परि जातवेदाः ।  
र्व्_१०,०४५।०१च् तृतीयम् अप्सु नृमणा अजस्रम् इन्धान एनं जरते स्वाधीः ॥  
र्व्_१०,०४५।०२अ विद्मा ते अग्ने त्रेधा त्रयाणि विद्मा ते धाम विभृता पुरुत्रा ।  
र्व्_१०,०४५।०२च् विद्मा ते नाम परमं गुहा यद् विद्मा तम् उत्सं यत आजगन्थ ॥  
र्व्_१०,०४५।०३अ समुद्रे त्वा नृमणा अप्स्व् अन्तर् नृचक्षा ईधे दिवो अग्न ऊधन् ।  
र्व्_१०,०४५।०३च् तृतीये त्वा रजसि तस्थिवांसम् अपाम् उपस्थे महिषा अवर्धन् ॥  
र्व्_१०,०४५।०४अ अक्रन्दद् अग्नि स्तनयन्न् इव द्यौः क्षामा रेरिहद् वीरुधः समञ्जन् ।  
र्व्_१०,०४५।०४च् सद्यो जज्ञानो वि हीम् इद्धो अख्यद् आ रोदसी भानुना भात्य् अन्तः ॥  
र्व्_१०,०४५।०५अ श्रीणाम् उदारो धरुणो रयीणाम् मनीषाणाम् प्रार्पणः सोमगोपाः ।  
र्व्_१०,०४५।०५च् वसुः सूनुः सहसो अप्सु राजा वि भात्य् अग्र उषसाम् इधानः ॥  
र्व्_१०,०४५।०६अ विश्वस्य केतुर् भुवनस्य गर्भ आ रोदसी अपृणाज् जायमानः ।  
र्व्_१०,०४५।०६च् वीऌउं चिद् अद्रिम् अभिनत् परायञ् जना यद् अग्निम् अयजन्त पञ्च ॥  
र्व्_१०,०४५।०७अ उशिक् पावको अरतिः सुमेधा मर्तेष्व् अग्निर् अमृतो नि धायि ।  
र्व्_१०,०४५।०७च् इयर्ति धूमम् अरुषम् भरिभ्रद् उच् छुक्रेण शोचिषा द्याम् इनक्षन् ॥  
र्व्_१०,०४५।०८अ दृशानो रुक्म उर्विया व्य् अद्यौद् दुर्मर्षम् आयुः श्रिये रुचानः ।  
र्व्_१०,०४५।०८च् अग्निर् अमृतो अभवद् वयोभिर् यद् एनं द्यौर् जनयत् सुरेताः ॥  
र्व्_१०,०४५।०९अ यस् ते अद्य कृणवद् भद्रशोचे ऽपूपं देव घृतवन्तम् अग्ने ।  
र्व्_१०,०४५।०९च् प्र तं नय प्रतरं वस्यो अच्छाभि सुम्नं देवभक्तं यविष्ठ ॥  
र्व्_१०,०४५।१०अ आ तम् भज सौश्रवसेष्व् अग्न उक्थ-उक्थ आ भज शस्यमाने ।  
र्व्_१०,०४५।१०च् प्रियः सूर्ये प्रियो अग्ना भवात्य् उज् जातेन भिनदद् उज् जनित्वैः ॥  
र्व्_१०,०४५।११अ त्वाम् अग्ने यजमाना अनु द्यून् विश्वा वसु दधिरे वार्याणि ।  
र्व्_१०,०४५।११च् त्वया सह द्रविणम् इच्छमाना व्रजं गोमन्तम् उशिजो वि वव्रुः ॥  
र्व्_१०,०४५।१२अ अस्ताव्य् अग्निर् नरां सुशेवो वैश्वानर ऋषिभिः सोमगोपाः ।  
र्व्_१०,०४५।१२च् अद्वेषे द्यावापृथिवी हुवेम देवा धत्त रयिम् अस्मे सुवीरम् ॥  
  
र्व्_१०,०४६।०१अ प्र होता जातो महान् नभोविन् नृषद्वा सीदद् अपाम् उपस्थे ।  
र्व्_१०,०४६।०१च् दधिर् यो धायि स ते वयांसि यन्ता वसूनि विधते तनूपाः ॥  
र्व्_१०,०४६।०२अ इमं विधन्तो अपां सधस्थे पशुं न नष्टम् पदैर् अनु ग्मन् ।  
र्व्_१०,०४६।०२च् गुहा चतन्तम् उशिजो नमोभिर् इच्छन्तो धीरा भृगवो ऽविन्दन् ॥  
र्व्_१०,०४६।०३अ इमं त्रितो भूर्य् अविन्दद् इच्छन् वैभूवसो मूर्धन्य् अघ्न्यायाः ।  
र्व्_१०,०४६।०३च् स शेवृधो जात आ हर्म्येषु नाभिर् युवा भवति रोचनस्य ॥  
र्व्_१०,०४६।०४अ मन्द्रं होतारम् उशिजो नमोभिः प्राञ्चं यज्ञं नेतारम् अध्वराणाम् ।  
र्व्_१०,०४६।०४च् विशाम् अकृण्वन्न् अरतिम् पावकं हव्यवाहं दधतो मानुषेषु ॥  
र्व्_१०,०४६।०५अ प्र भूर् जयन्तम् महां विपोधाम् मूरा अमूरम् पुरां दर्माणम् ।  
र्व्_१०,०४६।०५च् नयन्तो गर्भं वनां धियं धुर् हिरिश्मश्रुं नार्वाणं धनर्चम् ॥  
र्व्_१०,०४६।०६अ नि पस्त्यासु त्रित स्तभूयन् परिवीतो योनौ सीदद् अन्तः ।  
र्व्_१०,०४६।०६च् अतः सङ्गृभ्या विशां दमूना विधर्मणायन्त्रैर् ईयते नॄन् ॥  
र्व्_१०,०४६।०७अ अस्याजरासो दमाम् अरित्रा अर्चद्धूमासो अग्नयः पावकाः ।  
र्व्_१०,०४६।०७च् श्वितीचयः श्वात्रासो भुरण्यवो वनर्षदो वायवो न सोमाः ॥  
र्व्_१०,०४६।०८अ प्र जिह्वया भरते वेपो अग्निः प्र वयुनानि चेतसा पृथिव्याः ।  
र्व्_१०,०४६।०८च् तम् आयवः शुचयन्तम् पावकम् मन्द्रं होतारं दधिरे यजिष्ठम् ॥  
र्व्_१०,०४६।०९अ द्यावा यम् अग्निम् पृथिवी जनिष्टाम् आपस् त्वष्टा भृगवो यं सहोभिः ।  
र्व्_१०,०४६।०९च् ईऌएन्यम् प्रथमम् मातरिश्वा देवास् ततक्षुर् मनवे यजत्रम् ॥  
र्व्_१०,०४६।१०अ यं त्वा देवा दधिरे हव्यवाहम् पुरुस्पृहो मानुषासो यजत्रम् ।  
र्व्_१०,०४६।१०च् स यामन्न् अग्ने स्तुवते वयो धाः प्र देवयन् यशसः सं हि पूर्वीः ॥  
  
र्व्_१०,०४७।०१अ जगृभ्मा ते दक्षिणम् इन्द्र हस्तं वसूयवो वसुपते वसूनाम् ।  
र्व्_१०,०४७।०१च् विद्मा हि त्वा गोपतिं शूर गोनाम् अस्मभ्यं चित्रं वृषणं रयिं दाः ॥  
र्व्_१०,०४७।०२अ स्वायुधं स्ववसं सुनीथं चतुःसमुद्रं धरुणं रयीणाम् ।  
र्व्_१०,०४७।०२च् चर्कृत्यं शंस्यम् भूरिवारम् अस्मभ्यं चित्रं वृषणं रयिं दाः ॥  
र्व्_१०,०४७।०३अ सुब्रह्माणं देववन्तम् बृहन्तम् उरुं गभीरम् पृथुबुध्नम् इन्द्र ।  
र्व्_१०,०४७।०३च् श्रुतऋषिम् उग्रम् अभिमातिषाहम् अस्मभ्यं चित्रं वृषणं रयिं दाः ॥  
र्व्_१०,०४७।०४अ सनद्वाजं विप्रवीरं तरुत्रं धनस्पृतं शूशुवांसं सुदक्षम् ।  
र्व्_१०,०४७।०४च् दस्युहनम् पूर्भिदम् इन्द्र सत्यम् अस्मभ्यं चित्रं वृषणं रयिं दाः ॥  
र्व्_१०,०४७।०५अ अश्वावन्तं रथिनं वीरवन्तं सहस्रिणं शतिनं वाजम् इन्द्र ।  
र्व्_१०,०४७।०५च् भद्रव्रातं विप्रवीरं स्वर्षाम् अस्मभ्यं चित्रं वृषणं रयिं दाः ॥  
र्व्_१०,०४७।०६अ प्र सप्तगुम् ऋतधीतिं सुमेधाम् बृहस्पतिम् मतिर् अच्छा जिगाति ।  
र्व्_१०,०४७।०६च् य आङ्गिरसो नमसोपसद्यो ऽस्मभ्यं चित्रं वृषणं रयिं दाः ॥  
र्व्_१०,०४७।०७अ वनीवानो मम दूतास इन्द्रं स्तोमाश् चरन्ति सुमतीर् इयानाः ।  
र्व्_१०,०४७।०७च् हृदिस्पृशो मनसा वच्यमाना अस्मभ्यं चित्रं वृषणं रयिं दाः ॥  
र्व्_१०,०४७।०८अ यत् त्वा यामि दद्धि तन् न इन्द्र बृहन्तं क्षयम् असमं जनानाम् ।  
र्व्_१०,०४७।०८च् अभि तद् द्यावापृथिवी गृणीताम् अस्मभ्यं चित्रं वृषणं रयिं दाः ॥  
  
र्व्_१०,०४८।०१अ अहम् भुवं वसुनः पूर्व्यस् पतिर् अहं धनानि सं जयामि शश्वतः ।  
र्व्_१०,०४८।०१च् मां हवन्ते पितरं न जन्तवो ऽहं दाशुषे वि भजामि भोजनम् ॥  
र्व्_१०,०४८।०२अ अहम् इन्द्रो रोधो वक्षो अथर्वणस् त्रिताय गा अजनयम् अहेर् अधि ।  
र्व्_१०,०४८।०२च् अहं दस्युभ्यः परि नृम्णम् आ ददे गोत्रा शिक्षन् दधीचे मातरिश्वने ॥  
र्व्_१०,०४८।०३अ मह्यं त्वष्टा वज्रम् अतक्षद् आयसम् मयि देवासो ऽवृजन्न् अपि क्रतुम् ।  
र्व्_१०,०४८।०३च् ममानीकं सूर्यस्येव दुष्टरम् माम् आर्यन्ति कृतेन कर्त्वेन च ॥  
र्व्_१०,०४८।०४अ अहम् एतं गव्ययम् अश्व्यम् पशुम् पुरीषिणं सायकेना हिरण्ययम् ।  
र्व्_१०,०४८।०४च् पुरू सहस्रा नि शिशामि दाशुषे यन् मा सोमास उक्थिनो अमन्दिषुः ॥  
र्व्_१०,०४८।०५अ अहम् इन्द्रो न परा जिग्य इद् धनं न मृत्यवे ऽव तस्थे कदा चन ।  
र्व्_१०,०४८।०५च् सोमम् इन् मा सुन्वन्तो याचता वसु न मे पूरवः सख्ये रिषाथन ॥  
र्व्_१०,०४८।०६अ अहम् एताञ् छाश्वसतो द्वा-द्वेन्द्रं ये वज्रं युधये ऽकृण्वत ।  
र्व्_१०,०४८।०६च् आह्वयमानां अव हन्मनाहनं दृऌहा वदन्न् अनमस्युर् नमस्विनः ॥  
र्व्_१०,०४८।०७अ अभीदम् एकम् एको अस्मि निष्षाऌ अभी द्वा किम् उ त्रयः करन्ति ।  
र्व्_१०,०४८।०७च् खले न पर्षान् प्रति हन्मि भूरि किम् मा निन्दन्ति शत्रवो ऽनिन्द्राः ॥  
र्व्_१०,०४८।०८अ अहं गुङ्गुभ्यो अतिथिग्वम् इष्करम् इषं न वृत्रतुरं विक्षु धारयम् ।  
र्व्_१०,०४८।०८च् यत् पर्णयघ्न उत वा करञ्जहे प्राहम् महे वृत्रहत्ये अशुश्रवि ॥  
र्व्_१०,०४८।०९अ प्र मे नमी साप्य इषे भुजे भूद् गवाम् एषे सख्या कृणुत द्विता ।  
र्व्_१०,०४८।०९च् दिद्युं यद् अस्य समिथेषु मंहयम् आद् इद् एनं शंस्यम् उक्थ्यं करम् ॥  
र्व्_१०,०४८।१०अ प्र नेमस्मिन् ददृशे सोमो अन्तर् गोपा नेमम् आविर् अस्था कृणोति ।  
र्व्_१०,०४८।१०च् स तिग्मशृङ्गं वृषभं युयुत्सन् द्रुहस् तस्थौ बहुले बद्धो अन्तः ॥  
र्व्_१०,०४८।११अ आदित्यानां वसूनां रुद्रियाणां देवो देवानां न मिनामि धाम ।  
र्व्_१०,०४८।११च् ते मा भद्राय शवसे ततक्षुर् अपराजितम् अस्तृतम् अषाऌहम् ॥  
  
र्व्_१०,०४९।०१अ अहं दां गृणते पूर्व्यं वस्व् अहम् ब्रह्म कृणवम् मह्यं वर्धनम् ।  
र्व्_१०,०४९।०१च् अहम् भुवं यजमानस्य चोदितायज्वनः साक्षि विश्वस्मिन् भरे ॥  
र्व्_१०,०४९।०२अ मां धुर् इन्द्रं नाम देवता दिवश् च ग्मश् चापां च जन्तवः ।  
र्व्_१०,०४९।०२च् अहं हरी वृषणा विव्रता रघू अहं वज्रं शवसे धृष्ण्व् आ ददे ॥  
र्व्_१०,०४९।०३अ अहम् अत्कं कवये शिश्नथं हथैर् अहं कुत्सम् आवम् आभिर् ऊतिभिः ।  
र्व्_१०,०४९।०३च् अहं शुष्णस्य श्नथिता वधर् यमं न यो रर आर्यं नाम दस्यवे ॥  
र्व्_१०,०४९।०४अ अहम् पितेव वेतसूंर् अभिष्टये तुग्रं कुत्साय स्मदिभं च रन्धयम् ।  
र्व्_१०,०४९।०४च् अहम् भुवं यजमानस्य राजनि प्र यद् भरे तुजये न प्रियाधृषे ॥  
र्व्_१०,०४९।०५अ अहं रन्धयम् मृगयं श्रुतर्वणे यन् माजिहीत वयुना चनानुषक् ।  
र्व्_१०,०४९।०५च् अहं वेशं नम्रम् आयवे ऽकरम् अहं सव्याय पड्गृभिम् अरन्धयम् ॥  
र्व्_१०,०४९।०६अ अहं स यो नववास्त्वम् बृहद्रथं सं वृत्रेव दासं वृत्रहारुजम् ।  
र्व्_१०,०४९।०६च् यद् वर्धयन्तम् प्रथयन्तम् आनुषग् दूरे पारे रजसो रोचनाकरम् ॥  
र्व्_१०,०४९।०७अ अहं सूर्यस्य परि याम्य् आशुभिः प्रैतशेभिर् वहमान ओजसा ।  
र्व्_१०,०४९।०७च् यन् मा सावो मनुष आह निर्णिज ऋधक् कृषे दासं कृत्व्यं हथैः ॥  
र्व्_१०,०४९।०८अ अहं सप्तहा नहुषो नहुष्टरः प्राश्रावयं शवसा तुर्वशं यदुम् ।  
र्व्_१०,०४९।०८च् अहं न्य् अन्यं सहसा सहस् करं नव व्राधतो नवतिं च वक्षयम् ॥  
र्व्_१०,०४९।०९अ अहं सप्त स्रवतो धारयं वृषा द्रवित्न्वः पृथिव्यां सीरा अधि ।  
र्व्_१०,०४९।०९च् अहम् अर्णांसि वि तिरामि सुक्रतुर् युधा विदम् मनवे गातुम् इष्टये ॥  
र्व्_१०,०४९।१०अ अहं तद् आसु धारयं यद् आसु न देवश् चन त्वष्टाधारयद् रुशत् ।  
र्व्_१०,०४९।१०च् स्पार्हं गवाम् ऊधस्सु वक्षणास्व् आ मधोर् मधु श्वात्र्यं सोमम् आशिरम् ॥  
र्व्_१०,०४९।११अ एवा देवां इन्द्रो विव्ये नॄन् प्र च्यौत्नेन मघवा सत्यराधाः ।  
र्व्_१०,०४९।११च् विश्वेत् ता ते हरिवः शचीवो ऽभि तुरासः स्वयशो गृणन्ति ॥  
  
र्व्_१०,०५०।०१अ प्र वो महे मन्दमानायान्धसो ऽर्चा विश्वानराय विश्वाभुवे ।  
र्व्_१०,०५०।०१च् इन्द्रस्य यस्य सुमखं सहो महि श्रवो नृम्णं च रोदसी सपर्यतः ॥  
र्व्_१०,०५०।०२अ सो चिन् नु सख्या नर्य इन स्तुतश् चर्कृत्य इन्द्रो मावते नरे ।  
र्व्_१०,०५०।०२च् विश्वासु धूर्षु वाजकृत्येषु सत्पते वृत्रे वाप्स्व् अभि शूर मन्दसे ॥  
र्व्_१०,०५०।०३अ के ते नर इन्द्र ये त इषे ये ते सुम्नं सधन्यम् इयक्षान् ।  
र्व्_१०,०५०।०३च् के ते वाजायासुर्याय हिन्विरे के अप्सु स्वासूर्वरासु पौंस्ये ॥  
र्व्_१०,०५०।०४अ भुवस् त्वम् इन्द्र ब्रह्मणा महान् भुवो विश्वेषु सवनेषु यज्ञियः ।  
र्व्_१०,०५०।०४च् भुवो नॄंश् च्यौत्नो विश्वस्मिन् भरे ज्येष्ठश् च मन्त्रो विश्वचर्षणे ॥  
र्व्_१०,०५०।०५अ अवा नु कं ज्यायान् यज्ञवनसो महीं त ओमात्रां कृष्टयो विदुः ।  
र्व्_१०,०५०।०५च् असो नु कम् अजरो वर्धाश् च विश्वेद् एता सवना तूतुमा कृषे ॥  
र्व्_१०,०५०।०६अ एता विश्वा सवना तूतुमा कृषे स्वयं सूनो सहसो यानि दधिषे ।  
र्व्_१०,०५०।०६च् वराय ते पात्रं धर्मणे तना यज्ञो मन्त्रो ब्रह्मोद्यतं वचः ॥  
र्व्_१०,०५०।०७अ ये ते विप्र ब्रह्मकृतः सुते सचा वसूनां च वसुनश् च दावने ।  
र्व्_१०,०५०।०७च् प्र ते सुम्नस्य मनसा पथा भुवन् मदे सुतस्य सोम्यस्यान्धसः ॥  
  
र्व्_१०,०५१।०१अ महत् तद् उल्बं स्थविरं तद् आसीद् येनाविष्टितः प्रविवेशिथापः ।  
र्व्_१०,०५१।०१च् विश्वा अपश्यद् बहुधा ते अग्ने जातवेदस् तन्वो देव एकः ॥  
र्व्_१०,०५१।०२अ को मा ददर्श कतमः स देवो यो मे तन्वो बहुधा पर्यपश्यत् ।  
र्व्_१०,०५१।०२च् क्वाह मित्रावरुणा क्षियन्त्य् अग्नेर् विश्वाः समिधो देवयानीः ॥  
र्व्_१०,०५१।०३अ ऐच्छाम त्वा बहुधा जातवेदः प्रविष्टम् अग्ने अप्स्व् ओषधीषु ।  
र्व्_१०,०५१।०३च् तं त्वा यमो अचिकेच् चित्रभानो दशान्तरुष्याद् अतिरोचमानम् ॥  
र्व्_१०,०५१।०४अ होत्राद् अहं वरुण बिभ्यद् आयं नेद् एव मा युनजन्न् अत्र देवाः ।  
र्व्_१०,०५१।०४च् तस्य मे तन्वो बहुधा निविष्टा एतम् अर्थं न चिकेताहम् अग्निः ॥  
र्व्_१०,०५१।०५अ एहि मनुर् देवयुर् यज्ञकामो ऽरङ्कृत्या तमसि क्षेष्य् अग्ने ।  
र्व्_१०,०५१।०५च् सुगान् पथः कृणुहि देवयानान् वह हव्यानि सुमनस्यमानः ॥  
र्व्_१०,०५१।०६अ अग्नेः पूर्वे भ्रातरो अर्थम् एतं रथीवाध्वानम् अन्व् आवरीवुः ।  
र्व्_१०,०५१।०६च् तस्माद् भिया वरुण दूरम् आयं गौरो न क्षेप्नोर् अविजे ज्यायाः ॥  
र्व्_१०,०५१।०७अ कुर्मस् त आयुर् अजरं यद् अग्ने यथा युक्तो जातवेदो न रिष्याः ।  
र्व्_१०,०५१।०७च् अथा वहासि सुमनस्यमानो भागं देवेभ्यो हविषः सुजात ॥  
र्व्_१०,०५१।०८अ प्रयाजान् मे अनुयाजांश् च केवलान् ऊर्जस्वन्तं हविषो दत्त भागम् ।  
र्व्_१०,०५१।०८च् घृतं चापाम् पुरुषं चौषधीनाम् अग्नेश् च दीर्घम् आयुर् अस्तु देवाः ॥  
र्व्_१०,०५१।०९अ तव प्रयाजा अनुयाजाश् च केवल ऊर्जस्वन्तो हविषः सन्तु भागाः ।  
र्व्_१०,०५१।०९च् तवाग्ने यज्ञो ऽयम् अस्तु सर्वस् तुभ्यं नमन्ताम् प्रदिशश् चतस्रः ॥  
  
र्व्_१०,०५२।०१अ विश्वे देवाः शास्तन मा यथेह होता वृतो मनवै यन् निषद्य ।  
र्व्_१०,०५२।०१च् प्र मे ब्रूत भागधेयं यथा वो येन पथा हव्यम् आ वो वहानि ॥  
र्व्_१०,०५२।०२अ अहं होता न्य् असीदं यजीयान् विश्वे देवा मरुतो मा जुनन्ति ।  
र्व्_१०,०५२।०२च् अहर्-अहर् अश्विनाध्वर्यवं वाम् ब्रह्मा समिद् भवति साहुतिर् वाम् ॥  
र्व्_१०,०५२।०३अ अयं यो होता किर् उ स यमस्य कम् अप्य् ऊहे यत् समञ्जन्ति देवाः ।  
र्व्_१०,०५२।०३च् अहर्-अहर् जायते मासि-मास्य् अथा देवा दधिरे हव्यवाहम् ॥  
र्व्_१०,०५२।०४अ मां देवा दधिरे हव्यवाहम् अपम्लुक्तम् बहु कृच्छ्रा चरन्तम् ।  
र्व्_१०,०५२।०४च् अग्निर् विद्वान् यज्ञं नः कल्पयाति पञ्चयामं त्रिवृतं सप्ततन्तुम् ॥  
र्व्_१०,०५२।०५अ आ वो यक्ष्य् अमृतत्वं सुवीरं यथा वो देवा वरिवः कराणि ।  
र्व्_१०,०५२।०५च् आ बाह्वोर् वज्रम् इन्द्रस्य धेयाम् अथेमा विश्वाः पृतना जयाति ॥  
र्व्_१०,०५२।०६अ त्रीणि शता त्री सहस्राण्य् अग्निं त्रिंशच् च देवा नव चासपर्यन् ।  
र्व्_१०,०५२।०६च् औक्षन् घृतैर् अस्तृणन् बर्हिर् अस्मा आद् इद् धोतारं न्य् असादयन्त ॥  
  
र्व्_१०,०५३।०१अ यम् ऐच्छाम मनसा सो ऽयम् आगाद् यज्ञस्य विद्वान् परुषश् चिकित्वान् ।  
र्व्_१०,०५३।०१च् स नो यक्षद् देवताता यजीयान् नि हि षत्सद् अन्तरः पूर्वो अस्मत् ॥  
र्व्_१०,०५३।०२अ अराधि होता निषदा यजीयान् अभि प्रयांसि सुधितानि हि ख्यत् ।  
र्व्_१०,०५३।०२च् यजामहै यज्ञियान् हन्त देवां ईऌआमहा ईड्यां आज्येन ॥  
र्व्_१०,०५३।०३अ साध्वीम् अकर् देववीतिं नो अद्य यज्ञस्य जिह्वाम् अविदाम गुह्याम् ।  
र्व्_१०,०५३।०३च् स आयुर् आगात् सुरभिर् वसानो भद्राम् अकर् देवहूतिं नो अद्य ॥  
र्व्_१०,०५३।०४अ तद् अद्य वाचः प्रथमम् मसीय येनासुरां अभि देवा असाम ।  
र्व्_१०,०५३।०४च् ऊर्जाद उत यज्ञियासः पञ्च जना मम होत्रं जुषध्वम् ॥  
र्व्_१०,०५३।०५अ पञ्च जना मम होत्रं जुषन्तां गोजाता उत ये यज्ञियासः ।  
र्व्_१०,०५३।०५च् पृथिवी नः पार्थिवात् पात्व् अंहसो ऽन्तरिक्षं दिव्यात् पात्व् अस्मान् ॥  
र्व्_१०,०५३।०६अ तन्तुं तन्वन् रजसो भानुम् अन्व् इहि ज्योतिष्मतः पथो रक्ष धिया कृतान् ।  
र्व्_१०,०५३।०६च् अनुल्बणं वयत जोगुवाम् अपो मनुर् भव जनया दैव्यं जनम् ॥  
र्व्_१०,०५३।०७अ अक्षानहो नह्यतनोत सोम्या इष्कृणुध्वं रशना ओत पिंशत ।  
र्व्_१०,०५३।०७च् अष्टावन्धुरं वहताभितो रथं येन देवासो अनयन्न् अभि प्रियम् ॥  
र्व्_१०,०५३।०८अ अश्मन्वती रीयते सं रभध्वम् उत् तिष्ठत प्र तरता सखायः ।  
र्व्_१०,०५३।०८च् अत्रा जहाम ये असन्न् अशेवाः शिवान् वयम् उत् तरेमाभि वाजान् ॥  
र्व्_१०,०५३।०९अ त्वष्टा माया वेद् अपसाम् अपस्तमो बिभ्रत् पात्रा देवपानानि शन्तमा ।  
र्व्_१०,०५३।०९च् शिशीते नूनम् परशुं स्वायसं येन वृश्चाद् एतशो ब्रह्मणस् पतिः ॥  
र्व्_१०,०५३।१०अ सतो नूनं कवयः सं शिशीत वाशीभिर् याभिर् अमृताय तक्षथ ।  
र्व्_१०,०५३।१०च् विद्वांसः पदा गुह्यानि कर्तन येन देवासो अमृतत्वम् आनशुः ॥  
र्व्_१०,०५३।११अ गर्भे योषाम् अदधुर् वत्सम् आसन्य् अपीच्येन मनसोत जिह्वया ।  
र्व्_१०,०५३।११च् स विश्वाहा सुमना योग्या अभि सिषासनिर् वनते कार इज् जितिम् ॥  
  
र्व्_१०,०५४।०१अ तां सु ते कीर्तिम् मघवन् महित्वा यत् त्वा भीते रोदसी अह्वयेताम् ।  
र्व्_१०,०५४।०१च् प्रावो देवां आतिरो दासम् ओजः प्रजायै त्वस्यै यद् अशिक्ष इन्द्र ॥  
र्व्_१०,०५४।०२अ यद् अचरस् तन्वा वावृधानो बलानीन्द्र प्रब्रुवाणो जनेषु ।  
र्व्_१०,०५४।०२च् मायेत् सा ते यानि युद्धान्य् आहुर् नाद्य शत्रुं ननु पुरा विवित्से ॥  
र्व्_१०,०५४।०३अ क उ नु ते महिमनः समस्यास्मत् पूर्व ऋषयो ऽन्तम् आपुः ।  
र्व्_१०,०५४।०३च् यन् मातरं च पितरं च साकम् अजनयथास् तन्वः स्वायाः ॥  
र्व्_१०,०५४।०४अ चत्वारि ते असुर्याणि नामादाभ्यानि महिषस्य सन्ति ।  
र्व्_१०,०५४।०४च् त्वम् अङ्ग तानि विश्वानि वित्से येभिः कर्माणि मघवञ् चकर्थ ॥  
र्व्_१०,०५४।०५अ त्वं विश्वा दधिषे केवलानि यान्य् आविर् या च गुहा वसूनि ।  
र्व्_१०,०५४।०५च् कामम् इन् मे मघवन् मा वि तारीस् त्वम् आज्ञाता त्वम् इन्द्रासि दाता ॥  
र्व्_१०,०५४।०६अ यो अदधाज् ज्योतिषि ज्योतिर् अन्तर् यो असृजन् मधुना सम् मधूनि ।  
र्व्_१०,०५४।०६च् अध प्रियं शूषम् इन्द्राय मन्म ब्रह्मकृतो बृहदुक्थाद् अवाचि ॥  
  
र्व्_१०,०५५।०१अ दूरे तन् नाम गुह्यम् पराचैर् यत् त्वा भीते अह्वयेतां वयोधै ।  
र्व्_१०,०५५।०१च् उद् अस्तभ्नाः पृथिवीं द्याम् अभीके भ्रातुः पुत्रान् मघवन् तित्विषाणः ॥  
र्व्_१०,०५५।०२अ महत् तन् नाम गुह्यम् पुरुस्पृग् येन भूतं जनयो येन भव्यम् ।  
र्व्_१०,०५५।०२च् प्रत्नं जातं ज्योतिर् यद् अस्य प्रियम् प्रियाः सम् अविशन्त पञ्च ॥  
र्व्_१०,०५५।०३अ आ रोदसी अपृणाद् ओत मध्यम् पञ्च देवां ऋतुशः सप्त-सप्त ।  
र्व्_१०,०५५।०३च् चतुस्त्रिंशता पुरुधा वि चष्टे सरूपेण ज्योतिषा विव्रतेन ॥  
र्व्_१०,०५५।०४अ यद् उष औच्छः प्रथमा विभानाम् अजनयो येन पुष्टस्य पुष्टम् ।  
र्व्_१०,०५५।०४च् यत् ते जामित्वम् अवरम् परस्या महन् महत्या असुरत्वम् एकम् ॥  
र्व्_१०,०५५।०५अ विधुं दद्राणं समने बहूनां युवानं सन्तम् पलितो जगार ।  
र्व्_१०,०५५।०५च् देवस्य पश्य काव्यम् महित्वाद्या ममार स ह्यः सम् आन ॥  
र्व्_१०,०५५।०६अ शाक्मना शाको अरुणः सुपर्ण आ यो महः शूरः सनाद् अनीऌअः ।  
र्व्_१०,०५५।०६च् यच् चिकेत सत्यम् इत् तन् न मोघं वसु स्पार्हम् उत जेतोत दाता ॥  
र्व्_१०,०५५।०७अ ऐभिर् ददे वृष्ण्या पौंस्यानि येभिर् औक्षद् वृत्रहत्याय वज्री ।  
र्व्_१०,०५५।०७च् ये कर्मणः क्रियमाणस्य मह्न ऋतेकर्मम् उदजायन्त देवाः ॥  
र्व्_१०,०५५।०८अ युजा कर्माणि जनयन् विश्वौजा अशस्तिहा विश्वमनास् तुराषाट् ।  
र्व्_१०,०५५।०८च् पीत्वी सोमस्य दिव आ वृधानः शूरो निर् युधाधमद् दस्यून् ॥  
  
र्व्_१०,०५६।०१अ इदं त एकम् पर ऊ त एकं तृतीयेन ज्योतिषा सं विशस्व ।  
र्व्_१०,०५६।०१च् संवेशने तन्वश् चारुर् एधि प्रियो देवानाम् परमे जनित्रे ॥  
र्व्_१०,०५६।०२अ तनूष् टे वाजिन् तन्वं नयन्ती वामम् अस्मभ्यं धातु शर्म तुभ्यम् ।  
र्व्_१०,०५६।०२च् अह्रुतो महो धरुणाय देवान् दिवीव ज्योतिः स्वम् आ मिमीयाः ॥  
र्व्_१०,०५६।०३अ वाज्य् असि वाजिनेना सुवेनीः सुवित स्तोमं सुवितो दिवं गाः ।  
र्व्_१०,०५६।०३च् सुवितो धर्म प्रथमानु सत्या सुवितो देवान् सुवितो ऽनु पत्म ॥  
र्व्_१०,०५६।०४अ महिम्न एषाम् पितरश् चनेशिरे देवा देवेष्व् अदधुर् अपि क्रतुम् ।  
र्व्_१०,०५६।०४च् सम् अविव्यचुर् उत यान्य् अत्विषुर् ऐषां तनूषु नि विविशुः पुनः ॥  
र्व्_१०,०५६।०५अ सहोभिर् विश्वम् परि चक्रमू रजः पूर्वा धामान्य् अमिता मिमानाः ।  
र्व्_१०,०५६।०५च् तनूषु विश्वा भुवना नि येमिरे प्रासारयन्त पुरुध प्रजा अनु ॥  
र्व्_१०,०५६।०६अ द्विधा सूनवो ऽसुरं स्वर्विदम् आस्थापयन्त तृतीयेन कर्मणा ।  
र्व्_१०,०५६।०६च् स्वाम् प्रजाम् पितरः पित्र्यं सह आवरेष्व् अदधुस् तन्तुम् आततम् ॥  
र्व्_१०,०५६।०७अ नावा न क्षोदः प्रदिशः पृथिव्याः स्वस्तिभिर् अति दुर्गाणि विश्वा ।  
र्व्_१०,०५६।०७च् स्वाम् प्रजाम् बृहदुक्थो महित्वावरेष्व् अदधाद् आ परेषु ॥  
  
र्व्_१०,०५७।०१अ मा प्र गाम पथो वयम् मा यज्ञाद् इन्द्र सोमिनः ।  
र्व्_१०,०५७।०१च् मान्त स्थुर् नो अरातयः ॥  
र्व्_१०,०५७।०२अ यो यज्ञस्य प्रसाधनस् तन्तुर् देवेष्व् आततः ।  
र्व्_१०,०५७।०२च् तम् आहुतं नशीमहि ॥  
र्व्_१०,०५७।०३अ मनो न्व् आ हुवामहे नाराशंसेन सोमेन ।  
र्व्_१०,०५७।०३च् पितॄणां च मन्मभिः ॥  
र्व्_१०,०५७।०४अ आ त एतु मनः पुनः क्रत्वे दक्षाय जीवसे ।  
र्व्_१०,०५७।०४च् ज्योक् च सूर्यं दृशे ॥  
र्व्_१०,०५७।०५अ पुनर् नः पितरो मनो ददातु दैव्यो जनः ।  
र्व्_१०,०५७।०५च् जीवं व्रातं सचेमहि ॥  
र्व्_१०,०५७।०६अ वयं सोम व्रते तव मनस् तनूषु बिभ्रतः ।  
र्व्_१०,०५७।०६च् प्रजावन्तः सचेमहि ॥  
  
र्व्_१०,०५८।०१अ यत् ते यमं वैवस्वतम् मनो जगाम दूरकम् ।  
र्व्_१०,०५८।०१च् तत् त आ वर्तयामसीह क्षयाय जीवसे ॥  
र्व्_१०,०५८।०२अ यत् ते दिवं यत् पृथिवीम् मनो जगाम दूरकम् ।  
र्व्_१०,०५८।०२च् तत् त आ वर्तयामसीह क्षयाय जीवसे ॥  
र्व्_१०,०५८।०३अ यत् ते भूमिं चतुर्भृष्टिम् मनो जगाम दूरकम् ।  
र्व्_१०,०५८।०३च् तत् त आ वर्तयामसीह क्षयाय जीवसे ॥  
र्व्_१०,०५८।०४अ यत् ते चतस्रः प्रदिशो मनो जगाम दूरकम् ।  
र्व्_१०,०५८।०४च् तत् त आ वर्तयामसीह क्षयाय जीवसे ॥  
र्व्_१०,०५८।०५अ यत् ते समुद्रम् अर्णवम् मनो जगाम दूरकम् ।  
र्व्_१०,०५८।०५च् तत् त आ वर्तयामसीह क्षयाय जीवसे ॥  
र्व्_१०,०५८।०६अ यत् ते मरीचीः प्रवतो मनो जगाम दूरकम् ।  
र्व्_१०,०५८।०६च् तत् त आ वर्तयामसीह क्षयाय जीवसे ॥  
र्व्_१०,०५८।०७अ यत् ते अपो यद् ओषधीर् मनो जगाम दूरकम् ।  
र्व्_१०,०५८।०७च् तत् त आ वर्तयामसीह क्षयाय जीवसे ॥  
र्व्_१०,०५८।०८अ यत् ते सूर्यं यद् उषसम् मनो जगाम दूरकम् ।  
र्व्_१०,०५८।०८च् तत् त आ वर्तयामसीह क्षयाय जीवसे ॥  
र्व्_१०,०५८।०९अ यत् ते पर्वतान् बृहतो मनो जगाम दूरकम् ।  
र्व्_१०,०५८।०९च् तत् त आ वर्तयामसीह क्षयाय जीवसे ॥  
र्व्_१०,०५८।१०अ यत् ते विश्वम् इदं जगन् मनो जगाम दूरकम् ।  
र्व्_१०,०५८।१०च् तत् त आ वर्तयामसीह क्षयाय जीवसे ॥  
र्व्_१०,०५८।११अ यत् ते पराः परावतो मनो जगाम दूरकम् ।  
र्व्_१०,०५८।११च् तत् त आ वर्तयामसीह क्षयाय जीवसे ॥  
र्व्_१०,०५८।१२अ यत् ते भूतं च भव्यं च मनो जगाम दूरकम् ।  
र्व्_१०,०५८।१२च् तत् त आ वर्तयामसीह क्षयाय जीवसे ॥  
  
र्व्_१०,०५९।०१अ प्र तार्य् आयुः प्रतरं नवीय स्थातारेव क्रतुमता रथस्य ।  
र्व्_१०,०५९।०१च् अध च्यवान उत् तवीत्य् अर्थम् परातरं सु निरृतिर् जिहीताम् ॥  
र्व्_१०,०५९।०२अ सामन् नु राये निधिमन् न्व् अन्नं करामहे सु पुरुध श्रवांसि ।  
र्व्_१०,०५९।०२च् ता नो विश्वानि जरिता ममत्तु परातरं सु निरृतिर् जिहीताम् ॥  
र्व्_१०,०५९।०३अ अभी ष्व् अर्यः पौंस्यैर् भवेम द्यौर् न भूमिं गिरयो नाज्रान् ।  
र्व्_१०,०५९।०३च् ता नो विश्वानि जरिता चिकेत परातरं सु निरृतिर् जिहीताम् ॥  
र्व्_१०,०५९।०४अ मो षु णः सोम मृत्यवे परा दाः पश्येम नु सूर्यम् उच्चरन्तम् ।  
र्व्_१०,०५९।०४च् द्युभिर् हितो जरिमा सू नो अस्तु परातरं सु निरृतिर् जिहीताम् ॥  
र्व्_१०,०५९।०५अ असुनीते मनो अस्मासु धारय जीवातवे सु प्र तिरा न आयुः ।  
र्व्_१०,०५९।०५च् रारन्धि नः सूर्यस्य सन्दृशि घृतेन त्वं तन्वं वर्धयस्व ॥  
र्व्_१०,०५९।०६अ असुनीते पुनर् अस्मासु चक्षुः पुनः प्राणम् इह नो धेहि भोगम् ।  
र्व्_१०,०५९।०६च् ज्योक् पश्येम सूर्यम् उच्चरन्तम् अनुमते मृऌअया नः स्वस्ति ॥  
र्व्_१०,०५९।०७अ पुनर् नो असुम् पृथिवी ददातु पुनर् द्यौर् देवी पुनर् अन्तरिक्षम् ।  
र्व्_१०,०५९।०७च् पुनर् नः सोमस् तन्वं ददातु पुनः पूषा पथ्यां या स्वस्तिः ॥  
र्व्_१०,०५९।०८अ शं रोदसी सुबन्धवे यह्वी ऋतस्य मातरा ।  
र्व्_१०,०५९।०८च् भरताम् अप यद् रपो द्यौः पृथिवि क्षमा रपो मो षु ते किं चनाममत् ॥  
र्व्_१०,०५९।०९अ अव द्वके अव त्रिका दिवश् चरन्ति भेषजा ।  
र्व्_१०,०५९।०९च् क्षमा चरिष्ण्व् एककम् भरताम् अप यद् रपो द्यौः पृथिवि क्षमा रपो मो षु ते किं चनाममत् ॥  
र्व्_१०,०५९।१०अ सम् इन्द्रेरय गाम् अनड्वाहं य आवहद् उशीनराण्या अनः ।  
र्व्_१०,०५९।१०च् भरताम् अप यद् रपो द्यौः पृथिवि क्षमा रपो मो षु ते किं चनाममत् ॥  
  
र्व्_१०,०६०।०१अ आ जनं त्वेषसन्दृशम् माहीनानाम् उपस्तुतम् ।  
र्व्_१०,०६०।०१च् अगन्म बिभ्रतो नमः ॥  
र्व्_१०,०६०।०२अ असमातिं नितोशनं त्वेषं निययिनं रथम् ।  
र्व्_१०,०६०।०२च् भजेरथस्य सत्पतिम् ॥  
र्व्_१०,०६०।०३अ यो जनान् महिषां इवातितस्थौ पवीरवान् ।  
र्व्_१०,०६०।०३च् उतापवीरवान् युधा ॥  
र्व्_१०,०६०।०४अ यस्येक्ष्वाकुर् उप व्रते रेवान् मराय्य् एधते ।  
र्व्_१०,०६०।०४च् दिवीव पञ्च कृष्टयः ॥  
र्व्_१०,०६०।०५अ इन्द्र क्षत्रासमातिषु रथप्रोष्ठेषु धारय ।  
र्व्_१०,०६०।०५च् दिवीव सूर्यं दृशे ॥  
र्व्_१०,०६०।०६अ अगस्त्यस्य नद्भ्यः सप्ती युनक्षि रोहिता ।  
र्व्_१०,०६०।०६च् पणीन् न्य् अक्रमीर् अभि विश्वान् राजन्न् अराधसः ॥  
र्व्_१०,०६०।०७अ अयम् मातायम् पितायं जीवातुर् आगमत् ।  
र्व्_१०,०६०।०७च् इदं तव प्रसर्पणं सुबन्धव् एहि निर् इहि ॥  
र्व्_१०,०६०।०८अ यथा युगं वरत्रया नह्यन्ति धरुणाय कम् ।  
र्व्_१०,०६०।०८च् एवा दाधार ते मनो जीवातवे न मृत्यवे ऽथो अरिष्टतातये ॥  
र्व्_१०,०६०।०९अ यथेयम् पृथिवी मही दाधारेमान् वनस्पतीन् ।  
र्व्_१०,०६०।०९च् एवा दाधार ते मनो जीवातवे न मृत्यवे ऽथो अरिष्टतातये ॥  
र्व्_१०,०६०।१०अ यमाद् अहं वैवस्वतात् सुबन्धोर् मन आभरम् ।  
र्व्_१०,०६०।१०च् जीवातवे न मृत्यवे ऽथो अरिष्टतातये ॥  
र्व्_१०,०६०।११अ न्यग् वातो ऽव वाति न्यक् तपति सूर्यः ।  
र्व्_१०,०६०।११च् नीचीनम् अघ्न्या दुहे न्यग् भवतु ते रपः ॥  
र्व्_१०,०६०।१२अ अयम् मे हस्तो भगवान् अयम् मे भगवत्तरः ।  
र्व्_१०,०६०।१२च् अयम् मे विश्वभेषजो ऽयं शिवाभिमर्शनः ॥  
  
र्व्_१०,०६१।०१अ इदम् इत्था रौद्रं गूर्तवचा ब्रह्म क्रत्वा शच्याम् अन्तर् आजौ ।  
र्व्_१०,०६१।०१च् क्राणा यद् अस्य पितरा मंहनेष्ठाः पर्षत् पक्थे अहन्न् आ सप्त होतॄन् ॥  
र्व्_१०,०६१।०२अ स इद् दानाय दभ्याय वन्वञ् च्यवानः सूदैर् अमिमीत वेदिम् ।  
र्व्_१०,०६१।०२च् तूर्वयाणो गूर्तवचस्तमः क्षोदो न रेत इतऊति सिञ्चत् ॥  
र्व्_१०,०६१।०३अ मनो न येषु हवनेषु तिग्मं विपः शच्या वनुथो द्रवन्ता ।  
र्व्_१०,०६१।०३च् आ यः शर्याभिस् तुविनृम्णो अस्याश्रीणीतादिशं गभस्तौ ॥  
र्व्_१०,०६१।०४अ कृष्णा यद् गोष्व् अरुणीषु सीदद् दिवो नपाताश्विना हुवे वाम् ।  
र्व्_१०,०६१।०४च् वीतम् मे यज्ञम् आ गतम् मे अन्नं ववन्वांसा नेषम् अस्मृतध्रू ॥  
र्व्_१०,०६१।०५अ प्रथिष्ट यस्य वीरकर्मम् इष्णद् अनुष्ठितं नु नर्यो अपौहत् ।  
र्व्_१०,०६१।०५च् पुनस् तद् आ वृहति यत् कनाया दुहितुर् आ अनुभृतम् अनर्वा ॥  
र्व्_१०,०६१।०६अ मध्या यत् कर्त्वम् अभवद् अभीके कामं कृण्वाने पितरि युवत्याम् ।  
र्व्_१०,०६१।०६च् मनानग् रेतो जहतुर् वियन्ता सानौ निषिक्तं सुकृतस्य योनौ ॥  
र्व्_१०,०६१।०७अ पिता यत् स्वां दुहितरम् अधिष्कन् क्ष्मया रेतः सञ्जग्मानो नि षिञ्चत् ।  
र्व्_१०,०६१।०७च् स्वाध्यो ऽजनयन् ब्रह्म देवा वास्तोष् पतिं व्रतपां निर् अतक्षन् ॥  
र्व्_१०,०६१।०८अ स ईं वृषा न फेनम् अस्यद् आजौ स्मद् आ परैद् अप दभ्रचेताः ।  
र्व्_१०,०६१।०८च् सरत् पदा न दक्षिणा परावृङ् न ता नु मे पृशन्यो जगृभ्रे ॥  
र्व्_१०,०६१।०९अ मक्षू न वह्निः प्रजाया उपब्दिर् अग्निं न नग्न उप सीदद् ऊधः ।  
र्व्_१०,०६१।०९च् सनितेध्मं सनितोत वाजं स धर्ता जज्ञे सहसा यवीयुत् ॥  
र्व्_१०,०६१।१०अ मक्षू कनायाः सख्यं नवग्वा ऋतं वदन्त ऋतयुक्तिम् अग्मन् ।  
र्व्_१०,०६१।१०च् द्विबर्हसो य उप गोपम् आगुर् अदक्षिणासो अच्युता दुदुक्षन् ॥  
र्व्_१०,०६१।११अ मक्षू कनायाः सख्यं नवीयो राधो न रेत ऋतम् इत् तुरण्यन् ।  
र्व्_१०,०६१।११च् शुचि यत् ते रेक्ण आयजन्त सबर्दुघायाः पय उस्रियायाः ॥  
र्व्_१०,०६१।१२अ पश्वा यत् पश्चा वियुता बुधन्तेति ब्रवीति वक्तरी रराणः ।  
र्व्_१०,०६१।१२च् वसोर् वसुत्वा कारवो ऽनेहा विश्वं विवेष्टि द्रविणम् उप क्षु ॥  
र्व्_१०,०६१।१३अ तद् इन् न्व् अस्य परिषद्वानो अग्मन् पुरू सदन्तो नार्षदम् बिभित्सन् ।  
र्व्_१०,०६१।१३च् वि शुष्णस्य सङ्ग्रथितम् अनर्वा विदत् पुरुप्रजातस्य गुहा यत् ॥  
र्व्_१०,०६१।१४अ भर्गो ह नामोत यस्य देवाः स्वर् ण ये त्रिषधस्थे निषेदुः ।  
र्व्_१०,०६१।१४च् अग्निर् ह नामोत जातवेदाः श्रुधी नो होतर् ऋतस्य होताध्रुक् ॥  
र्व्_१०,०६१।१५अ उत त्या मे रौद्राव् अर्चिमन्ता नासत्याव् इन्द्र गूर्तये यजध्यै ।  
र्व्_१०,०६१।१५च् मनुष्वद् वृक्तबर्हिषे रराणा मन्दू हितप्रयसा विक्षु यज्यू ॥  
र्व्_१०,०६१।१६अ अयं स्तुतो राजा वन्दि वेधा अपश् च विप्रस् तरति स्वसेतुः ।  
र्व्_१०,०६१।१६च् स कक्षीवन्तं रेजयत् सो अग्निं नेमिं न चक्रम् अर्वतो रघुद्रु ॥  
र्व्_१०,०६१।१७अ स द्विबन्धुर् वैतरणो यष्टा सबर्धुं धेनुम् अस्वं दुहध्यै ।  
र्व्_१०,०६१।१७च् सं यन् मित्रावरुणा वृञ्ज उक्थैर् ज्येष्ठेभिर् अर्यमणं वरूथैः ॥  
र्व्_१०,०६१।१८अ तद्बन्धुः सूरिर् दिवि ते धियन्धा नाभानेदिष्ठो रपति प्र वेनन् ।  
र्व्_१०,०६१।१८च् सा नो नाभिः परमास्य वा घाहं तत् पश्चा कतिथश् चिद् आस ॥  
र्व्_१०,०६१।१९अ इयम् मे नाभिर् इह मे सधस्थम् इमे मे देवा अयम् अस्मि सर्वः ।  
र्व्_१०,०६१।१९च् द्विजा अह प्रथमजा ऋतस्येदं धेनुर् अदुहज् जायमाना ॥  
र्व्_१०,०६१।२०अ अधासु मन्द्रो अरतिर् विभावाव स्यति द्विवर्तनिर् वनेषाट् ।  
र्व्_१०,०६१।२०च् ऊर्ध्वा यच् छ्रेणिर् न शिशुर् दन् मक्षू स्थिरं शेवृधं सूत माता ॥  
र्व्_१०,०६१।२१अ अधा गाव उपमातिं कनाया अनु श्वान्तस्य कस्य चित् परेयुः ।  
र्व्_१०,०६१।२१च् श्रुधि त्वं सुद्रविणो नस् त्वं याऌ आश्वघ्नस्य वावृधे सूनृताभिः ॥  
र्व्_१०,०६१।२२अ अध त्वम् इन्द्र विद्ध्य् अस्मान् महो राये नृपते वज्रबाहुः ।  
र्व्_१०,०६१।२२च् रक्षा च नो मघोनः पाहि सूरीन् अनेहसस् ते हरिवो अभिष्टौ ॥  
र्व्_१०,०६१।२३अ अध यद् राजाना गविष्टौ सरत् सरण्युः कारवे जरण्युः ।  
र्व्_१०,०६१।२३च् विप्रः प्रेष्ठः स ह्य् एषाम् बभूव परा च वक्षद् उत पर्षद् एनान् ॥  
र्व्_१०,०६१।२४अ अधा न्व् अस्य जेन्यस्य पुष्टौ वृथा रेभन्त ईमहे तद् ऊ नु ।  
र्व्_१०,०६१।२४च् सरण्युर् अस्य सूनुर् अश्वो विप्रश् चासि श्रवसश् च सातौ ॥  
र्व्_१०,०६१।२५अ युवोर् यदि सख्यायास्मे शर्धाय स्तोमं जुजुषे नमस्वान् ।  
र्व्_१०,०६१।२५च् विश्वत्र यस्मिन्न् आ गिरः समीचीः पूर्वीव गातुर् दाशत् सूनृतायै ॥  
र्व्_१०,०६१।२६अ स गृणानो अद्भिर् देववान् इति सुबन्धुर् नमसा सूक्तैः ।  
र्व्_१०,०६१।२६च् वर्धद् उक्थैर् वचोभिर् आ हि नूनं व्य् अध्वैति पयस उस्रियायाः ॥  
र्व्_१०,०६१।२७अ त ऊ षु णो महो यजत्रा भूत देवास ऊतये सजोषाः ।  
र्व्_१०,०६१।२७च् ये वाजां अनयता वियन्तो ये स्था निचेतारो अमूराः ॥  
  
र्व्_१०,०६२।०१अ ये यज्ञेन दक्षिणया समक्ता इन्द्रस्य सख्यम् अमृतत्वम् आनश ।  
र्व्_१०,०६२।०१च् तेभ्यो भद्रम् अङ्गिरसो वो अस्तु प्रति गृभ्णीत मानवं सुमेधसः ॥  
र्व्_१०,०६२।०२अ य उदाजन् पितरो गोमयं वस्व् ऋतेनाभिन्दन् परिवत्सरे वलम् ।  
र्व्_१०,०६२।०२च् दीर्घायुत्वम् अङ्गिरसो वो अस्तु प्रति गृभ्णीत मानवं सुमेधसः ॥  
र्व्_१०,०६२।०३अ य ऋतेन सूर्यम् आरोहयन् दिव्य् अप्रथयन् पृथिवीम् मातरं वि ।  
र्व्_१०,०६२।०३च् सुप्रजास्त्वम् अङ्गिरसो वो अस्तु प्रति गृभ्णीत मानवं सुमेधसः ॥  
र्व्_१०,०६२।०४अ अयं नाभा वदति वल्गु वो गृहे देवपुत्रा ऋषयस् तच् छृणोतन ।  
र्व्_१०,०६२।०४च् सुब्रह्मण्यम् अङ्गिरसो वो अस्तु प्रति गृभ्णीत मानवं सुमेधसः ॥  
र्व्_१०,०६२।०५अ विरूपास इद् ऋषयस् त इद् गम्भीरवेपसः ।  
र्व्_१०,०६२।०५च् ते अङ्गिरसः सूनवस् ते अग्नेः परि जज्ञिरे ॥  
र्व्_१०,०६२।०६अ ये अग्नेः परि जज्ञिरे विरूपासो दिवस् परि ।  
र्व्_१०,०६२।०६च् नवग्वो नु दशग्वो अङ्गिरस्तमो सचा देवेषु मंहते ॥  
र्व्_१०,०६२।०७अ इन्द्रेण युजा निः सृजन्त वाघतो व्रजं गोमन्तम् अश्विनम् ।  
र्व्_१०,०६२।०७च् सहस्रम् मे ददतो अष्टकर्ण्यः श्रवो देवेष्व् अक्रत ॥  
र्व्_१०,०६२।०८अ प्र नूनं जायताम् अयम् मनुस् तोक्मेव रोहतु ।  
र्व्_१०,०६२।०८च् यः सहस्रं शताश्वं सद्यो दानाय मंहते ॥  
र्व्_१०,०६२।०९अ न तम् अश्नोति कश् चन दिव इव सान्व् आरभम् ।  
र्व्_१०,०६२।०९च् सावर्ण्यस्य दक्षिणा वि सिन्धुर् इव पप्रथे ॥  
र्व्_१०,०६२।१०अ उत दासा परिविषे स्मद्दिष्टी गोपरीणसा ।  
र्व्_१०,०६२।१०च् यदुस् तुर्वश् च मामहे ॥  
र्व्_१०,०६२।११अ सहस्रदा ग्रामणीर् मा रिषन् मनुः सूर्येणास्य यतमानैतु दक्षिणा ।  
र्व्_१०,०६२।११च् सावर्णेर् देवाः प्र तिरन्त्व् आयुर् यस्मिन्न् अश्रान्ता असनाम वाजम् ॥  
  
र्व्_१०,०६३।०१अ परावतो ये दिधिषन्त आप्यम् मनुप्रीतासो जनिमा विवस्वतः ।  
र्व्_१०,०६३।०१च् ययातेर् ये नहुष्यस्य बर्हिषि देवा आसते ते अधि ब्रुवन्तु नः ॥  
र्व्_१०,०६३।०२अ विश्वा हि वो नमस्यानि वन्द्या नामानि देवा उत यज्ञियानि वः ।  
र्व्_१०,०६३।०२च् ये स्थ जाता अदितेर् अद्भ्यस् परि ये पृथिव्यास् ते म इह श्रुता हवम् ॥  
र्व्_१०,०६३।०३अ येभ्यो माता मधुमत् पिन्वते पयः पीयूषं द्यौर् अदितिर् अद्रिबर्हाः ।  
र्व्_१०,०६३।०३च् उक्थशुष्मान् वृषभरान् स्वप्नसस् तां आदित्यां अनु मदा स्वस्तये ॥  
र्व्_१०,०६३।०४अ नृचक्षसो अनिमिषन्तो अर्हणा बृहद् देवासो अमृतत्वम् आनशुः ।  
र्व्_१०,०६३।०४च् ज्योतीरथा अहिमाया अनागसो दिवो वर्ष्माणं वसते स्वस्तये ॥  
र्व्_१०,०६३।०५अ सम्राजो ये सुवृधो यज्ञम् आययुर् अपरिह्वृता दधिरे दिवि क्षयम् ।  
र्व्_१०,०६३।०५च् तां आ विवास नमसा सुवृक्तिभिर् महो आदित्यां अदितिं स्वस्तये ॥  
र्व्_१०,०६३।०६अ को व स्तोमं राधति यं जुजोषथ विश्वे देवासो मनुषो यति ष्ठन ।  
र्व्_१०,०६३।०६च् को वो ऽध्वरं तुविजाता अरं करद् यो नः पर्षद् अत्य् अंहः स्वस्तये ॥  
र्व्_१०,०६३।०७अ येभ्यो होत्राम् प्रथमाम् आयेजे मनुः समिद्धाग्निर् मनसा सप्त होतृभिः ।  
र्व्_१०,०६३।०७च् त आदित्या अभयं शर्म यच्छत सुगा नः कर्त सुपथा स्वस्तये ॥  
र्व्_१०,०६३।०८अ य ईशिरे भुवनस्य प्रचेतसो विश्वस्य स्थातुर् जगतश् च मन्तवः ।  
र्व्_१०,०६३।०८च् ते नः कृताद् अकृताद् एनसस् पर्य् अद्या देवासः पिपृता स्वस्तये ॥  
र्व्_१०,०६३।०९अ भरेष्व् इन्द्रं सुहवं हवामहे ऽंहोमुचं सुकृतं दैव्यं जनम् ।  
र्व्_१०,०६३।०९च् अग्निम् मित्रं वरुणं सातये भगं द्यावापृथिवी मरुतः स्वस्तये ॥  
र्व्_१०,०६३।१०अ सुत्रामाणम् पृथिवीं द्याम् अनेहसं सुशर्माणम् अदितिं सुप्रणीतिम् ।  
र्व्_१०,०६३।१०च् दैवीं नावं स्वरित्राम् अनागसम् अस्रवन्तीम् आ रुहेमा स्वस्तये ॥  
र्व्_१०,०६३।११अ विश्वे यजत्रा अधि वोचतोतये त्रायध्वं नो दुरेवाया अभिह्रुतः ।  
र्व्_१०,०६३।११च् सत्यया वो देवहूत्या हुवेम शृण्वतो देवा अवसे स्वस्तये ॥  
र्व्_१०,०६३।१२अ अपामीवाम् अप विश्वाम् अनाहुतिम् अपारातिं दुर्विदत्राम् अघायतः ।  
र्व्_१०,०६३।१२च् आरे देवा द्वेषो अस्मद् युयोतनोरु णः शर्म यच्छता स्वस्तये ॥  
र्व्_१०,०६३।१३अ अरिष्टः स मर्तो विश्व एधते प्र प्रजाभिर् जायते धर्मणस् परि ।  
र्व्_१०,०६३।१३च् यम् आदित्यासो नयथा सुनीतिभिर् अति विश्वानि दुरिता स्वस्तये ॥  
र्व्_१०,०६३।१४अ यं देवासो ऽवथ वाजसातौ यं शूरसाता मरुतो हिते धने ।  
र्व्_१०,०६३।१४च् प्रातर्यावाणं रथम् इन्द्र सानसिम् अरिष्यन्तम् आ रुहेमा स्वस्तये ॥  
र्व्_१०,०६३।१५अ स्वस्ति नः पथ्यासु धन्वसु स्वस्त्य् अप्सु वृजने स्वर्वति ।  
र्व्_१०,०६३।१५च् स्वस्ति नः पुत्रकृथेषु योनिषु स्वस्ति राये मरुतो दधातन ॥  
र्व्_१०,०६३।१६अ स्वस्तिर् इद् धि प्रपथे श्रेष्ठा रेक्णस्वत्य् अभि या वामम् एति ।  
र्व्_१०,०६३।१६च् सा नो अमा सो अरणे नि पातु स्वावेशा भवतु देवगोपा ॥  
र्व्_१०,०६३।१७अ एवा प्लतेः सूनुर् अवीवृधद् वो विश्व आदित्या अदिते मनीषी ।  
र्व्_१०,०६३।१७च् ईशानासो नरो अमर्त्येनास्तावि जनो दिव्यो गयेन ॥  
  
र्व्_१०,०६४।०१अ कथा देवानां कतमस्य यामनि सुमन्तु नाम शृण्वताम् मनामहे ।  
र्व्_१०,०६४।०१च् को मृऌआति कतमो नो मयस् करत् कतम ऊती अभ्य् आ ववर्तति ॥  
र्व्_१०,०६४।०२अ क्रतूयन्ति क्रतवो हृत्सु धीतयो वेनन्ति वेनाः पतयन्त्य् आ दिशः ।  
र्व्_१०,०६४।०२च् न मर्डिता विद्यते अन्य एभ्यो देवेषु मे अधि कामा अयंसत ॥  
र्व्_१०,०६४।०३अ नरा वा शंसम् पूषणम् अगोह्यम् अग्निं देवेद्धम् अभ्य् अर्चसे गिरा ।  
र्व्_१०,०६४।०३च् सूर्यामासा चन्द्रमसा यमं दिवि त्रितं वातम् उषसम् अक्तुम् अश्विना ॥  
र्व्_१०,०६४।०४अ कथा कविस् तुवीरवान् कया गिरा बृहस्पतिर् वावृधते सुवृक्तिभिः ।  
र्व्_१०,०६४।०४च् अज एकपात् सुहवेभिर् ऋक्वभिर् अहिः शृणोतु बुध्न्यो हवीमनि ॥  
र्व्_१०,०६४।०५अ दक्षस्य वादिते जन्मनि व्रते राजाना मित्रावरुणा विवाससि ।  
र्व्_१०,०६४।०५च् अतूर्तपन्थाः पुरुरथो अर्यमा सप्तहोता विषुरूपेषु जन्मसु ॥  
र्व्_१०,०६४।०६अ ते नो अर्वन्तो हवनश्रुतो हवं विश्वे शृण्वन्तु वाजिनो मितद्रवः ।  
र्व्_१०,०६४।०६च् सहस्रसा मेधसाताव् इव त्मना महो ये धनं समिथेषु जभ्रिरे ॥  
र्व्_१०,०६४।०७अ प्र वो वायुं रथयुजम् पुरन्धिं स्तोमैः कृणुध्वं सख्याय पूषणम् ।  
र्व्_१०,०६४।०७च् ते हि देवस्य सवितुः सवीमनि क्रतुं सचन्ते सचितः सचेतसः ॥  
र्व्_१०,०६४।०८अ त्रिः सप्त सस्रा नद्यो महीर् अपो वनस्पतीन् पर्वतां अग्निम् ऊतये ।  
र्व्_१०,०६४।०८च् कृशानुम् अस्तॄन् तिष्यं सधस्थ आ रुद्रं रुद्रेषु रुद्रियं हवामहे ॥  
र्व्_१०,०६४।०९अ सरस्वती सरयुः सिन्धुर् ऊर्मिभिर् महो महीर् अवसा यन्तु वक्षणीः ।  
र्व्_१०,०६४।०९च् देवीर् आपो मातरः सूदयित्न्वो घृतवत् पयो मधुमन् नो अर्चत ॥  
र्व्_१०,०६४।१०अ उत माता बृहद्दिवा शृणोतु नस् त्वष्टा देवेभिर् जनिभिः पिता वचः ।  
र्व्_१०,०६४।१०च् ऋभुक्षा वाजो रथस्पतिर् भगो रण्वः शंसः शशमानस्य पातु नः ॥  
र्व्_१०,०६४।११अ रण्वः सन्दृष्टौ पितुमां इव क्षयो भद्रा रुद्राणाम् मरुताम् उपस्तुतिः ।  
र्व्_१०,०६४।११च् गोभिः ष्याम यशसो जनेष्व् आ सदा देवास इऌअया सचेमहि ॥  
र्व्_१०,०६४।१२अ याम् मे धियम् मरुत इन्द्र देवा अददात वरुण मित्र यूयम् ।  
र्व्_१०,०६४।१२च् ताम् पीपयत पयसेव धेनुं कुविद् गिरो अधि रथे वहाथ ॥  
र्व्_१०,०६४।१३अ कुविद् अङ्ग प्रति यथा चिद् अस्य नः सजात्यस्य मरुतो बुबोधथ ।  
र्व्_१०,०६४।१३च् नाभा यत्र प्रथमं सन्नसामहे तत्र जामित्वम् अदितिर् दधातु नः ॥  
र्व्_१०,०६४।१४अ ते हि द्यावापृथिवी मातरा मही देवी देवाञ् जन्मना यज्ञिये इतः ।  
र्व्_१०,०६४।१४च् उभे बिभृत उभयम् भरीमभिः पुरू रेतांसि पितृभिश् च सिञ्चतः ॥  
र्व्_१०,०६४।१५अ वि षा होत्रा विश्वम् अश्नोति वार्यम् बृहस्पतिर् अरमतिः पनीयसी ।  
र्व्_१०,०६४।१५च् ग्रावा यत्र मधुषुद् उच्यते बृहद् अवीवशन्त मतिभिर् मनीषिणः ॥  
र्व्_१०,०६४।१६अ एवा कविस् तुवीरवां ऋतज्ञा द्रविणस्युर् द्रविणसश् चकानः ।  
र्व्_१०,०६४।१६च् उक्थेभिर् अत्र मतिभिश् च विप्रो ऽपीपयद् गयो दिव्यानि जन्म ॥  
र्व्_१०,०६४।१७अ एवा प्लतेः सूनुर् अवीवृधद् वो विश्व आदित्या अदिते मनीषी ।  
र्व्_१०,०६४।१७च् ईशानासो नरो अमर्त्येनास्तावि जनो दिव्यो गयेन ॥  
  
र्व्_१०,०६५।०१अ अग्निर् इन्द्रो वरुणो मित्रो अर्यमा वायुः पूषा सरस्वती सजोषसः ।  
र्व्_१०,०६५।०१च् आदित्या विष्णुर् मरुतः स्वर् बृहत् सोमो रुद्रो अदितिर् ब्रह्मणस् पतिः ॥  
र्व्_१०,०६५।०२अ इन्द्राग्नी वृत्रहत्येषु सत्पती मिथो हिन्वाना तन्वा समोकसा ।  
र्व्_१०,०६५।०२च् अन्तरिक्षम् मह्य् आ पप्रुर् ओजसा सोमो घृतश्रीर् महिमानम् ईरयन् ॥  
र्व्_१०,०६५।०३अ तेषां हि मह्ना महताम् अनर्वणां स्तोमां इयर्म्य् ऋतज्ञा ऋतावृधाम् ।  
र्व्_१०,०६५।०३च् ये अप्सवम् अर्णवं चित्रराधसस् ते नो रासन्ताम् महये सुमित्र्याः ॥  
र्व्_१०,०६५।०४अ स्वर्णरम् अन्तरिक्षाणि रोचना द्यावाभूमी पृथिवीं स्कम्भुर् ओजसा ।  
र्व्_१०,०६५।०४च् पृक्षा इव महयन्तः सुरातयो देवा स्तवन्ते मनुषाय सूरयः ॥  
र्व्_१०,०६५।०५अ मित्राय शिक्ष वरुणाय दाशुषे या सम्राजा मनसा न प्रयुच्छतः ।  
र्व्_१०,०६५।०५च् ययोर् धाम धर्मणा रोचते बृहद् ययोर् उभे रोदसी नाधसी वृतौ ॥  
र्व्_१०,०६५।०६अ या गौर् वर्तनिम् पर्येति निष्कृतम् पयो दुहाना व्रतनीर् अवारतः ।  
र्व्_१०,०६५।०६च् सा प्रब्रुवाणा वरुणाय दाशुषे देवेभ्यो दाशद् धविषा विवस्वते ॥  
र्व्_१०,०६५।०७अ दिवक्षसो अग्निजिह्वा ऋतावृध ऋतस्य योनिं विमृशन्त आसते ।  
र्व्_१०,०६५।०७च् द्यां स्कभित्व्य् अप आ चक्रुर् ओजसा यज्ञं जनित्वी तन्वी नि मामृजुः ॥  
र्व्_१०,०६५।०८अ परिक्षिता पितरा पूर्वजावरी ऋतस्य योना क्षयतः समोकसा ।  
र्व्_१०,०६५।०८च् द्यावापृथिवी वरुणाय सव्रते घृतवत् पयो महिषाय पिन्वतः ॥  
र्व्_१०,०६५।०९अ पर्जन्यावाता वृषभा पुरीषिणेन्द्रवायू वरुणो मित्रो अर्यमा ।  
र्व्_१०,०६५।०९च् देवां आदित्यां अदितिं हवामहे ये पार्थिवासो दिव्यासो अप्सु ये ॥  
र्व्_१०,०६५।१०अ त्वष्टारं वायुम् ऋभवो य ओहते दैव्या होतारा उषसं स्वस्तये ।  
र्व्_१०,०६५।१०च् बृहस्पतिं वृत्रखादं सुमेधसम् इन्द्रियं सोमं धनसा उ ईमहे ॥  
र्व्_१०,०६५।११अ ब्रह्म गाम् अश्वं जनयन्त ओषधीर् वनस्पतीन् पृथिवीम् पर्वतां अपः ।  
र्व्_१०,०६५।११च् सूर्यं दिवि रोहयन्तः सुदानव आर्या व्रता विसृजन्तो अधि क्षमि ॥  
र्व्_१०,०६५।१२अ भुज्युम् अंहसः पिपृथो निर् अश्विना श्यावम् पुत्रं वध्रिमत्या अजिन्वतम् ।  
र्व्_१०,०६५।१२च् कमद्युवं विमदायोहथुर् युवं विष्णाप्वं विश्वकायाव सृजथः ॥  
र्व्_१०,०६५।१३अ पावीरवी तन्यतुर् एकपाद् अजो दिवो धर्ता सिन्धुर् आपः समुद्रियः ।  
र्व्_१०,०६५।१३च् विश्वे देवासः शृणवन् वचांसि मे सरस्वती सह धीभिः पुरन्ध्या ॥  
र्व्_१०,०६५।१४अ विश्वे देवाः सह धीभिः पुरन्ध्या मनोर् यजत्रा अमृता ऋतज्ञाः ।  
र्व्_१०,०६५।१४च् रातिषाचो अभिषाचः स्वर्विदः स्वर् गिरो ब्रह्म सूक्तं जुषेरत ॥  
र्व्_१०,०६५।१५अ देवान् वसिष्ठो अमृतान् ववन्दे ये विश्वा भुवनाभि प्रतस्थुः ।  
र्व्_१०,०६५।१५च् ते नो रासन्ताम् उरुगायम् अद्य यूयम् पात स्वस्तिभिः सदा नः ॥  
  
र्व्_१०,०६६।०१अ देवान् हुवे बृहच्छ्रवसः स्वस्तये ज्योतिष्कृतो अध्वरस्य प्रचेतसः ।  
र्व्_१०,०६६।०१च् ये वावृधुः प्रतरं विश्ववेदस इन्द्रज्येष्ठासो अमृता ऋतावृधः ॥  
र्व्_१०,०६६।०२अ इन्द्रप्रसूता वरुणप्रशिष्टा ये सूर्यस्य ज्योतिषो भागम् आनशुः ।  
र्व्_१०,०६६।०२च् मरुद्गणे वृजने मन्म धीमहि माघोने यज्ञं जनयन्त सूरयः ॥  
र्व्_१०,०६६।०३अ इन्द्रो वसुभिः परि पातु नो गयम् आदित्यैर् नो अदितिः शर्म यच्छतु ।  
र्व्_१०,०६६।०३च् रुद्रो रुद्रेभिर् देवो मृऌअयाति नस् त्वष्टा नो ग्नाभिः सुविताय जिन्वतु ॥  
र्व्_१०,०६६।०४अ अदितिर् द्यावापृथिवी ऋतम् महद् इन्द्राविष्णू मरुतः स्वर् बृहत् ।  
र्व्_१०,०६६।०४च् देवां आदित्यां अवसे हवामहे वसून् रुद्रान् सवितारं सुदंससम् ॥  
र्व्_१०,०६६।०५अ सरस्वान् धीभिर् वरुणो धृतव्रतः पूषा विष्णुर् महिमा वायुर् अश्विना ।  
र्व्_१०,०६६।०५च् ब्रह्मकृतो अमृता विश्ववेदसः शर्म नो यंसन् त्रिवरूथम् अंहसः ॥  
र्व्_१०,०६६।०६अ वृषा यज्ञो वृषणः सन्तु यज्ञिया वृषणो देवा वृषणो हविष्कृतः ।  
र्व्_१०,०६६।०६च् वृषणा द्यावापृथिवी ऋतावरी वृषा पर्जन्यो वृषणो वृषस्तुभः ॥  
र्व्_१०,०६६।०७अ अग्नीषोमा वृषणा वाजसातये पुरुप्रशस्ता वृषणा उप ब्रुवे ।  
र्व्_१०,०६६।०७च् याव् ईजिरे वृषणो देवयज्यया ता नः शर्म त्रिवरूथं वि यंसतः ॥  
र्व्_१०,०६६।०८अ धृतव्रताः क्षत्रिया यज्ञनिष्कृतो बृहद्दिवा अध्वराणाम् अभिश्रियः ।  
र्व्_१०,०६६।०८च् अग्निहोतार ऋतसापो अद्रुहो ऽपो असृजन्न् अनु वृत्रतूर्ये ॥  
र्व्_१०,०६६।०९अ द्यावापृथिवी जनयन्न् अभि व्रताप ओषधीर् वनिनानि यज्ञिया ।  
र्व्_१०,०६६।०९च् अन्तरिक्षं स्वर् आ पप्रुर् ऊतये वशं देवासस् तन्वी नि मामृजुः ॥  
र्व्_१०,०६६।१०अ धर्तारो दिव ऋभवः सुहस्ता वातापर्जन्या महिषस्य तन्यतोः ।  
र्व्_१०,०६६।१०च् आप ओषधीः प्र तिरन्तु नो गिरो भगो रातिर् वाजिनो यन्तु मे हवम् ॥  
र्व्_१०,०६६।११अ समुद्रः सिन्धू रजो अन्तरिक्षम् अज एकपात् तनयित्नुर् अर्णवः ।  
र्व्_१०,०६६।११च् अहिर् बुध्न्यः शृणवद् वचांसि मे विश्वे देवास उत सूरयो मम ॥  
र्व्_१०,०६६।१२अ स्याम वो मनवो देववीतये प्राञ्चं नो यज्ञम् प्र णयत साधुया ।  
र्व्_१०,०६६।१२च् आदित्या रुद्रा वसवः सुदानव इमा ब्रह्म शस्यमानानि जिन्वत ॥  
र्व्_१०,०६६।१३अ दैव्या होतारा प्रथमा पुरोहित ऋतस्य पन्थाम् अन्व् एमि साधुया ।  
र्व्_१०,०६६।१३च् क्षेत्रस्य पतिम् प्रतिवेशम् ईमहे विश्वान् देवां अमृतां अप्रयुच्छतः ॥  
र्व्_१०,०६६।१४अ वसिष्ठासः पितृवद् वाचम् अक्रत देवां ईऌआना ऋषिवत् स्वस्तये ।  
र्व्_१०,०६६।१४च् प्रीता इव ज्ञातयः कामम् एत्यास्मे देवासो ऽव धूनुता वसु ॥  
र्व्_१०,०६६।१५अ देवान् वसिष्ठो अमृतान् ववन्दे ये विश्वा भुवनाभि प्रतस्थुः ।  
र्व्_१०,०६६।१५च् ते नो रासन्ताम् उरुगायम् अद्य यूयम् पात स्वस्तिभिः सदा नः ॥  
  
र्व्_१०,०६७।०१अ इमां धियं सप्तशीर्ष्णीम् पिता न ऋतप्रजाताम् बृहतीम् अविन्दत् ।  
र्व्_१०,०६७।०१च् तुरीयं स्विज् जनयद् विश्वजन्यो ऽयास्य उक्थम् इन्द्राय शंसन् ॥  
र्व्_१०,०६७।०२अ ऋतं शंसन्त ऋजु दीध्याना दिवस् पुत्रासो असुरस्य वीराः ।  
र्व्_१०,०६७।०२च् विप्रम् पदम् अङ्गिरसो दधाना यज्ञस्य धाम प्रथमम् मनन्त ॥  
र्व्_१०,०६७।०३अ हंसैर् इव सखिभिर् वावदद्भिर् अश्मन्मयानि नहना व्यस्यन् ।  
र्व्_१०,०६७।०३च् बृहस्पतिर् अभिकनिक्रदद् गा उत प्रास्तौद् उच् च विद्वां अगायत् ॥  
र्व्_१०,०६७।०४अ अवो द्वाभ्याम् पर एकया गा गुहा तिष्ठन्तीर् अनृतस्य सेतौ ।  
र्व्_१०,०६७।०४च् बृहस्पतिस् तमसि ज्योतिर् इच्छन्न् उद् उस्रा आकर् वि हि तिस्र आवः ॥  
र्व्_१०,०६७।०५अ विभिद्या पुरं शयथेम् अपाचीं निस् त्रीणि साकम् उदधेर् अकृन्तत् ।  
र्व्_१०,०६७।०५च् बृहस्पतिर् उषसं सूर्यं गाम् अर्कं विवेद स्तनयन्न् इव द्यौः ॥  
र्व्_१०,०६७।०६अ इन्द्रो वलं रक्षितारं दुघानां करेणेव वि चकर्ता रवेण ।  
र्व्_१०,०६७।०६च् स्वेदाञ्जिभिर् आशिरम् इच्छमानो ऽरोदयत् पणिम् आ गा अमुष्णात् ॥  
र्व्_१०,०६७।०७अ स ईं सत्येभिः सखिभिः शुचद्भिर् गोधायसं वि धनसैर् अदर्दः ।  
र्व्_१०,०६७।०७च् ब्रह्मणस् पतिर् वृषभिर् वराहैर् घर्मस्वेदेभिर् द्रविणं व्य् आनट् ॥  
र्व्_१०,०६७।०८अ ते सत्येन मनसा गोपतिं गा इयानास इषणयन्त धीभिः ।  
र्व्_१०,०६७।०८च् बृहस्पतिर् मिथोअवद्यपेभिर् उद् उस्रिया असृजत स्वयुग्भिः ॥  
र्व्_१०,०६७।०९अ तं वर्धयन्तो मतिभिः शिवाभिः सिंहम् इव नानदतं सधस्थे ।  
र्व्_१०,०६७।०९च् बृहस्पतिं वृषणं शूरसातौ भरे-भरे अनु मदेम जिष्णुम् ॥  
र्व्_१०,०६७।१०अ यदा वाजम् असनद् विश्वरूपम् आ द्याम् अरुक्षद् उत्तराणि सद्म ।  
र्व्_१०,०६७।१०च् बृहस्पतिं वृषणं वर्धयन्तो नाना सन्तो बिभ्रतो ज्योतिर् आसा ॥  
र्व्_१०,०६७।११अ सत्याम् आशिषं कृणुता वयोधै कीरिं चिद् ध्य् अवथ स्वेभिर् एवैः ।  
र्व्_१०,०६७।११च् पश्चा मृधो अप भवन्तु विश्वास् तद् रोदसी शृणुतं विश्वमिन्वे ॥  
र्व्_१०,०६७।१२अ इन्द्रो मह्ना महतो अर्णवस्य वि मूर्धानम् अभिनद् अर्बुदस्य ।  
र्व्_१०,०६७।१२च् अहन्न् अहिम् अरिणात् सप्त सिन्धून् देवैर् द्यावापृथिवी प्रावतं नः ॥  
  
र्व्_१०,०६८।०१अ उदप्रुतो न वयो रक्षमाणा वावदतो अभ्रियस्येव घोषाः ।  
र्व्_१०,०६८।०१च् गिरिभ्रजो नोर्मयो मदन्तो बृहस्पतिम् अभ्य् अर्का अनावन् ॥  
र्व्_१०,०६८।०२अ सं गोभिर् आङ्गिरसो नक्षमाणो भग इवेद् अर्यमणं निनाय ।  
र्व्_१०,०६८।०२च् जने मित्रो न दम्पती अनक्ति बृहस्पते वाजयाशूंर् इवाजौ ॥  
र्व्_१०,०६८।०३अ साध्वर्या अतिथिनीर् इषिरा स्पार्हाः सुवर्णा अनवद्यरूपाः ।  
र्व्_१०,०६८।०३च् बृहस्पतिः पर्वतेभ्यो वितूर्या निर् गा ऊपे यवम् इव स्थिविभ्यः ॥  
र्व्_१०,०६८।०४अ आप्रुषायन् मधुन ऋतस्य योनिम् अवक्षिपन्न् अर्क उल्काम् इव द्योः ।  
र्व्_१०,०६८।०४च् बृहस्पतिर् उद्धरन्न् अश्मनो गा भूम्या उद्नेव वि त्वचम् बिभेद ॥  
र्व्_१०,०६८।०५अ अप ज्योतिषा तमो अन्तरिक्षाद् उद्नः शीपालम् इव वात आजत् ।  
र्व्_१०,०६८।०५च् बृहस्पतिर् अनुमृश्या वलस्याभ्रम् इव वात आ चक्र आ गाः ॥  
र्व्_१०,०६८।०६अ यदा वलस्य पीयतो जसुम् भेद् बृहस्पतिर् अग्नितपोभिर् अर्कैः ।  
र्व्_१०,०६८।०६च् दद्भिर् न जिह्वा परिविष्टम् आदद् आविर् निधींर् अकृणोद् उस्रियाणाम् ॥  
र्व्_१०,०६८।०७अ बृहस्पतिर् अमत हि त्यद् आसां नाम स्वरीणां सदने गुहा यत् ।  
र्व्_१०,०६८।०७च् आण्डेव भित्त्वा शकुनस्य गर्भम् उद् उस्रियाः पर्वतस्य त्मनाजत् ॥  
र्व्_१०,०६८।०८अ अश्नापिनद्धम् मधु पर्य् अपश्यन् मत्स्यं न दीन उदनि क्षियन्तम् ।  
र्व्_१०,०६८।०८च् निष् टज् जभार चमसं न वृक्षाद् बृहस्पतिर् विरवेणा विकृत्य ॥  
र्व्_१०,०६८।०९अ सोषाम् अविन्दत् स स्वः सो अग्निं सो अर्केण वि बबाधे तमांसि ।  
र्व्_१०,०६८।०९च् बृहस्पतिर् गोवपुषो वलस्य निर् मज्जानं न पर्वणो जभार ॥  
र्व्_१०,०६८।१०अ हिमेव पर्णा मुषिता वनानि बृहस्पतिनाकृपयद् वलो गाः ।  
र्व्_१०,०६८।१०च् अनानुकृत्यम् अपुनश् चकार यात् सूर्यामासा मिथ उच्चरातः ॥  
र्व्_१०,०६८।११अ अभि श्यावं न कृशनेभिर् अश्वं नक्षत्रेभिः पितरो द्याम् अपिंशन् ।  
र्व्_१०,०६८।११च् रात्र्यां तमो अदधुर् ज्योतिर् अहन् बृहस्पतिर् भिनद् अद्रिं विदद् गाः ॥  
र्व्_१०,०६८।१२अ इदम् अकर्म नमो अभ्रियाय यः पूर्वीर् अन्व् आनोनवीति ।  
र्व्_१०,०६८।१२च् बृहस्पतिः स हि गोभिः सो अश्वैः स वीरेभिः स नृभिर् नो वयो धात् ॥  
  
र्व्_१०,०६९।०१अ भद्रा अग्नेर् वध्र्यश्वस्य सन्दृशो वामी प्रणीतिः सुरणा उपेतयः ।  
र्व्_१०,०६९।०१च् यद् ईं सुमित्रा विशो अग्र इन्धते घृतेनाहुतो जरते दविद्युतत् ॥  
र्व्_१०,०६९।०२अ घृतम् अग्नेर् वध्र्यश्वस्य वर्धनं घृतम् अन्नं घृतम् व् अस्य मेदनम् ।  
र्व्_१०,०६९।०२च् घृतेनाहुत उर्विया वि पप्रथे सूर्य इव रोचते सर्पिरासुतिः ॥  
र्व्_१०,०६९।०३अ यत् ते मनुर् यद् अनीकं सुमित्रः समीधे अग्ने तद् इदं नवीयः ।  
र्व्_१०,०६९।०३च् स रेवच् छोच स गिरो जुषस्व स वाजं दर्षि स इह श्रवो धाः ॥  
र्व्_१०,०६९।०४अ यं त्वा पूर्वम् ईऌइतो वध्र्यश्वः समीधे अग्ने स इदं जुषस्व ।  
र्व्_१०,०६९।०४च् स न स्तिपा उत भवा तनूपा दात्रं रक्षस्व यद् इदं ते अस्मे ॥  
र्व्_१०,०६९।०५अ भवा द्युम्नी वाध्र्यश्वोत गोपा मा त्वा तारीद् अभिमातिर् जनानाम् ।  
र्व्_१०,०६९।०५च् शूर इव धृष्णुश् च्यवनः सुमित्रः प्र नु वोचं वाध्र्यश्वस्य नाम ॥  
र्व्_१०,०६९।०६अ सम् अज्र्या पर्वत्या वसूनि दासा वृत्राण्य् आर्या जिगेथ ।  
र्व्_१०,०६९।०६च् शूर इव धृष्णुश् च्यवनो जनानां त्वम् अग्ने पृतनायूंर् अभि ष्याः ॥  
र्व्_१०,०६९।०७अ दीर्घतन्तुर् बृहदुक्षायम् अग्निः सहस्रस्तरीः शतनीथ ऋभ्वा ।  
र्व्_१०,०६९।०७च् द्युमान् द्युमत्सु नृभिर् मृज्यमानः सुमित्रेषु दीदयो देवयत्सु ॥  
र्व्_१०,०६९।०८अ त्वे धेनुः सुदुघा जातवेदो ऽसश्चतेव समना सबर्धुक् ।  
र्व्_१०,०६९।०८च् त्वं नृभिर् दक्षिणावद्भिर् अग्ने सुमित्रेभिर् इध्यसे देवयद्भिः ॥  
र्व्_१०,०६९।०९अ देवाश् चित् ते अमृता जातवेदो महिमानं वाध्र्यश्व प्र वोचन् ।  
र्व्_१०,०६९।०९च् यत् सम्पृच्छम् मानुषीर् विश आयन् त्वं नृभिर् अजयस् त्वावृधेभिः ॥  
र्व्_१०,०६९।१०अ पितेव पुत्रम् अबिभर् उपस्थे त्वाम् अग्ने वध्र्यश्वः सपर्यन् ।  
र्व्_१०,०६९।१०च् जुषाणो अस्य समिधं यविष्ठोत पूर्वां अवनोर् व्राधतश् चित् ॥  
र्व्_१०,०६९।११अ शश्वद् अग्निर् वध्र्यश्वस्य शत्रून् नृभिर् जिगाय सुतसोमवद्भिः ।  
र्व्_१०,०६९।११च् समनं चिद् अदहश् चित्रभानो ऽव व्राधन्तम् अभिनद् वृधश् चित् ॥  
र्व्_१०,०६९।१२अ अयम् अग्निर् वध्र्यश्वस्य वृत्रहा सनकात् प्रेद्धो नमसोपवाक्यः ।  
र्व्_१०,०६९।१२च् स नो अजामींर् उत वा विजामीन् अभि तिष्ठ शर्धतो वाध्र्यश्व ॥  
  
र्व्_१०,०७०।०१अ इमाम् मे अग्ने समिधं जुषस्वेऌअस् पदे प्रति हर्या घृताचीम् ।  
र्व्_१०,०७०।०१च् वर्ष्मन् पृथिव्याः सुदिनत्वे अह्नाम् ऊर्ध्वो भव सुक्रतो देवयज्या ॥  
र्व्_१०,०७०।०२अ आ देवानाम् अग्रयावेह यातु नराशंसो विश्वरूपेभिर् अश्वैः ।  
र्व्_१०,०७०।०२च् ऋतस्य पथा नमसा मियेधो देवेभ्यो देवतमः सुषूदत् ॥  
र्व्_१०,०७०।०३अ शश्वत्तमम् ईऌअते दूत्याय हविष्मन्तो मनुष्यासो अग्निम् ।  
र्व्_१०,०७०।०३च् वहिष्ठैर् अश्वैः सुवृता रथेना देवान् वक्षि नि षदेह होता ॥  
र्व्_१०,०७०।०४अ वि प्रथतां देवजुष्टं तिरश्चा दीर्घं द्राघ्मा सुरभि भूत्व् अस्मे ।  
र्व्_१०,०७०।०४च् अहेऌअता मनसा देव बर्हिर् इन्द्रज्येष्ठां उशतो यक्षि देवान् ॥  
र्व्_१०,०७०।०५अ दिवो वा सानु स्पृशता वरीयः पृथिव्या वा मात्रया वि श्रयध्वम् ।  
र्व्_१०,०७०।०५च् उशतीर् द्वारो महिना महद्भिर् देवं रथं रथयुर् धारयध्वम् ॥  
र्व्_१०,०७०।०६अ देवी दिवो दुहितरा सुशिल्पे उषासानक्ता सदतां नि योनौ ।  
र्व्_१०,०७०।०६च् आ वां देवास उशती उशन्त उरौ सीदन्तु सुभगे उपस्थे ॥  
र्व्_१०,०७०।०७अ ऊर्ध्वो ग्रावा बृहद् अग्निः समिद्धः प्रिया धामान्य् अदितेर् उपस्थे ।  
र्व्_१०,०७०।०७च् पुरोहिताव् ऋत्विजा यज्ञे अस्मिन् विदुष्टरा द्रविणम् आ यजेथाम् ॥  
र्व्_१०,०७०।०८अ तिस्रो देवीर् बर्हिर् इदं वरीय आ सीदत चकृमा वः स्योनम् ।  
र्व्_१०,०७०।०८च् मनुष्वद् यज्ञं सुधिता हवींषीऌआ देवी घृतपदी जुषन्त ॥  
र्व्_१०,०७०।०९अ देव त्वष्टर् यद् ध चारुत्वम् आनड् यद् अङ्गिरसाम् अभवः सचाभूः ।  
र्व्_१०,०७०।०९च् स देवानाम् पाथ उप प्र विद्वां उशन् यक्षि द्रविणोदः सुरत्नः ॥  
र्व्_१०,०७०।१०अ वनस्पते रशनया नियूया देवानाम् पाथ उप वक्षि विद्वान् ।  
र्व्_१०,०७०।१०च् स्वदाति देवः कृणवद् धवींष्य् अवतां द्यावापृथिवी हवम् मे ॥  
र्व्_१०,०७०।११अ आग्ने वह वरुणम् इष्टये न इन्द्रं दिवो मरुतो अन्तरिक्षात् ।  
र्व्_१०,०७०।११च् सीदन्तु बर्हिर् विश्व आ यजत्राः स्वाहा देवा अमृता मादयन्ताम् ॥  
  
र्व्_१०,०७१।०१अ बृहस्पते प्रथमं वाचो अग्रं यत् प्रैरत नामधेयं दधानाः ।  
र्व्_१०,०७१।०१च् यद् एषां श्रेष्ठं यद् अरिप्रम् आसीत् प्रेणा तद् एषां निहितं गुहाविः ॥  
र्व्_१०,०७१।०२अ सक्तुम् इव तितौना पुनन्तो यत्र धीरा मनसा वाचम् अक्रत ।  
र्व्_१०,०७१।०२च् अत्रा सखायः सख्यानि जानते भद्रैषां लक्ष्मीर् निहिताधि वाचि ॥  
र्व्_१०,०७१।०३अ यज्ञेन वाचः पदवीयम् आयन् ताम् अन्व् अविन्दन्न् ऋषिषु प्रविष्टाम् ।  
र्व्_१०,०७१।०३च् ताम् आभृत्या व्य् अदधुः पुरुत्रा तां सप्त रेभा अभि सं नवन्ते ॥  
र्व्_१०,०७१।०४अ उत त्वः पश्यन् न ददर्श वाचम् उत त्वः शृण्वन् न शृणोत्य् एनाम् ।  
र्व्_१०,०७१।०४च् उतो त्वस्मै तन्वं वि सस्रे जायेव पत्य उशती सुवासाः ॥  
र्व्_१०,०७१।०५अ उत त्वं सख्ये स्थिरपीतम् आहुर् नैनं हिन्वन्त्य् अपि वाजिनेषु ।  
र्व्_१०,०७१।०५च् अधेन्वा चरति माययैष वाचं शुश्रुवां अफलाम् अपुष्पाम् ॥  
र्व्_१०,०७१।०६अ यस् तित्याज सचिविदं सखायं न तस्य वाच्य् अपि भागो अस्ति ।  
र्व्_१०,०७१।०६च् यद् ईं शृणोत्य् अलकं शृणोति नहि प्रवेद सुकृतस्य पन्थाम् ॥  
र्व्_१०,०७१।०७अ अक्षण्वन्तः कर्णवन्तः सखायो मनोजवेष्व् असमा बभूवुः ।  
र्व्_१०,०७१।०७च् आदघ्नास उपकक्षास उ त्वे ह्रदा इव स्नात्वा उ त्वे ददृश्रे ॥  
र्व्_१०,०७१।०८अ हृदा तष्टेषु मनसो जवेषु यद् ब्राह्मणाः संयजन्ते सखायः ।  
र्व्_१०,०७१।०८च् अत्राह त्वं वि जहुर् वेद्याभिर् ओहब्रह्माणो वि चरन्त्य् उ त्वे ॥  
र्व्_१०,०७१।०९अ इमे ये नार्वाङ् न परश् चरन्ति न ब्राह्मणासो न सुतेकरासः ।  
र्व्_१०,०७१।०९च् त एते वाचम् अभिपद्य पापया सिरीस् तन्त्रं तन्वते अप्रजज्ञयः ॥  
र्व्_१०,०७१।१०अ सर्वे नन्दन्ति यशसागतेन सभासाहेन सख्या सखायः ।  
र्व्_१०,०७१।१०च् किल्बिषस्पृत् पितुषणिर् ह्य् एषाम् अरं हितो भवति वाजिनाय ॥  
र्व्_१०,०७१।११अ ऋचां त्वः पोषम् आस्ते पुपुष्वान् गायत्रं त्वो गायति शक्वरीषु ।  
र्व्_१०,०७१।११च् ब्रह्मा त्वो वदति जातविद्यां यज्ञस्य मात्रां वि मिमीत उ त्वः ॥  
  
र्व्_१०,०७२।०१अ देवानां नु वयं जाना प्र वोचाम विपन्यया ।  
र्व्_१०,०७२।०१च् उक्थेषु शस्यमानेषु यः पश्याद् उत्तरे युगे ॥  
र्व्_१०,०७२।०२अ ब्रह्मणस् पतिर् एता सं कर्मार इवाधमत् ।  
र्व्_१०,०७२।०२च् देवानाम् पूर्व्ये युगे ऽसतः सद् अजायत ॥  
र्व्_१०,०७२।०३अ देवानां युगे प्रथमे ऽसतः सद् अजायत ।  
र्व्_१०,०७२।०३च् तद् आशा अन्व् अजायन्त तद् उत्तानपदस् परि ॥  
र्व्_१०,०७२।०४अ भूर् जज्ञ उत्तानपदो भुव आशा अजायन्त ।  
र्व्_१०,०७२।०४च् अदितेर् दक्षो अजायत दक्षाद् व् अदितिः परि ॥  
र्व्_१०,०७२।०५अ अदितिर् ह्य् अजनिष्ट दक्ष या दुहिता तव ।  
र्व्_१०,०७२।०५च् तां देवा अन्व् अजायन्त भद्रा अमृतबन्धवः ॥  
र्व्_१०,०७२।०६अ यद् देवा अदः सलिले सुसंरब्धा अतिष्ठत ।  
र्व्_१०,०७२।०६च् अत्रा वो नृत्यताम् इव तीव्रो रेणुर् अपायत ॥  
र्व्_१०,०७२।०७अ यद् देवा यतयो यथा भुवनान्य् अपिन्वत ।  
र्व्_१०,०७२।०७च् अत्रा समुद्र आ गूऌहम् आ सूर्यम् अजभर्तन ॥  
र्व्_१०,०७२।०८अ अष्टौ पुत्रासो अदितेर् ये जातास् तन्वस् परि ।  
र्व्_१०,०७२।०८च् देवां उप प्रैत् सप्तभिः परा मार्ताण्डम् आस्यत् ॥  
र्व्_१०,०७२।०९अ सप्तभिः पुत्रैर् अदितिर् उप प्रैत् पूर्व्यं युगम् ।  
र्व्_१०,०७२।०९च् प्रजायै मृत्यवे त्वत् पुनर् मार्ताण्डम् आभरत् ॥  
  
र्व्_१०,०७३।०१अ जनिष्ठा उग्रः सहसे तुराय मन्द्र ओजिष्ठो बहुलाभिमानः ।  
र्व्_१०,०७३।०१च् अवर्धन्न् इन्द्रम् मरुतश् चिद् अत्र माता यद् वीरं दधनद् धनिष्ठा ॥  
र्व्_१०,०७३।०२अ द्रुहो निषत्ता पृशनी चिद् एवैः पुरू शंसेन वावृधुष् ट इन्द्रम् ।  
र्व्_१०,०७३।०२च् अभीवृतेव ता महापदेन ध्वान्तात् प्रपित्वाद् उद् अरन्त गर्भाः ॥  
र्व्_१०,०७३।०३अ ऋष्वा ते पादा प्र यज् जिगास्य् अवर्धन् वाजा उत ये चिद् अत्र ।  
र्व्_१०,०७३।०३च् त्वम् इन्द्र सालावृकान् सहस्रम् आसन् दधिषे अश्विना ववृत्याः ॥  
र्व्_१०,०७३।०४अ समना तूर्णिर् उप यासि यज्ञम् आ नासत्या सख्याय वक्षि ।  
र्व्_१०,०७३।०४च् वसाव्याम् इन्द्र धारयः सहस्राश्विना शूर ददतुर् मघानि ॥  
र्व्_१०,०७३।०५अ मन्दमान ऋताद् अधि प्रजायै सखिभिर् इन्द्र इषिरेभिर् अर्थम् ।  
र्व्_१०,०७३।०५च् आभिर् हि माया उप दस्युम् आगान् मिहः प्र तम्रा अवपत् तमांसि ॥  
र्व्_१०,०७३।०६अ सनामाना चिद् ध्वसयो न्य् अस्मा अवाहन्न् इन्द्र उषसो यथानः ।  
र्व्_१०,०७३।०६च् ऋष्वैर् अगच्छः सखिभिर् निकामैः साकम् प्रतिष्ठा हृद्या जघन्थ ॥  
र्व्_१०,०७३।०७अ त्वं जघन्थ नमुचिम् मखस्युं दासं कृण्वान ऋषये विमायम् ।  
र्व्_१०,०७३।०७च् त्वं चकर्थ मनवे स्योनान् पथो देवत्राञ्जसेव यानान् ॥  
र्व्_१०,०७३।०८अ त्वम् एतानि पप्रिषे वि नामेशान इन्द्र दधिषे गभस्तौ ।  
र्व्_१०,०७३।०८च् अनु त्वा देवाः शवसा मदन्त्य् उपरिबुध्नान् वनिनश् चकर्थ ॥  
र्व्_१०,०७३।०९अ चक्रं यद् अस्याप्स्व् आ निषत्तम् उतो तद् अस्मै मध्व् इच् चच्छद्यात् ।  
र्व्_१०,०७३।०९च् पृथिव्याम् अतिषितं यद् ऊधः पयो गोष्व् अदधा ओषधीषु ॥  
र्व्_१०,०७३।१०अ अश्वाद् इयायेति यद् वदन्त्य् ओजसो जातम् उत मन्य एनम् ।  
र्व्_१०,०७३।१०च् मन्योर् इयाय हर्म्येषु तस्थौ यतः प्रजज्ञ इन्द्रो अस्य वेद ॥  
र्व्_१०,०७३।११अ वयः सुपर्णा उप सेदुर् इन्द्रम् प्रियमेधा ऋषयो नाधमानाः ।  
र्व्_१०,०७३।११च् अप ध्वान्तम् ऊर्णुहि पूर्धि चक्षुर् मुमुग्ध्य् अस्मान् निधयेव बद्धान् ॥  
  
र्व्_१०,०७४।०१अ वसूनां वा चर्कृष इयक्षन् धिया वा यज्ञैर् वा रोदस्योः ।  
र्व्_१०,०७४।०१च् अर्वन्तो वा ये रयिमन्तः सातौ वनुं वा ये सुश्रुणं सुश्रुतो धुः ॥  
र्व्_१०,०७४।०२अ हव एषाम् असुरो नक्षत द्यां श्रवस्यता मनसा निंसत क्षाम् ।  
र्व्_१०,०७४।०२च् चक्षाणा यत्र सुविताय देवा द्यौर् न वारेभिः कृणवन्त स्वैः ॥  
र्व्_१०,०७४।०३अ इयम् एषाम् अमृतानां गीः सर्वताता ये कृपणन्त रत्नम् ।  
र्व्_१०,०७४।०३च् धियं च यज्ञं च साधन्तस् ते नो धान्तु वसव्यम् असामि ॥  
र्व्_१०,०७४।०४अ आ तत् त इन्द्रायवः पनन्ताभि य ऊर्वं गोमन्तं तितृत्सान् ।  
र्व्_१०,०७४।०४च् सकृत्स्वं ये पुरुपुत्राम् महीं सहस्रधाराम् बृहतीं दुदुक्षन् ॥  
र्व्_१०,०७४।०५अ शचीव इन्द्रम् अवसे कृणुध्वम् अनानतं दमयन्तम् पृतन्यून् ।  
र्व्_१०,०७४।०५च् ऋभुक्षणम् मघवानं सुवृक्तिम् भर्ता यो वज्रं नर्यम् पुरुक्षुः ॥  
र्व्_१०,०७४।०६अ यद् वावान पुरुतमम् पुराषाऌ आ वृत्रहेन्द्रो नामान्य् अप्राः ।  
र्व्_१०,०७४।०६च् अचेति प्रासहस् पतिस् तुविष्मान् यद् ईम् उश्मसि कर्तवे करत् तत् ॥  
  
र्व्_१०,०७५।०१अ प्र सु व आपो महिमानम् उत्तमं कारुर् वोचाति सदने विवस्वतः ।  
र्व्_१०,०७५।०१च् प्र सप्त-सप्त त्रेधा हि चक्रमुः प्र सृत्वरीणाम् अति सिन्धुर् ओजसा ॥  
र्व्_१०,०७५।०२अ प्र ते ऽरदद् वरुणो यातवे पथः सिन्धो यद् वाजां अभ्य् अद्रवस् त्वम् ।  
र्व्_१०,०७५।०२च् भूम्या अधि प्रवता यासि सानुना यद् एषाम् अग्रं जगताम् इरज्यसि ॥  
र्व्_१०,०७५।०३अ दिवि स्वनो यतते भूम्योपर्य् अनन्तं शुष्मम् उद् इयर्ति भानुना ।  
र्व्_१०,०७५।०३च् अभ्राद् इव प्र स्तनयन्ति वृष्टयः सिन्धुर् यद् एति वृषभो न रोरुवत् ॥  
र्व्_१०,०७५।०४अ अभि त्वा सिन्धो शिशुम् इन् न मातरो वाश्रा अर्षन्ति पयसेव धेनवः ।  
र्व्_१०,०७५।०४च् राजेव युध्वा नयसि त्वम् इत् सिचौ यद् आसाम् अग्रम् प्रवताम् इनक्षसि ॥  
र्व्_१०,०७५।०५अ इमम् मे गङ्गे यमुने सरस्वति शुतुद्रि स्तोमं सचता परुष्ण्य् आ ।  
र्व्_१०,०७५।०५च् असिक्न्या मरुद्वृधे वितस्तयार्जीकीये शृणुह्य् आ सुषोमया ॥  
र्व्_१०,०७५।०६अ तृष्टामया प्रथमं यातवे सजूः सुसर्त्वा रसया श्वेत्या त्या ।  
र्व्_१०,०७५।०६च् त्वं सिन्धो कुभया गोमतीं क्रुमुम् मेहत्न्वा सरथं याभिर् ईयसे ॥  
र्व्_१०,०७५।०७अ ऋजीत्य् एनी रुशती महित्वा परि ज्रयांसि भरते रजांसि ।  
र्व्_१०,०७५।०७च् अदब्धा सिन्धुर् अपसाम् अपस्तमाश्वा न चित्रा वपुषीव दर्शता ॥  
र्व्_१०,०७५।०८अ स्वश्वा सिन्धुः सुरथा सुवासा हिरण्ययी सुकृता वाजिनीवती ।  
र्व्_१०,०७५।०८च् ऊर्णावती युवतिः सीलमावत्य् उताधि वस्ते सुभगा मधुवृधम् ॥  
र्व्_१०,०७५।०९अ सुखं रथं युयुजे सिन्धुर् अश्विनं तेन वाजं सनिषद् अस्मिन्न् आजौ ।  
र्व्_१०,०७५।०९च् महान् ह्य् अस्य महिमा पनस्यते ऽदब्धस्य स्वयशसो विरप्शिनः ॥  
  
र्व्_१०,०७६।०१अ आ व ऋञ्जस ऊर्जां व्युष्टिष्व् इन्द्रम् मरुतो रोदसी अनक्तन ।  
र्व्_१०,०७६।०१च् उभे यथा नो अहनी सचाभुवा सदः-सदो वरिवस्यात उद्भिदा ॥  
र्व्_१०,०७६।०२अ तद् उ श्रेष्ठं सवनं सुनोतनात्यो न हस्तयतो अद्रिः सोतरि ।  
र्व्_१०,०७६।०२च् विदद् ध्य् अर्यो अभिभूति पौंस्यम् महो राये चित् तरुते यद् अर्वतः ॥  
र्व्_१०,०७६।०३अ तद् इद् ध्य् अस्य सवनं विवेर् अपो यथा पुरा मनवे गातुम् अश्रेत् ।  
र्व्_१०,०७६।०३च् गोअर्णसि त्वाष्ट्रे अश्वनिर्णिजि प्रेम् अध्वरेष्व् अध्वरां अशिश्रयुः ॥  
र्व्_१०,०७६।०४अ अप हत रक्षसो भङ्गुरावत स्कभायत निरृतिं सेधतामतिम् ।  
र्व्_१०,०७६।०४च् आ नो रयिं सर्ववीरं सुनोतन देवाव्यम् भरत श्लोकम् अद्रयः ॥  
र्व्_१०,०७६।०५अ दिवश् चिद् आ वो ऽमवत्तरेभ्यो विभ्वना चिद् आश्वपस्तरेभ्यः ।  
र्व्_१०,०७६।०५च् वायोश् चिद् आ सोमरभस्तरेभ्यो ऽग्नेश् चिद् अर्च पितुकृत्तरेभ्यः ॥  
र्व्_१०,०७६।०६अ भुरन्तु नो यशसः सोत्व् अन्धसो ग्रावाणो वाचा दिविता दिवित्मता ।  
र्व्_१०,०७६।०६च् नरो यत्र दुहते काम्यम् मध्व् आघोषयन्तो अभितो मिथस्तुरः ॥  
र्व्_१०,०७६।०७अ सुन्वन्ति सोमं रथिरासो अद्रयो निर् अस्य रसं गविषो दुहन्ति ते ।  
र्व्_१०,०७६।०७च् दुहन्त्य् ऊधर् उपसेचनाय कं नरो हव्या न मर्जयन्त आसभिः ॥  
र्व्_१०,०७६।०८अ एते नरः स्वपसो अभूतन य इन्द्राय सुनुथ सोमम् अद्रयः ।  
र्व्_१०,०७६।०८च् वामं-वामं वो दिव्याय धाम्ने वसु-वसु वः पार्थिवाय सुन्वते ॥  
  
र्व्_१०,०७७।०१अ अभ्रप्रुषो न वाचा प्रुषा वसु हविष्मन्तो न यज्ञा विजानुषः ।  
र्व्_१०,०७७।०१च् सुमारुतं न ब्रह्माणम् अर्हसे गणम् अस्तोष्य् एषां न शोभसे ॥  
र्व्_१०,०७७।०२अ श्रिये मर्यासो अञ्जींर् अकृण्वत सुमारुतं न पूर्वीर् अति क्षपः ।  
र्व्_१०,०७७।०२च् दिवस् पुत्रास एता न येतिर आदित्यासस् ते अक्रा न वावृधुः ॥  
र्व्_१०,०७७।०३अ प्र ये दिवः पृथिव्या न बर्हणा त्मना रिरिच्रे अभ्रान् न सूर्यः ।  
र्व्_१०,०७७।०३च् पाजस्वन्तो न वीराः पनस्यवो रिशादसो न मर्या अभिद्यवः ॥  
र्व्_१०,०७७।०४अ युष्माकम् बुध्ने अपां न यामनि विथुर्यति न मही श्रथर्यति ।  
र्व्_१०,०७७।०४च् विश्वप्सुर् यज्ञो अर्वाग् अयं सु वः प्रयस्वन्तो न सत्राच आ गत ॥  
र्व्_१०,०७७।०५अ यूयं धूर्षु प्रयुजो न रश्मिभिर् ज्योतिष्मन्तो न भासा व्युष्टिषु ।  
र्व्_१०,०७७।०५च् श्येनासो न स्वयशसो रिशादसः प्रवासो न प्रसितासः परिप्रुषः ॥  
र्व्_१०,०७७।०६अ प्र यद् वहध्वे मरुतः पराकाद् यूयम् महः संवरणस्य वस्वः ।  
र्व्_१०,०७७।०६च् विदानासो वसवो राध्यस्याराच् चिद् द्वेषः सनुतर् युयोत ॥  
र्व्_१०,०७७।०७अ य उदृचि यज्ञे अध्वरेष्ठा मरुद्भ्यो न मानुषो ददाशत् ।  
र्व्_१०,०७७।०७च् रेवत् स वयो दधते सुवीरं स देवानाम् अपि गोपीथे अस्तु ॥  
र्व्_१०,०७७।०८अ ते हि यज्ञेषु यज्ञियास ऊमा आदित्येन नाम्ना शम्भविष्ठाः ।  
र्व्_१०,०७७।०८च् ते नो ऽवन्तु रथतूर् मनीषाम् महश् च यामन्न् अध्वरे चकानाः ॥  
  
र्व्_१०,०७८।०१अ विप्रासो न मन्मभिः स्वाध्यो देवाव्यो न यज्ञैः स्वप्नसः ।  
र्व्_१०,०७८।०१च् राजानो न चित्राः सुसन्दृशः क्षितीनां न मर्या अरेपसः ॥  
र्व्_१०,०७८।०२अ अग्निर् न ये भ्राजसा रुक्मवक्षसो वातासो न स्वयुजः सद्यऊतयः ।  
र्व्_१०,०७८।०२च् प्रज्ञातारो न ज्येष्ठाः सुनीतयः सुशर्माणो न सोमा ऋतं यते ॥  
र्व्_१०,०७८।०३अ वातासो न ये धुनयो जिगत्नवो ऽग्नीनां न जिह्वा विरोकिणः ।  
र्व्_१०,०७८।०३च् वर्मण्वन्तो न योधाः शिमीवन्तः पितॄणां न शंसाः सुरातयः ॥  
र्व्_१०,०७८।०४अ रथानां न ये ऽराः सनाभयो जिगीवांसो न शूरा अभिद्यवः ।  
र्व्_१०,०७८।०४च् वरेयवो न मर्या घृतप्रुषो ऽभिस्वर्तारो अर्कं न सुष्टुभः ॥  
र्व्_१०,०७८।०५अ अश्वासो न ये ज्येष्ठास आशवो दिधिषवो न रथ्यः सुदानवः ।  
र्व्_१०,०७८।०५च् आपो न निम्नैर् उदभिर् जिगत्नवो विश्वरूपा अङ्गिरसो न सामभिः ॥  
र्व्_१०,०७८।०६अ ग्रावाणो न सूरयः सिन्धुमातर आदर्दिरासो अद्रयो न विश्वहा ।  
र्व्_१०,०७८।०६च् शिशूला न क्रीऌअयः सुमातरो महाग्रामो न यामन्न् उत त्विषा ॥  
र्व्_१०,०७८।०७अ उषसां न केतवो ऽध्वरश्रियः शुभंयवो नाञ्जिभिर् व्य् अश्वितन् ।  
र्व्_१०,०७८।०७च् सिन्धवो न ययियो भ्राजदृष्टयः परावतो न योजनानि ममिरे ॥  
र्व्_१०,०७८।०८अ सुभागान् नो देवाः कृणुता सुरत्नान् अस्मान् स्तोतॄन् मरुतो वावृधानाः ।  
र्व्_१०,०७८।०८च् अधि स्तोत्रस्य सख्यस्य गात सनाद् धि वो रत्नधेयानि सन्ति ॥  
  
र्व्_१०,०७९।०१अ अपश्यम् अस्य महतो महित्वम् अमर्त्यस्य मर्त्यासु विक्षु ।  
र्व्_१०,०७९।०१च् नाना हनू विभृते सम् भरेते असिन्वती बप्सती भूर्य् अत्तः ॥  
र्व्_१०,०७९।०२अ गुहा शिरो निहितम् ऋधग् अक्षी असिन्वन्न् अत्ति जिह्वया वनानि ।  
र्व्_१०,०७९।०२च् अत्राण्य् अस्मै पड्भिः सम् भरन्त्य् उत्तानहस्ता नमसाधि विक्षु ॥  
र्व्_१०,०७९।०३अ प्र मातुः प्रतरं गुह्यम् इच्छन् कुमारो न वीरुधः सर्पद् उर्वीः ।  
र्व्_१०,०७९।०३च् ससं न पक्वम् अविदच् छुचन्तं रिरिह्वांसं रिप उपस्थे अन्तः ॥  
र्व्_१०,०७९।०४अ तद् वाम् ऋतं रोदसी प्र ब्रवीमि जायमानो मातरा गर्भो अत्ति ।  
र्व्_१०,०७९।०४च् नाहं देवस्य मर्त्यश् चिकेताग्निर् अङ्ग विचेताः स प्रचेताः ॥  
र्व्_१०,०७९।०५अ यो अस्मा अन्नं तृष्व् आदधात्य् आज्यैर् घृतैर् जुहोति पुष्यति ।  
र्व्_१०,०७९।०५च् तस्मै सहस्रम् अक्षभिर् वि चक्षे ऽग्ने विश्वतः प्रत्यङ्ङ् असि त्वम् ॥  
र्व्_१०,०७९।०६अ किं देवेषु त्यज एनश् चकर्थाग्ने पृच्छामि नु त्वाम् अविद्वान् ।  
र्व्_१०,०७९।०६च् अक्रीऌअन् क्रीऌअन् हरिर् अत्तवे ऽदन् वि पर्वशश् चकर्त गाम् इवासिः ॥  
र्व्_१०,०७९।०७अ विषूचो अश्वान् युयुजे वनेजा ऋजीतिभी रशनाभिर् गृभीतान् ।  
र्व्_१०,०७९।०७च् चक्षदे मित्रो वसुभिः सुजातः सम् आनृधे पर्वभिर् वावृधानः ॥  
  
र्व्_१०,०८०।०१अ अग्निः सप्तिं वाजम्भरं ददात्य् अग्निर् वीरं श्रुत्यं कर्मनिष्ठाम् ।  
र्व्_१०,०८०।०१च् अग्नी रोदसी वि चरत् समञ्जन्न् अग्निर् नारीं वीरकुक्षिम् पुरन्धिम् ॥  
र्व्_१०,०८०।०२अ अग्नेर् अप्नसः समिद् अस्तु भद्राग्निर् मही रोदसी आ विवेश ।  
र्व्_१०,०८०।०२च् अग्निर् एकं चोदयत् समत्स्व् अग्निर् वृत्राणि दयते पुरूणि ॥  
र्व्_१०,०८०।०३अ अग्निर् ह त्यं जरतः कर्णम् आवाग्निर् अद्भ्यो निर् अदहज् जरूथम् ।  
र्व्_१०,०८०।०३च् अग्निर् अत्रिं घर्म उरुष्यद् अन्तर् अग्निर् नृमेधम् प्रजयासृजत् सम् ॥  
र्व्_१०,०८०।०४अ अग्निर् दाद् द्रविणं वीरपेशा अग्निर् ऋषिं यः सहस्रा सनोति ।  
र्व्_१०,०८०।०४च् अग्निर् दिवि हव्यम् आ ततानाग्नेर् धामानि विभृता पुरुत्रा ॥  
र्व्_१०,०८०।०५अ अग्निम् उक्थैर् ऋषयो वि ह्वयन्ते ऽग्निं नरो यामनि बाधितासः ।  
र्व्_१०,०८०।०५च् अग्निं वयो अन्तरिक्षे पतन्तो ऽग्निः सहस्रा परि याति गोनाम् ॥  
र्व्_१०,०८०।०६अ अग्निं विश ईऌअते मानुषीर् या अग्निम् मनुषो नहुषो वि जाताः ।  
र्व्_१०,०८०।०६च् अग्निर् गान्धर्वीम् पथ्याम् ऋतस्याग्नेर् गव्यूतिर् घृत आ निषत्ता ॥  
र्व्_१०,०८०।०७अ अग्नये ब्रह्म ऋभवस् ततक्षुर् अग्निम् महाम् अवोचामा सुवृक्तिम् ।  
र्व्_१०,०८०।०७च् अग्ने प्राव जरितारं यविष्ठाग्ने महि द्रविणम् आ यजस्व ॥  
  
र्व्_१०,०८१।०१अ य इमा विश्वा भुवनानि जुह्वद् ऋषिर् होता न्य् असीदत् पिता नः ।  
र्व्_१०,०८१।०१च् स आशिषा द्रविणम् इच्छमानः प्रथमच्छद् अवरां आ विवेश ॥  
र्व्_१०,०८१।०२अ किं स्विद् आसीद् अधिष्ठानम् आरम्भणं कतमत् स्वित् कथासीत् ।  
र्व्_१०,०८१।०२च् यतो भूमिं जनयन् विश्वकर्मा वि द्याम् और्णोन् महिना विश्वचक्षाः ॥  
र्व्_१०,०८१।०३अ विश्वतश्चक्षुर् उत विश्वतोमुखो विश्वतोबाहुर् उत विश्वतस्पात् ।  
र्व्_१०,०८१।०३च् सम् बाहुभ्यां धमति सम् पतत्रैर् द्यावाभूमी जनयन् देव एकः ॥  
र्व्_१०,०८१।०४अ किं स्विद् वनं क उ स वृक्ष आस यतो द्यावापृथिवी निष्टतक्षुः ।  
र्व्_१०,०८१।०४च् मनीषिणो मनसा पृच्छतेद् उ तद् यद् अध्यतिष्ठद् भुवनानि धारयन् ॥  
र्व्_१०,०८१।०५अ या ते धामानि परमाणि यावमा या मध्यमा विश्वकर्मन्न् उतेमा ।  
र्व्_१०,०८१।०५च् शिक्षा सखिभ्यो हविषि स्वधावः स्वयं यजस्व तन्वं वृधानः ॥  
र्व्_१०,०८१।०६अ विश्वकर्मन् हविषा वावृधानः स्वयं यजस्व पृथिवीम् उत द्याम् ।  
र्व्_१०,०८१।०६च् मुह्यन्त्व् अन्ये अभितो जनास इहास्माकम् मघवा सूरिर् अस्तु ॥  
र्व्_१०,०८१।०७अ वाचस् पतिं विश्वकर्माणम् ऊतये मनोजुवं वाजे अद्या हुवेम ।  
र्व्_१०,०८१।०७च् स नो विश्वानि हवनानि जोषद् विश्वशम्भूर् अवसे साधुकर्मा ॥  
  
र्व्_१०,०८२।०१अ चक्षुषः पिता मनसा हि धीरो घृतम् एने अजनन् नन्नमाने ।  
र्व्_१०,०८२।०१च् यदेद् अन्ता अददृहन्त पूर्व आद् इद् द्यावापृथिवी अप्रथेताम् ॥  
र्व्_१०,०८२।०२अ विश्वकर्मा विमना आद् विहाया धाता विधाता परमोत सन्दृक् ।  
र्व्_१०,०८२।०२च् तेषाम् इष्टानि सम् इषा मदन्ति यत्रा सप्तऋषीन् पर एकम् आहुः ॥  
र्व्_१०,०८२।०३अ यो नः पिता जनिता यो विधाता धामानि वेद भुवनानि विश्वा ।  
र्व्_१०,०८२।०३च् यो देवानां नामधा एक एव तं सम्प्रश्नम् भुवना यन्त्य् अन्या ॥  
र्व्_१०,०८२।०४अ त आयजन्त द्रविणं सम् अस्मा ऋषयः पूर्वे जरितारो न भूना ।  
र्व्_१०,०८२।०४च् असूर्ते सूर्ते रजसि निषत्ते ये भूतानि समकृण्वन्न् इमानि ॥  
र्व्_१०,०८२।०५अ परो दिवा पर एना पृथिव्या परो देवेभिर् असुरैर् यद् अस्ति ।  
र्व्_१०,०८२।०५च् कं स्विद् गर्भम् प्रथमं दध्र आपो यत्र देवाः समपश्यन्त विश्वे ॥  
र्व्_१०,०८२।०६अ तम् इद् गर्भम् प्रथमं दध्र आपो यत्र देवाः समगच्छन्त विश्वे ।  
र्व्_१०,०८२।०६च् अजस्य नाभाव् अध्य् एकम् अर्पितं यस्मिन् विश्वानि भुवनानि तस्थुः ॥  
र्व्_१०,०८२।०७अ न तं विदाथ य इमा जजानान्यद् युष्माकम् अन्तरम् बभूव ।  
र्व्_१०,०८२।०७च् नीहारेण प्रावृता जल्प्या चासुतृप उक्थशासश् चरन्ति ॥  
  
र्व्_१०,०८३।०१अ यस् ते मन्यो ऽविधद् वज्र सायक सह ओजः पुष्यति विश्वम् आनुषक् ।  
र्व्_१०,०८३।०१च् साह्याम दासम् आर्यं त्वया युजा सहस्कृतेन सहसा सहस्वता ॥  
र्व्_१०,०८३।०२अ मन्युर् इन्द्रो मन्युर् एवास देवो मन्युर् होता वरुणो जातवेदाः ।  
र्व्_१०,०८३।०२च् मन्युं विश ईऌअते मानुषीर् याः पाहि नो मन्यो तपसा सजोषाः ॥  
र्व्_१०,०८३।०३अ अभीहि मन्यो तवसस् तवीयान् तपसा युजा वि जहि शत्रून् ।  
र्व्_१०,०८३।०३च् अमित्रहा वृत्रहा दस्युहा च विश्वा वसून्य् आ भरा त्वं नः ॥  
र्व्_१०,०८३।०४अ त्वं हि मन्यो अभिभूत्योजाः स्वयम्भूर् भामो अभिमातिषाहः ।  
र्व्_१०,०८३।०४च् विश्वचर्षणिः सहुरिः सहावान् अस्मास्व् ओजः पृतनासु धेहि ॥  
र्व्_१०,०८३।०५अ अभागः सन्न् अप परेतो अस्मि तव क्रत्वा तविषस्य प्रचेतः ।  
र्व्_१०,०८३।०५च् तं त्वा मन्यो अक्रतुर् जिहीऌआहं स्वा तनूर् बलदेयाय मेहि ॥  
र्व्_१०,०८३।०६अ अयं ते अस्म्य् उप मेह्य् अर्वाङ् प्रतीचीनः सहुरे विश्वधायः ।  
र्व्_१०,०८३।०६च् मन्यो वज्रिन्न् अभि माम् आ ववृत्स्व हनाव दस्यूंर् उत बोध्य् आपेः ॥  
र्व्_१०,०८३।०७अ अभि प्रेहि दक्षिणतो भवा मे ऽधा वृत्राणि जङ्घनाव भूरि ।  
र्व्_१०,०८३।०७च् जुहोमि ते धरुणम् मध्वो अग्रम् उभा उपांशु प्रथमा पिबाव ॥  
  
र्व्_१०,०८४।०१अ त्वया मन्यो सरथम् आरुजन्तो हर्षमाणासो धृषिता मरुत्वः ।  
र्व्_१०,०८४।०१च् तिग्मेषव आयुधा संशिशाना अभि प्र यन्तु नरो अग्निरूपाः ॥  
र्व्_१०,०८४।०२अ अग्निर् इव मन्यो त्विषितः सहस्व सेनानीर् नः सहुरे हूत एधि ।  
र्व्_१०,०८४।०२च् हत्वाय शत्रून् वि भजस्व वेद ओजो मिमानो वि मृधो नुदस्व ॥  
र्व्_१०,०८४।०३अ सहस्व मन्यो अभिमातिम् अस्मे रुजन् मृणन् प्रमृणन् प्रेहि शत्रून् ।  
र्व्_१०,०८४।०३च् उग्रं ते पाजो नन्व् आ रुरुध्रे वशी वशं नयस एकज त्वम् ॥  
र्व्_१०,०८४।०४अ एको बहूनाम् असि मन्यव् ईऌइतो विशं-विशं युधये सं शिशाधि ।  
र्व्_१०,०८४।०४च् अकृत्तरुक् त्वया युजा वयं द्युमन्तं घोषं विजयाय कृण्महे ॥  
र्व्_१०,०८४।०५अ विजेषकृद् इन्द्र इवानवब्रवो ऽस्माकम् मन्यो अधिपा भवेह ।  
र्व्_१०,०८४।०५च् प्रियं ते नाम सहुरे गृणीमसि विद्मा तम् उत्सं यत आबभूथ ॥  
र्व्_१०,०८४।०६अ आभूत्या सहजा वज्र सायक सहो बिभर्ष्य् अभिभूत उत्तरम् ।  
र्व्_१०,०८४।०६च् क्रत्वा नो मन्यो सह मेद्य् एधि महाधनस्य पुरुहूत संसृजि ॥  
र्व्_१०,०८४।०७अ संसृष्टं धनम् उभयं समाकृतम् अस्मभ्यं दत्तां वरुणश् च मन्युः ।  
र्व्_१०,०८४।०७च् भियं दधाना हृदयेषु शत्रवः पराजितासो अप नि लयन्ताम् ॥  
  
र्व्_१०,०८५।०१अ सत्येनोत्तभिता भूमिः सूर्येणोत्तभिता द्यौः ।  
र्व्_१०,०८५।०१च् ऋतेनादित्यास् तिष्ठन्ति दिवि सोमो अधि श्रितः ॥  
र्व्_१०,०८५।०२अ सोमेनादित्या बलिनः सोमेन पृथिवी मही ।  
र्व्_१०,०८५।०२च् अथो नक्षत्राणाम् एषाम् उपस्थे सोम आहितः ॥  
र्व्_१०,०८५।०३अ सोमम् मन्यते पपिवान् यत् सम्पिंषन्त्य् ओषधिम् ।  
र्व्_१०,०८५।०३च् सोमं यम् ब्रह्माणो विदुर् न तस्याश्नाति कश् चन ॥  
र्व्_१०,०८५।०४अ आच्छद्विधानैर् गुपितो बार्हतैः सोम रक्षितः ।  
र्व्_१०,०८५।०४च् ग्राव्णाम् इच् छृण्वन् तिष्ठसि न ते अश्नाति पार्थिवः ॥  
र्व्_१०,०८५।०५अ यत् त्वा देव प्रपिबन्ति तत आ प्यायसे पुनः ।  
र्व्_१०,०८५।०५च् वायुः सोमस्य रक्षिता समानाम् मास आकृतिः ॥  
र्व्_१०,०८५।०६अ रैभ्य् आसीद् अनुदेयी नाराशंसी न्योचनी ।  
र्व्_१०,०८५।०६च् सूर्याया भद्रम् इद् वासो गाथयैति परिष्कृतम् ॥  
र्व्_१०,०८५।०७अ चित्तिर् आ उपबर्हणं चक्षुर् आ अभ्यञ्जनम् ।  
र्व्_१०,०८५।०७च् द्यौर् भूमिः कोश आसीद् यद् अयात् सूर्या पतिम् ॥  
र्व्_१०,०८५।०८अ स्तोमा आसन् प्रतिधयः कुरीरं छन्द ओपशः ।  
र्व्_१०,०८५।०८च् सूर्याया अश्विना वराग्निर् आसीत् पुरोगवः ॥  
र्व्_१०,०८५।०९अ सोमो वधूयुर् अभवद् अश्विनास्ताम् उभा वरा ।  
र्व्_१०,०८५।०९च् सूर्यां यत् पत्ये शंसन्तीम् मनसा सविताददात् ॥  
र्व्_१०,०८५।१०अ मनो अस्या अन आसीद् द्यौर् आसीद् उत च्छदिः ।  
र्व्_१०,०८५।१०च् शुक्राव् अनड्वाहाव् आस्तां यद् अयात् सूर्या गृहम् ॥  
र्व्_१०,०८५।११अ ऋक्सामाभ्याम् अभिहितौ गावौ ते सामनाव् इतः ।  
र्व्_१०,०८५।११च् श्रोत्रं ते चक्रे आस्तां दिवि पन्थाश् चराचारः ॥  
र्व्_१०,०८५।१२अ शुची ते चक्रे यात्या व्यानो अक्ष आहतः ।  
र्व्_१०,०८५।१२च् अनो मनस्मयं सूर्यारोहत् प्रयती पतिम् ॥  
र्व्_१०,०८५।१३अ सूर्याया वहतुः प्रागात् सविता यम् अवासृजत् ।  
र्व्_१०,०८५।१३च् अघासु हन्यन्ते गावो ऽर्जुन्योः पर्य् उह्यते ॥  
र्व्_१०,०८५।१४अ यद् अश्विना पृच्छमानाव् अयातं त्रिचक्रेण वहतुं सूर्यायाः ।  
र्व्_१०,०८५।१४च् विश्वे देवा अनु तद् वाम् अजानन् पुत्रः पितराव् अवृणीत पूषा ॥  
र्व्_१०,०८५।१५अ यद् अयातं शुभस् पती वरेयं सूर्याम् उप ।  
र्व्_१०,०८५।१५च् क्वैकं चक्रं वाम् आसीत् क्व देष्ट्राय तस्थथुः ॥  
र्व्_१०,०८५।१६अ द्वे ते चक्रे सूर्ये ब्रह्माण ऋतुथा विदुः ।  
र्व्_१०,०८५।१६च् अथैकं चक्रं यद् गुहा तद् अद्धातय इद् विदुः ॥  
र्व्_१०,०८५।१७अ सूर्यायै देवेभ्यो मित्राय वरुणाय च ।  
र्व्_१०,०८५।१७च् ये भूतस्य प्रचेतस इदं तेभ्यो ऽकरं नमः ॥  
र्व्_१०,०८५।१८अ पूर्वापरं चरतो माययैतौ शिशू क्रीऌअन्तौ परि यातो अध्वरम् ।  
र्व्_१०,०८५।१८च् विश्वान्य् अन्यो भुवनाभिचष्ट ऋतूंर् अन्यो विदधज् जायते पुनः ॥  
र्व्_१०,०८५।१९अ नवो-नवो भवति जायमानो ऽह्नां केतुर् उषसाम् एत्य् अग्रम् ।  
र्व्_१०,०८५।१९च् भागं देवेभ्यो वि दधात्य् आयन् प्र चन्द्रमास् तिरते दीर्घम् आयुः ॥  
र्व्_१०,०८५।२०अ सुकिंशुकं शल्मलिं विश्वरूपं हिरण्यवर्णं सुवृतं सुचक्रम् ।  
र्व्_१०,०८५।२०च् आ रोह सूर्ये अमृतस्य लोकं स्योनम् पत्ये वहतुं कृणुष्व ॥  
र्व्_१०,०८५।२१अ उद् ईर्ष्वातः पतिवती ह्य् एषा विश्वावसुं नमसा गीर्भिर् ईऌए ।  
र्व्_१०,०८५।२१च् अन्याम् इच्छ पितृषदं व्यक्तां स ते भागो जनुषा तस्य विद्धि ॥  
र्व्_१०,०८५।२२अ उद् ईर्ष्वातो विश्वावसो नमसेऌआ महे त्वा ।  
र्व्_१०,०८५।२२च् अन्याम् इच्छ प्रफर्व्यं सं जायाम् पत्या सृज ॥  
र्व्_१०,०८५।२३अ अनृक्षरा ऋजवः सन्तु पन्था येभिः सखायो यन्ति नो वरेयम् ।  
र्व्_१०,०८५।२३च् सम् अर्यमा सम् भगो नो निनीयात् सं जास्पत्यं सुयमम् अस्तु देवाः ॥  
र्व्_१०,०८५।२४अ प्र त्वा मुञ्चामि वरुणस्य पाशाद् येन त्वाबध्नात् सविता सुशेवः ।  
र्व्_१०,०८५।२४च् ऋतस्य योनौ सुकृतस्य लोके ऽरिष्टां त्वा सह पत्या दधामि ॥  
र्व्_१०,०८५।२५अ प्रेतो मुञ्चामि नामुतः सुबद्धाम् अमुतस् करम् ।  
र्व्_१०,०८५।२५च् यथेयम् इन्द्र मीढ्वः सुपुत्रा सुभगासति ॥  
र्व्_१०,०८५।२६अ पूषा त्वेतो नयतु हस्तगृह्याश्विना त्वा प्र वहतां रथेन ।  
र्व्_१०,०८५।२६च् गृहान् गच्छ गृहपत्नी यथासो वशिनी त्वं विदथम् आ वदासि ॥  
र्व्_१०,०८५।२७अ इह प्रियम् प्रजया ते सम् ऋध्यताम् अस्मिन् गृहे गार्हपत्याय जागृहि ।  
र्व्_१०,०८५।२७च् एना पत्या तन्वं सं सृजस्वाधा जिव्री विदथम् आ वदाथः ॥  
र्व्_१०,०८५।२८अ नीललोहितम् भवति कृत्यासक्तिर् व्य् अज्यते ।  
र्व्_१०,०८५।२८च् एधन्ते अस्या ज्ञातयः पतिर् बन्धेषु बध्यते ॥  
र्व्_१०,०८५।२९अ परा देहि शामुल्यम् ब्रह्मभ्यो वि भजा वसु ।  
र्व्_१०,०८५।२९च् कृत्यैषा पद्वती भूत्व्य् आ जाया विशते पतिम् ॥  
र्व्_१०,०८५।३०अ अश्रीरा तनूर् भवति रुशती पापयामुया ।  
र्व्_१०,०८५।३०च् पतिर् यद् वध्वो वाससा स्वम् अङ्गम् अभिधित्सते ॥  
र्व्_१०,०८५।३१अ ये वध्वश् चन्द्रं वहतुं यक्ष्मा यन्ति जनाद् अनु ।  
र्व्_१०,०८५।३१च् पुनस् तान् यज्ञिया देवा नयन्तु यत आगताः ॥  
र्व्_१०,०८५।३२अ मा विदन् परिपन्थिनो य आसीदन्ति दम्पती ।  
र्व्_१०,०८५।३२च् सुगेभिर् दुर्गम् अतीताम् अप द्रान्त्व् अरातयः ॥  
र्व्_१०,०८५।३३अ सुमङ्गलीर् इयं वधूर् इमां समेत पश्यत ।  
र्व्_१०,०८५।३३च् सौभाग्यम् अस्यै दत्त्वायाथास्तं वि परेतन ॥  
र्व्_१०,०८५।३४अ तृष्टम् एतत् कटुकम् एतद् अपाष्ठवद् विषवन् नैतद् अत्तवे ।  
र्व्_१०,०८५।३४च् सूर्यां यो ब्रह्मा विद्यात् स इद् वाधूयम् अर्हति ॥  
र्व्_१०,०८५।३५अ आशसनं विशसनम् अथो अधिविकर्तनम् ।  
र्व्_१०,०८५।३५च् सूर्यायाः पश्य रूपाणि तानि ब्रह्मा तु शुन्धति ॥  
र्व्_१०,०८५।३६अ गृभ्णामि ते सौभगत्वाय हस्तम् मया पत्या जरदष्टिर् यथासः ।  
र्व्_१०,०८५।३६च् भगो अर्यमा सविता पुरन्धिर् मह्यं त्वादुर् गार्हपत्याय देवाः ॥  
र्व्_१०,०८५।३७अ ताम् पूषञ् छिवतमाम् एरयस्व यस्याम् बीजम् मनुष्या वपन्ति ।  
र्व्_१०,०८५।३७च् या न ऊरू उशती विश्रयाते यस्याम् उशन्तः प्रहराम शेपम् ॥  
र्व्_१०,०८५।३८अ तुभ्यम् अग्रे पर्य् अवहन् सूर्यां वहतुना सह ।  
र्व्_१०,०८५।३८च् पुनः पतिभ्यो जायां दा अग्ने प्रजया सह ॥  
र्व्_१०,०८५।३९अ पुनः पत्नीम् अग्निर् अदाद् आयुषा सह वर्चसा ।  
र्व्_१०,०८५।३९च् दीर्घायुर् अस्या यः पतिर् जीवाति शरदः शतम् ॥  
र्व्_१०,०८५।४०अ सोमः प्रथमो विविदे गन्धर्वो विविद उत्तरः ।  
र्व्_१०,०८५।४०च् तृतीयो अग्निष् टे पतिस् तुरीयस् ते मनुष्यजाः ॥  
र्व्_१०,०८५।४१अ सोमो ददद् गन्धर्वाय गन्धर्वो ददद् अग्नये ।  
र्व्_१०,०८५।४१च् रयिं च पुत्रांश् चादाद् अग्निर् मह्यम् अथो इमाम् ॥  
र्व्_१०,०८५।४२अ इहैव स्तम् मा वि यौष्टं विश्वम् आयुर् व्य् अश्नुतम् ।  
र्व्_१०,०८५।४२च् क्रीऌअन्तौ पुत्रैर् नप्तृभिर् मोदमानौ स्वे गृहे ॥  
र्व्_१०,०८५।४३अ आ नः प्रजां जनयतु प्रजापतिर् आजरसाय सम् अनक्त्व् अर्यमा ।  
र्व्_१०,०८५।४३च् अदुर्मङ्गलीः पतिलोकम् आ विश शं नो भव द्विपदे शं चतुष्पदे ॥  
र्व्_१०,०८५।४४अ अघोरचक्षुर् अपतिघ्न्य् एधि शिवा पशुभ्यः सुमनाः सुवर्चाः ।  
र्व्_१०,०८५।४४च् वीरसूर् देवकामा स्योना शं नो भव द्विपदे शं चतुष्पदे ॥  
र्व्_१०,०८५।४५अ इमां त्वम् इन्द्र मीढ्वः सुपुत्रां सुभगां कृणु ।  
र्व्_१०,०८५।४५च् दशास्याम् पुत्रान् आ धेहि पतिम् एकादशं कृधि ॥  
र्व्_१०,०८५।४६अ सम्राज्ञी श्वशुरे भव सम्राज्ञी श्वश्र्वाम् भव ।  
र्व्_१०,०८५।४६च् ननान्दरि सम्राज्ञी भव सम्राज्ञी अधि देवृषु ॥  
र्व्_१०,०८५।४७अ सम् अञ्जन्तु विश्वे देवाः सम् आपो हृदयानि नौ ।  
र्व्_१०,०८५।४७च् सम् मातरिश्वा सं धाता सम् उ देष्ट्री दधातु नौ ॥  
  
र्व्_१०,०८६।०१अ वि हि सोतोर् असृक्षत नेन्द्रं देवम् अमंसत ।  
र्व्_१०,०८६।०१च् यत्रामदद् वृषाकपिर् अर्यः पुष्टेषु मत्सखा विश्वस्माद् इन्द्र उत्तरः ॥  
र्व्_१०,०८६।०२अ परा हीन्द्र धावसि वृषाकपेर् अति व्यथिः ।  
र्व्_१०,०८६।०२च् नो अह प्र विन्दस्य् अन्यत्र सोमपीतये विश्वस्माद् इन्द्र उत्तरः ॥  
र्व्_१०,०८६।०३अ किम् अयं त्वां वृषाकपिश् चकार हरितो मृगः ।  
र्व्_१०,०८६।०३च् यस्मा इरस्यसीद् उ न्व् अर्यो वा पुष्टिमद् वसु विश्वस्माद् इन्द्र उत्तरः ॥  
र्व्_१०,०८६।०४अ यम् इमं त्वं वृषाकपिम् प्रियम् इन्द्राभिरक्षसि ।  
र्व्_१०,०८६।०४च् श्वा न्व् अस्य जम्भिषद् अपि कर्णे वराहयुर् विश्वस्माद् इन्द्र उत्तरः ॥  
र्व्_१०,०८६।०५अ प्रिया तष्टानि मे कपिर् व्यक्ता व्य् अदूदुषत् ।  
र्व्_१०,०८६।०५च् शिरो न्व् अस्य राविषं न सुगं दुष्कृते भुवं विश्वस्माद् इन्द्र उत्तरः ॥  
र्व्_१०,०८६।०६अ न मत् स्त्री सुभसत्तरा न सुयाशुतरा भुवत् ।  
र्व्_१०,०८६।०६च् न मत् प्रतिच्यवीयसी न सक्थ्य् उद्यमीयसी विश्वस्माद् इन्द्र उत्तरः ॥  
र्व्_१०,०८६।०७अ उवे अम्ब सुलाभिके यथेवाङ्ग भविष्यति ।  
र्व्_१०,०८६।०७च् भसन् मे अम्ब सक्थि मे शिरो मे वीव हृष्यति विश्वस्माद् इन्द्र उत्तरः ॥  
र्व्_१०,०८६।०८अ किं सुबाहो स्वङ्गुरे पृथुष्टो पृथुजाघने ।  
र्व्_१०,०८६।०८च् किं शूरपत्नि नस् त्वम् अभ्य् अमीषि वृषाकपिं विश्वस्माद् इन्द्र उत्तरः ॥  
र्व्_१०,०८६।०९अ अवीराम् इव माम् अयं शरारुर् अभि मन्यते ।  
र्व्_१०,०८६।०९च् उताहम् अस्मि वीरिणीन्द्रपत्नी मरुत्सखा विश्वस्माद् इन्द्र उत्तरः ॥  
र्व्_१०,०८६।१०अ संहोत्रं स्म पुरा नारी समनं वाव गच्छति ।  
र्व्_१०,०८६।१०च् वेधा ऋतस्य वीरिणीन्द्रपत्नी महीयते विश्वस्माद् इन्द्र उत्तरः ॥  
र्व्_१०,०८६।११अ इन्द्राणीम् आसु नारिषु सुभगाम् अहम् अश्रवम् ।  
र्व्_१०,०८६।११च् नह्य् अस्या अपरं चन जरसा मरते पतिर् विश्वस्माद् इन्द्र उत्तरः ॥  
र्व्_१०,०८६।१२अ नाहम् इन्द्राणि रारण सख्युर् वृषाकपेर् ऋते ।  
र्व्_१०,०८६।१२च् यस्येदम् अप्यं हविः प्रियं देवेषु गच्छति विश्वस्माद् इन्द्र उत्तरः ॥  
र्व्_१०,०८६।१३अ वृषाकपायि रेवति सुपुत्र आद् उ सुस्नुषे ।  
र्व्_१०,०८६।१३च् घसत् त इन्द्र उक्षणः प्रियं काचित्करं हविर् विश्वस्माद् इन्द्र उत्तरः ॥  
र्व्_१०,०८६।१४अ उक्ष्णो हि मे पञ्चदश साकम् पचन्ति विंशतिम् ।  
र्व्_१०,०८६।१४च् उताहम् अद्मि पीव इद् उभा कुक्षी पृणन्ति मे विश्वस्माद् इन्द्र उत्तरः ॥  
र्व्_१०,०८६।१५अ वृषभो न तिग्मशृङ्गो ऽन्तर् यूथेषु रोरुवत् ।  
र्व्_१०,०८६।१५च् मन्थस् त इन्द्र शं हृदे यं ते सुनोति भावयुर् विश्वस्माद् इन्द्र उत्तरः ॥  
र्व्_१०,०८६।१६अ न सेशे यस्य रम्बते ऽन्तरा सक्थ्या कपृत् ।  
र्व्_१०,०८६।१६च् सेद् ईशे यस्य रोमशं निषेदुषो विजृम्भते विश्वस्माद् इन्द्र उत्तरः ॥  
र्व्_१०,०८६।१७अ न सेशे यस्य रोमशं निषेदुषो विजृम्भते ।  
र्व्_१०,०८६।१७च् सेद् ईशे यस्य रम्बते ऽन्तरा सक्थ्या कपृद् विश्वस्माद् इन्द्र उत्तरः ॥  
र्व्_१०,०८६।१८अ अयम् इन्द्र वृषाकपिः परस्वन्तं हतं विदत् ।  
र्व्_१०,०८६।१८च् असिं सूनां नवं चरुम् आद् एधस्यान आचितं विश्वस्माद् इन्द्र उत्तरः ॥  
र्व्_१०,०८६।१९अ अयम् एमि विचाकशद् विचिन्वन् दासम् आर्यम् ।  
र्व्_१०,०८६।१९च् पिबामि पाकसुत्वनो ऽभि धीरम् अचाकशं विश्वस्माद् इन्द्र उत्तरः ॥  
र्व्_१०,०८६।२०अ धन्व च यत् कृन्तत्रं च कति स्वित् ता वि योजना ।  
र्व्_१०,०८६।२०च् नेदीयसो वृषाकपे ऽस्तम् एहि गृहां उप विश्वस्माद् इन्द्र उत्तरः ॥  
र्व्_१०,०८६।२१अ पुनर् एहि वृषाकपे सुविता कल्पयावहै ।  
र्व्_१०,०८६।२१च् य एष स्वप्ननंशनो ऽस्तम् एषि पथा पुनर् विश्वस्माद् इन्द्र उत्तरः ॥  
र्व्_१०,०८६।२२अ यद् उदञ्चो वृषाकपे गृहम् इन्द्राजगन्तन ।  
र्व्_१०,०८६।२२च् क्व स्य पुल्वघो मृगः कम् अगञ् जनयोपनो विश्वस्माद् इन्द्र उत्तरः ॥  
र्व्_१०,०८६।२३अ पर्शुर् ह नाम मानवी साकं ससूव विंशतिम् ।  
र्व्_१०,०८६।२३च् भद्रम् भल त्यस्या अभूद् यस्या उदरम् आमयद् विश्वस्माद् इन्द्र उत्तरः ॥  
  
र्व्_१०,०८७।०१अ रक्षोहणं वाजिनम् आ जिघर्मि मित्रम् प्रथिष्ठम् उप यामि शर्म ।  
र्व्_१०,०८७।०१च् शिशानो अग्निः क्रतुभिः समिद्धः स नो दिवा स रिषः पातु नक्तम् ॥  
र्व्_१०,०८७।०२अ अयोदंष्ट्रो अर्चिषा यातुधानान् उप स्पृश जातवेदः समिद्धः ।  
र्व्_१०,०८७।०२च् आ जिह्वया मूरदेवान् रभस्व क्रव्यादो वृक्त्व्य् अपि धत्स्वासन् ॥  
र्व्_१०,०८७।०३अ उभोभयाविन्न् उप धेहि दंष्ट्रा हिंस्रः शिशानो ऽवरम् परं च ।  
र्व्_१०,०८७।०३च् उतान्तरिक्षे परि याहि राजञ् जम्भैः सं धेह्य् अभि यातुधानान् ॥  
र्व्_१०,०८७।०४अ यज्ञैर् इषूः सन्नममानो अग्ने वाचा शल्यां अशनिभिर् दिहानः ।  
र्व्_१०,०८७।०४च् ताभिर् विध्य हृदये यातुधानान् प्रतीचो बाहून् प्रति भङ्ध्य् एषाम् ॥  
र्व्_१०,०८७।०५अ अग्ने त्वचं यातुधानस्य भिन्धि हिंस्राशनिर् हरसा हन्त्व् एनम् ।  
र्व्_१०,०८७।०५च् प्र पर्वाणि जातवेदः शृणीहि क्रव्यात् क्रविष्णुर् वि चिनोतु वृक्णम् ॥  
र्व्_१०,०८७।०६अ यत्रेदानीम् पश्यसि जातवेदस् तिष्ठन्तम् अग्न उत वा चरन्तम् ।  
र्व्_१०,०८७।०६च् यद् वान्तरिक्षे पथिभिः पतन्तं तम् अस्ता विध्य शर्वा शिशानः ॥  
र्व्_१०,०८७।०७अ उतालब्धं स्पृणुहि जातवेद आलेभानाद् ऋष्टिभिर् यातुधानात् ।  
र्व्_१०,०८७।०७च् अग्ने पूर्वो नि जहि शोशुचान आमादः क्ष्विङ्कास् तम् अदन्त्व् एनीः ॥  
र्व्_१०,०८७।०८अ इह प्र ब्रूहि यतमः सो अग्ने यो यातुधानो य इदं कृणोति ।  
र्व्_१०,०८७।०८च् तम् आ रभस्व समिधा यविष्ठ नृचक्षसश् चक्षुषे रन्धयैनम् ॥  
र्व्_१०,०८७।०९अ तीक्ष्णेनाग्ने चक्षुषा रक्ष यज्ञम् प्राञ्चं वसुभ्यः प्र णय प्रचेतः ।  
र्व्_१०,०८७।०९च् हिंस्रं रक्षांस्य् अभि शोशुचानम् मा त्वा दभन् यातुधाना नृचक्षः ॥  
र्व्_१०,०८७।१०अ नृचक्षा रक्षः परि पश्य विक्षु तस्य त्रीणि प्रति शृणीह्य् अग्रा ।  
र्व्_१०,०८७।१०च् तस्याग्ने पृष्टीर् हरसा शृणीहि त्रेधा मूलं यातुधानस्य वृश्च ॥  
र्व्_१०,०८७।११अ त्रिर् यातुधानः प्रसितिं त एत्व् ऋतं यो अग्ने अनृतेन हन्ति ।  
र्व्_१०,०८७।११च् तम् अर्चिषा स्फूर्जयञ् जातवेदः समक्षम् एनं गृणते नि वृङ्धि ॥  
र्व्_१०,०८७।१२अ तद् अग्ने चक्षुः प्रति धेहि रेभे शफारुजं येन पश्यसि यातुधानम् ।  
र्व्_१०,०८७।१२च् अथर्ववज् ज्योतिषा दैव्येन सत्यं धूर्वन्तम् अचितं न्य् ओष ॥  
र्व्_१०,०८७।१३अ यद् अग्ने अद्य मिथुना शपातो यद् वाचस् तृष्टं जनयन्त रेभाः ।  
र्व्_१०,०८७।१३च् मन्योर् मनसः शरव्या जायते या तया विध्य हृदये यातुधानान् ॥  
र्व्_१०,०८७।१४अ परा शृणीहि तपसा यातुधानान् पराग्ने रक्षो हरसा शृणीहि ।  
र्व्_१०,०८७।१४च् परार्चिषा मूरदेवाञ् छृणीहि परासुतृपो अभि शोशुचानः ॥  
र्व्_१०,०८७।१५अ पराद्य देवा वृजिनं शृणन्तु प्रत्यग् एनं शपथा यन्तु तृष्टाः ।  
र्व्_१०,०८७।१५च् वाचास्तेनं शरव ऋच्छन्तु मर्मन् विश्वस्यैतु प्रसितिं यातुधानः ॥  
र्व्_१०,०८७।१६अ यः पौरुषेयेण क्रविषा समङ्क्ते यो अश्व्येन पशुना यातुधानः ।  
र्व्_१०,०८७।१६च् यो अघ्न्याया भरति क्षीरम् अग्ने तेषां शीर्षाणि हरसापि वृश्च ॥  
र्व्_१०,०८७।१७अ संवत्सरीणम् पय उस्रियायास् तस्य माशीद् यातुधानो नृचक्षः ।  
र्व्_१०,०८७।१७च् पीयूषम् अग्ने यतमस् तितृप्सात् तम् प्रत्यञ्चम् अर्चिषा विध्य मर्मन् ॥  
र्व्_१०,०८७।१८अ विषं गवां यातुधानाः पिबन्त्व् आ वृश्च्यन्ताम् अदितये दुरेवाः ।  
र्व्_१०,०८७।१८च् परैनान् देवः सविता ददातु परा भागम् ओषधीनां जयन्ताम् ॥  
र्व्_१०,०८७।१९अ सनाद् अग्ने मृणसि यातुधानान् न त्वा रक्षांसि पृतनासु जिग्युः ।  
र्व्_१०,०८७।१९च् अनु दह सहमूरान् क्रव्यादो मा ते हेत्या मुक्षत दैव्यायाः ॥  
र्व्_१०,०८७।२०अ त्वं नो अग्ने अधराद् उदक्तात् त्वम् पश्चाद् उत रक्षा पुरस्तात् ।  
र्व्_१०,०८७।२०च् प्रति ते ते अजरासस् तपिष्ठा अघशंसं शोशुचतो दहन्तु ॥  
र्व्_१०,०८७।२१अ पश्चात् पुरस्ताद् अधराद् उदक्तात् कविः काव्येन परि पाहि राजन् ।  
र्व्_१०,०८७।२१च् सखे सखायम् अजरो जरिम्णे ऽग्ने मर्तां अमर्त्यस् त्वं नः ॥  
र्व्_१०,०८७।२२अ परि त्वाग्ने पुरं वयं विप्रं सहस्य धीमहि ।  
र्व्_१०,०८७।२२च् धृषद्वर्णं दिवे-दिवे हन्तारम् भङ्गुरावताम् ॥  
र्व्_१०,०८७।२३अ विषेण भङ्गुरावतः प्रति ष्म रक्षसो दह ।  
र्व्_१०,०८७।२३च् अग्ने तिग्मेन शोचिषा तपुरग्राभिर् ऋष्टिभिः ॥  
र्व्_१०,०८७।२४अ प्रत्य् अग्ने मिथुना दह यातुधाना किमीदिना ।  
र्व्_१०,०८७।२४च् सं त्वा शिशामि जागृह्य् अदब्धं विप्र मन्मभिः ॥  
र्व्_१०,०८७।२५अ प्रत्य् अग्ने हरसा हरः शृणीहि विश्वतः प्रति ।  
र्व्_१०,०८७।२५च् यातुधानस्य रक्षसो बलं वि रुज वीर्यम् ॥  
  
र्व्_१०,०८८।०१अ हविष् पान्तम् अजरं स्वर्विदि दिविस्पृश्य् आहुतं जुष्टम् अग्नौ ।  
र्व्_१०,०८८।०१च् तस्य भर्मणे भुवनाय देवा धर्मणे कं स्वधया पप्रथन्त ॥  
र्व्_१०,०८८।०२अ गीर्णम् भुवनं तमसापगूऌहम् आविः स्वर् अभवज् जाते अग्नौ ।  
र्व्_१०,०८८।०२च् तस्य देवाः पृथिवी द्यौर् उतापो ऽरणयन्न् ओषधीः सख्ये अस्य ॥  
र्व्_१०,०८८।०३अ देवेभिर् न्व् इषितो यज्ञियेभिर् अग्निं स्तोषाण्य् अजरम् बृहन्तम् ।  
र्व्_१०,०८८।०३च् यो भानुना पृथिवीं द्याम् उतेमाम् आततान रोदसी अन्तरिक्षम् ॥  
र्व्_१०,०८८।०४अ यो होतासीत् प्रथमो देवजुष्टो यं समाञ्जन्न् आज्येना वृणानाः ।  
र्व्_१०,०८८।०४च् स पतत्रीत्वरं स्था जगद् यच् छ्वात्रम् अग्निर् अकृणोज् जातवेदाः ॥  
र्व्_१०,०८८।०५अ यज् जातवेदो भुवनस्य मूर्धन्न् अतिष्ठो अग्ने सह रोचनेन ।  
र्व्_१०,०८८।०५च् तं त्वाहेम मतिभिर् गीर्भिर् उक्थैः स यज्ञियो अभवो रोदसिप्राः ॥  
र्व्_१०,०८८।०६अ मूर्धा भुवो भवति नक्तम् अग्निस् ततः सूर्यो जायते प्रातर् उद्यन् ।  
र्व्_१०,०८८।०६च् मायाम् ऊ तु यज्ञियानाम् एताम् अपो यत् तूर्णिश् चरति प्रजानन् ॥  
र्व्_१०,०८८।०७अ दृशेन्यो यो महिना समिद्धो ऽरोचत दिवियोनिर् विभावा ।  
र्व्_१०,०८८।०७च् तस्मिन्न् अग्नौ सूक्तवाकेन देवा हविर् विश्व आजुहवुस् तनूपाः ॥  
र्व्_१०,०८८।०८अ सूक्तवाकम् प्रथमम् आद् इद् अग्निम् आद् इद् धविर् अजनयन्त देवाः ।  
र्व्_१०,०८८।०८च् स एषां यज्ञो अभवत् तनूपास् तं द्यौर् वेद तम् पृथिवी तम् आपः ॥  
र्व्_१०,०८८।०९अ यं देवासो ऽजनयन्ताग्निं यस्मिन्न् आजुहवुर् भुवनानि विश्वा ।  
र्व्_१०,०८८।०९च् सो अर्चिषा पृथिवीं द्याम् उतेमाम् ऋजूयमानो अतपन् महित्वा ॥  
र्व्_१०,०८८।१०अ स्तोमेन हि दिवि देवासो अग्निम् अजीजनञ् छक्तिभी रोदसिप्राम् ।  
र्व्_१०,०८८।१०च् तम् ऊ अकृण्वन् त्रेधा भुवे कं स ओषधीः पचति विश्वरूपाः ॥  
र्व्_१०,०८८।११अ यदेद् एनम् अदधुर् यज्ञियासो दिवि देवाः सूर्यम् आदितेयम् ।  
र्व्_१०,०८८।११च् यदा चरिष्णू मिथुनाव् अभूताम् आद् इत् प्रापश्यन् भुवनानि विश्वा ॥  
र्व्_१०,०८८।१२अ विश्वस्मा अग्निम् भुवनाय देवा वैश्वानरं केतुम् अह्नाम् अकृण्वन् ।  
र्व्_१०,०८८।१२च् आ यस् ततानोषसो विभातीर् अपो ऊर्णोति तमो अर्चिषा यन् ॥  
र्व्_१०,०८८।१३अ वैश्वानरं कवयो यज्ञियासो ऽग्निं देवा अजनयन्न् अजुर्यम् ।  
र्व्_१०,०८८।१३च् नक्षत्रम् प्रत्नम् अमिनच् चरिष्णु यक्षस्याध्यक्षं तविषम् बृहन्तम् ॥  
र्व्_१०,०८८।१४अ वैश्वानरं विश्वहा दीदिवांसम् मन्त्रैर् अग्निं कविम् अच्छा वदामः ।  
र्व्_१०,०८८।१४च् यो महिम्ना परिबभूवोर्वी उतावस्ताद् उत देवः परस्तात् ॥  
र्व्_१०,०८८।१५अ द्वे स्रुती अशृणवम् पितॄणाम् अहं देवानाम् उत मर्त्यानाम् ।  
र्व्_१०,०८८।१५च् ताभ्याम् इदं विश्वम् एजत् सम् एति यद् अन्तरा पितरम् मातरं च ॥  
र्व्_१०,०८८।१६अ द्वे समीची बिभृतश् चरन्तं शीर्षतो जातम् मनसा विमृष्टम् ।  
र्व्_१०,०८८।१६च् स प्रत्यङ् विश्वा भुवनानि तस्थाव् अप्रयुच्छन् तरणिर् भ्राजमानः ॥  
र्व्_१०,०८८।१७अ यत्रा वदेते अवरः परश् च यज्ञन्योः कतरो नौ वि वेद ।  
र्व्_१०,०८८।१७च् आ शेकुर् इत् सधमादं सखायो नक्षन्त यज्ञं क इदं वि वोचत् ॥  
र्व्_१०,०८८।१८अ कत्य् अग्नयः कति सूर्यासः कत्य् उषासः कत्य् उ स्विद् आपः ।  
र्व्_१०,०८८।१८च् नोपस्पिजं वः पितरो वदामि पृच्छामि वः कवयो विद्मने कम् ॥  
र्व्_१०,०८८।१९अ यावन्मात्रम् उषसो न प्रतीकं सुपर्ण्यो वसते मातरिश्वः ।  
र्व्_१०,०८८।१९च् तावद् दधात्य् उप यज्ञम् आयन् ब्राह्मणो होतुर् अवरो निषीदन् ॥  
  
र्व्_१०,०८९।०१अ इन्द्रं स्तवा नृतमं यस्य मह्ना विबबाधे रोचना वि ज्मो अन्तान् ।  
र्व्_१०,०८९।०१च् आ यः पप्रौ चर्षणीधृद् वरोभिः प्र सिन्धुभ्यो रिरिचानो महित्वा ॥  
र्व्_१०,०८९।०२अ स सूर्यः पर्य् उरू वरांस्य् एन्द्रो ववृत्याद् रथ्येव चक्रा ।  
र्व्_१०,०८९।०२च् अतिष्ठन्तम् अपस्यं न सर्गं कृष्णा तमांसि त्विष्या जघान ॥  
र्व्_१०,०८९।०३अ समानम् अस्मा अनपावृद् अर्च क्ष्मया दिवो असमम् ब्रह्म नव्यम् ।  
र्व्_१०,०८९।०३च् वि यः पृष्ठेव जनिमान्य् अर्य इन्द्रश् चिकाय न सखायम् ईषे ॥  
र्व्_१०,०८९।०४अ इन्द्राय गिरो अनिशितसर्गा अपः प्रेरयं सगरस्य बुध्नात् ।  
र्व्_१०,०८९।०४च् यो अक्षेणेव चक्रिया शचीभिर् विष्वक् तस्तम्भ पृथिवीम् उत द्याम् ॥  
र्व्_१०,०८९।०५अ आपान्तमन्युस् तृपलप्रभर्मा धुनिः शिमीवाञ् छरुमां ऋजीषी ।  
र्व्_१०,०८९।०५च् सोमो विश्वान्य् अतसा वनानि नार्वाग् इन्द्रम् प्रतिमानानि देभुः ॥  
र्व्_१०,०८९।०६अ न यस्य द्यावापृथिवी न धन्व नान्तरिक्षं नाद्रयः सोमो अक्षाः ।  
र्व्_१०,०८९।०६च् यद् अस्य मन्युर् अधिनीयमानः शृणाति वीऌउ रुजति स्थिराणि ॥  
र्व्_१०,०८९।०७अ जघान वृत्रं स्वधितिर् वनेव रुरोज पुरो अरदन् न सिन्धून् ।  
र्व्_१०,०८९।०७च् बिभेद गिरिं नवम् इन् न कुम्भम् आ गा इन्द्रो अकृणुत स्वयुग्भिः ॥  
र्व्_१०,०८९।०८अ त्वं ह त्यद् ऋणया इन्द्र धीरो ऽसिर् न पर्व वृजिना शृणासि ।  
र्व्_१०,०८९।०८च् प्र ये मित्रस्य वरुणस्य धाम युजं न जना मिनन्ति मित्रम् ॥  
र्व्_१०,०८९।०९अ प्र ये मित्रम् प्रार्यमणं दुरेवाः प्र सङ्गिरः प्र वरुणम् मिनन्ति ।  
र्व्_१०,०८९।०९च् न्य् अमित्रेषु वधम् इन्द्र तुम्रं वृषन् वृषाणम् अरुषं शिशीहि ॥  
र्व्_१०,०८९।१०अ इन्द्रो दिव इन्द्र ईशे पृथिव्या इन्द्रो अपाम् इन्द्र इत् पर्वतानाम् ।  
र्व्_१०,०८९।१०च् इन्द्रो वृधाम् इन्द्र इन् मेधिराणाम् इन्द्रः क्षेमे योगे हव्य इन्द्रः ॥  
र्व्_१०,०८९।११अ प्राक्तुभ्य इन्द्रः प्र वृधो अहभ्यः प्रान्तरिक्षात् प्र समुद्रस्य धासेः ।  
र्व्_१०,०८९।११च् प्र वातस्य प्रथसः प्र ज्मो अन्तात् प्र सिन्धुभ्यो रिरिचे प्र क्षितिभ्यः ॥  
र्व्_१०,०८९।१२अ प्र शोशुचत्या उषसो न केतुर् असिन्वा ते वर्तताम् इन्द्र हेतिः ।  
र्व्_१०,०८९।१२च् अश्मेव विध्य दिव आ सृजानस् तपिष्ठेन हेषसा द्रोघमित्रान् ॥  
र्व्_१०,०८९।१३अ अन्व् अह मासा अन्व् इद् वनान्य् अन्व् ओषधीर् अनु पर्वतासः ।  
र्व्_१०,०८९।१३च् अन्व् इन्द्रं रोदसी वावशाने अन्व् आपो अजिहत जायमानम् ॥  
र्व्_१०,०८९।१४अ कर्हि स्वित् सा त इन्द्र चेत्यासद् अघस्य यद् भिनदो रक्ष एषत् ।  
र्व्_१०,०८९।१४च् मित्रक्रुवो यच् छसने न गावः पृथिव्या आपृग् अमुया शयन्ते ॥  
र्व्_१०,०८९।१५अ शत्रूयन्तो अभि ये नस् ततस्रे महि व्राधन्त ओगणास इन्द्र ।  
र्व्_१०,०८९।१५च् अन्धेनामित्रास् तमसा सचन्तां सुज्योतिषो अक्तवस् तां अभि ष्युः ॥  
र्व्_१०,०८९।१६अ पुरूणि हि त्वा सवना जनानाम् ब्रह्माणि मन्दन् गृणताम् ऋषीणाम् ।  
र्व्_१०,०८९।१६च् इमाम् आघोषन्न् अवसा सहूतिं तिरो विश्वां अर्चतो याह्य् अर्वाङ् ॥  
र्व्_१०,०८९।१७अ एवा ते वयम् इन्द्र भुञ्जतीनां विद्याम सुमतीनां नवानाम् ।  
र्व्_१०,०८९।१७च् विद्याम वस्तोर् अवसा गृणन्तो विश्वामित्रा उत त इन्द्र नूनम् ॥  
र्व्_१०,०८९।१८अ शुनं हुवेम मघवानम् इन्द्रम् अस्मिन् भरे नृतमं वाजसातौ ।  
र्व्_१०,०८९।१८च् शृण्वन्तम् उग्रम् ऊतये समत्सु घ्नन्तं वृत्राणि सञ्जितं धनानाम् ॥  
  
र्व्_१०,०९०।०१अ सहस्रशीर्षा पुरुषः सहस्राक्षः सहस्रपात् ।  
र्व्_१०,०९०।०१च् स भूमिं विश्वतो वृत्वात्य् अतिष्ठद् दशाङ्गुलम् ॥  
र्व्_१०,०९०।०२अ पुरुष एवेदं सर्वं यद् भूतं यच् च भव्यम् ।  
र्व्_१०,०९०।०२च् उतामृतत्वस्येशानो यद् अन्नेनातिरोहति ॥  
र्व्_१०,०९०।०३अ एतावान् अस्य महिमातो ज्यायांश् च पूरुषः ।  
र्व्_१०,०९०।०३च् पादो ऽस्य विश्वा भूतानि त्रिपाद् अस्यामृतं दिवि ॥  
र्व्_१०,०९०।०४अ त्रिपाद् ऊर्ध्व उद् ऐत् पुरुषः पादो ऽस्येहाभवत् पुनः ।  
र्व्_१०,०९०।०४च् ततो विष्वङ् व्य् अक्रामत् साशनानशने अभि ॥  
र्व्_१०,०९०।०५अ तस्माद् विराऌ अजायत विराजो अधि पूरुषः ।  
र्व्_१०,०९०।०५च् स जातो अत्य् अरिच्यत पश्चाद् भूमिम् अथो पुरः ॥  
र्व्_१०,०९०।०६अ यत् पुरुषेण हविषा देवा यज्ञम् अतन्वत ।  
र्व्_१०,०९०।०६च् वसन्तो अस्यासीद् आज्यं ग्रीष्म इध्मः शरद् धविः ॥  
र्व्_१०,०९०।०७अ तं यज्ञम् बर्हिषि प्रौक्षन् पुरुषं जातम् अग्रतः ।  
र्व्_१०,०९०।०७च् तेन देवा अयजन्त साध्या ऋषयश् च ये ॥  
र्व्_१०,०९०।०८अ तस्माद् यज्ञात् सर्वहुतः सम्भृतम् पृषदाज्यम् ।  
र्व्_१०,०९०।०८च् पशून् तांश् चक्रे वायव्यान् आरण्यान् ग्राम्याश् च ये ॥  
र्व्_१०,०९०।०९अ तस्माद् यज्ञात् सर्वहुत ऋचः सामानि जज्ञिरे ।  
र्व्_१०,०९०।०९च् छन्दांसि जज्ञिरे तस्माद् यजुस् तस्माद् अजायत ॥  
र्व्_१०,०९०।१०अ तस्माद् अश्वा अजायन्त ये के चोभयादतः ।  
र्व्_१०,०९०।१०च् गावो ह जज्ञिरे तस्मात् तस्माज् जाता अजावयः ॥  
र्व्_१०,०९०।११अ यत् पुरुषं व्य् अदधुः कतिधा व्य् अकल्पयन् ।  
र्व्_१०,०९०।११च् मुखं किम् अस्य कौ बाहू का ऊरू पादा उच्येते ॥  
र्व्_१०,०९०।१२अ ब्राह्मणो ऽस्य मुखम् आसीद् बाहू राजन्यः कृतः ।  
र्व्_१०,०९०।१२च् ऊरू तद् अस्य यद् वैश्यः पद्भ्यां शूद्रो अजायत ॥  
र्व्_१०,०९०।१३अ चन्द्रमा मनसो जातश् चक्षोः सूर्यो अजायत ।  
र्व्_१०,०९०।१३च् मुखाद् इन्द्रश् चाग्निश् च प्राणाद् वायुर् अजायत ॥  
र्व्_१०,०९०।१४अ नाभ्या आसीद् अन्तरिक्षं शीर्ष्णो द्यौः सम् अवर्तत ।  
र्व्_१०,०९०।१४च् पद्भ्याम् भूमिर् दिशः श्रोत्रात् तथा लोकां अकल्पयन् ॥  
र्व्_१०,०९०।१५अ सप्तास्यासन् परिधयस् त्रिः सप्त समिधः कृताः ।  
र्व्_१०,०९०।१५च् देवा यद् यज्ञं तन्वाना अबध्नन् पुरुषम् पशुम् ॥  
र्व्_१०,०९०।१६अ यज्ञेन यज्ञम् अयजन्त देवास् तानि धर्माणि प्रथमान्य् आसन् ।  
र्व्_१०,०९०।१६च् ते ह नाकम् महिमानः सचन्त यत्र पूर्वे साध्याः सन्ति देवाः ॥  
  
र्व्_१०,०९१।०१अ सं जागृवद्भिर् जरमाण इध्यते दमे दमूना इषयन्न् इऌअस् पदे ।  
र्व्_१०,०९१।०१च् विश्वस्य होता हविषो वरेण्यो विभुर् विभावा सुषखा सखीयते ॥  
र्व्_१०,०९१।०२अ स दर्शतश्रीर् अतिथिर् गृहे-गृहे वने-वने शिश्रिये तक्ववीर् इव ।  
र्व्_१०,०९१।०२च् जनं-जनं जन्यो नाति मन्यते विश आ क्षेति विश्यो विशं-विशम् ॥  
र्व्_१०,०९१।०३अ सुदक्षो दक्षैः क्रतुनासि सुक्रतुर् अग्ने कविः काव्येनासि विश्ववित् ।  
र्व्_१०,०९१।०३च् वसुर् वसूनां क्षयसि त्वम् एक इद् द्यावा च यानि पृथिवी च पुष्यतः ॥  
र्व्_१०,०९१।०४अ प्रजानन्न् अग्ने तव योनिम् ऋत्वियम् इऌआयास् पदे घृतवन्तम् आसदः ।  
र्व्_१०,०९१।०४च् आ ते चिकित्र उषसाम् इवेतयो ऽरेपसः सूर्यस्येव रश्मयः ॥  
र्व्_१०,०९१।०५अ तव श्रियो वर्ष्यस्येव विद्युतश् चित्राश् चिकित्र उषसां न केतवः ।  
र्व्_१०,०९१।०५च् यद् ओषधीर् अभिसृष्टो वनानि च परि स्वयं चिनुषे अन्नम् आस्ये ॥  
र्व्_१०,०९१।०६अ तम् ओषधीर् दधिरे गर्भम् ऋत्वियं तम् आपो अग्निं जनयन्त मातरः ।  
र्व्_१०,०९१।०६च् तम् इत् समानं वनिनश् च वीरुधो ऽन्तर्वतीश् च सुवते च विश्वहा ॥  
र्व्_१०,०९१।०७अ वातोपधूत इषितो वशां अनु तृषु यद् अन्ना वेविषद् वितिष्ठसे ।  
र्व्_१०,०९१।०७च् आ ते यतन्ते रथ्यो यथा पृथक् छर्धांस्य् अग्ने अजराणि धक्षतः ॥  
र्व्_१०,०९१।०८अ मेधाकारं विदथस्य प्रसाधनम् अग्निं होतारम् परिभूतमम् मतिम् ।  
र्व्_१०,०९१।०८च् तम् इद् अर्भे हविष्य् आ समानम् इत् तम् इन् महे वृणते नान्यं त्वत् ॥  
र्व्_१०,०९१।०९अ त्वाम् इद् अत्र वृणते त्वायवो होतारम् अग्ने विदथेषु वेधसः ।  
र्व्_१०,०९१।०९च् यद् देवयन्तो दधति प्रयांसि ते हविष्मन्तो मनवो वृक्तबर्हिषः ॥  
र्व्_१०,०९१।१०अ तवाग्ने होत्रं तव पोत्रम् ऋत्वियं तव नेष्ट्रं त्वम् अग्निद् ऋतायतः ।  
र्व्_१०,०९१।१०च् तव प्रशास्त्रं त्वम् अध्वरीयसि ब्रह्मा चासि गृहपतिश् च नो दमे ॥  
र्व्_१०,०९१।११अ यस् तुभ्यम् अग्ने अमृताय मर्त्यः समिधा दाशद् उत वा हविष्कृति ।  
र्व्_१०,०९१।११च् तस्य होता भवसि यासि दूत्यम् उप ब्रूषे यजस्य् अध्वरीयसि ॥  
र्व्_१०,०९१।१२अ इमा अस्मै मतयो वाचो अस्मद् आं ऋचो गिरः सुष्टुतयः सम् अग्मत ।  
र्व्_१०,०९१।१२च् वसूयवो वसवे जातवेदसे वृद्धासु चिद् वर्धनो यासु चाकनत् ॥  
र्व्_१०,०९१।१३अ इमाम् प्रत्नाय सुष्टुतिं नवीयसीं वोचेयम् अस्मा उशते शृणोतु नः ।  
र्व्_१०,०९१।१३च् भूया अन्तरा हृद्य् अस्य निस्पृशे जायेव पत्य उशती सुवासाः ॥  
र्व्_१०,०९१।१४अ यस्मिन्न् अश्वास ऋषभास उक्षणो वशा मेषा अवसृष्टास आहुताः ।  
र्व्_१०,०९१।१४च् कीलालपे सोमपृष्ठाय वेधसे हृदा मतिं जनये चारुम् अग्नये ॥  
र्व्_१०,०९१।१५अ अहाव्य् अग्ने हविर् आस्ये ते स्रुचीव घृतं चम्वीव सोमः ।  
र्व्_१०,०९१।१५च् वाजसनिं रयिम् अस्मे सुवीरम् प्रशस्तं धेहि यशसम् बृहन्तम् ॥  
  
र्व्_१०,०९२।०१अ यज्ञस्य वो रथ्यं विश्पतिं विशां होतारम् अक्तोर् अतिथिं विभावसुम् ।  
र्व्_१०,०९२।०१च् शोचञ् छुष्कासु हरिणीषु जर्भुरद् वृषा केतुर् यजतो द्याम् अशायत ॥  
र्व्_१०,०९२।०२अ इमम् अञ्जस्पाम् उभये अकृण्वत धर्माणम् अग्निं विदथस्य साधनम् ।  
र्व्_१०,०९२।०२च् अक्तुं न यह्वम् उषसः पुरोहितं तनूनपातम् अरुषस्य निंसते ॥  
र्व्_१०,०९२।०३अ बऌ अस्य नीथा वि पणेश् च मन्महे वया अस्य प्रहुता आसुर् अत्तवे ।  
र्व्_१०,०९२।०३च् यदा घोरासो अमृतत्वम् आशताद् इज् जनस्य दैव्यस्य चर्किरन् ॥  
र्व्_१०,०९२।०४अ ऋतस्य हि प्रसितिर् द्यौर् उरु व्यचो नमो मह्य् अरमतिः पनीयसी ।  
र्व्_१०,०९२।०४च् इन्द्रो मित्रो वरुणः सं चिकित्रिरे ऽथो भगः सविता पूतदक्षसः ॥  
र्व्_१०,०९२।०५अ प्र रुद्रेण ययिना यन्ति सिन्धवस् तिरो महीम् अरमतिं दधन्विरे ।  
र्व्_१०,०९२।०५च् येभिः परिज्मा परियन्न् उरु ज्रयो वि रोरुवज् जठरे विश्वम् उक्षते ॥  
र्व्_१०,०९२।०६अ क्राणा रुद्रा मरुतो विश्वकृष्टयो दिवः श्येनासो असुरस्य नीऌअयः ।  
र्व्_१०,०९२।०६च् तेभिश् चष्टे वरुणो मित्रो अर्यमेन्द्रो देवेभिर् अर्वशेभिर् अर्वशः ॥  
र्व्_१०,०९२।०७अ इन्द्रे भुजं शशमानास आशत सूरो दृशीके वृषणश् च पौंस्ये ।  
र्व्_१०,०९२।०७च् प्र ये न्व् अस्यार्हणा ततक्षिरे युजं वज्रं नृषदनेषु कारवः ॥  
र्व्_१०,०९२।०८अ सूरश् चिद् आ हरितो अस्य रीरमद् इन्द्राद् आ कश् चिद् भयते तवीयसः ।  
र्व्_१०,०९२।०८च् भीमस्य वृष्णो जठराद् अभिश्वसो दिवे-दिवे सहुरि स्तन्न् अबाधितः ॥  
र्व्_१०,०९२।०९अ स्तोमं वो अद्य रुद्राय शिक्वसे क्षयद्वीराय नमसा दिदिष्टन ।  
र्व्_१०,०९२।०९च् येभिः शिवः स्ववां एवयावभिर् दिवः सिषक्ति स्वयशा निकामभिः ॥  
र्व्_१०,०९२।१०अ ते हि प्रजाया अभरन्त वि श्रवो बृहस्पतिर् वृषभः सोमजामयः ।  
र्व्_१०,०९२।१०च् यज्ञैर् अथर्वा प्रथमो वि धारयद् देवा दक्षैर् भृगवः सं चिकित्रिरे ॥  
र्व्_१०,०९२।११अ ते हि द्यावापृथिवी भूरिरेतसा नराशंसश् चतुरङ्गो यमो ऽदितिः ।  
र्व्_१०,०९२।११च् देवस् त्वष्टा द्रविणोदा ऋभुक्षणः प्र रोदसी मरुतो विष्णुर् अर्हिरे ॥  
र्व्_१०,०९२।१२अ उत स्य न उशिजाम् उर्विया कविर् अहिः शृणोतु बुध्न्यो हवीमनि ।  
र्व्_१०,०९२।१२च् सूर्यामासा विचरन्ता दिविक्षिता धिया शमीनहुषी अस्य बोधतम् ॥  
र्व्_१०,०९२।१३अ प्र नः पूषा चरथं विश्वदेव्यो ऽपां नपाद् अवतु वायुर् इष्टये ।  
र्व्_१०,०९२।१३च् आत्मानं वस्यो अभि वातम् अर्चत तद् अश्विना सुहवा यामनि श्रुतम् ॥  
र्व्_१०,०९२।१४अ विशाम् आसाम् अभयानाम् अधिक्षितं गीर्भिर् उ स्वयशसं गृणीमसि ।  
र्व्_१०,०९२।१४च् ग्नाभिर् विश्वाभिर् अदितिम् अनर्वणम् अक्तोर् युवानं नृमणा अधा पतिम् ॥  
र्व्_१०,०९२।१५अ रेभद् अत्र जनुषा पूर्वो अङ्गिरा ग्रावाण ऊर्ध्वा अभि चक्षुर् अध्वरम् ।  
र्व्_१०,०९२।१५च् येभिर् विहाया अभवद् विचक्षणः पाथः सुमेकं स्वधितिर् वनन्वति ॥  
  
र्व्_१०,०९३।०१अ महि द्यावापृथिवी भूतम् उर्वी नारी यह्वी न रोदसी सदं नः ।  
र्व्_१०,०९३।०१च् तेभिर् नः पातं सह्यस एभिर् नः पातं शूषणि ॥  
र्व्_१०,०९३।०२अ यज्ञे-यज्ञे स मर्त्यो देवान् सपर्यति ।  
र्व्_१०,०९३।०२च् यः सुम्नैर् दीर्घश्रुत्तम आविवासत्य् एनान् ॥  
र्व्_१०,०९३।०३अ विश्वेषाम् इरज्यवो देवानां वार् महः ।  
र्व्_१०,०९३।०३च् विश्वे हि विश्वमहसो विश्वे यज्ञेषु यज्ञियाः ॥  
र्व्_१०,०९३।०४अ ते घा राजानो अमृतस्य मन्द्रा अर्यमा मित्रो वरुणः परिज्मा ।  
र्व्_१०,०९३।०४च् कद् रुद्रो नृणां स्तुतो मरुतः पूषणो भगः ॥  
र्व्_१०,०९३।०५अ उत नो नक्तम् अपां वृषण्वसू सूर्यामासा सदनाय सधन्या ।  
र्व्_१०,०९३।०५च् सचा यत् साद्य् एषाम् अहिर् बुध्नेषु बुध्न्यः ॥  
र्व्_१०,०९३।०६अ उत नो देवाव् अश्विना शुभस् पती धामभिर् मित्रावरुणा उरुष्यताम् ।  
र्व्_१०,०९३।०६च् महः स राय एषते ऽति धन्वेव दुरिता ॥  
र्व्_१०,०९३।०७अ उत नो रुद्रा चिन् मृऌअताम् अश्विना विश्वे देवासो रथस्पतिर् भगः ।  
र्व्_१०,०९३।०७च् ऋभुर् वाज ऋभुक्षणः परिज्मा विश्ववेदसः ॥  
र्व्_१०,०९३।०८अ ऋभुर् ऋभुक्षा ऋभुर् विधतो मद आ ते हरी जूजुवानस्य वाजिना ।  
र्व्_१०,०९३।०८च् दुष्टरं यस्य साम चिद् ऋधग् यज्ञो न मानुषः ॥  
र्व्_१०,०९३।०९अ कृधी नो अह्रयो देव सवितः स च स्तुषे मघोनाम् ।  
र्व्_१०,०९३।०९च् सहो न इन्द्रो वह्निभिर् न्य् एषां चर्षणीनां चक्रं रश्मिं न योयुवे ॥  
र्व्_१०,०९३।१०अ ऐषु द्यावापृथिवी धातम् महद् अस्मे वीरेषु विश्वचर्षणि श्रवः ।  
र्व्_१०,०९३।१०च् पृक्षं वाजस्य सातये पृक्षं रायोत तुर्वणे ॥  
र्व्_१०,०९३।११अ एतं शंसम् इन्द्रास्मयुष् ट्वं कूचित् सन्तं सहसावन्न् अभिष्टये ।  
र्व्_१०,०९३।११च् सदा पाह्य् अभिष्टये मेदतां वेदता वसो ॥  
र्व्_१०,०९३।१२अ एतम् मे स्तोमं तना न सूर्ये द्युतद्यामानं वावृधन्त नृणाम् ।  
र्व्_१०,०९३।१२च् संवननं नाश्व्यं तष्टेवानपच्युतम् ॥  
र्व्_१०,०९३।१३अ वावर्त येषां राया युक्तैषां हिरण्ययी ।  
र्व्_१०,०९३।१३च् नेमधिता न पौंस्या वृथेव विष्टान्ता ॥  
र्व्_१०,०९३।१४अ प्र तद् दुःशीमे पृथवाने वेने प्र रामे वोचम् असुरे मघवत्सु ।  
र्व्_१०,०९३।१४च् ये युक्त्वाय पञ्च शतास्मयु पथा विश्राव्य् एषाम् ॥  
र्व्_१०,०९३।१५अ अधीन् न्व् अत्र सप्ततिं च सप्त च ।  
र्व्_१०,०९३।१५ब् सद्यो दिदिष्ट तान्वः सद्यो दिदिष्ट पार्थ्यः सद्यो दिदिष्ट मायवः ॥  
  
र्व्_१०,०९४।०१अ प्रैते वदन्तु प्र वयं वदाम ग्रावभ्यो वाचं वदता वदद्भ्यः ।  
र्व्_१०,०९४।०१च् यद् अद्रयः पर्वताः साकम् आशवः श्लोकं घोषम् भरथेन्द्राय सोमिनः ॥  
र्व्_१०,०९४।०२अ एते वदन्ति शतवत् सहस्रवद् अभि क्रन्दन्ति हरितेभिर् आसभिः ।  
र्व्_१०,०९४।०२च् विष्ट्वी ग्रावाणः सुकृतः सुकृत्यया होतुश् चित् पूर्वे हविरद्यम् आशत ॥  
र्व्_१०,०९४।०३अ एते वदन्त्य् अविदन्न् अना मधु न्य् ऊङ्खयन्ते अधि पक्व आमिषि ।  
र्व्_१०,०९४।०३च् वृक्षस्य शाखाम् अरुणस्य बप्सतस् ते सूभर्वा वृषभाः प्रेम् अराविषुः ॥  
र्व्_१०,०९४।०४अ बृहद् वदन्ति मदिरेण मन्दिनेन्द्रं क्रोशन्तो ऽविदन्न् अना मधु ।  
र्व्_१०,०९४।०४च् संरभ्या धीराः स्वसृभिर् अनर्तिषुर् आघोषयन्तः पृथिवीम् उपब्दिभिः ॥  
र्व्_१०,०९४।०५अ सुपर्णा वाचम् अक्रतोप द्यव्य् आखरे कृष्णा इषिरा अनर्तिषुः ।  
र्व्_१०,०९४।०५च् न्यङ् नि यन्त्य् उपरस्य निष्कृतम् पुरू रेतो दधिरे सूर्यश्वितः ॥  
र्व्_१०,०९४।०६अ उग्रा इव प्रवहन्तः समायमुः साकं युक्ता वृषणो बिभ्रतो धुरः ।  
र्व्_१०,०९४।०६च् यच् छ्वसन्तो जग्रसाना अराविषुः शृण्व एषाम् प्रोथथो अर्वताम् इव ॥  
र्व्_१०,०९४।०७अ दशावनिभ्यो दशकक्ष्येभ्यो दशयोक्त्रेभ्यो दशयोजनेभ्यः ।  
र्व्_१०,०९४।०७च् दशाभीशुभ्यो अर्चताजरेभ्यो दश धुरो दश युक्ता वहद्भ्यः ॥  
र्व्_१०,०९४।०८अ ते अद्रयो दशयन्त्रास आशवस् तेषाम् आधानम् पर्य् एति हर्यतम् ।  
र्व्_१०,०९४।०८च् त ऊ सुतस्य सोम्यस्यान्धसो ऽंशोः पीयूषम् प्रथमस्य भेजिरे ॥  
र्व्_१०,०९४।०९अ ते सोमादो हरी इन्द्रस्य निंसते ऽंशुं दुहन्तो अध्य् आसते गवि ।  
र्व्_१०,०९४।०९च् तेभिर् दुग्धम् पपिवान् सोम्यम् मध्व् इन्द्रो वर्धते प्रथते वृषायते ॥  
र्व्_१०,०९४।१०अ वृषा वो अंशुर् न किला रिषाथनेऌआवन्तः सदम् इत् स्थनाशिताः ।  
र्व्_१०,०९४।१०च् रैवत्येव महसा चारव स्थन यस्य ग्रावाणो अजुषध्वम् अध्वरम् ॥  
र्व्_१०,०९४।११अ तृदिला अतृदिलासो अद्रयो ऽश्रमणा अशृथिता अमृत्यवः ।  
र्व्_१०,०९४।११च् अनातुरा अजरा स्थामविष्णवः सुपीवसो अतृषिता अतृष्णजः ॥  
र्व्_१०,०९४।१२अ ध्रुवा एव वः पितरो युगे-युगे क्षेमकामासः सदसो न युञ्जते ।  
र्व्_१०,०९४।१२च् अजुर्यासो हरिषाचो हरिद्रव आ द्यां रवेण पृथिवीम् अशुश्रवुः ॥  
र्व्_१०,०९४।१३अ तद् इद् वदन्त्य् अद्रयो विमोचने यामन्न् अञ्जस्पा इव घेद् उपब्दिभिः ।  
र्व्_१०,०९४।१३च् वपन्तो बीजम् इव धान्याकृतः पृञ्चन्ति सोमं न मिनन्ति बप्सतः ॥  
र्व्_१०,०९४।१४अ सुते अध्वरे अधि वाचम् अक्रता क्रीऌअयो न मातरं तुदन्तः ।  
र्व्_१०,०९४।१४च् वि षू मुञ्चा सुषुवुषो मनीषां वि वर्तन्ताम् अद्रयश् चायमानाः ॥  
  
र्व्_१०,०९५।०१अ हये जाये मनसा तिष्ठ घोरे वचांसि मिश्रा कृणवावहै नु ।  
र्व्_१०,०९५।०१च् न नौ मन्त्रा अनुदितास एते मयस् करन् परतरे चनाहन् ॥  
र्व्_१०,०९५।०२अ किम् एता वाचा कृणवा तवाहम् प्राक्रमिषम् उषसाम् अग्रियेव ।  
र्व्_१०,०९५।०२च् पुरूरवः पुनर् अस्तम् परेहि दुरापना वात इवाहम् अस्मि ॥  
र्व्_१०,०९५।०३अ इषुर् न श्रिय इषुधेर् असना गोषाः शतसा न रंहिः ।  
र्व्_१०,०९५।०३च् अवीरे क्रतौ वि दविद्युतन् नोरा न मायुं चितयन्त धुनयः ॥  
र्व्_१०,०९५।०४अ सा वसु दधती श्वशुराय वय उषो यदि वष्ट्य् अन्तिगृहात् ।  
र्व्_१०,०९५।०४च् अस्तं ननक्षे यस्मिञ् चाकन् दिवा नक्तं श्नथिता वैतसेन ॥  
र्व्_१०,०९५।०५अ त्रिः स्म माह्नः श्नथयो वैतसेनोत स्म मे ऽव्यत्यै पृणासि ।  
र्व्_१०,०९५।०५च् पुरूरवो ऽनु ते केतम् आयं राजा मे वीर तन्वस् तद् आसीः ॥  
र्व्_१०,०९५।०६अ या सुजूर्णिः श्रेणिः सुम्नआपिर् ह्रदेचक्षुर् न ग्रन्थिनी चरण्युः ।  
र्व्_१०,०९५।०६च् ता अञ्जयो ऽरुणयो न सस्रुः श्रिये गावो न धेनवो ऽनवन्त ॥  
र्व्_१०,०९५।०७अ सम् अस्मिञ् जायमान आसत ग्ना उतेम् अवर्धन् नद्यः स्वगूर्ताः ।  
र्व्_१०,०९५।०७च् महे यत् त्वा पुरूरवो रणायावर्धयन् दस्युहत्याय देवाः ॥  
र्व्_१०,०९५।०८अ सचा यद् आसु जहतीष्व् अत्कम् अमानुषीषु मानुषो निषेवे ।  
र्व्_१०,०९५।०८च् अप स्म मत् तरसन्ती न भुज्युस् ता अत्रसन् रथस्पृशो नाश्वाः ॥  
र्व्_१०,०९५।०९अ यद् आसु मर्तो अमृतासु निस्पृक् सं क्षोणीभिः क्रतुभिर् न पृङ्क्ते ।  
र्व्_१०,०९५।०९च् ता आतयो न तन्वः शुम्भत स्वा अश्वासो न क्रीऌअयो दन्दशानाः ॥  
र्व्_१०,०९५।१०अ विद्युन् न या पतन्ती दविद्योद् भरन्ती मे अप्या काम्यानि ।  
र्व्_१०,०९५।१०च् जनिष्टो अपो नर्यः सुजातः प्रोर्वशी तिरत दीर्घम् आयुः ॥  
र्व्_१०,०९५।११अ जज्ञिष इत्था गोपीथ्याय हि दधाथ तत् पुरूरवो म ओजः ।  
र्व्_१०,०९५।११च् अशासं त्वा विदुषी सस्मिन्न् अहन् न म आशृणोः किम् अभुग् वदासि ॥  
र्व्_१०,०९५।१२अ कदा सूनुः पितरं जात इच्छाच् चक्रन् नाश्रु वर्तयद् विजानन् ।  
र्व्_१०,०९५।१२च् को दम्पती समनसा वि यूयोद् अध यद् अग्निः श्वशुरेषु दीदयत् ॥  
र्व्_१०,०९५।१३अ प्रति ब्रवाणि वर्तयते अश्रु चक्रन् न क्रन्दद् आध्ये शिवायै ।  
र्व्_१०,०९५।१३च् प्र तत् ते हिनवा यत् ते अस्मे परेह्य् अस्तं नहि मूर मापः ॥  
र्व्_१०,०९५।१४अ सुदेवो अद्य प्रपतेद् अनावृत् परावतम् परमां गन्तवा उ ।  
र्व्_१०,०९५।१४च् अधा शयीत निरृतेर् उपस्थे ऽधैनं वृका रभसासो अद्युः ॥  
र्व्_१०,०९५।१५अ पुरूरवो मा मृथा मा प्र पप्तो मा त्वा वृकासो अशिवास उ क्षन् ।  
र्व्_१०,०९५।१५च् न वै स्त्रैणानि सख्यानि सन्ति सालावृकाणां हृदयान्य् एता ॥  
र्व्_१०,०९५।१६अ यद् विरूपाचरम् मर्त्येष्व् अवसं रात्रीः शरदश् चतस्रः ।  
र्व्_१०,०९५।१६च् घृतस्य स्तोकं सकृद् अह्न आश्नां ताद् एवेदं तातृपाणा चरामि ॥  
र्व्_१०,०९५।१७अ अन्तरिक्षप्रां रजसो विमानीम् उप शिक्षाम्य् उर्वशीं वसिष्ठः ।  
र्व्_१०,०९५।१७च् उप त्वा रातिः सुकृतस्य तिष्ठान् नि वर्तस्व हृदयं तप्यते मे ॥  
र्व्_१०,०९५।१८अ इति त्वा देवा इम आहुर् ऐऌअ यथेम् एतद् भवसि मृत्युबन्धुः ।  
र्व्_१०,०९५।१८च् प्रजा ते देवान् हविषा यजाति स्वर्ग उ त्वम् अपि मादयासे ॥  
  
र्व्_१०,०९६।०१अ प्र ते महे विदथे शंसिषं हरी प्र ते वन्वे वनुषो हर्यतम् मदम् ।  
र्व्_१०,०९६।०१च् घृतं न यो हरिभिश् चारु सेचत आ त्वा विशन्तु हरिवर्पसं गिरः ॥  
र्व्_१०,०९६।०२अ हरिं हि योनिम् अभि ये समस्वरन् हिन्वन्तो हरी दिव्यं यथा सदः ।  
र्व्_१०,०९६।०२च् आ यम् पृणन्ति हरिभिर् न धेनव इन्द्राय शूषं हरिवन्तम् अर्चत ॥  
र्व्_१०,०९६।०३अ सो अस्य वज्रो हरितो य आयसो हरिर् निकामो हरिर् आ गभस्त्योः ।  
र्व्_१०,०९६।०३च् द्युम्नी सुशिप्रो हरिमन्युसायक इन्द्रे नि रूपा हरिता मिमिक्षिरे ॥  
र्व्_१०,०९६।०४अ दिवि न केतुर् अधि धायि हर्यतो विव्यचद् वज्रो हरितो न रंह्या ।  
र्व्_१०,०९६।०४च् तुदद् अहिं हरिशिप्रो य आयसः सहस्रशोका अभवद् धरिम्भरः ॥  
र्व्_१०,०९६।०५अ त्वं-त्वम् अहर्यथा उपस्तुतः पूर्वेभिर् इन्द्र हरिकेश यज्वभिः ।  
र्व्_१०,०९६।०५च् त्वं हर्यसि तव विश्वम् उक्थ्यम् असामि राधो हरिजात हर्यतम् ॥  
र्व्_१०,०९६।०६अ ता वज्रिणम् मन्दिनं स्तोम्यम् मद इन्द्रं रथे वहतो हर्यता हरी ।  
र्व्_१०,०९६।०६च् पुरूण्य् अस्मै सवनानि हर्यत इन्द्राय सोमा हरयो दधन्विरे ॥  
र्व्_१०,०९६।०७अ अरं कामाय हरयो दधन्विरे स्थिराय हिन्वन् हरयो हरी तुरा ।  
र्व्_१०,०९६।०७च् अर्वद्भिर् यो हरिभिर् जोषम् ईयते सो अस्य कामं हरिवन्तम् आनशे ॥  
र्व्_१०,०९६।०८अ हरिश्मशारुर् हरिकेश आयसस् तुरस्पेये यो हरिपा अवर्धत ।  
र्व्_१०,०९६।०८च् अर्वद्भिर् यो हरिभिर् वाजिनीवसुर् अति विश्वा दुरिता पारिषद् धरी ॥  
र्व्_१०,०९६।०९अ स्रुवेव यस्य हरिणी विपेततुः शिप्रे वाजाय हरिणी दविध्वतः ।  
र्व्_१०,०९६।०९च् प्र यत् कृते चमसे मर्मृजद् धरी पीत्वा मदस्य हर्यतस्यान्धसः ॥  
र्व्_१०,०९६।१०अ उत स्म सद्म हर्यतस्य पस्त्योर् अत्यो न वाजं हरिवां अचिक्रदत् ।  
र्व्_१०,०९६।१०च् मही चिद् धि धिषणाहर्यद् ओजसा बृहद् वयो दधिषे हर्यतश् चिद् आ ॥  
र्व्_१०,०९६।११अ आ रोदसी हर्यमाणो महित्वा नव्यं-नव्यं हर्यसि मन्म नु प्रियम् ।  
र्व्_१०,०९६।११च् प्र पस्त्यम् असुर हर्यतं गोर् आविष् कृधि हरये सूर्याय ॥  
र्व्_१०,०९६।१२अ आ त्वा हर्यन्तम् प्रयुजो जनानां रथे वहन्तु हरिशिप्रम् इन्द्र ।  
र्व्_१०,०९६।१२च् पिबा यथा प्रतिभृतस्य मध्वो हर्यन् यज्ञं सधमादे दशोणिम् ॥  
र्व्_१०,०९६।१३अ अपाः पूर्वेषां हरिवः सुतानाम् अथो इदं सवनं केवलं ते ।  
र्व्_१०,०९६।१३च् ममद्धि सोमम् मधुमन्तम् इन्द्र सत्रा वृषञ् जठर आ वृषस्व ॥  
  
र्व्_१०,०९७।०१अ या ओषधीः पूर्वा जाता देवेभ्यस् त्रियुगम् पुरा ।  
र्व्_१०,०९७।०१च् मनै नु बभ्रूणाम् अहं शतं धामानि सप्त च ॥  
र्व्_१०,०९७।०२अ शतं वो अम्ब धामानि सहस्रम् उत वो रुहः ।  
र्व्_१०,०९७।०२च् अधा शतक्रत्वो यूयम् इमम् मे अगदं कृत ॥  
र्व्_१०,०९७।०३अ ओषधीः प्रति मोदध्वम् पुष्पवतीः प्रसूवरीः ।  
र्व्_१०,०९७।०३च् अश्वा इव सजित्वरीर् वीरुधः पारयिष्ण्वः ॥  
र्व्_१०,०९७।०४अ ओषधीर् इति मातरस् तद् वो देवीर् उप ब्रुवे ।  
र्व्_१०,०९७।०४च् सनेयम् अश्वं गां वास आत्मानं तव पूरुष ॥  
र्व्_१०,०९७।०५अ अश्वत्थे वो निषदनम् पर्णे वो वसतिष् कृता ।  
र्व्_१०,०९७।०५च् गोभाज इत् किलासथ यत् सनवथ पूरुषम् ॥  
र्व्_१०,०९७।०६अ यत्रौषधीः समग्मत राजानः समिताव् इव ।  
र्व्_१०,०९७।०६च् विप्रः स उच्यते भिषग् रक्षोहामीवचातनः ॥  
र्व्_१०,०९७।०७अ अश्वावतीं सोमावतीम् ऊर्जयन्तीम् उदोजसम् ।  
र्व्_१०,०९७।०७च् आवित्सि सर्वा ओषधीर् अस्मा अरिष्टतातये ॥  
र्व्_१०,०९७।०८अ उच् छुष्मा ओषधीनां गावो गोष्ठाद् इवेरते ।  
र्व्_१०,०९७।०८च् धनं सनिष्यन्तीनाम् आत्मानं तव पूरुष ॥  
र्व्_१०,०९७।०९अ इष्कृतिर् नाम वो माताथो यूयं स्थ निष्कृतीः ।  
र्व्_१०,०९७।०९च् सीराः पतत्रिणी स्थन यद् आमयति निष् कृथ ॥  
र्व्_१०,०९७।१०अ अति विश्वाः परिष्ठा स्तेन इव व्रजम् अक्रमुः ।  
र्व्_१०,०९७।१०च् ओषधीः प्राचुच्यवुर् यत् किं च तन्वो रपः ॥  
र्व्_१०,०९७।११अ यद् इमा वाजयन्न् अहम् ओषधीर् हस्त आदधे ।  
र्व्_१०,०९७।११च् आत्मा यक्ष्मस्य नश्यति पुरा जीवगृभो यथा ॥  
र्व्_१०,०९७।१२अ यस्यौषधीः प्रसर्पथाङ्गम्-अङ्गम् परुष्-परुः ।  
र्व्_१०,०९७।१२च् ततो यक्ष्मं वि बाधध्व उग्रो मध्यमशीर् इव ॥  
र्व्_१०,०९७।१३अ साकं यक्ष्म प्र पत चाषेण किकिदीविना ।  
र्व्_१०,०९७।१३च् साकं वातस्य ध्राज्या साकं नश्य निहाकया ॥  
र्व्_१०,०९७।१४अ अन्या वो अन्याम् अवत्व् अन्यान्यस्या उपावत ।  
र्व्_१०,०९७।१४च् ताः सर्वाः संविदाना इदम् मे प्रावता वचः ॥  
र्व्_१०,०९७।१५अ याः फलिनीर् या अफला अपुष्पा याश् च पुष्पिणीः ।  
र्व्_१०,०९७।१५च् बृहस्पतिप्रसूतास् ता नो मुञ्चन्त्व् अंहसः ॥  
र्व्_१०,०९७।१६अ मुञ्चन्तु मा शपथ्याद् अथो वरुण्याद् उत ।  
र्व्_१०,०९७।१६च् अथो यमस्य पड्बीशात् सर्वस्माद् देवकिल्बिषात् ॥  
र्व्_१०,०९७।१७अ अवपतन्तीर् अवदन् दिव ओषधयस् परि ।  
र्व्_१०,०९७।१७च् यं जीवम् अश्नवामहै न स रिष्याति पूरुषः ॥  
र्व्_१०,०९७।१८अ या ओषधीः सोमराज्ञीर् बह्वीः शतविचक्षणाः ।  
र्व्_१०,०९७।१८च् तासां त्वम् अस्य् उत्तमारं कामाय शं हृदे ॥  
र्व्_१०,०९७।१९अ या ओषधीः सोमराज्ञीर् विष्ठिताः पृथिवीम् अनु ।  
र्व्_१०,०९७।१९च् बृहस्पतिप्रसूता अस्यै सं दत्त वीर्यम् ॥  
र्व्_१०,०९७।२०अ मा वो रिषत् खनिता यस्मै चाहं खनामि वः ।  
र्व्_१०,०९७।२०च् द्विपच् चतुष्पद् अस्माकं सर्वम् अस्त्व् अनातुरम् ॥  
र्व्_१०,०९७।२१अ याश् चेदम् उपशृण्वन्ति याश् च दूरम् परागताः ।  
र्व्_१०,०९७।२१च् सर्वाः सङ्गत्य वीरुधो ऽस्यै सं दत्त वीर्यम् ॥  
र्व्_१०,०९७।२२अ ओषधयः सं वदन्ते सोमेन सह राज्ञा ।  
र्व्_१०,०९७।२२च् यस्मै कृणोति ब्राह्मणस् तं राजन् पारयामसि ॥  
र्व्_१०,०९७।२३अ त्वम् उत्तमास्य् ओषधे तव वृक्षा उपस्तयः ।  
र्व्_१०,०९७।२३च् उपस्तिर् अस्तु सो ऽस्माकं यो अस्मां अभिदासति ॥  
  
र्व्_१०,०९८।०१अ बृहस्पते प्रति मे देवताम् इहि मित्रो वा यद् वरुणो वासि पूषा ।  
र्व्_१०,०९८।०१च् आदित्यैर् वा यद् वसुभिर् मरुत्वान् स पर्जन्यं शन्तनवे वृषाय ॥  
र्व्_१०,०९८।०२अ आ देवो दूतो अजिरश् चिकित्वान् त्वद् देवापे अभि माम् अगच्छत् ।  
र्व्_१०,०९८।०२च् प्रतीचीनः प्रति माम् आ ववृत्स्व दधामि ते द्युमतीं वाचम् आसन् ॥  
र्व्_१०,०९८।०३अ अस्मे धेहि द्युमतीं वाचम् आसन् बृहस्पते अनमीवाम् इषिराम् ।  
र्व्_१०,०९८।०३च् यया वृष्टिं शन्तनवे वनाव दिवो द्रप्सो मधुमां आ विवेश ॥  
र्व्_१०,०९८।०४अ आ नो द्रप्सा मधुमन्तो विशन्त्व् इन्द्र देह्य् अधिरथं सहस्रम् ।  
र्व्_१०,०९८।०४च् नि षीद होत्रम् ऋतुथा यजस्व देवान् देवापे हविषा सपर्य ॥  
र्व्_१०,०९८।०५अ आर्ष्टिषेणो होत्रम् ऋषिर् निषीदन् देवापिर् देवसुमतिं चिकित्वान् ।  
र्व्_१०,०९८।०५च् स उत्तरस्माद् अधरं समुद्रम् अपो दिव्या असृजद् वर्ष्या अभि ॥  
र्व्_१०,०९८।०६अ अस्मिन् समुद्रे अध्य् उत्तरस्मिन्न् आपो देवेभिर् निवृता अतिष्ठन् ।  
र्व्_१०,०९८।०६च् ता अद्रवन्न् आर्ष्टिषेणेन सृष्टा देवापिना प्रेषिता मृक्षिणीषु ॥  
र्व्_१०,०९८।०७अ यद् देवापिः शन्तनवे पुरोहितो होत्राय वृतः कृपयन्न् अदीधेत् ।  
र्व्_१०,०९८।०७च् देवश्रुतं वृष्टिवनिं रराणो बृहस्पतिर् वाचम् अस्मा अयच्छत् ॥  
र्व्_१०,०९८।०८अ यं त्वा देवापिः शुशुचानो अग्न आर्ष्टिषेणो मनुष्यः समीधे ।  
र्व्_१०,०९८।०८च् विश्वेभिर् देवैर् अनुमद्यमानः प्र पर्जन्यम् ईरया वृष्टिमन्तम् ॥  
र्व्_१०,०९८।०९अ त्वाम् पूर्व ऋषयो गीर्भिर् आयन् त्वाम् अध्वरेषु पुरुहूत विश्वे ।  
र्व्_१०,०९८।०९च् सहस्राण्य् अधिरथान्य् अस्मे आ नो यज्ञं रोहिदश्वोप याहि ॥  
र्व्_१०,०९८।१०अ एतान्य् अग्ने नवतिर् नव त्वे आहुतान्य् अधिरथा सहस्रा ।  
र्व्_१०,०९८।१०च् तेभिर् वर्धस्व तन्वः शूर पूर्वीर् दिवो नो वृष्टिम् इषितो रिरीहि ॥  
र्व्_१०,०९८।११अ एतान्य् अग्ने नवतिं सहस्रा सम् प्र यच्छ वृष्ण इन्द्राय भागम् ।  
र्व्_१०,०९८।११च् विद्वान् पथ ऋतुशो देवयानान् अप्य् औलानं दिवि देवेषु धेहि ॥  
र्व्_१०,०९८।१२अ अग्ने बाधस्व वि मृधो वि दुर्गहापामीवाम् अप रक्षांसि सेध ।  
र्व्_१०,०९८।१२च् अस्मात् समुद्राद् बृहतो दिवो नो ऽपाम् भूमानम् उप नः सृजेह ॥  
  
र्व्_१०,०९९।०१अ कं नश् चित्रम् इषण्यसि चिकित्वान् पृथुग्मानं वाश्रं वावृधध्यै ।  
र्व्_१०,०९९।०१च् कत् तस्य दातु शवसो व्युष्टौ तक्षद् वज्रं वृत्रतुरम् अपिन्वत् ॥  
र्व्_१०,०९९।०२अ स हि द्युता विद्युता वेति साम पृथुं योनिम् असुरत्वा ससाद ।  
र्व्_१०,०९९।०२च् स सनीऌएभिः प्रसहानो अस्य भ्रातुर् न ऋते सप्तथस्य मायाः ॥  
र्व्_१०,०९९।०३अ स वाजं यातापदुष्पदा यन् स्वर्षाता परि षदत् सनिष्यन् ।  
र्व्_१०,०९९।०३च् अनर्वा यच् छतदुरस्य वेदो घ्नञ् छिश्नदेवां अभि वर्पसा भूत् ॥  
र्व्_१०,०९९।०४अ स यह्व्यो ऽवनीर् गोष्व् अर्वा जुहोति प्रधन्यासु सस्रिः ।  
र्व्_१०,०९९।०४च् अपादो यत्र युज्यासो ऽरथा द्रोण्यश्वास ईरते घृतं वाः ॥  
र्व्_१०,०९९।०५अ स रुद्रेभिर् अशस्तवार ऋभ्वा हित्वी गयम् आरेअवद्य आगात् ।  
र्व्_१०,०९९।०५च् वम्रस्य मन्ये मिथुना विवव्री अन्नम् अभीत्यारोदयन् मुषायन् ॥  
र्व्_१०,०९९।०६अ स इद् दासं तुवीरवम् पतिर् दन् षऌअक्षं त्रिशीर्षाणं दमन्यत् ।  
र्व्_१०,०९९।०६च् अस्य त्रितो न्व् ओजसा वृधानो विपा वराहम् अयोअग्रया हन् ॥  
र्व्_१०,०९९।०७अ स द्रुह्वणे मनुष ऊर्ध्वसान आ साविषद् अर्शसानाय शरुम् ।  
र्व्_१०,०९९।०७च् स नृतमो नहुषो ऽस्मत् सुजातः पुरो ऽभिनद् अर्हन् दस्युहत्ये ॥  
र्व्_१०,०९९।०८अ सो अभ्रियो न यवस उदन्यन् क्षयाय गातुं विदन् नो अस्मे ।  
र्व्_१०,०९९।०८च् उप यत् सीदद् इन्दुं शरीरैः श्येनो ऽयोपाष्टिर् हन्ति दस्यून् ॥  
र्व्_१०,०९९।०९अ स व्राधतः शवसानेभिर् अस्य कुत्साय शुष्णं कृपणे परादात् ।  
र्व्_१०,०९९।०९च् अयं कविम् अनयच् छस्यमानम् अत्कं यो अस्य सनितोत नृणाम् ॥  
र्व्_१०,०९९।१०अ अयं दशस्यन् नर्येभिर् अस्य दस्मो देवेभिर् वरुणो न मायी ।  
र्व्_१०,०९९।१०च् अयं कनीन ऋतुपा अवेद्य् अमिमीताररुं यश् चतुष्पात् ॥  
र्व्_१०,०९९।११अ अस्य स्तोमेभिर् औशिज ऋजिश्वा व्रजं दरयद् वृषभेण पिप्रोः ।  
र्व्_१०,०९९।११च् सुत्वा यद् यजतो दीदयद् गीः पुर इयानो अभि वर्पसा भूत् ॥  
र्व्_१०,०९९।१२अ एवा महो असुर वक्षथाय वम्रकः पड्भिर् उप सर्पद् इन्द्रम् ।  
र्व्_१०,०९९।१२च् स इयानः करति स्वस्तिम् अस्मा इषम् ऊर्जं सुक्षितिं विश्वम् आभाः ॥  
  
र्व्_१०,१००।०१अ इन्द्र दृह्य मघवन् त्वावद् इद् भुज इह स्तुतः सुतपा बोधि नो वृधे ।  
र्व्_१०,१००।०१च् देवेभिर् नः सविता प्रावतु श्रुतम् आ सर्वतातिम् अदितिं वृणीमहे ॥  
र्व्_१०,१००।०२अ भराय सु भरत भागम् ऋत्वियम् प्र वायवे शुचिपे क्रन्ददिष्टये ।  
र्व्_१०,१००।०२च् गौरस्य यः पयसः पीतिम् आनश आ सर्वतातिम् अदितिं वृणीमहे ॥  
र्व्_१०,१००।०३अ आ नो देवः सविता साविषद् वय ऋजूयते यजमानाय सुन्वते ।  
र्व्_१०,१००।०३च् यथा देवान् प्रतिभूषेम पाकवद् आ सर्वतातिम् अदितिं वृणीमहे ॥  
र्व्_१०,१००।०४अ इन्द्रो अस्मे सुमना अस्तु विश्वहा राजा सोमः सुवितस्याध्य् एतु नः ।  
र्व्_१०,१००।०४च् यथा-यथा मित्रधितानि सन्दधुर् आ सर्वतातिम् अदितिं वृणीमहे ॥  
र्व्_१०,१००।०५अ इन्द्र उक्थेन शवसा परुर् दधे बृहस्पते प्रतरीतास्य् आयुषः ।  
र्व्_१०,१००।०५च् यज्ञो मनुः प्रमतिर् नः पिता हि कम् आ सर्वतातिम् अदितिं वृणीमहे ॥  
र्व्_१०,१००।०६अ इन्द्रस्य नु सुकृतं दैव्यं सहो ऽग्निर् गृहे जरिता मेधिरः कविः ।  
र्व्_१०,१००।०६च् यज्ञश् च भूद् विदथे चारुर् अन्तम आ सर्वतातिम् अदितिं वृणीमहे ॥  
र्व्_१०,१००।०७अ न वो गुहा चकृम भूरि दुष्कृतं नाविष्ट्यं वसवो देवहेऌअनम् ।  
र्व्_१०,१००।०७च् माकिर् नो देवा अनृतस्य वर्पस आ सर्वतातिम् अदितिं वृणीमहे ॥  
र्व्_१०,१००।०८अ अपामीवां सविता साविषन् न्यग् वरीय इद् अप सेधन्त्व् अद्रयः ।  
र्व्_१०,१००।०८च् ग्रावा यत्र मधुषुद् उच्यते बृहद् आ सर्वतातिम् अदितिं वृणीमहे ॥  
र्व्_१०,१००।०९अ ऊर्ध्वो ग्रावा वसवो ऽस्तु सोतरि विश्वा द्वेषांसि सनुतर् युयोत ।  
र्व्_१०,१००।०९च् स नो देवः सविता पायुर् ईड्य आ सर्वतातिम् अदितिं वृणीमहे ॥  
र्व्_१०,१००।१०अ ऊर्जं गावो यवसे पीवो अत्तन ऋतस्य याः सदने कोशे अङ्ग्ध्वे ।  
र्व्_१०,१००।१०च् तनूर् एव तन्वो अस्तु भेषजम् आ सर्वतातिम् अदितिं वृणीमहे ॥  
र्व्_१०,१००।११अ क्रतुप्रावा जरिता शश्वताम् अव इन्द्र इद् भद्रा प्रमतिः सुतावताम् ।  
र्व्_१०,१००।११च् पूर्णम् ऊधर् दिव्यं यस्य सिक्तय आ सर्वतातिम् अदितिं वृणीमहे ॥  
र्व्_१०,१००।१२अ चित्रस् ते भानुः क्रतुप्रा अभिष्टिः सन्ति स्पृधो जरणिप्रा अधृष्टाः ।  
र्व्_१०,१००।१२च् रजिष्ठया रज्या पश्व आ गोस् तूतूर्षति पर्य् अग्रं दुवस्युः ॥  
  
र्व्_१०,१०१।०१अ उद् बुध्यध्वं समनसः सखायः सम् अग्निम् इन्ध्वम् बहवः सनीऌआः ।  
र्व्_१०,१०१।०१च् दधिक्राम् अग्निम् उषसं च देवीम् इन्द्रावतो ऽवसे नि ह्वये वः ॥  
र्व्_१०,१०१।०२अ मन्द्रा कृणुध्वं धिय आ तनुध्वं नावम् अरित्रपरणीं कृणुध्वम् ।  
र्व्_१०,१०१।०२च् इष्कृणुध्वम् आयुधारं कृणुध्वम् प्राञ्चं यज्ञम् प्र णयता सखायः ॥  
र्व्_१०,१०१।०३अ युनक्त सीरा वि युगा तनुध्वं कृते योनौ वपतेह बीजम् ।  
र्व्_१०,१०१।०३च् गिरा च श्रुष्टिः सभरा असन् नो नेदीय इत् सृण्यः पक्वम् एयात् ॥  
र्व्_१०,१०१।०४अ सीरा युञ्जन्ति कवयो युगा वि तन्वते पृथक् ।  
र्व्_१०,१०१।०४च् धीरा देवेषु सुम्नया ॥  
र्व्_१०,१०१।०५अ निर् आहावान् कृणोतन सं वरत्रा दधातन ।  
र्व्_१०,१०१।०५च् सिञ्चामहा अवतम् उद्रिणं वयं सुषेकम् अनुपक्षितम् ॥  
र्व्_१०,१०१।०६अ इष्कृताहावम् अवतं सुवरत्रं सुषेचनम् ।  
र्व्_१०,१०१।०६च् उद्रिणं सिञ्चे अक्षितम् ॥  
र्व्_१०,१०१।०७अ प्रीणीताश्वान् हितं जयाथ स्वस्तिवाहं रथम् इत् कृणुध्वम् ।  
र्व्_१०,१०१।०७च् द्रोणाहावम् अवतम् अश्मचक्रम् अंसत्रकोशं सिञ्चता नृपाणम् ॥  
र्व्_१०,१०१।०८अ व्रजं कृणुध्वं स हि वो नृपाणो वर्म सीव्यध्वम् बहुला पृथूनि ।  
र्व्_१०,१०१।०८च् पुरः कृणुध्वम् आयसीर् अधृष्टा मा वः सुस्रोच् चमसो दृंहता तम् ॥  
र्व्_१०,१०१।०९अ आ वो धियं यज्ञियां वर्त ऊतये देवा देवीं यजतां यज्ञियाम् इह ।  
र्व्_१०,१०१।०९च् सा नो दुहीयद् यवसेव गत्वी सहस्रधारा पयसा मही गौः ॥  
र्व्_१०,१०१।१०अ आ तू षिञ्च हरिम् ईं द्रोर् उपस्थे वाशीभिस् तक्षताश्मन्मयीभिः ।  
र्व्_१०,१०१।१०च् परि ष्वजध्वं दश कक्ष्याभिर् उभे धुरौ प्रति वह्निं युनक्त ॥  
र्व्_१०,१०१।११अ उभे धुरौ वह्निर् आपिब्दमानो ऽन्तर् योनेव चरति द्विजानिः ।  
र्व्_१०,१०१।११च् वनस्पतिं वन आस्थापयध्वं नि षू दधिध्वम् अखनन्त उत्सम् ॥  
र्व्_१०,१०१।१२अ कपृन् नरः कपृथम् उद् दधातन चोदयत खुदत वाजसातये ।  
र्व्_१०,१०१।१२च् निष्टिग्र्यः पुत्रम् आ च्यावयोतय इन्द्रं सबाध इह सोमपीतये ॥  
  
र्व्_१०,१०२।०१अ प्र ते रथम् मिथूकृतम् इन्द्रो ऽवतु धृष्णुया ।  
र्व्_१०,१०२।०१च् अस्मिन्न् आजौ पुरुहूत श्रवाय्ये धनभक्षेषु नो ऽव ॥  
र्व्_१०,१०२।०२अ उत् स्म वातो वहति वासो ऽस्या अधिरथं यद् अजयत् सहस्रम् ।  
र्व्_१०,१०२।०२च् रथीर् अभून् मुद्गलानी गविष्टौ भरे कृतं व्य् अचेद् इन्द्रसेना ॥  
र्व्_१०,१०२।०३अ अन्तर् यच्छ जिघांसतो वज्रम् इन्द्राभिदासतः ।  
र्व्_१०,१०२।०३च् दासस्य वा मघवन्न् आर्यस्य वा सनुतर् यवया वधम् ॥  
र्व्_१०,१०२।०४अ उद्नो ह्रदम् अपिबज् जर्हृषाणः कूटं स्म तृंहद् अभिमातिम् एति ।  
र्व्_१०,१०२।०४च् प्र मुष्कभारः श्रव इच्छमानो ऽजिरम् बाहू अभरत् सिषासन् ॥  
र्व्_१०,१०२।०५अ न्य् अक्रन्दयन्न् उपयन्त एनम् अमेहयन् वृषभम् मध्य आजेः ।  
र्व्_१०,१०२।०५च् तेन सूभर्वं शतवत् सहस्रं गवाम् मुद्गलः प्रधने जिगाय ॥  
र्व्_१०,१०२।०६अ ककर्दवे वृषभो युक्त आसीद् अवावचीत् सारथिर् अस्य केशी ।  
र्व्_१०,१०२।०६च् दुधेर् युक्तस्य द्रवतः सहानस ऋच्छन्ति ष्मा निष्पदो मुद्गलानीम् ॥  
र्व्_१०,१०२।०७अ उत प्रधिम् उद् अहन्न् अस्य विद्वान् उपायुनग् वंसगम् अत्र शिक्षन् ।  
र्व्_१०,१०२।०७च् इन्द्र उद् आवत् पतिम् अघ्न्यानाम् अरंहत पद्याभिः ककुद्मान् ॥  
र्व्_१०,१०२।०८अ शुनम् अष्ट्राव्य् अचरत् कपर्दी वरत्रायां दार्व् आनह्यमानः ।  
र्व्_१०,१०२।०८च् नृम्णानि कृण्वन् बहवे जनाय गाः पस्पशानस् तविषीर् अधत्त ॥  
र्व्_१०,१०२।०९अ इमं तम् पश्य वृषभस्य युञ्जं काष्ठाया मध्ये द्रुघणं शयानम् ।  
र्व्_१०,१०२।०९च् येन जिगाय शतवत् सहस्रं गवाम् मुद्गलः पृतनाज्येषु ॥  
र्व्_१०,१०२।१०अ आरे अघा को न्व् इत्था ददर्श यं युञ्जन्ति तम् व् आ स्थापयन्ति ।  
र्व्_१०,१०२।१०च् नास्मै तृणं नोदकम् आ भरन्त्य् उत्तरो धुरो वहति प्रदेदिशत् ॥  
र्व्_१०,१०२।११अ परिवृक्तेव पतिविद्यम् आनट् पीप्याना कूचक्रेणेव सिञ्चन् ।  
र्व्_१०,१०२।११च् एषैष्या चिद् रथ्या जयेम सुमङ्गलं सिनवद् अस्तु सातम् ॥  
र्व्_१०,१०२।१२अ त्वं विश्वस्य जगतश् चक्षुर् इन्द्रासि चक्षुषः ।  
र्व्_१०,१०२।१२च् वृषा यद् आजिं वृषणा सिषाससि चोदयन् वध्रिणा युजा ॥  
  
र्व्_१०,१०३।०१अ आशुः शिशानो वृषभो न भीमो घनाघनः क्षोभणश् चर्षणीनाम् ।  
र्व्_१०,१०३।०१च् सङ्क्रन्दनो ऽनिमिष एकवीरः शतं सेना अजयत् साकम् इन्द्रः ॥  
र्व्_१०,१०३।०२अ सङ्क्रन्दनेनानिमिषेण जिष्णुना युत्कारेण दुश्च्यवनेन धृष्णुना ।  
र्व्_१०,१०३।०२च् तद् इन्द्रेण जयत तत् सहध्वं युधो नर इषुहस्तेन वृष्णा ॥  
र्व्_१०,१०३।०३अ स इषुहस्तैः स निषङ्गिभिर् वशी संस्रष्टा स युध इन्द्रो गणेन ।  
र्व्_१०,१०३।०३च् संसृष्टजित् सोमपा बाहुशर्ध्य् उग्रधन्वा प्रतिहिताभिर् अस्ता ॥  
र्व्_१०,१०३।०४अ बृहस्पते परि दीया रथेन रक्षोहामित्रां अपबाधमानः ।  
र्व्_१०,१०३।०४च् प्रभञ्जन् सेनाः प्रमृणो युधा जयन्न् अस्माकम् एध्य् अविता रथानाम् ॥  
र्व्_१०,१०३।०५अ बलविज्ञाय स्थविरः प्रवीरः सहस्वान् वाजी सहमान उग्रः ।  
र्व्_१०,१०३।०५च् अभिवीरो अभिसत्वा सहोजा जैत्रम् इन्द्र रथम् आ तिष्ठ गोवित् ॥  
र्व्_१०,१०३।०६अ गोत्रभिदं गोविदं वज्रबाहुं जयन्तम् अज्म प्रमृणन्तम् ओजसा ।  
र्व्_१०,१०३।०६च् इमं सजाता अनु वीरयध्वम् इन्द्रं सखायो अनु सं रभध्वम् ॥  
र्व्_१०,१०३।०७अ अभि गोत्राणि सहसा गाहमानो ऽदयो वीरः शतमन्युर् इन्द्रः ।  
र्व्_१०,१०३।०७च् दुश्च्यवनः पृतनाषाऌ अयुध्यो ऽस्माकं सेना अवतु प्र युत्सु ॥  
र्व्_१०,१०३।०८अ इन्द्र आसां नेता बृहस्पतिर् दक्षिणा यज्ञः पुर एतु सोमः ।  
र्व्_१०,१०३।०८च् देवसेनानाम् अभिभञ्जतीनां जयन्तीनाम् मरुतो यन्त्व् अग्रम् ॥  
र्व्_१०,१०३।०९अ इन्द्रस्य वृष्णो वरुणस्य राज्ञ आदित्यानाम् मरुतां शर्ध उग्रम् ।  
र्व्_१०,१०३।०९च् महामनसाम् भुवनच्यवानां घोषो देवानां जयताम् उद् अस्थात् ॥  
र्व्_१०,१०३।१०अ उद् धर्षय मघवन्न् आयुधान्य् उत् सत्वनाम् मामकानाम् मनांसि ।  
र्व्_१०,१०३।१०च् उद् वृत्रहन् वाजिनां वाजिनान्य् उद् रथानां जयतां यन्तु घोषाः ॥  
र्व्_१०,१०३।११अ अस्माकम् इन्द्रः समृतेषु ध्वजेष्व् अस्माकं या इषवस् ता जयन्तु ।  
र्व्_१०,१०३।११च् अस्माकं वीरा उत्तरे भवन्त्व् अस्मां उ देवा अवता हवेषु ॥  
र्व्_१०,१०३।१२अ अमीषां चित्तम् प्रतिलोभयन्ती गृहाणाङ्गान्य् अप्वे परेहि ।  
र्व्_१०,१०३।१२च् अभि प्रेहि निर् दह हृत्सु शोकैर् अन्धेनामित्रास् तमसा सचन्ताम् ॥  
र्व्_१०,१०३।१३अ प्रेता जयता नर इन्द्रो वः शर्म यच्छतु ।  
र्व्_१०,१०३।१३च् उग्रा वः सन्तु बाहवो ऽनाधृष्या यथासथ ॥  
  
र्व्_१०,१०४।०१अ असावि सोमः पुरुहूत तुभ्यं हरिभ्यां यज्ञम् उप याहि तूयम् ।  
र्व्_१०,१०४।०१च् तुभ्यं गिरो विप्रवीरा इयाना दधन्विर इन्द्र पिबा सुतस्य ॥  
र्व्_१०,१०४।०२अ अप्सु धूतस्य हरिवः पिबेह नृभिः सुतस्य जठरम् पृणस्व ।  
र्व्_१०,१०४।०२च् मिमिक्षुर् यम् अद्रय इन्द्र तुभ्यं तेभिर् वर्धस्व मदम् उक्थवाहः ॥  
र्व्_१०,१०४।०३अ प्रोग्राम् पीतिं वृष्ण इयर्मि सत्याम् प्रयै सुतस्य हर्यश्व तुभ्यम् ।  
र्व्_१०,१०४।०३च् इन्द्र धेनाभिर् इह मादयस्व धीभिर् विश्वाभिः शच्या गृणानः ॥  
र्व्_१०,१०४।०४अ ऊती शचीवस् तव वीर्येण वयो दधाना उशिज ऋतज्ञाः ।  
र्व्_१०,१०४।०४च् प्रजावद् इन्द्र मनुषो दुरोणे तस्थुर् गृणन्तः सधमाद्यासः ॥  
र्व्_१०,१०४।०५अ प्रणीतिभिष् टे हर्यश्व सुष्टोः सुषुम्नस्य पुरुरुचो जनासः ।  
र्व्_१०,१०४।०५च् मंहिष्ठाम् ऊतिं वितिरे दधाना स्तोतार इन्द्र तव सूनृताभिः ॥  
र्व्_१०,१०४।०६अ उप ब्रह्माणि हरिवो हरिभ्यां सोमस्य याहि पीतये सुतस्य ।  
र्व्_१०,१०४।०६च् इन्द्र त्वा यज्ञः क्षममाणम् आनड् दाश्वां अस्य् अध्वरस्य प्रकेतः ॥  
र्व्_१०,१०४।०७अ सहस्रवाजम् अभिमातिषाहं सुतेरणम् मघवानं सुवृक्तिम् ।  
र्व्_१०,१०४।०७च् उप भूषन्ति गिरो अप्रतीतम् इन्द्रं नमस्या जरितुः पनन्त ॥  
र्व्_१०,१०४।०८अ सप्तापो देवीः सुरणा अमृक्ता याभिः सिन्धुम् अतर इन्द्र पूर्भित् ।  
र्व्_१०,१०४।०८च् नवतिं स्रोत्या नव च स्रवन्तीर् देवेभ्यो गातुम् मनुषे च विन्दः ॥  
र्व्_१०,१०४।०९अ अपो महीर् अभिशस्तेर् अमुञ्चो ऽजागर् आस्व् अधि देव एकः ।  
र्व्_१०,१०४।०९च् इन्द्र यास् त्वं वृत्रतूर्ये चकर्थ ताभिर् विश्वायुस् तन्वम् पुपुष्याः ॥  
र्व्_१०,१०४।१०अ वीरेण्यः क्रतुर् इन्द्रः सुशस्तिर् उतापि धेना पुरुहूतम् ईट्टे ।  
र्व्_१०,१०४।१०च् आर्दयद् वृत्रम् अकृणोद् उ लोकं ससाहे शक्रः पृतना अभिष्टिः ॥  
र्व्_१०,१०४।११अ शुनं हुवेम मघवानम् इन्द्रम् अस्मिन् भरे नृतमं वाजसातौ ।  
र्व्_१०,१०४।११च् शृण्वन्तम् उग्रम् ऊतये समत्सु घ्नन्तं वृत्राणि सञ्जितं धनानाम् ॥  
  
र्व्_१०,१०५।०१अ कदा वसो स्तोत्रं हर्यत आव श्मशा रुधद् वाः ।  
र्व्_१०,१०५।०१च् दीर्घं सुतं वाताप्याय ॥  
र्व्_१०,१०५।०२अ हरी यस्य सुयुजा विव्रता वेर् अर्वन्तानु शेपा ।  
र्व्_१०,१०५।०२च् उभा रजी न केशिना पतिर् दन् ॥  
र्व्_१०,१०५।०३अ अप योर् इन्द्रः पापज आ मर्तो न शश्रमाणो बिभीवान् ।  
र्व्_१०,१०५।०३च् शुभे यद् युयुजे तविषीवान् ॥  
र्व्_१०,१०५।०४अ सचायोर् इन्द्रश् चर्कृष आं उपानसः सपर्यन् ।  
र्व्_१०,१०५।०४च् नदयोर् विव्रतयोः शूर इन्द्रः ॥  
र्व्_१०,१०५।०५अ अधि यस् तस्थौ केशवन्ता व्यचस्वन्ता न पुष्ट्यै ।  
र्व्_१०,१०५।०५च् वनोति शिप्राभ्यां शिप्रिणीवान् ॥  
र्व्_१०,१०५।०६अ प्रास्तौद् ऋष्वौजा ऋष्वेभिस् ततक्ष शूरः शवसा ।  
र्व्_१०,१०५।०६च् ऋभुर् न क्रतुभिर् मातरिश्वा ॥  
र्व्_१०,१०५।०७अ वज्रं यश् चक्रे सुहनाय दस्यवे हिरीमशो हिरीमान् ।  
र्व्_१०,१०५।०७च् अरुतहनुर् अद्भुतं न रजः ॥  
र्व्_१०,१०५।०८अ अव नो वृजिना शिशीह्य् ऋचा वनेमानृचः ।  
र्व्_१०,१०५।०८च् नाब्रह्मा यज्ञ ऋधग् जोषति त्वे ॥  
र्व्_१०,१०५।०९अ ऊर्ध्वा यत् ते त्रेतिनी भूद् यज्ञस्य धूर्षु सद्मन् ।  
र्व्_१०,१०५।०९च् सजूर् नावं स्वयशसं सचायोः ॥  
र्व्_१०,१०५।१०अ श्रिये ते पृश्निर् उपसेचनी भूच् छ्रिये दर्विर् अरेपाः ।  
र्व्_१०,१०५।१०च् यया स्वे पात्रे सिञ्चस उत् ॥  
र्व्_१०,१०५।११अ शतं वा यद् असुर्य प्रति त्वा सुमित्र इत्थास्तौद् दुर्मित्र इत्थास्तौत् ।  
र्व्_१०,१०५।११च् आवो यद् दस्युहत्ये कुत्सपुत्रम् प्रावो यद् दस्युहत्ये कुत्सवत्सम् ॥  
  
र्व्_१०,१०६।०१अ उभा उ नूनं तद् इद् अर्थयेथे वि तन्वाथे धियो वस्त्रापसेव ।  
र्व्_१०,१०६।०१च् सध्रीचीना यातवे प्रेम् अजीगः सुदिनेव पृक्ष आ तंसयेथे ॥  
र्व्_१०,१०६।०२अ उष्टारेव फर्वरेषु श्रयेथे प्रायोगेव श्वात्र्या शासुर् एथः ।  
र्व्_१०,१०६।०२च् दूतेव हि ष्ठो यशसा जनेषु माप स्थातम् महिषेवावपानात् ॥  
र्व्_१०,१०६।०३अ साकंयुजा शकुनस्येव पक्षा पश्वेव चित्रा यजुर् आ गमिष्टम् ।  
र्व्_१०,१०६।०३च् अग्निर् इव देवयोर् दीदिवांसा परिज्मानेव यजथः पुरुत्रा ॥  
र्व्_१०,१०६।०४अ आपी वो अस्मे पितरेव पुत्रोग्रेव रुचा नृपतीव तुर्यै ।  
र्व्_१०,१०६।०४च् इर्येव पुष्ट्यै किरणेव भुज्यै श्रुष्टीवानेव हवम् आ गमिष्टम् ॥  
र्व्_१०,१०६।०५अ वंसगेव पूषर्या शिम्बाता मित्रेव ऋता शतरा शातपन्ता ।  
र्व्_१०,१०६।०५च् वाजेवोच्चा वयसा घर्म्येष्ठा मेषेवेषा सपर्या पुरीषा ॥  
र्व्_१०,१०६।०६अ सृण्येव जर्भरी तुर्फरीतू नैतोशेव तुर्फरी पर्फरीका ।  
र्व्_१०,१०६।०६च् उदन्यजेव जेमना मदेरू ता मे जराय्व् अजरम् मरायु ॥  
र्व्_१०,१०६।०७अ पज्रेव चर्चरं जारम् मरायु क्षद्मेवार्थेषु तर्तरीथ उग्रा ।  
र्व्_१०,१०६।०७च् ऋभू नापत् खरमज्रा खरज्रुर् वायुर् न पर्फरत् क्षयद् रयीणाम् ॥  
र्व्_१०,१०६।०८अ घर्मेव मधु जठरे सनेरू भगेविता तुर्फरी फारिवारम् ।  
र्व्_१०,१०६।०८च् पतरेव चचरा चन्द्रनिर्णिङ् मनऋङ्गा मनन्या न जग्मी ॥  
र्व्_१०,१०६।०९अ बृहन्तेव गम्भरेषु प्रतिष्ठाम् पादेव गाधं तरते विदाथः ।  
र्व्_१०,१०६।०९च् कर्णेव शासुर् अनु हि स्मराथो ऽंशेव नो भजतं चित्रम् अप्नः ॥  
र्व्_१०,१०६।१०अ आरङ्गरेव मध्व् एरयेथे सारघेव गवि नीचीनबारे ।  
र्व्_१०,१०६।१०च् कीनारेव स्वेदम् आसिष्विदाना क्षामेवोर्जा सूयवसात् सचेथे ॥  
र्व्_१०,१०६।११अ ऋध्याम स्तोमं सनुयाम वाजम् आ नो मन्त्रं सरथेहोप यातम् ।  
र्व्_१०,१०६।११च् यशो न पक्वम् मधु गोष्व् अन्तर् आ भूतांशो अश्विनोः कामम् अप्राः ॥  
  
र्व्_१०,१०७।०१अ आविर् अभून् महि माघोनम् एषां विश्वं जीवं तमसो निर् अमोचि ।  
र्व्_१०,१०७।०१च् महि ज्योतिः पितृभिर् दत्तम् आगाद् उरुः पन्था दक्षिणाया अदर्शि ॥  
र्व्_१०,१०७।०२अ उच्चा दिवि दक्षिणावन्तो अस्थुर् ये अश्वदाः सह ते सूर्येण ।  
र्व्_१०,१०७।०२च् हिरण्यदा अमृतत्वम् भजन्ते वासोदाः सोम प्र तिरन्त आयुः ॥  
र्व्_१०,१०७।०३अ दैवी पूर्तिर् दक्षिणा देवयज्या न कवारिभ्यो नहि ते पृणन्ति ।  
र्व्_१०,१०७।०३च् अथा नरः प्रयतदक्षिणासो ऽवद्यभिया बहवः पृणन्ति ॥  
र्व्_१०,१०७।०४अ शतधारं वायुम् अर्कं स्वर्विदं नृचक्षसस् ते अभि चक्षते हविः ।  
र्व्_१०,१०७।०४च् ये पृणन्ति प्र च यच्छन्ति सङ्गमे ते दक्षिणां दुहते सप्तमातरम् ॥  
र्व्_१०,१०७।०५अ दक्षिणावान् प्रथमो हूत एति दक्षिणावान् ग्रामणीर् अग्रम् एति ।  
र्व्_१०,१०७।०५च् तम् एव मन्ये नृपतिं जनानां यः प्रथमो दक्षिणाम् आविवाय ॥  
र्व्_१०,१०७।०६अ तम् एव ऋषिं तम् उ ब्रह्माणम् आहुर् यज्ञन्यं सामगाम् उक्थशासम् ।  
र्व्_१०,१०७।०६च् स शुक्रस्य तन्वो वेद तिस्रो यः प्रथमो दक्षिणया रराध ॥  
र्व्_१०,१०७।०७अ दक्षिणाश्वं दक्षिणा गां ददाति दक्षिणा चन्द्रम् उत यद् धिरण्यम् ।  
र्व्_१०,१०७।०७च् दक्षिणान्नं वनुते यो न आत्मा दक्षिणां वर्म कृणुते विजानन् ॥  
र्व्_१०,१०७।०८अ न भोजा मम्रुर् न न्यर्थम् ईयुर् न रिष्यन्ति न व्यथन्ते ह भोजाः ।  
र्व्_१०,१०७।०८च् इदं यद् विश्वम् भुवनं स्वश् चैतत् सर्वं दक्षिणैभ्यो ददाति ॥  
र्व्_१०,१०७।०९अ भोजा जिग्युः सुरभिं योनिम् अग्रे भोजा जिग्युर् वध्वं या सुवासाः ।  
र्व्_१०,१०७।०९च् भोजा जिग्युर् अन्तःपेयं सुराया भोजा जिग्युर् ये अहूताः प्रयन्ति ॥  
र्व्_१०,१०७।१०अ भोजायाश्वं सम् मृजन्त्य् आशुम् भोजायास्ते कन्या शुम्भमाना ।  
र्व्_१०,१०७।१०च् भोजस्येदम् पुष्करिणीव वेश्म परिष्कृतं देवमानेव चित्रम् ॥  
र्व्_१०,१०७।११अ भोजम् अश्वाः सुष्ठुवाहो वहन्ति सुवृद् रथो वर्तते दक्षिणायाः ।  
र्व्_१०,१०७।११च् भोजं देवासो ऽवता भरेषु भोजः शत्रून् समनीकेषु जेता ॥  
  
र्व्_१०,१०८।०१अ किम् इच्छन्ती सरमा प्रेदम् आनड् दूरे ह्य् अध्वा जगुरिः पराचैः ।  
र्व्_१०,१०८।०१च् कास्मेहितिः का परितक्म्यासीत् कथं रसाया अतरः पयांसि ॥  
र्व्_१०,१०८।०२अ इन्द्रस्य दूतीर् इषिता चरामि मह इच्छन्ती पणयो निधीन् वः ।  
र्व्_१०,१०८।०२च् अतिष्कदो भियसा तन् न आवत् तथा रसाया अतरम् पयांसि ॥  
र्व्_१०,१०८।०३अ कीदृङ्ङ् इन्द्रः सरमे का दृशीका यस्येदं दूतीर् असरः पराकात् ।  
र्व्_१०,१०८।०३च् आ च गच्छान् मित्रम् एना दधामाथा गवां गोपतिर् नो भवाति ॥  
र्व्_१०,१०८।०४अ नाहं तं वेद दभ्यं दभत् स यस्येदं दूतीर् असरम् पराकात् ।  
र्व्_१०,१०८।०४च् न तं गूहन्ति स्रवतो गभीरा हता इन्द्रेण पणयः शयध्वे ॥  
र्व्_१०,१०८।०५अ इमा गावः सरमे या ऐच्छः परि दिवो अन्तान् सुभगे पतन्ती ।  
र्व्_१०,१०८।०५च् कस् त एना अव सृजाद् अयुध्व्य् उतास्माकम् आयुधा सन्ति तिग्मा ॥  
र्व्_१०,१०८।०६अ असेन्या वः पणयो वचांस्य् अनिषव्यास् तन्वः सन्तु पापीः ।  
र्व्_१०,१०८।०६च् अधृष्टो व एतवा अस्तु पन्था बृहस्पतिर् व उभया न मृऌआत् ॥  
र्व्_१०,१०८।०७अ अयं निधिः सरमे अद्रिबुध्नो गोभिर् अश्वेभिर् वसुभिर् न्यृष्टः ।  
र्व्_१०,१०८।०७च् रक्षन्ति तम् पणयो ये सुगोपा रेकु पदम् अलकम् आ जगन्थ ॥  
र्व्_१०,१०८।०८अ एह गमन्न् ऋषयः सोमशिता अयास्यो अङ्गिरसो नवग्वाः ।  
र्व्_१०,१०८।०८च् त एतम् ऊर्वं वि भजन्त गोनाम् अथैतद् वचः पणयो वमन्न् इत् ॥  
र्व्_१०,१०८।०९अ एवा च त्वं सरम आजगन्थ प्रबाधिता सहसा दैव्येन ।  
र्व्_१०,१०८।०९च् स्वसारं त्वा कृणवै मा पुनर् गा अप ते गवां सुभगे भजाम ॥  
र्व्_१०,१०८।१०अ नाहं वेद भ्रातृत्वं नो स्वसृत्वम् इन्द्रो विदुर् अङ्गिरसश् च घोराः ।  
र्व्_१०,१०८।१०च् गोकामा मे अच्छदयन् यद् आयम् अपात इत पणयो वरीयः ॥  
र्व्_१०,१०८।११अ दूरम् इत पणयो वरीय उद् गावो यन्तु मिनतीर् ऋतेन ।  
र्व्_१०,१०८।११च् बृहस्पतिर् या अविन्दन् निगूऌहाः सोमो ग्रावाण ऋषयश् च विप्राः ॥  
  
र्व्_१०,१०९।०१अ ते ऽवदन् प्रथमा ब्रह्मकिल्बिषे ऽकूपारः सलिलो मातरिश्वा ।  
र्व्_१०,१०९।०१च् वीऌउहरास् तप उग्रो मयोभूर् आपो देवीः प्रथमजा ऋतेन ॥  
र्व्_१०,१०९।०२अ सोमो राजा प्रथमो ब्रह्मजायाम् पुनः प्रायच्छद् अहृणीयमानः ।  
र्व्_१०,१०९।०२च् अन्वर्तिता वरुणो मित्र आसीद् अग्निर् होता हस्तगृह्या निनाय ॥  
र्व्_१०,१०९।०३अ हस्तेनैव ग्राह्य आधिर् अस्या ब्रह्मजायेयम् इति चेद् अवोचन् ।  
र्व्_१०,१०९।०३च् न दूताय प्रह्ये तस्थ एषा तथा राष्ट्रं गुपितं क्षत्रियस्य ॥  
र्व्_१०,१०९।०४अ देवा एतस्याम् अवदन्त पूर्वे सप्तऋषयस् तपसे ये निषेदुः ।  
र्व्_१०,१०९।०४च् भीमा जाया ब्राह्मणस्योपनीता दुर्धां दधाति परमे व्योमन् ॥  
र्व्_१०,१०९।०५अ ब्रह्मचारी चरति वेविषद् विषः स देवानाम् भवत्य् एकम् अङ्गम् ।  
र्व्_१०,१०९।०५च् तेन जायाम् अन्व् अविन्दद् बृहस्पतिः सोमेन नीतां जुह्वं न देवाः ॥  
र्व्_१०,१०९।०६अ पुनर् वै देवा अददुः पुनर् मनुष्या उत ।  
र्व्_१०,१०९।०६च् राजानः सत्यं कृण्वाना ब्रह्मजायाम् पुनर् ददुः ॥  
र्व्_१०,१०९।०७अ पुनर्दाय ब्रह्मजायां कृत्वी देवैर् निकिल्बिषम् ।  
र्व्_१०,१०९।०७च् ऊर्जम् पृथिव्या भक्त्वायोरुगायम् उपासते ॥  
  
र्व्_१०,११०।०१अ समिद्धो अद्य मनुषो दुरोणे देवो देवान् यजसि जातवेदः ।  
र्व्_१०,११०।०१च् आ च वह मित्रमहश् चिकित्वान् त्वं दूतः कविर् असि प्रचेताः ॥  
र्व्_१०,११०।०२अ तनूनपात् पथ ऋतस्य यानान् मध्वा समञ्जन् स्वदया सुजिह्व ।  
र्व्_१०,११०।०२च् मन्मानि धीभिर् उत यज्ञम् ऋन्धन् देवत्रा च कृणुह्य् अध्वरं नः ॥  
र्व्_१०,११०।०३अ आजुह्वान ईड्यो वन्द्यश् चा याह्य् अग्ने वसुभिः सजोषाः ।  
र्व्_१०,११०।०३च् त्वं देवानाम् असि यह्व होता स एनान् यक्षीषितो यजीयान् ॥  
र्व्_१०,११०।०४अ प्राचीनम् बर्हिः प्रदिशा पृथिव्या वस्तोर् अस्या वृज्यते अग्रे अह्नाम् ।  
र्व्_१०,११०।०४च् व्य् उ प्रथते वितरं वरीयो देवेभ्यो अदितये स्योनम् ॥  
र्व्_१०,११०।०५अ व्यचस्वतीर् उर्विया वि श्रयन्ताम् पतिभ्यो न जनयः शुम्भमानाः ।  
र्व्_१०,११०।०५च् देवीर् द्वारो बृहतीर् विश्वमिन्वा देवेभ्यो भवत सुप्रायणाः ॥  
र्व्_१०,११०।०६अ आ सुष्वयन्ती यजते उपाके उषासानक्ता सदतां नि योनौ ।  
र्व्_१०,११०।०६च् दिव्ये योषणे बृहती सुरुक्मे अधि श्रियं शुक्रपिशं दधाने ॥  
र्व्_१०,११०।०७अ दैव्या होतारा प्रथमा सुवाचा मिमाना यज्ञम् मनुषो यजध्यै ।  
र्व्_१०,११०।०७च् प्रचोदयन्ता विदथेषु कारू प्राचीनं ज्योतिः प्रदिशा दिशन्ता ॥  
र्व्_१०,११०।०८अ आ नो यज्ञम् भारती तूयम् एत्व् इऌआ मनुष्वद् इह चेतयन्ती ।  
र्व्_१०,११०।०८च् तिस्रो देवीर् बर्हिर् एदं स्योनं सरस्वती स्वपसः सदन्तु ॥  
र्व्_१०,११०।०९अ य इमे द्यावापृथिवी जनित्री रूपैर् अपिंशद् भुवनानि विश्वा ।  
र्व्_१०,११०।०९च् तम् अद्य होतर् इषितो यजीयान् देवं त्वष्टारम् इह यक्षि विद्वान् ॥  
र्व्_१०,११०।१०अ उपावसृज त्मन्या समञ्जन् देवानाम् पाथ ऋतुथा हवींषि ।  
र्व्_१०,११०।१०च् वनस्पतिः शमिता देवो अग्निः स्वदन्तु हव्यम् मधुना घृतेन ॥  
र्व्_१०,११०।११अ सद्यो जातो व्य् अमिमीत यज्ञम् अग्निर् देवानाम् अभवत् पुरोगाः ।  
र्व्_१०,११०।११च् अस्य होतुः प्रदिश्य् ऋतस्य वाचि स्वाहाकृतं हविर् अदन्तु देवाः ॥  
  
र्व्_१०,१११।०१अ मनीषिणः प्र भरध्वम् मनीषां यथा-यथा मतयः सन्ति नृणाम् ।  
र्व्_१०,१११।०१च् इन्द्रं सत्यैर् एरयामा कृतेभिः स हि वीरो गिर्वणस्युर् विदानः ॥  
र्व्_१०,१११।०२अ ऋतस्य हि सदसो धीतिर् अद्यौत् सं गार्ष्टेयो वृषभो गोभिर् आनट् ।  
र्व्_१०,१११।०२च् उद् अतिष्ठत् तविषेणा रवेण महान्ति चित् सं विव्याचा रजांसि ॥  
र्व्_१०,१११।०३अ इन्द्रः किल श्रुत्या अस्य वेद स हि जिष्णुः पथिकृत् सूर्याय ।  
र्व्_१०,१११।०३च् आन् मेनां कृण्वन्न् अच्युतो भुवद् गोः पतिर् दिवः सनजा अप्रतीतः ॥  
र्व्_१०,१११।०४अ इन्द्रो मह्ना महतो अर्णवस्य व्रतामिनाद् अङ्गिरोभिर् गृणानः ।  
र्व्_१०,१११।०४च् पुरूणि चिन् नि तताना रजांसि दाधार यो धरुणं सत्यताता ॥  
र्व्_१०,१११।०५अ इन्द्रो दिवः प्रतिमानम् पृथिव्या विश्वा वेद सवना हन्ति शुष्णम् ।  
र्व्_१०,१११।०५च् महीं चिद् द्याम् आतनोत् सूर्येण चास्कम्भ चित् कम्भनेन स्कभीयान् ॥  
र्व्_१०,१११।०६अ वज्रेण हि वृत्रहा वृत्रम् अस्तर् अदेवस्य शूशुवानस्य मायाः ।  
र्व्_१०,१११।०६च् वि धृष्णो अत्र धृषता जघन्थाथाभवो मघवन् बाह्वोजाः ॥  
र्व्_१०,१११।०७अ सचन्त यद् उषसः सूर्येण चित्राम् अस्य केतवो राम् अविन्दन् ।  
र्व्_१०,१११।०७च् आ यन् नक्षत्रं ददृशे दिवो न पुनर् यतो नकिर् अद्धा नु वेद ॥  
र्व्_१०,१११।०८अ दूरं किल प्रथमा जग्मुर् आसाम् इन्द्रस्य याः प्रसवे सस्रुर् आपः ।  
र्व्_१०,१११।०८च् क्व स्विद् अग्रं क्व बुध्न आसाम् आपो मध्यं क्व वो नूनम् अन्तः ॥  
र्व्_१०,१११।०९अ सृजः सिन्धूंर् अहिना जग्रसानां आद् इद् एताः प्र विविज्रे जवेन ।  
र्व्_१०,१११।०९च् मुमुक्षमाणा उत या मुमुच्रे ऽधेद् एता न रमन्ते नितिक्ताः ॥  
र्व्_१०,१११।१०अ सध्रीचीः सिन्धुम् उशतीर् इवायन् सनाज् जार आरितः पूर्भिद् आसाम् ।  
र्व्_१०,१११।१०च् अस्तम् आ ते पार्थिवा वसून्य् अस्मे जग्मुः सूनृता इन्द्र पूर्वीः ॥  
  
र्व्_१०,११२।०१अ इन्द्र पिब प्रतिकामं सुतस्य प्रातःसावस् तव हि पूर्वपीतिः ।  
र्व्_१०,११२।०१च् हर्षस्व हन्तवे शूर शत्रून् उक्थेभिष् टे वीर्या प्र ब्रवाम ॥  
र्व्_१०,११२।०२अ यस् ते रथो मनसो जवीयान् एन्द्र तेन सोमपेयाय याहि ।  
र्व्_१०,११२।०२च् तूयम् आ ते हरयः प्र द्रवन्तु येभिर् यासि वृषभिर् मन्दमानः ॥  
र्व्_१०,११२।०३अ हरित्वता वर्चसा सूर्यस्य श्रेष्ठै रूपैस् तन्वं स्पर्शयस्व ।  
र्व्_१०,११२।०३च् अस्माभिर् इन्द्र सखिभिर् हुवानः सध्रीचीनो मादयस्वा निषद्य ॥  
र्व्_१०,११२।०४अ यस्य त्यत् ते महिमानम् मदेष्व् इमे मही रोदसी नाविविक्ताम् ।  
र्व्_१०,११२।०४च् तद् ओक आ हरिभिर् इन्द्र युक्तैः प्रियेभिर् याहि प्रियम् अन्नम् अच्छ ॥  
र्व्_१०,११२।०५अ यस्य शश्वत् पपिवां इन्द्र शत्रून् अनानुकृत्या रण्या चकर्थ ।  
र्व्_१०,११२।०५च् स ते पुरन्धिं तविषीम् इयर्ति स ते मदाय सुत इन्द्र सोमः ॥  
र्व्_१०,११२।०६अ इदं ते पात्रं सनवित्तम् इन्द्र पिबा सोमम् एना शतक्रतो ।  
र्व्_१०,११२।०६च् पूर्ण आहावो मदिरस्य मध्वो यं विश्व इद् अभिहर्यन्ति देवाः ॥  
र्व्_१०,११२।०७अ वि हि त्वाम् इन्द्र पुरुधा जनासो हितप्रयसो वृषभ ह्वयन्ते ।  
र्व्_१०,११२।०७च् अस्माकं ते मधुमत्तमानीमा भुवन् सवना तेषु हर्य ॥  
र्व्_१०,११२।०८अ प्र त इन्द्र पूर्व्याणि प्र नूनं वीर्या वोचम् प्रथमा कृतानि ।  
र्व्_१०,११२।०८च् सतीनमन्युर् अश्रथायो अद्रिं सुवेदनाम् अकृणोर् ब्रह्मणे गाम् ॥  
र्व्_१०,११२।०९अ नि षु सीद गणपते गणेषु त्वाम् आहुर् विप्रतमं कवीनाम् ।  
र्व्_१०,११२।०९च् न ऋते त्वत् क्रियते किं चनारे महाम् अर्कम् मघवञ् चित्रम् अर्च ॥  
र्व्_१०,११२।१०अ अभिख्या नो मघवन् नाधमानान् सखे बोधि वसुपते सखीनाम् ।  
र्व्_१०,११२।१०च् रणं कृधि रणकृत् सत्यशुष्माभक्ते चिद् आ भजा राये अस्मान् ॥  
  
र्व्_१०,११३।०१अ तम् अस्य द्यावापृथिवी सचेतसा विश्वेभिर् देवैर् अनु शुष्मम् आवताम् ।  
र्व्_१०,११३।०१च् यद् ऐत् कृण्वानो महिमानम् इन्द्रियम् पीत्वी सोमस्य क्रतुमां अवर्धत ॥  
र्व्_१०,११३।०२अ तम् अस्य विष्णुर् महिमानम् ओजसांशुं दधन्वान् मधुनो वि रप्शते ।  
र्व्_१०,११३।०२च् देवेभिर् इन्द्रो मघवा सयावभिर् वृत्रं जघन्वां अभवद् वरेण्यः ॥  
र्व्_१०,११३।०३अ वृत्रेण यद् अहिना बिभ्रद् आयुधा समस्थिथा युधये शंसम् आविदे ।  
र्व्_१०,११३।०३च् विश्वे ते अत्र मरुतः सह त्मनावर्धन्न् उग्र महिमानम् इन्द्रियम् ॥  
र्व्_१०,११३।०४अ जज्ञान एव व्य् अबाधत स्पृधः प्रापश्यद् वीरो अभि पौंस्यं रणम् ।  
र्व्_१०,११३।०४च् अवृश्चद् अद्रिम् अव सस्यदः सृजद् अस्तभ्नान् नाकं स्वपस्यया पृथुम् ॥  
र्व्_१०,११३।०५अ आद् इन्द्रः सत्रा तविषीर् अपत्यत वरीयो द्यावापृथिवी अबाधत ।  
र्व्_१०,११३।०५च् अवाभरद् धृषितो वज्रम् आयसं शेवम् मित्राय वरुणाय दाशुषे ॥  
र्व्_१०,११३।०६अ इन्द्रस्यात्र तविषीभ्यो विरप्शिन ऋघायतो अरंहयन्त मन्यवे ।  
र्व्_१०,११३।०६च् वृत्रं यद् उग्रो व्य् अवृश्चद् ओजसापो बिभ्रतं तमसा परीवृतम् ॥  
र्व्_१०,११३।०७अ या वीर्याणि प्रथमानि कर्त्वा महित्वेभिर् यतमानौ समीयतुः ।  
र्व्_१०,११३।०७च् ध्वान्तं तमो ऽव दध्वसे हत इन्द्रो मह्ना पूर्वहूताव् अपत्यत ॥  
र्व्_१०,११३।०८अ विश्वे देवासो अध वृष्ण्यानि ते ऽवर्धयन् सोमवत्या वचस्यया ।  
र्व्_१०,११३।०८च् रद्धं वृत्रम् अहिम् इन्द्रस्य हन्मनाग्निर् न जम्भैस् तृष्व् अन्नम् आवयत् ॥  
र्व्_१०,११३।०९अ भूरि दक्षेभिर् वचनेभिर् ऋक्वभिः सख्येभिः सख्यानि प्र वोचत ।  
र्व्_१०,११३।०९च् इन्द्रो धुनिं च चुमुरिं च दम्भयञ् छ्रद्धामनस्या शृणुते दभीतये ॥  
र्व्_१०,११३।१०अ त्वम् पुरूण्य् आ भरा स्वश्व्या येभिर् मंसै निवचनानि शंसन् ।  
र्व्_१०,११३।१०च् सुगेभिर् विश्वा दुरिता तरेम विदो षु ण उर्विया गाधम् अद्य ॥  
  
र्व्_१०,११४।०१अ घर्मा समन्ता त्रिवृतं व्य् आपतुस् तयोर् जुष्टिम् मातरिश्वा जगाम ।  
र्व्_१०,११४।०१च् दिवस् पयो दिधिषाणा अवेषन् विदुर् देवाः सहसामानम् अर्कम् ॥  
र्व्_१०,११४।०२अ तिस्रो देष्ट्राय निरृतीर् उपासते दीर्घश्रुतो वि हि जानन्ति वह्नयः ।  
र्व्_१०,११४।०२च् तासां नि चिक्युः कवयो निदानम् परेषु या गुह्येषु व्रतेषु ॥  
र्व्_१०,११४।०३अ चतुष्कपर्दा युवतिः सुपेशा घृतप्रतीका वयुनानि वस्ते ।  
र्व्_१०,११४।०३च् तस्यां सुपर्णा वृषणा नि षेदतुर् यत्र देवा दधिरे भागधेयम् ॥  
र्व्_१०,११४।०४अ एकः सुपर्णः स समुद्रम् आ विवेश स इदं विश्वम् भुवनं वि चष्टे ।  
र्व्_१०,११४।०४च् तम् पाकेन मनसापश्यम् अन्तितस् तम् माता रेऌहि स उ रेऌहि मातरम् ॥  
र्व्_१०,११४।०५अ सुपर्णं विप्राः कवयो वचोभिर् एकं सन्तम् बहुधा कल्पयन्ति ।  
र्व्_१०,११४।०५च् छन्दांसि च दधतो अध्वरेषु ग्रहान् सोमस्य मिमते द्वादश ॥  
र्व्_१०,११४।०६अ षट्त्रिंशांश् च चतुरः कल्पयन्तश् छन्दांसि च दधत आद्वादशम् ।  
र्व्_१०,११४।०६च् यज्ञं विमाय कवयो मनीष ऋक्सामाभ्याम् प्र रथं वर्तयन्ति ॥  
र्व्_१०,११४।०७अ चतुर्दशान्ये महिमानो अस्य तं धीरा वाचा प्र णयन्ति सप्त ।  
र्व्_१०,११४।०७च् आप्नानं तीर्थं क इह प्र वोचद् येन पथा प्रपिबन्ते सुतस्य ॥  
र्व्_१०,११४।०८अ सहस्रधा पञ्चदशान्य् उक्था यावद् द्यावापृथिवी तावद् इत् तत् ।  
र्व्_१०,११४।०८च् सहस्रधा महिमानः सहस्रं यावद् ब्रह्म विष्ठितं तावती वाक् ॥  
र्व्_१०,११४।०९अ कश् छन्दसां योगम् आ वेद धीरः को धिष्ण्याम् प्रति वाचम् पपाद ।  
र्व्_१०,११४।०९च् कम् ऋत्विजाम् अष्टमं शूरम् आहुर् हरी इन्द्रस्य नि चिकाय कः स्वित् ॥  
र्व्_१०,११४।१०अ भूम्या अन्तम् पर्य् एके चरन्ति रथस्य धूर्षु युक्तासो अस्थुः ।  
र्व्_१०,११४।१०च् श्रमस्य दायं वि भजन्त्य् एभ्यो यदा यमो भवति हर्म्ये हितः ॥  
  
र्व्_१०,११५।०१अ चित्र इच् छिशोस् तरुणस्य वक्षथो न यो मातराव् अप्येति धातवे ।  
र्व्_१०,११५।०१च् अनूधा यदि जीजनद् अधा च नु ववक्ष सद्यो महि दूत्यं चरन् ॥  
र्व्_१०,११५।०२अ अग्निर् ह नाम धायि दन्न् अपस्तमः सं यो वना युवते भस्मना दता ।  
र्व्_१०,११५।०२च् अभिप्रमुरा जुह्वा स्वध्वर इनो न प्रोथमानो यवसे वृषा ॥  
र्व्_१०,११५।०३अ तं वो विं न द्रुषदं देवम् अन्धस इन्दुम् प्रोथन्तम् प्रवपन्तम् अर्णवम् ।  
र्व्_१०,११५।०३च् आसा वह्निं न शोचिषा विरप्शिनम् महिव्रतं न सरजन्तम् अध्वनः ॥  
र्व्_१०,११५।०४अ वि यस्य ते ज्रयसानस्याजर धक्षोर् न वाताः परि सन्त्य् अच्युताः ।  
र्व्_१०,११५।०४च् आ रण्वासो युयुधयो न सत्वनं त्रितं नशन्त प्र शिषन्त इष्टये ॥  
र्व्_१०,११५।०५अ स इद् अग्निः कण्वतमः कण्वसखार्यः परस्यान्तरस्य तरुषः ।  
र्व्_१०,११५।०५च् अग्निः पातु गृणतो अग्निः सूरीन् अग्निर् ददातु तेषाम् अवो नः ॥  
र्व्_१०,११५।०६अ वाजिन्तमाय सह्यसे सुपित्र्य तृषु च्यवानो अनु जातवेदसे ।  
र्व्_१०,११५।०६च् अनुद्रे चिद् यो धृषता वरं सते महिन्तमाय धन्वनेद् अविष्यते ॥  
र्व्_१०,११५।०७अ एवाग्निर् मर्तैः सह सूरिभिर् वसु ष्टवे सहसः सूनरो नृभिः ।  
र्व्_१०,११५।०७च् मित्रासो न ये सुधिता ऋतायवो द्यावो न द्युम्नैर् अभि सन्ति मानुषान् ॥  
र्व्_१०,११५।०८अ ऊर्जो नपात् सहसावन्न् इति त्वोपस्तुतस्य वन्दते वृषा वाक् ।  
र्व्_१०,११५।०८च् त्वां स्तोषाम त्वया सुवीरा द्राघीय आयुः प्रतरं दधानाः ॥  
र्व्_१०,११५।०९अ इति त्वाग्ने वृष्टिहव्यस्य पुत्रा उपस्तुतास ऋषयो ऽवोचन् ।  
र्व्_१०,११५।०९च् तांश् च पाहि गृणतश् च सूरीन् वषड् वषऌ इत्य् ऊर्ध्वासो अनक्षन् नमो नम इत्य् ऊर्ध्वासो अनक्षन् ॥  
  
र्व्_१०,११६।०१अ पिबा सोमम् महत इन्द्रियाय पिबा वृत्राय हन्तवे शविष्ठ ।  
र्व्_१०,११६।०१च् पिब राये शवसे हूयमानः पिब मध्वस् तृपद् इन्द्रा वृषस्व ॥  
र्व्_१०,११६।०२अ अस्य पिब क्षुमतः प्रस्थितस्येन्द्र सोमस्य वरम् आ सुतस्य ।  
र्व्_१०,११६।०२च् स्वस्तिदा मनसा मादयस्वार्वाचीनो रेवते सौभगाय ॥  
र्व्_१०,११६।०३अ ममत्तु त्वा दिव्यः सोम इन्द्र ममत्तु यः सूयते पार्थिवेषु ।  
र्व्_१०,११६।०३च् ममत्तु येन वरिवश् चकर्थ ममत्तु येन निरिणासि शत्रून् ॥  
र्व्_१०,११६।०४अ आ द्विबर्हा अमिनो यात्व् इन्द्रो वृषा हरिभ्याम् परिषिक्तम् अन्धः ।  
र्व्_१०,११६।०४च् गव्य् आ सुतस्य प्रभृतस्य मध्वः सत्रा खेदाम् अरुशहा वृषस्व ॥  
र्व्_१०,११६।०५अ नि तिग्मानि भ्राशयन् भ्राश्यान्य् अव स्थिरा तनुहि यातुजूनाम् ।  
र्व्_१०,११६।०५च् उग्राय ते सहो बलं ददामि प्रतीत्या शत्रून् विगदेषु वृश्च ॥  
र्व्_१०,११६।०६अ व्य् अर्य इन्द्र तनुहि श्रवांस्य् ओज स्थिरेव धन्वनो ऽभिमातीः ।  
र्व्_१०,११६।०६च् अस्मद्र्यग् वावृधानः सहोभिर् अनिभृष्टस् तन्वं वावृधस्व ॥  
र्व्_१०,११६।०७अ इदं हविर् मघवन् तुभ्यं रातम् प्रति सम्राऌ अहृणानो गृभाय ।  
र्व्_१०,११६।०७च् तुभ्यं सुतो मघवन् तुभ्यम् पक्वो ऽद्धीन्द्र पिब च प्रस्थितस्य ॥  
र्व्_१०,११६।०८अ अद्धीद् इन्द्र प्रस्थितेमा हवींषि चनो दधिष्व पचतोत सोमम् ।  
र्व्_१०,११६।०८च् प्रयस्वन्तः प्रति हर्यामसि त्वा सत्याः सन्तु यजमानस्य कामाः ॥  
र्व्_१०,११६।०९अ प्रेन्द्राग्निभ्यां सुवचस्याम् इयर्मि सिन्धाव् इव प्रेरयं नावम् अर्कैः ।  
र्व्_१०,११६।०९च् अया इव परि चरन्ति देवा ये अस्मभ्यं धनदा उद्भिदश् च ॥  
  
र्व्_१०,११७।०१अ न वा उ देवाः क्षुधम् इद् वधं ददुर् उताशितम् उप गच्छन्ति मृत्यवः ।  
र्व्_१०,११७।०१च् उतो रयिः पृणतो नोप दस्यत्य् उतापृणन् मर्डितारं न विन्दते ॥  
र्व्_१०,११७।०२अ य आध्राय चकमानाय पित्वो ऽन्नवान् सन् रफितायोपजग्मुषे ।  
र्व्_१०,११७।०२च् स्थिरम् मनः कृणुते सेवते पुरोतो चित् स मर्डितारं न विन्दते ॥  
र्व्_१०,११७।०३अ स इद् भोजो यो गृहवे ददात्य् अन्नकामाय चरते कृशाय ।  
र्व्_१०,११७।०३च् अरम् अस्मै भवति यामहूता उतापरीषु कृणुते सखायम् ॥  
र्व्_१०,११७।०४अ न स सखा यो न ददाति सख्ये सचाभुवे सचमानाय पित्वः ।  
र्व्_१०,११७।०४च् अपास्मात् प्रेयान् न तद् ओको अस्ति पृणन्तम् अन्यम् अरणं चिद् इच्छेत् ॥  
र्व्_१०,११७।०५अ पृणीयाद् इन् नाधमानाय तव्यान् द्राघीयांसम् अनु पश्येत पन्थाम् ।  
र्व्_१०,११७।०५च् ओ हि वर्तन्ते रथ्येव चक्रान्यम्-अन्यम् उप तिष्ठन्त रायः ॥  
र्व्_१०,११७।०६अ मोघम् अन्नं विन्दते अप्रचेताः सत्यम् ब्रवीमि वध इत् स तस्य ।  
र्व्_१०,११७।०६च् नार्यमणम् पुष्यति नो सखायं केवलाघो भवति केवलादी ॥  
र्व्_१०,११७।०७अ कृषन्न् इत् फाल आशितं कृणोति यन्न् अध्वानम् अप वृङ्क्ते चरित्रैः ।  
र्व्_१०,११७।०७च् वदन् ब्रह्मावदतो वनीयान् पृणन्न् आपिर् अपृणन्तम् अभि ष्यात् ॥  
र्व्_१०,११७।०८अ एकपाद् भूयो द्विपदो वि चक्रमे द्विपात् त्रिपादम् अभ्य् एति पश्चात् ।  
र्व्_१०,११७।०८च् चतुष्पाद् एति द्विपदाम् अभिस्वरे सम्पश्यन् पङ्क्तीर् उपतिष्ठमानः ॥  
र्व्_१०,११७।०९अ समौ चिद् धस्तौ न समं विविष्टः सम्मातरा चिन् न समं दुहाते ।  
र्व्_१०,११७।०९च् यमयोश् चिन् न समा वीर्याणि ज्ञाती चित् सन्तौ न समम् पृणीतः ॥  
  
र्व्_१०,११८।०१अ अग्ने हंसि न्य् अत्रिणं दीद्यन् मर्त्येष्व् आ ।  
र्व्_१०,११८।०१च् स्वे क्षये शुचिव्रत ॥  
र्व्_१०,११८।०२अ उत् तिष्ठसि स्वाहुतो घृतानि प्रति मोदसे ।  
र्व्_१०,११८।०२च् यत् त्वा स्रुचः समस्थिरन् ॥  
र्व्_१०,११८।०३अ स आहुतो वि रोचते ऽग्निर् ईऌएन्यो गिरा ।  
र्व्_१०,११८।०३च् स्रुचा प्रतीकम् अज्यते ॥  
र्व्_१०,११८।०४अ घृतेनाग्निः सम् अज्यते मधुप्रतीक आहुतः ।  
र्व्_१०,११८।०४च् रोचमानो विभावसुः ॥  
र्व्_१०,११८।०५अ जरमाणः सम् इध्यसे देवेभ्यो हव्यवाहन ।  
र्व्_१०,११८।०५च् तं त्वा हवन्त मर्त्याः ॥  
र्व्_१०,११८।०६अ तम् मर्ता अमर्त्यं घृतेनाग्निं सपर्यत ।  
र्व्_१०,११८।०६च् अदाभ्यं गृहपतिम् ॥  
र्व्_१०,११८।०७अ अदाभ्येन शोचिषाग्ने रक्षस् त्वं दह ।  
र्व्_१०,११८।०७च् गोपा ऋतस्य दीदिहि ॥  
र्व्_१०,११८।०८अ स त्वम् अग्ने प्रतीकेन प्रत्य् ओष यातुधान्यः ।  
र्व्_१०,११८।०८च् उरुक्षयेषु दीद्यत् ॥  
र्व्_१०,११८।०९अ तं त्वा गीर्भिर् उरुक्षया हव्यवाहं सम् ईधिरे ।  
र्व्_१०,११८।०९च् यजिष्ठम् मानुषे जने ॥  
  
र्व्_१०,११९।०१अ इति वा इति मे मनो गाम् अश्वं सनुयाम् इति ।  
र्व्_१०,११९।०१च् कुवित् सोमस्यापाम् इति ॥  
र्व्_१०,११९।०२अ प्र वाता इव दोधत उन् मा पीता अयंसत ।  
र्व्_१०,११९।०२च् कुवित् सोमस्यापाम् इति ॥  
र्व्_१०,११९।०३अ उन् मा पीता अयंसत रथम् अश्वा इवाशवः ।  
र्व्_१०,११९।०३च् कुवित् सोमस्यापाम् इति ॥  
र्व्_१०,११९।०४अ उप मा मतिर् अस्थित वाश्रा पुत्रम् इव प्रियम् ।  
र्व्_१०,११९।०४च् कुवित् सोमस्यापाम् इति ॥  
र्व्_१०,११९।०५अ अहं तष्टेव वन्धुरम् पर्य् अचामि हृदा मतिम् ।  
र्व्_१०,११९।०५च् कुवित् सोमस्यापाम् इति ॥  
र्व्_१०,११९।०६अ नहि मे अक्षिपच् चनाच्छान्त्सुः पञ्च कृष्टयः ।  
र्व्_१०,११९।०६च् कुवित् सोमस्यापाम् इति ॥  
र्व्_१०,११९।०७अ नहि मे रोदसी उभे अन्यम् पक्षं चन प्रति ।  
र्व्_१०,११९।०७च् कुवित् सोमस्यापाम् इति ॥  
र्व्_१०,११९।०८अ अभि द्याम् महिना भुवम् अभीमाम् पृथिवीम् महीम् ।  
र्व्_१०,११९।०८च् कुवित् सोमस्यापाम् इति ॥  
र्व्_१०,११९।०९अ हन्ताहम् पृथिवीम् इमां नि दधानीह वेह वा ।  
र्व्_१०,११९।०९च् कुवित् सोमस्यापाम् इति ॥  
र्व्_१०,११९।१०अ ओषम् इत् पृथिवीम् अहं जङ्घनानीह वेह वा ।  
र्व्_१०,११९।१०च् कुवित् सोमस्यापाम् इति ॥  
र्व्_१०,११९।११अ दिवि मे अन्यः पक्षो ऽधो अन्यम् अचीकृषम् ।  
र्व्_१०,११९।११च् कुवित् सोमस्यापाम् इति ॥  
र्व्_१०,११९।१२अ अहम् अस्मि महामहो ऽभिनभ्यम् उदीषितः ।  
र्व्_१०,११९।१२च् कुवित् सोमस्यापाम् इति ॥  
र्व्_१०,११९।१३अ गृहो याम्य् अरङ्कृतो देवेभ्यो हव्यवाहनः ।  
र्व्_१०,११९।१३च् कुवित् सोमस्यापाम् इति ॥  
  
र्व्_१०,१२०।०१अ तद् इद् आस भुवनेषु ज्येष्ठं यतो जज्ञ उग्रस् त्वेषनृम्णः ।  
र्व्_१०,१२०।०१च् सद्यो जज्ञानो नि रिणाति शत्रून् अनु यं विश्वे मदन्त्य् ऊमाः ॥  
र्व्_१०,१२०।०२अ वावृधानः शवसा भूर्योजाः शत्रुर् दासाय भियसं दधाति ।  
र्व्_१०,१२०।०२च् अव्यनच् च व्यनच् च सस्नि सं ते नवन्त प्रभृता मदेषु ॥  
र्व्_१०,१२०।०३अ त्वे क्रतुम् अपि वृञ्जन्ति विश्वे द्विर् यद् एते त्रिर् भवन्त्य् ऊमाः ।  
र्व्_१०,१२०।०३च् स्वादोः स्वादीयः स्वादुना सृजा सम् अदः सु मधु मधुनाभि योधीः ॥  
र्व्_१०,१२०।०४अ इति चिद् धि त्वा धना जयन्तम् मदे-मदे अनुमदन्ति विप्राः ।  
र्व्_१०,१२०।०४च् ओजीयो धृष्णो स्थिरम् आ तनुष्व मा त्वा दभन् यातुधाना दुरेवाः ॥  
र्व्_१०,१२०।०५अ त्वया वयं शाशद्महे रणेषु प्रपश्यन्तो युधेन्यानि भूरि ।  
र्व्_१०,१२०।०५च् चोदयामि त आयुधा वचोभिः सं ते शिशामि ब्रह्मणा वयांसि ॥  
र्व्_१०,१२०।०६अ स्तुषेय्यम् पुरुवर्पसम् ऋभ्वम् इनतमम् आप्त्यम् आप्त्यानाम् ।  
र्व्_१०,१२०।०६च् आ दर्षते शवसा सप्त दानून् प्र साक्षते प्रतिमानानि भूरि ॥  
र्व्_१०,१२०।०७अ नि तद् दधिषे ऽवरम् परं च यस्मिन्न् आविथावसा दुरोणे ।  
र्व्_१०,१२०।०७च् आ मातरा स्थापयसे जिगत्नू अत इनोषि कर्वरा पुरूणि ॥  
र्व्_१०,१२०।०८अ इमा ब्रह्म बृहद्दिवो विवक्तीन्द्राय शूषम् अग्रियः स्वर्षाः ।  
र्व्_१०,१२०।०८च् महो गोत्रस्य क्षयति स्वराजो दुरश् च विश्वा अवृणोद् अप स्वाः ॥  
र्व्_१०,१२०।०९अ एवा महान् बृहद्दिवो अथर्वावोचत् स्वां तन्वम् इन्द्रम् एव ।  
र्व्_१०,१२०।०९च् स्वसारो मातरिभ्वरीर् अरिप्रा हिन्वन्ति च शवसा वर्धयन्ति च ॥  
  
र्व्_१०,१२१।०१अ हिरण्यगर्भः सम् अवर्तताग्रे भूतस्य जातः पतिर् एक आसीत् ।  
र्व्_१०,१२१।०१च् स दाधार पृथिवीं द्याम् उतेमां कस्मै देवाय हविषा विधेम ॥  
र्व्_१०,१२१।०२अ य आत्मदा बलदा यस्य विश्व उपासते प्रशिषं यस्य देवाः ।  
र्व्_१०,१२१।०२च् यस्य छायामृतं यस्य मृत्युः कस्मै देवाय हविषा विधेम ॥  
र्व्_१०,१२१।०३अ यः प्राणतो निमिषतो महित्वैक इद् राजा जगतो बभूव ।  
र्व्_१०,१२१।०३च् य ईशे अस्य द्विपदश् चतुष्पदः कस्मै देवाय हविषा विधेम ॥  
र्व्_१०,१२१।०४अ यस्येमे हिमवन्तो महित्वा यस्य समुद्रं रसया सहाहुः ।  
र्व्_१०,१२१।०४च् यस्येमाः प्रदिशो यस्य बाहू कस्मै देवाय हविषा विधेम ॥  
र्व्_१०,१२१।०५अ येन द्यौर् उग्रा पृथिवी च दृऌहा येन स्व स्तभितं येन नाकः ।  
र्व्_१०,१२१।०५च् यो अन्तरिक्षे रजसो विमानः कस्मै देवाय हविषा विधेम ॥  
र्व्_१०,१२१।०६अ यं क्रन्दसी अवसा तस्तभाने अभ्य् ऐक्षेताम् मनसा रेजमाने ।  
र्व्_१०,१२१।०६च् यत्राधि सूर उदितो विभाति कस्मै देवाय हविषा विधेम ॥  
र्व्_१०,१२१।०७अ आपो ह यद् बृहतीर् विश्वम् आयन् गर्भं दधाना जनयन्तीर् अग्निम् ।  
र्व्_१०,१२१।०७च् ततो देवानां सम् अवर्ततासुर् एकः कस्मै देवाय हविषा विधेम ॥  
र्व्_१०,१२१।०८अ यश् चिद् आपो महिना पर्यपश्यद् दक्षं दधाना जनयन्तीर् यज्ञम् ।  
र्व्_१०,१२१।०८च् यो देवेष्व् अधि देव एक आसीत् कस्मै देवाय हविषा विधेम ॥  
र्व्_१०,१२१।०९अ मा नो हिंसीज् जनिता यः पृथिव्या यो वा दिवं सत्यधर्मा जजान ।  
र्व्_१०,१२१।०९च् यश् चापश् चन्द्रा बृहतीर् जजान कस्मै देवाय हविषा विधेम ॥  
र्व्_१०,१२१।१०अ प्रजापते न त्वद् एतान्य् अन्यो विश्वा जातानि परि ता बभूव ।  
र्व्_१०,१२१।१०च् यत्कामास् ते जुहुमस् तन् नो अस्तु वयं स्याम पतयो रयीणाम् ॥  
  
र्व्_१०,१२२।०१अ वसुं न चित्रमहसं गृणीषे वामं शेवम् अतिथिम् अद्विषेण्यम् ।  
र्व्_१०,१२२।०१च् स रासते शुरुधो विश्वधायसो ऽग्निर् होता गृहपतिः सुवीर्यम् ॥  
र्व्_१०,१२२।०२अ जुषाणो अग्ने प्रति हर्य मे वचो विश्वानि विद्वान् वयुनानि सुक्रतो ।  
र्व्_१०,१२२।०२च् घृतनिर्णिग् ब्रह्मणे गातुम् एरय तव देवा अजनयन्न् अनु व्रतम् ॥  
र्व्_१०,१२२।०३अ सप्त धामानि परियन्न् अमर्त्यो दाशद् दाशुषे सुकृते मामहस्व ।  
र्व्_१०,१२२।०३च् सुवीरेण रयिणाग्ने स्वाभुवा यस् त आनट् समिधा तं जुषस्व ॥  
र्व्_१०,१२२।०४अ यज्ञस्य केतुम् प्रथमम् पुरोहितं हविष्मन्त ईऌअते सप्त वाजिनम् ।  
र्व्_१०,१२२।०४च् शृण्वन्तम् अग्निं घृतपृष्ठम् उक्षणम् पृणन्तं देवम् पृणते सुवीर्यम् ॥  
र्व्_१०,१२२।०५अ त्वं दूतः प्रथमो वरेण्यः स हूयमानो अमृताय मत्स्व ।  
र्व्_१०,१२२।०५च् त्वाम् मर्जयन् मरुतो दाशुषो गृहे त्वां स्तोमेभिर् भृगवो वि रुरुचुः ॥  
र्व्_१०,१२२।०६अ इषं दुहन् सुदुघां विश्वधायसं यज्ञप्रिये यजमानाय सुक्रतो ।  
र्व्_१०,१२२।०६च् अग्ने घृतस्नुस् त्रिर् ऋतानि दीद्यद् वर्तिर् यज्ञम् परियन् सुक्रतूयसे ॥  
र्व्_१०,१२२।०७अ त्वाम् इद् अस्या उषसो व्युष्टिषु दूतं कृण्वाना अयजन्त मानुषाः ।  
र्व्_१०,१२२।०७च् त्वां देवा महयाय्याय वावृधुर् आज्यम् अग्ने निमृजन्तो अध्वरे ॥  
र्व्_१०,१२२।०८अ नि त्वा वसिष्ठा अह्वन्त वाजिनं गृणन्तो अग्ने विदथेषु वेधसः ।  
र्व्_१०,१२२।०८च् रायस् पोषं यजमानेषु धारय यूयम् पात स्वस्तिभिः सदा नः ॥  
  
र्व्_१०,१२३।०१अ अयं वेनश् चोदयत् पृश्निगर्भा ज्योतिर्जरायू रजसो विमाने ।  
र्व्_१०,१२३।०१च् इमम् अपां सङ्गमे सूर्यस्य शिशुं न विप्रा मतिभी रिहन्ति ॥  
र्व्_१०,१२३।०२अ समुद्राद् ऊर्मिम् उद् इयर्ति वेनो नभोजाः पृष्ठं हर्यतस्य दर्शि ।  
र्व्_१०,१२३।०२च् ऋतस्य सानाव् अधि विष्टपि भ्राट् समानं योनिम् अभ्य् अनूषत व्राः ॥  
र्व्_१०,१२३।०३अ समानम् पूर्वीर् अभि वावशानास् तिष्ठन् वत्सस्य मातरः सनीऌआः ।  
र्व्_१०,१२३।०३च् ऋतस्य सानाव् अधि चक्रमाणा रिहन्ति मध्वो अमृतस्य वाणीः ॥  
र्व्_१०,१२३।०४अ जानन्तो रूपम् अकृपन्त विप्रा मृगस्य घोषम् महिषस्य हि ग्मन् ।  
र्व्_१०,१२३।०४च् ऋतेन यन्तो अधि सिन्धुम् अस्थुर् विदद् गन्धर्वो अमृतानि नाम ॥  
र्व्_१०,१२३।०५अ अप्सरा जारम् उपसिष्मियाणा योषा बिभर्ति परमे व्योमन् ।  
र्व्_१०,१२३।०५च् चरत् प्रियस्य योनिषु प्रियः सन् सीदत् पक्षे हिरण्यये स वेनः ॥  
र्व्_१०,१२३।०६अ नाके सुपर्णम् उप यत् पतन्तं हृदा वेनन्तो अभ्य् अचक्षत त्वा ।  
र्व्_१०,१२३।०६च् हिरण्यपक्षं वरुणस्य दूतं यमस्य योनौ शकुनम् भुरण्युम् ॥  
र्व्_१०,१२३।०७अ ऊर्ध्वो गन्धर्वो अधि नाके अस्थात् प्रत्यङ् चित्रा बिभ्रद् अस्यायुधानि ।  
र्व्_१०,१२३।०७च् वसानो अत्कं सुरभिं दृशे कं स्वर् ण नाम जनत प्रियाणि ॥  
र्व्_१०,१२३।०८अ द्रप्सः समुद्रम् अभि यज् जिगाति पश्यन् गृध्रस्य चक्षसा विधर्मन् ।  
र्व्_१०,१२३।०८च् भानुः शुक्रेण शोचिषा चकानस् तृतीये चक्रे रजसि प्रियाणि ॥  
  
र्व्_१०,१२४।०१अ इमं नो अग्न उप यज्ञम् एहि पञ्चयामं त्रिवृतं सप्ततन्तुम् ।  
र्व्_१०,१२४।०१च् असो हव्यवाऌ उत नः पुरोगा ज्योग् एव दीर्घं तम आशयिष्ठाः ॥  
र्व्_१०,१२४।०२अ अदेवाद् देवः प्रचता गुहा यन् प्रपश्यमानो अमृतत्वम् एमि ।  
र्व्_१०,१२४।०२च् शिवं यत् सन्तम् अशिवो जहामि स्वात् सख्याद् अरणीं नाभिम् एमि ॥  
र्व्_१०,१२४।०३अ पश्यन्न् अन्यस्या अतिथिं वयाया ऋतस्य धाम वि मिमे पुरूणि ।  
र्व्_१०,१२४।०३च् शंसामि पित्रे असुराय शेवम् अयज्ञियाद् यज्ञियम् भागम् एमि ॥  
र्व्_१०,१२४।०४अ बह्वीः समा अकरम् अन्तर् अस्मिन्न् इन्द्रं वृणानः पितरं जहामि ।  
र्व्_१०,१२४।०४च् अग्निः सोमो वरुणस् ते च्यवन्ते पर्यावर्द् राष्ट्रं तद् अवाम्य् आयन् ॥  
र्व्_१०,१२४।०५अ निर्माया उ त्ये असुरा अभूवन् त्वं च मा वरुण कामयासे ।  
र्व्_१०,१२४।०५च् ऋतेन राजन्न् अनृतं विविञ्चन् मम राष्ट्रस्याधिपत्यम् एहि ॥  
र्व्_१०,१२४।०६अ इदं स्वर् इदम् इद् आस वामम् अयम् प्रकाश उर्व् अन्तरिक्षम् ।  
र्व्_१०,१२४।०६च् हनाव वृत्रं निरेहि सोम हविष् ट्वा सन्तं हविषा यजाम ॥  
र्व्_१०,१२४।०७अ कविः कवित्वा दिवि रूपम् आसजद् अप्रभूती वरुणो निर् अपः सृजत् ।  
र्व्_१०,१२४।०७च् क्षेमं कृण्वाना जनयो न सिन्धवस् ता अस्य वर्णं शुचयो भरिभ्रति ॥  
र्व्_१०,१२४।०८अ ता अस्य ज्येष्ठम् इन्द्रियं सचन्ते ता ईम् आ क्षेति स्वधया मदन्तीः ।  
र्व्_१०,१२४।०८च् ता ईं विशो न राजानं वृणाना बीभत्सुवो अप वृत्राद् अतिष्ठन् ॥  
र्व्_१०,१२४।०९अ बीभत्सूनां सयुजं हंसम् आहुर् अपां दिव्यानां सख्ये चरन्तम् ।  
र्व्_१०,१२४।०९च् अनुष्टुभम् अनु चर्चूर्यमाणम् इन्द्रं नि चिक्युः कवयो मनीषा ॥  
  
र्व्_१०,१२५।०१अ अहं रुद्रेभिर् वसुभिश् चराम्य् अहम् आदित्यैर् उत विश्वदेवैः ।  
र्व्_१०,१२५।०१च् अहम् मित्रावरुणोभा बिभर्म्य् अहम् इन्द्राग्नी अहम् अश्विनोभा ॥  
र्व्_१०,१२५।०२अ अहं सोमम् आहनसम् बिभर्म्य् अहं त्वष्टारम् उत पूषणम् भगम् ।  
र्व्_१०,१२५।०२च् अहं दधामि द्रविणं हविष्मते सुप्राव्ये यजमानाय सुन्वते ॥  
र्व्_१०,१२५।०३अ अहं राष्ट्री सङ्गमनी वसूनां चिकितुषी प्रथमा यज्ञियानाम् ।  
र्व्_१०,१२५।०३च् ताम् मा देवा व्य् अदधुः पुरुत्रा भूरिस्थात्राम् भूर्य् आवेशयन्तीम् ॥  
र्व्_१०,१२५।०४अ मया सो अन्नम् अत्ति यो विपश्यति यः प्राणिति य ईं शृणोत्य् उक्तम् ।  
र्व्_१०,१२५।०४च् अमन्तवो मां त उप क्षियन्ति श्रुधि श्रुत श्रद्धिवं ते वदामि ॥  
र्व्_१०,१२५।०५अ अहम् एव स्वयम् इदं वदामि जुष्टं देवेभिर् उत मानुषेभिः ।  
र्व्_१०,१२५।०५च् यं कामये तं-तम् उग्रं कृणोमि तम् ब्रह्माणं तम् ऋषिं तं सुमेधाम् ॥  
र्व्_१०,१२५।०६अ अहं रुद्राय धनुर् आ तनोमि ब्रह्मद्विषे शरवे हन्तवा उ ।  
र्व्_१०,१२५।०६च् अहं जनाय समदं कृणोम्य् अहं द्यावापृथिवी आ विवेश ॥  
र्व्_१०,१२५।०७अ अहं सुवे पितरम् अस्य मूर्धन् मम योनिर् अप्स्व् अन्तः समुद्रे ।  
र्व्_१०,१२५।०७च् ततो वि तिष्ठे भुवनानु विश्वोतामूं द्यां वर्ष्मणोप स्पृशामि ॥  
र्व्_१०,१२५।०८अ अहम् एव वात इव प्र वाम्य् आरभमाणा भुवनानि विश्वा ।  
र्व्_१०,१२५।०८च् परो दिवा पर एना पृथिव्यैतावती महिना सम् बभूव ॥  
  
र्व्_१०,१२६।०१अ न तम् अंहो न दुरितं देवासो अष्ट मर्त्यम् ।  
र्व्_१०,१२६।०१च् सजोषसो यम् अर्यमा मित्रो नयन्ति वरुणो अति द्विषः ॥  
र्व्_१०,१२६।०२अ तद् धि वयं वृणीमहे वरुण मित्रार्यमन् ।  
र्व्_१०,१२६।०२च् येना निर् अंहसो यूयम् पाथ नेथा च मर्त्यम् अति द्विषः ॥  
र्व्_१०,१२६।०३अ ते नूनं नो ऽयम् ऊतये वरुणो मित्रो अर्यमा ।  
र्व्_१०,१२६।०३च् नयिष्ठा उ नो नेषणि पर्षिष्ठा उ नः पर्षण्य् अति द्विषः ॥  
र्व्_१०,१२६।०४अ यूयं विश्वम् परि पाथ वरुणो मित्रो अर्यमा ।  
र्व्_१०,१२६।०४च् युष्माकं शर्मणि प्रिये स्याम सुप्रणीतयो ऽति द्विषः ॥  
र्व्_१०,१२६।०५अ आदित्यासो अति स्रिधो वरुणो मित्रो अर्यमा ।  
र्व्_१०,१२६।०५च् उग्रम् मरुद्भी रुद्रं हुवेमेन्द्रम् अग्निं स्वस्तये ऽति द्विषः ॥  
र्व्_१०,१२६।०६अ नेतार ऊ षु णस् तिरो वरुणो मित्रो अर्यमा ।  
र्व्_१०,१२६।०६च् अति विश्वानि दुरिता राजानश् चर्षणीनाम् अति द्विषः ॥  
र्व्_१०,१२६।०७अ शुनम् अस्मभ्यम् ऊतये वरुणो मित्रो अर्यमा ।  
र्व्_१०,१२६।०७च् शर्म यच्छन्तु सप्रथ आदित्यासो यद् ईमहे अति द्विषः ॥  
र्व्_१०,१२६।०८अ यथा ह त्यद् वसवो गौर्यं चित् पदि षिताम् अमुञ्चता यजत्राः ।  
र्व्_१०,१२६।०८च् एवो ष्व् अस्मन् मुञ्चता व्य् अंहः प्र तार्य् अग्ने प्रतरं न आयुः ॥  
  
र्व्_१०,१२७।०१अ रात्री व्य् अख्यद् आयती पुरुत्रा देव्य् अक्षभिः ।  
र्व्_१०,१२७।०१च् विश्वा अधि श्रियो ऽधित ॥  
र्व्_१०,१२७।०२अ ओर्व् अप्रा अमर्त्या निवतो देव्य् उद्वतः ।  
र्व्_१०,१२७।०२च् ज्योतिषा बाधते तमः ॥  
र्व्_१०,१२७।०३अ निर् उ स्वसारम् अस्कृतोषसं देव्य् आयती ।  
र्व्_१०,१२७।०३च् अपेद् उ हासते तमः ॥  
र्व्_१०,१२७।०४अ सा नो अद्य यस्या वयं नि ते यामन्न् अविक्ष्महि ।  
र्व्_१०,१२७।०४च् वृक्षे न वसतिं वयः ॥  
र्व्_१०,१२७।०५अ नि ग्रामासो अविक्षत नि पद्वन्तो नि पक्षिणः ।  
र्व्_१०,१२७।०५च् नि श्येनासश् चिद् अर्थिनः ॥  
र्व्_१०,१२७।०६अ यावया वृक्यं वृकं यवय स्तेनम् ऊर्म्ये ।  
र्व्_१०,१२७।०६च् अथा नः सुतरा भव ॥  
र्व्_१०,१२७।०७अ उप मा पेपिशत् तमः कृष्णं व्यक्तम् अस्थित ।  
र्व्_१०,१२७।०७च् उष ऋणेव यातय ॥  
र्व्_१०,१२७।०८अ उप ते गा इवाकरं वृणीष्व दुहितर् दिवः ।  
र्व्_१०,१२७।०८च् रात्रि स्तोमं न जिग्युषे ॥  
  
र्व्_१०,१२८।०१अ ममाग्ने वर्चो विहवेष्व् अस्तु वयं त्वेन्धानास् तन्वम् पुषेम ।  
र्व्_१०,१२८।०१च् मह्यं नमन्ताम् प्रदिशश् चतस्रस् त्वयाध्यक्षेण पृतना जयेम ॥  
र्व्_१०,१२८।०२अ मम देवा विहवे सन्तु सर्व इन्द्रवन्तो मरुतो विष्णुर् अग्निः ।  
र्व्_१०,१२८।०२च् ममान्तरिक्षम् उरुलोकम् अस्तु मह्यं वातः पवतां कामे अस्मिन् ॥  
र्व्_१०,१२८।०३अ मयि देवा द्रविणम् आ यजन्ताम् मय्य् आशीर् अस्तु मयि देवहूतिः ।  
र्व्_१०,१२८।०३च् दैव्या होतारो वनुषन्त पूर्वे ऽरिष्टाः स्याम तन्वा सुवीराः ॥  
र्व्_१०,१२८।०४अ मह्यं यजन्तु मम यानि हव्याकूतिः सत्या मनसो मे अस्तु ।  
र्व्_१०,१२८।०४च् एनो मा नि गां कतमच् चनाहं विश्वे देवासो अधि वोचता नः ॥  
र्व्_१०,१२८।०५अ देवीः षऌ उर्वीर् उरु नः कृणोत विश्वे देवास इह वीरयध्वम् ।  
र्व्_१०,१२८।०५च् मा हास्महि प्रजया मा तनूभिर् मा रधाम द्विषते सोम राजन् ॥  
र्व्_१०,१२८।०६अ अग्ने मन्युम् प्रतिनुदन् परेषाम् अदब्धो गोपाः परि पाहि नस् त्वम् ।  
र्व्_१०,१२८।०६च् प्रत्यञ्चो यन्तु निगुतः पुनस् ते ऽमैषां चित्तम् प्रबुधां वि नेशत् ॥  
र्व्_१०,१२८।०७अ धाता धातॄणाम् भुवनस्य यस् पतिर् देवं त्रातारम् अभिमातिषाहम् ।  
र्व्_१०,१२८।०७च् इमं यज्ञम् अश्विनोभा बृहस्पतिर् देवाः पान्तु यजमानं न्यर्थात् ॥  
र्व्_१०,१२८।०८अ उरुव्यचा नो महिषः शर्म यंसद् अस्मिन् हवे पुरुहूतः पुरुक्षुः ।  
र्व्_१०,१२८।०८च् स नः प्रजायै हर्यश्व मृऌअयेन्द्र मा नो रीरिषो मा परा दाः ॥  
र्व्_१०,१२८।०९अ ये नः सपत्ना अप ते भवन्त्व् इन्द्राग्निभ्याम् अव बाधामहे तान् ।  
र्व्_१०,१२८।०९च् वसवो रुद्रा आदित्या उपरिस्पृशम् मोग्रं चेत्तारम् अधिराजम् अक्रन् ॥  
  
र्व्_१०,१२९।०१अ नासद् आसीन् नो सद् आसीत् तदानीं नासीद् रजो नो व्योमा परो यत् ।  
र्व्_१०,१२९।०१च् किम् आवरीवः कुह कस्य शर्मन्न् अम्भः किम् आसीद् गहनं गभीरम् ॥  
र्व्_१०,१२९।०२अ न मृत्युर् आसीद् अमृतं न तर्हि न रात्र्या अह्न आसीत् प्रकेतः ।  
र्व्_१०,१२९।०२च् आनीद् अवातं स्वधया तद् एकं तस्माद् धान्यन् न परः किं चनास ॥  
र्व्_१०,१२९।०३अ तम आसीत् तमसा गूऌहम् अग्रे ऽप्रकेतं सलिलं सर्वम् आ इदम् ।  
र्व्_१०,१२९।०३च् तुच्छ्येनाभ्व् अपिहितं यद् आसीत् तपसस् तन् महिनाजायतैकम् ॥  
र्व्_१०,१२९।०४अ कामस् तद् अग्रे सम् अवर्तताधि मनसो रेतः प्रथमं यद् आसीत् ।  
र्व्_१०,१२९।०४च् सतो बन्धुम् असति निर् अविन्दन् हृदि प्रतीष्या कवयो मनीषा ॥  
र्व्_१०,१२९।०५अ तिरश्चीनो विततो रश्मिर् एषाम् अधः स्विद् आसी३द् उपरि स्विद् आसी३त् ।  
र्व्_१०,१२९।०५च् रेतोधा आसन् महिमान आसन् स्वधा अवस्तात् प्रयतिः परस्तात् ॥  
र्व्_१०,१२९।०६अ को अद्धा वेद क इह प्र वोचत् कुत आजाता कुत इयं विसृष्टिः ।  
र्व्_१०,१२९।०६च् अर्वाग् देवा अस्य विसर्जनेनाथा को वेद यत आबभूव ॥  
र्व्_१०,१२९।०७अ इयं विसृष्टिर् यत आबभूव यदि वा दधे यदि वा न ।  
र्व्_१०,१२९।०७च् यो अस्याध्यक्षः परमे व्योमन् सो अङ्ग वेद यदि वा न वेद ॥  
  
र्व्_१०,१३०।०१अ यो यज्ञो विश्वतस् तन्तुभिस् तत एकशतं देवकर्मेभिर् आयतः ।  
र्व्_१०,१३०।०१च् इमे वयन्ति पितरो य आययुः प्र वयाप वयेत्य् आसते तते ॥  
र्व्_१०,१३०।०२अ पुमां एनं तनुत उत् कृणत्ति पुमान् वि तत्ने अधि नाके अस्मिन् ।  
र्व्_१०,१३०।०२च् इमे मयूखा उप सेदुर् ऊ सदः सामानि चक्रुस् तसराण्य् ओतवे ॥  
र्व्_१०,१३०।०३अ कासीत् प्रमा प्रतिमा किं निदानम् आज्यं किम् आसीत् परिधिः क आसीत् ।  
र्व्_१०,१३०।०३च् छन्दः किम् आसीत् प्रौगं किम् उक्थं यद् देवा देवम् अयजन्त विश्वे ॥  
र्व्_१०,१३०।०४अ अग्नेर् गायत्र्य् अभवत् सयुग्वोष्णिहया सविता सम् बभूव ।  
र्व्_१०,१३०।०४च् अनुष्टुभा सोम उक्थैर् महस्वान् बृहस्पतेर् बृहती वाचम् आवत् ॥  
र्व्_१०,१३०।०५अ विराण् मित्रावरुणयोर् अभिश्रीर् इन्द्रस्य त्रिष्टुब् इह भागो अह्नः ।  
र्व्_१०,१३०।०५च् विश्वान् देवाञ् जगत्य् आ विवेश तेन चाकॢप्र ऋषयो मनुष्याः ॥  
र्व्_१०,१३०।०६अ चाकॢप्रे तेन ऋषयो मनुष्या यज्ञे जाते पितरो नः पुराणे ।  
र्व्_१०,१३०।०६च् पश्यन् मन्ये मनसा चक्षसा तान् य इमं यज्ञम् अयजन्त पूर्वे ॥  
र्व्_१०,१३०।०७अ सहस्तोमाः सहछन्दस आवृतः सहप्रमा ऋषयः सप्त दैव्याः ।  
र्व्_१०,१३०।०७च् पूर्वेषाम् पन्थाम् अनुदृश्य धीरा अन्वालेभिरे रथ्यो न रश्मीन् ॥  
  
र्व्_१०,१३१।०१अ अप प्राच इन्द्र विश्वां अमित्रान् अपापाचो अभिभूते नुदस्व ।  
र्व्_१०,१३१।०१च् अपोदीचो अप शूराधराच उरौ यथा तव शर्मन् मदेम ॥  
र्व्_१०,१३१।०२अ कुविद् अङ्ग यवमन्तो यवं चिद् यथा दान्त्य् अनुपूर्वं वियूय ।  
र्व्_१०,१३१।०२च् इहेहैषां कृणुहि भोजनानि ये बर्हिषो नमोवृक्तिं न जग्मुः ॥  
र्व्_१०,१३१।०३अ नहि स्थूर्य् ऋतुथा यातम् अस्ति नोत श्रवो विविदे सङ्गमेषु ।  
र्व्_१०,१३१।०३च् गव्यन्त इन्द्रं सख्याय विप्रा अश्वायन्तो वृषणं वाजयन्तः ॥  
र्व्_१०,१३१।०४अ युवं सुरामम् अश्विना नमुचाव् आसुरे सचा ।  
र्व्_१०,१३१।०४च् विपिपाना शुभस् पती इन्द्रं कर्मस्व् आवतम् ॥  
र्व्_१०,१३१।०५अ पुत्रम् इव पितराव् अश्विनोभेन्द्रावथुः काव्यैर् दंसनाभिः ।  
र्व्_१०,१३१।०५च् यत् सुरामं व्य् अपिबः शचीभिः सरस्वती त्वा मघवन्न् अभिष्णक् ॥  
र्व्_१०,१३१।०६अ इन्द्रः सुत्रामा स्ववां अवोभिः सुमृऌईको भवतु विश्ववेदाः ।  
र्व्_१०,१३१।०६च् बाधतां द्वेषो अभयं कृणोतु सुवीर्यस्य पतयः स्याम ॥  
र्व्_१०,१३१।०७अ तस्य वयं सुमतौ यज्ञियस्यापि भद्रे सौमनसे स्याम ।  
र्व्_१०,१३१।०७च् स सुत्रामा स्ववां इन्द्रो अस्मे आराच् चिद् द्वेषः सनुतर् युयोतु ॥  
  
र्व्_१०,१३२।०१अ ईजानम् इद् द्यौर् गूर्तावसुर् ईजानम् भूमिर् अभि प्रभूषणि ।  
र्व्_१०,१३२।०१च् ईजानं देवाव् अश्विनाव् अभि सुम्नैर् अवर्धताम् ॥  
र्व्_१०,१३२।०२अ ता वाम् मित्रावरुणा धारयत्क्षिती सुषुम्नेषितत्वता यजामसि ।  
र्व्_१०,१३२।०२च् युवोः क्राणाय सख्यैर् अभि ष्याम रक्षसः ॥  
र्व्_१०,१३२।०३अ अधा चिन् नु यद् दिधिषामहे वाम् अभि प्रियं रेक्णः पत्यमानाः ।  
र्व्_१०,१३२।०३च् दद्वां वा यत् पुष्यति रेक्णः सम् व् आरन् नकिर् अस्य मघानि ॥  
र्व्_१०,१३२।०४अ असाव् अन्यो असुर सूयत द्यौस् त्वं विश्वेषां वरुणासि राजा ।  
र्व्_१०,१३२।०४च् मूर्धा रथस्य चाकन् नैतावतैनसान्तकध्रुक् ॥  
र्व्_१०,१३२।०५अ अस्मिन् स्व् एतच् छकपूत एनो हिते मित्रे निगतान् हन्ति वीरान् ।  
र्व्_१०,१३२।०५च् अवोर् वा यद् धात् तनूष्व् अवः प्रियासु यज्ञियास्व् अर्वा ॥  
र्व्_१०,१३२।०६अ युवोर् हि मातादितिर् विचेतसा द्यौर् न भूमिः पयसा पुपूतनि ।  
र्व्_१०,१३२।०६च् अव प्रिया दिदिष्टन सूरो निनिक्त रश्मिभिः ॥  
र्व्_१०,१३२।०७अ युवं ह्य् अप्नराजाव् असीदतं तिष्ठद् रथं न धूर्षदं वनर्षदम् ।  
र्व्_१०,१३२।०७च् ता नः कणूकयन्तीर् नृमेधस् तत्रे अंहसः सुमेधस् तत्रे अंहसः ॥  
  
र्व्_१०,१३३।०१अ प्रो ष्व् अस्मै पुरोरथम् इन्द्राय शूषम् अर्चत ।  
र्व्_१०,१३३।०१च् अभीके चिद् उ लोककृत् सङ्गे समत्सु वृत्रहास्माकम् बोधि चोदिता नभन्ताम् अन्यकेषां ज्याका अधि धन्वसु ॥  
र्व्_१०,१३३।०२अ त्वं सिन्धूंर् अवासृजो ऽधराचो अहन्न् अहिम् ।  
र्व्_१०,१३३।०२च् अशत्रुर् इन्द्र जज्ञिषे विश्वम् पुष्यसि वार्यं तं त्वा परि ष्वजामहे नभन्ताम् अन्यकेषां ज्याका अधि धन्वसु ॥  
र्व्_१०,१३३।०३अ वि षु विश्वा अरातयो ऽर्यो नशन्त नो धियः ।  
र्व्_१०,१३३।०३च् अस्तासि शत्रवे वधं यो न इन्द्र जिघांसति या ते रातिर् ददिर् वसु नभन्ताम् अन्यकेषां ज्याका अधि धन्वसु ॥  
र्व्_१०,१३३।०४अ यो न इन्द्राभितो जनो वृकायुर् आदिदेशति ।  
र्व्_१०,१३३।०४च् अधस्पदं तम् ईं कृधि विबाधो असि सासहिर् नभन्ताम् अन्यकेषां ज्याका अधि धन्वसु ॥  
र्व्_१०,१३३।०५अ यो न इन्द्राभिदासति सनाभिर् यश् च निष्ट्यः ।  
र्व्_१०,१३३।०५च् अव तस्य बलं तिर महीव द्यौर् अध त्मना नभन्ताम् अन्यकेषां ज्याका अधि धन्वसु ॥  
र्व्_१०,१३३।०६अ वयम् इन्द्र त्वायवः सखित्वम् आ रभामहे ।  
र्व्_१०,१३३।०६च् ऋतस्य नः पथा नयाति विश्वानि दुरिता नभन्ताम् अन्यकेषां ज्याका अधि धन्वसु ॥  
र्व्_१०,१३३।०७अ अस्मभ्यं सु त्वम् इन्द्र तां शिक्ष या दोहते प्रति वरं जरित्रे ।  
र्व्_१०,१३३।०७च् अच्छिद्रोध्नी पीपयद् यथा नः सहस्रधारा पयसा मही गौः ॥  
  
र्व्_१०,१३४।०१अ उभे यद् इन्द्र रोदसी आपप्राथोषा इव ।  
र्व्_१०,१३४।०१च् महान्तं त्वा महीनां सम्राजं चर्षणीनां देवी जनित्र्य् अजीजनद् भद्रा जनित्र्य् अजीजनत् ॥  
र्व्_१०,१३४।०२अ अव स्म दुर्हणायतो मर्तस्य तनुहि स्थिरम् ।  
र्व्_१०,१३४।०२च् अधस्पदं तम् ईं कृधि यो अस्मां आदिदेशति देवी जनित्र्य् अजीजनद् भद्रा जनित्र्य् अजीजनत् ॥  
र्व्_१०,१३४।०३अ अव त्या बृहतीर् इषो विश्वश्चन्द्रा अमित्रहन् ।  
र्व्_१०,१३४।०३च् शचीभिः शक्र धूनुहीन्द्र विश्वाभिर् ऊतिभिर् देवी जनित्र्य् अजीजनद् भद्रा जनित्र्य् अजीजनत् ॥  
र्व्_१०,१३४।०४अ अव यत् त्वं शतक्रतव् इन्द्र विश्वानि धूनुषे ।  
र्व्_१०,१३४।०४च् रयिं न सुन्वते सचा सहस्रिणीभिर् ऊतिभिर् देवी जनित्र्य् अजीजनद् भद्रा जनित्र्य् अजीजनत् ॥  
र्व्_१०,१३४।०५अ अव स्वेदा इवाभितो विष्वक् पतन्तु दिद्यवः ।  
र्व्_१०,१३४।०५च् दूर्वाया इव तन्तवो व्य् अस्मद् एतु दुर्मतिर् देवी जनित्र्य् अजीजनद् भद्रा जनित्र्य् अजीजनत् ॥  
र्व्_१०,१३४।०६अ दीर्घं ह्य् अङ्कुशं यथा शक्तिम् बिभर्षि मन्तुमः ।  
र्व्_१०,१३४।०६च् पूर्वेण मघवन् पदाजो वयां यथा यमो देवी जनित्र्य् अजीजनद् भद्रा जनित्र्य् अजीजनत् ॥  
र्व्_१०,१३४।०७अ नकिर् देवा मिनीमसि नकिर् आ योपयामसि मन्त्रश्रुत्यं चरामसि ।  
र्व्_१०,१३४।०७च् पक्षेभिर् अपिकक्षेभिर् अत्राभि सं रभामहे ॥  
  
र्व्_१०,१३५।०१अ यस्मिन् वृक्षे सुपलाशे देवैः सम्पिबते यमः ।  
र्व्_१०,१३५।०१च् अत्रा नो विश्पतिः पिता पुराणां अनु वेनति ॥  
र्व्_१०,१३५।०२अ पुराणां अनुवेनन्तं चरन्तम् पापयामुया ।  
र्व्_१०,१३५।०२च् असूयन्न् अभ्य् अचाकशं तस्मा अस्पृहयम् पुनः ॥  
र्व्_१०,१३५।०३अ यं कुमार नवं रथम् अचक्रम् मनसाकृणोः ।  
र्व्_१०,१३५।०३च् एकेषं विश्वतः प्राञ्चम् अपश्यन्न् अधि तिष्ठसि ॥  
र्व्_१०,१३५।०४अ यं कुमार प्रावर्तयो रथं विप्रेभ्यस् परि ।  
र्व्_१०,१३५।०४च् तं सामानु प्रावर्तत सम् इतो नाव्य् आहितम् ॥  
र्व्_१०,१३५।०५अ कः कुमारम् अजनयद् रथं को निर् अवर्तयत् ।  
र्व्_१०,१३५।०५च् कः स्वित् तद् अद्य नो ब्रूयाद् अनुदेयी यथाभवत् ॥  
र्व्_१०,१३५।०६अ यथाभवद् अनुदेयी ततो अग्रम् अजायत ।  
र्व्_१०,१३५।०६च् पुरस्ताद् बुध्न आततः पश्चान् निरयणं कृतम् ॥  
र्व्_१०,१३५।०७अ इदं यमस्य सादनं देवमानं यद् उच्यते ।  
र्व्_१०,१३५।०७च् इयम् अस्य धम्यते नाऌईर् अयं गीर्भिः परिष्कृतः ॥  
  
र्व्_१०,१३६।०१अ केश्य् अग्निं केशी विषं केशी बिभर्ति रोदसी ।  
र्व्_१०,१३६।०१च् केशी विश्वं स्वर् दृशे केशीदं ज्योतिर् उच्यते ॥  
र्व्_१०,१३६।०२अ मुनयो वातरशनाः पिशङ्गा वसते मला ।  
र्व्_१०,१३६।०२च् वातस्यानु ध्राजिं यन्ति यद् देवासो अविक्षत ॥  
र्व्_१०,१३६।०३अ उन्मदिता मौनेयेन वातां आ तस्थिमा वयम् ।  
र्व्_१०,१३६।०३च् शरीरेद् अस्माकं यूयम् मर्तासो अभि पश्यथ ॥  
र्व्_१०,१३६।०४अ अन्तरिक्षेण पतति विश्वा रूपावचाकशत् ।  
र्व्_१०,१३६।०४च् मुनिर् देवस्य-देवस्य सौकृत्याय सखा हितः ॥  
र्व्_१०,१३६।०५अ वातस्याश्वो वायोः सखाथो देवेषितो मुनिः ।  
र्व्_१०,१३६।०५च् उभौ समुद्राव् आ क्षेति यश् च पूर्व उतापरः ॥  
र्व्_१०,१३६।०६अ अप्सरसां गन्धर्वाणाम् मृगाणां चरणे चरन् ।  
र्व्_१०,१३६।०६च् केशी केतस्य विद्वान् सखा स्वादुर् मदिन्तमः ॥  
र्व्_१०,१३६।०७अ वायुर् अस्मा उपामन्थत् पिनष्टि स्मा कुनन्नमा ।  
र्व्_१०,१३६।०७च् केशी विषस्य पात्रेण यद् रुद्रेणापिबत् सह ॥  
  
र्व्_१०,१३७।०१अ उत देवा अवहितं देवा उन् नयथा पुनः ।  
र्व्_१०,१३७।०१च् उतागश् चक्रुषं देवा देवा जीवयथा पुनः ॥  
र्व्_१०,१३७।०२अ द्वाव् इमौ वातौ वात आ सिन्धोर् आ परावतः ।  
र्व्_१०,१३७।०२च् दक्षं ते अन्य आ वातु परान्यो वातु यद् रपः ॥  
र्व्_१०,१३७।०३अ आ वात वाहि भेषजं वि वात वाहि यद् रपः ।  
र्व्_१०,१३७।०३च् त्वं हि विश्वभेषजो देवानां दूत ईयसे ॥  
र्व्_१०,१३७।०४अ आ त्वागमं शन्तातिभिर् अथो अरिष्टतातिभिः ।  
र्व्_१०,१३७।०४च् दक्षं ते भद्रम् आभार्षम् परा यक्ष्मं सुवामि ते ॥  
र्व्_१०,१३७।०५अ त्रायन्ताम् इह देवास् त्रायताम् मरुतां गणः ।  
र्व्_१०,१३७।०५च् त्रायन्तां विश्वा भूतानि यथायम् अरपा असत् ॥  
र्व्_१०,१३७।०६अ आप इद् वा उ भेषजीर् आपो अमीवचातनीः ।  
र्व्_१०,१३७।०६च् आपः सर्वस्य भेषजीस् तास् ते कृण्वन्तु भेषजम् ॥  
र्व्_१०,१३७।०७अ हस्ताभ्यां दशशाखाभ्यां जिह्वा वाचः पुरोगवी ।  
र्व्_१०,१३७।०७च् अनामयित्नुभ्यां त्वा ताभ्यां त्वोप स्पृशामसि ॥  
  
र्व्_१०,१३८।०१अ तव त्य इन्द्र सख्येषु वह्नय ऋतम् मन्वाना व्य् अदर्दिरुर् वलम् ।  
र्व्_१०,१३८।०१च् यत्रा दशस्यन्न् उषसो रिणन्न् अपः कुत्साय मन्मन्न् अह्यश् च दंसयः ॥  
र्व्_१०,१३८।०२अ अवासृजः प्रस्वः श्वञ्चयो गिरीन् उद् आज उस्रा अपिबो मधु प्रियम् ।  
र्व्_१०,१३८।०२च् अवर्धयो वनिनो अस्य दंससा शुशोच सूर्य ऋतजातया गिरा ॥  
र्व्_१०,१३८।०३अ वि सूर्यो मध्ये अमुचद् रथं दिवो विदद् दासाय प्रतिमानम् आर्यः ।  
र्व्_१०,१३८।०३च् दृऌहानि पिप्रोर् असुरस्य मायिन इन्द्रो व्य् आस्यच् चकृवां ऋजिश्वना ॥  
र्व्_१०,१३८।०४अ अनाधृष्टानि धृषितो व्य् आस्यन् निधींर् अदेवां अमृणद् अयास्यः ।  
र्व्_१०,१३८।०४च् मासेव सूर्यो वसु पुर्यम् आ ददे गृणानः शत्रूंर् अशृणाद् विरुक्मता ॥  
र्व्_१०,१३८।०५अ अयुद्धसेनो विभ्वा विभिन्दता दाशद् वृत्रहा तुज्यानि तेजते ।  
र्व्_१०,१३८।०५च् इन्द्रस्य वज्राद् अबिभेद् अभिश्नथः प्राक्रामच् छुन्ध्यूर् अजहाद् उषा अनः ॥  
र्व्_१०,१३८।०६अ एता त्या ते श्रुत्यानि केवला यद् एक एकम् अकृणोर् अयज्ञम् ।  
र्व्_१०,१३८।०६च् मासां विधानम् अदधा अधि द्यवि त्वया विभिन्नम् भरति प्रधिम् पिता ॥  
  
र्व्_१०,१३९।०१अ सूर्यरश्मिर् हरिकेशः पुरस्तात् सविता ज्योतिर् उद् अयां अजस्रम् ।  
र्व्_१०,१३९।०१च् तस्य पूषा प्रसवे याति विद्वान् सम्पश्यन् विश्वा भुवनानि गोपाः ॥  
र्व्_१०,१३९।०२अ नृचक्षा एष दिवो मध्य आस्त आपप्रिवान् रोदसी अन्तरिक्षम् ।  
र्व्_१०,१३९।०२च् स विश्वाचीर् अभि चष्टे घृताचीर् अन्तरा पूर्वम् अपरं च केतुम् ॥  
र्व्_१०,१३९।०३अ रायो बुध्नः सङ्गमनो वसूनां विश्वा रूपाभि चष्टे शचीभिः ।  
र्व्_१०,१३९।०३च् देव इव सविता सत्यधर्मेन्द्रो न तस्थौ समरे धनानाम् ॥  
र्व्_१०,१३९।०४अ विश्वावसुं सोम गन्धर्वम् आपो ददृशुषीस् तद् ऋतेना व्य् आयन् ।  
र्व्_१०,१३९।०४च् तद् अन्ववैद् इन्द्रो रारहाण आसाम् परि सूर्यस्य परिधींर् अपश्यत् ॥  
र्व्_१०,१३९।०५अ विश्वावसुर् अभि तन् नो गृणातु दिव्यो गन्धर्वो रजसो विमानः ।  
र्व्_१०,१३९।०५च् यद् वा घा सत्यम् उत यन् न विद्म धियो हिन्वानो धिय इन् नो अव्याः ॥  
र्व्_१०,१३९।०६अ सस्निम् अविन्दच् चरणे नदीनाम् अपावृणोद् दुरो अश्मव्रजानाम् ।  
र्व्_१०,१३९।०६च् प्रासां गन्धर्वो अमृतानि वोचद् इन्द्रो दक्षम् परि जानाद् अहीनाम् ॥  
  
र्व्_१०,१४०।०१अ अग्ने तव श्रवो वयो महि भ्राजन्ते अर्चयो विभावसो ।  
र्व्_१०,१४०।०१च् बृहद्भानो शवसा वाजम् उक्थ्यं दधासि दाशुषे कवे ॥  
र्व्_१०,१४०।०२अ पावकवर्चाः शुक्रवर्चा अनूनवर्चा उद् इयर्षि भानुना ।  
र्व्_१०,१४०।०२च् पुत्रो मातरा विचरन्न् उपावसि पृणक्षि रोदसी उभे ॥  
र्व्_१०,१४०।०३अ ऊर्जो नपाज् जातवेदः सुशस्तिभिर् मन्दस्व धीतिभिर् हितः ।  
र्व्_१०,१४०।०३च् त्वे इषः सं दधुर् भूरिवर्पसश् चित्रोतयो वामजाताः ॥  
र्व्_१०,१४०।०४अ इरज्यन्न् अग्ने प्रथयस्व जन्तुभिर् अस्मे रायो अमर्त्य ।  
र्व्_१०,१४०।०४च् स दर्शतस्य वपुषो वि राजसि पृणक्षि सानसिं क्रतुम् ॥  
र्व्_१०,१४०।०५अ इष्कर्तारम् अध्वरस्य प्रचेतसं क्षयन्तं राधसो महः ।  
र्व्_१०,१४०।०५च् रातिं वामस्य सुभगाम् महीम् इषं दधासि सानसिं रयिम् ॥  
र्व्_१०,१४०।०६अ ऋतावानम् महिषं विश्वदर्शतम् अग्निं सुम्नाय दधिरे पुरो जनाः ।  
र्व्_१०,१४०।०६च् श्रुत्कर्णं सप्रथस्तमं त्वा गिरा दैव्यम् मानुषा युगा ॥  
  
र्व्_१०,१४१।०१अ अग्ने अच्छा वदेह नः प्रत्यङ् नः सुमना भव ।  
र्व्_१०,१४१।०१च् प्र नो यच्छ विशस् पते धनदा असि नस् त्वम् ॥  
र्व्_१०,१४१।०२अ प्र नो यच्छत्व् अर्यमा प्र भगः प्र बृहस्पतिः ।  
र्व्_१०,१४१।०२च् प्र देवाः प्रोत सूनृता रायो देवी ददातु नः ॥  
र्व्_१०,१४१।०३अ सोमं राजानम् अवसे ऽग्निं गीर्भिर् हवामहे ।  
र्व्_१०,१४१।०३च् आदित्यान् विष्णुं सूर्यम् ब्रह्माणं च बृहस्पतिम् ॥  
र्व्_१०,१४१।०४अ इन्द्रवायू बृहस्पतिं सुहवेह हवामहे ।  
र्व्_१०,१४१।०४च् यथा नः सर्व इज् जनः सङ्गत्यां सुमना असत् ॥  
र्व्_१०,१४१।०५अ अर्यमणम् बृहस्पतिम् इन्द्रं दानाय चोदय ।  
र्व्_१०,१४१।०५च् वातं विष्णुं सरस्वतीं सवितारं च वाजिनम् ॥  
र्व्_१०,१४१।०६अ त्वं नो अग्ने अग्निभिर् ब्रह्म यज्ञं च वर्धय ।  
र्व्_१०,१४१।०६च् त्वं नो देवतातये रायो दानाय चोदय ॥  
  
र्व्_१०,१४२।०१अ अयम् अग्ने जरिता त्वे अभूद् अपि सहसः सूनो नह्य् अन्यद् अस्त्य् आप्यम् ।  
र्व्_१०,१४२।०१च् भद्रं हि शर्म त्रिवरूथम् अस्ति त आरे हिंसानाम् अप दिद्युम् आ कृधि ॥  
र्व्_१०,१४२।०२अ प्रवत् ते अग्ने जनिमा पितूयतः साचीव विश्वा भुवना न्य् ऋञ्जसे ।  
र्व्_१०,१४२।०२च् प्र सप्तयः प्र सनिषन्त नो धियः पुरश् चरन्ति पशुपा इव त्मना ॥  
र्व्_१०,१४२।०३अ उत वा उ परि वृणक्षि बप्सद् बहोर् अग्न उलपस्य स्वधावः ।  
र्व्_१०,१४२।०३च् उत खिल्या उर्वराणाम् भवन्ति मा ते हेतिं तविषीं चुक्रुधाम ॥  
र्व्_१०,१४२।०४अ यद् उद्वतो निवतो यासि बप्सत् पृथग् एषि प्रगर्धिनीव सेना ।  
र्व्_१०,१४२।०४च् यदा ते वातो अनुवाति शोचिर् वप्तेव श्मश्रु वपसि प्र भूम ॥  
र्व्_१०,१४२।०५अ प्रत्य् अस्य श्रेणयो ददृश्र एकं नियानम् बहवो रथासः ।  
र्व्_१०,१४२।०५च् बाहू यद् अग्ने अनुमर्मृजानो न्यङ्ङ् उत्तानाम् अन्वेषि भूमिम् ॥  
र्व्_१०,१४२।०६अ उत् ते शुष्मा जिहताम् उत् ते अर्चिर् उत् ते अग्ने शशमानस्य वाजाः ।  
र्व्_१०,१४२।०६च् उच् छ्वञ्चस्व नि नम वर्धमान आ त्वाद्य विश्वे वसवः सदन्तु ॥  
र्व्_१०,१४२।०७अ अपाम् इदं न्ययनं समुद्रस्य निवेशनम् ।  
र्व्_१०,१४२।०७च् अन्यं कृणुष्वेतः पन्थां तेन याहि वशां अनु ॥  
र्व्_१०,१४२।०८अ आयने ते परायणे दूर्वा रोहन्तु पुष्पिणीः ।  
र्व्_१०,१४२।०८च् ह्रदाश् च पुण्डरीकाणि समुद्रस्य गृहा इमे ॥  
  
र्व्_१०,१४३।०१अ त्यं चिद् अत्रिम् ऋतजुरम् अर्थम् अश्वं न यातवे ।  
र्व्_१०,१४३।०१च् कक्षीवन्तं यदी पुना रथं न कृणुथो नवम् ॥  
र्व्_१०,१४३।०२अ त्यं चिद् अश्वं न वाजिनम् अरेणवो यम् अत्नत ।  
र्व्_१०,१४३।०२च् दृऌहं ग्रन्थिं न वि ष्यतम् अत्रिं यविष्ठम् आ रजः ॥  
र्व्_१०,१४३।०३अ नरा दंसिष्ठाव् अत्रये शुभ्रा सिषासतं धियः ।  
र्व्_१०,१४३।०३च् अथा हि वां दिवो नरा पुन स्तोमो न विशसे ॥  
र्व्_१०,१४३।०४अ चिते तद् वां सुराधसा रातिः सुमतिर् अश्विना ।  
र्व्_१०,१४३।०४च् आ यन् नः सदने पृथौ समने पर्षथो नरा ॥  
र्व्_१०,१४३।०५अ युवम् भुज्युं समुद्र आ रजसः पार ईङ्खितम् ।  
र्व्_१०,१४३।०५च् यातम् अच्छा पतत्रिभिर् नासत्या सातये कृतम् ॥  
र्व्_१०,१४३।०६अ आ वां सुम्नैः शंयू इव मंहिष्ठा विश्ववेदसा ।  
र्व्_१०,१४३।०६च् सम् अस्मे भूषतं नरोत्सं न पिप्युषीर् इषः ॥  
  
र्व्_१०,१४४।०१अ अयं हि ते अमर्त्य इन्दुर् अत्यो न पत्यते ।  
र्व्_१०,१४४।०१च् दक्षो विश्वायुर् वेधसे ॥  
र्व्_१०,१४४।०२अ अयम् अस्मासु काव्य ऋभुर् वज्रो दास्वते ।  
र्व्_१०,१४४।०२च् अयम् बिभर्त्य् ऊर्ध्वकृशनम् मदम् ऋभुर् न कृत्व्यम् मदम् ॥  
र्व्_१०,१४४।०३अ घृषुः श्येनाय कृत्वन आसु स्वासु वंसगः ।  
र्व्_१०,१४४।०३च् अव दीधेद् अहीशुवः ॥  
र्व्_१०,१४४।०४अ यं सुपर्णः परावतः श्येनस्य पुत्र आभरत् ।  
र्व्_१०,१४४।०४च् शतचक्रं यो ऽह्यो वर्तनिः ॥  
र्व्_१०,१४४।०५अ यं ते श्येनश् चारुम् अवृकम् पदाभरद् अरुणम् मानम् अन्धसः ।  
र्व्_१०,१४४।०५च् एना वयो वि तार्य् आयुर् जीवस एना जागार बन्धुता ॥  
र्व्_१०,१४४।०६अ एवा तद् इन्द्र इन्दुना देवेषु चिद् धारयाते महि त्यजः ।  
र्व्_१०,१४४।०६च् क्रत्वा वयो वि तार्य् आयुः सुक्रतो क्रत्वायम् अस्मद् आ सुतः ॥  
  
र्व्_१०,१४५।०१अ इमां खनाम्य् ओषधिं वीरुधम् बलवत्तमाम् ।  
र्व्_१०,१४५।०१च् यया सपत्नीम् बाधते यया संविन्दते पतिम् ॥  
र्व्_१०,१४५।०२अ उत्तानपर्णे सुभगे देवजूते सहस्वति ।  
र्व्_१०,१४५।०२च् सपत्नीम् मे परा धम पतिम् मे केवलं कुरु ॥  
र्व्_१०,१४५।०३अ उत्तराहम् उत्तर उत्तरेद् उत्तराभ्यः ।  
र्व्_१०,१४५।०३च् अथा सपत्नी या ममाधरा साधराभ्यः ॥  
र्व्_१०,१४५।०४अ नह्य् अस्या नाम गृभ्णामि नो अस्मिन् रमते जने ।  
र्व्_१०,१४५।०४च् पराम् एव परावतं सपत्नीं गमयामसि ॥  
र्व्_१०,१४५।०५अ अहम् अस्मि सहमानाथ त्वम् असि सासहिः ।  
र्व्_१०,१४५।०५च् उभे सहस्वती भूत्वी सपत्नीम् मे सहावहै ॥  
र्व्_१०,१४५।०६अ उप ते ऽधां सहमानाम् अभि त्वाधां सहीयसा ।  
र्व्_१०,१४५।०६च् माम् अनु प्र ते मनो वत्सं गौर् इव धावतु पथा वार् इव धावतु ॥  
  
र्व्_१०,१४६।०१अ अरण्यान्य् अरण्यान्य् असौ या प्रेव नश्यसि ।  
र्व्_१०,१४६।०१च् कथा ग्रामं न पृच्छसि न त्वा भीर् इव विन्दती३ं ॥  
र्व्_१०,१४६।०२अ वृषारवाय वदते यद् उपावति चिच्चिकः ।  
र्व्_१०,१४६।०२च् आघाटिभिर् इव धावयन्न् अरण्यानिर् महीयते ॥  
र्व्_१०,१४६।०३अ उत गाव इवादन्त्य् उत वेश्मेव दृश्यते ।  
र्व्_१०,१४६।०३च् उतो अरण्यानिः सायं शकटीर् इव सर्जति ॥  
र्व्_१०,१४६।०४अ गाम् अङ्गैष आ ह्वयति दार्व् अङ्गैषो अपावधीत् ।  
र्व्_१०,१४६।०४च् वसन्न् अरण्यान्यां सायम् अक्रुक्षद् इति मन्यते ॥  
र्व्_१०,१४६।०५अ न वा अरण्यानिर् हन्त्य् अन्यश् चेन् नाभिगच्छति ।  
र्व्_१०,१४६।०५च् स्वादोः फलस्य जग्ध्वाय यथाकामं नि पद्यते ॥  
र्व्_१०,१४६।०६अ आञ्जनगन्धिं सुरभिम् बह्वन्नाम् अकृषीवलाम् ।  
र्व्_१०,१४६।०६च् प्राहम् मृगाणाम् मातरम् अरण्यानिम् अशंसिषम् ॥  
  
र्व्_१०,१४७।०१अ श्रत् ते दधामि प्रथमाय मन्यवे ऽहन् यद् वृत्रं नर्यं विवेर् अपः ।  
र्व्_१०,१४७।०१च् उभे यत् त्वा भवतो रोदसी अनु रेजते शुष्मात् पृथिवी चिद् अद्रिवः ॥  
र्व्_१०,१४७।०२अ त्वम् मायाभिर् अनवद्य मायिनं श्रवस्यता मनसा वृत्रम् अर्दयः ।  
र्व्_१०,१४७।०२च् त्वाम् इन् नरो वृणते गविष्टिषु त्वां विश्वासु हव्यास्व् इष्टिषु ॥  
र्व्_१०,१४७।०३अ ऐषु चाकन्धि पुरुहूत सूरिषु वृधासो ये मघवन्न् आनशुर् मघम् ।  
र्व्_१०,१४७।०३च् अर्चन्ति तोके तनये परिष्टिषु मेधसाता वाजिनम् अह्रये धने ॥  
र्व्_१०,१४७।०४अ स इन् नु रायः सुभृतस्य चाकनन् मदं यो अस्य रंह्यं चिकेतति ।  
र्व्_१०,१४७।०४च् त्वावृधो मघवन् दाश्वध्वरो मक्षू स वाजम् भरते धना नृभिः ॥  
र्व्_१०,१४७।०५अ त्वं शर्धाय महिना गृणान उरु कृधि मघवञ् छग्धि रायः ।  
र्व्_१०,१४७।०५च् त्वं नो मित्रो वरुणो न मायी पित्वो न दस्म दयसे विभक्ता ॥  
  
र्व्_१०,१४८।०१अ सुष्वाणास इन्द्र स्तुमसि त्वा ससवांसश् च तुविनृम्ण वाजम् ।  
र्व्_१०,१४८।०१च् आ नो भर सुवितं यस्य चाकन् त्मना तना सनुयाम त्वोताः ॥  
र्व्_१०,१४८।०२अ ऋष्वस् त्वम् इन्द्र शूर जातो दासीर् विशः सूर्येण सह्याः ।  
र्व्_१०,१४८।०२च् गुहा हितं गुह्यं गूऌहम् अप्सु बिभृमसि प्रस्रवणे न सोमम् ॥  
र्व्_१०,१४८।०३अ अर्यो वा गिरो अभ्य् अर्च विद्वान् ऋषीणां विप्रः सुमतिं चकानः ।  
र्व्_१०,१४८।०३च् ते स्याम ये रणयन्त सोमैर् एनोत तुभ्यं रथोऌह भक्षैः ॥  
र्व्_१०,१४८।०४अ इमा ब्रह्मेन्द्र तुभ्यं शंसि दा नृभ्यो नृणां शूर शवः ।  
र्व्_१०,१४८।०४च् तेभिर् भव सक्रतुर् येषु चाकन्न् उत त्रायस्व गृणत उत स्तीन् ॥  
र्व्_१०,१४८।०५अ श्रुधी हवम् इन्द्र शूर पृथ्या उत स्तवसे वेन्यस्यार्कैः ।  
र्व्_१०,१४८।०५च् आ यस् ते योनिं घृतवन्तम् अस्वार् ऊर्मिर् न निम्नैर् द्रवयन्त वक्वाः ॥  
  
र्व्_१०,१४९।०१अ सविता यन्त्रैः पृथिवीम् अरम्णाद् अस्कम्भने सविता द्याम् अदृंहत् ।  
र्व्_१०,१४९।०१च् अश्वम् इवाधुक्षद् धुनिम् अन्तरिक्षम् अतूर्ते बद्धं सविता समुद्रम् ॥  
र्व्_१०,१४९।०२अ यत्रा समुद्र स्कभितो व्य् औनद् अपां नपात् सविता तस्य वेद ।  
र्व्_१०,१४९।०२च् अतो भूर् अत आ उत्थितं रजो ऽतो द्यावापृथिवी अप्रथेताम् ॥  
र्व्_१०,१४९।०३अ पश्चेदम् अन्यद् अभवद् यजत्रम् अमर्त्यस्य भुवनस्य भूना ।  
र्व्_१०,१४९।०३च् सुपर्णो अङ्ग सवितुर् गरुत्मान् पूर्वो जातः स उ अस्यानु धर्म ॥  
र्व्_१०,१४९।०४अ गाव इव ग्रामं यूयुधिर् इवाश्वान् वाश्रेव वत्सं सुमना दुहाना ।  
र्व्_१०,१४९।०४च् पतिर् इव जायाम् अभि नो न्य् एतु धर्ता दिवः सविता विश्ववारः ॥  
र्व्_१०,१४९।०५अ हिरण्यस्तूपः सवितर् यथा त्वाङ्गिरसो जुह्वे वाजे अस्मिन् ।  
र्व्_१०,१४९।०५च् एवा त्वार्चन्न् अवसे वन्दमानः सोमस्येवांशुम् प्रति जागराहम् ॥  
  
र्व्_१०,१५०।०१अ समिद्धश् चित् सम् इध्यसे देवेभ्यो हव्यवाहन ।  
र्व्_१०,१५०।०१च् आदित्यै रुद्रैर् वसुभिर् न आ गहि मृऌईकाय न आ गहि ॥  
र्व्_१०,१५०।०२अ इमं यज्ञम् इदं वचो जुजुषाण उपागहि ।  
र्व्_१०,१५०।०२च् मर्तासस् त्वा समिधान हवामहे मृऌईकाय हवामहे ॥  
र्व्_१०,१५०।०३अ त्वाम् उ जातवेदसं विश्ववारं गृणे धिया ।  
र्व्_१०,१५०।०३च् अग्ने देवां आ वह नः प्रियव्रतान् मृऌईकाय प्रियव्रतान् ॥  
र्व्_१०,१५०।०४अ अग्निर् देवो देवानाम् अभवत् पुरोहितो ऽग्निम् मनुष्या ऋषयः सम् ईधिरे ।  
र्व्_१०,१५०।०४च् अग्निम् महो धनसाताव् अहं हुवे मृऌईकं धनसातये ॥  
र्व्_१०,१५०।०५अ अग्निर् अत्रिम् भरद्वाजं गविष्ठिरम् प्रावन् नः कण्वं त्रसदस्युम् आहवे ।  
र्व्_१०,१५०।०५च् अग्निं वसिष्ठो हवते पुरोहितो मृऌईकाय पुरोहितः ॥  
  
र्व्_१०,१५१।०१अ श्रद्धयाग्निः सम् इध्यते श्रद्धया हूयते हविः ।  
र्व्_१०,१५१।०१च् श्रद्धाम् भगस्य मूर्धनि वचसा वेदयामसि ॥  
र्व्_१०,१५१।०२अ प्रियं श्रद्धे ददतः प्रियं श्रद्धे दिदासतः ।  
र्व्_१०,१५१।०२च् प्रियम् भोजेषु यज्वस्व् इदम् म उदितं कृधि ॥  
र्व्_१०,१५१।०३अ यथा देवा असुरेषु श्रद्धाम् उग्रेषु चक्रिरे ।  
र्व्_१०,१५१।०३च् एवम् भोजेषु यज्वस्व् अस्माकम् उदितं कृधि ॥  
र्व्_१०,१५१।०४अ श्रद्धां देवा यजमाना वायुगोपा उपासते ।  
र्व्_१०,१५१।०४च् श्रद्धां हृदय्ययाकूत्या श्रद्धया विन्दते वसु ॥  
र्व्_१०,१५१।०५अ श्रद्धाम् प्रातर् हवामहे श्रद्धाम् मध्यन्दिनम् परि ।  
र्व्_१०,१५१।०५च् श्रद्धां सूर्यस्य निम्रुचि श्रद्धे श्रद् धापयेह नः ॥  
  
र्व्_१०,१५२।०१अ शास इत्था महां अस्य् अमित्रखादो अद्भुतः ।  
र्व्_१०,१५२।०१च् न यस्य हन्यते सखा न जीयते कदा चन ॥  
र्व्_१०,१५२।०२अ स्वस्तिदा विशस् पतिर् वृत्रहा विमृधो वशी ।  
र्व्_१०,१५२।०२च् वृषेन्द्रः पुर एतु नः सोमपा अभयङ्करः ॥  
र्व्_१०,१५२।०३अ वि रक्षो वि मृधो जहि वि वृत्रस्य हनू रुज ।  
र्व्_१०,१५२।०३च् वि मन्युम् इन्द्र वृत्रहन्न् अमित्रस्याभिदासतः ॥  
र्व्_१०,१५२।०४अ वि न इन्द्र मृधो जहि नीचा यच्छ पृतन्यतः ।  
र्व्_१०,१५२।०४च् यो अस्मां अभिदासत्य् अधरं गमया तमः ॥  
र्व्_१०,१५२।०५अ अपेन्द्र द्विषतो मनो ऽप जिज्यासतो वधम् ।  
र्व्_१०,१५२।०५च् वि मन्योः शर्म यच्छ वरीयो यवया वधम् ॥  
  
र्व्_१०,१५३।०१अ ईङ्खयन्तीर् अपस्युव इन्द्रं जातम् उपासते ।  
र्व्_१०,१५३।०१च् भेजानासः सुवीर्यम् ॥  
र्व्_१०,१५३।०२अ त्वम् इन्द्र बलाद् अधि सहसो जात ओजसः ।  
र्व्_१०,१५३।०२च् त्वं वृषन् वृषेद् असि ॥  
र्व्_१०,१५३।०३अ त्वम् इन्द्रासि वृत्रहा व्य् अन्तरिक्षम् अतिरः ।  
र्व्_१०,१५३।०३च् उद् द्याम् अस्तभ्ना ओजसा ॥  
र्व्_१०,१५३।०४अ त्वम् इन्द्र सजोषसम् अर्कम् बिभर्षि बाह्वोः ।  
र्व्_१०,१५३।०४च् वज्रं शिशान ओजसा ॥  
र्व्_१०,१५३।०५अ त्वम् इन्द्राभिभूर् असि विश्वा जातान्य् ओजसा ।  
र्व्_१०,१५३।०५च् स विश्वा भुव आभवः ॥  
  
र्व्_१०,१५४।०१अ सोम एकेभ्यः पवते घृतम् एक उपासते ।  
र्व्_१०,१५४।०१च् येभ्यो मधु प्रधावति तांश् चिद् एवापि गच्छतात् ॥  
र्व्_१०,१५४।०२अ तपसा ये अनाधृष्यास् तपसा ये स्वर् ययुः ।  
र्व्_१०,१५४।०२च् तपो ये चक्रिरे महस् तांश् चिद् एवापि गच्छतात् ॥  
र्व्_१०,१५४।०३अ ये युध्यन्ते प्रधनेषु शूरासो ये तनूत्यजः ।  
र्व्_१०,१५४।०३च् ये वा सहस्रदक्षिणास् तांश् चिद् एवापि गच्छतात् ॥  
र्व्_१०,१५४।०४अ ये चित् पूर्व ऋतसाप ऋतावान ऋतावृधः ।  
र्व्_१०,१५४।०४च् पितॄन् तपस्वतो यम तांश् चिद् एवापि गच्छतात् ॥  
र्व्_१०,१५४।०५अ सहस्रणीथाः कवयो ये गोपायन्ति सूर्यम् ।  
र्व्_१०,१५४।०५च् ऋषीन् तपस्वतो यम तपोजां अपि गच्छतात् ॥  
  
र्व्_१०,१५५।०१अ अरायि काणे विकटे गिरिं गच्छ सदान्वे ।  
र्व्_१०,१५५।०१च् शिरिम्बिठस्य सत्वभिस् तेभिष् ट्वा चातयामसि ॥  
र्व्_१०,१५५।०२अ चत्तो इतश् चत्तामुतः सर्वा भ्रूणान्य् आरुषी ।  
र्व्_१०,१५५।०२च् अराय्यम् ब्रह्मणस् पते तीक्ष्णशृण्गोदृषन्न् इहि ॥  
र्व्_१०,१५५।०३अ अदो यद् दारु प्लवते सिन्धोः पारे अपूरुषम् ।  
र्व्_१०,१५५।०३च् तद् आ रभस्व दुर्हणो तेन गच्छ परस्तरम् ॥  
र्व्_१०,१५५।०४अ यद् ध प्राचीर् अजगन्तोरो मण्डूरधाणिकीः ।  
र्व्_१०,१५५।०४च् हता इन्द्रस्य शत्रवः सर्वे बुद्बुदयाशवः ॥  
र्व्_१०,१५५।०५अ परीमे गाम् अनेषत पर्य् अग्निम् अहृषत ।  
र्व्_१०,१५५।०५च् देवेष्व् अक्रत श्रवः क इमां आ दधर्षति ॥  
  
र्व्_१०,१५६।०१अ अग्निं हिन्वन्तु नो धियः सप्तिम् आशुम् इवाजिषु ।  
र्व्_१०,१५६।०१च् तेन जेष्म धनं-धनम् ॥  
र्व्_१०,१५६।०२अ यया गा आकरामहे सेनयाग्ने तवोत्या ।  
र्व्_१०,१५६।०२च् तां नो हिन्व मघत्तये ॥  
र्व्_१०,१५६।०३अ आग्ने स्थूरं रयिम् भर पृथुं गोमन्तम् अश्विनम् ।  
र्व्_१०,१५६।०३च् अङ्धि खं वर्तया पणिम् ॥  
र्व्_१०,१५६।०४अ अग्ने नक्षत्रम् अजरम् आ सूर्यं रोहयो दिवि ।  
र्व्_१०,१५६।०४च् दधज् ज्योतिर् जनेभ्यः ॥  
र्व्_१०,१५६।०५अ अग्ने केतुर् विशाम् असि प्रेष्ठः श्रेष्ठ उपस्थसत् ।  
र्व्_१०,१५६।०५च् बोधा स्तोत्रे वयो दधत् ॥  
  
र्व्_१०,१५७।०१अ इमा नु कम् भुवना सीषधामेन्द्रश् च विश्वे च देवाः ॥  
र्व्_१०,१५७।०२अ यज्ञं च नस् तन्वं च प्रजां चादित्यैर् इन्द्रः सह चीकॢपाति ॥  
र्व्_१०,१५७।०३अ आदित्यैर् इन्द्रः सगणो मरुद्भिर् अस्माकम् भूत्व् अविता तनूनाम् ॥  
र्व्_१०,१५७।०४अ हत्वाय देवा असुरान् यद् आयन् देवा देवत्वम् अभिरक्षमाणाः ॥  
र्व्_१०,१५७।०५अ प्रत्यञ्चम् अर्कम् अनयञ् छचीभिर् आद् इत् स्वधाम् इषिराम् पर्य् अपश्यन् ॥  
  
र्व्_१०,१५८।०१अ सूर्यो नो दिवस् पातु वातो अन्तरिक्षात् ।  
र्व्_१०,१५८।०१च् अग्निर् नः पार्थिवेभ्यः ॥  
र्व्_१०,१५८।०२अ जोषा सवितर् यस्य ते हरः शतं सवां अर्हति ।  
र्व्_१०,१५८।०२च् पाहि नो दिद्युतः पतन्त्याः ॥  
र्व्_१०,१५८।०३अ चक्षुर् नो देवः सविता चक्षुर् न उत पर्वतः ।  
र्व्_१०,१५८।०३च् चक्षुर् धाता दधातु नः ॥  
र्व्_१०,१५८।०४अ चक्षुर् नो धेहि चक्षुषे चक्षुर् विख्यै तनूभ्यः ।  
र्व्_१०,१५८।०४च् सं चेदं वि च पश्येम ॥  
र्व्_१०,१५८।०५अ सुसन्दृशं त्वा वयम् प्रति पश्येम सूर्य ।  
र्व्_१०,१५८।०५च् वि पश्येम नृचक्षसः ॥  
  
र्व्_१०,१५९।०१अ उद् असौ सूर्यो अगाद् उद् अयम् मामको भगः ।  
र्व्_१०,१५९।०१च् अहं तद् विद्वला पतिम् अभ्य् असाक्षि विषासहिः ॥  
र्व्_१०,१५९।०२अ अहं केतुर् अहम् मूर्धाहम् उग्रा विवाचनी ।  
र्व्_१०,१५९।०२च् ममेद् अनु क्रतुम् पतिः सेहानाया उपाचरेत् ॥  
र्व्_१०,१५९।०३अ मम पुत्राः शत्रुहणो ऽथो मे दुहिता विराट् ।  
र्व्_१०,१५९।०३च् उताहम् अस्मि सञ्जया पत्यौ मे श्लोक उत्तमः ॥  
र्व्_१०,१५९।०४अ येनेन्द्रो हविषा कृत्व्य् अभवद् द्युम्न्य् उत्तमः ।  
र्व्_१०,१५९।०४च् इदं तद् अक्रि देवा असपत्ना किलाभुवम् ॥  
र्व्_१०,१५९।०५अ असपत्ना सपत्नघ्नी जयन्त्य् अभिभूवरी ।  
र्व्_१०,१५९।०५च् आवृक्षम् अन्यासां वर्चो राधो अस्थेयसाम् इव ॥  
र्व्_१०,१५९।०६अ सम् अजैषम् इमा अहं सपत्नीर् अभिभूवरी ।  
र्व्_१०,१५९।०६च् यथाहम् अस्य वीरस्य विराजानि जनस्य च ॥  
  
र्व्_१०,१६०।०१अ तीव्रस्याभिवयसो अस्य पाहि सर्वरथा वि हरी इह मुञ्च ।  
र्व्_१०,१६०।०१च् इन्द्र मा त्वा यजमानासो अन्ये नि रीरमन् तुभ्यम् इमे सुतासः ॥  
र्व्_१०,१६०।०२अ तुभ्यं सुतास् तुभ्यम् उ सोत्वासस् त्वां गिरः श्वात्र्या आ ह्वयन्ति ।  
र्व्_१०,१६०।०२च् इन्द्रेदम् अद्य सवनं जुषाणो विश्वस्य विद्वां इह पाहि सोमम् ॥  
र्व्_१०,१६०।०३अ य उशता मनसा सोमम् अस्मै सर्वहृदा देवकामः सुनोति ।  
र्व्_१०,१६०।०३च् न गा इन्द्रस् तस्य परा ददाति प्रशस्तम् इच् चारुम् अस्मै कृणोति ॥  
र्व्_१०,१६०।०४अ अनुस्पष्टो भवत्य् एषो अस्य यो अस्मै रेवान् न सुनोति सोमम् ।  
र्व्_१०,१६०।०४च् निर् अरत्नौ मघवा तं दधाति ब्रह्मद्विषो हन्त्य् अनानुदिष्टः ॥  
र्व्_१०,१६०।०५अ अश्वायन्तो गव्यन्तो वाजयन्तो हवामहे त्वोपगन्तवा उ ।  
र्व्_१०,१६०।०५च् आभूषन्तस् ते सुमतौ नवायां वयम् इन्द्र त्वा शुनं हुवेम ॥  
  
र्व्_१०,१६१।०१अ मुञ्चामि त्वा हविषा जीवनाय कम् अज्ञातयक्ष्माद् उत राजयक्ष्मात् ।  
र्व्_१०,१६१।०१च् ग्राहिर् जग्राह यदि वैतद् एनं तस्या इन्द्राग्नी प्र मुमुक्तम् एनम् ॥  
र्व्_१०,१६१।०२अ यदि क्षितायुर् यदि वा परेतो यदि मृत्योर् अन्तिकं नीत एव ।  
र्व्_१०,१६१।०२च् तम् आ हरामि निरृतेर् उपस्थाद् अस्पार्षम् एनं शतशारदाय ॥  
र्व्_१०,१६१।०३अ सहस्राक्षेण शतशारदेन शतायुषा हविषाहार्षम् एनम् ।  
र्व्_१०,१६१।०३च् शतं यथेमं शरदो नयातीन्द्रो विश्वस्य दुरितस्य पारम् ॥  
र्व्_१०,१६१।०४अ शतं जीव शरदो वर्धमानः शतं हेमन्ताञ् छतम् उ वसन्तान् ।  
र्व्_१०,१६१।०४च् शतम् इन्द्राग्नी सविता बृहस्पतिः शतायुषा हविषेमम् पुनर् दुः ॥  
र्व्_१०,१६१।०५अ आहार्षं त्वाविदं त्वा पुनर् आगाः पुनर्नव ।  
र्व्_१०,१६१।०५च् सर्वाङ्ग सर्वं ते चक्षुः सर्वम् आयुश् च ते ऽविदम् ॥  
  
र्व्_१०,१६२।०१अ ब्रह्मणाग्निः संविदानो रक्षोहा बाधताम् इतः ।  
र्व्_१०,१६२।०१च् अमीवा यस् ते गर्भं दुर्णामा योनिम् आशये ॥  
र्व्_१०,१६२।०२अ यस् ते गर्भम् अमीवा दुर्णामा योनिम् आशये ।  
र्व्_१०,१६२।०२च् अग्निष् टम् ब्रह्मणा सह निष् क्रव्यादम् अनीनशत् ॥  
र्व्_१०,१६२।०३अ यस् ते हन्ति पतयन्तं निषत्स्नुं यः सरीसृपम् ।  
र्व्_१०,१६२।०३च् जातं यस् ते जिघांसति तम् इतो नाशयामसि ॥  
र्व्_१०,१६२।०४अ यस् त ऊरू विहरत्य् अन्तरा दम्पती शये ।  
र्व्_१०,१६२।०४च् योनिं यो अन्तर् आरेऌहि तम् इतो नाशयामसि ॥  
र्व्_१०,१६२।०५अ यस् त्वा भ्राता पतिर् भूत्वा जारो भूत्वा निपद्यते ।  
र्व्_१०,१६२।०५च् प्रजां यस् ते जिघांसति तम् इतो नाशयामसि ॥  
र्व्_१०,१६२।०६अ यस् त्वा स्वप्नेन तमसा मोहयित्वा निपद्यते ।  
र्व्_१०,१६२।०६च् प्रजां यस् ते जिघांसति तम् इतो नाशयामसि ॥  
  
र्व्_१०,१६३।०१अ अक्षीभ्यां ते नासिकाभ्यां कर्णाभ्यां छुबुकाद् अधि ।  
र्व्_१०,१६३।०१च् यक्ष्मं शीर्षण्यम् मस्तिष्काज् जिह्वाया वि वृहामि ते ॥  
र्व्_१०,१६३।०२अ ग्रीवाभ्यस् त उष्णिहाभ्यः कीकसाभ्यो अनूक्यात् ।  
र्व्_१०,१६३।०२च् यक्ष्मं दोषण्यम् अंसाभ्याम् बाहुभ्यां वि वृहामि ते ॥  
र्व्_१०,१६३।०३अ आन्त्रेभ्यस् ते गुदाभ्यो वनिष्ठोर् हृदयाद् अधि ।  
र्व्_१०,१६३।०३च् यक्ष्मम् मतस्नाभ्यां यक्नः प्लाशिभ्यो वि वृहामि ते ॥  
र्व्_१०,१६३।०४अ ऊरुभ्यां ते अष्ठीवद्भ्याम् पार्ष्णिभ्याम् प्रपदाभ्याम् ।  
र्व्_१०,१६३।०४च् यक्ष्मं श्रोणिभ्याम् भासदाद् भंससो वि वृहामि ते ॥  
र्व्_१०,१६३।०५अ मेहनाद् वनङ्करणाल् लोमभ्यस् ते नखेभ्यः ।  
र्व्_१०,१६३।०५च् यक्ष्मं सर्वस्माद् आत्मनस् तम् इदं वि वृहामि ते ॥  
र्व्_१०,१६३।०६अ अङ्गाद्-अङ्गाल् लोम्नो-लोम्नो जातम् पर्वणि-पर्वणि ।  
र्व्_१०,१६३।०६च् यक्ष्मं सर्वस्माद् आत्मनस् तम् इदं वि वृहामि ते ॥  
  
र्व्_१०,१६४।०१अ अपेहि मनसस् पते ऽप क्राम परश् चर ।  
र्व्_१०,१६४।०१च् परो निरृत्या आ चक्ष्व बहुधा जीवतो मनः ॥  
र्व्_१०,१६४।०२अ भद्रं वै वरं वृणते भद्रं युञ्जन्ति दक्षिणम् ।  
र्व्_१०,१६४।०२च् भद्रं वैवस्वते चक्षुर् बहुत्रा जीवतो मनः ॥  
र्व्_१०,१६४।०३अ यद् आशसा निःशसाभिशसोपारिम जाग्रतो यत् स्वपन्तः ।  
र्व्_१०,१६४।०३च् अग्निर् विश्वान्य् अप दुष्कृतान्य् अजुष्टान्य् आरे अस्मद् दधातु ॥  
र्व्_१०,१६४।०४अ यद् इन्द्र ब्रह्मणस् पते ऽभिद्रोहं चरामसि ।  
र्व्_१०,१६४।०४च् प्रचेता न आङ्गिरसो द्विषताम् पात्व् अंहसः ॥  
र्व्_१०,१६४।०५अ अजैष्माद्यासनाम चाभूमानागसो वयम् ।  
र्व्_१०,१६४।०५च् जाग्रत्स्वप्नः सङ्कल्पः पापो यं द्विष्मस् तं स ऋच्छतु यो नो द्वेष्टि तम् ऋच्छतु ॥  
  
र्व्_१०,१६५।०१अ देवाः कपोत इषितो यद् इच्छन् दूतो निरृत्या इदम् आजगाम ।  
र्व्_१०,१६५।०१च् तस्मा अर्चाम कृणवाम निष्कृतिं शं नो अस्तु द्विपदे शं चतुष्पदे ॥  
र्व्_१०,१६५।०२अ शिवः कपोत इषितो नो अस्त्व् अनागा देवाः शकुनो गृहेषु ।  
र्व्_१०,१६५।०२च् अग्निर् हि विप्रो जुषतां हविर् नः परि हेतिः पक्षिणी नो वृणक्तु ॥  
र्व्_१०,१६५।०३अ हेतिः पक्षिणी न दभात्य् अस्मान् आष्ट्र्याम् पदं कृणुते अग्निधाने ।  
र्व्_१०,१६५।०३च् शं नो गोभ्यश् च पुरुषेभ्यश् चास्तु मा नो हिंसीद् इह देवाः कपोतः ॥  
र्व्_१०,१६५।०४अ यद् उलूको वदति मोघम् एतद् यत् कपोतः पदम् अग्नौ कृणोति ।  
र्व्_१०,१६५।०४च् यस्य दूतः प्रहित एष एतत् तस्मै यमाय नमो अस्तु मृत्यवे ॥  
र्व्_१०,१६५।०५अ ऋचा कपोतं नुदत प्रणोदम् इषम् मदन्तः परि गां नयध्वम् ।  
र्व्_१०,१६५।०५च् संयोपयन्तो दुरितानि विश्वा हित्वा न ऊर्जम् प्र पतात् पतिष्ठः ॥  
  
र्व्_१०,१६६।०१अ ऋषभम् मा समानानां सपत्नानां विषासहिम् ।  
र्व्_१०,१६६।०१च् हन्तारं शत्रूणां कृधि विराजं गोपतिं गवाम् ॥  
र्व्_१०,१६६।०२अ अहम् अस्मि सपत्नहेन्द्र इवारिष्टो अक्षतः ।  
र्व्_१०,१६६।०२च् अधः सपत्ना मे पदोर् इमे सर्वे अभिष्ठिताः ॥  
र्व्_१०,१६६।०३अ अत्रैव वो ऽपि नह्याम्य् उभे आर्त्नी इव ज्यया ।  
र्व्_१०,१६६।०३च् वाचस् पते नि षेधेमान् यथा मद् अधरं वदान् ॥  
र्व्_१०,१६६।०४अ अभिभूर् अहम् आगमं विश्वकर्मेण धाम्ना ।  
र्व्_१०,१६६।०४च् आ वश् चित्तम् आ वो व्रतम् आ वो ऽहं समितिं ददे ॥  
र्व्_१०,१६६।०५अ योगक्षेमं व आदायाहम् भूयासम् उत्तम आ वो मूर्धानम् अक्रमीम् ।  
र्व्_१०,१६६।०५द् अधस्पदान् म उद् वदत मण्डूका इवोदकान् मण्डूका उदकाद् इव ॥  
  
र्व्_१०,१६७।०१अ तुभ्येदम् इन्द्र परि षिच्यते मधु त्वं सुतस्य कलशस्य राजसि ।  
र्व्_१०,१६७।०१च् त्वं रयिम् पुरुवीराम् उ नस् कृधि त्वं तपः परितप्याजयः स्वः ॥  
र्व्_१०,१६७।०२अ स्वर्जितम् महि मन्दानम् अन्धसो हवामहे परि शक्रं सुतां उप ।  
र्व्_१०,१६७।०२च् इमं नो यज्ञम् इह बोध्य् आ गहि स्पृधो जयन्तम् मघवानम् ईमहे ॥  
र्व्_१०,१६७।०३अ सोमस्य राज्ञो वरुणस्य धर्मणि बृहस्पतेर् अनुमत्या उ शर्मणि ।  
र्व्_१०,१६७।०३च् तवाहम् अद्य मघवन्न् उपस्तुतौ धातर् विधातः कलशां अभक्षयम् ॥  
र्व्_१०,१६७।०४अ प्रसूतो भक्षम् अकरं चराव् अपि स्तोमं चेमम् प्रथमः सूरिर् उन् मृजे ।  
र्व्_१०,१६७।०४च् सुते सातेन यद्य् आगमं वाम् प्रति विश्वामित्रजमदग्नी दमे ॥  
  
र्व्_१०,१६८।०१अ वातस्य नु महिमानं रथस्य रुजन्न् एति स्तनयन्न् अस्य घोषः ।  
र्व्_१०,१६८।०१च् दिविस्पृग् यात्य् अरुणानि कृण्वन्न् उतो एति पृथिव्या रेणुम् अस्यन् ॥  
र्व्_१०,१६८।०२अ सम् प्रेरते अनु वातस्य विष्ठा ऐनं गच्छन्ति समनं न योषाः ।  
र्व्_१०,१६८।०२च् ताभिः सयुक् सरथं देव ईयते ऽस्य विश्वस्य भुवनस्य राजा ॥  
र्व्_१०,१६८।०३अ अन्तरिक्षे पथिभिर् ईयमानो न नि विशते कतमच् चनाहः ।  
र्व्_१०,१६८।०३च् अपां सखा प्रथमजा ऋतावा क्व स्विज् जातः कुत आ बभूव ॥  
र्व्_१०,१६८।०४अ आत्मा देवानाम् भुवनस्य गर्भो यथावशं चरति देव एषः ।  
र्व्_१०,१६८।०४च् घोषा इद् अस्य शृण्विरे न रूपं तस्मै वाताय हविषा विधेम ॥  
  
र्व्_१०,१६९।०१अ मयोभूर् वातो अभि वातूस्रा ऊर्जस्वतीर् ओषधीर् आ रिशन्ताम् ।  
र्व्_१०,१६९।०१च् पीवस्वतीर् जीवधन्याः पिबन्त्व् अवसाय पद्वते रुद्र मृऌअ ॥  
र्व्_१०,१६९।०२अ याः सरूपा विरूपा एकरूपा यासाम् अग्निर् इष्ट्या नामानि वेद ।  
र्व्_१०,१६९।०२च् या अङ्गिरसस् तपसेह चक्रुस् ताभ्यः पर्जन्य महि शर्म यच्छ ॥  
र्व्_१०,१६९।०३अ या देवेषु तन्वम् ऐरयन्त यासां सोमो विश्वा रूपाणि वेद ।  
र्व्_१०,१६९।०३च् ता अस्मभ्यम् पयसा पिन्वमानाः प्रजावतीर् इन्द्र गोष्ठे रिरीहि ॥  
र्व्_१०,१६९।०४अ प्रजापतिर् मह्यम् एता रराणो विश्वैर् देवैः पितृभिः संविदानः ।  
र्व्_१०,१६९।०४च् शिवाः सतीर् उप नो गोष्ठम् आकस् तासां वयम् प्रजया सं सदेम ॥  
  
र्व्_१०,१७०।०१अ विभ्राड् बृहत् पिबतु सोम्यम् मध्व् आयुर् दधद् यज्ञपताव् अविह्रुतम् ।  
र्व्_१०,१७०।०१च् वातजूतो यो अभिरक्षति त्मना प्रजाः पुपोष पुरुधा वि राजति ॥  
र्व्_१०,१७०।०२अ विभ्राड् बृहत् सुभृतं वाजसातमं धर्मन् दिवो धरुणे सत्यम् अर्पितम् ।  
र्व्_१०,१७०।०२च् अमित्रहा वृत्रहा दस्युहन्तमं ज्योतिर् जज्ञे असुरहा सपत्नहा ॥  
र्व्_१०,१७०।०३अ इदं श्रेष्ठं ज्योतिषां ज्योतिर् उत्तमं विश्वजिद् धनजिद् उच्यते बृहत् ।  
र्व्_१०,१७०।०३च् विश्वभ्राड् भ्राजो महि सूर्यो दृश उरु पप्रथे सह ओजो अच्युतम् ॥  
र्व्_१०,१७०।०४अ विभ्राजञ् ज्योतिषा स्वर् अगच्छो रोचनं दिवः ।  
र्व्_१०,१७०।०४च् येनेमा विश्वा भुवनान्य् आभृता विश्वकर्मणा विश्वदेव्यावता ॥  
  
र्व्_१०,१७१।०१अ त्वं त्यम् इटतो रथम् इन्द्र प्रावः सुतावतः ।  
र्व्_१०,१७१।०१च् अशृणोः सोमिनो हवम् ॥  
र्व्_१०,१७१।०२अ त्वम् मखस्य दोधतः शिरो ऽव त्वचो भरः ।  
र्व्_१०,१७१।०२च् अगच्छः सोमिनो गृहम् ॥  
र्व्_१०,१७१।०३अ त्वं त्यम् इन्द्र मर्त्यम् आस्त्रबुध्नाय वेन्यम् ।  
र्व्_१०,१७१।०३च् मुहुः श्रथ्ना मनस्यवे ॥  
र्व्_१०,१७१।०४अ त्वं त्यम् इन्द्र सूर्यम् पश्चा सन्तम् पुरस् कृधि ।  
र्व्_१०,१७१।०४च् देवानां चित् तिरो वशम् ॥  
  
र्व्_१०,१७२।०१अ आ याहि वनसा सह गावः सचन्त वर्तनिं यद् ऊधभिः ॥  
र्व्_१०,१७२।०२अ आ याहि वस्व्या धिया मंहिष्ठो जारयन्मखः सुदानुभिः ॥  
र्व्_१०,१७२।०३अ पितुभृतो न तन्तुम् इत् सुदानवः प्रति दध्मो यजामसि ॥  
र्व्_१०,१७२।०४अ उषा अप स्वसुस् तमः सं वर्तयति वर्तनिं सुजातता ॥  
  
र्व्_१०,१७३।०१अ आ त्वाहार्षम् अन्तर् एधि ध्रुवस् तिष्ठाविचाचलिः ।  
र्व्_१०,१७३।०१च् विशस् त्वा सर्वा वाञ्छन्तु मा त्वद् राष्ट्रम् अधि भ्रशत् ॥  
र्व्_१०,१७३।०२अ इहैवैधि माप च्योष्ठाः पर्वत इवाविचाचलिः ।  
र्व्_१०,१७३।०२च् इन्द्र इवेह ध्रुवस् तिष्ठेह राष्ट्रम् उ धारय ॥  
र्व्_१०,१७३।०३अ इमम् इन्द्रो अदीधरद् ध्रुवं ध्रुवेण हविषा ।  
र्व्_१०,१७३।०३च् तस्मै सोमो अधि ब्रवत् तस्मा उ ब्रह्मणस् पतिः ॥  
र्व्_१०,१७३।०४अ ध्रुवा द्यौर् ध्रुवा पृथिवी ध्रुवासः पर्वता इमे ।  
र्व्_१०,१७३।०४च् ध्रुवं विश्वम् इदं जगद् ध्रुवो राजा विशाम् अयम् ॥  
र्व्_१०,१७३।०५अ ध्रुवं ते राजा वरुणो ध्रुवं देवो बृहस्पतिः ।  
र्व्_१०,१७३।०५च् ध्रुवं त इन्द्रश् चाग्निश् च राष्ट्रं धारयतां ध्रुवम् ॥  
र्व्_१०,१७३।०६अ ध्रुवं ध्रुवेण हविषाभि सोमम् मृशामसि ।  
र्व्_१०,१७३।०६च् अथो त इन्द्रः केवलीर् विशो बलिहृतस् करत् ॥  
  
र्व्_१०,१७४।०१अ अभीवर्तेन हविषा येनेन्द्रो अभिवावृते ।  
र्व्_१०,१७४।०१च् तेनास्मान् ब्रह्मणस् पते ऽभि राष्ट्राय वर्तय ॥  
र्व्_१०,१७४।०२अ अभिवृत्य सपत्नान् अभि या नो अरातयः ।  
र्व्_१०,१७४।०२च् अभि पृतन्यन्तं तिष्ठाभि यो न इरस्यति ॥  
र्व्_१०,१७४।०३अ अभि त्वा देवः सविताभि सोमो अवीवृतत् ।  
र्व्_१०,१७४।०३च् अभि त्वा विश्वा भूतान्य् अभीवर्तो यथाससि ॥  
र्व्_१०,१७४।०४अ येनेन्द्रो हविषा कृत्व्य् अभवद् द्युम्न्य् उत्तमः ।  
र्व्_१०,१७४।०४च् इदं तद् अक्रि देवा असपत्नः किलाभुवम् ॥  
र्व्_१०,१७४।०५अ असपत्नः सपत्नहाभिराष्ट्रो विषासहिः ।  
र्व्_१०,१७४।०५च् यथाहम् एषाम् भूतानां विराजानि जनस्य च ॥  
  
र्व्_१०,१७५।०१अ प्र वो ग्रावाणः सविता देवः सुवतु धर्मणा ।  
र्व्_१०,१७५।०१च् धूर्षु युज्यध्वं सुनुत ॥  
र्व्_१०,१७५।०२अ ग्रावाणो अप दुच्छुनाम् अप सेधत दुर्मतिम् ।  
र्व्_१०,१७५।०२च् उस्राः कर्तन भेषजम् ॥  
र्व्_१०,१७५।०३अ ग्रावाण उपरेष्व् आ महीयन्ते सजोषसः ।  
र्व्_१०,१७५।०३च् वृष्णे दधतो वृष्ण्यम् ॥  
र्व्_१०,१७५।०४अ ग्रावाणः सविता नु वो देवः सुवतु धर्मणा ।  
र्व्_१०,१७५।०४च् यजमानाय सुन्वते ॥  
  
र्व्_१०,१७६।०१अ प्र सूनव ऋभूणाम् बृहन् नवन्त वृजना ।  
र्व्_१०,१७६।०१च् क्षामा ये विश्वधायसो ऽश्नन् धेनुं न मातरम् ॥  
र्व्_१०,१७६।०२अ प्र देवं देव्या धिया भरता जातवेदसम् ।  
र्व्_१०,१७६।०२च् हव्या नो वक्षद् आनुषक् ॥  
र्व्_१०,१७६।०३अ अयम् उ ष्य प्र देवयुर् होता यज्ञाय नीयते ।  
र्व्_१०,१७६।०३च् रथो न योर् अभीवृतो घृणीवाञ् चेतति त्मना ॥  
र्व्_१०,१७६।०४अ अयम् अग्निर् उरुष्यत्य् अमृताद् इव जन्मनः ।  
र्व्_१०,१७६।०४च् सहसश् चित् सहीयान् देवो जीवातवे कृतः ॥  
  
र्व्_१०,१७७।०१अ पतङ्गम् अक्तम् असुरस्य मायया हृदा पश्यन्ति मनसा विपश्चितः ।  
र्व्_१०,१७७।०१च् समुद्रे अन्तः कवयो वि चक्षते मरीचीनाम् पदम् इच्छन्ति वेधसः ॥  
र्व्_१०,१७७।०२अ पतङ्गो वाचम् मनसा बिभर्ति तां गन्धर्वो ऽवदद् गर्भे अन्तः ।  
र्व्_१०,१७७।०२च् तां द्योतमानां स्वर्यम् मनीषाम् ऋतस्य पदे कवयो नि पान्ति ॥  
र्व्_१०,१७७।०३अ अपश्यं गोपाम् अनिपद्यमानम् आ च परा च पथिभिश् चरन्तम् ।  
र्व्_१०,१७७।०३च् स सध्रीचीः स विषूचीर् वसान आ वरीवर्ति भुवनेष्व् अन्तः ॥  
  
र्व्_१०,१७८।०१अ त्यम् ऊ षु वाजिनं देवजूतं सहावानं तरुतारं रथानाम् ।  
र्व्_१०,१७८।०१च् अरिष्टनेमिम् पृतनाजम् आशुं स्वस्तये तार्क्ष्यम् इहा हुवेम ॥  
र्व्_१०,१७८।०२अ इन्द्रस्येव रातिम् आजोहुवानाः स्वस्तये नावम् इवा रुहेम ।  
र्व्_१०,१७८।०२च् उर्वी न पृथ्वी बहुले गभीरे मा वाम् एतौ मा परेतौ रिषाम ॥  
र्व्_१०,१७८।०३अ सद्यश् चिद् यः शवसा पञ्च कृष्टीः सूर्य इव ज्योतिषापस् ततान ।  
र्व्_१०,१७८।०३च् सहस्रसाः शतसा अस्य रंहिर् न स्मा वरन्ते युवतिं न शर्याम् ॥  
  
र्व्_१०,१७९।०१अ उत् तिष्ठताव पश्यतेन्द्रस्य भागम् ऋत्वियम् ।  
र्व्_१०,१७९।०१च् यदि श्रातो जुहोतन यद्य् अश्रातो ममत्तन ॥  
र्व्_१०,१७९।०२अ श्रातं हविर् ओ ष्व् इन्द्र प्र याहि जगाम सूरो अध्वनो विमध्यम् ।  
र्व्_१०,१७९।०२च् परि त्वासते निधिभिः सखायः कुलपा न व्राजपतिं चरन्तम् ॥  
र्व्_१०,१७९।०३अ श्रातम् मन्य ऊधनि श्रातम् अग्नौ सुश्रातम् मन्ये तद् ऋतं नवीयः ।  
र्व्_१०,१७९।०३च् माध्यन्दिनस्य सवनस्य दध्नः पिबेन्द्र वज्रिन् पुरुकृज् जुषाणः ॥  
  
र्व्_१०,१८०।०१अ प्र ससाहिषे पुरुहूत शत्रूञ् ज्येष्ठस् ते शुष्म इह रातिर् अस्तु ।  
र्व्_१०,१८०।०१च् इन्द्रा भर दक्षिणेना वसूनि पतिः सिन्धूनाम् असि रेवतीनाम् ॥  
र्व्_१०,१८०।०२अ मृगो न भीमः कुचरो गिरिष्ठाः परावत आ जगन्था परस्याः ।  
र्व्_१०,१८०।०२च् सृकं संशाय पविम् इन्द्र तिग्मं वि शत्रून् ताऌहि वि मृधो नुदस्व ॥  
र्व्_१०,१८०।०३अ इन्द्र क्षत्रम् अभि वामम् ओजो ऽजायथा वृषभ चर्षणीनाम् ।  
र्व्_१०,१८०।०३च् अपानुदो जनम् अमित्रयन्तम् उरुं देवेभ्यो अकृणोर् उ लोकम् ॥  
  
र्व्_१०,१८१।०१अ प्रथश् च यस्य सप्रथश् च नामानुष्टुभस्य हविषो हविर् यत् ।  
र्व्_१०,१८१।०१च् धातुर् द्युतानात् सवितुश् च विष्णो रथन्तरम् आ जभारा वसिष्ठः ॥  
र्व्_१०,१८१।०२अ अविन्दन् ते अतिहितं यद् आसीद् यज्ञस्य धाम परमं गुहा यत् ।  
र्व्_१०,१८१।०२च् धातुर् द्युतानात् सवितुश् च विष्णोर् भरद्वाजो बृहद् आ चक्रे अग्नेः ॥  
र्व्_१०,१८१।०३अ ते ऽविन्दन् मनसा दीध्याना यजु ष्कन्नम् प्रथमं देवयानम् ।  
र्व्_१०,१८१।०३च् धातुर् द्युतानात् सवितुश् च विष्णोर् आ सूर्याद् अभरन् घर्मम् एते ॥  
  
र्व्_१०,१८२।०१अ बृहस्पतिर् नयतु दुर्गहा तिरः पुनर् नेषद् अघशंसाय मन्म ।  
र्व्_१०,१८२।०१च् क्षिपद् अशस्तिम् अप दुर्मतिं हन्न् अथा करद् यजमानाय शं योः ॥  
र्व्_१०,१८२।०२अ नराशंसो नो ऽवतु प्रयाजे शं नो अस्त्व् अनुयाजो हवेषु ।  
र्व्_१०,१८२।०२च् क्षिपद् अशस्तिम् अप दुर्मतिं हन्न् अथा करद् यजमानाय शं योः ॥  
र्व्_१०,१८२।०३अ तपुर्मूर्धा तपतु रक्षसो ये ब्रह्मद्विषः शरवे हन्तवा उ ।  
र्व्_१०,१८२।०३च् क्षिपद् अशस्तिम् अप दुर्मतिं हन्न् अथा करद् यजमानाय शं योः ॥  
  
र्व्_१०,१८३।०१अ अपश्यं त्वा मनसा चेकितानं तपसो जातं तपसो विभूतम् ।  
र्व्_१०,१८३।०१च् इह प्रजाम् इह रयिं रराणः प्र जायस्व प्रजया पुत्रकाम ॥  
र्व्_१०,१८३।०२अ अपश्यं त्वा मनसा दीध्यानां स्वायां तनू ऋत्व्ये नाधमानाम् ।  
र्व्_१०,१८३।०२च् उप माम् उच्चा युवतिर् बभूयाः प्र जायस्व प्रजया पुत्रकामे ॥  
र्व्_१०,१८३।०३अ अहं गर्भम् अदधाम् ओषधीष्व् अहं विश्वेषु भुवनेष्व् अन्तः ।  
र्व्_१०,१८३।०३च् अहम् प्रजा अजनयम् पृथिव्याम् अहं जनिभ्यो अपरीषु पुत्रान् ॥  
  
र्व्_१०,१८४।०१अ विष्णुर् योनिं कल्पयतु त्वष्टा रूपाणि पिंशतु ।  
र्व्_१०,१८४।०१च् आ सिञ्चतु प्रजापतिर् धाता गर्भं दधातु ते ॥  
र्व्_१०,१८४।०२अ गर्भं धेहि सिनीवालि गर्भं धेहि सरस्वति ।  
र्व्_१०,१८४।०२च् गर्भं ते अश्विनौ देवाव् आ धत्ताम् पुष्करस्रजा ॥  
र्व्_१०,१८४।०३अ हिरण्ययी अरणी यं निर्मन्थतो अश्विना ।  
र्व्_१०,१८४।०३च् तं ते गर्भं हवामहे दशमे मासि सूतवे ॥  
  
र्व्_१०,१८५।०१अ महि त्रीणाम् अवो ऽस्तु द्युक्षम् मित्रस्यार्यम्णः ।  
र्व्_१०,१८५।०१च् दुराधर्षं वरुणस्य ॥  
र्व्_१०,१८५।०२अ नहि तेषाम् अमा चन नाध्वसु वारणेषु ।  
र्व्_१०,१८५।०२च् ईशे रिपुर् अघशंसः ॥  
र्व्_१०,१८५।०३अ यस्मै पुत्रासो अदितेः प्र जीवसे मर्त्याय ।  
र्व्_१०,१८५।०३च् ज्योतिर् यच्छन्त्य् अजस्रम् ॥  
  
र्व्_१०,१८६।०१अ वात आ वातु भेषजं शम्भु मयोभु नो हृदे ।  
र्व्_१०,१८६।०१च् प्र ण आयूंषि तारिषत् ॥  
र्व्_१०,१८६।०२अ उत वात पितासि न उत भ्रातोत नः सखा ।  
र्व्_१०,१८६।०२च् स नो जीवातवे कृधि ॥  
र्व्_१०,१८६।०३अ यद् अदो वात ते गृहे ऽमृतस्य निधिर् हितः ।  
र्व्_१०,१८६।०३च् ततो नो देहि जीवसे ॥  
  
र्व्_१०,१८७।०१अ प्राग्नये वाचम् ईरय वृषभाय क्षितीनाम् ।  
र्व्_१०,१८७।०१च् स नः पर्षद् अति द्विषः ॥  
र्व्_१०,१८७।०२अ यः परस्याः परावतस् तिरो धन्वातिरोचते ।  
र्व्_१०,१८७।०२च् स नः पर्षद् अति द्विषः ॥  
र्व्_१०,१८७।०३अ यो रक्षांसि निजूर्वति वृषा शुक्रेण शोचिषा ।  
र्व्_१०,१८७।०३च् स नः पर्षद् अति द्विषः ॥  
र्व्_१०,१८७।०४अ यो विश्वाभि विपश्यति भुवना सं च पश्यति ।  
र्व्_१०,१८७।०४च् स नः पर्षद् अति द्विषः ॥  
र्व्_१०,१८७।०५अ यो अस्य पारे रजसः शुक्रो अग्निर् अजायत ।  
र्व्_१०,१८७।०५च् स नः पर्षद् अति द्विषः ॥  
  
र्व्_१०,१८८।०१अ प्र नूनं जातवेदसम् अश्वं हिनोत वाजिनम् ।  
र्व्_१०,१८८।०१च् इदं नो बर्हिर् आसदे ॥  
र्व्_१०,१८८।०२अ अस्य प्र जातवेदसो विप्रवीरस्य मीऌहुषः ।  
र्व्_१०,१८८।०२च् महीम् इयर्मि सुष्टुतिम् ॥  
र्व्_१०,१८८।०३अ या रुचो जातवेदसो देवत्रा हव्यवाहनीः ।  
र्व्_१०,१८८।०३च् ताभिर् नो यज्ञम् इन्वतु ॥  
  
र्व्_१०,१८९।०१अ आयं गौः पृश्निर् अक्रमीद् असदन् मातरम् पुरः ।  
र्व्_१०,१८९।०१च् पितरं च प्रयन् स्वः ॥  
र्व्_१०,१८९।०२अ अन्तश् चरति रोचनास्य प्राणाद् अपानती ।  
र्व्_१०,१८९।०२च् व्य् अख्यन् महिषो दिवम् ॥  
र्व्_१०,१८९।०३अ त्रिंशद् धाम वि राजति वाक् पतङ्गाय धीयते ।  
र्व्_१०,१८९।०३च् प्रति वस्तोर् अह द्युभिः ॥  
  
र्व्_१०,१९०।०१अ ऋतं च सत्यं चाभीद्धात् तपसो ऽध्य् अजायत ।  
र्व्_१०,१९०।०१च् ततो रात्र्य् अजायत ततः समुद्रो अर्णवः ॥  
र्व्_१०,१९०।०२अ समुद्राद् अर्णवाद् अधि संवत्सरो अजायत ।  
र्व्_१०,१९०।०२च् अहोरात्राणि विदधद् विश्वस्य मिषतो वशी ॥  
र्व्_१०,१९०।०३अ सूर्याचन्द्रमसौ धाता यथापूर्वम् अकल्पयत् ।  
र्व्_१०,१९०।०३च् दिवं च पृथिवीं चान्तरिक्षम् अथो स्वः ॥  
  
र्व्_१०,१९१।०१अ सं-सम् इद् युवसे वृषन्न् अग्ने विश्वान्य् अर्य आ ।  
र्व्_१०,१९१।०१च् इऌअस् पदे सम् इध्यसे स नो वसून्य् आ भर ॥  
र्व्_१०,१९१।०२अ सं गच्छध्वं सं वदध्वं सं वो मनांसि जानताम् ।  
र्व्_१०,१९१।०२च् देवा भागं यथा पूर्वे सञ्जानाना उपासते ॥  
र्व्_१०,१९१।०३अ समानो मन्त्रः समितिः समानी समानम् मनः सह चित्तम् एषाम् ।  
र्व्_१०,१९१।०३च् समानम् मन्त्रम् अभि मन्त्रये वः समानेन वो हविषा जुहोमि ॥  
र्व्_१०,१९१।०४अ समानी व आकूतिः समाना हृदयानि वः ।  
र्व्_१०,१९१।०४च् समानम् अस्तु वो मनो यथा वः सुसहासति ॥  

