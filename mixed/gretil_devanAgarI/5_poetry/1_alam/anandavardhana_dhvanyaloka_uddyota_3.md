---
title: 'Anandavardhana: Dhvanyaloka, Uddyota 3'

---
## Intro
  
  
  
  
Anandavardhana: Dhvanyaloka, Uddyota 3  
  
  
  
  
  
Anandavardhana:  
Dhvanyaloka, Uddyota 3,  
with Abhinavagupta's Locana and Ramasaraka's Balapriya.  
  
  
Input by members of the Sansknet project  
(formerly: www.sansknet.org)  
  
  
  
This GRETIL version has been converted from a custom Devanagari encoding.  
Therefore, word boundaries are usually not marked by blanks.  
These and other irregularities cannot be standardized at present.  
  
  
THE TEXT IS NOT PROOF-READ!  
  
__________________________________________________  
  
In order to facilitate orientation, the karikas of   
Jan Brzezinski's version of Rajani Arjun Shankar's  
text (see separate file) have been added, including   
the reference system:  
  
DhvK_n.n  
  
__________________________________________________  
  
  
  
  


## पाठः
  
  
  
  
  
  
तृतीय उद्द्योतः  
तृतीय उद्द्योतः - - - एवं व्यङ्ग्यमुखेनैव ध्वनेः प्रदर्शिते सप्रभेदे स्वरूपे पुनर्व्यञ्जकमुखेनैतत्प्रकाश्यते--- लोचनम् तृतीय उद्द्योतः स्मरामि स्मरसंहारलीलापाटवशालिनः ।  
प्रसह्य शम्भोर्देहार्धे हरन्तीं परमेश्वरीम् ॥  
उद्योतान्तरसङ्गतिं कर्तुमाह वृत्तिकारः---एवमित्यादि ।  
तत्र वाच्यमुखेन तावदविवक्षितवाच्यादयो भेदाः, वाच्यश्च यद्यपि व्यञ्जक एव ।  
यथोक्तम्--ऽयत्रार्थः शब्दो वाऽ इति ।  
ततश्च व्यञ्जकमुखेनापि भेद उक्तः, तथापि स वाच्यो ऽर्थो व्यङ्ग्यमुखेनैव भिद्यते ।  
तथा ह्यविवक्षितो वाच्यो व्यङ्ग्येन न्यग्भावितः, विवक्षितान्यपरो वाच्य इति व्यङ्ग्यार्थप्रवण एवोच्यते इत्येवं मूलभेदयोरेव यथास्वमवान्तरभेदसहितयोर्व्यञ्जकरूपो बालप्रिया अथ तृतीयोद्योतटिप्पणी प्रारभ्यते अथाहं प्रौढमुद्योतं तृतीयञ्च यथामति ।  
किमपि व्याकरिष्यामि प्रसीदन्त्वत्र मे बुधाः ॥  
स्मरामीति ।  
स्मरस्य कामस्य संहार एव लीला, तत्र यत्पाटवं सामर्थ्यं तच्छालिनः ।  
शम्भोः देहार्धं प्रसह्य हरन्तीमित्यनेन परमेश्वर्याः तथाविधात् परमेश्वरादप्यतिशयितं पाटवं द्योत्यते ।  
उद्योतेति ।  
अन्य उद्योतः उद्द्योतान्तरं तृतीयोद्योतः, तस्य सङ्गात द्वितीयोयोतेन सह प्रसङ्गरूपां सङ्गतिमित्यर्थः ।  
कर्तुं सम्पादयितुम् ।  
व्यङ्ग्यमुखेन प्रदर्शित इत्युक्त्या व्यञ्जकमुखेनाप्रदर्शनं लभ्यते, तदनुपपन्नमित्याशङ्कामुद्भाव्य तदुक्तेरभिप्रायं दर्शयन्नवतारयति---तत्रेत्यादि ।  
यद्यपीत्यादौ योज्यम् ।  
तत्र ध्वनौ ।  
वाच्यमुखेनेत्यादि ।  
अविवक्षितत्वादिविशिष्टवाच्यं भेदकमवलम्ब्यैव ध्वनेरविवक्षितवाच्यत्वादयः प्रभेदास्सम्भवन्तीत्यर्थः ।  
ततः किमत आह--वाच्यश्चेत्यादि ।  
यथोक्तमिति ।  
वाच्यस्य व्यञ्जकत्वमस्तीत्युक्तमित्यर्थः ।  
एतावतापि किमायातमित्यत आह---ततश्चेत्यादि ।  
स इति ।  
व्यञ्जक इत्यर्थः ।  
व्यङ्ग्येन न्यग्भावित इति ।  
वाच्यस्याविवक्षितत्वोक्त्या व्यङ्ग्येनाप्रधानीकृतत्वं सिद्ध्यतीति भावः ।  
व्यङ्ग्यार्थप्रवणः व्यङ्ग्यपरतन्त्रः ।  
उपसंहरति---इतीत्यादि ।  
मूलभेदयोरिति ।  
अविवक्षितवाच्यविवक्षितान्यपरवाच्ययोरित्यर्थः ।  
व्यङ्ग्यमुखत्यादि ।  
व्यङ्ग्यपारतन्त्र्येणैवेत्यर्थः ।  
अत एव उक्ताभिप्रायादेव ।  
किञ्चेति ।  
व्यङ्ग्यमुखेन  
  
  
_________________________________________________________  
  
  
अविवक्षित-वाच्यस्य पद-वाक्य-प्रकाशता ।  
तद्-अन्यस्यानुरणन-रूप-व्यङ्ग्यस्य च ध्वनेः  ॥ ध्व्क्_३।१ ॥  
  
  
__________  
  
  
  
अविवक्षितवाच्यस्य पदवाक्यप्रकाशता  ।  
तदन्यस्यानुरणनरूपव्यङ्ग्यस्य च ध्वनेः  ॥ १ ॥  
  
अविवक्षितवाच्यस्यात्यन्ततिरस्कृतवाच्ये प्रभेदे पदप्रकाशता यथा महर्षेर्व्यासस्य---ऽसप्तैताः समिधः श्रियःऽ, यथा वा कालिदासस्य---ऽकः सन्नद्धे विरहविधुरां त्वय्युपेक्षेत जायाम्ऽ, यथा वा--ऽकिमिव हि मधुराणां मण्डनं नाकृतीनाम्ऽ, एतेषूदाहरणेषु ऽसमिधऽ इति सन्नद्धऽ इति ऽमधुराणाऽमिति च पदानि व्यञ्जकत्वाभिप्रायेणैव कृतानि ।  
लोचनम् यो ऽर्थः स व्यङ्ग्यमुखप्रेक्षिताशरणतयैव भेदमासादयति ।  
अत एवाह---व्यङ्ग्यमुखेनेति ।  
किं च यद्यप्यर्थो व्यञ्जकस्तथापि व्यङ्ग्यतायोग्यो ऽप्यसौ भवतीति, शब्दस्तु न कदाचिद्य्वङ्ग्यः अपि तु व्यञ्जक एवेति ।  
तदाह---व्यञ्जकमुखेनेति ।  
न च वाच्यस्याविवक्षितादिरूपेण यो भेदस्तत्र सर्वथैव न न प्रकाशितः किन्तु प्रकाशितो ऽप्यधुना पुनः शुद्धव्यञ्जकमुखेन ।  
तथाहि व्यङ्ग्यमुखप्रेक्षितया विना पदं वाक्यं वर्णाः पदभागः सङ्घटना महावाक्यमिति स्वरूपत एव व्।यञ्जकानां भेदः, न चैषामर्थवत्कदाचिदपि व्यङ्ग्यता सम्भवतीति व्यञ्जकैकनियतं स्वरूपं यत्तन्मुखेन भेदः प्रकाश्यत इति तात्पर्यम् ।  
यस्तु व्याचष्टे---ऽव्यङ्ग्यानां वस्त्वलङ्काररसानां मुखेनऽ इति, स एवं प्रष्टव्यः---एतत्तावत्र्रिभेदत्वं न कारिकाकारेण कृतम् ।  
वृत्तिकारेण तु दर्शितम् ।  
न चेदानीं वृत्तिकारोभेदप्रकटनं करोति बालप्रिया प्रदर्शित इत्युक्तेरभिप्रायान्तरञ्चास्तीत्यर्थः ।  
तदाह---यद्यपीत्यादि ।  
अर्थः वाच्यः ।  
व्यङ्ग्येत्यादि ।  
कदाचिद्व्यङ्ग्यो ऽपि भवतीत्यर्थः ।  
तदाहेति ।  
तदभिप्रायादाहेत्यर्थः ।  
नन्वेवं पुनर्व्यञ्जकमुखेनेत्यत्र भवतीत्यर्थः तदाहेति ।  
तदभिप्रायादाहेत्यर्थः ।  
नन्वेवं पुनर्व्यञ्जकमुखेनेत्यत्र पुनशश्ब्दो ऽनुपपन्न इत्यतस्तात्पर्यं विवृणोति---न चेत्यादि ।  
तत्रेति ।  
अविवक्षितत्वादिबेदविशिष्टवाच्य इत्यर्थः ।  
व्यञ्जकत्वन्न च नास्तीत्यन्वयः ।  
ऽव्यञ्जकमुखत्वम्ऽ इति पाठे वाच्यस्येत्यादेः वाच्यसम्बन्धियदविवक्षितादिरूपं अविवक्षितत्वादिकन्तेन हेतुना यो भेदः ध्वनेरवान्तरभेदः ।  
तत्र ध्वनिभेद इत्यर्थः ।  
न च नास्तीत्युक्तमेवार्थं विवृणोति---व्यञ्जकमुखेनापीत्यादि ।  
तथाच व्यञ्जकमुखेनेत्यस्य फलितमर्थमाह---शुद्धेत्यादि ।  
केवलव्यञ्जकमुखेनेत्यर्थः ।  
एषामिति ।  
पदादीनामित्यर्थः ।  
सम्भवतीति ।  
सम्भाव्यत इतिच पाठः ।  
इतीति हेतौ ।  
लोचनम् ततश्चेदं कृतमिदं क्रियत इति कर्तृभेदे का सङ्गतिः? न चैतावता सकलप्राक्तनग्रन्थसङ्गतिः कृता भवति ।  
अविवक्षितवाच्यादीनामपि प्रकाराणां दर्शितत्वादित्यलं निजपूज्यजनसगोत्रैः साकं विवादेन ।  
चकारः कारिकायां यथासङ्ख्यशङ्कानिवृत्त्यर्थः ।  
तेनाविवक्षितवाच्यो द्विप्रभेदो ऽपि प्रत्येकं पदवाक्यप्रकाश इति द्विधा ।  
तदन्यस्य विवक्षिताभिधेयस्य सम्बन्धी यो भेदः क्रमद्योत्यो नाम स्वभेदसहितः सो ऽपि प्रत्येकं द्विधैव ।  
अनुरणनेन रूपं रूपणसादृश्यं यस्य तादृग्व्यङ्ग्यं यत्तस्येत्यर्थः ।  
महर्षेरित्यनेन तदनुसन्धत्ते यत्प्रागुक्तम्, अथ च रामायणमहाभारत प्रभृतिनि लक्ष्ये दृश्यत इति ।  
धृतिः क्षमा दया शौचं कारुण्यं वागनिष्ठुरा ।  
मित्राणां चानभिद्रोहः सप्तताः समिधः श्रियः ॥  
समिच्छब्दार्थस्यात्र सर्वथा तिरस्कारः, असम्भवात् ।  
समिच्छब्देन च व्यङ्ग्यो ऽर्थो ऽनन्यापेक्षलक्ष्म्युद्दीपनक्षमत्वं सप्तानां वक्रभिप्रेतं ध्वनितम् ।  
यद्यप---ऽनिःश्वासान्ध इवादर्शःऽ इत्याद्युदाहरणादप्ययमर्थो लक्ष्यते, तथापि प्रसङ्गाद्बहुलक्ष्यव्यापित्वन्दर्शयितुमुदाहरणान्तराण्युक्तनि ।  
अत्र च वाच्यस्यात्यन्ततिरस्कारः पूर्वोक्तमनुसृत्य बालप्रिया स्वरूपमिति ।  
पददिस्वरूपमित्यर्थः ।  
इति कर्तृभेदे का सङ्गतिरिति ।  
इत्यस्य कर्तृभेदे सति सङ्गतत्वं न सम्भवतीत्यर्थः ।  
ऽव्यङ्ग्यमुखेन प्रदर्शिते पुनर्व्यञ्जकमुखेनैतत्प्रकाश्यतऽ इत्यनेन प्रदर्शनप्रकाशनयोरेककर्तृकत्वं स्वरसतः प्रतीयते, तदसङ्गतं भवेदिति यावत् ।  
ऽका सङ्गतिः एवं प्रष्टव्यऽ इति सम्बन्धः ।  
दोषान्तरञ्जाह---न चेत्यादि ।  
चकार इत्यादि ।  
चकारस्याभावे अविवक्षितवाच्यस्य प्रदप्रकाशता, तदन्यस्य वाक्यप्रकाशतेति यथासङ्ख्येनार्थभ्रमस्स्यादिति भावः ।  
तेनेति ।  
समुच्चयार्थकचकारेणेत्यर्थः ।  
ऽतदन्यस्येऽति व्यधिकरणविशेषणमित्याशयेन व्याचष्टे---विवक्षितेत्यादि ।  
ऽअनुरणनेऽत्यादेर्विवरणं--क्रमेत्यादि ।  
ऽरूपम्ऽ इत्यस्य विवरणम्--रूपणोति ।  
फलितमाह---सादृश्यमिति ।  
इति ।  
यत्प्रागुक्तमिति सम्बन्धः ।  
समिच्छब्दार्थस्य इध्मत्वविशिष्टस्य ।  
समिच्छब्देनेति ।  
उद्दीपकत्वं लक्ष्यतेति शेषः ।  
समिच्छब्दो ऽत्र वाच्यलक्ष्योभयानुगतोद्दीपकत्वप्रकारेण लक्षयति ।  
एवमुद्यतत्वं लक्षयतेत्यादेरुद्यतत्वाद्युभयानुगतधर्मप्रकारेण लक्षयतेत्यर्थो बोध्यः ।  
ऽशब्देन चेऽत्यनन्तरं तस्यैवार्थान्तरसङ्क्रमितवाच्ये यथा---ऽरामेण प्रियजीवितेन तु कृतं लोचनम् योजनीयः किं पुनरुक्तेन ।  
सन्नद्धपदेन चात्रासम्भवत्स्वार्थोनोद्यतत्वं लक्षयता वक्रभिप्रेता निष्करुणकत्वाप्रतिकार्यत्वाप्रेक्षापूर्वकारित्वादयो ध्वन्यन्ते ।  
तथैव मधुरशब्देन सर्वविषयरञ्जकत्वतर्पकत्वादिकं लक्षयता सातिशयामिलाषविषयत्वं नात्राश्चर्यमिति वक्रभिप्रेतं ध्वन्यते ।  
तस्यैवेति ।  
अविवक्षितवाच्यस्य यो द्वितीयो भेदस्तस्येत्यर्थः ।  
ऽप्रत्याख्यानरुषः कृतं समुचितं क्रूरेण ते रक्षसा सोढं तच्च तथा त्वया कुलजनो धत्ते यथोच्चैः शिरः ।  
व्यर्थ सम्प्रति बिभ्रता धनुरिदं त्वद्य्वापदः साक्षिणाऽ इति ।  
रक्षःस्वभावादेव यः क्रूरो ऽनतिलङ्घ्यशासनत्वदुर्मदतया च प्रसह्य निराक्रियमाणः कोधान्धः तस्यैतत्तावत्स्वचित्तवृत्तिसमुचितमनुष्ठानं यन्मूर्धकर्तनं नाम, मान्यो ऽपि बालप्रिया व्यङ्ग्यो ऽर्थ इति पाठो दृश्यते तत्सत्वे ध्वनितमित्यस्य बोधितमित्यर्थः ।  
असम्भवत्स्वार्थेनेति ।  
स्वार्थः वर्मितः ।  
ऽसन्नद्धो वर्मितऽ इत्यमरः ।  
ध्वन्यन्त इति ।  
त्वत्पदार्थस्य मेघस्येति शेषः ।  
मधुरशब्देनेति ।  
माधुर्यरसविशिष्टवाचिनेति भावः ।  
सर्वेति ।  
सर्वविषयरञ्जकत्वतर्पकत्वादीनाम्मध्ये एकन्धर्ममित्यर्थः ।  
अत्रेति ।  
आकृतिष्वित्यर्थः ।  
प्रत्याख्यानेति श्रीरामचन्द्रस्य देवीं सीतामुद्दिश्येदं वचनम् ।  
विवृणोति--रक्ष इत्यादि ।  
यः रावणः ।  
प्रत्याख्यानरुडित्यस्य विवरणम्---अनतीत्यादि क्रोधान्ध इत्यन्तम् ।  
अनतिलङ्ध्यं शासनं यस्य तत्वेन या दुर्मदता अहमनतिलङ्ध्यशासन इति दुरभिमानः तयेति क्रोधान्धत्वे हेतुः ।  
निराक्रियमाणः त्वया निराकृतः ।  
ऽएतदनुष्ठानं स्वचित्तवृत्ति समुचितम्ऽ इति सम्बन्धः ।  
एतदिस्येतद्विवृणोति---यन्मूर्धकर्तनं नामेति प्रेम्णः प्रिये नोचितम्ऽ ।  
अत्र रामेणेत्येतत्पदं साहसैकरसत्वादिव्यङ्ग्याभिसङ्क्रमितवाच्यं व्यञ्जकम् ।  
लोचनम् कश्चिन्ममाज्ञां लङ्घयिष्यतीति ।  
तैति यथा तादृगपि तया न गणितस्तस्यास्तवेत्यर्थः ।  
तदपि तथा अविकारेणोत्सवापत्तिबुद्ध्या नेत्रविस्फारतामुखप्रसादादिलक्ष्यमाणया सोढम् ।  
यथा येन प्रकारेण कुलजन इति यः कश्चित्पामरप्रायो ऽपि कुलवधूशब्दवाच्यः ।  
उच्चैः शिरो धत्तै एवंविधाः किल वयं कुलवध्वो भवाम इति ।  
अथ च शिलःकर्तनावसरे त्वया शीघ्रं कृत्यतामिति तथा सोढं तथोच्चैः शिरो धृतं यथान्यो ऽपि कुलस्त्रीजन उच्चैः शिरो धत्ते नेत्यप्रवृत्ततया ।  
एवं रावणस्य तव च समुचितकारित्वं निर्व्यूढम् ।  
मम पुनः सर्वमेवानुचितं पर्यवसितम् ।  
तथाहिराज्यनिर्वासनादिनिरवकाशीकृतधनुर्व्यापारस्यापि कलत्रमात्ररक्षणप्रयोजनमपि यच्चापमभूत्तत्सम्प्रति त्वय्यरक्षितव्यापन्नायामेव निष्प्रयोजनम्, तथापि च तद्धारयामि ।  
तन्नूनं निजजीवितरक्षैवास्य प्रयोजनत्वेन सम्भाव्यते ।  
न चैतद्युक्तम् ।  
रामाणेति ।  
असमसाहसरसत्वसत्यसन्धत्वोचितकारित्वादिव्यङ्ग्यधर्मान्तरपरिणतेनेत्यर्थः ।  
ऽकापुरुषादिधर्मपरिग्रहस्त्वादिशब्दात्ऽ इति यद्व्याख्यातम्, तदसत् ; कापुरुषस्य ह्येतदेव प्रत्युतोचितं स्यात् ।  
प्रिय इति शब्दमामेवैतदिदानीं संवृत्तम् ।  
प्रियशब्दस्य प्रवृत्तिनिमित्तं यत्प्रेमनाम तदप्यनौचित्यकलङ्कितमिति बालप्रिया रावणेन हि श्रीरामस्य पुरतो मायासीताशिरश्छेदः कृतः ।  
इतीति ।  
इति बुद्ध्येत्यर्थः ।  
ते इत्यस्य प्रत्याख्यानेत्यनेन, कृतमित्यनेन च सम्बन्धः ।  
भावार्थमाह---यथेत्यादि ।  
तादृगपि निरतिशयैश्वर्यादिविशिष्टो ऽपि सः गणितः आदृतः ।  
तदपि शिरःकर्तनमपि ।  
बुद्ध्येत्यस्य विशेषणं---नेत्रेत्यादि ।  
विस्फारता विकासः ।  
सोढमनुभूतम् ।  
इत्युच्छैदिशरो धत्त इति सम्बन्धः ।  
इत्यभिमानेन शिर उन्नतं करोतीत्यर्थः ।  
अन्यथापि व्याचष्टे--अथ चेत्यादि ।  
तच्चेत्यस्य विवरणं--शिरःकर्तनावसर इति ।  
तथा सोढमित्यस्य व्याख्यानं--तथोञ्चैरित्यादि ।  
उच्चैशिशरो धत्त इति प्रार्थनाप्रत्याख्यानेन क्रोधान्धे कस्मिंश्चित् कामिनि शिरःकर्तनायोद्युक्ते सति शिर उन्नतं करोतीत्यर्थः ।  
नित्यप्रवृत्ततयेति लडर्थविवरणम् ।  
उत्तरार्धं व्याख्यास्यन्नाह--एवमित्यादि ।  
पुनरिति तुशब्दविवरणम् ।  
ऽव्यर्थऽ मित्यादेर्व्याख्यानम्---राज्येत्यादि ।  
ऽप्रियजीवितेनेऽत्यस्य तन्नूनमित्यादि ।  
च ।  
अस्येति ।  
धनुर्धारणस्येत्यर्थः ।  
एतदिति ।  
निजजीवितरक्षाप्रयोजनकत्वेन धनुर्धारणमित्यर्थः ।  
ऽरामेणेऽत्यादिवृत्तिग्रन्थं व्याचष्टे--रामेणेत्यादि ।  
साहसैकरसत्वमित्यस्य विवरणम्--असमेत्यादि ।  
आदिपदार्थकथनं--सत्येत्यादि ।  
अत्र रामपदलक्ष्यतावच्छेदकं कातरत्वमिति प्रदीपकारः, कैतवस्नेहवत्वमिति चक्रवर्ती, पुरुषकारपराङ्मुखत्वमिति भट्टगोपालः ।  
यथा वा---   
एमेअ जणो तिस्सा देउ कवोलोपमाइ ससिबिम्बम् ।  
परमत्थविआरे उण चन्दो चन्दो विअ वराओ ॥  
अत्र द्वितीयश्चन्द्रशब्दो ऽर्थान्तरसङ्क्रमितवाच्यः ।  
अविवक्षितवाच्यस्यात्यन्ततिरस्कृतवाच्ये प्रभेदे वाक्यप्रकाशता यथा---- या निशा सर्वभूतानां तस्यां जागर्ति संयमी ।  
यस्यां जाग्रति भूतानि सा निशा पश्यतो मुनेः ॥  
लोचनम् शोकालम्बनोद्दीपनविभावयोगात्करुणरसो रामस्य स्फुटीकृत इति ।  
एमेअ इति ।  
एवमेव जनस्तस्या ददाति कपोलोपमायां शशिबिम्बम् ।  
परमार्थविचारे पुनश्चन्द्रश्चन्द्र इव वराकः (इति छाया) ।  
एवमेवेति स्वयमविवेकान्धतया ।  
जन इति लोकप्रसिद्धगतानुगतिकतामात्रशरणः ।  
तस्या इत्यसाधारणगुणगणमहार्धवपुषः ।  
कपोलोपमायामिति निर्व्याजलावण्यसर्वस्वभूतमुखमध्यवर्तिप्रधानभूतकपोलतलस्यापमायां प्रत्युत तदधिकवस्तुकर्तव्यं ततो दूरनिकृष्टं शशिबिम्बं कलङ्कव्याजजिह्मीकृतम् ।  
एवं यद्यपि गङ्डरिकाप्रवाहपतितो लोकः, तथापि यदि परीक्षकाः परीक्षन्ते तद्वराकः कृपैकभाजनं यश्चन्द्र इति प्रसिद्धः स चन्द्र एव क्षयित्वविलासशून्यत्वमलिनत्वधर्मान्तरसङ्क्रान्तो यो ऽर्थः ।  
अत्र च यथा व्यङ्ग्यधर्मान्तरसङ्क्रान्तिस्तता पूर्वोक्तमनुसन्धेयम् ।  
एवमुत्तरत्रापि ।  
एवं प्रथमभेदस्य द्वावपि प्रकारौ पदप्रकाशकत्वेनोदाहृत्य वाक्यप्रकाशकत्वेनोदाहरति---या निशेति ।  
विवक्षित इति ।  
तेन ह्युक्तेन न कश्चिदुपदेश्यं प्रत्युपदेशः सिद्ध्यति ।  
बालप्रिया शोकेत्यादि ।  
सम्भावितप्रियामरणमालम्बनविभावः ।  
प्रियासम्बन्ध्यसाधारमकर्मादिस्मरणमुद्दीपनविभावः ।  
एवमेवेत्यादेर्भावार्थं व्याचष्टे---स्वयमित्यादि ।  
तदधिकमिति ।  
कपोलादुत्कृष्टमित्यर्थः ।  
उपमायां कर्तव्यमित्यन्वयः ।  
उपमानत्वेन वक्तव्यमित्यर्थः ।  
तत इति ।  
कपोलादित्यर्थः ।  
शशिपदविवरणम्--कलङ्केत्यादि ।  
कलङ्कव्याजो यः शशः तेन जिह्मीकृतं मलिनीकृतम् ।  
विअ इत्यवधारणार्थकमित्याशयेनाह---चन्द्र एवेति ।  
द्वितीयचन्द्रपदस्य चन्द्रपदवाच्यत्वेन गुणशून्यत्वेन वा रूपेण लक्षणात्र बोध्या ।  
व्यङ्ग्यधर्मानाह---क्षयित्वेत्यादि ।  
सङ्क्रान्तो यो ऽर्थ इति ।  
अर्थः चन्द्रपदार्थः ।  
अत्रेति ।  
उक्तयोरुदाहरणयोरित्यर्थः ।  
पूर्वोक्तमिति ।  
द्वितीयोद्योतस्यादावुक्तमित्यर्थः ।  
तेन ह्युक्तेनेति ।  
निशादिपदवाच्येन रात्र्याद्यर्थेनेत्यर्थः ।  
अनेन हि वाक्येन निशार्थो न च जागरणार्थः कश्चिद्विवक्षितः ।  
किं तर्हि? तत्त्वज्ञानावहितत्वमतत्त्वपराङ्मुखत्वं च मुनेः प्रतिपाद्यत इति तिरस्कृतवाच्यस्यास्य व्यञ्जकत्वम् ।  
तस्यैवार्थान्तरसङ्क्रमितवाच्यस्य वाक्यप्रकाशता यथा--- विसमैओ काण वि काण वि वालेइ अभिअणिम्माओ ।  
काण वि विसामिअमओ काण वि अविसामओ कालो ॥  
(विषमयितः केषामपि केषामपि प्रयात्यमृतनिर्माणः ।  
केषामपि विषामृतमयः केषामप्यविषामृतः कालः ॥  
इति छाया ) लोचनम् निशायां जागरतव्यमन्यत्र रात्रिवदासितव्यमिति किमनेनोक्तेन ।  
तस्माद्बाधितस्वार्थमेतद्वाक्यं संयमिनो लोकोत्तरतालक्षणेन निमित्तेन तत्वदृष्टाववधानं मिथ्यादृष्टो च पराङ्मुखत्वं ध्वनति ।  
सर्वशब्दार्थस्य चापेक्षिकतयाप्युपपद्यमानतेति न सर्वशब्दार्तान्यथानुपपत्यायामर्थ आक्षिप्तो मन्तव्यः ।  
सर्वोषां ब्रह्मादिस्थावरान्तानां चतुर्दशानामपि भूतानां या निशा व्यामोहजननीतत्त्वदृष्टिः तस्यां संयमी जागर्ति कथं प्राप्येतेति ।  
बालप्रिया न कश्चिदिति ।  
कश्चिदुपदेशो न सिद्ध्यतीत्यन्वयः ।  
भगवद्गीतागतस्यास्योपदेशपरत्वमावश्यकमिति भावः ।  
कुतो न सिद्ध्यतीत्यत्राह--निशायामित्यादि ।  
अन्यत्र रात्रिवदिति ।  
अहनि रात्राविवेत्यर्थः ।  
बाधितेति ।  
अनुपयोगबाधितेत्यर्थः ।  
वाक्यमिति ।  
निशा जागर्तीत्यादिपदसमुदाय इत्यर्थः ।  
तत्तत्पदलक्ष्यार्थाः प्रदर्शयिष्यन्ते ।  
लोकोत्तरेत्यादि ।  
लोकोत्तरत्वेन हेतुनेत्यर्थः ।  
नन्वत्र निद्राकालरूपनिशापदार्थे सर्वभूतसम्बन्धान्वये सर्वपदार्थघटकतया संयमिनो ऽपि तदन्वयः प्राप्तः, स च जागर्तीत्येतदर्थान्वयिनो ऽनुपपन्नस्तस्मादनेनोक्तव्यङ्ग्यस्याविष्कृतत्वान्न ध्वनित्वमिति शङ्कां परिहरति---सर्वशब्दार्थस्येत्यादि ।  
आपेक्षिकतयेति ।  
सर्वशब्दो ऽत्र संयमिव्यतिरिक्ताशेषत्वावच्छिन्नवाचक इत्यतः किञ्जिदपेक्षयेत्यर्थः ।  
सर्वशब्दार्थेति ।  
सर्वशब्दार्थान्वयेत्यर्थः ।  
अयमर्थः पूर्वोक्तव्यङ्ग्यार्थः ।  
आक्षिप्तः आविष्कृतः ।  
श्लोकं व्यचष्टे---सर्वषामित्यादि ।  
चतुर्दशानामपि भूतानामिति ।  
ब्रह्माप्राजापत्यैन्द्रपित्र्यगान्धर्वयाक्षराक्षसपैशाचभेदादष्टविधन्दैवं मानुषमेकविधं पशुपक्षिसर्पकीटस्थावरभेदात्पञ्चविधं तैर्यग्योनं भूतमिति चतुर्दशविधानामपि देहिनामित्यर्थः ।  
यथोक्तं साङ्ख्यकारिकायां "अष्टविकल्पो दैव" इत्यादि ।  
व्यामोहजननीति निशापदलक्ष्यार्थकथनम् ।  
सा केत्यत्राह--तेत्वेति ।  
ऽजागर्तिऽ पदलक्ष्यार्थमाह---कथमित्यादि ।  
लोचनम् न तु विषयवर्जनमात्रादेव संयमीति यावत् ।  
यदि वा सर्वभूतनिशायां मोहिन्यां जागर्ति कथमियं हेयेति ।  
यस्यां तु मिथ्यादृष्टौ सर्वाणि भूतानि जाग्रति अतिशयेन सुप्रबुद्धरूपाणि सा तस्य रात्रिरप्रबोधविषयः ।  
तस्या हि चेष्टायां नासौ प्रबुद्धः ।  
एवमेव लोकोत्तराचारव्यवस्थितः पश्यति मन्यते च ।  
तस्यैवान्तर्बहष्करणवृत्तिश्चरितार्था ।  
अन्यस्तु न पश्यत न च मन्यत इति ।  
तत्वदृष्टिपरेण भाव्यमिति तात्पर्यम् ।  
एवं च पश्यत इत्यपि मुनेरित्यपि च न स्वार्थमात्रविभ्रान्तम् ।  
अपि तु व्यङ्ग्य एव विश्राम्यति ।  
यत्तच्छब्दयोश्च न स्वतन्त्रार्थतेति सर्व एवायमाख्यातसहायः पदसमूहो व्यङ्ग्यपरः ।  
तदाह---अनेन हि वाक्येनेति ।  
प्रतिपाद्यत इति ध्वन्यत इत्यर्थः ।  
विषमयितो विषमयतां प्राप्तः ।  
केषाञ्चिद्दुष्कृतिनामतिविवेकिनां वा ।  
केषाञ्चित्सुकृतनामत्यन्तमविवेकिनां वा अतिक्रामत्यमृतनिर्माणः ।  
केषाञ्चिन्मिश्रकर्मणां विवेकाविवेकवतां वा, विषाभृतमयः ।  
केषामपि मूढप्रायाणां धाराप्राप्तयोगभूमिकारूढानां वा अविषाभृतमयः कालो ऽतिक्रामतीति सम्बन्धः ।  
विषामृतपदे च लावण्यादिशब्दवन्निरूढलक्षणारूपतया सुखदुःखसाधनयोर्वर्तते, यथा---विषं निम्बममृतं कपित्थमिति ।  
न चात्र सुशदुःखसाधने तन्मात्रविश्रान्ते, अपि तु स्वकर्तव्यसुखदुःखपर्यवसिते ।  
न च ते साधने सर्वथा बालप्रिया इयं कथं प्राप्येतेति मत्या तत्प्राप्त्युपायमनुतिष्ठतीत्यर्थः ।  
भावमाह---न त्वित्यादि ।  
संयमी संयमिपदवाच्यः ।  
तत्वदृष्टेर्मोहजनकत्वमप्रसिद्धमित्यतो ऽन्यथा विवृणोति---यदि वेत्यादि ।  
मोहिन्यामिति ।  
अविद्यायामित्यर्थः ।  
मिथ्यादृष्टाविति ।  
अविद्यायां तत्कार्ये द्वैतप्रपञ्चे वेत्यर्थः ।  
तस्येति ।  
संयमिन इत्यर्थः ।  
अप्रबोधविषय इत्यस्यैव विवरणम्---तस्या हीत्यादि ।  
असाविति ।  
संयमीत्यर्थः ।  
लोकोत्तराचारव्यवस्थिति इति संयमिपदस्यैव लक्ष्यार्थकथनम् ।  
ऽपश्यतो मुनेऽ रित्यस्य विवणम्---पश्यति मन्यते चेति ।  
अत्र पश्यतीत्येतच्चरितार्थबहिष्करणवृत्तित्वेन मन्यत इत्येतच्चरितार्थान्तःकरणवृत्तित्वेन च रूपेण लक्षकमित्याह---तस्यैवेत्यादि ।  
अनेन गम्यमर्थमाह---अन्य इत्यादि ।  
फलितं व्यङ्ग्यमाह---तत्वेति ।  
व्यङ्ग्य एवेति ।  
पूर्वोक्तमुख्यव्यङ्ग्य एवेत्यर्थः ।  
तदाहेति ।  
उक्ताभिप्रायादाहेत्यर्थः ।  
ऽकेषामपीऽत्यादेर्विवरणम्---केषाञ्चिदित्यादि ।  
"प्रयातीऽत्यस्य अतिक्रमतीति ।  
ऽअमिअणिम्माओऽइति गाथापाठाभिप्रायेण छायामाह---अमृतनिर्माण इति ।  
अमृतस्येव निर्माणं यस्य स इत्यर्थः ।  
विषामृतपदयोः दुःखसुखसङ्क्रमितवाच्यत्वं वृत्तावुक्तं व्यवस्थापयिष्यन्नाह---विषामृतपदे इत्यादि ।  
सुखदुःखेति व्युत्क्रमेण निर्देशः दुःखसुखसाधनयोरित्यर्थः ।  
तथा पाठो वा ।  
एवमुपर्यपि बोध्यम् ।  
अत्र दृष्टान्तमाह---यथेत्यादि ।  
इतीत्यस्य इत्यादावित्यर्थः ।  
प्रकृतोदाहरणे विशेषमाह--ने चेत्यादि ।  
अत्रेति ।  
प्रकृतोदाहरण इत्यर्थः ।  
तन्मात्रेति ।  
सुखदुःखसाधनमात्रेत्यर्थः ।  
तन्मात्रविश्रान्तेन अत्र हि वाक्ये विषामृतशब्दाभ्यां दुःखसुखरूपसङ्क्रमितवाच्याभ्यां व्यवहार इत्यर्थान्तरसङ्क्रमितवाच्यस्या व्यञ्जकत्वम् ।  
विवक्षिताभिधेयस्यानुरणनरूपव्यङ्ग्यस्य शब्दशक्त्युद्भवे प्रभेदे पदप्रकाशता यथा--- लोचनम् न विवक्षिते ।  
निस्साधनयोस्तयोरभावात् ।  
तदाह---सङ्क्रमितवाच्याभ्यामिति ।  
केषाञ्चिदिति चास्य विशेषे सङ्क्रान्ति ।  
अतक्रामतीत्यस्य च क्रियामात्रसङ्क्रान्तिः ।  
काल इत्यस्य च सर्वव्यवहारसङ्क्रान्तिः ।  
उपलक्षणार्थं तु विषामृतग्रहणमात्रसङ्क्रमणं वृत्तिकृता व्याख्यातम् ।  
तदाह--वाक्यैति ।  
एवं कारिकाप्रथमार्धलक्षितांश्चतुरः प्रकारानुदाहृत्य द्वितीयकारिकार्धस्वीकृतान् षडन्यान् प्रकारान् क्रमेणोदाहरति--विवक्षिताभिधेयस्येत्यादिना ।  
प्रातुमिति पूरयितुम् ।  
धनैरिति बहुवचनं यो येनार्थी तस्य तेनेति सूचनार्थम् ।  
अत एवार्थग्रहणम् ।  
जनस्येति बाहुल्येन हि लोको धनार्थी, न तु गुणैरुपकारार्थी ।  
दैवेनेति ।  
अशक्यपर्यनुयोगेनेत्यर्थः ।  
बालप्रिया चेति सम्बन्धः ।  
विवक्षिते इत्यपकृष्यते ।  
स्वकर्तव्येति ।  
स्वसाध्येत्यर्थः ।  
स्वपदं साधनपरम् ।  
न च न विवक्षिते विवक्षिते एव ।  
कुत इत्यतत्राह--निस्साधनेत्यादि ।  
तदाहेति ।  
उक्ताभिप्रायेण सुखदुःखरूपसङ्क्रमितवाच्यत्वमाहेत्यर्थः ।  
ऽविषन्निम्बममृतं कपित्थम्ऽ इत्यादौ निरूढलक्षणया दुःखसाधनं निम्बं सुखसाधनं कपित्थमित्येवार्थे विवक्षितः, प्रकृते तु कालः केषाञ्चिद्दुःखमयः केषाञ्चित्सुखमयश्चातिक्रामतीत्यर्थस्य विवक्षिततया विषपदस्य किञ्चित्साधनकदुःखे अमृतपदस्य किञ्चित्साधनकसुखे च लक्षणा दुःखसुखयोर्विशेषो व्यङ्ग्यः, साधनत्वेन विषामृतयोर्भानादर्थान्तरसङ्क्रमितवाच्यता चेति भावः ।  
केषाञ्चिदिति चास्य विशेषे सङ्क्रान्तिरति ।  
अज्ञातविशेषधर्मावच्छिन्नवाचकस्य केषामपीति शब्दस्य च दुष्कृतिनामित्याद्युक्तार्थविशेषे सङ्क्रान्तिरित्यर्थः ।  
दुष्कृत्यादीनामज्ञातत्वादिकं व्यङ्ग्यम् ।  
क्रियामात्रे भवत्यर्थे ।  
सर्वव्यवहारेति ।  
व्यवहारगोचरवस्तुजातेत्यर्थः ।  
द्वितीयेति ।  
द्वितीयं यत्कारिकार्धं तत्स्वीकृतांस्तदुक्तानित्यर्थः ।  
ऽप्रातुम्ऽ इति ।  
ऽअस्मीऽत्यव्ययमहमर्थे ।  
धनैरर्थिजनस्य वाञ्छां प्रातुं दैवेन न सृष्टो यदि नामेत्यभ्युपगमे ।  
तर्हिति शेषः ।  
जडो ऽहं पथि प्रसन्नाम्बुधरस्तटाकः अथवा कूपः किं कस्मात् ।  
न कृतः दैवेन न सृष्टः ।  
तटाकस्य कूपादुत्कृष्टत्वादादावुक्तिः ।  
लोचने--यो येनार्थाति ।  
यो जनो गोसुवर्णादीनाम्मध्ये येन धनेनार्थीत्यर्थः ।  
अत एवेति ।  
उक्ताभिप्रायादेवेत्यर्थः ।  
भावार्थकथनम्---अशक्येत्यादि ।  
दैवस्यादृश्यत्वादिति भावः ।  
ऽअस्मि न सृष्टऽ प्रातुं धनैरर्थिजनस्य वाञ्छां दैवेन सृष्टो यदि नाम नास्मि ।  
पथि प्रसन्नाम्बुधरस्तडागः कूपो ऽथवा किं न जडः कृतो ऽहम्  ॥ १ ॥  
  
अत्र हि जड इति पदं निर्विण्णेन वक्रात्मसमानाधिकरणतया प्रयुक्तमनुरणनरूपतया कूपसमानाधिकरणतां स्वशक्त्या प्रतिपद्यते ।  
तस्यैव वाक्यप्रकाशता यता हर्षचरिते सिंहनादवाक्येषु--ऽवृत्ते ऽस्मिन्महाप्रलये धरणीधारणायाधुना त्वं शेषःऽ ।  
एतद्धि वाक्यमनुरणनरूपमर्थान्तरं शब्दशक्त्या स्फुटमेव प्रकाशयति ।  
लोचनम् अस्मीति ।  
अन्यो हि तावदवश्यं कश्चित्सृष्टो न त्वहमिति निर्वेदः ।  
प्रसन्नं लोकोपयोगि अम्बु धारयतीति ।  
कूपो ऽथवेति ।  
लोकैरप्यलक्ष्यमाण इत्यर्थः ।  
आत्मसमामाधिकरणतयेति ।  
जडः किङ्कर्तव्यतामूढ इत्यर्थः, अथ च कूपो जडो ऽर्थिता कस्य कीदृशीत्यसम्भवद्विवेक इति ।  
अत एव जडः शीतलो निर्वेदसन्तापरहितः ।  
तथा जडः शीतजलयोगितया परोपकारसमर्थः ।  
अनेन तृतीयार्थेनायं जडशब्दस्तटाकार्थेन पुनरुक्तार्थसम्बन्ध इत्यभिप्रायेणाह--कूपसमानाधिकरणतामिति ।  
स्वशक्त्येति शब्दशक्त्युद्भवत्वं योजयति ।  
महाप्रलय इति ।  
महस्य उत्सवस्य आसमन्तात्प्रलयो यत्र तादृशि शोककारणभूते वृत्ते धरण्या राज्यधुराया धारणायाश्वासनाय त्वं शेषः शिष्यमाणः ।  
इतीयता पूर्णे वाक्यार्थे कल्पावसाने भूपीठभारोद्वहनक्षम् एको बालप्रिया इत्यनेन गम्यमर्थमाह--अन्यो हीत्यादि ।  
लोकोपयोगीति ।  
लोकैरित्यादि ।  
च गम्यार्थविवरणम् ।  
ऽआत्मसमानाधिकरणतयेऽति प्रतीकधारणमादावस्मदर्थान्वयी जडपदार्थो विवरिष्यत इति ज्ञापनाय ।  
तमर्थमाह--किङ्कर्तव्यतामूढ इति ।  
कूपान्वयिनं व्यङ्ग्यमर्थमाह--अथ चेत्यादि ।  
अत्रार्थान्तरञ्चाह---अत एवेत्यादि ।  
अत एव विवेकाभावादेव ।  
शीतल इति ।  
"शिशिरो जड" इत्यमरः ।  
अनेन गम्यमर्थमाह---निर्वेदेति ।  
लडयोरभेदाज्जडपदं जलमयार्थकञ्चेत्याह---तथेत्यादि ।  
वृत्तौ ऽकूपसमानाधिकरणतां प्रतिपद्यतऽ इत्यनेन जडपदस्य कूपपदसामानाधिकरण्यमेवोक्तन्न तु तटाकपदसामानाधिकरण्यमपि, तत्कुत इति शङ्कां परिहरंस्तद्ग्रन्थमवतारयति---अनेनेत्यादि ।  
अनेन तृतीयार्थेनेति ।  
कूपान्वयित्वेनोक्तेष्वर्थेषु तृतीयेन शीतजलवाहितयेत्याद्युक्तेनार्थेन हेतुनेत्यर्थः ।  
तटाकार्थेनेति ।  
तेन सहेत्यर्थः ।  
पुनरुक्तेति ।  
ऽप्रसन्नाम्बुधरऽ इति विशेषणार्थस्यैवोक्त्या पुनरुक्तार्थसम्बन्धस्स्यादित्यर्थः ।  
ऽस्वशक्त्येऽत्यत्रान्यथाप्रतिपत्तिनिरासायाह---शब्देत्यादि ।  
वाच्यार्थमाह--महस्येत्यादि ।  
अस्मिन्नित्यस्य विवरणम्---शोकेत्यादि ।  
वृत्ते जाते ।  
व्यङ्ग्यमर्थान्तरन्दर्शयति---कल्पेत्यादि ।  
अस्यैव कविप्रौढोक्तिमात्रनिष्पन्नशरीरस्यार्थशक्त्युद्भवे प्रभेदे प्रदप्रकाशता यथा हरिवजये---   
चृअङ्कुरावअंसं छणमप्यसरमहध्घणमणहरसुरामोअम् ।  
असमप्पिअं पि गहिअं कुसुमसरेण महुमासलच्छिमुहम् ॥  
अत्र ह्यसमर्पितमपि कुसुमशरेण मधुमासलक्ष्म्या मुखं गृहीतमित्यसमर्पितमपीत्येतदवस्थाभिधायिपदमर्थशक्त्या कुसुमशरस्य बलात्कारं प्रकाशयति ।  
अत्रैव प्रभेदे वाक्यप्रकाशता यथोदाहृतं प्राक् ऽसज्जेहि सुरहिमासोऽ इत्यादि ।  
अत्र सज्जयति सुरभिमासो न तावदर्पयत्यनङ्गाय शरानित्ययं वाक्यार्थः कविप्रौढोक्तिमात्रनिष्पन्नशरीरो मन्मथोन्माथकदनावस्थां वसन्तसमयस्य सूचयति ।  
लोचनम् नागराज एव दिग्दन्तिप्रभृतिष्वपि प्रलीनेष्वित्यर्थान्तरम् ।  
चूताङ्कुरावतंसं क्षणप्रसरमहार्घमनोहरसुरामोदम् ।  
महार्घण उत्सवप्रसरेण मनोहरसुरस्य मन्मथदेवस्य आमोदश्चमत्कारो यत्र तत् ।  
अत्र महार्घशब्दस्य परनिपातः, प्राकृते नियमाभावात् ।  
छण इत्युत्सवः ।  
असमर्पितमपि गृहीतं कुसुमशरेण मधुमासलक्ष्मीमुखम् ॥  
मुखं प्रारम्भो वक्क्रं च ।  
तच्च सुरामोदयुक्तं भवति ।  
मध्वारम्भे कामश्चित्तमाक्षिपतीत्येतावानयमर्थः कविप्रौढोक्त्यार्थान्तरव्यञ्जकः सम्पादितः ।  
अत्र कविनिबद्धवक्तृप्रौढोक्तिशरीरार्थशक्त्युद्भवे पदवाक्यप्रकाशतायामुदाहरणद्वयं न दत्तम् ।  
ऽप्रौढोक्तिमात्रनिष्पन्नशरीरः सम्भवी स्वतःऽ इति प्राच्यकारिकाया इयतैवोदाहृतत्वं भवेदित्यभिप्रायेण ।  
तत्र पदप्रकाशता यथा--- सत्यं मनोरमाः कामाः सत्यं रम्या विभूतयः ।  
किन्तु मत्ताङ्गनापाङ्गभङ्गलोलं हि जीवितम् ॥  
बालप्रिया ऽमहाप्रलयऽ इत्यस्य कल्पावसान इति, ऽधरणीधारणायेऽत्यस्य भूभारेत्यादि, शेषऽ इत्यस्य नागराज इति च विवरणम् ।  
दिग्दन्तीत्यादि ।  
भावार्थकथनम् ।  
अत्रोपमा व्यङ्ग्या बोध्या ।  
मधुमासलक्ष्म्या नायिकात्वप्रतीत्या तदनुगुणमर्थमाह---वक्त्रञ्चेति ।  
सुरा मद्यम् ।  
अर्थान्तरव्यञ्जक इति ।  
अर्थान्तरं वृत्तावुक्तम् ।  
अत्रेत्यादि ।  
इत्यभिप्रायेण न दत्तमिति सम्बन्धः ।  
सत्यमिति ।  
काव्यप्रकाशे ऽप्युदाहृतो ऽयं श्लोकः ।  
स्वतःसम्भविशरीरार्थशक्त्युद्भवे प्रभेदे पदप्रकाशता यथा---   
वाणिअअ हत्तिदन्ता कुत्तो अह्याण बाधकित्ती अ ।  
जाव लुलिआलपअमुही धरम्मि परिसक्कए सुह्णा ॥  
अत्र लुलितालकमुखीत्येतत्पदं व्याधवध्वाः स्वतःसम्भावितशरीरार्थशक्त्या सुरतक्रीडासक्तिं सूचयंस्तदीयस्य भर्तुः सततसम्भोगक्षामतां प्रकाशयति ।  
लोचनम् इत्यत्र कविना यो विरागी वक्ता निबद्धस्तत्प्रौढोक्त्या जीवितशब्दो ऽर्थशक्तिमूलतयेदं ध्वनयति---सर्व एवामी कामा विभूतयश्च स्वजीवितमात्रोपयोगिनः, तदभावे हि सद्भिरपि तैरसद्रूपताप्यते, तदेव च जीवितं प्राणधारणरूपत्वात्प्राणवृत्तेश्च चाञ्चल्यादनास्थापदमिति विषयेषु वराकेषु किं दोषोद्धोषणदौर्जन्येन निजमेव जीवितमुपालभ्यम्, तदपि च निसर्गचञ्चलमिति न सापराधमित्येतावता गाढं वैराग्यमिति ।  
वाक्यप्रकाशता यथा--ऽशिखरिणिऽ इत्यादौ ।  
वाणिजक हस्तिदन्ताः कुतो ऽस्माकं व्याघ्रकृत्तयश्च ।  
यावल्लुलितालकमुखी गृहे परिष्वक्कते स्नुषा ॥  
इति छाया  ।  
सविभ्रमं चङ्क्रम्यते ।  
अत्र लुलितेति सवरूपमात्रेण विशेषणमवलिप्ततया चहस्तिदन्ताद्यपाहरणं सम्भाव्यमिति वाक्यार्थस्य तावत्येव न काचिदनुपपत्तिः ।  
बालप्रिया कामाः काम्यमाना वनितादयः तदभावे जीविताभावे ।  
जीवितमनास्थापदमिति सम्बन्धः ।  
अत्र हेतुः--प्राणेत्यादि ।  
इतीति हेतौ ।  
निसर्गचञ्चलमितीति ।  
निसर्गचञ्चलत्वाद्धेतोरित्यर्थः ।  
स्वभावस्यापरिहार्यत्वादिति भावः ।  
वाणिजकेति ।  
अस्माकं गृहे कुतस्सन्ति? न सन्तीत्यर्थः ।  
अत्र कार्यान्तरव्यग्रतां हेतुत्वेन दर्शयन्नाह---यावदित्यादि ।  
यावत् यतः ।  
लुलितेति ।  
लुलिताः इतस्ततो विकीर्णा अलका यत्र तथाविधं मुखं यस्यास्सा ।  
स्नुषा पुत्रभार्या ।  
परिष्वक्कत इति ।  
अतस्तत्परिपालनव्यग्रा वयमिति भावः ।  
स्वत इत्यादि ।  
स्वतस्सम्भावितं लोके ऽप्यौचित्यात्सम्भाव्यमानं शरीरं य्सय तथाविधस्यार्थस्य शक्त्या सामर्थ्येनेत्यर्थः ।  
लोचने ऽपरिष्वक्कतऽ इत्यस्य व्याख्यानम्---सविभ्रमं चङ्क्रम्यत इति ।  
व्यङ्ग्यस्य वाच्यसिद्ध्यङ्गत्वशङ्का परिहरति--अत्रेत्यादि ।  
लुलितेतीति ।  
इत्यादिकमित्यर्थः ।  
स्वरूपेत्यादि ।  
स्वरूपकथनमित्यर्थः ।  
अवलप्ततयेति ।  
धनित्वाद्यभिमानेनेत्यर्थः ।  
चकारस्सम्भवतो हेत्वन्तरस्य समुच्चायकः ।  
हस्तीत्यादि ।  
तस्यैव वाक्यप्रकाशता यथा---   
सिहिपिञ्छकण्णऊरा बहुआ वाहस्स गव्विरी भमै ।  
मुत्ताफलरैअपसाहणाणं मज्झे सवत्तीणम् ॥  
अनेनापि वाक्येन व्याधवध्वा शिखिपिच्छकर्णपूराया नवपरिणीतायाः कस्याश्चित्सौभाग्यातिशयः प्रकाश्यते ।  
तत्सम्भोगैकरथो मयूरमात्रमारणसमर्थः पतिर्जातं इत्यर्थप्रकाशनात् तदन्यासां चिरपरिणीतानां मुक्ताफलरचितप्रसाधनानां दौर्भाग्यातिशयः ख्याप्यते ।  
तत्सम्भोगकाले स एव व्याधः करिवरवधव्यापारसमर्थ आसीदित्यर्थप्रकाशनात् ।  
ननु ध्वनिः काव्यविशेष इत्युक्तं कत्कथं तस्य पदप्रकाशता ।  
काव्यविशेषो हि विशिष्टार्थप्रतिपत्तिहेतुः शब्दसन्दर्भविशेषः ।  
तद्भावश्च पदप्रकाशत्वे नोपपद्यते ।  
पदानां स्मारकत्वेनावाचकत्वात् ।  
उच्यते--  
स्यादेष दोषः लोचनम् सिहिपिच्छेति ।  
पूर्वमेव योजिता गाथा ।  
नन्विति ।  
समुदाय एव ध्वनिरित्यत्र पक्षे चोद्यमेतत् ।  
तद्भावश्चेति ।  
काव्यविशेषत्वमित्यर्थः ।  
अवाचकत्वादिति यदुक्तं सो ऽयमप्रयोजको हेतुरिति छलेन तावद्दर्शयति--स्यादेष दोष इति ।  
एवं छलेन परिहृत्य बालप्रिया हस्तिदन्तादेरपाहरणमनाहरणं दन्ताद्यनाहरणमिति च पाठः ।  
स्नुषाभर्तुरिति शेषः ।  
समुदाय इति ।  
वाचकवाच्यव्यङ्ग्यादिसमुदाय इत्यर्थः ।  
इत्यत्र पक्ष इति ।  
ऽअववक्षितवाच्यस्येऽत्यादिकारिकायां समुदायस्यैव ध्वनिपदार्थवादत्र पक्ष एव चोद्यस्योपपत्तेश्चेति भावः ।  
वृत्तौ ऽनन्विऽत्यादि ।  
ऽइत्युक्तम्ऽ इति ।  
ऽयत्रार्थश्शब्दो वेऽत्यादिनेति भावः ।  
ऽतत्ऽ तस्मात् ।  
चोद्यमुपपादयति---ऽकाव्यविशेषो हीऽत्यादि ।  
ऽविशिष्टेऽति ।  
वाच्यव्यङ्ग्यभेदेन द्विविधो यो विशिष्टार्थः तत्प्रतिपत्तिहेतुरित्यर्थः ।  
ऽशब्देऽत्यादि ।  
सङ्घटितपदविशेष इत्यर्थः ।  
विशिष्टार्थस्तत्प्रतिपादको वाक्यविशेषश्चेति यावत् ।  
ततः किमत आह--ऽतद्भावश्चेऽत्यादि ।  
ऽपदप्रकाशत्वेऽ पदप्रकाश्यत्वे सति ।  
ऽनोपपद्यतेऽ न सङ्गच्छते ।  
तद्भावः पदप्रकाशत्वेन सह विरुद्ध इत्यर्थः ।  
कुत इत्यत्राह---ऽपदानाम्ऽ इत्यादि ।  
ऽअवाचकत्वात्ऽ अनुभावक्तवाभावात् ।  
तदैस्तत्तदर्थाः स्मार्यन्ते, स्मृतास्ते त्वाकाङ्गक्षादसहकृता वाक्यार्थमनुभावयन्तीति मते पदस्मारितत्वरूपं पदप्रकाशत्वं तत्तदर्थ एव वर्तते ।  
तत्र च काव्यविशेषत्वरूपं ध्वनित्वन्नास्तीत्यतो ध्वनेः न पदप्रकाशत्वं, किन्तु वाक्यप्रकाशत्वमेव सम्भवतीति भावः ।  
अनेन ग्रन्थेन पदन्न ध्वनिप्रकाशकमवाचकत्वादित्यर्थः फलित इत्यभिप्रेत्य ऽस्यादेषदोषऽ इत्यादिसमाधानग्रन्थमवतारयति लोचने---अवाचकत्वादित्यादि ।  
अप्रयोजक इति ।  
यदि वाचकत्वं प्रयोजकं ध्वनिव्यवहारे स्यात् ।  
न त्वेवम् ; तस्य व्यञ्जकत्वेन व्यवस्थानात् ।  
किं च काव्यानां शरीराणामिव संस्थानवशेषावच्छिन्नसमुदायसाध्यापि चारुत्वप्रतीतिरन्वयव्यतिरेकाभ्यां भागेषु कल्प्यत इति पदानामपि व्यञ्जकत्वमुखेन व्यवस्थितो ध्वनिव्यवहारो न विरोधि ।  
लोचनम् वस्तुवृत्तेनापि परिहरति---किं चेति ।  
यदि परो ब्रूयात्---न मया अवाचकत्वं ध्वन्यभावे हेतूकृतं किं तूक्तं काव्यं ध्वनिः ।  
काव्यं चानाकाङ्क्षप्रतिपत्तिकारि वाक्यं न पदमिति तत्राह--सत्यमेवं, तथापि पदं न ध्वनिरित्यस्माभिरुक्तम् ।  
अपि तु समुदाय एव ; तथा च पदप्रकाशो ध्वनिरिति प्रकाशपदेनोक्तम्। ननु पदस्य तत्र तथाविथं सामर्थ्यमिति कुतो ऽखण्ड एव प्रतीतिक्रम इत्याशङ्क्याह--काव्यानामिति ।  
उक्तं हि प्राग्विवेककाले विभागोपदेश इति ।  
ननु भागेषु पदरूपेषु कथं सा चारुत्वप्रतीतिरारोपयितुं शक्या? तानि हि स्मारकाण्येव ।  
ततः किम्? मनोहारिव्यङ्ग्यार्थस्मारकत्वाद्धि चारुत्वप्रतीतिनिबन्धनत्वं केन बालप्रिया असाधक इत्यर्थः ।  
छलेन व्याजेन वक्ष्यमाणाभिप्रायाप्रकटनेनेति यावत् ।  
तावत् आदौ ।  
वस्तुवृत्तेनापीति ।  
पारमार्थिकाभिप्रेतार्थप्रकटनेनापीत्यर्थः ।  
ननु वस्तुवृत्तेन परिहारः किमर्थ इत्यतः काव्यानामित्यादिग्रन्थमवतारयिष्यन् भूमिकामाह--यदि पर इत्यादि ।  
ध्वन्यभावे ध्वनिप्रकाशकत्वाभावे ।  
पदानामिति शेषः ।  
हेतूकृतं हेतुत्वेनोक्तम् ।  
किन्त्वित्यादि ।  
काव्यविशेषो ध्वनिः काव्यञ्च तथाविधं वाक्यमिति वाक्यमेव ध्वनिः, पदन्तु न ध्वनिरित्यर्थः ।  
तथाच पदे ध्वन्यभावे अवाक्यत्वं हेतुरिति भावः ।  
इति ब्रूयादिति सम्बन्धः ।  
आहेति ।  
सिद्धान्तीति शेषः ।  
तथापीत्यन्तमभ्युपगमे ।  
न उक्तमिति सम्बन्धः ।  
समुदाय एवेति ।  
ध्वनिरित्युक्तमित्यनुषङ्गः ।  
अत्रोपष्टम्भकमाह---तथाचेत्यादि ।  
तत्रेति ।  
वाक्य इत्यर्थः ।  
तथाविधं ध्वनिप्रकाशनानुकूलम् ।  
इति कुत इत्येतत्कथं घटते ।  
अत्र हेतुः--  
अखएड इत्यादि ।  
भागेषु कल्प्यत इत्यत्रोपष्टम्भकमाह---उक्तं हीत्यादि ।  
वृत्तौ ऽकाव्यानाम्ऽ इत्यस्य ऽचारुत्वेऽत्यनेन सम्बन्धः ।  
ऽसंस्थानेऽति ।  
संस्थानविशेषैः शब्दसन्दर्भविशेषैः मुखाद्यवयवसंयोगविशेषैश्च अवच्छिन्नो विशिष्टो यस्समुदायस्तत्साध्यापीत्यर्थः ।  
तथाच प्रतीयमानं चारुत्वं समुदायनिष्ठमिति भावः ।  
ऽभागेषुऽ पदेषुमुखादिषु च ।  
ऽकल्प्यतऽ इति ।  
प्राधान्यादिति भावः ।  
इतीति हेतौ ।  
ऽव्यञ्जकत्वमुखेनऽ व्यञ्जकत्वप्राधान्येन ।  
ऽध्वनिव्यवहारःऽ पदप्रकाशो ध्वनिरिति व्यवहारः ।  
ऽअनिष्टस्येऽत्यादिग्रन्थमवतारयति लोचने--नन्वित्यादि ।  
स्मारकाण्येवेत्यन्तः ऽअनिष्टस्य श्रुतिर्यद्वदापादयति दुष्टताम् ।  
श्रुतिदुष्टाविषु व्यक्तं तद्वादिष्टस्मृतिर्गुणम् ॥  
पदानां स्मारकत्वे ऽपि पदमात्रावभासिनः ।  
तेन ध्वनेः प्रभेदेषु सर्वष्वेवास्ति रम्यता ॥  
विच्छित्तिशोभिनैकेन भूषणेनेव कामिनी ।  
पदद्योत्येन सुकवेर्ध्वनिनी भाति भारती ॥  
ऽ इति परिकरश्लोकाः   
  
_________________________________________________________  
  
  
यस् त्व् अलक्ष्य-क्रम-व्यङ्ग्यो ध्वनिर् वर्ण-पदादिषु ।  
वाक्ये सङ्घटनायां च स प्रबन्धे ऽपि दीप्यते  ॥ ध्व्क्_३।२ ॥  
  
__________  
  
  
यस्त्वलक्ष्यक्रमव्यङ्ग्यो ध्वनिर्वर्णपदादिषु ।  
वाक्ये सङ्घटनायां च स प्रबन्धे ऽपि दीप्यते  ॥ २ ॥  
  
लोचनम् वार्यते ।  
यथा श्रुतिदुष्टानां पेलवादिपदानामसभ्यपेलाद्यर्थं प्रति न वाचकत्वम् ।  
अपि तु स्मारकत्वम् ।  
तद्वशाच्च चारुस्वरूपं काव्यं श्रुतिदुष्टम् ।  
तच्च श्रुतिदुष्टत्वमन्वयव्यतिरेकाभ्यां भागेषु व्यवस्थाप्यते तथा प्रकृते ऽपीति तदाह--अनिष्टस्येति ।  
अनिष्टार्थस्मारकस्येत्यर्थः ।  
दुष्टतामित्यचारुत्वम् ।  
गुणमिति चारुत्वम् ।  
एवं दृष्टान्तमभिधाय पादत्रयेण तुर्येण दार्ष्टान्तिकार्थ उक्तः ।  
अधुनोपसंहरति---पदानामिति ।  
यत एव मिष्टस्मृतिश्चारुत्वमावैति तेन हेतुना सर्वेषु प्रकारेषु निरूपितस्य पदमात्रावभासिनो ऽपि पदप्रकाशस्यापि ध्वने रम्यतास्ति स्मारकत्वे ऽपि पदानामिति समन्वयः ।  
अपिशब्दः काकाक्षिन्यायेनोभयत्रापि सम्बध्यते ।  
अधुना चारुत्वप्रतीतौ पदस्यान्वयव्यतिरेकौ दर्शयति---विच्छित्तीति  ॥ १ ॥  
  
एवं कारिकां व्याख्याय तदसङ्गृहीतमलक्ष्यक्रमव्यङ्ग्यं प्रपञ्चयितुमाह--यस्त्विति ।  
तुशब्दः पूर्वभेदेभ्यो ऽस्य विशेषद्योतकः ।  
वर्णसमुदायश्च पदम् ।  
तत्समुदायो वाक्यम् ।  
सङ्घटना पदगता वाक्यगता च ।  
सङ्घटितवाक्यसमुदायः प्रबन्धः बालप्रिया शङ्काग्रन्थः ।  
ततः किमित्मादिर्वक्ष्यमाणार्थकः परिहारग्रन्थः ।  
पेलवादिपदानामिति ।  
ऽअतिपेलवमतिपरिमितवर्णं लघुतरमुदाहरति शठऽ इत्यादौ पेलवादिशब्दानामित्यर्थः ।  
असभ्येति ।  
असभ्यो यः पेलाद्यर्थः पेलादिशब्दार्थस्तं प्रतीत्यर्थः ।  
पेलशब्दो हि लाटभाषायां वृषणवाचकः ।  
नवाचकत्वमिति ।  
तदर्थस्य तद्वाक्यार्थघटकत्वाभावादिति भावः ।  
पादत्रयेणाभिधायेति सम्बन्धः ।  
ऽतेनेऽत पदस्य विवरणम्---यत इत्यादि ।  
निरूपितस्येति पूरितम् ।  
अपिशब्दः स्मारकत्वे ऽपीत्यपिशब्दः  ॥ २ ॥  
  
तत्र वर्णानामनर्थकत्वाद्द्योतकत्वमसम्भवीत्याशङ्क्येदमुच्यते--  
  
  
_________________________________________________________  
  
  
शषौ सरेफ-संयोगो ढकारश् चापि भूयसा ।  
विरोधिनः स्युः शृङ्गारे ते न वर्णा रस-च्युतः  ॥ ध्व्क्_३।३ ॥  
त एव तु निवेश्यन्ते बीभत्सादौ रसे यदा ।  
तदा तं दीपयन्त्य् एव ते न वर्णा रस-च्युतः  ॥ ध्व्क्_३।४ ॥  
  
__________  
  
  
शषौ सरेफसंयोगो ढकारश्चापि भूयसा ।  
विरोधिनः स्युः शृङ्गारे तेन वर्णा रसच्युतः    ॥ ३ ॥  
  
त एव तु निवेश्यन्ते बीभत्सादौ रसे यदा ।  
तदा तं दीपयन्त्येव तेन वर्णा रसच्युतः  ॥ ४ ॥  
  
श्लोकद्वयेनान्वयव्यतिरेकाभ्यां वर्णानां द्योतकत्वं दर्शितं भवति ।  
लोचनम् इत्यभिप्रायेण वर्णादीनां यथाक्रममुपादानम् ।  
आदिशब्देन पदैकदेशपदद्वितयादीनां ग्रहणम् ।  
सप्तम्या निमित्तत्वमुक्तम् ।  
दोप्यते ऽवभासते सकलकाव्यावभासकतयेति पूर्ववत्काव्यविशेषत्वं समर्थितम्  ॥ २ ॥  
  
भूयसेति प्रत्येकमभिसम्बध्यते ।  
तेन शकारो भूयसेत्यादि व्याख्यातव्यम् ।  
रेफप्रधानस्संयोगर्ः कर्ह्रर्द्र इत्यादि ।  
विरोधिन इति ।  
परुषा वृत्तिविरोधिनी शृङ्गारस्य ।  
यतस्ते वर्णा भूयसा प्रयुज्यमाना न रसांश्च्योतन्ति स्रवन्ति ।  
यदि वा तेन शृङ्गारविरोधित्वेन हेतुनावर्णाः शषादयो रसाच्छृङ्गाराच्च्यवन्ते तं न व्यञ्जयन्तीति व्यतिरेक उक्तः ।  
अन्वयमाह--त एवत्विति ।  
शादयः ।  
तमिति बीभत्सादिकं रसम् ।  
दीपयन्ति द्योतयन्ति ।  
कारिकाद्वयं तात्पर्येण व्याचष्टे---श्लोकद्वयेनेति ।  
यथासङ्ख्यप्रसङ्गपरहारार्थं बालप्रिया आदिशब्देनेति ।  
ऽपदादिष्विऽत्यादिपदेनेत्यर्थः ।  
सप्तम्येति ।  
पदादिष्वित्यादिस्थया सप्तम्येत्यर्थः ।  
निमित्तत्वमुक्तमिति ।  
न त्वधिकरणत्वमिति भावः ।  
दीप्यत इत्यस्य विवरणम्---सकलकाव्यावभासकतयावभासत इति ।  
अलक्ष्यक्रमस्तु यो ध्वनिः समुदायत्मकः काव्यविशेषः ।  
सः वर्णादनिमित्तको दीप्यत इत्यर्थादयमर्थस्सिध्यतीति भावः ।  
काव्यविशेषत्वमिति ।  
ध्वनेरिति शेषः  ॥ २ ॥  
  
प्रत्येकमिति ।  
शषावित्यादिना प्रत्येकमित्यर्थः ।  
भूयसेति ।  
प्रयुज्यमानो विरोधीति शेषः ।  
सारार्थमाह--परुषेति ।  
तल्लक्षणमुक्तं भट्टेद्भटेन---"शषाभ्यां रेफसंयोगैः टवर्गेण च योजिता ।  
परुषा नाम वृत्तिस्स्यादि"ति ।  
रसश्च्युत इति पाठे ते न इति पदद्वयमित्याशयेन व्याचष्टे---ते वर्णा इत्यादि ।  
ते वर्णाः शषादयः ।  
रसं शृङ्गारम् ।  
स्रवन्ति स्रावयन्ति ।  
रसच्युत इति पाठे तु तेनेत्येकं पदमित्याह--यदि वेत्यादि ।  
तेनेत्यस्य व्याख्यानम्---शृङ्गारेत्यादि, रसाच्च्यवन्त इत्यस्य तं न व्यञ्जयन्तीति च ।  
इतीत्यादि ।  
शषावित्यादिश्लोकेन शकारादिवर्णसत्वे शृङ्गाराव्यक्त्यभावरूपो व्यतरेकः प्रदर्शित इत्यर्थः ।  
अन्वयमिति ।  
शषादिसत्वे बीभत्सादिव्यक्तरूपमन्वयमित्यर्थः ।  
ऽत एवेऽत्यादिकारिकायाश्चतुर्थपादे रसश्च्युत इति  पदे चालक्ष्यक्रमव्यङ्ग्यस्य द्योतनं यथा--- उत्कम्पिनी भयपरस्खलितांशुकान्ता ते लोचने प्रतिदिशं विधुरे क्षिपन्ती ।  
क्रूरेण दारुणतया सहसैव दग्धा धूमान्धितेन दहनेन न वीक्षितासि ॥  
लोचनम् श्लोकाभ्यामिति न कृतम् ।  
पूर्वश्लोकेन हि व्यतिरेक उक्तो द्वितीयेनान्वयः ।  
अस्मिन्विषये शृङ्गारलक्षणे शषादिप्रयोगः सुकवित्वमभिवाञ्छता न कर्तव्य इत्येवम्फलत्वादुपदेशस्य कारकाकारेण पूर्वं व्यतिरेक उक्तः ।  
न च सर्वथा न कर्तव्यो ऽपि तु बीभत्सादौ कर्तव्य एवेति पश्चादन्वयः ।  
वृत्तिकारेण त्वन्वयपूर्वको व्यतिरेक इति शैलीमनुसर्तुमन्वयः पूर्वमुपात्तः ।  
एतदुक्तं भवति---यद्यपि विभावानुभावव्यभिचारिप्रतीतिसम्पदेव रसाखादे निबन्धनम् ।  
तथापि विशिष्टक्षुतिकशब्दसमर्थ्यमाणास्ते विभावादयस्तथा भवन्तीति स्वसंवित्सिद्धमदः ।  
तेन वर्णानामपि श्रुतिसमयोपलक्ष्यमाणार्थानपेक्ष्यपि श्रोत्रैकग्राह्यो मृदुपरुषात्मा बालप्रिया पाठे तेनेत्येकं पदं, रसच्युत इति पाठे तु ते नेति तदद्वयमिति बोध्यम् ।  
यथा सङ्ख्येत्यादि ।  
श्लोकाभायामिति निर्देशे द्वाभ्यां श्लोकाभ्यां प्रतपादितौ यावन्वयव्यतिरेकौ ताभ्यामित्यर्थस्य प्रतीत्या यथासङ्ख्यमन्वयस्य प्रसक्तिर्भवती, श्लोकद्वयेनेति निर्देशे तु श्लोकात्मकद्व्यवयवघटितसमुदायेन प्रतिपादितौ यावन्वयव्यतिरेकौ ताभ्यामित्यर्थस्य प्रतीत्या यथासङ्ख्यमन्वयस्य प्रसक्तिर्भवति, श्लेकद्वयेनेति निर्देशे तु श्लोकात्मकद्व्यवयवघटितसमुदायेन प्रतिपादितौ यावन्वयव्यतिरेकौ ताभ्यामित्यर्थस्य प्रतीत्यान तत्प्रसक्तिरिति भावः ।  
नन्वत्र यथासङ्ख्यमस्त्वित्यत्राह--पूर्वेत्यादि ।  
कारिकायामादौ व्यतिरेकप्रदर्शनस्य बूजमाह---अस्मिन्नित्यादि ।  
तर्हि वृत्तावन्यथा कथने किं बीजमित्यत्राह---वृत्तीत्यादि ।  
विभावादीनामेव रस्वयञ्जकत्वाद्वर्णादीनान्तात् कथमित्यशङ्कां प्रदर्श्य परिहरति---एतदित्यादि ।  
विशिष्टेति ।  
विशिष्टा उपनागरकादिवृत्तिविशिष्टा तद्विषयिकेति यावत् ।  
श्रुतिः श्रवणं येषान्तैः शब्दैः समर्प्यमाणा इत्यर्थः ।  
तथेति ।  
रसास्वादनिबन्धनानीत्यर्थः ।  
वर्णानामपीति ।  
ऽस्वभावऽ इत्यनेनास्य सम्बन्धः ।  
श्रुतीति ।  
अत्र हि ते इत्येतत्पदं रसमयत्वेन स्फुटमेवावभासते सहृदयानाम् ।  
पदावयवेन द्योतनं यथा--- व्रिडायोगान्नतवदनया सन्नधाने गुरूणां बद्धोत्कम्पं कुचकलशयोर्मन्युमन्तर्निगृह्य ।  
लोचनम् स्वभावो रसास्वादे सहकार्येव ।  
अत एव च सहकारतामेवाभिधातुं निमित्तसप्तमी कृता वर्णपदादिष्विति ।  
न तु वर्णरेव रसाभिव्यक्तिः, विभावादिसंयोगाद्धि रसनिष्पत्तिरित्युक्तं बहुशः ।  
श्रोत्रैकग्राह्यो ऽपि च स्वभावो रसनिष्यन्दे व्याप्रियत एव, अपदगीतध्वनिवत् पुष्करवाद्यनियमितविशिष्टजातिकरणघ्राद्यनुकरणशब्दवच्च ।  
पदे चेति ।  
पदे च सतीत्यर्थः ।  
तेन रसप्रतीतर्विभावादेरेव ।  
ते विभवादयो यदा विशिष्टेन केनापि पदेनार्प्यमामा रसचमत्कारविधायिनो भवन्ति तदा पदस्यैवासौ महिमा समर्प्यत इति भावः ।  
अत्र हीति ।  
वासवदत्तादाहाकर्णनप्रबुद्धशोकनिभरस्य वत्सराजस्येदं परिदेवितवचनम् ।  
तत्र च शोको नामेष्टजनविनाशप्रभव इति तस्य जनस्य ये भ्रूक्षेपकटाक्षप्रभृतयः पूर्वं रतिविभावतामवलम्बन्ते स्म त एवात्यन्तविनष्टाः सन्त इदानीं स्मृतिगोचरतया निरपेक्षभावत्वप्राणं करुणमुद्दीपयन्तीति स्थितम् ।  
ते लोचने इति तच्छब्दस्यल्लोचनगतस्वसंवेद्याव्यपदेश्यानन्तगुणगणस्मरणाकारद्योतको रसस्यासाधारणनिमित्ततां प्राप्तः ।  
तेन यत्केनचिच्चोदितं परिहृतं च तन्मिथ्यैव ।  
तथाहि चोद्यम्--प्रकान्तपरामर्शकस्य तच्छब्दस्य कथमियति सामर्थ्यमिति ।  
उत्तरं च---रसाविष्टो ऽत्र पराम्रष्टेति ।  
बालप्रिया श्रुतिसमये उपलक्ष्यमाणो ज्ञायमानो यो ऽर्थस्तदनपेक्ष्यपीत्यर्थः ।  
मृदुपुरुषात्मेति ।  
मृदुत्वपरुषत्वरूप इत्यर्थः ।  
रसनिष्यन्दे व्याप्रियत इति ।  
रसास्वादे सहकारीत्यर्थः ।  
दृष्टान्तमाह--अपदेत्यादि ।  
पदरहितगानशब्दवदित्यर्थः ।  
घ्रद्यनुहारेति च पाठः ।  
पदे च सतीति ।  
पदविशेषसत्वनिमि कञ्चेत्यर्थः ।  
अस्य भावमाह---तेनेत्यादि ।  
ते रसास्वादहेतवः ।  
तस्य जनस्येति ।  
वासवदत्तात्मकेष्टजनस्येत्यर्थः ।  
इति स्थितमिति ।  
इति वस्तुस्थितिरित्यर्थः ।  
तच्छब्द इति अनुभूतार्थक इति भावः ।  
स्पष्टमिदं काव्यप्रकाशादौ ।  
तदित्यादि ।  
वक्तृनायकगतं तथाविधगुणगणस्मरणं स्मरणविषयगुणगणं वा द्योतयतीत्यर्थः ।  
प्राप्त इति ।  
तत्स्मरणस्य शोकोद्दीपकत्वादिति भावः ।  
तेनेत ।  
यतो ऽत्र तच्छब्दो ऽनुभूतार्थकः स्मरणाकारद्योतकश्च तत इत्यर्थः ।  
अनुत्थानोपहितमित्यनेनास्य सम्बन्धः ।  
मथ्यैव परिहृतमित्यन्वयः ।  
इयतीति उक्तार्थबोदन इत्यर्थः ।  
रसाविष्ट इत्यादि ।  
तल्लोचनगततथाविधगुणगणं बुद्धौ कृत्वा रसाविष्टेन वक्त्रा ते इत्युक्तम्, स एवार्थः प्रतिपत्त्रापि परामृश्यत इति भावः ।  
पराम्रष्टा लोचनम् तदुभयमनुत्थानोपहतम् ।  
यत्र ह्यनुद्दिश्यमानधर्मान्तरसाहित्ययोग्यधर्मयोगित्वं वस्तुनो यच्छब्देनाभिधाय तद्बुद्धिस्थधर्मान्तरसाहित्यं तच्छब्देन निर्वाच्यते ।  
तत्रोच्यते--ऽयत्तदोर्नित्यसम्बन्धत्वंऽ इति, तत्र पूर्वप्रक्रान्तपरामर्शकत्वं तच्छब्दस्य ।  
यत्र पुनर्निमित्तोपनतस्मरणविशेषाकारसूचकत्वं तच्छब्दस्य ऽस घटऽ इत्यादौ यथा, तत्र का परामर्शकत्वकथेत्यास्तामलीकपरामर्शकैः पण्डितम्मन्यैः सह विवादेन ।  
उत्कम्पिनीत्यादिना तदीयभयानुभावोत्प्रेक्षणम् ।  
मयानिर्वाहितप्रतीकारमिति शोकावेशस्य विभावः ।  
ते इति सातिशयविभ्रमैकायतनरूपे अप लोचने विधुरे कान्दिशीकतया निर्लक्षे क्षिपन्ती कस्त्राता क्वासावार्यपुत्र इति तयोर्लोचनयोस्तादृशीचावस्थेति सुतरां शोकोद्दीपनम् ।  
क्रूरेणेति ।  
तस्यायं स्वभाव एव ।  
किं कुरुतां तथापि च धूमेनान्धीकृतो द्रष्टुमसमर्थ इति न तु सविवेकस्येदृशानुचितकारित्वं सम्भाव्यते, इति स्मर्यमाणं तदीयं सौन्दर्यमिदानीं सातिशयशोकावेशविभावतां प्राप्तमिति ।  
ते शब्दे सति सर्वो ऽयमर्थो निर्वयूढः ।  
एवं तत्र तत्र व्याख्यातव्यम् ।  
बालप्रिया परामर्शकर्ता ।  
यत्र हीत्यादि ।  
यत्र यो विद्वान् स पूज्य इत्यादौ ।  
अनूद्दिश्यमानेति अनूदेक्ष्यमाणेति च पाठः ।  
तथाविधं यद्धर्मान्तरं पूज्यत्वादिकं तत्साहित्यस्य योग्यः प्रयोजको यो धर्मो विद्वत्त्वादिः तद्योगित्वं तत्सम्बन्ध इत्यर्थः ।  
यच्छब्देन यच्छब्दघटितवाक्येन ।  
तदिति ।  
तद्बुद्धिस्थञ्च यद्धर्मान्तरं विद्धत्त्वादकं तस्य साहित्यं सम्बन्ध इत्यर्थः ।  
निर्वाच्यते बोध्यते ।  
तत्र पूर्वप्रक्रान्तपरामर्शकत्वमिति सम्बन्धः ।  
मध्ये संवादकथनम्---यत्रोच्यत इत्यादि ।  
तत्रेति ।  
यो विद्वान् स पूज्य इत्यादावित्यर्थः ।  
पूर्वेति ।  
पूर्वोक्तविद्वत्त्वादिधर्मविशष्टोपस्थापकत्वरूपं पूर्वपक्रान्तपरामर्शकत्वमित्यर्थः ।  
इदमुपलक्षणं ऽतदन्वये शुद्धिमतीऽ त्यादावपि तद्बोध्यम्। यत्रेति ।  
ऽते लोचनेऽ इत्यादावित्यर्थः ।  
स इत्यादिदृष्टन्तकथनम् ।  
का परामर्शकत्वकथेति ।  
पूर्वप्रकान्तपरामर्शकत्वप्रसङ्ग एव नास्तीत्यर्थः ।  
उत्कम्पिनीत्यादिनेति ।  
तदुक्त्या गम्यमिति भावः ।  
तदीयेति ।  
तदीयानां वासवदत्तासम्बन्धिनां भयानुभावानामुत्कम्पादीनामुत्प्रेक्षणमनुमानमित्यर्थः ।  
ऽविभावऽ इत्यनेनास्य सम्बन्धः ।  
शोकावेशप्रकारकथनम्--मयेत्यादि ।  
अनिर्वाहितः अकृतः प्रतीकारो यस्य तत् ।  
भयमिति शेषः ।  
इति इतिमत्या ।  
विभावः उद्दीपनम् ।  
तच्छब्दद्योत्यार्थकथनं सातिशयेत्यादि ।  
कान्दिशीकतया भयातशयेन ।  
इति इति बुद्ध्या ।  
क्षिपन्तीति सम्बन्धः ।  
क्रूरेणेति तीक्ष्णेनेति च पाठः ।  
तस्यायं स्वभाव इति ।  
दाहकत्वादिः क्रूरस्वभाव इत्यर्थः ।  
क्रूरत्वे ऽपि न तन्मात्रेण दग्धा,किन्तु हेत्वन्तरेणापीत्याह--तथेत्यादि ।  
धूमान्धितेनेति दहनस्य विशेषणं, तच्च हेतुगर्भमिति भावः ।  
उपसंहरति---इतीत्यादि ।  
ते शब्दे सतीत्यादि ।  
ते इति तिष्ठेत्युक्तं किमिव न तया यत्समुत्सृज्य बाष्पं मथ्यासक्तश्चकितहरिणीहारिनेत्रत्रिभागः ॥  
इत्यत्र त्रिभागशब्दः ।  
वाक्यरूपश्चालक्ष्यक्रमव्यङ्ग्यो ध्वनिः शुद्धो ऽलङ्कारसङ्कीर्णश्चेति द्विधा मतः ।  
तत्र शुद्धस्योदाहरमं यथा रामाभ्युदये---ऽकृतककुपितैःऽ इत्यादि लोचनम् त्रिभागशब्द इति ।  
गुरुजनमवधीर्यापि सा मां यता तथापि साभिलाषमन्युदैन्यगर्वमन्थरं विलोकितवतीत्येवं स्मरणेन परस्परहेतुकत्वप्राणप्रवासविप्रलम्भोद्दीपनं त्रिभागशब्दसन्निधौ स्फुटं भातीति ।  
वाक्यरूपश्चेति ।  
प्रथमानिर्देशेनाव्यतिरेकनिर्देशस्यायमभिप्रायः ।  
वर्णपदतद्भागादिषु सत्स्वेवालक्ष्यक्रमो व्यङ्ग्यो निर्भासमानो ऽपि समस्तकाव्यव्यापक एव निर्भासते, विभावादिसंयोगप्राणत्वात् ।  
तेन वर्णादीनां निमित्तत्वमात्रमेव, वाक्यं तु ध्वनेरलक्ष्यक्रमस्य न निमित्ततामात्रेण वर्णादिवदुपकारि, किं तु समग्रविभावादप्रतिपत्तिव्यापृतत्वाद्रसादिमयमेव तन्निर्भासत इति ऽवाक्यऽ इत्येतत्कारिकायां बालप्रिया पदस्यैवात्र प्राधान्यमिति भावः ।  
वृत्तौ ऽझटिति कनकेऽत्याद्युदाहरणान्तरं प्रक्षिप्तमत एव न विवृतं लोचने ।  
प्रवासोद्यतमात्मानं गुरुजनसन्निधाने दृष्टवत्याः प्रयाया दर्शनप्रकारं कश्चित् स्ययं परामृशति ; यद्वा--स्निग्धं प्रति कथयति--व्रीजायोगादिति ।  
गुरूणां पित्रादीनाम् ।  
कुचकलशयोः बद्धः कृत उत्कम्पः येन तम् ।  
मन्युं प्रवासनिरोधे ऽपि तदुद्यमाज्जतं कोपम् ।  
त्वं तिष्टेति मां प्रति न उक्तं किमिव, उक्तमेव ।  
यद्यतः तया बाष्पं समुत्सृज्य चकितहरिणोव चकितहरिणीनेत्रमिव हारि, यद्वा--चकितहरिण्या हारि यन्नेत्रं तस्य त्रिभागः तृतीयो भागः ।  
चकितहरिणीहारीति भिन्नं पदमासञ्जनक्रयावशेषणमिति वा ।  
मयि आसक्त आसञ्जिन इत्यन्वयः ।  
त्रिभागशब्दस्य व्यञ्जकत्वं विवृणोति--गुरुजनमित्यादि ।  
साभिलाषेति ।  
अभिलाषादयो भावा नेत्रे प्रकाशिता इतिभावः ।  
स्मरणेनेति ।  
स्मरणमात्रगम्यम् ।  
परस्परहेतुकत्वेति ।  
परस्परास्थाबन्धहेतुकत्वेत्यर्थः ।  
प्रथमेति ।  
वाक्यरूपो ध्वनिरिति प्रथमान्तनिर्देशेनेत्यर्थः ।  
अव्यतिरेकनिर्देशस्य अभेदबोधनस्य ।  
अयं वाक्यन्त्वित्यादिना वक्ष्यमाणः ।  
सत्स्वेव निर्भासमानो ऽपीति सम्बन्धः ।  
यद्यपि वर्णपदादप्रयुक्तमेव निर्भासनन्तथापीत्यर्थः ।  
तेनेति ।  
विभावादिसंयोगप्राणत्वेन निर्भासनादित्यर्थः ।  
वर्णादिवदिति वैधर्येण दृष्टान्तः ।  
समग्रेति ।  
समग्रविभावादिप्रतिपादकत्वादित्यर्थः ।  
तत् वाक्यम् ।  
इतीति हेतौ ।  
वाक्य इत्यादि ।  
कारिकास्थं वाक्ये इत्येतदत्यर्थः ।  
शलोकः ।  
एतद्धि वाक्यं परस्परानुरागं परिपोषप्राप्तं प्रदर्शयत्सर्वत एव परं रसतत्त्वं प्रकाशयति ।  
अलङ्कारान्तरसङ्कीर्णो यथा---ऽस्मरनवनदीपूरेणोढाःऽ इत्यादिश्लोकः ।  
लोचनम् रिकायां न निमित्तसप्तमीमात्रम्, अपि त्वनन्यत्र भावविषयार्थमपीति ।  
शुद्ध इत्यर्थालङ्कारेण केनाप्यसम्मिश्रः ।  
कृतककुपितैबाष्पाम्भोभिः सदैन्यविलोकितैर्- वनमपि गता यस्य प्रीत्या धृतापि तथाम्बया ।  
नवजलधरश्यामाः पश्यन्दिशो भवतीं विना कठिनहृदयो जीवत्येव प्रिये स तव प्रियः ॥  
अत्र तथा तैस्तैः प्रकारैर्मात्रा धृतापीत्यनुरागपरवशत्वेन गुरुवचनोल्लङ्घनमपि त्वया कृतमिति ।  
प्रिये प्रिय इति परस्परजीवितसर्वस्वाभिमानात्मको रतिस्थायिभाव उक्तः ।  
नवजलधरेत्यसोढपूर्वप्रावृषेण्यजलदालोकनं विप्रलम्भोद्दीपनविभावत्वेनोक्तम् ।  
जीवत्येवेति सापेक्षभावता एवकारेण करुणावकाशनिराकरणायोक्ता ।  
सर्वत एवेति ।  
नात्रान्यतमस्य पदस्याधिकं क्रिञ्चद्रसव्यक्तिहेतुत्वमित्यर्थः ।  
रसतत्त्वमिति ।  
विप्रलम्भशृङ्गारात्मतत्वम् ।  
स्मरनवनदीपूरेणोढाः पुनर्गुरुसेतुभिर्- यदपि विधृताः तिष्ठन्त्यारादपूर्णमनोरथाः ।  
तदपि लिखितप्रख्यैरङ्गैः परस्परमुन्मुखा नयननलिनीनालानीतं पिबन्ति रसं प्रियाः ॥  
बालप्रिया नेत्यादी ।  
तत्सप्तम्यर्थो निमित्तमात्रं नेति यावात् ।  
अनन्यत्रेति ।  
अनन्यत्रभावः तदन्यत्र सम्भवाभावः, तद्रूपो यो विषयस्य अर्थो यस्य तत् ।  
वाक्य इति सप्तम्यर्थो विषयश्चेत्यर्थः ।  
कृतकेति ।  
तृतीयान्तानां धृतातीत्यनेनान्वयः ।  
यस्य प्रीत्या यस्मिन् मयि प्रेम्णा ।  
धृता उपरुद्धा ।  
व्याचष्टे--अत्रेत्यादि ।  
कृतमितीति ।  
व्यज्यत इति शेषः ।  
प्रिये प्रिय इतीति ।  
इत्याभ्यामित्यर्थः ।  
उक्तः व्यञ्जितः ।  
नवजलधरतीति ।  
इत्यनेनेत्यर्थः ।  
जीवत्येवेत्येवकारेण सापेक्षभावतोक्तेत्यन्वयः ।  
स्मरेति ।  
विधृतास्तिष्ठन्त्यारादपूर्णेति च पाठः ।  
प्रावृषेण्यः प्रावृषिभवः ।  
प्रवाहत्वारोपे गम्यं साधर्म्यमाह---सरभसेत्यादि ।  
ऊढा इत्यनेनात्र विवक्षित माह---परस्परेत्यादि ।  
पुनरित्यस्य विवरणमनन्तरमिति, गुरुपदेनार्थान्तरञ्ज अत्र हि रूपकेण यथोक्तव्यञ्जकलक्षणानुगतेन प्रसाधितो रसः सुतरामभिव्यज्यते ।  
अलक्ष्यक्रमव्यङ्ग्यः सङ्घटनायां भासते ध्वनिरित्युक्तं तत्र सङ्घटनास्वरूपमेव तावन्निरूप्येते---   
  
_________________________________________________________  
  
  
असमासा समासेन मध्यमेन च भूषिता ।  
तथा दीर्घ-समासेति त्रिधा सङ्घटनोदिता  ॥ ध्व्क्_३।५ ॥  
  
  
__________  
  
  
असमासा समासेन मध्यमेन च भूषिता ।  
तथा दीर्घसमासेति त्रिधा सङ्घटनोदिता  ॥ ५ ॥  
  
कैश्चित् ।  
लोचनम् रूपकेणेति ।  
स्मर एव नवनदीपूरः प्रावृषेण्यप्रवाहः सरभसमेव प्रवृद्धत्वात् तेनोढाः परस्परसाम्मुख्यमबुद्धिपूर्वमेव नीताः ।  
अनन्तरं गुरवः श्वश्रूप्रभृतय एव सेतवः, इच्छाप्रसररोधकत्वात् ।  
अत च गुरवो ऽलङ्ध्याः सेतवस्तैः विधृताः प्रतिहतेच्छाः ।  
अत एवापूर्णमनोरथास्तिष्ठन्ति ।  
तथापि परस्परोन्मुखतालक्षणेनान्योन्यतादात्म्येन स्वदेहे सकलवृत्तिनिरोधाल्लिखितप्रायैरङ्गैर्नयनान्येव नलिनीनालानि तैरानीतं रसं परस्पराभिलाषलक्षणमास्वादयन्ति परस्पराभिलाषात्मकदृष्टिच्छटामिश्रीकारयुक्त्यापि कालमतिवाहयन्तीति ।  
ननु नात्र रूपकं निर्वयूढं हंसचक्रवाकादिरूपेण नायकयुगलस्यारूपितत्वात् ।  
ते हि हंसाद्या एकनलिनीनालानीतसलिलपानक्रीडादिषूचिता इत्याशङ्क्याह---यथोक्तव्यञ्जकेति ।  
उक्तं हि पूर्वम्--ऽविवक्षातत्परत्वेनऽ इत्यादौ ऽनातिनिर्वहणैषिताऽ इति ।  
प्रसाधित इति ।  
विभावादिभूषणद्वारेण रसो ऽपि प्रसाधित इत्यर्थः    ॥ ३।॥  
,४ ॥  
सङ्घटनायामिति बावे प्रत्ययः, वर्णादिवच्च निमित्तमात्रे सप्तमी ।  
उक्तमिति ।  
कारिकायाम् ।  
निरूप्यत इति ।  
गुणेभ्यो विविक्ततया विचार्यत इति यावत् ।  
रसानिति बालप्रिया विवक्षितमित्याह---अथ चेत्यादि ।  
तदपीत्यस्य विवरणम्--तथापीति ।  
परस्परमुन्मुखा इत्येतल्लिखितप्रख्यैरित्यस्योपपादकमित्याह---परस्परेत्यादि ।  
गम्यं साधर्म्यं दर्शयति--स्वदेह इत्यादि ।  
वृत्तीति ।  
चेष्टेत्यर्थः ।  
अङ्गैरित्युपलक्षणे तृतीया ।  
रसमित्यादि ।  
परस्पराभिलाषरूपं जलमित्यर्थः ।  
तात्पर्यमाह---परस्परेति ।  
परस्पराभिलाषात्मकानां परस्पराभिलाषं प्रकाशयन्तीनां दृष्टिच्छटानां यो मिश्रीकारस्तस्य युक्त्या योजनयेत्यर्थः ।  
प्रिया इत्यत्र हंसचक्रवाकेत्यत्राप्येकशेषो बोध्यः ।  
अरूपितत्वादिति ।  
अरूपणादित्यर्थः ।  
तथा रूपणे युक्तिमाह--तेहीत्यादि ।  
नन्वत्र कथं रूपकेण रसस्यालङ्कृतत्वमित्यत आह--विभावादीत्यादि    ॥ ३।॥  
,४ ॥  
भावे प्रत्यय इति ।  
भावरूपार्थे युच् प्रत्यय इत्यर्थः ।  
सप्ततमीति ।  
सङ्घटनायामित्यत्र सप्तमीत्यर्थः ।  
तां केवलमनद्येदमुच्यते--  
  
  
_________________________________________________________  
  
  
गुणान् आश्रित्य तिष्ठन्ती माधुर्यादीन् व्यनक्ति सा ।  
रसान्  ।  ।  ।  ।  ।  ।  ।  ।  ।  ।  ।  ।  ।  ।  ।   ॥ ध्व्क्_३।६अ ॥  
  
  
__________  
  
  
गुणानाश्रित्य तिष्ठन्ती मादुर्यादीन्व्यनक्ति सा ।  
रसान्--- सा सङ्घटना रसादीन् व्यनक्ति गुणानाश्रित्य तिष्ठन्तीति ।  
अत्र च विकल्प्यं गुणानां सङ्घटनायाश्चैक्यं व्यतिरेको वा ।  
व्यतिरेके ऽपि द्वयीगतिः ।  
गुणाश्रया सङ्घटना, सङ्घटनाश्रया वा गुणा इति ।  
तत्रैक्यपक्षे सङ्घटनाश्रयगुणपक्षे च गुणानात्मभूतानादेयभूतान्वाश्रित्यतिष्ठन्ती सङ्घटना लोचनम् कारिकायां द्वितीयार्धस्याद्यं पदम्। ऽरसांस्तन्नियमे हेतुरौचित्यं वक्तृवाच्ययोःऽ इति कारिकार्धम् ।  
बहुवचनेनाद्यर्थः सङ्गृहीत इति दर्शयति--रसादीनित ।  
अत्र चेति ।  
अस्मिन्नेव कारिकार्धे ।  
विकल्पेनेदमर्थजातं कल्पयितुं व्याख्यातुं शक्यम् किं तदित्याह--गुणानामिति ।  
त्रयः पक्षा ये सम्भाव्यन्ते ते व्याख्यातुं शक्याः ।  
कथमित्याह--तत्रैक्यपक्ष इति ।  
आत्मभूतानिति ।  
स्वभावस्य कल्पनया प्रतपादनार्थं प्रदर्शितबेदस्य स्वाश्रयवाचोयुक्तिर्दृश्यते शिशपाश्रयं वृक्षत्वमिति ।  
आधेयभूतानिति ।  
सङ्घटनाया धर्मा गुणा इति भट्टोद्भटादयः, धर्माश्च धर्म्याश्रिता इति बालप्रिया कुत्रोक्तमित्यत आह---कारिकायामिति ।  
सङ्घटनो दितेत्यत्र कर्तृपदं पूरयति वृत्तौ---ऽकैश्चिदिऽति ।  
तामित्याद्यवतारिका ।  
ऽरसानिऽत्यन्तः कारिकापाठ इति दर्शयति लोचने---रसानित्यादि ।  
रसादीनित्यर्थः ।  
कथं लब्ध इत्यत आह---बह्वित्यादि ।  
बहुवचनेन रसानिति बहुवचनेन ।  
अत्रेत्यस्य व्याख्यानम्---अस्मिन्नित्यादि ।  
ऽविकल्प्यम्ऽ इत्येतत्प्रकृतानुरोधेन व्याचष्टे---विकल्पेनेत्यादि ।  
इदं वक्ष्यमाणम् ।  
शक्यमिति ।  
विकल्प्यमित्यस्य विकल्पेन कल्प्यमिति विग्रह इति भावः ।  
भावमाह--त्रय इत्यादि ।  
वृत्तौ---ऽव्यतिरेको वेऽति ।  
भेदो वेत्यर्थः ।  
ऽद्वयी गतिऽरिति ।  
द्वैविध्यमित्यर्थः ।  
कथं द्वैविध्यमित्यत्राह--ऽगुणाश्रयेऽ त्यादि ।  
सप्तम्यन्तपक्षपदयोरर्थ इत्यनेन सम्बन्धः ।  
ऽआत्मभूतानिऽति ।  
स्वाभिन्नानित्यर्थः ।  
ऽआधेयभूतानिऽति ।  
स्वनिष्ठानित्यर्थः ।  
ऽइत्ययमर्थऽ इति ।  
कारिकाया इति शेषः ।  
गुमसङ्घटनयोरैक्यपक्षे "गुणानाश्रित्य तिष्ठन्ती"त्याधाराधेयभावेन निर्देशस्योपपत्तिन्दर्शयति लोचने---स्वभावस्येत्यादि ।  
स्वभावस्य प्रतिपादनार्थं वस्तुस्वभावं प्रतिपादयितुम् ।  
कल्पनया प्रदर्शितो भेदो यत्र तस्य ।  
स्वाभिन्नस्यापि वस्तुनस्स्वस्माद्भेदं परिकल्प्येत्यर्थः ।  
स्वाश्रयेति ।  
स्वाश्रयत्वेन कथनमित्यर्थः ।  
जातिव्यक्त्योरैक्यमतानुरोधेन दृष्टान्तमाह---शिंशपेत्यादि ।  
इतीति ।  
इत्यादीत्यर्थः ।  
रसादीन् व्यनक्तीत्ययमर्थः ।  
यदा तु नानात्वपक्षे गुमाश्रयसङ्घटनापक्षः तदा गुमानाश्रित्य तिष्ठन्ती गुमपरतन्त्रस्वभावा न तु गुणरूपैवेत्यर्थः ।  
किं पुनरेवं विकल्पनस्य प्रयोजनमिति? अभिधीयते---यदि गुमाः सङ्घटाना चेत्येकं तत्त्वं सङ्घटनाश्रया वा गुणाः, तदा सङ्घटनाया इव गुमानामनियतविषयत्वप्रसङ्गः ।  
गुणानां हि माधुर्यप्रसादप्रकर्षः करुणविप्रलम्भशृङ्गारविषय एव ।  
रौद्राद्भुतादिविषयमोजः ।  
माधुर्यप्रसादौ रसभावतदाभासविषयावेवेति विषयनियमो लोचनम् प्रसिद्धो मार्गः ।  
गुमपरतन्त्रेति ।  
अत्र नादाराधेयभाव आश्रयार्थः ।  
न हि गुणेषु सङ्घटना तिष्ठतीति ।  
तेन राजाश्रयः प्रकृतिवर्ग इत्यत्र यथा राजाश्रयौचित्येनामात्यादिप्रकृतय इत्ययमर्थः, एवं गुणेषु परतन्त्रस्वभावा तदायत्ता तन्मुखप्रेक्षिणी सङ्घटनेत्ययमर्थो लभ्यतैति भावः ।  
सङ्घटनाया इवेति ।  
प्रथमपक्षे तादात्म्येन समानयोगक्षेमत्वादितरत्र तु धर्मत्वेनेति भावः ।  
भवत्वनियतविषयतेत्याशङ्क्याह---गुणानां हीति ।  
हिशब्दस्तुशब्दार्थे ।  
न त्वेवमुपपद्यते, आपद्यते तु न्यायबलादित्यर्थः ।  
स बालप्रिया दृश्यत इत्यनेन सम्बन्धः, वृक्षत्वशिंशपयोरैक्ये ऽपि भेदकल्पनया शिंशपाया वृक्षत्वाश्रयत्वकथनं यथा, तथा प्रकृते ऽपीति भावः ।  
आधेयभूतानित्यत्रोपष्टम्भकमाह---सङ्घटनाया इत्यादि ।  
गुणपरतन्त्रस्वभावेति व्याख्याने बीजमाह---अत्रेत्यादि ।  
आश्रयार्थः आश्रयशब्दार्थः ।  
नेत्यत्र हेतुमाह---न हीत्यादि ।  
तेनेति ।  
आश्रयपदमुख्यार्थस्य बाधेनेत्यर्थः ।  
लभ्यत इत्यनेनास्य सम्बन्धः ।  
राजाश्रयौचित्येनेति ।  
राजाश्रयशब्दार्थस्यान्वययोग्यत्वायेत्यर्थः ।  
फलरूपहेतौ तृतीया ।  
अस्यानन्तरं "राजपरतन्त्रा अमात्यादिप्रकृतय" इति पठनीयं , राजपरतन्त्रा इति पाठाभावे तत्पदमध्याहार्यम् ।  
एवमिति ।  
तथेत्यर्थः। गुणेषु परतन्त्रेत्यादेरेव विवरणम्--तदायत्तेति ।  
वृत्तौ ऽकिम्ऽ इत्यादि चोद्यम् ।  
ऽअभिधीयतऽ इत्याद्युत्तरम् ।  
ऽएकं तत्वम्ऽ इति ।  
एकः पदार्थ इत्यर्थः ।  
सङ्घटनाया इवेत्यादिग्रन्थस्य भावमाह लोचने--प्रथमपक्ष इत्यादि ।  
प्रथमपक्षे एकं तत्वमिति पक्षे ।  
गुणसङ्घटनयोरिति शेषः ।  
समानयोगक्षेमत्वात् तुल्यस्वभावत्वात् ।  
इतरत्र सङ्घटनाश्रया गुणा इति पक्षे ।  
धर्मत्वेन सङ्घटनाधर्मत्वेन ।  
तुल्ययोगक्षेमत्वादित्यनुषङ्गः ।  
अनियतविषयत्वप्रसङ्ग इत्येतद्विवृणोति---न त्वेवमित्यादि ।  
एवमिति ।  
अनियतविषयत्वमित्यर्थः ।  
न तु उपपद्यत इति ।  
गुणानां नियतविषयत्वस्य व्यवस्थितत्वादिति भावः ।  
आपद्यते प्रसज्यते ।  
इत्याशङ्क्याहेति ।  
इतीष्टापत्तिं वारयतीत्यर्थः ।  
तुशब्दार्थे अवधारणार्थे ।  
व्यवस्थितः, सङ्घटनायास्तु स विघटते ।  
तथा हि शृङ्गारे ऽपि दीर्घसमासा दृश्यते रौद्रादिष्वसमासा चेति ।  
तत्र शृङ्गारे दीर्घसमासा यथा---ऽमन्दारकुसुमरेणुपिञ्जरितालकाऽ इति ।  
यथा वा--- अनवरतनयनजललवनिपतनपरिमुषितपत्त्रलेखं ते ।  
करतलनिषण्णमबले वदनमिदं कं न तापयति ॥  
इत्यादौ ।  
तथा रौद्रादिष्वप्यसमासा दृश्यते ।  
यथा--ऽयो यः शस्त्रं बिभर्ति स्वभुजगुरुमतदःऽ इत्यादौ ।  
तस्मान्न सङ्घटनास्वरूपाः, न च सङ्घटनाश्रया गुणाः ।  
ननु यदि सङ्घटना गुणानां नाश्रयस्तत्किमालम्बना एते परिकल्प्यन्ताम् ।  
उच्यते--  
प्रतिपादितमेवैषामालम्बनम् ।  
लोचनम् इति ।  
यो ऽयं गुणेषु नियम उक्तो ऽसाविर्थः ।  
तथात्वे लक्ष्यदर्शनमेव हेतुत्वेनाह---तथा हीति ।  
दृश्यत इत्युक्तं दर्शनस्थानमुदाहरणमासूत्रयति---तत्रेति ।  
नात्र शृङ्गारः कश्चिदित्याशङ्क्य द्वितीयमुदाहरणमाह---यथा वेति ।  
एषा हि प्रमयकुपितनायिकाप्रसादनायोक्तर्नायकस्येति ।  
तस्मादिति ।  
नैतद्व्याख्यानद्वयं कारिकायां युक्तमिति यावत् ।  
किमालम्बना इति ।  
शब्दार्थालम्बनत्वे हि तदलङ्कारेभ्यः को विशेष इत्युक्तं चिरन्तनैरिति भावः ।  
प्रतिपादितमेवेति ।  
अस्मन्मूलग्रन्थकृतेत्यर्थः ।  
बालप्रिया स विघटत इत्यत्र तत्पदं व्याचष्टे--यो ऽयमित्यादि ।  
नियम उक्त इति ।  
शृङ्गारादावसमासैव सङ्घटना, रौद्रादौ दीर्घसमासैवेति नियम इति भावः ।  
विघटत इत्यस्य व्यभिचरतीत्यर्थः ।  
तथात्व इति ।  
नियमविघटन इत्यर्थः ।  
आसूत्रयति प्रदर्शयति ।  
उदाहरणान्तरमवतारयति--नात्रेत्यादि ।  
अनुभावादेरप्रतीत्येति भावः ।  
अनवरतेति ।  
अनवरतं यन्नयनजललवनिपतनं तेन परिमुषिता अपहृता पत्रलेखा यस्मिंस्तत् ।  
ते तव ।  
इदं वदनमिति सम्बन्धः ।  
भावमाह--नैतदित्यादि ।  
ऽकिमालम्बनेऽति चोद्याशयमाह--शब्देत्यादि ।  
गुणानामिति शेषः ।  
को विशेष इति ।  
विशेषो न भवेदित्यर्थः ।  
मूलग्रन्थेति ।  
कारिकेत्यर्थः ।  
न चैषामित्यादिग्रन्वस्य तात्पर्ये विवृणोति---न हीत्यादि ।  
ऐक्यमिति ।  
वस्तुनोरिति शेषः ।  
गुणालङ्कारयोरिति यावत् ।  
तमर्थमवलम्बन्ते ये ऽङ्गिनं ते गुणाः स्मृताः ।  
अङ्गाश्रितास्त्वलङ्कारा मन्तव्याः कटकादिवत् ॥  
इति  ।  
अथवा भवन्तु शब्दाश्रया एव गुणाः, न चैषामनुप्रासादितुल्यत्वम् ।  
यस्मादनुप्रासादयो ऽनपेक्षितार्थशब्दधर्मा एव प्रतपादिताः ।  
गुणास्तु व्यङ्ग्यविशेषावभासिवाच्यप्रतिपादनसमर्थशब्दधर्मा एव ।  
शब्दधर्मत्वं चैषामन्याश्रयत्वे ऽपि शरीराश्रयत्वमिव शौर्यादीनाम् ।  
ननु यदि शब्दाश्रया गुणास्तत्सङ्घटनारूपत्वं तदाश्रयत्वं वा तेषां प्राप्तमेव ।  
न ह्यसङ्घटिताः शब्दा अर्थविशेषप्रतिपाद्यरसाद्याश्रितानां गुणानामवाचकत्वादाश्रया भवन्ति ।  
लोचनम् अथवेति ।  
न ह्येकश्रितत्वादेवैक्यं, रूपस्य संयोगस्य चैक्यप्रसङ्गात् ।  
संयोगे द्वितीयमपेक्ष्यमिति चेत्---इहापि व्यङ्ग्योपकारकवाच्यापेक्षास्त्येवेति समानम् ।  
न चायं मम स्थितः पक्षः, अपि तु भवत्वेषामविवेकिनामभिप्रायेणापि शब्दधर्मत्वं शौर्यादीनामिव शरीरधर्मत्वम् ।  
अविवेकी हि औपचारिकत्वविभागं विवेक्तुमसमर्थः ।  
तथापि न कश्चिद्दोष इत्येवम्परमेतदुक्तमित्येतदाह---शब्दधर्मत्वमिति ।  
अन्याश्रयत्वे ऽपीति ।  
आत्मनिष्ठत्वे ऽपीत्यर्थः ।  
शब्दाश्रया इति ।  
उपचारेण यदि शब्देषु गुणास्तदेदं तात्पर्यम्--शृङ्गारादिरसाभिव्यञ्जकवाच्यप्रतिपादनसामर्थ्यमेव शब्दस्य माधुर्यम् ।  
तच्च शब्दगतं विशिष्टघटनयैव लभ्यते ।  
अथ सङ्घटना न व्यतिरिक्ता काचित्, अपि तु सङ्घटिता एव बालप्रिया ऐक्यप्रसङ्गादिति ।  
घटाद्येकद्रव्याद्याश्रितत्वादिति भावः ।  
ऐक्यप्रसङ्ग परिहरति--संयोग इत्यादि ।  
द्वितीयमपेक्ष्यमिति ।  
संयोगरूपकार्यस्य द्वयोरुत्पत्या स्वस्मिन् यस्य संयोगो जायते तं प्रति तस्यापेक्षास्तीत्यर्थः ।  
रूपस्य त्वेकस्मिन्नेवोत्पत्त्या न द्वितीयापेक्षेति भावः ।  
परिहारप्रकारस्तुल्य इत्याह--ऽइहेऽत्यादि ।  
इहापि गुणेष्वपि ।  
व्यङ्ग्येति ।  
अनेन ऽगुणास्तु व्यङ्ग्येऽत्यादिग्रन्थो विवृतः ।  
शब्दधर्मत्वञ्चेत्यादिग्रन्थमवतारयति---न चेत्यादि ।  
अयं स्थितः मम पक्षो नेति योजना ।  
एषामिति ।  
गुणानामित्यर्थः ।  
शब्दधर्मत्वं भवत्वित सम्बन्धः ।  
औपचारिकत्वविभागमिति ।  
औपचारिकत्वस्य मुख्यत्वाद्भेदमित्यर्थः ।  
विवेक्तुं ज्ञातुम् ।  
एतदुक्तमथवेत्याद्युक्तम् ।  
इत्येतदिति ।  
उक्तमित्यर्थः ।  
आत्मनिष्ठत्वे ऽपीति ।  
आत्मपदेन रसः जीवात्मा च ग्राह्यः ।  
ऽयदि शब्दाश्रयाऽ इत्यादि ऽप्राप्तमेवेऽत्यन्तग्रन्थस्य तात्पर्यमाह---उपचारेणेत्यादि ।  
ऽगुणाऽइत्यन्तस्य विवरणम्---उपचारेणेत्यादि ।  
इदमिति ।  
अनुपदं नैवम् ; वर्णपदव्यङ्ग्यत्वस्य रसादीनां प्रतिपादितत्वात् ।  
लोचनम् शब्दाः, तदाश्रितं तत्सामथ्यमिति सङ्घटनाश्रितमेवेत्युक्तं भवतीत तात्पर्यम् ।  
ननु शब्दधर्मत्वं शब्दैकात्मकत्वं वा तावतास्तु, किमयं मध्ये सङ्घटनानुप्रवेश इत्याशङ्क्य स एव पूर्वपक्षवाद्याह---न हीति ।  
अर्थविशेषैर्न तु पदान्तरनिरपेक्षशुद्धपदवाच्यैः सामान्यैः प्रतिपाद्या व्यङ्ग्या ये रसभावतदाभासतत्प्रशमास्तदाश्रितानां मुख्यतया तन्निष्ठानां गुणानामसङ्घटिताः शब्दा आश्रया न भवन्त्युपचारेणापीति भावः ।  
अत्र हेतुः--अवाचकत्वादिति ।  
न ह्यसङ्घटिताः व्यङ्ग्योपयोगिनिराकाङ्क्षरूपं वाच्यमाहरित्यर्थः ।  
एतत्परिहरति---नैवमिति ।  
वर्णव्यङ्ग्यो हि यावद्रस उक्तस्तावदवाचकस्यापि पदस्य श्रवणमात्रावसेयेन स्वसौभाग्येन वर्णवदेव यद्रसाभिव्यक्तिहेतुत्वं स्फुटमेव लक्ष्यत इति तदेव माधुर्यादीति किं सङ्घटनया? तथा च पदव्यङ्ग्यो यावद्ध्वनिरुक्तस्तावच्छुद्धस्यापि पदस्य स्वार्थस्मारकत्वेनापि रसाभिव्यक्तियोग्यार्थवभासकत्वमेव माधुर्यादीति तत्रापि कः सङ्घटनाया उपयोगः ।  
बालप्रिया वक्ष्यमाणमित्यर्थः ।  
तच्च शब्दगतमिति ।  
उक्तसामर्थ्यरूपं शब्दाश्रितं सामर्थ्यञ्चेत्यः ।  
विशिष्टेति ।  
विशिष्टा या शब्दान्तरसङ्घटना तथैव लभ्यत इत्यर्थः ।  
ततः किमत आह--अथेत्यादि ।  
अथ अथ च ।  
न व्यतिरिक्ता न शब्दाद्भिन्ना ।  
तदाश्रितं सङ्घटितशब्दाश्रितम् ।  
तत् पूर्वोक्तम् ।  
इतीति हेतौ ।  
सङ्घटनाश्रितमिति ।  
सङ्घटनारूपत्वमप्युक्तरीत्या बोध्यम् ।  
नन्विति ।  
गुणानामिति शेषः। तावतेति ।  
उपचारेणेत्यर्थः ।  
स एवाहेत्यनेन ऽतच्च शब्दगतं विशिष्टघटनयैवेऽति ग्रन्थेनायमर्थः ।  
स्वयं प्रदर्शिति इति प्रकाश्यते ।  
अर्थविशेषैरिति ।  
परस्परसाकाङ्क्षक्षपदसमुदायप्रतिपाद्यैर्विबावादिरूपैरित्यर्थः ।  
अनेन लब्धं व्यावर्त्यमाह---न त्वित्यादि ।  
सामान्यैरिति ।  
सामान्यरूपा अर्थाः पदवाच्या इत्युक्तं प्राक् ।  
अवाचकत्वादित्यस्याननुभावकत्वादित्यर्थमभिप्रेत्य व्याचष्टे---न हीत्यादि ।  
शब्दा इति शेषः ।  
वाच्यमाहुः वाक्यार्थमनुभावयन्ति ।  
वर्णेत्यादिग्रन्थस्य भावं विवृणोति---वर्मव्यङ्ग्यो हीत्यादि ।  
यावत् यतः ।  
उक्तः ऽयस्त्वलक्ष्यक्रमव्यङ्ग्यऽ इत्यादिना प्रदर्शितः ।  
तावत् ततः ।  
अवाचकस्यापि स्वार्थास्मारकस्यापि ।  
पदस्य वर्णसमुदायरूपस्य ।  
वर्णवत् वर्णस्येव ।  
स्फुटमेव लभ्यत इति ।  
कैमुत्यन्यायेनेति भावः ।  
तथाचेति ।  
स्वार्थास्मारकस्यापि पदस्य रसाभिव्यक्तितहेतुत्वे सिद्धे चेत्यर्थः ।  
शुद्धस्यापीति ।  
असङ्घटितस्यापीत्यर्थः ।  
अभ्युपगते वा वाक्यव्यङ्ग्यत्वे रसादीनां न नियता काचित्सङ्घटना तेषामाश्रयत्वं प्रतिपद्यत इत्यनियतसङ्घटनाः शब्दा एवं गुणानां व्यङ्ग्यविशेषानुगता आश्रयाः ।  
ननु माधुर्ये यदि नामैवमुच्यते तदुच्यताम् ; ओजसः पुनः कथमनियतसङ्घटनशब्दाश्रयत्वम् ।  
न ह्यसमासा सङ्घटना कदाचिदोजस आश्रयतां प्रतपद्यते ।  
उच्यते--  
यदि न प्रसिद्धिमात्रग्रहदूषितं चेतस्तदत्रापि न न ब्रूमः ।  
ओजसः कथमसमासा सङ्घटना नाश्रयः ।  
यतो रौद्रादीन् हि प्रकाशयतः काव्यस्य दीप्तिरोज इति प्राक्प्रतिपादतम् ।  
तच्चौजो यद्यसमासायामपि सङ्घटनायां स्यात्तत्को दोषो भवेत् ।  
न लोचनम् ननु वाक्यव्यङ्ग्ये ध्वनौ तर्ह्यवश्यमनुप्रवेष्टव्यं सङ्घटनया स्वसौन्दर्य वाच्यसौन्दर्यं व्, तया विना कुत इत्याशङ्क्याह---अभ्युपगत इति ।  
वाशब्दो ऽपिशब्दार्थे, वाक्यव्यङ्ग्यत्वे ऽपीत्यत्र योज्यः ।  
एतदुक्तं भवति--अनुप्रविश तत्र सङ्घटना, न हि तस्याः सन्निधानम्प्रत्याचक्ष्महे ।  
किं तु माधुर्यस्य न नियता सङ्घटना आश्रयो वा स्वरूपं वा तया विना वर्णपदव्यङ्ग्ये रसादौ भाव्रान्माधुर्यादेः वाक्यव्यङ्ग्ये ऽपि तादृशीं सङ्घटनां विहायापि वाक्यस्य तद्रसव्यञ्जकत्वात्सङ्घटना सन्निहितापि रसव्यक्तावप्रयोजिकेति ।  
तस्मादौपचारिकत्वे ऽपि शब्दाश्रया एव गुणा इत्युपसंहरति--शब्दा एवेति ।  
नन्विति ।  
वाक्यव्यङ्ग्यध्वन्यभिप्रायेणेदं मन्तव्यमिति केचित् ।  
बालप्रिया नन्वित्यादि ।  
सङ्घटनया सङ्घटनाविशेषेण ।  
स्वेति ।  
वाक्यसौन्दर्यमित्यर्थः ।  
वृत्तौ ऽतेषाम्ऽ इति ।  
गुणानामित्यर्थः ।  
ऽव्यङ्ग्यविशेषानुगताऽ इति ।  
व्यङ्ग्यविशेषावभासिन इत्यर्थः ।  
ऽअभ्युपगतऽ इत्यादिग्रन्थस्य भावमाह लोचने--एतदित्यादि ।  
मादुर्यस्येति ।  
माधुर्यादेरित्यर्थः ।  
नियता सङ्घटना मादुर्यस्याश्रयो वा स्वरूपं वा नेत्यन्वयः ।  
अत्र हेतुमाह--तयेत्यादि ।  
भावान्माधुर्यादेरिति ।  
मादुर्यादेस्सत्वादित्यर्थः ।  
भावादित्यन्तेन व्यभिचारः प्रदर्शितः ।  
अत एवाह--वाक्येत्यादि ।  
रसादावित्यनुषङ्गः ।  
सङ्घटनां विहायापि सङ्घटनायास्सहकारित्वमन्तरेणापि ।  
तद्रसव्यञ्जकत्वात् तत्तद्रसव्यञ्जकत्वसम्भवात् ।  
अप्रयोजिका अनुपयोगिनी ।  
वृत्तौ ऽनन्विऽत्यादि ।  
ऽएवम्ऽ इति ।  
अनियतसङ्घटनशब्दाश्रयत्वमित्यर्थः ।  
ऽतत्तदा उच्यतांऽ तथा उच्यताम् ।  
ऽपुनऽरिति विशेषे ।  
ऽअत्रापि न न ब्रूमऽ इति ।  
अस्मिम्मश्चोद्ये ऽपि उत्तरं ब्रूम एवेत्यर्थः ।  
लोचने--वाक्यव्यङ्ग्येत्यादि ।  
इदमिति ।  
चोद्यमित्यर्थः ।  
मन्तव्यमिति ।  
वाक्य एव सङ्धटनायास्सम्भवादिति भावः ।  
चाचारुत्वं सहृदयहृदयसंवेद्यमस्ति ।  
तस्मादनियतसङ्घटनशब्दाश्रयत्वे गुणानां न काचित्क्षतिः ।  
तेषां तु चक्षुरादीनामिव यथास्वं विषयनियमितस्य स्वरूपस्य न कदाचिद्य्वभिचारः ।  
तस्मादन्ये गुणा अन्या च सङ्घटना ।  
न च सङ्घटनामाश्रिता गुणा इत्येकं दर्शनम् ।  
अथवा सङ्घटनारूपा एव गुणाः ।  
यत्तूक्तम्---ऽसङ्घटनावद्गुणानामप्यनियतविषयत्वं प्राप्नोति ।  
लक्ष्ये व्यभिचारदर्शनात् ।  
ऽ इति ।  
तत्राप्येतदुच्यते--  
यत्र लक्ष्ये परिकल्पितविषय व्यभिचारस्तद्वरूपमेवास्तु ।  
कथमचारुत्वं तादृशे विषये सहृदयानां नावभातीति चेत्? कविशक्तितिरोहतत्वात् ।  
द्विविधो हि दोषः--कवेरव्युत्पत्तिकृतो ऽशक्तिकृतश्च ।  
तत्राव्युत्पत्तिकृतो दोषः शक्तितिरस्कृतत्वात्कदाचिन्न लक्ष्यते ।  
यस्त्वशक्तिकृतो दोषः ।  
स झटिति प्रतियते ।  
परकरश्लोकश्चात्र-- ऽअव्युत्पत्तिकृतो दोषः शक्त्या संव्रियते कवेः ।  
यस्त्वशक्तिकृतस्तस्य स झटित्यवभासते ॥  
ऽ लोचनम् वयं तु ब्रमः--वर्णपदव्यङ्ग्ये ऽप्योजसि रौद्रादिस्वभावे वर्णपदानामेकाकिनां स्वसौन्दर्यमपि न तादृगुन्मीलति ताद्यावत्तानि सङ्घटनाङ्कितानि न कृतानीति सामान्येनैवायं पूर्वपक्ष इति ।  
प्रकाशयत इति ऽलक्षणहेत्वोःऽ इति शतृप्रत्ययः ।  
रौद्रादिप्रकाशनालक्ष्यमाणमोज इति भावः ।  
न चेति ।  
चशब्दो हेतौ ।  
यस्मात् ऽयोयः शस्त्रंऽ इत्यादौ नाचारुत्वं प्रतिभावति तस्मादित्यर्थः ।  
तेषान्त्विति गुणानाम ।  
यथास्वमिति ।  
ऽशृङ्गार एव परमो मनःप्रह्लादनो रसःऽ इत्यादिना च विषयनियम उक्त एव ।  
अथवेति ।  
बालप्रिया वर्णेत्यादि ।  
ओजसो वर्णपदव्यङ्ग्यत्वे ऽपीत्यर्थः ।  
रौद्रादिस्वभावे रौद्रादिरसधर्मे ।  
तादृक् सातिशयम् ।  
तावन्नोन्मीलतीति सम्बन्धः ।  
तानीति ।  
वर्णपदानीत्यर्थः ।  
सङ्घचनाङ्कितानीति ।  
सङ्घटनाविशिष्टनीत्यर्थः ।  
सामान्येनैवेति ।  
वर्मपदवाक्यव्यङ्ग्यध्वनिसामान्याभिप्रायेणैवेत्यर्थः ।  
रौद्रादीति ।  
रौद्रादेः प्रकाशनेन आलक्ष्यमाणमनुमीयमानमित्यर्थः ।  
नाचारुत्वमिति ।  
अचारुत्वं न प्रतिभातीत्यन्वयः ।  
वृत्तौ ऽतेषाम्ऽ इति ।  
गुणानामित्यर्थः ।  
स्वरूपस्येत्यनेन सम्बन्घः ।  
तथा हि--महाकवीनामप्युत्तमदेवताविषयप्रसिद्धसम्भोगशृङ्गारनिबन्धनाद्यनौचित्यं शक्तितिरस्कृतत्वात् ग्राम्यत्वेन न प्रतिभासते ।  
यथा कुमारसम्भवे देवीसम्भोगवर्मनम् ।  
एवमादौ च विषये यथौचित्यात्यागस्तथा लोचनम् रसाभिव्यक्तावेतदेव सामर्थ्यं शब्दानां यत्तथा तथा सङ्घटमानत्वमिति भावः ।  
शक्तिः प्रतिभानं वर्णनीयवस्तुविषयनूतनोल्लेखशालित्वम् ।  
व्युत्पत्तिस्तदुपयोगिसमस्तवस्तुपौर्वापर्यपरामर्शकौशलम् ।  
तस्येति कवेः ।  
अनौचित्यमिति ।  
आस्वादयितॄणां यः चमत्काराविघतस्तदेव रससर्वस्वं आस्वादायत्तत्वात् ।  
उत्तमदेवतासम्भोगपरामर्शे च पितृसम्भोग इव लज्जातङ्कादिना कश्चमत्कारावकाश इत्यर्थः ।  
शक्तितिरस्कृतत्वादिति ।  
सम्भोगो ऽपि ह्यसौ वर्णितस्तथा प्रतिभानवता कविना यथा तत्रैव विश्रान्तं हृदयं पौर्वापर्यपरामर्शं कर्तुं न ददाति यथा निर्व्याजपराक्रमस्य पुरुषस्याविषये ऽपि युध्यमानस्य तावत्तस्मिन्नवसरे साधुवादो वितीर्यते न तु पौर्वापर्यपरामर्शे बालप्रिया ऽविषयेऽति ।  
चक्षुरादीनां विषया रूपादयः गुणानान्तु रसाः ।  
ऽदर्शनम्ऽ इति ।  
मतमित्यर्थः ।  
अथवेत्यादिग्रन्थस्य भावमाह लोचने--रसेत्यादि ।  
तथा तथेति ।  
तत्तद्रसानुगुण्येनेत्यर्थः ।  
इति भाव इति ।  
शब्दगतं माधुर्यादिकं शृङ्गारादि तत्तद्रसाभिव्यञ्जनसामर्थ्यमेव, तच्च तथा तथासङ्घटनाया ।  
अतस्सङ्घटनारूपा एव गुणा इति भावार्थ इत्यर्थः ।  
वृत्तौ---ऽयत्त्विऽत्यादि ।  
इति यत्तूक्तमित्यन्वयः ।  
ऽयत्र लक्ष्येऽ इति ।  
ऽअनवरतेऽत्यादौ, ऽयो यश्शस्त्रम्ऽ इत्यादौ चेत्यर्थः ।  
ऽपरिकल्पितेऽति ।  
ऽअसमासेऽत्याद्युक्तविषयस्य व्यभिचार इत्यर्थः ।  
शक्तिव्युत्पत्तिपदे विवृणोति लोचने--शक्तिरित्यादि ।  
तदुपयोगीत ।  
तस्य वर्णनीयस्य उपयोगीनि यानि वस्तूनि तेषां पौर्वापर्येण यः परामर्शस्तत्र कौशलं सामर्थ्यमित्यर्थः ।  
उत्तमदेवताविषयसम्भोगशृङ्गारनिबन्धनस्यानौचित्यं विवृणोति--य इत्यादि ।  
चमत्काराविधातः चमत्कारविघातकाभावः ।  
पितृसम्भोग इति ।  
मातापित्रोस्सम्भोगस्य परामर्श इत्यर्थः ।  
ऽशक्तितिरस्कृतत्वाऽदित्यादिग्रन्थं विवृणोति---सम्भोगो ऽपीत्यादि ।  
असाविति ।  
उत्तमदेवताविषय इत्यर्थः ।  
तत्रैव वर्णिते सम्भोग एव ।  
हृदयं कर्तृ ।  
न ददाति स्वात्मानं, सहृदयस्येति शेषः ।  
यद्वा--स इति शेषः ।  
वर्णितस्सम्भोग इत्षथः ।  
हृदयं कर्म ।  
अविषये ऽपीति ।  
बालगुरुजनादिविषये ऽपीत्यर्थः ।  
तस्मिन्नवसर युद्धकाले ।  
वितीर्यते पश्यद्भिः दीयते ।  
वृत्तौ-ऽयथौचित्यात्यागऽइति ।  
यथा येन प्रकारेम वर्णने ।  
औचित्यात्यागः अनौचित्याभावः ।  
ऽदर्सितामऽति ।  
विभावभावेत्यादिग्रन्थजातेन प्रदर्शितमित्यर्थः ।  
ऽअग्रेऽ उपरि ।  
नन्वेवं दर्शयिष्यत इति वक्तव्यं न तु दर्शितमितीत्यत आह लोचने-- दर्शितमेवाग्रे ।  
शक्ततिरस्कृतत्वं चान्वयव्यतिरेकाभ्यामवसीयते ।  
तथा हि शक्तिरहतेन कविना एवंविदे विषये शृङ्गार उपनिबध्यमानः स्फुटमेव दोषत्वेन प्रतभासते ।  
नन्वस्मिन् पक्षे ऽयो यः शस्त्रं बिभर्तिऽ इत्यादौ किमचारुत्वम्? अप्रतीयमानमेवारोपयामः ।  
तस्माद्गुणव्यतिरिक्तत्वे गुणरूपत्वे च सङ्घटनाया अन्यः कश्चिन्नियमहेतुर्वक्तव्य इत्युच्यते ।  
_________________________________________________________  
  
  
।  ।  ।  । तन्नियमे हेतुर् औचित्यं वक्तृ-वाच्ययोः  ॥ ध्व्क्_३।६ब् ॥  
  
  
__________  
  
  
  
तन्नियमे हेतुरौचित्यं वक्तृवाच्ययोः  ॥ ६ ॥  
  
तत्र वक्ता कविः कविनिबद्धो वा, कविनिबद्धश्चापिरसभावरहितो रसभावसमन्वितो वा, रसो ऽपि कथानायकाश्रयस्तद्विपक्षाश्रयो वा, कथानायकश्च धीरोदात्तादिभेदभिन्नः पूर्वस्तदनन्तरो वेति विकल्पाः ।  
वाच्यं चध्वन्यात्मरसाङ्गं लोचनम् तथात्रापीति भावः ।  
दर्शितमेवेति ।  
कारिकाकारेणेति भूतप्रत्ययः ।  
वक्ष्यते हि--ऽअनौचित्याद्दते नान्यद्रसभङ्गस्य कारणम्ऽ इत्यादि ।  
अप्रतीयमानमेवेति ।  
पूर्वापरपरामर्शविवेकशालिभिरपीत्यर्थः ।  
गुणव्यतिरिक्तत्व इति ।  
व्यतिरेकपक्षे हि सङ्घटनाया नियमहेतुरेव नास्ति ऐक्यपक्षे ऽपि न रसो नियमहेतुरित्यन्यो वक्तव्यः ।  
तन्नियम इति कारिकावशेषः ।  
कथां नयति स्वकर्तव्याङ्गभावमिति कथानायको यो निर्वहणे फलभागी ।  
धीरोदात्तादीति ।  
धर्मयुद्धवीरप्रधानो धीरोदात्तः वीररौद्रप्रधानो धीरोद्धतः ।  
वीरशृङ्गारप्रधानो धीरललितः ।  
दानधर्मवीरशान्तप्रधानो धीरप्रशान्त इति चत्वारो नायकाः क्रमेण सात्वत्यारभटीकैशिकीभारतीलक्षणवृत्तिप्रधानाः ।  
पूर्वः कथानायकस्तदनन्तर उपनायकः ।  
विकल्पा इति ।  
वक्तृभेदा इत्यर्थः ।  
वाच्यमिति ।  
बालप्रिया कारिकाकारेणेति ।  
कारिकावचनस्य निष्पन्नत्वात् भूतनिर्देश उपपन्न इति भावः ।  
वक्ष्यते हीति ।  
वृत्तिकारेण चेति शेषः ।  
वृत्तौ नन्वित्यादि ।  
ऽअस्मिन् पक्षेऽ इति ।  
सङ्घटनारूपा एव गुणा इति पक्ष इत्यर्थःऋ ।  
ऽकिमचारुत्वऽमिति चोद्यम् ।  
तत्रोत्तरम्--ऽअप्रतीयमानम्ऽ इत्यादि ।  
अचारुत्वमित्यनुषङ्गः ।  
कैरप्रतीयमानमित्यत्राह लोचने--पूर्वेत्यादि ।  
विवृणोति---व्यतरेकपक्षे हीत्यादि ।  
नास्तीति ।  
गुणानां विषयनियम एवोक्तः सङ्घटनायां नियमहेतुः को ऽपि नोक्त इत्यर्थः ।  
न रसो नियमहेतुरिति ।  
लक्ष्येषु व्यभिचारादिति भावः ।  
वृत्तौ---ऽइत्युच्यतऽ इति ।  
इत्यतो हेतोर्नियमहेतुः प्रदर्शत इत्यर्थः ।  
कारिकावशेष इति ।  
न तु वृत्तिकृता पूरितमिति भावः ।  
कथानायकपदं व्याचष्टे--कथामित्यादि ।  
स्वकर्तव्येति ।  
स्वसाध्येत्यर्थः ।  
स्वपदं फलभागिपरम् ।  
धर्मेति ।  
धर्मवीरयुद्धवीरप्रधान इत्यर्थः ।  
धीरोद्धतादीनां क्रमेण रौद्रशृङ्गारशान्तप्राधान्ये ऽपि तेषूत्साहस्याप्यवश्यम्भावित्वादाह--वीरेत्यादि ।  
सात्वतीत्यादि ।  
रसाभासाङ्गं वा, अभिनेयार्थमनभिनेयार्थं वा, उत्तमप्रकृत्याश्रयं तदितराश्रयं वेति बहुप्रकारम् ।  
तत्र यदा कविरपगतरसभावो वक्ता तदा रचनायाः लोचनम् ध्वन्यातामा ध्वनिस्वभावो यो रसस्तस्याङ्गं व्यञ्जकमित्यर्थः ।  
अभिनेयो वागङ्गसत्वाहार्यैराभिमुख्यं साक्षात्कारप्रायं नेयो ऽर्थो व्यङ्ग्यरूपो ध्वनिस्वभावो यस्य तदभिनेयार्थं वाच्यं, स एव हि काव्यार्थ इत्युच्यते ।  
तस्यैव चाभिनयेन योगः ।  
यदाह मुनिः--ऽवागङ्गसत्त्वोपेतात्काव्यार्थान् भावयन्तिऽ इत्यादि तत्र तत्र ।  
रसाभिनयनान्तरीयकतया तु तद्विभावादिरूपतया वाच्यो ऽर्थो ऽभिनीयत इति वाच्यमभिनेयार्थमित्येषैव युक्तरा वाचोयुक्तिः ।  
न त्वत्र व्यपदेशिवद्भावो व्याख्येयः, यथान्यैः ।  
तदितरेति ।  
मध्यमप्र त्याश्रयमधमप्रकृत्याश्रयञ्चेत्यर्थः ।  
एवं वक्तृभेदान्वाच्यभेदांश्चाभिधाय तद्गतमौचित्यं नियामकमाह--तत्रेति ।  
रचनाया इति सङ्घटनायाः ।  
रसभावहीनो ऽनाविष्ठस्तापसादिरुदासीनो ऽपीतिवृत्ताङ्गतया यद्यपि प्रधानरसानुयाय्येव, तथापि तावति बालप्रिया सात्वत्यादिवृत्तीनां लक्षणान्यन्यत्र द्रष्टव्यानि ।  
ऽवकल्पाऽ इति पदं प्रकृतानुगुण्येन व्याचष्टे--वक्तृभेदा इति ।  
ऽवक्तृवाच्ययोऽरित्युक्तवक्त्रवान्तर भेदा इत्यर्थः ।  
वाच्यमभिनेयार्थमित्येतद्व्याचष्टे--अभिनेय इत्यादि ।  
वागित्यादि ।  
चतुर्विधैरित्यर्थः ।  
व्यङ्ग्यरूप इत्यस्यैव विवरणम्---ध्वनिस्वभाव इति ।  
ध्वन्यात्मेत्यर्थः ।  
उक्तमुपपादयति---स एवेत्यादि ।  
स एव व्यङ्ग्य एव ।  
अभिनयेन योगः अभिनेतव्यत्वम् ।  
वागङ्घेति भावयन्तीत्यन्तं भावा इत्यस्य व्युत्पत्तिकथनम् ।  
इत्यादि तत्र तत्राहेति सम्बन्धः ।  
काव्येनार्थ्य इति व्युत्पत्या काव्यार्थशब्दो व्यङ्ग्यरसादिवाचीति भावः ।  
नन्वेवं वाच्यार्थाभिनयः किं नास्तीत्यत्राह--रसाभिनयेत्यादि ।  
व्याख्यानमुपसंहरति---इतीत्यादि ।  
इतीति हेतौ ।  
इत्येषा वाचोयुक्तिरेव युक्ततरेत्यन्वयः ।  
उक्तव्याख्यैवातिशयेन युक्तेत्यर्थः ।  
न त्वित्यादि ।  
यदि वाच्यस्यैवाभिनेयत्वं, तदा वाच्यमभिनेयार्थमित्यत्र अभिनेयः अर्थो यस्येति विग्रहे यत्पदार्थस्य वाच्यस्य अर्थपदार्थस्य चैक्यात् ऽराहोशिशरऽ इत्यादाविव व्यपदेशिवद्भावेन भेदविवक्ष्या षष्ठीति व्याख्यात इति शेषः ।  
कविनिबद्धो वक्ता रसभावरहित इत्यस्यार्थ प्रदर्श्य तत्रानुपपत्तिमाशङ्क्य परिहरति---रसभावहीन इत्यादि ।  
रसभावहीन इत्यस्य विवरणम्--अनाविष्ट इति ।  
रसाद्यावेशरहित इत्यर्थः ।  
स क इत्यत्राह---तापसादिरित्यादि ।  
अपीति समुच्चये ।  
प्रधानरसानुयाय्येवेति ।  
तथाच तस्य तत्तच्चित्तवृत्त्यावेशेन कामचारः ।  
यदापि कविनिबद्धो वक्ता रसभावरहितस्तदा स एव ; यदा तु कविः कविनिबद्धो वा वक्ता रसभावसमन्वितो रसश्च प्रधानाश्रितत्वाद्ध्वन्यात्मभूतस्तदा नियमेनैव तत्रासमासामध्यसमासे एव सङ्घटने ।  
करुणविप्रलम्भशृङ्गारयोस्त्वसमासैव सङ्घटना ।  
कथमिति चेत् ;उच्यते--  
रसो यदा प्राधान्येन प्रितपाद्यस्तदा तत्प्रतीतौ व्यवधायका विरोधिनश्च सर्वात्मनैव परिहार्याः ।  
एवं च दीर्घसमासासङ्घटनासमासानामनेकप्रकारसम्भावनया कदाचिद्रसप्ततीतिं व्यवदधातीति तस्यां नात्यन्तमभिनिवेशः लोचनम् रसादिहीन इत्युक्तम्। स एवेति कामचारः ।  
एवं शुद्धवक्त्रौचित्यं विचार्य वाचौचित्येन सह तदेवाह---यदा त्विति ।  
कविर्यद्यपि रसाविष्ट एव वक्ता युक्तः ।  
अन्यथा ऽस एव वीतरागश्चेत्ऽ इति स्थित्या नीरसमेव काव्यं स्यात् ।  
तथापि यदा यमकादिचित्रदर्शनप्रधानो ऽसौ भवति, तदा ऽरसादिहीनऽ इत्युक्तम् ।  
नियमेन रसभावसन्वितो वक्ता न तु कथञ्चिदपि तटस्थः ।  
रसश्च ध्वन्यात्मभूत एव न तु रसवदलङ्कारप्रायः ।  
तदासमासामध्यसमासे एव सघङ्टने, अन्यथा तु दीर्घसमासापीत्येवं योज्यम् ।  
तेन नियमशब्दस्य द्वयोश्चैवकारयोः पौनरुक्त्यमनाशङ्क्यम् ।  
कथमिति चेदिति ।  
किं धर्मसूत्रकारवचनमेतदिति भावः ।  
उच्यत इति ।  
न्यायोपपत्त्येत्यर्थः ।  
तत्प्रतीताविति ।  
तदास्वादे ये व्यवधायका अस्वादविघ्नरूपाविरोधिनश्च तद्विपरीतास्वादमया इत्यर्थः ।  
सम्भावनयेति ।  
अनेकप्रकारः सम्भाव्यते सङ्घटना तु सम्भावनायां प्रयोक्त्रीति बालप्रिया भाव्यमिति भावः ।  
तावतीति ।  
स्वस्मिन्नित्यर्थः ।  
इत्युक्तमिति ।  
रसभावरहित इत्यनेन नैसर्गिकं तद्राहित्यं विवक्षितमित्यर्थः ।  
शुद्धेति ।  
शुद्धमन्येनासम्मिश्रं यद्वक्त्रौचित्यन्तदित्यर्थः ।  
यदा तु कविरित्यादिना कदाचिद्रसभावरहितत्वं कवेर्भवतीति गम्यते पूर्वमुक्तञ्ज, तस्यानुपपत्तिमुद्भाव्य परिहरति---कविर्यद्यपीत्यादि ।  
स एवेति ।  
श्लोको ऽयं प्रदर्शयिष्यते ।  
ऽतदा नियमेनैव समासे एवऽ इत्यत्र नियमेनेति पदमेवकारद्वयञ्च यथायथं योजयंस्तत्तद्व्यवच्छेद्यमर्थञ्च दर्शयन्विवृणोति---नियमेनेत्यादि ।  
तेनेति ।  
उक्तेन योजनेनेत्यर्थः ।  
किन्धर्मेत्यादि ।  
धर्मसूत्रकारवचनं हि युक्तिरहितमप्यादरणीयमिति भावः ।  
आस्वादनविध्नरूपा इति ।  
आस्वादनविघ्नाः संशयादयो ऽभिनवभारत्यादौ दर्शिताः ।  
तद्विपरीतेति ।  
प्रधानरसविपरीतेत्यर्थः ।  
सम्भावनयेत्यत्र णिजन्ताण्णजित्याह--अनेकेत्यादि ।  
सम्भाव्यत इति ।  
प्रतिपत्तृभिरिति शेषः ।  
प्रयोक्त्रीति ।  
प्रयोजककर्त्रीत्यर्थः ।  
वृत्तौ---ऽविशेषतऽ इत्यादि ।  
तस्यामित्यादेरनुषङ्गः ।  
अभिनेयार्थे काव्ये तस्थामत्यन्तमभिनिवेशो विशेषतो न शोभते ।  
विशेषतो ऽभिनेयार्थे काव्ये, ततो ऽन्यत्र च विशेषतः करुणविप्रलम्भशृङ्गारयोः ।  
तयोर्हि सुकुमारतरत्वात्स्वल्पायामप्यस्वच्छतायां शब्दार्थयोः ।  
प्रतीतिर्मन्थरीभवति ।  
रसान्तरे पुनः प्रतिपाद्ये रौद्रादौ मध्यमसमासा सङ्घटना कदाचिद्धीरोद्धतनायकसम्बन्धव्यापाराश्रयेण दीर्घसमासापि वा तदाक्षेपाविनाभाविरसोचितवाच्यापेक्षया न विगुणा भवतीति सापि नात्यन्तं परिहार्या ।  
सर्वासु च सङ्घटनासु प्रसादाख्यो गुणो व्यापी ।  
लोचनम् द्वौ णिचौ ।  
विशेषतो ऽभिनेयार्थेति ।  
अत्रुटितेन व्यङ्ग्येन तावत्समासार्थाभिनयो न शक्यः कर्तुम् ।  
काक्वादयो ऽन्तरप्रसादगानादयश्च ।  
तत्र दुष्प्रयोजा बहुतरसन्देहप्रसरा च तत्र प्रतिपत्तिर्न नाट्ये ऽनुरूपा स्यात् ।  
प्रत्यक्षरूपत्वात्तस्या इति भावः ।  
अन्यत्र चेति ।  
अनभिनेयार्थे ऽपि ।  
मन्थरीभवतीति ।  
आस्वादो विघ्नितत्वात्प्रतिहन्यत इत्यर्थः ।  
तस्या दीर्घसमाससङ्घटनायाः य आक्षेपस्तेन विना यो न भवति व्यङ्ग्याभिव्यञ्जकस्तादृशो रसोचितो रसव्यञ्जकतयोपादीयमानो वाच्यस्तस्य यासावपेक्षा दीर्घसमाससङ्घटनां प्रति सा अवैगुण्ये हेतुः ।  
नायकस्याक्षेपो व्यापार इति यद्व्याख्यातं तन्न श्लिष्यतीवेत्यलम् ।  
व्यापीति ।  
या काचित्सङ्घटना सा तथा कर्तव्या, यथा वाच्ये झटिति भवति प्रतीतिरिति यावत् ।  
उक्तमिति ।  
ऽसमर्पकत्वं काव्यस्य यत्तुऽ इत्यादिना ।  
न व्यनक्तीति ।  
बालप्रिया शोभत इत्यन्वयः ।  
कुत एतदिति जज्ञासां परिहर्तुं भावमाह---अत्रुटितेनेत्यादि ।  
तत्रेति प्रतिवाक्यं योज्यं, दीर्घसमासायां सङ्घटनायां सत्यामिति तदर्थः ।  
अत्रुटितेन व्यङ्ग्येन कर्तुं न शक्यः, किन्तु व्यङ्ग्यार्थत्रोटनं कृत्वैव कर्तव्यो भवेदिति भावः ।  
दोषान्तराण्यप्याह---काक्वदय इत्यादि ।  
अन्तरेति ।  
अन्तरे मध्ये प्रसादार्था ये गानादयस्ते ।  
दुष्प्रयोजाः दुःखेन प्रयोज्याः ।  
तत्र बहुतरसन्देहप्रसरा प्रतिपत्तिश्च स्यात्। सा नाट्ये न अनुरूपा च इति योजना ।  
अत्र हेतुमाह---प्रत्यक्षेति ।  
संशयादिविध्नरहितसाक्षात्काररूपत्वादित्यर्थः ।  
तस्या इति ।  
नाट्यप्रतीतेरित्यर्थः ।  
नाट्यन्नाम रसचर्वणात्मकप्रतीतिरूपमित्यभिनवभारत्यामुक्तम् ।  
वृत्तौ ऽतत्रान्यत्र चेऽति ।  
तस्यामित्यादेरनुषङ्गो ऽत्रापि बोध्यः ।  
लोचने भावार्थमाह---आस्वाद इत्यादि ।  
वृत्तौ ऽरसान्तरऽ इत्यादि ।  
रौद्रादौरसान्तरे पुनः प्रतिपाद्ये मध्यमसमासासङ्घटना विगुणा न भवत कदाचिद्दीर्घसमासापि वा सङ्घटना विगुणा न भवतीति सम्बन्धः ।  
दीर्घसमासाया अवैगुण्ये हेतुस्तदाक्षेपेत्यादिः ।  
एतं ग्रन्धं व्याचष्टे--तस्या इत्यादि ।  
सङ्घटनाया इति कर्मणि षष्ठी ।  
आक्षेपः स्ववाचकशब्दसमुदाये आकर्षः योजनमिति यावत् ।  
तेनाविनाभावीति वाच्यस्य विशेषणमित्याह---तेनेत्यादि ।  
स हि सर्वरससाधारणः सर्वसङ्घटनासाधारणश्चेत्युक्तम् ।  
प्रसादातिक्रमं ह्यसमासापि सङ्घटना करुणविप्रलम्भशृङ्गारौ न व्यनक्ति ।  
तदपरित्यागे च मध्यमसमासापि न न प्रकाशयति ।  
तस्मात्सर्वत्र प्रसादो ऽनुसर्तव्यः ।  
अत एव च ऽयो यः शस्त्रं बिभर्तिऽ इत्यादौ यद्योजसः स्थितिरनेष्यते तत्प्रसादाख्य एव गुणो न माधुर्यम् ।  
न चाचारुत्वम् ; अभिप्रेतरसप्रकाशनात् ।  
तस्माद्गुणाव्यतिरिक्तत्वे गुणव्यतिरिक्तत्वे वा सङ्घटनाया यथोक्तादौचित्याद्विषयनियमो ऽस्तीति तस्या अपि रसव्यञ्जकत्वम् ।  
तस्याश्च रसाभिव्यक्तिनिमित्तभूताया यो ऽयमनन्तरोक्तो नियमहेतुः स एव गुणानां नियतो विषय इति गुणाश्रयेण व्यवस्थानमप्यविरुद्धम् ।  
लोचनम् व्यञ्जकस्य स्ववाच्यस्यैवाप्रत्यायनादिति भावः ।  
तदिति ।  
प्रसादस्यापरत्यागे अभीष्टत्वादत्रार्थे स्वकण्ठेनान्वयव्यतिरेकावुक्तौ ।  
न माधुर्यमिति ।  
ओजोमाधुर्ययोर्ह्यन्योन्याभावरूपत्वं प्राङ्निरूपितमिति तयोः सङ्करो ऽत्यन्तं श्रुतिबाह्य इति भावः ।  
अभिप्रेतेति ।  
प्रसादेनैव स रसः प्रकाशितः न न प्रकाशित इत्यर्थः ।  
तस्मादिति ।  
यदि गुणाः सङ्घटनैकरूपास्तथापि गुणानियम एव सङ्घटनाया नियमः ।  
गुणाधीनसङ्घटनापक्षे ऽप्येवम् ।  
सङ्घटनाश्रयगुणपक्षे ऽपि सङ्घटनाया नियामकत्वेन यद्वक्तृवाच्यौचित्यं बालप्रिया यो वाच्यो व्यङ्ग्याभिव्यञ्जको न भवतीति सम्बन्धः ।  
स्वस्ववाचकशब्दानां दीर्घसमाससङ्घटनाङ्कितत्वे सत्येव वाच्यार्था व्यञ्जका भवन्तीति भावः ।  
अपेक्षयेत्यस्य विगुणा न भवतीत्यनेनान्वय इत्याह--सेत्यादि ।  
तदाक्षेपेत्यत्र व्याख्यानान्तरं प्रदर्श्य निराकरोति-नायकस्येत्यादि ।  
न श्लिष्यतीति ।  
अन्वयानुगुणुया भावादिति भावः ।  
प्रसादाख्यो गुणो व्यापीत्युक्तं विवणोति - येत्यादि ।  
या काचित्सङ्घटना सेति ।  
दीर्घसमादिरूपा सङ्घटनेत्यर्थः ।  
अभीष्टत्वादिति ।  
प्रसादानुसरणस्याभिप्रेतत्वादित्यर्थः ।  
उक्तावित्यनेनास्य सम्बन्धः ।  
अत्रार्थैति ।  
सर्वत्र प्रसादस्यानुसर्तव्यत्व इत्यर्थः ।  
स्वकण्ठेनेत्यादि ।  
तदपरित्यागे न न प्रकाशयतीत्यनेनान्वयः, प्रसादातिक्रम इत्यादिना व्यतिरेकश्चोक्त इत्यर्थः ।  
भावमाह---ओजो माधुर्ययोरित्यादि ।  
अन्योन्येति ।  
माधुर्याभावरूपत्वमोजसस्तदभावरूपत्वं माधुर्यस्य चेत्यर्थः ।  
सङ्कर इति ।  
शृङ्गारादावोजसो रौद्रादौ माधुर्यस्य च समावेश इत्यर्थः ।  
श्रुतिबाह्य इति ।  
अश्रुत इत्यर्थः ।  
तस्मादित्याद्यविरुद्धमित्यन्तग्रन्थस्य तात्पर्यमाह--यदि गुणा इत्यादिना  ॥ ५-६ ॥  
  
  
_________________________________________________________  
  
  
विषयाश्रयम् अप्य् अन्यद् औचित्यं तां नियच्छति ।  
काव्य-प्रभेदाश्रयतः स्थिता भेदवती हि सा  ॥ ध्व्क्_३।७ ॥  
  
__________  
  
  
विषयाश्रयमप्यन्यदौचित्यं तां नियच्छति ।  
काव्यप्रभेदाश्रयतः स्थिता भेदवती हि सा  ॥ ७ ॥  
  
वक्तृवाच्यगतौचित्ये सत्यपि विषयाश्रयमन्यदौचित्यं सङ्घटनां नियच्छति ।  
यतः काव्यस्य प्रभेदा मुक्तकं संस्कृतप्राकृतापभ्रंशनिबद्धम् ।  
सन्दानितकविशेषककलापककुलकानि ।  
पर्यायबन्धः परिकथा खण्डकथा सकलकथे सर्गबन्धो ऽभिनेयार्थमाख्यायिकाकथे इत्येवमादयः ।  
तदाश्रयेणापि लोचनम् हेतुत्वेनोक्तं तद्गुणानामपि नियमहेतुरिति पक्षत्रये ऽपि न कश्चिद्वप्लव इति तात्पर्यम्  ॥ ५॥  
,६ ॥  
नियामकान्तरमप्यस्तीत्याह---विषयाश्रयमिति ।  
विषयशब्देन सङ्घातविशेष उक्तः ।  
यथा हि सेनाद्यात्मकसङ्घातनिवेशी पुरूषः कातरो ऽपि तदौचित्यादनुगुणतयैवास्ते तथा काव्यवाक्यमपि सङ्घातविसेषात्मकसन्दानितकादिमध्यनिविष्टं तदौचित्येन वर्तते ।  
मुक्तकं तु विषयशब्देन यदुक्तं तत्सङ्घाताभावेन स्वातन्त्र्यमात्रं प्रदर्शयितुं स्वप्रतिष्ठितमाकाशमिति यथा ।  
अपिशब्देनेदमाह---सत्यपि वक्तृवाच्यौचित्ये विषयौचित्यं केवलं तारतम्यभेदमात्रव्याप्तम्, न तु विषयौचित्येन वक्तृवाच्यौचित्यं निवार्यत इति ।  
मुक्तमिति ।  
मुक्तमन्येनानालिङ्गितं तस्य सञ्ज्ञायां कन् ।  
तेन स्वतन्त्रतया परिसमाप्तनिराकाङ्क्षार्थमपि प्रबन्धमध्यवर्ति न मुक्तकमित्युच्यते ।  
मुक्तकस्यैव बालप्रिया सदृष्टान्तं विवृणोति---यथेत्यादि ।  
सेनेति ।  
सेनाद्यात्मको यस्सङ्घातः समुदायः तत्र निवेशी निविष्टः ।  
कातरो ऽपीति ।  
स्ततः अधीरो ऽपीत्यर्थः ।  
कातरादिरपीति च पाठः ।  
तदनुगुणतयेति ।  
सेनाद्यनुगुणतयेत्यर्थः ।  
अकातरत्वेनेति यावत् ।  
काव्यवाक्यमिति ।  
काव्यरूपं वाक्यमित्यर्थः ।  
नन्वेवं मुक्तकस्यैकपद्यात्मकस्य सङ्घातरूपत्वाभावात् वृत्तौ तस्य काव्यप्रभेदत्वेन कथनं किमर्थमित्यत आह---मुक्तकन्त्वित्यादि ।  
तत् तद्वचनम् ।  
सङ्घाताभावेन सङ्घातरूपत्वाभावेन ।  
स्वातन्त्र्येति ।  
मुक्तकस्यापि रसस्यन्दित्वात्सङ्घटनानियमने स्वातन्त्र्यमस्तीत्येतावन्मात्रं प्रदर्शयितुं मुक्तकमपि काव्यप्रभेदत्वेनोक्तमित्यर्थः ।  
अत्र दृष्टान्तमाह--स्वेत्यादि ।  
पृथिव्यादीनाञ्चतुर्णामाकाशे प्रतिष्ठितत्वमित्युक्तावाकाशस्य कुत्र प्रतिष्ठेति प्रश्ने प्रतिवाक्यमिदमाकाशं स्वस्मिन्नाकाशे प्रतिष्ठितमिति ब्रह्म ब्रह्मणीव आकाशमाकाश एव प्रतिष्ठितन्नान्यत्रेत्यर्थः ।  
यथैतद्वचनमाकाशस्य स्वातन्त्र्यप्रदर्शकमात्रं तथेत्यर्थः ।  
सत्यपीति ।  
सत्येवेत्यर्थः ।  
तारतम्येति ।  
तारतम्यभेदमात्रप्रयोजकमित्यर्थः ।  
अन्येनानालिङ्गितमिति ।  
निराकाङ्क्षप्रतिपत्तये स्वेतरानपेक्षीत्यर्थः ।  
सञ्ज्ञायां कननिति ।  
अनेन सङ्घटना विशेषवती भवति ।  
तत्र मुक्तमेषु रसबन्धाभिनेवेशिनः कवेस्तदाश्रयमौचित्यम् ।  
तच्च दर्शितमेव ।  
अन्यत्र कामचारः ।  
लोचनम् विशेषणं संस्कृतेत्यादि ।  
क्रमभावित्वात्तथैव निर्देशः ।  
द्वाभ्यां क्रियासमाप्तौ सन्दानितकम् ।  
त्रिभिर्विशेषकम् ।  
चतुर्भिः कलापकम् ।  
पञ्चप्रभृतिभिः कुलकम् ।  
इति क्रियासमाप्तिकृता भेदा इति द्वन्द्वेन निर्दिष्टाः अवान्तरक्रियासमाप्तावपि वसन्तवर्णनादरेकर्णनीयोद्देशेन प्रवृत्तः पर्यायबन्धः ।  
एकं धर्मादिपुरुषार्थमुद्दिश्य प्रकारवैचित्र्येणानन्तवृत्तान्तवर्णनप्रकारा परिकथा ।  
एकदेशवर्णना खण्डकथा ।  
समस्तफलान्तेतिवृत्तवर्णना सकलकथा ।  
द्वेयोरपि प्राकृतप्रसिद्धत्वाद्द्वन्द्वेन निर्देशः ।  
पूर्वेषां तु मुक्तकादीनां भाषायामनियमः ।  
महाकाव्यरूपः पुरुषार्थफलः समस्तवस्तुवर्णनाप्रबन्धः सर्गबन्धः संस्कृत एव ।  
अभिनेयार्थं दशरूपकं नाटिकात्रोटकरासकप्रकरणिकाद्यवान्तरप्रपञ्चसहितमनेकभाषाव्यामिश्ररूपम् ।  
आख्यायिकोच्छ्वासादिना वक्त्रापरवक्त्रादिना च युक्ता ।  
कथा तद्विरहता ।  
उभयोरपि गद्यबन्धस्वरूपतया द्वन्द्वेन निर्देशः ।  
आदिग्रहणाच्चम्पूः ।  
यथाह दण्डी - ऽगद्यपद्यमयी चम्पूःऽ इति ।  
अन्यत्रेति ।  
रसबन्धानभिनिवेशे ।  
बालप्रिया रूढिर्दर्शिता ।  
तेनेति ।  
रूढेरपि सत्वेनेत्यर्थः ।  
न मुक्तकमित्युच्यत इति ।  
प्रबन्धानन्तर्गत एव रूढिस्वीकारादिति भावः ।  
संस्कृतप्राकृतापभ्रंशनिबद्धमित्येकवचनान्तत्वेन निर्देशादाह--मुक्तकस्यैवेत्यादि ।  
विशेषणमिति ।  
एकवचनान्तत्वेनोक्तेरेति शेषः ।  
सन्दानितकेत्यादिना तु विपरिणामेन तत्पदं योज्यमिति भावः ।  
एतेन पूर्वेषान्तु मुक्तकादीनां भाषायामनियम इति बक्ष्यमाणस्य नासङ्गतिः ।  
हेमचन्द्रेणाप्येवमुक्तं "एतानि सर्वभाषाभिर्भवन्ती"ति ।  
संस्कृतादीनां लक्षणानि काव्यादर्शादावुक्तानि ।  
क्रमभावित्वादिति ।  
संस्कृतात्प्राकृतस्य तस्मादपभ्रंशस्य चोत्पन्नत्वादिति भावः ।  
तथैव संस्कृतेत्यादिक्रमेणैव ।  
त्रिभिरित्यादौ क्रयासमाप्तिकृतभेदत्वेन समप्राधान्यादित्यर्थः ।  
द्वन्द्वेन सन्दानितकेत्यादिना ।  
प्रवृत्तः निबद्धः ।  
एकं घर्मादीति ।  
धर्मादिषु पुरुषार्थेष्वेकमित्यर्थः ।  
कदेशेति ।  
प्रसिद्धेतिवृत्तैकदेशेत्यर्थः ।  
महाकाव्यरूप इति ।  
महाकाव्यादीनां लक्षणानि काव्यादर्शादावुक्तानि ।  
द्वन्द्वेनेति ।  
ऽआख्ययिकेऽत्यादिद्वन्द्वेन ।  
कथमपि कृत्वेत्यादिव्याजेनाश्रवणमभिनीत्येत्यर्थः ।  
शून्ये सखीशून्ये ।  
शलोको ऽयं काव्यालङ्कारसङ्ग्रहव्याख्यायां विवृतः ।  
ऽमध्यमसमासादीर्घसमासे मुक्तकेषु प्रबन्धेष्विव रसबन्धाभिनिवेशिनः कवयो दृश्यन्ते ।  
यथा ह्यमरुकस्य कवेर्मुक्तकाः शृङ्गाररसस्यन्दिनः प्रबन्धायमानाः प्रसिद्धा एव ।  
सन्दानितकादिषु तु विकटनिबन्धनौचित्यान्मध्यमसमासादीर्घसमासे एव रचने ।  
प्रबन्धाश्रयेषु यथोक्तप्रबन्धौचित्यमेवानुसर्तव्यम् ।  
पर्यायबन्धे पुनरसमासामध्यमसमासे एव सङ्घटने ।  
कदाचिदर्थौचित्याश्रयेण दीर्घसमासायामपि सङ्घटनायां परुषा ग्राम्या च वृत्तिः परिहर्तव्या ।  
परिकथायां कामचारः, तत्रेतिवृत्तमात्रोपन्यासेन नात्यन्तंरसबन्धाभिनिवेशात् ।  
खण्डकथासकलकथयोस्तु प्रकृतप्रसिद्धयोः कुलकादिनिबन्धनभूयस्त्वाद्दीर्घसमासायामपि न विरोधः ।  
वृत्त्यौचित्यं तु यथारसमनुसर्तव्यम् ।  
सर्गबन्धेतु लोचनम् ननु मुक्तके विभावादिसङ्घटना कथं येन तदायत्तो रसः स्यादित्याशङ्क्याह---मुक्तकेष्विति ।  
अमरुकस्येति ।  
कथमपि कृतप्रत्यापत्तौ प्रिये स्खलितोत्तरे विरहकृशया कृत्वा व्याजप्रकल्पितमश्रुतम् ।  
अहनसखीश्रोत्रप्राप्तिं विशङ्क्य समम्भ्रमं विवलितदृशा शून्ये गेहे समुच्छ्वसितं ततः ॥  
इत्यत्र हि श्लोके स्फुटैव विभावादसम्पत्प्रतीतिः ।  
विकटेति ।  
असमासायां हि सङ्घटनायां मन्थररूपा प्रतीतिः साकाङ्क्षा सती चिरेण क्रियापदं दूरवर्त्यनुधावन्ती वाच्यप्रतीतावेव विश्रान्ता सती न रसतत्वचर्वणायोग्या स्यादिति भावः ।  
प्रबन्धाश्रयेष्विति ।  
बालप्रिया एवेऽत्युक्तमुपपादयति---असमासायामित्यादि ।  
सङ्घटनायामिति ।  
सत्यामिति शेषः ।  
मन्थररूपेति ।  
मन्दीभवन्तीत्यर्थः ।  
साकाङ्क्षेति ।  
क्रियाद्याकाङ्क्षासहितेत्यर्थः ।  
वाच्यप्रतीतावेव विश्रान्तेति ।  
वाच्यार्थम्प्रतीतेश्चिरेणैव जायमानत्वादिति भावः ।  
न म्यादिति ।  
तथाच वाच्यप्रतीतिमान्थर्यादिपरिहाराय मध्यमसमासा दीर्घसमासा वा सङ्घटना कार्येति भावः ।  
प्रबन्धाश्रयेष्वत्यत्र सन्दानितकादिष्वित्यस्यैवानुषङ्गो न तु मुक्तकेष्वित्यस्यापि पूर्वोक्तलक्षणस्य मुक्तकस्य रसतात्पर्ये यथारसमौचित्यमन्यथा तु काभचारः, द्वयोरपि मार्गयोः सर्गबन्धविधायिनां दर्शनाद्रसतात्पर्यं साधीयः ।  
अभिनेयार्थे तु सर्वथा रसबन्धे ऽभिनिवेशः कार्यः ।  
आख्यायिकाकथयोस्तु गद्यनिबन्धनबाहुल्याद्गद्ये च छन्दोबन्धभिन्नप्रस्थानत्वादिह नियमे हेतुरकृतपूर्वो ऽपि मना विक्रयते ।  
  
  
_________________________________________________________  
  
  
एतद् यथोक्तम् औचित्यम् एव तस्या नियामकम् ।  
सर्वत्र गद्य-बन्धे ऽपि छन्दो-नियम-वर्जिते  ॥ ध्व्क्_३।८ ॥  
  
  
__________  
  
  
एतद्यथोक्तमौचित्यमेव तस्या नियामकम् ।  
सर्वत्र गद्यबन्धे ऽपि छन्दोनियमवर्जिते  ॥ ८ ॥  
  
यदेतदौचत्यं वक्तृवाच्यगतं सङ्घटनाया नियामकमुक्तमेतदेव गद्ये छन्दोनियमवर्जिते ऽपि विषयापेक्षं नियमहेतुः ।  
तथा ह्यत्रापि यदा कविः कविनिबद्धो वा वक्ता रसभावरहितस्तदा कामचारः ।  
रसभावसमन्विते तु वक्तरि पूर्वेक्तमेवानुसर्तव्यम् ।  
तत्रापि च विषयौचित्यमेव ।  
आख्यायिकायां लोचनम् सन्दानितकादिषु कुलकान्तेषु ।  
यदिवा प्रबन्धे ऽपि मुक्तकस्यास्तु सद्भावः, पूर्वापरनिरपेक्षेणापि हि येन रसचर्वणा क्रियते तदेव मुक्तकम् ।  
यथा---ऽत्वामालिख्य प्रणयकुपितांऽ इत्यादिश्लेकः ।  
कदाचिदिति रौद्रादिविषये ।  
नात्यन्तमिति ।  
रसबन्धे यो नात्यन्तमभिनिवेशस्तस्मादिति सङ्गतिः ।  
वृत्तयौचात्यमिति ।  
परुषोपनागरिकाग्राम्याणां वृत्तीनामौचित्यं यथाप्रबन्धं यथारसं च ।  
अन्यथेति ।  
कथामात्रतात्पर्ये वृत्तिष्वपि कामचारः ।  
द्वयोरपीति सप्तमी ।  
कथातात्पर्ये सर्गबन्धो यथा भट्टजयन्तकस्य कादम्बरीकथासारम् ।  
रसतात्पर्यं यता रघुवंशादि ।  
अन्ये तु संस्कृत प्रकृतयोर्द्वयोरिति व्याचक्षते ।  
तत्र तु रसतात्पर्यं साधीय इति यदुक्तं तत्किमपेक्षयेति नेयार्थं स्यात्  ॥ ७ ॥  
  
बालप्रिया प्रबन्धेष्वसम्भवादित्याह---सन्दानितकादिष्वित्यादि ।  
पक्षान्तरमाह---यदि वेत्यादि ।  
ननु तर्हि किं मुक्तकलक्षणमित्यत आह--पूर्वेत्यादि ।  
नात्यन्तमित्याद्येकं पदम् ।  
रसबन्धे ऽभिनिवेशो रसबन्धाभिनिवेशः अत्यन्तं रसबन्धाभिनिवेशो यस्तस्याभावः ।  
नात्यन्तंरसबन्धाभिनिवेशस्तस्मादित्यर्थ इत्यभिप्रायेण व्याचष्टे---रसबन्ध इत्यादि ।  
अत्यन्तं रसबन्धानभिनिवेशादिति च वृत्तौ पाठः ।  
द्वयोरपि मार्गयोरिति सप्तम्यन्ते ।  
तात्पर्यस्येति शेषः ।  
कथातात्पर्यस्य रसतात्पर्यस्य चेत्यर्थ इत्याह---द्वयोरित्यादि ।  
द्वयोरपि मार्गयोरित्यस्य व्याख्यानान्तरमाह---अन्य इत्यादि ।  
तद्दूषयति---तत्रेत्यादि  ॥ ७ ॥  
  
तु भूम्ना मध्यमसमासादीर्घसमासे एव सङ्घटने ।  
गद्यस्य विकटबन्धाश्रयेण छायावत्त्वात् ।  
तत्र च तस्य प्रकृष्यमाणत्वात् ।  
कथायां तु विकटबन्धप्राचुर्ये ऽपि गद्यस्य रसबन्धोक्तमौचित्यमनुसर्तव्यम् ।  
  
  
_________________________________________________________  
  
  
रस-बन्धोक्तम् औचित्यं भाति सर्वत्र संश्रिता ।  
रचना विषयापेक्षं तत् तु किञ्चिद् विभेदवत्  ॥ ध्व्क्_३।९ ॥  
  
__________  
  
  
रसबन्धोक्तमौचित्यं भाति सर्वत्र संश्रिता ।  
रचना विषयापेक्षं तत्तु किञ्चिद्विभेदवत्  ॥ ९ ॥  
  
अथवा पद्यवद्गद्यबन्धे ऽपि रसबन्धोक्तमौचित्यं सर्वत्र संश्रिता रचना लोचनम् विषयापेक्षमिति ।  
गद्यबन्धस्य भेदा एव विषयत्वेनानुमन्तव्याः  ॥ ८ ॥  
  
स्थितपक्षन्तु दर्शयति---रसबन्धोक्तमिति ।  
वृत्तौ च वाशब्दो ऽस्यैव पक्षस्य स्थितिद्योतकः ।  
यथा--- स्त्रियो नरपतिर्वह्निर्विषं युक्त्या निषेवितम् ।  
स्वार्थाय यदि वा दुःखसम्भारायैव केवलम् ॥  
इति  ।  
रचना सङ्घटना ।  
तर्हि विषयौचित्यं सर्वथैव त्यक्तं नेत्याह---तदेन रसौचित्यं विषयं सहकारितयापेक्ष्य किञ्जिद्विभेदो ऽवन्तरवैचित्र्यं विद्यते यस्य सम्पाद्यत्वेन तादृशं बालप्रिया विषयत्वेनेति ।  
विषयशब्दार्थत्वेनेत्यर्थः  ॥ ८ ॥  
  
ऽरसबन्धेऽति कारिकायां रचना सर्वत्र रसबन्धोक्तमौचित्यं संश्रिता भातीत्यन्वयः ।  
वृत्तौ ऽअथवेऽति न विकल्पार्थक इत्याह---वृत्तौ च वाशब्द इति ।  
चकारो वाक्यालङ्कारे ।  
वाशब्द इति ।  
अथवेत्यत्र वाशब्द इत्यर्थः ।  
अस्येति ।  
पद्यवदित्यादिना वक्ष्यमाणस्येत्यर्थः ।  
स्थितिद्योतक इति ।  
निश्चितत्वरूपस्थितत्वद्योतक इत्यर्थः ।  
सम्मतत्वद्योतक इति यावत् ।  
अथवेत्यादिना पक्षान्तरकथने खलु शास्त्रकाराणां निर्भरः ।  
उक्तार्थे महाकविप्रयोगमुपष्टम्भकतया दर्शयति - स्त्रिय इति ।  
युक्त्या निषेवितं स्त्र्यादिचतुष्टयं स्वार्थस्य स्वप्रयोजनाय भवत ।  
इत्थं प्रसिद्ध्यनुरोधेनोक्त्वा स्वमतमाह---यदि वेत्यादि ।  
युक्त्यान्यथा वा निषेवितं तच्चतुष्टयं केवलं दुःखसम्भाराय दुःखातिशयायैव भवति ।  
अत्र यदिवेति दुःखसम्भारायैवेति सथितपक्षद्योतकम् ।  
"विषप्यमृतं क्वचिद्भवेदभृतं वा विषमीश्वरेच्छये"ति रघुवंशश्लोकव्याख्याने "वाशब्दो वाक्यार्थस्य स्थितपक्षतां द्योतयती"त्यरुणाचलनाथाः ।  
कारिकां व्यचष्टे--रचनेत्यादि ।  
तर्हीति ।  
रचनाया रसबन्धोक्तौचित्याश्रयणेन सर्वत्र भवनस्वीकारे सतीत्यर्थः ।  
त्युक्तमिति ।  
किन्त्यक्तमिति चोद्यम् ।  
नेत्याहेति ।  
न त्यक्तमिति प्रतिवक्तीत्यर्थः ।  
तत्त्वित्यस्य व्याख्यानम्---तदेवेति ।  
तत्पदार्थमाह---रसौचित्यमिति ।  
रसबन्धोक्तौचित्यमित्यर्थः ।  
विषयापेक्षमित्यस्य विवरणम्---विषययमित्यादि ।  
भवति ।  
तत्तु विषयापेक्षं किञ्जिद्वशेषवद्भवति, न तु सर्वाकारम् ।  
तथा हि गद्यवन्धे ऽप्यतिदीर्घसमासा रचना न विप्रलम्भशृङ्गारकरुणयोराख्यायिकायामपि शोभते ।  
नाटकादावप्यसमासैव न रौद्रवीरादिवर्णने ।  
विषयापेक्षं त्वौचित्यं प्रमाणतो ऽपकृष्यते प्रकृष्यते च ।  
तथा ह्याख्यायिकायां नात्यन्तमसमासा स्वविषये ऽपि नाटकादौ नातिदीर्घसमासा चेति सङ्घटनाया दिगनुसर्तव्या ।  
इदानीमलक्ष्यक्रमव्यङ्ग्यो ध्वनिः प्रबन्धात्मा रामायणमहाभारतादौ लोचनम् भवति ।  
एतद्व्याचष्टे - तत्त्विति ।  
सर्वाकारमिति क्रियाविशेषणम् ।  
असमासैवेति ।  
सर्वत्रैवेति शेषः ।  
तथा हि वाक्याभिनयलक्षणे ऽचूर्णपादैः प्रसन्नैःऽ इत्यादि मुनिरभ्यधात् ।  
अत्रापवादमाह---न चेति ।  
नाटकादाविति ।  
स्वविषये ऽपीति सम्बन्धः  ॥ ९ ॥  
  
एवं सङ्घटनायां चालक्ष्यक्रमो दीप्यत इति निर्णीतम् ।  
प्रबन्धे दीप्यत इति तु निर्विवादसिद्धो ऽयमर्थ इति नात्र वक्तव्यं किञ्चिदस्ति ।  
केवलं कविसहृदयान् व्युत्पादयितुं रसव्यञ्जने येतिकर्तव्यता प्रबन्धस्य सा निरूप्येत्याशयेनाह--इदानीमिति ।  
इदानीं तत्प्रकारजातं प्रतिपाद्यत इति सम्बन्धः ।  
प्रथमं दावदिति प्रबन्धस्य व्यञ्जकत्वे ये प्रकारास्ते क्रमेणौवोपयोगिनः ।  
पूर्वं हि कथापरीक्षा ।  
तत्रादिकावापः फलपर्यन्ततानयनम्, बालप्रिया किञ्चिद्विभेदवदित्यस्य विवरणम् - किञ्जिदित्यादि ।  
यस्य सम्पाद्यत्वेन विद्यत इति सम्बन्धः ।  
सर्वत्रैवासमासेत्यत्र मुनिवचनं प्रमाणयति---तथाहीत्यदि ।  
वृत्तौ ऽन चेऽत्यत्र असमासैवेत्यस्यानुषङ्गः ।  
ऽप्रमाणतऽ इति ।  
रसबन्धोक्तौचित्यरूपात्प्रमाणादित्यर्थः ।  
ऽआख्यायिकायाऽमित्यादि ।  
ऽस्वविषये ऽपीऽति ।  
अत्यन्तासमासाया विषये शृङ्गारादावपीत्यर्थः ।  
ऽनेऽति ।  
शोभत इत्यस्यानुषङ्गः ।  
न चारुरित्यर्थः ।  
ऽनाटकादाऽविति ।  
स्वविषये ऽपीत्यस्यानुषङ्गः ।  
अतिदीर्घसमासासङ्घटना न शोभत इत्यर्थः ।  
"इतीकाव्यार्थे"त्यादिश्लेकः क्वचिद्ग्रन्थे न दृश्यते, अत एव न व्याख्यातः  ॥ ९ ॥  
  
लोचने ऽवतारयति---एवमित्यादि ।  
येतिकर्तव्यतेति ।  
यः प्रकार इत्यर्थः ।  
निरूप्या निरूपणार्हा ।  
ऽइदानीऽमित्यस्यान्वयं ऽतत्प्रतिपाद्यतऽ इत्यत्र तत्पदार्थञ्ज दर्शयति---इदानीमित्यादि ।  
प्रथमन्तावदितीति प्रतीकधारणम् ।  
विभावेत्यादिनिर्देशक्रमस्य बीजन्दर्शयति---प्रबन्धस्येत्यादि ।  
फलपर्यन्ततानयनमिति ।  
कथाया इति प्रकाशमानः प्रसिद्ध एव ।  
तस्य तु यथा प्रकाशनं तत्प्रतिपाद्यते---   
  
_________________________________________________________  
  
  
विभाव-भावानुभाव-सञ्चार्य्-औचित्य-चारुणः ।  
विधिः कथा-शरीरस्य वृत्तस्योत्प्रेक्षितस्य वा  ॥ ध्व्क्_३।१० ॥  
  
इतिवृत्त-वशायातां त्यक्त्वाननुगुणां स्थितिम् ।  
उत्प्रेक्ष्याप्य् अन्तराभीष्ट-रसोचित-कथोन्नयः  ॥ ध्व्क्_३।११ ॥  
  
सन्धि-सन्ध्य्-अङ्ग-घटनं रसाभिव्यक्त्य्-अपेक्षया ।  
न तु केवलया शास्त्र-स्थिति-सम्पादनेच्छया  ॥ ध्व्क्_३।१२ ॥  
  
उद्दीपन-प्रशमने यथावसरम् अन्तरा ।  
रसस्यारब्ध-विश्रान्तेर् अनुसन्धानम् अङ्गिनः  ॥ ध्व्क्_३।१३ ॥  
  
अलङ्कृतीनां शक्ताव् अप्य् आनुरूप्येण योजनम् ।  
प्रबन्धस्य रसादीनां व्यञ्जकत्वे निबन्धनम्  ॥ ध्व्क्_३।१४ ॥  
  
  
__________  
  
  
विभावभावानुभावसञ्जार्यौचित्यचारुणः ।  
विधिः कथाशरीरस्य वृत्तस्योत्प्रेक्षितस्य वा  ॥ १० ॥  
  
इतिवृत्तवशायातां त्यक्त्वाननुगुणां स्थितिम् ।  
उत्प्रेक्ष्याप्यन्तराभीष्टरसोचितकथोन्नयः  ॥ ११ ॥  
  
सन्धिसन्ध्यङ्गघटनं रसाभिव्यक्त्यपेक्षया ।  
न तु केवलया शास्त्रस्थितिसम्पादनेच्छया  ॥ १२ ॥  
  
उद्दीपनप्रशमने यथावसरमन्तरा ।  
रसस्यारब्धविश्रान्तेरनुसन्धानमङ्गिनः  ॥ १३ ॥  
  
अलङ्कृतीनां शक्तावप्यानुरूप्येण योजनम् ।  
प्रबन्धस्य रसादीनां व्यञ्जकत्वे निबन्धनम्  ॥ १४ ॥  
  
प्रबन्धो ऽपि रसादीनां व्यञ्जक इत्युक्तं तस्य व्यञ्जकत्वे निबन्धनम् ।  
प्रथमं तावद्विभावभावानुभावसञ्चार्योचित्यचारुणः कथाशरीरस्य विधिर्यथायथं प्रतिपिपादयिषितरसभावाद्यपेक्षया य उचतो विभावो भावो ऽनु भावः सञ्जारी वा तदौचित्यचारुणः कथाशरीरस्य विधिर्व्यञ्जकत्वे निबन्धनमेकम् ।  
लोचनम् रसं प्रति जागरणम्, तदुचितविभावादिवर्णने ऽलङ्कारौचित्यमिति ।  
तत्क्रमेण पञ्जकं व्याचष्टे---विभावेत्यादिना ।  
तदौचित्येति ।  
शृङ्गारवर्णनेच्छुना तादृशी कथा संश्रयणीया यस्यामृतुमाल्यादेर्विभावस्य लीलादेरनुभावस्य बालप्रिया शेषः ।  
तत्पञ्जकमिति ।  
आद्यञ्चतुष्टयं श्लोकचतुष्टयेन क्रमान्नर्दिष्टं, पञ्चमन्त्वर्धश्लोकेनेति बोध्यम् ।  
विभावाद्यौचित्यचारुणः कथाशरोरस्य विधिरित्येतद्रसविशेषमुपादाय विवृणोति--शृङ्गारवर्णने चुम्बनेत्यादि ।  
वृत्तौ ऽप्रकृतिऽरित्यादि ।  
प्रकृतिः स्वभावः ।  
ऽदिव्येऽत्यादि ।  
दिव्या मानुषी दिव्यमानुषी पातालीयेत्यादिर्बहुविधेत्यर्थः ।  
तत्र दिव्या प्रकृतिरमर्त्यैकरूपत्वं यथा श्रीमहेश्वरादेः ।  
मानुषी मर्त्यैकरूपत्वं यथा माधवादेः ।  
दिव्यमानुषी पाण्डवादेरिति बोध्यम् ।  
ऽताम्ऽ इति ।  
प्रकृतिमित्यर्थः ।  
ऽअसङ्कीर्णःऽ स्थाय्यन्तरासङ्कीर्णः ।  
ऽऔचित्यभागिति च पाठः ।  
क्वचिद्ग्रन्थे भवतीत्यनन्तरं नान्यथेति च पाठः ।  
ऽअन्यथेऽत्यादि ।  
अन्यथा उक्तप्रकारातिक्रमणेन ।  
दिव्यस्य उत्साहादयः केवलमानुषाश्रयेम केवलमानुषस्योत्साहादयः केवलदिव्याश्रयेण वा उपनिबध्यमाना इत्यन्वयः ।  
ऽतथाचेऽति ।  
तथाहीत्यर्थः ।  
लोचने---तद्विषयेति ।  
व्यापारविषयकेत्यर्थः ।  
एतदिति ।  
व्यापारपदमित्यर्थः ।  
कुत इत्यत आह--स्थायीत्यादि ।  
वृत्तौ ऽभान्तीऽति ऽभवन्तीऽति च पाठः ।  
अत एव च भरते प्रख्यातवस्तुविषयत्वं प्रख्यातोदात्तनायकत्वं च नाटकस्यावश्यकर्तव्यतयोपन्यस्तम् ।  
तेन हि नायकौचित्यानौचित्यविषये कविर्न व्यामुह्यति ।  
यस्तूत्पाद्यवस्तु नाटकादि कुर्यात्तस्याप्रसिद्धानुचितनायकस्वभाववर्णने महान् प्रमादः ।  
लोचनम् एतदुक्तं भवति---यत्र विनेयानां प्रतीतिखण्डना न जायते तादृग्वर्णनीयम् ।  
तत्र केवलमानुषस्य एकपदे सप्तार्णवलङ्घनमसम्भाव्यमानतयानृतमिति हृदये स्फुरदुपदेश्यस्य चतुर्वर्गोपायस्याप्यलीकतां बुद्धौ निवेशयति ।  
रामदेस्तु तथाविधमपि चरितं पूर्वप्रसिद्धिपरम्परोपचितसम्प्रत्ययोपारूढमसत्यतया न चकास्ति ।  
अत एव तस्यापि यदा प्रभावान्तरमुत्प्रेक्ष्यते तदा तादृशमेव ।  
न त्वसम्भावनापदं वर्णनीयमिति ।  
तेन हीति ।  
प्रख्यातोदात्तनायकवस्तुत्वेन ।  
व्यामुह्यतीति किं वर्णयेयमिति ।  
यस्त्विति कवः ।  
महान् प्रमाद इति ।  
तेनोत्पाद्यवस्तु नाटकादि न बालप्रिया शङ्कते---ऽनन्विऽत्यादि ।  
ऽनागलोकेऽति ।  
नाकलोकेति च पाठः ।  
ऽतदिऽति ।  
तस्मादित्यर्थः ।  
क्षमाभुजामित्यस्य वर्णने इत्यनेन सम्बन्धः ।  
किमिति प्रश्ने निषेधे वा ।  
परिहरत---ऽनैतदिऽत्यादि ।  
नैतदस्ति एतच्चोद्यं न भवति ।  
कुत इत्यत्राह---ऽनेऽत्यादि ।  
राज्ञां प्रभावातिशयवर्णनं यद्द्वयं तदनुचितं न ब्रूम इति सम्बन्धः ।  
व्यतिरिक्तन्त्वित्यादिग्रन्थस्य सारार्थमाह लोचने---एतदुक्तमित्यादि ।  
यत्रेति ।  
वर्ण्यमाने यस्मिंश्चरित इत्यर्थः ।  
प्रतीतिखण्डना प्रतीतेरप्रतिष्ठा ।  
केवलमानुषस्येति ।  
वर्ण्यमानमिति शेषः ।  
सप्तार्णवलङ्घनं कर्तृ निवेशयतीति सम्बन्धः ।  
अनुतमितीति ।  
अलीकतामिति ।  
असत्यतामित्यर्थः ।  
विशेषमाह---रामादेस्त्विति ।  
तथाविधमिति ।  
अर्णवलघङ्नादिरूपमित्यर्थः ।  
पूर्वप्रसिद्धीति ।  
पूर्वा पुरातनी या प्रसिद्धिपरम्परा तया उपचितो यः सम्प्रत्ययो विश्वासः तमुपारूढमिति हेतुगर्भम् ।  
तस्यापि रामादेरपि ।  
उत्प्रेक्ष्यते कल्पनापूर्वकं वर्ण्यते ।  
तादृशमेव असत्यतया स्फुरेदेव ।  
परमतात्पर्यमाह---न त्वित्यादि ।  
असम्भावनापदमिति ।  
असम्भाव्यत्वबुद्धिविषयभूतमित्यर्थः ।  
व्यामोहाकारमाह--किमित्यादि ।  
मुनिना नाटकादेरुत्पाद्यवस्तुत्वस्यानिरूपितत्वादुत्पाद्यवस्तुनाटकादीति यथाश्रुतार्थस्यासङ्गत्या यो नाटकादि उत्पाद्यवस्तु सत् कुर्यात्तस्य महान् प्रमादस्स्यादिति योजनाम्मनसि कृत्य तात्पर्यं विवृणोति---तेनेत्यादि ।  
तेन कवेर्महतः प्रमादस्य प्रसङ्गेन हेतुना ।  
मुनिना नाटकादि ननु यद्युत्साहादिभाववर्णने कथञ्चिद्दिव्यमानुष्याद्यौचित्यपरीक्षा क्रियते तत्क्रियताम्, रत्यादौ तु किं तया प्रयोजनम्? रतिर्हि भारतवर्षेचितेनैव व्यवहारेम दिव्यानामपि वर्णनीयेति स्थितिः ।  
नैवम् ; तत्रौचित्यातिक्रमेण सुरां दोषः ।  
तथा ह्यधमप्रकृत्यौचित्येनोत्तमप्रकृतेः शृङ्गारोपनिबन्धने का भवेन्नोपहास्याता ।  
त्रिविधं प्रकृत्यौचत्यं भारते वर्षे ऽप्यस्ति शृङ्गारविषयम् ।  
यत्तु दिव्यमौचित्यं तत्तत्रानुपकारकमेवेति चेत्---न वयं दिव्यमौचित्यं शृङ्गारनिषयमन्यत्किञ्चिद्ब्रूमः ।  
किं तर्हि? भारतवर्षविषये यथोत्तमनायकेषु राजादिषु शृङ्गारोपनिबन्धस्तथा दिव्याश्रयो ऽपि शोभते ।  
न च राजादिषु प्रसिद्धिषु प्रसिद्धग्राम्यशृङ्गारोपनिबन्धनं प्रसिद्धं नाटकादौ, तथैव देवेषु तत्परिहर्तव्यम् ।  
नाटकादेरमिनेयार्थत्वादभिनयस्य च सम्भोगशृङ्गारविषयस्यासभ्यत्वात्तत्र परिहार इति चेत्- न; यद्यभिनयस्यैवंविषयस्यासभ्यता तत्काव्यस्यैवंविषयस्य सा केन निवार्यते? तस्मादभिनेयार्थे ऽनभिनेयार्थे वा काव्ये यदुत्तमप्रकृते राजादेरुत्तमप्रकृतिभिर्नायिकाभिः सह ग्राम्यसम्भोगवर्णनं तत्पित्रोः सम्भोगवर्णनमिव सुतरामसभ्यम् ।  
तथैवोत्तमदेवतादिविषयम् ।  
लोचनम् निरूपितं मुनिनेति न कर्तव्यमिति तात्पर्यम् ।  
आदिशब्दः प्रकारे, हिमादेः प्रसिद्धदेवचरितस्य सङ्ग्रहार्ऽथः ।  
बालप्रिया उत्पाद्यवस्तु सत् न निरूपितमिति सम्बन्धः ।  
इतीति हेतौ ।  
न कर्तव्यमिति ।  
कविना नाटकादि उत्पाद्यवस्तु सन्न निबद्धव्यमित्यर्थः ।  
ऽनाटकादीऽत्यत्रादिशब्दं विवृणोति---प्रकार इत्यादि ।  
प्रकारे सादृश्ये, तच्च प्रख्यातवस्तुत्वेन बोध्यम् ।  
ऽडिमादेऽरित्यादिपदेन व्यायोगो ग्राह्यः ।  
"प्रख्यातवस्तुविषयः प्रख्यातोदात्तनायकश्चे"त्यादि डिमलक्षणम् ।  
व्यायोगस्तु विधिज्ञैः कर्यः प्रख्यातनायकशरीर इत्यादिव्यायोगलक्षणञ्ज नाट्यशास्त्रादावुक्तम् ।  
नाटकादीत्यत्र नाटकमादिः यस्येति व्युत्पत्त्या नाटकादिपदेनातद्गुणसंविज्ञानबहुव्रीहिणा प्रकारणं विवक्षितमतो न यथाश्रुतार्थानुपपत्तिरिति कश्चिदाह, तन्मतमाह---अन्यस्त्वित्यादि ।  
न च सम्भोगशृङ्गारस्य सुरतलक्षण एवैकः प्रकारः, यावदन्ये ऽपि प्रभेदाः परस्परप्रेमदर्शनादयः सम्भवन्ति, ते कस्मादुत्तमप्रकृतिविषये न वर्ण्यन्ते ? तस्मादुत्साहवद्रतावपि प्रकृत्यौचित्यमनुसर्तव्यम् ।  
तथैव विस्मयादिषु ।  
यत्त्वेवंविधे विषये महाकवीनाप्यसमीक्ष्यकारिता लक्ष्ये दृश्यते स दोष एव ।  
स तु शक्तितिरस्कृतत्वात्तेषां न लक्ष्यत इत्युक्तमेव ।  
अनुभावौचित्यं तु भरतादौ प्रसिद्धमेव ।  
लोचनम् अन्यस्तु--ऽउपलक्षणमुक्तो बहुव्रीहिरिति प्रकरणमत्रोक्तम्ऽ इत्याह ।  
ऽनाटिकादिऽ इति वा पाठः ।  
तत्रा दिग्रहणं प्रकारसूचकम्, तेन मुनिनिरूपिते नाटिकालक्षणे ऽप्रकरणनाटकयोगादुत्पाद्यं वस्तु नायको नृपतिःऽ इत्यत्र यथासङ्ख्येन प्रख्यातोदात्तनृपतिनायक्त्वं बोद्धव्यमिति भावः ।  
कथं तर्हि सम्भोगशृङ्गारः कविना निबध्यतामित्याशङ्क्याह---न चेति ।  
तथैवेति ।  
मुनिनाप स्थाने स्थाने प्रकृत्यौचित्यमेव विभावानुभावादिषु बहुतरं प्रमाणीकृतं ऽस्थैर्येणोत्तममध्यमाधमानां नीचानां सम्भ्रमेणऽ इत्यादि वदता ।  
बालप्रिया उक्तो बहुव्रीहिरुपलक्षणमिति ।  
नाटकादीति बहुव्रीहिरन्योपलक्षक इत्यर्थः ।  
इतीति हेतौ ।  
प्रकारान्तरेणाह--नाटिकादीत्यादि ।  
प्रकारसूचकं सादृश्यबोधकम् ।  
सादृश्यमुत्पाद्यवस्तुत्वेन बोध्यम्, प्रकरणादिकमादिपदेन ग्राह्ममिति भावः ।  
तेनेति नाटिकादेरुत्पाद्यवस्तुत्वकथनेनेत्यर्थः ।  
वस्तुन एवोत्पाद्यत्वोकस्येति यावत् ।  
बोद्धव्यमिति ।  
नायके उत्पाद्यत्वस्यान्वयो नेति भावः ।  
वृत्तौ ऽनन्विऽत्यादि ।  
ऽदिव्येऽति ।  
दिव्यं मानष्यञ्ज तदादि यदौचित्यं तस्य परीक्षा ।  
यदि क्रियत इति सम्बन्धः ।  
ऽतत्ऽ तर्हि ।  
ऽतयाऽ दिव्यमानुष्याद्यौचित्यपरीक्षया ।  
ऽतत्रेऽति ।  
रत्यादावित्यर्थः ।  
पुनश्शङ्कते---ऽयत्त्विऽत्यादि ।  
परिहरति---ऽनेऽत्यादि ।  
ऽदिव्याश्रयो ऽपीति ।  
शृङ्गारोपनिबन्ध इत्यनुषङ्गः ।  
ऽन चेऽति ।  
नाटकादौ राजादिषु न च प्रसिद्धमित्यन्वयः ।  
ऽप्रसिद्धेऽति ।  
अधमपात्रगतत्वेन प्रसिद्धेत्यर्थः ।  
ऽतदिऽति ।  
ग्राम्यशृङ्गारोपनिबन्धनमित्यर्थः ।  
शङ्कते---ऽनाटकादेरिऽति ।  
ऽतत्रेऽति ।  
नाटकादावत्यर्थः ।  
ऽएवं विषयस्यासभ्यतेऽति ।  
सम्भोगशृङ्गारविषयस्यासभ्यतेत्यर्थः ।  
ऽसेऽति ।  
असभ्यतेत्यर्थः ।  
न च सम्भोगशृङ्गारस्येत्यादिग्रन्थमवतारयति लोचने---कथन्तर्हीत्यादि ।  
तथैव विस्मयादिष्वित्यत्र प्रमाणमाह---मुनिनापीत्यादि ।  
स्थैयण्णेति ।  
इयत्तूच्यते--भरतादिविरचितां स्थितिं चानुवर्तमानेन महाकविप्रबन्धांश्च पर्यालोचयता स्वप्रतिभां चानुसरता कविनावहतचेतसा भूत्वा विभावा द्यौचित्यभ्रंशपरित्यागे परः प्रयत्नो विधेयः ।  
औचित्यवतः कथाशरीरस्य वृत्तस्योत्प्रेक्षितस्य वा ग्रहो व्यञ्जक इत्यनेनैतत्प्रतिपादयति---यदितिहासादिषु कथासु रसवतीषु विविधासु सतीष्वप यत्तत्र विभावाद्यौचित्यवत्कथाशरीरं तदेव ग्राह्यन्नेतरत् ।  
वृत्तादपि च कथाशरीरादुत्प्रेक्षिते विशेषतः प्रयत्नवता भवितव्यम् ।  
तत्र ह्यनवधानात्स्खलतः कवेरव्युत्पत्तिसम्भावना महती भवति ।  
परिकरश्लोकश्चात्र--- कथाशरीरमुत्पाद्यवस्तु कार्यं तथातथा ।  
यथा रसमयं सर्वमेव तत्प्रतभासते ॥  
लोचनम् इत्यत्त्विति ।  
लक्ष्णज्ञत्वं लक्ष्यपरिशीलनमदृष्टप्रसादोदितस्वप्रतिभाशालित्वं चानुसर्तव्यमिति सङ्क्षेपः ।  
रसवतीष्वित्यनादरे सप्तमी ।  
रसवत्त्वं चाविवेचकजनाभिमानाभिप्रायेण मन्तव्यम् ।  
विभावाद्यौचित्येन हि विना का रसवत्ता ।  
कवेरिति ।  
बालप्रिया "स्त्रीनीचप्रकृतिष्विष शोको व्यसनसम्भवः ।  
धैर्येणोत्तममध्यानां नीचानां रुदितेन च" ॥  
इति भावाध्याये पाठः ।  
अत्राभिनेय इत्यस्यानुषङ्गः ।  
ऽभरतादिविरचतां स्थितिञ्चानुवर्तमानेनेऽत्यादितृतीयान्तपदत्रयलब्धमर्थमाह---लक्षणज्ञत्वमित्यादि ।  
अदृष्टेति ।  
अदृष्टं सुकृतं प्रसादो देवतादिप्रसादः ताभ्यामुदिता या स्वप्रतिभा तच्छालित्वमित्यर्थः ।  
अनादरे सप्तमीति ।  
इतिहासादिषु विविधासु रसवतीषु कथासु सतीष्वपि ताः कथा अनादृत्य तत्र तासाम्मध्ये यत्कथाशरीरमौचित्यवत्तदेव कविना ग्राह्यं, नेतरद्विभावाद्यौचित्यशून्यं कथाशरीरं रसवदपि न ग्राह्यमिति वृत्त्यर्थ इति भावः ।  
ननु विभावाद्यौचित्याभावे कथं रसवत्वमित्यत आह--रसवत्वञ्चेति ।  
अविवेचकेत्यादि ।  
कविवेचकजनानां यो ऽभिमानः रसवत्वाभिमानः तदभिप्रायेण ज्ञातव्यमित्यर्थः ।  
अत्र हेतुमाह---विभावाद्यौचित्येनेत्यादि ।  
महती अव्युत्पत्तिसम्भावना भवतीत्युक्तं विवृणोति---न हीत्यादि ।  
तत्रेति ।  
स्वयमुत्प्रेक्षिते कथाशरीर इत्यर्थः ।  
जात्युत्तरमिति ।  
असमीचीनमुत्तरमित्यर्थः ।  
तत्र इति जात्युत्तरमपि न सम्भवतीति सम्बन्धः ।  
सन्तीत्यादिकं विवृणोति--सिद्ध इत्यादि ।  
आस्वादेति ।  
आस्वादमात्रं तत्र चाभ्युपायः सम्यग्विभावाद्यौचित्यानुसरणम् ।  
तच्च दर्शितमेव ।  
किञ्च---- सन्ति सिद्धरसप्रख्या ये च रामायणादयः ।  
कथाश्रया न तैर्योज्या स्वेच्छा रसविरोधिनी ॥  
तेषु हि कथाश्रयेषु तावत्स्वेच्छैव न योज्य ।  
यदुक्तम्---ऽकथामार्गे न चाल्पो ऽप्यतक्रमःऽ ।  
स्वेच्छापि यदि योज्या तद्रसविरोधिनी न योज्या ।  
इदमपरं प्रबन्धस्य रसाभिव्यञ्जकत्वे निबन्धनम् ।  
इतिवृत्तवशायातां कथञ्चिद्रसाननुगुणां स्थितिं त्यक्त्वा पुनरुत्प्रेक्ष्याप्यन्तराभीष्टरसोचितकथोन्नयो विधेयः यता कालिदासप्रबन्धेषु ।  
यथा च सर्वसेनविरचिते लोचनम् न हि तत्रेतिहासवशादेव मया निबद्धमिति जात्युत्तरमपि सम्भवति ।  
तत्र चेति ।  
रसमयत्वसम्पादने ।  
सिद्धेति ।  
सिद्धः आस्वादमात्रशेषो न तु भावनीयो रसो येषु ।  
कथानामाश्रया इतिहासाः, तैरितिहासार्थैः तैस्सह स्वेच्छा न योज्या ।  
सहार्तश्चात्र विषयविषयिभाव इति व्याचष्टे---तेष्विति सप्तम्या ।  
स्वेच्छा तेषु न योज्या, कथञ्चिद्वा यदि योज्यते तत्तत्प्रसिद्धरसविरुद्धा न योज्या ।  
यथा रामस्य धीरललितत्वयोजनेन नाटिकानायकत्वं कश्चित्कुर्यादिति त्वत्यन्तासमञ्जसम् ।  
यदुक्तमिति ।  
रामाभ्युदये यशोवर्मणा---ऽस्थितमिति यथा शय्याम्ऽ ।  
कालिदासेति ।  
रघुवंशे ऽजादीनां राज्ञां विवाहादवर्णनं नेतिहासेषु निरूपितम् ।  
हरिविजये कान्तानुनयनाङ्गत्वेन पारिजातहरणादिनिरूपितमितिहासेष्वदृष्टचमपि ।  
तथार्जुनचरिते ऽर्जुनस्य पातालविजयादि बालप्रिया सहृदयास्वाद एव शेषः शिष्टांशो यस्य सः ।  
मात्रपदव्यवच्छेद्यमाह---न त्वित्यादि ।  
भावनीयः वर्णनया सम्पादनीयः ।  
सिद्धरसाः प्रख्याः प्रख्याताश्च सिद्धरसप्रख्या ये रामायणादयः कथाश्रयास्सन्तीति सम्बन्धः ।  
तत्र कथाश्रयपदं व्याचष्टे - कथानामित्यादि ।  
तैरित्येतद्व्याचष्टे - इतिसाहासार्थैरिति ।  
न तैरित्यादिकं वाक्यद्वये पर्यवसन्नमित्याशयेन तेष्वित्यादि व्याख्यातं वृत्तौ, तत्र तैरित्यनेन तेष्वित्यर्थः ।  
कथं लब्धं इत्यतस्तद्ग्रन्थमवतारयति---तैरित्यादि ।  
तेष्विति सप्तम्येत ।  
सप्तमीयं वैषयिकाधिकरण इति भावः ।  
स्वेच्छेति ।  
स्वेच्छानिर्मिता अर्था इत्यर्थः ।  
तेष्विति ।  
सिद्धरसप्रख्येषु कथाश्रयेष्वित्यर्थः ।  
यथा रामस्येति ।  
रामायणप्रसिद्धस्तदीयो रसो हि वीर इति भावः ।  
वृत्तौ---ऽन चाल्पो ऽप्यतिक्रमऽ इति ।  
अल्पो ऽप्यतिक्रमो न कार्यं इत्यर्थः ।  
ऽइति वृत्तेऽत्यादि ।  
कथञ्चिद्रसाननुगुणां कयापि विधया हरिविजये ।  
यथा च मदीय एवार्जुनचरिते महाकाव्ये ।  
कविना काव्यमुपनिबन्धता सर्वात्मना रसपरतन्त्रेण भवितव्यम् ।  
तत्रेतिवृते यदि रसाननुगुणां स्थितिं पश्येत्तदेमां भङ्क्त्वापि स्वतन्त्रतया रसानुगुणं कथान्तरमुत्पादयेत् ।  
न हि कवेरितिवृत्तमात्रनिर्वहणेन किञ्चित्प्रयोजनम्, इतिहासादेव तत्सिद्धेः ।  
रसादिव्यञ्जकत्वे प्रबन्धस्य चेदमन्यन्मुख्यं निबन्धनं, यत्सन्धीनां मुखप्रतिमुखगर्भावमर्शनिर्वहणाख्यानां तदङ्गानां चोपक्षेपादीनां घटनं लोचनम् वर्णितमिथासाप्रसिद्धम् ।  
एतदेव युक्तमित्याह---कविनेति ।  
सन्धीनामिति ।  
इह प्रभुसम्मितेभ्यः श्रुतिस्मृतिप्रभृतिभ्यः कर्तव्यमिदमित्याज्ञामात्रपरमार्थेभ्यः शास्त्रेभ्यो ये न व्युत्पन्नाः, न चाप्यस्येदं वृत्तममुष्मात्कर्मण इत्येवं युक्तियुक्तकर्मफलसम्बन्धप्रकटनकारिभ्यो मित्र्रसम्मितेभ्य इतिहासशास्त्रेभ्यो लब्धव्युत्पत्तयः, अथ चावश्यं व्युत्पाद्याः प्रजार्थसम्पादनयोग्यताक्रान्ता राजपुत्रप्रायास्तेषां हृदयानुप्रवेशमुखेन चतुर्वर्गोपायव्युत्पत्तिराधेया ।  
हृदयानुप्रवेशश्च रसास्वादमय एव ।  
स च रसश्चतुर्वर्गोपायव्युत्पत्तिनान्तरीयकविभावादिसंयोगप्रसादोपनत इत्येवं रसोचितविभावाद्युपनिबन्धे रसास्वादवैवश्यमेव स्वरसभाविन्यां व्युत्पत्तौ प्रयोजकमिति प्रीतिरेव व्युत्पत्तेः प्रयोजिका ।  
प्रीत्यात्मा च रसस्तदेव नाट्यं नाट्यमेव वेद इत्यस्मदुपाध्यायः ।  
न चैते प्रीतिव्युत्पत्ती भिन्नरूपे एव, द्वयोरप्येकविषयत्वात् ।  
विभावाद्यौचित्यमेव बालप्रिया रसानुगुण्यरहिताम् ।  
ऽउत्प्रेक्ष्यऽ आलोच्य ।  
ऽअन्तराऽ मध्ये ।  
ऽअभीष्टेऽति ।  
अभीष्टस्य रसस्य उचितायाः कथाया उन्नयः घटनम् ।  
उक्तमेवार्थंस्फुटं विवृणोति--ऽकविनेऽत्यादि ।  
ऽप्रबन्धम्ऽ इति ऽकाव्यम्ऽ इति च पाठः ।  
लोचने ऽसन्धीनाम्ऽ इत्यादिग्रन्थार्थं विवृणोति--इह प्रभुसम्मितेभ्य इत्यादि ।  
कर्तव्यमिदमिति उपलक्षणमेतदिदं न कर्तव्य मित्यस्य ।  
शास्त्रेभ्य इति हेतौ पञ्चमी ।  
न चापीति ।  
लब्धव्युत्पत्तय इत्यनेनास्य सम्बन्धः ।  
अस्येति नायकविशेषस्य निर्देशः ।  
इदं वृत्तमिति ।  
एतत्फलं जातमित्यर्थः ।  
शास्त्रीति ।  
शास्त्रमितिहासात्मकानि शास्त्राणि इतिहासशास्त्राणि तेभ्यः ।  
अथ चावश्यं व्युत्पाद्या इत्यत्र हेतुमाह---प्रजार्थेति ।  
प्रजानामर्थपम्पादने परिपालने या योग्यता राजकुलप्रसूतत्वादिरूपा तया आक्रान्ता आश्रिता इत्यर्थः ।  
चतुरिति ।  
चतुर्वर्गोपायव्युत्पत्तिः नान्तरीयकमानुषङ्गिकफलं यस्य तथाविधो यो विभावादिसंयोगः तत्प्रसादोपनतः तेनोत्पादित इत्यर्थं ।  
इत्येवमिति ।  
उक्तप्रकारेणेत्यर्थः ।  
प्रीतिरेवेति ।  
रसास्वादानन्द एवेत्यर्थः ।  
भिन्निरूपे इति ।  
विभिन्नविषयके इत्यर्थः ।  
लोचनम् सत्यतः प्रीतेर्निदानमित्यसकृदवोचाम ।  
विभावादीनां तद्रसोचतानां यथास्वरूपवेदनं फलपर्यन्तीभूततया व्युत्पत्तिरित्युच्यते ।  
फलं च नाम यददृष्टवशाद्दवता प्रसादादान्यतो वा जायते ।  
न च तदुपदेश्यम्, तत उपाये व्युतत्पत्ययोगात् ।  
तेनोपायक्रमेण प्रवृत्तस्य सिद्धिः अनुपायद्वारेण प्रवृत्तस्य नाश इत्येवं नायकप्रतिनायकगतत्वेनार्थानर्थेपायव्युत्पत्तिः कार्या ।  
उपायश्च कर्त्राश्रीयमाणः पञ्चवस्था भजते ।  
तद्यथास्वरूपं, स्वरूपात्किञ्चिदुच्छूनतां, कार्यसम्पादनयोग्यतां, प्रतबन्धोपनिपातेनाशङ्क्यमानतां, निवृत्तप्रतिपक्षतायां बाधकबाधनेन सुदृढफलपर्यन्तताम् ।  
एवमार्तिसहिण्णूनां विप्रलम्भभीरूणां प्रेक्षापूर्वकारिणां तावदेवं कारणोपादानम् ।  
ता एवंविधाः पञ्चावस्था ; कारणगता मुनिनोक्तः--- संसाध्ये फलयोगे तु व्यापारः कारणस्य यः ।  
बालप्रिया फलपर्यन्तीभूततयेति ।  
स्वरूपसंवेदनमित्यनेन सम्बन्धः ।  
तदिति ।  
अदृष्टादिजन्यं फमित्यर्थः ।  
ततः तथाविधफलोपदेशेन ।  
उपाये व्युत्पत्त्ययोगादिति ।  
तत्तत्फलोपायविषयकव्युत्पत्यनुदयादित्यर्थः ।  
तेनेति ।  
उक्तहेतुनेत्यर्थः ।  
सिद्धिरिति ।  
फलसिद्धिरित्यर्थः ।  
अनुपायेति ।  
अनुपायशब्देनाहेतुरनिष्टहेतुश्च विवक्षितः ।  
नाश इति ।  
फलासिद्धिरनिष्टसिद्धिश्चेत्यर्थः ।  
नायकप्रतिनायकगतत्वेनेति ।  
अर्थानर्थेत्यनेन सम्बन्धः ।  
यथासङ्ख्यं नायकप्रतिनायकगतौ यावर्थानर्थौ तदुपायस्य व्युत्पत्तिरित्यर्थः ।  
कार्येति ।  
कविना सम्पादनीयेत्यर्थः ।  
कर्त्रेति ।  
नायकादिनेत्यर्थः ।  
स्वरूपमित्यादिद्वितीयान्तानां पञ्चावस्था इत्यनेन पूर्वस्थेन सम्बन्धः ।  
स्वरूपमिति ।  
उपायस्यानुष्ठीयमानत्वस्वरूपमित्यर्थः ।  
किञ्चिदुच्छूनतामिति ।  
किञ्चित्पोषमित्यर्थः ।  
तद्रूपां कार्यसम्पादनयोग्यतामिति द्वितीयावस्था ।  
प्रतिबन्धकेत्यादि ।  
प्रतिबन्धकोपनिपातेनाशङ्क्यमानकार्यसिद्धिकत्वमित्यर्थः ।  
निवृत्तप्रतिपक्षतायामिति ।  
प्रतिवन्धकनिवृत्तमित्यर्थः ।  
प्रतिबन्धकनिवृत्त्या निश्चीयमानकार्यकत्वमिति यावत् ।  
प्रतापरुद्रीयव्याख्यायान्तु - प्रथमावस्थास्वरूपात् किञ्चिदुच्छूनत्वं, द्वितीया तु कार्यसम्पादनयोग्यता, तृतीया तु प्रतिबन्धकोपनिपातेन कार्यस्य शङ्क्यमानत्वं, चतुर्थी तु प्रतिबन्धकनिवृत्त्या कार्यस्य निश्चयः, पञ्चमी तु बाधबाधनेन फलपर्यन्ततादार्ढ्यमित्युक्तम्, तदनुरोधे तु स्वरूपात् किञ्चिदुच्छूनतामित्यस्य स्वरूपमित्यनेनान्वयो बोध्यः ।  
आर्तिसहिण्णुनामिति ।  
श्रमसहिण्णूनमित्यर्थः ।  
यथोक्तम्---"विध्नैर्मुहुर्मुहुरपि प्रतिहन्यमाना" इत्यादि ।  
विप्रलम्भेति ।  
कार्यासिद्धीत्यर्थः ।  
संसाध्य इति ।  
कारणस्येति ।  
नायकादेरित्यर्थः ।  
प्रारम्भादीनाम्मुखादिसन्धीनां लोचनम् तस्यानुपूर्व्या विर्ज्ञयाः पञ्चावस्थाः प्रयोक्तृभिः ॥  
प्रारम्भश्च प्रयत्नश्च तथा प्राप्तेश्च सम्भवः ।  
नियता च फलप्राप्तिः फलयोगश्च पञ्चमः ॥  
इति  ।  
एवं या एताः कारणस्यावस्थास्तत्सम्पादकं यत्कर्तुरितवृत्तं पञ्चधा विभक्तम् ।  
त एव मुखप्रतिमुखगर्भावमर्शनिर्वहणाख्या अन्वर्थनामानः पञ्च सन्धय इतिवृत्तखणडाः, लोचनम् सन्धीयन्त इति कृत्वा ।  
तेषामपि सन्धीनां स्वनिर्वाह्यं प्रति तथा क्रमदर्शनादवान्तरभिन्ना इतितवृत्तभागाः ।  
सन्ध्यङ्गानि--ऽउपक्षेपः परिकरः परिन्यसो विलोभनम्ऽ इत्यदीनि ।  
अर्थप्रकृतयो ऽत्रैवान्तर्भूताः ।  
तथा हि स्वायत्तसिद्धेर्बीजं बिन्दुः कार्यमिति तिस्रः ।  
बीजेन सर्वव्यापाराः बिन्दुनानुसन्धानं कार्येण निर्वाहः सन्दर्शनप्रार्थनाव्यवसायरूपा ह्येतास्तिस्रो ऽर्थसम्पाद्ये कर्तुः प्रकृतयः स्वभाववशेषाः ।  
सचिवायत्तसिद्धित्वे तु सचिवस्य तदर्थमेव वा स्वार्थमेव वा स्वार्थमपि वा प्रवृत्त्त्वेन प्रकीर्णपताकाशब्दाभ्यामुक्त इति ।  
एवं प्रस्तुतफलनिर्वाहणान्तस्याधिकारिकस्य वृत्तस्य पञ्चसन्धित्वं पूर्णसन्ध्यङ्गता च सर्वजनव्युत्पत्तिदायिनी निबन्धनीया ।  
प्रासङ्गिके त्वितिवृत्ते नायं नियम इत्युक्तम्- ऽप्रासङ्गिके पराथत्वान्न ह्येष नियमो भवेत्ऽ इति मुनिना ।  
एवं स्थिते रत्नावल्यां धीरललितस्य नायकस्य धर्माविरुद्धसम्भोगसेवायामनौचित्याभावात्प्रत्युत न निस्सुखः स्यादिति श्लाध्यत्वात्पृथ्वीराज्यमहाफलान्तरानुबन्धिकन्यालाभफलोद्देशेन बालप्रिया तदङ्गानामुपक्षेपादीनाञ्च लक्षणानि दशरूपकादिषु द्रष्टव्यानि ।  
स्वनिर्वाह्यमिति ।  
स्वनिर्वाह्यं फलमित्यर्थः ।  
अर्थप्रकृतयो ऽत्रैवेति ।  
ताः "बीजबिन्दुपताकाख्यप्रकरीकार्यलक्षणा" इत्युक्ता बोध्याः ।  
स्वायत्तसिद्धेरिति ।  
नायकस्त्रिविधः---स्वायत्तसिद्धिस्सचिवायत्तसिद्धिरुभयायत्तसिद्धिश्चेति ।  
बीजेन सर्वव्यापारा इति ।  
विवक्षिता इति शेषः ।  
एवमुत्तरवाक्ययोरपि बोध्यम् ।  
अनुसन्धानमिति ।  
अवान्तरार्थैर्मुख्यप्रयोजनस्य विच्छेदे तत्सन्धानकरणमित्यर्थः ।  
सन्दर्शनेत्यादि ।  
तत्ततप्रयोजनं मनसि कृत्य तात्सिद्धिं सम्प्रार्थ्य तदर्थो व्यवसायो भवतीति सन्दर्शनादिजन्यत्वाद्बीजादयस्तत्स्वरूपा इत्यर्थः ।  
अर्थे इत्यादि ।  
अनेनार्थप्रकृतय इत्यस्यावयवार्थो दर्शितः ।  
अथ प्रकरीपताकापदार्थौ दर्शयिष्यन्नाह---सचिवेत्यादि ।  
तदर्थं नायकार्थम् ।  
प्रकरीपताकापदाभ्यां व्यपदेशे क्रमेम हेतुः प्रकीर्णत्वप्रसिद्धत्वाभ्यामिति ।  
इति मुनिना इत्युक्तमिति सम्बन्धः ।  
इतीत्यस्य इति वदता इत्यर्थः ।  
लक्ष्यं दर्शयति---एवमित्यादि ।  
एवं स्थिते रत्नावल्यां दर्शिता एवेत्यन्वयः ।  
इति श्लाध्यत्वादिति ।  
इति वचनेन धर्माविरुद्धसम्भोगसेवायाः रसाभिव्यक्त्यपेक्षया, यथा रत्नावल्याम् ; न तु केवलं शास्त्रस्थितिसम्पादनेच्छया ।  
यथा वेणीसंहारे विलासाख्यस्य प्रतिमुखसन्ध्यङ्गस्य प्रकृतरसनिबन्धाननुगुणमपि द्वितीये ऽङ्के भरतमतानुसरणमात्रेच्छया घटनम् ।  
लोचनम् प्रस्तावनोपक्रमे पञ्चापि सन्धयो ऽवस्थापञ्चकसहिताः समुचितसन्ध्यङ्गपरिपूर्णा अर्थप्रकृतियुक्ता दर्शिता एव ।  
ऽप्रारम्भे ऽस्मिन्स्वामिनो वृद्धिहेतौऽ इति हे बीजादेव प्रभृति ऽविश्रान्तविग्रहकथःऽ इति ऽराज्यं निर्जितशत्रुऽ इति च वचोभिः ऽउपभोगसेवावसरो ऽयम्ऽ इत्युपक्षेपात्प्रभृति हि निरूपितम् ।  
एतत्तु समस्तसन्ध्यङ्गस्वरूपं तत्पाठपृष्ठे प्रदर्श्यमानमतितमां ग्रन्थगौरवमावहति ।  
प्रत्येकेन तु प्रदर्श्यमानं पूर्वापरानुसन्धानवन्ध्यतया केवलं सम्मोहदायि भवतीति न विततम् ।  
अस्यार्थस्य यत्नावधेयत्वेनेष्टत्वात्स्वकण्ठेन यो व्यतिरेक उक्तो ऽन तु केवलयाऽ इति तस्योदाहरणमाह---न त्विति ।  
केवलशब्दमिच्छाशब्दं च प्रयुञ्चानस्यायमाशयः---भरतमुनिना सन्ध्यङ्गनां रसाङ्गभूतमितिवृत्तप्राशस्त्योत्पादनमेव प्रयोजनमुक्तम् ।  
न तु पूर्वरङ्गाङ्गवददृष्टसम्पादनं विध्नादिवारणं वा ।  
यथोक्तम्--- इष्टस्यार्थस्य रचना वृत्तान्तस्यानपक्षयः ।  
रागप्राप्तिः प्रयोगस्य गुह्यानां चैव गूहनम् ॥  
आश्चर्यवदभिख्यानं प्रकाश्यानां प्रकाशनम् ।  
अङ्गानां षड्विधं ह्येतद्दृष्टं शास्त्रे प्रयोजनम् ॥  
इति  ।  
ततश्च--- समीहा रतिभोगार्था विलासः परिकीर्तितः ।  
बालप्रिया श्लाघनीयत्वादित्यर्थः ।  
तत्पाठपृष्ठे प्रदर्श्यमानमिति ।  
रत्नालीस्थतत्तद्वाक्यानि सर्वाण्युदाहृत्य प्रदर्श्यमानमित्यर्थः ।  
प्रत्येकेनेति ।  
पूर्वापरवाक्यं विना उदाहरणमात्रमित्यर्थः ।  
न विततमिति ।  
सविस्तरं सोदाहरणं वृत्तौ नोक्तमित्यर्थः ।  
अस्यार्थस्येति ।  
सन्धिसन्ध्यङ्गघटनं रसादिव्यक्त्यपेक्षयेत्युक्तस्यार्थस्येत्यर्थः ।  
इति यो व्यतिरेक इति सम्बन्धः ।  
न त्वितीति ।  
न त्वित्यादिग्रन्धेनेत्यर्थः ।  
प्रयुञ्जानस्येति ।  
कारिकाकर्तुरिति शेषः ।  
अयमिति ।  
नाधिगतार्थ इत्यन्तेन ग्रन्थेन वक्ष्यमाण इत्यर्थः ।  
सन्ध्यङ्गानामिति प्रयोजनमित्यनेन सम्बध्नाति ।  
इष्टस्येति रचनाप्रतिपादनम् ।  
प्रयोगस्य रागप्राप्तिः अभिनयरागसमृद्धिः ।  
अभिनयदर्शनेन सामाजिकमनोरञ्जनसमृद्धिरिति यावत् ।  
आश्चर्यवदिति ।  
चमत्कारकारीत्यर्थः ।  
ततश्चेति ।  
उक्तेन हेतुनेत्यर्थः ।  
प्रयुक्त इत्यनेनास्य सम्बन्धः ।  
समीहेति ।  
इदं चापरं प्रबन्धस्य रसव्यञ्जकत्वे निमित्तं यदुद्दीपनप्रशमने यथावसरमन्तरा लोचनम् इति प्रतिमुखसन्ध्यङ्गविलासलक्षणे ।  
रतिभोगशब्द आधिकारिकरसस्थायिभावोपव्यञ्जकविभावाद्युपलक्षणार्थत्वेन प्रयुक्तः, यथा तत्त्वं नाधिगतार्थ इति, प्रकृतो ह्यत्र वीररसः ।  
उद्दीपन इति ।  
उद्दीपनं विभावादिपरिपूरणया ।  
यथा---ऽअयं स राआ उदयणो त्तिऽ इत्यादि सागरिकायाः ।  
प्रशमनं वासवदत्तातः पलायने ।  
पुनरुद्दीपनं चित्रफलकोल्लेखे ।  
प्रशमनं सुसङ्गताप्रवेशे इत्यादि ।  
गाढं ह्यनवरतपरिमृदितो रसः सुकुमारमालतीकृसुमवज्झटित्येव म्लानिमवलम्बेत ।  
विशेषतस्तु शृङ्गारः ।  
यदाह मुनिः--- यद्वामाभिनिवेशित्वं यतश्च विनिवार्यते ।  
दुर्लभत्वं यतो नार्या कामिनः सा परा रतिः ॥  
इति  ।  
वीररसादावपि यथावसरमुद्दीपनप्रशमनाभ्यां विना झटित्येवाद्भुतफलकल्पे साध्ये लब्धे प्रकटीचिकीर्षित उपायोपेयभावो न प्रदर्शित एवल स्यात् ।  
पुनरिति ।  
इतिवृत्तवशादारब्धाशङ्क्यमानप्राया बालप्रिया समीहा इच्छा ।  
रतिभोगार्थेति ।  
सुरतानुभवविषयिकेत्यर्थः ।  
यद्वा---रतेः रत्याख्यस्थायिनः यो भुज्यत इति भोगो विषयः प्रमदादिः तदर्था तत्सम्भोगार्था इत्यर्थः ।  
आधिकारिकेति ।  
आधिकारिको यो रसो वर्ण्यमानः तस्य यः स्थायीभावस्तदुपव्यञ्जको यो विभावादिः तदुपलक्षमार्थत्वेन तदुपलक्षकत्वेनेत्यर्थः ।  
न तु पूर्वेक्तवाच्यार्थमात्रपरत्वेनेति भावः ।  
प्रयुक्त इति ।  
मुनिनेति शेषः ।  
यथेति ।  
यथातत्त्वमधिगतो ज्ञातो ऽर्थो मुन्यभिप्रेतार्थे यस्य तथाभूतो न, किन्तु तद्वाच्यार्थ एवाधिगत इति भावः ।  
वेणीसंहारकृतेति शेषः ।  
इतीत्यस्याशय इत्येननान्वयः ।  
ननु वेणीसंहारे क आघिकारिको रस इत्यत्राह---प्रकृत इति ।  
न तु शृङ्गार इति भावः ।  
अन्यथा दोषं दर्शयति---गाढमित्यादि ।  
अनवरतपरिमृदितः अविच्छेदेनास्वादितः ।  
मालतीति ।  
अनवरतमृदितमालतीत्यर्थः ।  
यदिति ।  
वामाभिनिवेशित्वं नार्याः प्रतिकूलाचरणाभिलाषः ।  
यतश्च यच्च विनिवार्यते नार्या सम्भोग इति शेषः ।  
यतः यत् सा एतत्र्रयम्, परा रतिः विध्नितसम्भोगाया नार्यास्सम्भोगः परमप्रीतिहेतुरित्यर्थः ।  
न केवलं शृङ्गारे रसान्तरे ऽप्युक्तं ग्राह्यमित्याह---वीरेत्यादि ।  
अद्भुतफलेति ।  
इन्द्रजालादिदर्शितफलेत्यर्थः ।  
प्रकटीचिकीर्षितः कविना प्रकटीकर्तुमभिलषितः ।  
उपायेति ।  
नायकादितत्तद्य्वापारस्य चतुर्वर्गस्य च हेतुहेतुमद्भाव इत्यर्थः नैवेति योजना ।  
आरब्धेत्यनेन प्रकृते विवक्षितमाह--आशङ्क्यमानप्रायेति ।  
उपनता जाता ।  
विश्रान्तिपदार्थमाह---विच्छेद इति ।  
तथाच यत्र यत्रा ङ्गिनो रसस्य विच्छेदः प्राप्नुयात्तत्र रसस्य, यता रत्नावल्यामेव ।  
पुमराब्धविश्रान्ते रसस्याङ्गिनो ऽनसन्धिश्च ।  
यथा तापसवत्सराजे ।  
प्रबन्धविशेषस्य नाटकादे रसव्यक्तिनिमित्तमिदं चापरमवगन्तव्यं यदलङ्कृतीनां शक्तावप्यानुरूप्येण योजनम् ।  
शक्तो हि कविः कदाचिदलङ्कारनिबन्धने तदाक्षिप्ततयैवानपेक्षितरसबन्धः प्रबन्धमारभते तदुपदेशार्थमिदमुक्तम् ।  
दृश्यन्ते च कवयो ऽलङ्कारनिबन्धनैकरसा अनपेक्षितरसाः प्रबन्धेषु ।  
लोचनम् न तु सर्वर्थवोपनता विश्रान्तिर्विच्छेदो यस्य स तथा ।  
रसस्येति ।  
रसाङ्गाभूतस्य कस्यापीति यावत् ।  
तापसवत्सराजे हि वासवदत्ताविषयो जीवतसर्वस्वाभिमानात्मा प्रेमबन्धस्तद्विभावाद्यौचित्यात्करुणविप्रलम्भादिभूमिका गृह्णन्समस्तेतिवृत्तव्यापी ।  
राज्यप्रत्यापत्त्या हि सचिवनीतिमहिमोपनतया तदङ्गभूतपझावतीलाभानुगतयानुप्राण्यमानरूपा परमामभिलषणीयतमतां प्राप्ता वासवदत्ताधिगतिरेव तत्र फलम् ।  
निर्वहणे हि ऽप्राप्ता देवी भूतधात्री च भूयः सम्बन्धो ऽभूद्दर्शकेनऽ इत्येवं देवीलाभप्राधान्यं निर्वाहितम् ।  
इयति चेतिवृत्तवैचित्र्यचित्रे भित्तिस्थानीयो वासवदत्ताप्रेमबन्धः प्रथममन्त्रारम्भात्प्रमृति पझावतीविवाहादौ, तस्यैव व्यापारात् ।  
तेन स एव वासवदत्ताविषयः प्रेमबन्धः कथावशादाशङ्क्यमानविच्छेदो ऽप्यनुसंहितः ।  
तथाहि---प्रथमे बालप्रिया तत्र तदनुसन्धानं सम्पादयितव्यमित्यर्थः ।  
अङ्गिनो रसस्येत्यत्र रसपदेन विवक्षितमाह - रसाङ्गभूतस्येति ।  
कस्यापीति ।  
विभावादेरित्यर्थः ।  
ऽयथा तापसवत्सराजऽ इत्युक्तं विवृणोति - तापसवत्सराजे हीत्यादि ।  
प्रेमबन्ध इति ।  
वत्सराजगत इति शेषः ।  
समस्तेति ।  
वृत्तव्यापीत्यनेनास्य सम्बन्धः ।  
करुणेति ।  
क्रमो ऽत्र बोध्यः ।  
उक्तं दृढीकरोति - राच्येत्यादि ।  
प्राप्तेत्यत्र हेतुः--राज्यप्रत्यापत्यानुप्रेयमालरूपेति ।  
राज्यप्रत्यापत्तेः विशेषणद्वयम्--रचिवेत्यादि ।  
उक्तमुपपादयति---निर्वहण इत्यादि ।  
प्रात्पेति ।  
दृष्टायूयं निर्जिता विद्विषश्च प्राप्ता देवी भूतधात्री च भूयः ।  
सम्बन्धो ऽभूद्दर्शकेनापि सार्धं किं ते दुःखं यत्ततश्शान्तमद्य ॥  
इति सम्पूर्णश्लोकः ।  
ऽरसस्यारब्धविश्रान्तेरि"त्याद्युक्तं सङ्गमयति-इयतीत्यादि ।  
इतिवृत्तवैचित्र्यचित्र इति ।  
आलेख्यतल्ये विचित्रेतिवृत्त इत्यर्थः ।  
प्रभृतिभितिस्थानीय इत्यन्वयः ।  
व्यापारादिति ।  
व्यापरणादित्यथः व्याप्तेरिति यावत् इत्यादिनेति ।  
"निशापि मन्मथकृतोत्साहैस्तदङ्गार्पणैः तां सम्प्रत्यपि मार्गदत्तनयनां लोचनम् तावदङ्के स्फुटं स एवोपनिवद्धः ऽतद्वक्रेन्दुविलोकनेन दिवसो नीतः प्रदोषस्तथा तद्गोष्ठ्यैवऽ इत्यादिना, ऽबद्धोत्कण्ठमिदं मनः किमथवा प्रेमासमाप्तोत्सवम्ऽ इत्यन्तेन ।  
द्वितीये ऽपि ऽदृष्टिर्नामृतवर्षिणी स्मितमधुप्रस्यन्दि वक्त्रं न किम्ऽ इत्यादिना स एव विच्छिन्नो ऽप्यनुसंहितः ।  
तृतीये ऽपि सर्वत्र ज्वलितेषु वेश्मसु भयादालीजने विद्गुते श्वासोत्कम्पविहस्तया प्रतिपदं देव्या पतन्त्या तथा ।  
हा नाथेति मुहुः प्रलापपरया दग्धं वराक्या तया शान्तेनापि वयं तु तेन दहनेनाद्यापि दह्यामहे ॥  
इत्यादिना ।  
चतुर्थे ऽपि देवीस्वीकृतमानसस्य नियतं स्वप्नायमानस्य मे तद्गोत्रग्रहणादियं सुवदना यायात्कथं न व्यथाम् ।  
इत्थं यन्त्रणया कथङ्कथमपि क्षीणा निशा जाग्रते ।  
बालप्रिया प्रष्टुं प्रवृत्तस्य मे" इत्यादिपदेन ग्राह्यम् ।  
तद्वक्त्रेति ।  
तत्पदेनात्र तत्पदेनात्र सर्वत्र वासवदत्तायाः परामर्शः दिवसः अहस्ममयः ।  
तया सह गोष्ठी सम्भाषणादिस्तद्गोष्ठी तया ।  
निशापीत्यत्र नीतेति विपरिणामेन सम्बन्धः ।  
मन्मथेति ।  
मन्मथेन कृतः उत्पादितः उत्साहः येषां तैः किं कुतः बद्धोत्कण्ठं भवति ।  
विमृश्याह--अथवेत्यादि ।  
असमाप्तः उत्सवः वक्त्रेन्दुविलोकनादिरूपो यत्र ।  
यद्वा--असमाप्तः असमापितः उत्सवः येन तत् ।  
भवति इत्यन्तेनानुसंहित इति सम्बन्धः ।  
दृष्टिरिति ।  
नामृतधर्मिणीति च पाठः ।  
आदिपदेन "नोर्ध्वार्द्रं हृदयं न चन्दनरसस्पर्शानि चाङ्गानि वा कस्मिन् लब्धपदेन ते कृतमिदं क्रूरेण पाताग्रिना ।  
नूनं वज्रमयो ऽन्य एव दहनस्तस्येदमाचेष्टितम् ॥  
इत्यस्य सङ्ग्रहः ।  
ते दृष्टिः अमृतवर्षिणी न किममृतवर्षिण्येवेत्यर्थः ।  
एवमुपर्यपि किशब्दो नञ्पदैर्योज्यः ।  
ऊर्ध्वार्द्रमुपरिभागे आर्द्रताविशिष्टम् ।  
नो वार्द्रमिति वा पाठः ।  
पूर्वार्द्धेन दृष्ट्याद्यङ्गेषु विरोघिसद्भावादग्नेः पदलाभो न भवतीति दर्शितमत एवाह---ऽकस्मिन्निऽत्यादि कस्मिन् कृताङ्गे इदं कृतमित्येतद्विवृणोति---ऽक्रूरेणेऽत्यादि त्वं क्रूरेणाग्निना पीता दग्धा इति यदिदमिति सम्बन्धः ।  
शोकावेशवशादाह--ऽनूनम्ऽ इत्यादि ।  
दहनः त्वद्दाहको ऽग्निः ।  
वज्रमयोन्य एव ।  
नूनं सम्भावयामि ।  
सर्वत्रेति ।  
वराक्या निर्भाग्यया तया देव्या तथा दग्धमिति सम्बन्धः ।  
देवीति ।  
देवीतायदिहेतुगर्म ।  
देवी वासवदत्ता ।  
नियतमिति सम्भावनायाम् ।  
स्वप्ने सम्भाव्यमानात्तद्गात्रग्रहणादित्यर्थः ।  
इयमिति ।  
पझावतीत्यर्थः ।  
इत्थं यन्त्रणया एवं लोचनम् दाक्षिण्योपहतेन सा प्रियतमा स्वप्ते ऽपि नासादिता ॥  
इत्यादिना ।  
पञ्चमे ऽपि समागमप्रत्याशया करुणे निवृत्ते विप्रलम्भे ऽङ्कुरिते तथाभूते तस्मिन्मुनिवचसि जातागसि मयि प्रयत्नान्तर्गूढां रुषमुपगता मे प्रियतमा ।  
प्रसीदेति प्रोक्ता न खलु कुपितेत्युक्तिमधुरं समुद्भिना पीतैर्नयनसलिलैः स्थास्यति पुनः ॥  
इत्यादिना ।  
षष्टे ऽपि ऽत्वत्सम्प्राप्तिविलोभितेन सचिवैः प्राणा मया धारिताःऽ इत्यादिना ।  
अलङ्कृतीनामिति योजनापेक्षया कर्मणि षष्ठी ।  
दृश्यन्ते चेति ।  
यथा स्वप्नवासवदत्ताख्ये नाटके--- ऽस्वञ्चितपक्ष्मकपाटं नयनद्वारं स्वरूपताडेन ।  
उद्धाट्य सा प्रविष्टा हृदयगृहं मे नृपतनूजा ॥  
ऽइति ॥ १४ ॥  
  
बालप्रिया चिन्तनरूपनिद्राप्रतिबन्धकेन जाग्रतो मे निशा क्षीणेति सम्बन्धः ।  
निशा निद्रां विनैवातीतेत्यर्थः ।  
अत आह--दाक्षिणेयेत्यादि ।  
दाक्षिण्यमत्र पझावतीविषयकं बोध्यम् ।  
सा वासवदत्ता ।  
अङ्कुरित इत्यादिना अनुसंहित इति सम्बन्धः ।  
तथा भूत इति ।  
मुनिवचसीति निमित्ते सप्तमी ।  
स्थास्यतीत्यनेनास्यान्वयः ।  
सा प्रियतमा तथा मम पुनःपश्चादपिपुर इतिवा पाठः ।  
स्थास्यतीत्याशंसायां ऌट् ।  
प्रयत्नान्तर्गूढामिति ।  
प्रयत्नैरन्तर्नियमितामित्यर्थः ।  
उक्त्या मधुरं मनोहरं यथा तथा ।  
समुद्भिन्न सम्मिश्रा, युक्तेति यावत् पीतैः अन्तःस्तम्भितैः समुद्भिन्नप्रीतिरिति पाठः ।  
साधिष्ठः समुद्भिन्न प्रकाशिता प्रीतिः यया सेत्यर्थः ।  
नयनसलिलोद्गमो हि कुपितानां स्त्रीणां प्रीतेरनुवः ।  
त्वदिति ।  
आदिपदेन "तन्मत्वा त्यजतश्सरीरकमिदं नैवास्ति निस्स्नेहता आसन्नो ऽवसरस्तवानुगमने जाता धृतिः किन्त्वयम् ।  
खेदो यच्च तवानुगं न हृदयं तस्मिन् क्षणे दारुण ॥  
इत्यस्य सङ्ग्रहः ।  
सचिवैः प्रयोजकैः मया प्रयोज्येन ।  
ऽतदिऽति ।  
त्वत्सम्प्राप्तिमित्यर्थः ।  
अत्यजत इति च्छेदः ।  
इत्यादिनेति तृतीयान्तानामनुसंहित इत्यने नान्वयो बोध्यः ।  
योजनापेक्षयेति ।  
योजनमिति कृदन्तापेक्षयेत्यर्थः ।  
स्वञ्चितेति ।  
वत्सराजोक्तिरियम् ।  
स्वञ्तिते प्रवेशप्रतिबन्धाय सुष्टु मिथः सम्बद्धे पक्ष्मणी एव कवाटे यस्य तत् ।  
नयनद्वारं नयनमेव द्वारम् ।  
स्वरूपताडेन स्वस्यरूपमाकृतिः तदेव ताडः ताडनक्रिया साधनमुद्गाढनकरणमिति यावत् तेन ।  
स्वरूपतडितैवेति पाठेस्वरूपमेव तडिद्विद्युत्तया करणेनेति तदर्थः ।  
सा नृपतनूजा वासवदत्ता ।  
अत्र नयनद्वारमित्येतावदेव रूपणं शृङ्गारानुगुणतया सुन्दरं न त्वन्यदपीति भावः ॥१४॥  
  
किञ्च----   
  
_________________________________________________________  
  
  
अनुस्वानोपमात्मापि प्रभेदो य उदाहृतः ।  
ध्वनेर् अस्य प्रबन्धेषु भासते सो ऽपि केषुचित्  ॥ ध्व्क्_३।१५ ॥  
  
  
__________  
  
  
अनुस्वानोपमात्मापि प्रभेदो य उदाहृतः ।  
ध्वनेरस्य प्रबन्धेषु भासते सो ऽपि केषुचित् ॥ १५ ॥  
  
अस्य विवक्षितान्यपरवाच्यस्य ध्वनेरनुरणनरूपव्यङ्ग्यो ऽपि यः प्रभेद उदाहृतो द्विप्रकारः सो ऽपि प्रबन्धेषु केषुचिद्द्योतते ।  
तद्यथा मधुमथनविजये पाञ्चजन्योक्तिषु ।  
यथा वा ममैव कामदेवस्य सहचरसमागमे लोचनम् न केवलं प्रबन्धेन साक्षाद्व्यङ्ग्यो यावत्पारम्पर्येणापीति दर्शयितुमुपक्रमते--किञ्चेति ।  
अनुस्वानोपमः--शब्दशक्तिमूर्ऽथशक्तिमूलश्च, यो ध्वनेः प्रभेद उदाहृतः सः केषुचित्प्रबन्धेषु निमित्तभूतेषु व्यञ्चकेषु सत्सु व्यङ्ग्यतया स्थितः सन् ।  
अस्येति रसादिध्वनेःप्रकृतस्य भासते व्यञ्जकतयेति शेषः ।  
वृत्तिग्रन्थो ऽप्येवमेव योज्यः ।  
अथ वानुस्वानोपमः प्रभेद उदाहृतो यः प्रबन्धेषु भासते अस्यापि ऽद्योत्यो ऽलक्ष्यक्रमः क्वचित्ऽ इत्युत्तरश्लोकेन कारिकावृत्त्योः सङ्गतिः ।  
एतदुक्तं भवति---प्रबन्धेन कदाचिदनुरणनरूपव्यङ्ग्यो ध्वनिः साक्षाद्व्यज्यते स तु रसादिध्वनौ पर्यवस्यतीति ।  
यदि तु स्पष्टमेव व्याख्यायते तदा ग्रन्धस्य पूर्वोत्तरस्यालक्ष्यक्रमविषयस्य मध्ये ग्रन्थो ऽयमसङ्गतः स्यात् नीरसत्वं च पाञ्चजन्योक्त्यादीनामुक्तं स्यादत्यलम् ।  
बालप्रिया स्वव्याख्यास्यमानार्थाभिप्रायेण ऽकिञ्चेऽत्यादिग्रन्थमवतारयति---न केवलमित्यादि ।  
पारम्पर्येणापीति ।  
व्यङ्ग्यान्तरद्वारेणापीत्यर्थः ।  
कारिकां व्याचष्टे---अनुस्वानेत्यादि ।  
ध्वनेरित्यस्य प्रभेद इत्यनेन सम्बन्ध इति दर्शयति-ध्वनेः प्रभेद इति ।  
पूरयति--व्यञ्चकेष्वित्यादि ।  
अस्येत्यस्य व्याख्यानम्--रसादिध्वनेः प्रकृतस्येति ।  
अत्रापि पूरयति---व्यञ्जकतयेति ।  
भासते इत्यनेन सम्बन्धः ।  
प्रकारान्तरेण व्याचष्टे---अथवेत्यादि ।  
य उदाहृतः स केषुचित् प्रबन्धेषु भासते इत्यन्त अनुवादः ।  
अस्य ध्वनेरपीत्यवशिष्टांशस्य उत्तरकारिकास्थेन द्योत्य इत्यनेनान्वयः ।  
अस्य ध्वनेरपीत्यस्यानुस्वानोपमध्वनेरपीत्यर्थश्चेति भावः ।  
एवं द्वेधापि व्याख्यानेन लब्धमर्थम्माह--एतदित्यादि ।  
यथाश्रुतार्थपरित्यागे बीजमाह--यदीत्यादि ।  
ग्रन्थो ऽयमिति ।  
अनुस्वानोपमेत्यादिकारिकेत्यर्थः ।  
दोषान्तरं चाह---नीरसत्वमित्यादि ।  
नीरसत्वमुक्तं स्यादिति ।  
नीरसत्वं विषमबाणलीलायाम् ।  
यथा च गृध्रगोमायुसंवादादौ महाभारते ।  
लोचनम् लीलादाढा शुध्यूड्ढासअलमहिमण्डलसश्चिअ अज्ज ।  
कीस्मसुणालाहरतुज्जआइ अङ्गम्मि ॥  
इत्यादयः पाञ्चजन्योक्तयो रुक्मिणीविप्रलब्धवासुदेवाशयप्रतिभेदनाभिप्रायमभिव्यञ्जयन्ति ।  
सो ऽभिव्यक्तः प्रकृतरसस्वरूपपर्यवसायी ।  
सहचराः वसन्तयौवनमलयानिलादयस्तैः सह समागमे ।  
मिअवहण्डिअरोरोणिरङ्कुसो अविवेअरहिओ वि ।  
सविण वि तुमम्मि पुणोवन्ति अ अतन्ति पम्मुसिम्मि ॥  
इत्यादयो यौवनस्योक्तयस्तत्तन्निजस्वभावव्यञ्चिकाः, स स्वभावः प्रकृतरसपर्यवसायी ।  
यथा चेति ।  
श्मशानावतीर्णं पुत्रदाहार्थमुद्योगिनं जनं विप्रलब्धुं गृध्रो दिवा शवशरीरभक्षणार्थी शीघ्रमेवापसरत यूयमित्याह ।  
अलं स्थित्वा श्मशाने ऽस्मिन्गृध्रगोमायुसङ्कुले ।  
कङ्कालबहले घोरे सर्वप्राणिभयङ्करे ॥  
बालप्रिया लीलेति ।  
"लीलादाढग्गुद्धरिअस अलमहीमण्डलस्सविअअज्ज ।  
कीसमुणालहरणं वितुझगुरु आइ अङ्गम्म ॥  
इति पाठः ।  
लीलादंष्ट्रग्रोद्धृतसकलमहीमण्डलस्यैवाद्य ।  
कस्मान्मृणालाभरणमपि तव गुरु भवत्यङ्गे ॥  
इतिच्छाया  ।  
लीलया दंष्ट्राग्रेण उद्धृतं सकलमहीमण्डलं येन वराहरूपिणा तस्येत्यनेन गुरुतरवस्तुवहने अनायासस्सूच्यते ।  
एवकारो विरोधद्योतकः ।  
मृणालाभरणमपि अतिलधुमृणालरूपमाभरणमपि ।  
कस्माद्गुरु भवतीति सम्बन्धः ।  
अनेन भगवतो विरहावस्थातिशयो द्योत्यते ।  
एतमर्थं दर्शयति---रुक्मिणीत्यादि ।  
रुक्मिणीविप्रलब्धोरुक्मिणीविरही यो वासुदेवस्तस्याशयो रुक्मिण्यामभिलाषः, तस्य प्रतिभेदनमाविष्करणं तदभिप्रायमित्यर्थः ।  
प्रकृतरसेति ।  
विप्रलम्भशृङ्गारेत्यर्थः ।  
सहचरसमागमे इत्येतद्विवृणोति---सहचरा इत्यादि ।  
मिश्रवेति ।  
हुम्मि अवहत्थिअरे होणिरङ्कुसो अहविवेअरहिओवि ।  
सिविणेवि तुमम्मि पुणो भन्तिं णपसुमरामि ।  
इति पाठः ।  
भवाम्यपहस्तितरेखो निरङ्कुशो ऽथ विवेकरहितो ऽपि ।  
स्वप्ने ऽपि तव पुनर्भक्तिं न प्रस्मरामि ॥  
इति छाया  ।  
अपहस्तितरेख इति ।  
अतिक्रान्तमर्याद इत्यर्थः ।  
तत्तन्निजस्वभावेति ।  
कामानुवर्तनादिस्वभावेत्यर्थः ।  
अलमित्यादि ।  
काव्यप्रकाशे ऽप्युदाहृता इमे श्लोकोः ।  
  
  
_________________________________________________________  
  
  
सुप्-तिङ्-वचन-सम्बन्धैस् तथा कारक-शक्तिभिः ।  
कृत्-तद् धित-समासैश् च द्योत्यो ऽलक्ष्य-क्रमः क्वचित्  ॥ ध्व्क्_३।१६ ॥  
  
  
__________  
  
  
सुप्तिङ्वचनसम्बन्धैस्तथा कारकशक्तिभिः ।  
कृत्तद्वितसमासैश्च द्योत्यो ऽलक्ष्यक्रमः क्वचित् ॥ १६ ॥  
  
अलक्ष्यक्रमो ध्वनेरात्मा रसादः सुब्विशेषैस्तिङ्विशेषैर्वचनवशेषैः सम्बन्धविशेषैः कारकशक्तिभिः कृद्विशेषैस्तद्धितविशेषैः समासैश्चेति ।  
लोचनम् न चेह जीवितःस कश्चित्कालधर्ममुपागतः ।  
बहुविघ्नो मुहूर्तो ऽयं जीवेदपि कदाचन ॥  
अमुं कनकवर्णाभं बालमप्राप्तयौवनम् ।  
गृध्रवाक्यात्कथं बालस्त्यक्ष्यध्वमविशङ्किताः ॥  
इत्यादि ।  
स चाभिप्रायो व्यक्तः शान्तरस एव परिनिष्ठततां प्राप्तः  ॥ १५ ॥  
  
एवमलक्ष्यक्रमव्यङ्ग्यस्य रसादध्वनेर्यद्यपि वर्णेभ्यः प्रभृति प्रबन्धपर्यन्ते व्यञ्जकवर्गे निरूपिते ननिरूपणीयान्तरमवशिष्यते, तथापि कविसहृदयानां शिभां दातुं पुनरपि सूक्ष्मदृशान्वयव्यतिरेकावाश्रित्य व्यञ्जकवर्गमाह--सुप्तिङ्डित्यादि ।  
वयं त्वित्थमेतदनन्तरं सवृत्तिकं वाक्यं बुध्यामहे ।  
सुबादिभिः यो ऽनुस्वानोपमो भासते वक्त्रभिप्रायादरूपः अस्यापि सुबादिभिर्व्यक्तस्यानुस्वानोपमस्यालक्ष्यक्रमव्यङ्ग्यो द्योत्यः ।  
क्वचिदिति पूर्वकारिकया सह सम्मील्य सङ्गतिरिति ।  
सर्वत्र हि सुबादीनामभिप्रायविशेषाभिव्यञ्जकत्वमेव ।  
उदाहरणे स त्वभिव्यक्तो ऽभिप्रायो यथास्वं विभावादिरूपताद्वारेण रसादीन्व्यनक्ति ।  
बालप्रिया इत्याहेति ।  
इत्यभिप्रायेणाहेत्यर्थः ।  
कालधर्ममिति ।  
मरणमित्यर्थः ।  
जीवेदपीति ।  
बालो ऽयमिति शेषः ।  
कनकवर्णवदाभातीति कनकवर्णाभः, कनकवर्णस्य हेमकुम्भादेराभा कान्तिरिवाभा यस्य इति वा तम् ।  
त्यक्ष्यध्वं पितृपिण्डदमिति च पाठः ।  
त्यक्ष्यध्वमित्यार्षः प्रयोगः ।  
स चाभिप्राय इति ।  
जनविसर्जनाभिप्रायः, भक्षणाभिप्राय इति वा अर्थः  ॥ १४॥  
  
एवमित्यादि ।  
निरूपिते निरूपिते सति न अवशिष्यत इति सम्बन्धः ।  
यथानुस्वानेत्यादिपूर्वग्रन्थो व्याख्यातस्तथा सुबित्यादिग्रन्थं व्याख्यातुमारभते---वयमित्यादि ।  
एतदनन्तरं सुप्तिङ्वचनेत्यादिकम् ।  
सुबित्यादीनां तृतीयान्तानां पूर्वकारिकास्थेन भासत इत्यनेन तत्स्थस्यास्य ध्वनेरपीत्यस्यात्रत्येन द्योत्य इत्यनेन च सम्बन्ध इति व्याचष्टे--सुबादिभिरित्यादि ।  
उक्तमुपपादयति---सर्वत्र हीत्यादि ।  
चशब्दान्निपातोपसर्गकालादिभिः प्रयुक्तैरभिव्यज्यमानो दृश्यते ।  
यथा---- न्यक्कारो ह्ययमेव मे यदरयस्तत्राप्यसौ तापसः सो ऽप्यत्रैव निहन्ति राक्षसकुलं जीवत्यहो रावणः ।  
धिग्धिक्छक्रजितं प्रबोधितवता किं कुम्भकर्णेन वा स्वर्गग्रामटिकाविलुण्ठनवृथोच्छूनैः किमेभिर्भुजैः ॥  
लोचनम् एतदुक्तं भवति--वर्णादिभिः प्रबन्धान्तैः साक्षाद्वा रसो ऽभिव्यज्यते विभावादिप्रतिपादनद्वारेण यदिवा विभावादिव्यञ्जनद्वारेम परम्परयेते तत्र बन्धस्यैतत्परम्परया व्यञ्जकत्वं प्रसङ्गादादावुक्तम् ।  
अधुना तु वर्णपदादीनामुच्यत इति ।  
तेन वृत्तावपि ऽअभिव्यज्यमानो दृश्यतेऽ इति ।  
व्यञ्जकत्वं दृश्यत इत्यादौ च वाक्यशेषो ऽध्याहार्यः विभावादिव्यञ्जनद्वारतया पराम्पर्थेणेत्येर्वरूपः ।  
ममारय इति ।  
मम शत्रुसद्भावोनोचित इति सम्बन्धानौचित्यं क्रोधविभावं व्यनक्ति अस्य इति बहुवचनम् ।  
तपोविद्यते यस्येति पौ षकथाहीनत्वं तद्धितेन मत्वर्थीयेनाभिव्यक्तम् ।  
तत्रापिशब्देन निपातसमुदायेनात्यन्तासम्भावनीयत्वम् ।  
मत्कर्तृका यदि जीवनक्रया तदा हननक्रिया तावदनुचिता ।  
तस्यां च स कर्ता अपिशब्देन मनुष्यमात्रकम् ।  
अत्रैवेति--मदधिष्ठितो बालप्रिया तात्पर्यमाह---एतदुक्तमित्यादि ।  
विभावादिप्रतिपादनद्वारेण साक्षाद्वा विभावादिव्यञ्जनद्वारेण परम्परया वा रसो ऽभिव्यज्यत इति सम्बन्धः ।  
आदाविति ।  
पूर्वकारिकायामित्यर्थः ।  
व्याख्यातार्थानुरोधेन वृत्तिग्रन्थं योजयति--तेनेत्यादि ।  
इत्येवंरूपो वाक्यशेष इत्यन्वयः ।  
व्यञ्जनद्वारतयेति ।  
रसादिस्सुब्विशेषादिभिर्विभावादिव्यञ्जनद्वारा पारम्पर्येणाभिव्यज्यमानो दृश्यत इत्याद्यर्थ इति भावः ।  
ऽन्यक्कारऽ इति ।  
इयं श्रीरामेण राक्षसकुलक्षये क्रियमाणे क्रुद्धस्य रावणस्य स्वाधिक्षेपोक्तिः ।  
मे अरयस्सन्ति यदयमेव न्यक्कार इत्याद्यन्वयः ।  
ऽप्रबोधितवतेऽति ।  
णिजन्ताद्भावे क्ते ततो मतुपि बोध्यम् ।  
स्वर्ग एव ग्रामटिका स्वल्पग्रामः ।  
श्लोको ऽयं काव्यप्रकाशे ऽप्युदाहृतः ।  
वृत्युकतं व्यञ्जकत्वं विवृणोति---मे इत्यादि ।  
बहुत्वेन शत्रुमत्ता ममानुचितेति सम्बन्धानौचित्यरूपं क्रोधविभावमरय इति बहुवचनं व्यञ्जयतीति बहुवचनमित्यस्यार्थः ।  
वृत्तौ ऽसम्बन्धेऽत्यस्य षष्ठ्यर्थसम्बन्धेत्यर्थः ।  
अभिव्यक्तमिति ।  
अदश्शब्दार्थस्येति ।  
शेषः ।  
अत्यन्तासम्भावनीयत्वमिति ।  
तापसगतशत्रुताया अत्यन्तासम्भाव्यत्वमभिव्यक्तमित्यर्थः ।  
अभिव्यक्तपदस्य यथायोगमुत्तरत्रापि सम्बन्धो बोध्यः ।  
हननक्रियेति ।  
यत्क्रिञ्ञ्चित्कर्तृकापीति शेषः ।  
सः तापसः मानुषमात्रकः कुत्सितो मनुष्य एव ।  
नीत्युपसर्गार्थविवरणम्--निशशेषेणेति ।  
यथा अत्र हि श्लोके भूयसा सर्वेषामप्येषां स्फुटमेव व्यञ्जकत्वं दृश्यते ।  
तत्र ऽमे यदरयःऽ इत्यनेन सुप्सम्बन्धवचनानामभिव्यञ्जकत्वम् ।  
ऽतत्राप्यसौ तापसऽ इत्यत्र तद्वितनिपातयोः ऽसो ऽप्यत्रैव निहन्ति राक्षसकुलं जीवत्यहो रावणःऽ इत्यत्र तिङ्कारकशक्तीनाम् ।  
ऽधिग्धिक्छक्रजितम्ऽ इत्यादौ श्लोकार्धे कृत्तद्धितसमासोपसर्गाणाम् ।  
एवंविधस्य व्यञ्चकभूयस्त्वे च घटमाने काव्यस्य सर्वातिशायिनी बन्धच्छाया समुन्मीलति ।  
यत्र हि व्यङ्ग्यावभासिनः पदस्यैकस्यैव तावदाविर्भावस्तत्रापि काव्ये कापि बन्धच्छाया किमुत यत्र तेषां बहूनां समवायः ।  
यथात्रानन्तरोदतश्लोके ।  
अत्र हि रावम इत्यस्मिन् पदे ऽर्थान्तरसङ्क्रमितवाच्येन ध्वनिप्रभेदेनालङ्कृते ऽपि पुनरनन्तरोक्तानां व्यञ्जकप्रकाराणामुद्भासनम् ।  
दृश्यन्ते च महात्मनां प्रतिभाविशेषभाजां बाहुल्येनैवंविधा बन्धप्रकाराः ।  
लोचनम् देशो ऽधिकरणम् निःशेषेम हन्यमानतताया राक्षसबलं च कर्मेति तदिदमसम्भाव्यमानमुपनतमिति पुरुषकारासम्पत्तिर्ध्वन्यते तिङ्कारकशक्तिप्रतिपादकैश्च शब्दैः ।  
रावण इति त्वर्थान्तरसङ्क्रमितवाच्यत्वं पूर्वमेव व्याख्यातम् ।  
धिग्धिगिति निपातस्य शक्रं जितवानित्याख्यायिकेयमिति उपपदसमासेन सहकृतः स्वर्गेत्यादिसमासस्य स्वपौरुषानुस्मरणं प्रति व्यञ्जकत्वम् ।  
ग्रामटिकेति स्वार्थिकतद्धितप्रयोगस्य स्त्रीप्रत्ययसहितस्याबहुमानास्पदत्वं प्रति, विलुण्ठनशब्दे विशब्दस्य निर्दयावस्कन्दनं प्रति व्यञ्जकत्वम् ।  
वृथाशब्दस्य निपातस्य स्वात्मपौरुषनिन्दां प्रति व्यञ्जकता ।  
भुजैरिति बहुवचनेन प्रत्युत भारमात्रमेतदिति व्यज्यते ।  
तेन तिलशस्तिलशो ऽपि विभज्यमाने ऽत्र श्लोके सर्व एवांशो व्यञ्जकत्वेन भातीति किमन्यत् ।  
एतदर्थप्रदशनस्य फलं दर्शयति--एवमिति ।  
एकस्य पदस्येति यदुक्तं तदुदाहरति---यथात्रेति ।  
बालप्रिया राक्षसकुलनामापि नक्ष्यति तथेत्यर्थः ।  
राक्षसबलमिति ।  
राक्षसकुलमिति च पाठः ।  
सो ऽपीत्यादिवाक्यव्यङ्ग्यं दशयति---तदिदमित्यादि ।  
पुरुषकारासम्पत्तिरिति ।  
स्वपौरुषप्रकर्षाभाव इत्यर्थः ।  
तिङ्कारकशक्तिप्रतिपादकैश्शब्दैर्ध्वन्यत इत्यन्वयः ।  
तिङ्च कारकशक्तिप्रतपादकाश्चतैः ।  
तिङ्निहन्तीति कारकशक्तयः---अधिकरणत्वकर्तृत्वकर्मत्वरूपाः ।  
पूर्वमेव व्याख्यातमिति ।  
महेन्द्रपुरीविमर्दनादिकारित्वं रावणपदेन व्यज्यत इति भावः ।  
निपातस्येति ।  
व्यञ्जकत्वमिति शेषः ।  
आख्यायियिकेति ।  
कल्पितार्था वागित्यर्थः इतीति ।  
इत्यर्थं प्रतीत्यर्थः ।  
सहकृत इति षष्ठ्यन्तं निपातस्येत्यस्य विशेषणम् ।  
उपसंहरति---तेनेत्यादि ।  
विभज्येत्यत्र निर्भज्येति च पाठः ।  
यथा महर्षेर्व्यासस्य---- अतिक्रान्तसुखाः कालाः प्रत्युपस्थितदारुणाः ।  
श्वः श्वः पापीयदिवसा पृथिवी गतयौवना ॥  
अत्र हि कृत्तद्धितवचनैरलक्ष्यक्रमव्यङ्ग्यः, ऽपृथिवी गतयौवनाऽ लोचनम् अतिक्रान्तं न तु कदाचन वर्तमानतामवलम्बमानं सुखं येषु ते काला इति, सर्व एव न तु सुखं प्रति वर्तमानः स को ऽपि काललेश इत्यर्थः ।  
प्रतीपान्युपस्थितानि वृत्तानि प्रत्यावर्तमानानि तथा दूरभावीन्यपि प्रत्युपस्थितानि निकटतया वर्तमानानि भवन्ति दारुणानि दुःखानि येषु ते ।  
दुःखं बहुप्रकारमेव प्रतिवर्तमानाः सर्वे कालांशा इत्यनेन कालस्य तावन्निर्वेदमभिव्यञ्जयतः शान्तरसव्यञ्जकत्वम् ।  
देशस्याप्याह--पृथिवी श्वः श्वः प्रातः प्रातर्दिनाद्दिनं पापीयदिवसाः पापानां सम्बन्धिनः पापिष्ठजनस्वामिका दिवसा यस्यां सा तथोक्ता ।  
स्वाभावत एव तावत्कालो दुःखमयः तत्रापि पापिष्ठजनस्वामिकपृथिवीलक्षयौवना वृद्धस्त्रीवदसम्भाव्यमानसम्भोगा गतयौवनतया हि यो यो दिवस आगच्छति बालप्रिया अत्र व्यङ्गयत्वेनोक्तानामर्थानां रावणगतक्रोधनिर्वेदातिशयव्यञ्जकत्वं बोध्यम् ।  
श्लोकं व्याख्याति--अतिक्रान्तमित्यादि ।  
भूतार्थकक्तप्रत्ययेन गम्यमर्थमाह---न त्वित्यादि ।  
काला इति बहुवचनार्थविवरणम्--सर्व एवेति ।  
तेन गम्यमाह---न त्वित्यादि ।  
प्रतीत्यस्य विवरणम्--प्रतीपानीति ।  
प्रतिकूलानीन्त्यर्थः ।  
वृत्तानि प्रत्यावर्तमानान्युपस्थितानीति सम्बन्धः ।  
गतान्यपि प्रत्यावर्तमानत्वेन ज्ञायमानानीत्यर्थः ।  
अन्यथापि व्याचष्टे---तथेत्यादि ।  
उक्तमेवार्थं स्फुटमाह---दुःखमित्यादि ।  
इत्यनेनेत्यादि ।  
निर्वेदाभिव्यञ्जनद्वारा प्रकृतशान्तरसव्यञ्जकत्वमित्यर्थः ।  
पापीयेति छप्रत्ययान्तमित्याशयेन व्याचष्टे---पापानामित्यादि ।  
पापानां सम्बन्धिन इत्यस्यैव विवरणम्---पापिष्ठेत्यादि ।  
भूमार्थकाजन्तः पापशब्दो ऽत्रातिशयिततपापविशिष्टार्थक इति भावः ।  
पापत्रयतात्पर्यमाह---स्वभावत इत्यादि ।  
पापिष्ठेति ।  
पापिष्ठजनस्वामिकः पृथिवीलक्षणो यो देशस्तस्य दौरात्म्यादित्यर्थः ।  
श्वः श्व इत्यस्य गतयौवनेत्यनेनापि सम्बन्ध इत्याह---श्वःश्व इत्यादि ।  
गतयौवनेत्यस्य मुख्यार्थं तस्य प्रकृते बाधल्लक्षणानिमित्तं तत्सारूप्यं च दर्शयति--वृद्धेत्यादि ।  
सम्भोगस्मुखानुभवः ।  
गतयौवनापदेनात्र सुखानाधायिकेत्यर्थो लक्ष्यते, सुखानुभवस्य सम्भावनापि नास्तीत्यर्थो व्यङ्ग्यश्चेति भावः ।  
गतयौवनेति पापीयानित्यत्र हेतुगर्भं पापीयपदमर्थान्तरपरं चेत्यन्यथा व्याचष्टे---गतेत्यादि ।  
यदि वेत्यादौ योज्यम् ।  
गतेति ।  
इत्यनेन चात्यन्ततिरस्कृतवाच्यो ध्वनिः प्रकाशितः ।  
एषां च सुबादीनामेकैकशः समुदितानां च व्यञ्जकत्वं महाकवीनां प्रबन्धेषु प्रायेण दृश्यते ।  
सुबन्तस्य व्यञ्जकत्वं यथा--- तालैः शिञ्जद्वयसुभगैः कान्तया नर्तितो मे यामध्यास्ते दिवसविगमे नीलकण्ठः सुहृद्वः ॥  
तिडन्तस्य यथा---  
अवसर रोउं चिअ णिम्मिआइं मा पुंस मे हअच्छीइं ।  
दंसण्णमेत्तुम्भत्तेहिं जहि हिअअं तुह ण णाअम् ॥  
लोचनम् स स पूर्वपूर्वापेक्षया पापीयान् निकृष्टत्वात् ।  
यदिवेयसुनन्तो ऽयं शब्दो मुनिनैवं प्रयुक्तो णिजन्तो वा ।  
अत्यन्तेति ।  
सो ऽपि प्रकारो ऽस्यैवाङ्गतामेतीति भावः ।  
सुबन्तस्येति ।  
समुदितत्वे तूदाहरणं दत्तं व्यस्तत्वे चोज्यत इति भावः ।  
तालैरिति बहुवचनमनेकविधं वैदग्ध्यं ध्वानत् विप्रलम्भोद्दीपकतामेति ।  
अपसर रोदितुमेव निर्मिते मा पुंसय हते अक्षिणी मे ।  
दर्शनमात्रोन्मत्ताभ्यां याभ्यां तव हृदयमेवंरूपं न ज्ञातम् ॥  
अन्मत्तो हि न किञ्चिज्जानातीति न कस्याप्यत्रापराधः दैवेनेत्थमेव निर्माणं बालप्रिया पृथिव्या इति शेषः ।  
ननु पापीयानित्युक्तार्थः कथं लभ्यत इत्यत्राह---इतसुनन्त इति ।  
नन्वस्मिन् पक्षे पापीयो दिवसेति भाव्यमित्यत आह--मुनिनेत्यादि ।  
आर्षो ऽयं प्रयोग इत्यर्थः। अ६ पक्षान्तरमाह---णिजन्तो वेति ।  
मुनिना प्रयुक्त इत्यनुषज्यते णिजन्तेयसुनन्तो मुनिनाप्रयुक्तो वेत्यर्थः ।  
लोकान् पापीयसः करोतीत्यर्थे पापीयश्शब्दाण्णचि कर्तर्यवि टेर्णिचश्च लोपादकारान्तो ऽयं पापीयशब्द इति भावः ।  
अनुस्वानेत्यादिकारिका यथा व्याख्याता, तथा प्रकृते योजयत---सो ऽपीत्यादि ।  
सो ऽपि प्रकारः अत्यन्ततिरस्कृवाच्यो ध्वनिः ।  
रसस्येति ।  
प्रकृतस्य शान्तस्येत्यर्थः ।  
दत्तमिति ।  
न्यक्कार इत्यादिश्लोकेन दर्शितमित्यर्थः ।  
ऽतालै, रित्याद्युत्तरमेघसन्देशस्थम् ।  
वैदग्ध्यमिति नर्तनविषयकं वैदगध्यमित्यर्थः ।  
अपसरेत्यादिविरहिण्याश्शठं प्रत्युक्तिः ।  
मे हताक्षिणी इत् छाया ।  
त्वमपसर अपेहि ।  
कुत इत्यत्राह--रोदितुमित्यादि ।  
रीदितुमेव निर्मिते सृष्टे मे हताक्षिणी कुत्सिते नयने ।  
मा पुंसय मा अभिवर्धय, मा त्वदभिमुखं विकासयेति ।  
यावत् ।  
पुंस अभिवर्धन इति चुरादी ।  
हृदयं तव न ज्ञातमित छाया ।  
तद्य्वाख्यानम्---तवेत्यादि ।  
एवंरूपमिति ।  
मथि अनासक्तं भावीत्यर्थः ।  
भावार्थमाह---उन्मत्तो हीत्यादि ।  
तिङ्न्त इति अपसरेति यथा वा---  
मा पन्थं रुन्धीओ अवेहि बालअ अहोसि अहिरीओ ।  
अम्हेअ णिरिच्छाओ सुण्णधरं रक्खिदव्वं णो ॥  
सम्बन्धस्य यथा---  
अणणत्त वच्च बालअ ह्णा अर्न्ति किं मं पुलोएसिएअम् ।  
भो जाआभीरुआणं तडं विअण होरि ॥  
लोचनम् कृतमिति ।  
अपसर मा वृथा प्रयासं कार्षीः दैवस्य विपरिवर्तयितुमशक्यत्वादिति तिङन्तो व्यञ्जकः तदनुगृहीतानि पदान्तराण्यपीति भावः ।  
मा पन्थानं रुधः अपेहि बालक अप्रौढ अहो असि अह्नीकः ।  
वयं परतन्त्रा यतः शून्यगृहं मामकं रक्षणीयं वर्तते ॥  
इत्यत्रापेहीति तिङन्तमिदं ध्वनति--त्वं तावदप्रौढो लोकमध्ये यदेवं प्रकाशयसि ।  
अस्ति तु सङ्केतस्थानं शून्यगृहं तत्रैवागन्तव्यमिति ।  
ऽअन्यत्र व्रज बालकऽ अप्रौढ बुद्धे स्नान्तीं मां किं प्रकर्षेणालोकयस्येतत् ।  
भो इति सोल्लुण्ठमाह्वानम् ।  
जायाभीरुकाणां सम्बन्धितडमेव न भवति ।  
अत्र जायातो ये भीरवस्तेषामेतत्सथानमिति दुरापेतः बालप्रिया तिङन्तशब्द इत्षथः ।  
व्यञ्जक इति ।  
रिर्ष्यादिव्यञ्जक इत्यर्थः ।  
बालकेत्यस्य विवरणम्---अप्रौढेति ।  
णिरिछाओ इत्यस्य छायाविवरणम् ।  
वयं परतन्त्रा इति ।  
शून्यगृहं रक्षणीयं न इति छाया ।  
अस्य व्याख्यानम्--यत इत्यादि ।  
प्रकाशयसीति ।  
सम्भोगेच्छामिति शेषः ।  
अत्र श्लोके शृङ्गारः सम्भोगो व्यङ्य पूर्वश्लोरके तु विप्रलम्भ इति भेदः ।  
वृत्तौ--ऽअण्णत्तेऽति अन्यत्र व्रज बालकस्नान्तीं किं मा प्रलोकयस्येतत् ।  
भो जायाभीरुकाणां तटमेव न भवति ॥  
इति  ।  
या ।  
जलाशये स्नान्तीं कञ्चिदनुरागेण पश्यन्तं कञ्चन गृहस्थं प्रति तं कामयमानायास्तस्या उक्तिरियम् ।  
तडमित्यस्य स्थाने तित्थमिति पाठो ऽपि दृश्येति ।  
तस्य तीर्थमिति छाया ।  
लोचने--सम्बन्धीति षष्ठ्यर्थकथनम् ।  
एतत्तटं जायाभीरुकाणां सम्बन्धि न भवत्येवेति योजना ।  
उक्तस्यैव विवरणम्---जायात इत्यादि ।  
इति सम्बन्धो दूरापेत इत्यन्वयः ।  
तथाविधानामत्र स्थाने वर्तनरूपः सम्बन्धो दूरापेत इत्यर्थः ।  
अतो व्रजेति ।  
अनेन सम्बन्धेनेति ।  
षष्ठ्यर्थसम्बन्धेनेत्यर्थर्ः ।  
इर्ष्येति ।  
कृतकप्रयोगेषु प्राकृतेषु तद्धितविषये व्यञ्जकत्वमावेद्यत एव ।  
अवज्ञातिशये कः ।  
समासानां च वृत्त्यौचित्येन विनियोजने ।  
निपातानां व्यञ्जकत्वं यथा--- अयमेकपदे तया वियोगः प्रियया चोपनतः सुदुःसहो मे ।  
नववारिधरोदयादहोभिर्भवितव्यं च निरातपात्वरम्यैः ॥  
इत्यत्र चशब्दः ।  
यथा वा--- मुहुरङ्गुलिसंवृताधरौष्ठं प्रतिषेधाक्षरविक्लवाभिरामम् ।  
मुखमंसविवर्ति पक्ष्मलाक्ष्याः कथमप्युन्नमितं न चुम्बितं तु ॥  
अत्र तुशब्दः ।  
निपातानां प्रसिद्धमपीह द्योतकत्वं रसापेक्षयोक्तमिति द्रष्टव्यम् ।  
उपसर्गाणां व्यञ्चकत्वं यथा--- नीवाराः शुकगर्भकोटरमुखभ्रष्टास्तरुणामधः प्रस्निग्धाः क्वचिदिङ्गुदीफलभिदः सूच्यन्त एवोपलाः ।  
विश्वासोपगभादभिन्नगतयः शब्दं सहन्ते मृगा- स्तोयाधारपथाश्च वल्कलशिखानिष्यन्दलेखाङ्किताः ॥  
लोचनम् सम्बन्ध इत्यनेन समबन्धेनेर्ष्यातिशयः प्रच्छन्नकामिन्याभिव्यक्तः ।  
कृतकेति कग्रहणं तद्धितोपलक्षणार्थम् ।  
कृतः कप्रत्ययप्रयोगो येषु काव्यवाक्येषु यथा जायाभीरुकाणामिति ।  
ये ह्यरसज्ञा धर्मपत्नीषु प्रेमपरतन्त्रास्तेभ्यः को ऽन्यो जगति कुत्सितः स्थादिति कप्रत्ययो ऽवज्ञातिशयद्योतकः ।  
समासानां चेति ।  
केवलानामेव व्यञ्जकत्वमावेद्यत इति सम्बन्धः ।  
चशब्द इति जातावेकवचनम् ।  
द्वौ चशब्दावेवमाहतुः काकतालीयन्यायेन गण्डस्योपरि स्फोट इतिवत्तद्वियोगश्च वर्षसमयश्च सममुपनतौ एतदलं प्राणहरणाय ।  
अत एव रम्यपदेन सुतरामुद्दीपनविभावत्वमुक्तम् ।  
तुशब्द इति ।  
पश्चात्तापसूचकस्सन् तावन्मात्रपरिचुम्बनलाभेनापि कृतकृत्यता स्यदिति ध्वनतीति भावः ।  
प्रसिद्धमपीति ।  
बालप्रिया जायासक्तिनिमित्तकेर्ष्येत्यर्थः ।  
कग्रहणं तद्धितोपलक्षणार्थमिति ।  
कृतकप्रयोगेष्वित्यत्र कप्रत्ययग्रहणं कादितद्धितोपलक्षकमित्यर्थः ।  
व्याचष्टे---कृत इत्यादि ।  
केत्यस्य विवरणम्---कप्रत्ययेति ।  
ऽअवज्ञातिशये कऽ इत्येतद्विवृणोति---य इत्यादि ।  
प्रेमेत्यत्र कामेति च पाठः ।  
केवलानामेवेति पूरितम् ।  
ऽअयम्ऽ इत्यादिविक्रमोर्वशीयस्थम् ।  
द्वौ चशब्दाविति ।  
ऽउपनतश्च ऽभवितव्यञ्जेऽति चशब्दावित्यर्थः ।  
इत्यादौ द्वित्राणां चोपसर्गाणामेकत्र पदे यः प्रयोगः सो ऽपि रसव्यक्त्यनुगुणतयैव निर्देषः ।  
यथा--ऽप्रभ्रश्यत्युत्तरीयत्विषि समासि समुद्वीक्ष्य वीतावृतीन्द्राग्जन्तून्ऽ इत्यादौ ।  
यथा वा---ऽमनुप्यवृत्त्या समुपाचरन्तम्ऽ इत्यादौ ।  
लोचनम् वैयाकरणादिगृहेषु हि प्राक्प्रयोगस्वातन्त्र्यप्रयोगाभावात्षष्ठ्याद्यश्रवणाल्लिङ्गसङ्ख्यावरहाच्च वाचकवैलक्षण्येन द्योतका निपाता इत्युद्धोष्यत एवेति भावः ।  
प्रकर्षेण स्निग्धा इति प्रशब्दः प्रकर्षं द्योतयन्निङ्गुदीफलानां सरसत्वमाचक्षाण आश्रमस्य सौन्दर्यातिशयन्ध्वनति ।  
ऽतापसस्य फलविसेषविषयो ऽभिलाषातिरेको ध्वन्यतेऽ इति त्वसत् ; अभिज्ञानशाकुन्तले हि राज्ञ इयमुक्तिर्न तापसस्येत्यलम् ।  
द्वित्राणामित्यनेनाधिक्यं निरस्यति ।  
सम्यगुच्चैर्विशेषेणेक्षितित्वे भगवतः कृपातिशयो ऽभिव्यक्तः ।  
मनुष्यवृत्या समुपाचरन्तं स्वबुद्धिसामान्यकृतानुमानाः ।  
योगीश्वरैरप्यसुबोधमीश त्वां बोद्धुमिच्छन्त्यबुधाः स्वतर्कैः ॥  
सम्यग्भूतमुपांशुकृत्वा आ समन्ताच्चरन्तमित्यनेन लोकानुजिघृक्षातिशयस्तत्तदाचरतः परमेश्वरस्य ध्वनितः ।  
बालप्रिया समयश्चेत्यनन्तरं द्वयमिति शेषः ।  
मुहुरित्यादिश्लोकद्वयं शाकृन्तलस्थमस्मदीयशाकुन्तलव्याख्यायां विस्तरेण व्याख्यातम् ।  
प्रसिद्धिं विवृणोति--वैयाकरणादीत्यादि ।  
गृहेष्वित्यस्योद्धोप्यत इत्यनेन सम्बन्धः ।  
वाचकवैलक्षण्ये हेतुचतुष्टयमाह---प्रागित्यादि ।  
प्राक्प्रयोगस्वातन्त्र्यप्रयोगाभावादिति ।  
प्राक्प्रयोगश्च स्वातन्त्रयेण प्रयोगाभावश्च तस्मात् प्राक्प्रयोगादिति व्यस्ततया पाठः साधीयान् उपसर्गसञ्ज्ञाविशिष्टानां प्रसाक्षादित्यादीनां निपातानां धातोः प्रागेव प्रयोगादिवैवमादीनां प्रतियोग्यादिवाचकपदं विना स्वतन्त्रतया प्रयोगस्याभावाच्चेत्यर्थः ।  
षष्ठ्याद्यश्रवणादिति ।  
यथा चन्द्रस्य चन्द्रेण वा सदृशं मुखमित्यादौ षष्ठ्यादिकं श्रूयते, तथा चन्द्र इवेत्यादौ षष्ठ्यादिकं न श्रूयते यतस्तस्मादित्यर्थः ।  
लिङ्गेति ।  
निपातार्थस्येति शेषः ।  
समुद्वीक्ष्येऽ त्येतद्व्याचष्टे--सम्यगित्यादि ।  
भगवतः सूर्यस्य ।  
मनुष्येति ।  
कृताभिमानी इतिऽच पाठः ।  
समुपाचरन्तमित्येतद्विवृणोति---सम्यगित्यादि ।  
ऽये जीवन्तीऽति ।  
ऊर्जिते गुणिनि दृष्टे सत, ये जीवन्ति स्म उत्कृष्टजीविता अभूवन् ।  
ये प्रीत्या वपुषि न मान्ति स्म, ये प्रस्यन्दिप्रमदाश्रवः पुलकिताः सन्तः प्रनृत्यन्ति स्मेत्याद्यन्वयः ।  
ऽसाधुद्धिषऽ असज्जनान् ।  
साधुद्विषामिति पाठे कर्मणश्शेषत्वविवक्षया षष्ठी ।  
ऽपुष्यताऽ पोषयता ।  
ये स्ववपुषीति पाठे तु जीवन्तीत्यादौ निपातानामपि तथैव ।  
यथा---ऽअहो बतासि स्पृहणीयवीर्यःऽ इत्यादौ ।  
यथा वा--- ये जीवन्ति न मान्ति ये स्म वपुषि प्रीत्या प्रनृत्यन्ति च प्रस्यन्दिप्रमदाश्रवः पुलकिता दृष्टे गुणिन्यूर्जिते ।  
हा धिक्कष्टमहो क्व यामि शरणं तेषां जनानां कृते नीतानां प्रलयं शठेन विधिना साधुद्विषः पुष्यता ॥  
इत्यादौ ।  
पदपौनरुक्त्यं च व्यञ्जकत्वापेक्षयैव कदाचित्प्रयुज्यमानं शोभामावहत ।  
यथा--- यद्वञ्जनाहितमतिर्बहुचाटुगर्भं कार्योन्मुखः खलजनः कृतकं ब्रवीति ।  
तत्साधवो नन विदन्त विदन्ति किन्तु कर्तु वृथाप्राणयमस्य न पारयन्ति ॥  
इत्यादौ ।  
लोचनम् तथैवेति ।  
रसव्यञ्जकत्वेन द्वित्राणामपि प्रयोगो निर्देष इत्षथः ।  
श्लाघातिशयो निर्वेदातिशयश्च अहो बतेति हा धिगिति च ध्वन्यते ।  
प्रसङ्गात्पौनरुक्त्यान्तरमपि व्यञ्जकमित्याह---पदपौनरुक्त्यमिति ।  
पदग्रहणं वाक्यादेरपि यथासम्भवमुपलक्षणम् ।  
विदन्तीति ।  
त एव हि सर्वं विदन्ति सुतरामिति ध्वन्यते ।  
वाक्यपौनरुक्त्यं यथा---ऽपश्य द्वीपादन्यस्मादपिऽ इति वचनानन्तरं ऽकः सन्देहः द्वीपादन्यस्मादपऽ इत्यनेनेप्सितप्राप्तिरविध्नितैव ध्वन्यते ।  
ऽकिं किम्? स्वस्स्था भवन्ति मयि जीवतिऽ इत्यनेनामर्षातिशयः ।  
ऽसर्वक्षितिभृतां नाथ दृष्टा सर्वाङ्गसुन्दरीऽ इत्युन्मादातिशयः ।  
बालप्रिया वर्तमानसामीप्ये भूते लडिति बोध्यम् ।  
लोचने---ध्वन्यत इति ।  
अत्र यथासङ्ख्यं बोध्यम् ।  
ऽयद्वञ्जनेऽति ।  
काव्यप्रकाशे ऽप्युदाहृतम् ।  
द्वीपादित्यादिरत्नावलीस्थम् ।  
स्वस्था इति ।  
वेणीसंहारस्थमिदम् ।  
अमर्षातशय इति ।  
वक्तुर्भीमसेनस्येति शेषः ।  
सर्वेत्यादि विक्रमोर्वशीयस्थम् ।  
उन्मादातिशय इति ।  
वक्तुः पुरूरवस इति शेषः ।  
कालस्य व्यञ्जकत्वं यथा----  
समविसमणिव्विसेसा समन्तओ मन्दमन्दसंआरा ।  
ऐरा होहिन्ति पहा मणोरहाणं पि दुल्लङ्घा ॥  
(समविषमनिर्विशेषाः समन्ततो मन्दमन्दसञ्जाराः ।  
अचिराद्भविष्यन्ति पन्थानो मनोरथानामपि दुर्लङ्घ्याः ॥  
इति छाया) अत्र ह्यचिराद्भविष्यन्ति पन्थान इत्यत्र भविष्यन्तीत्यस्मिन् पदे प्रत्ययः कालविशेषाभिधायी रसपरिपोषहेतुः प्रकाशते ।  
अयं हि गाथार्थः प्रवासविप्रलम्भशृङ्गारविभावतया विभाव्यमानो रसवान् ।  
यथात्र प्रत्ययांशो व्यञ्जकस्तथा क्वचित्प्रकृत्यंशो ऽपि दृश्यते ।  
यथा---तद्गेहं नतमिति मन्दिरमिदं लब्धावगाहं दिवः सा धेनुर्जरती चरन्ति करिणामेता धनाभा धटाः ।  
स क्षुदो मुसलध्वनिः कलमिदं सङ्गीतकं योषिता- माश्चर्यं दिवसौर्द्विजो ऽयमियतीं भूमिं समारोपितः ॥  
लोचनम् कालस्येति ।  
तिङन्तपदानुप्रवष्टस्याप्यर्थकलापस्य कारककालसङ्ख्योपग्रहरूपस्य मध्ये ऽन्वयव्यतरेकाभ्यां सूक्ष्मदृशा भागगतमपि व्यञ्जकत्वं विचार्यमिति भावः ।  
रसपरिपोषेति ।  
उत्प्रेक्ष्यमाणो वर्षासमयः कम्पकारी किमुत वर्तमान इति ध्वन्यते ।  
अंशांशिकप्रसङ्गादेवाह---यथात्रेति ।  
बालप्रिया ध्वन्यते इत्यस्यानुषङ्गः ।  
भावमाह---तिङन्तेत्यादि ।  
तिङ्न्तपदानुप्रविष्टस्य तिङ्न्तपदबोध्यस्य ।  
कारकेत्यादि ।  
कारकादिचतुष्टयरूपस्येत्यथः ।  
उपग्रहः, आत्मनेपदपरस्मैपदे तद्योत्यः कर्त्रभिप्रायक्रियाफलादिरिति यावत् ।  
भागगतमिति ।  
कारकादिचतुष्टयैकदेशभूतकालगतमपीत्यर्थः ।  
वृत्तौ ऽसमेऽति ।  
समविषमाः समाः विषमाश्च देशाः निर्विशेषाः जलप्रवाहनिमग्नतया एकरूपाः येषु ते ।  
ऽमनोरथानामऽपीति ।  
किमुत जनानामित्यपिशब्दार्थः ।  
ऽरसपरिपोषहेतुः प्रकाशतऽ इत्युक्तं विवृणोति--उत्प्रेक्ष्यमाणः इत्यादि ।  
उत्प्रेक्ष्यमाणः अचिराद्भावित्वेनोह्यमानः ।  
कम्पेति ।  
विरहिजनानामिति शेषः ।  
ऽतद्गेहम्ऽ इति ।  
काव्यप्रकाशे ऽप्युदाहृतो ऽयं श्लोकः ।  
ऽइयतीं भूमिऽ मिति ।  
समृद्धिसीमामित्यर्थः ।  
भूतिमिति च पाठः ।  
अत्र श्लोके दिवसैरित्यस्मिन् पदे प्रकृत्यंशो ऽपि द्योतकः ।  
सर्वनाम्नां च व्यञ्जकत्वं यथानन्तरोक्ते श्लोके ।  
अत्र च सर्वनाम्नामेव व्यञ्जकत्वं हृदि व्यवस्थाप्य कविना क्वेत्यादिशब्दप्रयोगो न कृतः ।  
अनया दिशा लोचनम् दिवसार्थे ह्यत्रात्यन्तासम्भाव्यमानतामस्यार्थस्य ध्वनि ।  
सर्वनाम्नां चेति ।  
प्रकृत्यंशस्य चेत्यर्थः ।  
तेन प्रकृत्यंशेन सम्भूत सर्वनामव्यञ्जकं दृश्यत इत्युक्तं भवतीति न पौनरुक्त्यम् ।  
तथा हि तदिति पदं नतभित्तीत्येतत्प्रकृत्यंशसहायं समस्तामङ्गलनिधानभूतां मूषकाद्याकीर्णतां ध्वनति ।  
तदिति हि केवलमुच्यमाने समुत्कर्षातिशयो ऽपि सम्भाव्येत ।  
न च नतभित्तिशब्देनाप्येते दौर्भाग्यायतनत्वसूचका विशेषा उक्ताः ।  
एवं सा धेनुरित्यादावपि योज्यम् ।  
एवंविदे च विषये स्मरणाकारद्योतकता तच्छब्दस्य ।  
न तु यच्छब्दसम्बद्धतेत्युक्तं प्राक् ।  
अत एवात्र तदिदंशब्दादिना स्मृत्यनुभवयोरत्यन्तविरुद्धविषयतासूचनेनाश्चर्यविभावता योजिता ।  
तदिदंशब्दाद्यभावे तु सर्वमसङ्गतं स्यदिति तदिदमंशयोरेव प्राणत्वं योज्यम् ।  
एतच्च द्विशः सामस्त्यं त्रिशः सामस्त्यमिति व्यञ्जकमित्युपलक्षणपरम् ।  
तेन लोष्टप्रस्तारन्यायेनानन्तवैचत्र्यमुक्तम् ।  
बालप्रिया दिवसैरित्याद्युक्तं विवृणोति - दिवसार्थो हीत्यादि ।  
दिवसार्थः दिवसरूपप्रकृत्यर्थः ।  
अस्यार्थस्य सम्पत्समृद्धिप्राप्तिरूपार्थस्य ।  
ननु प्रकृत्यंशो द्योतक इत्युकत्यैव सर्वनाम्नामपि व्यञ्जकत्वे प्राप्ते पुनस्तद्वचनं पुनरुक्तमित्यत आह---प्रकृत्यंशस्य चेति ।  
सर्वनाम्नाञ्चेति चकारेणोक्तार्थस्य लाभ इति भावः ।  
एवं व्याख्यानेन लब्धमाह---तेनत्यादि ।  
तदिति पदमिति ।  
ऽतद्गेहऽ मित्यत्र तत्पदमित्यर्थः ।  
ध्वनतीति ।  
गेहस्येति शेषः ।  
द्वयोः सम्भूय व्यञ्जकत्वमुक्तमुपपादयति---तदित्यादि ।  
सम्भाव्यतेति ।  
व्यङ्ग्यत्वेनेति शेषः ।  
नतभित्तिशब्देनापीति ।  
केवलेनेति विपरिणामेनानुषङ्गः ।  
एते विशेषा इति ।  
मूषकाद्याकीर्णतारूपा विशेषा इत्यर्थः ।  
न च उक्ता इति सम्बन्धः ।  
भवेयुरिति शेषः ।  
केवलयोस्तयोरुक्तार्थव्यञ्जकत्वं न भवेदित्यर्थः ।  
ते लोचने इत्यत्र पूर्वमुक्तं स्मारयति---एवंविध इत्यादि ।  
अत एवेति ।  
तच्छब्दानां स्मरणाकारद्योतकत्वादेवेत्यर्थः ।  
स्मृत्यनुभवयोरिति ।  
तच्छब्दगम्यायाः स्मृतेरिदमेतच्छब्दगम्यस्यानुभवस्य चेत्यर्थः ।  
अत्यन्तेति ।  
अत्यन्तविरुद्धौ विषयौ ययोस्तत्तायास्सूचनेनेत्यर्थः ।  
अत्र गेहस्य नतभित्तित्वमूषकाद्याकीर्णत्वादिधर्मप्रकारेण स्मृतिः दिवो लब्धावकाशमित्याद्युक्तधर्मप्रकारेणानुभवश्चेति बोध्यम् ।  
तदिदं शब्दादिना योजितेत्यन्वयः ।  
तदिदमंशयोरेवेति ।  
तदित्यादेरिदमित्यादेश्चैवेत्यर्थः ।  
प्रामत्वमिति ।  
चमत्कारकारित्वमित्यर्थः ।  
एवेच्चेत्यादि ।  
द्वयोः सम्भूय तथा त्रयाणां सम्भूय व्यञ्जकत्वमित्येतदुपलक्षणमित्यर्थः ।  
उक्तमिति ।  
दर्शितमित्यर्थः ।  
सहृदयैरन्ये ऽपि व्यञ्जकविशेषाः स्वयमुत्प्रेक्षणीयाः ।  
एतच्च सर्वं पदवाक्यरचनाद्योतनोक्त्यैव गतार्थमपि वैचित्र्येण व्युत्पत्तये पुनरुक्तम् ।  
ननु चार्थसामर्थ्याक्षेप्या रसादय इत्युक्तम्, तथा च सुबादीनां व्यञ्जकत्ववैचित्र्यकथनमनन्वितमेव ।  
उक्तमत्र पदानां व्यञ्जकत्वोकत्यवसरे ।  
किञ्जार्थविशेषाक्षेप्यत्वे ऽपि रसादीनां तेषामर्थविशेषाणां व्यञ्जकशब्दाविनाभावित्वाद्यथाप्रदर्शितं व्यञ्जकस्वरूपपरिज्ञानं विभज्योपयुज्यत एव ।  
शब्दविशेषाणां चान्यत्र च चारुत्वं यद्विभागेनोपदर्शितं तदपि तेषां व्यञ्जकत्वेनैवावस्थितमित्यवगन्तव्यम् ।  
यत्रापि तत्सम्प्रति न प्रतिभासते तत्रापि व्यञ्जके रचनान्तरे यद्दृष्टं सौष्ठवं तेषां प्रवाहपतितानां तदेवाभ्यासादपोद्धृतानामप्यवभासत इत्यवसातव्यम् ।  
लोचनम् ।  
यद्वक्ष्यत्यन्ये ऽपीति ।  
अतिविक्षिप्ततया शिष्यबुद्धिसमाधानं न भवेदित्यभिप्रायेण सङ्क्षिपति---एतच्चेति ।  
वितत्याभिधाने ऽपि प्रयोजनं स्मारयति---वैचित्र्येणेति ।  
नन्विति ।  
पूर्वं निर्णीतमप्येतदविस्मरणार्थमधिकाभिधानार्थं चाक्षिप्तम् ।  
उक्तमत्रेति ।  
न वाचकत्वं ध्वनिव्यवहारोपयोगि येनावाचकस्य व्यञ्जकत्वं न स्यात् इति प्रागेवोक्तम् ।  
ननु न गीतादिवद्रसाभिव्यञ्जकत्वे ऽपि शब्दस्य तत्र व्यापारो ऽस्त्येव ; स च व्यञ्जनात्मैवेति भावः ।  
एतच्चास्माभिः प्रथमोद्द्योते निर्णीतचरम् ।  
न चेदमस्माभिरपूर्वमुक्तमित्याह---शब्दविशेषाणां चेति ।  
अन्यत्रेति ।  
भामहविवरणे ।  
विभागेनेति ।  
स्रक्चन्दनादयः शब्दाः शृङ्गारे चारवो बीभत्से त्वचारव इति रसकृत एव विभागः ।  
रसं प्रति च शब्दस्य व्यञ्जकत्वमेवेत्युक्तं प्राक् ।  
यत्रापीति ।  
स्रक्चन्दनादिशब्दानां तदानीं शृङ्गारादिव्यञ्जकत्वाभावे ऽपि व्यञ्जकत्वशक्तेर्भूयसा बालप्रिया अत्रोपष्टम्भकमाह - यद्वत्त्यत्यन्ये ऽपीति ।  
इत्यभिप्रायेण वक्ष्यतीति सम्बन्धः ।  
ऽनन्विऽत्याद्याक्षेपस्य फलं दर्शयति--पूर्वमित्यादि ।  
अधिकाभिधानार्थे चाक्षिप्तमिति ।  
वृत्तावनुपदं वक्ष्यमाणस्याधिकांशस्य बोधनार्थं चाक्षेपः कृत इत्यर्थः ।  
वृत्तौ ऽअनन्वितऽमिति ।  
असङ्गतमित्यर्थः ।  
समाधते--ऽउक्तम्ऽ इत्यादि ।  
ऽउक्तमत्रेऽति ।  
अत्र प्रत्यक्तमित्यर्थः ।  
एतद्विवृणोति---न वाचकत्वमित्यादि ।  
येनेति ।  
वाचकत्वस्य ध्वनिव्यवहारोपयोगित्वेनेत्यर्थः ।  
न तु नेत्यस्य व्यापारो ऽस्तीत्यनेनान्वयः ।  
भावमाह---स्रक्चन्दनादय इत्यादि ।  
ऽयत्रापीऽत्यादेः ऽअवसातव्यऽ मित्यन्तग्रन्थस्य तात्पर्यं विवृणोति---स्रक्चन्दनादिशब्दानामित्यादि ।  
को ऽन्यथा तुल्ये वाचकत्वे शब्दानां चारुत्वविषयो विशेषः स्यत् ।  
अन्य एवासौ सहृदयसंवेद्य इति चेत् किमिदं सहृदयत्वं नाम? किं रसभावानपेक्षकाव्याश्रितसमयविशेषाभिज्ञत्वम्, उत रसभावादिमयकाव्यस्वरूपपरिज्ञाननैपुण्यम् ।  
पूर्वस्मिन् पक्षे तथाविधसहृदयव्यवस्थापितानां शब्दविशेषाणां चारुत्वनियमो न स्यात् ।  
पुनः समयान्तरेणान्यथापि व्यवस्थापनसम्भवात् ।  
द्वितीयस्मिंस्तु पक्षे रसज्ञतैव सहृदयत्वमिति ।  
तथाविधैः सहृदयैः संवेद्यो रसादिसमर्पणसामर्थ्यमेव नैसर्गिकं शब्दानां विशेष इति व्यञ्जकत्वाश्रय्येव तेषां मुख्यं चारुत्वम् ।  
वाचकत्वाश्रयाणान्तु लोचनम् दर्शनात्तदधिवाससुन्दरीभूतमर्थं प्रतपादयितुं सामर्थ्यमस्ति ।  
तथाहि-ऽतटी तारं ताम्यतिऽ इत्यत्र तटशब्दस्य पुण्टशब्दस्य पुंस्त्वनपुंसकत्वे अनादृत्य स्त्रीत्वमेवाश्रितं सहृदयैः ऽस्त्रीति नामापि मधुरंऽ इति कृत्वा ।  
यथा वास्मदुपाध्यायस्य विद्वत्कविसहृदयचक्रवर्तिनो भट्टेन्दुराजस्य--- इन्दीवरद्युति यदा बिभृयान्न लक्ष्म स्युर्विस्मयैकसुहृदो ऽस्य यदा विलासाः ।  
स्यान्नाम पुण्यपरिणामवशात्तथापि किं किं कपोलतलकोमलकान्तिरिन्दुः ॥  
अत्र हीन्दीवरलक्ष्मविस्मयसुहृद्विलासनामपरिणामकोमलादयः शब्दाः शृङ्गाराभिव्यञ्जनदृष्टशक्तयो ऽत्र परं सौन्दर्यमावहन्ति ।  
अवश्यं चैतदभ्युपगन्तव्यमित्याह---को ऽन्यथेति ।  
असंवेद्यस्तावदसौ न युक्त इत्याशयेनाह--सहृदयेति ।  
पुनरिति ।  
बालप्रिया तदानीमिति ।  
प्रकृतप्रयोगकाल इत्यर्थः ।  
शृङ्गारातिरिक्तवर्णनस्थल इति यावत् ।  
पुंस्त्वनपुंसकत्वे इति ।  
ऽतटं त्रिष्विऽ त्यनुशासनप्राप्ते ते इत्यर्थः ।  
इन्दीवरेति ।  
पुण्यपरिणामवशादिन्दुः इन्दीवरद्युति लक्ष्य न बिमृयाद्यदा, अस्य विलासाः विस्मयैकसुहृदः स्युः यदा, तथापि कपोलतलकोमलकान्तिः किं किं स्यान्नामेति सम्बन्धः ।  
यदेति यदीत्यर्थे ।  
कपोलेति ।  
सुन्दरीकपोलतल इव कोमलकान्तिरित्यर्थः ।  
केरीकपोलेति पाठे केरीशब्दः स्त्रीविशेषवाची बोध्यः ।  
किं किं स्यान्नामेति ।  
नैव स्यादित्यर्थः ।  
अत्रेति ।  
चन्द्रं विलोक्य मध्यस्थस्य कस्यचिद्रसिकस्य वचन इत्यर्थः ।  
ऽअन्यऽ इत्यादिशङ्काग्रन्थमवतारयति--असंवेद्य इत्यादि ।  
असाविति प्रसाद एवार्थापेक्षायां तेषां विशेषः ।  
अर्थानपेक्षायां त्वनुप्रासादिरेव ।  
एवं रसादीनां व्यञ्जकस्वरूपमभिधाय तेषामेव विरोधिरूपं लक्षयितुमिदमुपक्रम्यते---   
  
_________________________________________________________  
  
  
प्रबन्धे मुक्तके वापि रसादीन् बन्धुम् इच्छता ।  
यत्नः कार्यः सुमतिना परिहारे विरोधिनाम्  ॥ ध्व्क्_३।१७ ॥  
  
  
__________  
  
  
प्रबन्धे मुक्तके वापि रसादीन्बन्द्धुमिच्छता ।  
यत्नः कार्यः सुमतिना परिहारे विरोधिनाम्  ॥ १७ ॥  
  
प्रबन्धे मुक्तके वापि रसभावनिबन्धनं प्रत्यादृतमनाः कविर्विरोधिपहिहारे परं यत्नमादधीत ।  
अन्यथा त्वस्य रसमयः श्लोक एको ऽपि सम्यङ्न समप्द्यते ।  
लोचनम् अनियन्त्रीतपुरुषेच्छायत्तो हि समयः कथं नियतः स्यात् ।  
मुख्यं चारुत्वमिति ।  
विशेष इति पूर्वेण सम्बन्धः ।  
अर्थापेक्षायामिति ।  
वाच्यापेक्षायामित्यर्थः ।  
अनुप्रासादिरेवेति ।  
शब्दान्तरेण सह या रचना तदपेक्षो ऽसौ विशेष इत्यर्थः ।  
आदिग्रहणाच्छब्दगुणालङ्काराणां सङ्ग्रहः ।  
अत एव रचनया प्रसादेन चारुत्वेन चोपबृंहिता एव शब्दाः काव्ये योज्या इति तात्पर्यम्  ॥ १५॥  
,१६ ॥  
रसादीनां यद्व्यञ्जकं वर्णपदादिप्रबन्धान्तं तस्य स्वरूपमभिधायेति सम्बन्धः ।  
उपक्रम्यत इति ।  
विरोधिनामपि लक्षणकरणे प्रयोजनमुच्यते शक्यहानत्वं नाम अनया कारिकया ।  
लक्षणं तु विरोधिरससम्बन्धीत्यादिना भविष्यतीत्यर्थः  ॥ १७ ॥  
  
ननु ऽविभावभावानुभावसञ्चार्यौचित्यचारुणःऽ इति यदुक्तं तत एव व्यतिरेकमुखेनैतदप्यवगंस्यते ।  
मैवम् ;व्यतिरेकेण हि तदभावमात्रं प्रतीयते न तु तद्विरुद्धम् ।  
तदभावमात्रं च न तथा दूषकं यथा तद्विरुद्धम् ।  
पथ्यानुपयोगो हि न तथा व्याधिं बालप्रिया शब्दगतो विशेष इत्यर्थः ।  
अनियन्त्रितेत्यादिना ऽपुनऽरित्यादिग्रन्थस्य भावार्थ उक्तः ।  
अनुप्रासपदार्थं व्याचष्टे--शब्दान्तरेणेत्यादि ।  
फलितमाह---अत एव रचनयेत्यादि ।  
उपबृंहिताः विशिष्टाः  ॥ १५॥  
,१६ ॥  
भावमाह--विरोधिनामपीत्यादि ।  
शक्यहानत्वं नाम प्रयोजनमनया कारकया उच्यत इति सम्बन्धः ।  
विरोधिनां लक्षणे ज्ञाते तेषां परिहारः शक्य इति तदेव प्रयोजनमित्यर्थः  ॥ १७ ॥  
  
एतदपीति ।  
विरोधिनां परिहरणमपीत्यर्थः ।  
तदभावमात्रमिति ।  
विभावाद्यौचित्यशालिनः कथाशरीरस्य विधिरित्यादिना तदौचित्यविरहिणो विधिर्न कार्य इत्याद्यथमात्रमित्यर्थः ।  
यत्नत इतीति ।  
यत्नत इत्यादिनेत्यर्थः ।  
वृत्तौ ऽशान्ताऽदीति कानि पुनस्तानि विरोधीनि यानि यत्नतः कवेः परिहर्तव्यानीत्युच्यते--  
  
  
_________________________________________________________  
  
  
विरोधि-रस-सम्बन्धि-विभावादि-परिग्रहः ।  
विस्तरेणान्वितस्यापि वस्तुनो ऽन्यस्य वर्णनम्  ॥ ध्व्क्_३।१८-१९ ॥  
  
अकाण्ड एव विच्छित्तिर् अकाण्डे च प्रकाशनम् ।  
परिपोषं गतस्यापि पौनःपुन्येन दीपनम् ।  
रसस्य स्याद् विरोधाय वृत्त्य्-अनौचित्यम् एव च ॥ ध्व्क्_३।१९ ॥  
  
__________  
  
  
विरोधिरससम्बन्धिविभावादिपरिग्रहः ।  
विस्तरेणान्वितस्यापि वस्तुनो ऽन्यस्य वर्णनम्  ॥ १८ ॥  
  
अकाण्ड एव विच्छित्तिरकाण्डे च प्रकाशनम् ।  
परिपोषं गतस्यापि पौनःपुन्येन दीपनम् ।  
रसस्य स्याद्विरोधाय वृत्त्यनौचित्यमेव च  ॥ १९ ॥  
  
प्रस्तुतरसापेक्षया विरोधी यो रसस्तस्य सम्बन्धिनां विभावभावानुभावानां परिग्रहो रसविरोधहेतुकः सम्भवनीयः ।  
तत्र विरोधिरसविभावपरिग्रहो यथा शान्तरसविभावेषु तद्विभावतयैव निरूपितेष्वनन्तरमेव शृङ्गारादिविभाववर्णने ।  
विरोधिरसभावपरिग्रहो यथा प्रियं प्रति प्रणयकलहकुपितासु कामिनीषु वैराग्यकथाभिरनुनये ।  
विरोधिरसानुभावपरिग्रहो यथा प्रणयकुपितायां प्रियायामप्रसीदन्त्यां नायकस्य कोपावेशविवशस्य रौद्रानुभाववर्णने ।  
लोचनम् जनयति यद्वदपथ्योपयोगः तदाह---यत्नत इति ।  
ऽविभावेऽत्यादिना श्लोकेन यदुक्तं तद्विरुद्धं विरोधीत्यादिनार्धश्लोकेनाह ।  
ऽइतवृत्तेऽत्यादिना श्लोकद्वयेन यदुक्तं तद्विरुद्धं विस्तरेणेत्यर्धश्लोकेनाह ।  
ऽउद्दीपनेऽत्यर्धश्लोकोक्तस्य विरुद्धं अकाएड इत्यर्धश्लोकेन ।  
ऽरसस्येऽत्यर्धश्लोकोक्तस्य विरुद्धं परिपोषं गतस्येत्यर्धश्लोकेन ।  
ऽअलङ्कृतीनाम्ऽ इत्यनेन यदुक्तं तद्विरुद्धमन्यदपि च विरुद्धं वृत्यनौचित्यमित्यनेन ।  
एतत्क्रमेण व्याचष्टे---प्रस्तुतरसापेक्षयेत्यादिना ।  
हास्यशृङ्गारयोर्वीराद्भुतयो रौद्रकरुणयोर्भयानकबीभत्सयोर्न विभावविरोध इत्यभिप्रायेण शान्तशृङ्गारावुपन्यस्तौ, प्रशमरागयोर्विरोधात् ।  
विरोधिनी रसस्य यो भावो व्यभिचारी तस्य परिग्रहः, विरोधिनस्तु यः स्थायी स्थायितया बालप्रिया ऽशृङ्गारादीऽचि च निर्देशे बीजमाह---हास्यशृङ्गारयारित्यादि ।  
भयानकबीभत्सयोरित्यस्यानन्तरं "शान्तबीभत्सयो"रिति च क्वचित् ग्रन्थे पाठः ।  
शान्तशृङ्गारयोर्विरोधे हेतुमाह---प्रशमेति ।  
विरोधादिति ।  
सहानवस्थानादत्यर्थः ।  
प्रतिपत्तर्येकस्मिन् शमे उद्बुद्धे तदव्यवधानेन रागोद्बोधासम्भवादिति भावः ।  
अतः शान्तविभावे वर्णिते तदनन्तरमेव शृङ्गारादिविभाववर्णनं न कायम् ।  
विरोधिरसस्येत्यादिग्रन्थं अयं चान्यो रसभङ्गहेतुर्यत्प्रस्तुतरसापेक्षया वस्तुनो ऽन्यस्य कथञ्चिदन्वितस्यापि विस्तरेण कथनम् ।  
यथा विप्रलम्भशृङ्गारे नायकस्य कस्यचद्वर्णयितुमुपक्रान्ते कवेर्यमकाद्यलङ्कारनिबन्धनरसिकतया महता प्रबन्धेन पर्वतादिवर्णने ।  
अयं चापरो रसभङ्गहेतुरवगन्तव्यो यदकाण्ड लोचनम् तत्परिग्रहो ऽसम्भवनीय एव तदनुत्थानप्रसङ्गात् ।  
व्यभिचारितया तु परग्रहो भवत्येव ।  
अत एव सामान्येन भावग्रहणम् ।  
वैराग्यकथामिरित वैराग्यशब्देन निर्वेदः शान्तस्य यः स्थायी स उक्तः ।  
यथा---ऽप्रसादे वर्तस्व प्रकटय मुदं सन्त्यज रुषम्ऽ इत्याद्युपक्रम्यार्थान्तरन्यासो ऽन मुग्धे प्रत्येतुं प्रभवति गतः कालहरिणःऽ इति ।  
मनागप निर्वेदानुप्रवेशे सति रतेर्विच्छेदः ।  
ज्ञातविषयसतत्त्वो हि जीवितसर्वस्वाभिमानं कथं भजेत ।  
न हि ज्ञातशुक्तिकारजततत्त्वस्तदुपादेयधियं भजते ऋते संवृतिमात्रात् ।  
कथाभिरिति बहुवचनं शान्तरसस्य व्यभिचारिणो धृतिं मतिप्रभृतीन् सङ्गृह्णात ।  
नन्वन्यदनुन्मत्तः कथं वर्णयेत्, किमुत विस्तरत इत्याह---कथञ्जिदन्वितस्येति बालप्रिया विवृणोति---विरोधिन इत्यादि ।  
तदनुत्थानप्रसङ्गादिति ।  
तस्य स्थायित्वेनोत्थाने प्रसङ्गस्याभावादित्यर्थः ।  
तदुत्थाने प्रकृतस्थायिनो विच्छेदः स्यादिति भावः ।  
सामान्येनेत्यादि ।  
स्वत एव व्यभिचारिणः व्यभिचारत्वेन स्थायिनश्च बोधनाय भाव इति सामान्यत उक्तमित्यथः ।  
प्रसाद इति ।  
काव्यप्रकाशे ऽप्युदाहृतो ऽयं श्लोकः ।  
ऽप्रिये शुष्यन्त्यङ्गान्यभृतमिव ते सिञ्चितु वचः ।  
निधानं सौख्यानां क्षणमभिमुखं स्थापय मुखम्ऽ इति द्वितीयतृतीयपादौ ।  
हे मुग्धे विवेकरहिते, गतः काल एव हरिणः अस्थिरत्वात् प्रत्येतुं प्रत्यागन्तुम् न प्रभवति स पुनर्नागच्छतीत्यर्थः ।  
अत्र शान्तस्य विभावः कालानित्यत्वलक्षणो निबन्धः तत्प्रकाशितो निर्वेदो व्यभिचारी चेत्यतो ऽत्र विरोधिरसविभावभावयोः परिग्रहः स च प्रकृतरसप्रतिकूल इत्याह---मनागपीत्यादि ।  
निर्वेदानुवेधे इति च पाठः ।  
विच्छद इति ।  
भवेदिति शेषः ।  
अत्र हेतुमाह---ज्ञातेत्यादि ।  
ज्ञातं विषयाणां सतत्वं दुःखमिश्रितत्वपरिणामविरसत्वादिना हेयत्वरूपं तत्त्वं येन सः ।  
जीवितसर्वस्वाभिमानमिति ।  
वनितादौ विषय इति शेषः ।  
भजेतेत्यत्र करोत्विति च पाठः ।  
दृष्टान्तमाह--न हीत्यादि ।  
शुक्तौ भासमानं रजतं शुक्तिकारजतमित्युच्यते, ज्ञातं शुक्तिकारजततत्वं येन सः ।  
तदिति ।  
तद्विशेष्यकोपादेयत्वबुद्धिमित्यर्थः ।  
संवृतिमात्रादृत इति ।  
संवृत्त्यैव तत्रोपादेयत्वबुद्धिं भजत इति भावः ।  
संवृतिरविद्या भ्रमरूपा तद्वृत्तिर्वा वृत्तौ ऽकथञ्चिदन्वितस्येऽति ।  
यया कयापि विधया प्रकृतेन सम्बद्धस्येत्यर्थः ।  
एतद्ग्रन्थमवतारयति---नन्वित्यादि ।  
अपि तावदिति शब्दाभ्यामिति ।  
एव विच्छित्तिः रसस्याकाण्ड एव च प्रकाशनम् ।  
तत्रानवसरे विरामो रसस्य यथा नायकस्य कस्यचित्स्पृहणीयसमागमया नायिकया कयाचित्परां परिपोषपदर्वी प्राप्ते शृङ्गारे विदिते च परम्परानुरागे समागमोपायचिन्तोचितं व्यवहारमुत्सृज्य स्वतन्त्रतया व्यापारान्तरवर्णने ।  
अनवसरे च प्रकाशनं रसस्य यथा प्रवृत्ते प्रवृत्तविविधवीरसङ्क्षये कल्पसङ्क्षयकल्पे सङ्ग्रमे रामदेवप्रायस्यापि तावन्नायकस्यानुपक्रान्तविप्रलम्भशृङ्गारस्य निमित्तमुचितमन्तरेणैव शृङ्गारकथायामवतारवर्णने ।  
न चैवंविधे विषये दैवव्यामोहितत्वं कथापुरुषस्य परिहारो यतो रसबन्ध एव कवेः प्राधान्येन प्रवृत्तिनिबन्धनं युक्तम् ।  
इतिवृत्तवर्णनं तदुपाय एवेत्युक्तं प्राक् ऽआलोकार्थी यथा दीपशिखायां यत्नवाञ्जनःऽ इत्यादिना ।  
अत एव चेतिवृत्तमात्रवर्णनप्राधान्ये ऽङ्गाङ्गिभावरहितरसभावनिबन्धेन च कवीनामेवंविधानि स्खलितानि भवन्तीति रसादिरूपव्यङ्ग्यतात्पर्यमेवैषां लोचनम् व्यापारान्तरेति ।  
यथावत्सराजचरिते चतुर्थे ऽङ्के--रत्नावलीनामधेयमप्यगृङ्णतो विजयवर्मवृत्तान्तवर्णने ।  
अपि तावदिति शब्दाभ्यां दुर्योधनादेस्तद्वर्णनं दूरापास्तमिति वेणीसंहारे द्वितीयाङ्कमेवोदाहरणत्वेन ध्वनति ।  
अत एव वक्ष्यति--ऽदैवव्यामोहितत्वम्ऽ इति ।  
पूर्वं तु सन्ध्यङ्गाभिप्रायेण प्रत्युदाहरणमुक्तम् ।  
कथापुरुषस्येति प्रतिनायकस्येति यावत् ।  
अत एव चेति ।  
यतो रसबन्ध एव मुख्यः कविव्यापारविषयः इतिवृत्तमात्रवर्णनप्राधान्ये बालप्रिया रामदेवप्रायस्यापि तावदित्यत्रत्याभ्यां ताम्यामित्यर्थः ।  
ध्वनतीत्यनेनास्य सम्बन्धः ।  
तद्वर्णनमिति ।  
सङ्ग्रामे प्रवृत्ते निमित्तमुचितमन्तरेणैव शृङ्गारवर्णनमित्यर्थः ।  
अत एवेति ।  
द्वितीयाङ्कस्य उदाहरणत्वेन ध्वननादेवेत्यर्थः ।  
दैवव्यामोहितत्वमिति ।  
दैवेन व्यामोहितः कृत्याकृत्यविवेकराहित्यं प्रापितस्तत्वमित्यर्थः ।  
वेणीसंहारे दुर्योधनस्य तद्गम्यत इति भावः ।  
यथा वेणीसंहारे इति पूर्वमुक्तमन्याभिप्रायेणेति स्मारयति--पूर्वमित्यादि ।  
कथापुरुषस्येत्यनेन विवक्षितमाह--प्रतिनायकस्येति ।  
न तु प्रधाननायकस्येत्यर्थः ।  
तस्य तथात्वेनौचित्यापातादिति भावः ।  
वृत्तौ ऽरसबन्धऽ इति प्रथमान्तं रसानुकूलशब्दार्थनिबन्ध इत्यर्थः ।  
प्रवृत्तिनिबन्धनमिति ।  
प्रवृत्तिविषय इत्यर्थः ।  
यद्वा रसबन्धे इति सप्तम्यन्तम् ।  
ऽप्रवृत्तिनिबन्धनंऽ प्रवृत्तेः सम्बन्धो विषयतेत्यर्थः ।  
ऽअत एवेऽत्यस्यारब्ध इत्यनेन सम्बन्धः ।  
लोचने व्याचष्टे---यत इत्यादि ।  
वृत्तौ प्राधान्ये सति यदिबन्धनं तस्मिन्निति सम्बन्धः ।  
युक्तमिति यत्नो ऽस्माभिरारब्धो न ध्वनिप्रतिपादनमात्राभिनिवेशेन ।  
पुनश्चायमन्यो रसभङ्गहेतुरवधारणीयो यत्परिपोषं गतस्यापि रसस्य पौनः--पुन्येन दीपनम् ।  
उभयुक्तो हि रसः स्वसामग्रीलब्धपरिपोषः पुनः पुनः परामृश्यमाणः परिम्लानकुसुमकल्पः कल्पते ।  
तथा वृत्तेर्व्यवहारस्य यदनौचित्यं तदपि रसभङ्गहेतुरेव ।  
यथा नायकं प्रति नायिकायाः कस्याश्चिदुचितां भङ्गिमन्तरेण स्वयं सम्भोगाभिलाषकथने ।  
यदि वा वृत्तीनां भरतप्रसिद्धानां कैशिक्यादीनां काव्यालङ्कारान्तरप्रसिद्धानामुपनागरिकाद्यानां वा यदनौचित्यमविषये निबन्धनं तदपि रसभङ्गहेतुः ।  
एवमेषां रसविरोधिनामन्येषां चानया दिशा स्वयमुत्प्रेक्षितानां परिहारे सत्कविभिरवहितैर्भवितव्यम् ।  
परिकरश्लोकाश्चात्र--- मुख्या व्यापारविषयाः सुकवीनां रसादयः ।  
तेषां निबन्धने भाव्य तैः सदैवाप्रमादिभिः ॥  
नीरसस्तु प्रबन्धो यः सो ऽपशब्दो महान् कवेः ।  
स तेनाकविरेव स्यादन्येनास्मृतलक्षणः ॥  
लोचनम् सति यदङ्गाङ्गिभावरहितानामविचारितगुणप्रधानभावानां रसभावानां निबन्धनं तन्निमित्तानि स्खलितानि सर्वे दोषा इत्यर्थः ।  
न ध्वनिप्रतिपादनमात्रेति ।  
व्यङ्ग्यो ऽर्थो भवतु मा वा भूत् कस्तत्राभिनिवेशः? काकदन्तपरीक्षाप्रायमेव तत्स्यादिति भावः ।  
वृत्त्यनौचित्यमेव चेतिबहुदा व्याचष्टे तदपीत्यनेन चशब्दं कारिकागतं व्याचष्टे ।  
रसभङ्गहेतुरेव इत्यनेनैवकारस्य कारिकागतस्य भिन्नक्रमत्वमुक्तम् ।  
रसस्य विरोधायैवेत्यर्थः ।  
नायकं प्रतीति ।  
नायकस्य हि धीरोदात्तादिभेदभिन्नस्य सर्वथा वीररसानुवेधेन भवितव्यमिति तं प्रति कातरपुरुषोचितमधैर्ययोजनं दुष्टमेव ।  
तेषामिति रसादीनाम् ।  
तैरिति सुकविभिः ।  
सो ऽपशब्द इति दुर्यश इत्यर्थः ।  
ननु कालिदासः बालप्रिया चकारौ वाक्यालङ्कारे इत्याशयेन व्याचष्टे---इतिवृत्तेत्यादि ।  
बहुधा व्याचष्ट इति ।  
वृत्तेर्व्यवहारस्येत्यादिना रसभङ्गहेतुरित्यन्तग्रन्थेन त्रेधा व्याचष्ट इत्यर्थः ।  
तदपीत्यनेनेति ।  
तत्पदोत्तरापिशब्देनेत्यर्थः ।  
नायकं प्रति नायकया स्वयं सम्भोगाभिलाषस्य कथने निबद्धे नायकस्याधैर्ययोजनमापतति, तच्च दुष्टमिति भावं विवृणोति---नायकस्येत्यादि ।  
भावितव्यमिति ।  
सर्वेषां वीरशब्देन व्यवहारादिति भावः ।  
कातरपुरुषेति ।  
अधीरपुरुषेत्यर्थः ।  
वृत्तौ ऽउचितां भङ्गिमन्तरेणेऽ पूर्वे विशृङ्खलगिरः कवयः प्राप्तकीर्तयः ।  
तान्समाश्रित्य न त्याज्या नीतिरेषा मनीषिणा ॥  
वाल्मीकिव्यासमुख्याश्च ये प्रख्याताः कवीश्वराः ।  
तदभिप्रायबाह्यो ऽयं नास्माभिर्दर्शितो नयः ॥  
इति  ।  
  
  
_________________________________________________________  
  
  
विवक्षिते रसे लब्ध-प्रतिष्ठे तु विरोधिनाम् ।  
बाध्यानाम् अङ्ग-भावं वा प्राप्तानाम् उक्तिर् अच्छला  ॥ ध्व्क्_३।२० ॥  
  
  
__________  
  
  
विवक्षिते रसे लब्धप्रतिष्ठे तु विरोधिनाम् ।  
बाध्यानामङ्गभावं वा प्राप्तानामुक्तिरच्छला  ॥ २० ॥  
  
स्वसामग्न्या लब्धपरिपोषे तु विवक्षिते रसे विरोधिनां विरोधिरसाङ्गानां बाध्यानामङ्गभावं वा प्राप्तनां सतामुक्तिरदोषा ।  
बाध्यत्वं हि विरोधिनां शक्याभिभवत्वे सति नान्यथा ।  
तथाच तेषामुक्तिः प्रस्तुतरसपरिपोषायैव सम्पद्यते ।  
अङ्गभावं प्राप्तानां च तेषां विरोधित्वमेव निवर्तते ।  
अङ्गभावप्राप्तिर्हि तेषां स्वाभाविकी समारोपकृता वा ।  
तत्र येषां नैसर्गिकी तेषां तावदुक्तावविरोध एव ।  
यथा विप्रलम्भशृङ्गारे तदङ्गानां लोचनम् परिपोषं गतस्यापि करुणस्य रतिविलासेषु पौनःपुन्येन दीपनमकार्षीत्, तत्को ऽयं रसविरोधिनां परिहारनिर्बन्ध इत्याशङ्क्याह--पूर्व इति ।  
न हि वसिष्ठादिभिः कथञ्चिद्यदि स्मृतिमार्गस्त्यक्तस्तद्वयमपि तथा त्यजामः ।  
अचिन्त्यहेतुकत्वादुपरिचरितानामिति भावः ।  
इति शब्देन परिकरश्लोकसमाप्तिं सूचयति  ॥ १९ ॥  
  
एवं विरोधिनां परिहारे सामान्येनोक्ते प्रतिप्रसवं वियतविषयमाह---विवक्षित इती ।  
बाध्यानामिति ।  
बाध्यत्वाभिप्रायेणाङ्गत्वाभिप्रायेण वेत्यर्थः ।  
अच्छला निर्देषेत्यर्थः ।  
बाध्यत्वाभिप्रायं व्याचष्टे--बाध्यत्वं हीति ।  
आङ्गभावाभिप्रायमुभयथा व्याचष्टे, बालप्रिया त्येनेन भङ्ग्या तत्कथनं दुष्यन्तादेर्नायकस्येव नायिकाया अपि न दोष इति दर्शितम् ।  
भावार्थमाह--न हीत्यादि ।  
न हि त्यजाम इति सम्बन्धः ।  
वसिष्ठादीनां तत्त्यागे ऽपि न दोष इत्याह---अचिन्त्येत्यादि ।  
अचिन्त्यहेतुकत्वादुपरचरितानामिति च पाठः ।  
उपरिचरितानामित्यस्योत्कृष्टचरितानामित्यर्थः  ॥ १९ ॥  
  
ऽबाध्यानाम्ऽ इत्यादिकारिकाभागं व्याचष्टे---बाध्यत्वेत्यादि ।  
उक्तिरित्यनेनास्य सम्बन्धः ।  
उभयथा व्याचष्ट इति ।  
ऽअङ्गभावप्राप्तिर्हिऽत्यादिग्रन्थेन द्वेधा व्याख्यातवानित्यर्थः ।  
वृत्तौ ऽतदङ्गानां व्याध्यादीनाम्ऽ इति ।  
उक्तावविरोध इत्यस्यानुषङ्गः ।  
उपरि वाक्ये उक्तावित्यस्यैवानुषङ्गः ।  
तत्पदेनात्र विप्रलम्भपरामर्शः ।  
व्याध्यादीनां व्याध्यादीनां तेषाञ्च तदङ्गानामेवादोषो नातदङ्गानाम् ।  
तदङ्गत्वे च सम्भवत्यपि मरणस्योपन्यासो न ज्यायान् ।  
आश्रयविच्छेदे रसस्यात्यन्तविच्छेदप्राप्तेः ।  
करुणसय तु तथाविदे विषये परिपोषो भविष्यतीति चेत्-न; तस्याप्रस्तुतत्वात् प्रस्तुतस्य च विच्छेदात् ।  
यत्रतु करुणरसस्यैव काव्यार्थत्वं तत्राविरोधः ।  
शृङ्गारे वा मरणस्यादीर्घकालप्रत्यापत्तिसम्भवे कदाचिदुपनिबन्धो नात्यन्तविरोधी ।  
दीर्घकालप्रत्यापत्तौ तु तस्यान्तरा प्रवाहविच्छेद एवेत्येवंविधेतिवृत्तोपनिबन्धनं रसबन्धप्रधानेन कविना लोचनम् तत्र प्रथमं स्वाभाविकप्रकारं निरूपयति---तदङ्गानामिति ।  
निरपेक्षभावतया सापेक्षभाववप्रलम्भशृङ्गारविरोधिन्यपि करुणे ये व्याध्यादयस्सर्वथाङ्गत्वेन दृष्टाः तेषामिति ।  
ते हि करुणे भवन्त्येव त एव च भवन्तीति ।  
शृङ्गारे तु भवन्त्येव नापि त एवेति ।  
अतदङ्गानामिति ।  
यथालस्यौग्रजुगुप्सानामित्यर्थः ।  
तदङ्गत्वे चेति ।  
ऽसर्व एव शृङ्गारे व्यभिचारिण इत्युक्तत्वादिऽति भावः ।  
आश्रयस्य स्त्रीपुरुषान्यतरस्याधिष्ठानस्यापाये रतिरेवोच्छिद्येत तस्या जीवितसर्वस्वाभिमानरूपत्वेनोभयाधिष्ठानत्वात् ।  
प्रस्तुतस्येति ।  
विप्रलम्भस्येत्यर्थः ।  
काव्यार्थत्वमिति ।  
प्रस्तुतत्वमित्यर्थः ।  
नन्वेवं सर्व एव व्यभिचारिण इति विघटितमित्याशङ्क्याह---शृङ्गारे वेति ।  
अदीर्घकाले यत्रमरणे विश्रान्तिपदबन्ध एव नोत्पद्यते तत्रास्य व्यभिचारित्वम् ।  
कदाचिदिति ।  
यदि तादृशीं भङ्गिं घटयितुं सुकवेः कौशलं भवति ।  
यथा--- तीर्थे तोयव्यतिकरभवे जह्नुकन्यासरय्वोर्देहन्यासादमरगणनालेख्यमासाद्य सद्यः ।  
बालप्रिया विरोधिरसाङ्गत्वं प्रकृतरसाङ्गत्वं च दर्शयति--निरपेक्षभावतयेत्यादि ।  
ते हीति ।  
व्याध्यादयो हीत्यर्थः ।  
करुणे इत्यादि ।  
करुणे भवन्त्येव ते एव भवन्तीति द्वेधा नियम इत्यर्थः ।  
नापीत्यादि ।  
ते एवेति नियमो ऽपि नेत्यर्थः ।  
मरणस्य विप्रलम्भाङ्गत्वसम्भवे मानमाह--सर्व इत्यादि ।  
आलस्यौग्न्यजुगुप्सावर्जास्सर्वं एव व्यभिचारिण इति मुनिना उक्तत्वादित्यर्थः ।  
आश्रयविच्छेद इत्यादिग्रन्थं व्याचष्टे---आश्रयस्येत्यादि ।  
वृत्तौ--ऽशृङ्गारे वेऽत्यादि ।  
ऽमरणस्येऽति ।  
नायकयोरेकस्य यन्मरणं तस्येत्यर्थः ।  
अस्य उपनिबन्ध इत्यनेन सम्बन्धः ।  
ऽअदीरघेऽति ।  
मरणादूर्ध्वमदीर्घो यः कालस्तस्मिंस्तेन वा प्रत्यापत्तिः नायकयोः समागमस्तत्सम्भवे सतीत्यर्थः ।  
लोचने भावमाह--यत्रेत्यादि ।  
विश्रान्तिपदबन्धः प्रतीतिविश्रान्तेः प्रतिष्ठा ।  
तत्र तथाविधस्थले ।  
अस्य मरणस्य ।  
काव्यानुशासने ऽप्येवमुक्तम्--"शृङ्गारे तु मरणाध्यवसायो तत्र लब्धप्रतिष्ठे तु विवक्षिते रसे विरोधिरसाङ्गानां बाध्यत्वेनोक्तावदोषो यथा--- क्वाकार्यं शशलक्ष्मणः क्व च कुलं भूयो ऽपि दृश्येत सा दोषाणां प्रशमाय मे श्रुतमहो कोपे ऽपि कान्तं मुखम् ।  
किं वक्ष्यन्त्यपकल्मषाः कृतधियः स्वप्ने ऽपि सा दुर्लभा चेतः स्वास्थ्यमुपैहि कः खलु युवा धन्यो ऽधरं पास्यति ॥  
लोचनम् पूर्वाकाराधिकचतुरया सङ्गतः कान्तयासौ लीलागारेष्वरमत पुनर्नन्दनाभ्यन्तरेषु ॥  
अत्र स्फुटैव रत्यङ्गता मरणस्य ।  
अत एव सुकविना मरणे पदबन्धमात्रं न कृतम्, अनूद्यमानत्वेनैवोपनिबन्धनात् ।  
पदबन्धनिवेशे तु सर्वथा शोकोदय एवातिपरिमितकालप्रत्यापत्तिलाभे ऽपि अथ दूरपरामर्शकसहृदयसामाजिकाभिप्रायेण मरणस्यादीर्घकालप्रत्यापत्तेरङ्गतोच्यते, हन्त तापसवत्सराजे ऽपि यौगन्धरायणादिनीतिमार्गाकर्णनसंस्कृतमतीनां वासवदत्तामरणबुद्धेरेवाभावात्करुणस्य नामापि न स्यादित्यलमवान्तरेण बहुना ।  
तस्माद्दीर्घकालतात्र पदबन्धलाभ एवेति मन्तव्यम् ।  
एवं नैसर्गिकाङ्गता व्याख्याता ।  
समारोपितत्वे तद्विपरीतेत्यर्थलब्धत्वात्स्वकण्ठेन न व्याख्याता ।  
एवं प्रकारत्रयं व्याख्याय क्रमेणोदाहरति---तत्रेत्यादिना ।  
क्वाकार्यमिति ।  
बालप्रिया मरणादूर्ध्वं झटिति पुनर्योगो वा निबध्यतऽइति ।  
तीर्थ इति रघुवंशस्थम् ।  
देहत्यागादिति च पाठः ।  
कान्तया इन्दुमत्या ।  
असौ अजः ।  
रत्यङ्गतेति ।  
रमणाङ्गतेत्यर्थः ।  
मरणस्येति ।  
देहत्यागादित्यनेन दर्शितस्य मरणस्येत्यर्थः ।  
प्रपूर्वश्लोकेन सङ्गमाशाया वर्णितत्वादत्र मरणस्य विप्रलम्भाङ्गत्वं स्फुटमिति भावः ।  
पदबन्धः प्रतीतविश्रान्तेः पदबन्धः ।  
अनूद्यमानत्वेनेति ।  
देहत्यागादित्यनेनेति भावः ।  
अतीति ।  
अतिपरिमितो ऽल्यल्पः कालस्तेन प्रत्यापत्तेः सङ्गमस्य लाभः सम्भवः प्रतीतिर्वा तस्मिन्नपीत्यर्थः ।  
शोकोदय एवेत्यनेनास्य सम्बन्धः ।  
सहृदयानां शोकचर्वणैव भवेदिति तदर्थः ।  
केचिददीर्घकालेत्यादिग्रन्थस्य भावमन्यथा व्याचक्षये, तदनुवदन्नाह--अथेत्यादि ।  
अथेति प्रश्ने ।  
प्रतिवक्ति--हन्तेत्यादि ।  
अयुक्तकथनहेतुको विषादो विस्मयो वा हन्तेत्यनेन प्रकाश्यते ।  
स्वमतेनोपसंहरति---तस्मादित्यादि ।  
दीघति ।  
दीर्घकालतापदार्थो ऽत्र मरणे सहृदयप्रतीतिविश्रान्तेः पदबन्ध एवेत्यर्थः ।  
समारापिता त्विति ।  
अङ्गतेति शेषः ।  
एतद्विपरीतेति ।  
वास्तवाङ्गत्वाभावान्नैसर्गिकाङ्गता विपरीतेत्यर्थः ।  
व्याख्यातेति ।  
पदर्शितेत्यर्थः ।  
वृत्तौ ऽतस्येऽत्यादि ।  
ऽतस्यऽशृङ्गारस्य ।  
यथा वा पुण्डरीकस्य महाश्वेतां प्रति प्रवृत्तनिर्भरानुरागस्य द्वितीयमुनिकुमारोपदेशवर्णने ।  
स्वाभाविक्यामङ्गभावप्राप्तावदोषो यथा--- भ्रमिमरतिमलसहृदयतां प्रलयं मूर्च्छां तमः शरीरसादम् ।  
मरणं च जलदभुजगजं प्रसह्य कुरुते विषं वियोगिनीनाम् ॥  
इत्यादौ ।  
समारोपितायामप्यविरोधो यथा---ऽपाण्डुक्षामम्ऽ इत्यादौ ।  
यथा वा---ऽकोपात्कोमललोलबाहुलतिकापाशेनऽ इत्यादौ ।  
इयं लोचनम् वितर्क औत्सुक्येन मतिः स्मृत्या शङ्का दैन्येन धृतिश्चिन्तया च बाध्यते ।  
एतच्च द्वितीयोद्द्योतारम्भ एवोक्तमस्माभिः ।  
द्वितीयेति ।  
विपक्षीभूतवैराग्यविभावाद्यवधारणे ऽपि ह्यशक्यविच्छेदत्वेन दार्ढ्यमेवानुरागस्योक्तं भवतीति भावः ।  
समारोपितायामिति ।  
अङ्गभावप्राप्ताविति शेषः ।  
पाण्डुक्षामं वक्त्रं हदयं सरसं तवालसं च वपुः ।  
आवेदयति नितान्तं क्षेत्रियरोगं सखि हृदन्तः ॥  
अत्र करुणोचितो व्याधिः श्लेषभङ्ग्या स्थापितः कोपादिति बध्वेति हन्यत इति च रौद्रानुभावनां रूपकबलादारोपितानां तदनिर्वाहादेवाङ्गत्वम् ।  
तच्च पूर्वमेवोक्तं ऽनातिनिर्वहणैषिताऽ इत्यत्रान्तरे ।  
बालप्रिया ऽअन्तराऽ मध्ये ।  
ऽप्रवाहविच्छेदःऽ अनुसन्धानधाराया विच्छेद इत्यर्थः ।  
लोचने---विपज्ञीभूतेति ।  
अनुरागस्य विरोधिभूतेत्यर्थः ।  
अनुरागस्येति ।  
पुण्डरीकगतानुरागस्येत्यर्थः ।  
वृत्तौ ऽभ्रमिम्ऽ इति ।  
इदं पाण्डिवत्यादि च काव्यप्रकाशे ऽप्युदाहृतम् ।  
भ्रमिर्नाम दिशां भ्रमणमिव दर्शयन्नान्तरः कश्चिद्विकारः ।  
प्रलयोनष्टचेष्टता, मूर्छा बाह्याभ्यन्तरेन्द्रयवृत्तिनिरोधः ।  
तमः आन्ध्यम् ।  
जलद एव भुजगस्तज्जम् ।  
विषं जलमेव गरलम् ।  
अत्र करुणोचतव्याधेरनुभावानां भ्रम्यादीनां विप्रलम्भे ऽपि सम्भवान्नैसर्गिकी अङ्गता ।  
पाण्डुक्षाममिति ।  
हृदयं उरः ।  
सरसं अन्नरससहितं, यद्वा--चन्दनादिरससहितम् ।  
अलसं बाह्यक्रियायामक्षमम् ।  
क्षेत्रियो देहान्तरे चिकित्स्यो ऽसाध्य इति यावत् ।  
रोगः गदः ।  
क्षेत्रियो रोगः क्षयरोग इति केचित् तम् ।  
आवेदयतीति ।  
वक्त्रादीनां प्रत्येकमन्वयाभिप्रायेणैकवचनान्ततया निर्देशः ।  
अत्र करुणोचितव्याधेः विप्रलम्भे समारोपादङ्गतेत्याह लोचने - अत्रेत्यादि ।  
श्लेषभङ्ग्येत ।  
उभयसाधारणानुभावप्रदर्शनेनेत्यर्थः ।  
स्थापित इति ।  
आरोपेणाङ्गतया प्रदर्शित इत्यर्थः ।  
बध्वेतीत्यादि ।  
बन्धनादीनामित्यर्थः ।  
तदनिर्वाहादिति ।  
रूपकानिर्वादित्यर्थः ।  
अङ्गत्वमिति ।  
शृङ्गाराङ्गत्वमित्यर्थः ।  
वृत्तौ अङ्गभावगमनं यदियं चाङ्गभावप्राप्तिरन्या यदाधिकारिकत्वात्प्रधान एकस्मिन्वाक्यार्थे रसयोर्भावयोर्वा परस्परविरोधिनोर्द्वयोरङ्गभावगमनं तस्यामपि न दोषः ।  
यथोक्तं ऽक्षिप्तो हस्तावलग्नःऽ इत्यादौ ।  
कथं तत्राविरोध इति चेत्, द्वयोरपि तयोरन्यपरत्वेन व्यवस्थानात् ।  
अन्यपरत्वे ऽपि विरोधिनोः कथं विरोधनिवृत्तिरिति चेत्, उच्यते--  
विधौ विरुद्धसमावेशस्य लोचनम् अन्येति ।  
चतुर्थो ऽयं प्रकार इत्यर्थः ।  
पूर्वं हि विरोधिनः प्रस्तुतरसान्तरे ऽङ्गतोक्ता, अधुना तु द्वयोर्विरोधिनोर्वस्त्वन्तरे ऽङ्गभाव इति शेषः ।  
क्षिप्त इति ।  
व्याख्यातमेतत् ऽप्रधाने ऽन्यत्र वाक्यार्थेऽ इत्यत्र ।  
नन्वन्यपरत्वे ऽपि स्वभावो न निवर्तते, स्वभावकृत एव च विरोध इत्यभप्रायेणाह--अन्यपरत्वे ऽपीति ।  
विरोधिनोरति ।  
तत्स्वभावयोरिति हेतुत्वाभिप्रायेम विशेषणम् ।  
उच्यत इति ।  
अयं भावः---सामग्रीविशेषपतितत्वेन भावानां विरोधाविरोधौ न स्वभावमात्रनिबन्धनौ शीतोष्णयोरपि विरोधाभावात् ।  
विधाविति ।  
तदेव कुरु मा कार्षीरिति बालप्रिया चान्या अङ्गभावप्राप्तिरिति सम्बन्धः ।  
ऽतस्यामपोऽति ।  
तथाविधाङ्गभावप्राप्तावपीत्यर्थः ।  
अन्येत्यस्य विवरणं लोचने---चतुर्थ इति ।  
पूर्वोक्ताद्विशेषं दर्शयति---पूर्वमित्यादि ।  
विरोधिन इति ।  
विरोधिरसाङ्गास्येत्यर्थः ।  
रसान्तरे रसविशेषे वस्त्वन्तर इति ।  
प्रस्तुते इत्यनुषज्यते ।  
अन्यपरत्वे ऽपीति ।  
अन्याङ्गत्वे ऽपीत्यर्थः ।  
आहेति ।  
पृच्छतीत्यर्थः ।  
विशेषणमिति ।  
अनुषज्यमानयोर्द्वयोरित्यस्य विशेषणमित्यर्थः ।  
अयं भावः विधावित्यादिग्रन्धस्यायं भावार्थः ।  
क इत्यत्राह--सामग्रीत्यादि ।  
अयमर्थः---पदार्थानां मध्ये कस्यचित्केनचित्सह विरोधश्चाविरोधश्च स्वभावमात्रकृतौ न, किन्तु सामग्रीविशेषानुप्रवेशेनापि सम्भवतः ।  
अत्र तद्विरोधो नाम तदसामानाधिकरण्यं तदुत्पत्तिप्रतिबन्धश्च घटत्वादीनां पटत्वादिभिश्शीतस्पर्शदीनामुण्णस्पर्शादिभिश्च सहासामानाधिकरण्यरूपो विरोधः स्वभावकृतः ।  
एवं तेषां द्रव्यत्वादिभिः रूपादिगुणैश्च सह सामानाधिकरण्यरूपाविरोधश्च बोध्यः ।  
शीतस्पर्शासौरभगन्धादीनां स्वाश्रयारब्धद्रव्ये उण्णस्पर्शासौरभगन्धाद्युत्पत्तिप्रतिबन्धरूपस्तद्विरोधस्सामग्रीविशेषानुप्रवेशकृतः, एवं शीतोण्णस्पर्शयोरविरोधः कोमलभक्तोत्पत्तिसामग्रीविशेषानुप्रवेशकृतोबोध्यः ।  
विथिस्थले प्रवृत्तिसामग्रीं निषेधस्थले निवृत्तिसामग्रीं चादाय तदनुप्रवेशेन विरोधाविरोधौ ग्राह्याविति ।  
शीतोण्णयोरिति ।  
शीतोण्णस्पर्शयोरित्यर्थः ।  
विरोधाभावादिति ।  
सामग्रीविशेषानुप्रवेशेनेति शेषः ।  
विधावत्यदेर्दृष्टन्तमाह--तदेवेत्यादि ।  
तदित्यनेनैकं कर्म विवक्षितम् ।  
एकदेति शेषः ।  
इति यथेति ।  
इति विधौदुष्टत्वं यथा तथेत्यर्थः ।  
करणाकरणयोरेकेनैकदानुष्ठातुमशक्यत्वादिति भावः ।  
उपष्टम्भकमाह - अत एवेत्यादि ।  
दुष्टत्वं वानुवादे ।  
लोचनम् यथा ।  
विधिशब्देनात्रैकदा प्राधान्यमुच्यते ।  
अत एवातिरात्रे षोडशिनं गृह्णन्तीति विरुद्धविधिर्विकल्पपर्यवसायीति वाक्यविदः ।  
अनुवाद इति ।  
अन्याङ्गतायामित्यर्थः ।  
बालप्रिया अत एव विरुद्धायोरेकत्रैकदा प्राधान्यस्य दुष्टत्वादेव ।  
अतिरात्र इत्यादि ।  
अतिरात्रे अतिरात्रयागे षोडशिनं सोमपात्रविशेषम् गृह्णन्ति यथा---- एहि गच्छ पतोत्तिष्ठ वद मौनं समाचर ।  
एवमाशाग्रहग्रस्तैः क्रीडन्ति धनिनो ऽर्थिभिः ॥  
इत्यादौ ।  
अत्र हि विधिप्रतिषेधयोरनूद्यमानत्वेन समावेशे न विरोधस्तथेहापि भविष्यति ।  
श्लोके ह्यस्मिन्नीर्ष्याविप्रलम्भशृङ्गारकरुणवस्तुनोर्न विधीयमानत्वम् ।  
त्रिपुररिपुप्रभावातिशयस्य वाक्यार्थत्वात्तदङ्गत्वेन च तयोर्व्यवस्थानात् ।  
लोचनम् क्रीडाङ्गत्वे न ह्यत्र विरुद्धानामर्थानामभिधानमिति राजनिकटव्यवस्थिताततायिद्वयन्यायेन विरुद्धानामप्यन्यमुखप्रेक्षितापरतन्त्रीकृतानां येन विरोधः स्यात् ।  
केवलं विरुद्धत्वादरुणाधिकरणस्थित्या बालप्रिया गृह्णीयुः इति षोडशिग्रहणं विहितम् ।  
पुनश्च "नातिरात्रे षोडशिनं गृह्णाती"त्यनेन तन्निषिद्धञ्चेति यद्यपि ग्रहणाग्रहणयोर्विरुद्धयोर्विधिः, तथापि स विधिः षोडशिनं गृह्णीयान्न गृह्णीयाद्वा इति विकल्पे पर्यवस्यतीत्यर्थः ।  
वृत्तौ---ऽएहीऽति ।  
हे अर्थिन् त्वमेहि आगच्छ ।  
ऽएवऽमिति ।  
उक्तप्रकारेणेत्यर्थः ।  
ऽआशेऽति ।  
आशारुपैर्ग्रहैर्ग्रस्तास्तैरित्यर्थः ।  
ऽअर्थिभिःऽ याचकैः धनिनः क्रीडन्तीति सम्बन्धः ।  
अत्र एहीति क्रीडन्ति गच्छेति क्रीडन्तीत्यादिरीत्या भावाभावरूपयोरपि गमनागमनाद्योः प्रधानभूतक्रीडायां प्रकारतयान्वयेन तदङ्गत्वान्न दुष्टत्वमिति दर्शयन्नाह लोचने--क्रीडाङ्गत्वेनेत्यादि ।  
अत्रेति ।  
एहीत्यादिश्लोक इत्यर्थः ।  
विरुद्धानामर्थानामिति ।  
एकदैकत्र विरुद्धयोः गमनागमनयोः पतनोत्थानयोर्वचनमौनयोश्चार्थानामित्यर्थः ।  
इतीति हेतौ ।  
राजेति ।  
राजनिकटव्यवस्थितौ राजाश्रयत्वेन स्थितौ यावातताथिनौ मिथो वैरेण वधोद्यतौ पुरुषौ तयोर्द्वेयं तन्न्यायेनेत्यर्थः ।  
अन्येति ।  
अन्यमुखप्रेक्षिता अन्यायत्तता तया परतन्त्रीकृतानामुपसर्जनीकृतानामित्यर्थः ।  
औतेन क्रमेण एहि गच्छेत्यादिश्रुतिक्रमेम यः स्वात्मनां परामर्शः प्रतीतः तस्मिन् सत्यपि ।  
अविश्राम्यतामिति ।  
स्वात्मनि प्रतीतिविश्रान्तिमलभमानानामित्यर्थः ।  
क्रीडायामङ्गत्वेनान्वयादिति भावः ।  
परस्पररूपेति ।  
परस्परस्य यद्रूपं स्वभावः तच्चिन्तायां का कथा तच्चिन्ता नोदेत्येवेत्यर्थः ।  
विशेषमाह--केवलमित्यादि ।  
अरुणेति ।  
अरुणाधिकरणन्यायेनेत्यर्थः ।  
सम्भाव्यत इत्यनेनास्य सम्बन्धः ।  
अरुणयेत्यादिविधिवाक्ये कारकाणां भावनान्वयनियमान्मिथो ऽनन्वितानामेवारुण्यपिङ्गाक्षीत्वादीनां करणविभक्त्यन्तपदार्थानां सोमक्रयणभावनायां करणत्वेनादावन्वयः, पश्चात् परस्परान्वयः--- न च रसेषु विध्यनुवादव्यवहारो नास्तीति शक्यं वक्तुम्, तेषां वाक्यार्थत्वेनाभ्युपगमात् ।  
वाक्यार्थस्य वाच्यस्य च यौ विध्यनुवादौ तौ लोचनम् यो वाक्यीय एषां पाश्चात्यः सम्बन्धः सम्भाव्यते स विघटताम् ।  
ननु प्रधानतया यद्वाच्यं तत्र विधिः ।  
अप्रधानत्वेन तु वाच्ये ऽनुवादः ।  
न च रसस्य वाच्यत्वं त्वयैव सोढमित्याशङ्कमानः परिहरति---न चेति ।  
प्रधानाप्रधानत्वमात्रकृतौ विध्यनुवादौ, तौ च व्यङ्ग्यतायामपि भवत एवेति भावः ।  
मुख्यतया च रस एव काव्यवाक्यार्थ इत्युक्तम् ।  
तेनामुख्यतया यत्र सो ऽर्थस्तत्रानूद्यमानत्वं रसस्यापि युक्तम् ।  
यदि वानूद्यमानविभावादिसमाक्षिप्तत्वाद्रसस्यानूद्यमानता तदाह---वाक्यार्थस्येति ।  
बलप्रिया या गौस्सा अरुणा पिङ्गाक्षीत्यादि ।  
स्पष्टमिदं मीमांसापरिभाषादौ ।  
वाक्यीय इति ।  
वाक्यप्रतिपाद्य इत्यर्थः ।  
एषामित्यादि ।  
य आगच्छति स गच्छतीत्यादिपार्ष्ठिकान्वय इत्यर्थः ।  
विरुद्धत्वात्स केवलं विघटतामिति सम्बन्धः ।  
वृत्तौ ऽविधिप्रतिषेधयोऽरिति ।  
गमनागमनाद्योरत्यर्थः ।  
ऽअनूद्यमानत्वेनेऽति ।  
क्रीजाविधाने इति शेषः ।  
तथेत्याद्युक्तमेव विवृणोति---ऽश्लोकऽ इत्यादि ।  
ऽविधीयमानत्वऽमिति ।  
प्राधान्यमित्यर्थः ।  
ऽन चेऽत्याद्यभ्युपगमादित्यन्तं ग्रन्थमवतारयति लोचने---नन्वित्यादि ।  
यद्वाच्यमिति ।  
यो वाच्यार्थ इत्यर्थः ।  
तत्र विधिरिति ।  
तस्य विधिरनुवादश्चेति भावः ।  
तेषामित्यादिपरिहारग्रन्थस्य भावमाह--प्रधानेत्यादि ।  
युक्तमित्यन्तेन ।  
विध्यनुवादाविति ।  
अर्थस्येति शेषः ।  
व्यङ्गयतायामपि व्यङ्ग्यत्वे सत्यपि ।  
कुत्रानूद्यमानत्वं रसस्येत्यत्राह---मुख्यतयेत्यादि ।  
सो ऽर्थः व्यङ्ग्यार्थः ।  
यदिवेति पक्षान्तरद्योतकम् ।  
तदाक्षिप्तानां रसानां केन वार्येते ।  
यैर्वा साक्षात्काव्यार्थता रसादीनां नाभ्युपगम्यते, तैस्तेषां तन्निभित्तता तावदवश्यमभ्युपगन्तव्या ।  
तथाप्यत्र श्लोके न विरोधः ।  
यस्मादनूद्यमानाङ्गनिमित्तोभयरसवस्तुसहकारिणो विधीयमानांशाद्भावविशेषप्रतीतिरुत्पद्यते ततश्च न कश्चिद्विरोधः ।  
दृश्यते विरुद्धोभयसहकारिणः कारणात्कार्यविशेषोत्पत्तिः विरुद्धफलोत्पादनहेतुत्वं हि युगपदेकस्य कारणस्य विरुद्धं न तु विरुद्धोभयसहकारित्वम् ।  
लोचनम् यदि वा मा भूदनूद्यमानतया विरुद्धयो रसयोः समावेशः, सहकारितया तु भविष्यतीति सर्वथाविरुद्धयोर्युक्तियुक्तो ऽङ्गाङ्गिभावो नात्र प्रयासः कश्चिदिति दर्शयति--यैवति ।  
तन्निमित्ततेति ।  
काव्यार्थो विभावादिर्निमित्तं येषां रसादीनां ते तथा तेषां भावस्तत्ता ।  
अनूद्यमाना ये हस्तक्षेपादयो रसाङ्गभूता विभावादयस्तन्निमित्तं यदुभयं करुणविप्रलम्भात्मकं रसवस्तु रससजातीयं तत्सहकारि यसेय विधीयमानस्य शाम्भवशरवह्निजनितदुरित्दाहलक्षणस्य तस्माद्भावविशेषेप्रेयोलङ्कारविषये भगवत्प्रभावातिशयलक्षणे प्रतीतिरिति सङ्गतिः ।  
विरुद्धं यदुभयं वारितेजोगतं शीतोष्णं तत्सहकारि यस्य तण्डुलादेः कारणस्य तस्मात्कार्यविशेषस्य कोमलभक्तकरणलक्षणस्योत्पत्तिर्दृश्यते ।  
सर्वत्र हीत्थमेव कार्यकारणभावो बीजाङ्कुरादौ नान्यथा ।  
ननु विरोधस्तर्हि सर्वत्राकिञ्चित्करः स्यादित्याशङ्क्याह---विरुद्धफलेति ।  
तथा चाहुः---ऽनोपादानं विरुद्धस्यऽ इति ।  
नन्वभिनेयार्थे काव्ये यदीदृशं वाक्यं भवेत्तदा बालप्रिया अन्वित्यादि ।  
अनूद्यमानैर्विभावादिभिः समाक्षिप्तत्वाद्य्वञ्चितत्वादित्यर्थः ।  
तदाह तदभिप्रायेणाह ।  
ऽतन्निमित्ततेऽत्येतद्य्वाचष्टे---काव्येत्यादि ।  
अनूद्यमानाङ्गेत्यादिकं क्षिप्त इत्यादिश्लोके योजयन् व्याचष्टे---अनूद्यमाना इत्यादि ।  
हस्तक्षेपादयो विभावादय इत्यत्र यथासङ्ख्येनान्वयो न विवक्षितः ।  
हस्तक्षेपस्यानुभावत्वात् अनुभावादय इति वा पाठः ।  
तन्निमित्तमिति ।  
ते निमित्तानि यस्य तदित्यर्थः ।  
रससजातीयमिति ।  
रसात्मकं स्थाय्यात्मकं वेत्यर्थः ।  
यस्य विधीयमानांशस्येत्यस्यैव विवरणम्---शाम्भवेत्यादि ।  
विधीयमानांशादिति विशेष्यसन्निधानेन यस्य विधीयमानांशस्येति व्याख्यातं, तदेतद्दर्शयितुमाह---तस्मादिति ।  
भावविशेषप्रतीतिरित्येतद्य्वाचष्टे---भावेत्यादि ।  
भावविशेषे इत्यस्य विवरणम्---प्रेयो ऽलङ्कारविषय इति ।  
स क इत्यत्राह---भगवदित्यादि ।  
सर्वत्रेत्यादि ।  
तेजोजलाद्यात्मकविरुद्धोभयसहकारिण एव बीजादेरङ्कुरादिकार्योत्पत्तिरिति भावः ।  
नोपादानमिति ।  
नोत्पादनमिति पाठेन भाव्यमिति प्रतिभाति ।  
एवंविधव्रिदेधपदार्थविषयः कथमभिनयः प्रयोक्तव्य इति चेत्, अनूद्यमानैवंविधवाच्यविषये या वार्ता सात्रापि भविष्यति ।  
एवं विध्यनुवादनयाश्रयेणात्र श्लोके परिहृतस्तावद्विरोधः ।  
किं च नायकस्याभिनन्दनीयोदयस्य कस्यचित्प्रभावातिशयवर्णने तत्प्रतिपक्षाणां यः करुणो रसः स परीक्षकाणां न वैक्लव्यमादधाति लोचनम् यदि समस्ताभिनयः क्रियते तदा विरुद्धार्थविषयः कथं युगपदभिनयः कर्तुं शक्य इत्याशयेनाशङ्कमान आह--एवमिति ।  
एतत्परिहरति---अनूद्यमानेति ।  
अनूद्यमानमेवंविधं विरुद्धाकारं वाच्यं यत्र तादृशो यो विषयः ऽएहि गच्छ पतोत्तिष्ठऽ इत्यादिस्तत्र या वार्ता सात्रापीति ।  
एतदुक्तं भवति---ऽक्षिप्तो हस्तावलग्नऽ इत्यादौ प्राधान्येन भीतविप्लुतादिदृष्ट्युपपादनक्रमेण प्राकरिणकस्तावदर्थः प्रदर्शयितव्यः ।  
यद्यप्यत्र करुणो ऽपि पराङ्गमेव तथापि विप्रलम्भापेक्षया तस्य तावन्निकटं प्राकरणिकत्वं महेश्वरप्रभावं प्रति सोपयोगत्वात् ।  
विप्रलम्भस्य तु कामीवेत्युत्प्रेक्षोपमाबलेनायातस्य दूरत्वात् ।  
एवं च सास्रनेत्रोत्पलाभिरत्यन्तं प्राधान्येन करुणोपयोगाभिनयक्रमेण लेशतस्तु विप्रलम्भस्य करुणेन सादृश्यात्सूचनां कृत्वा ।  
कामीवेत्यत्र यद्यपि प्रणयकोपोचितो ऽभिनयः कृतस्तथापि ततः प्रतीयमानो ऽप्यसौ विप्रलम्भः समनन्तराभिनीयमाने स दहतु दुरितमित्यादौ साटोपाभिनयसमर्पितो यो भगवत्प्रभावस्तत्राङ्गतायां पर्यवस्यतीति न कश्चिद्विरोधः ।  
एतं विरोधपरिहारमुपसंहरति---एवमिति ।  
विषयान्तरे तु प्रकारान्तरेण विरोधपरिहारमाह---किञ्चेति ।  
परीक्षकामामिति सामाजिकानां विवेकशालिनाम् ।  
न वैक्लव्यमिति ।  
न तादृशे विषये चित्तद्रुतिरितेपद्यते करुणास्वादविश्रान्त्यभावात् ।  
किन्तु वीरस्य यो ऽसौ क्रोधो व्यभिचारतां प्रतिपद्यते तत्फलरूपो ऽसौ करुणरसः ।  
स्वकारणाभिव्यञ्जनद्वारेण वीरास्वादातिशय एव पर्यवस्यति ।  
बालप्रिया नटशिक्षार्थं विवृणोति---एतदुक्तमित्यादि ।  
प्रदर्शयितव्यः अभिनेतव्यः ।  
उत्प्रेक्षापमाबलेनेति ।  
उत्प्रेक्षाया उपमाया वा बलेनेत्यर्थः ।  
कृत्वा अभिनय इति सम्बन्धः ।  
शङ्कते---कामीत्यादि ।  
समाधत्ते---तथापीत्यादि ।  
कृत इति ।  
कृतिविषय इत्यर्थः ।  
भवेदिति शेषः ।  
किञ्चेत्यादिग्रन्थमवतारयति---विषयान्तरे ऽपीत्यादि ।  
विषयान्तरे स्थलान्तरे कुरवकेत्यादौ ।  
प्रकारान्तरेणेति ।  
पञ्चमेन प्रकारेणेत्यर्थः ।  
आहेति  ।  
प्रसङ्गादाहेत्यर्थः ।  
तादृशे विषय इति ।  
कुरवकेत्यादद्युदाहरणादावित्यर्थः ।  
वैक्लव्यमित्यस्य प्रत्युत प्रीत्यतिशयनिमित्ततां प्रतिपद्यत इत्यतस्तस्य कुण्ठशक्तिकत्वात्तद्विरोधविधायिनो न कश्चिद्दोषः ।  
तस्माद्वाक्यार्थीभूतस्य रसस्य भावस्य वा विरोधी रसविरोधीति वक्तुं न्याय्यः, न त्वङ्गभूतस्य कस्यचित् ।  
लोचनम् यथोक्तम्--ऽरौद्रस्य चैव यत्कर्म स ज्ञेयः करुणो रसःऽ इति ।  
तदाह---प्रीत्यतिशयेति ।  
अत्रोदाहरणम्--- कुरबक कुचाघातक्रीडासुखेन वियुज्यसे बकुलविटपिन् स्मर्तव्यं ते मुखासवसेवनम् ।  
चरणघटनाशून्यो यास्यस्यशोक सशोकता- मिति निजपुरत्यागे यस्य द्विषां जगदुः स्त्रयः ॥  
भावस्य वेति ।  
तस्मिन् रसे स्थायिनः प्रधानभूतस्य व्यभिचारिणो वा यथा विप्रलम्भशृङ्गार औत्सुक्यस्य ।  
बालप्रिया विवरणम्---चित्तद्रुतिरिति ।  
कुरवकेति ।  
मुखासवसेवनमित्यपि पाठः ।  
स पादाघातादशोकस्तिलककुरवकौ वीक्षणालङ्गनाभ्याम् स्त्रीणां स्पर्शात्प्रियङ्गुर्विकसति बकुलश्शीधुगण्डूषसेकात् ॥  
इति वचनमत्रानुसन्धेयम् ।  
वृत्तौ ऽकरुणो रसऽइति ।  
निबध्यमान इति शेषः ।  
ऽप्रीत्यतिशयेऽति ।  
वीररसास्वादेत्यर्थः ।  
ऽतस्येऽति ।  
करुणस्येत्यर्थः ।  
ऽकुण्ठशक्तिकत्वादिऽति ।  
अन्याङ्गत्वेन शक्तेः कुण्ठीभावादित्यर्थः ।  
न दोष इत्यनेनास्य सम्बन्धः ।  
ऽतद्विरोधविधायिनऽ इति तस्येत्यस्य विशेषणम् ।  
वीररसास्वादातिशयविरोधविधायिन इत्यर्थः ।  
अकुण्ठशक्तिकत्वादिति पाठे तस्येत्यस्य वीरास्वादस्येत्यर्थः ।  
तद्विरोधविधायिन इति पञ्जम्यन्तं करुणादिति शेषः ।  
निगमयति ऽतस्मादिऽत्यादि ।  
ऽवाक्यार्थीभूतस्येऽति ।  
प्रधानस्य प्रस्तुतस्येत्यर्थः ।  
ऽरसविरोधीति वक्तुम्ऽ इति ।  
"विरोधिरसे"त्यादौ विरोधिपदेन वक्तुमित्यर्थः ।  
तथाच वाक्यार्थभूतरसादिविरोधिरससम्बन्धिपरिग्रहो दोष इति भावः ।  
ऽन त्विऽत्यादि ।  
अङ्गभूतस्य कस्यचिद्रसस्य भावस्य वा विरोधी रसविरोधीति वक्तुं न न्याय्य इत्यर्थः ।  
तथाचाङ्गभूतस्य कस्यचिद्विरोधी यो लसः तत्सम्बन्धिपरिग्रहो न दोष इति भावः ।  
यथाक्षिप्तेत्यादौ शृङ्गारविरोधी यः करुणस्तत्सम्बन्धिपरिग्रहः ।  
भावस्य वेत्यत्र भावपदेन स्थायी व्यभिचारी च विवक्षित इत्याह लोचने---तस्मिन्नित्यादि ।  
तस्मिन् रसे प्रकृतरसे ।  
वाक्यार्थभूतस्येत्यस्य विवरणम्---प्रधानभूतस्येति ।  
अथवा वाक्यार्थीभूतस्यापि कस्यचित्करुणरसविषयस्य तादृशेन शृङ्गारवस्तुना भङ्गिविशेषाश्रयेण संयोजनं रसपरिपोषायैव जायते ।  
यतः प्रकृतिमधुराः पदार्थाः शोचनियतां प्राप्ताः प्रगवस्थाभाविभिः संस्मर्यमाणैर्विलासैरधिकतरं शोकावेशमुपजनयन्ति ।  
यथा--- लोचनम् अधुना पूर्वस्मिन्नेव श्लोके क्षिप्त इत्यादौ प्रकारान्तरेण विरोधं परिहरति---अथवेति ।  
अयं चात्र भावः--पूर्वं विप्रलम्भकरुणयोरन्यत्राङ्गभावगमनान्निर्विरोधत्वमुक्तम् ।  
अधुना तु स विप्रलम्भः करुणस्यैवाङ्गतां प्रतिपन्नः कथं विरोधीति व्यवस्थाप्यते---तथा हि करुणो रसो नामेष्टजनविनिपातादेर्विभावादित्युक्तम् ।  
इष्टता च नाम रमणीयतामूला ।  
ततश्च कामीवार्द्रापराघ इत्युत्प्रेक्षयेदमुक्तम् ।  
शाम्भवशरवह्निचेष्टितावलोकने प्राक्तनप्रणयकलहवृत्तान्तः स्मर्यमाण इदानीं विध्वस्ततया शोकविभावतां प्रतिपद्यते ।  
तदाह---भङ्गिविशेषेति ।  
अग्राम्यतया विभावानुभावादिरूपताप्रापणया बालप्रिया अथ वेत्यादिग्रन्थस्यार्थान्तरभ्रमनिवारणाय तद्रग्रन्थमवतारयति---अधुनेत्यादि ।  
अथ वेति इत्यस्य स्थाने अथवेत्यादिना दोषाभाव इत्यन्तेनेति च पाठः ।  
वृत्तौ ऽअथवेऽत्यादि ।  
ऽवाक्यार्थभूतस्येऽति ।  
वाच्यस्येत्यर्थः ।  
अपिशब्दः अनन्तरोक्तनीत्या रसपरपोषणे आपाततो विरोधं द्योतयति ऽकस्यचिदिऽति ।  
विभावादिरूपस्य कस्यचिदित्यर्थः ।  
ऽकरुणरसविषयस्यऽ कुणाङ्गस्य ।  
ऽतादृशेनऽ वाच्यतया तत्तुल्येन ।  
यद्वा--विरोधिना शृङ्गारवस्तुना शृङ्गाराङ्गेन ।  
उक्तस्योदाहरणमाह---ऽअयम्ऽ इत्यादि ।  
काव्यप्रकाशेऽप्युदाहृतो ऽयं श्लोकः ।  
प्रकृते क्षिप्त इत्यादावुक्तं योजयन्नाह---ऽतदत्रेऽत्यादि ।  
ऽव्यवहरति स्मेऽति ।  
करग्रहणादिकमकरोदिति तदर्थः ।  
वृत्तिग्रन्थेन विवक्षिता स्यास्पष्टत्वाद्भावमाह लोचने - अयञ्चात्रेत्यादि ।  
अन्यत्र त्रिपुररिपुप्रभावातिशये ।  
अधुना तु इत्यस्य इति व्यवस्थाप्यत इत्यनेन सम्बन्धः ।  
कथं विरोधीति ।  
करुणस्य विरोधी नेत्यर्थः ।  
विभावादित्युक्तमिति ।  
मुनिनेति शेषः ।  
रमणीयतामूलेति बहुव्रीहिः ।  
इत्युत्प्रेक्षयेति ।  
इदं चात्रोत्प्रेक्षालङ्कार इति पक्षाभिप्रायेणोक्तम् ।  
इदमुक्तमिति ।  
वक्ष्यमाणार्थः प्रकाशित इत्यर्थः ।  
शाम्भवेति ।  
शाम्भववह्नेश्चेष्टितानामवलोकनेनेत्यर्थः ।  
अवलोकने इत्यपि पाठः, स्मर्यमाण इत्यनेनास्य सम्बन्धः ।  
प्राक्तनेति ।  
प्राक्तनः पूर्वानुभूतः प्रणयकलहवृत्तान्तः करग्रगणासहनादिरित्तयर्थः ।  
स्मर्यमाण इति ।  
त्रिपुरयुवतिभिरिति शेषः ।  
विध्वस्ततयेति ।  
नष्टतयेत्यर्थः शोकविभावतामित्यस्यानन्तरं प्रकृष्टामिति च क्वचित् पाठः ।  
प्रतिपद्यत इति ।  
तथाचात्र विशिष्टवैशिष्ट्यन्यायेन विप्रलम्भोपस्कृतः करुणः त्रिपुररिपुप्रभावातिशयं अयं स रशनोत्कर्षी पीनस्तनविमर्दनः ।  
नाभ्यूरुजघनस्पर्शि नीवीविस्रंसनः करः ॥  
इत्यादौ ।  
तदत्र त्रिपुरयुवतीनां शाम्भवः शराग्निरार्द्रापराधः कामी यथा व्यवहरति सम तथा व्यवहृतवानित्यनेनापि प्रकारेणास्त्येव निर्विरोधत्वम् ।  
तस्माद्यथा यथा निरूप्यते तता तथात्र दोषाभावः ।  
इत्यं च---- क्रामन्त्यः क्षयकोमलाङ्गुलिवलद्रक्तैः सदर्भाः स्थलीः पादैः पातितयावकैरिव पतद्बाष्पाम्बुधौताननाः ।  
भीता भर्तृकरावलम्बितकरास्त्वद्वैरिनार्थाधुना दावाग्निं परितो भ्रमन्ति पुनरप्युद्यद्विवाहा इव ॥  
इत्येवमादीनां सर्वेषामेव निर्विरोधत्वमवगन्तव्यम् ।  
एवं तावद्रसादीनां विरोधिरसादिभिः समावेशासमावेशयोर्विषयविभागो दर्शितः ।  
इदानीं तेषामेकप्रबन्धविनिवेशने न्याय्यो यः क्रमस्तं प्रतिपादयितुमुच्यते--  
लोचनम् ग्राम्योक्तिरहितयेत्यर्थः ।  
अत्रैव दृष्टान्तमाह---यथा अयमिति ।  
अत्र भूरिश्रवसः समरभुवि निपतितं बाहुं दृष्ट्वा तत्कान्तानामेतदनुशोचनम् ।  
रशनां मेखलां सम्भोगा वसरेषूर्ध्वं कर्षतीति रसनोत्कर्षी ।  
अमुना विरोधोद्धरणप्रकारेण बहुतरं लक्ष्यमुपपादितं भवतीत्यभिप्रायेणाह--इत्थं चेति ।  
होमाग्निधुमकृतं बाष्पाम्बु यदि वा बन्धुगृहत्यागदुःखोद्भवम् ।  
भयं कुमारीजनोचितः साध्वसः ।  
एवमियताङ्गभावं प्राप्तानामुक्तिरच्छलेति कारिकाभागोपयोगि निरूपितमित्युपसंहरति---एवमिति ।  
तावद्ग्रहणेन वक्तव्यान्तरसप्यस्तीति सूचयति ॥२०॥  
  
तदेवावतारयति---इदानीमित्यादिना ।  
तेषां रसानां क्रम इति योजना ।  
बालप्रिया तदालम्बितं इतिभावं वा उपस्करोतीति भावः ।  
तदाहेति ।  
उक्ताभिप्रायेणाहेत्यर्थः ।  
अग्राम्यतयेत्यस्यैव विवरणम्--विभावेत्यादि ।  
अत्र भूरिश्रवस इत्यादि ।  
श्लोके ऽस्मिन्नायकगतशृङ्गारो नायिकागतकरुणस्याङ्गमित्यादिकं काव्यप्रदीपोद्योतादौ द्रष्टव्यम् ।  
अमुनेति ।  
उक्तेनेत्यर्थः ।  
विवाहकाले कथं बाष्पोद्गम इत्यत आह--होमेति ।  
अयमपि श्लोकः काव्यप्रकाशे उदाहृतः ।  
क्षिप्त इत्यादाविवात्रापि सर्वं बोध्यम् ॥२०॥  
  
इदानीं तेषामित्यत्र तेषामितिपदं व्याचष्टे---रसानामिति ।  
क्रम इत्यादि ।  
  
  
_________________________________________________________  
  
  
प्रसिद्धे ऽपि प्रबन्धानां नाना-रस-निबन्धने ।  
एको रसो ऽङ्गीकर्तव्यस् तेषाम् उत्कर्षम् इच्छता  ॥ ध्व्क्_३।२१ ॥  
  
  
__________  
  
  
प्रसिद्धे ऽपि प्रबन्धानां नानारसनिबन्धने ।  
एको रसो ऽङ्गीकर्तव्यस्तेषामुत्कर्षमिच्छता  ॥ २१ ॥  
  
प्रबन्धेषु महाकाव्यादिषु नाटकादिषु वा विप्रकीर्णतयाङ्गाङ्गिभावेन बहवो रसा उपनिबध्यन्त इत्यत्र प्रसिद्धौ सत्यामपि यः प्रबन्धानां छायातिशययोगमिच्छति तेन तेषां रसानामन्यतमः कश्चिद्विवक्षितो रसो ऽङ्गित्वेन विनिवेशयितव्य इत्ययं युक्ततरो मार्गः ।  
ननु रसान्तरेषु बहुषु प्राप्तपरिपोषेषु सत्सु कथमेकस्याङ्गिता न विरुध्यत इत्याशङ्क्येदमुच्यते--  
  
_________________________________________________________  
  
  
रसान्तर-समावेशः प्रस्तुतस्य रसस्य यः ।  
नोपहन्त्य् अङ्गितां सो ऽस्य स्थायित्वेनावभासिनः  ॥ ध्व्क्_३।२२ ॥  
  
  
__________  
  
  
रसान्तरसमावेशः प्रस्तुतस्य रसस्य यः ।  
नोपहन्त्यङ्गितां सो ऽस्य स्थायित्वेनावभासिनः  ॥ २२॥  
  
प्रबन्धेषु प्रथमतरं प्रस्तुतः सन् पुनः पुनरनुसन्धीयमानत्वेन स्थायी यो रसस्तस्य सकलबन्धव्यापिनो रसान्तरैरन्तरालवर्तिभिः समावेशो यः लोचनम् प्रसिद्धे ऽपिति ।  
भरतमुनिप्रभृतिभिर्निरूपिते ऽपीत्यर्थः ।  
तेषामिति प्रबन्धानाम् ।  
महाकाव्यादिष्वित्यादिशब्दः प्रकारे ।  
अनभिनेयान्भेदानाह, द्वितीयस्त्वभिनेयान् ।  
विप्रकीर्णतयेति ।  
नायकप्रतिनायकपताकाप्रकरीनायकादिनिष्ठतयेत्यर्थः ।  
अङ्गाङ्गिभावेनेत्येकनायकनिष्ठत्वेन ।  
युक्ततर इति ।  
यद्यपि रमवकारादौ पर्यायबन्धादौ च नैकस्याङ्गित्वं तथापि नायुक्तता तस्याप्येवंविधो यः प्रबन्धः तद्यथा नाटकं महाकाव्यं वा तदुत्कृष्टतरमिति तरशब्दस्यार्थः  ॥ २१ ॥  
  
नन्विति ।  
स्वयं लब्धपरिपोषत्वे कथमङ्गत्वम्? अलब्धपरिपोषत्वे वा कथं रसत्वमिति रसत्वमङ्गत्वं चान्योन्यविरुद्धं तेषां चाङ्गत्वायोगे कथमेकस्याङ्गित्वमुक्तमिति भावः ।  
रसान्तरेति ।  
प्रस्तुतस्य समस्तेतिवृत्तव्यापिनस्तत एव विततव्याप्तिकत्वेनाङ्गिभावोचितस्य बालप्रिया क्रम इत्येनेन तेषामित्यस्य सम्बन्ध इत्यर्थः ।  
ग्रसिद्धे ऽपीत्येतद्विवृणोति--भरतेत्यादि ।  
वृत्तिग्रन्धं व्याचष्टे--महेत्यादि ।  
ऽयुक्ततरऽ इत्यत्र तरबर्थं दर्शयति---यद्यपित्यादि ।  
तथापि च तस्यापि नायुक्तता इति सम्बन्धः ।  
तस्यापीति ।  
समबकारादेरपीत्यर्थः ।  
एवंविध इति ।  
नानारसको ऽङ्गिभूतैकरसकश्चेत्यर्थः  ॥ २१ ॥  
  
ऽनन्विऽत्यादिशङ्काग्रन्थस्य भावमाह---स्वयमित्यादि ।  
लब्धपरिपीषत्वे इति ।  
रसान्तराणामिति शेषः ।  
नन्वङ्गत्वं मास्त्वित्यत्राह--तेषां चेत्यादि ।  
वृत्तौ स नाङ्गितामुपहन्ति ।  
एतदेवोपपादयितुमुच्यते--  
  
  
_________________________________________________________  
  
  
कार्यम् एकं यथा व्यापि प्रबन्धस्य विधीयते ।  
तथा रसस्यापि विधौ विरोधो नैव विद्यते  ॥ ध्व्क्_३।२३ ॥  
  
  
__________  
  
  
कार्यमेकं यथा व्यापि प्रबन्धस्य विधीयते ।  
तथा रसस्यापि विधौ विरोधो नैव विद्यते  ॥ २३ ॥  
  
लोचनम् रसस्य रसान्तरैरितिवृत्तवशायातत्वेन परिमितकथाशकलव्यापिभिर्यः समावेशः समुपबृंहणं स तस्य स्थायित्वेनेतिवृत्तव्यापितया भासमानस्य नाङ्गितामुपहन्ति, अङ्गितां पोषयत्येवेत्यर्थः ।  
एतदुक्तं भवति---अङ्गभूतान्यपि रसान्तराणि स्वविभावादिसामग्न्या स्वावस्थायां यद्यपि लब्धपरिपोषाणि चमत्कारगोचरतां प्रतिपद्यन्ते, तथापि स चमत्कारस्तावत्येव न परितुष्य विश्राम्यति किं तु चमत्कारान्तरमनुधावति ।  
सर्वत्रैव ह्यङ्गाङ्गिभावे ऽयमेवोदन्तः ।  
यथाह तत्रभवान्--- गुणः कृतात्मसंस्कारः प्रधानं प्रतिपद्यते ।  
प्रधानस्योपकारे हि तथा भूयसि वर्तते ॥  
इति  ॥ २२ ॥  
  
उपपादयितुमिति ।  
दृष्टान्तस्य समुचितस्य निरूपणेनेति भावः ।  
न्यायेन चैतदेवोपपद्यते; कार्यं हि तावदेकमेवाधिकारिकं व्यापकं प्रासङ्गिककार्यान्तरोपक्रियमाणमवश्यमङ्गीकार्यम् ।  
तत्पृष्ठवर्तिनीनां नायकचित्तवृत्तीनां तद्बलादेवाङ्गाङ्गिभावः ।  
प्रवाहापतित इति किमत्रापूर्वमिति तात्पर्यम् ।  
तथेति व्यापितया ।  
यदि वा एवकारो भिन्नक्रमः, तथैव तेनैव प्रकारेण कार्याङ्गाङ्गिभावरूपेण रसानामपि बलादेवासावापततीत्यर्थः ।  
तथा च वृत्तौ वक्ष्यति ऽतथैवेऽति ।  
कार्यमिति ।  
ऽस्वल्पमात्रं समुत्सृष्टं बहुधा यद्विसर्पतिऽ इति लक्षितं बीजम् ।  
बालप्रिया क्वचिद्ग्रन्थे बहुष्विति पाठो न, ऽकथमेकस्याङ्गिता नऽ इत्यस्य स्थाने एकस्याङ्गितेति पाठश्च दृश्यते ।  
कारिकां व्याचष्टे--प्रस्तुतस्येत्यादि ।  
अस्येत्यस्य विवरणम्---तस्येति ।  
कारिकयानया लब्धं नन्वित्यादिशङ्कायाः समाधानं दर्शयति---एतदुक्तमित्यादि ।  
गुण इति ।  
गुणः अङ्गभूतः ।  
अन्येन कृतात्मसंस्कारः सन् तथा कृतात्मसंस्कारः गुणः प्रधानस्य अङ्गिनः भूयसि उपकारे वर्तते भूयसे उपकाराय भवति हि ।  
श्लोको ऽयं काव्यप्रकाशे ऽपि दर्शितः ।  
निरूपणेनेति ।  
प्रदर्शनेनेत्यर्थः ।  
एतदेवेति ।  
कार्यमित्यादिना वक्ष्यमाणमेवेत्यर्थः ।  
तत्पृष्ठवर्तिनीनामिति ।  
तत्तत्कार्यानुषक्तानामित्यर्थः ।  
नायकचित्तवृत्तीनामिति ।  
नायकपदेन नायकोपनायकादयस्सर्वे ऽत्र विवक्षिताः ।  
तद्बलादेवेति ।  
कार्याणामङ्गाङ्गिभावस्य बलादेवेत्यर्थः ।  
कारिकास्थं तथेति पदं व्याचष्टे---व्यापितयेति ।  
अन्यथापि व्याचष्टे---यदि वेत्यादि ।  
भिन्नक्रम इति ।  
नैवेत्येवकारस्तथेत्यनेन सम्बध्नातीत्यर्थः ।  
सन्ध्यादिमयस्य प्रबन्धशरीरस्य यथा कार्यमेकमनुयायि व्यापकं कल्प्यते न च तत्कार्यान्तरैर्न सङ्कीर्यते, न च तैः सङ्कीर्यमाणस्यापि तस्य प्राधान्यमपचीयते, तथैव रसस्याप्येकस्य सन्निवेशे क्रियमाणे विरोधो न कश्चित् ।  
प्रत्युत प्रत्युदितविवेकानामनुसन्धानवतां सचेतसां तथाविधे विषये प्रह्लादातिशयः प्रवर्तते ।  
ननु येषां रसानां परस्पराविरोधः यथा---वीरशृङ्गारयोः शृङ्गारहास्ययो लोचनम् बाजात्प्रभृति प्रयोजनानां विच्छेदे यदविच्छेदकारणं यावत्समाप्तिबन्धं स तु बिन्दुःऽ इति बिन्दुरूपयार्थप्रकृत्या निर्वहणपर्यन्तं व्याप्नोति तदाह---अनुयायीति ।  
अनेन बीजं बिन्दुश्चेत्यर्थप्रकृती सङ्गृहीते ।  
कार्यान्तरैरिति ।  
ऽआगर्भादाविमर्शाद्वा पताकाविनिवर्ततेऽ इति प्रासङ्गिकं यत्पताकालक्षणार्थप्रकृतिनिष्ठं कार्यं यानि च ततो ऽप्यूनव्याप्तितया प्रकरीलक्षणानि कार्याणि तैरित्येवं पञ्चानामर्थप्रकृतीनां वाक्यैकवाक्यतया निवेश उक्तः ।  
तथाविध इति ।  
यथा तापसवत्सराजे ।  
एवमनेन श्लोकेनाङ्गाङ्गितायां दृष्टान्तनिरूपणमितिवृत्तबलापतितत्वं च रसाङ्गाङ्गिभावस्येति द्वयं निरूपितम् ।  
वृत्तिग्रन्थो ऽप्युभयाभिप्रायेणैव नेयः ।  
शृङ्गारेण वीरस्याविरोधो युद्धनयपराक्रमादिना कन्यारत्नलाभादौ ।  
हास्यस्य तु स्पष्टमेव तदङ्गत्वम् ।  
हास्यस्य स्वयमपुरुषार्थस्वभावत्वे ऽपि समधिकतररञ्चनोत्पादनेन शृङ्गाराङ्गतयैव तथात्वम् ।  
रौद्रस्यापि तेन कथञ्चिदविरोधः ।  
यथोक्तम्---ऽशृङ्गारश्च तैः प्रसभं सेव्यतेऽ ।  
बालप्रिया असाविति ।  
अङ्गाङ्गिभाव इत्यर्थः ।  
कार्यपदेन योगव्युत्पत्त्या विवक्षितमर्थं दर्शयन् विवृणोति---स्वल्पमात्रमित्यादि ।  
बीजमित्यस्य व्याप्नोतीत्यनेन सम्बन्धः ।  
अनेनेति ।  
कार्यपदेनेत्यर्थः ।  
कार्यान्तरैरित्यनेन विवक्षितं विवृणोति---आगर्भादित्यादि ।  
ततो ऽप्यूनव्याप्तीति ।  
ततः पताकालक्षणार्थप्रकतेः ।  
तैरित्यन्तेन कार्यान्तरैरित्यस्य विवरणम् ।  
उपसंहरति---इत्येवमित्यादि ।  
उक्त इति ।  
कार्यं कार्यान्तरैरित्याभ्यां बोधित इत्यर्थः ।  
तथाविधे विषये इत्यस्योदाहरणं दर्शयति---यथा तापसेति ।  
सारार्थमाह--एवमित्यादि ।  
अनेनेति ।  
कार्यमित्यादिनेत्यर्थः ।  
अङ्गाङ्गितायां दृष्टान्तनिरूपणं रसाङ्गाङ्गिभावस्य इतिवृत्तबलापतितत्वं चेति द्वयमनेन श्लोकेन निरूपितमिति सम्बन्धः ।  
रसानामविरोधमुपपादयति---शृङ्गारेणेत्यादि ।  
अविरोध इति ।  
एकाश्रयत्वे विरोधाभाव इत्यर्थः ।  
तदङ्गत्वं शृङ्गाराङ्गत्वम् ।  
समधिकरञ्जनोत्पादनेनेति ।  
रौद्रशृङ्गारयोर्वीराद्भुतयोर्वीररौद्रयो रौद्रकरुणयोः शृङ्गाराद्भुतर्योर्वा तत्र भवत्वङ्गाङ्गिभावः ।  
तेषां तु स कथं भवेद्येषां परस्परं बाध्यबाधकभावः ।  
यथा---शृङ्गारबूभत्सयोर्वीरभयानकयोः शान्तरौद्रयोः शान्तशृङ्गारयोर्वा इत्याशङ्क्येदमुच्यते--  
लोचनम् तैरिति रौद्रप्रभृतिभिः रक्षोदानवोद्धतमनुष्यैरित्यर्थः ।  
केवलं नायिकाविषयमौग्न्यं तत्र परिहर्तव्यम् ।  
असम्भाव्यपृथिवीसम्मार्जनादिजनितविस्मयतया तु वूराद्भुतयोः समावेशः ।  
यथाह मुनिः--ऽवीरस्य चैव यत्कर्म सो ऽद्भुतःऽ इति ।  
वीररौद्रयोर्धीरोद्धते भीमसेनादौ समावेशः क्रोधोत्साहयोरविरोधात् ।  
रौद्रकरुणयोरपि मुनिनैवोक्तः---- ऽरौद्रस्यैव च यत्कर्म स ज्ञेयः करुणो रसःऽ इति ।  
शृङ्गाराद्भुतयोरिति ।  
यथा रत्नावल्यामैन्द्रजालिकदर्शने ।  
शृङ्गारबीभत्सयोरिति ।  
ययोहि परस्परोन्मूलनात्मकतयैवोद्भवस्तत्र को ऽङ्गाङ्गिभावः आलम्बननिमग्नरूपतया च रतिरुत्तिष्ठति ततः पलायमानरूपतया जुगुप्सेति समानाश्रयत्वेन तयोरन्योन्यसंस्कारोन्मूलनत्वम् ।  
भयोत्साहावप्येवमेव विरुद्धौ वाच्यौ ।  
शान्तस्यापि तत्त्वज्ञानसमुत्थितसमस्तसंसारविषयनिर्वेदप्राणत्वेन सर्वतो निरीहस्वभावस्य विषयासक्तिजीविताभ्यां रतिक्रोधाभ्यां विरोध एव ॥ २३ ॥  
  
बालप्रिया स्मधिकरसोत्पादनेनेति च पाठः ।  
शृङ्गाररसनाया आधिक्योत्पादनेनेत्यर्थः ।  
तथात्वं पुरुषार्थत्वम् ।  
तेन शृङ्गारेण ।  
उक्तमिति ।  
मुनिनेति शेषः ।  
विशेषमाह--केवलमिति ।  
असम्भाव्येत्यादि ।  
वीरस्य ह्यसम्भाव्यवस्तुलाभेन विस्मयो भवति ।  
उक्त इति ।  
अविरोध इति शेषः ।  
अत्रैकालम्बनकत्वेनाविरोधो बोध्यः ।  
रौद्रकरुणयोर्भिन्नाश्रयकत्वस्यैव सम्भावत् ।  
ऽशृङ्गाराद्भुतयोरपीऽति अविरोध इति शेषः ।  
बाध्यबाधकभावमुक्तं विवृणोति--ययोर्हीत्यादि ।  
ययोरिति ।  
शृङ्गारबीभत्साद्योरित्यर्थः ।  
तत्र तयोः ।  
उक्तार्थे हेतु दर्शयति--आलम्बनेत्यादि ।  
उत्तिष्ठति प्रादुर्भवति ।  
तत इति ।  
आलम्बनादित्यर्थः ।  
जुगुप्सेति ।  
उत्तिष्ठतीत्यनुषङ्गः ।  
इतीति हतौ ।  
समनाश्रयत्वेनेति ।  
एकालम्बनकत्वेनैकाधिकरणकत्वेन चेत्यर्थः ।  
तयोरिति ।  
रतिजुगुप्सयोरित्यर्थः ।  
अन्योन्येति ।  
अन्योन्यस्य यः संस्कारः, तदुन्मूलनत्वं तद्विनाशकारित्वमित्यर्थः ।  
एवमेवेति ।  
एकाश्रयत्वेनेत्यर्थः  ॥ २३ ॥  
  
  
  
_________________________________________________________  
  
  
अविरोधी विरोधी वा रसो ऽङ्गिनि रसान्तरे ।  
परिपोषं न नेतव्यस् तथा स्याद् अविरोधिता  ॥ ध्व्क्_३।२४ ॥  
  
__________  
  
  
अविरोधी विरोधी वा रसो ऽङ्गिनि रसान्तरे ।  
परिपोषं न नेतव्यस्तथा स्यादविरोधिता  ॥ २४ ॥  
  
अङ्गिनि रसान्तरे शृङ्गारादौ प्रबन्धव्यङ्ग्ये सति अविरोधी विरोधी वा रसः परिपोषन्न नेतव्यः ।  
तत्राविरोधिनो रसस्याङ्गिरसापेक्षयात्यन्तमाधिक्यं न कर्तव्यमित्ययं प्रथमः परिपोषपरिहारः ।  
उत्कर्षसाम्ये ऽपि तयोर्विरोधासम्भवात् ।  
यथा--- लोचनम् अविरोधी विरोधी वेति ।  
वाग्रहणस्यायमभिप्रायः---अङ्गिरसापेक्षया यस्य रसान्तरस्योत्कर्षो निबध्यते तदा तदविरुद्धो ऽपि रसो निबद्धश्चोद्यावहः ।  
अथ तु युक्त्या ङ्गिनि रसो ऽङ्गभावतानयेनोपपत्तिर्घटते तद्विरुद्धो ऽपि रसो वक्ष्यमाणेन विषयभेदादियोजनेनोपनिबध्यमानो न दोषावह इति विरोधाविरोधावकिञ्चित्करौ ।  
विनिवेशनप्रकार एव त्ववधात्व्यमिति ।  
अङ्गिनीति सप्तम्यनादरे ।  
अङ्गिनं रसविशेषमनादृत्य परिपोषपरिहारे त्रीन् प्रकारानाह--तत्रेत्यादिना तृतीय इत्यन्तेन ।  
ननु न्यूनत्वं कर्तव्यमिति वाच्ये आधिक्यस्य का सम्भावना येनोक्तमाधिक्यन्न कर्तव्यमित्याशङ्क्याह--उत्कर्षसाम्य इति ।  
एकतो रोदिति प्रिया अन्यतः समरतूर्यनिर्घोषः ।  
स्नेहेन रणरसेन च भटस्य दोलायितं हृदयम् ॥  
बालप्रिया अयमिति ।  
वक्ष्यमाण इत्यर्थः ।  
अपेक्षयेत्यस्य उत्कर्ष इत्यनेन सम्बन्धः ।  
तदविरुद्धो ऽपीति ।  
अङ्गिरसाविरुद्धो ऽपीत्यर्थः ।  
अङ्गेति ।  
अङ्गत्वप्रापणेनेत्यर्थः ।  
तदिति ।  
तर्हि इत्यर्थः ।  
अङ्गिनीति इति प्रतीकधारणम् ।  
सप्तमिति ।  
अङ्गिनि रसान्तरे इत्यत्र सप्रमीत्यर्थः ।  
अनादर इति ।  
"षष्ठी चानादर" इति सूत्रानुशिष्टा सप्तमीत्यर्थः ।  
रसान्तरपदविवरणम्--रसविशेषमिति ।  
अनादृत्येत्यस्यैव विवरणम्--न्यक्कृत्येनति ।  
इति वाच्य इति ।  
तत्राविरोधिनो रसस्याङ्गिरसापेक्षया न्यूनत्वं कर्तव्यमिति वक्तव्ये सतीत्यर्थः ।  
वृत्तौ ऽतयोरिऽति ।  
अङ्गिनो रसस्य तदविरोधिनो रसन्तरस्य चेत्यर्थः ।  
कत इति ।  
एकतः एकस्मिन् देशे ।  
अन्यतः अन्यस्मिन् देशे ।  
डोलायितं सन्देहाकुलम् ।  
ऽकण्ठदिऽति कण्ठाच्छित्वा ।  
हालं कण्ठादुद्धृत्य ।  
मेखलाया गुणेनैव विषधरपति नेति रूपकम् ।  
ऽसन्ध्येऽति ।  
सन्ध्याया नायिकात्वं गम्यते ।  
तस्यां या अभ्यसूया तया हेतुना हसितः पशुपत्तिः सन्ध्यां सेवमानः परमेश्वरो यया सा ।  
हृष्टा सन्तुष्टा श्लोको ऽथं प्रक्षिप्तः ।  
उत्कर्षसाम्यं विवृणोति लोचने---रोदितीत्यादि ।  
इत्यत इति ।  
एकन्तो रुऐ पिआ अण्णन्तो समरतूरणिग्घोसो ।  
णेहेण रणरसेण अ भडस्स दोलाइअं हिअअम् ॥  
यथा वा-- कण्ठाच्छित्त्वाक्षमालावलयमिव करे हारमावर्तयन्ती कृत्वा पर्यङ्कबन्धं विषधरपतिना मेखलाया गुणेन ।  
मिथ्यामन्त्राभिजापस्फुरदघरपुटव्यञ्जिताव्यक्तहासा देवी सन्ध्याभ्यसूयाहसितपशुपतिस्तत्र दृष्टा तु वो ऽव्यात् ॥  
इत्यत्र ।  
अङ्गिरसविरुद्धानां व्यभिचारिणां प्राचुर्येणानिवेशनम्, निवेशने वा क्षिप्रमेवाङ्गिरसव्यभिचार्यनुवृत्तिरिति द्वितीयः ।  
लोचनम् इति च्छाया ।  
रोदिति प्रियेत्यतो रत्युत्कर्षः ।  
रसरतूर्येति भटस्येति चोत्साहोत्कर्षः ।  
दोलायितमिति तयोरन्यूनाधिकतया साम्यमुक्तम् ।  
एतच्च मुक्तकविषयमेव भवति न तु प्रबन्धविषयमिति केचिदाहुस्तच्चासत् ; आधिकारिकेष्वितिवृत्तेषु त्रिवर्गफलसमप्राधान्यस्य सम्भवात् ।  
तथाहि---रत्नावल्यां सचिवायत्तसिद्धित्वाभिप्रायेण पृथिवीराज्यलाभ आधिकारिकं फलं कन्यारत्नलाभः प्रासङ्गिकं फलं, नायकभिप्रायेण तु विपर्यय इति स्थिते मन्त्रिबुद्धौ नायकबुद्धौ च स्वाम्यमात्यबुद्ध्येकत्वात्फलमिति नीत्या एकीक्रियमाणायां समप्राधान्यमेव पर्यवस्यति ।  
यथोक्तम्---ऽकवेः प्रयत्नान्नेतॄणां युक्तानाम्ऽ इत्मलमवान्तरेण बहुना ।  
एवं प्रथमं प्रकारं निरूप्य द्वितीयमाह---अङ्गीति ।  
अनिवेशनमिति ।  
अङ्गभूते बालप्रिया प्रियाकर्तृकरोदनरूपानुभावोक्त्येत्यर्थः ।  
रत्युत्कर्ष इति ।  
उक्त इति विपरिणामेन सम्बन्धः ।  
उक्तः व्यञ्जितः ।  
तयोरिति ।  
रत्युत्कर्षस्य उत्साहोत्कर्षस्य चेत्यर्थः ।  
साम्यमुक्तमिति ।  
अत्र प्रकृतो रसो वीरः भटस्येत्युक्तबलाद्गम्यः समप्राधान्येन वर्णितस्तदविरोधी शृङ्गारः, कण्ठादित्यादौ तु प्रकृतो रसो विप्रलम्भः तदविरोधीहास्यस्समप्राधान्येन दर्शितः ।  
एतदिति ।  
द्वयोरुत्कर्षसाम्यमित्यर्थः ।  
मुक्तकविषयमेवेति ।  
मुक्तके एवेत्यर्थः ।  
त्रिवर्गेति ।  
त्रिवर्गरूपं यत् फलं तस्य समप्राधान्यं यत्तस्येत्यर्थः ।  
समप्राधान्यमेवेति ।  
वीरशृङ्गारयोरिति शेषः ।  
कृत्रानिवेशनमित्यतः पूरयति---अङ्गभूतैति ।  
असाविति ।  
अङ्गभूतो रस इत्यर्थः ।  
अङ्गत्वेन पुनः पुनः प्रत्यवेक्षा परिपोषं नीयमानस्याप्यङ्गभूतस्य रसस्येति तृतीयः ।  
अनया दिशान्ये ऽपि प्रकारा उत्प्रेक्षणीयाः ।  
विरोधिनस्तु रसस्याङ्गिरसापेक्षया कस्यचिन्न्यूनता सम्पादनीया ।  
यथा शान्ते ऽङ्गिनि शृङ्गारस्य शृङ्गारे वा शान्तस्य ।  
परिपोषरहितस्य रसस्य कथं रसत्वभिति चेत्--उक्तमत्राङ्गिरसापेक्षयेति ।  
अङ्गिनो हि रसस्य लोचनम् रस इति शेषः ।  
नन्वेवं नासौ परितुष्टो भवेदित्याशङ्क्य मतान्तरमाह--निवेशने वेति ।  
अत एव वाग्रहणमुत्तरपक्षदार्ढ्यं सूचयति न विकल्पम् ।  
तथा चैक एवायं प्रकारः ।  
अन्यथा तु द्वौ स्याताम् ।  
अङ्गिनो रसस्य यो व्यभिचारी तस्यानुवृत्तिरनुसन्धानम् ।  
यथा---ऽकोपात्कोमललोलऽ इति श्लोके ऽङ्गिभूतायां रतावङ्गत्वेन यः क्रोध उपनिबद्धस्तत्र बद्ध्वा दृढं इत्यमर्षस्य निवेशितस्य क्षिप्रमेव रुदत्येति हसन्निति च रत्युचितेर्ष्यौत्सुक्यहर्षानुसन्धानम् ।  
तृतीयं प्रकारमाह---अङ्गत्वेनेति ।  
अत्र च तापसवत्सराजे वत्सराजस्य पझवतीविषयः सम्भोगशृङ्गार उदाहरणोकर्तव्यः ।  
अन्ये ऽपीति ।  
विभावानुभावानां चापि उत्कर्षो न कर्तव्यो ऽङ्गिरसविरोधिनां निवेशनमेव वा न कार्यम्, कृतमपि चाङ्गिरसविभावानुभावैरुषबृंहणीयम् ।  
परिपोषिता अपि विरुद्धरसविभावानुभावा अङ्गत्वं प्रतिजागरयितव्या इत्यादि ।  
स्वयं शक्यमुत्प्रेक्षितुम् ।  
एवं विरोध्यविरोधिसाधारणं प्रकारमभिधाय विरोधिविषया साधारणदोषपरिहारप्रकारगतत्वेनैव विशेषान्तरमप्याह---विरोधिन बालप्रिया रतावङ्गत्वेनेति ।  
उपनिबद्ध इत्यनेनास्य सम्बन्धः ।  
अनुभावद्वारा प्रदर्शित इत्यर्थः ।  
तत्रेति ।  
क्रोधे इत्यर्थः ।  
तद्व्यभिचारितयेति यावत् ।  
उदाहरणीकर्तव्य इति ।  
स तत्राङ्गमिति भावः ।  
अन्ये ऽपीत्याद्युक्तं विवृणोति--विभावेत्यादि ।  
विभावानुभावानामित्यस्य विशेषणम्--अङ्गिरसविरोधिनामिति ।  
निवेशनमेव वेति ।  
षष्ठ्यन्तयोरत्रानुषङ्गः ।  
कृतमपीति ।  
निवेशनमित्यनुषज्यते ।  
अङ्गीति ।  
अङ्गिरसस्य ये विभावानु भावाः तदेकरूपं सत् तदेकरूपतां सम्पाद्येत्यर्थः ।  
बृहण्णीयं पोषणीयम् ।  
अङ्गत्वं प्रतिजागरयितव्याः अङ्गतां नेतव्याः विरोध्यविरोधिसाधारणं प्रकारमिति ।  
सम्भवन्तमिति शेषः ।  
विरोधीति ।  
विरोधिविषयः असाधारणश्च यो दोषपरिहारप्रकारः तद्गतत्वेन तत्सम्बन्धित्वेनेत्यर्थः ।  
सम्भवीति ।  
अत्र पूरयति--प्रधानेत्यादि ।  
वृत्तौ ऽएतच्चेऽत्यादि ।  
बहुरसेषु प्रबन्धेष्वेकस्य रसस्य आपेक्षिकमेतत्प्रकर्ष योगित्वमशक्यप्रतिक्षेपमिति सम्बन्धः ।  
केनाशक्यप्रतिक्षेपमित्यत्रोक्तम्--रसानामित्यादि ।  
मतमेतद्विवृणोति--उपकार्येत्यादि ।  
अन्यथेति ।  
स्वचमत्कारविश्रान्तत्वाभाव यावान् परिपोषस्तावांस्तस्य न कर्तव्यः, स्वतस्तु सम्भवी परिपोषः केन वार्यते ।  
एतच्चापेक्षिकं प्रकर्षयोगित्वमेकस्य रसस्य वहुरसेषु प्रबन्धेषु रसानामङ्गाङ्गिभावमनभ्युपगच्छताप्यशक्यप्रतिक्षेपमित्यनेन प्रकारेणाविरोधिनां विरोधिनां च रसानामङ्गाङ्गिभावेन समावेशेप्रबन्धेषु स्यादविरोधः ।  
एतच्च सर्वं येषां रसो रसान्तरस व्यभिचारीभवति इति दर्शनं लोचनम् इति ।  
सम्भवीति ।  
प्रधानाविरोधित्वेनेति शेषः ।  
एतच्चेति ।  
उपकार्योपकारकभावो रसानां नास्ति स्वचमत्कारविश्रान्तत्वात् ; अन्यथा रसत्वायोगात्, तदभावे च कथमङ्गाङ्गितेत्यपि येषां मतं तैरपि कस्यचिद्रसस्य प्रकृष्टत्वं भूयः प्रबन्धव्यापकत्वमन्येषां चाल्पप्रबन्धानुगामित्वमभ्युपगन्तव्यमितिवृत्तसङ्घटनाया एवान्यथानुपपत्तेः, भूयः प्रबन्धव्यापकस्य च रसस्य रसान्तरैर्यदि न काचित्सङ्गतिस्तदितिवृत्तस्यापि न स्यात्सङ्गतिश्चेदयमेवोपकार्योपकारकभावः ।  
न च चत्मकारविश्रान्तेर्विरोधः कश्चिदिति समनन्तरमेवोक्तं तदाह--अनभ्युपगच्छतापीति ।  
शब्दमात्रेणासौ नाभ्युपगच्छति ।  
अकाम एवाभ्युपगमयितव्य इति भावः ।  
अन्यस्तु व्याचष्टे--एतच्चापेक्षिकमित्यादिग्रन्थो द्वितीयमतमभिप्रेत्य यत्र रसानामुपकार्योपकारकता नास्ति, तत्रापि हि भूयो वृत्तव्याप्तत्वमेवाङ्गित्वमिति ।  
एतच्चासत्; एवं हि एतच्च सर्वमिति सर्वशब्देन य उपसंहार एकपक्षविषयः बालप्रिया इत्यर्थः ।  
तदभाव इति ।  
रसत्वाभाव इत्यर्थः ।  
कथमङ्गाङ्गितेति ।  
रसयोहङ्गाङ्गिभावः ।  
कथमित्यर्थः ।  
तैरपीत्यस्याभ्युपगन्तव्यमित्यनेन सम्बन्धः ।  
कस्यचिद्रसस्य प्रकृष्टत्वमित्यनेनैतच्चापेक्षिकमित्यादिग्रन्थो विवृतः ।  
प्रकृष्टत्वं विवृणोति--भूय इत्यादि ।  
अशक्यप्रतिक्षेपमित्यस्य विवरणम्---अभ्युपगन्तव्यमिति ।  
अत्र हेतुमाह--इतिवृत्तेत्यादि ।  
इतिवृत्तघटनायाः कथासङ्घटनस्य ।  
एवमभ्युपगमे उपकार्योपकारकभावो ऽप्यभ्युपगतो भवेदित्याह---भूय इत्यादि ।  
सङ्गतिरिति ।  
सम्बन्ध इत्यर्थः ।  
तदिति ।  
तदेत्यर्थः ।  
न स्यादिति ।  
सङ्गतिरित्यनुषज्यते ।  
न च चमत्कारेति ।  
चमत्कारविश्रान्तेः कश्चिद्विरोधो न चेत्यन्वयः ।  
तदाहेति ।  
तदभिप्रायेणाहेत्यर्थः ।  
शब्देति ।  
वचनमात्रेणेत्यर्थः ।  
अभ्युपगमयितव्य इति ।  
युक्त्येति शेषः ।  
द्वितीयं मतमिति ।  
मतान्तरे त्वित्यादिना वक्ष्यमाणं मतमित्यर्थः ।  
रसानामित्यादि ।  
किन्तु सास्थायिनामिति भावः ।  
तत्रापीति ।  
तन्मते ऽपीत्यर्थः ।  
भूय इत्यादि ।  
तथाच बह्वितिवृत्तव्याप्तत्वमङ्गित्वमल्पेतिवृत्तव्याप्तत्वमङ्गत्वं चेति भावः ।  
सर्वशब्देनेति ।  
सर्वशब्दं प्रयुज्येत्यर्थः ।  
उपसंहार इति ।  
तन्मतेनोच्यते इत्युपसंहार इत्यर्थः ।  
एकपक्षविषय इति ।  
रसो रसान्तरस्येत्युक्तैकपक्षविषयक इत्यर्थः ।  
एतत्पक्षविषय लोचनम् मतान्तरे ऽपीत्यादिना च यो द्वितीयपक्षोपक्रमः सो ऽतीव दुःश्लिष्ट इत्यलं पूर्ववंश्यैः सह बहुना संलापेन ।  
येषामिति ।  
भावाध्यायसमाप्तावस्ति श्लोकः--- बहूनां समवेतानां रूपं यस्य भवेद्बहु ।  
स मन्तव्यो रसस्थायी शेषाः सञ्चारिणो मताः ॥  
इति  ।  
तत्रोक्तक्रमेणाधिकारिकेतिवृत्तव्यापिका चित्तवृत्तिरवश्यमेव स्थायित्वेन भाति प्रासङ्गिकवृत्तान्तगामिनी तु व्यभिचारितयेति रस्यमानतासमये स्थायिव्यभिचारिभावस्य न कश्चिद्विरोध इति केचिद्व्याचचक्षिरे ।  
तथा च भागुरिरपि किं रसानामपि स्थायिसञ्चारितास्तीत्याक्षिप्याभ्युपगमेनैवोत्तरमवोचद्बाढमस्तीति ।  
अन्ये तु स्थायितया पठितस्यापि रसस्य रसान्तरे व्यभिचारित्वमस्ति, यथा क्रोधस्य वीरे व्यभिचारितया पठितस्यापि स्थायित्वमेव रसान्तरे, यथा तत्वज्ञानविभावकस्य निर्वेदस्य शान्ते ; व्यभिचारिणो वा सत एव व्यभिचार्यन्तरापेक्ष्या स्थायित्वमेव, यथा विक्रमोर्वश्यामुन्मादस्य चतुर्थे ऽङ्के इतीयन्तमर्थमवबोधयितुमयं श्लोकः बहुनां चित्तवृत्तिरूपाणां भावानां मध्ये यस्य बहुलं रूपं यथोपलभ्यते स स्थायी भावः, स च रसो ससीकरणयोग्यः; शेषास्तु सञ्चारिण इति व्याचक्षते, न तु रसानां स्थायिसञ्चारिभावेनाङ्गाङ्गितोक्तेति ।  
अत एवान्ये रसस्थायीति षष्ठ्या सप्तम्या द्वितीयया वाश्रितादिषु बालप्रिया इति च पाठः ।  
स दुःश्लिष्ट इत्यपकर्षः ।  
बहुनामिति ।  
समवेतानामात्मनिष्ठानाम् बहुनां भावानामिति शेषः ।  
चित्तवृत्तिविशेषाणामित्यर्थः ।  
मध्ये यस्य भावस्य, रूपं बहु भूयः प्रबन्धव्यापकं भवेत् ।  
रस स्थायीति ।  
रसः स्थायीति छेदः ।  
"खर्परे शरी"ति विसर्गलोपः ।  
सः स्थायी रसो मन्तव्य इति योजना ।  
शेषा इति ।  
रसा इति विपरणामेनानुषङ्गः ।  
उक्तमर्थं दर्शयन्नाह--तत्रेत्यादि ।  
तत्रोक्तक्रमेण तस्मिन् श्लोके उक्तो यः क्रमस्तेन ।  
रस्यमानतासमये इति ।  
रस्यमानतायामपीति च पाठः ।  
स्थायिव्यभिचारिभावस्येति ।  
रसानामिति शेषः ।  
तथोचेत्यादि ।  
भागुरिरपि बाढमस्तीत्यम्युपगमेनैवावोचदित्यन्वयः ।  
ऽमतान्तरऽ इत्यादिग्रन्थं तन्मतस्योपपत्तिं दर्शयन्नवतारयति---अन्ये त्वित्यादि ।  
अत्र वीर इत्यन्तमेकं वाक्यं, शान्त इत्यन्तं द्वितीयं, चतुर्थे ऽङ्क इत्यन्तं तृतीयं बोध्यम् ।  
उन्मादस्येति ।  
वितर्काद्यपेक्षयेति शेषः ।  
समवेतानामित्यस्य विवरणं चित्तवृत्तिरूपाणां भावानामिति  ।  
सः स्थायी रसश्च मन्तव्य इति योजना ।  
स्थायीत्यस्य व्याख्यानम्--त्थायिभाव इति ।  
रस इत्यस्य रसीकरणयोग्य इति ।  
शेषा इति ।  
अन्ये भावा इत्यर्थः ।  
न त्वित्यादि ।  
किन्तु स्थायिनामेवेति भावः ।  
युक्तेति ।  
उक्तेति च पाठः ।  
षष्ठ्येत्यादि ।  
रसस्य रसे रसं स्थायीति विग्रह इति भावः ।  
तन्मतेनोच्यते ।  
मतान्तरे तु रसानां स्थायिनो भावा उपचाराद्रसशब्देनोक्तास्तेषामङ्गत्वं निर्विरोधमेव ।  
एवमविरोधिनां विरोधिनां च प्रबन्धस्थेनाङ्गिना रसेन समावेशे साधारणमविरोधोपायं प्रतिपाद्येदानीं विरोधिविषयमेव तं प्रतिपादयितुमिदमुच्यते ।  
  
  
_________________________________________________________  
  
  
विरुद्धैकाश्रयो यस् तु विरोधी स्थायिनो भवेत् ।  
स विभिन्नाश्रयः कार्यस् तस्य पोषे ऽप्य् अदोषता  ॥ ध्व्क्_३।२५ ॥  
  
  
__________  
  
  
विरुद्धैकाश्रयो यस्तु विरोधी स्थायिनो भवेत् ।  
स विभिन्नाश्रयः कार्यस्तस्य पोषो ऽप्यदोषता ॥ २५ ॥  
।  
ऐकाधिकरण्यविरोधी नैरन्तर्यविरोधी चेति द्विविधो विरोधी ।  
तत्र प्रबन्धस्थेन स्थायिनाङ्गिना रसेनौचित्यापेक्षया विरुद्धैकाश्रयो यो विरोधी यथा वीरेण भयानकः स विभिन्नाश्रयः कार्यः ।  
तस्य वीरस्य य आश्रयः कथानायकस्तद्विपक्षविषये सन्निवेशयितव्यः ।  
तथा सति च तस्य विरोधिनो ऽपि यः परिपोषः स निर्देषः विपक्षविषये हि भयातिशयवर्णने लोचनम् गमिगाम्यादीनामिति समासं पठन्ति ।  
तदाह--मतान्तरे ऽपीति ।  
रसशब्देनेति ।  
ऽरसान्तरसमावेशः प्रस्तुतस्य रसस्य यःऽ इत्यादिप्राक्तनकारिकानिविष्टेनेत्यर्थः  ॥ २४ ॥  
  
अथ साधारणं प्रकारमुपसंहरन्नसाधारणमासूत्रयति---एवमिति ।  
तमित्यविरोधोपायम् ।  
विरुद्धेति ।  
विशेषणं हेतुगर्भम् ।  
यस्तु स्थायीं स्थाय्यन्तरेणासम्भाव्यमानैकाश्रयत्वाद्विरोधी भवेद्यथोत्साहेन भयं स विभिन्नाश्रयत्वेन नायकविपक्षादिगामित्वेन कार्यः ।  
तस्येति ।  
तस्य विरोधिनो ऽपि तथाकृतस्य तथानिबद्धस्य बालप्रिया आश्रितादिषु गम्यादीनामिति ।  
द्वितीयया वेति सम्बन्धः ।  
द्वितीयाश्रितेत्यादिसूत्रे "गम्यादीनामुपसङ्ख्यान" मिति वार्तिकमनेन स्मारितम्  ॥ २४ ॥  
  
साधारणं प्रकारमिति ।  
विरोध्यविरोधसाधारणं अविरोधोपायप्रकारमित्यर्थः ।  
उपसंहरन्निति ।  
अनेन प्रतिपाद्येत्यन्तवृकत्त्यर्थो दर्शितः ।  
असाधारणं विरोधिमात्रविषयकम् ।  
अनेन विरोधिविषयमेवेतिवृत्त्यर्थो दर्शितः ।  
विरुद्धेतीति ।  
विरुद्धैकाश्रय इतीत्यर्थः ।  
विरुद्धपदं विवृणोति--स्थायीत्यादि ।  
असम्भाव्यमानः एकाश्रयः यस्य तत्त्वात् ।  
सः तथाविधः स्थायी ।  
तस्येति ।  
तत्पदार्थं विवृण्वन्नाह---तस्य विरोधिनो ऽपीत्यादि ।  
तथा कृतस्य विभिन्नाश्रयत्वेन कृतस्य ।  
अस्यैव विवरणम्---तथानिबद्धस्येति ।  
नायकस्य नयपराक्रमादिसम्पत्सुतरामुद्द्योतिता भवति ।  
एतच्च मदीये ऽर्जुनचरिते ऽर्जुनस्य पातालावतरणप्रसङ्गे वैशद्येन प्रदर्शितम् ।  
एवमैकाधिकरण्यविरोधिनः प्रबन्धस्थेन सथायिना रसेनाङ्गभावगमने निर्विरोधित्वं यथा तथा तद्दर्शितम् ।  
द्वितीयस्य तु तत्प्रतिपादयितुमुच्यते--  
  
  
_________________________________________________________  
  
  
एकाश्रयत्वे निर्दोषो नैरन्तर्ये विरोधवान् ।  
रसान्तर-व्यवधिना रसो व्यङ्ग्यः सुमेधसा  ॥ ध्व्क्_३।२६ ॥  
  
  
__________  
  
  
एकाश्रयत्वे निर्देषो नैरन्तर्ये विरोधवान् ।  
रसान्तरव्यवधिना रसो वल्यङ्ग्यः सुमेधसा  ॥ २६ ॥  
  
यः पुनरेकाधिकरणत्वे निर्विरोधो नैरन्तर्ये तु विरोधी स रसान्तख्यवधानेन लोचनम् परिपुष्टतायाः प्रत्युत निर्देषता नायकोत्कर्षाधानात् ।  
अपरिपोषणन्तु दोष एवेति यावत् ।  
अपिशब्दो भिन्नक्रमः ।  
एवमेव वृत्तावपि व्याख्यानात् ।  
ऐकाधिकरण्यमेकाश्रयेण सन्बन्धमात्रम्, तेन विरोधी यथा---भयनोत्साहः, एकाश्रयत्वे ऽपि सम्भवति कश्चिन्नि रन्तरत्वेन निर्व्यवधानत्वेन विरोधी, यथा रत्या निर्वेदः ।  
प्रदर्शितमिति ।  
ऽसमुत्थिते धनुर्ध्वनौ भयावहे किरीटिनो महानुप्लवो ऽभवत्पुरे पुरन्दरद्विषाम्ऽ इत्यादिना  ॥ २५ ॥  
  
द्वितीयस्येति ।  
नैरन्तर्यविरोधिनः ।  
तदिति ।  
निर्विरोधित्वम् ।  
एकाश्रयत्वेन बालप्रिया ऽपोषे अदोषतेऽ त्येतद्विवृणोति---परीत्यादि ।  
गम्यमर्थमाह--अपरिपोषणन्त्वित्यादि ।  
अपिशब्द इति ।  
ऽपोषे ऽप्यदोषतेऽत्यपिशब्द इत्यर्थः ।  
व्याख्यानादिति ।  
तस्य विरोधिनो ऽवपीति व्याख्यानादित्यर्थः ।  
एवं कारिकाव्याख्यानेन ऽतत्रेऽत्यादिवृत्तिग्रन्थस्य विवरणादैकाधिकरण्यविरोधीत्यादिपूर्वभागमात्रं भयेनोत्साह इति ।  
ऽनैरन्तर्यविरोधीऽ त्येतद्विवृणोति---एकेत्यादि ।  
एकाश्रयत्वे सम्भवत्यपि कश्चिन्निरन्तरत्वेन विरोधीति सम्बन्धः ।  
निरन्तरत्वेनेत्यस्य विवरणम्--निर्व्यवधानत्वेनेति ।  
समुत्थित इति ।  
"श्रवेण तस्य तु ध्वनेर्विलुप्तलबन्धनमशेषदैत्ययोषितां श्लथीबभूव जीवितमि" त्युत्तरार्धम् ।  
किरीटिनो ऽर्जुनस्य धनुर्ध्वनाविति सम्बन्धः ।  
पुरन्दरद्विषामसुराणाम् ।  
उपप्लवस्यैव किञ्चिद्विवरणं श्रवेणेत्यादि ॥ २५ ॥  
  
वृत्तौ ऽऐकाधिकरण्यविरोधिनऽ इत्यस्य ऽअङ्गभावगमने निर्विरोधित्वऽमित्यनेन सम्बन्धः ।  
कारिकायाम् ।  
ऽएकाश्रयत्वे नैरन्तर्येऽइत्युभयत्र सप्तमी निमित्त इत्याशयेन व्याचष्टे---एकाश्रयत्वेनेत्यादि ।  
निर्देष इत्यस्य व्याख्यानम्---न विरोधीति ।  
प्रबन्धे निवेशायितव्यः ।  
यथा शान्तशृङ्गारौ नागानन्दे निवेशितौ ।  
लोचनम् निमित्तेन यो निर्देषः न विरोधी किं तु निरन्तरत्वेन निमित्तेन विरोधमेति स तथाविधविरुद्धरसद्वयावरुद्धेन रसान्तरेण मध्ये निवेशितेन युक्तः कार्य इति कारिकार्थः ।  
प्रबन्ध इति बाहुल्यापेक्षं, मुक्तके ऽपि कदाचिदेवं भवेदपि ।  
यद्वक्ष्यति---ऽएकवाक्यस्थयोरपिऽ इति ।  
यथेति ।  
तत्र हि--ऽरागस्यास्पदमित्यवैमि न हि मे ध्वंसीति न प्रत्ययःऽ इत्यादिनोपक्षेपात्प्रभृति परार्थशरीरवितरणात्मकनिर्वहणपर्यन्तः शान्तो रसस्तस्य विरुद्धो मलयवतीविषयः शृङ्गारस्तदुभयाविरुद्धमद्भुतमन्तरीकुत्य क्रमप्रसरसम्भावनाभिप्रायेण कविना निबद्धः ऽअहो गीतमहो वादित्रम्ऽ इति ।  
एतदर्थमेव ऽव्यक्तिर्व्यञ्जनधातुनाऽ इत्यादि नीरसप्रायमप्यत्र निबद्धमद्भुतरसपरिपोषकतयात्यन्तरसरसतावहमिति ऽनिर्देषदर्शनाः कन्यकाः पुरुषार्थहेतुकमिदं निमित्तनैमित्तिकप्रसङ्गेनेऽति ।  
अनन्तरं च निमित्तनैमित्तिकप्रसङ्गागतो यः शेखरकवृत्तान्तोदितहास्यरसोपकृतः शृङ्गारस्तस्य विरुद्धो यो वैराग्यशमपोषको नागीयकलेबरास्थिजालावलोकनादिवृत्तान्तः स बालप्रिया विरोधवानित्यस्य विवरणम्---विरोधमेतीति ।  
उत्तरार्धं व्याचष्टे---स इत्यादि ।  
प्रबन्ध इतीति ।  
प्रबन्धे निवेशायितव्य इत्यत्र प्रबन्धग्रहणमित्यर्थः ।  
यथा शान्तशृङ्गारौ नागानन्दे निवेशितावित्येतद्विवृणोति---तत्रेत्यादि ।  
इत्यादिना य उपक्षेपस्त स्मादित्यर्थः ।  
परेति ।  
परार्थं यच्छरीरवितरणं तदात्मकं यन्निर्वहणं तत्पर्यन्त इत्यर्थः ।  
शान्तो रस इति निबद्ध इत्यस्यापकर्षः ।  
तस्येत्यादि ।  
शृङ्गारः इत्यद्भुमन्तरीकृत्य निबद्ध इत्यन्वयः ।  
क्रमेति ।  
क्रमेण यः प्रसरः रतिरूपशृङ्गारस्य नायके प्रसरणं तस्य सम्भावनारूपो य अभप्रायस्तेनेत्यर्थः ।  
इत्यादिनिबद्धमिति सम्बन्धः ।  
इति चेति ।  
निर्देषदर्शनाः कन्यका इत्युक्त्या वक्तरि रत्यनाविर्भावप्रकाशनादिति भावः ।  
चित्तवृत्तीति ।  
चित्तवृत्तीनां रागादीनां ये प्रसरास्तेषु, यद्वा चित्तवृत्तीनां प्रसरो येषु विषयेषु तेषु यत्प्रसङ्ख्यानं दोषदर्शनं, तदेव धनं येषां ते ।  
तद्वचनमाह--पुरुषार्थेत्यादि ।  
साङ्ख्यकारिकायाः पूर्वार्धमिदम् ।  
"प्रकृतेर्विभुत्वयोगान्नटवद्य्ववतिष्ठते लिङम्" इत्युत्तरार्थम् ।  
निमित्तं धर्मादिनैमित्तिकं धर्मादिकारणं स्थूलदेहादि तयोः प्रसङ्गेन सम्बन्धेन ।  
ऽइदं लिङ्गंऽ सक्ष्मशरीरम् ।  
ऽनटवद्व्यवतिष्ठतेऽ यथा नटो विविधं रूपङ्गृहीत्वा व्यवहरति तथा देवादिशरीरं गृहीत्वा व्यवहरति ।  
किमर्थम्, तत्राह--ऽपुरुषार्थेऽति ।  
पुरुषार्थफलकमित्यर्थः ।  
तत्तद्भोगादृष्टबलात्तत्तद्भोगार्थमेव तथा व्यवहरतीति यावत् ।  
कुतो ऽस्यैंवविधो महिमेत्यत्राह---ऽप्रकृतेऽरित्यादि ।  
इति तद्य्वाख्या ।  
शान्तश्च तृष्णाक्षयसुरवस्य यः परिपोषस्तल्लक्षणो रसः प्रतीयत एव ।  
तथा चोक्तम्--- यच्च कामसुखं लोके यच्च दिव्यं महत्सुखम् ।  
तृष्णाक्षयसुखस्यैते नार्हतः षोडशीं कलाम् ॥  
लोचनम् मित्रावसोः प्रविष्टस्य मलयवतीनिर्गमनकारिणः ऽसंसर्पद्भिः समन्तात्ऽ इत्यादि ।  
काव्योपनिबद्धक्रोधव्यभिचार्युपकृतवीररसान्तरितो निवेशितः ।  
ननु नास्त्येव शान्तो रसः तस्य तु स्थाय्येव नोपदिष्टो मुनिनेत्याशङ्क्याह--शान्तश्चेति ।  
तृष्णानां विषयाभिलाषाणां यः क्षयः सर्वतो निवृत्तिरूपो निर्वेदः तदेव सुखं तस्य स्थायिभूतस्य यः परिपोषो रस्यमानताकृतस्तदेव लक्षणं यस्य स शान्तो रसः ।  
प्रतीयत एवेति ।  
स्वानुभवेनापि निवृत्तभोजनाद्यशेषविषयेच्छाप्रसरत्वकाले सम्भाव्यत एव ।  
अन्ये तु सर्वचित्तवृत्तिप्रशम एवास्य स्थायीति मन्यन्ते ।  
तृष्णासद्भावस्य प्रसज्यप्रतषेधरूपत्वे चेतोवृत्तित्वाभावेन भावत्वायोगात् ।  
पर्युदासे त्वस्मत्पक्ष एवायम् ।  
बालप्रिया कामादितत्तत्पुरुषार्थलाभः क्रमेणैव भवतीत्यंशे उपष्टम्भकमिदं वचनमिति बोध्यम् ।  
निवेशित इथि ।  
नागानन्दनाटकमवलोकयतां सहृदयानां स्पष्टो ऽयं विषयः ।  
निवृत्तिरूपो निर्वेद इति ।  
निवृत्तिरूपः प्रध्वंसहेतुः ।  
निर्वेद इति ।  
तत्त्वज्ञानजनितो विषयेषु हेयत्वबुद्धिरित्यर्थः ।  
यद्वा---सर्वतो निवृत्तिरूप इति ।  
सर्वस्माद्विषयान्मनोनिवृत्तिरूप इत्यर्थः ।  
निवृत्तिर्नाम काचिच्चित्तवृत्तिः ।  
तस्य स्थायिभूतस्येति ।  
सुखस्येत्यन्तस्य विवरणम् ।  
रस्यमानताकृतो यः परिपोष इति सम्बन्धः ।  
निवृत्तेति ।  
निवृत्तः भोजनाद्यशेषविषयाया इच्छायाः प्रसरो यतः पुरुषात्तस्य भावस्तत्वं तस्य काले प्रसरकाले इति वा पाठः ।  
सम्भाव्यते ज्ञायते ।  
शमः स्थायीति केचित् ।  
तन्मतमाह--अन्य इति ।  
सर्वेति ।  
सर्वासां चित्तवृत्तीनां रत्यादिरूपाणां प्रशमः प्रकर्षेण शम इत्यर्थः ।  
तृष्णाक्षयशब्दार्थो ऽप्ययमेवेति भावः ।  
अस्येति ।  
शान्तस्येत्यर्थः ।  
सर्वचित्तवृत्तिप्रशम इत्यनेन सर्वासां चित्तवृत्तीनामभावस्य विवक्षणेदोषं दर्शयन्नाह--तृष्णेत्यादि ।  
तृष्णानां सर्वासां चित्तवृत्तीनां सद्भावस्य प्रसरस्य यः प्रसज्यप्रतिषेधो ऽत्यन्ताभावस्तद्रूपत्वे ।  
सर्वचित्तवृत्तिप्रशमपदार्थस्येति शेषः ।  
चेतोवृत्तित्वाभावेनेति ।  
अभावरूपत्वादिति भावः ।  
भावत्वायोगादिति ।  
भावान्तर्भावासम्भवादित्यर्थः ।  
पर्युदास इति ।  
विवक्षिते इति शेषः ।  
पर्युदासन्यायेनार्थे विवक्षिते सतीत्यर्थः ।  
यथा अधर्मादिपदस्य धर्मवरोधिपापादिकमर्थः, तथा तृष्णाक्षयपदस्य सर्वञ्चित्तवृत्तिप्रशमपदस्य वा सर्वचित्तवृत्तिविरोधी लोचनम् अन्ये तु--- स्वं स्वं निमित्तमासाद्य शान्ताद्भावः प्रवर्तते ।  
पुनर्निमित्तापाये तु शान्त एव प्रलीयते ॥  
इति भरतवाक्यं दृष्टवन्तः सर्वरससामान्यस्वाभावं शान्तमाचक्षणा अनुपजातविशेषान्तरचित्तवृत्तिरूपं शान्तस्य स्थायिभावं मन्यन्ते ।  
एतच्च नातीवास्मत्पक्षाद्दूरम् ।  
प्रागभावप्रध्वंसाभावकृतस्तु विशेषः ।  
युक्तश्च प्रध्वंस एव तृष्णानाम् ।  
यथोक्तम्---ऽवीतरागजन्मादर्शनात्ऽ इति ।  
प्रतीयत एवेति ।  
मुनिनाप्यङ्गीक्रियत एव ऽक्वचिच्छमःऽ इत्यादि ।  
वदता ।  
न च तदीया पर्यन्तावस्था वर्णनीया येन सर्वचेष्टोपरमादनुभावाभावेनाप्रतीयमानता स्यात् ।  
ऽशृङ्गारादेरपि फलभूमाववर्णनीयतैव पूर्वभूमौ तु ऽतस्य प्रशान्तवाहिता संस्कारात् ।  
तच्छिद्रेषु प्रत्ययान्तराण संस्कारेभ्यःऽ बालप्रिया चित्तवृत्तिविशेषो यदि विवक्षितस्तदेति यावत् ।  
अस्मत्पक्ष एवायमिति ।  
निर्वेदरूपचित्तवृत्तिविशेषे एव पर्यवसानादिति भावः ।  
स्वं स्वमिति ।  
षष्ठाध्यायान्तिमभागस्थो ऽयं श्लोकः ।  
अस्मात्पूर्वो ऽयं श्लोकः--- भावा विकारा रत्याद्याः शान्तस्तु प्रकृतर्मतः ।  
विकारः प्रकृतेर्जातः पुनस्तत्रैव लीयते ॥  
इति  ।  
स्वमिति ।  
स्वं स्वीयम् ।  
निमित्तम् वनितादिरूपम् ।  
शान्तान्निर्विकारादन्तः- करणरूपात्प्रकृतेः ।  
भावः रत्यादिः ।  
अनुपेति ।  
अनुपजातविशेषा बाह्यवनितादिविषयविशेषानाश्रया आन्तरी आत्मविषयिका च या चित्तवृत्तिः, तद्रूपमित्यर्थः ।  
एतदिति ।  
उक्तमतमित्यर्थः ।  
नातीवेत्यादि ।  
अस्मत्पक्षसन्निकृष्टमित्यर्थः ।  
प्रागभावेति ।  
पक्षस्यास्य सर्वचित्तवृतितिप्रागभावे पर्यवसानमस्मत्पक्षस्य तु सर्वचित्तवृत्तिप्रध्वंसाभाव इति विशेष इत्यर्थः ।  
युक्तश्चेत्यादि ।  
तृष्णाप्रध्वंसपक्ष एव युक्त इत्यर्थः ।  
यथोक्तमिति ।  
सर्वासां तृष्णानां प्रध्वंसो भवतीत्येतदुक्तमित्यर्थः ।  
न्यायसूत्रकृतेतिशेषः ।  
वीतेति ।  
तृतीयाध्यायप्रथमाह्निकस्थमिदं सूत्रम् ।  
वीतरागस्य रागादिरहितस्य ।  
जन्मनः अदर्शनात् यतो जन्म न भवति, तस्मादित्यर्थः ।  
किन्तु सरागस्यैव जन्मेति भावः ।  
आत्मनो नित्यत्वसाधकमिदम् ।  
प्रतीयत एवेत्येतदन्यथापि व्याचष्टे--मुनिनेत्यादि ।  
वदता मुनिनेत्यन्वयः ।  
शमपदमत्र योगेन निर्वेदपरमिति भावः ।  
चेष्टोपरमादयो हि शान्तस्यानुभावा वक्तव्यास्ते च न प्रयोगयोग्याः ।  
अतस्तस्यानुभावैरप्रतीयमानतेति केचिद्वदन्ति, तन्मतन्निराकर्तुमाह---ने चेत्यादि ।  
तदीयेति ।  
शान्तसम्बन्धिनीत्यर्थः ।  
पर्यन्तावस्था निरीहावस्था ।  
अप्रतीयमानतेति ।  
शान्तस्येति शेषः ।  
फलभूमाविति ।  
सुरतावस्थायामित्यर्थः ।  
पूर्वभूमावित्यादि ।  
पूर्वभूमौ तु शान्तस्यापि जनकादेश्चेष्टा दृष्टेवेति सम्बन्धः ।  
चित्तस्य क्षिप्ताद्या लोचनम् इत सूत्रद्वयनीत्या चित्राकारा यमनियमादिचेष्टा राज्यधुरोद्वहनादलक्षणा वा शान्तस्यापि जनकादेर्दृष्टैवेत्यनुभावसद्भावाद्यमनियमादिमध्यसम्भाव्यमानभूयोव्यभिचारिसद्भावाच्च प्रतीयत एव ।  
ननु न प्रतीयते नास्य विभावाः सन्तीत चेत्--न; प्रतीयत एव तावदसौ ।  
तस्य च भवितव्यमेव प्राक्तनकुशलपरिपाकपरमेश्वरानुग्रहध्यात्मरहस्यशास्त्रवीतरागपरिशीलनादिभिर्विभावैरितीयतैव विभावानुभावव्यभिचारिसद्भावः स्थायी च दर्शितः ।  
ननु तत्र हृदयसंवादाभावाद्रस्यमानतैव नोपपन्ना ।  
क एवमाह स नास्तीति, यतः प्रतीयत एवेत्युक्तम् ।  
ननु प्रतीयते सर्वस्य श्लाघास्पदं न भवति ।  
तर्हि वीतरागाणं शृङ्गारो न बालप्रिया नानावस्थाः, ता भूमय इत्युच्यन्ते ।  
प्रशान्तेत्यादि ।  
"तस्य प्रशान्तवाहितासंस्कारात्, तच्छिद्रेषु प्रत्ययान्तराणि संस्कारेभ्यः" इमे योगसूत्रे ।  
अत्राद्यस्येयं भोजवृत्तिः-- "तस्य चेतसः उक्तान्निरोधसंस्कारात् प्रशान्तवाहिता भवति परिहृतविक्षेपतया सदृशप्रवाहपरिणाम चित्तं भवतीत्यर्थः" इति ।  
सूत्रमिदं तृतीये पादे, तच्छिद्रेत्यादि चतुर्थे ।  
अस्यापीयं भोजवृत्तिः---"तस्मिन् समाधौ स्थितस्य छिद्रेव्यन्तरालेषु यानि प्रत्ययान्तराणि व्युत्थानरूपाणि ज्ञानानि तानि, प्राग्भूतेभ्यो व्युत्थानानुभवजेभ्यः संस्कारेभ्यः अहं ममेत्येवंरूपाणि क्षीयमाणेभ्यो ऽपि भवन्ति" इति ।  
चित्राकारेति ।  
विस्मयावहेत्यर्थः ।  
राज्येत्यादि ।  
चेष्टेति शेषः ।  
अत्र समाधिकाले यमादिचेष्टा व्यत्थानकाले राज्यधुरोद्वहनादिचेष्टेति विभागः ।  
जनकादेरिति ।  
जनकमहाराजो महायोगीति प्रसिद्धिः ।  
इतीति हेतौ ।  
यमेति ।  
यमनियमादीनां योगाङ्गानां मध्ये अन्तरे सम्भाव्यमानाः भूयांसश्च ये व्यभिचारिणः मतिधृतिस्मृत्यादयः, तेषां सम्भवादित्यर्थः ।  
प्रतीयत एवेति ।  
शान्तो रस इति शेषः ।  
शङ्कते---नन्वित्यादि ।  
नन प्रतीयत इति ।  
शान्त इति शेषः ।  
कुत इत्यत्राह---नास्येत्यादि ।  
समाधत्ते---नेति ।  
के वा विमाबा इत्यत्राह---तस्येत्यादि ।  
तस्य च विभावैर्भवितव्यमेवेत्यन्वयः ।  
तानाह---प्राक्तनेत्यादि ।  
प्राक्तनानां कुशलानां सत्कर्मणां परिपाकः तथा परमेश्वरानुग्रहः तथाध्यात्मरहस्यशास्त्रेषु वेदान्तादिषु बीतरागेषु च परिशीलनं तदादिभिरित्यर्थः ।  
उपसंहरति---इतीत्यादि ।  
इयतैव उक्तप्रकारेणैव ।  
शङ्कते--नन्विति ।  
तत्र शान्ते ।  
हृदयेति ।  
प्रतिपत्तॄणामिति शेषः ।  
समाधत्तं--क इति ।  
सः हृदयसम्वादः उक्तमिति ।  
वृत्तिकृतेति शेषः ।  
ऽयदि नामेऽत्यादिग्रन्थमवतारयति---नन्वित्यादि ।  
प्रतीयत इति शान्त इति शेषः ।  
विशेषमाह---सर्वस्येति ।  
प्रतिबन्द्या उत्तरमाह---तर्हित्यादि ।  
सो ऽपि शृङ्गारो ऽपि तदाहेति ।  
तदभिप्रायेणाहेत्यर्थः ।  
नन्वित्यादि ।  
असौ धर्मप्रधानो यदि नाम सर्वजनानभवगोचरता तस्य नास्ति नैतावतासावलोकसामान्यमहानुभावचित्तवृत्तिविशेषः प्रतिक्षेप्तुं शक्य- ।  
न च वीरे तस्यान्तर्भावः कर्तं युक्त- ।  
तस्याभिमानमयत्वेन व्यवस्थापनात् ।  
अस्य चाहङ्कारप्रशमैकरूपतया स्थितेः ।  
तयोश्चैवंविधविशेषसद्भावे ऽपि यद्यैक्यं लोचनम् श्लाध्य इति सो ऽपि रसत्वाच्च्यवतामिति तदाह--यद नामेति ।  
ननु धर्मप्रधानो ऽसौ वीर एवेति सम्भावयमान आह--न चेति ।  
तस्येति ।  
वीरस्य ।  
अभिमानमयत्वेनेति ।  
उत्साहो ह्यहमेवंविध इत्येवं प्राण इत्यर्थः ।  
अस्य चेति शान्तस्य ।  
तयोश्चेतिर् ।  
इहामयत्वनिरीहत्वाभ्यामत्यन्तविरद्धयोरपीति चशब्दार्थः ।  
वीररौद्रयोस्त्वत्यन्तविरोधो ऽपि नास्ति ।  
समानं रूपं च धर्मार्थकामार्जनोपयोगित्वम् ।  
नन्वेवं दयावीरो धर्मवीरो दानवीरो वा नासौ कश्चित्, शान्तस्यैवेदं नामान्तरकरणम् ।  
तथा हि मुनिः-- दानवीरं धर्मवीरं युद्धवीरं तथैव च ।  
रसवीरमपि प्राह ब्रह्मा त्रिविधसम्मितम् ॥  
बालप्रिया वीर एवेति सम्बन्धः ।  
असौ शान्तः धर्मप्रधानो वीरः धर्मवीरः ।  
इतीत्यादि ।  
इति सम्भावनां कुर्वस्तां परिहर्तुमाहेत्यर्थः ।  
वृत्तौ---ऽन चेऽत्यादि ।  
ऽवीरेऽ धर्मवीरे ।  
ऽतस्यऽ शान्तस्य न च युक्त इति सम्बन्धः ।  
ऽतस्येऽति ।  
वीरस्येत्यर्थः ।  
ऽअभिमानमयत्वेन, गर्वमयत्वेन ।  
इममर्थं विवृणोति लोचने--उत्साहो हीत्यादि ।  
उत्साहः वीरस्थायी ।  
एवंविध इत्यादि सर्वं साधयितुं शक्नोमीत्यादि बुद्धिरेव प्राणा जीवितं यस्य स इत्यर्थः ।  
तयोश्चेति चकारार्थमाह--इहेत्यादि ।  
तद्वीररौद्रयोरपि तथा प्रसङ्ग इत्युक्तं विवृणोति--वीररौद्रयोरित्यादि ।  
धर्मेति ।  
धर्मर्थकामानां यदर्जनं तदुपयोगित्वं समानरूपं चास्तीत्यर्थः ।  
अतस्तयोरैक्यं स्यादिति भावः ।  
दयावीरादीनामित्यादिग्रन्थमवतारयति--नन्वित्यादि ।  
एवं वीरशान्तयोरुक्तरीत्या भेदाङ्गीकारे ।  
दयावीर इत्यादि ।  
दयावीरः धर्मवीरान्तर्गतो दानवीरान्तर्गतो वेत्यर्थः ।  
दयावीर इत्यस्यानन्तरं ऽको ऽभिधीयताऽमिति च पाठः ।  
प्रतिवक्ति--नासावित्यादि ।  
दयावीर इत्यनुषज्यते ।  
असौ कश्चिन्नेति ।  
धर्मवीरो दानवीरो वा नेत्यर्थः ।  
तर्हि किमात्मक इत्यत्राह--शान्तस्यैवेत्यादि ।  
इदं दयावीर इत्येतत् ।  
शान्तस्यैव नामान्तरकरणं दयावीरश्शान्त एवान्तर्भूत इत्यर्थः ।  
कुत मुनवचनं प्रमाणयति--तथेत्यादि ।  
तथाहीति ।  
दयावीरस्य शान्तान्तर्भावाद्धेतोरित्यर्थः त्रैविध्यमेवाभ्यधादित्यनेनास्य सम्बन्धः ।  
दानवीरमिति ।  
त्रिविधसम्मितमिति ।  
त्रैविध्येन विभक्तमित्यर्थः ।  
परिकल्प्यते तद्वीररौद्रयोरपि तथा प्रसङ्गः ।  
दयावीरादीनां च चित्तवृत्तिवशेषाणां सर्वाकारमहङ्काररहितत्वेन शान्तरसप्रभेदत्वम्, इतरथा तु वीरप्रभेदत्वमिति व्यवस्थाप्यमाने न कश्चिद्विरोधः ।  
तदेवमस्ति शान्तो रसः ।  
तस्य चाविरुद्धरसव्यवधाने प्रबन्धे विरोधिरससमावेशे सत्यपि निर्विरोधत्वम् ।  
यथा प्रदर्शिते विषये ।  
लोचनम् इत्यागमपुरःसरं त्रैविध्यमेवाभ्यधात् ।  
तदाह--दयावीरादीनाञ्चेत्यादिग्रहणेन ।  
विषयजुगुप्सारूपत्वाद्बीभत्से ऽन्तर्भावः शङ्क्यते ।  
सा त्वस्य व्यभिचारिणी भवति न तु स्थायितामेति, पर्यन्तनिर्वाहे तस्या मूलत एव विच्छेदात् ।  
आधिकारिकत्वेन तु शान्तो रसो न निबद्धव्यैति चन्द्रिकाकारः ।  
तच्चेहास्माभिर्न पर्यालोचितं, प्रसङ्गान्तरात् ।  
मोक्षफलत्वेन चायं परमपुरुषार्थनिष्ठत्वात्सर्वरसेभ्यः प्रधानतमः ।  
स चायमस्मदुपाध्यायभट्टतौतेन काव्यकौतुके, अस्माभिश्च तद्विवरणे बहुतरकृतनिर्णयपूर्वपक्षसिद्धान्त इत्यलं बहुना  ॥ २६ ॥  
  
बालप्रिया आगमपुरस्सरमिति ।  
ब्रह्मा प्राहेत्यक्तेरिति भावः ।  
त्रैविध्यमेवेत्येवकारेण दयावीरव्यवच्छेदः ।  
तदाहेति ।  
उक्ताभिप्रायेणाहेत्यर्थः ।  
ऽदयावीरादीनां चेऽ तीत्यस्यानन्तरं विषयेत्यादेः पूर्वमादिग्रहणेनेति पाठः सर्वेषु दृष्टग्रन्थेषु दृश्यते, तस्य च विषयेत्यादिना सम्बन्धो न घटते चातो ऽत्र धर्मवीरदानवीरयोर्ग्रहणमिति पूरणीयम् ।  
यदि वा तथा ग्रन्थे पठनीयमिति बोध्यम् ।  
वृत्तौ ऽचित्तवृत्तिवशेषाणाऽमिति ।  
चर्व्यमाणानामिति शेषः ।  
दयावीरो नाम परोपचिकीर्षाप्रयत्नरूप उत्साहः ।  
ऽसर्वाकारम्ऽ इति क्रियाविशेषणम् ।  
सर्वथेत्यर्थः ।  
ऽअहङ्काररहितत्वेनेऽति हेतौ तृतीया, रहितत्वे इति च पाठः ।  
नायकस्येति शेषः ।  
ऽइतरथाऽ अहङ्कारसहितत्वे ।  
शान्तस्थायिनो विषयजुगुप्सारूपत्वाच्छान्तस्य बीभत्से ऽन्तर्भाव इति केचित् ।  
तन्मतं प्रसङ्गान्निराकरोति लोचने---विषयेत्यादि ।  
विषयजुगुप्सारूपत्वादिति ।  
शान्तस्येति शेषः ।  
अस्येत्यपकर्षो वा ।  
शङ्क्यत इति ।  
कैश्चिदिति शेषः ।  
वस्तुतो नैवमित्याह--सा त्वित्यादि ।  
सा जुगुप्सा ।  
अस्य शान्तस्य ।  
तस्याः जुगुप्सायाः ।  
शान्तस्य सर्वरसापेक्षयोत्कर्ष इत्याह--मोक्षेत्यादि ।  
स चेति ।  
शान्तश्चेत्यर्थः ।  
बह्वित्यादि ।  
वहुतरं यथा तथा कृतनिर्णयौ कृतविचारौ पूर्वपक्षसिद्धान्तौ यस्य सः  ॥ २६ ॥  
  
एतदेव स्थिरीकर्तुमिदमुच्यते--  
  
  
_________________________________________________________  
  
रसान्तरान्तरितयोर् एक-वाक्य-स्थयोर् अपि ।  
निवर्तते हि रसयोः समावेशे विरोधिता  ॥ ध्व्क्_३।२७ ॥  
  
  
__________  
  
  
रसान्तरान्तरितयोरेकवाक्यस्थयोरपि ।  
निवर्तते हि रसयोः समावेशे विरोधिता  ॥ २७ ॥  
  
रसान्तरव्यवहितयोरेकप्रबन्धस्थयोर्विरोधिता निवर्तत इत्यत्र न काचिद्रभ्रान्तिः ।  
यस्मादेकवाक्यस्थयोरपि रसयोरुक्तया नीत्या विरुद्धता निवर्तते ।  
यथा--- भूरेणुदिग्धान्नवपरिजातमालारजोवासितबाहुमध्याः ।  
गाढं शिवाभिः परिरभ्यमाणान्सुराङ्गनाश्लिष्टभुजान्तरालाः ॥  
सशोणितैः क्रव्यभुजां स्फुरद्भिः पक्षैः स्वगानामुपवीज्यमानान् ।  
संवीजिताश्चन्दनवारिसेकैः सुगन्धिभिः कल्पलतादुकूलैः ॥  
विमानपर्यङ्कतले निषण्णाः कुतूहलाविष्टतया तदानीम् ।  
निर्दिश्यमानांल्ललनाङ्गुलीभिर्वीराः स्वदेहान् पतितानपश्यन् ॥  
लोचनम् स्थिरीकर्तुमिति ।  
शिष्यबुद्धावित्यर्थः ।  
अपिशब्देन प्रबन्धविषयतया सिद्धो ऽयमर्थ इति दर्शयति---भूरेण्विति ।  
विशेषणैरतीव दूरापेतत्वमसम्भावनास्पदमुक्तम् ।  
स्वदेहानित्यनेन देहत्वाभिमानादेव तादात्म्यसम्भावनानिष्पत्तेरेकाश्रयत्वमस्ति, बालप्रिया अपिशब्देनेति ।  
ऽएकवाक्यस्थयोरपीऽत्यपिशब्देनेत्यर्थः ।  
वृत्तौ---ऽभूरेण्विऽत्यादि ।  
इदं काव्यप्रकाशे ऽप्युदाहृतम् ।  
वीराः पतितान् स्वदेहानपश्यन्नित सम्बन्धः ।  
यथाक्रमं कुतूहलहेतुगर्भमेकं देहानामपरं वीराणां विशेषणम् ।  
ऽदीग्धान्ऽ व्याप्तान् ऽवासितेऽति ।  
सुरभीकृतेत्यर्थः ।  
ऽबाहुमध्यंऽ बक्षः ।  
ऽक्रव्यभुजांऽ मांसाशिनाम् ।  
चन्दनवारीणां सेको यत्र तादृशैः ।  
ऽकल्पलतादुकूलैःऽ कल्पलतोद्भूतपट्टवस्त्रैः, यद्वा--कल्पलता एव दुकूलानि तैः ।  
ऽललनाःऽ स्वर्वेश्याः ।  
लोचने---विशेषणैरिति ।  
भूरेण्वित्यादिदेहविशेषणैरित्यर्थः ।  
असम्भावनास्पदम् स्वीयत्वसम्भावनाया अभावस्य निमित्तम् ।  
दूरापेतत्वं दूरविप्रकृष्टत्वमत्यन्तवैलक्षण्यमिति यावत् ।  
उक्तं व्यञ्जितम् ।  
ननु शृङ्गारबीत्भसयोरेकस्मिन्नेकालम्बनकयोरेव विरोधः, एकस्मिन्नेकदैकस्य रतिजुगुप्सयोरनुदयात् ; प्रकृते च भूरेमुदिग्धत्वादविशिष्टवीरदेहालम्बनको बीभत्सो दिव्यत्वविशिष्टवीरदेहालम्बनकश्च शृङ्गार इति तयोः कथमेकालम्बनकत्मरूपैकाश्रयत्वमिति शङ्कां परिहरन्नाह--स्वेत्यादि ।  
देहत्वाभिमानादिति ।  
वीराणां पतितदेहेषु स्वदेहत्वबुद्धेरित्यर्थः ।  
इत्यादौ ।  
अत्र हि शृङ्गारबीभत्सयोस्तदङ्गयोर्वा वीररसव्यवधानेन समावेशो न विरोधी ।  
  
  
_________________________________________________________  
  
विरोधम् अविरोधं च सर्वत्रेत्थं निरूपयेत् ।  
विशेषतस् तु शृङ्गारे सुकुमारतमा ह्य् असौ  ॥ ध्व्क्_३।२८ ॥  
  
  
__________  
  
  
विरोधमविरोधं च सर्वत्रेत्थं निरूपयेत् ।  
विशेषतस्तु शृङ्गारे सुकुमारतमो ह्यसौ  ॥ २८ ॥  
  
यथोक्तलक्षणानुसारेण विरोधाविरोधौ सर्वेषु रसेषु प्रबन्धे ऽन्यत्र च निरूपयेत्सहृदयः; विशेषतस्तु शृङ्गारे ।  
स हि रतपारिपोषात्मकत्वाद्रतेश्च लोचनम् अन्यथा विभिन्नविषयत्वात्को विरोधः ।  
ननु वीर एवात्र रसो न शृङ्गारो न बीभत्सः, किन्तु रतिजुगुपसे हि वीरं प्रति व्यभिचारीभूते ।  
भवत्वेवम्, तथापि प्रकृतोदाहरणता तावदुपपन्ना ।  
तदाह--तदङ्गयोर्वेति ।  
तयोरङ्गे तत्स्थायिभावावित्यर्थः ।  
वीररसेति ।  
ऽवीराः स्वदेहान्ऽ इत्यादिना तदीयोत्साहाद्यवगत्या कर्तृकर्मणोः समस्तवाक्यार्थानुयायितया प्रतीतिरिति मध्यपाठाभावे ऽपि सुतरां वीरस्य व्यवधायकतेति भावः  ॥ २७ ॥  
  
अन्यत्र चेति मुक्तकादौ ।  
सहि शृङ्गारः सुकुमारतम इति सम्बन्धः ।  
सुकुमारस्तावद्रसजातीयः बालप्रिया एतत्प्रदर्शनार्थं स्वपदोपादानमिति भावः ।  
तादात्म्येति ।  
प्रतिपत्तुर्द्वयोर्देहयोरैक्यबुद्धिनिष्पत्तेरत्यर्थः ।  
तथा च स्वर्ललनागतस्य शृङ्गारस्य बीभत्सस्य च देहद्वयैक्याभिमानी वीर एक एव विषय इति भावः ।  
ऽतदङ्गयोर्वेऽति ग्रन्थमवतारयति--नन्वित्यादि ।  
वीर एवेति ।  
साहसेन रणमध्यनिपातनाद्यनुभावेनाक्षेपलभ्यगर्वादिसञ्चारिणा च वीररस एव प्रतीयत इत्यर्थः ।  
तत्स्थायिभावाविति ।  
शृङ्गारबीभत्सयोः स्थायिबावौ रतिजुगुप्से इत्यर्थः ।  
इत्यादिनेति ।  
वीरपदेन देहपाताद्यनुभावेन चेत्यर्थः ।  
उत्साहादीत्यादिपदेन गर्वादेः परिग्रहः ।  
अवगत्येत्यनन्तरं वीरो रस इति शेषः ।  
वीरव्यवधानं विवृणोति--कर्तृकर्मणोरित्यादि ।  
कर्तृकर्मणोः वीरस्य कर्तुः पतितदेहरूपकर्मणश्च ।  
समस्तेत्यादि ।  
अत्र वाक्यं पदसमुदायः भूरोण्वित्यादिवाक्यार्थान्वयितया कर्मणः न वेत्यादिवाक्यार्थान्वयितया कर्तुश्च प्रतीतिरित्यर्थः ।  
इतीति हेतौ ।  
भाव इति ।  
अयमर्थः--ऽभूरेण्विऽत्यादिविशेषणार्थबोधे बीभत्सस्तद्विशेष्यार्थबोधे वीरो, न वेत्यादिविशेषणार्थबोधे शृङ्गारस्तद्विशेष्यार्थबोधे वीरश्चास्वाद्यत इति रीत्या वीरस्य मध्ये मध्ये आस्वादः ।  
श्रुतक्रमेण बोधे त्वादौ बीभत्सो, योजन या बोधे त्वादौ शृङ्गार इति  ॥ २७ ॥  
  
ऽप्रबन्धे ऽन्यत्र चेऽत्यत्रान्यत्रपदं व्यापष्टे--मुक्तकादाविति ।  
ऽसुकुमारतमो हि स्वल्पेनापि निमित्तेन भङ्गसम्भवात्सुकुमारतमः सर्वेभ्यो रसेभ्यो मनागपि विरोधिसमावेशं न सहते ।  
  
  
_________________________________________________________  
  
  
अवधानातिशयवान् रसे तत्रैव सत्-कविः ।  
भवेत् तस्मिन् प्रमादो हि झटित्य् एवोपलक्ष्यते  ॥ ध्व्क्_३।२९ ॥  
  
  
__________  
  
  
अवधानातशयवान्रसे तत्रैव सत्कविः ।  
भवेत्तस्मिन् प्रमादो हि झटित्येवोपलक्ष्यते  ॥ २९ ॥  
  
तत्रैव च रसे सर्वेभ्यो ऽपि रसेम्यः सौकुमार्यातिशययोगिनि कविरवधानवान् प्रयत्नवान्स्यात् ।  
तत्र हि प्रमाद्यतस्तस्य सहृदयमध्ये क्षिप्रमेवावज्ञानविषयता भवति ।  
शृङ्गाररसो हि संसारिणां नियमेनानुभवविषयत्वात्सर्वरसेभ्यः कमनीयतया प्रधानभूतः ।  
एवं च सति--   
  
_________________________________________________________  
  
  
विनेयान् उन्मुखी-कर्तुं काव्य-शोभार्थम् एव वा ।  
तद्-विरुद्ध-रस-स्पर्शस् तद्-अङ्गानां न दुष्यति  ॥ ध्व्क्_३।३० ॥  
  
  
__________  
  
  
विनेयानुन्मुखीकर्तुं काव्यशोभार्थमेव वा ।  
तद्विरुद्धरसस्पर्शस्तदङ्गानां दुष्यत    ॥ ३० ॥  
  
लोचनम् ततो ऽपि करुणस्ततो ऽपि शृङ्गार इति तमप्रत्ययः  ॥ २८-२९ ॥  
एवं चेति ।  
यतो ऽसौ सर्वसंवादीत्यर्थः ।  
तदिति ।  
शृङ्गारस्य विरुद्धा ये शान्तादयस्तेष्वपि तदङ्गानां शृङ्गाराङ्गानां सम्बन्धी स्पर्शो न दुष्टः ।  
तया भङ्ग्या रसान्तरगता अपि विभावानुभावाद्या वर्णनीया यया शृङ्गाराङ्गभावमुपागमन् ।  
यथा ममैव स्तोत्रे--- त्वां चन्द्रचूडं सहसा स्पृशन्ती प्राणैश्वरं गाढवियोगतप्ता ।  
सा चन्द्रकान्ताकृतिपुत्रिकेव संविद्विलीयापि विलीयते मे ॥  
बालप्रिया सऽ इति कारिकापाठाभिप्रायेण व्याचष्टे---स हीत्यादि ।  
रसजातीय इति ।  
रसत्वजातिमानित्यर्थः ॥ २८-२९ ॥  
ऽएवञ्चेऽत्येतत् व्याचष्टे--यत इति ।  
शृङ्गारस्य सर्वानुभवविषयत्वादित्यर्थः ।  
ऽविनेयानिऽत्याद्यर्थं व्याख्यास्यन्नादौ तद्विरुद्धेत्याद्युत्तरार्धं व्याचष्टे--तदित्यादि ।  
भावार्थमाह--तयेत्यादि ।  
रसान्तरेति ।  
शान्तादीत्यर्थः ।  
यया शृङ्गाराङ्गभावमुपागमन्निति ।  
यया भङ्ग्या वर्णनया शृङ्गारविभावादित्वं प्राप्नुवन्तो भवन्तीत्यर्थः ।  
अत्रोदाहरणमाह--त्वामित्यादि ।  
गाढवियोगेन गाढं गाढेन वा त्वदस्पर्शेन तप्ता संसारतापमनुभवन्ती ।  
सा विषयान्तरसञ्चारिणी मे संवित् अन्तःकरणं तद्वृत्तिर्वात्वां स्पृशन्ती किञ्चिद्विषयीकुर्वाणा विलीय त्वदाकारतारूपत्वसम्बन्धमवाप्य यत्र ज्ञाने शृङ्गारविरुद्धरसस्पर्शः शृङ्गाराङ्गानां यः स न केवलमविरोधलक्षणयोगे सति न दुष्यति यावद्विनेयानुन्मुखीकर्तुं काव्यशोभार्थमेव वा क्रियमाणो न दुष्यति यावद्विनेयानुन्मुखीकर्तुं काव्यशोभार्थमेव वा क्रियमाणो न दुष्यति ।  
शृङ्गाररसाङ्गैरुन्मुखीकृताः सन्तो हि विनेयाः सुखं विनयोपदेशान् गृह्णन्ति ।  
सदाचारोपदेशरूपा हि नाटकादिगोष्ठी लोचनम् इत्यत्र शान्तविभावानुभावानामपि शृङ्गारभङ्ग्या निरूपणम् ।  
विनेयानुन्मुखीकर्तुं या काव्यशोभा तदर्थं नैव दुष्यतीति सम्बन्धः ।  
वाग्रहणेन पक्षान्तरमुच्यते ।  
तदेव व्याचष्टे--न केवलमिति ।  
वाशब्दस्यैतद्य्वाख्यानम् ।  
अविरोधलक्षणं परिपोषपरिहारादि पूर्वोक्तम् ।  
विनेयानुन्मुखीकर्तुं या काव्यशोभा तदर्थमपि वा विरुद्धसमावेशः न केवलं पूर्वोक्तैः प्रकारैः, न तु काव्यशोभा विनेयोन्मुखीकरणमन्तरेणास्ते, व्यवधानाव्यवधाने नापि लभ्येते यथान्यैर्व्याख्याते ।  
सुखमिति ।  
रञ्जनापुरःसरमित्यर्थः ।  
ननु काव्यं क्रीडारूपं क्व च वेदादिगोचरा उपदेशकथा इत्याशङ्क्याह--सदाचारेति ।  
बालप्रिया ध्यातृध्यानध्येयानि भासन्ते तदनेन दर्शितम् ।  
अपिशब्द आपाततो विरोधं द्योतयति ।  
विलीयते विलयनं नामान्तःकरणस्य तद्वृत्तेर्वा अभानम् ।  
अनेन ध्येयमात्रविषयकज्ञानं दर्शितम् ।  
यद्वा--विलीयापि विलीयते द्रवीभूयापि अत्यन्तं द्रुता भवतीत्यर्थः ।  
भक्तानां चित्तद्रुतिः प्रसिद्धा पुत्रिकापक्षे तु चन्द्रकरस्पर्शेन किञ्चिदार्द्रीभूय पुनस्सर्वावयवावच्छेदेनार्द्रीभवतीत्यर्थः ।  
अत्र संविदादौ विरहतप्तनायिकात्वादिप्रतीत्या शृङ्गारविभावत्वादिप्राप्तिः, तदाह--शृङ्गारभङ्ग्या निरूपणमिति ।  
पूर्वार्धं व्याचष्टे--विनेयानित्यादि ।  
एवकारस्य नञा सम्बन्ध इति दर्शयति---नैवेति ।  
पक्षान्तरमिति ।  
अविरोधी विरोधी वेत्यादिकारिकाभिरुक्तेभ्यः पक्षेभ्यो ऽन्य इत्यर्थः, न त्वत्रैव पक्षद्वयद्योतक इति भावः ।  
एतद्य्वाख्यानमिति ।  
स न केवलमित्यादिव्याख्यानमित्यर्थः ।  
अविरोधलक्षणयोग इत्यत्राविरोधलक्षणपदं व्याचष्टे---परिपोषेत्यादि ।  
ऽविनेयानिऽत्यादि ऽतदर्थमपि वेऽत्यन्तं ऽविनेयानिऽत्यादिवृत्तेर्विवरणं, ऽस क्रियमाणऽ इत्यस्य विवरणं ऽविरुद्धसमावेशऽ इति ।  
फलितमाह--न केवलं पूर्वोक्तैः प्रकारेरिति ।  
विरुद्धसमावेशो न दुष्यतीति शेषः ।  
किन्त्वेवं क्रियमाणो ऽपि न दुष्यतीति भावः ।  
विनेयानुन्मुखीकर्तुं या काव्यशोभेत्युक्तमुपपादनति---न त्वित्यादि ।  
नास्ते इत्यन्वयः ।  
न भवतीत्यर्थः ।  
व्यवधानेति ।  
रसान्तरेण यद्व्यववधानमव्यवधानं वा तेनापीत्यर्थः ।  
क्वचिल्लभ्यत इति ।  
काव्यशोभा नेत्यनयोरनुषङ्गः ।  
यथेत्यादि ।  
तथेति पूर्वेण सम्बन्धः ।  
अन्यव्याख्यानञ्च विनेयानुन्मुखीकर्तुं वा काव्यशोभार्थं वेति विकल्पपरं बोध्यम् ।  
वृत्तौ ऽविनेयानिऽत्याद्युक्तस्यैव विवरणम्---ऽशृङ्गारेऽत्यादि ।  
विनेयजनहितार्थमेव मुनिभिरवतारिता ।  
किं च शृङ्गारस्य सकलजनमनोहराभिरामत्वात्तदङ्गसमावेशः काव्येशोभातिशयं पुष्यतीत्यनेनापि प्रकारेण विरोधिनि रसे शृङ्गाराङ्गसमावेशो न विरोधी ।  
ततश्च सत्यं मनोरमा रामाः सत्यं रम्या विभूतयः ।  
किं तु मत्ताङ्गनापाङ्गभङ्गलोलं हि जीवितम् ॥  
इत्यादिषु नास्ति रसविरोधदोषः ।  
लोचनम् मुनिभिरिति---भरतादिभिरित्यर्थः ।  
एतच्च प्रभुमित्रसम्मितेभ्यः शास्त्रेतिहासेभ्यः प्रीतपूर्वकं जायासम्मितत्वेन नाट्यकाव्यगतं व्युत्पत्तिकारत्वं पूर्वमेव निरूपितमस्माभिरिति न पुनरुक्तभयादिह लिखितम् ।  
ननु शृङ्गाराङ्गताभङ्ग्या यद्विभावादिनिरूपणमेतावतैव किं विनोयोन्मुखीकारः ।  
न; अस्ति प्रकारान्तरं, तदाह--किं चेति ।  
शोभातिशयमिति ।  
अलङ्कारविशेषमुपमाप्रभृतिं पुष्यत सुन्दरीकरोतीत्यर्थः ।  
यथोक्तम्---ऽकाव्यशोभायाः कर्तारो धर्मा गुणास्तदतिशयहेतवस्त्वलङ्काराऽ इति ।  
मत्ताङ्गनेति ।  
अत्र हि शान्तविभावे सर्वस्यानित्यत्वे वर्ण्यमाने न कस्यचिद्विभावस्य शृङ्गारभङ्ग्या निबन्धः कृतः, किं तु सत्यमिति बालप्रिया तत्र सुखमित्येतद्व्याचष्टे--रञ्जनेति ।  
एतच्चेत्यादि ।  
प्रभुमित्रसम्मितेभ्यः शास्त्रेतिहासेभ्यः तान्यपेक्ष्य ।  
नाट्यकाव्यगतमेतद्व्युत्पत्तिकारित्वं जायासम्मितत्वेन प्रीतिपूर्वकमिति पूर्वमेवास्माभिर्निरूपतमिति सम्बन्धः ।  
इतीति हेतौ ।  
किञ्चेत्यादिकमवतारयति---नन्वित्यादि ।  
शृङ्गाराङ्गतेति ।  
शृङ्गारविभावानुभावतेत्यर्थः ।  
समाधत्ते--नेति ।  
तदिति ।  
प्रकारान्तरमित्यर्थः ।  
शोभाया अतिशयो येनेति व्युत्पत्तिमभिप्रेत्य प्रकृतानुगुणं व्याचष्टे--अलङ्कारेत्यादि ।  
ऽसत्यऽमित्यादि ।  
सत्यमित्यर्धाङ्कीकारे ।  
ऽरामाःऽ रमण्यः कामा इति च पाठः ऽविभूतयःऽ ऐश्वर्याणि ।  
ऽमत्तेऽति ।  
मत्ता यौवनादिमदयुक्ताया अङ्गना प्रशस्ताङ्गा नारी तस्याः अपाङ्गभङ्गः कटाक्ष- स इव लोलमस्थिरम् ।  
ऽहीऽति प्रसिद्धौ ।  
रामादीनां मनोरमत्वे ऽपि सत्येव जाविते जनैः स्वोपभोघायोपादेयास्ताः जीवितं चास्थिरमिति किड्कृतं तासामुपादेयत्वमतो रम्यत्वे ऽपि तास्सर्वा निष्फला एवेति भावः ।  
उक्तमर्थं लोचने विवृणोति--अत्रेत्यादि ।  
सर्वस्यानित्यत्व इति ।  
समस्तानित्यत्वे इति च पाठः ।  
सर्वजीवितस्यास्थिरत्वे इत्यर्थः ।  
न कृत इति सम्बन्धः ।  
कस्यचिद्विभावस्य शान्तादिविभावस्य ।  
शृङ्गारभङ्ग्या शृङ्गारविभावत्वयोजनेन ।  
सत्यमितीति ।  
  
  
_________________________________________________________  
  
  
विज्ञायेत्थं रसादीनाम् अविरोध-विरोधयोः ।  
विषयं सुकविः काव्यं कुर्वन् मुह्यति न क्वचित्  ॥ ध्व्क्_३।३१ ॥  
  
  
__________  
  
विज्ञायेत्थं रसादीनामविरोधविरोधयोः ।  
विषयं सुकविः काव्यं कुर्वन्मुह्यति न क्वचित्   ॥ ३१ ॥  
  
इत्थमनेनानन्तरोक्तेन प्रकारेण रसादीनां रसभावतदाभासानां परस्परं विरोधस्याविरोधस्य च विषयं विज्ञाय सुकविः काव्यविषये प्रतिभातिशययुक्तः काव्यं कुर्वत्र क्वचिन्मुह्मति ।  
एवं रसादिषु विरोधाविरोधनिरूपणस्योपयोगित्वं प्रतिपाद्य व्यञ्जकवाच्यवाचकनिरूपणस्यापि तद्विषयस्य तत्प्रतिपाद्यते--   
  
_________________________________________________________  
  
  
वाच्यानां वाचकानां च यद् औचित्येन योजनम् ।  
रसादि-विषयेणैतत् कर्म मुख्यं महा-कवेः  ॥ ध्व्क्_३।३२ ॥  
  
  
__________  
  
  
वाच्यानां वाचकानां च यदौचित्येन योजनम् ।  
रसादिविषयेणैतत्कर्म मुख्यं महाकवेः   ॥ ३२ ॥  
  
लोचनम् परहृदयानुप्रवेशेनोक्तम्; न खल्वलीकवैराग्यकौतुकरुचिं प्रकटयामः, अपि तु यस्य कृते सर्वमभ्यर्थ्यते तदेवेदं चलमिति; तत्र मत्ताङ्गनापाङ्गभङ्गस्य शृङ्गारं प्रति सम्भाव्यमानविभावानुभावत्वेनाङ्गस्य लोलतायामुपमानतोक्तति प्रियतमाकटाक्षो हि सर्वस्याभिलषणीय इति च तत्प्रीत्या प्रवृत्तिमान् गुडजिह्विकया प्रसक्तानुप्रसक्तवस्तुतत्त्वसंवेदनेन वैराग्ये पर्यवस्यति विनेयः   ॥ ३।० ॥  
  
तदेतदुपसंहरन्नस्योक्तस्य प्रकरणस्य फलमाह--विज्ञायेत्थमिति    ॥ ३१ ॥  
  
रसादिषु रसादिविषये व्यञ्जकानि यानि वाच्यानि विभावादीनि वाचकानि च सुप्तिङादीनि तेषां यन्निरूपणं तस्येति ।  
तद्विषयस्येति ।  
रसादिविषयस्य ।  
तदिति बालप्रिया इत्यनेनेत्यर्थः ।  
परेति ।  
पराभिमतार्थाङ्कीकारेणेत्यर्थः ।  
अलीकेति ।  
अलीका असत्या या वैराग्यकौतुके रुचिस्तामित्यर्थः ।  
यस्येति ।  
जीवितस्येत्यर्थः ।  
तत्र जीविते ।  
तत्र लोलतायामुपमानतेति सम्बन्धः ।  
तन्निरूपितं लोलतानिमित्तकोपमाप्रतियोगित्वमित्यर्थः ।  
सम्भाव्येति ।  
सम्भाव्यमानेन नायकविभावत्वेन नायिकानुभावत्वेन च हेतुना शृङ्गाराङ्गस्येत्यर्थः ।  
तदुक्तेः फलमाह--प्रियेत्यादि ।  
तत्प्रतीत्येति कटाक्षस्योपमानत्वप्रतीत्येत्यर्थः ।  
तत्प्रीत्या इति च पाठः ।  
विनेय इति ।  
व्युत्पाद्यो राजकुमारादिरित्यर्थः ।  
तथा च यया कयापि विधया शृङ्गाराङ्गयोजनं काव्यशोभाकरमिति भावः    ॥ ३।० ॥  
  
ऽविज्ञायेऽत्यादिकारिकामवतारयति---तदेतदित्यादि    ॥ ३।१ ॥  
  
रसादिष्वित्यस्य विवरणम्---रसादिविषये इति ।  
ऽव्यञ्जकवाच्येऽत्यादिग्रन्थं वाच्यानामितिवृत्तविशेषाणां वाचकानां च तद्विषयाणां रसादिविषयेणौचित्येन यद्योजनमेतन्महाकवेर्भुख्यं कर्म ।  
अयमेव हि महाकवेर्मुख्यो व्यापारो यद्रसादीनेव मुख्यतया काव्यार्थीकृत्य तद्य्वक्त्यनुगुणत्वेन शब्दानामर्थानां चोपनिबन्धनम् ।  
एतच्च रसादितात्पर्येण काव्यनिबन्धनं भरतादावपि सुप्रसिद्धमेवेति प्रतिपादयितुमाह--   
  
_________________________________________________________  
  
  
रसाद्य्-अनुगुणत्वेन व्यवहारो ऽर्थ-शब्दयोः ।  
औचित्यवान्यस्ता एता वृत्तयो द्विविधाः स्थिताः  ॥ ध्व्क्_३।३३ ॥  
  
  
__________  
  
  
रसाद्यनुगुणत्वेन व्यवहारो ऽर्थशब्दयोः ।  
औचित्यवान्यस्ता एता वृत्तयो द्विविधाः स्थिताः    ॥ ३३ ॥  
  
व्यवहारो हि वृत्तिरित्युच्यते ।  
तत्र रसानुगुण औचित्यवान्वाच्याश्रयो यो व्यवहारस्ता एताः कैशिक्याद्या वृत्तयः ।  
वाचकाश्रयाश्चोपनागरिकाद्याः ।  
वृत्तयो हि रसादितात्पर्येण सन्निवेशिताः कामपिनाट्यस्य काव्यस्य च च्छायामावहन्ति ।  
रसादयो हि द्वयोरपि तयोर्जीवभूताः ।  
इतिवृत्तादि तु शरीरभूतमेव ।  
लोचनम् उपयोगित्वम् मुख्यमिति ।  
ऽआलोकार्थीऽ इत्यत्र यदुक्तं तदेवोपसंहृतम् ।  
महाकवेरिति सिद्धवत्फलनिरूपणम् ।  
एवं हि महाकवित्वं नान्यथेत्यर्थः ।  
इतिवृत्तविशेषाणामिति ।  
इतिवृत्तं हि प्रबन्धवाच्यं तस्य विशेषाः प्रागुक्ताः--ऽविभावभावानुभावसञ्चार्यौचित्यचारुणः ।  
विधिः कथाशरीरस्यऽ इत्यादिना ।  
काव्यार्थीकृत्येति ।  
अन्यथा लौकिकशास्त्रीयवाक्यार्थेभ्यः कः काव्यार्थस्य विशेषः ।  
एतच्च निर्णीतमाद्योद्द्योते--ऽकाव्यस्यात्मा स एवार्थःऽ इत्यत्रान्तरे    ॥ ३।२ ॥  
  
एतच्चेति ।  
यदस्माभिरुक्तमित्यर्थः ।  
भरतादावित्यादिग्रहणादलङ्कारशास्त्रेषु परुषाद्या वृत्तय इत्युक्तं भवति ।  
द्वयोरपि तयोरिति ।  
वृत्तिलक्षणयोर्व्यवहारयोरित्यर्थः ।  
जीवभूता इति ।  
ऽवृत्तयः काव्यमातृकाःऽ इति ब्रुवाणेन मुनिना रसोचितेतिवृत्तसमाश्रयणोपदेशेन रसस्यैवजीवितत्वमुक्तम् ।  
भामहादिभिश्च-- स्वादुकाव्यरसोन्मिश्रं वाक्यार्थमुपभुञ्जते ।  
प्रथमालीढमधवः पिबन्ति कटुभेषजम् ॥  
बालप्रिया व्याचष्टे--व्यञ्जकानीत्यादि ।  
आलोकार्थीत्यादि ।  
आलोकार्थीत्यादिकारिकया प्रथमोद्योते यदुक्तं तदेवानया कारिकया उपसंहृतमित्यर्थः    ॥ ३।२ ॥  
  
अत्र केचिदाहुः--ऽगुणगुणिव्यवहारो रसादीनामितिवृत्तादिभिः सह युक्तः, न तु जीवशरीरव्यवहारः ।  
रसादिमयं हि वाच्यं प्रतिभासते न तु रसादिभिः पृथग्भूतम्ऽ इति ।  
अत्रोच्यते--यदि रसादिमयमेव वाय्यं यथा गौरत्वमयं शरीरम् ।  
एवं सति यथा शरीरे प्रतिभासमाने नियमेनैव गौरत्वं प्रतिभासते सर्वस्य तथा वाच्येन सहैव रसादयो ऽपि सहृदयस्यासहृदयस्य च प्रतिभासेरन् ।  
न चैवम्; तथा चैतत्प्रतिपादितमेव प्रथमोद्द्योते ।  
लोचनम् इत्यादिना रसोपयोगजीवितः शब्दवृत्तिलक्षणो व्यवहार उक्तः ।  
शरीरभूतमिति ।  
ऽइतिवृत्तं हि नाट्यस्य शरीरंऽ इति मुनिः ।  
नाट्यं च रस एवेत्युक्तं प्राक् ।  
गुणगुणिव्यवहार इति ।  
अत्यन्तसम्मिश्रतया प्रतिभासनाद्धर्मधर्मिव्यवहारो युक्तः ।  
न त्विति ।  
क्रमस्यासंवेदनादिति भावः ।  
प्रथमेति ।  
ऽशब्दार्थशासनज्ञानमात्रेणैव न वेद्यतेऽ इत्यादिना प्रतिपादितमदः ।  
बालप्रिया कारिकायामर्थशब्दयोः रसाद्यनुगुणत्वेन औचित्यवान् व्यवहारो यः, एता वृत्तयः एताः द्विवधाः स्थिताश्चेत्यन्वयः ।  
लोचने---रसोपयोगजीवित इति ।  
रसोपयोग एव जीवितं यस्य स इत्यर्थः ।  
शेषं सर्वं स्पष्टम् ।  
ऽगुणगुणिव्यवहारऽ इत्यस्य व्याख्यानम्--धर्मधर्मिव्यवहार इति ।  
अत्र हेतुं दर्शयति---अत्यन्तेत्यादि ।  
गुणगुणिनोरिव रसादिवाच्ययोरिति शेषः ।  
अत्र गुणस्थानीयो रसादिः गुणिस्थानीय इतिवृत्तादिरूपो वाच्यार्थः ।  
न तु पृथग्भूतमित्यत्र हेतुमाह--क्रमस्यासंवेदनादिति ।  
वाच्यप्रतीतेः रसादिप्रतीतेश्चेति शेषः ।  
वृत्तौ---ऽयदीऽत्याद्यनुवादः ।  
अत्र दृष्टान्तमाह--ऽयथेऽत्यादि ।  
ऽगौरत्वमयं शरीरऽमिति गुणगुणिनोस्तादात्मयेन व्यवहारः ।  
ऽएवं सतीऽति ।  
वाच्यस्य रसादिमयत्वे सतीत्यर्थः ।  
प्रतिभासेरन्नित्यनेनास्य सम्बन्धः ।  
दृष्टान्तप्रदर्शनपूर्वकमाह---ऽयथेऽत्यादि ।  
ऽनियमेनैव भासतऽ इति ।  
द्रव्यप्रत्यक्षस्य तद्गतरूपविषयकत्वनियमादिति भावः ।  
ऽतथेऽति ।  
नियमेनैवेत्यस्यानुषङ्गः ।  
ऽप्रतिभासेरन्निऽति ।  
यदि रसादिमयो वाच्यार्थस्तर्हि स नियमतो रसादिभिः सहैव सर्वैः प्रतीयमानस्स्यादित्यर्थः ।  
अत्रेष्टापत्तिं परिहरति--ऽन चैवऽमिति ।  
ऽस्यान्मतम्ऽ इति शङ्काद्योतकम् ।  
जात्यत्वमिवेति योजना ।  
जात्यत्वमुत्कृष्टरत्नगतो स्यान्मतम्; रत्नानामिव जात्यत्वं प्रतिपत्तृविशेषतः संवेद्यं वाच्यनां रसादिरूपत्वमिति ।  
नैवम्; यतो यथा जात्यत्वेन प्रतिभासमाने रत्ने रत्नस्वरूपानतिरिक्तत्वमेव तस्य लक्ष्यते तथा रसादीनामपि विभावानुभावादिरूपवाच्याव्यतिरिक्तत्वमेव लक्ष्येत ।  
न चैवम्; लोचनम् ननु यद्यस्य धर्मरूपं तत्तत्प्रतिभाने सर्वस्य नियमेन भातीत्यनैकान्तिकमेतत् ।  
माणिक्यधर्मो हि जात्यत्वलक्षणो विशेषो न तत्प्रतिभासे ऽपि सर्वस्य नियमेन भातीत्याशङ्कते---स्यादिति ।  
एतत्परिहरति---नैवमिति ।  
एतदुक्तं भवति---अत्यन्तोन्मग्नस्वभावत्वे सति तद्धर्मत्वादिति विशेषणमस्माभिः कृतम् ।  
उन्मग्नरूपता च न रूपवज्जात्यत्वस्य, अत्यन्तलीनस्वभावत्वात् ।  
रसादीनां चोन्मग्नतास्त्येवेत्येवं केचिदेतं ग्रन्थमनैषुः ।  
अस्मद्गुरवस्त्वाहुः---अत्रोच्यत इत्यनेनेदमुच्यते--  
यदि रसादयो बालप्रिया जातिविशेषः ।  
यता मालत्यां "जात्येन चन्द्रमणिनेव महीधरस्ये"ति ।  
ऽप्रतिपत्तृविशेषतःऽ ज्ञातृविशेषेण कर्त्रा ।  
स्यादित्यादिग्रन्थमवतारयति लोचने---नन्वित्यादि ।  
यदित्यादि ।  
यत् गौरत्वादि ।  
यस्य शरीरादेः ।  
तत् गौरत्वादि ।  
तत्प्रतिभाने शरीरादिप्रतिभासे इत्येतदिति सम्बन्धः इति नियम इत्यर्थः ।  
यत्र यत्र यद्धर्मत्वं तत्र प्रत्यक्षीयतद्विषयिताव्यापकविषयिताकत्वमिति व्याप्तिरिति यावत् ।  
अनैकान्तिकमिति ।  
व्यभिचारीत्यर्थः ।  
कुत्र व्यभिचार इत्यत आह---माणिक्येत्यादि ।  
तत्प्रतिभासे माणिक्यभाने ।  
न भातीति ।  
तथा च माणिक्यधर्मे जात्यत्वे व्यभिचार इति भावः ।  
वृत्तौ---ऽयथेऽत्यादि ।  
ऽजात्यत्वेनऽ जात्यत्वप्रकारेण ।  
ऽभासमानेऽ प्रतिपत्तृविशेषगतसाक्षात्कारविषये ।  
रत्नस्वरूपानतरिक्तत्वं रत्नादभिन्नत्वम् ।  
ऽतस्यऽ जात्यत्वस्य ।  
ऽलक्ष्यतेऽ ज्ञायते ।  
ऽविभावेऽति ।  
विभावानुभावादरूपं यद्वाच्यं तस्मादव्यतरिक्तत्वामित्यर्थः ।  
ऽन चैवम्ऽ इति ।  
एवं न लक्ष्यते इत्यर्थः ।  
कुत इत्यत्राह--ऽन हीऽत्यादि ।  
न ह्यवगम इति सम्बन्धः ।  
यत इत्यादि न चैवमित्यन्तस्य परिहारग्रन्थस्य भावमाह लोचने--एतदुक्तमित्यादि ।  
अत्यन्तोन्मग्नस्वभावत्व इति ।  
स्वाश्रयाद्भिन्नत्वेन प्रतीयमानत्व इत्यर्थः ।  
सतीत ।  
इत्येतदिति शेषः ।  
तद्धर्मत्वादित्यादि ।  
तद्धर्मत्वादित्यस्य विज्ञेषणमित्यर्थः ।  
कृतमिति ।  
अभिमतमित्यर्थः ।  
यत्र यत्र तद्धर्मत्वभित्यत्र अत्यन्तोन्मग्नस्वभावत्वे सतीत्यपि निविष्टमस्तीत्यर्थः ।  
इत्थं च जात्यत्वेन व्यभिचार इत्याह---उन्मग्नेति ।  
उन्मग्नरूपता यथारूपस्य गौरत्वादेरस्ति तथा जात्यत्वस्य नेत्यर्थः ।  
अत्यन्तलीनस्वभावत्वात् अनुन्मग्नस्वभावत्वात् ।  
स्वाश्रयाद्भिन्नत्वेनाप्रतीयमानत्वादिति यावत् ।  
एतं ग्रन्थमित ।  
यत इत्यादि न चैवमित्यन्तं ग्रन्थमित्यर्थः ।  
न हि विभावानुभावव्यभिचारिण एव रसा इति कस्याचिदवगमः ।  
अत एव च विभावादिप्रतीत्यविनाभाविनी रसादीनां प्रतीतिरिति तत्प्रतीत्योः कार्यकारणभावेन व्यवस्थानात्क्रमो ऽवश्यम्भावी ।  
स तु लाघवान्न प्रकाश्यते ऽइत्यलक्ष्यक्रमा एव सन्तो व्यङ्ग्या रसादयःऽ इत्युक्तम् ।  
लोचनम् वाच्यानां धर्मास्तथासति द्वौ पक्षौ रूपादिसदृशा वा स्युर्माणिक्यगतजात्यत्वसदृशा वा ।  
न तावत्प्रथमः पक्षः, सर्वान् प्रति तथानवभासात् ।  
नापि द्वितीयः, जात्यत्ववदनतिरिक्तत्वेनाप्रकाशनात् ।  
एष च हेतुराद्ये ऽपि पक्षे सङ्गच्छत एव ।  
तदाह---स्यान्मतमित्यादिना न चैवमित्यन्तेन ।  
एतदेव समर्थयति---न हीति ।  
अत एव चेति ।  
यतो न वाच्यधर्मत्वेन रसादीनां प्रतीतिः, यतश्च तत्प्रतीतौ वाच्यप्रतीतिः सर्वथानुपयोगिनी तत एव हेतोः क्रमेणावश्यं भाव्यं, सहभूतयोरुपकारायोगात् ।  
स तु सहृदयभावनाभ्यासान्न लक्ष्यते अन्यथा तु लक्ष्येतापीत्युक्तं प्राक् ।  
यस्यापि प्रतीतिविशेषात्मैव रस इत्युक्तिः, प्राक्तस्यापि व्यपदेशिवत्त्वाद्रसादीनां प्रतीतरित्येवमन्यत्र ।  
ननु भवन्तु वाच्यादतिरिक्ता रसादयस्तत्रापि क्रमो न लक्ष्यत इति तावत्त्वयैवोक्तम् ।  
तत्कल्पने च प्रमाणं नास्ति ।  
अन्वयव्यतिरेकाभ्यामर्थप्रतीतिमन्तरेण रसप्रतीत्युदयस्य बालप्रिया स्बमतमाह--अस्मादित्यादि ।  
तथानवभासादत्यन्तेन ऽप्रतिभासेरन्न चैवम्ऽ इत्यन्तग्रन्थो विवृतः ।  
अप्रकाशनादिति ।  
अप्रकाशादित्यर्थः ।  
आद्ये ऽपि पक्ष इति ।  
रूपादिसदृशा वा इति पक्षे ऽपीत्यर्थः ।  
रूपादीनामनतिरिक्तत्वेन प्रकाशनादित भावः ।  
इत्यन्तेनेति ।  
इतीति शेषः ।  
आहुरिति पूर्वेण सम्बन्धः ।  
वृत्तावत एवेत्येको हेतुः व्यवस्थानादित्यपरश्चेत्याशयेन व्याचष्टे--यतो नेत्यादि ।  
तत्प्रतीतौ रसप्रतीतौ ।  
सर्वथेति ।  
नेत्यस्यानुषङ्गः ।  
नानुपयोगिनी उपयोगिन्येव ।  
क्रमो ऽवश्यम्भावीत्यस्य विवरणम्--क्रमेणावश्यं भाव्यमिति ।  
कुत इत्यत्राह---सहेति ।  
उपकारायोगादिति ।  
उपकार्योपकारकभावायोगादित्यर्थः ।  
यस्यापीति ।  
उक्तिः प्रागित्यनेन सम्बन्धः ।  
तस्यापीति ।  
मते इति शेषः ।  
व्यपदेशिवत्वादिति ।  
राहोश्शिर इत्यादिवद्भेग्रन्थमवतारयति---नन्वित्यादि ।  
इत्युक्तमिति ।  
तदुक्त्या क्रमो ऽस्तीत्यावेदितमिति भावः ।  
तत्कल्पन इति ।  
क्रमकल्पन इत्यर्थः ।  
रसप्रतीत्युदयस्येत्यस्य दर्शनादित्यनेन सम्बन्धः ।  
कुतस्येत्युदयस्येत्यस्य विशेषणम् ।  
फलितमाह--ततश्चेत्यादि ।  
सहैव युगपदेव ।  
वचनेत्यादि ।  
वचनवायापारो वाच्यार्थप्रतिपादनम् ।  
ननु शब्द एव प्रकारणाद्यवच्छिन्नो वाच्यव्यङ्ग्ययोः सममेव प्रतीतिमुपजनयतीति किं तत्र क्रमकल्पनया ।  
न ह शब्दस्य वाच्यप्रतीतिपरामर्श एव व्यञ्जकत्वे निबन्धनम् ।  
तथा हि गीतादिशब्देभ्यो ऽपि रसाभिव्यक्तिरस्ति ।  
न च तेषामन्तरा वाच्यपरामर्शः ।  
अत्रापी ब्रूमः---प्रकरणाद्यवच्छेदेन व्यञ्जकत्वं शब्दानामित्यनुमतमेवैतदस्माकम् ।  
किं तु तद्य्वञ्जकत्वं तेषां कदाचित्स्वरूपविशेषनिबन्धनं कदाचिद्वाचकशक्तिनिबन्धनम् ।  
तत्र येषां वाचकशक्तिनिबन्धनं तेषां यदि वाच्यप्रतीतिमन्तरेणैव स्वरूपप्रतीत्या निष्पन्नं तद्भवेन्न तर्हि वाचकशक्तिनिबन्धनम् ।  
अथ लोचनम् पदविरहितस्वरालापगीतादौ शब्दमात्रोपयोगकृतस्य दर्शनात् ।  
ततश्चैकयैव सामग्न्या सहैव वाच्यं व्यङ्ग्याभिमतं च रसादि भातीति वचनव्यञ्जनव्यापारद्वयेन न किञ्चिन्दिति तदाह--नन्विति ।  
यत्रापि गीतशब्दानामर्थो ऽस्ति तत्रापि तत्प्रतीतिरनुपयोगिनी ग्रामरागानुसारेणापहस्तितवाच्यानुसारतया रसोदयदर्शनात् ।  
न चापि सा सर्वत्र भवन्ती दृश्यते, तदेतदाह---न चेति ।  
तेषामिति गीतादिशब्दानाम् ।  
आदिशब्देन वाद्यविलपितशब्दादयो निर्दिष्टाः ।  
अनुमतमिति ।  
ऽयत्रार्थः शब्दो वाऽ इति ह्यवोचामेति भावः ।  
न तर्हीति ।  
ततश्च गीतवदेवार्थावगमं विनैव रसावभासः स्यात्काव्यशब्देभ्यः, न चैवमिति वाचकशक्तिरपि तत्रापेक्षणीया; सा च वाच्यनिष्टैवेति प्राग्वाच्ये प्रतिपत्तिरित्युपगन्तव्यम् ।  
तदाह---अथेति ।  
तदिदि वाचकशक्तिः ।  
बालप्रिया तदाहेति ।  
उक्तामाशङ्कां ऽनन्विऽत्यादिना ऽपरामर्शऽ इत्यन्तेन प्रदर्शयतीत्यर्थः ।  
ऽन चेऽत्यादिग्रन्थमवतारयते--यत्रापीत्यादि ।  
ऽअनुपयोगिनीऽत्यत्र हेतुमाह--ग्रामेत्यादि ।  
अपेति ।  
अपहस्तितः अनादृतः वाच्यानुसारः वाच्यर्थप्रतीत्यनुसरणं येन रसोदयेन तस्य भावस्तत्ता तया ।  
सेति ।  
वाच्यप्रतीतिरित्यर्थः ।  
ऽगीतादीनाऽमित्यत्रादिपदार्थमाह---आदीत्यादि ।  
विलपितं विलापः "विलापो ऽनर्थकं वचऽ इत्यमरः ।  
वृत्तौ ऽतद्व्यञ्जकत्वम्ऽ इति ।  
प्रकरणादिसहकृतं व्यञ्जकत्वमित्यर्थः ।  
ऽतेषांऽ शब्दानाम् ।  
ऽस्वरूपविशेषेऽति ।  
शब्दस्वरूपविशेषेत्यर्थः ।  
ऽवाचकेऽति ।  
वाचकशक्तिरभिधा सैव निबन्धनं प्रयोजकं यस्य तत् ।  
व्यक्तेरभिधेयार्थप्रतीतिपूर्वकत्वादिति भावः ।  
ऽयेषाम्ऽ इति ।  
तद्व्यञ्जकत्वमित्यनुषङ्गः ।  
ऽतदिऽति व्यञ्जक्तवमित्यर्थः ।  
ऽन तर्हीऽति ।  
ततश्च व्यञ्जकत्वस्य वाचकशक्तिनिबन्धनत्वाभावे च ।  
गीतवदिति ।  
गीतेन तुल्यमित्यर्थः ।  
न चैवं एवं न भवति च ।  
इतीति हेतौ ।  
वाच्यनिष्ठैव वाच्यविषयिकैव ।  
प्रागत्यादि ।  
तन्निबन्धनं तन्नियमेनैव वाच्यवाचकभावप्रतीत्युत्तरकालत्वं व्यङ्ग्यप्रतीतेः प्राप्तमेव ।  
स तु क्रमो यदि लाघवान्न लक्ष्यते तत्किं क्रियते ।  
यद च वाच्यप्रतीतिमन्तरेणैव प्रकरणाद्यव्च्छिन्नशब्दमात्रसाध्या रसादप्रतीतिः स्यात्तदनवधारितप्रकरणानां वाच्यवाचकभावे च स्वयमव्युत्पन्नानां प्रतिपत्तॄणां लोचनम् वाच्यवाचकभावेति ।  
सैव वाचकशक्तिरत्युच्यते ।  
एतदुक्तं भवति--मा भूद्वाच्यं रसादिव्यञ्जकम्; अस्तु शब्दादेव तत्प्रतीतिस्तथापि तेन स्ववाचकशक्तिस्तस्यां कर्तव्यायां सहकारितयावश्यापेक्षणीयेत्यायातं वाच्यप्रतीतेः पूर्वभावित्वमिति ।  
ननु गीतशब्दवदेव वाचकशक्तिरत्राप्यनुपयोगिनी, यत्तुक्वचच्छ्रुते ऽपि काव्येरसप्रतीतिर्न भवति तत्रोचितः प्रकरणावगमादिः सहकारी नास्तीत्याशङ्क्याह--यदि चेति ।  
प्रकरणावगमो हि क उच्यते? किं वाक्यान्तरसहायत्वम्? अथ वाक्यान्तराणां सम्बन्धिवाच्यम् ।  
उभयपरिज्ञाने ऽपि न भवति प्रकृतवाक्यार्थावेदने रसोदयः ।  
बालप्रिया वाच्यार्थप्रतीतिः प्राग्भवतीत्यभ्युपगन्तव्यमित्यर्थः ।  
वृत्तौ ऽअथेऽति यदीत्यर्थे ।  
ऽतन्निबन्धनऽमिति ।  
सा निबन्धनं यस्य तदित्यर्थः ।  
व्यञ्जकत्वमित्यनुषङ्गः ।  
ऽतदिऽति ।  
तर्हित्यर्थः ।  
ऽस तु क्रमऽ इति ।  
वाच्यप्रतीत्युत्तरकालत्वरूपः क्रमस्त्वित्यर्थः ।  
व्यङ्ग्यप्रतीतेरित्यनुषङ्गः ।  
तन्निबन्धनमित्यत्र तत्प्दं व्याचष्टे लोचने--वाचकशक्तिरिति ।  
सैवेति ।  
स एवेति ।  
च पाठः ।  
वाच्यवाचकभाव एवेत्यर्थः ।  
भावार्थमाह---एतदित्यादि ।  
रसादिव्यञ्जकमिति ।  
रसादिव्यक्तिजनकमित्यर्थः ।  
तत्प्रतीतिरिति ।  
रसादिप्रतीतिरत्यर्थः ।  
तेनेति ।  
शब्देनेत्यर्थः ।  
तस्यां कर्तव्यायामिति ।  
रसादिप्रतीताबुत्पादयितव्यायामित्यर्थः ।  
इतीति हेतौ ।  
नन्वित्यादि ।  
गीतशब्दवदिति ।  
गीतशब्दे इवेत्यर्थः ।  
अत्रापि काव्यशब्दे ऽपि ।  
नन्वेवं यत्र शब्दः श्रुतो ऽर्थो नाधिगतश्च तत्र रसप्रतीतिः स्यादित्यत आह--यत्त्वित्यादि ।  
यत्तु यत्र ।  
इत्याशङ्क्याहेति ।  
इति शङ्कापूर्वकं समाधानं भवेदित्यन्तग्रन्थेनाहेत्यर्थः ।  
वृत्तौ शब्दमात्रसाध्येत्यत्रत्यमात्रपदार्थविवरणम्---ऽवाच्यप्रतीतिमन्तरेणैवेऽति ।  
ऽतदवधारितेऽति ।  
तत्तर्हि ।  
अवधारितं ज्ञातं प्रकरणं यैस्तेषाम् ।  
ऽवाच्येऽत्यादि ।  
तत्तद्वाचकशब्दस्य तत्तद्वाच्यार्थं स्वयमजानतामित्यर्थः ।  
ऽअसौऽरसादिप्रतीतिः ।  
लोचने विवृणोति--प्रकरणेत्यादि ।  
प्रकरणावगमः अवगम्यः प्रकरणपदार्थः ।  
वाक्येति ।  
वाक्यान्तरं सहायः सहकारि यस्य तत्त्वं सहकारि वान्तरमित्यर्थः ।  
काव्यमात्रश्रवणादेवासौ भवेत् ।  
सहभावे च वाच्यप्रतीतेरनुपयोगः, उपयोगे वा न सहभावः ।  
येषामपि स्वरूपविशेषप्रतीतिनिमित्तं व्यञ्जकत्वं यथा गीतादिशब्दानां तेषामपि स्वरूपप्रतीतेर्व्यङ्ग्यप्रतीतेश्च नियमभावी लोचनम् स्वयमिति ।  
प्रकरणमात्रमेव परेण केनचिद्येषां व्याख्यातमिति भावः ।  
न चान्वयव्यतिरेकवतीं वाच्यप्रतीतिमपह्नुत्यादृष्टसद्भावाभावौ शरणत्वेनाश्रितौ मात्सर्यादधिकं किञ्चित्पुष्णीत इत्यभिप्रायः ।  
नन्वस्तु वाच्यप्रतीतेरुपयोगः क्रमाश्रयेण किं प्रयोजनम्, सहभावमात्रमेव ह्युपयोग एकसामग्र्यधीनतालक्षणमित्याशङ्क्याह--सहेति ।  
एवं ह्युपयोग इति अनुपकारके सञ्ज्ञाकरणमात्रं वस्तुशून्यं स्यादिति भावः ।  
उपकारिणो हि पूर्वभावितेति त्वया प्यङ्गीकृतमित्याह---येषामिति ।  
तद्दृष्टान्तेनैव वयं वाच्यप्रतीतेरपि पूर्वभावितां समर्थयिष्याम इति भावः ।  
बालप्रिया प्रकृतवाक्यस्येति शेषः ।  
अथेति प्रश्ने ।  
वाक्यान्तराणामित्यादि ।  
वाक्यान्तरतद्वाच्यमित्यर्थः ।  
उभयेति ।  
वाक्यान्तरतद्वाच्योभयेत्यर्थः ।  
प्रकृतवाक्यार्थवेदन इति ।  
प्रकृतवाक्यघटकतत्तत्पदार्थनवगम इत्यर्थः ।  
वाच्यवाचकभावाव्युत्पत्तिमुपपादयति--प्रकरणमात्रमित्यादि ।  
मात्रशब्देन वाच्यस्य व्यवच्छेदः ।  
येषामिति ।  
केषाञ्चित् प्रतिपत्तॄणामित्यर्थः ।  
व्याख्यातमिति ।  
बोधितमित्यर्थः ।  
ननु वाक्येन रसादिप्रतीतौ कर्तव्यायामदृष्टविशेषो ऽपि सहकारी तदभावादेव वाच्यप्रतीतिविरहकाले रसादेरप्रतीतिरिति शङ्कां परिहरति--न चेत्यादि ।  
न च पुष्णित इति सम्बन्धः ।  
अन्वयेति ।  
वाच्यप्रतीतिसत्त्वे रसादिप्रतीतिस्तदभावे तदभाव इत्यन्वयव्यतिरेकशालिनीमित्यर्थः ।  
शरणत्वेनेति ।  
प्रयोजकत्वेनेत्यर्थः ।  
रसप्रतीतिपदभावयोरिति शेषः ।  
नन्वित्यादि ।  
उपयोग इति ।  
रसादिप्रतीतिं प्रतीति शेषः ।  
क्रमाश्रयेणेति ।  
वाच्यप्रतीतिरसादिप्रतीत्योः पौर्वापर्यरूपक्रमाश्रयेणेत्यर्थः ।  
तर्हि उपयोगः क इत्यत्राह--सहेति ।  
तत् कीदृशमित्याङ्क्याह--एकेति ।  
वाच्यप्रतीतेः रसादिप्रत्यायकसामग्न्यधीनत्वरूपो रसादिसहभाव इति भावः ।  
उपयागाः उपयोगपदार्थः ।  
आशङ्क्येति ।  
आपाततश्शङ्कित्वेत्यर्थः ।  
सहभावे चेत्यादिग्रन्थस्य भावमाह--एवं हीत्यादि ।  
अनुपकारके उपयोग इति सञ्ज्ञाकरणमात्रमिति सम्बन्धः ।  
मात्रपदार्थं विवृणोति--वस्त्वित्यादि ।  
वस्तु उपकारकत्वरूपस्तदर्थः ।  
पूर्वभावितेति ।  
पूर्वकालवृत्तित्वमित्यर्थः ।  
क्रम इत्यन्तग्रन्थस्य भावमाह--त्वद्दृष्टान्तेनेत्यादि ।  
त्वद्दृष्टान्तेन गीतादिना तत्त्वित्यादिग्रन्थमवतारयति---नन्वित्यादि ।  
शब्दस्येत्यस्य क्रियेत्यनेन सम्बन्धः ।  
क्रमः ।  
तत्तु शब्दस्य क्रियापौर्वापर्यमनन्यसाध्यतत्फलघटनास्वाशुभावनीषु वाच्येनाविरोधिन्यभिधेयान्तरविलक्षणे रसादौ न प्रतीयते ।  
लोचनम् ननु संश्चेत्क्रमः किं न लक्ष्यत इत्याशङ्क्याह--तत्त्विति ।  
क्रियापौर्वापर्यमत्यनेन क्रमस्य स्वरूपमाह--क्रियेते इति ।  
क्रिये वाच्यव्यङ्ग्यप्रतीति यदि वाभिधाव्यापारो व्यञ्जनापरपर्यायो ध्वननव्यापारश्चेति क्रिये तयोः पौर्वापर्यं न प्रतीयते ।  
क्वेत्याग--रसादौ विषये ।  
कीदृशि? अभिधेयान्तरात्तदभिधेयविशेषाद्विलक्षणे सर्वथैवानभिधेये अनेन भवितव्यं तावत्कमेणेत्युक्तम् ।  
तथा वाच्येनाविरोधिनि, विरोधिनि तु लक्ष्यत एवेत्यर्थः ।  
कुतो न लक्ष्यते इति निमित्तसप्तमीनिर्दिष्टं हेत्वन्तरगर्भं हेतुमाह--आशुभाविनीष्विति ।  
अनन्यसाध्यतत्फलघटनासु घटनाः पूर्वं माधुर्यादिलक्षणाः प्रतिपादिता गुणानिरूपणावसरे ताश्च तत्फलाः रसादिप्रतीतिः फलं यासाम्, तथा अनन्यत्तदेव साध्यं यासाम्, न ह्योजोघटनायाः करुणादिप्रतीतिः साध्या ।  
एतदुक्तं भवति---यतो गुणवति काव्ये ऽसङ्कीर्णविषयतया सङ्घटना प्रयुक्ता ततः क्रमो न लक्ष्यते ।  
ननु भवत्वेवं सङ्घटनानां स्थितिः, क्रमस्तु किं न लक्ष्यते अत आह--आशुभाविनीषु वाच्यप्रतीतिकालप्रतीक्षणेन विनैव झटित्येव ता रसादीन् भावयन्ति बालप्रिया शब्दजन्यक्रियेत्यर्थः ।  
क्रियापदार्थमाह--क्रियेते इत्यादि ।  
ते के इत्यत्राह---वाच्येति ।  
शब्दस्य क्रियेत्यस्य शब्दनिष्ठक्रियेत्यभिप्रायेणाह--यदिवेत्यादि ।  
अन्वयं दर्शयति--तयोरित्यादि ।  
तयोः क्रिययोः ।  
अत्र वाच्यव्यङ्ग्यप्रतीतिगतं पौर्वापर्यं तद्य्वापारयोरारोपितं बोध्यम् ।  
रसादौ विषये इति ।  
तथाच वाच्यप्रतीतेः रसादिरूपव्यङ्ग्यप्रतीतेश्चेत्यर्थः ।  
अभिधेयविशेषादिति ।  
तत्तद्वाच्यार्थविशेषादित्यर्थः ।  
फलितमाह---सर्वथेत्यादि ।  
अनभिधेये अभिधेयभिन्ने ।  
अनेनेति ।  
अनभिधेयत्वकथनेनेत्यर्थः ।  
इत्युक्तमिति ।  
इति दर्शितमित्यर्थः ।  
लक्ष्यत एवेति ।  
यथा "भ्रम धार्मिके"त्यादौ ।  
इतीति ।  
इत्याकाङ्क्षायामित्यर्थः ।  
निमित्तसप्तमीति ।  
"यस्य च भावेने"ति सूत्रानुशिष्टनिमित्तार्थकसप्तमीत्यर्थः ।  
हेत्वन्तरेति ।  
अनन्यसाध्यतत्फलत्वरूपहेत्वन्तरेत्यर्थः ।  
अनन्येत्यादिकं व्याचष्टे--घटना इत्यादि ।  
कर्मधारयाभिप्रायेण विग्रहमाह--ताश्चेत्यादि ।  
अनन्यदित्यस्य व्याख्यानम्--तदेवेति ।  
तत्तद्धटनया यत्साध्यं तदेवेत्यर्थः ।  
उक्तमेव विवृणोति--न हीत्यादि ।  
ओजोघटनया करुणादिप्रतीतिर्न हि साध्येत्यन्वयः किन्तु वीरादिप्रतीतिरेवेति भावः ।  
उक्तस्य भावमाह--एतदित्यादि ।  
असङ्कीर्णविषयतयेति ।  
घटनान्तरासङ्कीर्णस्वविषयकत्वेनेत्यर्थः ।  
आशुभाविनीष्वित्येतद्व्याचष्टे--वाच्येत्यादि ।  
ता इति ।  
लोचनम् तदास्वादं विदधतीत्यर्थः ।  
एतदुक्तं भवति--सङ्घटनाव्यङ्ग्यत्वाद्रसादीनामनुपयुक्ते ऽप्यर्थविज्ञाने पूर्वामेवोचितसङ्घटनाश्रवण एव यत आसूत्रितो रसास्वादस्तेन वाच्यप्रतीत्युत्तरकालभवेन परिस्फुटास्वादयुक्तो ऽपि पश्चादुत्पन्नत्वेन न भाति ।  
अभ्यस्ते हि विषये ऽविनाभावप्रतीतिक्रम इत्थमेव न लक्ष्यते ।  
अभ्यासो ह्ययमेव यत्प्रणिधानादिनापि विनैव संस्कारस्य बलवत्त्वात्सदैव प्रबुभुत्सुतया अवस्थापनमित्येवं यत्र धूमस्तत्राग्निरिति हृदयस्थितत्वाद्व्याप्तेः पक्षधर्मज्ञानमात्रमेवोपयोगि भवतीति परामर्शस्थानमाक्रमति, झटित्युत्पन्नेहि धूमज्ञाने तद्व्याप्तिस्मृत्युपकृते तद्विजातीयप्रणिधानानुसरणादिप्रतीत्यन्तरानुप्रवेशविरहादाशुभाविन्यामग्निप्रतीतौ बालप्रिया घटना इत्यर्थः ।  
रसादीनित्यादेर्विवरणम्---तदास्वादमित्यादि ।  
तत्त्वित्यादिग्रन्थेन लब्धं क्रमस्तु किन्न लक्ष्यत इति चोद्यस्योत्तरं विवृणोति---एतदित्यादि ।  
सङ्घटनाव्यङ्ग्यत्वादिति ।  
अर्थज्ञानोपयोगं विनापि सङ्घटनया व्यङ्ग्यत्वादत्यर्थः ।  
पूर्वमेव वाच्यार्थज्ञानात्प्रागेव ।  
उचितेति ।  
अभ्यस्तेत्यर्थः ।  
आसूत्रितर्ः इषत्स्फुरितः ।  
तेनेत्यस्य न भातीत्यनेनान्वयः ।  
वाच्येति ।  
वाच्यप्रतीत्युत्तरकाले यो भवः जननं तेन हेतुना यः परिस्फुटास्वादः तेन युक्तो ऽपि विशिष्टो ऽपि; परिस्फुटास्वादः युक्तो ऽपीति च पाठः ।  
पश्चादुत्पन्नत्वेन वाच्यप्रतीत्युत्तरकालोत्पन्नत्वेन ।  
न भातीति ।  
सहृदयानामिति शेषः ।  
अभ्यास इत्यादि ।  
"अभ्यासस्तु समाने विषये ज्ञानानामभ्यावृत्तरि"ति न्यायभाष्ये ।  
प्रणिधानेत्यादि ।  
"सूस्मूर्षया मनसो धारणं प्रणिधान"मिति न्यायभाष्यम् ।  
धारणमेकाग्रीकरणम् ।  
प्रणिधानादिनेत्यादिपदेन "प्रणिधाननिबन्धाभ्यासलिङ्गे"त्यादिन्यायसूत्रोक्तलिङ्गादीनां ग्रहणम् ।  
विनैवेत्यस्य प्रबुभुत्सुतया स्थापनमित्यनेन सम्बन्धः ।  
बलवत्वादिति ।  
झटित्युद्बोधकसमवधानरूपदार्ढ्यवत्वादित्यर्थः ।  
प्रबुसुत्सुतयेति ।  
स्मृतिरूपप्रबोधोपधायकत्वेनेत्यर्थः ।  
कूलं पिपतिषतीत्यादिवत् प्रयोगः ।  
अभ्यस्त इत्यादिना समान्यत उक्तं विशिष्य दर्शयति--एवमित्यादि ।  
इत्येवं व्याप्तेरित्यन्वयः ।  
हृदयस्थितत्वादिति ।  
संस्काररूपेणान्तः करणे वर्तमानत्वादित्यर्थः ।  
पक्षेति धूमादिलिङ्गस्य पर्वतादिपक्षवृत्तित्वज्ञानमात्रमित्यर्थः ।  
मात्रमेवेत्यनेन पक्षे साध्यव्याप्तिविशिष्टहेतुमत्ताज्ञानरूपस्य परामर्शस्य व्यवच्छेदः ।  
उपयोगीति ।  
वह्न्याद्यनुमिताविति शेषः ।  
इतीति हेतौ ।  
परामर्शेति ।  
परामर्शस्थानीयं भवतीस्पष्टमिदं मतम् ।  
झटितीत्यस्य व्याप्तिस्मृतीत्यनेन सम्बन्धः ।  
तद्य्वाप्तीति ।  
धूमादौ वह्न्यादिव्याप्तेः स्मृत्या सहकुते सतीत्यर्थः ।  
तदित्यादि ।  
ताभ्यां धूमज्ञानव्याप्तिस्मृतिभ्यां विजातीयं यत् प्रणिधानानुकरणादिना प्रणिधानकरणादिना प्रतीत्यन्तरमालोचनरूपं क्वचित्तु लक्ष्यत एव ।  
यथानुरणनरूपव्यङ्ग्यप्रतीतिषु ।  
तत्रापि कथमिति चेदुच्यते--  
अर्थशक्तिमूलानुरणनरूपव्यङ्ग्ये ध्वनौ तावदभिधेयस्य तत्सामर्थ्याक्षिप्तस्य चार्थस्याभिधेयान्तरविलक्षणतयात्यन्तविलक्षणे ये प्रतीति तयोरशक्यनिह्नवो निमित्तनिमित्तिभाव इति स्फुटमेव तत्र पौर्वापर्यम् ।  
यथा प्रथमोद्द्योते प्रतीयमानार्थसिद्य्धर्थमुदाहृतामु गाथासु ।  
तथाविधे च विषये वाच्यव्यङ्ग्येयोरत्यन्तविलक्षणत्वाद्यैव एकस्य प्रतीतिः सैवेतरस्येति न शक्यते वक्तुम् ।  
शब्दशक्तिमूलानुरणनरूपव्यङ्ग्ये तु ध्वनौ--- गावो वः पावनानां परमपरिमितां प्रीतिमुत्पादयन्तु लोचनम् क्रमो न लक्ष्यते तद्वदिहापि ।  
यदि तु वाच्याविरोधी रसो न स्यादुचिता च घटना न भवेत्तल्लक्ष्येतैव क्रम इति ।  
चन्द्रिकाकारस्तु पठितमनुपठतीति न्यायेन गजनिमीलिकया व्याचचक्षे--तस्य शब्दस्य फलं तद्वा फलं वाच्यव्यङ्ग्यप्रतीत्यात्मकं तस्य घटना निष्पादना यतो ऽनन्यसाध्या शब्दव्यापारैकजन्येति ।  
न चात्रार्थसतत्त्वं व्याख्याने किञ्चिदुत्पश्माम इत्यलं पूर्ववंश्यैः सह विवादेन बहुना ।  
यत्र तु सङ्घटनाव्यङ्ग्यत्वे नास्ति तत्र लक्ष्यत एवेत्याह--क्वचित्त्विति ।  
तुल्ये व्यङ्ग्यत्वे कुतो भेद इत्याशङ्कते---तत्रापीति ।  
स्फुटमेवेति ।  
अविवक्षितवाच्यस्य पदवाक्यप्रकाशता ।  
तदन्यस्यानुरणनरूपव्यङ्ग्यस्य च ध्वनेः ॥  
इति हि पूर्वं वर्णसङ्घटनादिकं नास्य व्यञ्जकत्वेनोक्तमिति भावः ।  
गाथास्विति ।  
बालप्रिया तस्य यो ऽनुप्रवेशः तस्य विरहादभावादित्यर्थः ।  
आशुभाविन्यां झटिति भवन्त्याम् ।  
अग्निप्रतीतौ पर्वतादौ वह्रेरनुमित्तौ ।  
क्रम इति ।  
व्याप्तिस्मृतिसहकृतस्य धूमज्ञानस्येति शेषः ।  
उपसंहरति--तद्वदिति ।  
अभ्यासनिमित्तकाशुभावित्वेन साम्यं बोध्यम् ।  
वाच्याविरोधितेत्याद्युवत्या गम्यमर्थमाह--यदीत्यादि ।  
अनन्येत्यादिग्रन्थस्य चन्द्रिकाव्याख्यानमाह--तस्येत्यादि ।  
अर्थसतत्त्वमिति ।  
अर्थस्य सङ्गतत्वमित्यर्थः ।  
स्फुटमेव पौर्वापर्यमित्येतदुपपादयति---अविवक्षितेत्यादि ।  
इति हि पूर्वमुक्तं वर्णसङ्घटनादिकमस्य व्यञ्जकत्वेन नोक्तमिति सम्बन्धः ।  
इत्यादावर्थद्वयप्रतीतौ शाब्द्यामर्थद्वयस्योपमानोपमेयभावप्रतीतिरुपमावाचङ्कपदविरहे सत्यर्थसामर्थ्यादाक्षिप्तेति, तत्रापि सुलक्षमभिधेयव्यङ्ग्यालङ्कारप्रतीत्यो ।  
पौर्वापर्यम् ।  
पदप्रकाशशब्दशक्तिमूलानुरणनरूपव्यङ्ग्ये ऽपि ध्वनौ विशेषणपदस्योभयार्थसम्बन्धयोग्यस्य योजकं पदमन्तरेण योजनमशाब्दमप्यर्थादवस्थितमित्यत्रापि पूर्ववदभिदेयतत्सामर्थ्याक्षिप्तालङ्कारमात्रप्रतीत्योः सुस्थितमेव पौर्वापर्यम् ।  
लोचमम् ऽभम धम्मिअऽ इत्यादिकासु ।  
ताश्च तत्रैव व्याख्याताः ।  
शाब्द्यामिति ।  
शाब्द्यामपीत्यर्थः ।  
उपमावाचकं यथेवादि ।  
अर्थसामर्थ्यादिति ।  
वाक्यार्थसामर्थ्यादिति यावत् ।  
एवं वाक्यप्रकाशशब्दशक्तिमूलं विचार्य पदप्रकाशं विचारयति---पदप्रकाशेति ।  
विशेषणपदस्येति ।  
जड इत्यस्य  ।  
योजकमिति ।  
कूप इति च अहमिति चोभयसमानाधिकरणतया संवलनम् ।  
अभिधेयं च तत्सामर्थ्याक्षिप्तं च तयोरलङ्कारमात्रयोः ।  
ये प्रतीति तयोः पौर्वापर्यं क्रमः ।  
सुस्थितं सुलक्षितमितयर्थः ।  
मात्रग्रहणेन रसप्रतीतिस्तत्राप्यलक्ष्यक्रमैवेति दर्शयति ।  
बालप्रिया येन पौर्वापर्यस्यास्फुटत्वं भवेदिति भावः ।  
शाब्द्यामपीति ।  
अभिधया शब्दजन्यामपीत्यर्थः ।  
अपिशब्देनाप्रकृतार्थस्य व्यङ्ग्यत्वपक्षः सूच्यते ।  
उपमावाचकपदविरह इत्यत्रोपमावाचकपदं विवृणोति---उपमेत्यादि ।  
वृत्तौ ऽआक्षिप्तेऽति ।  
उत्पादितेत्यर्थः ।  
ऽअभिधेयेऽति ।  
अभिधेयस्य व्यङ्ग्यालङ्कारस्य च ये प्रतीती तयोरित्यर्थः ।  
द्वितीयार्थो ऽप्यभिधेयः तदुपमामात्रं व्यङ्ग्यमिति मताभिप्रायेणेदम्, अनुपदं वक्ष्यमाणस्थले ऽप्येवं बोध्यम् ।  
लोचने वृत्तानुवादपूर्वकमवतारयति---एवमित्यादि ।  
पदप्रकाशमिति ।  
शब्दशक्तिमूलमित्यनुषङ्गः ।  
प्रातुं धनैरित्याद्युक्तमुदाहरणं मनसिकृत्य व्याचष्टे---जड इत्यस्येति ।  
योजनशब्दार्थमाह--कूप इत्यादि ।  
इति चोभयेति ।  
कूपाहम्पदार्थोभयेत्यर्थः ।  
संवलनं सम्मिश्रणम् ।  
वृत्तौऽअशाब्दमपीऽति ।  
योजकशब्दाप्रतिपाद्यमपीत्यर्थः ।  
अर्थाद्व्यञ्जनात् ।  
ऽअवस्थितम्ऽ प्रतिपत्तिविषयभूतम् ।  
अभिधेयेत्यादिकं व्याचष्टे--अभिधेयमित्यादि ।  
अत्राभिधेयालङ्कारोदीपकम्, जडत्वस्योभयत्रान्वयात् ।  
तत्सामर्थ्यक्षिप्ता चोपमा ।  
अभिधेयं च तत्सामर्थ्याक्षिप्तालङ्कारश्च तावेव तन्मात्रे इति च वृत्त्यर्थो बोध्यः ।  
अलक्षणीयत्वशङ्काया व्यावर्तनीयतया तदनुरोधेन व्याचष्टे--सुलक्षितमिति ।  
मात्रग्रहणेनेति ।  
अलङ्कारमात्रेत्यत्रत्यमात्रपदेनेत्यर्थः ।  
आर्थ्यपि च प्रतिपत्तिस्यथाविदे विषये उभयार्थसम्बन्धयोग्यशब्दसामर्थ्यप्रसावितेति शब्दशक्तिमूला कल्प्यते ।  
अविवक्षितवाच्यस्य तु ध्वनेः प्रसिद्धस्वविषयवैमुख्यप्रतीतिपूर्वकमेवार्थान्तरप्रकाशनमिति नियमभावी क्रमः ।  
तत्राविवक्षितवाच्यत्वादेव वाच्येव सह व्यङ्ग्यस्य क्रमप्रतीतिविचारो न कृतः ।  
तस्मादभिधानाभिधेयप्रतीत्योरिव लोचनम् नन्वेवमार्थत्वं शब्दशक्तिमूलत्वं चेति विरुद्धमित्याशङ्क्याह---आर्थ्यपीति ।  
नात्र विरोधः कश्चिदिति भावः ।  
एतच्च वितत्य पूर्वमेव निर्णीतमिति न पुनरुच्यते ।  
स्वविषयेति ।  
अन्धशब्दादेरुपहतचक्षुष्कादिः स्वो विषयः, तत्र यद्वैमुख्यमनादर इत्यर्थः ।  
विचारो न कृत इति ।  
नामधेयनिरूपणद्वारेणेति शेषः ।  
सहभावस्य शङ्कितुमत्रायुक्तत्वादिति भावः ।  
एवं रसादयः कैशिक्यादीनामितिवृत्तभागरूपाणां वृत्तीनां जीवितमुपनागरिकाद्यानां च सर्वस्यास्योभयस्यापि वृत्तिव्यवहारस्य रसादिनियन्त्रितविषयत्वादिति यत्प्रस्तुतं तत्प्रसङ्गेन रसादीनां वाच्यातिरिक्तत्वं समर्थयितुं क्रमो विचारित इत्येतदुपसंहरति--तस्मादिति ।  
अभिधानस्य बालप्रिया रसप्रतीतिरिति ।  
रसस्य भावस्य वा प्रतीतिरित्यर्थः ।  
तत्रापीति ।  
उक्तशब्दशक्तिमूलस्थले ऽपीत्यर्थः ।  
प्रातुमित्यादौ निर्वेदो व्यङ्ग्यः ।  
नात्रेत्यादि ।  
उभायर्थोत्यादिविशेषणस्य विद्यमानत्वान्न विरोध इत्यर्थः ।  
एवं विवक्षितान्यपरवाच्ये व्यङ्ग्यव्यञ्जकयोः क्रमं प्रतिपाद्य सर्वत्रापि व्यङ्ग्यव्यञ्जकयोः क्रमो ऽस्तीति दर्शयितुमाह--वृत्तौ ऽअविवक्षितेऽत्यादि ।  
ऽनिःश्वासान्धऽ इत्यादिपूर्वोक्तोदाहरणनिष्ठतया स्वविषयवैमुख्यमित्येतद्व्याचष्टे---अन्धशब्दादेरित्यादि ।  
विषयः वाच्यार्थः ।  
अनादर इति ।  
वाच्यार्थस्य बाधितत्वात्परित्यागैत्यर्थः ।  
वृत्तौ ऽअर्थान्तरेऽति ।  
व्यङ्ग्येत्यर्थः ।  
ऽक्रमऽ इति ।  
वाच्यव्यङ्ग्यप्रतीत्योरिति शेषः ।  
ऽतत्राविवक्षितवाच्यत्वादिऽति ।  
अविवक्षितवाध्यध्वनिस्थले वाच्यस्याविवक्षतत्वादित्यर्थः ।  
ऽक्रमेऽति ।  
क्रमेण या प्रतीतिः तद्विचारः वाच्यार्थव्यङ्ग्यार्थप्रतीत्योःक्रमस्य विचार इत्यर्थः ।  
न कृत इत्यत्र पूरयति लोचने--नामेत्यादि ।  
भावमाह--सहेत्यादि ।  
अत्रेति ।  
अविवक्षितवाच्यध्वनावित्यर्थः ।  
ननु रसादेः वृत्तिजीवितत्वमुपक्रान्तं वाच्यव्यङ्ग्यप्रतीतिक्रमश्च तस्मादित्यादिना उपसंहृतः ।  
तदिदमसङ्गमित्यतस्तद्भन्थमवतारयति---एवं रसादय इत्यादि ।  
उपनागरकाद्यानां च वृत्तीनामिति सम्बन्धः ।  
रसादीनामुभयविधवृत्तिजीवितत्वे हेतुमाह---सर्वस्येत्यादिना ।  
प्रस्तुतमुपक्रान्तं तत्प्रसङ्गेन विचारित इत्यन्वयः ।  
इत्येतदिति ।  
प्रसङ्गागतं क्रमविचारमित्यर्थः ।  
वाच्यव्यङ्ग्यप्रतीती क्रमवत्यौ निमित्तनैमित्तिकत्वादभिधानाभिधयप्रतीतिवदिति वाच्यव्यङ्ग्यप्रतीत्योर्निमित्तनिमित्तिभावान्नियमभावी क्रमः ।  
स तूक्तयुक्त्या क्वचिल्लक्ष्यते क्वचिन्न लक्ष्यते ।  
तदेवं व्यञ्जकमुखेन ध्वनिप्रकारेषु निरूपितेषु कश्चिद्ब्रूयात्---किमिदं व्यञ्जकत्वं नाम व्यङ्ग्यार्थप्रकाशनम्, न हि व्यञ्जकत्वं व्यङ्ग्यत्वं चार्थस्य व्यञ्जकसिद्य्धधीनं व्यङ्ग्यत्वम्, व्यङ्ग्यापेक्षया च व्यञ्जकत्वासिद्धिरित्यन्योन्यसंश्रयादव्यवस्थानम् ।  
ननु वाच्यव्यतिरिक्तस्य व्यङ्ग्यस्य लोचनम् शब्दरूपस्य पूर्वं प्रतीतिस्ततो ऽभिधेयस्य ।  
यदाह तत्र भवान्--- ऽविषयत्वमनापन्नैः शब्दैर्नार्थः प्रकाश्यतेऽ इत्यादि ।  
अतो ऽनिर्ज्ञातरूपत्वात्किमाहेत्यभिधीयतेऽ इत्यत्रापि चाविनाभाववत्समयस्याभ्यस्तत्वात्क्रमो न लक्ष्येतापि ।  
उद्योतारम्भे यदुक्तं व्यञ्जनमुखेन ध्वनेः स्वरूपं प्रतिपाद्यत इति तदिदानीमुपसंहरन्व्यञ्जकभावं प्रथमोद्योते समर्थितमपि शिष्याणामेकप्रघट्टकेन हृदि निवेशयितुं पूर्वपक्षमाह--तदेवमिति ।  
कश्चिदिति ।  
मीमांसकादिः ।  
किमिदमिति ।  
वक्ष्यमाणश्चोदकस्याभिप्रायः ।  
बालप्रिया वृत्त्युक्तानुमाने दृष्टान्तस्य साधनवैकल्यशङ्कां परिहर्तुं व्याचष्टे--अभिधानस्येत्यादि ।  
यदाहेति ।  
यस्मादाहेत्यर्थः ।  
विषयत्वमित्यादि ।  
विषयत्वं श्रावणादिज्ञानविषयत्वम् ।  
अनापन्नैः अज्ञातैरित्यर्थः ।  
न प्रकाश्यते किन्तु ज्ञातैरेवेत्यर्थः ।  
इत्यादीत्यादिपदेन सूचितेषु किञ्चित् पद्यार्द्धमपि दर्शयति---अत इत्यादि ।  
अत इति ।  
यतो निर्ज्ञातस्यैवार्थबोधकत्वं तत इत्यर्थः ।  
अनिर्ज्ञातरूपत्वादिति ।  
श्रोत्रा सम्यगश्रवणे शब्दस्यानिश्चितस्वरूपत्वादित्यर्थः ।  
किमाहेत्यभिधीयत इति ।  
भवान् किं वक्तीति पृच्छ्यते इत्यर्थः ।  
शब्दस्य तदर्शस्य च जिज्ञासयेति भावः ।  
प्रसङ्गादाह---अत्रापीत्यादि ।  
अत्रापि अभिधानाभिधेयप्रतीत्योरपि ।  
अविनाभाववदविनाभावस्येव ।  
समयस्य तत्तदर्थे तत्तत्पदसङ्केतस्य ।  
न लक्ष्येतापि क्वचिदलक्ष्यो ऽपि भवति ।  
ऽतदेवऽमित्यादिऽनिरूपितेष्विऽत्यन्तमनुपयोगि, कश्चिदित्यादिना व्यञ्जकत्वनिरूपणं पुनरुक्तं चेत्यतस्तत्फलं दर्शयन्नवतारयति---उद्योतारम्भ इत्यादिना ।  
प्रघट्टकेन प्रकरणेन ।  
किमिदमित्यत्र किंशब्दः आक्षेपे प्रश्ने वा, तत्र हेतुर्नोक्त इत्यत आह--वक्ष्यमाण इति ।  
अन्योन्याश्रयादव्यवस्थानमिति वक्ष्यमाण इत्यर्थः ।  
चोदकस्य चोद्यवादिनः ।  
वृत्तौ ऽव्यङ्ग्याथप्रकाशनऽमिति ।  
व्यङ्ग्यार्थप्रतीत्यनुकूलसामर्थ्यमित्यर्थः ।  
अस्यानन्तरं चेदिति शेषः ।  
निषेधति--ऽन हीऽत्यादि ।  
शब्दस्येति शेषः ।  
शब्दस्य सिद्धिः प्रागेव प्रतिपादिता तत्सद्य्धधीना च व्यञ्जकसिद्धिरिति कः पर्यनुयोगावसरः ।  
सत्यमेवैतत्; प्रागुक्तयुक्तिभिर्वाच्यव्यतिरिक्तस्य वस्तुनः सिद्धिः कृता, स त्वर्थो व्यङ्ग्यतयैव कस्माद्व्यपदिश्यते ।  
यत्र च प्राधान्येनानवस्थानं लोचनम् प्रागेवेति ।  
प्रथमोद्योते अभाववादनिराकरणे ।  
अतश्च न व्यञ्जकसिध्या तत्सिद्धिर्येनान्योन्याश्रयः शङ्क्येत, अपि तु हेत्वन्तरैस्तस्य साधितत्वादिति भावः ।  
तदाह--तत्सिद्धीति ।  
स त्विति ।  
अस्त्वसौ द्वितीयो ऽर्थः, तस्य यदि व्यङ्य इति नाम कृतम्, वाच्य इत्यपि कस्मान्न क्रियते? व्यङ्ग्य इति वा वाच्याभिमतस्यापि कस्मान्न क्रियते? अवगम्यमानत्वेन हि शब्दार्थत्वं तदेव वाचकत्वम् ।  
अभिधा बालप्रिया व्यञ्जकत्वमर्थस्य व्यङ्ग्यत्वं च ऽन हिऽस्वतो न भवति हि ।  
हीति ।  
प्रसिद्धौ ।  
अत इति शेषः ।  
अतः परिशेषादित्यर्थः ।  
व्यङ्ग्यत्वं व्यञ्जकसिद्ध्यधीनं व्यङ्ग्यापेक्षया व्यञ्जकत्वसिद्धिश्च ।  
ऽइतीऽति ।  
इत्यतो हेतोरित्यर्थः ।  
ऽअव्यवस्थानं, न व्यवस्थितिः ।  
यद्वा--न हीत्यस्य पूर्वेण सम्बन्धः ।  
व्यञ्जकत्वं शब्दस्यैवेति सूचयतुं व्यङ्ग्यत्वं चार्थस्येत्युक्तम् ।  
तथा च यतो ऽर्थस्य व्यङ्ग्यत्वमतो व्यञ्जकत्वं शब्दस्यैव तच्च व्यङ्ग्यार्थप्रकाशनं न हीति सम्बन्धः ।  
अत्र हेतुमाह--ऽव्यञ्जकत्वेऽत्यादि ।  
व्यञ्जकत्वसिद्ध्यधीनमित्यस्यानन्तरं व्यङ्ग्यत्वमिति पाठाभावे त्वेवं योजना--व्यञ्जकत्वं व्यङ्ग्यार्थप्रकाशनं न हि ।  
कुत इत्यत्राह ऽव्यङ्ग्यत्वम्ऽ इत्यादिति ।  
ऽनन्विऽत्यादि सिद्धान्तिनः समाधानग्रन्थः ।  
विस्मरणमाशङ्क्य तत्रत्यं प्रागिति पदं व्याचष्टे लोचने---प्रथमेत्यादि ।  
फलितमाह--अतश्चेत्यादि ।  
चकारो ऽवधारणे अत इत्यनेन परामृष्टं हेतुमाह--हेत्वन्तरैरिति ।  
तदाहेति ।  
तस्मादाहेत्यर्थः ।  
वृत्तौ--ऽतत्सिद्ध्यधीनेऽति ।  
व्यङ्ग्यसिध्यधीनेत्यर्थः ।  
ऽसत्यम्ऽ इत्यादिना सिद्धान्त्युक्तमनूद्य पूर्वपक्षी ऽस त्विऽत्यादिना दूषणमभिहितवांस्तं ग्रन्थं व्याचष्टे--अस्त्वसावित्यादिना ।  
स त्वर्थ इत्यस्य व्याख्यानम्--असौ द्वितीयो ऽर्थ इति ।  
व्यङ्ग्यतयैवेत्येवकारं द्विधा योजयनू व्याचष्टे--तस्येत्यादिना ।  
न क्रियत इति ।  
अतश्च नियमार्थं व्यङ्ग्यशब्दप्रवृत्तिनिमित्तं वक्तव्यं, तथाचान्योन्याश्रय एव पर्यवस्येदिति भावः ।  
यत्र चेत्यादिना व्यङ्ग्यत्वविशिष्टार्थस्याभिमतस्यासिद्धिरूपं दूषणान्तरमुच्यते तद्भन्थमवतारयति--अवगम्यमानत्वेनेत्यादिना ।  
अवगम्यमानत्वेन शब्दावगम्यमानत्वेन ।  
शब्दार्थत्वमिति ।  
तथा च शब्दावगम्यत्वं वाच्यत्वमित्यर्थः ।  
तदेवेति ।  
यदेवार्थगतावगम्यत्वप्रतियोगि तदेवेत्यर्थः ।  
अर्थावगमकत्वमेवेति यावत् ।  
अस्त्वेवं ततः किमत आह--अभिधा हीत्यादि ।  
अभिधा वाचकत्वान्तर्गता वचनलक्षणा ।  
यत्पर्यन्तेति ।  
यो ऽर्थः पर्यन्तो यस्याः तत्र वाच्यतयैवासौ व्यपदेष्टुं युक्तः, तत्परत्वाद्वाक्यस्य ।  
अतश्च तत्प्रकाशिनो वाक्यस्य वाचकत्वमेव व्यापारः ।  
किं तस्य व्यापारान्तरकल्पनया? तस्मात्तात्पर्यविषयो यो ऽर्थः स तावन्मुख्यतया वाच्यः ।  
या त्वन्तरा तथाविधे विषये वाच्यान्तरप्रतीतिः सा तत्प्रतीतेरुपायमात्रं पदार्थप्रतीतिरिव वाक्यार्थप्रतीतेः ।  
लोचनम् हि यत्पर्यन्ता तत्रैवाभिधायकत्वमुचितम्, तत्पर्यन्तता च प्रधानीभूते तस्मिन्नर्थ इति मूर्धाभिषिक्तं ध्वनेर्यद्रूपं निरूपितं, तत्रैवाभिधाव्यापारेण भवितुं युक्तम् ।  
तदाह--यत्र चेति ।  
तत्प्रकाशिन इति ।  
तद्व्यङ्ग्याभिमतं प्रकाशयत्यवश्यं यद्वाक्यं तस्येति ।  
उपायमात्रमित्यनेन साधारण्योक्त्या भाट्टं प्राभाकरं वैयाकरणं च पूर्वपक्षं सूचयति ।  
भाट्टमते हि--- वाक्यार्थमितये तेषां प्रवृत्तौ नान्तरीयकम् ।  
पाके ज्वालेव काष्ठानां पदार्थप्रतिपादनम् ॥  
बालप्रिया सेत्यर्थः ।  
तत्रैव पर्यन्तीभूततदर्थ एव ।  
नन्वस्तु पर्यन्तीभूतार्थं प्रति वाचकत्वं, ततः किमत आह--तत्पर्यन्तत्यादि ।  
तत्पर्यन्तता तामभिधां प्रति पर्यन्तता अवधिता तात्पर्यविषयतेति यावत् ।  
तस्मिन्निति ।  
व्यङ्ग्यभूते त्वदभिलषित इत्यर्थः ।  
उक्तस्य दूषणात्व प्रकटयन् फलितमाह--इतीत्यादि ।  
इतीति हेतौ ।  
मूर्धाभिषिक्तं प्रधानं रसादिलक्षणम् ।  
रूवं स्वरूपम् ।  
तत्रैवेति ।  
एवकारो ऽभिधाव्यापारेणेत्यनेन सम्बन्धाति ।  
भवितुं युक्तमिति ।  
अतो व्यञ्जकत्वं नाममात्रमिति भावः ।  
वृत्तौ ऽयत्र चेऽत्यादि ।  
यत्र काव्यादौ ।  
ऽप्राधान्येनावस्थानऽमिति ।  
तात्पर्यविषयतया अर्थस्यावस्थानमित्यर्थः ।  
ऽतत्रऽ काव्यादौ ।  
ऽअसौऽ प्राधान्येनावस्थितो ऽर्थः ।  
लोचने--तदित्यादि ।  
अवश्यमिति ।  
अन्यथा काव्यचारुत्वं न सिध्येदिति भावः ।  
इत्यनेन साधारणयोक्त्येति ।  
सा तत्प्रतीतेरुपायमात्रं पदार्थप्रतीतिरिव वाक्यार्थप्रतीतेरिति मतत्रयसाधारणवचनेनेत्यर्थः ।  
तन्मतत्रयं क्रमेणोपन्यस्यति--भाट्टमते हीत्यादि ।  
वाक्यार्थमितये इत्यादि ।  
तेषां पदानां वाक्यजननद्वारेण वाक्यार्थमितये एव प्रवृत्तिः, तस्यां सत्याम् स्वार्थप्रतिपादनं नान्तरीयकमविनाभावबलादायातम् ।  
यथान्नपाकार्थं अत्रोच्यते---यत्र शब्दः स्वार्थमभिदधानो ऽर्थान्तरमवगमयति तत्र यत्तस्य स्वार्थाभिधायित्वं यच्च तदर्थान्तरावगमहेतुत्वं तयोरविशेषो विशेषो वा ।  
न तावदविशेषः; यस्मात्तौ द्वौ व्यापारौ भिन्नविषयौ भिन्नरूपौ च प्रतीयेते एव ।  
तथाहि वाचकत्वलक्षणो व्यापारः शब्दस्य स्वार्थविषयः गमकत्वलक्षणस्त्वर्थान्तरविषयः ।  
लोचनम् इति शब्दावगतैः पदार्थैस्तात्पर्येण यो ऽर्थ उत्थाप्यते स एव वाक्यार्थः, स एव च वाच्य इति ।  
प्राभाकरदर्शने ऽपि दीर्घदीर्धो व्यापारो निमित्तिनि वाक्यार्थे, पदार्थानां तु निमित्तभावः पारमार्थिक एव ।  
वैयाकरणानां तु सो ऽपारमार्थिक इति विशेषः ।  
एतच्चास्माभिः प्रथमोद्द्योत एव वितत्य निर्णीतमिति न पुनरायस्यते ग्रन्थयोजनैव तु क्रियते ।  
तदेतन्मत्रयं पूर्वपक्षे योज्यम् ।  
अत्रेति पूर्वपक्षे ।  
उच्यत इति सिद्धान्तः ।  
वाचकत्वं गमकत्वं चेति स्वरूपतो भेदः स्वार्थे ऽर्थान्तरे च क्रमेणेति विषयतः ।  
ननु तस्माच्चदसौ गम्यते ऽर्थः कथं तर्ह्युच्यते ऽर्थान्तरमिति ।  
नो चेत्स तस्य न कश्चिदिति को विषयार्थं बालप्रिया प्रवृत्तानां काष्ठानां ज्वलनम् ।  
अतः पदानां वाक्यार्थमितिपर्यन्त एवाभिधाव्यापारो यथा काष्ठव्यापारः पाकान्त इत्यर्थः ।  
इतीति ।  
इत्युक्तनयेनेत्यर्थः ।  
शब्दावगतैरत ।  
वाक्यगतपदावगतैरत्यर्थः ।  
स एवेति ।  
एवकारेण पदार्थव्यावृत्तिः पदार्थप्रतीतेरुपायमात्रत्वेन तस्यातात्पर्यविषयत्वात् ।  
व्यापार इति ।  
वाक्यात्मकपदानामिति शेषः ।  
निमित्तिनीति ।  
नैमित्तिके कार्यरूपे इत्यर्थः ।  
वाक्यार्थस्य नैमित्तिकत्वोक्त्यैव पदार्थानां निमित्तत्वे सिद्धे ऽपि वैयाकरणमताद्विशेषं दर्शयितुमाह--पदार्थानान्त्विति ।  
उत्पत्त्यपेक्ष्या पदार्थवाक्यार्थयोर्निमित्तनिमित्तिभावोक्तिः, प्रतीतिस्तु प्रथमं वाक्यार्थस्य प्राभाकरमते कार्यान्विताभिधानादिति बोध्यम् ।  
सो ऽपारमार्थिक इति ।  
अविद्यात्मकत्वादपारमार्थिक इत्यर्थः ।  
सङ्क्षिप्य मतत्रयोपन्या सस्य फलमाह---तदेतदिदि ।  
योज्यमिति ।  
अन्यथा निर्मूलत्वप्रसङ्गादिति भावः ।  
ऽउच्यतेऽ इत्यत्र पूरयति--सिद्धान्त इति ।  
यत्रेत्यादिवृत्तिग्रन्थेनाभिहितौ स्वरूपविषयभेदौ स्फुटयति--वाचकत्वमित्यादि ।  
विषयत इति ।  
भेद इत्यनुषज्यते ।  
समयापेक्षत्वात्स्वार्थे अभिधा तदनपेक्षत्वादन्यत्रार्थे अवगमनव्यापार इति भावः ।  
ऽन च स्वपरेऽत्यादिग्रन्थमवतारयति--नन्वित्यादि ।  
तस्मादिति ।  
यस्मादभिधेयस्यार्थस्य प्रतीतिः तस्माच्छब्दादित्यर्थः ।  
असौ व्यङ्ग्यत्वेनाभिमतः ।  
ननु न गम्यते तस्माच्छब्दात्किन्तु तत्सम्बन्धिवशादित्यत आह--नो चेदित्यादि ।  
सः सशब्दः ।  
न च स्वपरव्यवहारो वाच्यव्यङ्ग्ययोरपह्णोतुं शक्यः, एकस्य सम्बन्धित्वेन प्रतीतेरपरस्य सम्बन्धिसम्बन्धित्वेन ।  
वाच्योह्यर्थः साक्षाच्छब्दस्य सम्बन्धी तदितरस्त्वभिधेयसामर्थ्याक्षिप्तः सम्बन्धिसम्बन्धी ।  
यदि च स्वसम्बन्धित्वं साक्षात्तस्य स्यात्तदार्थान्तररत्वव्यवहार एव न स्यात् ।  
तस्माद्विषयभेदस्तावत्तयोर्व्यापारयोः सुप्रसिद्धः ।  
रूपभेदो ऽपि प्रसिद्ध एव ।  
न हि यैवाबिधानशक्तिः सैवावगमनशक्तिः ।  
अवाचकस्यापि गीतशब्दादे रसादिलक्षणार्थावगमदर्शनात् ।  
अशब्दस्यापि चेष्टादेरर्थविशेषप्रकाशनप्रसिद्धेः ।  
तथाहि ऽव्रीडायोगान्नतवदनयाऽ लोचनम् इत्याशङ्क्याह-न चेति ।  
न स्यादिति ।  
एवकारो भिन्नक्रमः, नैव स्यादित्यर्थः ।  
यावता न साक्षात्सम्बन्धित्वं तेन युक्त एवार्थान्तरव्यवहार इति विषयभेद उक्तः ।  
ननु भिन्ने ऽपि विषये अक्षशब्दादेर्बह्वर्थस्य एक एवाभिधालक्षणो व्यापार इत्याशङ्क्य रूपभेदमुपपादयति--रूपभेदो ऽपीति ।  
प्रसिद्धिमेव दर्शयति---न हीति ।  
विप्रतिपन्नं प्रति हेतुमाह--आवचकस्यापीति ।  
यदेव वाचकत्वं तदेव गमकत्वं यदि स्यादवाचकस्य गमकत्वमपि न स्यात्, गमकत्वे नैव वाचकत्वमपि न स्यात् ।  
न चैतदुभयमपि गीतशब्दे शब्दव्यतिरिक्ते चाधोवक्त्रत्वकुचकम्पनबाष्पावेशादौ बालप्रिया तस्य अर्थान्तरस्य ।  
न कश्चिदिति ।  
गमको ऽभिधायकश्च कश्चिन्नेत्यर्थः ।  
ततः किमित्यत आह--इतीत्यादि ।  
विषयार्थः विषरूपो ऽर्थः ।  
यद्वा--विषयशब्दस्यार्थः ।  
क इति ।  
अर्थान्तरं शब्दस्य विषयो न भवेदित्यर्थः ।  
इत्याशङ्क्याहेति ।  
न चेत्यादिना न स्यादित्यन्तेनाहेत्यर्थः ।  
एवकार इति ।  
व्यवहार एवेत्येवकार इत्यर्थः ।  
भावं विवृणोति--यावतेत्यादि ।  
यावता येन हेतुना ।  
ननु भिन्नविषयत्वसमर्थनेनैवेष्टसिद्धौ रूपभेदसमर्थनं किमर्थमित्यतस्तद्व्रन्थमवतारयत---नन्वित्यादि ।  
अक्षशब्दादेरित्यादिपदेन हर्यादशब्दो गृह्यते ।  
बह्वर्थस्येति ।  
इन्द्रियाद्यनेकार्थकस्येत्यर्थः ।  
एक एवेति ।  
आवृत्त्यपेक्षत्वे ऽपि तत्र तत्रार्थे अभिधैव व्यापार इति भावः ।  
स्वरूपभेदे प्रसिद्धिं हेतुमुक्त्वा पुनर्हेत्वन्तरोक्तौ बीजं दर्शयति--विप्रतिपन्नं प्रतीति ।  
विप्रतिपन्नं वाचकत्वमेव गमकत्वं नान्यदनुभूयत इति वदन्तम् ।  
भावं व्याचष्टे---यदेवेत्यादिना ।  
न स्यादित्यत्र हेतुमाह---गमकत्व इत्यादि ।  
गमकत्वे सति वाचकत्वमपि नैव न स्यादिति योजना ।  
स्यादेवेत्यर्थः ।  
यत इति शेषः ।  
न चेति ।  
इत्यादिश्लोके चेष्टाविशेषः सुकविनार्थप्रकाशनहेतुः प्रदर्शित एव ।  
तस्माद्भिन्नविषयत्वाद्भिन्नरूपत्वाच्च स्वार्थाभिधायित्वमर्थान्तरावगमहेतुत्वं च शब्दस्य यत्तयोः स्पष्ट एव भेदः ।  
विशेषश्चेन्न तर्हिदानीमवगमनस्या भिधेयसामर्थ्याक्षिप्तस्यार्थान्तरस्य वाच्यत्वव्यपदेश्यता ।  
शब्दव्यापारगोचरत्वं तु तस्यास्माभिरिष्यत एव, तत्तु व्यङ्ग्यत्वेनैव न वाच्यत्वेन ।  
प्रसिद्धाभिधानान्तरसम्बन्धयोग्यत्वेन लोचनम् तस्यावाचकस्याप्यवगमकारित्वदर्शन्नादवगमकारिणो ऽप्यवाचकत्वेन प्रसिद्धत्वादिति तात्पर्यम् ।  
एतदुपसंहरति--तस्माद्भिन्नेति ।  
न तर्हीति ।  
वाच्यत्वं ह्यभिधाव्यापारविषयता न तु व्यापारमात्रविषयता, तथात्वे तु सिद्धसाधनमित्येतदाह--शब्दव्यापारेति ।  
ननु गीतादौ मा भूद्वाचकत्वमिह त्वर्थान्तरे ऽप शब्दस्य वाचकत्वमेवोच्यते, किं हि तद्वाचकत्वं सङ्कोच्यत इत्याशङ्क्याह--प्रसिद्धेति ।  
शब्दान्तरेण तस्यार्थान्तरस्य बालप्रिया एतदुभयं वाचकत्वगमकत्वोभयम् ।  
गीतशब्दे बाष्पावेशादौ च नास्तीत्यन्वयः, किन्तु अवगमकत्वमेवास्तीति भावः ।  
अधोवक्त्रत्वेत्यादिना व्रीडायोगादिति श्लोकप्रतिपादितार्था दर्शिताः ।  
कुत इत्यत्राह---तस्येत्यादि ।  
तस्य गीतशब्दादेः ।  
इति तात्पर्यमिति ।  
अवाचकस्येत्यादेः प्रदर्शित एवेत्यन्तवृत्तिग्रन्थस्य तात्पर्यमित्यर्थः ।  
एतदिति ।  
वाचकत्वव्यञ्जकत्वयोर्भेदसमर्थनेन अविशेषपक्षनिराकरणामित्यर्थः ।  
वृत्तौ ऽविशेषश्चेऽदिति ।  
तयोरित्यनुषङ्गः ।  
ऽअवगमनस्येऽति ।  
अवगमनव्यापारसम्बन्धि यदर्थान्तरमिति सम्बन्धः ।  
अवगमनीयस्येति च पाठः ।  
अवगमनसम्बन्धित्वे हेतुमाह--ऽअभिधेयेऽत्यादि ।  
न वाच्यत्वव्यपदेश्यतेत्युक्तं विवृणोति---वाच्यत्वं ह्यभिधाव्यापारविषयतेति ।  
साक्षात्तद्विषयतेत्यर्थः ।  
व्यापारमात्रेति ।  
व्यापारसामान्येत्यर्थः ।  
तथात्व इति व्यापारमात्रगोचरत्वे सतीत्यर्थः ।  
सिद्धसाधनमिति ।  
तस्यार्थस्य ।  
व्यञ्जनाव्यापारविषयताया अस्मन्मतसिद्धायास्साधनात् सिद्धसाधनं नाम दोष इत्यर्थः ।  
ऽप्रसिद्धेऽत्यादिग्रन्थं शङ्केत्तरत्वेनावतारयति---नन्वित्यादि ।  
माभूद्वाचकत्वमिति ।  
वाच्यस्याभावादिति भावः ।  
इह तु शब्दस्येति सम्बन्धः ।  
इह काव्ये ।  
तु शब्दो विशेषे ।  
शब्दस्य वाचकस्य ।  
अर्थान्तरे व्यङ्यत्वेनाभिमते ।  
अपीति समुच्चये ।  
किं हीत्यादि ।  
अर्थान्तरत्वस्य न तत्सङ्कोचकत्वमिति भावः ।  
अन्वयं प्रदर्शयन् प्रकाशनोक्तिरेव युक्तेत्येवकारार्थं व्याचष्टे---शब्दान्तरेणेत्यादि ।  
शब्दान्तरेण ऽगङ्गायां घोषऽ इत्यादौ गङ्गादिशब्देन ।  
तस्यार्थान्तरस्य शैत्यपावनत्वादेः ।  
तत्र च तस्यार्थान्तरस्य प्रतीतेः शब्दान्तरेण स्वार्थाभिधायिना यद्विषयीकरणं तत्र प्रकाशनोक्तिरेव युक्ता ।  
न च पदार्थवाक्यार्थन्यायो वाच्यव्यङ्ग्योः ।  
यतः पदार्थप्रतीतिरसत्यैवेति लोचनम् यद्विषयीकरणं तत्र प्रकाशनोक्तिरेव युक्ता न वाचकत्वोक्तिः शब्दस्य, नापि वाच्यत्वोक्तिरर्थस्य तत्र युक्ता, वाचकत्वं हि समयवशादव्यवधानेन प्रतिपादकत्वं, यथा तस्यैव शब्दस्य स्वार्थे; तदाह--स्वार्थाभिधायिनेति ।  
वाच्यत्वं हि समयबलेन निर्व्यवधानं प्रतिपाद्यत्वं यथा तस्यैवार्थस्य शब्दान्तरं प्रति पदाह--प्रसिद्धेति ।  
प्रसिद्धेन वाचकतयाभिधानान्तरेण यः सम्बन्धो वाच्यत्वं तदेव तत्र वा यद्योग्यत्वं तेनोपलक्षितस्य ।  
न चैवविधं वाचकत्वमर्थं प्रति शब्दस्येहास्ति, नापि तं शब्दं प्रति तस्यार्थस्योक्तरूपं वाच्यत्वम् ।  
यदि नास्ति तर्हि कथं तस्य विषयीकरणमुक्तमित्याशङ्क्याह--प्रतीतेरिति ।  
अथ च प्रतीयते सो ऽर्थो न च वाच्यवाचकत्वव्यापारेमेति विलक्षण एवासौ व्यापार इति यावत् ।  
नन्वेवं मा भूद्वाचकशक्तिस्तथापि तात्पर्यशक्तिर्भविष्यतीत्याशङ्क्याह--न चेति ।  
बालप्रिया तस्मिन्नर्थे ।  
प्रकाशनोक्तिः अवगमकत्वेक्तिः ।  
शब्दस्य गङ्गादिशब्दस्य ।  
न वाचकत्वोक्तिर्युक्तेत्यत्र हेतुत्वेन स्वार्थाभिधायिनेति पदं वाचकत्वनिर्वचनपूर्वकमवतारयति---वाचकत्वं हीत्यादि ।  
तस्यैव शब्दस्य गङ्गादिशब्दस्य ।  
स्वार्थे प्रवाहादौ ।  
तदाह तदभिप्रायेणाह ।  
न वाच्यत्वोक्तिर्युक्तेत्यत्र हेतुत्वेन प्रसिद्धेत्यादिग्रन्थं वाच्यत्वलक्षणोक्तिपुरस्सरभवतारयति---वाच्यत्वं हीत्यादि ।  
अर्थस्य शैत्यपावनत्वादेः ।  
शब्दान्तरं शैत्यपावनत्वादिशब्दम् ।  
प्रकृतानुगुणं व्याचष्टे---प्रसिद्धेनेत्यादि ।  
वाचकतयेति पूरितम् ।  
अभिधानान्तरेण शब्दान्तरेण शैत्यपावनत्वादिशब्देन ।  
तत्र वेति ।  
तत्र वाच्यत्वे तन्निरूपितमित्यर्थः ।  
योग्यत्वमर्हत्वम् ।  
तेनोपलक्षितस्येत्यर्थान्तरस्येत्यस्य विशेषणं योग्यत्वेनेत्युपलक्षणे तृतीयेति भावः ।  
निगमयति---न चैवमित्यादि ।  
अर्थं शैत्यपावनत्वाद्यर्थम् ।  
शब्दस्य गङ्गादिशब्दस्य ।  
योग्यत्वेनेत्युपलक्षणे तृतीयेति व्याख्यानात्प्रतीतेरत्यनेन तदन्वयस्य निरस्तत्वात्तत्पदमवतारयति--यदीत्यादि ।  
यदि नास्तीन्यनेन न चैवंविधमित्याद्युक्तस्यानुवादः ।  
तस्य शैत्यपावनत्वाद्यर्थस्य ।  
विषयीकरणमिति ।  
गङ्गादिशब्देनेति शेषः ।  
अथ चेति वृत्तिस्थचकारार्थविवरणम् ।  
सो ऽर्थः शैत्यपावनत्वाद्यर्थः ।  
व्यापारेणेत्यनन्तरं किन्तु व्यापारान्तरेणेति शेषः ।  
तथा च फलितमाह--इतीत्यादि ।  
प्रकृतसन्दर्भानुगुणमवतारयति---नन्वित्यादि ।  
तात्पर्यशक्तिर्भविष्यतीति ।  
कैश्चिद्विद्वद्भिरास्थितम् ।  
यैरप्यसत्यत्वमस्या नाभ्युपेयते तैर्वाक्यार्थपदार्थयोर्घटतदुपादानकारणन्यायो ऽभ्युपगन्तव्यः ।  
यथाहि घटे निष्पन्ने तदुपादानकारणानां न पृथगुपलम्भस्तथैव वाक्ये तदर्थे वा प्रतीते पदतदर्थानां तेषां तदा विभक्ततयोपलम्भे वाक्यार्थबुद्धिरेव दूरीभवेत् ।  
न त्वेष वाच्यव्यङ्ग्ययोर्न्यायः, न हि व्यङ्ग्ये प्रतीयमाने वाच्यबुद्धिर्दूरीभवति, लोचनम् कैश्चिदिति वैयाकरणैः। यैरपीति ।  
भट्टप्रभृतिभिः ।  
तमेव न्यायं व्याचष्टे--यथाहीति ।  
तदुपादानकारणानामिति ।  
समवायिकारणानि कपालानि अनयोक्त्या निरूपितानि ।  
सौगतकापिलमते तु यद्यप्युपादातव्य घटकाले उपादानानां न सत्ता एकत्र क्षणक्षयित्वेन परत्र तिरोभूतत्वेन तथापि पृथक्तया नास्त्युपलम्भ इतीयत्यंशे दृष्टन्तः ।  
दूरीभवेदिति ।  
अरथैकत्वस्याभावादिति भावः ।  
बालप्रिया अर्थान्तर इति शेषः ।  
अर्थान्तरप्रतीत्यनुकूला वाक्यस्य या शक्तिस्सा तात्पर्यशक्तिरेव न त्वदभिमतेति भावः ।  
वृत्तौ ऽन चेऽत्यादि ।  
यथा पदार्थे प्रतीते तात्पर्यशक्त्या वाक्यार्थो गम्यते, तथा वाक्यार्थे प्रतीते ऽर्थान्तरञ्चेति न युक्तमित्यर्थः ।  
अर्थान्तरं तात्पर्यशक्तिगम्यं पदसमुदायगम्यत्वात्, वाक्यार्थवदित्यनुमानमत्र शङ्कितुरभिप्रेतम् ।  
न चेत्यत्र हेतुमाह--ऽयतऽ इत्यादि ।  
अनेन दृष्टान्तवैषम्यादिति हेतुर्दर्शितः ।  
ऽअसत्यैवेऽति ।  
स्फोटरूपवाक्यार्थस्यैव सत्यत्वादिति भावः ।  
लोचने--भट्टप्रभृतिभिरिति ।  
प्रभृतिपदेन नैयायिकादीनां ग्रहणम् ।  
समवायीति ।  
उत्पद्यमानं वस्तु यत्र समवैत तत्समवायकारणम् ।  
कपालानि शकलानि ।  
अनयोक्त्या उपादानकरणशब्देन ।  
निरूपितानि दर्शितानि ।  
ननु यैरपीति सामान्येनोक्तिर्नं घटते सौतगकापिलमतयोरुपादेयकाले उपादानाभावादिति शङ्कते--सौगतेत्यादि ।  
न सत्तेत्यत्र हेतुमाह--एकत्रेत्यादि ।  
एकत्र सौगतमते ।  
क्षणोति ।  
उपादानानामित्यनुषज्यते ।  
यत्सत्तत्क्षणिकमिति हि तन्मतम् ।  
अपरत्र कापिलमते ।  
पिरोभूतत्वेन उपादानानां तिरोभावेन ।  
समाधत्ते--तथापीत्यादि ।  
वृत्तौ ऽवाक्यऽ इत्यादि ।  
यद्यपि पदार्थवाक्यार्थयोरेव प्रकृतत्वं, तथापि पदवाक्यग्रहणं दृष्टान्तार्थम् ।  
ऽपदतदर्थानाऽमिति ।  
न पृथगुपलम्भ इत्यनुषङ्गः ।  
वाक्ये प्रतीते तस्मात्पदानां वाक्यार्थे प्रतीते तस्मात्पदार्थनाञ्च पृथक्तया उपलम्भो नास्तीत्यर्थः ।  
पृथगुपलम्भे दोषं दर्शयति--ऽतेषाम्ऽ इत्यादि ।  
ऽतेषांऽ पदतदर्थानाम ।  
ऽतदाऽ तत्प्रतीतिकाले ।  
ऽविभक्ततयाऽ वाक्याद्वाक्यार्थाच्च विभागेन ।  
ऽदूरीभवेदिऽति ।  
पदार्थप्रतीतेर्दूरे भवेदित्यर्थः ।  
अत्र गम्यं हेतुं दर्शयति लोचने--अर्थैकत्वस्याभावादिति पदार्थवाक्यार्थप्रतीत्योः वाच्यावभासाविनाभावेन तस्य प्रकाशनात् ।  
तस्माद्घटप्रदीपन्यायस्तयोः, यथैव हि प्रदीपद्वारेम घटप्रतीतावुत्पन्नायां न प्रदीपप्रकाशो निवर्तते तद्वद्य्वङ्ग्यप्रतीतौ वाच्यावभासः ।  
यत्तु प्रथमोद्द्योते ऽयथा पदार्थद्वारेणऽ इत्याद्युक्तं तदुपायत्वमात्रात्साम्यविवक्षया ।  
नन्वेवं युगपदर्थद्वययोगित्वं वाक्यस्य प्राप्तं तद्भावे च तस्य वाक्यतैव विघटते, तस्या एकार्थ्यलक्षणत्वात्; नैष दोषः; गुणप्रधानभावेन तर्योर्व्यवस्थानात् ।  
व्यङ्ग्यस्य हि क्वचित्प्राधान्यं वाच्यस्योपसर्जनभावः लोचनम् एवं पदार्थवाक्यार्थन्यायं तात्पर्यशक्तिसाधकं प्रकृते विषये निराकृत्याभिमतां प्रकाशशक्ति साधयितुं तदुचितं प्रदीपघटन्यायं प्रकृते योजयन्नाह---तस्मादिति ।  
यतो ऽसौ पदार्थवाक्याथन्यायो नेह युक्तस्तस्मात् प्रकृतं न्यायं व्याकरमपूर्वकं दार्ष्टान्तिके योजयति--यथैव हीति ।  
ननु पूर्वमुक्तम्--- यथा पदार्थद्वारेण वाक्यार्थः स प्रतीयते ।  
वाक्यार्थपूर्विका तद्वत्प्रतिपत्तस्य वस्तुनः ॥  
इति तत्कथं स एव न्याय इह यत्नेन निराकृत इत्याशङ्क्याह--यत्त्विति ।  
तदिति ।  
न तु सर्वता साम्येनेत्यर्थः ।  
एवमिति ।  
प्रदीपघटवद्युगपदुभयावभासप्रकारेणेत्यर्थः ।  
तस्या इति वाक्यतायाः ।  
एकार्थ्यलक्षणमर्थैकत्वाद्धि वाक्यमेकमित्युक्तम् ।  
सकृत् बालप्रिया प्रयोजनैक्यस्याभावादित्यर्थः ।  
दूरीभावश्च नेषृ इत्यतस्तयोः पृथगुपलम्भोनाभ्युपेय इति भावः ।  
प्रकृते विशेषमाह--ऽन त्वेषऽ इत्यादि ।  
कुत इत्यत आह--ऽन हीऽत्यादि ।  
न हि दूरीभवतीति शम्बन्धः ।  
अत्र हेतुमाह--ऽवाच्येऽत्यादि ।  
वाच्येन सह व्यङ्यस्य पृथक्प्रतीतेरित्यर्थः ।  
लोचने ऽतस्मादिऽत्यादिग्रन्थमवतारयति--एवमित्यादि ।  
प्रकृतन्यायं घटप्रदीपन्यायम् ।  
व्याकरणपूर्वकं विवरणपूर्वकम् ।  
तदुपायत्वमात्रात्साम्येत्यत्रत्यमात्रपदव्यावर्त्य दर्शयति--न त्वित्यादि ।  
ऐकार्थ्यलक्षणमिति ।  
एकः अर्थो यस्य तस्य भावः ऐकार्थ्यम् ।  
अस्य लक्षणत्वे प्रमाणमाह--अर्थैकत्वादिति ।  
नन्वेकार्थत्वं न लक्षणं श्लेषालङ्कारविषयस्यानेकार्थस्यापि वाक्यत्वादिति शङ्कामभिप्रायप्रदर्शनेन परिहरति--सकृदित्यादि ।  
यत्रैव यदर्थ क्वचिद्वाच्यस्य प्राधान्यमपरस्य गुणभावः ।  
तत्र व्यङ्ग्यप्राधान्ये ध्वनिरित्युक्तमेव; वाच्यप्राधान्ये तु प्रकारान्तरं निर्देक्ष्यते ।  
तस्मात्स्थितमेतत्--व्यङ्ग्यपरत्वे ऽपि काव्यस्य न व्यङ्ग्यस्याविदेयत्वमपि तु व्यङ्ग्यत्वमेव ।  
किं च व्यङ्ग्यस्य प्राधान्येनाविवक्षायां वाच्यत्वं तावद्भवद्भिर्नाभ्युपगन्तव्यमतत्परत्वाच्छब्दस्य ।  
तदस्ति तावद्य्वङ्ग्यः शब्दानां कश्चिद्विषय इति ।  
यत्रापि तस्य प्राधान्यं तत्रापि किमिति तस्य स्वरूपमपह्नूयते ।  
लोचनम् श्रुतो हि शब्दो यत्रैव समयस्मृतिं करोति स चेदनेनैवागमितः तद्विरम्यव्यापाराभावात्समयस्मरणानां बहूनां युगपदयोगात्को ऽर्थभेदस्यावसरः ।  
पुनः श्रुतस्तु स्मृतो वापि नासाविति भावः ।  
तयोरिति वाच्यव्यङ्ग्ययोः ।  
तत्रेति ।  
उभयोः प्रकारयोर्मध्याद्यदा प्रथमः प्रकार इत्यर्थः ।  
प्रकारान्तरमिति ।  
गुणीभूतव्यङ्ग्यसञ्ज्ञितम् ।  
व्यङ्ग्यत्वमेवेति प्रकाश्यत्वमेवेत्यर्थः ।  
ननु यत्परः शब्दः स शब्दार्थ इति व्यङ्ग्यस्य प्राघान्ये वाच्यत्वमेव न्याय्यम्, तर्ह्यप्राधान्ये किं युक्तं व्यङ्ग्यत्वमिति चेत्सिद्धो नः पक्षः, एतदाह--किञ्चेति ।  
ननु प्राधान्ये मा भूद्व्यङ्ग्यत्वमित्याशङ्क्याह--यत्रापीति ।  
अर्थान्तरत्वं सम्बन्धिसम्बन्धित्वमनुपयुक्तसमयत्वमिति बालप्रिया एव ।  
समयस्मृतिं सङ्केतस्मरणम् ।  
करोति उद्बोधकत्वाज्जनयति ।  
सः सो ऽर्थः ।  
अनेनैव सकृच्छ्रतेन शब्देनैव ।  
अवगमितश्चेत् प्रकरणादिसहकारेम बोधितो यदि ।  
तत् तर्हि को ऽर्थभेदस्यावसर इत्यनेनास्य सम्बन्धः ।  
ननु समयस्मरणञ्चेदर्थावगमे कारणं, तर्हि तान्यपि बहूनि भवन्तित्याशङ्कायां तानि क्रमेण युगपद्वेति विकल्पाद्यं निराकरोति--विरम्यव्यापाराभावादिति ।  
द्वितीयं निराकरोति--समयेत्यादि ।  
ननु श्लेषविषये वह्वर्थत्वं दृश्यत इत्यत आह--पुनरित्यादि ।  
श्रुतस्तु स्मृतो वापीत्युभयत्र शब्द इति शेषः ।  
यद्वा श्रुतः अनुसंहितः शब्द इति शेषः ।  
स्मृतः अर्थ इति शेषः ।  
नासाविति ।  
पूर्वः शब्दो ऽर्थो वा नेत्यर्थः ।  
तथाच श्लेषस्थले आवृत्या बोधाद्वाक्यतदर्थो भिन्नौ पयोरेकत्वञ्चौपचारिकमिति भावः ।  
वृत्तौ ऽनैष दोषऽ इति ।  
न वाक्यभेदरूपदोष इत्यर्थः ।  
ऽगुणेऽति ।  
तथाच वाच्योपसर्जनको व्यङ्ग्यो व्यङ्ग्योपसर्जनकवाच्यो वैक एवार्थो वाक्ये न प्रतिपाद्यत इति भावः ।  
किञ्चेत्यादिग्रन्थमवतारयति लोचने--नन्वित्यादि ।  
न्याय्यमित्यन्तः पूर्वपक्षः ।  
तह्यप्राधान्ये किं युक्तमिति सिद्धान्ती पृष्ट्वा पूर्वपक्षिण उत्तरमनुवदन्नाह--व्यङ्ग्यत्वमिति चेदित्यादि ।  
अनेनास्तितावदित्यादिवृत्तिग्रन्थो विवृतः ।  
भावमाह--अर्थान्तरत्वमित्यादि ।  
अर्थान्तरत्वं मुखार्थभिन्नार्थत्वम् ।  
सम्बन्धिसम्बन्धित्वमिति ।  
एवं तावद्वाचकत्वादन्यदेव व्यञ्जकत्वम्; इतश्च वाचकत्वाद्य्वञ्जकत्वस्यान्यत्वं यद्वाचकत्वं शब्दैकाश्रयमितरत्तु शब्दाश्रयमर्थाश्रयं च शब्दार्थयोर्द्वयोरपि व्यञ्जकत्वस्य प्रतिपादितत्वात् ।  
गुणवृत्तिस्तूपचारेण लक्षणया चोभयाश्रयापि भवति ।  
किन्तु ततो ऽपि व्यञ्जकत्वं स्वरूपतो विषयतश्च भिद्यते ।  
रूपभेदस्तावदयम्--यदमुख्यतया लोचनम् व्यङ्ग्यतायां निबन्धनं, तच्च प्राधान्ये ऽपि विद्यत इति स्वरूपमहेयमेवेति भावः ।  
एतदुपसंहरति--एवमिति ।  
विषयभेदेन स्वरूपभेदेन चेतयर्थः ।  
तावदिति वक्तव्यान्तरमासूत्रयति ।  
तदेवाह--इतश्चेति ।  
अनेन सामग्रीभेदात्कारणभेदो ऽप्यस्तीति दर्शयति ।  
एतच्च वितत्य ध्वनिलक्षणे ऽयत्रार्थः शब्दो वाऽ इति वाग्रहणं, ऽव्यङ्क्तःऽ इति द्विर्वचनं च व्याचक्षाणैरस्माभिः प्रथमोद्द्योत एव दर्शितमिति पुनर्न विस्तार्यते ।  
एवं विषयभेदात्स्वरूपभेदात्कारणभेदाच्च वाचकत्वान्मुख्यात्प्रकाशकत्वस्य भेदं प्रतिपाद्योभयाश्रयत्वाविशेषात्तर्हि व्यञ्जकत्वगौणत्वयोः को भेद इत्याशङ्क्यामुख्यादपि प्रतिपादयितुमाह--गुणवृत्तिरिति ।  
उभयाश्रयापीति शब्दार्थाश्रया ।  
बालप्रिया शब्दस्य सम्बन्धी वाच्यो लक्ष्यो वार्थः तत्सम्बन्धित्वमित्यर्थः ।  
अनेन शब्दगम्यत्वं दर्शितम् ।  
अर्थान्तरत्वे हेतुमाह--अनुपयुक्तसमयत्वमिति ।  
सङ्केतग्रहानपेक्षप्रतीतिविषयत्वमित्यर्थः ।  
इतीति ।  
एतन्त्रयमित्यर्थः ।  
नन्वेतदस्तु ततः प्रकृते किमित्यत आह--तच्चेत्यादि ।  
प्राधान्ये ऽपीति ।  
व्यङ्ग्यस्येति शेषः ।  
वक्तव्यान्तरमासूत्रयतीति ।  
प्राथम्यार्थकत्वात्तावच्छब्दस्येति भावः ।  
तदेवेति ।  
वक्तव्यान्तरमेवेत्यर्थः ।  
वृत्तावित इत्यनेन यदित्यादिवक्ष्यमाणः आश्रयभेदरूपो हेतुः परामृश्यत इत्यक्षिप्रेत्य व्याचष्टे--अनेनेत्यादि ।  
सामग्रीभेदादिति ।  
सहकारिवर्गभेदादित्यर्थः ।  
वृत्तावाश्रयशब्देन कारणमुच्यत इत्याह--कारणभेदो ऽदिति ।  
सहकारिवर्गभेदादित्यर्थः ।  
वृत्तावाश्रयशब्देन कारणमुच्यत इत्याह-कारणभेदो ऽपीति ।  
अर्थस्य वयञ्जकत्वाश्रयत्वं शब्दायत्तमेवेति यद्यपि शब्द एव वाचकत्वस्येव व्यञ्जकत्वस्यापि मुख्य आश्रय इति कारणैक्यमस्ति, तथापि सहकारिभेदात्कारणरूपस्य शब्दस्य भेदो ऽपीत्यर्थः ।  
शब्दार्थयोरित्यादेर्विवरणम्---एतच्चेत्यादि ।  
ऽगुणवृत्तिस्त्विऽत्यादिग्रन्थं वृत्तानुवादपूर्वकमवतारयति--एवमित्यादिना ।  
एवं मुख्याद्वाचकत्वादभेदं प्रतिपाद्य अमुख्यादपि प्रतिपादयितुमाहेति सम्बन्धः ।  
किमिदानीं तत्प्रतिपादनमित्यत उक्तः उभयाश्रयत्वाविशेषादित्यारभ्याशङ्कयेत्यन्तग्रन्थः ।  
तर्हीति ।  
यदि वाचकत्वव्यञ्जकत्वयोर्भेदः, तर्हित्यर्थः ।  
क इति ।  
नेत्यर्थः ।  
उपचारलक्षणारूपोभयेत्यर्थभ्रमः स्यादय उभयाश्रयेत्येतद्व्याचष्टे--शब्देत्यादि ।  
उपचारेण लक्षणया व्यापारो गुणवृत्तिः प्रसिद्धा ।  
व्यञ्जकत्वं तु मुख्यतयैव शब्दस्य व्यापारः ।  
न ह्यर्थाद्य्वङ्ग्यत्रयप्रतीतिर्या तस्या अमुख्यत्वं मनागपि लक्ष्यते ।  
अयं चान्यः स्वरूपभेदः---यद्गुणवृत्तिग्मुख्यत्वेन व्यवस्थितं वाचकत्वमेवोच्यते ।  
व्यञ्जकत्वं तु वाचकत्वादत्यन्तं विभिन्नमेव ।  
एतच्च प्रतिपादितम् ।  
अयं चापरो रूपभेदो यद्गुणवृत्तौ यदार्थो ऽर्थान्तरमुपलक्षयति ।  
तदोपलक्षणीयार्थात्मना परिणत एवसौ सम्पद्यते ।  
यथा ऽगङ्गायां घोषःऽ इत्यादौ ।  
व्यञ्जकत्वमार्गे तु यदार्थो ऽर्थान्तरं द्योतयति तदा स्वरूपं प्रकाशयन्नेवासावन्यस्य प्रकाशकः प्रतीयते प्रदीपवत् ।  
यथा--ऽलीलाकमलपत्राणि गणयामास पार्वतीऽ इत्यादौ ।  
यदि च यत्रातिरस्कृतस्वप्रतीतिरर्थो ऽर्थान्तरं लक्षयति तत्र लक्षणाव्यवहारः क्रियते, तदेवं सति लक्षणैव मुख्यः शब्दव्यापार इति प्राप्तम् ।  
यस्मात्प्रायेण वाक्यानां वाच्यव्यतिरिक्ततात्पर्यविषयार्थावभासित्वम् ।  
लोचनम् उपचारलक्षणयोः प्रथमोद्द्योत एव विभज्य निर्णीतं स्वरूपमिति न पुनर्लिख्यते ।  
मुख्यतयैवेति ।  
अस्खलद्गतित्वेनेत्यर्थः ।  
व्यङ्ग्यत्रयमिति ।  
वस्त्वलङ्काररसात्मकम् ।  
वाचकत्वमेवेति ।  
तत्रापि हि तथैव समयोपयोगो ऽस्त्येवेत्यर्थः ।  
प्रतिपादितमिति ।  
इदानीमेव ।  
परिणत इति ।  
स्वेन रूपेणानिर्भासमान इत्यर्थः ।  
बालप्रिया च या गुणवृत्तिः सा उभयाश्रयापीति वृत्तौ योजनेति भावः ।  
पूर्वमुक्तं स्मारयति--उपचारलक्षणयोरिति ।  
मुख्यतयैवेत्यत्र मुख्यतेवं प्रकृतानुरोधेन व्याचष्टे--अस्खलवद्गतित्वेनेति वाचकत्वमेव गुणवृत्तिरित्येतद्विवणोति--तत्रापीत्यादि ।  
तत्रापि गुणवृत्तावपि ।  
तथैव यथावाचकत्वे तथैव ।  
समयोपयोगः सङ्केतग्रहणोपयोगः ।  
अस्त्येवेत्यर्थ इति ।  
गुणवृत्तेरभिधेयाविनाभूतप्रतीतित्वादिति भावः ।  
वृत्तौ ऽयदार्थो ऽर्थान्तरम्ऽ इति ।  
ऽअर्थःऽ प्रवाहादिः ।  
ऽअर्थान्तरंऽ तीरादिकम् ।  
परिणामो नाम पूर्वरूपपरित्यागेन रूपान्तरापत्तिः ।  
परिणतपदं प्रकृतानुरोधेन व्याचष्टे लोचने--स्वेनेत्यादि ।  
वृत्तौ ऽअसाऽविति ।  
प्रवाहाद्यर्थ इत्यर्थः ।  
ऽयदार्थऽ इति ।  
ऽअर्थःऽ लीलाकमलपत्रगणनादिः ।  
ऽअर्थान्तरंऽ लज्जादिकम् ।  
ऽस्वरूपं प्रकाशयन्नेवेऽ त्यादौदृष्टान्तमाह--ऽप्रदीपवदिऽति ।  
अर्थो ऽर्थान्तरं द्योतयतीत्युक्तस्योदाहरणमाह--ऽयथालीलेऽत्यादि ।  
माभूदत्यन्ततिरस्कृतवाच्यस्थले गुणवृत्तिवल्यञ्जकत्वयोः स्वरूपाभेदः, तदन्यस्थले ननु त्वत्पक्षे ऽपि यदार्थो व्यङ्ग्यत्रयं प्रकाशयति तदा शब्दस्य कीदृशो व्यापारः ।  
उच्यते--  
प्रकारणाद्यवच्छिन्नशब्दवशेनैवार्थस्य तथाविधं व्यञ्जकत्वमिति शब्दस्य तत्रोपयोगः कथमपह्नूयते ।  
विषयभेदो ऽपि गुणवृत्तिव्यञ्जकत्वयोः स्पष्ट एव ।  
यतो व्यञ्जकत्वस्य रसादयो ऽलङ्कारविशेषा व्यङ्ग्यरूपावच्छिन्नं वस्तु चेति त्रयं विषयः ।  
तत्र रसादिप्रतीतिर्गुणवृत्तिरिति लोचनम् कीदृश इति मुख्यो वा न वा प्रकारान्तराभावात् ।  
मख्यत्वे वाचकत्वमन्यथा गुणवृत्तिः, गुणोनिमित्तं सादृश्यादि तद्द्वारिका वृत्तिः शब्दस्य व्यापारो गुणवृत्तिरिति भावः ।  
मुख्य एवासौ व्यापारः सामग्रोभेदाच्च वाचकत्वाद्य्वतिरिच्यत इत्यभिप्रयेणाह--उच्यत इति ।  
एवमस्खलद्गतित्वात् कथञ्चिदपि ।  
समयानुपयोगात्पृथगाभासमानत्वाच्चेति त्रिभिः प्रकारैः प्रकाशकत्वस्यैतद्विपरीतरूपत्रयायाश्च गुणवृत्तेः स्वरूपभेदं व्याख्याय विषयभेदमप्याह--विषयभेदो ऽपीति ।  
वस्तुमात्रं गुणवृत्तेरपि विषय इत्यभिप्रायेण विशेषयति--व्यङ्ग्यरूपावच्छिन्नमिति ।  
बालप्रिया तु स्यादित्याशङ्क्य परिहरति--ऽयदि चेऽ त्यादि ।  
ऽलक्षणाव्यवहारऽ इति ।  
न व्यञ्जकत्वव्यवहार इति शेषः ।  
मुख्यः शब्दव्यापारो लक्षणैवेति सम्बन्धः ।  
ऽइति प्राप्तम्ऽ इति ।  
स्यादिति शेषः ।  
अत्र हेतुमाह--ऽयस्मादिऽत्यादि ।  
उक्तमसहमानस्य प्रतिबन्द्या प्रत्यवस्थानम्--ऽनन्विऽत्यादि ।  
तदभिप्रायं व्याचष्टे लोचने--मुख्यां वेत्यादि ।  
कल्पान्तराकरणे हेतुमाह--प्रकारान्तराभावादिति ।  
तस्मिन्सति किं स्यादित्यतः क्रमेण दूषणमाह--मुख्यत्व इत्यादि ।  
अमुख्यत्वे गुणवृत्तित्वं गुणवृत्तिशब्दार्थविवरणेन साधयति--गुणो निमित्तमित्यादि ।  
उच्यत इत्यादिग्रन्थस्य भावमाह--मुख्य इत्यादि ।  
असौ व्यापारः शब्दव्यापारः ।  
ननु मुख्यत्वे वाचकत्वादभेदस्स्यादित्यत आह--सामग्रीभेदादिति ।  
वृत्तौ ऽप्रकारणेऽ त्यादिना सामग्रीभेदः प्रदर्शितः। ऽतत्रेऽति ।  
अर्थेन व्यङ्ग्यत्रयप्रकाशनस्थल इत्यर्थः ।  
ऽउपयोगऽ इति ।  
व्यञ्जकत्वलक्षणोपयोग इत्यर्थः ।  
गुणवृत्तिव्यञ्जकत्वयोः स्वरूपभेदहेतून् बहुग्रन्थोक्तान् सुग्रहत्वायैकग्रन्थेन वृत्यभिप्रायतया उपसंहरन्नुत्तरग्रन्थं तात्पर्योक्त्यावतारयति--एवमित्यादि ।  
अस्खलद्गतित्वादिति ।  
स्खलद्गतित्वाभावादित्यर्थः ।  
कथञ्चिदपीत्यादि ।  
असङ्केतितार्थप्रतिपादकत्वादित्यर्थः ।  
पृथगिति ।  
वाच्यार्थात्पृथगित्यर्थः ।  
त्रिभिः प्रकारैरित्यस्य गुणवृत्तेस्स्वरूपभेदमित्यनेन सम्बन्धः ।  
एतदिति ।  
एतद्विपरीतं रूपत्रयं स्खलद्गतित्वादिकं यस्यास्तस्या इत्यर्थः ।  
गुणवृत्तेः गुणवृत्तितः ।  
व्यङ्ग्येत्यादिविशेषणस्य फलमाह--वस्तुमात्रमिति ।  
एवं विशेषणे ऽपि कथं गुणवृत्तिविषयव्यावृत्तिरित्यतस्तात्पर्यमाह--व्यञ्जकत्वस्येत्यादि ।  
न केनचिदुच्यते न च शक्यते वक्तुम् ।  
व्यङ्ग्यालङ्कारप्रतीतिरपि तथैव ।  
वस्तुचारुत्वप्रतीतये स्वशब्दानभिधेयत्वेन यत्प्रतिपिपादयितुमिष्यते तद्व्यङ्ग्यम् ।  
तच्च न सर्वं गुणवृत्तेर्विषयः प्रसिद्य्धनुरोघाभ्यामपि गौणानां शब्दानां प्रयोगदर्शनात् ।  
तथोक्तं प्राक् ।  
यदपि च गुणवृत्तेर्विषयस्तदपि च व्यञ्जकत्वानुप्रवेशेन ।  
तस्माद्गुणवृत्तेरपि व्यञ्जकत्वस्यात्यन्तविलक्षणत्वम् ।  
लोचनम् व्यञ्जकत्वस्य यो विषयः स गुणवृत्तेर्न विषयः अन्यश्च तस्या विषयभेदो योज्यः तत्र प्रथमं प्रकारमाह--तत्रेति ।  
न च शक्यत इति ।  
लक्षणासामग्न्यास्तत्राविद्यमानत्वादिति हि पूर्वमेवोक्तम् ।  
तथैवेति ।  
न तत्र गुणवृत्तिर्युक्तेत्यर्थः ।  
वस्तुनो यत्पूर्वं विशेषणं कृतं तद्य्वाचष्टे--चारुत्वप्रतीतय इति ।  
न सर्वमिति ।  
किञ्चित्तु भवति ।  
यथा--ऽनिःश्वासान्ध इवादर्शःऽ इति ।  
यदुक्तम्---ऽकस्यचिद्ध्वनिभेदस्य सा तु स्यादुपलक्षणम्ऽ इति ।  
प्रसिद्धितो लावण्यादयः शब्दाः, वृत्तानुरोधव्यवहारानुरोधादेः ऽवदति बिसिनीपत्र्रशयनम्ऽ इत्येवमादयः ।  
प्रगिति ।  
प्रथमोद्द्योते ऽरूढा ये विषये ऽन्यत्रऽ इत्यत्रान्तरे ।  
न सर्वमिति यथास्माभिर्व्याख्यातं तथा स्फुटयति--यदपि चेति ।  
गुणवृत्तेरिति पञ्चमी ।  
अधुनेतररूपोपजीवकत्वेन तदितरस्मात्तदितररूपोपजीवकत्वेन च तदितरस्मादित्यनेन पर्यायेण वाचकत्वाद्गुणवृत्तेश्च बालप्रिया वस्तुमात्रं भवतु गुणवृत्तेर्विषयः व्यङ्ग्यत्वावच्छिन्नन्तु न तद्विषयः, यतो व्यङ्ग्यत्वं व्यञ्जनाव्यापारविषयत्वमित्यर्थः ।  
अन्यश्चेति ।  
प्रथमोद्योतोक्तश्चेत्यर्थः ।  
तस्याः गुणवृत्तितः ।  
योज्यः अत्रानुसन्धातव्यः ।  
न च शक्यते वक्तुमित्यत्र गम्यं हेतुमाह--लक्षणेत्यादि ।  
तथैवेत्येतत्तात्पर्यतो व्याचष्टे--नेत्यादि ।  
विशेषणमिति ।  
व्यङ्ग्यरूपावच्छिन्नमिति विशेषणमित्यर्थः ।  
वृत्तौ ऽरसादिप्रतीतिऽ रिति ।  
रसादिप्रतीतिहेतुरित्यर्थः ।  
ऽवस्त्विऽत्यादि ।  
यद्वस्त्विति सम्बन्धः ।  
ऽचारुत्वेऽति ।  
काव्यचारुत्वेत्यर्थः ।  
ऽतद्व्यङ्ग्यम्ऽ इति ।  
तथाविधं व्यङ्ग्यं व्यङ्ग्यरूपावच्छिन्नमित्यनेन विवक्षितमित्यर्थः ।  
सर्वमित्यनेन गम्यमाह लोचने--किञ्चित्त्विति ।  
यदुक्तमिति ।  
यस्मादुक्तमित्यर्थः ।  
प्रसिध्यनुरोधाभ्यामित्येतद्विवृणोति--प्रसिद्धित इत्यादि ।  
प्रसिद्धितः रूढितः ।  
यथा व्याख्यातमिति ।  
किञ्चित्तु भवतीति व्याख्यातम् ।  
स्फुटयतीति ।  
स्वयमिति शेषः ।  
गुणवृत्तेरपीत्यत्र षष्ठीभ्रमस्स्यादत आह--पञ्चमीति ।  
वाचकत्वेत्यादिग्रन्थं भेदप्रदर्शनपरतया व्याख्यास्यन्नवतारयति---अधुनेत्यादि ।  
इतरेति ।  
इतररूपं गुणवृत्तिस्तदुपजीवकत्वेन तत्समाश्रयत्वेनेत्यर्थः ।  
तदितरस्मादिति ।  
वाचकत्वादित्यर्थः ।  
तदितरेत्यादि ।  
तदितररूपं वाचकत्वं तदुपजीवकत्वेनेत्यर्थः ।  
वाचकत्वगुणवृत्तिविलक्षणस्यापि च तस्य तदुभयाश्रयत्वेन व्यवस्थानम् ।  
व्यञ्जकत्वं हि क्वचिद्वाचकत्वाश्रयेण व्यवतिष्ठते, यथा विवक्षितान्यपरवाच्ये ध्वनौ ।  
क्वचित्तु गुणवृत्त्याश्रयेण यथा अविवक्षितवाच्ये ध्वनौ ।  
तदुभयाश्रयत्वप्रतिपादनायैव च ध्वनेः प्रथमतरं द्वौ प्रभेदावुपन्यस्तौ ।  
तदुभयाश्रितत्वाच्च तदेकरूपत्वं तस्य न शक्यते वक्तुम् ।  
यस्मान्न तद्वाचकत्वैकरूपमेव, क्वचिल्लक्षणाश्रयेण वृत्तेः ।  
न च लक्षणैकरूपमेवान्यत्र लोचनम् द्वितयादपि भिन्नं व्यञ्जकत्वमित्युपपादयति--वाचकत्वेति ।  
चो ऽवधारणे भिन्नक्रमः, अपिशब्दो ऽपि न केवलं पूर्वोक्तो हेतुकलापो यावत्तदुभयाश्रयत्वेन मुख्योपचाराश्रयत्वेन यद्व्यवस्थानं तदपि वाचकगुणवृत्तिविलक्षणस्यैवेति व्याप्तिघटनम् ।  
तेनायं तात्पर्यार्थः--तदुभयाश्रयत्वेन व्यवस्थानात्तदुभयवैलक्षण्यमिति ।  
एवदेव विभज्यते--व्यञ्जकत्वं इति ।  
प्रथमतरमिति ।  
प्रथमोद्द्योते ऽस चऽ इत्यादिना ग्रन्थेन ।  
हेत्वन्तरमपि सूचयति---न चेति ।  
वाचकत्वगौणत्वोभयवृत्तान्तवैलक्षण्यादिति बालप्रिया तदितरस्मादिति ।  
गुमवृत्तिप्रकारादित्यर्थः ।  
उभयन्न भिन्नमिति शेषः ।  
पर्यायेण क्रमेण ।  
च इति ।  
ऽविलक्षणस्यापि चेऽत्यत्रत्यचकार इत्यर्थः ।  
भिन्नक्रम इति ।  
विलक्षणस्येत्यनेन योज्य इत्यर्थः ।  
अपिशब्दो ऽपीति ।  
भिन्नक्रम इत्यनुषज्यते ।  
क्वचिद्ग्रन्थे तथा पाठश्च ।  
अपिशब्दस्य व्यवस्थानमित्यनेन सम्बन्ध इति भावः ।  
अपिशब्दगम्यमर्थमाह--न केवलमित्यादि ।  
तदुभयाश्रयत्वेनेत्यस्य विवरणम्--मुख्येत्यादि ।  
वाचकत्वगुणवृत्युभयाश्रयत्वेनेत्यर्थः ।  
इति व्याप्तिघटनमिति ।  
यद्यदाश्रयत्वेनावतिष्ठते तत्तद्विलक्षणमिति व्याप्तिर्दर्शितेत्यर्थः ।  
तदुभयाश्रयत्वेनेति ।  
व्यञ्जकतवस्येति शेषः ।  
व्यञ्जकत्वं वाचकत्वाद्गुणवृत्तेश्च विलक्षणं तदुभयाश्रयत्वेनावस्थानादित्यर्थः ।  
एतदेवेति ।  
उक्तमेवेत्यर्थः ।  
विभजते विभज्य दर्शयति ।  
प्रथमतरमिति ।  
द्वितीयोद्योतापेक्षया तरपः प्रयोग इति व्याचष्टे---प्रथमेति ।  
वृत्तौ ऽन चेऽत्यादि ।  
तदित्यनुषज्यते ।  
व्यञ्जकत्वमित्यर्थः ।  
ऽउभयधर्मत्वेनैवऽ वाचकत्वगुणवृत्युभयाश्रयत्वेन हेतुनैव ।  
ऽतदेकैकरूपं न भवतिऽ वाचकत्वादिभिन्नं भवति ।  
इति म चेति सम्बन्धः ।  
ऽयावदिऽत्यादि ।  
यावत् किन्तु ।  
ऽवाचकत्वेऽति ।  
वाचकत्वलक्षणादिरूपैः रहिता ये शब्दाः तद्धर्मत्वेनापीत्यर्थः ।  
तत्तदेकैकरूपं न भवतीत्यस्यानुषङ्गः ।  
न चोभयेत्यादिग्रन्थमवतारयति लोचने--हेत्वन्तरमित्यादि ।  
उक्ते साध्ये इति वाचकत्वाश्रयेण व्यवस्थानात् ।  
न चोभयधर्मत्वेनैव तदेकैकरूपं न भवति ।  
यावद्वाचकत्वलक्षणादिरूपरहितशब्दधर्मत्वेनापि ।  
तथाहि गीतध्वनीनामपि व्यञ्जकत्वमस्ति रसादिविषयम् ।  
न च तेषां वाचकत्वं लक्षणा वा कथञ्चिल्लक्ष्यते ।  
शब्दादन्यत्रापि विषये व्यञ्जकत्वस्य दर्शनाद्वाचकत्वादिशब्दधर्मप्रकारत्वमयुक्तं वक्तुम् ।  
यदि च वाचकत्वलक्षणादीनां शब्दप्रकाराणां प्रसिद्धप्रकारविलक्षणत्वे ऽपि व्यञ्जकत्वस्य दर्शनाद्वाचकत्वादिशब्दधर्मप्रकारत्वमयुक्तं वक्तुम् ।  
यदि च वाचकत्वलक्षणादीनां शब्दप्रकाराणां प्रसिद्धप्रकारविलक्षणत्वे ऽपि व्यञ्जकत्वं प्रकारत्वेन परिकल्प्यते तच्छब्दस्यैव प्रकारत्वेन कस्मान्न परिकल्प्यते ।  
लोचनम् सूचितो हेतुः ।  
तमेव ।  
प्रकाशयति--तथाहीत्यादिना ।  
तेषामिति ।  
गीतादिशब्दानाम् ।  
हेत्वन्तरमपि सूचयति--शब्दादन्यत्रेति ।  
वाचकत्वगौणत्वाभ्यामन्यद्व्यञ्जकत्वं शब्दादन्यत्रापि वर्तमानत्वात्प्रमेयत्वादिवदिति हेतुः सूचितः ।  
नन्वन्यत्रावाचके यद्व्यञ्जकत्वं तद्भवतु वाचकत्वादेर्विलक्षणम्, वाचके तु यद्व्यञ्जकत्वं तदविलक्षणमेवास्त्वित्याशङ्क्याह---यदीति ।  
आदिपदेन गौणं गृह्यते ।  
शब्दस्यैवेति ।  
बालप्रिया शेषः ।  
तमेव हेतुं स्फुटयति--वाचकत्वेत्यादि ।  
वाचकत्वगौणत्वोभयस्य यो वृत्तान्तः तद्वैलक्षण्यात्तदुभयरहितवृत्तित्वादित्यर्थः ।  
गौणत्वेति ।  
लाक्षणिकत्वस्याप्युपलक्षणम् ।  
शब्दादित्यादिदर्शनादित्यन्तग्रन्थो न पूर्वान्वयी, किन्तु उत्तरान्वयीत्याशयेनावतारयति--हेत्वन्तरमिति ।  
तमेव हेत्वन्तरमवयवान्तरेण सह दर्शयति--वाचकत्वेत्यादि ।  
भिन्नमित्यन्तं वाचकत्वादिशब्दधर्मप्रकारत्वमशक्यं वक्तुमित्यस्य विवरणम् ।  
नन्वित्यादि ।  
अवाचक इति ।  
गीतध्वन्यादावित्यर्थः ।  
अविलक्षणमिति ।  
वाचकत्वादेरित्यनुषङ्गः ।  
गौणमिति ।  
गौणीवृत्तिरित्यर्थः ।  
वृत्तौ ऽशब्दप्रकाराणाम्ऽ इति निर्धारणे षष्ठी, प्रकारत्वेनेत्यनेनास्य सम्बन्धः ।  
शब्दप्रकाराणां मध्ये यः प्रकारस्तत्वेनेत्यर्थः ।  
ऽप्रसिद्धप्रकारविलणत्वे ऽपीऽति ।  
व्यञ्जकत्वस्य प्रसिद्धप्रकारेभ्यो वाचकत्वादिभ्यो वैलक्षण्ये वस्तुतस्सत्यपीत्यर्थः ।  
ऽतदिऽति ।  
तर्हित्यर्थः ।  
ऽशब्दस्यैव प्रकारत्वेनेऽति शब्दावान्तरभेदत्वेनेत्यर्थः ।  
ऽकस्मान्न परिकल्प्यऽ इति ।  
परिकल्पनं तदेवं शाब्दे व्यवहारे त्रयः प्रकाराः---वाचकत्वं गुणवृत्तिर्व्यञ्जकत्वं च ।  
तत्र व्यञ्जकत्वे यदा व्यङ्ग्यप्राधान्यं तदा ध्वनिः, तस्य चाविवक्षितवाच्यो विवक्षितान्यपरवाच्यश्चेति द्वौ प्रभेदावनुक्रान्तौ प्रथमतरं तौ सविस्तरं निर्णीतौ ।  
अन्यो ब्रूयात्--ननु विवक्षितान्यपरवाच्ये ध्वनौ गुणवृत्तिता लोचनम् व्यञ्जकत्वं वाचकत्वामिति यदि पर्यायौ कल्प्येते तर्हि व्यञ्जकत्वं शब्द इत्यप पर्यायता कस्मान्न कल्प्यते, इच्छाया अव्याहतत्वात् ।  
व्यञ्जकत्वस्य तु विविक्तं स्वरूपं दर्शितं तद्विषयान्तरे कथं विपर्यस्तताम् ।  
एवं हि पर्वतगतो धूमो ऽनग्निजो ऽपि स्यादिति भावः ।  
अधुनोपपादितं विभागमुपसंहरति--तदेवमिति ।  
व्यवहारग्रहणेन समुद्रघोषादीन् व्युदस्यति ।  
ननु वाचक्त्वरूपोपजीवकत्वाद्गुणवृत्त्यनुजीवकत्वादिति च हेतुद्वयं यदुक्तं तदविवक्षितवाच्यभागे सिद्धं न भवति तस्य लक्षणैकशरीरत्वादित्यभिप्रायेणोपक्रमते--अन्योब्रूयादिति ।  
यद्यपि च तस्य तदुभयाश्रयत्वेन व्यवस्थानादिति ब्रूवता निर्णीतचरमेवैतत्, तथापि गुणवृत्तेरविवक्षितवाच्यस्य च दुर्निरूपं वैलक्षण्यं यः पश्यति तं प्रत्याशङ्कानिवारणार्थो ऽयमुपक्रमः ।  
बालप्रिया स्यादित्यर्थः ।  
विवृणोति लोचने--व्यञ्जकत्वमित्यादि ।  
इतीति ।  
इतिशब्दावित्यर्थः ।  
पर्यायौ एकार्थकौ ।  
इत्यपीति ।  
इत्यनयोरपीत्यर्थः ।  
अस्तु पर्यायतेत्यत आह--व्यञ्जकत्वस्येत्यादि ।  
विविक्तं वाचकत्वादेर्विविक्तम् ।  
दर्शितमिति ।  
गीतध्वन्यादाविति भावः ।  
अतश्च वाचकत्वादिरूपेण परिकल्पनमयुक्तमित्याह--तदित्यादि ।  
तद्विषयान्तर इति ।  
वाचकगतं व्यञ्जकत्वमित्यर्थः ।  
कथं विपर्यस्यतामिति ।  
वाचकत्वादिरूपेणेति शेषः ।  
एवं हीत्यादि ।  
वाचकाश्रयं व्यञ्जकत्वं वाचकत्वादिमूलं न चेत्पर्वतगतो धूमो ऽनग्निजश्च स्यादतो विपर्यासो न युक्त इति भावः ।  
विभागमुपसंहरतीति ।  
वाचकत्वगुणवृत्तिभ्यां विभक्ततया व्यञ्जकत्वस्य प्रतिपादितत्वात्प्रकारत्रयमुपपादतमेवेति ।  
भावः ।  
व्युदस्यतीति ।  
समुद्रघोषादेरभिधायकत्वाभावादति भावः ।  
तात्पर्यन्तो ऽवतारयति नन्वित्यादि ।  
उपजीवत्यपेक्षत इत्युपजीवकमनुसन्निधौ जीवतीत्यनुजीवकम् ।  
वाचकत्वेत्यादि नावाचकत्वगुणवृत्युभयाश्रयत्वमेवांशे दूषणदानायानूदितम् ।  
यथोक्तार्थोभयाश्रयत्वहेतुनैवास्य चोद्यस्य परिहृतत्वात्पुनस्तदुद्भावनपरिहारावनर्थकावित्याशङ्क्य परिहरति--यद्यपीत्यादि ।  
ल अविवक्षितवाच्यस्येति ध्वनेशेष रितिः यो वैलक्षण्यं दुर्निरूपं पश्यति, तं प्रतीति सम्बन्धः ।  
शाशङ्केति ।  
वैलक्षण्यदुर्निरूपत्वाशङ्केत्यर्थः ।  
नास्तीति यदुच्यते तद्युक्तम् ।  
यस्माद्वाच्यवाचकप्रतीतिपूर्विका यत्रार्थान्तरप्रतिपत्तिस्तत्र कथं गुणवृत्तिव्यवहारः, न हि गुणवृत्तौ यदा निमित्तेन केनचिद्विषयान्तरे शब्द आरोप्यते अत्यन्ततिरस्कृतस्वार्थः यथा--ऽअग्निर्माणवकःऽ इत्यादौ, यदा वा स्वार्थमंशेनापरित्यजंस्तत्सम्बन्धद्वारेण विषयान्तरमाक्रामति, लोचनम् अत एवाद्यभेदस्याङ्गीकरणपूर्वकमयं द्वितीयभेदाक्षेपः ।  
विवक्षितान्यपरवाच्य इत्यादिना पराभ्युपगमस्य स्वाङ्गीकारी दर्श्यते ।  
गुणवृत्तिव्यवहाराभावे हेतुं दर्शयितुं तस्या एव गुणवृत्तेस्तावद्वृत्तान्तं दर्शयति--न हीति ।  
गुणतया वृत्तिर्व्यापारो गुणवृत्तिः गुणेन निमित्तेन सादृश्यादिना च वृत्तिः अर्थान्तरविषये ऽपि शब्दस्य सामानाधिकरण्यमिति गौमं दर्शयति ।  
यदा वा स्वार्थमिति बालप्रिया अयमुपक्रमः वृत्तिकारोपक्रमः ।  
अत्रोपष्टम्भकमाह--अत एवेत्यादि ।  
आद्यभेदस्य विवक्षितान्यपरवाच्यस्य ।  
द्वितीयभेदेति ।  
अविवक्षितवाच्येत्यर्थः ।  
अत्र हेतुं दर्शयति--विवक्षितेत्यादि ।  
न हीत्यादिग्रन्थस्य फलं दर्शयन्नवतारयति--गुणवृत्तीत्यादि ।  
हेतुं दर्शयितुमिति ।  
विवक्षितान्यपरवाच्य इति शेषः ।  
गौमलाक्षणिकोभयसाधारणं गुणवृत्तिशब्दार्थमाह--गुणतयेत्यादि ।  
गुणतया अप्रधानतया ।  
अभिधावृत्तिर्हि प्रधानभूता ।  
व्यापार इति ।  
शब्दस्येति ।  
शेषः ।  
अनेन गौणस्य लाक्षणिकस्य च सङ्ग्रहः ।  
गौणे गुणवृत्तिशब्दस्यार्थान्तरञ्चाह--गुणेनेत्यादि ।  
गुणेनेत्यस्य विवरणम्--सादृश्यादिनेति ।  
निमित्तेनेति तृतीयार्थकथनम् ।  
उक्तस्यैव विवरणम्--अर्थान्तरविषये ऽपीत्यादि ।  
अर्थान्तरमेव विषयस्तस्मिन् ।  
इति गौणं यथा--ऽगङ्गायां घोषःऽ इत्यादौ ।  
तदाविवक्षितवाच्यत्वमुपपाद्यते ।  
अत एव च विवक्षितान्यपरवाच्ये ध्वनौ वाच्यवाचकयोद्वयोरपि स्वरूपप्रतीतिरर्थावगमनं दृश्यत इति व्यञ्जकत्वव्यवहारो युक्त्यनुरोधी ।  
स्वरूपं प्रकाशयन्नेप परावभासको व्यञ्जक इत्युच्यते, तथाविधे विषये वाचकत्वस्यैव व्यञ्जकत्वमिति गुणवृत्तिव्यवहारो नियमेनैव न शक्यते कर्तुम् ।  
लोचनम् लक्षणां दर्शयति ।  
अनेन भेदद्वयेन न च स्वीकृतमविवक्षितवाच्यभेदद्वयात्मकमिति सूचयति ।  
अत एव अत्यन्ततिरस्कृतस्वार्थशब्देन विषयान्तरमाक्रामति चेत्यनेन शब्देन तदेव भेदद्वयं दर्शयति--अत एव चेति ।  
यत एव न तत्रोक्ततहेतुबलाद्गुणवृत्तव्यवहारो न्याय्यस्तत इत्यर्थः ।  
युक्ति लोकप्रसिद्धिरूपामबाधितां दर्शयति--स्वरूपमिति ।  
उच्यत इति प्रदीपादिः, इन्द्रियादेस्तु करणत्वान्न व्यञ्जकत्वं प्रतीत्युत्पत्तौ ।  
बालप्रिया दर्शयतीत्यादि ।  
उक्तगुणवृत्तिशब्दार्थाभिप्रायेण ऽयदा निमित्तेनेऽ त्यादिग्रन्थेन गौणीं ऽयदा वा स्वार्थमिऽ त्यादग्रन्थेन लक्षणाञ्च दर्शयतीत्यर्थः ।  
ननु गुणवृत्तेर्बहुरूपत्वे ऽपि किमितीदं भेदद्वयं सोदाहरणं दर्शितमित्यत आह--अनेनेत्यादि ।  
अनेन दर्शितेन ।  
सूचयतीत्यत्र गमकमाह--अत एवेत्यादि ।  
तदेव भेदद्वयमिति ।  
अविवक्षितवाच्यभेदद्वयमेवेत्यर्थः ।  
वृत्तौ ऽन हीऽ त्यादि ।  
विवक्षितवाच्यत्वं तदा न ह्युपपद्यत इति सम्बन्धः ।  
ऽविषयान्तरेऽ गङ्गादिशब्दमुख्यार्थमित्यर्थः ।  
ऽअशेनापरित्यजन्निऽति ।  
गङ्गादिशब्दो हि गङ्गातीरत्वादिना केवलतीरत्वादिना वा गङ्गायास्तीरमेव लक्षयतीत्यत्ॐऽशेन स्वार्थापरित्यागः ।  
ऽतत्सम्बन्धद्वारेणेऽति ।  
सामीप्यरूपस्वार्थसम्बन्घेन निमित्तेनेत्यर्थः ।  
ऽविषयान्तरंऽ तीरादिकम् ।  
ऽआक्रामतिऽ स्वविषयमापादयति ।  
शब्द इत्यनुषङ्गः, गङ्गादिशब्द इत्यर्थः ।  
लोचने--युक्तिमिति ।  
युक्त्यनुरोधीत्यत्रोक्तां युक्तिमित्यर्थः ।  
पूरयति--प्रदीपादिरिति ।  
ननु व्यञ्जकत्वं ज्ञापकत्वं, तत्तु मुख्यमिन्द्रियादेस्ततः किं सहकारिभूतप्रदीपादिग्रहणमित्यत आह--इन्द्रियादेस्त्विति ।  
आदिपदेन लिङ्गादेर्ग्रंहणम् ।  
प्रतीत्युत्पत्तौ करणत्वाद्व्यञ्जकत्वं नेति सम्बन्धः ।  
वृत्तौ ऽतथाविधे विषयऽ इति ।  
वाच्यवाचकप्रतीतिपूर्वकप्रतीतिवषये ऽर्थान्तर इत्यर्थः ।  
ऽवाचकत्वस्यैवेऽति वाचकत्वाश्रय्येवेत्यर्थः ।  
ऽकथं भिद्यतऽ इति ।  
न भिद्यत इत्यर्थः ।  
अत्र हेतुमाह--ऽतस्येऽ त्यादि ।  
अविवक्षितवाच्यस्तु ध्वनिर्गुणवृत्तेः कथं भिद्यते ।  
तस्य प्रभेदद्वये गुणवृत्तिप्रभेदद्वयरूपता लक्ष्यत एव यतः ।  
अयमपि न दोषः। यस्मादविवक्षितवाच्यो ध्वनिर्गुमवृत्तिमार्गाश्रयो ऽपि भवति न तु गुणवृत्तिरूप एव ।  
गुणवत्तिर्हि व्यञ्जकत्वाशून्यापि दृश्यते ।  
व्यञ्जकत्वं च यथोक्तचारुत्वहेतुं लोचनम् एवमभ्युपगमं प्रदर्शक्षेपं दर्शयति---अविवक्षितेति ।  
तुशब्दः पूर्वस्माद्विशेषं द्योतयति ।  
तस्येति ।  
अविवक्षितवाच्यस्य यत्प्रभेदद्वयं तस्मिन् गौमलाक्षणिकत्वात्मकं प्रकारद्वयं लक्ष्यते निर्भास्यत इत्यर्थः ।  
एतत्परिहरति--अयमपीति ।  
गुमवृत्तेर्योमार्गः प्रभेदद्वयं स आश्रयो निमित्ततया प्राक्कक्ष्यानिवेशी यस्येत्यर्थः ।  
एतच्च पूर्वमेव निर्णीतम् ।  
ताद्रूप्याभावे हेतुमाह--गुणवृत्तिरिति ।  
गौणलाक्षणिकरूपोभयी अपीत्यर्थः ।  
ननु व्यञ्जक्त्वेन कथं शून्या गुणावृत्तिर्भवति, यतः पूर्वमेवोक्तम्-- मुख्यां वृत्तिं परित्यज्य गुणवृत्त्यार्थदर्शनम् ।  
यदुद्दिश्य फलं तत्र शब्दो नैव स्खलद्गतिः ॥  
इति  ।  
न हि प्रयोजनशून्य उपचारः प्रयोजनांशनिवेशी च व्यञ्जनव्यापार इति भवद्भिरेवाभ्याधायीत्याशङ्क्याभिमतं व्यञ्जकत्वं विश्रान्तिस्थानरूपं तत्र नास्तीत्याह--व्यञ्जकत्वं चेति ।  
बालप्रिया लोचने---दर्शयतीति ।  
पूर्वपक्षीति शेषः ।  
गुणवृत्तीत्यादेर्विवरणम्--गौणेत्यादि ।  
लक्ष्यत इत्यस्यार्थान्तरभ्रमनोदनाय विवृणोति--निर्भास्यत इति ।  
न हीत्यादिनोक्तप्रकारेणोति शेषः। प्राक्कक्ष्येति ।  
व्यञ्जनातः पूर्वकक्ष्येत्यर्थः ।  
पूर्वमेवेति ।  
न हीत्यादिग्रन्थे ऽभ्रम धार्मिकेऽ त्यादिगाथाव्याख्यानावसरे वेत्यर्थः ।  
ताद्रूप्याभाव इति ।  
गुणवृत्तिरूपत्वाभाव इत्यर्थः ।  
ननु गुणवृत्तिर्हि व्यञ्जकत्वशून्यापि दृश्यत इत्यनेनैवाविविक्षितवाच्यस्य गुणवृत्तिरूपत्वाभावे सिद्धे व्यञ्जकत्वञ्चेत्यादिग्रन्थः किमर्थं इत्यतस्तद्ग्रन्थमवतारयत--नन्वित्यादि ।  
ननु पूर्वोक्तिरन्यपरैवास्त्वित्यत आह--न हीत्यादि ।  
इतीत्यादि ।  
अन्यवाक्यं तिष्ठतु इति भवद्भिरेवाभ्यधायि चेत्यर्थः ।  
अभिमतमित्यस्यैव विवरणम्--विश्रान्तिस्थानरूपमिति ।  
तत्रेति ।  
गुणवृत्तिमात्र इत्यर्थः ।  
नास्तीति ।  
व्यञ्जकत्वं न व्यञ्जनकरणत्वमात्रमत्र विवक्षितं, किन्तु विश्रान्तिस्थानभूतव्यञ्जनकरणत्वम् ।  
तत्तु चारुत्वहेतुव्यङ्ग्यव्यञ्जनं विना न भवतीत्यर्थः ।  
व्यञ्जकत्वशून्यापि दृश्यत इत्युक्तस्यैव विवरणं वृत्तौ ऽगुणवृत्तिस्त्विऽत्यादि ।  
गुणवृत्तिस्तु वाच्यधर्माश्रयेणैव व्यङ्ग्यमात्राश्रयेण च सम्भवत ।  
सा अबेदोपचाररूपा यथेत्याद्यन्वयो यापीत्यादिवाक्ये वाच्येत्यादेर्व्यङ्ग्येत्यादेश्चानुषङ्गश्च बोध्यः ।  
तत्र वाच्यधर्माश्रयेणेत्येतत्प्रकृतानुगुणं विवृणोति लोचने---वाच्यविषयो यो धर्म इति ।  
व्यङ्ग्यं विना न व्यवतिष्ठते ।  
गुणवृत्तिस्तु वाच्यधर्माश्रयेणैव व्यङ्ग्यमात्राश्रयेण चाभेदोपचाररूपा सम्भवति, यता--तीक्ष्णत्वादग्निर्माणवकः, आह्लादकत्वाच्चन्द्र एवास्या मुखमित्यादौ ।  
यथा च ऽप्रिये जने नास्ति पुनरुक्तम्ऽ इत्यादौ ।  
यापि लक्षणरूपा गुणवृत्तिः साप्युपलक्षणीयार्थसम्बन्धमात्राश्रयेण चारुरूपव्यङ्ग्यप्रतीतिं विनापि सम्भवत्येव, यथा--मञ्चाः क्रोशन्तीत्यादौ विषये ।  
लोचनम् वाच्यधर्मेति ।  
वाच्यविषयो यो धर्मो ऽभिधाव्यापारस्तस्याश्रयेण तदुपबृंहणायेत्यर्थः ।  
श्रुतार्थपत्ताविवार्थान्तररस्याभिधेयार्थ्ॐन्तरस्याभिधेयार्थोपपादान एव पर्यंवसानादिति भावः ।  
तत्र गौमस्योदाहरणमाह--यथेति ।  
द्वितीयमपि प्रकारं व्यञ्जकत्वशून्यं निदर्शयितुमुपक्रमते--यापीति ।  
चारुरूपं विश्रान्तिस्थानं, तदभावे स व्यञ्जकत्वव्यापारो नैवोन्मीलति, प्रत्यावृत्त्य वाच्य एव विश्रान्तेः, क्षणदृष्टनष्टदिव्यविभवप्राकृतपुरुषवत् ।  
बालप्रिया वाचकस्येति शेषः ।  
भावार्थविवरणम्--तदुपबृंहणायेति ।  
अभिधेयार्थोपबृंहणायेत्यः ।  
कथं गुणवृत्तेस्तदुपबृंहणार्थत्वमित्यतस्सदृष्टान्तमाह--श्रुतेत्यादि ।  
यथा पीनो देवदत्तो दिवा न भुङ्क्त इत्यादौ श्रुतस्य पीनत्वादे रुपपादकतया रात्रिभोजनादिकं कल्प्यते ।  
कल्पितस्य तस्यार्थान्तरस्य पीनत्वाद्युपपादन एव पर्यवसानञ्च तथा गुणवृत्तिस्थले ऽर्थान्तरस्य लक्ष्यस्य पदान्तराभिधेयार्थोपपादन एव वर्यवसितिर्यतस्तस्मादित्यर्थः ।  
वृत्तौ ऽव्यङ्ग्यमात्राश्रयेणेऽत्यत्र मात्रपदेन चारुत्वहेतुर्मुख्यव्यङ्गयं व्यावर्त्यते ।  
ऽप्रिये जनऽइति ।  
प्रिय इति तीक्ष्णत्वादत्यादिवद्गुणरूपहेतुकथनं पुनरुक्तपदेनानुपादेयत्वं लक्ष्यत इति पूर्वमेवोक्तम् ।  
एषूदाहरणेषु तीक्ष्णत्वादिगुणानामाधिक्यं व्यङ्ग्यं, तत्तु न चारुत्वकारीति भावः ।  
ऽउपलक्षणीयेऽति ।  
उपलणीयो लक्ष्यो यो ऽर्थो मञ्जस्थबालकादिस्तेन सह यस्सम्बन्ध आधाराधेयभावादिर्मञ्चादपदमुख्यार्थस्य तन्मात्राश्रयेणेत्यर्थः ।  
मात्रपदव्यावर्त्यकथनं ऽचारुरूपेऽत्यादि ।  
ऽमञ्चाऽ इति ।  
अत्र मञ्चस्थबालकानां बहुत्वादकं व्यङ्ग्यं तदपि न चारुत्वकारि ।  
ऽचारुरूपऽमित्येतद्विवृणोति लोचने--विश्रान्तीत ।  
ननु विनापि चारुव्यङ्ग्यप्रतीतिं व्यञ्जनाव्यापारो भवत्वित्यत आह--तदभाव इत्यादि ।  
तदभावे चारुव्यङ्ग्याभावे ।  
सः लक्षणामूलकः ।  
उन्मीलति प्रकाशते ।  
कुत इत्यत आह--प्रत्यावृत्येत्यादि ।  
क्षणेति ।  
क्षण एव दृष्टो नष्टश्च दिव्यविभवो यस्य सः तथाविधो यः प्राकृतो दरिद्रः पुरुषः तद्वत् ।  
तस्य यथा प्रत्यावृत्य प्राकृतविभाव एव तथा व्यञ्जनाव्यापारस्य यत्र तु सा चारुरूपव्यङ्ग्यप्रतीतिहेतुस्तत्रापि व्यञ्जकत्वानुप्रवेशेनैव वाचकत्ववत् ।  
असम्भविना चार्थेन यत्र व्यवहारः, यथा---ऽसुवर्णपुष्पां पृथिवीम्ऽ इत्यादौ तत्र चारुरूपव्यङ्ग्यप्रतीतिरेव प्रयोजिकेति तथाविधे ऽपि लोचनम् ननु यत्र व्यङ्ग्ये ऽर्थे विश्रान्तिस्तत्र किं कर्तव्यमित्याशङ्क्याह--यत्र त्विति ।  
अस्ति तत्रापरो व्यञ्जनव्यापारः परस्फुट एवेत्यर्थः ।  
दृष्टान्तं पराङ्गीकृतमेवाह---वाचकत्ववदिति ।  
वाचकत्वे हि त्वयैवाङ्गीकृतो व्यञ्जनव्यापारः प्रथमं ध्वनिप्रभेदमप्रत्याचक्षणेनेति भावः ।  
किञ्च वस्त्वन्तरे मुख्ये सम्भवति सम्भवदेव वस्त्वन्तरं मुख्यमेवारोप्यते विषयान्तरमात्रतस्त्वारोपव्यवहार इति जीवितमुपचारस्य, सुवर्णपुष्पाणां तु मूलत एवासम्भवात्तदुच्चयनस्य तत्र क आरोपव्यवहारः; ऽसुवर्णपुष्पां पृथिवीम्ऽ इति हि स्यादारोपः, तस्मादत्र व्यञ्जनव्यापार एव प्रधानभूतो नारोपव्यवहारः, स परं व्यञ्जनव्यापारानरोधितयोत्तिष्ठति ।  
तदाह--असम्भविनेति ।  
प्रयोजिकेति ।  
व्यङ्ग्यमेव हि प्रयोजनरूपं प्रतीतिविश्रामस्थामारोपिते त्वसम्भवति प्रतितिविश्रान्तिराशङ्कनीयापि न भवति ।  
बालप्रिया वाच्यार्थ एव विश्रान्तिर्यतस्तस्मादित्यार्थः ।  
वृत्तौ ऽयत्रेऽत्यादि ।  
ऽसेऽति ।  
गुणवृत्तिरित्यर्थः ।  
ऽव्यञ्जकत्वानुप्रवेशेनैवेऽति ।  
भवतीति शेषः ।  
ग्रन्थमेतमवतारयति---नन्वित्यादि ।  
अपर इति ।  
चारुरूपव्यङ्ग्यप्रत्यायकत्वाद्विलक्षम इत्यर्थः ।  
प्रथममिति ।  
विवक्षितान्यपरवाच्यमित्यर्थः ।  
अप्रत्याचक्षाणेन अभ्युपगच्छता ।  
असम्भविनेत्यादिग्रन्थं तात्पर्यतो ऽवतारयति--किञ्चेत्यादि ।  
असम्भविना चेति चकारः किञ्चेत्यनेन व्याख्यातः ।  
वस्त्वन्तर इत्यादि ।  
अधिष्ठानारोप्ययोरुभयोरपि सम्भवे सत्येवारोप इत्यर्थः ।  
यथा माणवकादावग्न्यादेः ।  
ननु तयोरुभयोस्सत्वे कुत आरोपव्यवहार इत्यत आह---विषयान्तरमात्रत इति ।  
विषयान्तरत्वमात्रेणेत्यर्थः ।  
वस्तुतस्तयोरैक्याभावादिति भावः ।  
इतीत्यादि ।  
स्वतस्सतोरारोप्याधिष्ठानयोरेकस्मिन्नन्यस्यारोप इतीदमुपचारस्य मुख्यं जीवितमित्यर्थः ।  
अस्त्वेतत्ततः किमत आह-सुवर्णपुष्पाणामित्यादि ।  
मूलत एव अत्यर्थमेव ।  
तदुच्चयनस्य सुवर्णपुष्पोच्चयनस्य ।  
तत्र सुवर्णपुष्पामित्याद्युदाहरणस्थले ।  
क इति ।  
निर्जीव इत्यर्थः ।  
ननु तर्हि सुवर्णपुष्पां पृथिवीमिति प्रयोगः कथमुपपद्यत इत्यत आह--सुवर्णेत्यादि ।  
इत्यारोपस्स्याद्धीति सम्बन्धः। तदारोपं विना तस्य महाकविप्रयोगस्यानिर्वाहादिति भावः ।  
फलितमाह--तस्मादित्यादि ।  
आरोपव्यवहार इति ।  
आरोपमूलकगुणवृत्तिव्यवहार इत्यर्थः ।  
तदाहेति ।  
उक्ताभिप्रायेणाहेत्यर्थः। वृत्तौ ऽप्रयोजिकेऽत्यस्य व्यवहारप्रयोजिकेत्यर्थः ।  
चारुरूपेत्यादिग्रन्थस्य भावार्थमाह--व्यङ्ग्यमित्यादि ।  
प्रयोजनरूपमिति हेतुगर्भं विशेषणम् ।  
नन्वसम्भवदपि विषये गुणवृत्तौ सत्यामपि ध्वनिव्यवहार एव युक्त्यनुरोधी ।  
तस्मादविवक्षितवाच्ये ध्वनौ द्वयोरपि प्रभेदयोर्व्यञ्जकत्वविशेषाविशिष्टा गुमवृत्तिर्न तु तदेकरूपा सहृदयहृदयाह्लादिनी प्रतीयमाना प्रतीतिहेतुत्वाद्वियषान्तरे लोचनम् सत्यामपीति ।  
व्यञ्जनव्यापारसम्पत्तये क्षणमात्रमवलम्बितायामिति भावः। तस्मादिति ।  
व्यञ्जकत्वलक्षणो यो विशेषस्तेनाविशिष्टा अविद्यमानं विशिष्टं विशेषो भेदनं यस्याः व्यञ्जकत्वं न तस्या भेद इत्यर्थः ।  
यदि वा व्यञ्जकत्वलक्षणेन व्यापारविशेषेमाविशिष्टा न्यक्कृतस्वाभावा आसमन्ताद्व्याप्ता ।  
तदेकेति ।  
तेन व्यञ्जकत्वलक्षणेन सहैकं रूपं यस्याः सा तथाविधा न भवति ।  
अविवक्षितवाच्ये व्यञ्जकत्वं गुणवृत्तेः पृथक्चारुप्रतीतिहेतुत्वात् विवक्षितवाच्यनिष्ठव्यञ्जकत्ववत्, न हि गुणवृत्तेश्चारुप्रतीतिहेतुत्वमस्तीति बालप्रिया व्यङ्ग्यमात्रान्वितमारोपितमेव प्रतीतिविश्रान्तिस्थानमस्तु, किंस चाररूपव्यङ्ग्यसमाश्रयणेनेत्यत आह--आरोपित इत्यादि ।  
असम्भवतीति हेतुगर्भम् ।  
क्षणमात्रमवलम्बितायामित्यनेन गुणवृत्तिविषयभूतार्थस्यावान्तरतात्पर्यगोचरत्वं दर्शितम् ।  
वृत्तौ ऽतथाविधे विषयऽ इति ।  
असम्भवदर्थकवाक्य इत्यर्थः ।  
उपसंहरति--ऽतस्मादिऽत्यादि ।  
व्यञ्जकत्वविशेषाविशिष्टेत्येतत्प्रकृतानुगुण्ये व्याचष्टे--व्यञ्जकत्वेत्यादि ।  
तेनेति करणे तृतीया ।  
विवरणेन सिद्धं फलितार्थमाह---व्यञ्जकत्वमित्यादि ।  
तस्याः गुणवृत्तेः ।  
भेदः अवान्तरधर्मः। व्यञ्जकत्वगुणवृत्योः प्रतिपादितभेदोपसंहारपरतयैवं व्याख्याय व्यञ्जकत्वप्राधान्यस्यान्याप्राधान्यस्य च प्रतिपादितस्योपसंहारपरतयाप्येतं ग्रन्थं व्याचष्टे--यदि वेत्यादि ।  
यदि वा अथ च ।  
विशिष्टा विशेषिता न भवतीत्यविशिष्ट ।  
यद्वा विशिष्टं विशेषः आदरः अविद्यमानं विशिष्टं यस्यास्सेति व्यत्पत्तिमभिप्रेत्याह--न्यक्कृतस्वभावेति ।  
व्यञ्जकत्वविशेषेणाविशिष्टेति विग्रहं धातूनां बह्वर्थञ्चाभिप्रेत्य प्रकारान्तरमाह--आसमन्ताद्य्वाप्तेति ।  
यदिवेत्यनुषङ्गः ।  
ननु तथापि गुणवृत्तेर्व्यञ्जकत्वैकरूपत्वमस्त्विति शङ्कायामुक्तं, न तु तदेकरूपेति तद्विवृणोति--तेनेत्यादि ।  
तदेकरूपत्वाभावे हेतुः--ऽसहृदयेऽत्यादि ।  
नेत्यस्यानुषङ्गः ।  
यतो गुणवृत्तिः सहृदयहृदयाह्लादिनी प्रतीयमाना च न भवत्यतो न तदेकरूपेति सम्बन्धः ।  
व्यङ्ग्यगतं सहृदयहृदयाह्णादकत्वं प्रतीयमानत्वञ्च व्यञ्जकत्वे समारोप्य गुणवृत्तेस्तन्निषेधपूर्वक्तं तदेकरूपत्वं निषिद्धमिति बोध्यम् ।  
एवं गुणवृत्तेर्व्यञ्जकत्वैकरूपत्वाभावप्रतिपादनेन व्यञ्जकत्वस्य गुणवृत्तिभिन्नत्वं, लभ्यते, तत्र हेतुप्रदर्शकः प्रतीतिहेतुत्वादिति ग्रन्थः, चारुत्वप्रतीतिहेतुत्वादिति तदर्थः, व्यञ्जकत्वस्येति शेषः ।  
तथाचायं प्रयोग इत्याशयेनाह लोचने--अविवक्षितवाच्य इत्यादि ।  
पृथगिति भिन्नमित्यर्थः ।  
वृत्तौ ऽतद्रूपशून्यायाऽ इति ।  
चारुत्वप्रतीतिहेतुत्वशून्याया इत्यर्थः ।  
गुणवृत्तेरित्यनुषङ्गः ।  
ग्रन्थमेतमुक्तानुमानोपयोगितयावतारयति--न हीत्यादि ।  
तद्रूपशून्याया दर्शनात् ।  
एतच्च सर्वे प्रावसूचितमपि स्फुटतरप्रतीतये पुनरुक्तम् ।  
अपि च व्यञ्जकत्वलक्षणो यः शब्दार्थयोर्घर्मः स प्रसिद्धसम्बन्धानुरोधीति न कस्याचिद्विमतिविषयतामर्बहति ।  
शब्दार्थर्योर्हि प्रसिद्धो यः सम्बन्धो वाच्यवाचकभावाख्यास्तमनुरुन्धान एव व्यञ्जकत्वलक्षणो व्यापारः सामग्रन्तरसम्बन्धादौपाधिकः प्रवर्तते ।  
अत एव वाचकत्वात्तस्य विशेषः वाचकत्वं हि शब्दविशेषस्य नियत आत्मा व्युत्पत्तिकालादारभ्य तदविनाभावेन तस्य प्रसिद्धत्वात् ।  
स त्वनियतः, औपाधिकत्वात् ।  
लोचनम् दर्शयति---विषयान्तर इति ।  
अग्निर्वटुरित्यादौ ।  
प्रागिति प्रथमोद्द्योते ।  
नियतस्वभावाच्च वाच्यवाचकत्वादौपाधिकत्वेनानियतं व्यञ्जकत्वं कथं न भिन्ननिमित्तमिति दर्शयति--अपि चेति ।  
औपाधिक इति ।  
व्यञ्जकत्ववैचित्र्यं यत्पूर्वमुक्तं तत्कृत इत्यर्थः ।  
अत एव समयनियमितादभिधाव्यापाराद्विलक्षण इति यावत् ।  
एतदेव बालप्रिया विषयान्तर इत्यस्य विवरणम्--अग्निर्वटुरित्यादाविति ।  
अथापि चेत्यादिग्रन्थो ऽभाववादिनः प्रति स्थूणानिखननन्यायेन व्यञ्जकत्वसाधक इत्यभिप्रायेणावतारयति--नियतेत्यादि ।  
नियतस्वाभावादिति ।  
वाचकत्वं हि समयापेक्षत्वेन नियतस्वरूपमिति भावः ।  
अनियतत्वे हेतुः--औपाधिकत्वेनेति ।  
कथमित्यादि ।  
वाचकत्वाद्व्यञ्जकत्वस्य प्रवृत्तेर्निमित्तं भिन्नमेवेत्यर्थः ।  
वृत्तौ ऽसामग्र्यन्तरेऽत्यादि ।  
ऽसामग्न्यन्तरसम्बन्धात्ऽ प्रकरणादेर्मुख्यसामगन्यास्सन्निधानात् ।  
ऽऔपाधिकः प्रवर्ततेऽ औपाधिकस्सन्नुल्लसतीत्यर्थः ।  
अत्रोपाधिशब्देनान्यावान्तरसामग्रीविवक्षितेत्याशयेन विवृणोति--व्यञ्जकत्वेत्यादि ।  
व्यञ्जकत्वे यद्वैचित्र्यं वाच्यवाकयोर्गुणत्वप्राधान्यादि ।  
ननु सामग्र्यन्तरसम्बन्धजनितत्वे ऽप्ययं व्यापारो वाचकव्यापारत्वादभिधैवास्त्वित्यत आह--अत एवेत्यादि ।  
अत एव यतस्मामग्र्यन्तरसम्बन्धादौपाधिको जनितस्तत एवेत्यर्थः ।  
एतदेव उक्तमेव ।  
वृत्तौ ऽशब्दविशेषस्येऽति ।  
साक्षात्समयापेक्षिणश्शब्दस्येत्यर्थः ।  
ऽआत्माऽ स्वभावः ।  
ऽव्युत्पत्तिकालादिऽति ।  
सङ्केतकालादित्यर्थः ।  
तथा पाठश्च ।  
ऽतदिऽति शब्देत्यर्थः ।  
ऽतस्यऽ वाचकत्वस्य ।  
ऽस त्विऽति ।  
व्यञ्जकत्वव्यापारस्त्वित्यर्थः ।  
ऽप्रकरणाद्यवच्छेदेनऽ प्रकरणादिसहकारेण ।  
प्रकरणाद्यवच्छेदेन तस्य प्रतीतेरितरथा त्वप्रतीतेः ।  
ननु यद्यनियतस्तत्किं तस्य स्वरूपपरीक्षया ।  
नैष दोषः; यतः शब्दात्मनि तस्यानियतत्वम्, न तु स्वे विषये व्यङ्ग्यलक्षणे ।  
लिङ्गत्वन्यायश्चास्य व्यञ्जकभावस्य लक्ष्यते, यथा लिङ्गत्वमाश्रयेष्वनियतावभासम्, इच्छाधीनत्वात्; खविषयाव्यभिचारि च ।  
तथैवेदं यथा दर्शितं लोचनम् सफुटयति--अत एवेति ।  
औपाधिकत्वं दर्शयति--प्रकरणादीति ।  
किं तस्येति ।  
अनियतत्वाद्यथारुचि कल्प्येत पारमार्थिकं रूपं नास्तीति; न चावस्तुनः परीक्षोपपद्यत इति भावः ।  
शब्दात्मनीति ।  
सङ्केतास्पदे पदस्वरूपमात्र इत्यर्थः ।  
आश्रयेष्विति ।  
न हि धूमे वह्निगमकत्वं सदातनम्,अन्यगमकत्वस्य वह्न्यगमकत्वस्य च दर्शनात् ।  
इच्छादीनत्वादिति ।  
इच्छात्र पक्षधर्मत्वजिज्ञासाव्याप्तिसुस्मूर्षाप्रभृतिः ।  
स्वविषयेति ।  
बालप्रिया ऽतस्यऽ व्यञ्जकत्वस्य ।  
ऽप्रतीतेःऽ उन्मेषात् ।  
प्रकरणादीन्त्यादिग्रन्थो न हेत्वन्तरप्रदर्शकः, किन्त्वौपाधिकत्वादित्युक्तस्यैव विवरणरूप इत्याह लोचने--औपाधिकत्वं दर्शयतीति ।  
वृत्तौ यद्यनियतऽ इति ।  
स इत्यनुषज्यते ।  
तस्य व्यञ्जकत्वस्य ।  
लोचने भावमाह--अनियतत्वादित्यादि ।  
अनियतत्वात् अभिधावन्नियतत्वाभावात् ।  
कल्प्येतेति ।  
तत्स्वरूपमिति शेषः ।  
अत्र हेतुमाह--पारमार्थिकमित्यादि ।  
पारमार्थिकं अनुगतम् ।  
इतीति हेतौ ।  
किं तत इत्यत आह--न चेत्यादि ।  
गगनारविन्दादेरपि परीक्ष्यत्वप्रसङ्गादिति भावः ।  
शब्दात्मनीयनेन विवक्षितं व्याचष्टे--सङ्केतास्पद इत्यादि ।  
मात्रपदेनार्थस्य व्यवच्छेदः ।  
वृत्तौ ऽतस्येऽति ।  
व्यञ्जकत्वस्येत्यर्थः ।  
ऽन त्विऽत्यादि ।  
तस्यानियतत्वमित्यनुषज्यते ।  
स्वे स्वसम्बन्धिनि ।  
ऽव्यङ्ग्यलक्षणे विषयेऽ व्यङ्ग्यार्थे ।  
यस्य यरय व्यङ्ग्यो ऽर्थो विद्यते तस्य तस्य व्यञ्जकत्वमित्येवमर्थविषये नियतत्वं व्यञ्जकत्वस्यास्त्येवेत्यर्थः ।  
अत्र दृष्टान्तकथनम्--लिङ्गत्वेऽत्यादि ।  
ऽलिङ्गत्वन्यायःऽ लिङ्गत्वसाम्यम् ।  
ऽलिङ्गत्वंऽ वह्न्यादिज्ञापकत्वम् ।  
ऽआश्रयेषुऽ धूमादिषु ।  
अनियतावभासमित्येतद्विवृणोति लोचने--न हीत्यादि ।  
न हि सदातनमित्यत्र हेतुमाह---अन्येत्यादि ।  
अन्येति ।  
वह्न्यतिरिक्तेत्यर्थः ।  
वह्न्यगमकत्वस्येति ।  
कदाचिद्वह्निगमकत्वाभावस्येत्यर्थः ।  
दर्शनात् अनुभवात् ।  
इच्छाधीनत्वादित्यत्रेच्छापदं प्रकृतानुगुणतया व्याख्याति--इच्छेत्यादि ।  
पक्षधर्मता व्याप्यस्य पक्षवृत्तिता व्यञ्जकत्वम् ।  
शब्दात्मन्यनियतत्वादेव च तस्य वाचकत्वप्रकारता न शक्या कल्पयितुम् ।  
यदि हि वाचकत्वप्रकारता तस्य भवेत्तच्छब्दात्मनि नियततापि स्याद्वाचकत्ववत् ।  
स च तथाविध औपाधिको धर्मः शब्दानामौत्पत्तिकशब्दार्थसम्बन्थवादिना वाक्यतत्त्वविदा पौरुषापौरुषेययोर्वाक्ययोर्विशेषमभिदधता नियमेनाभ्युपगन्तव्यः, तदनभ्युपगमे हि तस्य शब्दार्थसम्बन्धनित्यत्वे सत्यप्यपौरुषेयपौरुषेययोर्वाक्ययोरर्थप्रतिपादने लोचनम् स्वस्मिन्विषये च गृहीते त्रैरूप्यादौ न व्यभिचरति ।  
न कस्यचिद्विमतिमेतीति यदुक्तं तत्स्फुटयति--स चेति ।  
व्यञ्जकत्वलक्षण इत्यर्थः ।  
औत्पत्तिकेति ।  
जन्मना द्वितीयो भावविकारः सत्तारूपः सामीप्याल्लणातो वानुत्पत्तिः, बालप्रिया तस्याः जिज्ञासा ।  
व्याप्तिसुस्मूर्षा हेतौ साध्यस्य या व्याप्तिः, तत्स्मरणेच्छा ।  
प्रभृतिपदेन व्याप्यस्य सपक्षसत्वादिजिज्ञासा गृह्यते ।  
पक्षधर्मताजिज्ञासादीनामनुमितिं प्रति प्रयोजकत्वं प्राचीनाभ्युपगतं तद्वारा च लिङ्गत्वस्य तदधीनत्वं बोध्यम् ।  
स्वाविषयाव्याभिचारीत्यस्य तार्त्पार्थविवरणम्--स्वस्मिन्नित्यादि ।  
स्वस्मिन् स्वसम्बन्धिनि लिङ्गे ।  
विषये च साध्ये च ।  
विषये वेति च पाठः ।  
गृहीत इत्यनेनानयोस्सम्बन्धः ।  
त्रैरूप्यादाविति ।  
त्रैरूप्यमनुमानाङ्गभूतं पक्षसत्वसपक्षसत्वविपक्षासत्वरूपमादिपदेनाबाधितत्वादिकं गृह्यते ।  
तत्र त्रैरूप्यस्य लिङ्गे अबाधितत्वादेस्साध्ये च ग्रहः ।  
न व्यभिचरतीति ज्ञापकत्वं स्वविषये न व्यभिचरतीत्यर्थः ।  
स्वविषयाव्यभिचारीति वृत्तेस्तु ज्ञापकत्वस्य विषये ज्ञाप्ये वह्न्यादौ न व्यभिचरतीत्येवार्थः ।  
वृत्तौ ऽवाचकत्वप्रकारतेऽति ।  
वाचकत्वावान्तरधर्मतेत्यर्थः ।  
ऽतदिऽति ।  
तर्हीत्यर्थः ।  
नन्वेवं व्यञ्जकत्वं न कस्य चिद्विमतिविषयतामर्हन्तीत्युक्तमयुक्तं व्यङ्ग्यव्यञ्जकभावलक्षणस्य शब्दार्थसम्बन्धस्यानियतत्वेनौत्पत्तिकसूत्रविरोधादित्याशङ्कां स चेत्यादिग्रन्थेन परिहरतीत्यवतारयति--न कस्यचिदित्यादि ।  
स्फुटयति स्फुटं करोति साधयतीति यावत् ।  
वृत्तौ शब्दानां धर्मं इति योजना ।  
ऽऔत्पत्तिकस्तु शब्दस्यार्थेन सम्बन्धऽ इत्यादिजैमिनीयं सूत्रं मनसि कृत्योक्तम् ऽऔत्पत्तिकस्तु शब्दस्यार्थेन सम्बन्धऽ इत्यादिजैमिनीयं सूत्रं मनसि कृत्योक्तम् ऽऔत्पत्तिकेऽत्यादि ।  
तत्रौत्पत्तिकपदेन नित्य इत्यर्थो विवक्षितस्तल्लाभप्रकारं दर्शयति--जन्मनेत्यादि ।  
लक्ष्यत इति ।  
जायते अस्ति वर्धते विपरिणमते अपक्षीयते नश्यतीति षङ्विकारा भावानामुक्ताः ।  
तत्र द्वितीयस्सत्तारूपो विकारः उत्पत्तिपदार्थेन जन्मना सामीप्यान्निमित्ताल्लक्ष्यत इत्यर्थः ।  
सत्तामात्रस्य लक्षणात्सदासत्वं कल्प्यमित्यपरितोषादाह--विपरीतेत्यादि ।  
जन्मना लक्ष्यत निर्विशेषत्वं स्यात् ।  
तदभ्युपगमे तु पौरुषेयाणां वाक्यानां पुरुषेच्छानुविधानसमारोपितौपाधिकव्यापारान्तराणां सत्यपि स्वाभिधेयसम्बन्धापरित्यागे मिथ्यार्थतापि भवेत् ।  
लोचनम् रूढ्या वा औत्पत्तिकशब्दो नित्यपर्यायः तेन नित्यं यः शब्दार्थयोः शक्तिलक्षणं सम्बन्धमिच्छति जैमिनेयस्तेनेत्यर्थः ।  
निर्विशेषत्वमिति ।  
ततश्च पुरुषदोषानुप्रवेशस्याकिञ्चित्करत्वात्तन्निबन्धं पौरुषेयेषु वाक्येषु यदप्रामाण्यं तन्न सिध्येत् ।  
प्रतिपत्तुरेव हि यदितथा प्रतिपत्तिस्तर्हि वाक्यस्य न कश्चिदपराध इति कथमप्रामाण्यम् ।  
अपौरुषेये वाक्ये ऽपि प्रतिपत्तृदौरात्म्यात्तथा स्यात् ।  
बालप्रिया इत्यनुषङ्गः विरोधरूपसम्बन्धेन निमित्तेन जन्मना त्पत्तिर्लक्ष्यत इत्यर्थः ।  
अत्र मतुबर्थे तद्धितः पक्षद्वये ऽपि ।  
लाघवादाह--रूढ्या वेत्यादि ।  
रूढ्या सूत्रकारसङ्केतेन ।  
फलितमाह--तेनेत्यादि ।  
यो जैमिनेय इच्छतीति सम्बन्धः ।  
शक्तिलक्षणमिति ।  
बोधनसामर्थ्यरूपमित्यर्थः ।  
वृत्तौ पूर्वोक्तशङ्काबीजत्वेनौत्पत्तिकेत्याद्युक्तं पौरुषेयेत्यादिकन्त्वभ्युपगन्तव्यत्वे हेतुत्वेन ।  
अनभ्युपगमे दोषमाह--ऽतदिऽत्यादि ।  
ऽतस्येऽति ।  
वाक्यतत्वविदो जैमिनेयस्येत्यर्थः ।  
मत इति शेषः ।  
ऽशब्देऽत्यादि ।  
ऽशब्दार्थसम्बन्धस्यऽ शब्दगतार्थबोधनसामर्थ्यरूपस्य नित्यत्वादित्यर्थः ।  
अर्थगोचरज्ञानजननशक्तिर्हि प्रामाण्यं, सा शक्तिर्यथार्थेष्विवायथार्थेष्वपि वाक्येष्वस्ति ।  
प्रमाण्यं स्वत एव ।  
अप्रामाण्यन्तु कारणदोषबाधकप्रत्ययादिना जन्यत इत्यादिमीमांसकमतमत्रावधेयम् ।  
निर्विशेषत्वं स्यादित्यत्रेष्टापत्तिं परिहर्तुं निर्विशेषत्वे दोषं दर्शयति--ततश्चेत्यादि ।  
पुरुषेति ।  
पुरुषे वक्तरि यः कादाचित्को दोषस्य भ्रमादेरनुप्रवेशः, यद्वा---पुरुषदोषस्य वाक्ये यो ऽनुप्रवेशस्तस्येत्यर्थः ।  
अकिञ्चित्करत्वादिति ।  
नित्यस्य शब्दार्थसम्बन्धस्य बाधने शक्त्यभावादिति भावः ।  
तन्निबन्धनं वस्तुतः पुरुषदोषाधीनम् ।  
पौरुषेयेषु लौकिकेषु वाक्येषु अयथार्थवाक्येषु अप्रामाण्यम् यथार्थत्वनिमित्तकमप्रामाण्यम् ।  
ततश्च तन्न सिद्ध्येदिति सम्बन्धः ।  
ननु पुरुषदोषःप्रतिपत्तृद्वारा वाक्यस्याप्रामाण्यसम्पादक इति शङ्कायामाह---प्रतिपत्तुरित्यादि ।  
तथेति ।  
अयथार्थतयेत्यर्थः ।  
दोषान्तरञ्चाह--अपौरुषयेत्यादि ।  
अपौरुषेयवाक्ये वैदिकवाक्ये ।  
प्रतिपत्तृदौरात्मयात् प्रतिपत्तुर्देषात् ।  
तथा स्यात् अयथार्थत्वप्रतीत्या अप्रामाण्यं स्यात् ।  
स्यात् वृत्तौ तथाविधौपाधिकधर्म्माभ्युपगमेगुणमाह--ऽतदभ्युपगमऽ इत्यादि ।  
ऽपुरुषेति ।  
पुरुषेच्छायाः वक्तृपुरुषाभिप्रायस्यानुविधानाद्धेतोः समारोपितं कल्पितमत एवौपाधिकञ्च यद्व्यापारान्तरं येषु तेषामित्यर्थः ।  
दृश्यते हि भावानामपरित्यक्तस्वस्वभावानामपि सामग्न्यन्तरसम्पातसम्पादितौपाधिकव्यापारान्तराणां विरुद्धक्रियत्वम् ।  
तथा हि--हिममयूखप्रभृतीनां निर्वापितसकलजीवलोकं शीतलत्वमुद्वहतामेव प्रियाविरहदहनदह्यमानमानसैर्जनैरालोक्यमानानां सतां सन्तापकारित्वं प्रसिद्धमेव ।  
तस्मात्पौरुषेयाणां वाक्यानां सत्यपि नैसर्गिके ऽर्थसम्बन्धे मिथ्यार्थत्वं समर्थयितुमिच्छता वाचकत्वव्यतिरिक्तं किञ्चद्रूपमौपाधिकं व्यक्तमेवाभिधानीयम् ।  
तच्च व्यञ्जकत्वादृते नान्यत् ।  
व्यङ्ग्यप्रकाशनं हि व्यञ्जकत्वम् ।  
पौरुषेयाणि च वाक्यानि प्राधान्येन पुरुषाभिप्रायमेव प्रकाशयन्ति ।  
स च व्यङ्ग्य एव लोचनम् ननु धर्मान्तराभ्युपगमे ऽपि कथं मिथ्यार्थता, न हि प्रकाशकत्वलक्षणं स्वधर्मं जहाति शब्द इत्याशङ्क्याह--दुश्यत इति ।  
प्राधान्येनेति ।  
यदाह--"एवमयं पुरुषा वेदेति भवति प्रत्ययः न त्वेवमयमर्थ" इति ।  
तथा प्रामाणान्तरदर्शनमत्र बाध्यते, न तु बालप्रिया उक्तार्थस्यानुभवसिद्धत्वमुक्तं दृश्यत इत्यादिना तद्वचनं किमर्थमित्यतस्तद्गन्थमवतारयति--नन्वित्यादि ।  
कथमिति न सिद्ध्येदित्यर्थः ।  
अत्र हेतुमाह--न हीत्यादि ।  
प्रकाशकत्वलक्षणमिति ।  
अर्थबोधनसामर्थ्यरूपमित्यर्थः ।  
न हि जहातीति सम्बन्धः ।  
कॢप्तकल्प्यमानयोः कॢप्तं बलवदिति न्यायो ऽनेन दर्शितः ।  
वृत्तौ ऽभावानाम्ऽ इति ।  
पदार्थानामित्यर्थः ।  
सामग्न्यन्तरसम्पातेन सम्पादितमत एवौपाधिकं धर्मान्तरं येषु तेषाम् ।  
ऽविरुद्धक्रियत्वंऽ स्वस्वभावविरुद्धक्रियोत्पादकत्वम् ।  
ऽहिममयूखःऽ चन्द्रः ।  
ऽनिर्वापितःऽ सन्तापशान्तिं प्रापितो जीवलोको येन तत् ।  
तथाविधं शीतलत्वमुद्वहतामित्यनेनापरित्यक्तस्वभावत्वं प्रियाविरहेत्यादना सामग्र्यन्तरेत्याद्युक्तं सन्तापकारित्वमित्यनेन विरुद्धक्रियत्वञ्च दर्शितम् ।  
यथा शाकुन्तले "विसृजति हिमगर्भैरग्निमिन्दुर्मयूखैः" इति ।  
उपसंहरति--ऽतस्मादिऽत्यादि ।  
पौरुषेयाणि वाक्यानि प्राधान्येन पुरुषाभिप्रायमेव प्रकाशयन्तीत्यत्र जैमिनिसूत्रभाष्यकृद्वचनं प्रमाणयति--यदाहेति ।  
अयं पुरुष इति ।  
वक्तृपुरुष इत्यर्थः ।  
एवं वेदेति ।  
यथानेनोक्तं तथा जानातीत्यर्थः ।  
इति प्रत्ययो भवतीति योजना ।  
प्रतिपत्तुरिति शेषः ।  
न त्वेवमर्थ इति ।  
अयमर्थ एवमेवेति प्रत्ययस्तु प्रतिपत्तर्न भवतीत्यर्थः ।  
अर्थस्य बाधसम्भवादिति भावः ।  
अतस्तत्तद्वाक्यार्थज्ञानरूपं पुरुषाभिप्रायमेव प्राधान्येन प्रकाशयन्तीति भावः ।  
न त्वमिधेयः, तेन सहाभिधानस्य वाच्यवाचकभावलक्षणसम्बन्धाभावात् ।  
नन्वनेव न्यायेन सर्वेषामेव लौकिकानां वाक्यानां ध्वनिव्यवहारः प्रसक्तः ।  
सर्वेषामप्यनेन न्यायेन व्यञ्जकत्वात् ।  
सत्यमेतत्; किं तु वक्रभिप्रायुप्रकाशनेन यद्व्यञ्जकत्वं तत्सर्वेषामेव लौकिकानां वाक्यानामविशिष्टम् ।  
तत्तु वाचकत्वान्न भिद्यते व्यङ्ग्यं हि तत्र नान्तरीयकतया व्यवस्थितम् ।  
लोचनम् शब्दो ऽन्वय इत्यनेन पुरुषाभिप्रायानुप्रवेशादेवाङ्गुल्यग्रवाक्यादौ मिथ्यार्थत्वमुक्तम् ।  
तेन सहेति ।  
अनियततया नैसर्गिकत्वाभावादिति भावः ।  
नान्तरीयकतयेति ।  
बालप्रिया नन्वस्तु पुरुषाभिप्रायो व्यङ्ग्यः व्यापारान्तरञ्च व्यञ्जकत्वं वाक्यस्य, तथापि कथं मिथ्यार्थकत्वमित्यत आह--तथेत्यादि ।  
तथा अभिप्रायव्यञ्जकत्वेन प्रकारेण अत्र पौरुषेयवाक्ये विषये ।  
प्रमाणान्तरदर्शनं प्रमाणान्तरेण प्रत्यक्षादिना दर्शनं तद्वाक्यार्थज्ञानम् ।  
बाध्यते क्वचिद्बाधितं क्रियते ।  
बाधा नाम अनुत्पत्तिः ।  
पौरुषेयवाक्यस्य पुरुषेच्छानुविधायित्वेन यथा दृष्टार्थकत्वनियमाभावात्कदाचित्तदर्शविषयकं प्रत्यक्षादिज्ञानम् ।  
नोत्पद्यत इत्यतो मिथ्यार्थकतेति भावः ।  
न त्विति ।  
बाध्यत इत्यनुषज्यते ।  
शाबदो ऽन्वयः शब्दस्यार्थेन स्वाभाविकस्सम्बन्धो ऽर्थबोधनसामर्थ्यंलक्षणः ।  
सामान्येनोक्तं विशेषे दर्शयन्नाह--इत्यनेनेत्यादि ।  
अङ्गुल्यग्रवाक्यादौ अङ्गुल्यग्रे करिवरशतमिति वाक्यादौ ।  
मिथ्यार्थत्वमुक्तमिति ।  
असम्बद्धार्थस्यापि पुरुषाभिप्रेतत्वसम्भवादिति भावः ।  
तथावोक्तरूपस्य शब्दार्थसम्बन्धस्य नित्यत्वे ऽपि पौरुषेयवाक्यानां पुरुषाभिप्रायानुविधायित्वात्तदभिप्रेतं यद्वाक्यार्थस्यासत्यत्वं, तद्वाक्यस्य मिथ्यार्थकत्वेनाप्रामाण्यम् ।  
अपौरुषेयाणां वाक्यानान्तु वक्तुरभावेन तेषां सर्वेषामेव प्रामाण्यञ्चेति बोध्यम् ।  
वृत्तौ ऽतेन सहेऽति ।  
पुरुषाभिप्रायेण सहेत्यर्थः ।  
ऽअभिधानस्यऽ शब्दस्य ।  
ऽवाच्यवाचकसम्बन्धाभावादिऽति ।  
अनेन शब्दस्य व्यङ्ग्येन सह यस्सम्बन्धस्तस्य वाच्यवाचकभावत्वं नास्तीति दर्शितं, तत्र हेतुमाह लोचने--अनियतत्वादित्यादि ।  
अनियतत्वेन हेतुना स्वाभाविकत्वाभावादित्यर्थः ।  
अथाभिप्रायस्य व्यङ्ग्यत्वोक्तिमाश्रित्य शङ्कते--ऽनन्वनेनेऽत्यादि ।  
ऽप्रसक्तःऽ प्राप्तः, यद्वा--आपत्तिविषयः ।  
अत्र हेतुमाह--ऽसर्वेषाम्ऽ इत्यादि ।  
इष्टापत्तिं दर्शयति--ऽसत्यम्ऽ इत्यादि ।  
ऽसत्यमेतदिऽति ।  
अभिप्रायप्रकाशनेन यद्व्यञ्जकत्वं तत्सर्वेषामस्तीत्यर्थः ।  
विशेषमाह--ऽकिन्त्विऽत्यादि ।  
यद्व्यजकत्वं तत्तु वाचकत्वान्न भिद्यत इति सम्बन्धः ।  
वक्त्रभिप्रायप्रकाशनेनेत्यस्य स्थाने वक्त्रभिप्रायविशिष्टार्थप्रकाशनेनेति च पाठः ।  
ऽअविशिष्टंऽ साधारणम् ।  
वाचकत्वान्न भिद्यत इत्यत्र हेतुमाह--ऽव्यङ्ग्यं हीऽत्यात्यादि ।  
न तु विवक्षितत्वेन ।  
यस्य तु विवक्षितत्वेन व्यङ्ग्यस्य स्थितिः तद्य्वञ्जकत्वं ध्वनिव्यवहारस्य प्रयोजकम् ।  
लोचनम् गामानयेति श्रुते ऽप्यभिप्राये व्यक्ते तदभिप्रायविशिष्टो ऽर्थ एवाभिप्रेतानयनादक्रियायोग्यो न त्वभिप्रायमात्रेण किञ्चित्कृत्यमिति भावः ।  
विवक्षितत्वेनेति ।  
प्राधान्येनेत्यर्थः ।  
यस्य त्विति ।  
ध्वन्युदाहरणेष्विति भावः ।  
काव्यवाक्येभ्यो हि न नयनानयनाद्युपयोगिनी प्रतीतिरभ्यर्थ्यते, अपि तु प्रतीतिविश्रान्तिकारिणी, सा चाभिप्रायनिष्ठैन नाभिप्रेतवस्तुपर्यवसाना ।  
नन्वेवमभिप्रायस्यैव व्यङ्ग्यत्वात्त्रिविधं व्यङ्ग्यमिति यदुक्तं तत्कथमित्याह--- बालप्रिया ऽनान्तरीयकतयेऽति ।  
अविनाभूतत्वेनेत्यर्थः ।  
भावं विवृणोति लोचने---गामित्यादि ।  
अभिप्राये व्यक्ते ऽपीति सम्बन्धः ।  
क्षीरग्रहणाद्यर्थकगवानयनाभिप्राये व्यक्ते ऽपीत्यर्थः ।  
अर्थः गोकर्मकात्वाद्यर्थः ।  
न त्वित्यादि ।  
गोकर्मकानयनादिक्रियारूपार्थं विना अभिप्रायासिद्धिरतश्च न वाचकत्वात्पृथग्व्यञ्जकत्वं वाच्याद्य्वङ्ग्यमिवेति च भावः ।  
अभिप्रायरूपव्यङ्ग्यस्य विवक्षितत्वप्राप्त्यभावान्निषेधानुपपत्तिमाशङ्क्य व्याचष्टे--प्राधान्येनेति ।  
वृत्तौ यस्य व्यङ्ग्यस्येति सम्बन्धः ।  
विवक्षितत्वेन स्थितिरित्यत्राकाङ्क्षां पूरयति--ध्वन्युदाहरणेष्विति ।  
वृत्तौ तद्व्यज्यकत्वमित्यस्य तत्कर्मकव्यञ्जकत्वमित्यर्थः ।  
ननु ध्वन्युदाहरणेष्वपि लौकिकवाक्येष्विव विवक्षितत्वापरपर्यायं प्राधान्यं वाच्यस्य विद्यत इत्याशङ्क्यायामभिप्रायमाह---काव्यवाचक्येभ्य इत्यादि ।  
नयनेति ।  
प्रापणादिक्रियोपयोगिनीत्यर्थः ।  
प्रतीतिः वाच्यार्थप्रतीतिः ।  
नाभ्यर्थ्यत इति ।  
किन्तु बलादापततीति भावः ।  
अपि त्विति ।  
का पुनरभ्यर्थ्यत इति भावः ।  
प्रतीतिविश्रान्तिकारिणी वाच्यप्रतीतिविश्रान्तिकारिणी ।  
प्रतीतिरभ्यर्थ्यत इत्यनुषङ्गः ।  
रसादिप्रतीतिरभ्यर्थ्यन्त इत्यर्थः ।  
विभावादिप्रतीतिरूपत्वात्तस्या इति भावः ।  
ननु सापि वाच्यपर्यवसायिन्यस्तु, तन्मूलकत्वादिति कथं व्यङ्ग्यस्य प्राधान्यमित्यत आह--सा चेत्यादि ।  
चस्त्वर्थे ।  
अभिप्रायनिष्ठैव रसादिव्यङ्ग्यपर्यवसायिन्येव ।  
अभिप्रेतवस्त्विति ।  
वाच्यार्थेत्यर्थः ।  
अतश्च वाच्यस्य न विवक्षितत्वलक्षणं प्राधान्यं काव्यवाक्येष्विति भावः ।  
यत्त्वित्यादिग्रन्थमानर्थङ्क्यशङ्कापरिहारायावतारयति--नन्वित्यादि ।  
वृत्तावभिप्रायविशेषरूपं यद्य्वङ्ग्यन्तु तात्पर्येण प्रकाश्यमानं सच्छशब्दार्थाभ्यां प्रकाश्यते तद्विवक्षितं भवतीति सम्बन्धः ।  
ऽविवक्षितंऽ प्रधानम् ।  
ऽतदेवऽ अभिप्रायविशेषरूपमेव ।  
अपरिमितविषयस्येति हेतुगर्भम् ।  
किन्तु तथा दर्शितेति सम्बन्धः ।  
ऽतथाऽ उक्तप्रकारेण ।  
ऽअनभिप्रायरूपञ्चेऽति ।  
विवक्षितमित्यनुषङ्गः ।  
ऽनातिव्याप्तिऽरित्यादि ।  
गुणीभूतव्ययत्त्विति ।  
यत्त्वभिप्रायविशेषरूपं व्यङ्ग्यं शब्दार्थाभ्यां प्रकाशते तद्भवति विवक्षितं तात्पर्येण प्रकाश्यमानं सत् ।  
किन्तु तदेव केवलमपरिमितविषयस्य घ्वनिव्यवहारस्य न प्रयोजकमव्यापकत्वात् ।  
तथा दर्शितभेदत्रयरूपं तात्पर्येण द्योत्यमानमभिप्रायरूपमनभिप्रायरूपं च सर्वमेव ध्वनिव्यवहारस्य प्रयोजकमिति यथोक्तव्यञ्जकत्वविशेष धव्निलक्षणे नातिव्याप्तिर्न चाव्याप्तिः ।  
तस्माद्वाक्यतत्त्वविधां मतेन तावद्य्वञ्जकत्वलक्षणः शाब्दो व्यापारो न विरोधी प्रत्युतानुगुण एव लक्ष्यते ।  
परिनिश्चितनिरपभ्रंशशब्दब्रह्मणां विपश्चितां मतमाश्रित्यैव प्रवृत्तो ऽयं ध्वनिव्यवहार इति लोचनम् एवं मीमांसकानां नात्र विमतिर्युक्तेति प्रदर्श्य वैयाकरणानां नैवात्र सास्तीति दर्शयति--परिनिस्चितेति ।  
परितः निश्चितं प्रमाणेन स्थापितं निरपभ्रंशं गलितभेदप्रपञ्चतया अविद्यासंस्काररहितं शब्दाख्यं प्रकाशपरामर्थस्वभावं ब्रह्म व्यापकत्वेन बृहद्विशेषशक्तिनिर्भरतया च बृंहितं विश्वनिर्माणशक्तीश्वरत्वाच्च बृंहणम् यैरिति ।  
बालप्रिया ऽनान्तरीयकतयेऽति ।  
अविनाभूतत्वेनेत्यर्थः ।  
भावं विवृणोति लोचने--गामित्यादि ।  
अभिप्राये व्यक्ते ऽतीति सम्बन्धः ।  
क्षीरग्रहणाद्यर्थकगवानयनाभिप्राये व्यक्ते ऽपीत्यर्थः ।  
अर्थः गोकर्मकात्वाद्यर्थः ।  
न त्वित्यादि ।  
गोकर्मकानयनादिक्रियारूपार्थं विना अभिप्रायासिद्धिरतश्च न वाचकत्वात्पृथग्व्यञ्जकत्वं वाच्याद्व्यङ्ग्यमिवेति च भावः ।  
अभिप्रायरूपव्यङ्ग्यस्य विवक्षितत्वप्राप्त्यभावान्निषेधानुपपत्तिमाशङ्क्य व्याचष्टे--प्राधान्येनेति ।  
वृत्तौ यस्य व्यङ्ग्यस्येति सम्बन्धः ।  
विवक्षितत्वेन स्थितिरित्यत्राकाङ्क्षां पूरयति--ध्वन्युदाहरणेष्विति ।  
वृत्तौ तद्य्वञ्जकत्वमित्यस्य तत्कर्मकव्यञ्जकत्वामित्यर्थः ।  
ननु ध्वन्युदाहरणेष्वपि लौकिकवाक्येष्विव विवक्षितत्वापरपर्यायं प्राधान्यं वाच्यस्य विद्यत इत्याशङ्कायामभिप्रायमाह--काव्यवाक्येभ्य इत्यादि ।  
नयनेति ।  
प्रापणादिक्रियोपयोगिनीत्यर्थः ।  
प्रतीतिः वाच्यार्थप्रतीतिः ।  
नाभ्यर्थ्यत इति ।  
किन्तु बलादापततीति भावः ।  
अपि त्विति ।  
का पुनरभ्यर्थ्यत इति भावः ।  
प्रतीतिविश्रान्तिकारिणी वाच्यप्रतीतिविश्रान्तिकारिणी ।  
प्रतीतिरभ्यर्थ्य इत्यनुषङ्गः ।  
रसादिप्रतीतिरभ्यर्थ्यन्त इत्यर्थः ।  
विभावादिप्रतीतिरूपत्वात्तस्या इति भावः ।  
ननु सापि वाच्यपर्यंवसायिन्यस्तु, तन्मूलकत्वादिति कथं व्यङ्ग्यस्य प्राधान्यमित्यत आह--सा चेत्यादि ।  
चस्त्वर्थे ।  
अभिप्रायनिष्ठैव रसादिव्यङ्ग्यपर्यवसायिन्येव ।  
अभिप्रेतवस्त्विति ।  
वाच्यार्थत्यर्थः ।  
अतश्च वाच्यस्य न विवक्षितत्वलक्षणं प्राधान्यं काव्यवाक्येष्विति भावः ।  
यत्त्वित्यादिग्रन्थमानर्थक्यशङ्कापरिहारायावतारयति--नन्वित्यादि ।  
वृत्तावभिप्रायविशेषरूपं यद्य्वङ्ग्यन्तु तात्पर्येण प्रकाश्यमानं सच्छशब्दार्थाभ्यां प्रकाश्यते तद्विवक्षितं भवतीति शम्बन्धः ।  
ऽविवक्षितंऽ प्रधानम् ।  
ऽतदेवऽ अबिप्रायविशेषरूपमेव ।  
अपरिमितविषयस्येति हेतुगर्भम् ।  
किन्तु तथा दर्शितेति सम्बन्धः ।  
ऽतथाऽ उक्तप्रकारेण ।  
ऽअनभिप्रायरूपञ्चेऽति ।  
विवक्षितमित्यनुषङ्ग ।  
ऽनातिव्याप्तिऽरित्यादि ।  
गुणीभूत्वयङ्ग्यस्थले ऽभिप्रायरूपव्यङ्ग्यस्य यत्त्वभिप्रायविशेषरूपं व्यङ्ग्यं शब्दार्थाभ्यां प्रकाशते तद्भवति विवक्षितं तात्पर्येण प्रकाश्यमानं सत् ।  
किन्तु तदेव केवलमपरिमितविषयस्य ध्वनिव्यवहारस्य य प्रयोजकमव्यापकत्वात् ।  
तथा दर्शितभेदत्रयरूपं तात्पर्येण द्योत्यमानमभिप्रायरूपमनभिप्रायरूपं च सर्वमेव ध्वनिव्यवहारस्य प्रयोजकमिति यथोक्तव्यञ्जकत्वविशेषे ध्वनिलक्षणे नातिव्याप्तिर्न चाव्याप्तिः ।  
तस्माद्वाक्यत्त्वविदां मतेन तावद्य्वञ्जकत्वलक्षणः शाब्दो व्यापारो न विरोधी प्रत्युतानुगुण एव लक्ष्यते ।  
परिनिश्चितनिरपभ्रंशशब्दब्रह्मणां विपश्चितां मतमाश्रित्यैव ध्वनिव्यवहार इति लोचनम् एवं मीमांसकानां नात्र विमतिर्युक्तेति प्रदर्श्य वैयाकरणानां नैवात्र सास्तीति दर्शयति--परिनिश्चितेति ।  
परितः निश्चितं प्रमाणेन स्थापितं निरपभ्रंशं गलितभेदप्रपञ्चतया अविद्यासंस्काररहितं शब्दाख्यं प्रकाशपरामर्शस्वभावं ब्रह्म व्यापकत्वेन बृहद्विशेषशक्तिनिर्भरतया बृंहितं विश्वनिर्माणशक्तीश्वरत्वाच्च बृंहणम् यैरिति ।  
बालप्रिया क्वचित्सत्वात्तदादाय तत्रातिवल्याप्तिर्न रसादिव्यङ्ग्यस्याभिप्रायरूपत्वाभावात्तत्स्थले ऽव्याप्तिश्च नेत्यर्थः ।  
उपसंहरति--ऽतस्मादिऽत्यादि ।  
न न विरोधीति सम्बन्धः ।  
वाक्यतत्ववित्पदार्थकथनेन वृत्तमनुवदन्नुपसंहारग्रन्थं व्याकुर्वन् परिनिश्चितेत्यादिविशेषणविशिष्टविपश्चिच्छब्दार्थकथनेन वर्तिष्यमाणग्रन्थतात्पर्यमाह--एवमित्यादिना ।  
सेति ।  
विमतिरित्यर्थः ।  
परिनिश्चितेत्यादिग्रन्थमनादिनिधनं ब्रह्येत्यादिभर्तृहरिवचनादिकमनुसृत्य सविग्रहं विवृणोति--परित इत्यादि ।  
परितः बहुमुखान्वादिनः प्रति दोषविशेषवाचिनापभ्रंशशब्देनात्र सर्वदोषहेतुरविद्यासंस्कारो लक्ष्यत इत्याशयेन व्याचष्टे--गलितेत्यादि ।  
गलितभेदप्रपञ्चतया भेदप्रपञ्चसंसर्गरहितत्वेन ।  
उपलक्षणे तृतीया ।  
गलितभेदप्रपञ्चत्वे हेतुरविद्येत्यादि ।  
शब्दपदविवरणं शब्दार्थाख्यमिति ।  
शब्द इत्यर्थ इति चाख्या यस्य तत् ।  
नामरूपात्मकमित्यर्थः ।  
यद्वा--शब्दार्थयोराख्या स्फुरणं यस्मिंस्तच्छब्दार्थभ्रमाधिष्ठानमित्षथः ।  
निरूपाधिरूपमाह--प्रकाशेत्यादि ।  
स्वप्रकाशज्ञानस्वरूपमित्यर्थः ।  
बृहधातोर्ब्रह्मशब्दनिष्पत्तिमभिप्रेत्य विवृणोति--व्यापकत्वेन बृहदिति ।  
एवं निरुपाधिपरतया व्याख्याय सोपाधिपरतयापि व्याचष्टे--विशेषेत्यादि ।  
विशेषाणां व्यष्टिरूपाणां सर्वेषां शक्तिभिर्निर्भरतापूर्णता तया चेत्यर्थः ।  
बृहदित्यनेन सम्बध्नाति ।  
बृहधातोर्बह्मशब्दनिष्पत्तिमभिप्रेत्य विवृणोति--व्यापकत्वेन बृहदिति ।  
एवं निरुपाधिपरतया व्याख्यासोपाधिपरतयापि व्याचष्टे--विशेषेत्यादि ।  
विसेषाणां व्यष्टिरूपाणां सर्वेषां शक्तिभिर्निर्भरतापूर्णता तया चेत्यर्थः ।  
बृहदित्यनेन सम्बध्नाति ।  
बृहधातोर्बह्मशब्दनिष्पत्यभिप्रायेण चाह--बृंहितमित्यादि ।  
बृंहितमिति कर्तरि क्तः ।  
कथं परिपोषरूपं बृंहणमित्यत आह--विश्वेत्यादि ।  
विश्वस्य यानि निर्माणानि तद्विषया याः शक्तयः तैः सह किं विरोधाविरोधौ चिन्त्येते ।  
कृत्रिमशब्दार्थसम्बन्धवादिनां तु युक्तिविदामनुभवसिद्ध एवायं व्यञ्जकभावः शब्दानामर्थान्तराणामिवाविरोधश्चेति न प्रतिक्षेप्यपदवीमवतरति ।  
लोचनम् एतदुक्तं भवति--वैयाकरणास्तावद्ब्रह्मपदेनान्यत्किञ्चिदिच्छन्ति तत्र का कथा वाचकत्वव्यञ्जकत्वयोः, अविद्यापदे तु तैरपि व्यापारान्तरमभ्युपगतमेव ।  
एतच्च प्रथमोद्द्योते वितत्य निरूपितम् ।  
एवं वाक्यविदां पदविदां चाविमतिविषयत्वं प्रदर्श्य माणतत्त्वविदां तार्किकाणामपि न युक्तात्र विमतिरिति दर्शयितुमाह--कृत्रिमेति ।  
कृत्रिमः सङ्केतमात्रस्वभावः परिकल्पितः शब्दार्थयोः सम्बन्ध इति ये वदन्ति नैयायिकसौगतादयः ।  
यथोक्तम्--ऽन सामयिकत्वाच्छब्दार्थप्रत्ययस्येऽति ।  
तथा शब्दाः सङ्केतितं प्राहुरिति ।  
अर्थान्तराणामिति ।  
दीपादीनाम् ।  
बालप्रिया ताभिर्हेतुभिर्ः इश्वरत्वाद्विश्वपरिणमनसमर्थत्वात् ।  
यद्वा--विश्वनिर्माणशक्तिर्माया, तस्यार् इश्वरत्वाद्विश्वरूपेण परिणममानमायाधिष्टानत्वादित्यर्थः ।  
यैरित्यस्य परिनिश्चितमित्यनेन सम्बन्धः ।  
तेषामिति शेषः ।  
वृत्तौ ऽविरोधाविरोधाविऽति ।  
पूर्वपक्षतया विरोधस्सिद्धान्ततया अविरोधश्च ।  
ननु वैयाकरणमतमाश्रित्य ध्वनिव्यवहारस्य प्रवृत्तत्वे ऽपि वाचकलक्षणस्य शब्दस्य वाचकत्वात्पृथग्व्यञ्जकत्वाङ्गीकारे विरोधाविरोधौ मीमांसकवच्चिन्तनीयाविति तैस्सह किमित्याद्युक्तमयुक्तमिति शङ्कायां तात्पर्यमाह--एतदुक्तमित्यादि ।  
ब्रह्मपद इति ।  
विद्यादशायामित्यर्थः ।  
नेच्छन्तीति सम्बन्धः। अन्यदिति ।  
ब्रह्मण इति शेषः ।  
तत्र ब्रह्मपदे ।  
का कथेति ।  
कथापि नास्तीत्यर्थः ।  
अतश्च कथं विरोधाविरोधचिन्ताप्रसङ्ग इति भावः ।  
व्यापारान्तरमिति ।  
व्यञ्जकत्वमित्यर्थः ।  
अभ्युपगतमेवेति ।  
अतस्तत्रापि न विरोधाविरोधचिन्तावसर इति भावः ।  
व्यापारान्तरं तैरम्युपगतमिति कुतो ऽवगन्तव्यमित्यत आह--एतच्चेति ।  
प्रथमोद्योत इति ।  
ध्वनिलक्षणनिरूपण इति भाव- ।  
वृत्तमनुवदन्नवतारयति--एवमित्यादि ।  
युक्तिविदामित्यस्यार्थकथनं प्रमाणतत्वविदां तार्किकाणामिति ।  
सौगतादेरुपलक्षणमिदम् ।  
सङ्केतमात्रस्वभाव इति ।  
सङ्केतस्समयः, स चास्माच्छब्दादयमर्थो बोद्धव्य इत्यादीच्छा ।  
अस्य शब्दस्यायमर्थ इत्युपदेशस्स इति च केचित् ।  
नेत्यादिप्रत्ययस्येत्यन्तं न्यायसूत्रम् ।  
शब्दो लिङ्गविधयार्थबोधक इति पूर्वपक्षस्य समाधानमिदम् ।  
नेति ।  
शब्दो लिङ्गविधयार्थबोधको नेत्यर्थः ।  
अत्र हेतुः--सामयिकत्वादित्यादि ।  
शब्दादर्थस्य यः प्रत्ययो बोधस्तस्य सामयिकत्वात्सङ्केतमूलकत्वादित्यर्थः ।  
सौगतवचनमाह--शब्दा इत्यादि ।  
शब्दानामयं व्यञ्जकभावो ऽनुभवसिद्ध एवेत्येतदुपपादनायार्थान्तराणामिवेति दृष्टान्तकथनं, तत्रार्थान्तराणामित्येतद्व्याचष्टे--दीपादीनामिति ।  
वाचकत्वे हि तार्किकाणां विप्रतिपत्तयः प्रवर्तन्ताम्, किमिदं स्वाभाविकं शब्दानामाहोस्वित्सामयिकमित्याद्याः ।  
व्यञ्जकत्वे तु तत्पृष्ठभाविनि भावान्तरसाधारणे लोकप्रसिद्ध एवानुगम्यमाने को विमतीनामवसरः ।  
लोचनम् नन्वनुभवेन द्विचन्द्राद्यपि सिद्धं तच्च विमतिपदमित्याशङ्क्याह--अविरोधश्चेति ।  
अविद्यमानो विरोधो निरोधो बाधकात्मको द्वितीयेन ज्ञानेन यस्य तेनानुभवसिद्धश्चाबाधितश्चेत्यर्थः ।  
अनुभवसिद्धं न प्रतिक्षेप्यं यथा वाचकत्वम् ।  
ननु तत्राप्येषां विमतिः ।  
नैतत्; न हि वाचकत्वे सा विमतिः, अपि तु वाचकत्वस्य नैसर्गिकत्वकृत्रिमत्वादौ तदाह--वाचकत्वे हीति ।  
नन्वेवं व्यञ्जकत्वस्यापि धर्मान्तरमुखेन विप्रतिपत्तिविषयतापि स्यादित्याशङ्क्याह--व्यञ्जकत्वे त्विति ।  
भावान्तरेति ।  
अक्षिनिकोचादेः साङ्केतिकत्वं चक्षुरादिकस्यानादिर्योग्यतेति दृष्ट्वा बालप्रिया यथा दीपादिः परिकल्पितनिजविषयादन्यं विषयमपि प्रकाशयति, तथा शब्दो ऽपि सङ्केतितादन्यं विषयं प्रकाशयतीति तेषामप्यनुभवसिद्ध एवायं शब्दानां व्यञ्जकभाव इति भावः ।  
नन्वित्यादि ।  
अनुभवेन दोषजनितेनानुभवेन ।  
तच्च द्विचन्द्रादि च ।  
तच्चेत्यस्य स्थाने न च नेति च पाठः ।  
परिहारानुगुण्येनावरोधपदं व्याचष्टे--अविद्यमान इत्यादि ।  
निरोधः प्रतिबन्धः ।  
फलितमाह--तेनेत्यादि ।  
न प्रतिक्षेप्यं न विमतिपदम् ।  
व्यञ्जकत्वं न विमतिपदमनुभवसिद्धत्वाद्वाचकत्ववदित्यनुमानमनेन दर्शितम् ।  
अत्र दृष्टान्तस्य साद्ध्यवैकल्यशङ्कापरिहारपरतया वाचकत्वे हीत्यादिग्रन्थमवतारयति--नन्वित्यादि ।  
तत्रापि वाचकत्वे ऽपि ।  
एषां तार्किकाणाम् ।  
नैतदिति ।  
एतन्न युक्तमित्यर्थः ।  
अत्र हेतुः--न हीत्यादि ।  
वाचकत्वे धर्मिणि न विमतिः, किन्तु तत्र नैसर्गिकत्वादिधर्म एवेत्यर्थः ।  
अतो न साध्यवैकल्यं दृष्टान्तस्येति भावः ।  
धर्मान्तरमुखेनेति ।  
नैसर्गिकत्वादिमुखेनेत्यर्थः ।  
विप्रतिपत्तिविषयतापीति ।  
न केवलमनुभवसिद्धतेत्यपिशब्दार्थः ।  
वाचकत्वस्य विप्रतिपत्तिविषयत्वं व्यञ्जकत्वस्य तदभावञ्च दर्शयन् भावमाह--अक्षीत्यादि ।  
अक्ष्णोर्निकोचो विकासः ।  
आदिपदेन सङ्कोचादिकं गृह्यते तस्य ।  
साङ्केतिकत्वमिति ।  
सङ्केतवत्त्वमित्यर्थः ।  
यद्वा--अर्थेन सह सम्बन्धस्य सङ्केतसिद्धत्वमित्यर्थः ।  
योग्यतेति ।  
चाक्षुषादिज्ञानकारणतेत्यर्थः ।  
यथा भूषणसारे "इन्द्रियाणां स्वविषयेष्वनादिर्योग्यता यथे"ति ।  
इति दृष्टवेति ।  
अलौकिके ह्यर्थे तार्किकाणां विमतयो निखिलाः प्रवर्तन्ते न तु लौकिके ।  
न हि नीलमधुराधिष्वशेषलोकेन्द्रियगोचरे बाघारहिते तत्त्वे परस्परं विप्रतिपन्ना दृश्यन्ते ।  
न हि बाधारहितं नीलं नीलमिति ब्रुवन्नपरेण प्रतिषिध्यते नैतन्नीलं पीतमेतदिति ।  
तथैव व्यञ्जकत्वं वाचकानां शब्दानामवाचकानां च गीतध्वनीनामशब्दरूपाणां च चेष्टादीनां लोचनम् काममस्तु संशयः शब्दस्याभिधेयप्रकाशने व्यञ्जकत्वं तु यादृशमेकरूपं भावान्तरेषु तादृगेव प्रकृते ऽपीति निश्चतैकरूपे कः संशयस्यावकाश इत्यर्थः ।  
नैतन्नीलमिति नीले हि न बिप्रतिपत्तिः, अपि तु प्राधानिकमिदं पारमाणवमिदं ज्ञानमात्रमिदं तुच्छदमिति तत्सृष्टावलौकिक्य एव विप्रतिपत्तयः ।  
वाचकानामिति ।  
ध्वन्युदाहरणेष्विति भावः ।  
बालप्रिया अक्षिनिकोचादेश्चक्षुरादीन्द्रियस्य चार्थप्रकाशक्त्त्वे समाने ऽप्याद्यस्यार्थेन सह सम्बन्धस्य साङ्कतिकत्वं द्वितीयस्यार्थेन सह सम्बन्धस्य नैसर्गिकत्वञ्च दृष्ट्वेर्थः ।  
काममित्यादि ।  
शब्दस्य वाचकत्वे किमिदं साङ्केतिकमाहोस्विन्नैसर्गिकमिति वाचकत्वधर्मिकस्संशयः कामं भवत्वित्यर्थः ।  
यथा शब्दे नित्यानित्यत्वसंशयः ।  
व्यञ्जकत्वमिति ।  
तुशब्दो विशेषे ।  
भावान्तरेष्विति ।  
प्रदीपादिष्वित्यर्थः ।  
न तु लौकिक इत्युक्तमुपपादयति वृत्तौ ऽन हीऽत्यादि ।  
ऽनीलमधुरादिषुऽ नीलमधुरादिद्रव्येषु ।  
निर्धारणे सप्तमी ।  
ऽतत्त्वेऽ पदार्थे ।  
ऽविप्रतिपन्नाऽ इति ।  
जना इति ।  
जना इति शेषः ।  
उक्तमेव स्फुटयति--ऽनहीऽत्यादि ।  
ऽबाधारहितं सत्यम् ।  
ऽनीलंऽ नीलद्रव्यं घटादि ।  
ऽनीलमिति ब्रुवन्निऽति ।  
इदमिति शेषः ।  
लोचने भावमाह--नैतदित्यादि ।  
नीले एतन्न नीलमिति ब्रुवन्निऽति ।  
इदमिति शेषः ।  
ऽअपरेणेऽत्यादि ।  
एतन्न नीलमेतत्पीतमिति न हि प्रतिषिध्यत इति सम्बन्धः ।  
लोचने भावमाह--नैतदित्यादि ।  
नीले एतन्न नीलमिति विप्रतिपत्तिर्न हीति सम्बन्धः ।  
लौकिकत्वादिति भावः ।  
विरुद्धा प्रतिपत्तिर्विप्रतिपत्तिः ।  
अपि त्वित्यादि ।  
अपि त्बित्यलौकिक्य एव विप्रतिपत्तय इति सम्बन्धः ।  
तत्प्रकारकथनं प्राधानिकमित्यादि ।  
इदमित्यनेन सर्वत्र जगद्विवक्षितम् ।  
प्राधानिकं प्रधानस्य मूलप्रकृतेर्विकारः ।  
पारमाणवं परमाणुजन्यम् ।  
ज्ञानमात्रं विज्ञानस्वरूपमेव ।  
तुच्छंशून्यम् ।  
अत्र क्रमेण साङ्ख्यवैशेषिकविज्ञानवादिमाध्यमिकानाम्मतानि दर्शितानि ।  
तत्सृष्टाविति ।  
जगत्सृष्टिहेतावित्यर्थः ।  
तद्दृष्टाविति पाठे तु जगत्कारणदृष्टावित्यर्थः ।  
अलौकिक्य एव विप्रतिपत्तय इति ।  
लौकिके विप्रतिपत्तीनामदर्शनादलौकिके वस्तुनि तद्दर्शनाच्चान्वयव्यतिरेकाभ्यामलौकिकवस्तुविषयकत्वमेव तासां सिद्धमित्यर्थः ।  
अलौकिक इत्यादिवृत्तिग्रन्थो ऽनेन विवृतः ।  
वृत्तावृपसंहरति--ऽतथैवेऽत्यादि ।  
ऽतथैवऽ तथाभूतमेव, लोकिकमेवेति यावत् ।  
ऽकेनापह्नूयतऽ इति ।  
सर्वैराद्रियत एवेत्यर्थः ।  
यत्सर्बेषामनुभवसिद्धमेव तत्केनापह्नूयते ।  
अशब्दमर्थं रमणीयं हि सूचयन्तो व्याहारास्तथा व्यापारा निबद्धाश्चानिबद्धाश्च विदग्घपरिषत्सु विविधा विभाव्यन्ते ।  
तानुपहास्यतामात्मनः परिहरन् को ऽतिसन्दधीत सचेताः लोचनम् अशब्दमिति ।  
अभिधाव्यापारेणास्पृष्टमित्यर्थः ।  
रमणीयमिति ।  
यद्गोप्यमानतयैव सुन्दरीभवतीत्यनेन ध्वन्यमानतायामसाधारणप्रतीतिलाभः प्रयोजनमुक्तम् ।  
निबद्धाः प्रसिद्धाः तानिति व्यवहारान् ।  
कः सवेता अतिसन्दधीत नाद्रियेतेत्यर्थः ।  
लक्षणे शत्रादेशः आत्मनः कर्मभूतस्य योपहसनीयता तस्याः परिहारेणेपलक्षितस्तां परिजीहीर्षुरित्यर्थः ।  
बालप्रिया अत्र हेतुः--ऽअशब्दम्ऽ इत्यादि ।  
नास्ति शब्दो ऽभिधायको यस्येति व्युत्पत्तिमभिप्रत्याशब्दमित्येतद्व्याचष्टे लोचने--अभिधेत्यादि ।  
अशब्दत्वं रमणीयत्वे हेतुरिति दर्शयन्विवृणोति--यदित्यादि ।  
वस्त्रान्तप्रावृतकामिनीकुचकलशदृष्टान्तसिद्धमेतदिति भावः ।  
सुन्दरी भवतीति रमणीयपदव्याख्यानम् ।  
इत्यनेनेति ।  
अशब्दत्वरमणीयत्वविशेषणद्वयेनेत्यर्थः ।  
ध्वन्यमानतायामिति ।  
अर्थस्येति शेषः ।  
असाधारणेति ।  
प्रतीतेरसाधारणत्वमास्वाद्यमानात्मकत्वम् ।  
वृत्तौ ऽव्याहाराऽ इति ।  
व्यवहारा इति च पाठः ।  
ऽतथा व्यापाराऽ इति ।  
येनार्थंस्याशब्दत्वं रमणीयत्वञ्च भवति, तथाभूतो व्यापारो व्यञ्जकत्वलक्षणो येषां तथाभूता इत्यर्थः ।  
ऽनिबद्धाःऽ मुक्तकादिरूपाः ।  
ऽअनिबद्धाःऽ गद्यादरूपाः ।  
लोचने--प्रसिद्धा इति ।  
मुक्तकादिरूपत्वेन प्रसिद्धा इत्यर्थः ।  
अतसन्दधीतेत्येतत्प्रकृतानुगुणं विवृणोति--नाद्रियेतेति ।  
सचेता इति विशेष्यानुसारेण परिहरन्नित्येतद्व्याचष्टे--लक्षण इति ।  
लक्षणरूपार्थ इत्यर्थः ।  
परिहरणस्यादरणफलत्वाल्लक्षणत्वम् ।  
शत्रादेश इति ।  
परिहरन्नित्यत्रेति शेषः ।  
तेन सिद्धमर्थमाह--आत्मन इत्यादि ।  
उपसहनीयता विद्वत्परिषत्कर्थृकपरिहासविषयता ।  
परिहारेण प्रागभावपरिपालनेन ।  
फलितमाह--तामित्यादि ।  
वृत्तौ ऽब्रूयादिऽति ।  
कश्चिदिति शेषः ।  
सम्भाव्यन्तद्वचनमाह--ऽअस्तीऽत्यादि ।  
कथमित्यत्राह--ऽव्यञ्जकत्वऽमित्यादि ।  
ऽतच्चऽ गमकत्वञ्च ।  
ऽलिङ्गत्वंऽ ज्ञापकत्वम् ।  
ऽअतऽ इति ।  
गमकत्वस्य लिङ्गत्वरूपत्वादित्यर्थः ।  
इतीति हेतौ ।  
ऽतेषांऽ शब्दानां व्यङ्ग्यव्यञ्जकभावो लिङ्गिलिङ्गभाव एवेति योजना ।  
एवकारार्थकथनं ऽनापरः कश्चिदिऽति ।  
उक्तं साधयति--ऽअतश्चेत्यादि ।  
ऽअतःऽ वक्ष्यमाणद्धेतोः ।  
चकारो युक्त्यन्तरसमुच्चायकः ।  
ऽएतदिऽति ।  
व्यङ्ग्यव्यञ्जकभावस्य लिङ्गिलिङ्गभावदनतिरिक्तत्वमित्यर्थः ।  
ऽअवश्यमेवबोद्धव्यऽमिति ।  
अतिरिक्तत्वे प्रमाणाभावादिति भावः ।  
अत इत्युक्तन्दर्शयति--ऽयस्मादिऽत्यादि ।  
ततः किमत आह--ऽवक्त्रभिप्रायश्चेऽत्यादि ।  
व्यञ्जकत्वमित्यादिग्रन्थस्य ब्रूयात्, अस्त्यतिसन्धानावसरः व्यञ्जकत्वं शब्दानां गमकत्वं तच्च लिङ्गत्वमतश्च व्यङ्ग्यप्रतीतिर्लिङ्गिप्रतीतिरेवेति लिङ्गिलिङ्गभाव एव तेषां व्यङ्ग्यव्यञ्जकभावो नापरः कश्चित् ।  
अतश्चैतदवश्यमेव बोद्धव्यं यस्माद्वक्रभिप्रायापेक्षया व्यञ्जकत्वमिदानीमेव त्वया प्रतिपादितं वक्रभिप्रायश्चानुमेयरूप एव ।  
अत्रोच्यते--नन्वेवमपि यदि नाम स्यात्तत्किं नश्छिन्नम् ।  
वाचकत्वगुणवृत्तिव्यतिरिक्तो व्यञ्जकत्वलक्षणः शब्दव्यापारो ऽस्तीत्यस्माभिरभ्युपगतम् ।  
तस्य चैवमपि न काचित् क्षतिः ।  
तद्धि व्यञ्जकत्वं लिङ्गत्वमस्तु अन्यद्वा ।  
सर्वथा प्रसिद्धशाब्दप्रकारविलक्षणत्वं शब्दव्यापारविषयत्वं लोचनम् अस्तीति ।  
व्यञ्जकत्वं नापह्नूयते तत्त्वतिरिक्तं न भवति अपि तु लिङ्गिलिङ्गभाव एवायम् ।  
इदानीमेवेति ।  
जैमिनीयमतोपक्षेपे ।  
यदि नाम स्यादिति ।  
प्रौढवादितयाभ्युपगमे ऽपि स्वपक्षस्तावन्न सिध्यतीति दर्शयति--शब्देति ।  
शब्दस्य व्यापारः सन् विषयः शब्दव्यापारविषयः, अन्ये तु बालप्रिया भावमाह लोचने--व्यञ्जकत्वमित्यादि ।  
नापह्नूयत इति ।  
स्वरूपत इति शेषः ।  
तत्तु व्यञ्जकत्वन्तु ।  
अतिरिक्तं लिङ्गत्वाद्भिन्नम् ।  
लिङ्गिलिङ्गभाव एव लिङ्गिनिरूपितलिङ्गत्वमेव ।  
अयं व्यञ्जकत्वम् ।  
स्यादितीति ।  
इत्यनेनेत्यर्थः ।  
प्रौढेति ।  
परोक्तं स्वीकृत्यापि स्वसिद्धान्तस्थापनाय यो वादस्स प्रौञवादः तं वदतीति प्रौढवादी, तस्य भावस्तत्त तयेत्यर्थः ।  
स्वपक्ष इति ।  
व्यञ्जकत्वं लिङ्गत्वादनतिरिक्तमिति पूर्वपक्षिपक्ष इत्यर्थः ।  
न सिद्ध्यतीति ।  
वक्ष्यमाणयुक्त्येति भावः ।  
वृत्तौ ऽतत् किं नः छिन्नम्ऽ इत्युक्तस्यैव विवरणम्--ऽवाचकत्वेऽत्यादि ।  
ऽप्रसिद्धेऽति ।  
प्रसिद्धो यश्शब्दस्य प्रकारो धर्मो ऽभिधा लक्षणा च तद्विलक्षणत्वमित्यर्थः ।  
शब्दव्यापारत्वमिति वक्तव्ये शब्दव्यापारविषयत्वमित्युक्तिरसङ्गतेत्यतो व्याचष्टचे लोचने--शब्देत्यादि ।  
विषय इति ।  
सचेतोबुद्धिविषय इत्यर्थः ।  
तदास्वाद्य इति यावत् ।  
व्याख्यानान्तरं दर्शयति--अन्य इति ।  
वृत्तौ ऽतस्येऽति ।  
व्यञ्जकत्वस्येत्यर्थः ।  
व्यञ्जकत्वं लिङ्गत्वमस्त्वित्युक्त्या सिद्धं नस्समीहितमिति मन्यमानं पूर्वपक्षिणं प्रत्याह--ऽन पुनरिऽत्यादि ।  
च तस्यास्तीति नास्त्येवावयोर्विवादः ।  
न पुनरयं परमार्थो यद्व्यञ्जकत्वं लिङ्गत्वमेव सर्वत्र व्यङ्ग्यप्रतीतिश्च लिङ्गिप्रतीतिरेवेति ।  
यदपि स्वपक्षसिद्धये ऽस्मदुक्तमनूदितं त्वया वक्रभिप्रायस्य व्यङ्ग्यत्वेनाभ्युपगमात्तत्प्रकाशने शब्दानां लिङ्गत्वमेवेति तदेतद्यथास्माभिरभिहितं तद्विभज्यं प्रतिपाद्यते श्रूयताम् ।  
द्विविधो विषयः शब्दानाम्--अनुमेयः प्रतिपाद्यश्च ।  
तत्रानुमेयो विवक्षालक्षणः ।  
विवक्षा च शब्दस्वरूपप्रकाशनेच्छा शब्देनार्थप्रकाशनेच्छा चेति द्विप्रकारा ।  
तत्राद्या न शाब्दव्यवहाराङ्गम् ।  
सा हि प्राणित्वमात्रप्रतिपत्तिफला ।  
द्वितीया तु शब्दविशेषावधारणावसितव्यवहितापि शब्दकरणव्यवहारनिबन्धनम् ।  
ते तु द्वे अप्यनुमेयो विषयः शब्दानाम् ।  
प्रतिपाद्यस्तु प्रयोक्तुरर्थप्रतिपादनसमीहाविषयीकृतो ऽर्थः ।  
स च द्विविधः---वाच्यो व्यङ्ग्यश्च ।  
प्रयोक्ता हि कदाचित्स्वशब्देनार्थे लोचनम् शब्दस्य यो व्यापारस्तस्य विषयो विशेष इत्याहुः ।  
न पुनरिति ।  
प्रदीपालोकादौ लिङ्गिलिङ्गभावशून्यो ऽपि हि व्यङ्ग्यञ्जकभावो ऽस्तीति व्यङ्ग्यव्यञ्जकभावस्य लिङ्गिलिङ्गभावो ऽव्यापक इति कथं तादात्म्यम् ।  
विषय इति ।  
शब्द उच्चरिते यावति बालप्रिया इति यदयं पुनर्न परमार्थं इति सम्बन्धः। अत्राभिप्रायमाह लोचने--प्रदीपेत्यादि ।  
लिङ्गीत ।  
लिङ्गिलिङ्गभावेन लिङ्गिनिरूपितलिङ्गत्वेन शून्यः विना कृतः तदसमानाधिकरण इति यावत् ।  
शून्ये इति पाठे प्रदीपालोकादावित्यस्य विशेषणं तत् ।  
व्यङ्ग्यव्यञ्जकभाव इति ।  
घटादितत्तद्विषयेण सहेति शेषः ।  
इतीति हेतौ ।  
लिङ्गिलिङ्गभावो व्यङ्ग्यव्यञ्जकभावस्य व्यापको नेति सम्बन्धः ।  
नञ्रहितपाठे त्वव्यापक इति छेदः ।  
कथन्तादात्म्यमिति ।  
यदि हि व्यङ्ग्यव्यञ्जकभावो लिङ्गिलिङ्गभाव एव स्यान्न तदतिरिक्तः, तर्हि यत्र यत्र व्यङ्ग्यव्यञ्जकभावस्तत्र तत्र लिङ्गिलिङ्गभावो ऽपि भवेत्, न चासावस्ति प्रदीपादौ व्यभिचारदर्शनादतस्तयोरैक्यन्न भवतीत्यर्थः ।  
ननु वक्त्रभिप्रायस्य व्यञ्जकत्वन्तु शब्दस्य लिङ्गत्वमेव वक्तृज्ञानानुमापकत्वं शब्दस्येति वदतां प्राभाकराणां मतस्य संवादकत्वादित्याशङ्कायामुक्तं वृत्तौ ऽयदपीऽत्यादि ।  
अभिहितमित्यस्यानन्तरं तथेत शेषः ।  
विषयशब्दस्यार्थे प्रसिद्धत्वात्तस्य चात्रायोगाद्व्याचष्टे लोचने--शब्द इत्यादि ।  
यावतीति ।  
यावत्यर्थ इत्यर्थः ।  
तावानिति ।  
प्रकाशयितुं समीहते कदाचित्स्वशब्दानभिधेयत्वेन प्रयोजनापेक्षया कयाचित् ।  
लोचनम् प्रतिपत्तिस्तावान्विषय इत्युक्तः ।  
तत्र शब्दप्रयुयुक्षा अर्थप्रतिपिपादयिषा चेत्युभय्यपि विवक्षानुमेया तावत् ।  
यस्तु प्रतिपिपादयिषायां कर्मभूतो ऽर्थस्यत्र शब्दः करणत्वेन व्यवस्थितः न त्वसावनुमेयः, तद्विषया हि प्रतिपिपादयिषैव केवलमनुमीयते ।  
न च तत्र शब्दस्यकरणत्वे यैव लिङ्गस्येतिकर्तव्यता पक्षधर्मत्वग्रहणादिका सास्ति, अपि बालप्रिया उच्चरितशब्दजन्यप्रतिपत्तिविषय इत्यर्थः ।  
वृत्तौ ऽआद्येऽति ।  
शब्दस्वरूपप्रकाशनेच्छेत्यर्थः ।  
ऽशाब्देऽति ।  
शाब्दः शब्दकरणको यो व्यवहारो ऽर्थप्रत्ययस्तस्याङ्गमित्यर्थः ।  
ऽप्राणित्वेऽति ।  
शब्दस्वरूपप्रकाशनेच्छयोच्चरितेन शब्देनायं प्राणीति श्रोतुर्या प्राणित्वमात्रस्य प्रतिपत्तिः मात्रपदेनार्थस्य व्यवच्छेदः सा फलं यस्यास्सेत्यर्थः ।  
ऽद्वितीयेऽति ।  
शब्देनार्थप्रकाशनेच्छेत्यर्थः ।  
ऽशब्देऽति ।  
शब्दविशेषस्य प्रतिपिपादयिषितार्थबोधानुकूलस्य वाक्यस्य यदवधारणं वक्तुरनुसन्धानं तस्मिन्नवसिता पर्यवसिता तदुत्पादनेन कृतार्थेति यावत् ।  
अत एव व्यवहितापि शाब्दबोधं प्रति व्यवधानवत्यपि ।  
यद्वा--व्यवहितापि शब्दविशेषावधारणावसितेति योजना ।  
शब्देनार्थविशेषस्यावधारणे श्रोतुर्बोधे अवसिता परम्परया तदुत्पादिकेति यावत् ।  
तथासतीत्यर्थः ।  
ऽशब्देऽति ।  
शब्दः करणं यस्य तथाभूतो व्यवहारश्शाब्दबोधः, तस्यनिबन्धनं निमित्तमित्यर्थः ।  
ते तु द्वे इति पूर्वोक्ताद्द्विप्रकाराविवक्षेत्यर्थः ।  
ऽअनुमेयो विषयऽ इति ।  
अयमेतद्विवक्षुः एवं विधशब्दप्रयोक्तृत्वादित्याद्यनुमानमत्र बोध्यम् ।  
तत्रानुमैय इत्यादिग्रन्थस्यार्थन्दर्शयन्नवतारयति लोचने--तत्रेत्यादि ।  
शब्दप्रयुयुक्षां शब्दप्रयोगेच्छा ।  
अनुमयेति ।  
कार्येण तत्तच्छब्दप्रयोगेणेति ।  
शेषः ।  
प्रतिपिपादयिषायां कर्मभूत इति ।  
प्रतिपिपादयिषित इत्यर्थः ।  
तत्रेति ।  
प्रतिपिपादयिषितत्वविशिष्टे ऽर्थे विषय इत्यर्थः ।  
करणत्वेन व्यवस्थित इति ।  
प्रतिपादनं प्रति करणत्वात्तथाविधार्थं प्रति करणत्वं बोध्यम् ।  
न लिङ्गत्वेनेति भावः ।  
अत एवाह--न त्वित्यादि ।  
असौ प्रतिपिपादयिषितो ऽर्थः ।  
तद्विषया अर्थविषयिका ।  
न त्वसावनुमेय इत्युक्तमेव साधयति--न चेत्यादि ।  
तत्र प्रतिपाद्यार्थे विषये ।  
पक्षधर्मत्वग्रहणादिका लिङ्गस्येतिकर्तव्यता या सा तत्र शब्दस्य करणत्वेन चास्तीति योजना ।  
लिङ्गस्य लिङ्गत्वेनाभिमतस्य धूमादेः ।  
इतिकर्तव्यता सहकारिकारणम् ।  
लिङ्गेतिकर्तव्यताया अभावं प्रतिपाद्य शब्देतिकर्तव्यतायास्सद्भावमाह--अपि त्वित्यादि ।  
अन्यैवेति ।  
इतिकर्तव्यतास्तीत्यनुषङ्गः ।  
सङ्केतेति ।  
तत्तच्छब्दस्य तत्तदर्थे यस्सङ्केतस्तस्य स्फुरणं स्मरणं स तु द्विविधो ऽपि प्रतिपाद्यो विषयः शब्दानां न लिङ्गितया स्वरूपेण प्रकाशते, अपि तु कृत्रिमेणाकृत्रिमेण वा सम्बन्धान्तरेण ।  
विवक्षाविषयत्वं हि तस्यार्थस्य शब्दैर्लिङ्गितया प्रतीयते न तु स्वरूपम् ।  
यदि हि लिङ्गितया तत्र सब्दानां व्यापारः स्यत्तच्छब्दार्थे लोचनम् त्वन्यैव सङ्केतस्फुरणादिका तन्न तत्र शब्दो लिङ्गम् ।  
इतिकर्तव्यता च द्विधा--एकयाभिधाव्यापारं करोति दितीयया व्यञ्जनाव्यापारम् ।  
तदाह--तत्रेत्यादिना ।  
कयाचिदिति ।  
गोपनकृतसौन्दर्यादिलाभाभिसन्धानादिकयेत्यर्थः ।  
शब्दार्थ इति ।  
अनुमानं बालप्रिया तदादिकेत्यर्थः ।  
उपसंहरति--तदित्यादि ।  
तत् तस्मात् ।  
तत्र प्रतिपाद्यार्थे विषये ।  
शब्दो लिङ्गविधया नार्थप्रतिपादकः पक्षधर्मत्वाद्यनुसन्धानानपेक्ष्या तत्प्रतिपादरकत्वाच्चक्षुरादिवदित्यनुमानमत्र बोध्यम् ।  
प्रतिपाद्यद्वैविध्ये निमित्तन्नोक्तं वृत्तावित्यतश्शब्दरूपकरणेतिकर्तव्यताद्वैविध्यं तन्निमित्तमिति दर्शयति--इतिकर्तव्यतेत्यादि ।  
एकयेति ।  
सङ्केतस्फुरणादिरूपयेत्यर्थः ।  
अभिधाव्यापारमिति ।  
सङ्केतितार्थबोधनमित्यर्थः ।  
द्वितीययेति ।  
वक्तृवैशिष्ट्यादिज्ञानादिरूपयेत्यर्थः ।  
व्यञ्जनाव्यापारमिति ।  
कस्यचिदर्थस्य व्यञ्जनमित्यर्थः ।  
करोतीत्यनुषङ्गः ।  
शब्द इति शेषः ।  
वृत्तौ ऽस्वशब्दानभिधेयत्वेनेऽति ।  
स्वशब्दाभिधेयत्वं विनेत्यर्थः ।  
अर्थं प्रकाशयितुं समीहत इत्यनुषङ्गः ।  
अत्र हेतुः--ऽप्रयोजनेऽत्यादि ।  
प्रयोजनापेक्षयेत्येतद्व्याचष्टे लोचने--गोपनेत्यादि ।  
गोपनकृतं यत्सौन्दर्यं सूक्तिचारुत्वं तदादेर्यो लाभो निष्पत्तिस्तदभिसन्धानादिकयेत्यर्थः ।  
वृत्तौ ऽस त्विऽत्यादि ।  
ऽद्विविधो ऽपिऽ वाच्यो व्यङ्ग्यश्च ।  
ऽन लिङ्गितयेऽत्यादि ।  
व्याप्तिस्मृत्यादिसहकृतशब्दरूपलिङ्गज्ञाप्यो न भवतीत्यर्थः ।  
कथन्तर्हि भासत इत्यत्राह--ऽअपि ऽत्विऽत्यादि ।  
द्विविधो ऽपीत्यादिशब्दानामित्यन्तस्यानुषङ्गः ।  
कृत्रिमेणेत्यादिमतभेदकथनम् ।  
ऽसम्बन्धानतरेणेऽति ।  
अभिधादिरूपसम्बन्धविशेषेण हेतुनेत्यर्थः ।  
न लिङ्गितया प्रकाशत इत्यत्र हेतुमाह--ऽविवक्षेऽत्यादि ।  
उक्तमेव साधयति--ऽयदि हीऽत्यादि ।  
ऽतत्रऽ प्रतिपिपादयिषिते ऽर्थे ।  
ऽलिङ्गतया शब्दानां व्यापारःऽ लिङ्गलिङ्गिभावरूपः शब्दसम्बन्धः ।  
ऽस्याद्यदिऽ प्रतिपिपादयिषितार्थो व्याप्तिस्मृत्यादिसहकृतशब्दरूपलिङ्गानुमेयो यदि स्यादित्यर्थः ।  
ऽतत्ऽ तर्हि ।  
ऽशब्दार्थेऽ शब्दप्रतिपादितार्थे ।  
ऽसम्यगिऽत्यादि ।  
अयमर्थस्सत्यः, अयमर्थो मिथ्या इत्यादयो विरुद्धा वादाः ।  
अयमर्थस्सत्यो मिथ्या वेत्यादिसंशयाश्च वस्तुतः प्रवर्तन्ते तत्प्रवृत्तिर्न स्यादित्यर्थः ।  
ऽधूमादोऽति ।  
धूमादिलिङ्गेनानुमितं यदनुमेयान्तरं वह्न्यादि तस्मिन्निवेत्यर्थः ।  
तत्र यथा तद्विवादा न प्रवर्तन्ते तथेत्यर्थः ।  
नन्वनुमिते ऽर्थे कुतो विवादाप्रवृत्तिरित्यतो भावमाह लोचने--अनुमानमित्यादि ।  
सम्यङ् मिथ्यात्वाद विवादा एव न प्रवर्तेरन् धूमादिलिङ्गानुमितानुमेयान्तरवत् ।  
व्यङ्ग्यश्चार्थो वाच्यसामर्थ्याक्षिप्ततया वाच्यवच्छब्दस्य सम्बन्धी भवत्येव ।  
साक्षादसाक्षाद्भावो हि सम्बन्धस्याप्रयोजकः ।  
वाच्यवाचकभावाश्रयत्वं च व्यञ्जकत्वस्य प्रगेव दर्शितम् ।  
तस्माद्वक्त्रभिप्रायरूप लोचनम् हि निश्चयस्वरूपमेवेति भावः ।  
उपाधित्वेनेति ।  
वक्त्रिच्छा हि वाच्यादेरर्थस्य बालप्रिया केनचिल्लिङ्गेन कस्यचिदर्थस्यानुमितिर्निश्चयरूपैव भवतीत्यर्थः ।  
एवकारेण तदुत्तरन्तद्विषयकविषयकसंशयो व्यवच्छिद्यते ।  
सन्देहपूर्विका ह्यनुमितिः अर्थेनाव्यभिचारिण एव हेतोर्गमकत्वञ्चेत्यभिप्रायः ।  
ननु व्यङ्ग्यत्वेनाभिमतस्यार्थस्य शब्देन सम्बन्धे सति तत्र व्यापारस्सिद्ध्यति, स एव नेत्याशङ्कायामुक्तमेव स्मारयति वृत्तौ ऽव्यङ्ग्यश्चार्थंऽ इत्यादि ।  
वाच्यसामर्थ्याक्षिप्ततयेति हेतौ तृतीया ।  
अनेन परम्परासम्बन्धः प्रदर्शितः ।  
ऽवाच्यवदिऽति ।  
वाच्येन तुल्यमित्यर्थः ।  
वाच्य इवेति यावत् ।  
ननु वाच्यस्य साक्षात्सम्बन्धः व्यङ्ग्यस्य तु तद्द्वारक इत्यत आह--ऽसाक्षादिऽत्यादि ।  
ऽअप्रयोजकऽ इति ।  
अत एव संयोगसंयुक्तसमवायादीनां सन्निकर्षत्वाभिधानं सङ्गच्छत इति भावः ।  
व्यङ्ग्यस्य वाच्यसामर्थ्याक्षिप्ततया तेन सह सम्बन्धस्य वाच्यधटितत्वमुक्तं द्रढीकर्तुं पूर्वोक्तं स्मारयति--ऽवाच्येऽत्यादि ।  
प्रकृतमर्थद्वैविध्यप्रतिपादनं निगमयति---ऽतस्मादिऽत्यादि ।  
ऽवक्त्रभिप्रायरूपेऽ विवक्षारूपे ।  
एवकारेण तद्विषयीकृतार्थस्य व्यवच्छेदः ।  
ऽलिङ्गतयेऽत्यादि ।  
शब्दरूपलिङ्गज्ञाप्यत्वमित्यर्थः ।  
ऽतद्विषयीऽति ।  
शब्दानां व्यापार इत्यनुषङ्गः ।  
वक्त्रभिप्रायविषयो ऽर्थस्तु शब्दप्रतिपाद्य इत्यर्थः ।  
ऽप्रतीयमाने तस्मिन्निऽति ।  
शब्दप्रतिपाद्ये व्यङ्ग्य इत्यर्थः ।  
वाचकत्वेनेत्यादिविकल्प्याद्यं निषेधति--ऽम तावदिऽति ।  
ऽसम्बन्धान्तरेणेऽति ।  
सम्बन्धान्तरेण यो व्यापारस्स व्यञ्जकत्वमेवेत्यर्थः ।  
पूर्वोक्तं स्मारयति---ऽन चेऽत्यादि ।  
ऽअन्यथादृष्टत्वादिऽति ।  
लिङ्गत्वं विना व्यञ्जकत्वस्य दृष्टत्वादित्यर्थः ।  
उपसंहरति--ऽतस्मादिऽति ।  
ऽप्रतिपाद्यो विषयऽ इति ।  
व्यङ्ग्य इत्यर्थः ।  
ऽलिङ्गित्वेनऽ लिङ्गलिङ्गिभावेन ।  
ऽन सम्बन्धीऽति ।  
व्यङ्ग्यत्वेनाभिमतो ऽर्थो न शब्दस्य लिङ्गलिङ्गिभावेन सम्बन्धी शब्दप्रतिपाद्यत्वाद्वाच्यवदित्यनुमानमनेन दर्शितम् ।  
उक्तमेव ।  
दर्शयितुमाह--ऽयो हीऽत्यादि ।  
ऽतेषांऽ शब्दानाम् ।  
ऽयथाऽ दर्शितो विषयः विवक्षालक्षणः ।  
य ऽसऽ इति ।  
विवक्षालक्षणो विषय इत्यर्थः ।  
ऽउपाधित्वेनेऽति ।  
प्रतीयत इत्यनुषङ्गः ।  
उपाधिशब्दो ऽत्र व्यावर्तकपर्याय इत्याशयेन व्याचष्टे लोचने वक्त्रिच्छेत्यादि ।  
विशेषणत्वेन भातीति ।  
अनेन वक्त्रायमर्थो विवक्षित इति प्रतीतौ विवक्षा ह्यर्थस्य विशेषेणत्वेन भासते ।  
तस्मादित्युक्तं द्रढयितुं पूर्वोक्तमेव स्मारयति एव व्यङ्ग्ये लिङ्ग्तया शब्दानां व्यापारः ।  
तद्विषयीकृते तु प्रतिपाद्यतया ।  
प्रतियमाने तस्मिन्नभिप्रायरूपे ऽनभिप्रायरूपे च वाचकत्वेनैव व्यापारः सम्न्बन्धान्तरेण वा ।  
तावद्वाचकत्वेन यथोक्तं प्राक् ।  
सम्बन्धान्तरेण व्यञ्जकत्वमेव ।  
न च व्यञ्जकत्वं लिङ्गत्वरूपमेव आलोकादिष्वन्यथा दृष्टत्वात् ।  
तस्मात्प्रतिपाद्यो विषयः शब्दानां न लिङ्गित्वेन सम्बन्धी वाच्यवत् ।  
यो हि लिङ्गित्वेन तेषां सम्बन्धी यथा दर्शितो विषयः स न वाच्यत्वेन प्रतीयते, अपि तूपाधित्वेन ।  
प्रतिपाधस्य च विषयस्य लिङ्गित्वे तद्विषयाणां विप्रतिपत्तीनां लौकिकैरेव क्रियमाणानामभावः ।  
प्रसज्येतेति ।  
एतच्चोक्तमेव ।  
लोचनम् विशेषणत्वेन भाति ।  
प्रतिपाद्यस्येति ।  
अर्थाद्व्यङ्ग्यस्य ।  
लिङ्गित्व इति ।  
अनुमेयत्व इत्यर्थः ।  
लौकिकैरेवेति ।  
इच्छायां लोको न विप्रतिपद्यते ऽर्थे तु विप्रतिपत्तिमानेव ।  
ननु यदा व्यङ्ग्यो ऽर्थः प्रतिपन्नस्तदा सत्यत्वनिश्चयो ऽस्यानुमानादेव प्रमाणान्तरात् क्रियत इति पुनरप्यनुमेव एवासौ ।  
मैवम्; वाच्यस्यापि हि सत्यत्वनिश्चयो ऽनुमानादेव ।  
बालप्रिया वृत्तौ--ऽप्रतिपाद्यस्येऽत्यादि ।  
प्रतिपाद्यस्येत्येतत्प्रकृतानुगुणं व्याचष्टे लोचने--अर्थाद्व्यङ्ग्यस्येति ।  
ननु कथं विप्रतिपत्तिविषयत्वावगमादननुमेयत्वनिश्चयः, अनुमेये ऽपि विप्रतिपत्तिस्म्भवादित्यत आह--इच्छायामित्यादि ।  
इच्छायां विवक्षायायाम् ।  
अर्थे विवक्षाविषयार्थे ।  
विप्रतिपत्तिमानेवेति ।  
सत्यत्वादिविप्रतिपत्तिमानेवेत्यर्थः ।  
विमतो ऽर्थो नानुमेयः विप्रतिपत्तिविषयत्वाद्व्यतिरेकेण वक्तृविवक्षावदिति प्रयोगः ।  
यथा चेत्यादिग्रन्थमवतारयति---नन्वित्यादि ।  
प्रतिपन्न इति ।  
वाच्यार्थप्रतीतिपूर्वकं शब्दादवगत इत्यर्थः ।  
अस्य प्रतिपन्नस्य व्यङ्ग्यार्थस्य ।  
अनुमानादेवेत्यस्यानन्तरं प्रमाणान्तरादिति च क्वचिद्ग्रन्थे पाठः ।  
क्रियत इति ।  
प्रतिपत्तृभिरिति शेषः ।  
शब्दस्य संवादकप्रमाणान्तरसहकृतस्यैव स्वार्थे प्रामाण्यमिति भावः ।  
इतीति हेतौ ।  
पुनरित्यादि ।  
प्रतिपाद्यस्य व्यङ्ग्यस्य शब्दापेक्षया लिङ्गित्वाभावे ऽपि संवादकप्रमाणान्तरापेक्षया लिङ्गित्वं भवत्येवेति भावः ।  
पूर्वं शब्दादर्थस्यावगमः पश्चात्तत्र संवादकस्यानुमानस्य प्रवृत्तिः,अर्थस्वरूपं हि शब्दस्य विषयः, अनुमानस्य तु तद्गतं सत्यत्वमित्यनुमानस्य  
न शब्दावगतार्थानुमापकत्वमिति समाधत्ते--मैवमित्यादि ।  
यथा च वाच्यविषये प्रमाणान्तरानुगमेन सम्यक्त्वप्रतीतौ क्वचित्क्रियमाणायां तस्य प्रमाणान्तरविषयत्वे स्त्यपि न शब्दव्यापारविषयताहानिस्तद्य्वङ्ग्यस्यापि ।  
लोचनम् यदाहुः--- ऽआप्तवादाविसंवादसामान्यादत्र चेदनुमानताऽ इति ।  
न चैतावता वाच्यस्य प्रतोतिरानुमानिकी किं तु तद्गतस्य ततो ऽधिकस्य सत्यत्वस्य तद्व्यङ्ग्ये ऽपि भविष्यति ।  
एतदाह--यथा चेत्यादिना ।  
एतच्चाभ्युपगम्यक्तं बालप्रिया वाच्यस्यापीत्यपिशब्देन व्यङ्ग्यस्य परिग्रहः ।  
यदाहुरिति ।  
वाक्याधिकरणे श्लोकवार्तिककृत इति शेषः ।  
आप्तेति ।  
मुद्रिततत्पुस्तके त्वेवं पाठः--"आप्तवादाविसंवादादत्र चेदनुमानते"ति ।  
अस्यावशिष्टन्तु--- "निर्णयस्तावता सिद्ध्येद्बुद्ध्युत्पत्तिर्न तत्कृता ।  
अन्यदेव हि सत्यत्वमाप्तवादत्वहेतुकम् ॥  
वाक्यार्थश्चान्य एवेति ज्ञातः पूर्वतरन्ततः ।  
तत्र चेदाप्तवादेन सत्यत्वमनुमियते ॥  
वाक्यार्थप्रत्यययस्यात्र कथं स्यादनुमानतेति ।  
आप्तवादाविसंवादादिति हेतुकथनम् ।  
अत्रेति ।  
वाक्यार्थबुद्धावित्यर्थः ।  
अनुमानता अनुमितित्वम् ।  
चेदित्यनन्तरं नेति शेषः ।  
अत्र हेतुमाह--ऽनिर्णयस्तावतेऽत्यादि ।  
एभिर्वचनैर्वाक्यार्थस्य सत्यत्वमेवाप्तोक्तत्वरूपानुमानेन निश्चेतव्यमिति लभ्यत इति भावः ।  
ऽआप्तवादाविसंवादस्सामान्यादनुमानतऽ इति पाठो बहुषु ग्रन्थेषु दृश्यते ।  
तस्यायमर्थः--आप्तवादस्य आप्तवचनस्य यस्स्वार्थविषयो ऽविसंवादः सत्यत्वं, सत्यार्थविषयकत्वमिति यावत् ।  
सः सामान्यादनुमानतः आप्तवादत्वाद्यनुमानगम्य इति ।  
ननु तर्हि वाच्यप्रतीतिरप्यानुमानिक्येवाश्रीयतामित्यत्राह--न चेत्यादि ।  
तत् किमत्रानुमानिकी प्रतीतिरेव नास्ति, अस्तीत्याह--किन्त्वित्यादि ।  
सत्यत्वस्येति ।  
प्रतीतिरानुमानिकीत्यनुषङ्गः ।  
तद्य्वङ्ग्ये ऽपि भविष्यतीति ।  
आनुमानिकं सत्यत्वं व्यङ्ग्यार्थे ऽपि भविष्यतीत्यर्थः ।  
व्यङ्ग्यो ऽर्थश्शब्देन प्रतिपाद्यतेतस्य सत्यत्वन्त्वनुमानगम्यमिति भावः ।  
एतच्चेति ।  
यथाचेत्यादिग्रन्थेनोक्तं व्यङ्ग्यस्यानुमानिकं सत्यत्वमित्यर्थः ।  
अभ्यपगम्येति ।  
प्रयोजनवत्वं वस्तुतो ऽविद्यमानमपि विद्यमानं कृत्वेत्यर्थः ।  
जप्रयोजकत्वमुपपादयति--न हीत्यादि ।  
काव्यविषये च व्यङ्ग्यप्रतीतिनां सत्यासत्यनिरूपणस्याप्रयोजकत्वमेवेति तत्र प्रमाणान्तरव्यापारपरीक्षोपहासायैव सम्पद्यते ।  
तस्माल्लिङ्गिप्रतीतिरेव सर्वत्र व्यङ्ग्यप्रतीतिरिति न शक्यते वक्तुम् ।  
यत्त्वनुमेयरूपव्यङ्ग्यविषयं शब्दानां व्यञ्जकत्वं तद्ध्वनिव्यवहारस्याप्रयोजकम् ।  
लोचनम् न त्ननेन नः प्रयोजनमित्याहुः ।  
काव्यविषये चेति ।  
अप्रयोजकत्वमिति ।  
न हि तेषां वाक्यनामाग्रिष्टोमादिवाक्यवत्सत्यार्थप्रतिपादनद्वारेण प्रवर्तकत्वाय प्रामाण्यमन्विष्यते, प्रीतमात्रपर्यवसायित्वात् ।  
प्रीतेरेव चालौकिकचमत्काररूपाया व्युत्पत्त्यङ्गत्वात् ।  
एतच्चोक्तं वितत्य प्राक् ।  
उपहासायैवेति ।  
नायं सहृदयः केवलं शुष्कतर्कोपक्रमकर्कशहृदयः प्रतीतिं परामर्ष्टुं नालमित्येष उपहासः ।  
नन्वेवं तर्हि मा भूद्यत्र यत्र व्यञ्जकता तत्र तत्रानुमानत्वम्; यत्र यत्रानुमानत्वं तत्र तत्र व्यञ्जकत्वमिति कथमपह्नूयत इत्याशङ्क्याह--यत्त्वनुमेयेति ।  
तद्व्यञ्जकत्वं न ध्वनिलक्षणमभिप्रायव्यतिरिक्तविषयाव्यापरादिति भावः ।  
नन्वभिप्रायविषयं यद्व्यञ्जकत्वमनुमानैकयोगक्षेमं तच्चेन्न प्रयोजकं ध्वनिव्यवहारस्य तर्हि किमर्थं बालप्रिया तेषां काव्यरूपाणाम् ।  
अग्निष्टोमादिवाक्यवदिति ।  
वैधर्म्येण दृष्टान्तः ।  
प्रवर्तकत्वाय प्रवृत्युपधायकत्वसम्पादनाय ।  
अन्विष्यते विचार्यते ।  
प्रीतिमात्रेति ।  
मात्रशब्देन प्रवर्तकत्वव्युदासः ।  
कुतः प्रीतिमात्रपर्यवसायित्वमित्यत आह--प्रीतेरित्यादि ।  
उक्तमिति ।  
रसस्वरूपनिरूपणावसर इति भावः ।  
उपहासस्वरूपमाहनायमित्यादि ।  
शुष्केति ।  
शुष्केकस्य तर्कस्यानुमानस्योपक्रमेण कर्कशहृदयः अरसिक इत्यर्थः ।  
प्रतीतिमिति ।  
काव्यजन्यप्रतीतिस्वरूपमित्यर्थः ।  
मा भूदिति ।  
आलोकादौ व्यभिचारादिति भावः ।  
इतीति ।  
इत्येतदित्यर्थः ।  
वृत्तौ तद्व्यञ्जकत्वं ध्वनिव्यवहारस्याप्रयोजकमित्येवोक्तमप्रयोजकत्वे हेतुर्नोक्त इत्यतो ऽभिप्रेतं हेतुं दर्शयन्नाह--तदित्यादि ।  
तद्य्वञ्जकत्वमिति ।  
वक्त्रभिप्रायात्मकानुमेयव्यङ्ग्यविषयं शब्दस्य व्यञ्जकत्वमित्यर्थः ।  
न ध्वनिलक्षणं ध्वनिव्यवहारविषयस्य लक्षणं न ।  
अत्राव्याप्ति हेतुमाह--अभिप्रायेत्यादि ।  
अभिप्रायो विवक्षा, तद्व्यतिरिक्तो विषयो रसालङ्कारादिरूपो व्यङ्ग्यः तत्राव्यापाराद्व्यापरणाभावादित्यर्थः ।  
यत्राभिप्रायातिरिक्तं व्यङ्ग्यं ध्वनिव्यवरहारविषये तस्मिन्नभिप्रायरूपानुमेयव्यङ्ग्यविषयस्य व्यञ्जकत्वस्याभावादव्याप्तेरिति यावत् ।  
स्वीयपूर्ववचनव्याधातशङ्कामुद्भाव्यावतारयति---नन्वित्यादि ।  
अनुमानैकेति ।  
अनुमानेन सह एकयोगक्षेमतुल्यप्रकारमित्यर्थः ।  
अपि तु व्यञ्जकत्वलक्षणः शब्दानां व्यापार औत्पत्तिकशब्दार्थसम्बन्धवादिनाप्यभ्युपगन्तव्य इति प्रदर्शनार्थमुपन्यस्तम् ।  
तद्भि व्यञ्जकत्वं कदाचिल्लिङ्गत्वेन कदाचिद्रूपान्तरेण शब्दानां वाचकानामवाचकानां च सर्ववादिभिरप्रतिक्षेप्यमित्ययमस्माभिर्यत्न आख्धः ।  
तदेवं गुणवृत्तिवाचकत्वादिभ्यः शब्दप्रकारेभ्यो नियमेनैव तावद्विलक्षणं व्यञ्जकत्वम् ।  
लोचनम् तत्पूर्वमुपक्षिप्तमित्याशङ्क्याह--अपि त्विति ।  
एतदेव सङ्क्षिप्य निरूपति--तद्धीति ।  
यत एव हि क्वचिदनुमानानेनाभिप्रायादौ क्वचित्प्रत्यक्षेण दीपालोकादौ क्वचित्कारणत्वेन गीतध्वन्यादौ क्वचिदभिधया विक्षितान्यपरे क्वचिद्गुणवृत्त्या अविवक्षितवाच्ये ऽनुगृह्यमाणं व्यञ्जकत्वं दृष्टं तत एव तेभ्यः सर्वेभ्यो विलक्षणमस्य रूपं नस्सिध्यति तदाह--तदेवमिति ।  
ननु प्रसिद्धस्य किमर्थं रूपसङ्कोचः क्रियते अभिधाव्यापारगुणवृत्त्यादेः ।  
तस्यैव सामग्र्यन्तरपनिपाताद्यद्विविष्टं बालप्रिया पूर्वमुपक्षिप्तमिति ।  
तथाविध इत्यादिग्रन्थेनोपन्यस्तमित्यर्थः ।  
एतदेवेति ।  
उक्तमेवेत्यर्थः ।  
तद्धीत्यादिग्रन्थेन सह तदेवमित्यादिग्रन्थस्यार्थं विवृण्वन्नाह--यत इत्यादि ।  
क्वचिदत्यस्य विवरणम्--अभिप्रायादाविति ।  
एवमुपर्यपि बोध्यम् ।  
क्वचिद्रूपान्तरेणेति वृत्तिग्रन्थस्य विवरणं प्रत्यक्षेणेत्यादि ।  
तदेवमित्यादेर्विवणं--तत एव तेभ्य इत्यादि ।  
यत एव हि अभिप्रायदिविषयं शब्दस्य व्यञ्जकत्वमनुमानैनानुमित्या ।  
दोपालोकादिगतं घटादिविषयं व्यञ्जकत्वं प्रत्यक्षेण घटादिचाक्षुषज्ञानेन ।  
गीतध्वन्यादिगतं सविषयं व्यञ्जकत्वं कारणत्वेन रसनिष्पादकत्वेन ।  
विवक्षितान्यपरगतं व्यञ्जकत्वमभिधया ।  
अविवक्षितवाच्यगतं व्यञ्जकत्वं गुणवृत्या च अनुगृह्यमाणं दृष्टं, तत एवेत्यर्थः ।  
व्यञ्जकत्वानुग्राहकत्वमेवैतेषां, न तु तत्ताद्रूप्यमिति भावः ।  
तेभ्यस्सर्वेभ्य इति ।  
अनुमानादिरूपेभ्य इत्यर्थः ।  
विलक्षणमित्यादि ।  
अनेनायं प्रयोगः प्रदर्शितः--विमतं व्यञ्जकत्वमनुमानादिप्रकारेभ्यो विलक्षणं तेषु व्यावर्तमानेष्वपि अनुवर्तमानतयावभासमानत्वात्, यद्येषु व्यावर्तमानेष्वप्यनुवर्तमानतयावभासते तत्तेभ्यो भिन्नं यथा कुसुमेभ्यः सूत्रमिति ।  
तदाहेति ।  
तद्वैलक्षण्यमाहेत्यर्थः ।  
नन्वित्यादि ।  
प्रसिद्धस्याभिधाव्यापारगुमवृत्यादे रूपसङ्कोचः किमर्थं क्रियत इति सम्बन्धः ।  
व्यञ्जकत्वस्यातिरिक्तस्य कल्पनेनेति ।  
शेषः ।  
गुणवृत्यादिरेत्यादिपदेन लक्षणायाः परिग्रहः ।  
तर्हि कथं वक्तव्यभित्यत्राह--तस्यैवेत्यादि ।  
तस्यैव अभिधाव्यापारादेरेव ।  
सामग्र्यन्तरेति ।  
प्रतिपत्तृप्रतिभावक्तृवैशिष्ट्यादिज्ञानादिरूपेत्यर्थः ।  
तदन्तापातित्वे ऽपि तस्य हठादभिधीयमाने तद्विशेषस्य ध्वनेर्यत्प्रकाशनं विप्रतिपत्तिनिरासाय सहृदयव्युत्पत्तये वा तत्क्रियमाणमनतिसन्धेयमेव ।  
न हि सामान्यमात्रलक्षणेनोपयोगिविशेषलक्षणानां प्रतिक्षेपः ।  
शक्यः कर्तुम् ।  
एवं हि सति सत्तामात्रलक्षणे कृते सकलसद्वस्तुलक्षणानां पौनरुक्त्यप्रसङ्गः ।  
तदेवम्-- विमतिविषयो य आसीन्मनीषिणां सततमविदितसतत्त्वः ।  
लोचनम् रूपं तदेव व्यञ्जकत्वमुच्यतामित्याशङ्क्याह--तदन्तः--पातित्वे ऽपीति ।  
न वयं सञ्ज्ञानिवेशनादि निषेधाम इति भावः ।  
विप्रतिपत्तिस्तादृग्विशेषो नास्तीति व्युत्पत्तिः संशयाज्ञाननिरासः ।  
न हीति ।  
उयोगिषु विशेषेषु यानि लक्षणानि तेषाम् ।  
उपयोगिपदेनानुपयोगिनां काकदन्तादीनां व्युदासः ।  
एवं हीति ।  
त्रिपदार्थसङ्करी सत्तेत्यनेनैव द्रव्यगुणकर्मणां लक्षितत्वाच्छ्रुतिस्मृत्यायुर्वदधनुर्वेदप्रभृतीनां बालप्रिया विशिष्टं रूपमिति ।  
अवस्थान्तरपर्यायं विलक्षणं स्वरूपमित्यर्थः ।  
तदेव व्यञ्जक्वत्वमुच्यतामिति ।  
व्यञ्जकत्वाख्यस्यार्थान्तरस्य कल्पनापेक्षया लाघवादिति भावः ।  
वृत्तौ तस्य तदन्तःपातित्वे हठादभिधीयमाने ऽपीति योजना ।  
ऽतदन्तःपातित्वेऽ गुणवृत्तिवाचकत्वाद्यन्तःपातित्वे ।  
ऽतस्यऽ व्यञ्जकत्वस्य ।  
ऽतद्विशेषस्य लोचने--न वयमित्यादि ।  
वयं सञ्ज्ञानिवेशनादि न निषेधाम इति ।  
अस्मदभिमतस्य व्यञ्जकत्वस्य विलक्षणस्वरूपाभिधादिसञ्ज्ञा यदि क्रियते, तर्हि तां न निषेधाम इत्यर्थः ।  
वस्तुनि हि समुचिता विमतिर्न नाममात्र इति भावः ।  
विरुद्धा प्रतिपत्तिर्विप्रतिपत्तिरिति व्युत्पत्तिमभिप्रेत्य तत्पदं व्याचष्टे--तादृगित्यादि ।  
तादृग्विशेषः व्यञ्जकत्वरूपः ।  
व्युत्पत्तिपदेन विवक्षितमाह--संशयेति ।  
उपयोगीत्यादिग्रन्थं विवृणोति--उपयोगिष्वित्यादि ।  
उपयोगिषु लोकयात्रोपयोगिषु ।  
विशेषेषु वस्तुविशेषेषु ।  
तद्गतानीति यावत् ।  
उपयोगिष्विति विशेषणस्य फलमाह--उपयोगिपदेनेत्यादि वैशेषिकदर्शने द्रव्यादिपदार्थानामुर्दृशानन्तरमादौ "सदनित्यमि"त्यादिसूत्रेण द्रव्यगुणकर्मणां त्रयाणां सत्तावत्वादिकं लक्षणमभिहितं, तन्मनसि कृत्योक्तं वृत्तौ ऽसत्तामात्रेऽ त्यादि ।  
तद्विवृणोति--त्रिपदार्थेत्यादि ।  
त्रिपदार्थसङ्करीति ।  
त्रिपदार्थसङ्कीर्णति पाठस्साधुः ।  
द्रव्यादिपदार्थत्रयव्याप्तेत्यर्थः ।  
सकलेत्यादिप्रसङ्ग इत्यन्तेन विवक्षितं व्याचष्टे--श्रुतीत्यादि ।  
अनारम्भे बाधकं दर्शयति--सकलेत्यादि ।  
वृत्तावुपसंहरति--ऽतदेवम्ऽ इत्यादि ।  
ऽविमतीऽत्यादिश्लोको वृत्यन्तर्गतः ।  
ऽअविदितिसतत्वऽ ध्वनिसञ्ज्ञितः प्रकारः काव्यस्य व्यञ्जितः सो ऽयम् ॥  
  
  
_________________________________________________________  
  
  
प्रकारो ऽन्यो गुणी-भूत-व्यङ्ग्यः काव्यस्य दृश्यते ।  
यत्र व्यङ्ग्यान्वये वाच्य-चारुत्वं स्यात् प्रकर्षवत्  ॥ ध्व्क्_३।३४ ॥  
  
  
__________  
  
  
प्रकारो ऽन्यो गुणीभूतव्यङ्ग्यः काव्यस्य दृश्यते ।  
यत्र व्यङ्ग्यान्वये वाच्यचारुत्वं स्यात्प्रकर्षवत्   ॥ ३४ ॥  
  
लोचनम् सकललोकयात्रोपयोगिनामनारम्भः स्यादिति भावः ।  
विमतिविषयत्वे हेतुः--अविदितसतत्त्व इति ।  
अत एवाधुनात्र न कस्यचिद्विमतिरेतस्मात्क्षणात्प्रभृतीति प्रतिपादयितुम्--आसीत् इत्युक्तम्    ॥ ३।३ ॥  
  
एवं यावद्ध्वनेरात्मीयं रूपं भेदोपभेदसहितं यच्च व्यञ्जकभेदमुखेन रूपं तत्सर्वं प्रतिपाद्य प्राणभूतं व्यङ्ग्यव्यञ्जकभावमेकप्रघट्टकेन शिष्यबुद्धौ विनिवेशयितुं व्यञ्जकवादस्थानं रचितमिति ध्वनिं प्रति यद्वक्तव्यं तदुक्तमेव ।  
अधुना तु गुणैभूतो ऽप्ययं व्यङ्ग्यः कविवाचः पवित्रयतीत्यमुना द्वारेण तस्यैवात्मत्वं समर्थयितुमाह--प्रकार बालप्रिया इत्युक्तेरुपयोगमाह लोचने--विमतिविषयतेवे हेतुरिति ।  
संशयस्य विशेषानवधारणमूलकत्वं हि प्रसिद्धम् ।  
आसीदिति भूतनिर्देशस्य फलमाह--अत एवेत्यादि ।  
अत एवेति ।  
यत एव विप्रतिपत्तिर्वस्तुतत्वानवबोधनिबन्धना तदवधारणे सति नोत्पत्तुमर्हति, तत एवेत्यर्थः ।  
अधुनेत्येतद्विविच्याह--एतस्मात्क्षणादित्यादि ।  
प्रतिपादयितुमिति ।  
सूचयितुमित्यर्थः   ॥ ३।३ ॥  
  
अथ गुणीभूतव्यङ्ग्यप्रतिपादनपरमुत्तरग्रन्थसन्दर्भं तात्पर्यार्थाकथनपूर्वकमवतारयतुमादित आरभ्यैतदन्तवृत्तग्रन्थसन्दर्भस्यार्थं सङ्क्षिप्याह--एवमित्यादि ।  
एवं यावद्ध्वनिं प्रति यद्वक्तव्यन्तदुक्तमेवेति सम्बन्धः ।  
प्रथमोद्योते तावत्सोपोद्धातं ध्वनेस्सामान्यलक्षणमेवोक्तं, द्वितीये त्वविवक्षितवाच्यादिभेदस्तद्भेदाश्च प्रदर्शिताः ।  
तदाह--भेदोपभेदसहितमात्मीयं रूपमिति ।  
यच्चेत्यनेन तृतीयोद्योतार्थ उक्तः ।  
तत्सर्वं प्रतिपाद्येत्यनेन, तावतैव ध्वनिस्वरूपप्रतिपादनं निर्व्यूढमिति दर्शयति ।  
प्राणभूतमित्यनेन व्यङ्ग्यव्यञ्जकभावनिरूपणस्यात्यन्तावश्यकत्वं प्रदर्शितम् ।  
एकप्रघट्टकेनेत्यादिना पौनरुक्त्यशङ्का परिहृता ।  
ध्वनिं प्रतीत्यनेन प्रतिपाद्यान्तरसद्भावं ध्वनति ।  
ननु काव्यस्यात्मा ध्वनिरित्यभ्युपगमेन काव्यात्मभूतध्वनिस्वरूपप्रतिपादनमात्रवृत्तत्वात् किमर्थं गुणीभूतव्यङ्ग्यप्रतिपादनं कृतं, तस्य काव्यात्मत्वाभावादित्यतो ऽभिप्रायं दर्शयन्नवतारयति--अधुनेत्यादि ।  
अयं व्यङ्ग्यः उक्तप्रकारो व्यङ्ग्यार्थः ।  
गुणीभूतो ऽपि न प्रधानभूत एवेति भावः ।  
पवित्रयतीति ।  
छायातिशयं सम्पादयतीत्यर्थः ।  
अमुना द्वारेणेति ।  
कैमुत्यन्यायोपक्षेपमुखेनेत्यर्थः ।  
तस्यैवेति ।  
ध्वनेरेवेत्यर्थः ।  
उक्तं हि प्राक् ऽएवम्भूता चेयं व्यङ्ग्यते"त्यादिनराजत्वमिवेऽत्यन्तम् ।  
चारुत्वप्रकर्षहेतुत्वेन व्यङ्ग्यान्वयस्य कारिकायान्दर्शितत्वान्न व्यङ्ग्यसम्बन्धमात्रं व्यङ्ग्यो ऽर्थो ललनालावण्यप्रख्यो यः प्रतिपादितस्तस्य प्राधान्ये ध्वनिरित्युक्तम् ।  
तस्य तु गुणीभावेन वाच्यचारुत्वप्रकर्षे गुणीभूत्वयङ्ग्यो नाम काव्यप्रभेदः प्रकल्प्यते ।  
तत्र वस्तुमात्रस्य व्यङ्ग्यस्य तिरस्कृतवाच्येभ्यः प्रीयमानस्य कदाचिद्वाच्यरूपवाक्यार्थापेक्षया गुणीभावे सति गुणीभूतव्यङ्ग्यता ।  
यथा-- लावण्यसिन्धुरपरैव हि केयमत्र यत्रोत्पलानि शशिना सह सम्प्लवन्ते ।  
उन्मज्जति द्विरदकुम्भतटी च यत्र यत्रापरे कदलिकाण्डमृणालदण्डाः ॥  
लोचनम् इति ।  
व्यङ्ग्येनान्वयो वाच्यस्योपस्कार इत्यर्थः ।  
प्रतिपादित इति ।  
ऽप्रतीयमानं पुनरन्यदेवऽ इत्यत्र ।  
उक्तमिति ।  
ऽयत्रार्थः शब्दो वाऽ इत्यत्रान्तरे व्यङ्ग्यं च वस्त्वादित्रयं तत्र वस्तुनो व्यङ्ग्यस्य ये भेदा उक्तास्तेषां क्रमेण गुणभावं दर्शयति---तत्रेति ।  
लावण्येति ।  
अभिलाषविस्मयगर्भेयं कस्यचित्तरुणस्योक्तिः ।  
अत्र सिन्धुशब्देन परिपूर्णता, उत्पलशब्देन कटाक्षच्छटाः, शशिशब्देन वदनं, द्विरदकुम्भतटीशब्देन स्तनयुगलं, कदलिकाण्डशब्देनोरुयुगलं, मृणालदण्डशब्देन दोर्युग्ममिति ध्वन्यते ।  
तत्र चैषां स्वार्थस्य सर्वथानुपपत्तेरन्धशब्दोक्तेन न्यायेन तिरस्कृतवाच्यत्वम् ।  
बालप्रिया वाच्यस्यात्र विवक्षितं, किन्तु व्यङ्ग्यसम्बन्धकृतातिशयविशेषास्पदत्वमित्याह--वाच्यस्योपस्कार इति ।  
व्यङ्ग्यस्य गुणीभावे वक्तव्ये वृत्तौ वस्त्वादेर्गुणीभावप्रदर्शनासङ्गतिशङ्कामुद्धर्तुमाह--व्यङ्ग्यञ्च वस्त्वादित्रयमिति ।  
उक्तमिति शेषः ।  
वृत्तौ ऽलावण्येऽति ।  
ऽअत्रऽअस्मिन्देशे ।  
ऽअपरैवऽ अपूर्वैव ।  
ऽकेयं लावण्यसिन्धुःऽ लावण्यस्य सरित् ।  
ऽयत्रऽ यस्याम् ।  
ऽशशिनाऽ पूर्णचन्द्रेण ।  
ऽसम्प्लवन्तेऽ सम्मिलितानि भवन्ति ।  
ऽउन्मज्जतिऽ उत्थिता भवति ।  
ऽद्विरदःऽ गजः ।  
ऽयत्रेऽ त्यादि ।  
सन्तीति शेषः ।  
ऽकदलिकाण्डःऽ कदलीदण्डः ।  
वस्तुमात्रस्य व्यङ्ग्यस्येत्यादिवृत्त्युक्तं सर्वं क्रमेण प्रदर्शयिष्यन्नदौ भूमिकां रचयति लोचने--अभिलाषेत्यादि ।  
प्रथमं विस्मयस्ततो ऽभिलाष इति क्रमः, तदविवक्ष्याभिलाषविस्मयगर्भेत्युक्तम् ।  
कस्यचिदिति ।  
विशेषानुक्तिरनुपयोगात् ।  
सिन्धुशब्देनेति ।  
सिन्धुशब्देन परिपूर्णतेति ध्वन्यत इत्याद्यन्वयः ।  
परिपूर्णतेति ।  
पारिपूर्ण्यविशिष्टेत्यर्थः ।  
उत्पलानिति बहुवचनान्तनिर्देशानुगुण्येनाह--कटाक्षच्छटा इति ।  
ध्वन्यत इति विपरिणामेनात्र सम्बन्धः ।  
तत्रेति ।  
उक्तवस्तुध्वनेन सतीत्यर्थः ।  
एषां सिन्धूत्पलादिशब्दानाम् ।  
तिरस्कृतवाच्यत्वमित्यनेन सम्बन्धः ।  
अत्र हेतुमाह--स्वार्थस्येत्यादि ।  
स्वार्थस्य नदीनीलाब्जप्रभृतेः ।  
अतिरस्कृतवाच्योभ्यो ऽपि शब्देभ्यः प्रतीयमानस्य व्यङ्ग्यस्य कदाटचिद्वाच्यप्राधान्येन लोचनम् स च प्रतीयमानो ऽप्यर्थविशेषः ऽअपरैव हि केयंऽ इत्युक्तिगर्भीकृते वाच्येंऽशे चारुत्वच्छायां विधत्ते, वाच्यस्यैव स्वात्मोन्मज्जनया निमज्जितव्यङ्ग्यजातस्य सुन्दरत्वेनावभानात् ।  
सुन्दरत्वं चात्यासम्भाव्यमानसमागमसकललोकसारभूतकुवलयादिभाववर्गस्यातिसुभगकाधिकरणव् इशिरान्तलब्धसमुच्चयरूपतया विस्मय विभावनाप्राप्तिपुरस्कारेण व्यङ्ग्यार्थोपस्कृतस्य तथा विचित्रस्यैव वाच्यरूपोन्मज्जनेनाभिलाषादिविभावत्वात् ।  
बालप्रिया अन्धेति ।  
निःश्वासान्ध इवादर्श इत्यत्रान्धशब्दव्याखायने य उक्तो न्यायस्तेनेत्यर्थः ।  
प्रतीयमानो ऽपीत्यपिशब्देन स्वतः प्राप्तप्रधानभावस्य वैपरीत्येन गुणीबावापत्तिर्विरुद्धेति दर्शयति ।  
सो ऽर्थविशेषः व्याख्यातव्यङ्ग्यार्थजातम् ।  
अपरैवेत्यादि ।  
अपरैव हीति केयमिति चोक्तिभ्यां सामान्यात्मनाक्रोडीकृत इत्यर्थः ।  
वाच्येंऽशे सिन्धूत्पलादिशब्दवाच्यनदीनीलाब्जादिघटितवाक्यार्थे ।  
चारुत्वच्छायां काव्यचारुत्वप्रतीतिहेतुभूतां शोभाम् ।  
विधत्ते करोति ।  
अनेन व्यङ्ग्यस्य गुणीभावः प्रदर्शितः ।  
अत्र सहृदयानुभवमेव प्रमाणयति---वाचस्यैवेत्यादि ।  
वाच्यस्यैव सुन्दरत्वेनावभासनादिति सम्बन्धः ।  
अत्र हेतुगर्भे विशेषणे दर्शयति--स्वात्मेत्यादि ।  
स्वस्य वाच्यस्य य आत्मा स्वरूपन्तस्य यदुन्मज्जनमुद्धुरकन्धरतयावस्थानं तया उपलक्षितस्य ।  
तथा निमज्जिनं व्यङ्ग्यजातं पूर्वोक्तं येन तस्य ।  
व्यङ्ग्यजातस्य निमज्जनं वाच्यमुखप्रेक्षितया नीचैरवस्थानम् ।  
कथं पुनस्तादृशस्य वाच्यस्य सुन्दरत्वमित्यत आह--सुन्दरत्वञ्चेत्यादि ।  
अस्य वाच्यस्य ।  
श्लोके ऽस्मिन्नदौ वाच्यस्य विस्मयविभावताप्रायेणाह--असम्भाव्येत्यादि ।  
असम्भाव्यमानस्सम्भावयितुमप्यशक्यतां प्रतिपद्यमानस्समागमोयेषां ते ।  
तथा सकललोकसारभूताश्च ये कुवलयादयो भावाः पदार्थस्तेषां वर्गस्य ।  
अतिसुमगं यदेकाधिकरणं नायिकारूपं तत्र या विश्रान्तिः संश्लिष्यावस्थितिस्ताया लब्धं समुच्चरूपं सङ्घातरूपत्वं येन तस्य भावस्तत्ता तया हेतुना ।  
या विस्मयविभावताप्राप्तिस्तस्याः पुरस्कारेण पुरस्सरीकारेणेति च पाठः ।  
अभिलाषादिविभावताप्राप्तौ हेतुमाह--व्यङ्ग्येत्यादि ।  
व्यङ्ग्यार्थोपस्कृतस्य कटाक्षवदनाद्युक्तव्यङ्ग्यार्थजातेनोपस्कृतस्य ।  
तथाविचित्रस्य व्यङ्ग्यार्थोपस्कारेण वैचित्र्यं विशेषं प्राप्तस्य ।  
ननु यदि व्यङ्ग्यार्थोपस्कृतस्यैवाभिलाषादिविभावत्वं न स्वरूपतः, तर्हि व्यङ्ग्यस्य प्राधान्यमापतितं तस्यैव विभावताप्राप्तौ प्रयोजकत्वादित्यत आह--वाच्यरूपोन्मज्जनेनेति ।  
कुवलयचन्द्रादिवाच्यार्थस्वरूपोन्मज्जनेन हेतुनेत्यर्थः ।  
काव्यचारुत्वापेक्षया गुणीभावे सति गुणीभूतव्यङ्ग्यता, यथोदाहृतम्--ऽअनुरागवती सन्ध्याऽ इत्येवमादि ।  
तस्यैव स्वयमुक्त्या प्रकाशीकृतत्वेन गुणीभावः, यथोहाहृतम्---ऽसङ्केतकालमनसम्ऽ लोचनम् अत एवेयति यद्यपि वाच्यस्य प्राधान्यं , तथापि रसध्वनौ तस्यापि गुणतेति सर्वस्य गुणीभूतव्यङ्ग्यस्य प्राकरे मन्तव्यम् ।  
अत एव ध्वनेरेवात्मत्वमित्युक्तचरं बहुशः ।  
अन्ये तु जलक्रीडावतीर्णतरुणीजनलावण्यद्रवसुन्दरीकृतनदीविषयेयमुक्तिरिति सहृदयाः, तत्रापि चोक्तप्रकारेणैव योजना ।  
यदि वा नदीसन्निधौ स्नानावतीर्णयुवतिविषया ।  
सर्वथा तावद्विस्मयमुखेनेयति व्यापाराद्गुणताव्यङ्ग्यस्य ।  
उदाहृतमिति ।  
बालप्रिया व्यङ्ग्यस्य कटाक्षवदनादेर्वाच्यकुवलयचन्द्रादिरूपत्वेन दर्शनं ह्यभिलाषादिजनने निमित्तमिति भावः ।  
अत एवेति ।  
उक्तरीत्या व्यङ्ग्यस्य गुणीभावादेवेत्यर्थः ।  
इयतीति विस्मथविभावताप्राप्तिपूर्वकाभिलाषादिविभावताप्राप्तिपर्यन्ते ऽर्थ इत्यर्थः ।  
अनन्तरन्तु तस्या गुणीभाव एवेत्याह--तथापीत्यादि ।  
रसध्वनौ शृङ्गारादिध्वनौ ।  
तस्यापि वाच्यस्यापि ।  
न केवलमत्रैवेत्याह--इति सर्वस्येत्यादि ।  
अत्रोपष्टम्भकमाह--अत एवेत्यादि ।  
यदि गुणीभूतव्यङ्ग्यप्रभेदे वाच्यार्थस्यैव प्राधान्यं स्यात्त्दा ध्वनिः काव्यस्यात्मेति तत्र तत्रोद्धोष्यमाणमसङ्गतं स्यादिति भावः ।  
शोकस्यास्य क्वचित्प्रबन्धे ऽनुपलम्भान्मुक्तकस्यौचित्यानुसारेण वर्ण्यविशेषनिर्वर्णनाविधेयेति दर्शयन् पक्षान्तरमाह--अन्ये त्वित्यादि ।  
लावण्यद्रवसुन्दरीकृतनदीविषयेत्यनेन लावण्यसिन्धुरित्येतद्विवृतं लावण्यमयी लावण्यसुन्दरीकृता वा सिन्धुरिति विग्रहः, सिन्धुशब्दो न तिरस्कृतवाच्यो व्यञ्जक इति च भावः ।  
उत्पलादिशब्दानान्तु प्रागुक्तैव व्यञ्जनपरिपाटीत्याह--तत्रापि चेत्यादि ।  
अस्मिन् पक्षे कुवलयादीनामतिसुभगैकाधिकरणसमावेशकृतसौभाग्यलाभो न सामञ्जस्येन भवतीत्यस्वरसमन्य इत्यनेन सूचयन् पक्षान्तरमाह--यदि वेत्यादि ।  
नदीसन्निधाविति ।  
युवतिगतनिरतिशयलावण्यपूरव्याप्तत्वाल्लावण्यमयी सिन्धुर्यसायस्सेत्यर्थात्सन्धुशब्दो ऽत्रापि पक्षे मुख्यार्थक एव, न च प्रागुक्तदोषस्तरुण्या एव वर्णनीयत्वादिति भावः ।  
पक्षत्रये ऽपि विवक्षितगुणीभूतव्यङ्ग्यप्रभेदत्वं निर्भाधमित्याह--सर्वर्थेत्यादि ।  
निरूपितमिति ।  
यथात्र व्यङ्ग्यस्य नायकवृत्तान्तस्य गुणीभावस्तथा दर्शितमित्यर्थः ।  
ननु सन्ध्यादिशब्दानामतिरस्कृतवाच्यानामेन नायिकाद्यर्थप्रत्यायकत्वे ऽप्यनुरागशब्दस्य प्रेमवाचकत्वेनैव प्रसिद्धस्य रक्तिमरूपप्रकृतार्थे जहत्स्वार्थलक्षणाया एव वक्तव्यतया कथमतिरस्कृतवाच्यत्वमिति शङ्कां परिजिहीर्षुः प्रत्युत तत्पदस्य योगरूढ्या रक्तिमवाचकत्वमेव, प्रेमरूपार्थे इत्यादि ।  
रसादिरूपव्यङ्ग्यस्य गुणीभावो रसवदलङ्कारे दर्शितः; तत्र च तेषामाधिकारिकवाक्यापेक्षया गुणीभावो विवहनप्रवृत्तभृत्यानुयायिराजवत् ।  
व्यङ्ग्यालङ्कारस्य गुणीभावे दीवकादिविषयः ।  
लोचनम् एतच्च प्रथमोद्द्योत एव निरूपितम् अनुरागशब्दस्य चाभिलाषे तदुपरक्तत्वलक्षणया लावण्यशब्दवत्प्रवृत्तिरित्यभिप्रायेणातिरस्कृतवाच्यत्वमुक्तम् ।  
तस्यैवेति ।  
वस्तुमात्रस्य ।  
रसादीति ।  
आदिशब्देन भावादयः रसवच्छब्देन प्रेयस्विप्रभृतयो ऽलङ्कारा उपलक्षिताः ।  
नन्वत्यर्थं प्रधानभूतस्य रासदेः कथं गुणीभावः, गुणीभावे वा कथमचारुत्वं न स्यादित्याशङ्क्य प्रत्युत सुन्दरता भवतीति प्रसिद्धदृष्टान्तमुखेन दर्शयति---तत्र चेति ।  
रसवदाद्यलङ्कारविषये ।  
एवं वस्तुनो रसादेश्च गुणीभावं प्रदर्श्यालङ्कारात्मनो ऽपि तृतीयस्य व्यङ्ग्यप्रकारस्य तं दर्शयति---व्यङ्ग्यालङ्कारस्येति ।  
उपमादेः   ॥ ३।४ ॥  
  
एवं प्रकारत्रयस्यापि गुणभावं प्रदर्श्य बहुतरलक्ष्यव्यापकतास्येति दर्शयितुमाह---तथेति ।  
बालप्रिया तु निरूढलक्षणेत्यतिरस्कृतावाच्यत्वसुपपन्नमेवेति दर्शयति--अनुरागशब्दस्येत्यादि ।  
अभिलाषे प्रेम्णि ।  
तदिति ।  
तत्पदार्थस्तद्वस्तु तदुपरक्तं येन तत्त्वं वस्तूपरञ्जकत्वं तेन निमित्तेन लक्षणयेत्यर्थः ।  
लावण्यशब्दवदिति ।  
सुषमाविशेषे लावण्यशब्दस्येवेत्यर्थः ।  
प्रेमरूपार्थो व्यङ्ग्य एवेति बोध्यम् ।  
रसवच्छब्देनेति ।  
रसवदलङ्कारे दर्शित इत्यत्रत्यरसवच्छब्देनेत्यर्थः ।  
रसवदलङ्कारविषयः प्राक्दर्शित इति च वृत्तौ पाठः ।  
दृष्टान्तप्रदर्शनपूर्वकं रसादेर्गुणीभावप्रदर्शनस्य फलं तदसम्भवशङ्कानिवृत्तिरित्याशयेन शङ्कामाह--नन्वत्यर्थमित्यादि ।  
वाच्यस्याप्यापेक्षिकं प्राधान्यमस्तीत्यतो ऽत्यर्थमित्युक्तम् ।  
कथमिति ।  
प्राधान्यगुणीभावयोरेकत्र समावेशो विरुद्ध एवेति भावः ।  
ननु प्रधानस्यापि सतो रसादेः कविविवक्षावशाद्गुणीभावः किन्न स्यादित्यत आह--गुणीभावे वेति ।  
प्रसिद्धदृष्टान्तेति ।  
सुन्दरत्वेन प्रसिद्धदृष्टान्तेत्यर्थः ।  
न हि राज्ञो विवाहप्रवृत्तमृत्यानुयायित्वमसुन्दरं भाति, प्रत्युत भृत्योत्कर्षविशेषो ऽपि राजोत्कर्षातिशयायैव कल्पिष्यत इति चारुत्वमेव पुष्णातीति भावः    ॥ ३।४ ॥  
  
अस्येति ।  
गुणीभूतव्यङ्ग्यस्येत्यर्थः ।  
प्रसादगुणयोगात्प्रसन्नानि व्यङ्ग्यार्थाक्षेपकत्वाद्गम्भीराणि चेति सम्बन्धः ।  
सुखावहा इत्यनेन तेषु प्रकारो ऽयमेव योज्य तथा---   
  
_________________________________________________________  
  
  
प्रसन्न-गम्भीर-पदाः काव्य-बन्धाः सुखावहाः ।  
ये च तेषु प्रकारो ऽयम् एव योज्याः सुमेधसा  ॥ ध्व्क्_३।३५ ॥  
  
  
__________  
  
  
प्रसन्नगम्भीरपदाः काव्यबनधाः सुखावहाः ।  
ये च तेषु प्रकारो ऽयमेव योज्यः सुमेधसा   ॥ ३५ ॥  
  
ये चैते ऽपरिमितस्वरूपा अपि प्रकाशमानास्तथाविधार्थरमणीयाः सन्तो विवेकिनां सुखावहाः, काव्यबन्धास्तेषु सर्वेष्वेवायं प्रकारो गुणीभूतव्यङ्ग्यो नाम योजनीयः ।  
यथाः---  
लच्छी दुहिदा जामाउओ हरी तंस धरिणिआ गङ्गा ।  
लोचनम् प्रसन्नानि प्रसादगुणयोगाद्गभीराणि च व्यङ्ग्यार्थक्षेपकत्वात्पदानि येषु ।  
सुखावहा इति चारुत्वहेतुः ।  
तत्रायमेव प्रकार इति भावः ।  
सुमेधसेति ।  
यस्त्वेतं प्रकारं तत्र योजयितुं न शक्तः स परमलीकसहृदयभावनामुकुलितलोचनोक्त्योपहसनीयः स्यादिति भावः ।  
लक्ष्मीः सकलजनाभिलाषभूमिर्दुहिता ।  
जमाता हरिः यः समस्तभोगापवर्गदानसततोद्यमी ।  
तथा गृहिणी गङ्गा यस्याः समभिलषणीये सर्वस्मिन्वस्तुन्यपहत उपायभावः ।  
अमृतमृगाङ्कौ च सुतौ, अमृतमिह वारुणी ।  
तेन गङ्गास्नानहरिचरणाराधनाद्युपायशतलब्धाया लक्ष्म्याश्चन्द्रोदयपानगोष्ठ्युपभोगलक्षणं मुख्यें फलमिति त्रैलोक्यसारभूतता बालप्रिया इत्यत्र तत्प्रकारस्य चारुत्वेहेतुत्वं दर्शितमित्याशयेनाह--चारुत्वहेतुरित्यादि ।  
तत्र तथाविधे काव्यबन्धे ।  
सहृदयत्वप्रतिष्टालाभश्चैतत्प्रकारयोजनकौशलशालितानिबन्धन एवेति तदर्थिभिस्तद्विषये महाप्रयत्न आधेय इति दर्शयितुं सुमेधसेत्युक्तमित्याह--यस्त्वेतमित्यादि ।  
अलीकेति ।  
अयं न सहृदयः किन्त्वलीकसहृदयभावनया असत्यस्य सहृदयत्वस्थ भावनया रसास्वादवैवश्यं मनसः प्रकटयितुं मुकुलितलोचन आस्ते, पश्यतास्य विप्रलम्भकभावमिति सहृदयगोष्ठीषुपरिहासपात्रं स्यादित्यर्थः ।  
लक्ष्मीर्दुहिता जामाता हरिस्तस्य हिणी गङ्गा ।  
अमृतमृगाङ्कौ च सुतावहो कुटुम्बं महोदधः ॥  
इति छाया ।  
पदानामेतद्गतानां व्यङ्ग्यमर्थजातन्दर्शयन्योजनामाह--लक्षमीरित्यादि ।  
सकलेत्यादि ।  
समस्तेत्यादि ।  
यस्या इत्यादि च तत्तत्पदव्यङ्ग्यार्थकथनम् ।  
अमृतमिति ।  
अमृतपदार्थं इत्यर्थः ।  
वारुणीति ।  
न पीयूषं तस्य चन्द्रोदयवदखिलजनसाधारण्याभावादिति भावः ।  
तेनेति ।  
उक्तेनार्थजातेनेत्यर्थः ।  
गङ्गास्नानेत्यादिगुणीभावमनुभवतीत्यन्तस्यायमर्थः ।  
यस्यां स्नानाद्यदाराधनादितश्च या लभ्यते सा गङ्गास्य गृहिण्येव, स हरिरस्य जामातैव, सा लक्ष्मीरस्यात्मजैव, लब्धाया आमिअमिअङ्का अ सुआ अहो कुडुम्बं महोअहिणो ॥  
  
  
_________________________________________________________  
  
वाच्यालङ्कार-वर्गो ऽयं व्यङ्ग्यांशानुगमे सति ।  
प्रायेणैव परां छायां बिभ्रल् लक्ष्ये निरीक्ष्यते  ॥ ध्व्क्_३।३६ ॥  
  
  
__________  
  
  
वाच्यालङ्कारवर्गो ऽयं व्यङ्ग्यांशानुगमे सत ।  
प्रायेणैव परां छायां बिभ्रल्लक्ष्ये निरीक्ष्यते   ॥ ३६ ॥  
  
वाच्यालङ्कारवर्गो ऽयं व्यङ्ग्यांशस्यालङ्कारस्य वस्तुमात्रस्य वा यथोयोगमनुगमे सति च्छायातिशयं विभ्रल्लक्षणकारैरेकदेशेन दर्शितः ।  
स तु तथारूपः प्रायेण सर्व एव परीक्ष्यमाणो लक्ष्ये निरीक्ष्यते ।  
तथा हि--दीपकसमासोक्त्यादिवदन्ये ऽप्यलङ्काराः प्रायेण व्यङ्ग्यालङ्कारान्तरवस्त्वन्तरसंस्पर्शिनो दृश्यन्ते ।  
लोचनम् प्रतीयमाना सती अहो कुटुम्बं महोदधेरित्यहोशब्दाच्च गुणीभावमनुभवति    ॥ ३।५ ॥  
  
एवं निरलङ्कारेषूत्तानतायां तुच्छतयैव भासमानममुनान्तःसारेण काव्यं पवित्रीकृतमित्युक्त्वालङ्कारस्याप्यनेनैव रम्यतरत्वमिति दर्शयति--वाच्येति ।  
अंशत्वं गुणमात्रत्वम् ।  
एकदेशेनेति ।  
एकदेशविवर्तिरूपकमनेन दर्शितम् ।  
बालप्रिया लक्ष्म्यास्सम्पद्रूपाया उपभोगाभावे चालब्धकल्पत्वाच्चन्द्रोदयकाले वारुण्युपभोगो हि मुख्यं फलं, स चन्द्रस्सा वारुणी चास्य पुत्रभावमेव भजत इति महोदधिरेव त्रैलोक्यसार इतीयानर्थो ऽत्र ध्वननव्यापारादवगम्यते ।  
स चावगतस्सन्नहो कुटुम्बमिति शब्दस्पृष्टतया गुणीभावमवलम्बते यतः, तद्व्यङ्ग्यार्थजातोपस्कृत एव वाच्यार्थो विस्मयविभावतां प्राप्नोति चमत्कारातिशयञ्च विधत्त इति    ॥ ३।४॥  
  
पूर्वकारिकातात्पर्यार्थकथनपूर्वकमुत्तरकारिकामावतारयति--एवमित्यादि ।  
निरलङ्कारेष्विति ।  
लक्ष्मीरित्याद्युक्तोदाहरणे न कश्चिदलङ्गारः स्फुटो ऽवगम्यत इति भावः ।  
उत्तानतायामिति ।  
आपाततः प्रतीतावित्यर्थः ।  
भासमानं काव्यमिति सम्बन्धः ।  
भासमानमपीति च पाठः ।  
अमुना गुणीभूतेन व्यङ्ग्येन ।  
अन्तरसारेणेति ।  
अन्तरस्सारत्वं गुणीभावे ऽपि बालक्रीडाकालीनरजत्वन्यायेन नैसर्गिकमुत्कर्षशालित्वम् ।  
अलङ्कारस्येति जात्येकवचनम् ।  
अनेनैवेति ।  
गुणीभूतव्यङ्ग्येनैवेत्यर्थः ।  
रम्यतरत्वमिति ।  
अलङ्कारत्वात्स्वतो रम्यत्वमस्तीति तरप्प्रत्ययः ।  
अत एव "परां छायामि"ति छायातिशयमिति चोक्तम् ।  
व्यङ्ग्यांशानुगम इत्यत्र व्यङ्ग्यस्य वाच्यं प्रत्यंशत्वं गुणीभूतत्वमेवेत्याह--अंशत्वं गुणमात्रत्वमिति ।  
अनेन दर्शितमिति ।  
नामग्रहणे नामैकदेशग्रहणमिति न्यायेनैकदेशशब्द एकदेशविवर्तिरूपकपर इति भावः ।  
यतः प्रथमं तावदतिशयोक्तिगर्भता सर्वालङ्कारेषु शक्यक्रिया ।  
कृतैव च सा महाकविभिः कामपि काव्यच्छर्विपुष्यति, कथं ह्यतिशययोगिता स्वविषयौचित्येन क्रियमाणा सती काव्ये लोचनम् तदयमर्थः--एकदेशविवर्तिरूपके--- राजसंसैरवीज्यन्त शरदैव सरोनृपाः इत्यत्र हंसानां यच्चामरत्वं प्रतीयमानं तन्नृपा इति वाच्ये ऽर्थे वाच्ये ऽर्थे गुणतां प्राप्तमलङ्कारकारैर्यावदेव दर्शितं तावदमुना द्वारेण सूचितो ऽयं प्रकार इत्यर्थः ।  
अन्ये त्वेकदेशेन वाच्यभागवैचित्र्यमात्रेणेत्यनुद्भिन्नमेव व्याचचक्षिरे ।  
व्यङ्ग्यं यदलङ्कारान्तरं वस्त्वन्तरं च संस्पृशन्ति ये स्वात्मनः संस्कारायाश्लिष्यन्तीति ते तथा ।  
महाकविभिरिति ।  
कालिदासादिभिः ।  
काव्यशोभां पुष्यतीति यदुक्तं तत्र हेतुमाह---कथं हीति ।  
हि शब्दो हेतौ ।  
अतिशययोगिता कथं नोत्कर्षमावहेत् काव्ये नास्त्येवासौ प्रकार इत्यर्थः ।  
स्वविषये यदौचित्यं तेन चेद्धृदयस्थितेन तामतिशयोक्तिं कविः करोति ।  
यथा भट्टेन्दुराजस्य-- यद्विश्रम्य विलोकितेषु बहुशो निःस्थेमनी लोचने यद्गात्राणि दरिद्रति प्रतिदिनं लूनाब्जिनीनालवत् ।  
बालप्रिया कथमेकदेशविवर्तिरूपकेण तत्प्रदर्शनमित्यत आह---तदयमर्थ इत्यादि ।  
प्रतीयमानमिति ।  
सरसां नृपत्वरूपणमेव शाब्दन्तत्सामर्थ्याद्वीजनोपायभूतानां हंसानाञ्चामरत्वं व्यङ्ग्यमित्यर्थः ।  
शरदश्चामरग्राहिणीत्वमप्यत्र व्यङ्ग्यं बोध्यम् ।  
प्रात्पं प्राप्तं सत् ।  
दर्शितमिति ।  
अत्रोक्तव्यङ्ग्योपस्कृतस्य वाच्यस्यैव चमत्कारकारित्वाद्व्यङ्ग्यस्य गुणीभूतत्वं स्पष्टीकृतमित्यर्थः ।  
यावदेवेति ।  
कालावधिनिर्देशस्तस्य स्पष्टत्वातिशयसूचनार्थः ।  
तावदिति ।  
तद्दर्शनमात्रावसर एवानन्यापेक्षया स्फुटावसेयो ऽयमिति भावः ।  
अमुना द्वारेणेति ।  
उपलक्षणन्यायेनेत्यर्थः ।  
अयं प्रकारः कारिकोक्तप्रकारः ।  
एकदेशेन दर्शित इत्यस्यान्येषां व्याख्यानमाह--अन्य इत्यादि ।  
एकदेशेनेत्यस्य व्याख्यानम्--वाच्य इत्यादि ।  
अनुद्भिन्नमिति ।  
अस्पष्टार्थकमित्यर्थः ।  
व्यङ्ग्यमित्यस्योभयविशेषणत्वं योजयन्नाह--व्यङ्ग्यमित्यादि ।  
संस्पृशन्तीत्यस्य विवरणम्--स्वात्मन इत्यादि ।  
संस्काराय अतिशययोगाय ।  
काव्य इत्यस्य पूर्वेण सम्बन्धः ।  
नास्त्येवेत्यादि ।  
सत्यामतिशययोगितायामनासादितोत्कर्षः काव्यप्रकारो नास्त्येवेत्यर्थः ।  
किं सर्वथा नेत्याह--स्वविषय इत्यादि ।  
स्वविषये स्वस्या अतिशयोक्तेर्यो विषयस्तस्मिन् ।  
औचित्यं सम्भाव्यमानत्वलक्षणम् ।  
तेन हृदयस्थितेनेति ।  
कविहृदयस्थेन तदौचित्येनोपलक्षितामित्यर्थः ।  
करोति चेत्तदा नास्त्येवासौ प्रकार इति सम्बन्धः ।  
नोत्कर्षमावहेत् ।  
भामहेनाप्यतिशयोक्तिलक्षणे यदुक्तम्--- लोचनम् दूर्वाकाण्डविडम्बकश्च निबिडो यत्पाण्डिमा गण्डयोः कृण्णे यूनि सयौवनासु वनितास्वेषैव वेषस्थितिः ॥  
अत्र हि भगवतो मन्मथवपुषः सौभाग्यविषयः सम्भाव्यत एवायमतिशय इति तत्काव्ये लोकोत्तरैव शोभोल्लसति ।  
अनौचित्येन तु शोभा लोयेत एव ।  
यथा-- अल्पं निर्मित्तमाकाशमनालोच्यैव वेधसा ।  
इदमेवंविधं भावि भवत्याः स्तनजृम्भणम् ॥  
इति  ।  
नन्वतिशयोक्तिः सर्वालङ्कारेषु व्यङ्ग्यतयान्तलीन्नैवास्त इति यदुक्तं तत्कथम्? यतो भामहो ऽतिशयोक्तिं सर्वालङ्कारसामान्यरूपामवादीत् ।  
न च सामान्यं शब्दाद्विशेषप्रतीतेः पृथग्भूततया पश्चात्तनत्वेन चकास्तीति कथमस्य व्यङ्ग्यत्वमित्याशङ्क्याह--भामहेनेति ।  
बालप्रिया तत्रौचित्ययुक्तमुदाहरणमाह--यदित्यादि ।  
व्याख्यातो ऽयं श्लोकः ।  
भगवत इति मन्मथवपुष इत्यत्र, तच्च सम्भाव्यत एवेत्यत्र च हेतुः ।  
सम्भाव्यत एवेति ।  
एवं भवेदिति ।  
प्रतिपत्तृभिस्सम्भाव्यमान एवेत्यर्थः ।  
च हेतुः ।  
सम्भाव्यत एवेति ।  
एवं भवेदिति प्रतिपत्तृभिस्सम्भाव्यमान एवेत्यर्थः ।  
एवकारेणासम्भाव्यमानत्वव्यवच्छेदः ।  
अयं सौभाग्यविषयो ऽतिशय इति ।  
वनितावस्थाविशेषवर्णनेन प्रतीयमानस्सौन्दर्यादिगुणातिशय इत्यर्थः ।  
तत्काव्ये तादृशि काव्ये ।  
एतदेव प्रत्युदाहरणमुखेन स्फुटयिष्यन्नाह--अनौटचित्येनेत्यादि ।  
लीयत एवेति ।  
शोभोल्लासस्य कावार्तेति भावः ।  
अल्पमिति ।  
अल्पं निर्मितमिति ।  
स्तनयोः पर्याप्तावकाशत्वाभावेनेति भावः ।  
इदमिति ।  
दृश्यमानमित्यर्थः ।  
एवंविधमिति ।  
वक्तुमशक्यमित्यर्थः ।  
अत्रातिमहतो ऽप्यवकाशात्मकाकाशस्याल्पत्वेन निर्माणोक्त्या ततो ऽप्यतिशयितं महत्वं स्तनयोः प्रतीयत इति अतिशयोक्तिर्व्यङ्ग्या, परन्त्वियं स्तनयोस्तथाविधमहत्वस्यासम्भाव्यमानत्वेनानौचित्यवतीति काव्योत्कर्षं सम्पादयितुं न क्षमत इति भावः ।  
भामहेनापीत्यादिग्रन्थः प्रकृते किमर्थ इत्यतस्तमवतारयति--नन्वित्यादि ।  
यदुक्तमिति ।  
अतिशयोक्तिगर्भता सर्वालङ्कारेषु शक्यक्रियेति ग्रन्थेनेति भावः ।  
कथमिति ।  
अयुक्तमित्यर्थः ।  
कुत इत्यत्राह--यत इत्यादि ।  
भामहः अलङ्कारलक्षणकारकूटस्थो भामहनामा आचार्यः ।  
अवादीदिति ।  
सैषा सर्वैव वक्रोक्तिरिति ग्रन्थेनोक्तवानित्यर्थः ।  
ऽसर्वापि वक्रोक्तिःऽ सर्व एवालङ्कारः ।  
ऽसैषाऽ येयमुक्तातिशयोक्तिः सैवेति तत्तदलङ्काराणां विशेषत्वं तत्सामान्यरूपत्वञ्चातिशयोक्तेरिति तदर्थः ।  
भवत्वेवं तावता प्रकृते किमायातमित्यत आह--न चेत्यादि ।  
कथमस्य व्यङ्ग्यत्वमिति ।  
व्यङ्ग्यं हि वाच्यात पृथक्तया तत्प्रतीत्युत्तरं शब्दात्प्रतीयते समान्यन्त्वन्यथा गौरित्यादिशब्देन सैषा सर्वैव वक्रोक्तिरनयार्थो विभाव्यते ।  
यत्नो ऽस्यां कविना कार्यः को ऽलङ्कारो ऽनया विना ॥  
इति  ।  
तत्रातिशयोक्तिर्यमलङ्कारमधितिष्ठति कविप्रतिभावशात्तस्य चारुत्वातिशययोगो ऽन्यस्य लोचनम् भामहेनापि यदुक्तं तत्रायमेवार्थो ऽवगन्तव्य इति दूरेण सम्बन्धः ।  
किं तदुक्तम्--सैषेति ।  
यातिशयोक्तिर्लक्षिता सैव सर्वा वक्रोक्तिरलङ्कार प्रकारः सर्वः ।  
वक्राभिधेयशब्दोक्तिरिष्टा वाचामलङ्कृतिः इति वचनात् ।  
शब्दस्य हि वक्रता अभिधेयस्य च वक्रता लोकोत्तीर्णेन रूपेणावस्थानमित्ययमेवासावलङ्कारस्यालङ्कारभावः, लोकोत्तरतैव चातिशयः, तेनातिशयोक्तिः सर्वालङ्कारसामान्यम् ।  
तथा हि---अनया अतिशयोक्त्या, अर्थः सकलजनोपभोगपुराणीकृतो ऽपि विचित्रतया भाव्यते ।  
तथा प्रमदोद्यानादिः विभावतां नीयते ।  
बालप्रिया सामान्यविशेषयोरपृथक्तया समकालमेवावभासादित्यलङ्कारविशेषप्रतीत्युतरं तत्पृथक्तया भासमानत्वं व्यापकं व्यापकं निवर्तमानं स्वव्याप्यं व्यङ्ग्यत्वमपि निवर्तयतीति तस्य व्यङ्ग्यत्वोक्तिर्भामहवचनव्याहतत्वादयुक्तेत्यर्थः ।  
व्यवहितत्वादन्वयन्दर्शयति---भामहेनापीत्यादि ।  
तदुक्तं भामहोक्तम् ।  
श्लोकं व्याचष्टे---येत्यादि ।  
लक्षितेति ।  
"निमित्ततो वचो यत्त्वि"त्यादिग्नन्थेन लक्षितेत्यर्थः ।  
वक्रा वक्ष्यमाणस्वरूपवक्रताविशिष्टा ।  
उक्तिरुच्यमानो ऽर्थ इत्यर्थाभिप्रायेण व्याचष्टे--येत्यादि ।  
लक्षितेति ।  
"निमित्ततो वचो यत्त्वि"त्यादिग्रन्थेन लक्षितेत्यर्थः ।  
वक्रा वक्ष्यमाणस्वरूपवक्रताविशिष्टा ।  
उक्तिरुच्यमानो ऽर्थ इत्यर्थाभिप्रायेण व्याचष्टे--अलङ्कारप्रकार इति ।  
अलङ्कारविषेष इत्यर्थः ।  
वक्रोक्तिशब्दस्यालङ्कारार्थकत्वे भामहोक्तिमेव संवादयति--वक्रेत ।  
अलङ्कृतिरिति ।  
अलङ्क्रियेति च पाठः ।  
वक्रशब्दो ऽत्रासम्भवत्स्वार्थस्सादृश्यात्प्रसिद्धपथातिलङ्घिरूपान्तरशालित्वेन लक्ष्यतीत्याशयेनाह--लोकेत्यादि ।  
लोकीत्तीर्णेन रूपेण लोकप्रसिद्धशास्त्रेतिहासादिव्यावृत्तेन रूपेण ।  
तच्च रूपं विवक्षितरसाभिव्यञ्जनं प्रति योग्यत्वापत्तिलक्षणम् ।  
अयमेवेत ।  
रसाभिव्यञ्जनयोग्यत्वरूपलोकोत्तीर्णरूपमेवेत्यर्थः ।  
अलङ्कारस्यालङ्कारभावः उपमादेरलङ्कारत्वम् ।  
तथाच वक्रोक्तिशब्दो ऽलङ्कारार्थक इति भावः ।  
तथापि कथमतिशयोक्तिरूपत्वमत आह--लोकोत्तरतैवातिशय इति ।  
फलितमाह--तेनेति ।  
अनयेत्यादिभागं विवृणोति--तथाहीत्यादि ।  
तथाहीति ।  
वक्ष्यमाणमुक्तोपपादकमित्यर्थः ।  
सकलेति ।  
पुराणीकृतः अनास्वाद्यतां नीतः ।  
विशब्दार्थविवरणं विचित्रतयेति ।  
नवनवविशेषशालितयेत्यर्थः ।  
भाव्यते निष्पाद्यते ।  
यथाहुः--"स्वभावश्चायमर्थानां यन्न साक्षादमी तथा ।  
स्वदन्ते सत्कविगिरां गात गोचरतां यथे"ति ।  
अर्थद्वयञ्चान्यद्विभाव्यत इत्यनेन विवक्षितमिति दर्शयति--तथेत्यादि ।  
प्रमदोद्यानादिरिति त्वलङ्कारमात्रतैवेति सर्वालङ्कारशरीरस्वीकरणयोग्यत्वेनाभेदोपचारात्सैव सर्वालङ्काररूपेत्ययमेवार्थो ऽवगन्तव्यः ।  
तस्याश्चालङ्कारान्तरसङ्कीर्णत्वं लोचनम् विशेषेण च भाव्यते रसमयीक्रियते, इति तावत्तेनोक्तं, तत्र को ऽसावर्थ इत्यत्राह अभेदोपचारात्सैव सर्वालङ्काररूपेति ।  
उपचारे निमित्तमाह--सर्वालङ्कारेति ।  
उपचारे प्रयोजनमाह--अतिशयोक्तिरित्यादिना अलङ्कारमात्रतैवेत्यन्तेन ।  
मुख्यार्थबाधो ऽप्यत्रैव दर्शितः कविप्रतिभावशादित्यादिना ।  
अयं भावः---यदि तावदतिशयोक्तेः सर्वालङ्कारेषु सामान्यरूपता सा तर्हि तादात्म्यपर्यवसायिनीति तद्य्वतिरिक्तो नैवालङ्कारो दृश्यत इति कविप्रतिभानं न तत्रापेक्षणीयं स्यात् ।  
बालप्रिया अर्थ इत्यनुषज्यते ।  
विशेषेण भाव्यत इत्यस्यैव विवरणं--रसेत्यादि ।  
इतीत्यादिपिण्डितार्थकथनम् ।  
तावदित्यविसंवादे ।  
तत्रेति ।  
तद्वचन इत्यर्थः ।  
असाविति ।  
अयमेवेत्यत्रेदंशब्देन विवक्षित इत्यर्थः ।  
उपचारे हि त्रितयमवश्यं वक्त; निमित्तं प्रयोजनं मुख्यार्थबाधश्चेति ।  
तत्राभिधेयसम्बन्धलक्षणनिमित्तसमर्पकं सर्वालङ्कारेत्यादिकमित्याहोपचार इत्यादि ।  
निमित्तमाहेति ।  
तथाचालङ्कारशरीरस्वीकरणयोग्यत्वरूपमुख्यार्थसादृश्यं निमित्तमिति भावः ।  
अतिशयोक्तिरित्यादिकं प्रयोजनसमर्पकमित्याह--उपचार इत्यादि ।  
वृत्तौ ऽयमलङ्कारमधितिष्ठतीऽति ।  
येनालङ्कारेण सम्बध्नातीत्यर्थः ।  
ऽतस्येऽति ।  
अतिशयोकितिसम्बद्धस्येत्यर्थः ।  
ऽअन्यस्येऽति ।  
अतिशयोक्त्यसम्बद्धस्येत्यर्थः ।  
तथाचोपमादेरतिशयोक्तिसम्बन्धेन चारुत्वातिशयस्य द्योतनं प्रयोजनमिति भावः ।  
लोचने--अत्रैवेति ।  
प्रयोजनसमर्पकग्रन्थ एवेत्यर्थः ।  
कथमनेन मुख्यार्थवाधवगम इत्यपेक्षायामाशयमुन्मीलयन्नाह--अयं भाव इत्यादि ।  
यथा खण्डमुण्डादिविशेषेषु गोत्वादेरनुवृत्ततया सामान्यरूपत्वन्तथा उपमादिविशेषेष्वतिशयोक्तेरनुवृत्ततया सामान्यात्मकत्वात्सर्वा वक्रोक्तिस्सैवेत्यभेदव्यपदेशो मुख्यो वा, सामान्यविशेषबावस्याविवक्षयानया वाचोयुक्त्या ध्वनिरेव काव्यात्मेति पक्षप्रतिक्षेपार्थमतिशयोक्तेः काव्यजीवितत्वं वा विवक्षितमिति विकल्पं मनसि कृत्याद्यन्दूषयति--यदि तावदित्यादि ।  
तादात्म्यपर्यवसायिनीति ।  
तथाच यथा खण्डमुण्डादयो गोत्वाद्यात्मकास्तथा सर्वे ऽलङ्कारा अतिशयोक्त्यात्मान एव भवेयुरिति भावः ।  
नन्वस्तु तादात्म्यमित्यत आह--इति तद्व्यतिरिक्त इत्यादि ।  
तद्य्वतिरिक्तः अतिशयोक्तिव्यतिरिक्तः ।  
तत्र अतिशययोजने ।  
अनपेक्षणायन्न स्यादिति ।  
यथा खण्डादीनां स्वत एव गोत्वाद्याकारशालित्वं नान्यापेक्षं तथा उपमादेरतिशययोगित्वमपीति कविप्रतिभातारतम्यकृतातिशयतारतम्ययोगित्वमुपलभ्यमानं कदाचिद्वाच्यत्वेन कदाचिद्य्वङ्ग्यत्वेन ।  
व्यङ्ग्यत्वमपि लोचनम् अलङ्कारमात्रं च न किञ्चिद्दृश्येत ।  
अथ सा काव्यजीवितत्वेनेत्थं विवक्षिता, तथाप्यनौचित्येनापि निबध्यमाना तथा स्यात् ।  
औचित्यवती जीवितमिति चेत्--औचित्यनिबन्धनं रसभावादि मुक्त्वा नान्यत्किञ्चिदस्तीति तदेवान्तर्यामि मुख्यं जीवितमित्यभ्युपगन्तव्यं न तु सा ।  
एतेन यदाहुः केचित्--औचित्यघटितसुन्दरशब्दार्थमये काव्ये किमन्येन ध्वनिनात्मभूतेनेति ते स्ववचनमेव ध्वनिसद्भावभ्युपगमसाक्षिभूतं मन्यमानाः प्रत्युक्ताः ।  
ततश्चोपपन्नमतिशयोक्तेर्व्यङ्ग्यत्वमिति ।  
यदुक्तमलङ्कारान्तरस्वोकरणं तदेव त्रिधा विभजते--तस्याश्चेति ।  
वाच्यत्वेनेति ।  
सापि वाच्या भवति ।  
यथा--ऽअपरैव हि केयमत्रऽ इति ।  
अत्र रूपके ऽप्यतिशयः बालप्रिया विरुद्ध्येतेति भावः ।  
दूषणान्तरमाह--अलङ्कारमात्रमित्यादि ।  
किञ्चिदलङ्कारमात्रमतिशयोक्त्यनालिङ्गितमपि दृश्यते, तदप्यघटमानं स्यादित्यर्थः ।  
द्वितीयमुत्थाप्य दूषयति--अथेति ।  
सा अतिशयोक्तिः ।  
काव्यजीवितत्वेनेत्थं विवक्षिता काव्यजीवितत्वप्रदर्शनाय सर्वा वक्रोक्तिस्यैषेत्युक्ता तथापीत्यङ्गीकृत्य वादसूचकम् ।  
किमतिशयोक्तिमात्रस्य जीवितत्वं विवक्षितं, किं वा यत्किञ्चिद्विशिष्टस्य? नाद्यः पक्ष इत्याह--अनौचत्येनापीति ।  
सेत्यनुषङ्गः ।  
यथा "अल्पं निर्मितमि"त्यादौ ।  
तथा काव्यजीवितम् ।  
द्वितीयमनुवदपि--औचित्यवतीति ।  
यथा "यद्विश्रम्ये"त्यादौ ।  
तर्हि अस्मदभिमतंसिद्धमित्याह--औचित्यनिबन्धनमित्यादि ।  
रसादिकमेवौचित्यप्रयोजकमिति प्रागेवोक्तम् ।  
मुख्यत्वे हेतुः--अन्तर्यामीति ।  
न तु सेति ।  
सा औचित्यवत्यतिशयोक्तिः ।  
प्रसङ्गादाह--एतेनेत्यादि ।  
एतेन प्रत्युक्ता इति सम्बन्धः ।  
स्ववचनमेवेति ।  
औचित्यघटितेति वचनमेवेत्यर्थः ।  
ध्वनिसद्भावेति ।  
औचित्यस्य रसादिनिबन्धनत्वाद्रसादिध्वनिसद्भावस्याभ्युपगमे प्रमाणीभवेदित्यर्थः ।  
उपसंहरति--तस्मादित्यादि ।  
अभेदोपचार एवायमिति ।  
सर्वा वक्रोक्तिस्सैषेति निर्देशो मुखं चन्द्र इत्यादिवदभेदोपचार एवेत्यर्थः ।  
औपचारिकत्वोपपादनफलमाह--ततश्चेत्यादि ।  
तस्याश्चेत्यादिग्रन्थस्य प्रकृतेन सङ्गतिम्दर्शयन्नाह--यदुक्तमित्यादि ।  
उक्तमिति ।  
उपचारनिमित्ततया पूर्वोक्तमित्यर्थः ।  
अलङ्कारान्तरस्वीकरणमिति ।  
अलङ्कारातरसङ्कीर्णत्वमित्यर्थः ।  
तस्या इत्यस्य वाच्यत्वेनेत्यनेनापि सम्बन्ध इति व्याचष्टे--सापीत्यादि ।  
सा अतिशयोक्तिः ।  
अत्रोदाहरणं लावण्येत्याद्युक्तमेव दर्शयति--यथेत्यादि ।  
अत्र वाच्यालङ्कारन्दर्शयन्नतिशयोक्तेर्व्यङ्ग्यत्वाभावमाह--अत्रेत्यादि ।  
नयनादीनामुत्पलत्वादिरूपणाद्रूपकस्य वाच्यत्वं तावद्व्यक्तमेव, अतिशयोक्तेस्तु कदाचित्प्राधान्येन कदाचिद्गुणभावेन ।  
तत्राद्ये पक्षे वाच्यालङ्कारमार्गः ।  
द्वितीये तु ध्वनावन्तर्भावः ।  
तृतीयेतु गुणीभूतव्यङ्ग्यरूपता ।  
अयं च प्रकारो ऽन्येषामप्यलङ्काराणामस्ति, तेषां तु न सर्वविषयः ।  
अतिशयोक्तेस्तु सर्वालङ्कारविषयो ऽपि सम्भवतीत्ययं विशेषः ।  
येषु चालङ्कारेषु सादृश्यमुखेन तत्त्वप्रतिलम्भः यथा रुपकोपमातुल्ययोगतानिदर्शनादिषु तेषु गम्यमानधर्ममुखेनैव यत्सादृश्यं तदेव शोभातिशयशालि भवतीति ते सर्वे ऽपि चारुत्वातिशययोगिनः सन्तो गुणीभूतव्यङ्ग्यस्यैव लोचनम् शब्दस्पृगेव ।  
अस्य त्रैविध्यस्य विषयविभागमाह--तत्रेति ।  
तेषु प्रकारेषु मध्ये य आद्यः प्रकारस्तस्मिन् ।  
नन्वतिशयोक्तिरेव चेदेवम्भूता तत्किमपेक्षया प्रथमं तावदिति क्रमः सूचित इत्याशङ्क्याह--अयं चति ।  
यो ऽतिशयोक्तौ निरूपितो ऽलङ्कारान्तरे ऽप्यनुप्रवेशात्मकः ।  
नन्वेवमपि प्रयममिति केनाशयेनोक्तमित्याशङ्क्याह--तेषामिति ।  
एवमलङ्कारेषु तावद्व्यङ्ग्यस्पर्शो ऽस्तीत्युक्त्या तत्र किं व्यङ्ग्यत्वेन भातीति ।  
विभागं व्युत्पादयति--येषु चेति ।  
रूपकादीनां पूर्वमेवोक्तं स्वरूपम् ।  
निदर्शनायास्तु ऽक्रिययैव तदर्थस्य बालप्रिया व्यङ्ग्यतया स्थातुमारब्धाया अपि अपरैवेति शब्देन स्पृष्टत्वाद्वाच्यत्वमापतितमिति द्वयोर्वाच्यत्वमित्यर्थः ।  
नव्यमते त्वपरैवेत्यत्र भेदकातिशयोक्तिः, यत्रोत्पलानीत्यादौ रूपकातिशयोक्तिः ।  
भोजराजमते त्वत्र समासोक्तिरित्यादिमतभेदा बोध्याः ।  
अस्येति ।  
विषयविभागविरहे त्रैविध्यप्रदर्शनस्य मन्दफलत्वादिति भावः ।  
आद्यः प्रकारः द्वयोरपि वाच्यतत्वात्मकः ।  
अतियोक्तावुक्तस्य प्रकारस्यायञ्चेत्यादिनालङ्कारान्तरेष्वतिदेशः कृतः, तत् किमर्थमित्यतो ऽवतारयति--नन्वित्यादि ।  
चेदित्यसन्दिग्धे सन्देहवचनम् ।  
अतिशयोक्तेरेवैतद्युज्येत ।  
तस्यास्सर्वालङ्कारशरीरस्वीकरणार्हत्वस्योक्तत्वादिति भावः ।  
निरूपित येत्यादि ।  
क्रमो हि सत्स्वेव बहुषु क्रमिकेषु घटेत, नान्यथेति भावः ।  
निरूपित इति ।  
प्रकार इति शेषः ।  
प्रथममिति केनाशयेनोक्तमिति ।  
प्राथम्यं प्राधान्येनेति वक्तव्यं प्राधान्यं किन्निबन्धनमित्यर्थः ।  
आह तेषामितीति ।  
तेषामित्यादिना विशेष इत्यन्तेनाहेत्यर्थः ।  
व्यङ्ग्यस्पर्शो ऽस्तीत्युक्त्वेति ।  
वाच्यालङ्कारवर्गो ऽयमित्यादिग्रन्थेनोक्त्वेत्यर्थः ।  
किमित ।  
अलङ्कारान्तरं वस्त्वन्तरं वेत्यर्थः ।  
वृत्तौ ऽतत्वप्रतिलम्भऽ इति ।  
अलङ्कारत्वप्राप्तिरित्यर्थः ।  
ऽरूपकेऽत्यादि ।  
रूपकादौ सादृश्यं व्यङ्ग्यमुपमा तु तत्स्वरूपैवेति बोध्यम् ।  
लोचने--क्रिययेति ।  
लक्षणमिदमुदाविशिष्टस्योपदर्शनम् ।  
विषयाः ।  
समासोक्त्याक्षेपपर्यायोक्तादिषु तु गम्यमानांशाविनाभावेनैव तत्त्वव्यवस्थानाद्गुणीभूतव्यङ्गता निर्विवादैव ।  
तत्र च गुणीभूतव्यङ्ग्यतायामलङ्काराणां केषाञ्चिदलङ्कारविशेषगर्भतायां नियमः ।  
यथा व्याजस्तुतेः प्रेयोलङ्कारगर्भत्वे ।  
केषाञ्चिदलङ्कारमात्रगर्भतायां नियमः ।  
यथा सन्देहादीनामुपमागर्भत्वे ।  
केषाञ्चिदलङ्काराणां परस्परगर्भतापि सम्भवति ।  
यथा दीपकोपमयोः ।  
तत्र दीपकमुपमागर्भत्वेन प्रसिद्धम् ।  
उपमापि कदाचिद्दीपकच्छायानुयायिनी ।  
यथा मालोपमा ।  
तथा हि ऽप्रभामहत्या शिखयेव दीपःऽ इत्यादौ स्फुटैव दीपकच्छाया लक्ष्यते ।  
लोचनम् इष्टा निदर्शनेऽति ।  
उदाहरणम्-- अयं मन्दद्युतिर्भास्वानस्तं प्रति यियासति ।  
उदयः पतनायेति श्रीमतो बोधयन्नरान् ॥  
प्रयोलङ्कारेति ।  
चाटुपर्यवसायित्वात्तस्याः ।  
सा चोदाहृतैव द्वितीयोद्द्योते ऽस्माभिः ।  
उपमागर्भत्व इत्यपमाशब्देन सर्व एव तद्विशेषा रूपकादयः, अथववौपम्यं सर्वसामान्यमिति तेन सर्वमाक्षिप्तमेव ।  
स्फुटैवेति ।  
ऽतया स पूतश्च विभूषितश्चऽ इत्येतेन दीपस्थानीयेन दीपनाद्दीपकमत्रानुप्रविष्टं प्रतीयमानतया, साधारणधर्माभिधानं बालप्रिया हरणञ्च भामहीयम् ।  
यियासति यातुमारभते ।  
यथात्रोपमाया व्यङ्ग्यत्वं तथा कुवलयानन्दादौ स्पष्टम् ।  
वृत्तौ ऽगुणीभूतव्यङ्ग्यस्यैव विषयाऽ इति ।  
गम्यमानधर्मस्य वाच्यसिद्ध्यङ्ग्त्वादिति भावः ।  
ऽतत्वव्यवस्थानादिऽति ।  
समासोक्तित्वादिव्यवस्थितेरित्यर्थः ।  
ऽगुणीभूतव्यङ्ग्यतेऽति ।  
वाच्यार्थोपस्कारकत्वादिति भावः ।  
प्रेयोलङ्कारगर्भत्वे हेतुमाह लोचने--चाट्विति ।  
सा चेति ।  
व्याजस्तुतिश्चेत्यर्थः ।  
केषाञ्चदलङ्कारमात्रगर्भतायामित्यत्रालङ्कारमात्रशब्देनालङ्कारसामान्याभिधानात्पुनरुपमागर्भत्व इति तद्विशेषाभिधानं व्याहतमित्यत आह--उपमाशब्देनेत्यादि ।  
तद्विशेषाः उपमाविशेषाः ।  
"उपमैव तिरोभूतभेदा रूपकमिष्यत" इत्यादिवचनादिति भावः ।  
रूपकादय इति ।  
विवक्षिता इति शेषः ।  
उपमाशब्दो ऽत्रोपमालङ्कारस्य न वाचकः किन्त्वौपम्यस्येत्याह--अथवेत्यादि ।  
सर्वसामान्यमिति ।  
उपमारूपकादिसर्वसाधारणमित्यर्थः ।  
कथम्मालोपमायान्दीपकच्छायावगम इत्यत उपपादयति--तयेत्यादि ।  
दीपस्थानीयेन दीपनादिति ।  
अनेन दीप इवेति दीपयतीति वा दीपकशब्दव्युत्पत्तिर्दर्शिता ।  
स्पष्टमिदं कुवलयानन्दे ।  
प्रतीयमानतया दीपकमत्रानु प्रविष्टमिति सम्बन्धः ।  
प्रतीयमानतया व्यङ्ग्यतया ।  
अत्र मालोपमास्थले ऽप्रभामहत्येऽत्यादौ ।  
तदेवं व्यङ्ग्यांशसंस्पर्शे सन्ति चारुत्वातिशययोगिनो रूपकादयो ऽलङ्काराः सर्व एव गुणीभूतव्यङ्ग्यस्य मार्गः ।  
गुणीभूतव्यङ्ग्यत्वं च तेषां तथाजातीयानां सर्वेषामेवोक्तानुक्तानां सामान्यम् ।  
तल्लक्षणे सर्व एवैते लोचनम् ह्येतदुपमायां स्पष्टेनाभिधाप्रकारेणैव ।  
तथाजातीयानामिति ।  
चारुत्वातिशयवतामित्यर्थः ।  
सुलक्षिता इति यत्किलैषां तद्विनिर्मुक्तं रूपं न तत्काव्ये ऽभ्यर्थनीयम् ।  
उपमा हि ऽयथा गौस्तथा गवयःऽ इति ।  
रूपकं ऽखलेवाली यूपऽ इति ।  
श्लेषः ऽद्विर्वचने ऽचीऽति तन्त्रात्मकः ।  
यथासङ्ख्यं ऽतुदीशालातुरेऽति ।  
दीपकं ऽगामश्वम्ऽ इति ।  
ससन्देहः ऽस्थाणुर्वा स्यात्ऽ इति ।  
अपह्नुतिः ऽनेदं रजतम्ऽ इति ।  
पर्यायोक्तं ऽपौनो दिवानात्तिऽ इति ।  
तुल्ययोगिता ऽस्थाध्वोरिच्चऽ इति ।  
अप्रस्तुतप्रशंसा सर्वाणि ज्ञापकानि यथा पदसञ्ज्ञायामन्तवचनम्--ऽअन्यत्र सञ्ज्ञाविधौ प्रत्ययग्रहणे तदन्तविधिर्नऽ इति ।  
आक्षेपश्चोभयत्र विभाषासु विकल्पात्मकविशेषाभिधित्सया इष्टस्यापि विधेः पूर्वं निषेधनात्प्रतिषेधेन बालप्रिया अत्र हेतुन्दर्शयन्नाह---साधारणेत्यादि ।  
एतदुपमायामिति ।  
मालोपमायामित्यर्थः ।  
अभिधाप्रकारेण अभिधाव्यापारेण ।  
एवकारेण व्यञ्जनस्य व्यवच्छेदः ।  
अयमर्थः---अत्रोपमायामपेक्षितो धर्मः पूतत्वादिस्तयेत्यादिना स्पष्टमभिधीयते, न पुनर्दीपकाभिप्रायेण दीपस्थानीयो ऽर्थः ।  
प्रभामहत्या शिखया दीप इव तया ।  
स पूतश्चेत्यादिवाक्यार्थत्रयस्य बोधो ह्यादौ जायते, तदुत्तरन्तु पूतत्वविभूषितत्वयोर्दीपाद्युपमानत्रयहिमवदुपमेयात्मकानेकानुगमो ऽवगम्यत इति दीपकमत्र व्यङ्ग्यतयानुप्रविष्टमिति ।  
मालोपमातिरिक्तोपात्तधर्मकोपमास्थले तु धर्मस्योभयत्र सम्बन्धः स्पष्टमभिधीयत इति न दीपकस्य व्यङ्ग्यतयानुप्रवेश इति मालोपमेत्युक्तम् ।  
ऽतथाजातीनाऽमित्यत्र जातिशब्दः प्रकृते चारुत्वातिशययोगित्वरूपोपाधिवचन इत्याह--चारुत्वेति ।  
नन्वन्य एव गुणीभूतव्यङ्ग्यप्रकारः, अन्ये चोपमादयो ऽलङ्कारास्तत्कथं गुणीभूतव्यङ्ग्यलक्षणे कृते तेषां लक्षितत्वसिद्धिरित्यतो ऽभिप्रायमुद्भेदयन्नाह--यत्किलेत्यादि ।  
एषामिति ।  
उपमादीनामित्यर्थः ।  
तद्विनिर्मुक्तं गुणीभूतव्यङ्ग्यताविरहितम् ।  
नाभ्यर्थनीयमिति ।  
अलङ्कारतायामनुपयोगित्वादिति भावः ।  
उक्तोपपादनायाह--उपमा हीत्यादि ।  
द्विर्वचने ऽचीति ।  
सूत्रे ऽस्मिन् द्विर्वचनशब्दो ऽर्थद्वयपरः ।  
तुदीति ।  
ऽतुदीशालेऽत्यादिसूत्रे हि यथासङ्ख्येन सम्बन्धः ।  
गामश्वमित्यत्रैकक्रियया स बोध्यः ।  
स्थाध्वोरिति ।  
अनेन सूत्रेण द्वयोरेकं विधीयते ।  
सर्वाणि ज्ञापकानीति ।  
तत्तत्परिभाषादयस्सूत्रस्थतत्तत्पदेन गम्यन्य इति भावः ।  
नेतीत ।  
ज्ञापयतीति शेषः ।  
उभयत्र सुलक्षिता भवन्ति ।  
एकैकस्य स्वरूपविशेषकथनेन तु सामान्यलक्षणरहितेन प्रतिपादपाठेनेव शब्दा न शक्यन्ते तत्त्वतो निर्ज्ञातुम्, आनन्त्यात् ।  
अनन्ता हि वाग्विकल्पास्तत्प्रकारा एव चालङ्काराः ।  
लोचनम् समीकृत इति न्यायात् ।  
अतिशयोक्तिः ऽसमुद्रः कुण्डिकाऽ विन्ध्यो वर्धितवानर्कवर्त्मागृह्णात्ऽ इति ।  
एवमन्यत् ।  
न चैवमादि काव्योपगीति, गुणीभूतव्यङ्ग्यतैवात्रालङ्कारतायां मर्मभूता लक्षिताः तान् सुष्टु लक्षयति ।  
यया सुपूर्ण कृत्वा लक्षिताः सङ्गृहीता भवन्ति, अन्यथा त्ववश्यमव्याप्तिर्भवेत् ।  
तदाह--एकैकस्येति ।  
न चातिशयोक्तिवक्रोक्त्युपमादीनां सामान्यरूपत्वं चारुताहीनानामुपपद्यते, चारुता चैतदायत्तेत्येतदेव गुणीभूतव्यङ्ग्यत्वं सामान्यलक्षणम् ।  
व्यङ्ग्यस्य च चारुत्वं रसाभिव्यक्तियोग्यतात्मकम्, रसस्य स्वात्मनैव विश्रान्तिधाम्न आनन्दात्मकत्वमिति नानवस्था काचिदिति तात्पर्यम् ।  
अनन्ता हीति ।  
प्रथमोद्द्योत एव व्याख्यातमेतत् ऽवाग्विकल्पानामानन्त्यात्ऽ इत्यत्रान्तरे ।  
ननु सर्वेष्वलङ्कारेषु नालङ्कारान्तरं व्यङ्ग्यं चकास्ति; तत्कथं गुणीभूतव्यङ्ग्येन बालप्रिय विभाषास्वित्यादि ।  
स्पष्टमिदं वैयाकरणानाम् ।  
समुदः कुण्डिकेति ।  
जलबाहुल्यप्रदर्शनाय कुण्डिकां विषयीकृत्य समुद्र इति निर्देशाद्भेदे अभेदरूपातिशयोक्तिरिति भावः ।  
विन्ध्य इत्यादावसम्बन्धे सम्बन्धरूपा सा ।  
उपसंहरन्नाह--एवमन्यदित्यादि ।  
एवमादीति ।  
उक्तोदाहरणादिकमित्यर्थः ।  
इतीति हेतौ ।  
तल्लक्षणे सर्व एवैते सुलक्षिता भवन्तीत्येतस्य विवरणम्--गुणीभूतेत्यादि ।  
यथेति ।  
गुणीभूतव्यङ्ग्यतयेत्यर्थः ।  
अन्यथेति ।  
उक्तेन सामान्यलक्षणेन विना तत्तद्विशेषलक्षणस्यैव कथन इत्यर्थः ।  
क्वचद्ग्रन्थे तूपमा हीत्यादिकस्सङ्गृहीता भवन्तीत्यन्तो ग्रन्थो न दृश्यते ।  
ननु गुणीभूतव्यङ्ग्यत्वेमेव सर्वेषामलङ्काराणां सामान्यलक्षणं तल्लक्षणेन तेषां सुलक्षितत्वं भवतीत्युक्तमयुक्तमतिशयोक्तयादीनामलङ्कारसामान्यरूपत्वात्तल्लक्षणेनैव च चरितार्थत्वादित्यत आह--न चेत्यादि ।  
चारुताहीनानामतिशयोक्त्यादीनां सामान्यरूपत्वन्न चोपपद्यत इति सम्बन्धः ।  
ततः किमत आह--चारुतेत्यादि ।  
एतदायत्तेति ।  
गुणीभूतव्यङ्ग्यात्वाधीनेत्यर्थः ।  
नन्वलङ्कारचारुत्वप्रयोजकं गुणीभूतव्यङ्ग्यस्य चारुत्वं वक्तव्यन्तदप्यन्येन प्रयुक्तन्तदप्यन्येनेत्यनवस्थाप्रसङ्ग इत्यत आह--व्यङ्ग्यस्येत्यादि ।  
यदुक्तन्तल्लक्षणे सर्व एते सुलक्षिता इति तदाक्षिप्य तत्समाधानपरतयोत्तरग्रन्थमवतारयति--नन्वित्यादि ।  
सर्वेष्विति ।  
दीपकादौ क्वचिदेव चकास्त्याक्षेपादौ तु गुणीभूतव्यङ्ग्यस्य च प्रकारान्तरेणापि व्यङ्ग्यार्थानुगमलक्षणेन विषयत्वमस्त्येव ।  
तदयं ध्वनिनिष्यन्दरूपो द्वितीयो ऽपि महाकविविषयो ऽतिरमणीयो लक्षणीयः सहृदयैः ।  
सर्वथा नास्त्येव सहृदयहृदयहारिणः काव्यस्य स लोचनम् लक्षितेन सर्वेषां सङ्ग्रहः ।  
मैवम्; वस्तुमात्रं वा रसो वा व्यङ्ग्यं सद्गुणीभूतं भविष्यति तदेवाह-गुणीभूतव्यङ्ग्यस्य चेति ।  
प्रकारान्तरेण वस्तुरसात्मनोपलक्षितस्य ।  
यदि वेत्थमवतरणिका--ननु गुणीभूतव्यङ्ग्येनालङ्कारा यदि लक्षितास्तर्हि लक्षणं वक्तव्यं किमिति नोक्तमित्याशङ्क्याह--गुणीभूतेति ।  
विषयत्वमिति लक्षणीयत्वमिति यावत् ।  
केन लक्षणीयत्वं ध्वनिव्यतिरिक्तो यः प्रकारो व्यङ्ग्यत्वेनार्थानुगमो नाम तदेव लक्षणं तेनेत्यर्थः ।  
व्यङ्ग्ये लक्षिते तद्गुणीभावे च निरूपिते किमन्यदस्य लक्षक्रियतामिति तात्पर्यम् ।  
एवं ऽकाव्यस्यात्मा ध्वनिःऽ इति निर्वाह्योपसंहरति--तदयमित्यादिना सौभाग्यमित्यन्तेन ।  
बालप्रिया नेति भावः ।  
तत्कथमित्यादि ।  
अव्यापकत्वादलक्षणमिति भावः ।  
गुणीभूतव्यङ्ग्यत्वमित्यत्र व्यङ्ग्यपदेनालङ्कारमात्रन्न विवक्षिम्; किन्तु वस्तुरसादिकञ्चातो नाव्यापकमिदमित्याह--मैवमित्यादि ।  
वस्तुमात्रं वेति ।  
यत्र गुणीभूतव्यङ्ग्यस्थले ऽलङ्कारो न चकास्ति तत्रेति भावः ।  
व्यङ्ग्यार्थानुगमलक्षणेनेत्येतदर्थतो विवृतं व्यङ्ग्यं सद्गुणीभूतं भविष्यतीत्यनेन ।  
व्यङ्ग्यत्वेनार्थानुगमो वाच्यं प्रति गुणभावः, स लक्षणमसाधारणधर्मः स्वरूपं वा यस्य प्रकारान्तरस्य तेनेति तदर्थः ।  
प्रकारान्तरेणेत्युपलक्षणे तृतोयेत्याह--उपलक्षितस्येति ।  
गुणीभूतव्यङ्ग्यस्येत्यस्य विशेषणं, तथा च वस्तुरसालङ्कारान्यतमस्य गुणीभूतस्य व्यङ्ग्यस्येत्यर्थः ।  
विषयत्वमस्त्येवेत्यनेन सम्बन्धः ।  
अलङ्कारेष्विति विपरिणामेनानुषङ्गः ।  
उक्तग्रन्थयो जनायाः क्लेशसम्पाद्यत्वम्मन्वानः प्रकारान्तरेणाह--यदि वेत्यादि ।  
लक्षिता इति ।  
भवेयुरिति शेषः ।  
तस्य गुणीभूतव्यङ्ग्यस्य ।  
लक्षणेनेत्युक्तेर्विषयत्वमित्यस्य लक्षणीयत्वमित्यर्थस्मिद्ध्यतीत्याह--लक्षणीयत्वमितीति ।  
केन लक्षणीयत्वमिति प्रकारान्तरेणेत्यस्यावतारिका ।  
ध्वनिव्यतिरिक्त इति ।  
पूर्वमलङ्कारापेक्षया प्रकारान्तरत्वमिदानीन्तु ध्वन्यपेक्षयेति विशेषः ।  
अर्थानुगमः वाच्यं प्रति गुणीभावेनावस्थानम् ।  
लक्षणमसाधारणधर्मः ।  
नन्वेतल्लक्षणन्न प्रागुक्तमतः कथं सिद्धवदभिधानमित्यत आह--व्यङ्ग्य इत्यादि ।  
व्यङ्ग्यलक्षणन्तावदुक्तमेव प्रथमोद्योते ।  
यत्र व्यङ्ग्यान्वय इत्यादिना गुणीभावश्च निरूपित इति भावः ।  
तदयमित्याद्युपसंहारस्योपसंहार्यार्थविशेषर्शनेन तात्पर्यमाह ।  
निर्वाह्य निर्व्यूढं कृत्वा ।  
प्रकारो यत्र न प्रतीयमानार्थसंस्पर्शेन सौभाग्यम् ।  
तदिदं काव्यरहस्यं परमिति सूरिभिर्भावनीयम् ।  
  
  
_________________________________________________________  
  
  
मुख्या महा-कवि-गिराम् अलङ्कृति-भृताम् अपि ।  
प्रतीयमान-च्छायैषा भूषा लज्जेव योषिताम्  ॥ ध्व्क्_३।३७ ॥  
  
  
__________  
  
  
मुख्या महाकविगिरामलङ्कृतिभृतामपि ।  
प्रतीयमानच्छायैषा भूषा लज्जेव योषिताम्    ॥ ३७ ॥  
अनया सुप्रसिद्धो ऽप्यर्थः किमपि कामनीयकमानीयते ।  
लोचनम् यत्प्रागुक्तं सकलसत्कविकाव्योपनिषद्भूतमिति तन्न प्रतारणमात्रमर्थवादरूपं मन्तव्यमिति दर्शयितुम्--तदिदमिति   ॥ ३।६ ॥  
  
मुख्या भूषेति ।  
अलङ्कृतिभृतामपिशब्दालङ्कारशून्यानामपीत्यर्थः ।  
प्रतीयमानकृता छाया शोभा, स च लज्जासदृशी गोपनासारसौन्दर्यप्राणत्वात् ।  
अङ्कारधारिणीनामपि नायिकानां लज्जा मुख्यं भूषणम् ।  
प्रतीयमाना च्छाया अन्तर्मदनोद्भेदजहृदयसौन्दर्यरूपा यया, लज्जा ह्यन्तरुद्भिन्नमान्मथविकारजुगोपयिषारूपा मदनविजृम्भैव ।  
वीतरागाणां यतीनां कौपीनापसारणे ऽपि त्रपाकलङ्कादर्शनात् ।  
तथा हि कस्यापि बालप्रिया तदिदमित्यादेरुपसंहार्यानन्तर्भावात्तद्ग्रन्थमवतारयति---यदित्यादि ।  
प्रतारणमात्रं चेतोविलोभनमात्रम् ।  
अर्थवादरूपं स्तुतिरूपम्   ॥ ३।६ ॥  
  
कारिकायां मुख्येत्यस्य भूषेत्यनेन सम्बन्ध इति दर्शयति--मुख्या भूषेति ।  
अलङ्कृतिभृतामिति ।  
अलङ्कृतिपदेन काव्यालङ्काराः कटकादयश्च ग्राह्याः ।  
प्रतीयमानच्छायेत्यस्य विवरणम्--प्रतीयमानकृतेत्यादि ।  
प्रतीयमानं वस्त्वलङ्काररसाद्यात्मकम् ।  
लज्जेवेत्यस्य व्याख्यानम--लज्जासदृशीति ।  
लज्जासादृश्ये हेतुमाहगोपनेति ।  
गोपनैव सारो यस्य तत्तथाविधं सौन्दर्यमेव प्राणा यस्यास्तस्या भावस्तत्ता, तस्मादित्यर्थः ।  
प्रतीयमानस्य गोपनासारसौन्दर्यप्राणत्वमुक्तं कामिनीकुचकलशनिदर्शनदिशा ।  
लज्जायास्त्वनुपदं वक्ष्यति ।  
अलङ्कृतिभृतामपीत्यस्य मुख्याभूषेत्यस्य चोपमानयोजनान्दर्शयति--अलङ्कारेत्यादि ।  
प्रतीयमानच्छायेत्येतदप्युपमाने योजयति--प्रतीयमानेत्यादि ।  
पक्षे ऽत्र छायापदार्थो न कान्तिः, किन्तु योषितां यौवनारम्भसम्भाविनी कापि हृदयस्य दशेत्याह--अन्तरित्यादि ।  
अन्तर्मदनोद्भेदजं तद्घृदयसौन्दर्यन्तदेव रूपं यस्यास्सा मदनोद्भेदरूपमनोविकारात्मिकेति यावत् ।  
यया प्रतीयमानेति सम्बन्धः ।  
उक्तमुपपादयति--लज्जेत्यादि ।  
उक्तार्थे व्यतिरेकेण तदसम्भवं हेतुमाह--वीतेत्यादि ।  
कुरङ्गीत्यादिश्लोकः काव्यप्रकाशे उदाहृतः ।  
अत्र हि मन्मथविकारजुगोपयिषा स्पष्टं गम्यते ।  
प्रकारान्तरेणापि तद्यथा---- विस्रम्भोत्था मन्मथाज्ञाविधाने ये मुग्धाक्ष्याः के ऽपि लीलाविशेषाः ।  
अक्षुण्णास्ते चेतसा केवलेन स्थित्वैकान्ते सन्ततं भावनीयाः ॥  
लोचनम् कवेः--ऽकुरङ्गीवाङ्गानिऽ इत्यादिश्लोकः ।  
तथा प्रतीयमानस्य प्रियतमाभिलाषानुनायनमानप्रभृतेः चाया कान्तिः यया ।  
शृङ्गाररसतरङ्गिणी हि लज्जावरुद्धा निर्भरतया तास्तान् विलासान्नेत्रगात्रविकारपरम्परारूपान् प्रसूत इति गोपनासारसौन्दर्यलज्जाविजृम्भितमेतदिति भावः ।  
विश्रम्भेति ।  
मन्मथाचार्येण त्रिभुवनवन्द्यमानशासनेन अत एव लज्जासाध्वसध्वंसिना दत्ता येयमलङ्घनीयाज्ञा तदनुष्ठाने ऽवश्यकर्तव्ये सति साध्वसलज्जात्यागेन विस्रम्भसम्भोगकालोपनाताः, मुग्धाक्ष्या इति अकृतकसम्भोगपरिभावनोचितदृष्टिप्रसरपवित्रिता ये ऽन्ये विलासा गात्रनेत्रविकाराः, अत एवाक्षुण्णाः नवनवरूपतया प्रतिक्षणमुन्मिषन्तस्ते, केवलेनान्यात्राव्यग्रेणैकान्तावस्थानपूर्वं सर्वेन्द्रियोपसंहारेण भावयितुं बालप्रिया तत्पदं व्याचष्टे--प्रतीयमानस्येत्यादि ।  
यया हेतुना कान्तिरिति सम्बन्धः ।  
कथं लज्जायास्तद्धेतुत्वमित्यत आह--शृङ्गारेत्यादि ।  
इत्येतदिति सम्बन्धः ।  
नेत्रादिविकारजातं प्रतीयमानच्छायारूपमिति भावः ।  
श्लोकं व्याचष्टे--मन्मथाचार्यणेत्यादि ।  
राजा ज्ञातो ऽप्यनतिलङ्घनीया ह्याचार्याज्ञा "गुरौ रुष्टे न कश्चने"त्यादिवचनादत आचार्यत्वरूपणम् ।  
त्रिभुवनेति ।  
यथोक्तं मालतीमाधवे--ऽअन्त्येषु जन्तुष्विऽत्यादि ।  
अत एव त्रिभुवनवन्दनीयशासनत्वादेव ।  
दत्तेत्यवश्यग्राह्यत्वादिसूचनार्थम् ।  
आज्ञेति ।  
सर्वा युवत्यस्त्यक्तलज्जा साध्वसास्सम्भोगपरा भवेयुरित्याज्ञेत्यर्थः ।  
त्यागेन कर्तव्य इति सम्बन्धः ।  
अकृतकेति ।  
अकृतकाः अकृत्रिमाः तथा सम्भोगस्य या परिभावना आस्वादः, तत्र तदवसर इति यावत् ।  
उचिताश्च ये दृष्टिप्रसरास्तैः पवित्रिता इत्यर्थः ।  
सम्भोगपरिभोगेति च पाठः ।  
लीलाविशेषा इत्यत्रत्यविशेषपदार्थकथनम् ।  
अन्ये इति ।  
असाधारणा इत्यर्थः ।  
अत एव अन्यत्वादेव ।  
एकान्तावस्थानफलमुक्तम्--सर्वेन्द्रियोपसंहारेणेति ।  
कृत्यप्रत्ययार्थं द्वेधाह--शक्या अर्हा इति ।  
इत्यत्र के ऽपीत्यनेन पदेन वाच्यमस्पष्टमभिदधता प्रतीयमानं वस्त्वक्लिष्टमनन्तमर्पयता का छाया नोपपादिता ।  
  
  
_________________________________________________________  
  
  
अर्थान्तर-गतिः काक्वा या चैषा परिदृश्यते ।  
सा व्यङ्ग्यस्य गुणी-भावे प्रकारम् इमम् आश्रिता  ॥ ध्व्क्_३।३८ ॥  
  
  
__________  
  
  
अर्थान्तरगतिः काक्वा या चैषा परिदृश्यते ।  
सा व्यङ्ग्यस्य गुणीभावे प्रकारमिममाश्रिता    ॥ ३।८ ॥  
  
या चैषा काक्वा क्वचिदर्थान्तरप्रतीतिर्दृश्यते सा व्यङ्ग्यस्यार्थस्य गुणीभावे सति गुणीभूतव्यङ्ग्यलक्षणं काव्यप्रभेदमाश्रयते ।  
यथा---ऽस्वस्था लोचनम् शक्या अर्हा उचिताः ।  
यतः के ऽपि नान्येनोपायेन शक्यनिरूपणाः    ॥ ३७ ॥  
  
गुणीभूतव्यङ्ग्यस्योदाहरणान्तरमाह--अर्थान्तरेति ।  
ऽकक लौल्येऽ इत्यस्य धातोः काकुशब्दः ।  
तत्र हि साकाङ्क्षनिराकाङ्क्षादिक्रमेण पठ्यमानो ऽसौ शब्दः प्रकृतार्थातिरिक्तमपि वाञ्छतीति लौल्यमस्याभिधीयते ।  
यदि वार् इषदर्थे कुशब्दस्तस्य बालप्रिया अर्हा इत्यस्यैव विवरणम्--उचिता इति ।  
वृत्तौ "वाच्यमस्पष्टमभिदधते"ति ।  
किंशब्दस्यानिर्ज्ञतविशेषधर्मावच्छिन्नवाचकत्वादिति भावः ।  
प्रतीयमानं वस्त्विति ।  
तच्च वचनाशक्यत्वानुभवैकवेद्यत्वपरमाह्लादकारित्वादिकं बोध्यम् ।  
का छायेत्यादि ।  
उक्तं व्यङ्ग्यं वाच्यार्थोपस्कारकं सत्काव्यस्य चारुत्वं सम्पादयतीत्यर्थः    ॥ ३।७ ॥  
  
कारिकां वृत्तिञ्च विवरिष्यन्नादौ काकुशब्दनिष्पत्तिमाह--कवेत्यादि ।  
अस्य धातोः एतद्धातुसम्बन्धी ।  
ननु लौल्यमिच्छा तत्कथमत्र घटत इत्यत आह--तत्र हीत्यादि ।  
तत्र काकुविषये ।  
साकाङ्क्षेति ।  
यथोक्तं काव्यानुशासने--"सा च काकुर्द्विधा साकाङ्क्षा निराकाङ्क्षा च, वाक्यस्य साकाङ्क्षनिराकाङ्क्षत्वात् ।  
यस्माद्वाक्याद्यादृशस्सङ्केतबलेनार्थः प्रीयते, न तादृश एव, किन्तु न्यूनाभ्यधिकः प्रमाणबलेन निर्णययोग्यस्तद्वाक्यं साकाङ्क्षं तद्विपरीतं निराकाङ्क्षम्। वक्तृगात ह्याकाङ्क्षा वाक्ये उपचर्यते ।  
सा च प्रकरणबलान्निश्चीयते ।  
विशिष्टवषयत्वञ्च तस्यास्तत एवावसीयते ।  
विषयो ऽपि त्रिविधः अर्थान्तरं तदर्शगत एव विशेषस्तदर्थाभावो वे"त्यादि ।  
निराकाङ्क्षादीत्यादिशब्देन दीप्ताद्यलङ्कारादिपरिग्रहः ।  
क्रमः प्रकारः ।  
असौ शब्द इति ।  
ध्वनिविशेषात्मिका हि काकुश्शब्दधर्म इत्यतश्शब्द इत्युक्तम् ।  
प्रकृतेति ।  
प्रकृतो यो ऽर्थस्सङ्केतबलेनावगम्यमानस्तस्मादतिरिक्तमर्थमित्यर्थः ।  
वाञ्छतीति ।  
बोध्यत्वेनेच्छतीत्यर्थः ।  
अभिधीयत इति ।  
उपचारादिति शेषः ।  
प्रकारान्तरेणाह--यदि वेत्यादि ।  
हृदयेति ।  
हृदयस्थं यद्वस्तु विधिनिषेधादिरूपं तस्य प्रतीतेरित्यर्थः ।  
भवन्ति मयि जीवति धार्तराष्ट्राःऽ ।  
लोचनम् कादेशः ।  
तेन हृदयस्थवस्तुप्रतीतेरीषद्भूमिः काकुः तया यार्ऽथान्तरगतिः स काव्यविशेष इमं गुणीभूतव्यङ्ग्यप्रकारमाश्रितः। अत्र हेतुर्व्येङ्ग्यस्य तत्र गुणीभाव एव भवति ।  
अर्थान्तेरगतिशब्देनात्र काव्यमेवोच्यते ।  
न तु प्रतीतेरत्र गुणीभूतव्यङ्ग्यत्वं वक्तव्यं, प्रतीतिद्वारेण वा काव्यस्य निरूपितम् ।  
अन्ये त्वाहुः---व्यङ्ग्यस्य गुणीभावे ऽयं प्रकारः अन्यथा तु तत्रापि ध्वनित्वमेवेति ।  
तच्चासत्; काकुप्रयोगे सर्वत्र शब्दस्पृष्टत्वेन व्यङ्ग्यस्योन्मीलितस्यापि गुणीभावात् काकुर्हि शब्दस्यैवल कश्चिद्धर्मस्तेन स्पृष्टं ऽगौप्यैवं गदितः सलेशंऽ इति, ऽहसन्नेत्रार्पिताकूतम्ऽ इतिवच्छब्देनैवानुगृहीतम् ।  
अत एव ऽभम धम्मिअऽ इत्यादौ काकुयोजने गुणीभूतव्यङ्ग्यतैव व्यक्तोक्तत्वेन तदाभिमानाल्लोकस्य ।  
स्वस्था इति ।  
भवन्ति इति, मयि जीवति इति, घार्तराष्ट्रा इति च साकाङ्क्षदीप्तगद्गदतारप्रशमनोद्दीपनचित्रिता बालप्रिया कश्चिदुपाय इत्यर्थः ।  
भूमिरिति कुशब्दार्थकथनम् ।  
कारिकां व्याचष्टे--तयेत्यादि ।  
तया काक्वा ।  
अर्थान्तरगतिरित्यनेनार्थान्तरावगमकः काव्यविशेषो विवक्षित इति वक्ष्यति तदाशयेन सेत्येतद्व्याचष्टे--स काव्यविशेष इति ।  
गुणीभाव इति सप्तमी निमित्ते गुणीभावद्धेतोरित्यर्थ इत्याह--तत्रेत्यादि ।  
न त्वित्यादि ।  
अर्थान्तरगातिरित्यस्य अर्थान्तरस्य प्रतीतिरिति यथाश्रुतार्थकत्वे अर्थान्तरप्रतीतेरेव गुणीभूतव्यङ्ग्यत्वं वक्तव्यं भवति, तच्चानभिमतमिति भावः ।  
यथाश्रुतमुक्तमर्थमेव योजयन्नाह--प्रतीतीत्यादि ।  
अर्थान्तरप्रतीतेर्गुणीभावप्रदर्शनव्याजेन तद्धेतुभूतकाव्यस्य गुणीभूतव्यङ्ग्यत्वं प्रदर्शितमित्यर्थः ।  
अन्ये तु काकुस्थले यत्र तद्व्यङ्ग्यस्य प्राधान्यन्तत्र ध्वनित्वं, यत्र गुणीभावस्तत्र गुणीभूतव्यङ्ग्यत्वं तदेतद्व्यङ्ग्यस्य गुणीभाव इत्यनेन दर्शितमिति व्याचक्षते; तन्मतमुपन्यस्य दूषयति--अन्य इत्यादि ।  
शब्दस्पृष्टत्वमुपपादयति--काकुर्हीत्यादि ।  
धर्म इति ।  
यथोक्तमभिप्रायवान् पाठ्यधर्मः काकुरिति ।  
ऽकाकुः स्त्रियां विकारो यश्शोकभीत्यादिभिर्ध्वनेऽरित्यमरश्च ।  
तेन स्पृष्टमिति ।  
काकुरूपेण शब्दधर्मेण विषयीकृतमित्षथः ।  
शब्देनैवानुगृहीतमित्यनेनास्य सम्बन्धः धर्मधर्मिणोरभेदादति भावः ।  
शब्दावेदितत्वरूपशब्दानुगृहीतत्वे दृष्टान्तमाह--गोप्येत्यादि ।  
अत एवेति ।  
काकुव्यङ्ग्यस्य गुणीभावादेवेत्यर्थः ।  
काक्वित्यादि ।  
भ्रमणनिषेधस्य काक्वा व्यङ्ग्यत्वे गुणीभूतव्यङ्ग्यत्वमेवेत्यर्थः ।  
अत्र हेतुमाह--व्यक्तेत्यादि ।  
तदा काकुयोजने ।  
काकुमुदाहरणे दर्शयति--स्वस्था इत्यादि ।  
इति चेति ।  
चतुर्षु स्थलेषु चेत्यर्थः ।  
साकाङ्क्षेत्यादि ।  
साकाङ्क्षा दीप्ता गद्गदेन ताराप्रशमनोद्दीपनाभ्यां चित्रिता विशेषवती चेत्यर्थः ।  
यथा वा--  
आम असैओ ओरम पैव्वए ण तुएं मलिणिअं सीलम् ।  
किं उण जणस्स जाअ व्व चान्दिलं तं ण कामेमो ॥  
शब्दशक्तिरेव हि स्वाभिधेयसामर्थ्याक्षिप्तकाकुसहाया सत्यर्थविशेषप्रतिपत्तिहेतुर्न काकुमात्रम्। विषयान्तरे स्वेच्छाकृतात्काकुमात्रात्तथाविधार्थप्रतिपत्त्यसम्भवात् ।  
स चार्थः काकुविशेषसहायशब्दव्यापारोपारूढो ऽप्यर्थसामर्थ्यलभ्य इति व्यङ्ग्यरूप एव ।  
वाचकत्वानुगमेनैव तु यदा लोचनम् काकुरसम्भाव्यो ऽयमर्थो ऽत्यर्थमनुचितश्चेत्यमुं व्यङ्ग्यमर्थं स्पृशन्ती तेनैवोपकृता सतीक्रोधानुभावरूपतां व्यङ्ग्योपस्कृतस्य वाच्यस्यैवाधत्ते ।  
आमेति ।  
आम असत्यः उपरम पतिव्रते न त्या मलिनितं शीलम् ।  
किं पुनर्जनस्य जायेव नापितं तं न कामयामहे ॥  
इति च्छाया ।  
आम असत्यो भवामः इत्यभ्युपगमकाकुः साकाङ्क्षोपहासा ।  
उपरमेति निराकाङ्क्षतया सूचनगर्भा ।  
पतिव्रते इति दीप्तस्मितयोगिनी ।  
न त्वया मलिनितं शीलमिति सगद्गदाकाङ्क्षा ।  
किं पुनर्जनस्य जायेव मन्मथान्धीकृता, चन्दिलं नापितमिति पामरप्रकृतिं न कामयामहे इति निराकाङ्क्षगद्गदोपहासगर्भा ।  
एषा हि कयाचिन्नापि तानुरक्तया कुलवध्वा दृष्टाविनयाया उपहास्यमानायाः प्रत्युपहासावेशगर्भोक्तिः काकुप्रधानैवेति ।  
गुणीभावं दर्शयितुं शब्दस्पृष्टतां तावत्साधयति--शब्दशक्तिरेवेत्यादिना ।  
बालप्रिया दीप्ततारावलङ्कारान्तर्गतौ प्रशमनोद्दीपने त्वङ्गान्तर्गते इति विवेकः ।  
अयमर्थ इति ।  
मयि जीवति धार्तराष्ट्राः स्वस्था भवन्तीति वाच्यार्थ इत्यर्थः ।  
स्पृशन्तीति ।  
विषयीकुर्वाणा सतीत्यर्थः ।  
तेनैव उक्तेन व्यङ्ग्येनैव ।  
उपकृता सतीति हेतुकथनम् ।  
व्यङ्ग्येति ।  
असम्भाव्यत्वादिरूपोक्तव्यङ्ग्येनोपस्कृतस्येत्यर्थः ।  
आधत्त सम्पादयति ।  
तथाच व्यङ्ग्यं गुणीभूतमिति भावः ।  
आमेति ।  
वयमसत्यः स्वैरिण्यो भवामः ।  
आमेत्यभ्युपगमे ।  
उपरम त्वं मदुपहासाद्विरम ।  
शीलं सद्वृत्तम् ।  
किं पुनः किन्तु ।  
जनस्य जायेवेति ।  
त्वमिवेत्यर्थः ।  
त्वं यथा कामयसे तथेति यावत् ।  
लोचने--साकाङ्क्षेति ।  
साकाङ्क्षा उपहासव्यञ्जिका चेत्यर्थः ।  
पतिव्रत इति न मलिनितमित्यत्र च काक्वा तत्तदभावो व्यङ्ग्य इत्यभिप्रायेणाह--पतिव्रत इत्यादि ।  
चन्दिलमित्यस्य छाया--नापितमिति ।  
तेन गम्यमाह--पामरेति ।  
गुणीभावमिति ।  
व्यङ्ग्यस्येति शेषः ।  
अनुगम इत्यस्य तद्विशिष्टवाच्यप्रतीतिस्तदा गुणीभूतव्यङ्ग्यतया तथाविधार्थद्योतिनः काव्यस्य व्यपदेशः ।  
व्यङ्ग्यविशिष्टवाच्याभिधायिनो हि गुणीभूत्वयङ्ग्यत्वम् ।  
  
  
_________________________________________________________  
  
  
प्रभेदस्यास्य विषयो यश् च युक्त्या प्रतीयते ।  
विधातव्या सहृदयैर् न तत्र ध्वनि-योजना  ॥ ध्व्क्_३।३८ ॥  
  
  
__________  
  
  
प्रभेदस्यास्य विषयो यश्च युक्त्या प्रतीयते ।  
विधातव्या सहृदयैर्न तत्र ध्वनियोजना    ॥ ३८ ॥  
  
सङ्कीर्णो हि कश्चिद्ध्वनेर्गुणीभूतव्यङ्ग्यस्य च लक्ष्ये दृश्यते मार्गः ।  
लोचनम् नन्वेवं व्यङ्ग्यत्वं कथमित्याशङ्क्याह---स चेति ।  
अधुना गुणीभावं दर्शयति---वाचकत्वेति ।  
वाचकत्वे ऽनुगमो गुणत्वं व्यङ्ग्यव्यञ्जकभावस्य व्यङ्ग्यविशिष्टवाच्यप्रतीत्या तत्रैव काव्यस्य प्रकाशकत्वं कल्प्यते; तेन न तथा व्यपदेश इति काकुयोजनायां सर्वत्र गुणीभूतव्यङ्ग्यतैव ।  
अत एव ऽमथ्नामि कौरवशतं समरे न कोपात्ऽ इत्यादौ विपरीतलक्षणं य आहुस्ते न सम्यक्यराममृशुः ।  
यतो ऽत्रोच्चारणकाल एव ऽन कोपात्ऽ इति दीप्ततारगद्गदसाकाङ्क्षकाकुबलान्निषेधस्य निषिध्यमानतयैव युधिष्ठिराभिमतसन्धिमार्गाक्षमारूपत्वाभिप्रायेण प्रतिपत्तिरिति मुख्यार्थबाधाद्यनुसरणविध्नाभावात्को लक्षणाया अवकाशः ।  
ऽदर्शे यजेतऽ इत्यत्र तु तथाविधकाक्वाद्युपायान्तराभावद्भवतु विपरीतलक्षणा इत्यलमवान्तरेण बहुना    ॥ ३।८ ॥  
  
अधुना सङ्कीर्ण विषयं विभजते---प्रभेदस्येति ।  
युक्त्येति ।  
चारुत्वप्रतीतिरेवात्र युक्तिः ।  
बालप्रिया विवरणम्--गुणत्वमिति ।  
कस्येत्यतः पूरयति--व्यङ्ग्येत्यादि ।  
ऽतद्विशिष्टेऽत्यादिवृत्तिग्रन्थविवरणम्--व्यङ्ग्यविशिष्टेत्यादि ।  
तत्रैव व्यङ्ग्यविशिष्टवाच्य एव ।  
प्रकाशकत्वं बोधकत्वम् ।  
वृत्तौ ऽयदा तदेऽत्यनयोर्यतस्तत इत्यर्थौ बोध्यौ ।  
मथ्नामीत्यादि ।  
प्रतिज्ञातकौरवशतवधस्य क्रुद्धस्य भीमसेनस्य वचनमिदमत एव न मथ्नामीत्यादौ विपरीतलक्षणेति केचित्तदाह--विपरीतेत्यादि ।  
इति निषेधस्य निषिद्ध्यमानतयैव प्रतिपत्तिरिति सम्बन्धः ।  
काकुकल्पनायां हेतुः--युधिष्टिरेत्यादि ।  
युधिष्ठिराभिमतो यस्सन्धिमार्गस्तस्य यदक्षमारूपत्वमक्षम्यत्वं तदभिप्रायो भीमगतस्तेनेत्यर्थः ।  
इतीत्यादि ।  
अयं भावः--न मथ्नामीत्यादिरूपस्य मथनादिनिषेधस्यादौ प्रतीतिः पश्चात्तु मथ्नाम्येवेत्यादिरूपस्य तन्निषेधनिषेधस्य प्रतीतिरितिन, किन्तूच्चारणकाल एव काकुबलान्मथनादिनिषेधस्य निषेषप्रतियोगित्वेनैव न मथ्नामि नेत्याकारिका प्रतीतिरतो मथनादिनिषेधस्य वाच्यस्य निषेधो व्यङ्ग्य एवेति ।  
प्रसङ्गान्मोमांसकं प्रत्याह--दर्श इत्यादि ।  
न दृश्यते चन्द्रो ऽत्रेति व्युत्पत्त्या दर्शशब्दो ऽमावास्यायां प्रयुज्यते ।  
तथाचात्र दृशधातोर्दर्शनाभावे विपरीतलक्षणेति भावः ।  
स्पष्टमिदं श्रौतसूत्रव्याख्याने    ॥ ३।८ ॥  
  
सङ्कीर्णं विषयमिति ।  
प्रमुख एवान्यतरावधारणनियमासम्भवो यत्र युक्तिपरामर्शं तत्र यस्य युक्तिसहायता तत्र तेन व्यपदेशः कर्तव्यः ।  
न सर्वत्र ध्वनिरागिणा भवितव्यम् ।  
यथा--- पत्युः शिरश्चन्द्रकलामनेन स्पृशेति सख्या परिहासपूर्वम् ।  
सा रञ्जयित्वा चरणौ कृताशीर्माख्येन तां निर्वचनं जघान ॥  
लोचनम् पत्युरिति ।  
अनेनेति ।  
अलक्तकोपरक्तस्य हि चन्द्रमसः परभागलाभो ऽनवरतपादपतनप्रसादनैर्विना न पत्युर्झटिति यथेष्टानुवर्तिन्या भाव्यमिति चोपदेशः ।  
शिरोधृता या चन्द्रकला तामपि परिभवेति सपत्नीलोकापजय उक्तः ।  
निर्वचनमिति ।  
अनेन लज्जावहित्थहर्षेर्ष्यासाध्वससौभाग्याभिमानप्रभृति यद्यपि ध्वन्यते, तथापि तन्निर्वचनशब्दार्थस्य कुमारीजनोचितस्याप्रतितत्तिलक्षणस्यार्थस्योपस्कारकतां केवलमाचरति ।  
उपस्कृतस्त्वर्थः शृङ्गाराङ्गतामेतीति ।  
बालप्रिया विना तं विषयमित्यर्थः ।  
न्यायवित्सम्मतस्य युक्तिपदार्थस्यात्रासम्भवात्तत्पदं व्याचष्टे---चारुत्वेत्यादि ।  
अत्र काव्यार्थतत्वचिन्ताविषये ।  
यदि व्यङ्ग्योपस्कृताद्वाच्यादेव स चेतश्चमत्कारलाभः, तदा गुणीभूतव्यङ्ग्यत्वं, यदा तु व्यङ्ग्यादेव न्यक्कृतवाच्यात्तदा ध्वनित्वमिति चारुत्वप्रतीतिरूपकार्यबलादेव तदन्यतरावधारणसिद्धिरित्यर्थः ।  
स्पृशेत्यन्तेन व्यज्यमानमर्थद्वयं दर्शयति--अलक्तकेत्यादि ।  
परभागलाभ इति ।  
चन्द्रमसो ऽतिधवलतावदलक्तकस्य रक्तत्वाच्चेति भावः ।  
अलक्तकोपरञ्जितत्वरूपविशेषणांशव्यङ्ग्यमुक्त्वा चरणेन शिरस्पर्शनविधिना व्यङ्ग्यमाह--अनवरतेत्यादि ।  
भ्क्तटितीति ।  
नैसर्गिकनिरतिशयरागपारतन्त्र्यबलात्कारादित्यर्थः ।  
शिरोधिकरणकत्वविशेषणोपकृतेन स्त्रीलिङ्गनिर्देशेन व्यङ्ग्यमाह--शीरोधृतेत्यादि ।  
उक्त इति ।  
व्यञ्जित इत्यर्थः ।  
ऽनिर्वचनम्ऽ इत्यदिवृत्तिग्रन्थेन दर्शतं व्यङ्ग्यं तस्य गुणीभावं च प्रदर्शयति--अनेनेत्यादि ।  
अनेन निर्वचनं जधानेत्यनेन ।  
तदिति ।  
लज्जादिव्यङ्ग्यजातमित्यर्थः ।  
कुमारीजनोचितस्येति ।  
अनेन वाच्यार्थस्य चमत्कारकारित्वयोग्यता दर्शिता ।  
उपस्कृतस्त्वर्थ इति ।  
उक्तव्यङ्ग्योपस्कृतो ऽनिर्वचनं जघानेऽति वाच्यार्थं इत्यर्थः ।  
शृङ्गारेति ।  
विप्रलम्भशृङ्गारेत्यर्थः ।  
उच्चैःशब्दस्योर्ध्वदेशस्थितार्थकत्वं कुमुमविशेषणत्वं चाभिप्रेत्य व्याचष्टे--उच्चैर्यानीत्यादि ।  
यथा च--- प्रायच्छतोच्चैः कुसुमानि मानिनी विपक्षगोत्रं दयितेन लम्भिता ।  
न किञ्चिदूचे चरणेन केवलं लिलेश बाष्पाकुललोचना भुवम् ॥  
इत्यत्र ऽनिर्वचनं जघानऽ ऽन किञ्जिदूचेऽ इति प्रतिषेधमुखेन व्यङ्ग्यस्यार्थस्योक्त्या किञ्चिद्विषयीकृतत्वाद्गुणीभाव एव शोभते ।  
यदा वक्रोक्तिं विना व्यङ्ग्यो ऽर्थस्तात्पर्येण प्रतीयते तदा तस्य प्राधान्यम् ।  
यथा ऽएवं वादिनि देवर्षौऽ इत्यादौ ।  
इह पुनरुक्तिर्भङ्ग्यास्तीति वाच्यस्यापि प्राधान्यम् ।  
तस्मान्नात्रानुरणनरूपव्यङ्ग्यध्वनिव्यपदेशो विधेयः ।  
लोचनम् प्रायच्छतेति ।  
उच्चैरिति ।  
उच्चैर्यानि कुसुमानि कान्तया स्वयं ग्रहीतुमशक्यत्वाद्य्वाचितानीत्यर्थः ।  
अस्मदुपाध्यायास्तु हृद्यतमानि पुष्पाणि अमुके, गृहाणगृहाणेत्युच्चैस्तारस्वरेणादरातिशयार्थं प्रयच्छता ।  
अत एव लम्भितेति ।  
न किञ्चिदिति ।  
एवंविधेषु शृङ्गारावसरेषुतामेवायं स्मरतीति माननप्रदर्शनमेवात्र न युक्तमिति सातिशयमन्युसम्भारो व्यङ्ग्यो वचननिषेधस्यैव वाच्यस्य संस्कारः ।  
तद्वक्ष्यति--उक्तिर्भङ्ग्यास्तीति ।  
तस्येति व्यङ्ग्यस्य ।  
इहेतु पत्युरित्यादौ ।  
वाच्यस्यापीति ।  
अपिशब्दो भिन्नक्रमः ।  
ध्वनिशब्दस्य विशेषममुक्तम् ॥३९ ॥  
  
बालप्रिया एतद्विशेषणव्यङ्ग्यमाह--कान्तयेत्यादि ।  
उच्चैःशब्दस्य तारस्वरार्थकत्वं प्रदानक्रियाविशेषणत्वं च स्वाभिमतमित्याह--अस्मदित्यादि ।  
अमुक इति ।  
पाणितलादिपात्र इत्षथः ।  
पुष्पाणीत्यनेन सम्बन्धः ।  
उच्चैरित्यस्य व्याख्यानम्--तारस्वरेणेति ।  
तारस्वरेम दाने निमित्तमादरातिशयद्योतनमित्याह--आदरेति ।  
उक्तार्थसामञ्जस्यद्रढिम्ने पदान्तरमनुकूलयति--अत एवेत्यादि ।  
अत एव तारस्वरेम कुसुमदानादेव ।  
ऽन किञ्चिदूचऽ इत्यस्य प्रयोजनं दर्शयन् व्यङ्ग्यमाह--एवं विधेष्वित्यादि ।  
मानप्रदर्शनमिति ।  
अक्षिविवर्तनाद्यनुभावद्वारेति भावः ।  
तदिति ।  
व्यङ्ग्यस्य वाच्योपस्कारकतया वाच्यायमानत्वमित्यरिथः ।  
भिन्नक्रम इति ।  
अन्यथा व्याहतस्स्यादिति भावः ।  
विशेषणमिति ।  
अनुरणनेत्यादिविशेषणमित्यार्थः ।  
असंलक्ष्यक्रमव्यङ्ग्यध्वनिरूपत्वस्यात्रापि सत्त्वद्योतकं हि तद्विशेषणमिति भावः    ॥ ३।९ ॥  
  
  
  
_________________________________________________________  
  
  
प्रकारो ऽयं गुणीभूत-व्यङ्ग्यो ऽपि ध्वनि-रूपताम् ।  
धत्ते रसादि-तात्पर्य-पर्यालोचनया पुनः  ॥ ध्व्क्_३।४० ॥  
  
  
__________  
  
  
प्रकारो ऽयं गुणीभूतव्यङ्ग्यो ऽपि ध्वनिरूपताम् ।  
धत्ते रसादितात्पर्यपर्यालोचनया पुनः  ॥ ४० ॥  
गुणीभूतव्यङ्ग्यो ऽपि काव्यप्रकारो रसभावादितात्पर्यालोचने पुनर्ध्वनिरेव सम्पद्यते ।  
यथात्रैवानन्तरोदाहृते श्लोकद्वये ।  
यथा च--- दुराराधा राधा सुभग यदनेनापि भृजत- स्तवैतत्प्राणेशाजधनवसनेनाश्रु पतितम् ।  
लोचनम् एतदेवेति ।  
गुणीभूतव्यङ्ग्यस्य रसादिध्वनिरूपत्वं यदा सूत्रितं तदेवेत्यर्थः ।  
तुल्यच्छायमिति ।  
पत्युरित्यादौ प्रयच्छतेत्यादौ च भावलध्वनेर्वचननिषेधरूपवाच्यार्थोपस्कारकत्वस्यावगमात्तयोः तुल्यच्छायत्वम् ।  
ऽदुराराधेऽति ।  
हे सुभग ! यत् पतितमेतदश्रु अनेन प्राणेशाजधनवसनेनापि मृजतस्तव राधा दुराराधा स्त्रीचेतः कठोरं तदुपचारैरलं, हे त्वं विरम्, अनुनयेष्वेवमुदितो हरिः वः कल्याणं क्रियादित्यन्वयः ।  
लोचने श्लोकं व्याकरिष्यन् पीठिकामारचयति--अकारणेत्यादि ।  
श्लोकगतानां पदानां व्यङ्ग्यमर्थजातमासूत्रयति--सुभगेतीत्यादि ।  
य इति ।  
त्वमिति शेषः ।  
न पार्यस इति ।  
इत्येवं राधागताभिप्राय इत्यर्थः ।  
व्यज्यत इति शेषः ।  
एवमुत्तरत्रापि बोध्यम् ।  
व्यङ्ग्यान्तरमाह--तदेव चेति ।  
इदमित्यनुषज्यते ।  
एवमादृतमित्येतत् स्फुटयति--यदित्यादि ।  
मृजत इति वर्तमानार्थकप्रत्ययेन मार्जनस्याविरामत्वोक्या व्यङ्ग्यमाह--अनेन हि प्रत्युतेत्यादि ।  
प्रकृत्यंशव्यङ्ग्यमाह--इयच्चेत्यादि ।  
मामित ।  
पुरःस्थितामपि मामित्यर्थः ।  
मन्यस इत्यन्नाप्यस्य सम्बन्धः ।  
कठोरं स्त्रीचेतस्तदलमुपचारैर्विरम हे क्रियात्कल्यामं वो हरिरनुनयष्वेवमुदितः ॥  
लोचनम् यन्मां विस्मृत्य तामेव कुपितां मन्यसे ।  
अन्यथा कथमेवं कुर्याः ।  
पतीतमिति ।  
गत इदानीं रोदनावकाशो ऽपीत्यर्थः ।  
यदि तूच्यते इयताप्यादरेण किमिति कोपं न मुञ्चसि, तत्किं क्रियते कठोरस्वभावं स्त्रीचेतः ।  
स्त्रीति हि प्रेमाद्ययोगाद्वस्तुविशेषमात्रमेतत्; तस्य चैष स्वभावः, आत्मनि चैतत्सुकुमारहृदया योषित इति न किञ्ञ्चिद्वज्रसाराधिकमासां हृदयं यदेवंविधवृत्तान्तसाक्षात्कारे ऽपि सहस्रधा न दलति ।  
उपचारैरिति ।  
दाक्षिण्यप्रयुक्तैः ।  
अनुनयेष्विति बहुवचनेनवारं वारमस्य बहुवल्लभस्येयमेव स्थितिरिति सौभाग्यातिशय उक्तः ।  
एवमेष व्यङ्ग्यार्थसालो वाच्यं भूषयति ।  
तत्तुवाच्यं भूषितं सदीर्ष्याविप्रलम्भाङ्गत्वमेतीति ।  
यस्तु त्रिष्वपि श्लोकेषु प्रतीयमानस्यैव रसाङ्गत्वं व्याचष्टे स्म ।  
स देवं विक्रीय तद्यात्रोत्सवमकार्षीत ।  
एवं हि व्यङ्ग्यस्य या गुणीभूतता प्रकृता सैव समूलं त्रुट्येत् ।  
रसादिव्यतिरिक्तस्य हि व्यङ्ग्यस्य रसाङ्गभावयोगित्वमेव बालप्रिया पतितमिति भूतनिर्देशेन व्यङ्ग्यमाह--गत इत्यादि ।  
कठोरमित्यादिकं विवरिष्यन्नाह-यदीत्यादि ।  
मुञ्चसीत्यस्यानन्तरमितीति शेषः ।  
इत्युच्यते यदीति सम्बन्धः ।  
तत् तर्हि ।  
स्त्रीति तदेनं व्यङ्ग्यमाह--प्रेमादीति ।  
स्त्रीति ह्येतदिति सम्बन्धः ।  
एष इति ।  
कठोरहृदयत्वमित्यर्थः ।  
एवं बोधनीयं प्रति व्यङ्ग्यमुक्त्वा राधगतं व्यङ्ग्यमाह--आत्मनीत्यादि ।  
आत्मनि चैतदिति ।  
वक्ष्यमाणं राधगतं व्यङ्ग्यमित्यर्थः ।  
इतीति ।  
इत्येतदित्यर्थः ।  
न किञ्चिदिति ।  
अपरमार्थमित्यर्थः ।  
उक्तस्य व्यङ्ग्यजातस्य वाच्यं प्रति तस्य रसं प्रति चाङ्गभावमाह--एवमित्यादि ।  
व्याख्यानान्तरमनुवदति--यस्त्वित्यादि ।  
प्रतीयमानस्यैवेति ।  
एवकारेण प्रतीयमानोपस्कृतस्य वाच्यार्थस्य व्यवच्छेदः ।  
व्याचष्टे स्मेति ।  
व्याख्यातुरस्यायमाशयः- यस्य हि मुख्यं प्राधानं तं प्रत्येवं गुणीभावो ऽन्याय्यः रसस्यैव च तत्प्राधान्यमिति नेदं व्याख्यानं साधीयैत्युपहासोक्त्या दर्शयति--स देवमित्यादि ।  
यथा कश्चिन्निर्धनतया देवं विक्रीय धनं सम्पाद्य तद्यात्रोत्सवं कर्तुमारभते, तथा गुणीभूतव्यङ्ग्योपपादनाय प्रवृत्तस्तद्विरोधिनं कञ्चित्प्रकारमाश्रित इति महत्तरमस्य कौशलमित्युपहासः ।  
एतदेति कथं त्रुट्येदित्यत आह--रसादीत्यादि ।  
रसादिव्यतिरिक्तस्य व्यङ्ग्यस्य वस्त्वलङ्कारात्मकस्य ।  
रसाङ्गेत्यादि ।  
व्यङ्ग्यैकस्वभावस्य रसादेस्तावत्स्वत एव प्राधान्यं, तद्वयतिरिक्तस्य तु तदङ्गत्वेनेत्यतस्तस्य तदङ्गत्वे प्राधान्यमेवापतति, न तु गुणत्वमित्यर्थः ।  
एवं स्थिते च ऽन्यक्कारो ह्ययमेवऽ इत्यादिश्लोकनिर्दिष्टानां पदानां व्यङ्ग्यविशिष्टवाच्यप्रतिपादने ऽप्येतद्वाक्यार्थीभूतरसापेक्षया व्यञ्जकत्वमुक्तम् ।  
न तेषां पदानामर्थान्तरसङ्क्रमितवाच्यध्वनिभ्रमो विधातव्यः, विवक्षितवाच्यत्वात्तेषाम् ।  
तेषु हि व्यङ्ग्यविशिष्टत्वं वाच्यस्य प्रतीयते न तु व्यङ्ग्यरूपपरिणतत्वम् ।  
तस्माद्वाक्यं तत्र ध्वनिः, पदानि तु गुणीभूतव्यङ्ग्यानि ।  
न च केवलं गुणीभूतव्यङ्ग्यान्येव पदान्यलक्ष्यक्रमव्यङ्ग्यध्वनेर्व्यञ्जकानि यावदर्थान्तरसङ्क्रमितवाच्यानि ध्वनिप्रभेदरूपाण्यपि ।  
यथात्रैव श्लोके रावण इत्यस्य प्रभेदान्तररूपव्यञ्जकत्वम् ।  
यत्र तु वाक्ये रसादितात्पर्ये नास्ति गुणीभूतव्यङ्ग्यैः पदैरुद्भासिते ऽपि तत्र गुणीभूतव्यङ्ग्यतैव समुदायधर्मः ।  
यथा-- राजानमपि सेवन्ते विषममप्युपयुञ्जते ।  
रमन्ते च सह स्त्रीभिः कुशलाः खलु मानवाः ॥  
लोचनम् प्राधान्यं नान्यत्किञ्चिदित्यलं पूर्ववंश्यैः सह विवादेन ।  
एवं स्थित इति ।  
अनन्तरोक्तेन प्रकारेम ध्वनिगुणीभूतव्यङ्ग्ययोर्विभागे स्थिते सतीत्यर्थः ।  
कारिकागतमपिशब्दं व्याख्यातुमाह--न चेति ।  
एष च श्लोकः पूर्वमेव व्याख्यात इति न पुनर्लिख्यते ।  
यत्र त्विति ।  
यद्यपि चात्र विषयनिर्वेदात्मकशान्तरसप्रतीतिरस्ति, तथापि चमत्कारो ऽयं वाच्यनिष्ठ एव ।  
व्यङ्ग्यं त्वसम्भाव्यत्वविपरीतकारित्वादि बालप्रिया अतो वाच्यं प्रत्येव गुणीभावो वक्तव्य इति भावः ।  
वृत्तौ--ऽपदानाम्ऽ इत्यादि ।  
व्यङ्ग्यार्थाः पूर्वमुक्ताः ।  
ऽवाक्यार्थीभूतरसेऽति ।  
रौद्ररसेत्यर्थः ।  
प्रसङ्गादाह---ऽन तेषाम्ऽ इत्यादि ।  
ऽन च केवलऽमित्यादिग्रन्थस्योत्सूत्रत्वशङ्कां परिहर्तुमाह लोचने--कारिकेत्यादि ।  
अपिशब्दं गुणीभूतव्यङ्ग्यो ऽपीत्यपिशब्दम् ।  
व्याख्यातुमिति ।  
अपि शब्दो ऽनुक्तसमुच्चायक इति भावः ।  
ननु राजानमित्यादौ कथं रसादितात्पर्याभावः ।  
राजसेवादिव्यवहारोपलक्षितस्य विषोपभोगतुल्यस्य सर्वस्यापि लौकिकव्यवहारस्य विषयवैरस्यापादकतया शान्तरसव्यञ्जकत्वादिति शङ्कामनूद्य परिहरति--यद्यपीत्यादि ।  
अयमिति ।  
सहृदयैरनुभूयमान इत्यर्थः ।  
वाच्यार्थनिष्ठ इति ।  
यतो राजादेरपि सेवादिकं कुर्वन्ति, ततो मानवाः कुशलाः सल्विति वाच्यार्थप्रयुक्त इत्यर्थः ।  
इत्यादौ ।  
वाच्यव्यङ्ग्ययोः प्राधान्याप्राधान्यविवेके परः प्रयत्नो विधातव्यः, येन ध्वनिर्गुणीभूतव्यङ्ग्ययोरलङ्काराणां चासङ्कीर्णे विषयः सुज्ञातो भवति ।  
अन्यथा तु प्रसिद्धालङ्कारविषय एव व्यामोहः प्रवर्तते ।  
यथा--- लोचनम् तस्यैवानुययि, तच्चापिशब्दाभ्यामुभयतो योजिताभ्यां चशब्देन स्थानत्रययोजितेन खलुशब्देन चोभयतो योजितेन मानवशब्देन स्पृष्टमेवेति गुणीभूतम् ।  
विवेकदर्शना चेयं न निरुपयोगीति दर्शयति--वाच्यव्यङ्ग्ययोरिति ।  
अलङ्काराणां चेति ।  
यत्र व्यङ्ग्यं नास्त्येव तत्र तेषां शुद्धानां प्राधान्यम् ।  
अन्यथात्विति ।  
यदि प्रयत्नवता न भूयत इत्यर्थः ।  
व्यङ्ग्यप्रकारस्तु यो मया पूर्वमुत्प्रेक्षितस्तस्यासन्दिग्धमेव व्यामोहस्थानत्वमित्येवकाराभिप्रायः ।  
बालप्रिया एवकारेम शान्तरसनिष्ठत्वव्यच्छेदः ।  
ननु तथाप्यत्र राजसेवादेरसम्भाव्यत्वादिकं व्यज्यते ।  
तत एव च चमत्कार इत्यत आह--व्यङ्ग्यन्त्वित्यादि ।  
विपरीतेति ।  
उद्दिष्टफलविपरीतफलेत्यर्थः ।  
तस्यैवेति ।  
वाच्यस्यैवेत्यर्थः अनुयायीति ।  
अङ्गभित्यर्थः ।  
तदेव हेतुप्रदर्शनेनोपपादयति--तच्चेत्यादि ।  
तच्च स्पृष्टमेवेति सम्बन्धः ।  
उभयतो योजिताभ्यामिति ।  
राजानमपि सेवन्ते अपि विषमपि उपभुञ्जते अपि इति कर्मणा क्रियया च योजिताभ्यामित्यर्थः ।  
राजा तावत्कर्ममूतो यो दुरुपसर्पवस्तुषु मूर्धाभिषिक्तः ।  
सेवाक्रियाया क्षणे क्षणे सुलभापायतया समाहितमतिभिरपि दुरनुष्ठेया ।  
एवमन्यत्रापि बोध्यम् ।  
स्थानत्रययोजितेन चशब्देनेति ।  
एको द्योतको बहुष्वन्त्य इति न्यायाद्रमन्ते चेति चकारस्य समुच्चयार्थकस्य क्रियात्रयेण योजनेत्यर्थः ।  
उभयतो योजितेन खलुशब्देनेति ।  
खलुशब्दः कुशलशब्देन मानवशब्देन च योजनीय इत्यर्थः ।  
मानवशब्देन चेति योजना ।  
स्पृष्टमिति ।  
किञ्चित्प्रकाशितमित्यर्थः ।  
इतीति हेतै ।  
अलङ्काराणामसङ्कीर्णो विषयः क इत्यत्राह--यत्रेत्यादि ।  
तेषामिति ।  
अलङ्काराणामित्यर्थः ।  
प्रसिद्धालङ्कारविषय एवेत्येवकारेण किमुत व्यङ्ग्यविषय इत्यर्थो दर्शित इत्याह--व्यङ्ग्यप्रकारस्त्वित्यादि ।  
उत्प्रेक्षितः उत्प्रेक्ष्य दर्शितः ।  
व्यमोहस्थातत्वं व्यमोहविषयत्वम् ।  
उदाहृतश्लोकगतानां पदानां व्यङ्ग्यं दर्शयति--द्रविणेत्यादि ।  
द्रविणशब्देनेति ।  
लावण्ये द्रविणत्वारोपेणेत्यर्थः ।  
उक्तमिति ।  
लावण्यस्य व्यञ्जितमित्यर्थः ।  
विदित इत्यनुक्त्वा गणित इत्युक्त्या व्यङ्ग्यमाह--चिरेणेत्यादि ।  
तत्रेति ।  
तथाविधे व्यय इत्यर्थः ।  
अनन्तेति ।  
अनन्तेनानवधिना कालेन यन्निर्माणं तन्वीतनुनिर्माणं तत्कारिणो ऽपीत्यर्थः ।  
लावण्यद्रविणव्ययो न गणितः क्लेशो महान् स्वीकृतः स्वच्छन्दस्य सुखं जनस्य वसतः चिन्तानलो दीपितः ।  
एषापि स्वयमेव तुल्परमणाभावाद्वराकी हता को ऽर्थश्चेतसि वेधसा विनिहितस्तन्व्यास्तनुं तन्वता ॥  
इत्यत्र व्याजस्तुतिरलङ्कार इति व्याख्यायि केनचित्तन्न चुतुरस्त्रम्; यतो ऽस्याभिधेयस्यैतदलङ्कारस्वरूपमात्रपर्यवसायित्वे न सुश्लिष्टता ।  
यतो न तावदयं रागिणः कस्यचिद्विकल्पः ।  
तस्य ऽएषापि स्वयमेव तुल्यरमणाभावाद्वराकी हताऽ इत्येवंविधोक्त्यनुपपत्तेः ।  
नापि नीरागस्य; लोचनम् द्रविणशब्देन सर्वस्वप्रायत्वमनेकस्वकृत्योपगित्वमुक्तम् ।  
गणित इति ।  
चिरेण हि यो व्ययः सम्पद्यते न तु विद्युदिव झटिति तत्रावश्यं गणनया भवितव्यम् ।  
अनन्तकालनिर्माणकारिणो ऽपि तु विधेर्न विवेकलेशो ऽप्युदभूदिति परमस्याप्रेक्षावत्त्वम् ।  
अत एवाह--क्लेशो महानिति ।  
स्वच्छन्दस्येति ।  
विशृङ्खलस्येत्यर्थः ।  
एषापीति ।  
यत्स्वयं निर्मीयते तदेव च निहन्यत इति महद्वैशसमपिशब्देन वकारेण चोक्तम् ।  
को ऽर्थ इति ।  
न स्वात्मनो न लोकस्य न निर्मितस्येत्यर्थः ।  
तस्येति ।  
रागिणो हि वराकी हतेति कृपणतालिङ्गितममङ्गलोपहतं चानुवितं वचनम् ।  
तुल्यरमणाभावादिति बालप्रिया नोदभूदिति ।  
तदगणनयेति भावः ।  
अस्य विधेः ।  
अप्रेक्षावत्त्वम् अविमृश्यकारित्वम् ।  
उक्तमित्यनुषङ्गः ।  
निर्माणझाटित्याभावविवक्षायां गमकमाह--अत एवेत्यादि ।  
पादत्रयोक्तानं त्रयाणामेकेन योग्यो न कश्चिदर्थो निरूप्यमाणो दृश्यत इत्याह--न स्वात्मन इत्यादि ।  
अर्थ इत्यनुषज्यते ।  
वृत्तौ ऽव्याजस्तुतिरलङ्कारऽ इति ।  
निन्दाद्वारा नायिकायाः स्तुतेः प्रतीतेरिति भावः ।  
ऽन सुश्लिष्टतेऽति ।  
सुष्ठु सङ्गत्वं न भवतीत्यर्थः ।  
अत्र हेतुमाह--ऽयतऽ इत्यादि ।  
ऽअयम्ऽ इति ।  
श्लोकोक्त इत्यर्थः ।  
ऽविकल्पःऽ विविधकल्पनाविषयः ।  
नेत्यत्र हेतुमाह--ऽतस्येऽत्यादि ।  
कथं रागिणस्तथाविथधोक्त्यनुपपत्तिरित्यत उपपादयति लोचने--रागिणो हीत्यादि ।  
वराकीति कृपणतालिङ्गितं हतेत्यमङ्गलोपहतं च वचनं रागिणो ह्यनुचितमिति सम्बन्धः ।  
रागी हि तन्निमग्नचित्तवृत्तितया तामेव बहुमन्यमानस्तद्रूपसुषमासुधामास्वादयन् कथङ्कारं तस्याः शोच्यत्वममङ्ग्लत्वं च पर्यालोचयेदिति भावः ।  
तुल्यरमणाभावादितीति ।  
रागिणो वचनमित्यनुषङ्गः ।  
स्वात्मनीति ।  
स्वात्मनि लोचनम् स्वात्मन्यत्यन्तमनुचितम् ।  
आत्मन्यपि तद्रूपासम्भावनायां रागतायां च पशुप्रायत्वं स्यात् ।  
ननु च रागिणो ऽपि कुतश्चित्कारणात्परिगृहीतकतिपयकालव्रतस्य वा रावणप्रायस्य वा सीतादिविषये दुष्यन्तप्रायस्य वानिर्ज्ञातजातिविशेषे शकुन्तलादौ किमियं स्वसौभाग्याभिमानगर्भा तत्स्तुतिगर्भा चोक्तिर्न भवति ।  
वीतरागस्य वा अनादकालाभ्यस्तरागवासनावासिततया मध्यस्थत्वेनापि तां वस्तुतस्तथा पश्यतो नेयमुक्तिः न सम्भाव्या ।  
न हि वीतरागो विपर्यस्तान् भावान् पश्यति ।  
न ह्यस्य वीणाक्वणितं काकरटितकल्पं प्रतिभाति ।  
तस्मात्प्रस्तुतानुसारेणोभयस्यापीयमुक्तिरुपपद्यते ।  
अप्रस्तुतप्रशंसायामपि ह्यप्रस्तुतः सम्भवन्नेवार्थो वक्तव्यः, नहि तेजसीत्थमप्रस्तुतप्रशंसा सम्भवति--अहो बालप्रिया सति, यद्वा--स्वात्मविषयकमित्यर्थः ।  
अत्यन्तमनुचितमिति ।  
काममस्तु स्वात्मव्यतिरिक्तजनापेक्षया तुल्यरमणाभावस्य सम्भावना स्वात्मापेक्षयापि तत्सम्भावना न युक्तेत्यतस्तद्वचनमत्यन्तानुचितमित्यर्थः ।  
कुतो ।  
डनौचित्यमित्यत आह--आत्मन्यपीत्यादि ।  
तद्रूपासम्भावनायामिति ।  
तदनुरूपसौन्दर्यस्य सम्भावनाया अभावे सतीत्यर्थः ।  
तुल्यरमणत्वसम्भावनाया अभावे सतीत्यर्थो वा ।  
रागितायां तद्रागित्वे सति ।  
श्लोकस्यास्य प्रबन्धान्तर्गतत्वे यथा प्रकरणानुगुणार्थपरिकल्पनं, तथा प्रदर्श्य न चेत्यादिग्रन्थमवतारयति--ननु चेत्यादि ।  
रागिणो ऽपीयमुक्तिः किन्न भवतीति सम्बन्धः, भवत्येवेत्यर्थः ।  
ननु तदभाव उक्त एवेत्यत आह--कुतश्चिदित्यादि ।  
स्वासौभाग्याभिमानगर्भेति ।  
तुल्यरमणाभावादिति तु स्वव्यतिरिक्तजनापेक्षयेति भावः ।  
रागिजनोक्तित्वमुपपाद्य वीतरागौक्तित्वमत्पपादयति--वीतेत्यादि ।  
वीतरागस्य वा इयमुक्तिन न सम्भाव्येति सम्बन्धथः, सम्भाव्यैवेत्यर्थः ।  
अत्र हेतुमाह--अनादीत्यादि ।  
तथा पश्यतः निरतिशयलावण्यादिगुणशालितया पश्यतः ।  
तथा दर्शनाच्च पूर्वरागवासनावशात् तथाविधोक्तिः सम्भवत्येवेत्यर्थः ।  
वस्तुतस्तथा पश्यत इत्येतदुपपादयति--न हीत्यादि ।  
निगमयति--तस्मादिति ।  
उभयस्य रागिणो वीतरागस्य च ।  
उक्तमेव द्रढयितुमाह--अप्रस्तुतेत्यादि ।  
सम्भवन्नेवाप्रस्तुतो ऽर्थो वक्तव्य इति सम्बन्धः ।  
व्यतिरेकप्रदर्शनेनोक्तमेव साधयति--न हीत्यचादि ।  
तेजसि प्रस्तुततेजोविषये ।  
विशेषमाह--सेत्यादि ।  
सा अप्रस्तुतप्रशंसा ।  
प्रस्तुतपरतया प्रस्तुतार्थतात्पर्यकतया ।  
इतीति हेतौ ।  
अत्रेति ।  
लावण्येत्यादावित्यर्थः ।  
नासम्भव इति ।  
अभिधेयस्येति शेषः ।  
किन्तूक्तरीत्या सम्भवो ऽस्तीति भावः ।  
वृत्तौ--ऽअप्रस्तुतप्रशंसेऽति ।  
सारूप्यनिबन्धनाप्रस्तुतप्रशंसेत्यर्थः ।  
ऽगुणीभूतात्मनेऽति ।  
उपायभूतेनेत्यर्थः ।  
अत्र व्यङ्ग्योपस्कृतस्य वाच्यार्थस्यैव प्राधान्यमित्यतो ऽप्रस्तुतप्रशंसालङ्कार इति बोध्यम् ।  
तस्यैवंविधाविकल्पपरिहारैकव्यापारत्वात् ।  
न चायं श्लोकः क्वचित्प्रबन्ध इति श्रूयते, येन तत्प्रकरणानुगतार्थतास्य परिकल्पयते ।  
तस्मादप्रस्तुतप्रशंसेयम् ।  
यस्मादनेन वाच्येन गुणीभूतात्मना निस्सामान्यगुणावलोपाध्मातस्य निजमाहिमोत्कर्षजनितसमत्सरजनज्वरस्य विशेषज्ञमात्मनो न कञ्चिदेवापरं पश्यतः परिदेवितमेतदिति प्रकाश्यते ।  
तथा चायं धर्मकीर्तेः श्लोक इति प्रसिद्धिः ।  
सम्भाव्यते च तस्यैव ।  
यस्मात्-- अनध्यवसितावगाहनमनल्पधीशक्तिना- प्यदृष्टपरमार्थतत्त्वमधिकाभियोगैरपि ।  
लोचनम् धिक्ते कार्ष्ण्यमिति सा परं प्रस्तुतपरतयेति नात्रासम्भव इत्याशङ्क्याह--न चेति ।  
निस्सामान्येति निजमहिमेति विशेषज्ञमिति परिदेवितमित्येतैश्चतुर्भिर्वाक्यखण्डैः क्रमेण पादचतुष्टयस्य तात्पर्यं व्याख्यातम् ।  
नन्वत्रापि किं प्रमाणमित्याशङ्क्याह--तथा चेति ।  
ननु किमियतेत्याशङ्क्य तदाशयेन निर्विवादतदीयश्लोकार्पितेनास्याशयं संवादयति--सम्भाव्यत इति ।  
अवगाहनमध्यवसितमपि न यत्र आस्तां तस्य सम्पादनम् ।  
बालप्रिया लोचने--क्रमेणेति ।  
निस्सामान्यगुणेत्यनेन लावण्येत्याद्यपादतात्पर्यार्थ उक्तः, एवंवदतो ह्यलोकसामान्यगुणगणपूर्णत्वादहो ।  
अहमिति महीयानवलेपः परिस्फुटं गम्यत इति भावः ।  
अत्रापीति ।  
अप्रस्तुतप्रशंसापक्षे ऽपीत्यर्थः ।  
वृत्तौ--ऽतथाचेऽत्यादि ।  
चकारो हेतौ ।  
यतो ऽयं धर्मकीर्तेः श्लोक इति प्रसिद्धिरतस्तथापूर्वोक्तार्थक इत्यर्थः ।  
विनिश्चयवृत्त्यन्ते स्थितो ऽयं श्लोक इति प्रसिद्धिरतस्तथापूर्वोक्तार्थक इत्यर्थः ।  
विनिश्चयवृत्त्यन्ते स्थितो ऽयं श्लोक इति श्रूयते ।  
लोचने--किमित्यादि ।  
इयतेति ।  
धर्मकीर्तेः श्लोक इत्येतावतेत्यर्थः ।  
तदाशयेन धर्मकीर्तेराशयेन ।  
निर्विवादेति ।  
प्रकृतोदाहरणे हि विवादो व्याजस्तुत्यप्रस्तुतप्रशंसाविषयो न वक्ष्यमाणतदीयश्लोक इति भावः ।  
अस्येति ।  
लावण्येत्यादिप्रकृतश्लोकस्येत्यर्थः ।  
संवादयतीति ।  
अयं भावः--यो यस्याशयो ऽन्यत्र सुस्पष्टप्रतिपत्तिकस्स एव सम्भवन् अन्यत्रापरिस्फुटप्रतीतिके विषये ऽप्यध्यवसातुमुचित इत्यतो वाक्यशेषन्यायानुसारेणात्राप्रस्तुतप्रशंसावधारणसिद्धिरिति ।  
वृत्तौ--ऽसम्भाव्यते च तस्यैवेऽति ।  
श्लोको ऽयं धर्मकीर्तिसम्बन्धित्वेनैवानुमीयते चेत्यर्थः ।  
अत्र हेतुमाह--ऽयस्मादऽत्यादि ।  
ऽअनध्यवसितेऽति ।  
अनध्यवसितं सुधीभिर्न सम्पिपादयिषितमवगाहनमवबोधः, पयःपक्षे यदा दानायान्तः प्रवेशो यस्य तत् ।  
अनल्पा धीशक्तिर्बुद्धिसामर्थ्यं यस्य तेनाप्यन्येन केनचित् कर्त्रा ।  
अधिकैरभियोगैः प्रयत्नैरपि ।  
अदृष्टानिपरमार्थतत्त्वानि यत्र ।  
यद्गतान्युत्कृष्टार्थतत्त्वान्यदृष्टपूर्वाणीत्यर्थः ।  
पयःपक्षे त्वेतल्लोचने विवृतम्--अलब्धेत्यादि च ।  
मतं मम जगत्यलब्धसदृशप्रतिग्राहकं प्रयास्यति पयोनिधेः पय इव स्वदेहे जाराम् ॥  
इत्यनेनापि श्लोकेनैवंविधो ऽभिप्रायः प्रकाशित एव ।  
लोचनम् परमं यदर्थतत्त्वं कौस्तुभादिभ्यो ऽप्युत्तमम्, अलब्धं प्रयत्नपरीक्षितमपि न प्राप्तं सदृशं यस्य तथाभूतं प्रतिग्राहमेकैको ग्राहो जलचरः प्राणी ऐरावतोच्चैःश्रवोधन्वन्तरिप्रायो यत्र तदलब्धसदृशप्रतिग्राहकम् ।  
एवंविध इति ।  
परिदेवितविषय इत्यर्थः ।  
इयति चार्थे अप्रस्तुतप्रशंसोपमालक्षणमलङ्कारद्वयम् ।  
अनन्तरं तु स्वात्मनि विस्मयधामतयाद्भुते विश्रान्तिः ।  
परस्य बालप्रिया एवं भूतं मम मतं मतप्रतिपादको ग्रन्थः ।  
अलब्धः सदृशः स्वतुल्यः प्रतिग्राहको ऽन्यान् प्रतिबोधयिता स्वयं बो ।  
च यस्य तथाविधं सत् ।  
स्वदेहे जरां प्रयास्यति जीर्णं भविष्यति ।  
अनध्यवसितमित्यनेन कैमुत्येन लब्धमर्थमाह लोचने--आस्तामित्यादि ।  
तस्येति ।  
अवगाहनस्येत्यर्थः ।  
परममित्यस्य विवरणम्--कौस्तुभादिभ्यो ऽप्युत्तमं यदर्थतत्त्वमिति ।  
अदृष्टं परमं यस्मात्तथाविधमर्थतत्त्वं कौस्तुभादिं यत्र तत् ।  
यद्गतार्थतत्त्वादुत्तममन्यत्रादृष्टमित्यर्थ इति भावः ।  
लाभनिषेधेन तदुपायान्वेषणं सिध्यतीत्याशयेनाह--प्रयत्नेत्यादि ।  
सदृशमिति ।  
वस्त्विति शेषः ।  
तथाभूतं प्रतिग्राहमिति ।  
प्रतिग्राहमिति वीप्सायामव्ययीभावः ।  
ऽअव्ययीभावश्चेऽति नपुंसकत्वम् ।  
प्रतीत्यस्य विवरणम्--एकैक इति ।  
ग्राहशब्दश्चत्र न मुख्यार्थकः, किन्तु जलचरप्राणित्वगुणयोगेनार्थान्तरवर्तीत्याह--जलचर इत्यादि ।  
यद्गतैरावणादिजलचरसदृशं वस्त्वन्यत्र लब्धमित्यर्थः ।  
इयति चार्थ इति ।  
उक्ते श्लोकद्वयवाच्यार्थे इत्यर्थः ।  
अप्रस्तुतेत्यादि ।  
लावण्येत्यादावप्रस्तुतप्रशंसा अनध्यवसितेत्यादावुपमेति तदात्मकालङ्कारद्वयमित्यर्थः ।  
अनन्तरन्त्विति ।  
उक्तालङ्कारसुन्दरवाच्यार्थप्रतीत्युत्तरकालमित्यर्थः ।  
स्वात्मनीति ।  
वक्ता धर्मकीर्तिरत्र स्वात्मशब्दार्थः ।  
विस्मयेति ।  
विस्मयविषयत्वेनेत्यर्थः ।  
लावण्येत्यादौ स्वस्य लोकगुणगणपूर्णत्वप्रतिपादनेनानध्यवसितेत्यादौ तादृङ्मतप्रवर्तकत्वप्रतपादनेन चात्मनो विश्वोत्तरत्वप्रत्यायनात्तत्पद्यश्रोतुरात्मविषयकविस्मयजननादिति भावः ।  
यद्वा--विस्मयधामतयेति ।  
विस्मयाश्रयत्वेनेत्यर्थः ।  
तत्तच्छलोकेन पिरतिपादितायास्तथाविधस्य स्वस्य स्वमतस्य च तथाविधशोच्यावस्थायाः स्वप्ने ऽप्यसम्भाव्यायाः सम्भवात् स्वस्य विस्मयः ।  
अद्भुते विश्रान्तिरिति ।  
सहृदयानां तद्विस्मयचर्वणयेति भावः ।  
अनध्यववसितेत्यादिश्लोकस्य वीररसे ऽपि विश्रान्तिमाह--परेस्य चेत्यादि ।  
अप्रस्तुतप्रशंसायां च यद्वाच्यं तस्य कदाचिद्विवक्षितत्वं, कदाचिदविवाक्षितत्वं, कदाचिद्विवक्षिताविवक्षितत्वमिति त्रयी बन्धच्छाया ।  
तत्र विवक्षितत्वं यथा-- परार्थे यः पीडामनुभवति भङ्गे ऽपि मधुरो यदीयः सर्वेषामिह खलु विकारो ऽप्यभिमतः ।  
न सम्प्राप्तो वृर्द्धि यदि स भृशमक्षेत्रपतितः किमिक्षोर्देषो ऽसौ न पुनरगुणाया मरुभुवः ॥  
यथा वा ममैव--- अमी ये दृश्यनेति ननु सुभगरूपाः सफलता भवत्येषां यस्य क्षणमुपगतानां विषयताम् ।  
लोचनम् च श्रोतृजनस्यात्यादरास्पदतया प्रयत्नग्राह्यतया चोत्साहजननेनैवम्भूतमत्यन्तोपादेयं सत्कतिपयसमुचितजनानुग्राहकं कृतमिति स्वात्मनि कुशलकारिताप्रदर्शनया धर्मवीरस्पर्शनेन वीररसे विश्रान्तिरिति मन्तव्यम् अन्यथा परिदेवितमात्रेण किं कृतं स्यात् ।  
अप्रेक्षापूर्मकारत्वमात्मन्यावेदितं चेत्किं ततः स्वार्थपरार्थासम्भवादित्यलं बहुना ।  
ननु यथास्थितस्यार्थस्यासङ्गतौ भवत्वप्रस्तुतप्रशंसा, इह तु सङ्गतिरस्त्येवेत्याशङ्क्य सङ्गतावपि भवत्येवैषेति दर्शयितुमुपक्रमते---अप्रस्तुतेति ।  
नन्विति ।  
यैरिदं जगद्भूषितमित्यर्थः ।  
यस्य चक्षुषो विषयतां क्षणं गतानामेषां सफलता भवति तदिदं बालप्रिया श्रोतृजनस्योत्साहजनने हेतुद्वयम्--अत्यादरेत्यादि ।  
मतस्येति ।  
शेषः ।  
उत्साहेति ।  
मतग्रहविषयकोत्साहेत्यर्थः ।  
एवम्भूतमित्यादि ।  
मतमिति शेषः ।  
कुशलकारितेति ।  
सन्मतनिर्माणरूपसत्कर्मकारितेत्यर्थः ।  
अन्यथेति ।  
रसविश्रान्त्यभाव इत्यर्थः ।  
परिदेवितमात्रेणेति ।  
मात्रशब्देनपूर्वोक्तविश्रान्तिस्थलपर्यवसानव्यवच्छेदः ।  
नन्वप्रेक्षापूर्वकत्वमात्मनो ऽनेन दर्शितं स्वविषयपरिदेवितस्य सर्वत्र तदावेदकत्वादिति न किञ्चित्करत्वविरह इत्याशङ्क्य परिहरति--अप्रेक्षेत्यादि ।  
नन्वप्रस्तुतप्रशंसायामित्यादिग्रन्थस्य का सङ्गतिरित्यतः प्रासङ्गिकी सेति दर्शयन्नवतारयति--नन्वित्यादि ।  
यथास्थितस्यार्थस्येति ।  
यथाश्रुतवाच्यार्थस्येत्यर्थः ।  
असङ्गतौ असम्भवे ।  
इह त्विति ।  
लावण्येत्यादौ त्वित्यर्थः ।  
सङ्गतिरिति ।  
वाच्यार्थस्य सम्भव इत्यर्थः ।  
सच पूर्वोक्तरीत्या बोध्यः ।  
वृत्तौ ऽअप्रस्तुतप्रशंसायाऽमिति ।  
निरालोके लोके कथमिदमहो चक्षुरधुना समं जातं सर्वैर्न सममथवान्यैरवयवैः ॥  
अनयोर्हि द्वयोः श्लोकयोरिक्षुचक्षुषी विवक्षितस्वरूपे एव न च प्रस्तुते ।  
महागुणस्याविषयपतितत्वादप्राप्तपरभागस्य कस्यचित्स्वरूपमुपवर्णयितुं द्वयोरपि श्लोकयोस्तात्पर्येण प्रस्तुतत्वात् ।  
अविवक्षितत्वं यथा-- कस्त्वं भोः कथयामि दैवहतकं मां विद्धि शाखोटकं वैराग्यादिव वक्षि, साधु विदितं कस्मादिदं कथ्यते ।  
लोचनम् चक्षुरिति सम्बन्धः ।  
आलोको विवेको ऽपि ।  
न सममिति ।  
हस्तो हि परस्पर्शादानादावप्युपयोगी ।  
अवयवैरिति ।  
अतितुच्छप्रायैरित्यर्थः ।  
अप्राप्तः पर उत्कृष्टो भागो ऽर्थलाभात्मकः स्वरूपप्रथनलक्षणो वा येन तस्य ।  
कथयामीत्यादिप्रत्युक्तिः ।  
अनेन पदेनेदमाह--अकथनीयमेतत् श्रूयमाणं हि निर्वेदाय भवति, तथापि तु यदि निर्बन्धस्तत्कथयामि वैराग्यादिति ।  
काक्वा देवहतकमित्यादिना च सूचितं ते वैराग्यमिति बालप्रिया अप्रस्तुतार्थवर्णनस्थल इत्यर्थः ।  
ऽविवक्षितत्वम्ऽ इति ।  
तस्येत्यनुषङ्गः ।  
ऽपरार्थऽ इति ।  
पीडा नामाक्षौ निष्पीडनं सत्पुरुषे तु क्लेशः ।  
एवं भङ्गो ग्रन्थित्रोटनं धनाभावनिमित्तको विप्लवश्च ।  
माधुर्यं रसविशेषो ऽनुल्बणत्वञ्च ।  
विकारश्शर्करादिश्चित्तविकारश्च ।  
न हि सत्पुरुषाः क्रोधाद्यवस्थायामप्यसेव्याः ।  
अक्षेत्रमूषरस्थानं निर्विवेकप्रभ्वादिस्थानं च ।  
ऽकिम्ऽ इत्यादि ।  
मरुभुव एव दोष इति भावः ।  
ऽअमीऽति ।  
ये इत्यस्य प्रतिनिर्देशः--ऽएषाम्ऽ इति ऽयस्येत्यस्येदम्ऽ इति च ।  
ननु सुभगरूपा इत्येतद्विवृणोति लोचने--यैरित्यादि ।  
विवेको ऽपीत्यपिशब्देन प्रकाशरूपार्थस्य सङ्ग्रहः साम्याभावे विवक्षितं हेतुं दर्शयति--हस्ता हीत्यादि ।  
इदमुपलक्षणं, चरणादिकं हि गमनाद्युपयोगि ।  
व्यङ्ग्यार्थमाह--अतितुच्छेति ।  
भागशब्देन धनादिलाभः कीर्तिप्रसरलाभो वा ग्राह्यो द्वयोरपि भजनीयत्वेन भागशब्दवाच्यत्वादित्याह--अर्थलाभैत्यादि ।  
अनेनेति ।  
कथयामीत्यनेनेत्यर्थः ।  
आह व्यञ्जयति ।  
अकथनीयत्वे हेतुमाह--श्रूयमाणमित्यादि ।  
श्रूयमाणं न तु श्रवणोत्तरमेवेत्यतिशयितनिर्वेदहेतुत्वं श्रवणस्य द्योतयितुं शतृप्रत्येन निर्देशः ।  
वैराग्यादिव वक्षीत्यत्रेवशब्दः प्रतीतौ,त्वं वैराग्याद्वदसीति ज्ञायत इत्यर्थः ।  
मदीयं वैराग्यं केन ज्ञातमित्यत आह--काक्वेत्यादि ।  
काक्वा शोकसूचकध्वनिविकारयावत् ।  
वामेनात्र वटस्तमध्वगजनः सर्वात्मना सेवत न च्छायापि परोपकारकरिणी मार्गस्थितस्यापि मे ॥  
न हि वृक्षविशेषेण सहोक्तिप्रत्युक्ती सम्भवत इत्यविवक्षिताभिधेयेनैवानेन श्लोकेन समृद्धासत्पुरुषसमीपवर्तिनो निर्धनस्य कस्यचिन्मनस्विनः परिदेवितं तात्पर्येण वाक्यर्थीकृतमिति प्रतीयते ।  
विवक्षितत्वाविवक्षितत्वं यथा---  
उप्पहजाआएं असोहिणीएं फलकुसुमपत्तरहआए ।  
वेरीएं वैं देन्तो पामर हो ओहसिज्जिहसि ॥  
लोचनम् साधुविदितमित्युत्तरम् ।  
कस्मादिति वैराग्ये हेतुप्रश्नः ।  
इदं कथ्यत इत्यादिसनिर्वेदस्मरणोपक्रमं कथङ्कथमपि निरूपणीयतयोत्तरम् ।  
वामेनेति ।  
अनुचितेन कुलादिनोपलक्षित इत्यर्थ- ।  
वट इति ।  
च्छायामात्रकणादेव फलदानादिशून्यादुद्धुरकन्धर इत्यर्थः ।  
छायापीति ।  
शाखोटको हि स्मशानाग्निज्वालालीढलतापल्लवादिस्तरुविशेषण ।  
अत्राविवक्षायां हेतुमाह--न हीति ।  
समृद्धो यो ऽसत्पुरुषः ।  
ऽसमृद्धसत्पुरुषऽ बालप्रिया इदं कथ्यत इति कथनप्रतिज्ञाभिप्रायामाह--सनिर्वेदेत्यादि ।  
स्मृतिविषयवस्तुनो निर्वेदप्रदत्वात्स्मरणसहभावी निर्वेद इति सनिर्वेदत्वं स्मरणस्य ।  
निरूपणीयतयेति ।  
निरूपणमुचितवचनपर्यालोचनम् ।  
उत्तरमिति ।  
इदं कथ्यत इत्यादीत्यस्यानेन सम्बन्धः ।  
वामेनेत्येतत् प्रस्तुतार्थे योजयति--अनुचितेनेत्यादि ।  
वटशब्देनार्थशक्तिबलेन गम्यमर्थमाह--छायेत्यादि ।  
शून्यादिति ।  
करणादित्यस्य विशेषणम् ।  
अत्रन्ति ।  
कस्त्वमित्याद्युदाहरण इत्यर्थः ।  
वृत्तौ--ऽउत्पथेऽति ।  
हे पामर तथाभूताया बदर्याः वृति ददात्त्वं जनैरपहसिष्यस इत्यन्वयः ।  
बदरी वृक्षविशेषः ।  
"प्राचीनां प्रान्ततो वृत्ति"रित्यमरः ।  
सम्भवीत्यस्यानन्तरं न चासम्भवीति च क्वचित् अत्र हि वाच्यारथो नात्यन्तं सम्भवी ना चसम्भवी ।  
तस्माद्वाच्यव्यङ्ग्ययोः प्राधान्याप्राधान्ये यत्नतो निरूपणीये ।  
  
  
_________________________________________________________  
  
प्रधान-गुण-भावाभ्यां व्यङ्ग्यस्यैवं व्यवस्थिते ।  
काव्ये उभे ततो ऽन्यद् यत् तच् चित्रम् अभिधीयते  ॥ ध्व्क्_३।४१ ॥  
  
चित्रं शब्दार्थ-भेदेन द्विविधं च व्यवस्थितम् ।  
तत्र किञ्चिच् छब्द-चित्रं वाच्य-चित्रम् अतः परम्  ॥ ध्व्क्_३।४२ ॥  
  
__________  
  
  
प्रधानगुणफभावाभ्यां व्यङ्ग्यस्यैवं व्यवस्थिते ।  
काव्ये उभे तो ऽन्यद्यत्तञ्चित्रमभिधीयते  ॥ ४१ ॥  
  
चित्रं शब्दार्थभेदेन द्विविधं च व्यवस्थितम् ।  
तत्र किञ्चिच्छब्दचित्रं वाच्यचित्रमतः परम्  ॥ ४२ ॥  
।  
लोचनम् इति पाठे समृद्धेन ऋद्धिमात्रेण सात्पुरुषो न तु गुणादिनेति व्याख्येयम् ।  
नात्यन्तमिति ।  
वाच्यभावनियमो नास्ति नास्तीति न शक्यं वक्तुं, व्यङ्ग्यस्यापि भावादिति तात्पर्यम् ।  
तथा हि उत्पथजाताया इति न तथाकुलोद्भूतायाः ।  
अशोभनाया इति लावण्यरहितायाः ।  
फलकुसुमपत्र्ररहिताया इत्येवम्भूतापि काचित्पुत्रिणी वा भ्रात्रादिपक्षपरिपूर्वतया सम्बन्धिवर्गपोषिता वा परिरक्ष्यते ।  
बदर्या वृत्तिं ददत्पामर भोः, हसिष्यसे सर्वलोकैरिति भावः ।  
एवमप्रस्तुतप्रशंसां प्रसङ्गतो निरूप्य प्रकृतमेव यन्निरूपणीयं तदुप संहरति--तस्मादिति ।  
अप्रस्तुतप्रशंसायामपि लावण्येत्यत्र श्लोके यस्माद्य्वामोहो लोक्स्य दृष्टस्ततो हेतोरित्यर्थः  ॥ ४० ॥  
  
एवं व्यङ्ग्यस्वरूपं निरूप्य सर्वथा यत्तच्छून्यं तत्र का वार्तेति निरूपयितुमाह--प्रधानेत्यादिना ।  
कारिकाद्वयेन ।  
शब्दचित्रमिति ।  
यमकचक्रबन्धादिचित्रतया बालप्रिया ग्रन्थे पाठः ।  
वाच्यार्थ इत्यादिग्रन्थं तात्पर्यतो विवृणोति लोचने--वाच्यभावनियमो नास्तीति ।  
वाच्यार्थस्य सम्भवनियमो नास्तीत्यर्थः ।  
नास्तीति न शक्यं वक्तुमिति ।  
वाच्यार्थो न भम्भवतीति वक्तुं च न शक्यमित्यर्थः ।  
भावात् सत्त्वात् ।  
व्यङ्ग्यमर्थमाह--न तथेत्यादि ।  
फलेत्यादेः पुत्रसहोदरादिरहिताया इति ।  
वृतिमित्यस्य रक्षामिति च व्यङ्ग्यमर्थमभिसन्धायाह--एवम्भूतापीत्यादि ।  
एवं भूतापि अकुलीना लावण्यादिगुणरहिता च भवन्त्यपि ।  
परिरक्ष्यत इति ।  
जनेनेति शेषः ।  
इयं तु पुत्रादिरहिता च अतो ऽस्या रक्षां कुर्वंस्त्वं परिहासास्पदं भविष्यसीत्यर्थः ।  
छायां दर्शयन्नाह--बदर्या इत्यादि ।  
तस्मादित्यनेन विवक्षितं हेतुं विवृणोति--अप्रस्तुतप्रशंसायामपीत्यादि  ॥ ४० ॥  
  
पूर्वोत्तरग्रन्थयोः सङ्गतिं दर्शयन्नुत्तरग्रन्थमवतारयति--एवमित्याति ।  
तच्छून्यमिति ।  
व्यङ्ग्यशून्यमित्यर्थः ।  
का वार्तेति ।  
को व्यवहार इत्यर्थः ।  
कारिकाद्वयेनाहेत्यन्वयः ।  
विभागप्रदर्शनमात्रेण सिद्धे शब्दचित्रं वाच्यचित्रमिति समशीर्षिकया व्यङ्ग्यस्यार्थस्य प्राधान्ये ध्वनिसञ्ज्ञितकाव्यप्रकारः गुणभागे तु गुणीभूतव्यङ्ग्यता ।  
ततो ऽन्यद्रसभावादितात्पर्यरहितं व्यङ्ग्यार्थविशेषप्रकाशनशक्तिशून्यं च काव्यं केवलवाच्यवाचकवैचित्र्यमात्राश्रयेणोपनिबद्धमालेख्यप्रख्यं यदाभासते तच्चित्रम् ।  
न तन्मुख्यङ्काव्यम् ।  
काव्यानुकारो ह्यसौ ।  
तत्र किञ्चिच्छब्दचित्रं यथा दुष्करयमकादि ।  
वाच्यचित्रं ततः शब्दचित्रादन्यद्व्यङ्ग्यार्थसंस्पर्शरहितं प्राधान्येन वाक्यर्थतया स्थितं रसादितात्पर्यरहितमुत्प्रेक्षादि ।  
अथ किमिदं चित्रं नाम? यत्र न प्रतीयमानार्थसंस्पर्शः ।  
प्रतीयमानो ह्यर्थस्त्रिभेदः प्राक्प्रदर्शितः ।  
तत्र यत्र वस्त्वलङ्गारान्तरं वा व्यङ्ग्यं नास्ति स नाम चित्रस्य कल्पयतां विषयः ।  
यत्र तु रसादीनामवलिषयत्वं स काव्यप्रकारो न सम्भवत्येव ।  
यस्मादवस्तुसंस्पर्शिता काव्यस्य नोपपद्यते ।  
वस्तु च सर्वमेव जगद्गतमवश्यं कस्यचिद्रसस्य भावस्य वाङ्ग्त्वं प्रतिपद्यते अन्ततो विभावत्वेन ।  
चित्तवृत्तिविशेषा हि रसादयः, न च तदस्ति वस्तु किञ्चिद्यन्न चित्तवृत्तिविशेषमुपजनयति तदनुत्पादने वा लोचनम् प्रसिद्धमेव तत्तुल्यमेवार्थचित्रं मन्तव्यमिति भावः ।  
आलेख्यप्रख्यमिति ।  
रसादिजीवरहितं मुख्यप्रतिकृतिरूपं चेत्यर्थः ।  
अथ किमिदमिति आक्षेपे वक्ष्यमाण आशयः ।  
अत्रोत्तरम्--यत्र नेति ।  
आक्षेप्ता स्वाभिप्रायं दर्शयति--प्रतीयमान इति ।  
अवस्तुसंस्पर्शितेति ।  
कचटतपादिवन्निर्थकत्वं दशदाडिमादिवदसम्बद्धार्थत्वं वेत्यर्थः ।  
बालप्रिया सञ्ज्ञाकरणस्याभिप्रायमाह--यमकेत्यादि ।  
बन्धादीति भिन्नं पदम् ।  
प्रसिद्धमेवेति ।  
यमकादेरक्षरसन्निवेशविशेषरूपत्वात्तस्य चित्रत्वमलङ्कारविद्भिर्न्निश्चितमेवेत्यर्थः ।  
किन्निबन्धनमालेख्यप्रख्यत्वमित्त आह--रसादीति ।  
मुख्येत्यादि ।  
गुणालङ्कारकृतसौन्दर्यशालित्वेन ध्वनेरनुकृतिरूपं चेत्यर्थः ।  
किमिदमित्याक्षेपे हेतुं दर्शयति--वक्ष्यमाण इति ।  
अवस्तुसंस्पर्शितेत्येतद्द्वेधा विवृणोति--कचटतपादीत्यादि ।  
माभूदिति ।  
ध्वनिगुणीभूतव्यङ्ग्ययोरेव कविविषयत्वौचित्यादिति भावः ।  
भावं विवृणोति--काव्येत्यादि ।  
न निर्दिष्ट इति ।  
न तन्मुख्यं काव्यं काव्यानुकारो ह्यसाविति वचनादिति भावः ।  
असाविति ।  
चित्रविषय इत्यर्थः ।  
कविविषयतैव तस्य न स्यात् कविविषयश्च चित्रतया कश्चिन्निरूप्यते ।  
अत्रोच्यते--सत्यं न तादृक्काव्यप्रकारो ऽस्ति यत्र रासादीनामप्रतीतिः ।  
किं तु यदा रसभावादिविवक्षाशून्यः कविः शब्दालङ्कारमर्थालङ्कारं वोपनिबध्नाति तदा तद्विवक्षापेक्षया रसादिशून्यतार्थस्य परिकल्प्यते ।  
विवक्षोपारूढ एव हि काव्ये शब्दानामर्थः ।  
वाच्यसामर्थ्यवशेन च कविविवक्षाविरहे ऽपि तथाविधे विषये रसादिप्रतीतिर्भवन्ती परिदुर्बला लोचनम् ननु मा भूत्कविविषय इत्याशङ्क्याह--कविविषयश्चेति ।  
काव्यरूपतया यद्यपि न निर्दिष्टस्तथापि कविगोचरीकृत एवासौ वक्तव्यः अन्यस्य वासुकिवृत्तान्ततुल्यस्येहाभिधानायोगात् कवेश्चेद्गोचरा नूनममुना प्रीतिर्जनयितव्या सा चावश्यं विभावानुभाव्यभिचारिपर्यवसायनीति भावः किं त्विति ।  
विवक्षा तत्परत्वेन नाङ्गित्वेन कथञ्चन ।  
इत्यदिर्यो ऽलङ्कारनिवेशने समीक्षाप्रकार उक्तस्तं यदा नानुसरतीत्यर्थः ।  
रसादिशून्यतेति ।  
नैव तत्र रसप्रतीतिरस्ति यथा पाकानभिज्ञसूदविरचते मांसपाकविशेषे ।  
ननु वस्तुसौन्दर्यादवश्यं भवति कदाचित्तथास्वादो ऽकुशलकृतायामपि शिखरिण्यामिवेत्याशङ्क्याह--वाच्येत्यादि ।  
अनेनापीति ।  
पूर्वं सर्वथा तच्छून्यत्वमुक्तमधुना बालप्रिया अन्यस्येति ।  
कविगोचरीकृतादन्यस्येत्यर्थः ।  
वासुकिवृत्तान्ततुल्यस्येति ।  
अप्रकृतस्येत्यर्थः ।  
नन्वस्तु कविगोचरत्वं किमतस्तत्राह--कवेश्चेत्यादि ।  
यथोक्तम्-- स्वभावश्चायमर्थानां यन्न साक्षादमी तथा ।  
स्वदन्ते सत्कविगिरां गता गोचरतां यथा ॥  
इति  ।  
नन्वस्तु प्रीतिजनकत्वं, तथापि कथं रसादिशून्यत्वाभाव इत्यत आह--सा चेत्यादि ।  
काव्यजन्यस्य प्रीतिविशेषस्य नियमेन रसास्वादैकनिबन्धनत्वादिति भावः ।  
ऽकिन्त्विऽत्यादिग्रन्थस्य भावं विवृणोति--विवक्षेत्यादि ।  
यदा नानुसरतीति ।  
तदनुसारेणालङ्कारोपनिबन्ध एवालङ्काराणां रसाङ्गत्वमिति भावः ।  
सदृष्टन्तं भावमाह--नैवेत्यादि ।  
तत्रेति ।  
समीक्षाप्रकारो य उक्तस्तदनुसरणं विनालङ्कारोपनिबन्धस्थल इत्यर्थः ।  
रसप्रतीतिरिति ।  
रसशब्देन शृङ्गारादिर्मधुरादिश्च रसो विवक्षितः ।  
तथास्वाद इति ।  
रसास्वाद इत्यर्थः ।  
शिखरिण्यामिवेति ।  
शिखरिणी नामदध्यादिमिश्रो भक्ष्यविशेषः ।  
ऽअनेनापीऽत्यपिशब्दार्थमाह--पूर्वभित्यादि ।  
तच्छून्यत्वम् रसशून्यत्वम् ।  
दौर्बल्यमिति ।  
रसास्वादस्येति शेषः ।  
भवतीत्यनेनाप प्रकारेण नीरसत्वं परिकल्प्य चित्रविषयो व्यवस्थाप्यते ।  
तदिदमुक्तम्--- ऽरसभावादिविषयविवक्षाविरहे सति ।  
अलङ्कारनिबन्धो यः स चित्रविषयो मतः ॥  
रसादिषु विवक्षा तु स्यात्तात्पर्यवती यदा ।  
तदा नास्त्येव तत्काव्यं ध्वनेर्यत्र न गोचरः ॥  
ऽ एतच्च चित्रं कवीनां विशृङ्खलगिरां रसादितात्पर्यमनपेक्ष्यैव काव्यप्रवृत्तिदर्शनादस्माभिः परिकल्पितम् ।  
इदानीन्तनानां तु न्याय्ये काव्यनय व्यवस्थापने क्रियमाणे नास्त्येव ध्वनिव्यतिरिक्तः काव्यप्रकारः ।  
यतः परिपाकवतां कवीनां रसादितात्पर्यविरहे व्यापार एव नशोभते ।  
रसादितात्पर्ये च नास्त्येव तद्वस्तु यदभिमतरसाङ्गतां नीयमानं न प्रगुणीभवत ।  
अचेतना अपि हि भावा यथायथमुचितरसविभावतया चेतनवृत्तान्तयोजनया वा न सन्त्येव ते ये यान्ति न रसाङ्गताम् ।  
तथा चेदमुच्चेते--- लोचनम् तु दौर्बल्यमित्यपिशब्दस्यार्थः ।  
अज्ञकृतायां च शिखरिण्यामहो खिखरिणीति न तज्ज्ञानाच्चमत्कारः अपि तु दधिगुडमरिचं चैतदसमञ्जसयोजितमिति वक्तारो भवन्ति ।  
उक्तमिति ।  
मयैवेत्यर्थः ।  
अलङ्काराणां शब्दार्थगतानां निबन्ध इत्यर्थः ।  
ननु ऽतच्चित्रमभिधीयतेऽ इति किमनेनोपदिष्टेन ।  
अकाव्यरूपं हि तदिति कथितम् ।  
हेयतया तदुपदिश्यत इति चेत्--घटे कृते कविर्न भवतत्येतदपि वक्तव्यमित्याशङ्क्य कविभिः खलु तत्कृतमतो हेयतयोपदिश्यत इत्येतन्निरूपयति--एतच्चेत्यादिना ।  
परिपाकवतामिति ।  
शब्दार्थविषयो रसौचित्यलक्षणः परिपाको विद्यते योषाम् ।  
बालप्रिया इति वक्तारो भवन्तीत्यनेन रसास्वादस्य दौर्बल्यं दर्शितम् ।  
उक्तमित्यनेनान्योक्तत्वं दर्शितमिति भ्रमं वारयति--मयैवेति ।  
वृत्तिकारेण मयैवेत्यर्थः ।  
अकाव्यरूपमित्यादि ।  
तदकाव्यरूपमिति कथितं हीत्यन्वयः ।  
तदित्यस्य चित्रमित्यर्थः ।  
मध्ये शङ्कते--हेयतयेत्यादि ।  
हेयतया त्याज्यतया ।  
तत् चित्रम् ।  
प्रतिवक्ति--घट इत्यादि ।  
तत्कृतमिति ।  
चित्रकाव्यं कृतमस्तीत्यर्थः ।  
ननु-- यत्पदानि त्यजन्त्येव परिवृत्तिसहिण्णुताम् ।  
अपारे काव्यसंसारे कविरेकः प्रजापतिः ।  
यथास्मै रोचते विश्वं तथेदं परिवर्तते ॥  
शृङ्गारी चेत्कविः काव्ये जातं रसमयं जगत् ।  
स एव वीतरागश्चेन्नीरसं सर्वमेव तत् ॥  
भावानचेतनानपि चेतनवच्चेतनानचेतनवत् ।  
व्यवहारयति यथेष्ट सुकविः काव्ये स्वतन्त्रतया ॥  
तस्मान्नास्त्येव तद्वस्तु यत्सर्वात्मना रसतात्पर्यवतः कवेस्तदिच्छया तदभिमतरसाङ्गतां न धत्ते ।  
तथोपनिबध्यमानं वा न चारुत्वातिशयं लोचनम् यत्पदानि त्यजन्त्येव परिवृत्तिसहिण्णुताम् ।  
इत्यापि रसौचित्यशरणमेव वक्तव्यमन्यथा निर्हेतुकं तत् ।  
अपार इति ।  
अनाद्यन्त इत्यर्थः ।  
यथारुचि परिवृत्तिमाह--शृङ्गारीति ।  
शृङ्गारोक्तविभावानुभावव्यभिचारिचर्वणारूपप्रतीतिमयो न तु स्त्रीव्यसनीति मन्तव्यम् ।  
अत एव भरतमुनिः--ऽकवेरन्तर्गतं भावंऽ ऽकाव्यार्थान् भावयतिऽ इत्यादिषु कविशब्दमेव ।  
मूर्धाभिषिक्ततया प्रयुङ्क्ते ।  
निरूपितं चैतद्रसस्वरूपनिर्णयावसरे ।  
जगदिति ।  
तद्रसनिमज्जनादित्यर्थः ।  
बालप्रिया तं शब्दन्यासनिष्णाताः शब्दपाकं प्रचक्षते ॥  
इत्यनेन पाकलक्षणमन्यदेवोक्तमित्यत आह--यत्पदानीत्यादि ।  
न तु स्त्रीव्यसनीति ।  
शृङ्गारिपदार्थ इति शेषः ।  
व्यसनमासक्तिः ।  
शृङ्गारीत्याद्युक्तार्थे उपष्टम्भकमाह--अत एवेत्यादि ।  
कवेरिति ।  
वागङ्गमुखरागेण सत्त्वेनाभिनयेन च ।  
कवेरन्तर्गतं भावं भावयन् भाव उच्यते ॥  
इति श्लोकः, काव्यार्थानित्यादिवाक्यं च नाट्यशास्त्रे सप्तमाध्याये वर्तेते ।  
वागङ्गमुखरागात्मना अभिनयेन सत्वलक्षणेन चाभिनयेन करणेन ।  
कवेः वर्णनानिपुणस्य यो ऽन्तर्गतो ऽनादिप्रक्तनसंस्कारप्रतिभानमयो देशकालादिभेदाभावात्सर्वसाधारणीभावेनास्वादयोग्यश्चित्तवृत्तिलक्षणो भावस्तम् ।  
भावयन्नास्वदयोग्यीकुर्वन् ।  
काव्यार्थानित ।  
कोः कवतेर्वा कवनीयं काव्यं तत्र च पदार्थवाक्यार्थौ रसेष्वेवं पर्यवस्यत इत्यसाधारण्यात्प्राधान्यच्च काव्यस्यार्था रसाः अर्थ्यन्ते प्रधान्येनेत्यर्था, इति चाभिनवभारत्यां विवृतम् ।  
कथं जगतो रसमयत्वमित्यत आह--तद्रसेत्यादि ।  
रसोपलक्षणमिति ।  
पुण्णाति ।  
सर्वमेतच्च माहकवीनां काव्येषु दृश्यते ।  
अस्माभिरपि स्वेषु काव्यप्रबन्धेषु यथायथं दर्शितमेव ।  
स्थिते चैवं सर्व एव काव्यप्रकारो न ध्वनिधर्मतामतिपतति रसाद्यपेक्षायां कवेर्गुणीभूतव्यङ्ग्यलक्षणो ऽपि प्रकारस्तदङ्गतामवलम्बत इत्युक्तं प्राक् ।  
यदा तु चाटुषु देवतास्तुतिषु वा रसादीनामङ्गतया व्यवस्थानं हृदयवतीषु च सप्रज्ञकगाथासु कासुचिद्य्वङ्ग्यविशिष्टवाच्ये प्राधान्यं तदपि गुणीभूतव्यङ्ग्यस्य ध्वनिनिष्पन्दभूतत्वेमेवेत्युक्तं प्राक् ।  
तदेवमिदार्नीन्तनकविकाव्यनयोपदेशे क्रियमाणे प्राथमिकानामभ्यासार्थिनां यदि परं चित्रेण व्यवहारः, प्राप्तपरिणतीनां तु लोचनम् शृङ्गारपदं रसोपलक्षणम् ।  
स एवेति ।  
यावद्रसिको न भवति तदा परिदृश्यमानो ऽप्ययं भाववर्गो यद्यपि सुखदुःखमोहमाध्यस्थ्यमात्रं लौकिकं वितरति, तथापि कविवर्णनोपारोहं विना लोकातिक्रान्तरसास्वादभूवं नाधिशेत इत्यर्थः ।  
चारुत्वातिशयं यन्न पुष्णाति तन्नास्त्येवेति सम्बन्धः ।  
स्वेष्विति ।  
विषमबाणलीलादिष्टु ।  
हृदयवतीष्विति ।  
ऽहिअअललिआऽ इति प्राकृतकविगोष्ठ्यां प्रसिद्धासु ।  
लङ्घिअगअणा फलहीलआओ होन्तुत्ति वढ्ढअन्तीअ ।  
हालि अस्स आसिसं पालिवेसवतुआ विणिठ्ठविआ ॥  
बालप्रिया रससामान्योपलक्षकमित्यर्थः ।  
वीतरागश्चेदित्यादिकं विवृणोति--यावद्रसिको न भवतीत्यादि ।  
सुखेति ।  
मध्ये तिष्ठतीति मध्यस्थः तस्य भावो माध्यस्थ्यं सुखदुःखमोहानां यन्माध्यस्थ्यं तदेकानुभवं तन्मात्रमित्यर्थः ।  
मात्रपदेन रसास्वादव्यवच्छेदः ।  
वितरतीति ।  
भाववर्गस्य त्रिगुणात्मकत्वादिति भावः ।  
हृदयवतीष्वित्यस्य विवरणम्--  
हिअअललिआ इत्यादि ।  
त्रिवर्गेति ।  
त्रिवर्गस्य धर्मादित्रयस्य य उपायः, स एवोपेयो ज्ञातव्यस्तत्र कुशलास्वित्यर्थ- ।  
लङ्घिअ इति ।  
लङ्घितगगनाः कार्पासलता भवन्तीति वर्धयन्त्या ।  
हालिकस्याशिषं प्रतिवेश्यबधुका निर्वापिता ॥  
इतिच्छाया ।  
हे हालिक! कार्पासलताः त्वदुपजीवनभूताः कार्पासस्तम्बाः ।  
लङ्घितगगनाः अत्युच्चाः ।  
भवन्तु इति हालिकस्याशिषं वर्धयन्त्या पुनः पुनः कुर्वत्या कयाचित् ।  
प्रातीति ।  
प्रातिवेशिनी वधूरित्यर्थः ।  
निर्वापिता निर्वृतिं प्रापिता ।  
कार्पासलतानां परिपोषे तत्स्थले निश्शङ्कं हालिकेन सह रमणं भविष्यतीति बद्धथा निर्वृतिरित्यनेन तच्चौर्यसम्भोगाभिलाषो वध्वा व्यज्यते, तच्च गुणीभूतम्; तदेतद्य्वाचष्टे--अत्रेत्यादि ।  
ध्वनिरेव काव्यमिति स्थितमेतत् ।  
तदयमत्र सङ्ग्रहः--- यस्मिन् रसो वा भावो वा तात्पर्येण प्रकाशते ।  
संवृत्त्याभिहितौ वस्तु यत्रालङ्कार एव वा ॥  
काव्याध्वनि ध्वनिर्व्यङ्ग्यप्राधान्यैकनिबन्धनः ।  
लोचनम् अत्र गोदावरीकच्छलतागहने भरेण जम्बूफलेषु पच्यमानेषु ।  
हालिकवधूः परिधत्ते जम्बूफलरसरक्तं निवसनमिति त्वरितयौर्यसम्भोगसम्भाव्यमानजम्बूफलरसरक्तत्वपरभागनिह्नवनं गुणीभूतव्यङ्ग्यमित्यलं बहुना ।  
ध्वनिरेव काव्यमिति ।  
आत्मात्मिनोरभेद एव वस्तुतो व्युत्पत्तये तु विभागः बालप्रिया प्रातिवेश्यिको निर्वृतिं प्रापित इति च लोचने पाठः ।  
सो ऽपि साधुः ।  
तदनुसारेण गाथा छाया च पठनीया ।  
अत्र पक्षे सङ्केतस्थानार्थिनं स्वानुरक्तं प्रातिवेश्यिकं तत्सम्भोगाभिलाषिणी काचिद्यदृच्छया दृष्टं हालिकं प्रत्येवमाशीर्वादेन सङ्केतस्थानं ज्ञापितवतीति तत्सम्मोगाभिलाषो व्यङ्ग्यो बोध्यः ।  
गोलाकच्छेति ।  
गोदाकच्छनिकुञ्जे भरेण जम्बूषूपच्यमाना ।  
सुहालिकवधूर्नियच्छति जम्बूरसरक्तं सिचयम् ॥  
इति च्छाया ।  
भरेणेत्यस्यातिशयेनेत्यर्थः ।  
लोचने ऽगोदेऽत्यादेः गोदावरीत्यादिविवरमं बोध्यम् ।  
गुणीभूतं व्यङ्ग्यं दर्शयति---त्वरितेत्यादि ।  
त्वरितः पतितजम्बूफले निकुञ्चदेशे सिचयास्तरणे त्वरया कृतो यश्चौर्यसम्भोगस्तेन सम्भाव्यमानः समुत्पाद्यमास्तद्धेतुकतया तर्क्यमाणो वा यो जम्बूफलरसरक्तत्वेन परभागः सिच्यस्य तत्तद्भागे वर्णान्तरप्राप्तिः तस्य निह्नवनं गोपनेच्छेत्यर्थः ।  
गुणीभूतव्यङ्ग्यमिति ।  
सर्वावयवावच्छेदेन जम्बूफलरसरक्तस्य सिचयस्य परिधानेन तन्निह्नवनं गम्यते, तत्तु वाच्यार्थे गुणीभूतमित्यर्थः ।  
ननु ध्वनिकाव्ययोरात्मशरीरस्थानीययोर्भेदाद्वृत्तौ ऽ ध्वनिरेव काव्यम्ऽ इति सामानाधिकरण्येन निर्देशो ऽनुपपन्न इत्यत आह--आत्मात्मिनोरित्यादि ।  
आत्मी देहः ।  
व्युत्पत्तये शिष्यजनव्युत्पादनाय ।  
विभाग इति ।  
ध्वनिः काव्यस्यात्मा सर्वत्र तत्र विषयी ज्ञेयः सहृदयैर्जनैः ॥  
  
  
_________________________________________________________  
  
  
सगुणीभूत-व्यङ्ग्यैः सालङ्कारैः सह प्रभेदैः स्वैः ।  
सङ्कर-संसृष्टिभ्यां पुनर् अप्य् उद्द्योतते बहुधा  ॥ ध्व्क्_३।४३ ॥  
  
  
__________  
  
  
सगुणीभूतव्यङ्ग्यैः सालङ्कारैः सह प्रभेदः स्वैः ।  
सङ्करसंसृष्टिभ्यां पुनरप्युद्द्योतते बहुधा  ॥ ४३ ॥  
  
तस्य च ध्वनेः स्वप्रभेदैर्गुणीभूतव्यङ्ग्येन वाच्यालङ्कारैश्च सङ्करसंसृष्टिव्यवस्थायां क्रियमाणायां बहुप्रभेदता लक्ष्ये दृश्यते ।  
तथाहि स्वप्रभेदसङ्कीर्णः स्वप्रभेदसंसृष्टो गुणीभूतव्यङ्ग्यसङ्कीर्णो गुणीभूतव्यङ्ग्यसंसृष्टो वाच्यालङ्कारान्तरसङ्कीर्णो वाच्यालङ्कारान्तरसंसृष्टः संसृष्टालङ्कारसङ्कीर्णः संसृष्टालङ्कारसंसृष्टश्चेति बहुधा ध्वनिः प्रकाशते ।  
लोचनम् कृत इत्यर्थः ।  
वाग्रहणात्तदाभासादेः पूर्वोक्तस्य ग्रहणम् ।  
संवृत्येति ।  
गोप्यमानतयालब्धसौन्दर्य त्यर्थः ।  
काव्याद्ध्वनीति ।  
काव्यमार्गे ।  
विषयीति ।  
स त्रिविधस्य ध्वनेः काव्यमार्गो विषय इत यावत् ॥ ४१॥  
,४२ ॥  
एवं श्लोकद्व्येन सङ्ग्रहार्थमभिधाय बहुप्रकारत्वप्रदर्शिकां पठति--सगुणीत ।  
सहगुणीभूतव्यङ्ग्येन सहालङ्कारैर्ये वर्तन्ते स्वे ध्वनेः प्रभेदास्तैः सङ्कीर्णतया संसृष्ट्या वानन्तप्रकारो ध्वनिरित तात्पर्यम् ।  
बहुप्रकारतां दर्शयति--तथाहीति ।  
स्वेभेदैर्गुणीभूतव्यङ्ग्येनालङ्कारैः प्रकाश्यत इति त्रयो भेदाः ।  
तत्रापि प्रत्येकं सङ्करेण संसृष्ट्या चेत षट् ।  
सङ्करस्यापि त्रयः प्रकाराः अनुग्राह्यनुग्राहकभावेन सन्देहास्पदत्वेनैकपदानुप्रवेशेनेति द्वादश भेदाः ।  
पूर्वं च ये पञ्चत्रिंशद्भेदा उक्तास्ते गुणीभूतव्यङ्ग्यस्यापि बालप्रिया शब्दार्थमयं काव्यं शरीरमिति विभाग इत्यर्थः ।  
वाग्रहणादिति ।  
भावो वेति वाकारादित्यर्थः ।  
संवृत्त्याभिहितावत्यस्य विवरणम्--गोप्यमानतया लब्धसोन्दर्य इति ।  
ध्वनेर्विषयत्वोक्त्या काव्यमार्गस्य विषयत्वं लब्धमित्याशयेनाह--स त्रिविधस्येत्यादि ।  
ऽयस्मिन्निऽत्यादौ ।  
यस्मिन् काव्याध्वनि ।  
प्रकाशते सर्वत्र तत्र व्यङ्ग्यप्राधान्यैकनिबन्धनो ध्वनिः विषयी सन् सहृदयैर्जनैर्जेय इत्यन्वयः  ॥ ४१॥  
,४२ ॥  
कारिकां व्याचष्टे---सहेत्यादि ।  
उद्यातत इत्यत्र ध्वनिरिति शेष इति भावः ।  
सगुणीभूतव्यङ्ग्यैस्सालङ्कारैस्स्वप्रभेदैः सह सङ्करसंसृष्ट्योरुक्त्या प्रत्येकं तैस्त्रिभिस्सह ते लभ्येते इत्याशयेन विभागान् दर्शयति--स्वप्रभेदैरित्यादि ।  
प्रकाश्यत इति सम्मिश्न्यत इति च पाठः ।  
द्वादशेति ।  
स्वप्रभेदादिभिस्त्रिभिः सह सङ्करकृता नव, संसृष्टिकृतास्त्रय इति द्वादशेत्यर्थः ।  
पूर्वं च ये पञ्चत्रिंशद्भेदा उक्ता इति ।  
द्वितीयोद्योतावसान ऽएवं ध्वनेः प्रभेदान् प्रतिपाद्येऽति वृत्तिग्रन्थव्याख्यानावसरे ये पञ्चत्रिशद्भेदाः तत्र स्वप्रभेदसङ्कीर्णत्वं कदाचिदनुग्राह्यानुग्राहकभावेन ।  
यथा--ऽएवंवादिनि देवर्षौऽ इत्यादौ ।  
अत्र ह्यर्थशक्त्युद्भवानुरणनरूपव्यङ्ग्यध्वनिप्रभेदेनालक्ष्यक्रमव्यङ्ग्यध्वनिप्रभेदो ऽनुगृह्यमाणः प्रतीयते ।  
एवं कदाचित्प्रभेदद्वयसम्पातसन्देहेन ।  
यथा--  
खणपाहुणिआ देअर एसा जाआएं किम्पि दे भणिदा ।  
रुऐ पडोहरवलहीधरम्मि अणुणिज्जौ वरारि ॥  
लोचनम् मन्तव्याः ।  
स्वप्रभेदास्तावन्तो ऽलङ्कार इत्येकसप्ततिः ।  
तत्र सङ्करत्रयेण संसृष्ट्या च गुणने द्वे शते चतुरशीत्यधिके ।  
तावता पञ्चत्रिंशतो मुख्यभेदानां गुणने सप्तसहस्त्राणि चत्वारि शतानि विशत्यधिकानि भवन्ति ।  
अलङ्कारणामानन्त्यात्वसङ्ख्यत्वम् ।  
तत्रा व्युत्पत्तये कतिपयभेदेषूदाहरणानि दित्सुः स्वप्रभेदानां कारिकायामन्यपदार्थत्वेन प्रधानतयोक्तत्वात्तदाश्रयाण्येव चत्वार्युदाहरणान्याह--तत्रेति ।  
अनुगृह्यमाण इति ।  
लज्जया हि प्रतीतया ।  
अभिलाषशृङ्गारो ऽत्रानुगृह्यते व्यभिचारिभूतत्वेन ।  
क्षण उत्सवस्तत्र निमन्त्रणेनानीता हे देवर! एषा ते जायया किमपि भणिता रोदिति ।  
पडोहरे शून्ये वलभीगृहे अनुनीयतां वराकी ।  
सा तावद्देवरानुरक्ता तज्जायया विदितवृत्तान्तया किमप्युक्तेत्येषोक्तिस्तद्वृत्तान्तं बालप्रिया स्वयं प्रतिपादिता इत्यर्थः ।  
ते इति ।  
पञ्चत्रिंशद्भेदा इत्यर्थः ।  
स्वप्रभेदा इति ।  
ध्वनेरवान्तरभेदा इत्यर्थः ।  
तावन्त इति ।  
पञ्चत्रिंशदित्यर्थः ।  
अलङ्कार इति ।  
अलङ्कारत्वावच्छिन्न इत्यर्थः ।  
ततत्रेत्यादि ।  
एकसप्ततेश्चतुर्भिर्गुणन इत्यर्थः ।  
द्वे शते चतुरशीत्यधिके इत्यस्यानन्तरं ऽतावता पञ्चत्रिशतो मुख्यभेदानां गुणने सप्तसहस्राणि चत्वारि विंशत्यधिकानि भवन्तीति पाठो बहुषु ग्रन्थेषु दृश्यते, तदर्थः सङ्गतो न भाति, विद्वद्भिर्न्निश्चेतव्यः ।  
असङ्ख्यत्वमिति ।  
अतो ऽलङ्कारत्वावच्छि एक एव ग्राह्य इति भाव- ।  
अन्यपदार्थत्वेनेति ।  
सगुणीभूतेत्यादिबहुव्रीहिद्वयान्यपदार्थत्वेनेत्यर्थः ।  
अत्र ह्यर्थशक्तीत्यादिवृत्युक्तं विवृणोति--लज्जयेत्यादि ।  
व्यभिवारिभूतत्वेनेति ।  
लज्जायाश्शृङ्गारव्यभिचारित्वेन हेतुनेत्यर्थः ।  
उत्सव इति ।  
उत्सवो ऽयं देवरसम्बन्धी बोध्यः ।  
प्राधुणिकेत्यस्याम्यागतेति वाच्यार्थः ।  
तद्भावार्थकथनम्---निमन्त्रणेनानीतेति ।  
अनेनानुनयनस्यावश्यकत्वं द्योत्यते ।  
देवरेत्यादिच्छायाप्रदर्शनम् ।  
किमपीति ।  
अनुचितमित्यर्थ- ।  
यतो रोदति अतो वराकी दीना ।  
सा त्वया अनुनीयतामिति सम्बन्धः ।  
गाथामिमामवतारणपूर्वकं व्याचष्टे--सेत्यादि ।  
सेति ।  
या क्षणप्राधुणिकाभूत्सा नायिकेत्यर्थः ।  
(क्षणप्राधुणिका देवर एषा जायया किमपि ते भणिता ।  
रोदिति शून्यवलभीगृहे ऽनुनीयतां वराकी ॥  
इति च्छाया) ।  
अत्र ह्यनुनीयतामित्येतत्पदमर्थान्तरसङ्क्रमितवाच्यत्वेन विवक्षितान्यपरवाच्यत्वेन च सम्भाव्यते ।  
न चान्यतरपक्षनिर्णये प्रमाणमस्ति ।  
एकव्यञ्जकानुप्रवेशेन तु व्यङ्ग्यत्वमलक्ष्यक्रमव्यङ्ग्यस्य स्वप्रभेदान्तरापेक्षया लोचनम् दृष्टवत्या अन्यस्यास्तद्देवरचौरकामिन्याः ।  
तत्र तव गृहण्यायं वृत्तान्तो ज्ञात इत्युभयतः कलहायितुमिच्छन्त्येवमाह ।  
तत्रार्थान्तरे सम्भोगेनैकान्तोचितेन परितोष्यतामित्येवंरूपे वाच्यस्य सङ्क्रमणम् ।  
यदि वा त्वं तावदेतस्यामेवानुरक्त इतीर्ष्याकोपतात्पर्यादनुनयनमन्यपरं विवक्षितम् ।  
एषा तदेवानीमुचितमगर्हणीयं प्रेमास्पदमित्यनुनयो विवक्षितः, वयं त्विदानीं गर्हणीयाः संवृत्ता इत्येतत्परतया उभयथापि च स्वाभिप्रायप्रकाशनादेकतरनिश्चये प्रमाणाभाव इत्युक्तम् ।  
विवक्षितस्य हि स्वरूपस्थस्यैवान्यपरत्वम्, बालप्रिया देवरेति ।  
तस्या देवरो भर्तुर्भ्रता तस्मिन्ननुरक्तेत्यर्थः ।  
विदितेति ।  
विदितो वृत्तान्तस्तस्या देवरस्य च परस्परानुरागादिर्यया तयेत्यर्थः ।  
तद्वृत्तान्तमिति ।  
तज्जायावचनादिवृत्तान्तमित्यर्थः ।  
कामिन्या इत्येषोक्तिरित्यन्वयः ।  
जायया किमपि भणितेति रोदनहेतुप्रदर्शनमात्रं न तत्कथनस्य फलान्तरमप्यस्तीत्याह--तत्रेत्यादि ।  
तद्वचने ।  
तत्र इत्येवमाहेति सम्बन्धः ।  
सेति शेषः ।  
उभयतः कलहायितुमिति ।  
तद्देवरस्य तज्जायायाश्च मिथः कलहमुत्पादयितुमित्यर्थः ।  
वृत्तावुक्तं सन्देहसङ्करं विवृणोति--तत्रेत्यादि ।  
तत्र तथावचने ।  
इत्येवंरूपे अर्थान्तर इति सम्बन्धः ।  
वाच्यस्य अनुनयतिवाच्यार्थस्य ।  
सङ्क्रमणमिति ।  
विवक्षितमित्यस्यापकर्षः ।  
प्रियभाषणादिः परितोषजनको व्यापारस्तत्वेनानुनयतेर्वाच्यार्थः, स चात्र सम्भोगत्वेन रूपेण लक्ष्यो विवक्षित इत्यर्थः ।  
तस्यां तवानुरागो मया ज्ञात इत्यादिरर्थश्चात्र व्यङ्ग्यो बोध्यः ।  
एतस्यामेवेति ।  
देवर तस्यामेवेति च पाठः ।  
या रोदिति तस्यामेवेत्यर्थः ।  
इतीति हेतौर् ।  
इर्ष्येति ।  
वक्तृकामिनीगतयोरीर्ष्याकोपयोस्तात्पर्यादित्यर्थः ।  
अनुनयनमिति ।  
अनुनयति वाच्यार्थ इत्यर्थः ।  
अन्यपरमितिर् ।  
इर्ष्याकोपव्यग्यपरमित्यर्थः ।  
उक्तमुपपदयति--एषेत्यादि ।  
इत्येतत्परतया विवक्षितमिति सम्बन्ध- ।  
उभयथापीति ।  
अनुनयति वाच्यस्यार्थान्तरसङ्क्रमणपक्षे अन्यपरत्वेन विवक्षितत्वपक्षे चेत्यर्थः ।  
स्वभिप्रायेति ।  
वक्तृकामिनीगताभिलाषेत्यर्थः ।  
उक्तमिति ।  
वृत्तिकृतेति शेषः ।  
प्रसङ्गादाह--विवक्षितस्येत्यादि ।  
बाहुल्येन सम्भवति ।  
यथा--ऽस्निग्धश्यामलऽ इत्यादौ ।  
स्वप्रभेदसंसृष्टत्वं च यथा पूर्वोदाहरण एव ।  
अत्र ह्यर्थान्तरसङ्क्रमितवाच्यस्यात्यन्ततिरस्कृतवाच्यस्य च संसर्गः ।  
गुणीभूतव्यङ्ग्य सङ्कीर्णत्वं यथा--ऽन्यक्कारो ह्ययमेव मे यदरयःऽ इत्यादौ ।  
यथा वा-- कर्ता द्यूतच्छलानां जतुमयशरणोद्दीपनः सो ऽभिमानी कृष्णाकेशोत्तरीयव्यपनयनपटुः पाण्डवा यस्य दासाः ।  
राजा दुःशासनादेर्गुरुरनुजशतस्याङ्गराजस्य मित्रं क्कास्ते दुर्योधनो ऽसौ कथयत न रुषा द्रष्टुमभ्यागतौ स्वः ॥  
लोचनम् सङ्क्रान्तिस्तु तस्यैतद्रूपतापत्तिः ।  
यदि वा देवरानुरक्ताया एव तं देवरमन्यया सहावलोकितसम्भोगवृतान्तं प्रतीयमुक्तिः, देवरेत्यामन्त्रणात् ।  
पूर्वव्याख्याने तु तदपेक्षया देवरेत्यामन्त्रणं व्याख्यातम् ।  
बाहुल्येनेति ।  
सर्वत्र काव्ये रसादितात्पर्यं तावदस्ति तत्र रसध्वनेर्भावध्वनेश्चैकेन व्यञ्जकेनाभिव्यञ्जनं स्निग्धश्यामलेत्यत्र विप्रलम्भशृङ्गारस्य तद्व्यभिचारिणश्च शोकावेगात्मनश्चर्वणीयत्वात् ।  
एवं त्रिविधं सङ्करं व्याख्याय संसृष्टिमुदाहरति--स्वप्रभेदेति ।  
अत्र हीति ।  
लिप्तशब्दादौ तिरस्कृतो वाच्यः, रामादौ तु सङ्क्रान्त इत्यर्थः ।  
एवं स्वप्रभेदं प्रति चतुर्भेदानुदाहृत्य गुणीभूतव्यङ्ग्यं प्रत्युदाहरति--गुणीभूतेति ।  
बालप्रिया स्वरूपस्थस्य वाच्यस्य ।  
तस्य वाच्यस्य ।  
एतद्रूपतापत्तिः विवक्षितरूपान्तरप्राप्तिः ।  
देवरानुरक्ताया इति ।  
स्वस्य यो देवरस्तदनुरक्ताया इत्यर्थः ।  
सहेत्यस्य सम्भोगेत्यनेन सम्बन्धः ।  
उक्तार्थे गमकमाह--देवरेत्यादि ।  
तदपेक्षयेति ।  
या प्राधुणिकाभूत्तदपेक्षयेत्यर्थः ।  
तन्निरूपितं देवरत्वं बोध्यमित्यर्थः ।  
गाथेयं काव्यप्रकाशे ऽप्युदाहृता ।  
बाहुल्येन सम्भवतीत्येतदुपपादयति--सर्वत्रेत्यादि ।  
चर्वणीयत्वादभिव्यञ्जनमिति सम्बन्धः ।  
लिप्तशब्दादावित्यादि ।  
ऽस्नग्धश्यामलकान्तिलिप्तवियतऽइत्यत्र द्रवद्रव्यस्य सर्वावयवावच्छेदेन यः संयोगस्तदात्मकस्य लेपस्य वाच्यार्थस्य बाधाल्लिपिधातुः सम्पर्कं लक्षयंस्तदतिशयं द्योतयति ।  
एवं पयोदास्सुहृदो येषामित्यत्र वाच्यार्थस्य बाधात्सुहृत्पदमुपकारित्वेन रूपेण लक्षयत्तदतिशयं व्यनक्तीत्यर्थः ।  
रामादाविति ।  
रामादिपद इत्यर्थः ।  
वाच्य इत्यनुषज्यते ।  
सङ्कान्त इति ।  
यथासङ्क्रान्तिस्तथा द्वितीयोद्योते उक्तम् ।  
रामादावित्यादिपदेन ऽन्यक्कारऽ इत्यादिस्थरावणादिपदसङ्ग्रहः ।  
ऽकर्तेऽत्यादिश्लोको वेणीसंहारस्थः ।  
अत्र ह्यलक्ष्यक्रमव्यङ्ग्यस्य वाक्यार्थीभूतस्य व्यङ्ग्यविशिष्टवाच्याभिधायिभिः पदैः सम्मिश्रता ।  
अत एव च पदार्थाश्रयत्वे गुणीभूतव्यङ्ग्यस्य वाक्यार्थाश्रयत्वे च ध्वनेः सङ्कीर्णतायामपि न विरोधः स्वप्रभेदान्तरवत् ।  
लोचनम् अत्र हीत्युदाहरणद्वये ऽपि ।  
अलक्ष्यक्रमव्यङ्ग्यस्येति ।  
रौद्रस्य व्यङ्ग्यविशिष्टेत्यनेन गुणता व्यङ्ग्यस्योक्ताः ।  
पदैरित्युपलक्षणे तृतीया ।  
तेन तदुपलक्षिता यो ऽर्थो व्यङ्ग्यगुणीभावेन वर्तते तेन सम्मिश्रता सङ्कीर्मता ।  
सा चानुग्राह्यानुग्राहकभावेन सन्देहयोगेनैकव्यञ्जकानुप्रवेशेन चेति यथासम्भवमुदाहरणद्वये योज्या ।  
तथा हि-मे यदरय इत्यादिभि- सर्वैरेव पदार्थौः कर्तेत्यादिभिश्च विभावादिरूपतया रौद्र एवानुगृह्यते ।  
कर्तेत्यादौ च प्रतिपदं प्रत्यवान्तरवाक्यं प्रतिसमासं च व्यङ्ग्यमुत्प्रेक्षितुं शक्यमेवेति न लिखितम् ।  
पाण्डवा यस्य दासा इति तदीयोक्त्यनुकारः ।  
तत्र गुणीभूतव्यङ्ग्यतापि योजयितुं शक्या, वाच्यस्यैव क्रोधोद्दीपकत्वात् ।  
दासैश्च कृतकृत्यैः स्वाम्यवश्यं द्रष्टव्य इत्यर्थशक्त्यनुरणनरूपतापि ।  
उभयथापि चारुत्वादेकपक्षग्रहे प्रमाणाभावः ।  
एकव्यञ्जकानुप्रवेशस्तु तैरेव पदैः गुणीभूतव्य व्यङ्ग्यस्य प्रधानीभूतस्य चरसस्य विभावादिद्वारतयाभिव्यञ्जनात् ।  
बालप्रिया वृत्तावत्रेत्यस्य कर्तेत्युदाहरणमात्रपरामर्शकत्वभ्रमवारणाय विवृणोति---उदादरणद्वये ऽपीति ।  
रौद्रस्येति ।  
न्यक्कार इत्यादौ रावणगतस्य कर्तेत्यादौ भीमसेनगतस्य च क्रोधस्य प्रतीतेरिति भावः ।  
व्यङ्ग्यविशिष्टेत्यनेनेति ।  
व्यङ्ग्यवैशिष्ट्यकथनेनेत्यर्थः ।  
गुणतेति ।  
वाच्यार्थं प्रतीति शेषः ।  
उक्ता दर्शिता ।  
पदैस्सम्मिश्रतेत्यस्य यथाश्रुतार्थस्य बाधाद्व्याचष्टे--पदरित्युपलक्षणे तृतीयेति ।  
तदैरिति तृतीयार्थो ज्ञाप्यत्वमित्यर्थः ।  
तमेवार्थं दर्शयति--तदुपलक्षितेति ।  
केन सम्मिश्रतेत्यत्राह--यो ऽर्थ इत्यादि ।  
यो ऽर्थः वाच्यार्थः ।  
तेनेति ।  
गुणीभूतव्यङ्ग्येन वाच्येनेत्यर्थ- ।  
सा चेति ।  
सङ्कीर्णतेत्यर्थः ।  
तृतीयान्तत्रयस्यानेन सम्बन्धः ।  
कर्तेत्यादिभिश्चेति ।  
पदार्थैरित्यनुषङ्गः ।  
ननु न्यक्कारेत्यादौ व्यङ्ग्यार्थाः पूर्वं व्याख्याताः ।  
कर्तेत्यादौ तु ते किं न सन्तीत्यत आह--कर्तेत्यादाविति ।  
तदीयोक्तीति ।  
पाण्डवा मम दासा इति दुर्योधनोक्तीत्यर्थः ।  
रौद्र एवानुगृह्यत इत्यनेनानुग्राह्यानुग्राहकभावेन सङ्करं प्रदर्श्य सन्देहयोगेन तं दर्शयति--तत्रेत्यादि ।  
पाण्डवगतापकर्षादिकं बोध्यम् ।  
इत्यर्थेत्यादि ।  
उक्तं यदर्थशक्तिमूलं व्यङ्ग्यं तद्रूपतीऽपीत्यर्थः ।  
योजयितुं शक्तेत्यनुषङ्गः ।  
अभयथापीत्यादि ।  
तथा च गुणीभूतव्यङ्ग्यस्य ध्वनेश्च सन्देहसङ्कर इति भावः ।  
तैरिति ।  
मे यदरय इत्यादिभिरित्यर्थः ।  
विभावादिद्वारतया रसस्य चाभिव्यञ्जनादिति सम्बन्धः ।  
अत एवेत्येतद्व्याख्याया त एवेत्यादि न यथाहि ध्वनिप्रभेदान्तराणि परस्परं सङ्कीर्यन्ते पदार्थवाक्यार्थाश्रयत्वेन च न विरुद्धानि ।  
किं चैकव्यङ्ग्याश्रयत्वे तु प्रधानगुणभावो विरुध्यते न तु व्यङ्ग्यभेदापेक्षया ततो ऽप्यस्य न विरोधः ।  
अयं च सङ्करसंसृष्टिव्यवहारो बहूनामेकत्र वाच्यवाचकभाव इव व्यङ्ग्यव्यञ्जकभावे ऽपि निर्विरोध एव मन्तव्यः ।  
यत्र तु पदानि कानिचिदविवक्षितवाच्यानुरमनरूपव्यङ्ग्यवाच्यानि वा तत्र ध्वनिगुणीभूतव्यङ्ग्ययोः संसृष्टत्वम् ।  
यथा--ऽतेषां गोपवधूविलाससुहृदाम्ऽ इत्यादौ ।  
अत्र हि ऽविलाससुहृदाऽ ऽराधारहःसाक्षिणाम्ऽ इत्येते पदे ध्वनिप्रभेदरूपे ऽतेऽ ऽजानेऽ इत्येते च पदे गुणीभूतव्यङ्ग्यरूपे ।  
लोचनम् अत एव चेति ।  
यतो ऽत्र लक्ष्ये दृश्यते तत इत्यर्थः ।  
ननु व्यङ्ग्यं गुणीभूतं प्रधानं चेति विरुद्धमेव तद्दृश्यमानमप्युक्तत्वान्न श्रद्धेयमित्याशङ्क्य व्यञ्जकभेदात्तावन्न विरोध इति दर्शयति--अत एवेति ।  
स्वेति ।  
स्वप्रभेदान्तराणि सङ्कीर्णतया पूर्वमुदाहृतानीत तान्येव दृष्टान्तयति ।  
तदेव व्याचष्टे--यथाहीति ।  
तथात्रापीत्यध्याहारो ऽत्र कर्तव्यः ।  
ऽतथा हिऽ इति वा पाठः ।  
ननु व्यञ्जकभेदात्प्रथमभेदयोः परिहारो ऽस्तु एकव्यञ्जकानुप्रवेशे तु किं वक्तव्यमित्याशङ्क्य पारमार्थिकं परिहारमाह--किञ्चेतिः ततो ऽपीति ।  
यतो ऽन्यद्व्यङ्ग्यं गुणीभूतमन्यच्च प्रधानमिति को विरोधः ।  
ननु वाच्यालङ्कारविषये श्रुतो ऽयं सङ्करादिव्यवहारो न तु व्यङ्ग्यविषय इत्याशङ्क्याह--अयं चेति ।  
मन्तव्य इति ।  
मननेन प्रतीत्या तथा निश्चेयः उभयत्रापि प्रतीतेरेव शरणत्वादिति भावः ।  
एवं गुणीभूतव्यङ्ग्यसङ्करभेदास्त्रीनुदाहृत्य संसृष्टिमुदाहरति--यत्र तु पदानीति ।  
कानिचिदित्यनेन बालप्रिया विरोध इत्यन्तं ग्रन्थमवतारयति--नन्वित्यादि ।  
दृश्यमानमिति ।  
लक्ष्य इति शेषः ।  
स्वेति ।  
दृष्टान्तयतीति सम्बन्धः ।  
स्वप्रभेदान्तरवदित्यनेन दृष्टान्तं दर्शयतीत्यर्थः ।  
प्रथमभेदयोरिति ।  
अनुग्राह्यानुग्राहकभावेन सन्देहयोगेन च यौ सङ्करौ तयोरित्यर्थः ।  
किं वक्तव्यमिति ।  
किं कर्तव्यमिति ।  
च पाठः ।  
व्यञ्जकभेदाभावादिति भावः ।  
भावमाह--यतो ऽन्तदित्यादि ।  
मन्तव्य इत्येतत् प्रकृतानुगुणतया व्याचष्टे--मननेनेत्यादि ।  
प्रतीत्या सहृदयप्रतीत्या ।  
इत्यनेनेति ।  
कानिचिदविवक्षितवाच्यानि कानिचिदनुरणनरूपव्यङ्ग्यवाच्यानीत्युक्त्येत्यर्थः ।  
सुहृदित्यादि ।  
मुख्यार्थयोः वाच्यालङ्कारसङ्कीर्णत्वमलक्ष्यक्रमव्यङ्ग्यापेक्षया रसवति सालङ्कारे काव्ये सर्वत्र सुव्यवस्थितम् ।  
प्रभेदान्तराणामपि कदाचित्सङ्कीर्णत्वं भवत्येव ।  
यथा ममैव-- लोचनम् सङ्करावकाशं निराकरोति ।  
सुहृच्छब्देन साक्षिशब्देन चाविवक्षितवाच्यो ध्वनिः ऽतेऽ इतिपदेनासाधारणगुणगणो ऽभिव्यक्तो ऽपि गुणत्वमवलम्बते, वाच्यस्यैव स्मरणस्य प्राधान्येन चारुत्वहेतुत्वात् ।  
ऽजानेऽ इत्यनेनोत्प्रेक्ष्यमाणानन्तधर्मव्यञ्जकेनापि वाच्यमेवोत्प्रेक्षणरूपं प्रधानीक्रियते ।  
एवं गुणीभूतव्यङ्ग्ये ऽपि चत्वारो भेदा उदाहृताः ।  
अधुनालङ्कारगतांस्तान्दर्शयति--वाच्यालङ्कारेति ।  
व्यङ्ग्यत्वे त्वलङ्कारणामुक्तभेदाष्टक एवान्तर्भाव इति वाच्यशब्दस्याशयः ।  
काव्य इति ।  
एवंविधमेव हि काव्यं भवति ।  
सुव्यवस्थितमिति ।  
ऽविवक्षा तत्परत्वेनऽ इति द्वितीयोद्द्योतमूलोदाहरणेभ्यः सङ्करत्रयं संसृष्टिश्च लभ्यत एव ।  
ऽचलापाङ्गां दृष्टिम्ऽ इत्यत्र हि रूपकव्यतिरेकस्य प्राग्व्याख्यातस्य शृङ्गारानुग्राहकत्वं स्वभावोक्तेः शृङ्गारस्य चैकानुप्रवेशः ।  
ऽउप्पह जायाऽ इति गाथायां पामरस्वभावोक्तिर्वा ध्वनिर्वेति प्रकरणाद्यभावे एकतरग्राहकं प्रमाणं नास्ति ।  
यद्यप्यलङ्कारो रसमवश्यमनुगृह्णाति, तथापि ऽनाति निर्वहणैषिताऽ इति यदभिप्रायेणोक्तं तत्र सङ्कारासम्भवात्संसृष्टिरेवालङ्कारेम रसध्वनेः ।  
यथा--ऽबाहुलतिकापाशेन बद्ध्वा दृढम्ऽ इत्यत्र ।  
प्रभेदान्तराणामपीति ।  
रसादिध्वनिव्यतिरिक्तानाम् ।  
बालप्रिया सुहृत्वसाक्षित्वयोरचेतनेषु लतावेश्मसु बाधात्सुहृत्पदमुपकारित्वेन साक्षिपदमासन्नत्वेन रूपेण च लक्षयति ।  
उपकारादिगतातिशयो व्यङ्ग्यश्चेत्यनयोः पदयोर्ध्वनिरित्यर्थः ।  
पदेनाभिव्यक्त इति सम्बन्धः ।  
गुणत्वमिति ।  
वाच्यं प्रतीत शेषः ।  
वाच्यालङ्कारसङ्कीर्णत्वमित्यत्रालङ्कारे वाच्यत्वविशेषणस्य फलं दर्शयति--व्यङ्ग्यत्व इत्यादि ।  
उक्तभेदाष्टक इति ।  
सङ्करसंसृष्टिकृतभेदाष्टक इत्यर्थः ।  
एवंविधमिति ।  
रसवत्सालङ्कारं चेत्यर्थः ।  
सुव्यवस्थितत्वं दर्शयति--विवक्षेत्यादि ।  
शृङ्गारानुग्राहकत्वमिति ।  
शृङ्गारेण सहानुग्राह्यनुग्राहकभाव इत्यर्थः ।  
नायकान्तरगततत्तच्चेष्टादर्शनस्य रत्युद्दीपकत्वादिति भावः ।  
इति गाथायामिति ।  
पूर्वोदाहृतायामिति शेषः ।  
प्रकरणाद्यभाव इति निमित्ते सप्तमी ।  
एवं त्रिविधस्य वाच्यालङ्कारसङ्करस्योदाहरणं प्रदर्श्य, तत्संसृष्टेर्विषयमुदाहरणं च दर्शयिष्यन्नाह--यद्यपीत्यादि ।  
यदभिप्रायेणेत ।  
अनुग्राहकत्वाभावाभिप्रायेणेत्यर्थः ।  
इत्यत्रेति ।  
अत्र हि रूपकेण रसस्य संसृष्टिरेवेत्यर्थः ।  
वक्ष्यमाणोपपात्यर्थमाह--निष्पादनेत्यादि ।  
व्यापारवतीत्यादीनि पदानि विवृणोति--तत्रेत्यादिना ।  
या व्यापारवती रसान् रसयितुं काचत्कवीनां नवा दृष्टिर्या परिनिष्ठितार्थविषयोन्मेषा च वैपश्चिती ।  
लोचनम् व्यापारवतीत ।  
निष्पादनप्राणो हि रस इत्युक्तम् ।  
तत्र विभावादियोजनात्मिकावर्णना, ततः प्रभृति घटनापर्यन्ता क्रिया व्यापारः, तेन सततयुक्ता ।  
रसानिति ।  
रस्यमानतासारान् स्थायिभावान् रसयितुं रस्यमानतापत्तियोग्यान् कर्तुम् ।  
काचिदिति लोकवार्तापतितबोधावस्थात्यागेनोन्मीलन्ती ।  
अत एव ते कवयः वर्णनायोगात् तेषाम् ।  
नवेति ।  
क्षणेक्षणे नूतनैर्नूतनैर्वैचित्र्यैर्जगन्त्यासूत्रयन्ती ।  
दृष्टिरिति ।  
प्रतिभारूपा, तत्र दृष्टिश्चाक्षुषं ज्ञानं षाडवादि रसयतीति विरोधालङ्कारो ऽत एव नवा ।  
तदनुगृहीतश्च ध्वनिः, तथाहि चाक्षुषं ज्ञानं नाविवक्षितमत्यन्तमसम्भवा भावात् ।  
न चान्यपरम्; अपि त्वर्थान्तरे ऐन्द्रियकविज्ञानाभ्यासोल्लसिते प्रतिभानलक्षणे ऽर्थे सङ्क्रान्तम् ।  
सङ्क्रमणे च विरोधो ऽनुग्राहक एव ।  
तद्वक्ष्यति--ऽविरोधालङ्कारेणऽ इत्यादिना ।  
बालप्रिया विभावादीत ।  
विभावानुभावद्यर्थेत्यर्थः ।  
घटनेति ।  
तत्तत्पदसङ्घटनेत्यर्थः ।  
क्रियेत ।  
तत्तदनुसन्धानात्मिका मनःक्रियेत्यर्थः ।  
नित्ययोगे बतुबित्याह--तेनेत्यादि ।  
युक्तत्वं जन्यजनकभावसम्बन्धेन बोध्यम् ।  
रसानित्यस्य वाच्यार्थविवरणम्--रस्यमानतासारानिति ।  
रसपदेन प्रकृते विवक्षितमाह--स्थायिभावानिति ।  
लोकयात्रापतितबोधेति ।  
लौकिकतत्तद्वस्तुविषयकज्ञानेत्यर्थः ।  
अत एवेति ।  
दृष्ट्युन्मीलनादेवेत्यर्थः ।  
कविपदयोगार्थमाह--वणेनायोगादिति ।  
आसूत्रयन्ती प्रकाशयन्ती ।  
वक्ष्यमाणं सङ्क्रमणं मनसि कृत्याह--प्रतिभारूपेति ।  
अत्र दृष्टिश्चाक्षुवज्ञानम् ।  
रसान् रसयितुं षाडबादिपेयद्रव्याणि मधुरादिरसयुक्तानि कर्तुम् यद्वा--षाडबादिगतमधुरादिरसानास्वादयितुं व्यापारवतीति विरुद्धार्थस्य प्रतीत्या विरोधाभासालङ्कार इत्याह--तत्र दृष्टिरित्यादि ।  
विरोधद्योतकमाह--अत एवेत्यादि ।  
नवेति विरोधद्योतकमिति भावः ।  
ध्वनिः दृष्टिरित्तयर्थान्तरसङ्क्रमितवाच्यध्वनिः ।  
नाविवक्षितमत्यन्तमिति ।  
अत्यन्ततिरस्कृतं नेत्यर्थः ।  
असम्भवाभावादिति ।  
कविगतस्य चन्द्रोद्यानादिचाक्षुषज्ञानस्यापि रसनिष्पादनोपयोगित्वादिति भावः ।  
न चान्यपरमिति ।  
व्यङ्ग्यपरं विवक्षितं च नेत्यर्थः ।  
अपितु प्रतिभानलक्षणे अर्थान्तरे सङ्क्रान्तमिति ।  
दृष्टिपदमत्र प्रतिभात्वेन रूपेण ज्ञानं लक्षयतीत्यर्थः ।  
प्रतिभानस्यातस्फुटत्वादिकमत्र व्यङ्ग्यम् ।  
मुख्यार्थसम्बन्धं दर्शयितुमाह--ऐन्द्रियकेत्यादि ।  
ऐन्द्रियकं विज्ञानं लौकिकतत्तद्विषयकचाक्षुषज्ञानं तस्याभ्यास आवृत्तिः तेनोल्लसिते प्रकाशिते इत्यर्थः ।  
उक्तमर्थं वृत्त्या सङ्गमयति--तद्वक्ष्यतीत्यादि ।  
ते द्वे अप्यवलम्ब्य विश्वमनिश निर्वर्णयन्तो वयं श्रान्ता नैव च लब्धमब्धिशयन त्वद्भक्तितुल्यं सुखम् ॥  
लोचनम् या चैवंविधा दृष्टिः परिनिष्टितो ऽचलः अर्थविषये निश्चेतव्ये विषये उन्मेषो यस्याः ।  
तथा परिनिष्ठिते लोकप्रसिद्धे ऽर्थे न तु कविवदपूर्वस्मिन्नर्थे उन्मेषो यस्याः सा ।  
विपश्चितामियं वैपश्चिती ।  
ते अवलम्ब्येति ।  
कवीनामिति वैपश्चितीति वचनेन नाहं कविर्न पण्डित इत्यात्मनो ऽनौद्धत्यं ध्वन्यते ।  
अनात्मीयमपि दरिद्रगृह इवोपकरणतयान्यत आहृतमेतन्मया दृष्टिद्वयमित्यर्थः ।  
ते द्वे अपीति ।  
न ह्येकया दृष्ट्या सम्यङ्निर्वर्णनं निर्वहति ।  
विश्वमित्यशेषम् ।  
अनिशमिति ।  
पुनः पुनरनवरतम् ।  
निर्वर्णयन्तो वर्णनया, तथा निश्चितार्थं वर्णयन्तः इदमित्थमिति परामर्शनुमानादिनानिर्भज्य निर्वर्णनं किमत्र सारं स्यादिति तिलशस्तिलशो विचयनम् ।  
यच्च निर्वर्ण्यते तत्खलु मध्ये व्यापार्यमाणया मध्ये चार्थविशेषु निश्चितोन्मेषया निश्चलया दृष्ट्या सम्यङ्निर्वर्णितं भवति ।  
वयमिति ।  
मिथ्यातत्वदृष्ट्याहरणव्यसनिन इत्यर्थः ।  
श्रान्ता इति ।  
न केवलं सारं न लब्धं यावत्प्रत्युत खेदः प्राप्त इति भावः ।  
चशब्दस्तुशब्दस्यार्थे ।  
अब्धिशयनेति ।  
योगनिद्रया त्वमत एव सारस्वरूपवेदी स्वरूपावस्थित इत्यर्थः ।  
श्रान्तस्य शयनस्थितं प्रति बहुमानो भवति ।  
त्वद्भक्तीति ।  
त्वमेव परमात्मस्वरूपोविश्वसारस्तस्य भक्तिः श्रद्धादिपूर्वक उपासनाक्रमजस्तदावेशस्तेन बालप्रिया अर्थविषय इत्यस्यार्थमाह--निश्चेतव्य इत्यादि ।  
अन्यथापि व्याचष्टे--तथेत्यादि ।  
ते अवलम्ब्येत्यनेन ध्वनितमर्थमुक्त्वा तद्वाच्यार्थमाह--अनात्मीयमित्यादि ।  
गृह इवेति ।  
अविद्यमानं मण्डनादिकमिति शेषः ।  
द्वे अपीत्युक्तेः फलमाह--न हीत्यादि ।  
अनिशमित्यस्यार्थद्वयमाह--पुनरित्यादि ।  
कविदृष्ट्यवलम्बनेन निर्वर्णनं द्वेधा विवृणोति--निर्वर्णयन्तो वर्णनयेति ।  
तथेत्यादीति च ।  
वर्णनया निर्वर्णयन्तो वीक्षमाणाः ।  
विपश्चिद्दृष्ट्यवलम्बनेन निर्वर्णनं व्याख्याति--इदमित्थमित्यादि ।  
निर्भज्य निर्वर्णनमेव स्फुटयति--किमत्रेत्यादि ।  
दृष्टिद्वयालम्बनेन निर्वर्णनस्य फलम्--न ह्येकयेत्यादि ।  
पूर्वोक्तमेव विशदयति--यच्चेत्यादि ।  
वयमित्यस्य भावार्थमाह--मिथ्येत्यादि ।  
मिथ्यादृष्टिः कविदृष्टिः तत्वदृष्टिः विपश्चिद्दृष्टिः, तयोराहभावार्थमाह--मिथ्येत्यादि ।  
मिथ्यादृष्टिः कविदृष्टिः तत्वदृष्टिः विपश्चिद्दृष्टिः तयोराणे व्यसनिनस्तात्पर्यवन्त इत्यर्थः ।  
तुशब्दस्यार्थ इति ।  
विशेषरूपार्थबोधक इत्यर्थः ।  
अब्धिशयनेत्यस्य गम्यार्थमाह--योगनिद्रयेत्यादि ।  
अत एवेति ।  
त्वद्भक्तितुल्यस्य सुखस्याभावादेवेत्यर्थः ।  
सारेति ।  
विश्वसारभूतं यत्स्वस्वरूपं तद्वेदीत्यर्थः ।  
व्यङ्ग्यान्तरं च दर्शयति--आन्तस्येत्यादि ।  
तदावेश इति ।  
तद्विषयकप्रेमातिशय इत्यर्थः ।  
यद्वा--अन्तःकरणवृत्तेस्तदाकाराकारितत्वमित्यर्थः ।  
भक्तेः स्वरूपं इत्यत्र विरोधालङ्कारेणार्थान्तरसङ्क्रमितवाच्यस्य ध्वनिप्रभेदस्य सङ्कीर्णत्वम् ।  
वाच्यालङ्कारसंसृष्टत्वं च पदापेक्षयैव ।  
यत्र हि कानिचित्पदानि लोचनम् तुल्यमपि न लब्धमास्तां तावत्तज्जातीयम् ।  
एवं प्रथममेव परमेश्वरभक्तिभाजः कुतूहलमात्रावलम्बितकविप्रामाणिकोभयवृत्तेः पुनरपि परमेश्वरभक्तिविश्रान्तिरेव युक्तेति मन्वानस्येयमुक्तिः ।  
सकलप्रमाणपरिनिश्चितद्ष्टादृष्टविषयविशेषजं यत्सुखं, यदपि वा लोकोत्तरं रसचर्वणात्मकं तत उभयतो ऽपि परमेश्वरविश्रान्त्यानन्दः प्रकृष्यते तदानन्दविप्रुण्मात्रावभासो हि रसास्वाद इत्युक्तं प्रागस्माभिः ।  
लौकिकं तु सुखं ततो ऽपि निकृष्टप्रायं बहुतरदुःखानुषङ्गादिति तात्पर्यम् ।  
तत्रैव दृष्टिशब्दापेक्षयैकपदानुप्रवेशः ।  
दृष्टिमवलम्ब्य निर्वर्णनमिति विरोधालङ्कारो वाश्रीयताम्, अन्धपदन्यासेन दृष्टिशब्दो ऽत्यन्ततिरस्कृतवाच्यो वास्तु इत्येकतरनिश्चये नास्ति प्रमाणम्, प्रकारद्वयेनापि हृद्यत्वात् ।  
न च पूर्वत्राप्येवं वाच्यम् ।  
नवाशब्देन शब्दशक्त्यनुरणनतया विरोधस्य सर्वथावलम्बनात् ।  
एवं सङ्करं त्रिविधमुदाहृत्य संसृष्टिमुदाहरति--वाच्येति ।  
सकलवाक्ये हि यद्यलङ्कारो ऽपि व्यङ्ग्यार्थो ऽपि व्यङ्ग्यार्थो ऽपि प्रधानं तदानुग्राह्यनुग्राहकत्वसङ्करस्तदभावे त्वसङ्गतिरित्यलङ्कारेण बालप्रिया तस्य परमानन्दरूपत्वं च भक्तिरसायनादिग्रन्थेषु प्रदर्शितम् ।  
श्लोकस्यास्यावतारिकामाह--एवमित्यादि ।  
एवमियमुक्तिरिति सम्बन्धः ।  
श्लोकस्यास्य पार्यन्तिकं तात्पर्यार्थमाह--सकलेत्यादि ।  
वृत्तौ सङ्कीर्णत्वमित्यनेनानुग्राह्यानुग्राहकभावेन सङ्करः एकपदानुप्रवेशशङ्करश्च विवक्षित इति दर्शयति--तत्रेत्यादि ।  
तत्रैव उक्तश्लोक एव ।  
एकपदानुप्रवेश इति ।  
विरोधालङ्कारेण सहार्थान्तरसङ्क्रमितवाच्यस्य ध्वनेरिति शेष- ।  
सन्देहसङ्करमप्यत्र दर्शयति--दृष्टिमवलम्ब्येत्यादि ।  
विरोधालङ्कारो वेति ।  
ते अवलम्ब्य निर्वर्णयन्त इत्यत्र ते इति तत्पदेन दृष्टिपदवाच्यार्थस्य दर्शनस्य परामर्शे दर्शनमवलम्ब्य पश्यन्त इति विरुद्धार्थस्य प्रतीत्या विरोधालङ्कारो वेत्यर्थः ।  
वक्ष्यमाणमर्थमादायात्र विरोधपरिहारः ।  
अन्धेत्यादि ।  
निःश्वासान्ध इत्यादावन्धादिपदेनेवात्यन्ततिरस्कृतवाच्येन दृष्टिपदेन लक्ष्यस्य प्रतिभारूपार्थस्य परामर्शे ऽत्यन्ततिरस्कृतवाच्यो ध्वनिर्वेत्यर्थः ।  
पूर्वत्रापीति ।  
या दृष्टिः रसान् रसयितुं व्यापारवतीत्यत्रापीत्यर्थः ।  
एवमिति ।  
सन्देहसङ्कर इत्यर्थः ।  
नवेत्यादि ।  
नवाशब्देनावलम्बनादिति सम्बन्धः ।  
नवेति शब्देन द्योतनादित्यर्थः ।  
शब्दशक्त्यनुरणनतयेति विशेषणे तृतीया ।  
उदाहरतीति ।  
दर्शयतीत्यर्थः ।  
सकलवाक्य इति ।  
सम्पूर्णवाक्य इत्यर्थः ।  
वाच्यालङ्कारभाञ्जि कानिचिच्च ध्वनिप्रभेदयुक्तनि ।  
यथा-- दीर्धीकुर्वन् पटु मदकलं कूजितं सारसानां प्रत्यूषेषु स्फुटितकमलामोदमैत्त्रीकषायः ।  
लोचनम् वा ध्वनिना वा पर्यायेण द्वाभ्यामपि वा युगपत्पदविश्रान्ताभ्यां भाव्यमिति त्रयो भेदाः ।  
एतद्गर्भीकृत्य सावधारणमाह--पदापेक्षयैवेति ।  
यत्रानुग्राह्यानुग्राहकभावं प्रत्याशङ्कापि नावतरति तं तृतीयमेव प्रकारमुदाहर्तुमुपक्रमते--यत्र हीति ।  
यस्माद्यत्र कानिचिदलङ्कारभाञ्जि कानिचिद्ध्वनियुक्तानि, यथा दीर्धीकुर्वन्नित्यत्रेति ।  
तथाविधपदापेक्षयैव वाच्यालङ्कारसंसृष्टत्वमित्यावृत्या पूर्वग्रन्थेन सम्बन्धः कर्तव्यः ।  
अत्र हीति ।  
अत्रत्यो हिशब्दो मैत्रीपदमित्यस्यानन्तरं योज्य इति ग्रन्थ सङ्गतिः ।  
दीर्घीकुर्वन्निति ।  
सिप्रावातेन हि दूरमप्यसौ शब्दो नीयते, तथा सुकुमारपवनस्पर्शजातहर्षाः चिरं कूजन्ति, तत्कूजितं च वातान्दोलितसिप्रातरङ्गजमधुरशब्दमिश्रं भवतीति दीर्घत्वम् ।  
पट्विति ।  
तथासौ सुकुमारो वायुर्येन तज्जः शब्दः सारसकूजितमपि नाभिभवति प्रत्युत तत्सब्रह्मचारी तदेव दीपयति ।  
न च दीपनं तदीयमनुपयोगि यतस्तन्मदेन कलं मधुरमाकर्णनीयम् ।  
प्रत्यूषेष्विति ।  
प्रभातस्य तथाविधसेवावसरत्वम् ।  
बहुवचनं सदैव तत्रैषा हृद्यतेति निरूपयति ।  
स्फुटितान्यन्तर्वर्तमानमकरन्दभरेण ।  
बालप्रिया तदभाव इति ।  
तत्सङ्कराभाव इत्यर्थः ।  
पर्यायेणेति ।  
पदविश्रान्तेन भाव्यमिति शेषः ।  
तृतीयमेवेति ।  
द्वाभ्यामपि युगपत् पदविश्रान्ताभ्यां भाव्यमित्युक्तमेवेत्यर्थः। ऽयत्रेऽत्यादिवाक्यं सङ्गमयति--यस्मादित्यादि ।  
यस्मादिति हिशब्दार्थ कथनम् ।  
आवृत्येति ।  
वाच्यालङ्कारसंसृष्टतत्वं पदापेक्षयैवेति पदानामावृत्तिः तत्र पदापेक्षयेत्यस्य तथाविधपदापेक्षयेत्यर्थश्चेति भावः ।  
इदमुपलक्षणं तत्रेति शेषश्च बोध्यः ।  
दीर्घीकुवन्नित्यनेनोक्तं सिप्रावातहेतुकं कूजितस्य दीर्घत्वं दैशिकं कालिकं स्वसजातीयसंवलनकृतं चेति त्रिविधमिति विवृणोति--सप्रावातेनेत्यादि दीर्घत्वमित्यन्तेन ।  
पटु समर्थं दीर्घीकुर्वन्नितिं क्रियाविशेषणमित्यभिप्रायेण व्याचष्टे--तथेत्यादि ।  
सुकुमारः मन्दः ।  
दीपयति पोषयति यतस्तन्मधुरमतो नानुपयोगीन्ति सम्बन्धः ।  
तथाविधसेवेति ।  
सरतग्लानिहरणादिरूपसेवेत्यर्थः ।  
तत्रेति ।  
उज्जयिन्यामित्यर्थः ।  
निरूपयति दर्शयति ।  
स्फुटितानीत्यस्य त्रुटितानीत्यर्थं मनसिवृत्य तत्र हेतुं गम्यं दर्शयति--अन्तरित्यादि ।  
स्फुटितानीत्यनेनार्थान्तरं च विचक्षितमित्याह--तथेत्यादि ।  
यत्र स्त्रीणां हरति सुरतग्लानिमङ्गानुकूलः सिप्रावातः प्रियतम इव प्रार्थनाचाटुकारः ॥  
लोचनम् तथा स्फुटितानि विकसितानि नयनहारीणि यानि कमलानि तेषां य आमोदस्तेन या मैत्री अभ्यासाङ्गावियोगपरस्परानुकूल्यलाभस्तेन कषाय उपरक्तो मकरन्देन च कषायवर्णीकृतः ।  
स्त्रीणामिति ।  
सर्वस्य तथाविधस्य त्रैलोक्यसारभूतस्य य एवं करोति सुरतकृतां ग्लानिं तान्तिं हरति, अथ च तद्विषयां ग्लानिं पुनः सम्भोगाभिलाषोद्दीपनेन हरति ।  
न च प्रसह्यप्रभुततयापि त्वङ्गानुकूलो ह्यद्यस्पर्शः हृदयान्तर्भूतश्च ।  
प्रियतमे तद्विषये प्रार्थनार्थं चाटूनि कारयति ।  
प्रियतमो ऽपि तत्पवनस्पर्शप्रबुद्धसम्भोगाभिलाषः ।  
प्रार्थनार्थं चाटूनि करोतीति तेन तथा कार्यत इति परस्परानुरागप्राणशृङ्गारसर्वस्वभूतो ऽसौ पवनः ।  
युक्तं चैतत्तस्य यतः सिप्रापरिचितो ऽसौ वात इति नागरिको न त्वविदग्धो बालप्रिया भावार्थमाह--नयनेति ।  
मैत्रीपदमुख्यार्थस्यात्र बाधात्तत्पदेन विवक्षितं दर्शयति--अभ्यासङ्गेत्यादि ।  
अभ्यासङ्गस्य संश्लेषस्यावियोगो ऽविच्छेदः अविच्छिन्नस्संश्लेष इति यावत् ।  
तेन परस्परानुकूल्यस्य परस्परोपकारित्वस्य लाभ इत्यर्थ-। अत्राविच्छिन्नस्संश्लेषो लक्ष्यार्थः, परस्पनुकूल्यलाभस्तु व्यङ्ग्य इति विवेकः ।  
उपरक्तः सम्बद्धः ।  
अर्थान्तरं चाह--मकरन्देनेत्यादि ।  
पीतमिश्रो रक्तः कषायवर्णः सर्वस्येति बहुवचनार्थकथनम् ।  
तथाविधस्य स्त्रीत्वविशिष्टस्य ।  
त्रैलोक्येत्यादि गम्यार्थकथनम् ।  
सुरतग्लानिमित्येतत्सुरतकृतां ग्लानिं सुरतविषयां ग्लानिमित्युभयथा विवृणोति--सुरतकृतामित्यादि ।  
तान्तमिति ।  
शारीरं श्रममित्यर्थः ।  
ग्लानिमिति ।  
अनुत्साहमित्यर्थः ।  
न चेति ।  
हरतीत्यनुषज्यते ।  
अङ्गस्य हृदयस्यानुकूल इत्यर्थो ऽपीत्याह--हृदयान्तर्भूत इति ।  
स्निग्ध इत्यर्थः ।  
प्रियतमे इति च पदच्छेदमभिप्रेत्य प्रियतमे प्रार्थना चाटुकार इति वातविशेषणतयापि योजयति--प्रियतम इत्यादि ।  
प्रियतम इति सप्तम्यन्तस्य विवरणम्--तद्विषयैति ।  
प्रार्थनार्थमिति ।  
स्त्रीणां सम्भोगप्रार्थनोत्पादनमित्यर्थः ।  
चाटुकार इति ण्यन्तात्कर्तरि प्रत्यय इत्याह--चाटूनि अत्र हि मैत्रीपदमविवक्षितवाच्यो ध्वनिः ।  
पदान्तरेष्बलकारान्तराणि ।  
संसृष्टालङ्कारान्तरसङ्कीर्णो ध्वनिर्यथा-- लोचनम् ग्राम्यप्राय इत्यर्थः ।  
प्रियतमो ऽपि रतान्ते ऽङ्गानुकूलः संवाहनादिना प्रार्थनार्थं चाटुकार एवमेव सुरतग्लानिं हरति ।  
कूजितं चानङ्गीकरणवचनादि मधुरध्वनितं दीर्घीकरोति ।  
चाटुकरणावसरे च स्फुटितं विकसितं यत्कमलकान्तिधारिवदनं तस्य यामोदमैत्री सहजसौरभपरिचयस्तेन कषाय उपरक्तो भवति ।  
अङ्गेषु चातुष्षष्टिकप्रयोगेष्वनुकूलः ।  
एवं शब्दरूपगन्धस्पर्शा यत्र हृद्या यत्र च पवनो ऽप तथा नागरिकः स तवावश्यमभिगन्तव्यो देश इति मेघढूते मेघं प्रति कामिन इयमुक्तिः ।  
उदाहरणे लक्षणं योजयति--मैत्रीपदमिति ।  
हिशब्दो ऽनन्तरं पठितव्य इत्युक्तमेव ।  
अलङ्कारान्तराणीति ।  
उत्प्रेक्षास्वभावोक्तिरूपकोपमाः क्रमेणेत्यर्थः ।  
एवमियता सगुणीभूतव्यङ्ग्यैः सालङ्कारैः सहप्रभेदैः स्वैः ।  
सङ्करसंसृष्टिभ्याम् ।  
इत्येतदन्तं व्याख्यायोदाहरणानि च निरूप्य ऽपुनरपिऽ इति यत्कारिकाभागे पदद्वयं तस्यार्थं प्रकाशयत्युदाहरणद्वारेणैव---संसृष्टेत्यादि ।  
पुनःशब्दस्यायमर्थः---न केवलं ध्वनेः स्वप्रभेदादिभिः संसृष्टिसङ्करौ विवक्षितौ यावत्तेषामन्योन्यमपि स्वप्रभेदानां बालप्रिया कारयतीति ।  
एतदेव विवृणोति--प्रियतमो ऽपीत्यादि ।  
तेनेति ।  
वातेनेत्यर्थः ।  
परस्परेत्यादि ।  
स्त्रीणां प्रियतमस्य च सम्भोगाभिलाषोद्दीपकत्वादिति भावः ।  
सिप्रापरिचित इति सिप्राया नायिकात्वं गम्यते ।  
इतीति हेतौ ।  
उपमाने प्रियतमे ऽपि विशेषणानि योजयति--प्रियतमो ऽपीत्यादि ।  
संवाहनादिना अङ्गानुकूल इति योजना ।  
चाटुकार इति ।  
चाटुवाक्यकर्तेत्यर्थः ।  
अनङ्गीकरणवचनेति ।  
मालमित्यादिवचनेनेत्यर्थः ।  
मदकलमित्यस्य विवरणम्--मधुरध्वनितमिति ।  
चाटिवत्यादि ।  
प्रियतमचाटुवाक्यश्रवणावसर इत्यर्थः ।  
विकसितमिति ।  
चाटुश्रवणजनितस्मितेनेति भावः ।  
कमलपदं साध्यवसानलक्षणया मुखपरमित्याह--कमलेत्यादि ।  
वदनमिति ।  
स्त्रीणामिति शेषः ।  
अङ्गानुकूल इत्येतदन्यथापि व्याचष्टे--अङ्गेष्वित्यादि ।  
श्लोकस्यास्य सारार्थं दर्शयन् विवरणमुपसंहरति--एवमित्यादि ।  
स देश इति ।  
उज्जयिनीदेश इत्यर्थः ।  
उत्प्रेक्षेत्यादि ।  
पटु दीघोकुर्वन्नित्यत्र गम्योत्प्रेक्षा, प्रत्यूषस्वभावोक्तिः, अङ्गानुकूलः स्निग्ध इत्यस्य वायावारोपाद्रूपकं, यद्वा--रूपकमित्यस्य रूपकातिशयोक्तिरित्यर्थः ।  
कमलपदेन मुखस्य बोधनात्तत्र सा बोध्य ।  
प्रियतम इवेत्युपमा चेत्यर्थः ।  
संसृष्टेत्यादिग्रन्थमवतारयति--एवमियतेत्यादि ।  
तेषामन्योन्यमपीति ।  
दन्तक्षतानि करजैश्च विपाटितानि प्रोद्भिन्नसान्द्रपुलके भवतः शरीरे ।  
दत्तानि रक्तमनसा मृगराजवध्वा जातस्पृहैर्मुनिभिरप्यवलोकितानि ॥  
अत्र हि समासोक्तिसंसृष्टेन विरोधालङ्कारेण सङ्कीर्णस्यालक्ष्यकमव्यङ्ग्यस्य ध्वनेः प्रकाशनम् ।  
दयावीरस्य परमार्थतो वाक्यार्थीभूतत्वात् ।  
लोचनम् स्वप्रभेदैर्गुणीभूतव्यङ्ग्येन वा सङ्कीर्णानां संसृष्टानां च ध्वनीनां सङ्कीर्णत्वं संसृष्टत्वं च दुर्लक्षमिति विस्पष्टोदाहरणं न भवतीत्यभिप्रायेणालङ्कारस्यालङ्कारेण संसृष्टस्य सङ्कीर्णस्य वा ध्वनौ सङ्करसंसर्गौ प्रदर्शनीयौ ।  
तदस्मिन् भेदचतुष्टये प्रथमं भेदमुदाहरति--दन्तक्षातनीति ।  
बोधिसत्त्वस्य स्वकिशोरभक्षणप्रवृत्तां सिंहो प्रति निजशरीरं वितीर्णवतः केनचिच्चाटुकं क्रियते ।  
प्रोद्भूतः सान्द्रः पुलकः परार्थसम्पत्तिजेनानन्दभरेण यत्र ।  
रक्ते रुधिरे मनो ऽभिलाषो यस्याः, अनुरक्तं च मनो यस्याः ।  
मनुयश्चोद्बोधितमदनावेशाश्चेति विरोधः ।  
जातस्पृहैरिति च वयमपि कदाचिदेवं कारुणिकपदवीमधिरोक्ष्यामस्तदा सत्यतो मुनयो भविष्याम इति मनोराज्ययुक्तैः ।  
समासोक्तिश्च नायिकावृत्तान्तप्रतीतेः ।  
दयावीरस्येति ।  
दयाप्रयुक्तत्वादत्र धर्मस्य धर्मवीर एव दयावीरशब्देनोक्तः ।  
वीरश्चात्र रसः, उत्साहस्यैव स्थायित्वादिति भावः ।  
दयावीरशब्देन वा शान्तं व्यपदिशत ।  
सो ऽत्र बालप्रिया संसृष्टिसङ्करौ विवक्षितावित्यनुषङ्गः ।  
अयमर्थ इति पूर्वेण सम्बन्धः ।  
नन्वेवं वृत्तौ संसृष्टालङ्कारान्तरसङ्कीर्णत्वादिभेदमात्रप्रदर्शने किं बीजमित्यत आह--स्वप्रभेदानामित्यादि ।  
ध्वनिनेति ।  
ध्वनिना सहेत्यर्थः ।  
दुर्ल्लक्षमितीति ।  
दुर्ल्लक्षत्वाद्धेतोरित्यर्थः ।  
विस्पष्टेति ।  
सुस्पष्टेत्यर्थः ।  
प्रदर्शनीयौ प्रदर्शयितुं शक्यौ ।  
प्रथमं भेदमिति ।  
संसृष्टालङ्कारसङ्कीर्णत्वरूपं भेदमित्यर्थः ।  
परार्थसम्पत्तिजेनेति ।  
परपरित्राणजन्येनेत्यर्थः ।  
नायिकासम्भोगजन्येन चेति ।  
भवतश्शरीर इत्यनेन कामिनश्शरीर इति, मृगराजवध्वेत्यनेन मृगाख्यपुञ्जातिविशेषस्य वध्वेति च गम्यते ।  
मुनिभिरपि जातस्पृहैरित्यत्र विषयविरक्तैरप्युद्बुद्धकामैरित्यर्थप्रतीत्या विरोध इत्याह--मुनयश्चेत्यादि ।  
प्रकृतमर्थमाह--जातस्पृहैरित्यादि ।  
मनोराज्ययुक्तैश्चेति योजना ।  
मुनिना दयावीरस्याकथनादाह--दयेत्यादि ।  
धर्मस्य दयाप्रयुक्तत्वादत्र दयावीरशब्देन धर्मवीर एवोक्त इति सम्बन्धः ।  
पक्षान्तरमाह--दयावीरशब्देनेत्यादि ।  
समासोक्तिसंसृष्टेनेत्यादिवृत्तयुक्तं विवृणोति--सो ऽत्रेत्यादि ।  
स रसः धर्मवीरश्शान्तो वा संसृष्टालङ्कारसंसृष्टत्वं च ध्वनेर्यथा---  
अहिणअपओअरसएसु पहिअसामाइएसु दिअहेसु ।  
सोहै पसारअगिआणं णच्चिअं मोरवन्दाणम् ॥  
लोचनम् रसः संसृष्टालङ्कारेणानुगृह्यते ।  
समासोक्तिमहम्ना ह्ययमर्थः सम्पद्यते--यथा कश्चिन्मनोरथशतप्रार्थितप्रेयसीसम्भोगावसरे जातपुलकस्तथा त्वं परार्थसम्पादनाय स्वशरीरदान इत करुणातिशयो ऽनुभावविभावसम्पदोद्दीपितः ।  
द्विवसेषु ।  
तथा पथिकान् प्रति श्यामायितेषु मोहजनकत्वाद्रात्रिरूपतामाचरितवत्सु ।  
यदि वा पथिकानां श्यामायितं दुःखवशेन श्यामिका येभ्यः ।  
शोभते प्रसारितग्रीवाणां मयूरवृन्दानां नृत्तम् ।  
अभिनयप्रयोगरसिकेषु पथिकसामाजकेषु सत्सु मयूरवृन्दानां प्रसारितगीतानां प्रकृष्टसारणानुसारिगीतानां तथा ग्रीवारेचकाय प्रसारितग्रीवाणां नृत्तं शोभते ।  
पथिकान् प्रति श्यामा इवाचरन्तीति क्यच् ।  
प्रत्ययेन लुप्तोपमा निर्दिष्टा ।  
पथिकसामाजिकेष्विति कर्मधारयस्य स्पष्टत्वाद्रूपकम् ।  
ताभ्यां ध्वनेः संसर्ग इति ग्रन्थकारस्याशयः ।  
अत्रैवोदाहरणेऽन्यद्भेदद्वयमुदाहर्तुं शक्यमित्याशयेनोदाहरणान्तरं न दत्तम् ।  
तथाहि--व्याघ्रादेराकृतिगणत्वे पथिकसामाजिकेष्वित्युपमारूपकाभ्यां बालप्रिया रसः ।  
संसृष्टालङ्कारेणेति ।  
समासोक्तिसंसृष्टेन विरोधालङ्कारेणेत्यर्थः ।  
मुनिभिरपि जातस्पृहैरवलोकितानीत्यनेन दयावीरस्य परिपोषप्रतीत्या विरोधस्यानुग्राहकत्वं स्पष्टमिति मनसि कृत्य समासोक्तेस्तदुपपादयति--समासोक्तिमहिम्नेत्यादि ।  
इतीति ।  
इत्यर्थादित्यर्थः ।  
अनुभावेत्यादि ।  
अनुभावः सान्द्रपुलकाविर्भावः ।  
आलम्बनविभावः सिंही ।  
उद्दीपनविभावो दन्तक्षतादिरिति बोध्यम् ।  
द्वितीयमिति ।  
संसृष्टालङ्कारसंसृष्टत्वरूपमित्यर्थः ।  
अभिनवेत्यादि ।  
वर्षावर्णनम् ।  
अत्रादौ वाच्यमर्थं व्याचष्टे--अभिनवमित्यादि ।  
पथिकान् विरहिणः ।  
इयामायितोष्वित्यत्र रात्रिवाचकात् श्यामाशब्दादाचारार्थे क्यजित्यभिप्रेत्य व्याचष्टे--मोहेत्यादि ।  
श्यामायितमित्यस्य श्यामिकेत्यर्थमभिप्रेत्याह--यदि वेत्यादि ।  
श्यामिका वर्णभेदः ।  
छायान्तरदर्शनेनात्र व्यङ्ग्यमर्थं दर्शयति--अभिनयप्रयोगेत्यादि ।  
प्रसारितगीतानामित्यस्य व्याख्यानम्--प्रकृष्टेत्यादि ।  
अत्र पक्षे प्रसारितग्रीवाणामिति च योज्यमित्याह--तथेत्यादि ।  
ध्वनेः संसृष्टालङ्कारसंसृष्टत्वं विवृणोति--पथिकानित्यादि ।  
रूपकमिति ।  
पथिकेषु सामाजिकत्वारोपादिति भावः ।  
ध्वनेरिति ।  
अभिनयप्रयोगेत्याद्युक्तस्य व्यङ्ग्यस्येत्यर्थः ।  
संसर्गः संसृष्टिः ।  
अन्यद्भेदद्वयमिति ।  
अत्र ह्युपमारूपकाभ्यां शब्दशक्त्युद्भवानुरणनरूपव्यङ्ग्यस्य ध्वनेः संसृष्टत्वम् ।  
  
  
_________________________________________________________  
  
एवं ध्वनेः प्रभेदाः प्रभेद-भेदाश् च केन शक्यन्ते ।  
सङ्ख्यातुं दिङ्-मात्रं तेषाम् इदम् उक्तम् अस्माभिः  ॥ ध्व्क्_३।४४ ॥  
  
  
__________  
  
  
एवं ध्वनेः प्रभेदाः प्रभेदभेदाश्च केन शक्यन्ते ।  
सङ्ख्यातुं दिङ्मात्रं तेषामिदमुक्तमस्माभिः ॥ ४४ ॥  
  
अनन्ता हि ध्वनेः प्रकाराः सहृदयानां व्युत्पत्तये तेषां दिङ्मात्रं कथितम् ।  
  
  
_________________________________________________________  
  
  
इत्य् उक्त-लक्षणो यो ध्वनिर् विवेच्यः प्रयत्नतः सद्भिः  
सत्-काव्यं कर्तुं वा ज्ञातुं वा सम्यग् अभियुक्तैः  ॥ ध्व्क्_३।४५ ॥  
  
  
__________  
  
  
इत्युक्तलक्षणो यो ध्वनिर्विवेच्यः प्रयत्नतः सद्भिः ।  
सत्काव्यं कर्तुं वा ज्ञातु वा सम्यगभियुक्तैः  ॥ ४५ ॥  
  
उक्तस्वरूपध्वनिनिरूपणनिपुणा हि सत्कवयः सहृदयाश्च नियतमेव लोचनम् सन्देहास्पदत्वेन सङ्कीर्णाभ्यामभिनयप्रयोगे, अभिनवप्रयोगे च रसिकेष्विति प्रसारितगीतानामिति यः शब्दशक्त्युद्भवस्त संसर्गमात्रमनुग्राह्यत्वाभावात् ।  
ऽपहिअसामाइएसुऽ इत्यत्र तु पदे सङ्कीर्णाभ्यां ताभ्यामुपमारूपकाभ्यां शब्दशक्तिमूलस्य ध्वनेः सङ्कीर्णत्वमेकव्यञ्जकानुप्रवेशादिति सङ्कीर्णालङ्कारसंसृष्टः ।  
सङ्कीर्णालङ्कारसङ्कीर्णश्चेत्यपि भेदद्वयं मन्तव्यम्  ॥ ४३ ॥  
  
एतदुपसंहरति---एवमिति ।  
स्पष्टम्  ॥ ४४ ॥  
  
अथ ऽसहृदयमनःप्रीतयेऽ इति यत्सूचितं तदिदानीं न शब्दमात्रमपि तु निर्व्यूढमित्याशयेनाह--इत्युक्तेत ।  
यः प्रयत्नतो विवेच्यः अस्माभिश्चोक्तलक्षणो ध्वनिरेतदेव काव्यतत्त्वं यथोदितेन प्रपञ्चनिरूपणादिना व्याकर्तुमशक्नुवद्भिरलङ्कारैः रीतयः बालप्रिया सङ्कीर्णालङ्कारसंसृष्टत्वसङ्कीर्णालङ्कारसङ्कीर्णत्वरूपभेदद्वयमित्यर्थः ।  
सङ्कीर्णाभ्यामुपमारूपकाभ्यामिति सम्बन्ध- ।  
ऽअहिणअऽ इत्यस्य अभिनय अभिनव इत्युभयथापि च्छायेति दर्शयन् ध्वनिं दर्शयति--अभिनयेत्यादि ।  
अनुग्राह्यत्वाभावादिति ।  
उपमारूपकाभ्यां तस्येत्यनुषङ्गः  ॥ ४३ ॥  
  
एतदिति ।  
बहुप्रभेदकथनमित्यर्थः  ॥ ४४ ॥  
  
सहृदयेत्यादि ।  
ऽसहृदयमनः प्रीतये तत्स्वरूपं ब्रूमऽ इति यदुक्तमित्यर्थः ।  
शब्दमात्रं वाङ्मात्रम् ।  
इत्युक्तलक्षण इत्यादिकारिकाद्वयमेकवाक्यमित्याह---य इत्यादि ।  
उक्तेत्यत्र पूरयति--अस्माभिरिति ।  
एतदिति य इत्यस्य प्रतिनिर्देशः ।  
यथोदितमित्यस्य व्याकर्तुमित्यनेन सम्बन्ध इति दर्शयन् विवृणोति--यथोदितेनेत्यादि ।  
अन्ये त्वित्यादि ।  
इत्युक्तलक्षणो ऽयं ध्वनिरिति पठन्तीत्यर्थः ।  
एतत्पक्षे काव्यविषये परां प्रकर्षपदवीमासादयन्ति ।  
  
  
_________________________________________________________  
  
  
अस्फुट-स्फुरितं काव्य-तत्त्वम् एतद् यथोदितम् ।  
अशक्नुवद्भिर् व्याकर्तुं रीतयः सम्प्रवर्तिताः  ॥ ध्व्क्_३।४६ ॥  
  
  
__________  
  
  
अस्फुटस्फुरितं काव्यतत्त्वमेतद्यथोदितम् ।  
अशुक्नुवद्भिर्व्याकर्तुं रीतयः सम्प्रवर्तिताः ॥ ४६ ॥  
  
एतद्ध्वनिप्रवर्तनेन निर्णीतं काव्यतत्त्वमस्फुटस्फुरितं सदशक्नुवद्भिः प्रतिपादयितुं वैदर्भी गौडी पाञ्चाली चेति रीतयः प्रवर्तिताः ।  
रीतिलक्षणविधायिनां हि काव्यतत्त्वमेतदस्फुटतया मनाक्स्फुरितमासादिति लक्ष्यते तदत्र स्फुटतया सम्प्रदर्शितेनान्येन रीतिलक्षणेनन किञ्चित् ।  
  
  
_________________________________________________________  
  
  
शब्द-तत्त्वाश्रयाः काश्चिद् अर्थ-तत्त्व-युजो ऽपराः ।  
वृत्तयो ऽपि प्रकाशन्ते ज्ञाते ऽस्मिन् काव्य-लक्षणे  ॥ ध्व्क्_३।४७ ॥  
  
  
__________  
  
शब्दतत्त्वाश्रयाः काश्चिदर्थतत्त्वयुजो ऽपराः ।  
वृत्तयो ऽपि प्रकाशन्ते ज्ञाते ऽस्मिन् काव्यलक्षणे  ॥ ४७ ॥  
  
अस्मिन् व्यङ्ग्यव्यञ्जकभावविवेचनमये काव्यलक्षणे ज्ञाते सति याः काश्चित्प्रसिद्धा उपनागारकाद्याः शब्दतत्त्वाश्रया वृत्तयो याश्चार्थतत्त्वसम्बन्द्धाः कैशिक्यादयस्ताः सम्यग्रीतिपदवीमवतरन्ति ।  
अन्यथा तु तासामदृष्टार्थनामिव वृत्तीनामश्रद्धेयत्वमेव स्यान्नानुभवसिद्धत्वम् ।  
एवं स्फुटतयैव लक्षणीयं स्वरूपमस्य ध्वनेः ।  
यत्र शब्दानामर्थानां च केषाञ्चित्प्रतिपत्तृविशेषसंवेद्यं लोचनम् प्रवर्तिता इत्युत्तरकारिकया सम्बन्धः ।  
अन्ये तु यच्छब्दस्थाने ऽअयंऽ इति पठन्ति ।  
प्रकर्षपदवीमिति ।  
निर्माणे बोधे चेति भावः ।  
व्याकर्तुमशक्नुवद्भिरित्यत्र हेतुः--अस्फुटं कृत्वा स्फुरितमिति ।  
लक्ष्यत इति ।  
रीतिर्हि गुणेष्वेव पर्यवसिता ।  
यदाह--विशेषो गुणात्मा गुणाश्च रसपर्यवसायिन एवेति ह्युक्तं प्राग्गुणनिरूपणे ऽशृङ्गार एव मधुरःऽ इत्यत्रेति  ॥ ४५॥  
-४६ ॥  
प्रकाशन्त इति ।  
अनुभवसिद्धतां काव्यजीवितत्वे प्रयान्तीत्यर्थः ।  
रीतिपदवीमिति ।  
बालप्रिया इत्युक्तेत्यादिकमेकं वाक्यमस्फुटेत्यादिवाक्यान्तरं तत्रैतदित्यनेन ध्वनेः परामर्शश्चेति बोध्यम् ।  
परां प्रकर्षपदवीमासादयन्तीत्यत्र पूरयति--निर्माणे बोधे चेति ।  
ऽअस्फुटस्फुरितं सदिऽति वृत्या तत्पदं हेतुगर्भमिति दर्शितं, तदेव स्पष्टयति--व्याकर्तुमित्यादि ।  
ऽइति लक्ष्यतऽ इत्युक्तं वृत्तौ तत्कथमित्यत उपपादयति--रीतिर्हित्यादि ।  
इत्यत्र इति ह्युक्तमिति सम्बन्धः  ॥ ४५॥  
-४६ ॥  
अनुभवसिद्धत्वमिति वृत्तौ वक्ष्यमाणं फलितमर्थं मनसिकृत्य विवृणोति---अनुभवेत्यादि ।  
जात्यत्वमिव रत्नविशेषाणां चारुत्वमनाख्येयमवभासते काव्ये तत्र ध्वनिव्यवहार इति यल्लक्षणं ध्वनेरुच्यते केनाचित्तदयुक्तमिति नाभिधेयतामर्हति ।  
यतः शब्दानां स्वरूपाश्रयस्तावदक्लिष्टत्वे सत्यप्रयुक्तप्रयोगः ।  
वाचकाश्रयस्तु प्रसादौ व्यञ्जकत्वं चेति विशेषः ।  
अर्थानां च स्फुटत्वेनावभासनं व्यङ्ग्यपरत्वं व्यङ्ग्यांशविशिष्टत्वं चेति विशेषः ।  
तौ च विशेषौ व्याख्यातुं शक्येते व्याख्यातौ च बहुप्रकारम् ।  
तद्य्वतिरिक्तानाख्येयविशेषसम्भावना तु विवेकावसादभावमूलैव ।  
यस्मादनाख्येयत्वं लोचनम् तद्वदेव रसपर्यवसायित्वात् ।  
प्रतीतिपदवीमिति वा पाठः ।  
नागरिकया ह्युपमितेत्यनुप्रासवृत्तिः शृङ्गारादौ विश्राम्यति ।  
परुषेति दीप्तेषु रौद्रादिषु ।  
कोमलेति ।  
हास्यादौ ।  
तथा--ऽवृत्तयः काव्यमातृकाःऽ इति यदुक्तं मुनिना तत्र रसोचित एव चेष्टाविशेषो वृत्तिः ।  
यदाह-- ऽकैशिकी श्लक्ष्णनेपथ्या शृङ्गाररसम्भवाऽ इत्यादि ।  
इयता ऽतस्याभावं जगदुरपरेऽ इत्यादाभावविकल्पेषु ऽवृत्तयो रीतयश्च गताः श्रवणगोचरं, तदतिरिक्तः को ऽयं ध्वनिरिऽति ।  
तत्र कथञ्चिदभ्युपगमः कृतः कथञ्चिच्च दूषणं दत्तमस्फुटस्फुरितमिति वचनेन ।  
इदानीं वाचां स्थितमविषयेऽ इति यदूचे तत्तु प्रथमोद्द्योते दूषितमपि दूषयत् सर्वप्रपञ्चकथने हि असम्भाव्यमेवानाख्येयत्वमित्यभिप्रायेण ।  
अक्लिष्टत्व इति ।  
श्रुतिकष्टाद्यभाव इत्यर्थः ।  
अप्रयुक्तस्य प्रयोग इत्यपौनरुक्त्यम् ।  
बालप्रिया तद्वदेव रीतिवदेव ।  
रीतिपदवीमवतरन्तीत प्रकाशन्त इत्यस्य विवरणमिति वक्तव्यं, तच्च न सम्भवति तयोर्भिन्नार्थत्वात् ।  
किञ्च रीतिपदवीमवतरन्तीत्यत्र काव्यलक्षणज्ञानस्य हेतुत्वमपि दुर्घटमित्यतो ऽन्यथैवात्र पाठ इत्याह--प्रतीतिपदवीमिति ।  
वृत्तेः रसपर्यवसायितां विशिष्य दर्शयति--नागरिकयेत्यादि ।  
वृत्तौ--ऽयत्रेऽत्यादि ।  
रत्नविशेषाणां जात्यत्वमिव प्रतिपत्तृविशेषसंवेद्यं यत्र केषाञ्चिच्छब्दानामर्थानां च चारुत्वमनाख्येयमेवावभासत इत्यन्वयः ।  
ऽअयुक्तम्ऽ इतीति ।  
अयुक्तत्वाद्धेतोरित्यर्थः ।  
चारुत्वं नाम कश्चिद्विशेष इति वक्तव्यमित्यभिप्रेत्य नाभिधेयतामर्हतीत्युक्तमुपपादयति--ऽयतऽ इत्यादि ।  
ऽस्वरूपाश्रयऽ इति ऽविशेषऽ इत्यनेनास्य सम्बन्धः। लोचने वृत्तानुवादपूर्वकमाह--इयतेत्यादि ।  
ध्वनिरितीति ।  
यदूचे इत्यस्यात्रापकर्षः ।  
दूषयतीति ।  
यत्रेत्यादिनानूद्य तदयुक्तमित्यादिना ग्रन्थेन दूषयतीत्यर्थः ।  
अभिप्रायेण दूषयतीति सम्बन्धः ।  
अक्लिष्टतत्व इत्येतद्विवृणोति--श्रुतीत्यादि ।  
विवेकावसादभावेत्यंशं सर्वशब्दागोचरत्वेन न कस्यचित्सम्भवति ।  
अन्ततो ऽनाख्येयशब्देन तस्याभिधानसम्भवात् ।  
सामान्यसंस्पर्शिविकल्पशब्दागोचरत्वे सति, प्रकाशमानत्वं तु यदनाख्येयत्वमुच्यते क्वचित् तदपि काव्यविशेषाणां रत्नाविशेषाणामिव न सम्भवति ।  
तेषां लक्षणकारैर्व्याकृतरूपत्वात् ।  
रत्नाविशेषाणां च सामान्यसम्भावनयैव मूल्यस्थितिपरिकल्पनादर्शनाच्च ।  
उमयेषामपि तेषां प्रतिपत्तृविशेषसंवेद्यत्वमस्त्येव ।  
वैकटिका एव हि रत्नतत्त्वविदः, सहृदया एव हि काव्यानां रसज्ञा इति कस्यात्र विप्रतिपत्तिः ।  
यत्त्वनिर्देश्यत्वं सर्वलक्षणविषयं बौद्धानां प्रसिद्धं तत्तन्मतपरीक्षायां ग्रन्थान्तरे निरूपयिष्यामः ।  
इह तु ग्रन्थान्तरश्रवणलवप्रकाशनं सहृदयवैमनस्यप्रदायीति न प्रक्रियते ।  
बौद्धमतेन वा यथा प्रत्यक्षादिलक्षणं तथास्माकं ध्वनिलक्षणं भविष्यति ।  
तस्माल्लक्षणान्तरस्याघटनादशब्दार्थत्वाच्च लोचनम् ताविति शब्दगतो ऽर्थगतश्च ।  
विवेकस्यावसादो यत्र तस्य भावो निर्विवेकत्वम् ।  
सामान्यस्पर्शी यो विकल्पस्ततो यः शब्दः दृष्टान्ते ऽपि अनाख्येयत्वं नास्तीति दर्शयति--रत्नविशेषाणां चेति ।  
ननु सर्वेण तन्न संवेद्यत इत्याशङ्क्याभ्युपगमेनैवोत्तरयति--उभयेषामिति ।  
रत्नानां काव्यानां च ।  
ननु नार्थं शब्दाः स्पृशन्त्यपीति, अनिर्देश्यस्य वेदकमित्यादौ कथमनाख्येयत्वं वस्तूनामुक्तमिति चेदत्राह--यत्त्विति ।  
एवं हि सर्वभाववृत्तान्ततुल्य एव ध्वनिरिति ध्वनिस्वरूपमनाख्येयमित्यतिव्यापकं लक्षणं स्यादिति भावः ।  
ग्रन्थान्तर इति विनिश्चयटीकायां धर्मोत्तर्यां या विवृतिरमुना ग्रन्थकृता कृता तत्रैव तद्व्याख्यातम् ।  
बालप्रिया व्याचष्टे--विवेकस्येत्यादि ।  
सामान्येत्यादिकं विवृणोति---सामान्येत्यादि ।  
सामान्यसंस्पर्शोति ।  
जात्यादिसामान्यावगाहीत्यर्थः ।  
विकल्प इति ।  
सविकल्पकज्ञानमित्यर्थः ।  
ततो यश्शब्द इति ।  
तद्धेतुको व्यवहारात्मको यश्शब्द इत्यर्थः ।  
नास्तीति दर्शयतीति ।  
रत्नविशेषाणां जात्यत्वादिसामान्यस्य सम्भावनयैव मूल्यपरिकल्पनाया दर्शनादिति भावः ।  
तदिति ।  
जात्यत्वं चारुत्वञ्चेत्यर्थः ।  
तद्ग्रन्थान्तरे निरूपयिष्याम इत्युक्त्या सूचितमनिर्देश्यत्वरूपलक्षणस्य दोषं दर्शयति--एवं हीत्यादि ।  
सर्वभावेति ।  
सर्वपदार्थेत्यर्थः ।  
इति लक्षणमतिव्यापकं स्यादिति सम्बन्धः ।  
मयैवेत्यर्थ इति ।  
अनेन ऽअनाख्येयेऽत्यादेः परिकरश्लोकत्वं दर्शितम् ।  
अनाख्येयांशस्येति ।  
अनाख्येयो यो ऽशिः स्वरूपांशः तस्येत्यर्यः ।  
भास इति ।  
क्वचित् ग्रन्थे भाव इति च पाठः ।  
तत्पक्षे अनाख्येयांशभावित्वमिति श्लोके तस्योक्तमेव ध्वनिलक्षणं साधीयः ।  
तदिदमुक्तम्-- अनाख्येयांशभासित्वं निर्वाच्यार्थतया ध्वनेः ।  
न लक्षणं, लक्षणं तु साधीयो ऽस्य यथोदितम् ॥  
इति श्रीराजानकानन्दवर्धनाचार्यविरचिते ध्वन्यालोके तृतीय उद्द्योतः ॥  
  
लोचनम् उक्तमिति ।  
सङ्ग्रहार्थं मयैवेत्यर्थः ।  
अनाख्येयांशस्याभासो विद्यते यस्मिन् काव्ये तस्य भावस्तन्न लक्षणं ध्वनेरिति सम्बन्धः ।  
अत्र हेतुः--निर्वाच्यार्थतयेति ।  
निर्विभज्य वक्तुं शक्यत्वादित्यर्थः ।  
अन्यस्तु ऽनिर्वाच्यार्थतयाऽ इत्यत्र निसो नञर्थत्वं परिकल्प्यानाख्येयांशभासित्वे ऽयं हेतुरिति व्याचष्टे, तत्तु क्लिष्टम् ।  
हेतुश्च साध्याविशिष्ट इत्युक्तव्याख्यानमेवेति शिवम् ।  
काव्यालोके प्रथां नीतान् ध्वनिभेदान् परामृशत् ।  
इदानीं लोचनं लोकान् कृतार्थान्संविधास्यति ॥  
आसूत्रितानां भेदानां स्फुटतापत्तिदायिनीम् ।  
त्रिलोचनप्रियां वन्दे मध्यमां परमेश्वरीम् ॥  
इति श्रीमहामाहेश्वराचार्यवर्याभिनवगुप्तान्मीलिते सहृदयालोकलोचने ध्वनिसङ्केते तृतीय उद्द्योतः ॥  
ऋऋऋऋऋ बालप्रिया पठनीयम् ।  
तदिति ।  
अनाख्येयस्वरूपत्वमित्यर्थः ।  
निर्वाच्यार्थतयेति निर्वाच्यांशतयेति वा पाठः ।  
निरित्यस्य विवरणम्---विभज्येति ।  
दूषणान्तरमाह--हेतुश्चेत्यादि ।  
साध्याविशिष्ट इति ।  
साध्यादभिन्न इत्यर्थः ।  
काव्यालोका इति ।  
प्रथां नीतानिति ।  
विस्तृतानित्यर्थः ।  
परामृशदिति हेतुगर्भम्म् ।  
लोचनमित्यादि ।  
यथा नयनं लोकान् कृतार्थान् विदधाति, तथेदं व्याख्यानमिति भावः ।  
आसूत्रितानामिति ।  
आसूत्रितानां भेदानां सम्यक्सूत्रैर्निर्दिष्टानां ध्वन्यादिभेदरूपाणां काव्यवाणीनां या स्फुटतापत्तिः ।  
स्फुटत्वप्राप्तिस्तद्दायिनीम् ।  
मध्यमा हि वैखर्याः स्फुटत्वं ददाति ।  
मध्यमामिति ।  
मध्यमारूपामित्यर्थः ।  
शुभमस्तु सर्वं शिवम् इति श्रीरामशारकरचितायां लोचनटिप्पण्यां तृतीय उद्द्योतः ॥  
  
  
  
  
  
