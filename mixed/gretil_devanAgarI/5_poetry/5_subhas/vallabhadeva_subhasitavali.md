---
title: 'Vallabhadeva: Subhasitavali'

---
## Intro
  
  
  
  
Vallabhadeva: Subhasitavali  
  
  
  
  
Vallabhadeva: Subhasitavali  
Verses 1-1040  
[of 3527 verses according to the edition by  
P. Peterson, Bombay 1886 (Bombay Sanskrit Series ; 31]  
  
Input by ...   
  
  
  
  
  


## पाठः
  
  
  
  
  
  
सुभ्व्_०००१-१ तां भवानीं भवानीतक्लेशनाशविशारदाम् ।  
सुभ्व्_०००१-२ शारदां शारदाम् भोदसितंसिहासनां नुमः ॥  
सुभ्व्_०००२-१ अनपेक्षितगुरुवचना सर्वान्ग्रन्थीन्विभेदयति सम्यक् ।  
सुभ्व्_०००२-२ प्रकटयति पररहस्यं विमर्शशक्तिर्निजा जयति ॥  
सुभ्व्_०००३-१ दिक्कालाद्यनवच्छिन्नानन्तचिन्मात्रमूर्तये ।  
सुभ्व्_०००३-२ स्वानुभूत्येकमानाय नमः शान्ताय तेजसे ॥  
सुभ्व्_०००४-१ जगत्सिसृक्षाप्रलयक्रियाविधौ  
सुभ्व्_०००४-२ प्रयत्नमुन्मेषनिमेषविभ्रमम् ।  
सुभ्व्_०००४-३ वदन्ति यस्येक्षणलोलपक्ष्मणां  
सुभ्व्_०००४-४ पराय तस्मै परमेष्ठिने नमः ॥  
सुभ्व्_०००५-१ नमस्त्रिभुवनोत्पत्तिस्थितिसंहारहेतवे ।  
सुभ्व्_०००५-२ विष्णवेपारसंसारपारोत्तरणसेतवे ॥  
सुभ्व्_०००६-१ सुरासुरशिरोरत्नकान्तिविच्छुरिताङ्घ्रये ।  
सुभ्व्_०००६-२ नमस्त्रिभुवनेशाय हरये सिंहरूपिणे ॥  
सुभ्व्_०००७-१ नमस्तस्मै वराहाय हेलयोद्धरते महीम् ।  
सुभ्व्_०००७-२ खुरमध्यगतो यस्य मेरुः खुरखुरायते ॥  
सुभ्व्_०००८-१ नमस्तुङ्गशिरश्चुम्बिचन्द्रचामरचारवे ।  
सुभ्व्_०००८-२ त्रैलोक्यनगरारम्भमूलस्तम्भाय शम्भवे ॥  
सुभ्व्_०००९-१ अभिप्रेतार्थसिद्ध्यर्थं पूजितो यः सुरैरपि ।  
सुभ्व्_०००९-२ सर्वविघ्नच्छिदे तस्मै गणाधिपतये नमः ॥  
सुभ्व्_००१०-१ नितम्बालसगामिन्यः पीनोन्नतपयोधराः ।  
सुभ्व्_००१०-२ मन्मथाय नमस्तस्मै यस्यायतनमङ्गनाः ॥  
सुभ्व्_००११-१ अनन्तमामधेयाय सर्वाकरविधायिने ।  
सुभ्व्_००११-२ समस्तमन्त्रवाच्याय विश्वैकपतये नमः ॥  
सुभ्व्_००१२-१ ॐ नमः परमार्थैकरूपाय परमात्मने ।  
सुभ्व्_००१२-२ स्वेच्छावभासितासत्यभेदभिन्नाय शम्भवे ॥  
सुभ्व्_००१३-१ कुलशैलदलं पूर्णसुवर्णगिरिकर्णिकम् ।  
सुभ्व्_००१३-२ नमोधितिष्ठतेनन्तनालं कमलविष्टरम् ॥  
सुभ्व्_००१४-१ कर्णिकादिष्विव स्वर्णमर्णवादिष्विवोदकम् ।  
सुभ्व्_००१४-२ भेदिष्वभेदि यत्तस्मै परस्मै महसे नमः ॥  
सुभ्व्_००१५-१ नमो वाङ्मनसातीतमहिम्ने परमेष्ठिने ।  
सुभ्व्_००१५-२ त्रिगुणाष्टगुणानन्तगुणन्निर्गुणमूर्तये ॥  
सुभ्व्_००१६-१ नमः शिवाय निःशेषक्लेशप्रशमशालिने ।  
सुभ्व्_००१६-२ त्रिगुणग्रन्थिदुर्भेदभवबन्धविभेदिने ॥  
सुभ्व्_००१७-१ समस्तलक्षणायोग एव यस्योपलक्षणम् ।  
सुभ्व्_००१७-२ तस्मै नमोस्तु देवाय कस्मैचिदपि शम्भवे ॥  
सुभ्व्_००१८-१ संसारैकनिमित्ताय संसारैकविरोधिने ।  
सुभ्व्_००१८-२ नमः संसाररूपाय निःसंसाराय शम्भवे ॥  
सुभ्व्_००१९-१ यथा तथापि यः पूज्यो यत्र तत्रापि योर्चितः ।  
सुभ्व्_००१९-२ योपि वा सोपि वा योसौ देवस्तस्मै नमोस्तु ते ॥  
सुभ्व्_००२०-१ सदसत्त्वेन भावानां युक्ता या द्वितयी स्थितिः ।  
सुभ्व्_००२०-२ तामुल्लङ्घ्य तृतीयस्मै नमश्चित्राय शम्भवे ॥  
सुभ्व्_००२१-१ नमः स्वतन्त्रचिच्छक्तिमुद्रितस्वविभूतये ।  
सुभ्व्_००२१-२ अव्यक्तव्यक्तरूपाय कस्मैचिन्मन्त्रमूर्तये ॥  
सुभ्व्_००२२-१ आसन्नाय सुदूराय गुप्ताय प्रकटात्मने ।  
सुभ्व्_००२२-२ सुलभायातिदुर्गाय नमश्चित्राय शम्भवे ॥  
सुभ्व्_००२३-१ चराचरजगत्स्फारस्फुरत्तामात्रधर्मिणे ।  
सुभ्व्_००२३-२ दुर्विज्ञेयरहस्याय युक्तैरप्यात्मने नमः ॥  
सुभ्व्_००२४-१ विष्णुर्वा त्रिपुरान्तको भवतु वा ब्रह्मा सुरेन्द्रोथवा  
सुभ्व्_००२४-२ भानुर्वा शशलक्षणोथ भगवान्बुद्धोथ सिद्धोथवा ।  
सुभ्व्_००२४-३ रागद्वेषविषार्तिमोहरहितः सत्त्वानुकम्पोद्यतो  
सुभ्व्_००२४-४ यः सर्वैः सह संस्कृतो गुणगुणैस्तस्मै नमः सर्वदा ॥  
सुभ्व्_००२५-१ श्लोकोयं स्वामिदत्तस्य तत्स्मृत्यै काव्यलक्षितः ।  
सुभ्व्_००२५-२ योकरोत्कविनामाङ्कं चक्रपाणिययाभिधम् ॥  
सुभ्व्_००२६-१ भवबीजाङ्कुरजलदा रागाद्याः क्षयमुपागता यस्य ।  
सुभ्व्_००२६-२ ब्रह्मा वा विष्णुर्वा हरो जिनो वा नमस्तस्मै ॥  
सुभ्व्_००२७-१ कस्तूरीतिलकं ललाटफलके वक्षःस्थले कौस्तुभं  
सुभ्व्_००२७-२ नासाग्रे नवमौक्तिकं करतले वेणुं करे कङ्कणम् ।  
सुभ्व्_००२७-३ सर्वाङ्गे हरिचन्दनं सुविमलं कण्ठे च मुक्तावलीं  
सुभ्व्_००२७-४ बिभ्रत्स्त्रीपरिवेष्टितो विजयते गोपालचूडामणिः ॥  
सुभ्व्_००२८-१ अविरताम्बुजसङ्गतिसङ्गलद्बहलकेसरसंवलितेव वः ।  
सुभ्व्_००२८-२ ललितवस्तुविधानसुखोल्लसत्तनुरुहा तनुरात्मभुवोवतात् ॥  
सुभ्व्_००२९-१ लक्ष्मीकपोलसङ्क्रान्तकान्तपत्त्रलतोज्ज्वलाः ।  
सुभ्व्_००२९-२ दोर्द्रुमाः पान्तु वः शौरेर्घनच्छाया महाफलाः ॥  
सुभ्व्_००३०-१ पातु वो मेदिनीदोला बलेन्दुद्युतितस्करी ।  
सुभ्व्_००३०-२ दंष्ट्रा महावराहस्य पातलगृहदीपका ॥  
सुभ्व्_००३१-१ मदमयमदमयदुरगं यमुनामवतीर्य वीर्यशाली यः ।  
सुभ्व्_००३१-२ मम रतिममरतिरस्कृतिशमनपुरः स क्रियात्कृष्णः ॥  
सुभ्व्_००३२-१ स पातु वो यस्य हतावशेषास्  
सुभ्व्_००३२-२ तत्तुल्यवर्णाञ्जनरञ्जितेषु ।  
सुभ्व्_००३२-३ वालण्ययुक्तेष्वपि वित्रसन्ति  
सुभ्व्_००३२-४ दैत्याः स्वकान्तानयनोत्पलेषु ॥  
सुभ्व्_००३३-१ चण्डचाणूरदोर्दण्डमण्डलीखण्डमण्डितम् ।  
सुभ्व्_००३३-२ अव्याद्वो बालवेषस्य विष्णोर्गोपतनोर्वपुः ॥  
सुभ्व्_००३४-१ गोवर्धनोद्धरणहृष्टसमस्तगोप-  
सुभ्व्_००३४-२ नानास्तुतिश्रवणलज्जितमानसस्य ।  
सुभ्व्_००३४-३ स्मृत्वा वराहवपुरिन्दुकलाप्रकाश-  
सुभ्व्_००३४-४ दंष्ट्रोद्धृतक्षिति हरेरवतु स्मितं वः ॥  
सुभ्व्_००३५-१ मन्थक्ष्माधरघूर्णितार्णवपयः पूरान्तरालोल्लसल्-  
सुभ्व्_००३५-२ लक्ष्मीकन्दलकोमलाङ्गदलनप्रादुर्भवत्सम्भ्रमाः ।  
सुभ्व्_००३५-३ हर्षोत्कण्टकितत्वचो मधुरिपोर्देवासुराकर्षण-  
सुभ्व्_००३५-४ व्यापारोपरमाय पान्तु जगतीमाबद्धवीप्सा गिरः ॥  
सुभ्व्_००३६-१ पृष्ठभ्राम्यदमन्दमन्दरगिरिग्रावाग्रकण्डूयनान्-  
सुभ्व्_००३६-२ निद्रालोः कमठाकृतेर्भगवतः श्वासानिलाः पान्तु वः ।  
सुभ्व्_००३६-३ यत्संस्कारकलानुवर्तनवशाद्वेलानिभेनाम्भसो  
सुभ्व्_००३६-४ यातायातमतन्द्रितं जलनिधेर्नाद्यापि विश्राम्यति ॥  
सुभ्व्_००३७-१ किञ्चित्कुञ्चितलोचनस्य पिबतः पर्याप्तमेकं स्तेनं  
सुभ्व्_००३७-२ सद्यःप्रस्रुतदुघविन्दुमपरं हस्तेन सम्मार्जतः ।  
सुभ्व्_००३७-३ मात्रैकाङ्गुलिलालितस्य चिबुके स्मेराननस्यानना-  
सुभ्व्_००३७-४ च्छौरेः क्षीरकणावलीव पतिता दन्तद्युतिः पातु वः ॥  
सुभ्व्_००३८-१ कालिन्दीपुलिनोदरेषु मुसली यावद्गतः क्रीडितुं  
सुभ्व्_००३८-२ तावत्कर्बुरिकापयः पिब हरे वर्धिष्यते ते शिखा ।  
सुभ्व्_००३८-३ इत्थं बालतया प्रतारणपराः श्रुत्वा यशोदागिरः  
सुभ्व्_००३८-४ पायाद्वः स्वशिखां स्पृशन्प्रमुदितः क्षीरेर्धपीते हरिः ॥  
सुभ्व्_००३९-१ आनन्देन यशोदया समदनं गोपाङ्गनाभिश्चिरं  
सुभ्व्_००३९-२ साशङ्कं बलविद्विषा सकुसुमं सिद्धैः पृथिव्याकुलम् ।  
सुभ्व्_००३९-३ सेर्ष्यं गोपकुमारकैः सकरुणं पौरैः सुरैः सस्मितं  
सुभ्व्_००३९-४ यो दृष्टः स पुनातु वो मधुरिपुः प्रोत्क्षिप्रगोवर्धनः ॥  
सुभ्व्_००४०-१ कृष्णेनाम्ब गतेन रन्तुमधुना मृद्भक्षिता स्वेच्छया  
सुभ्व्_००४०-२ सत्यं कृष्ण क एवमाह मुसली मिथ्याम्ब पश्याननम् ।  
सुभ्व्_००४०-३ व्यादेहीति विकासितेथ वदने माता समस्तं जगद्-  
सुभ्व्_००४०-४ दृष्ट्वा यस्य जगाम विस्मयवशं पायात्स वः केशवः ॥  
सुभ्व्_००४१-१ किं युक्तं बत मामनन्यमनसं वक्षःस्थलस्थायिनीं  
सुभ्व्_००४१-२ भक्तामप्यवधूय कर्तुम् अधुना कान्तासहस्रं तव ।  
सुभ्व्_००४१-३ इत्युक्त्वा फणभृत्फणामणिगतां स्वामेव मत्वा तनुं  
सुभ्व्_००४१-४ निद्राछेदकरं हरेरवतु वो लक्ष्म्या विलक्षस्मितम् ॥  
सुभ्व्_००४२-१ स्वप्रासादितदर्शनामनुनयन्प्रानेश्वरीमादरा-  
सुभ्व्_००४२-२ दंसेस्मिन्पतितैरपाङ्गवलितैर्यद्बोधितोप्यश्रुभिः ।  
सुभ्व्_००४२-३ प्रत्याय्यस्त्वमतो मया ननु हरे कोयं क्रमव्यत्ययः  
सुभ्व्_००४२-४ पातु त्वां व्रजयोषितेत्यभिहितं लज्जाकर् शार्ङ्गिणः ॥  
सुभ्व्_००४३-१ भक्तिप्रह्वविलोकनप्रणयिणी नीलोत्पलस्पर्धिनी  
सुभ्व्_००४३-२ ध्यानालम्बनतां समाधिनिरतैर्नीते हितप्राप्तये ।  
सुभ्व्_००४३-३ लावण्यस्य महानिधी रसिकतां लक्ष्मीदृशोस्तन्वती  
सुभ्व्_००४३-४ युष्माकं कुरुतां भवार्तिहरणं नेत्रे तनुर्वा हरेः ॥  
सुभ्व्_००४४-१ येन ध्वस्तमनोभवेन बलिजित्कायः पुरास्त्रीकृतो  
सुभ्व्_००४४-२ यश्चोद्वृत्तभुजङ्गरहारवलयो गङ्गां च योधारयत् ।  
सुभ्व्_००४४-३ यस्याहुः शशिमच्छिरो हर इति स्तुत्यं च नामामराः  
सुभ्व्_००४४-४ पापात्स स्वयमन्धकक्षयकरस्त्वां सर्वदोमाधवः ॥  
सुभ्व्_००४५-१ किञ्चिन्निर्मुच्यमाने गगन इव मुखे नाट्यनिद्रापयोदैर्-  
सुभ्व्_००४५-२ न्यक्कुर्वाणे स्वभासा फणिपतिशिरसां रत्नदीपांशुजालम् ।  
सुभ्व्_००४५-३ पायास्तां वो मुरोरेः शशितपनमये लोचने यद्विभासा  
सुभ्व्_००४५-४ लक्ष्म्या कस्तस्थमर्धं विकसति कमलस्यार्धमभ्येति निद्राम् ॥  
सुभ्व्_००४६-१ मल्लैः शैलेन्द्रकल्पः शिशुरखिलजनैः पुष्पचापोङ्गनाभिर्-  
सुभ्व्_००४६-२ गोपैस्तु प्राकृतात्मा दिवि कुलिशभृता विश्वकायोप्रमेयः ।  
सुभ्व्_००४६-३ क्रुद्धः कंसेन कालो भयचकितदृशा योगिभिर्ध्येयमूर्तिर्-  
सुभ्व्_००४६-४ दृष्टो रङ्गावतारे हरिरमरजनानन्दकृत्पातु युष्मान् ॥  
सुभ्व्_००४७-१ भिन्दन्नरातिहृदयानि हरेः पुनातु  
सुभ्व्_००४७-२ निःश्वासवातमुखरीकृतकोटरो वः ।  
सुभ्व्_००४७-३ सङ्क्रान्तकुक्षिकुहरास्पदसप्तसिन्धु-  
सुभ्व्_००४७-४ सङ्घट्टघोरतरघोष इवाशु शङ्खः ॥  
सुभ्व्_००४८-१ पायात्स वः कुमुदकुन्दमृणालगौरः  
सुभ्व्_००४८-२ शङ्खो हरेः करतलाम्बरपूर्णचन्द्रः ।  
सुभ्व्_००४८-३ नादेन यस्य सुरशत्रुविलासिनीनां  
सुभ्व्_००४८-४ काञ्च्यो भवन्ति शिथिला जघनस्थलीषु ॥  
सुभ्व्_००४९-१ दृष्टस्य यस्य हरिणा रणमूर्ध्नि मूर्तिर्-  
सुभ्व्_००४९-२ उद्भूतदुःसहमहःप्रसरा समन्तात् ।  
सुभ्व्_००४९-३ तल्लोचनस्थितरविप्रतिबिम्बगर्भे-  
सुभ्व्_००४९-४ वाभाति चक्रमरिचक्रनुदेस्तु तद्वः ॥  
सुभ्व्_००५०-१ उद्वृत्तदैत्यपृतनापतिकण्ठपीठ-  
सुभ्व्_००५०-२ च्छेदोच्छलद्बहलशोणितशोणधारम् ।  
सुभ्व्_००५०-३ चक्रं क्रियादभिमतानि हरेरुदार-  
सुभ्व्_००५०-४ दिग्दाहदारुणनभःश्रियमुद्वहद्वः ॥  
सुभ्व्_००५१-१ यस्योद्यद्बाणवाहुद्रुमगहनवनच्छेदगोष्ठीकुठारं  
सुभ्व्_००५१-२ चक्रं निष्क्रान्ततीव्रानलबहलकणाकीर्णधारं विचिन्त्य ।  
सुभ्व्_००५१-३ जातग्रासावसायो दिवसकृतिसलन्मांसलांशुप्रवाहे  
सुभ्व्_००५१-४ मुह्यत्यद्यापि राहुः स दहतु दुरितान्याशु दैत्यान्तको वः ॥  
सुभ्व्_००५२-१ दैत्यास्थिपञ्जरविदारणलब्धरन्ध्र-  
सुभ्व्_००५२-२ रक्ताम्बुनिर्जरसरिद्धनजातपङ्काः ।  
सुभ्व्_००५२-३ बालेन्दुकोटिकुटिलाः शुकचञ्चुभासो  
सुभ्व्_००५२-४ रक्षन्तु सिंहवपुषो नखरा हरेर्वः ॥  
सुभ्व्_००५३-१ आदित्याः किं दशैते प्रलयभयकृतः स्वीकृताकाशदेशाः  
सुभ्व्_००५३-२ किं वोल्कामण्डलानि त्रिभुवनदहनायोद्यतानीति भीतैः ।  
सुभ्व्_००५३-३ पायासुर्नारसिंहं वपुरमरगणैर्बिभ्रतः शार्ङ्गपाणेर्-  
सुभ्व्_००५३-४ दृष्ट्वा दृप्तासुरोरस्तलदरणगलद्रक्तरक्ता नखा वः ॥  
सुभ्व्_००५४-१ मेरूरुकेसरमुदारदिगन्तपत्त्रम्-  
सुभ्व्_००५४-२ आमूललम्बिचलशेषशरीरनालम् ।  
सुभ्व्_००५४-३ येनोद्धृतं कुवलयं सलिलात्सलीलम्-  
सुभ्व्_००५४-४ उत्तंसकार्थमिव पातु स वो वराहः ॥  
सुभ्व्_००५५-१ न मृद्नीयान्मृद्वी कथमिव मही पोत्रनिकषैर्-  
सुभ्व्_००५५-२ मुखाग्निज्वालाभिः कनकगिरिरीयान्न विलयम् ।  
सुभ्व्_००५५-३ न शुष्येयुः श्वासैः सलिलनिधयः सप्त च कथं  
सुभ्व्_००५५-४ वराहो वः पायादिति विपुलचिन्तापरिकरः ॥  
सुभ्व्_००५६-१ स्वामी सन्भुवनत्रयस्य विकृतिं नीतोसि किं याच्ञया   
सुभ्व्_००५६-२ यद्वा विश्वसृजा त्वयैव न कृतं तद्दीयतां ते कुतः ।  
सुभ्व्_००५६-३ दानं श्रेष्ठतमाय तुभ्यमतुलं बन्धाय नो मुक्तये  
सुभ्व्_००५६-४ विज्ञप्तो बलिना निरुत्तरतया ह्रीतो हरिः पातु वः ॥  
सुभ्व्_००५७-१ लीने श्रोत्रैकदेशे नभसि नयनयोस्तेजसि क्वापि याते  
सुभ्व्_००५७-२ श्वासग्रासोपयुक्ते मरुति जलनिधौ पायुरन्ध्रार्धपीते ।  
सुभ्व्_००५७-३ पोत्रप्रान्तैकरोमान्तरविवरगतां मृग्यतः शार्ङ्गपाणेः  
सुभ्व्_००५७-४ क्रोडाकारस्य पृथ्वीमकलितविषयं वैभवं वः पुनातु ॥  
सुभ्व्_००५८-१ क्वेदानीं दर्पितास्ते घनमदमदिरामोदिनो दिग्धिपेन्द्रा  
सुभ्व्_००५८-२ हे मेरो मन्दरान्द्रे मलय हिमगिरे साधु वः क्ष्माधरत्वम् ।  
सुभ्व्_००५८-३ शेष श्लाघ्योसि दीर्घैः पृथुभुवनभरोच्चण्डशौण्डैः शिरोभिः  
सुभ्व्_००५८-४ शंसन्सोत्प्रासमुच्चैरिति धरणिभृतः पातु युष्मान्वराहः ॥  
सुभ्व्_००५९-१ आव्याद्वो वामनो यस्य कौस्तुभप्रतिबिम्बिता ।  
सुभ्व्_००५९-२ कौतुकालोकिनी जाता जाठरीव जगत्त्रयी ॥  
सुभ्व्_००६०-१ एकस्थं जीवितेशे त्वयि सकलजगत्सारमालोकयामः  
सुभ्व्_००६०-२ श्यामे चक्षुस्तवास्मिन्वपुषि निविशते नाल्पपुण्यस्य पुंसः ।  
सुभ्व्_००६०-३ कस्यान्यत्रामृतेस्मिन्रतिरतिविपुला दृष्टिरेवामृतं ते  
सुभ्व्_००६०-४ दैत्यैरित्युच्यमानो मुनिभिरपि हरिः स्त्रैणरूपोवताद्वः ॥  
सुभ्व्_००६१-१ भ्राम्यन्महागिरिनिघर्षणलब्धपृष्ठ-  
सुभ्व्_००६१-२ कण्डूयनक्षणसुखायितगाढनिद्रः ।  
सुभ्व्_००६१-३ सुष्वाप दीर्घतरघर्घरघोरघोषः  
सुभ्व्_००६१-४ श्वासाभिभूतजलधिः कमठः स वोव्यातु ॥  
सुभ्व्_००६२-१ स धूर्जटिजटाजूटो जायतां विजयाय वः ।  
सुभ्व्_००६२-२ यस्यैकपलितभ्रान्तिं करोत्पद्यापि जाह्नवी ॥  
सुभ्व्_००६३-१ स पातु वो यस्य जटाकलापे  
सुभ्व्_००६३-२ स्थितः शशाङ्कः स्फुटहारगौरः ।  
सुभ्व्_००६३-३ नीलोत्पलानामिव नालपुञ्जे  
सुभ्व्_००६३-४ निद्रायमाणः शरदीव हंसः ॥  
सुभ्व्_००६४-१ दिश्यात्स शीतकिरणाभरणः शिवं वो  
सुभ्व्_००६४-२ यस्योत्तमाङ्गभुवि विस्फुरदूर्मिपक्षा ।  
सुभ्व्_००६४-३ हंसीव निर्मलशशाङ्ककलामृणाल-  
सुभ्व्_००६४-४ कन्दार्थिनी सुरसरिन्नभसः पपात ॥  
सुभ्व्_००६५-१ श्रेयांसि वो दिशतु यस्य सिताभ्रशुभ्रा  
सुभ्व्_००६५-२ विभ्राजते सुरसरिद्वरमौलिमाला ।  
सुभ्व्_००६५-३ ऊर्ध्वेक्षणज्वलनतापविलीयमान-  
सुभ्व्_००६५-४ चन्द्रामृतप्रविततामृतवाहिनीव ॥  
सुभ्व्_००६६-१ च्युतामिन्दोर्लेखां रतिकलहभग्नं च वलयं  
सुभ्व्_००६६-२ शनैरेकीकृत्य प्रहसितमुखी शैलतनया ।  
सुभ्व्_००६६-३ अवोचद्यं पश्योत्यवतु स शिवः सा च गिरिजा  
सुभ्व्_००६६-४ स च क्रीडाचन्द्रो दशनकिरणापूरिततनुः ॥  
सुभ्व्_००६७-१ एषा ते हर का सुगात्रि कतमा मूर्ध्नि स्थिता किं जटा  
सुभ्व्_००६७-२ हंसः किं भजते जटां नहि शशी चन्द्रो जलं सेवते ।  
सुभ्व्_००६७-३ मुग्धो भूतिरियं कुतोत्र सलिलं भूतिस्तरङ्गायते  
सुभ्व्_००६७-४ एवं यो विनिगूहते त्रिपथगां पायात्स वः शङ्करः ॥  
सुभ्व्_००६८-१ आश्लेषाधरविम्बचुम्बनसुखालापस्मितान्यासतां  
सुभ्व्_००६८-२ दूरे तावदिदं मिथो न सुलभं जातं मुखालोकनम् ।  
सुभ्व्_००६८-३ इत्थं व्यर्थकृतैकदेहघटनोपन्यासयोरावयोः  
सुभ्व्_००६८-४ केयं प्रेमविडम्बनेत्यवतु वः स्मेरोर्धनारीश्वरः ॥  
सुभ्व्_००६९-१ मातर्जीव किमेतदञ्जलिपुटे तातेन गोपाय्यते  
सुभ्व्_००६९-२ वत्स स्वादु फलं प्रयच्छति न मे गत्वा गृहाण स्वयम् ।  
सुभ्व्_००६९-३ मात्रैवं प्रहिते गृहे विघटयत्याकृष्य सन्ध्याञ्जलिं  
सुभ्व्_००६९-४ शम्भोर्भिन्नसमाधिरुद्धरभसो हासोद्गमः पातु वः ॥  
सुभ्व्_००७०-१ एकं चन्तच्छदस्य स्फुरति जपवशादर्धमन्यत्प्रकोपाद्-  
सुभ्व्_००७०-२ एकः पाणिः प्रणन्तुं शिरसि कृतपदः क्षेप्तुमन्यस्तमेव ।  
सुभ्व्_००७०-३ एकं ध्यानान्निमीलत्यपरमविषहं वीक्षितुं चक्षुरित्थं  
सुभ्व्_००७०-४ तुल्यानिच्छापि वामा तनुरवतु स वो यस्य सन्ध्यावसाने ॥  
सुभ्व्_००७१-१ शैलराजतनयास्तनयग्मव्यापृतास्ययुगलस्य गृहस्य ।  
सुभ्व्_००७१-२ शेषवक्रकमलानि मलं वो दुग्धपानविधुराणि हरन्तु ॥  
सुभ्व्_००७२-१ करजालमपूर्वचेष्टितं वस्तदभीष्टप्रदमस्तु तिग्मभासअः ।  
सुभ्व्_००७२-२ क्रियते भवबन्धनाद्विमुक्तिः प्रणतानामुपसेवितेन येन ॥  
सुभ्व्_००७३-१ युष्माकमम्बरमणे प्रथमे मयूखास्-  
सुभ्व्_००७३-२ ते मङ्गलं विदधतूदयरागभाजः ।  
सुभ्व्_००७३-३ कुर्वन्ति ये दिवसजन्ममहोत्सवेषु  
सुभ्व्_००७३-४ सिन्दूरपाटलमुखीरिव दिक्पुरन्ध्रीः ॥  
सुभ्व्_००७४-१ आबाहूद्गतमण्डलाग्ररुचयः सन्नद्धवक्षःस्थलाः  
सुभ्व्_००७४-२ सोष्माणो व्रणिनो विपक्षहृदय्प्रोन्माथिनः कर्कशाः ।  
सुभ्व्_००७४-३ उत्सृष्टाम्बरदृष्टविग्रहभरा यस्य स्मराग्रेसरा  
सुभ्व्_००७४-४ योधा वारवधूस्तनाश्च न दधुः क्षोभं स वोव्याज्जिनः ॥  
सुभ्व्_००७५-१ किं स्याद्भास्वान्न भानोरमृतघनरसस्यन्दिनः सन्ति पादाः  
सुभ्व्_००७५-२ किं वा राकाशशाङ्को नहि तुहिनरुचिः कुत्रचिन्निष्कलङ्कः ।  
सुभ्व्_००७५-३ साक्षाच्चिन्तामणिः किं विपुलफलमणेः सौकुमार्यं कुतस्त्यं  
सुभ्व्_००७५-४ सन्देहान्मुग्धधीभिः प्रथममिति मुनेः पातु दृष्टं वपुर्वः ॥  
सुभ्व्_००७६-१ चिरमाविष्कृतप्रीतिभीतयः पान्तु वो द्विषाम् ।  
सुभ्व्_००७६-२ वलयज्यारवोन्मिश्राश्चण्ड्याः कोदण्डकृष्टयः ॥  
सुभ्व्_००७७-१ दिश्यान्महासुरशिरःसरसीप्सितानि  
सुभ्व्_००७७-२ प्रेङ्खन्नखावलिमयूखमृणालनालम् ।  
सुभ्व्_००७७-३ चण्ड्याश्चलच्चटुलनूपुरचञ्चरीक-  
सुभ्व्_००७७-४ झाङ्कारहारि चरणाम्बुरुहद्वयम् वः ॥  
सुभ्व्_००७८-१ सव्रीडा दयितानने सकरुणा मातङ्गचर्माम्बरे  
सुभ्व्_००७८-२ सत्रासा भुजगे सविस्मयरसा चन्द्रेमृतस्यन्दिनि ।  
सुभ्व्_००७८-३ सेर्ष्या जह्नुसुतावलोकनविधौ दीना कपालोदरे  
सुभ्व्_००७८-४ पार्वत्या नवसङ्गमप्रणयिनी दृष्टिः शिवायस्तु वः ॥  
सुभ्व्_००७९-१ उत्तिष्ठन्त्या रतान्ते भरमुरगपतौ पाणिनैकेन कृत्वा  
सुभ्व्_००७९-२ धृत्वा चान्येन वासो विगलितकबरीभारमंसं वहन्त्याः ।  
सुभ्व्_००७९-३ भूयस्तत्कालकान्तिद्विगुणितसुरतप्रीतिना शौरिणा वः  
सुभ्व्_००७९-४ शय्यामालिङ्ग्य नीतं वपुरलसलसद्बाहु लक्ष्म्याः पुनातु ॥  
सुभ्व्_००८०-१ पायाद्गजेन्द्रवदनः स इमां त्रिलोकीं  
सुभ्व्_००८०-२ यस्योद्गतेन गगने महता करेण ।  
सुभ्व्_००८०-३ मूलावलग्नसितदन्तबिसाङ्कुरेण  
सुभ्व्_००८०-४ नालायितं तपनबिम्बसरोरुहस्य ॥  
सुभ्व्_००८१-१ सानन्दं नन्दिहस्ताहतमुरजरवाह्वतकौमारबर्हि-  
सुभ्व्_००८१-२ त्रासान्नासाग्ररन्ध्रं विशति फणिपतौ भोगसङ्कोचभाजि ।  
सुभ्व्_००८१-३ गण्डोड्डीनालिमालामुखरितककुभस्ताण्डवे शूलपाणेर्-  
सुभ्व्_००८१-४ वैनायक्यश्चिरं वो वदनविधुतयः पान्तु सीत्कारवत्यः ॥  
सुभ्व्_००८२-१ धनुर्माला मौर्वी क्वणदलिकुलं लक्ष्यमबला  
सुभ्व्_००८२-२ मनो भेद्यं शब्दप्रभृतय इमे पञ्च विशिखाः ।  
सुभ्व्_००८२-३ इयाञ्जेतुं यस्य त्रिभुवनमदेहस्य विभवः  
सुभ्व्_००८२-४ स कामः कामान्वो दिशतु दयितापाङ्गवसतिः ॥  
सुभ्व्_००८३-१ ब्रह्मा दक्षः कुबेरो यमवरुणमरुद्वह्निचन्द्रेन्द्ररुद्राः  
सुभ्व्_००८३-२ शैला नद्यः समुद्रा ग्रहगणमनुजा दैत्यगन्धर्वनागाः ।  
सुभ्व्_००८३-३ द्वीःआ नक्षत्रतारारविवसुमुनयो व्योम भूरश्चिनौ च  
सुभ्व्_००८३-४ संलीना यस्य सर्वे वपुषि स भगवापातु वो विश्वरूपः ॥  
सुभ्व्_००८४-१ मुग्धे मुञ्च विषादमत्र बलजित्कम्पो गुरुस्त्यज्यतां  
सुभ्व्_००८४-२ सद्भावं भज पुण्डरीकनयने मान्यानिमान्मानय ।  
सुभ्व्_००८४-३ लक्ष्मीं बोधयतः स्वयंवरविधौ धन्वन्तरेर्वाक्छला-  
सुभ्व्_००८४-४ दन्यत्र प्रतिषेधमात्मनि विधिं शृण्वन्हरिः पातु वः ॥  
सुभ्व्_००८५-१ दिश्यात्सुखं नरहरिर्भुवनैकवीरो  
सुभ्व्_००८५-२ यस्याहवे दितिसुतोद्दलनोद्यतस्य ।  
सुभ्व्_००८५-३ क्रोधोद्धतं मुखमवेक्षितुमक्षमत्वं  
सुभ्व्_००८५-४ जानेभवन्निजनखेष्वपि यन्नतास्ते ॥  
सुभ्व्_००८६-१ स्वस्ति स्वागतमर्थ्यहं वद विभो किं दीयतां मेदिनी  
सुभ्व्_००८६-२ का मात्रा मम विक्रमत्रयपदं दत्तं गृहीतां मया ।  
सुभ्व्_००८६-३ मा देहीत्युशनाः कुतो हरिरयं पात्रं किमस्मात्परं  
सुभ्व्_००८६-४ यो हीत्थं बलिनार्चितो मखमुखे पायात्स वो वामनः ॥  
सुभ्व्_००८७-१ चक्र ब्रूहि विभो गदे जय हरे कम्बो समाज्ञापय  
सुभ्व्_००८७-२ भो भो नन्दक जीव पन्नगरियो किं नाथ भिन्नो मया ।  
सुभ्व्_००८७-३ को दैत्यः कतमो हिरण्यकशिपुः सत्यं भवद्भ्यः शपे  
सुभ्व्_००८७-४ केनास्त्रेण नखैरिति प्रवदतो विष्णोर्मुखं पातु वः ॥  
सुभ्व्_००८८-१ चिन्ताचक्रिणि हन्त चक्रिणि भिया कुब्जासनेब्जासने  
सुभ्व्_००८८-२ नश्यद्धामनि तिग्मधामनि धृताशङ्के शशाङ्के भृशम् ।  
सुभ्व्_००८८-३ भ्रश्यच्चेतसि च प्रचेतसि शुचा तान्ते कृतान्ते च यो  
सुभ्व्_००८८-४ व्यग्रोभूत्कटुकालकूटकवलीकाराय पायात्स वः ॥  
सुभ्व्_००८९-१ नित्यं नरावृति निजानुभवैकमानम्-  
सुभ्व्_००८९-२ आनन्दधाम जगदङ्कुरबीजमेकम् ।  
सुभ्व्_००८९-३ दिग्देशकालकलनादिसमस्तहस्त-  
सुभ्व्_००८९-४ मर्दासहं दिशतु शर्म महन्महो वः ॥  
सुभ्व्_००९०-१ व्योम्नीव नीरदभरः सरसीव वीचि-  
सुभ्व्_००९०-२ व्यूहः सहस्रमहसीव सुधांशुधाम् ।  
सुभ्व्_००९०-३ यस्मिन्निदं जगदुदेति च लीयते च  
सुभ्व्_००९०-४ तच्छाम्भवं भवतु वैभवमृर्द्धये वः ॥  
सुभ्व्_००९१-१ लोकत्रयस्थितिलयोदयकेलिकारः  
सुभ्व्_००९१-२ कार्येण यो हरिहरद्रुहिणत्वमेति ।  
सुभ्व्_००९१-३ देवः स विश्वजनवाङ्मनसातिवृत्ति-  
सुभ्व्_००९१-४ शक्तिः शिवं दिशतु शश्वदनश्वरं वः ॥  
सुभ्व्_००९२-१ सर्वः किलायमवशः पुरुषाणुकर्म-  
सुभ्व्_००९२-२ कायादिकारणगणो यदनुग्रहेण ।  
सुभ्व्_००९२-३ विश्व प्रपञ्चरचनाचतुरत्वमेति  
सुभ्व्_००९२-४ स त्रायतां त्रिभुवनैकमहेश्वरो वः ॥  
सुभ्व्_००९३-१ यः कन्दुकैरिव पुरन्दर पद्मसद्म-  
सुभ्व्_००९३-२ पद्मापतिप्रभृतिभिः प्रभुरप्रमेयः ।  
सुभ्व्_००९३-३ खेलत्यलङ्घ्यमहिमा स हिमाद्रिकन्या-  
सुभ्व्_००९३-४ कान्तः कृतान्तदलनो लघयत्वधं वः ॥  
सुभ्व्_००९४-१ मुक्तिर्हि नाम परमः पुरुषार्थ एकस्-  
सुभ्व्_००९४-२ तामन्तरायमवयन्ति यदन्तरज्ञाः ।  
सुभ्व्_००९४-३ किं भूयसा भवतु सैव सुधामयूख-  
सुभ्व्_००९४-४ लेखाशिखाभरणभक्तिरभङ्गुरा वः ॥  
सुभ्व्_००९५-१ श्रीकण्ठस्य सकृत्तिकार्तभरणी मूर्तिः सदारोहिणी  
सुभ्व्_००९५-२ ज्येष्ठा भद्रपदा पुनर्वसुयुता चित्रा विशाखान्विता ।  
सुभ्व्_००९५-३ दिश्यादक्षतहस्तमूलघटिताषाढा मघालङ्कृता  
सुभ्व्_००९५-४ श्रेयो वैश्रवणान्विता भगवतो नक्षत्रपालीव वः ॥  
सुभ्व्_००९६-१ त्राता भीतिभृतां पतिश्चिदचितां क्लेशं सतं शंसतां  
सुभ्व्_००९६-२ हन्ता भक्तिमतां सतां स्वसमतां कर्तापकर्तासताम् ।  
सुभ्व्_००९६-३ देवः सेवकभुक्तिमुक्तिरचनाभूर्भूर्भुवःस्वस्त्रयी-  
सुभ्व्_००९६-४ निर्माणस्थितिसंहृतिप्रकटितक्रीडो मृडः पातु वः ॥  
सुभ्व्_००९७-१ राजा राजार्चिताङ्घ्रेरनुपचितकलो यस्य चूडामणित्वं  
सुभ्व्_००९७-२ नागा गागात्मजार्धं न भसितधवलं यद्वपुर्भूषयन्ति ।  
सुभ्व्_००९७-३ मा रामारागिणी भून्मतिरिति यमिनां येन वोदाहि मारः  
सुभ्व्_००९७-४ स प्ताः सप्ताश्वनुन्नारुणकिरणनिभाः पातु बिभ्रत्त्रिनेत्रः ॥  
सुभ्व्_००९८-१ राधामोहनमन्दिरं जगमिषोश्चन्द्रावलीमन्दिराद्-  
सुभ्व्_००९८-२ राधो क्षेममिति प्रियस्य वचनं श्रुत्वाह चन्द्रावली ।  
सुभ्व्_००९८-३ क्षेमं कंस ततः प्रियः प्रकुपितः कंसः क्व दृष्टस्त्वया  
सुभ्व्_००९८-४ राधा क्वेति तयोः प्रिसन्नमनसोर्हासोद्गमः पातु वः ॥  
सुभ्व्_००९९-१ आकृष्टे युधि कार्मुके समवदद्वामः करो दक्षिणं  
सुभ्व्_००९९-२ रे रे दक्षिणहस्त भोजनमहादानादि ते कुर्वतः ।  
सुभ्व्_००९९-३ पश्चाद्गन्तुमयुक्तमित्यथ पुनः सोप्यब्रवीदद्रवं  
सुभ्व्_००९९-४ प्रष्टुं राघवमाशु रावणशिरोवृन्दानि भिन्दानि किम् ॥  
सुभ्व्_०१००-१ दृष्टः क्वापि स केशवो व्रजवधूमादाय काञ्चिद्गतः  
सुभ्व्_०१००-२ सर्वा एव हि वञ्चिताः खुल वयं सोन्वेषणीयो यदि ।  
सुभ्व्_०१००-३ द्वे द्वे गच्छत इत्युदीर्य सहसा राधां गृहीत्वा करे  
सुभ्व्_०१००-४ गोपीवेषधरो निकुञ्जभवनं प्राप्तो हरिः पातु वः ॥  
सुभ्व्_०१०१-१ मातस्तर्णकरक्षणाय यमुनाकच्छं न गच्छाम्यहं  
सुभ्व्_०१०१-२ कस्माद्वत्स पिनष्टि पीवरकुचद्वन्द्वेन गोपीजनः ।  
सुभ्व्_०१०१-३ भ्रूभङ्गैर्विनिवारितोपि बहुशो जल्पन्यशोदाग्रतो  
सुभ्व्_०१०१-४ गोपीभिः करपद्ममुद्रितमुखः पायात्स वः केशवः ॥  
सुभ्व्_०१०२-१ सन्ध्यां यत्प्रणिपत्य लोकपुरतो बद्धाञ्जलिर्याचसे  
सुभ्व्_०१०२-२ धत्से यच्च नदीं विलज्ज शिरसा तन्नाम सोढं मया ।  
सुभ्व्_०१०२-३ श्रीर्यातामृतमन्थने यदि हरिं कस्माद्विषं भक्षितं  
सुभ्व्_०१०२-४ मा स्त्रीलम्पट मां स्पृशेति गदितो गौर्या हरः पातु वः ॥  
सुभ्व्_०१०३-१ कस्त्वं शूली मृगय भिषजं नीलकण्ठः प्रियेहं  
सुभ्व्_०१०३-२ केकामेकां वद पशुपतिर्नैव दृश्ये विषाणे ।  
सुभ्व्_०१०३-३ मुग्धे स्थाणुः स चरति कथं जीवितेशः शिवाया  
सुभ्व्_०१०३-४ गच्छाटव्यामिति हतवचाः पातु वश्चन्द्रचूडः ॥  
सुभ्व्_०१०४-१ कोयं द्वारि हरिः प्रयाह्युपवनः शाखामृगस्यात्र किं  
सुभ्व्_०१०४-२ कृष्णोहं दयिते बिभेमि सुतरां कृष्णादहं वानरात् ।  
सुभ्व्_०१०४-३ मुग्धेहं मधुसूदनः पिब लतां तामेव तन्मीवले  
सुभ्व्_०१०४-४ इत्थं निर्वचनीकृतो दयितया ह्रीतो हरिः पातु वः ॥  
सुभ्व्_०१०५-१ निर्लज्ज हरे किमिदं प्रमदानुगतः सदा परिभ्रमसि ।  
सुभ्व्_०१०५-२ मुग्धे त्वत्सम्पर्कात्प्रमदो भवतीति किं चित्रम् ॥  
सुभ्व्_०१०६-१ शठ वर्णयामि भवतो नारीणामुपरिभूयसी प्रीतिः ।  
सुभ्व्_०१०६-२ प्रलपसि किमसम्बद्धं कस्यारिषु विद्यते प्रेम ॥  
सुभ्व्_०१०७-१ व्यामोहयसि किमेवं रामासक्तिं ब्रवीमि भवदीयाम् ।  
सुभ्व्_०१०७-२ ज्येष्ठे भ्रातरि रामे न क्रियतां कथमिवासक्तिः ॥  
सुभ्व्_०१०८-१ किं मामेवं भ्रमयसि शोचामि व्यसनमेव भवदीयम् ।  
सुभ्व्_०१०८-२ निष्कारणकुपितायां त्वयि कथय किमल्पकं व्यसनम् ॥  
सुभ्व्_०१०९-१ वक्रवचनैरमीभिर्गोपवधूमिति नरुत्तरीकृत्य ।  
सुभ्व्_०१०९-२ मण्डलितगुरुपयोधरमुपगूढं पातु वः शौरेः ॥  
सुभ्व्_०११०-१ अयि सम्प्रसीद पार्वति शिवोपि तव पादयोर्निपतितोहम् ।  
सुभ्व्_०११०-२ शिव इति कथं हि जल्पसि सरुधिरगजचर्मसंवीतः ॥  
सुभ्व्_०१११-१ शिव इति यदि तव गदिते द्विगुणो रोषो भवाम्यहं स्थाणुः ।  
सुभ्व्_०१११-२ स्थानुरसि सत्यमेतच्चेतसि भवतो न किञ्चिदपि ॥  
सुभ्व्_०११२-१ त्यज रुषमवेहि मानिनि मामीश्वरमर्चितः त्रिभुवनस्य ।  
सुभ्व्_०११२-२ त्र्यम्बक यदीश्वरस्त्वं नग्नः किं धूलिधूसरितः ॥  
सुभ्व्_०११३-१ सम्प्रति किमत्र वक्ष्यसि पशुपतिरेषोस्मि पाण्डुरकपोले ।  
सुभ्व्_०११३-२ पशुपतिरेव न गणयसि युक्तायुक्तानि यस्मात्त्वम् ॥  
सुभ्व्_०११४-१ मुग्धे भ्रमसि किमेवं सत्यमिमं मां भवं विजानीहि ।  
सुभ्व्_०११४-२ सत्यं भवोसि शठ हे येनातिविचित्ररूपोसि ॥  
सुभ्व्_०११५-१ पण्डितबादस्तव यदि लोकेहं त्र्यम्बको विदित एषः ।  
सुभ्व्_०११५-२ अम्बा ह्येकापि न ते प्रजल्पसि त्वं कुतस्तिस्रः ॥  
सुभ्व्_०११६-१ वादो महानिहैव हि तथा विजानीह्यनङ्गदहनं माम् ।  
सुभ्व्_०११६-२ दग्धमिदमङ्गमङ्गं त्वया ममैवेदृशैश्चरितैः ॥  
सुभ्व्_०११७-१ सन्ध्याप्रणामदोषाद्योनुनयति तं विजित्य पार्वत्या ।  
सुभ्व्_०११७-२ आलिङ्गितश्च सरभसमुरसा वै हरतु दुरितं वः ॥  
सुभ्व्_०११८-१ भव निःस्नेहस्त्वं मे न भवाम्येवं यथा त्वया गदितम् ।  
सुभ्व्_०११८-२ निःस्नेहताभिलाषस्तव देवि कुतः समुत्पन्नः ॥  
सुभ्व्_०११९-१ कुसृतिभिरलमेताभिः किमर्थमुपरिस्थिता नदीयं ते ।  
सुभ्व्_०११९-२ का नरकपालमाला ममोपरिस्था गृहाणैताः ॥  
सुभ्व्_०१२०-१ जनमनुरागिणमेवं सन्तापयसि व्यलीककरणेन ।  
सुभ्व्_०१२०-२ तव नरकपालपङ्क्तिभिरवश्यमेवोपरि स्थेयम् ॥  
सुभ्व्_०१२१-१ किं कुपितोसि त्यज रुषमपनयतां विग्रहं मया हि भवान् ।  
सुभ्व्_०१२१-२ सह विग्रहो भवत्या न जातु विघाटिष्यतेस्माकम् ॥  
सुभ्व्_०१२२-१ गङ्गाविग्रहकलुषामिति शिववचनैर्निरुत्तरां गौरीम् ।  
सुभ्व्_०१२२-२ परिहास्य योनुनिन्ये स करोतु शिवः शिवं भवताम् ॥  
सुभ्व्_०१२३-१ विजये कुशलस्त्र्यक्षो न क्रीडितुमहमनेन सह शक्ता ।  
सुभ्व्_०१२३-२ विजये कुशलोस्मि न तु त्र्यक्षोक्षद्वयमिदं पाणौ ॥  
सुभ्व्_०१२४-१ किं मे दुरोदरेण प्रयातु यदि गणपतिर्न तेभिमतः ।  
सुभ्व्_०१२४-२ कः प्रद्वेष्टि विनायकमहिलोकः किं न जानासि ॥  
सुभ्व्_०१२५-१ वसुरहितेन क्रीडा भवता सह कीदृशी न जिह्रेषि ।  
सुभ्व्_०१२५-२ किं वसुभिन्नमतोमून्सुरासुरानेव पश्य पुरः ॥  
सुभ्व्_०१२६-१ चन्द्रग्रहणेन विना नास्मि रमे किं प्रवर्तयस्येवम् ।  
सुभ्व्_०१२६-२ देव्यै यदि रुचितमिदं नन्दिन्नाह्वयतां राहुः ॥  
सुभ्व्_०१२७-१ हा राहौ निकटस्थे सितदंष्ट्रे भयकृति रतिः कस्य ।  
सुभ्व्_०१२७-२ यदि नेच्छसि तत्त्यक्तः सम्प्रत्येवैष हाराहिः ॥  
सुभ्व्_०१२८-१ आरोपयसि मुधा किं नाहमभिज्ञा त्वदङ्कस्य ।  
सुभ्व्_०१२८-२ दिव्यं वर्षसहस्रं स्थित्वैवं युक्तमभिधातुम् ॥  
सुभ्व्_०१२९-१ इत्थं पशुपतिपेशलपाशकलीलाप्रयुक्तवक्रोक्तेः ।  
सुभ्व्_०१२९-२ हर्षवशतरलतारकमाननमव्याद्भवान्या वः ॥  
सुभ्व्_०१३०-१ अङ्गुल्या कः कवाटे प्रहरति कुटिलो माधवः किं वसन्तो  
सुभ्व्_०१३०-२ नो चक्री किं कुलालो नहि धरणिधरः किं प्रणीन्द्रो द्विजिह्वः ।  
सुभ्व्_०१३०-३ मुग्धे घोराहिमाथी किमुत खगपतिर्नो हरिः किं कपीन्द्र  
सुभ्व्_०१३०-४ इत्थं लक्ष्म्या कृतोसौ प्रतिहतवचनः पातुलक्ष्मीधवो वः ॥  
सुभ्व्_०१३१-१ खेदः किं खलु दयिते न वेत्सि रविमण्डलं जगद्विदितम् ।  
सुभ्व्_०१३१-२ न क्रोधः कर्तव्यो जलचरमूर्ध्वं न जातु पश्यामः ॥  
सुभ्व्_०१३२-१ कोपस्त्यक्तुं योग्यो यस्य पिपासा न सम्भवति ।  
सुभ्व्_०१३२-२ सन्त्यज मानिनि मानं किं मानेनाधुना ममानेन ॥  
सुभ्व्_०१३३-१ किं तेन किल काव्येन मृद्यमानस्य यस्य ताः ।  
सुभ्व्_०१३३-२ उदधेरिव नायान्ति रसामृतपरम्पराः ॥  
सुभ्व्_०१३४-१ किं कवेस्तस्य काव्येन किं काण्डेन धनुष्मतः ।  
सुभ्व्_०१३४-२ परस्य हृदये लग्नं न घूर्णयति यच्छिरः ॥  
सुभ्व्_०१३५-१ अप्रगल्भपदन्यासा जननीरागहेतवः ।  
सुभ्व्_०१३५-२ सन्त्येके बहुलालापाः कवयो बालका इव ॥  
सुभ्व्_०१३६-१ किं तेन काव्यमधुना प्लाविता रसनिर्झरैः ।  
सुभ्व्_०१३६-२ जडात्मानोपि नो यस्य भवन्त्यङ्कुरितान् तराः ॥  
सुभ्व्_०१३७-१ नवोर्थो जातिरग्राम्या श्लेषोक्लिष्टः स्फुतो रसः ।  
सुभ्व्_०१३७-२ विकटाक्षरबन्धश्च कृत्स्नमेकत्र दुष्करम् ॥  
सुभ्व्_०१३८-१ मुखमात्रेण काव्यस्य करोत्यहृदयो जनः ।  
सुभ्व्_०१३८-२ छायामछामपि श्यामां राहुस्तारापतेरिव ॥  
सुभ्व्_०१३९-१ बोद्धारोमत्सरग्रस्ता विभवः स्मयदूषिताः ।  
सुभ्व्_०१३९-२ अबोधोपहताश्चान्ये जीर्नमङ्गे सुभाषितम् ॥  
सुभ्व्_०१४०-१ पदद्वयस्य सन्धानं कर्तुमप्रतिभाः खलाः ।  
सुभ्व्_०१४०-२ तथापि परकाव्येषु दुष्करेष्वप्यसम्भ्रमाः ॥  
सुभ्व्_०१४१-१ क्व दोषोत्र मया लभ्य इति सञ्चिन्त्य चेतसा ।  
सुभ्व्_०१४१-२ खलः काव्येषु साधूनां श्रवणाय प्रवर्तते ॥  
सुभ्व्_०१४२-१ उपपत्तिभिरम्लाना नोपदेशैः कदर्थिताः ।  
सुभ्व्_०१४२-२ स्वसंवेदनसंवेद्यसाराः सहृदयोक्तयः ॥  
सुभ्व्_०१४३-१ केषाञ्चिद्वाचि शुकवत्परेषां हृदि मूकवत् ।  
सुभ्व्_०१४३-२ कस्याप्या हृदयाद्वक्त्रे वल्गु वल्गन्ति सूक्तयः  ॥  
सुभ्व्_०१४४-१ बहूनि नरशीर्षाणि लोमशानि बृहन्ति च ।  
सुभ्व्_०१४४-२ ग्रीवासु प्रतिबद्धानि किञ्चित्तेषु सकर्णकम् ॥  
सुभ्व्_०१४५-१ साध्वीव भारती भाति सूक्तिसद्व्रतचारिणी ।  
सुभ्व्_०१४५-२ ग्राम्यार्थवस्तुसंस्पर्शबहिरङ्गा महाकवेः ॥  
सुभ्व्_०१४६-१ ते वन्द्यास्ते महात्मानस्तेषां लोके स्थिरं यशः ।  
सुभ्व्_०१४६-२ यैर्निबद्धानि काव्यानी ये वा काव्येषु कीर्तिताः ॥  
सुभ्व्_०१४७-१ प्रसन्नाः कान्तिहारिण्यो नानाश्लेषविचक्षणाः ।  
सुभ्व्_०१४७-२ भवन्ति कस्यचित्पुण्यैर्मुखे वाचो गृहे स्त्रियः ॥  
सुभ्व्_०१४८-१ कवीनां महतां सूक्तैर्गूढार्थान्तरसूचिभिः ।  
सुभ्व्_०१४८-२ विध्यमानश्रुतेर्मा भूहुर्जनस्य कथं व्यथा ॥  
सुभ्व्_०१४९-१ यास्यति सज्जनहस्तं रमयिष्यति तं भवेच्च निर्दोषा ।  
सुभ्व्_०१४९-२ उत्पादितयापि कविस्ताम्यति कथया दुहित्रेव ॥  
सुभ्व्_०१५०-१ अवसरपठितं सर्वं सुभाषितत्वं प्रयात्पसूक्तमपि ।  
सुभ्व्_०१५०-२ क्षुधि कदशनमपि नितरां भोक्तुः सम्पद्यते स्वादु ॥  
सुभ्व्_०१५१-१ दुर्जनहुताशतप्तं काव्यसुवर्णं विशुद्धिमुपयाति ।  
सुभ्व्_०१५१-२ दर्शयितव्यं तस्मान्मत्सरिमनसः प्रयत्नेन ॥  
सुभ्व्_०१५२-१ गणयन्ति नापशब्दं न वृत्तभङ्गं क्षतिं न चार्थस्य ।  
सुभ्व्_०१५२-२ रसिकत्वेनाकुलिता वेश्यापतयः कुकवयश्च ॥  
सुभ्व्_०१५३-१ विपुलहृदयाभियोग्ये खिद्यति काव्ये जडो न मौर्ख्ये स्वे ।  
सुभ्व्_०१५३-२ निन्दति कञ्चुकमेव प्रायः शुष्कस्तना नारी ॥  
सुभ्व्_०१५४-१ ख्यातिं गमयति सुजनः सुकविर्विदधाति केवलं काव्यम् ।  
सुभ्व्_०१५४-२ पुष्णाति कमलमम्भो लक्ष्म्या तु रविर्नियोजयति ॥  
सुभ्व्_०१५५-१ व्याख्यातुमेव केचित्कुशलाः शास्त्रं प्रयोक्तुमलमन्ये ।  
सुभ्व्_०१५५-२ उपनामयति करोन्नं रसांस्तु जिह्बैव जानाति ॥  
सुभ्व्_०१५६-१ जिवित इव कण्ठगते सूक्ते दुःखासिका कवेस्तावत् ।  
सुभ्व्_०१५६-२ नयनविकासविधायी सचेतनाभ्यागमो यावत् ॥  
सुभ्व्_०१५७-१ प्रतीयमानं पुनरन्यदेव  
सुभ्व्_०१५७-२ वस्त्वस्ति वाणीषु महाकवीनाम् ।  
सुभ्व्_०१५७-३ यत्तत्प्रसिद्धावयवातिरिक्त-  
सुभ्व्_०१५७-४ माभाति लावण्यमिवाङ्गनासु ॥  
सुभ्व्_०१५८-१ कवेरभिप्रायमशब्दगोचरं  
सुभ्व्_०१५८-२ स्फुरन्तमार्द्रेषु पदेषु केवलम् ।  
सुभ्व्_०१५८-३ वदद्भिरङ्गैः कृतरोमविक्रियैर्-  
सुभ्व्_०१५८-४ जनस्य तूष्णीम्भवतोयमञ्जलिः ॥  
सुभ्व्_०१५९-१ सहृदयाः कविगुम्फनिकासु ये  
सुभ्व्_०१५९-२ कतिपयास्त इमे न विशृङ्खलाः ।  
सुभ्व्_०१५९-३ रसमयीषु लतास्विव षट्पदा  
सुभ्व्_०१५९-४ हृदयसारजुषो न मुखस्पृशः ॥  
सुभ्व्_०१६०-१ ख्याता नराधिपतयः कविसंश्रयेण   
सुभ्व्_०१६०-२ राजाश्रयेण च गताः कवयः प्रसिद्धिम् ।  
सुभ्व्_०१६०-३ राज्ञा समोस्ति न कवेः परमोपकारी  
सुभ्व्_०१६०-४ राज्ञो न चास्ति कविना सदृशः सहायः ॥  
सुभ्व्_०१६१-१ चेतःप्रसादजननः विबुद्धोत्तमानाम्-  
सुभ्व्_०१६१-२ आनन्दि सर्वरसयुक्तमतिप्रसन्नम् ।  
सुभ्व्_०१६१-३ काव्यं खलस्य न करोति हृदि प्रतिष्ठां  
सुभ्व्_०१६१-४ पीयूषपानमिव वक्त्रविवर्ति राहोः ॥  
सुभ्व्_०१६२-१ बद्धा यदर्पणरसेन विमर्दपूर्वम्-  
सुभ्व्_०१६२-२ अर्थान्कथं झटिति तान्प्रकृतान्न दद्युः ।  
सुभ्व्_०१६२-३ चौरा इवातिमृदवो महतां कवीनाम्-  
सुभ्व्_०१६२-४ अर्थान्तराण्यपि हठाद्वितरन्ति शब्दाः ॥  
सुभ्व्_०१६३-१ तत्किं काव्यमनल्पपीतमधुवत्कुर्यान्न यद्धृद्गतं  
सुभ्व्_०१६३-२ मात्सर्यावृतचेतसां रसवशादप्युद्गतिं  लोमसु ।  
सुभ्व्_०१६३-३ कम्पं मूर्ध्नि कपोलयुग्ममरुणं बाष्पाविले लोचने  
सुभ्व्_०१६३-४ अध्यारोपितवस्तुकीर्तनपरं वाचः करालम्बनम् ॥  
सुभ्व्_०१६४-१ ये तावत्स्वगुणोपबृंहितधियस्तेषामरण्यं जगद्-  
सुभ्व्_०१६४-२ येप्येते कृतमत्सराः परगुणं स्वप्नेपि नेच्छन्ति ते ।  
सुभ्व्_०१६४-३ अन्येषामनुरागिणां क्वचिदपि स्निग्धं मनो निर्वृता-  
सुभ्व्_०१६४-४ वित्थं यान्तु तपोवनानि महतां सूक्तानि मन्येधुना ॥  
सुभ्व्_०१६५-१ या साधूनिव साधुवादमुखरान्मात्सर्यमूकानपि  
सुभ्व्_०१६५-२ प्रोच्चैर्नो कुरुते सतां मतिमतां दृष्टिर्न सा वास्तवी ।  
सुभ्व्_०१६५-३ या याताः श्रुतिगोचरं च सहसा हर्षोल्लसत्कन्धरास्-  
सुभ्व्_०१६५-४ तिर्यञ्चोपि न मुक्तशष्पकवलास्ताः किं कवीनां गिरः ॥  
सुभ्व्_०१६६-१ स्वेच्छाभङ्गुरभाग्यमेघतडितः शक्या न रोद्धुं श्रियः  
सुभ्व्_०१६६-२ प्राणानां सततं प्रयाणपटहश्रद्धा न विश्राम्यति ।  
सुभ्व्_०१६६-३ त्राणं येत्र यशोमये वपुषि वः कुर्वन्ति काव्यामृतैस्-  
सुभ्व्_०१६६-४ तानाराध्यपदे विधत्त सुकवीन्निर्गर्वमुर्वीश्वराः ॥  
सुभ्व्_०१६७-१ हे राजानस्त्यजत सुकविप्रेमबन्धे विरोधं  
सुभ्व्_०१६७-२ शुद्धा कीर्तिः स्फुरति भवतां नूनमेतत्प्रसादात् ।  
सुभ्व्_०१६७-३ तुष्टैर्बद्धं तदलघु रघुस्वामिनः सच्चरित्रं  
सुभ्व्_०१६७-४ रुष्टैर्नीतस्त्रिभुवनजयी हास्यमार्गं दशास्यः ॥  
सुभ्व्_०१६८-१ नमो नमः काव्यरसाय तस्मै  
सुभ्व्_०१६८-२ निषिक्तमन्तः पृषतापि यस्य ।  
सुभ्व्_०१६८-३ सुवर्णतां वक्त्रमुपैति साधोर्-  
सुभ्व्_०१६८-४ दुर्वर्णतां याति च दुर्जनस्य ॥  
सुभ्व्_०१६९-१ अज्ञातपाण्डित्यरहस्यमुद्रा  
सुभ्व्_०१६९-२ ये काव्यमार्गे दधतेभिमानम् ।  
सुभ्व्_०१६९-३ ते गारुडीयाननधीत्य मन्त्रान्-  
सुभ्व्_०१६९-४ हालाहलास्वादनमारभन्ते ॥  
सुभ्व्_०१७०-१ सरस्वतीमातुरभूच्चिरं न यः  
सुभ्व्_०१७०-२ कवित्वपाण्डित्यघनस्तनन्धयः ।  
सुभ्व्_०१७०-३ कथं स सर्वाङ्गमनाप्तसौष्ठवो  
सुभ्व्_०१७०-४ दिनाद्दिनं प्रौढिविशेषमश्नुते ॥  
सुभ्व्_०१७१-१ वितीर्णशिक्षा इव हृत्पदस्थ-  
सुभ्व्_०१७१-२ सरस्वतीवाहनराजहंसैः ।  
सुभ्व्_०१७१-३ ये क्षीरनीरप्रविभागदक्षा  
सुभ्व्_०१७१-४ विवेकिनस्ते कवयो जयन्ति ॥  
सुभ्व्_०१७२-१ काव्यामृतं दुर्जनराहुनीतं  
सुभ्व्_०१७२-२ प्राप्यं भवेन्नो सुमोनजनस्य ।  
सुभ्व्_०१७२-३ सच्चक्रमव्याजविराजमानत्-  
सुभ्व्_०१७२-४ ऐक्ष्ण्यप्रकर्षं यदि नाम न स्यात् ॥  
सुभ्व्_०१७३-१ विना न साहित्यविदापरत्र  
सुभ्व्_०१७३-२ गुणः कथञ्चित्प्रथते कवीनाम् ।  
सुभ्व्_०१७३-३ आलम्बते तत्क्षणमम्भसीव  
सुभ्व्_०१७३-४ विस्तारमन्यत्र न तैलबिन्दुः ॥  
सुभ्व्_०१७४-१ अत्यर्थवक्रत्वमनर्थकं या  
सुभ्व्_०१७४-२ शून्या तु सर्वान्यगुणैर्व्यनक्ति ।  
सुभ्व्_०१७४-३ अस्पृश्यतादूषितया तया किं  
सुभ्व्_०१७४-४ तुच्छश्वपुच्छच्छटयेव वाचा ॥  
सुभ्व्_०१७५-१ नीचस्तनोत्वश्रु नितान्तकार्ष्ण्यं  
सुभ्व्_०१७५-२ पुष्णातु साधर्म्यभृदञ्जनेन ।  
सुभ्व्_०१७५-३ विना तु जायेत कथं तदीय-  
सुभ्व्_०१७५-४ क्षोदेन सारस्वतदृक्प्रसादः ॥  
सुभ्व्_०१७६-१ अर्थोस्तिचेन्न पदशुद्धिरथास्ति सापि  
सुभ्व्_०१७६-२ नो रीतिरस्ति यदि सा घटना कुतस्त्या ।  
सुभ्व्_०१७६-३ साप्यस्ति चेन्न नववक्रगतिस्तदेतद्-  
सुभ्व्_०१७६-४ व्यर्थं विना रसमहो गहनं कवित्वम् ॥  
सुभ्व्_०१७७-१ श्लाघ्यैव वक्रिमगतिर्घनदार्ढ्यबन्धोस्-  
सुभ्व्_०१७७-२ तस्याः कविप्रवरसूक्तिधनुर्लतायाः ।  
सुभ्व्_०१७७-३ कर्णान्तिकप्रणयभाजि गुणे यदीये  
सुभ्व्_०१७७-४ चेतांसि मत्सरवतां झटिति त्रुटन्ति ॥  
सुभ्व्_०१७८-१ यातास्ते रससारसङ्ग्रहविधिं निष्पीड्य निष्पीड्य ये  
सुभ्व्_०१७८-२ वाक्तत्वेक्षुलतां पुरा कतिपये तत्त्वस्पृशश्चक्रिरे ।  
सुभ्व्_०१७८-३ जायन्तेद्य यथायथं तु कवयस्ते तत्र सन्तन्वते  
सुभ्व्_०१७८-४ येनुप्रासकठोरचित्रयमकश्लेषादिशल्कोच्चयम् ॥  
सुभ्व्_०१७९-१ परश्लोकान्स्तोकाननुदिवसमभ्यस्य ननु ये  
सुभ्व्_०१७९-२ चतुष्पादीं कुर्युर्बहव इह ते सन्ति कवयः ।  
सुभ्व्_०१७९-३ अविच्छिन्नोद्गच्छज्जलधिलहरीरीतिसुहृदः  
सुभ्व्_०१७९-४ सुहृद्या वैशद्यं दधति किल केषाम्चन गिरः ॥  
सुभ्व्_०१८०-१ हेम्नो भारशतानि वा मदमुचां वृन्दानि वा दन्तिनां  
सुभ्व्_०१८०-२ श्रीहर्षेण समर्पितानि गुणिने बाणाय कुत्राद्य तत् ।  
सुभ्व्_०१८०-३ या बाणेन तु तस्य सूक्तिविसरैरुट्टङ्किताः कीर्तयस्-  
सुभ्व्_०१८०-४ ताः कल्पप्रलयेपि यान्ति न मनाङ्मन्ये परिम्लानताम् ॥  
सुभ्व्_०१८१-१ धन्याः शूचीनि सुरभीणि गुणोम्भितानि  
सुभ्व्_०१८१-२ वाग्वीरुधः स्ववदनोपवनोद्गतायाः ।  
सुभ्व्_०१८१-३ उच्चित्य सूक्तिकुसुमानि सतांविविक्त-  
सुभ्व्_०१८१-४ वर्णानि कर्णपुलिनेष्ववतंसयन्ति ॥  
सुभ्व्_०१८२-१ तेनन्तवाङ्मयमहार्णवदृष्टपाराः  
सुभ्व्_०१८२-२ सांयात्रिका इव महाकवयो जयन्ति ।  
सुभ्व्_०१८२-३ यत्सूक्तिपेलवलवङ्गलवैर्वैमि  
सुभ्व्_०१८२-४ सन्तः सदः सुवदनान्यधिवासयन्ति ॥  
सुभ्व्_०१८३-१ त्रैलोक्यभूषणमणिर्गुणिवर्गबन्धुर्-  
सुभ्व्_०१८३-२ एकश्चकास्ति कविता सविता द्वितीयः ।  
सुभ्व्_०१८३-३ शंसन्ति यस्य महिमातिशयं शिरोभिः  
सुभ्व्_०१८३-४ पादग्रहं विदधतः पृथिवीभृतोपि ॥  
सुभ्व्_०१८४-१ शब्दार्थमात्रमपि ये न विदन्ति तेपि  
सुभ्व्_०१८४-२ यां मूर्छनामिव मृगाः श्रवणैः पिबन्तः ।  
सुभ्व्_०१८४-३ संरुद्धसर्वकरणप्रसरा भवन्ति  
सुभ्व्_०१८४-४ चित्रस्थिता इव कवीन्द्रगिरं नुमस्ताम् ॥  
सुभ्व्_०१८५-१ अस्थाने गमिता लयं हतधियां वाग्देवता कल्पते  
सुभ्व्_०१८५-२ धिक्काराय पराभवाय महते तापाय पापाय वा ।  
सुभ्व्_०१८५-३ स्थाने तु व्ययिता सतां प्रभवति प्रख्यातये भूतये  
सुभ्व्_०१८५-४ चेतोनिर्वृतये परोपकृतये प्रान्ते शिवावाप्तये ॥  
सुभ्व्_०१८६-१ वल्मीकप्रभवेण रामनृपतिर्व्यासेन धर्मात्मजो  
सुभ्व्_०१८६-२ व्याख्यातः किल कालिदासकविना श्रीविक्रमाङ्को नृपः ।  
सुभ्व्_०१८६-३ भोजश्चित्तपबिह्लणप्रभृतिभिः कर्णोपि विद्यापतेः  
सुभ्व्_०१८६-४ ख्यातिं यान्ति  निरेश्वराः कविवरैः स्फारैर्न भेरीरवैः ॥  
सुभ्व्_०१८७-१ भुजतरुवनच्छायां येसां निषेव्य महौजसां  
सुभ्व्_०१८७-२ जलधिरशना मेदिन्यासीदसावकुतोभया ।  
सुभ्व्_०१८७-३ स्मृतिमपि न ते यान्ति क्ष्मापा विना यदनुग्रहं  
सुभ्व्_०१८७-४ प्रकृतिमहते कुर्मस्तस्मै नमः कविकर्मणे ॥  
सुभ्व्_०१८८-१ येप्यासन्निभकुम्भशायितपदा येपि श्रियं लेभिरे  
सुभ्व्_०१८८-२ येषामप्यवसन्पुरा युवतयो गेहेष्वहश्चन्द्रिकाः ।  
सुभ्व्_०१८८-३ तांल्लोकोयमवैति लोकतिलकान्स्वप्नेप्यजातानिव  
सुभ्व्_०१८८-४ भ्रातः सत्कविकृत्य किं स्तुतिशतैरन्धं जगत्त्वां विना ॥  
सुभ्व्_०१८९-१ स्फारेण सौरभभरेण किमेणनाभेस्-  
सुभ्व्_०१८९-२ तद्धानसारमपि सारमसारमेव ।  
सुभ्व्_०१८९-३ स्रक्सौमनस्यपि न पुष्यति सौमनस्यं  
सुभ्व्_०१८९-४ प्रस्यन्दते यदि मधुद्रवमुक्तिदेवी ॥  
सुभ्व्_०१९०-१ प्रयच्छति चमत्कृतिं विरचनाविधौ चेतसः  
सुभ्व्_०१९०-२ सभासु पठितो भवत्यसमसाधुवादाप्तये ।  
सुभ्व्_०१९०-३ प्रथामुपगतस्तनोत्यतितरामुदारं यशो  
सुभ्व्_०१९०-४ न पुष्यति मनोरथं कमिव काव्यचिन्तामणिः ॥  
सुभ्व्_०१९१-१ यः सत्पदस्थमिव काव्यमधु प्रसन्नं  
सुभ्व्_०१९१-२ मुष्णन्परस्य तनुते निजपद्ममध्ये ।  
सुभ्व्_०१९१-३ अस्थानदोषजनितेव पिपीलकाली  
सुभ्व्_०१९१-४ काली विभाति लिखिताक्षरपङ्क्तिरस्य ॥  
सुभ्व्_०१९२-१ यः स्यात्केवललक्ष्यलक्षणरतो नो तर्कसम्पर्कभृन्-  
सुभ्व्_०१९२-२ नालङ्कारविचारचारुधिषणः काव्यज्ञशिक्षोज्झितः ।  
सुभ्व्_०१९२-३ तस्माच्चेद्रसशालि काव्यमुदयेदेकान्ततः सुन्दरं  
सुभ्व्_०१९२-४ प्रासादो धवलस्तदा क्षितिपतेः काकस्य कार्ष्ण्याद्भवेत् ॥  
सुभ्व्_०१९३-१ स्वप्रज्ञया कुञ्चिकयेव कञ्चित्-  
सुभ्व्_०१९३-२ सारस्वतं वक्रिमभङ्गिभाजम् ।  
सुभ्व्_०१९३-३ कवीश्वरः कोपि पदार्थकोश-  
सुभ्व्_०१९३-४ मुद्धाट्य विश्वाभरणं करोति ॥  
सुभ्व्_०१९४-१ दैवीर्गिरः केपि कृतार्थयन्ति  
सुभ्व्_०१९४-२ ताः कुण्ठयन्त्येव पुनर्विमूढाः ।  
सुभ्व्_०१९४-३ या विप्रुषः शुक्तिमुखेषु दैव्यस्-  
सुभ्व्_०१९४-४ ता एव मुक्ता न तु चातकेषु ॥  
सुभ्व्_०१९५-१ परिश्रमज्ञं जनमन्तरेण  
सुभ्व्_०१९५-२ मौनव्रतं बिभ्रति वाग्मिनोपि ।  
सुभ्व्_०१९५-३ वाचंयमाः सन्ति विना वसन्तः  
सुभ्व्_०१९५-४ पुंस्कोकिलाः पञ्चमचञ्चवोपि ॥  
सुभ्व्_०१९६-१ व्यालाश्च राहुश्च सुधाप्रसादाज्-  
सुभ्व्_०१९६-२ जिह्वाशिरोनिग्रहमुग्रमापुः ।  
सुभ्व्_०१९६-३ इतीव भीताः पिशुना भवन्ति  
सुभ्व्_०१९६-४ पराङ्मुखाः काव्यरसामृतेषु ॥  
सुभ्व्_०१९७-१ साकूतं निजसंविदेकविषयं तत्त्वं सचेता ब्रुवन्-  
सुभ्व्_०१९७-२ नग्रे नूनमबोधमोहितधियां हास्यत्वमायास्यति ।  
सुभ्व्_०१९७-३ तद्युक्तं विदुषो जनस्य जडवज्जोषं नु नामासितुं  
सुभ्व्_०१९७-४ जात्यन्धं प्रतिरूपवर्णनविधौ कोयं वृथैवोद्यमः ॥  
सुभ्व्_०१९८-१ जयन्ति जितमत्सराः परहितार्थमभ्युद्यताः   
सुभ्व्_०१९८-२ पराभ्युदयसुस्थिताः परविपत्तिखेदाकुलाः ।  
सुभ्व्_०१९८-३ महापुरुषसत्कथाश्रवणजातकौतूहलाः  
सुभ्व्_०१९८-४ समस्तदुरितार्णवप्रकटसेतवः साधवः ॥  
सुभ्व्_०१९९-१ परपरिवादे मूकः परनारीदर्शनेपि जात्यन्धः ।  
सुभ्व्_०१९९-२ पङ्गुः परधनहरणे स जयति लोके महापुरुषः ॥  
सुभ्व्_०२००-१ सम्पत्सु महतां चेतो भवत्युत्पलकोमलम् ।  
सुभ्व्_०२००-२ आपत्सु च महाशैलशिलासङ्घातकर्कशम् ॥  
सुभ्व्_०२०१-१ कुसुमस्तबकस्येव  द्वयी मृत्तिर्मनस्विनः ।  
सुभ्व्_०२०१-२ मूर्ध्नि वा सर्वलोकस्य शीर्यते वन एव वा ॥  
सुभ्व्_०२०२-१ उपकारेण दूयन्ते न सहन्तेनुकम्पिताम् ।  
सुभ्व्_०२०२-२ आपत्स्वपि दुराराध्या नित्यदुःखा मनस्विनः ॥  
सुभ्व्_०२०३-१ जलसेकेन वर्धन्ते तरवो नाश्मसञ्चयाः ।  
सुभ्व्_०२०३-२ भव्यो हि द्रव्यतामेति क्रियां प्राप्य तथाविधाम् ॥  
सुभ्व्_०२०४-१ अवृत्तिभयमन्त्यानां मध्यानां मरणाद्भयम् ।  
सुभ्व्_०२०४-२ उत्तमानां तु सत्त्वानामवमानात्परं भयम् ॥  
सुभ्व्_०२०५-१ तापं हन्ति सुखं सूते जीवयत्युज्ज्वलं यशः ।  
सुभ्व्_०२०५-२ अमृतस्य प्रकारोयं दुर्लभः साधुसङ्गमः ॥  
सुभ्व्_०२०६-१ रसायनमयी शीता परमानन्ददायिनी ।  
सुभ्व्_०२०६-२ नानन्दयति कं नाम साधुसङ्गतिचन्द्रिका ॥  
सुभ्व्_०२०७-१ साधुसङ्गतरोर्जातं विवेककुसुमं शुभम् ।  
सुभ्व्_०२०७-२ रक्षन्ति ये महात्मानो भाजनं ते फलश्रियः ॥  
सुभ्व्_०२०८-१ शून्यमाकीर्णतामेति मृत्युरप्युत्सवायते ।  
सुभ्व्_०२०८-२ आपत्सम्पदिवाभाति विद्वज्जनसमागमे ॥  
सुभ्व्_०२०९-१ हिममापत्सरोजिन्या मोहनीहारमारुतः ।  
सुभ्व्_०२०९-२ जयत्येको जगत्यस्मिन्साधुः साधुसमागमः ॥  
सुभ्व्_०२१०-१ परं विवर्धनं बुद्धेरज्ञानतरुशातनम् ।  
सुभ्व्_०२१०-२ समुत्सारणमाधीनां विद्धि साधुसमागमम् ॥  
सुभ्व्_०२११-१ यः स्नातः शीतसितया साधुसङ्गतिगङ्गया ।  
सुभ्व्_०२११-२ किं तस्य दानैः किं तीर्थैः किं तपोभिः किमध्वरैः ॥  
सुभ्व्_०२१२-१ हृदयानि सतामेव कठिनानीति मे मतिः ।  
सुभ्व्_०२१२-२ खलवाग्विशिखैस्तीक्ष्णैर्भिद्यन्ते न मनाग्यतः ॥  
सुभ्व्_०२१३-१ आः किमर्थमिदं चेतः सतामम्भोधिदुर्भरम् ।  
सुभ्व्_०२१३-२ इति क्रुधेव दुर्वेधाः परदुःखैरपूरयत् ॥  
सुभ्व्_०२१४-१ काचो मणिर्मणिः काचो येषां तेन्ये हि देहिनः ।  
सुभ्व्_०२१४-२ सन्ति ते सुधियो येषां काचः काचो मणिर्मणिः ॥  
सुभ्व्_०२१५-१ दोषानपि गुणीकर्तुं दोषीकर्तुं गुणानपि ।  
सुभ्व्_०२१५-२ शक्तो वादी न तत्तथ्यं दोषा गुणा गुणाः ॥  
सुभ्व्_०२१६-१ गुणराशिमहाभारनिर्भरापूरितान्तराः ।  
सुभ्व्_०२१६-२ सन्तो गौरवमायान्ति यदि तत्र किमद्भुतम् ॥  
सुभ्व्_०२१७-१ स्वात्मन्येव लयं यातु तादृशो गुणिनां गुणः ।  
सुभ्व्_०२१७-२ स्वयं प्रख्याप्यमानोपि यस्तृणाय न मन्यते ॥  
सुभ्व्_०२१८-१ गुणवज्जनसम्पर्काद्याति स्वल्पोपि गौरवम् ।  
सुभ्व्_०२१८-२ पुष्पमालानुषङ्गेण तृणं शिरसि धार्यते ॥  
सुभ्व्_०२१९-१ सुवृत्तस्यैकरूपस्य परप्रीत्यै धृतोन्नतेः ।  
सुभ्व्_०२१९-२ साधोः स्तनयुगस्येव पतनं कस्य तुष्टये ॥  
सुभ्व्_०२२०-१ उदेति सविता रक्तो रक्त एवास्तमेति च ।  
सुभ्व्_०२२०-२ सम्पतौ च विपतौ च महतामेकरूपता ॥  
सुभ्व्_०२२१-१ पातेन कन्दुक इवोत्पतत्यार्यः पतन्नपि ।  
सुभ्व्_०२२१-२ तथा त्वनार्यः पतति मृत्पिण्डपतनं यथा ॥  
सुभ्व्_०२२२-१ पातितोपि कराघातैरुत्पतत्येव कन्दुकः ।  
सुभ्व्_०२२२-२ प्रायेण हि सुवृत्तानामस्थायिन्यो विपत्तयः ॥  
सुभ्व्_०२२३-१ घ्युतोप्युद्गच्छति पुनः प्रज्ञावान्न तु मूढधीः ।  
सुभ्व्_०२२३-२ कन्दुकः पतनोत्थायी न तु कान्ताकुचद्वयी ॥  
सुभ्व्_०२२४-१ अपेक्षन्ते न च स्नेहं न पात्रं न दशान्तरम् ।  
सुभ्व्_०२२४-२ सदा लोकहिते युक्ता रत्नदीपा इवोत्तमाः ॥  
सुभ्व्_०२२५-१ निर्गुणेष्वपि सत्त्वेषु दयां कुर्वन्ति साधवः ।  
सुभ्व्_०२२५-२ नहि संहरते ज्योत्स्नां चन्द्रश्चण्डालवेश्मनि ॥  
सुभ्व्_०२२६-१ नालोकः क्रियते सूर्ये भूः प्रतीपं न धार्यते ।  
सुभ्व्_०२२६-२ नहि प्रत्युपकाराणामपेक्षा सत्सु विद्यते ॥  
सुभ्व्_०२२७-१ अपकुर्वन्नपि प्रायः प्राप्नोति महतः शुभम् ।  
सुभ्व्_०२२७-२ दहन्तमप्यौर्वमग्निं सन्तरपयति वारिधिः ॥  क़्स्व्०२२७-३ कस्यापि  
सुभ्व्_०२२७-४ सत्पक्षा ऋजवः शुद्धाः सफला गुणसेविनः  दृष्ट्वापि दृश्यते दृश्यं श्रुत्वापि श्रूयते पुनः ।  
सुभ्व्_०२२७-५ सत्यं न साधुवृत्तस्य दृश्यते पुनरुक्तता ॥  
सुभ्व्_०२२९-१ सत्पक्षा ऋजवः शुद्धाः सफला गुणसेविनः ।  
सुभ्व्_०२२९-२ तुल्यैरपि गुणैश्चित्रं सन्तः सन्तः शराः शराः ॥  
सुभ्व्_०२३०-१ लाभप्रणयिनो नीचा मानकामा मनस्विनः ।  
सुभ्व्_०२३०-२ मद्गुः सरसि मत्स्यार्थी हंसस्येष्टा  प्रसन्नता ॥  
सुभ्व्_०२३१-१ परदुःखं समाकर्ण्य स्वभावसरलो जनः ।  
सुभ्व्_०२३१-२ उपकारासमर्थत्वात्प्राप्नोति हृदये व्यथाम् ॥  
सुभ्व्_०२३२-१ ते वन्द्यास्ते कृतिनः श्लाघ्या तेषां हि जन्मनोत्पत्तिः ।  
सुभ्व्_०२३२-२ यैरुज्झितात्मकार्यैः सुहृदामर्था हि साध्यन्ते ॥  
सुभ्व्_०२३३-१ अशठमलोलमजिह्मं त्यागिनमनुरागिणं विशेषज्ञम् ।  
सुभ्व्_०२३३-२ यदि नाश्रयति नरं श्रीः श्रीरेव हि वञ्चिता तत्र ॥  
सुभ्व्_०२३४-१ आरोग्यं विद्वत्ता सज्जनमैत्त्री महाकुले जन्म ।  
सुभ्व्_०२३४-२ स्वाधीनता च पुंसां महदैश्वर्यं विनाप्यर्थैः ॥  
सुभ्व्_०२३५-१ स्वल्पापि साधुसम्पद्भोग्या महतां न पृथ्व्यपि खलश्रीः ।  
सुभ्व्_०२३५-२ सारसमेव पयस्तृषमपहरति न वारिधेर्जातु ॥  
सुभ्व्_०२३६-१ न भवति भवति च न चिरं भवति चिरं चेल्फलो विसंवदति ।  
सुभ्व्_०२३६-२ मन्युः सत्पुरुषाणां तुल्यः स्नेहेन नीचानाम् ॥  
सुभ्व्_०२३७-१ दोषो गुणाय गुणिनां महदपि दोषाय दोषिणां सुकृतम् ।  
सुभ्व्_०२३७-२ तृणमिव दुग्धाय गवां दुग्धमिव विषाय सर्पाणाम् ॥  
सुभ्व्_०२३८-१ विषमगता अपि न बुधाः परिभवमिश्रां श्रियं हि वाञ्छन्ति ।  
सुभ्व्_०२३८-२ न पिबन्ति भौममम्भः सरजसमिति चातका एते ॥  
सुभ्व्_०२३९-१ योग्यतयैव विनाशं प्रायोनार्येषु यान्ति गुणवन्तः ।  
सुभ्व्_०२३९-२ स्फुटवचना एव शुकाः पञ्जरबन्धं निषेवन्ते ॥  
सुभ्व्_०२४०-१ सकृदपि दृष्ट्वा पुरुषं प्राज्ञास्तुलयन्ति सारफल्गुत्वम् ।  
सुभ्व्_०२४०-२ हस्ततुलयापि निपुणाः पलपरिमाणं विजानन्ति ॥  
सुभ्व्_०२४१-१ सुजनो न याति वैरं परहितनिरतो विनाशकालेपि ।  
सुभ्व्_०२४१-२ छेदेपि चन्दनतरुः सुरभयति मुखं कुठारस्य ॥  
सुभ्व्_०२४२-१ निर्गुणमप्यनुरक्तं प्रायो न समाश्रितं जहति सन्तः ।  
सुभ्व्_०२४२-२ सहवृद्धिक्षयभाजं वहति शशाङ्कः कलङ्कमपि ॥  
सुभ्व्_०२४३-१ अन्त्यावस्थोपि बुधः स्वगुणं न जहाति जातिशुद्धतया ।  
सुभ्व्_०२४३-२ न श्वेतभावमुज्झति शङ्खः शिखिभुक्तमुक्तोपि ॥  
सुभ्व्_०२४४-१ दोषमपि गुणवति जने दृष्ट्वा गुणरागिणो न खिद्यन्ते ।  
सुभ्व्_०२४४-२ प्रीत्यैव शशिनि पतितं पश्यति लोकः कलङ्कमपि ॥  
सुभ्व्_०२४५-१ साप्तपदीनं सख्यं भवेत्प्रकृत्या विशुद्धचित्तानाम् ।  
सुभ्व्_०२४५-२ किमुतान्योन्यगुणकथाविस्रम्भनिबद्धभावानाम् ॥  
सुभ्व्_०२४६-१ स्पृहणीयाः  कस्य न ते सुमतेः सरलाशया महात्मानः ।  
सुभ्व्_०२४६-२ त्रयमपि येषां सदृशं हृदयं वचनं तथाचारः ॥  
सुभ्व्_०२४७-१ गुणिनः समीपवर्ती पूज्यो लोकस्य गुणविहीनोपि ।  
सुभ्व्_०२४७-२ विमलेक्षणप्रसङ्कादञ्जनमाप्नोति काणाक्षि ॥  
सुभ्व्_०२४८-१ सहसिद्धमिदं महतां धनेष्वनास्था गुणेषु कृपणत्वम् ।  
सुभ्व्_०२४८-२ परदुःखे कातरता महच्च धैर्यं स्वदुःखेषु ॥  
सुभ्व्_०२४९-१ अतिकुपिता अपि सुजना योगेन मृदूभवन्ति न तु नीचाः ।  
सुभ्व्_०२४९-२ हेम्नः कठिनस्यापि द्रवणोपायोस्ति न तृणानाम् ॥  
सुभ्व्_०२५०-१ उपकृतिसाहसिकतया क्षतिमपि गणयन्ति नो गुणिनः ।  
सुभ्व्_०२५०-२ जनयन्ति हि प्रकाशं दीपशिखाः स्वाङ्गदाहेन ॥  
सुभ्व्_०२५१-१ रक्तत्वं कमलानां सत्पुरुषाणां परोपकारित्वम् ।  
सुभ्व्_०२५१-२ असतां च निर्दयत्वं स्वभावसिद्धं त्रिषु त्रितयम् ॥  
सुभ्व्_०२५२-१ उपकर्तुमप्रकाशं क्षन्तुं न्यूनेष्वयाचितं दातुम् ।  
सुभ्व्_०२५२-२ अभिसन्धातुं च गुणैः शतेषु केचिद्विजानन्ति ॥  
सुभ्व्_०२५३-१ गुणिनि गुणज्ञो रमते नागुणशीलस्य गुणिनि परितोषः ।  
सुभ्व्_०२५३-२ अलिरेति वनात्कमलं न दर्दुरस्तान्निवासोपि ॥  
सुभ्व्_०२५४-१ आदौ तु मन्दमन्दानि मध्ये समरसानि च ।  
सुभ्व्_०२५४-२ अन्ते स्नेहायमानानि सङ्गतानि बुधैः सह ॥  
सुभ्व्_०२५५-१ इयमुन्नतसत्त्वशालिनां  
सुभ्व्_०२५५-२ महतां कापि कठोरचित्तता ।  
सुभ्व्_०२५५-३ उपकृत्य भवन्ति दूरतः  
सुभ्व्_०२५५-४ परतः प्रत्युपकारशङ्कया ॥  
सुभ्व्_०२५६-१ उपकारिणि वीतमत्सरे वा  
सुभ्व्_०२५६-२ सदयत्वं यदि तत्र कोतिरेकः ।  
सुभ्व्_०२५६-३ अहिते सहसापराद्धलब्धे  
सुभ्व्_०२५६-४ सघृणं यस्य मनः सतां स धुर्यः ॥  
सुभ्व्_०२५७-१ आदिमध्यनिधनेषु सौहृदं  
सुभ्व्_०२५७-२ सज्जने भवति नेतरे जने ।  
सुभ्व्_०२५७-३ छेदताडननिघर्षतापनैर्-  
सुभ्व्_०२५७-४ नान्यभावमुपयाति काञ्चनम् ॥  
सुभ्व्_०२५८-१ दीपाः स्थितं वस्तु विभावयन्ति  
सुभ्व्_०२५८-२ कुलप्रदीपास्तु भवन्ति केचित् ।  
सुभ्व्_०२५८-३ चिरव्यतीतानपि पूर्वजान्ये  
सुभ्व्_०२५८-४ प्रकाशयन्ति स्वगुणप्रकर्षात् ॥  
सुभ्व्_०२५९-१ तुङ्गात्मनाः तुङ्गतराः समर्था  
सुभ्व्_०२५९-२ मनोरुजं ध्वंसयितुं न नीचाः ।  
सुभ्व्_०२५९-३ धाराधरा एव धराधराणां   
सुभ्व्_०२५९-४ निदाघदावौघहरा न नद्यः ॥  
सुभ्व्_०२६०-१ गुणा गुणज्ञेषु गुणीभवन्ति  
सुभ्व्_०२६०-२ ते निर्गुणं प्राप्य भवन्ति दोषाः ।  
सुभ्व्_०२६०-३ सुस्वादुतोयप्रभवा हि नद्यः  
सुभ्व्_०२६०-४ समुद्रमासाद्य भवन्त्यपेयाः ॥  
सुभ्व्_०२६१-१ तृणानि नोन्मूलयति प्रभञ्जनो  
सुभ्व्_०२६१-२ मृदूनि नीचैः प्रणतानि सर्वशः ।  
सुभ्व्_०२६१-३ समुच्छ्रितानेव तरून्प्रबाधते  
सुभ्व्_०२६१-४ महान्महत्स्वेव करोति विक्रियाम् ॥  
सुभ्व्_०२६२-१ चिराय सत्सङ्गमशुद्धमानसो  
सुभ्व्_०२६२-२ न यात्यसत्सङ्गतमात्मवान्नरः ।  
सुभ्व्_०२६२-३ मनोहरेन्दीवरखण्डगोचरो  
सुभ्व्_०२६२-४ न जातु भृङ्गः कुणपे निलीयते ॥  
सुभ्व्_०२६३-१ अपि विभवविहीनः प्रच्युतो वा स्वदेशान्-  
सुभ्व्_०२६३-२ नहि खलजनसेवां प्रार्थयत्युन्नतात्मा ।  
सुभ्व्_०२६३-३ तनु तृणमुपभुङ्क्ते न क्षुधार्तोपि सिंहः  
सुभ्व्_०२६३-४ पिबति रुधिरमुष्णं प्रायशः कुञ्जराणाम् ॥  
सुभ्व्_०२६४-१ वित्ते त्यागः क्षमा शक्तौ दुःखे दैन्यविहीनता ।  
सुभ्व्_०२६४-२ निर्दम्भता सदाचारे स्वभावोयं महात्मनाम् ॥  
सुभ्व्_०२६५-१ सुखलवदशाहर्षक्लैव्ये खलः खलु खेलते  
सुभ्व्_०२६५-२ स्खलति भजते लेशक्लेशे विषादविषूचिकाम् ।  
सुभ्व्_०२६५-३ भवति न सतां दर्पोद्दामा न दैन्यमयी मतिर्-  
सुभ्व्_०२६५-४ दुरभिभवता गम्भीराणां सुखेष्वसुखेषु च ॥  
सुभ्व्_०२६६-१ स्वाम्ये पेशलता गुणे प्रणयिता हर्षे निरुत्सेकता  
सुभ्व्_०२६६-२ मन्त्रे संवृतता श्रुते सुमतिता वित्तोदये त्यागिता ।  
सुभ्व्_०२६६-३ साधौ सादरता खले विमुखता पापे परं भीरुता  
सुभ्व्_०२६६-४ दुःखे क्लेशसहिष्णुता च महतां कल्याणमाकाङ्क्षति ॥  
सुभ्व्_०२६७-१ विपदि धैर्यमथाभ्युदये क्षमा  
सुभ्व्_०२६७-२ सदसि वाक्पटुता युधि विक्रमः ।  
सुभ्व्_०२६७-३ यशसि चाभिरतिर्व्यसनं श्रुते  
सुभ्व्_०२६७-४ प्रकृतिसिद्धमिदं हि महात्मनाम् ॥  
सुभ्व्_०२६८-१ इदं हि माहात्म्यविशेषसूचकं  
सुभ्व्_०२६८-२ वदन्ति चिह्नं महतां मनीषिणः ।  
सुभ्व्_०२६८-३ मनो यदेषां सुखदुःखसम्भवे  
सुभ्व्_०२६८-४ प्रयाति नो हर्षविषादवश्यताम् ॥  
सुभ्व्_०२६९-१ सुभाषितैः प्रीतिरनुन्नतिः श्रिया  
सुभ्व्_०२६९-२ परार्थनिष्पत्तिपटीयसी क्रिया ।  
सुभ्व्_०२६९-३ गुणेष्वतृप्तिर्गुणवत्सु चादरो  
सुभ्व्_०२६९-४ निगूढमेतच्चरितं महात्मनाम् ॥  
सुभ्व्_०२७०-१ सत्यं गुणा गुणवतां विधिवैपरीत्याद्-  
सुभ्व्_०२७०-२ यत्नार्जिता अपि कलौ विफला भवन्ति ।  
सुभ्व्_०२७०-३ साफल्यमस्ति सुतरामिदमेव तेषां  
सुभ्व्_०२७०-४ यत्तापयन्ति हृदयानि पुनः खलानाम् ॥  
सुभ्व्_०२७१-१ यद्वञ्चनाहितमतिर्बहु चाटुगर्भं  
सुभ्व्_०२७१-२ कार्योन्मुखः खलजनः कृतकं ब्रवीति ।  
सुभ्व्_०२७१-३ तत्साधवो न न विदन्ति विदन्ति किं तु  
सुभ्व्_०२७१-४ कर्तुं वृथा प्रणयमस्य न पारयन्ति ॥  
सुभ्व्_०२७२-१ पापं समाचरति वीतघृणो जघन्यः  
सुभ्व्_०२७२-२ प्राप्यापदं सघृण एव तु मध्यबुद्धिः ।  
सुभ्व्_०२७२-३ प्राणात्ययेपि न तु साधुजनः सुवृत्तं  
सुभ्व्_०२७२-४ वेलां समुद्र इव लङ्घयितुं समर्थः ॥  
सुभ्व्_०२७३-१ शुद्धिः स एव कुलजश्च स एव धीरः  
सुभ्व्_०२७३-२ श्लाघ्यो विपत्स्वपि न मुञ्चति यः स्वभावम् ।  
सुभ्व्_०२७३-३ तप्तं यथा दिनकरस्य मरीचिजालैर्-  
सुभ्व्_०२७३-४ देहं त्यजेदपि हिमं न तु शीतलत्वम् ॥  
सुभ्व्_०२७४-१ याञ्चापदं मरणदुःखमिवानुभाव्य  
सुभ्व्_०२७४-२ दत्तेन किं खलु भवत्यतिभूयसापि ।  
सुभ्व्_०२७४-३ कल्पद्रुमान्परिहसन्त इवेह सन्तः  
सुभ्व्_०२७४-४ सङ्कल्पितैरतिददत्यकदर्थितं यत् ॥  
सुभ्व्_०२७५-१ ते साधवो भुवनमण्डलमौलिभूता  
सुभ्व्_०२७५-२ ये साधुतां निरुपकारिषु दर्शयन्ति ।  
सुभ्व्_०२७५-३ आत्मप्रयोजनवशीकृतखिन्नदेहः  
सुभ्व्_०२७५-४ पूर्वोपकारिषु खलोपि हि सानुकम्पः ॥  
सुभ्व्_०२७६-१ नान्तर्विचिन्तयति किञ्चिदपि प्रतीपम्-  
सुभ्व्_०२७६-२ अकोपितोपि सुजनः पिशुनेन पापम् ।  
सुभ्व्_०२७६-३ अर्कद्विषोपि हि मुखे पतिताग्रभागास्-  
सुभ्व्_०२७६-४ तारापतेरमृतमेव कराः किरन्ति ॥  
सुभ्व्_०२७७-१ आकोपितोपि कुलजो न वदत्यवाच्यं  
सुभ्व्_०२७७-२ निष्पीडितो मधुरमेव वमेत्किलेक्षुः ।  
सुभ्व्_०२७७-३ नीचो जनो गुणशतैरपि सेव्यमानो  
सुभ्व्_०२७७-४ हासेषु तद्वदति यत्कलहेषु वाच्यम् ॥  
सुभ्व्_०२७८-१ निदन्तु नीतिनिपुणा अथवा स्तुवन्तु  
सुभ्व्_०२७८-२ लक्ष्मीः परापततु गच्छतु वा यथेच्छम् ।  
सुभ्व्_०२७८-३ अद्यैव वा मरणमस्तु युगान्तरे वा  
सुभ्व्_०२७८-४ न्याय्यात्पथः प्रचलयन्ति पदं न धीराः ॥  
सुभ्व्_०२७९-१ हेतोः कुतोप्यसदृशाः सुजना गरीयः  
सुभ्व्_०२७९-२ कार्यं निसर्गगुरवः स्फुटमारभन्ते ।  
सुभ्व्_०२७९-३ उत्थाय किं कलशतोपि न सिन्धुनाथम्-  
सुभ्व्_०२७९-४ उद्वीचिमालमपिबद्भगवानगस्त्यः ॥  
सुभ्व्_०२८०-१ प्रिया न्याय्या वृत्तिर्मलिनमसुभङ्गेप्यसुकरं  
सुभ्व्_०२८०-२ ह्यसन्तो नाभ्यर्थ्याः सुहृदपि न याच्योकृशधनः ।  
सुभ्व्_०२८०-३ विपद्युच्चैः स्थेयं पदमनुविधेयं च महतां  
सुभ्व्_०२८०-४ सतां केनोद्दिष्टं विषममसिधाराव्रतमिदम् ॥  
सुभ्व्_०२८१-१ प्रदानं सुच्छन्नं गृहमुपगते सम्भ्रमविधिर्-  
सुभ्व्_०२८१-२ अनुत्सेको लक्ष्म्याप्यनभिभवनीयाः परकथाः ।  
सुभ्व्_०२८१-३ प्रियं कृत्वा मौनं सदसि कथनं चाप्युपकृतेः  
सुभ्व्_०२८१-४ श्रुतेत्यन्तासक्तिः पुरुषमभिजातं कथयति ॥  
सुभ्व्_०२८२-१ कस्यादेशात्क्षपयति तमः सप्तसप्तिः प्रजानां  
सुभ्व्_०२८२-२ छायाहेतोः पथि विटपिनामञ्जलिः केन बद्धः ।  
सुभ्व्_०२८२-३ अभ्यर्थ्यन्ते जललवमुचः केन वा वृष्टिहेतोर्-  
सुभ्व्_०२८२-४ जात्यैवैते परहितविधौ साधवो बद्धकक्ष्या ॥  
सुभ्व्_०२८३-१ स्वफलनिचयः शाखाभङ्गं करोति वनस्पतेर्-  
सुभ्व्_०२८३-२ गमनमलसं बर्हाटोपि करोति शिखण्डिनः ।  
सुभ्व्_०२८३-३ चतुरगमनो यो जात्याश्वः स गौरिव वाह्यते  
सुभ्व्_०२८३-४ गुणवति जने प्रायेणैते गुणाः खलु वैरिणः ॥  
सुभ्व्_०२८४-१ ख्यातिं यत्र गुणा न यान्ति गुणिनस्तत्रादरः स्यात्कुतः  
सुभ्व्_०२८४-२ किं कुर्याद्बहुशिक्षितोपि पुरुषः पाषाणभूते जने ।  
सुभ्व्_०२८४-३ प्रेमारूढविलासिनीमदवशव्यावृत्तकण्ठस्वनः  
सुभ्व्_०२८४-४ सीत्कारो हि मनोहरोपि बधिरे किं नाम कुर्याद्गुणम् ॥  
सुभ्व्_०२८५-१ क्षुद्राः सन्ति सहस्रशः स्वभरणव्यापारमात्रोन्मुखाः  
सुभ्व्_०२८५-२ स्वार्थो यस्य परार्थ एव स पुमानेकः सतामग्रणीः ।  
सुभ्व्_०२८५-३ दुष्पूरोदरपूरणाय पिबति स्रोतःपतिं वाडवो  
सुभ्व्_०२८५-४ जीमूतस्तु निदाघतापितजगत्सन्तापविच्छित्तये ॥  
सुभ्व्_०२८६-१ नम्रत्वेनोन्नमन्तः परगुणनुतिभिः स्वान्गुणान्ख्यापयन्तः  
सुभ्व्_०२८६-२ पुष्णन्तः स्वीयमर्थं सततकृतमहारम्भयत्नाः परार्थे ।  
सुभ्व्_०२८६-३ क्षान्त्यैवाक्षेपरूक्षाक्षरमुखरमुखादुर्मुखान्दुःखयन्तः  
सुभ्व्_०२८६-४ सन्तः साश्चर्यचर्या जगति बहुमताः कस्य नाभ्यर्थनीयाः ॥  
सुभ्व्_०२८७-१ सज्जना एव साधूनां प्रथयन्ति गुणोत्करम् ।  
सुभ्व्_०२८७-२ पुष्पाणां सौरभं प्रायस्तन्वते दिक्षु मारुताः ॥  
सुभ्व्_०२८८-१ साधुरेव प्रवीणः स्यात्सद्गुणामृतचर्वणे ।  
सुभ्व्_०२८८-२ नवचूताङ्कुरास्वादकुशलः कोकिलः किल ॥  
सुभ्व्_०२८९-१ प्रायः सन्त्युपदेशार्हा धीमन्तो न जडाशयाः ।  
सुभ्व्_०२८९-२ तिलाः कुसुमसौगन्ध्यग्राहिणो न यवाः क्वचित् ॥  
सुभ्व्_०२९०-१ मनस्विहृदयं धत्ते रौक्ष्येणैव प्रसन्नताम् ।  
सुभ्व्_०२९०-२ भस्मना मकुरः प्रायः प्रसादं लभतेतराम् ॥  
सुभ्व्_०२९१-१ उत्तमः क्लेशविक्षोभं क्षमः सोढुं नहीतरः ।  
सुभ्व्_०२९१-२ मणिरेव महाशाणघर्षणं न तु मृत्कणः ॥  
सुभ्व्_०२९२-१ जडे प्रभवति प्रायो दुःखं बिभ्रति साधवः ।  
सुभ्व्_०२९२-२ सितांशावुदिते पद्माः सङ्कोचातङ्कधारिणः ॥  
सुभ्व्_०२९३-१ गुणानामन्तरं प्रायस्तज्ज्ञो जानाति नेतरः ।  
सुभ्व्_०२९३-२ मालतीमल्लिकामोदं घ्राणं वेत्ति न लोचनम् ॥  
सुभ्व्_०२९४-१ स्वभावं नैव मुञ्चन्ति सन्तः संसर्गतोसताम् ।  
सुभ्व्_०२९४-२ न त्यजन्ति रुतं मञ्जु काकसम्पर्कतः पिकाः ॥  
सुभ्व्_०२९५-१ सम्पत्तौ कोमलं चित्तं साधोरापदि कर्कशम् ।  
सुभ्व्_०२९५-२ सुकुमारं मधौ पत्त्रं तरोः स्यात्कठिनं शुचौ ॥  
सुभ्व्_०२९६-१ स्वभावं न जहात्यन्तः साधुरापद्गतोपि सन् ।  
सुभ्व्_०२९६-२ कर्पूरः पावकप्लुष्टः सौरभं भजतेतराम् ॥  
सुभ्व्_०२९७-१ अप्यापत्समयः साधोः प्रयाति श्लाघनीयताम् ।  
सुभ्व्_०२९७-२ विधोर्विधुन्तुदास्कन्दविपत्कालोपि सुन्दरः ॥  
सुभ्व्_०२९८-१ दृष्टदुर्जनदौरात्म्यः सज्जने रज्यते जनः ।  
सुभ्व्_०२९८-२ आरुह्य पर्वतं पान्थः निर्वृतिमेत्यलम् ॥  
सुभ्व्_०२९९-१ क्षणक्षयिणि सापाये भोगे रज्यन्ति नोत्तमाः ।  
सुभ्व्_०२९९-२ सन्त्यज्याम्भोजकिञ्जल्कं हंसाः प्राश्नन्ति शैवलम् ॥  
सुभ्व्_०३००-१ अधमं बाधते भूयो दुःखावेगो न तूत्तमम् ।  
सुभ्व्_०३००-२ पाणिपादं रुजत्याशु शीतस्पर्शो न चक्षुषी ॥  
सुभ्व्_०३०१-१ गुणवान्सुचिरस्थायी दैवेनापि न सह्यते ।  
सुभ्व्_०३०१-२ तिष्ठत्येकां निशां चन्द्रः श्रीमान्सम्पूर्णमण्डलः ॥  
सुभ्व्_०३०२-१ सर्वत्र गुणवान्देशे चकास्ति प्रथतेतराम् ।  
सुभ्व्_०३०२-२ मणिर्मूर्ध्नि गले बाहौ पादपीठेपि शोभते ॥  
सुभ्व्_०३०३-१ उत्तमं सुचिरं नैव विपदोभिभवन्त्यलम् ।  
सुभ्व्_०३०३-२ राहुग्रसनसम्भूता क्षणं विच्छायता विधोः ॥  
सुभ्व्_०३०४-१ सन्तुष्यत्युत्तमः स्तुत्या धनेन महताधमः ।  
सुभ्व्_०३०४-२ प्रसीदन्ति जपैर्देवा बलिभिर्भूतविग्रहाः ॥  
सुभ्व्_०३०५-१ न कदाचित्सतां चेतः प्रसरत्यघकर्मसु ।  
सुभ्व्_०३०५-२ जलेषु द्रुतमप्यन्तः सर्पिराश्यानतां व्रजेत् ॥  
सुभ्व्_०३०६-१ नराः संस्कारार्हा जगति किल केचित्सुकृतिनः  
सुभ्व्_०३०६-२ समानायां जातावपि वयसि सत्यामपि धियि ।  
सुभ्व्_०३०६-३ अयं दृष्टान्तोत्र स्फुटपरिचयादभ्यसनतः  
सुभ्व्_०३०६-४ शुकः श्लोकान्वक्तुं प्रभवति न काकः क्वचिदपि ॥  
सुभ्व्_०३०७-१ धनमपि परदत्तं दुःकमौचित्यभाजां  
सुभ्व्_०३०७-२ भवति हृदि तदेवानन्दकारीतरेषाम् ।  
सुभ्व्_०३०७-३ मलयजरसबिन्दुर्बाधते नेत्रमन्तर्-  
सुभ्व्_०३०७-४ जनयति च स एवाह्लादमन्यत्र गात्रे ॥  
सुभ्व्_०३०८-१ सद्वंशजस्य परितापनुदः सुवृत्त-  
सुभ्व्_०३०८-२ शुद्धात्मनः सकललोकविभूषणस्य ।  
सुभ्व्_०३०८-३ छिद्रं प्रजातमपि साधुजनस्य दैवान्-  
सुभ्व्_०३०८-४ मुक्तामणेरिव गुणाय भवत्यवश्यम् ॥  
सुभ्व्_०३०९-१ गेहं दुर्गतबन्धुर्भिर्गुरुगृहं छात्रैरहङ्कारिभिर्-  
सुभ्व्_०३०९-२ हट्टं पत्तनवञ्चकैर्मुनिजनैः शापोन्मुखैराश्रमान् ।  
सुभ्व्_०३०९-३ सिंहाद्यैश्च वनं खलैर्नृपसभां चौरौर्दिगन्तानपि  
सुभ्व्_०३०९-४ सङ्कीर्णान्यवलोक्य सत्यसरलः साधुः क्व विश्राम्यति ॥  
सुभ्व्_०३१०-१ साभिमानमसम्भाव्यमौचित्यच्युतमप्रियम् ।  
सुभ्व्_०३१०-२ दुःखावमानदीनं वा न वदन्ति गुणोन्नताः ॥  
सुभ्व्_०३११-१ भवति सुभगत्वमधिकं विस्तारितपरगुणस्य सुजनस्य ।  
सुभ्व्_०३११-२ वहति विकासितकुमुदो द्विगुणरुचिं हिमकरोद्द्योतः ॥  
सुभ्व्_०३१२-१ गुणिनामपि निजरूपप्रतिपत्तिः परत एव सम्भवति ।  
सुभ्व्_०३१२-२ स्वमहिमदर्शनमक्ष्णोर्मकुरतले जायते यस्मात् ॥  
सुभ्व्_०३१३-१ कोतिभारः समर्थानां किं दूरं व्यवसायिनाम् ।  
सुभ्व्_०३१३-२ को विदेशः सविद्यानां कः परः प्रियवादिनाम् ॥  
सुभ्व्_०३१४-१ अश्वः शस्त्रं शास्त्रं वीणा वाणी नरश्च नारी च ।  
सुभ्व्_०३१४-२ पुरुषविशेषं प्राप्ता भवन्ति योग्या अयोग्याश्च ॥  
सुभ्व्_०३१५-१ उत्साहसम्पन्नमदीर्घसूत्रं  
सुभ्व्_०३१५-२ क्रियाविधिज्ञं व्यसनेष्वसक्तम् ।  
सुभ्व्_०३१५-३ शूरं कृतज्ञं दृढसौहृदं च  
सुभ्व्_०३१५-४ लक्ष्मीः स्वयं वाञ्छति वासहेतोः ॥  
सुभ्व्_०३१६-१ कदर्थितस्यापि महाशयस्य  
सुभ्व्_०३१६-२ न शक्यते सर्गगुणः प्रमार्ष्टुम् ।  
सुभ्व्_०३१६-३ अधोमुखस्यापि कृतस्य वह्नेर्-  
सुभ्व्_०३१६-४ नाधः शिखा यान्ति कदाचिदेव ॥  
सुभ्व्_०३१७-१ न्यायः खलैः परिहृतश्चलितश्च धर्मः  
सुभ्व्_०३१७-२ कालः कलिः कलुष एव परं  प्रवृत्तः ।  
सुभ्व्_०३१७-३ प्रायेण दुर्जनजनः प्रभाविष्णुरेव  
सुभ्व्_०३१७-४ निश्चक्रिकः परिभवास्पदमेव साधुः ॥  
सुभ्व्_०३१८-१ व्रते विवादं विमतिं विवेके  
सुभ्व्_०३१८-२ सत्येतिशङ्कां विनये विकारम् ।  
सुभ्व्_०३१८-३ गुणेवमानं कुशले निषेधं  
सुभ्व्_०३१८-४ धर्मे विरोधं न करोति साधुः ॥  
सुभ्व्_०३१९-१ वन्द्यः स पुंसं त्रिदशाभिनन्द्यः  
सुभ्व्_०३१९-२ कारुण्यपुण्योपचयक्रियाभिः ।  
सुभ्व्_०३१९-३ संसारसारत्वमुपैतै यस्य  
सुभ्व्_०३१९-४ परोपकाराभरणं शरीरम् ॥  
सुभ्व्_०३२०-१ अभेदेनोपास्ते कुमुदमुदरे वा स्थितवतो  
सुभ्व्_०३२०-२ विपक्षादम्भोजादुपगतवतो वा मधुलिहः ।  
सुभ्व्_०३२०-३ अपर्याप्तः कोपि स्वपरपरिचर्यापरिचय-  
सुभ्व्_०३२०-४ प्रबन्धः साधूनामयमनभिसन्धानमधुरः ॥  
सुभ्व्_०३२१-१ यैर्वातूलो भवति पुरतः कथ्यमानैर्जनानां  
सुभ्व्_०३२१-२ कामप्यन्तर्विदधति रुजं येप्यनुद्गीर्यमाणाः ।  
सुभ्व्_०३२१-३ तेभिप्रायाः किमपि हृदये कण्ठलग्नः स्फुरन्तो  
सुभ्व्_०३२१-४ यस्याख्येयास्तमिह सुहृदं पुण्यवन्तो लभन्ते ॥  
सुभ्व्_०३२२-१ उदन्वच्छिन्ना भूः स च निधिरपां योजनशतं  
सुभ्व्_०३२२-२ सदा पान्थः पूषा गगनपरिमाणं कथयति ।  
सुभ्व्_०३२२-३ इति प्रायो भावाः स्फुरदवधिमुद्रामुकुलिताः  
सुभ्व्_०३२२-४ सतां प्रज्ञोन्मेषः पुनरयमसीमा विजयते ॥  
सुभ्व्_०३२३-१ सागसेपि न कुप्यन्ति कृपया चोपकुर्वते ।  
सुभ्व्_०३२३-२ बोधं स्वस्यैव नेच्छन्ति ते विश्वोद्धरणक्षमाः ॥  
सुभ्व्_०३२४-१ पात्रं पवित्रयति नैव गुणान्क्षिणोति  
सुभ्व्_०३२४-२ स्नेहं न संहरति नापि मलं प्रसूते ।  
सुभ्व्_०३२४-३ दोषावसानरुचिरश्चलतां न धत्ते  
सुभ्व्_०३२४-४ सत्सङ्गमः सुकृतसद्मनि कोपि दीपः ॥  
सुभ्व्_०३२५-१ अणुरपि मणिः प्राणत्राणक्षमो विषभक्षिणां  
सुभ्व्_०३२५-२ शिशुरपि रुषा सिंहीसूनः समाह्वयते गजान् ।  
सुभ्व्_०३२५-३ तनुरपि तरुस्कन्धोद्भूतो दहत्यनलो वनं  
सुभ्व्_०३२५-४ प्रकृतिमहतां जात्यं तेजो न मूर्तिमपेक्षते ॥  
सुभ्व्_०३२६-१ नमः खलेभ्यः क इवाथवा न ता-  
सुभ्व्_०३२६-२ नलं नमस्येदिह यो जिजीविषुः ।  
सुभ्व्_०३२६-३ विनैव ये दोषमृषिप्रकाण्डवन्-  
सुभ्व्_०३२६-४ नयन्ति शापेन रसातलं नरान् ॥  
सुभ्व्_०३२७-१ विषधरतोप्यतिविषमः खल इति न मृषा वदन्ति विद्वांसः ।  
सुभ्व्_०३२७-२ यदयं नकुलद्वेषी सकुलद्वेषी सदा पिशुनः ॥  
सुभ्व्_०३२८-१ अतिमलिने कर्तव्ये भवति खलानामतीव निपुणा धीः ।  
सुभ्व्_०३२८-२ तिमिरे हि कौशिकानां रूपं प्रतिपद्यते दृष्टिः ॥  
सुभ्व्_०३२९-१ विध्वस्तपरगुणानां भवति खलानामतीव मलिनत्वम् ।  
सुभ्व्_०३२९-२ अन्तरितशशिरुचामपि सलिलमुचां मलिनिमाभ्यधिकः ॥  
सुभ्व्_०३३०-१ हस्त इव भूतिमलिनो लङ्घयति यथा यथा खलः सूजनम् ।  
सुभ्व्_०३३०-२ दर्पणमिव तं कुरुते तथा तथा निर्मलच्छायम् ॥  
सुभ्व्_०३३१-१ जीवनग्रहणे नम्रा गृहीत्वा पुनरुत्थिताः ।  
सुभ्व्_०३३१-२ किं कनिष्ठा उत ज्येष्ठा घटीयन्त्रस्य दुर्जनाः ॥  
सुभ्व्_०३३२-१ सदा खण्डनयोग्याय तुषपूर्णाशयाय च ।  
सुभ्व्_०३३२-२ नमोस्तु बहुबीजाय खलायोलूखलाय च ॥  
सुभ्व्_०३३३-१ जिह्वादूषितसत्पात्रः पिण्डार्थी कलहोत्कटः ।  
सुभ्व्_०३३३-२ तुल्यतामशुचिर्नित्यं बिभर्ति पिशुनः शुनः ॥  
सुभ्व्_०३३४-१ अहो बत खलः पुण्यैर्मूर्खोप्यश्रुतपण्डितः ।  
सुभ्व्_०३३४-२ स्वगुणोदीरणे शेषः परनिन्दासु वाक्पतिः ॥  
सुभ्व्_०३३५-१ खलः सुजनपैशुन्ये सर्वतोक्षि शिरोमुखः ।  
सुभ्व्_०३३५-२ सर्वतः श्रुतिमांल्लोके सर्वमावृत्य तिष्ठति ॥  
सुभ्व्_०३३६-१ सत्साधुवादे मूर्खस्य मात्सर्यगलरोगिणः ।  
सुभ्व्_०३३६-२ जिह्वा कङ्कमुखेनापि कृष्टा नैव प्रवर्तते ॥  
सुभ्व्_०३३७-१ मायामयः प्रकृत्यैव रागद्वेषमदाकुलः ।  
सुभ्व्_०३३७-२ महतामपि मोहाय संसार इव दुर्जनः ॥  
सुभ्व्_०३३८-१ खचित्रमपि मायावी रचयत्येव लीलया ।  
सुभ्व्_०३३८-२ लघुश्च महतां मध्ये तस्मात्खल इति स्मृतः ॥  
सुभ्व्_०३३९-१ खलेन धनमत्तेन नीचेन प्रभविष्णुना ।  
सुभ्व्_०३३९-२ पिशुनेन पदस्थेन हा प्रजे क्व गमिष्यसि ॥  
सुभ्व्_०३४०-१ कृतशतमसत्सु नष्टं सुभाषितशतं च नष्टमबुधेषु ।  
सुभ्व्_०३४०-२ वचनशतमवचनकरे बुद्धिशतमचेतने नष्टम् ॥  
सुभ्व्_०३४१-१ नष्टमपात्रे दानं नष्टं हितमफलबुद्ध्यवज्ञाने ।  
सुभ्व्_०३४१-२ नष्टो गुणोगुणज्ञे नष्टं दाक्षिण्यमकृतज्ञे ॥  
सुभ्व्_०३४२-१ दूरादुच्छ्रितपाणिरार्द्रनयनः प्रोत्सारितार्धासनो  
सुभ्व्_०३४२-२ गाढालिङ्गनतत्परः प्रियकथाप्रश्नेषु सक्तोत्तरः ।  
सुभ्व्_०३४२-३ अन्तर्गूढविषो बहिर्मधुमयश्चातीव मायामयः  
सुभ्व्_०३४२-४ को नामायमपूर्वनाटकविधिर्यः शिक्षितो दुर्जनैः ॥  
सुभ्व्_०३४३-१ ये श्रमं हर्तुमीहन्ते महतां चिरसम्भृतम् ।  
सुभ्व्_०३४३-२ वन्द्यास्तेसरलात्मानो दुर्जनाः सज्जना इव ॥  
सुभ्व्_०३४४-१ अहो कुटिलबुद्धीनां दुर्ग्राहमसतां मनः ।  
सुभ्व्_०३४४-२ अन्यद्वचसि कण्ठेन्यदन्यदोष्ठपुटे स्थितम् ॥  
सुभ्व्_०३४५-१ खलेषु सत्सु निर्याता वयमर्जयितुं गुणान् ।  
सुभ्व्_०३४५-२ इयं सा तस्करग्रामे रत्नक्रयविडम्बना ॥  
सुभ्व्_०३४६-१ वर्धेते स्पर्धयेवोभौ सम्पदा शतशाखया ।  
सुभ्व्_०३४६-२ अङ्कुरोवस्करोद्भूतः पुरुषश्चाकुलोद्भवः ॥  
सुभ्व्_०३४७-१ दह्यमानाः सुतीक्ष्णेन नीचाः परयशोग्निना ।  
सुभ्व्_०३४७-२ अशक्तास्तत्पदं गन्तुं ततो निन्दां प्रचक्रिरे ॥  
सुभ्व्_०३४८-१ यत्स्मृत्वैव परां यान्ति सन्तः सन्तापसन्ततिम् ।  
सुभ्व्_०३४८-२ तदसन्तो हसन्तोपि हेलयैव हि कुर्वते ॥  
सुभ्व्_०३४९-१ गुणदोषावशास्त्रज्ञः कथं विभजते जनः ।  
सुभ्व्_०३४९-२ किमन्धस्याधिकारोस्ति रूपभेदोपलब्धिषु ॥  
सुभ्व्_०३५०-१ प्रायः प्रकाशतां याति मलिनः साधुबाधया ।  
सुभ्व्_०३५०-२ नाग्रसिष्यत चेदर्कं कोज्ञास्यत्सिंहिकासुतम् ॥  
सुभ्व्_०३५१-१ प्रायः परोपतापाय दुर्जनः सततोद्यतः ।  
सुभ्व्_०३५१-२ अवश्यकरणीयत्वान्न कारणमपेक्षते ॥  
सुभ्व्_०३५२-१ स्तोकेनोन्नतिमायाति स्तोकेनायात्यधोगतिम् ।  
सुभ्व्_०३५२-२ अहो सुसदृशी वृत्तिस्तुलाकोटेः खलस्य च ॥  
सुभ्व्_०३५३-१ अहो प्रकृतिसादृश्यं श्लेष्मणो दुर्जनस्य च ।  
सुभ्व्_०३५३-२ मधुरैः कोपमायाति कटुकैरुपशाम्यति ॥  
सुभ्व्_०३५४-१ यथा गजपतिः श्रान्तश्छायार्थी वृक्षमाश्रितः ।  
सुभ्व्_०३५४-२ विश्रम्य तं द्रुमं हन्ति तथा नीचः स्वमाश्रयम् ॥  
सुभ्व्_०३५५-१ दुर्जनः परिहर्तव्यो विद्ययालङ्कृतोपि सन् ।  
सुभ्व्_०३५५-२ मणिना भूषितः सर्पो भवेत्किं न भयङ्करः ॥  
सुभ्व्_०३५६-१ चारुता परदारार्थं धनं लोकोपतप्तये ।  
सुभ्व्_०३५६-२ प्रभूत्वं साधुनाशाय खले खलतरा गुणाः ॥  
सुभ्व्_०३५७-१ परोपघातविज्ञानमात्रलाभोपजीविनाम् ।  
सुभ्व्_०३५७-२ दाशानामिव धूर्तानां जालाय गुणसङ्ग्रहः ॥  
सुभ्व्_०३५८-१ दुर्जनेनोच्यमानानि वचांसि मधुराण्यपि ।  
सुभ्व्_०३५८-२ अकालकुसुमानीव त्रासं सञ्जनयन्ति मे ॥  
सुभ्व्_०३५९-१ न लज्जते सज्जनवर्जनीयया  
सुभ्व्_०३५९-२ भुजङ्गवक्रक्रिययापि दुर्जनः ।  
सुभ्व्_०३५९-३ धियं कुमायासमयाभिचारिणीं  
सुभ्व्_०३५९-४ विदग्धतामेव हि मन्यते खलः ॥  
सुभ्व्_०३६०-१ वृतिं स्वां बहु मन्यते हृदि शुचं धत्तेनुकम्पोक्तिभिर्-  
सुभ्व्_०३६०-२ व्यक्तं निन्दति योग्यतां मितमतिः कुर्वन्स्तुतीरात्मनः ।  
सुभ्व्_०३६०-३ गर्ह्योपायनिषेवणं कथयति स्थास्नुं वदन्व्यापदं  
सुभ्व्_०३६०-४ श्रुत्वा दुःखमरुन्तुदां वितनुते पीडां जनः प्राकृतः ॥  
सुभ्व्_०३६१-१ पाकश्चेन्न शुभस्य मेद्य तदसौ प्रागेव नादात्किमु  
सुभ्व्_०३६१-२ स्वार्थश्चेन्न मयास्य किं न भजते दीनान्स्वबन्धूनयम् ।  
सुभ्व्_०३६१-३ मत्तो रन्ध्रुदृशोस्य भीर्यदि न तल्लुब्धः किमेष त्यजेद्-  
सुभ्व्_०३६१-४ इत्यन्तः पुरुषोधंअः कलयति प्रायः कृतोपक्रियः ॥  
सुभ्व्_०३६२-१ साश्चर्यं युधि शौर्यमप्रतिहतं तत्कण्डिताखण्डलं  
सुभ्व्_०३६२-२ पाञ्चोत्तानकरः कृत सभगवान्दानेन लक्ष्मीपतिः ।  
सुभ्व्_०३६२-३ ऐश्वर्यं स्वकराप्तसप्तभुवनं लब्धाब्धिपारं यशः  
सुभ्व्_०३६२-४ सर्वं दुर्जनसङ्गमेन सहसा स्पष्टं विनष्टं बलेः ॥  
सुभ्व्_०३६३-१ शमयति यशः क्लेशं सूते दिशत्यशिवां गतिं  
सुभ्व्_०३६३-२ जनयति जनोद्वेगायासं नयत्युपहास्यताम् ।  
सुभ्व्_०३६३-३ भ्रमयति मतिं मानं हन्ति क्षिणोति च जीवितं  
सुभ्व्_०३६३-४ क्षिपति सकलं कल्याणानां कुलं खलसङ्गमः ॥  
सुभ्व्_०३६४-१ अविनयभुवामज्ञानानां शमाय भवन्नपि  
सुभ्व्_०३६४-२ प्रकृतिकुटिलाद्विद्याभ्यासः खलत्वविवृद्धये ।  
सुभ्व्_०३६४-३ फणिभयभृतामस्तु च्छेदक्षमस्तमसामसौ  
सुभ्व्_०३६४-४ विषधरफणारत्नालोको भयं तु भृशायते ॥  
सुभ्व्_०३६५-१ करोति पूज्यमानोपि लोकव्यसनदीक्षितः ।  
सुभ्व्_०३६५-२ दर्शने दर्शने त्रासं गृहाहिरिव दुर्जनः ॥  
सुभ्व्_०३६६-१ सत्यधर्मच्युतात्पुंसः क्रुद्धादाशीविषादिव ।  
सुभ्व्_०३६६-२ नास्तिकोपि ह्युद्विजते जनः किं पुनरास्तिकः ॥  
सुभ्व्_०३६७-१ येषां प्राणिवधः क्रीडा नर्म मर्मच्छिदो गिरः ।  
सुभ्व्_०३६७-२ कार्यं परोपतापित्वं ते मृत्योरपि मृत्यवः ॥  
सुभ्व्_०३६८-१ अहो बत महत्कष्टं विपरीतमिदं जगत् ।  
सुभ्व्_०३६८-२ येनापत्र्पते साधुरसाधुस्तेन तुष्यति ॥  
सुभ्व्_०३६९-१ न तथेच्छन्त्यकल्याणाः परेषां वेदितुं गुणान् ।  
सुभ्व्_०३६९-२ यथैषां ज्ञातुमिच्छन्ति नैर्गुण्यं पापचेतसः ॥  
सुभ्व्_०३७०-१ वर्जनीयो मतिमतां दुर्जनः सख्यवैरयोः ।  
सुभ्व्_०३७०-२ श्वा भवत्युपघायाय लडन्नपि दशन्नपि ॥  
सुभ्व्_०३७१-१ अतो हास्यतरं लोके किञ्चिदन्यन्न विद्यते ।  
सुभ्व्_०३७१-२ यत्र दुर्जन इत्याह दुर्जनः सज्जनं जनम् ॥  
सुभ्व्_०३७२-१ अपकारमसम्प्राप्य तुष्येत्साधुरसाधुतः ।  
सुभ्व्_०३७२-२ नैष लाभो भुजङ्गेन वेष्टितो यन्न दश्यते ॥  
सुभ्व्_०३७३-१ लब्धः स्तब्धोनृजुर्मूर्खः प्रभुरेकान्तदारुणः ।  
सुभ्व्_०३७३-२ बहूनेष खलः साधून्मारयित्वा मरिष्यति ॥  
सुभ्व्_०३७४-१ का खलेन सह स्पर्धा सज्जनस्याभिमानिनः ।  
सुभ्व्_०३७४-२ भाषणं भीषणं साधुदूषणं यस्य भूषणम् ॥  
सुभ्व्_०३७५-१ मुखेनैकेन विध्यन्ति पादमेकस्य कण्टकाः ।  
सुभ्व्_०३७५-२ दूरान्मुखसहस्रेण सर्वप्राणहराः खलाः ॥  
सुभ्व्_०३७६-१ निर्माय खलजिह्वाग्रं सर्वप्राणहरं नृणाम् ।  
सुभ्व्_०३७६-२ चकार किं वृथा शस्त्रविषवह्नीन्प्रजापतिः ॥  
सुभ्व्_०३७७-१ यथा परोपकारेषु नित्यं जागर्ति सज्जनः ।  
सुभ्व्_०३७७-२ तथा परापकारेषु जागर्ति सततं खलः ॥  
सुभ्व्_०३७८-१ बिभेति पिशुनान्नीचः प्रकाशनपटीयसः ।  
सुभ्व्_०३७८-२ न पुनर्मूढहृदयो निन्दनीयात्स्वकर्मणः ॥  
सुभ्व्_०३७९-१ वृथाज्वलितकोपाग्नेः परुषाक्षरवादिनः ।  
सुभ्व्_०३७९-२ दुर्जनस्यौषधं नास्ति किञ्चिदन्यदनुत्तरात् ॥  
सुभ्व्_०३८०-१ खलानां कण्टकानां च द्विधैवास्ति प्रतिक्रिया ।  
सुभ्व्_०३८०-२ उपानन्मुखभङ्गो वा दूरतो वापि वर्जनम् ॥  
सुभ्व्_०३८१-१ जीवन्नपि न तत्कर्तुं शक्नोति सुजनस्तथा ।  
सुभ्व्_०३८१-२ दुर्जनो यन्मृतः कुर्यात्परेभ्योहितमुत्तरम् ॥  
सुभ्व्_०३८२-१ यद्यदिष्टतमं तत्तद्देयं गुणवते किल ।  
सुभ्व्_०३८२-२ अत एव खलो दोषान्साधुभ्यः सम्प्रयच्छति ॥  
सुभ्व्_०३८३-१ रोगोण्डजोङ्कुरोग्निर्विषमश्वतरो घुणाः क्रिमयः ।  
सुभ्व्_०३८३-२ प्रकृतिकृतघ्नश्च नरः स्वाश्रयमविनाश्य नैधन्ते ॥  
सुभ्व्_०३८४-१ न विना परवादेन रमते दुर्जनो जनः ।  
सुभ्व्_०३८४-२ श्वा हि सर्वरसान्भुक्त्वा विनामेध्यं न तृप्यति ॥  
सुभ्व्_०३८५-१ वरमत्यन्तविफलः सुखसेव्यो हि सज्जनः ।  
सुभ्व्_०३८५-२ न तु प्राणहरस्तीक्ष्णः शरवत्सफलः खलः ॥  
सुभ्व्_०३८६-१ स्वभावेनैव निशितः कृतपक्षग्रहोपि सन् ।  
सुभ्व्_०३८६-२ शरवद्गुणनिर्मुक्तः खलः कस्य न भेदकः ॥  
सुभ्व्_०३८७-१ दुर्जनः सुजनीकर्तुं यत्नेनापि न शक्यते ।  
सुभ्व्_०३८७-२ संस्कारेणापि लशुनं कः सुगन्धीकरिष्यति ॥  
सुभ्व्_०३८८-१ नीचः समुत्थितोवश्यमनवाप्य पराश्रयम् ।  
सुभ्व्_०३८८-२ छिद्रेण रतिमाप्नोति दृष्टान्तोत्र कटीभवः ॥  
सुभ्व्_०३८९-१ परवादे दशवदनः पररन्ध्रनिरीक्षणे सहस्राक्षः ।  
सुभ्व्_०३८९-२ सद्वृत्तवृत्तिहरणे बाहुसहस्रार्जुनो नीचः ॥  
सुभ्व्_०३९०-१ दुर्जनदूषितमनसां पुंसां सुजनेपि नास्ति विश्वासः ।  
सुभ्व्_०३९०-२ बालः पायसदग्धोदध्यपि फूत्कृत्य भक्षयति ॥  
सुभ्व्_०३९१-१ आदौ लज्जयति कृतं मध्ये परिभवति रिक्तमवसाने ।  
सुभ्व्_०३९१-२ खलसङ्गतस्य कथयत यदि सुस्थितमस्ति किञ्चिदपि ॥  
सुभ्व्_०३९२-१ परमर्मदिव्यदर्शिषु जात्यैवोचितनिगूढवैरेषु ।  
सुभ्व्_०३९२-२ कः खलु खलेषु शङ्कां श्लथयिष्यति दम्भानिरतेषु ॥  
सुभ्व्_०३९३-१ अज्ञः सुखमाराध्यः सुखतरमाराध्यते विशेषज्ञः ।  
सुभ्व्_०३९३-२ ज्ञानलवदुर्विदग्धं ब्रह्मापि नरं न रञ्जयति ॥  
सुभ्व्_०३९४-१ अस्थानाभिनिवेशी प्रायो जडे एव भवति नो विद्वान् ।  
सुभ्व्_०३९४-२ बालादन्यः कोम्भसि जिघृक्षतीन्दोः स्फुरबिम्बम् ॥  
सुभ्व्_०३९५-१ लब्धोदयोपि हि खलः प्रथमं स्वजनं नयति परितापम् ।  
सुभ्व्_०३९५-२ उद्गच्छन्दवदहनो जन्मभुवं दारु निर्दहति ॥  
सुभ्व्_०३९६-१ अल्पश्रुतलव एव प्रायः प्रकटयति वाग्विभवमुच्चैः ।  
सुभ्व्_०३९६-२ सर्वत्र कुनट एव हि नाटकमधिकं विडम्बयति ॥  
सुभ्व्_०३९७-१ प्रखला एव गुणावतामाक्रम्य धुरं पुरः प्रकर्षन्ति ।  
सुभ्व्_०३९७-२ तृणकाष्ठमेव जलधेरुपरिप्लवते न रत्नानि ॥  
सुभ्व्_०३९८-१ महतां यदेव मूर्धसु तदेव नीचास्तृणाय मन्यन्ते ।  
सुभ्व्_०३९८-२ लिङ्गं प्रणमन्ति बुधाः काकः पुनरासनीकुरते ॥  
सुभ्व्_०३९९-१ सह वसतामप्यसतां जलरुहजलवद्भवत्यसंश्लेषः ।  
सुभ्व्_०३९९-२ दूरेपि सतां वसतां प्रीतिः कुमुदेन्दुवद्भवति ॥  
सुभ्व्_०४००-१ परिशुद्धामपि वृत्तिं समाश्रितो दुर्जनः परान्व्यथते ।  
सुभ्व्_०४००-२ पवनाशिनोपि भुजगाः परोपतापं न मुञ्चन्ति ॥  
सुभ्व्_०४०१-१ साधयति यत्प्रयोजनमज्ञस्तत्तस्य काकतालीयम् ।  
सुभ्व्_०४०१-२ दैवात्कथमप्यक्षरमुत्किरति घुणोपि काष्ठेषु ॥  
सुभ्व्_०४०२-१ प्रायः खलप्रकृतयो नापरिभूता हिताय कल्पन्ते ।  
सुभ्व्_०४०२-२ पुष्प्यत्यधिकमशोको गणिकाचरणप्रहारेण ॥  
सुभ्व्_०४०३-१ परमर्मघट्टनादिषु खलस्य यत्कौशलं न तत्कृत्ये ।  
सुभ्व्_०४०३-२ यत्सामर्थ्यमुपहतौ विषस्य तन्नोपकाराय  ॥  
सुभ्व्_०४०४-१ अतिसत्कृताअपि शठाः सहभुवमुज्झन्ति जातु न प्रकृतिम् ।  
सुभ्व्_०४०४-२ शिरसा महाश्वरेणापि ननु धृतो वक्र एव शशी ॥  
सुभ्व्_०४०५-१ वायुरिव खलजनोयं प्रायः पररूपमेति सम्पर्कात् ।  
सुभ्व्_०४०५-२ सन्तस्तु रविकरा इव सदसद्योगेप्यसंश्लिष्टाः ॥  
सुभ्व्_०४०६-१ प्रेरयति परमनार्यः शक्रिदरिद्रोपि जगदभिद्रोहे ।  
सुभ्व्_०४०६-२ तेजयति खङ्गधारां स्वयमसमर्था शिला छेत्तुम् ॥  
सुभ्व्_०४०७-१ दूरेपि परस्यागसि पटुर्जनो नात्मनः समीपेपि ।  
सुभ्व्_०४०७-२ स्वं व्रणमक्षि न पश्यति शशिनि कलङ्कं निरूपयति ॥  
सुभ्व्_०४०८-१ साधुष्वेवातितरामरुन्तुदाः स्वां विवृण्वते वृत्तिम् ।  
सुभ्व्_०४०८-२ व्याधा निघ्नन्ति मृगान्मृतमपि न तु सिंहमाददते ॥  
सुभ्व्_०४०९-१ अविकारिणमपि सज्जनमनिशमनार्यः प्रबाधतेत्यर्थम् ।  
सुभ्व्_०४०९-२ कमलिन्या किमिह कृतं हिमस्य यत्तां सदा दहति ॥  
सुभ्व्_०४१०-१ स्वगुणानिव परदोषान्वक्तुं न सतोपि शक्रुवन्ति बुधाः ।  
सुभ्व्_०४१०-२ स्वगुणानिव परदोषानसतोपि खलास्तु कथयन्ति ॥  
सुभ्व्_०४११-१ कृत्वापि येन लज्जामुपैति साधुः परोदितेनापि ।  
सुभ्व्_०४११-२ तदकृत्वैव खलजनः स्वयमुद्गिरतीति धिग्लघुताम् ॥  
सुभ्व्_०४१२-१ आप्त्वाप्यात्मविनाशं गणयति न खलः परव्यसनकष्टम् ।  
सुभ्व्_०४१२-२ प्रायः सहस्रनाशे समरमुखे नृत्यति कबन्धः ॥  
सुभ्व्_०४१३-१ प्रकृतिखलत्वादसतां दोष इव गुणोपि बाधते लोकान् ।  
सुभ्व्_०४१३-२ विषकुसुमानां गन्धः सुरभिरपि मनांसि मोहयति ॥  
सुभ्व्_०४१४-१ लब्धोच्छ्रायो नीचः प्रथमतरं स्वामिनं पराभवति ।  
सुभ्व्_०४१४-२ पथि धूलिरजो ह्यादावुत्थापकमेव संवृणुते ॥  
सुभ्व्_०४१५-१ मृगमदकर्पूरागुरुचन्दनगन्धाधिवासितो लशुनः ।  
सुभ्व्_०४१५-२ न त्यजति गन्धमशुभं प्रकृतिमिव सहोत्थितां नीचः ॥  
सुभ्व्_०४१६-१ उपकृतमनेन सुहृदयमिति दुर्जनेष्वस्ति न क्वचिदपेक्षा ।  
सुभ्व्_०४१६-२ होत्रा सह स्वमाश्रयमुद्वृत्तोग्निर्दहत्येव ॥  
सुभ्व्_०४१७-१ उपकृतिरेव खलानां दोषस्य गरीयसो भवति हेतुः ।  
सुभ्व्_०४१७-२ अनुकूलाचरणेन हि कुप्यन्ति व्याधयोत्यर्थम् ॥  
सुभ्व्_०४१८-१ न परं फलति हि किञ्चित्खल एवानर्थमावहति यावत् ।  
सुभ्व्_०४१८-२ मारयति सपदि विषतरुराश्रयमाणं श्रमापनुदे ॥  
सुभ्व्_०४१९-१ स्वार्थनिरपेक्ष एव हि परोपघातोसतां व्यसनमेव ।  
सुभ्व्_०४१९-२ अशनायोदन्या वा विरमति फणिनो न दन्दशतः ॥  
सुभ्व्_०४२०-१ एकीभावं गतयोर्जलपयसोर्मित्त्रचेतसोश्वैव ।  
सुभ्व्_०४२०-२ व्यतिरेककृतौ शक्तिर्हंसानां दुर्जनानां च ॥  
सुभ्व्_०४२१-१ शल्यमपि स्खलदन्तः सोढुं शक्यते हालहलदिग्धम् ।  
सुभ्व्_०४२१-२ धीरैर्न पुनरकारणकुपितखलालीकदुर्वचनम् ॥  
सुभ्व्_०४२२-१ मृगमीनसज्जनानां तृणजलसन्तोषविहितवृत्तीनाम् ।  
सुभ्व्_०४२२-२ लुब्धकधीवरपिशुना निष्कारणवैरिणो जगति ॥  
सुभ्व्_०४२३-१ प्रारम्भतोतिविपुलं भृशकृशमन्ते विभेदकृन्मलिनम् ।  
सुभ्व्_०४२३-२ महिषविषाणमिवानृजु पुरुषं भयदं खलप्रेम ॥  
सुभ्व्_०४२४-१ पात्रमपात्रीकुरुते दहति गुणान्स्नेहमाशु नाशयति ।  
सुभ्व्_०४२४-२ अमले मलं प्रयच्छति दीपज्वालेव खलमैत्त्री ॥  
सुभ्व्_०४२५-१ समर्पिताः कस्य न तेन दोषा  
सुभ्व्_०४२५-२ हठाद्गुणा वा न हृताः खलेन ।  
सुभ्व्_०४२५-३ तथापि दोषैर्न वियुज्यतेसौ  
सुभ्व्_०४२५-४ स्पृष्टोपि नैकेन गुणेन चित्रम् ॥  
सुभ्व्_०४२६-१ आराध्यमानो बहुभिः प्रकारैर्-  
सुभ्व्_०४२६-२ नाराध्यते नाम किमत्र चित्रम् ।  
सुभ्व्_०४२६-३ अयं त्वपूर्वः प्रतिभाविशेषो  
सुभ्व्_०४२६-४ यत्सेव्यमानो रिपुतामुपैति ॥  
सुभ्व्_०४२७-१ विद्वानुपालम्भमवाप्य दोषान्-  
सुभ्व्_०४२७-२ निवर्ततेसौ परितप्यते च ।  
सुभ्व्_०४२७-३ ज्ञातस्तु दोषो मम सर्वथेति  
सुभ्व्_०४२७-४ पापो जनः पापतरं करोति ॥  
सुभ्व्_०४२८-१ एवमेव नहि जीव्यते खलात्-  
सुभ्व्_०४२८-२ तत्र का नृपतिवल्लभे कथा ।  
सुभ्व्_०४२८-३ पूर्वमेव हि सुदुःसहो नलः  
सुभ्व्_०४२८-४ किं पुनः प्रबलवायुनेरितः ॥  
सुभ्व्_०४२९-१ अमरैरमृतं न पीतमब्धेर्-  
सुभ्व्_०४२९-२ न च हालाहलमुल्वणं हरेण ।  
सुभ्व्_०४२९-३ विधिना निहितं खलस्य वाचि  
सुभ्व्_०४२९-४ द्वयमेतद्बहिरेकमन्तरन्यत् ॥  
सुभ्व्_०४३०-१ निमित्तमुद्दिश्य हि यः प्रकुप्यति  
सुभ्व्_०४३०-२ ध्रुवं स तस्यापगसे प्रसीदति ।  
सुभ्व्_०४३०-३ अकारणद्वेषि मनो हि यस्य वै  
सुभ्व्_०४३०-४ कथं परस्तं परितोषयिष्यति ॥  
सुभ्व्_०४३१-१ इतरदेव बहिर्मुखमुच्यते  
सुभ्व्_०४३१-२ हृदि तु यत्स्फुरतीतरदेव तत् ।  
सुभ्व्_०४३१-३ चरितमेतदधीरवितारकं  
सुभ्व्_०४३१-४ धुरि पयःप्रतिबिम्बमिवासताम् ॥  
सुभ्व्_०४३२-१ क्व पिशुनस्य गतिः प्रतिहन्यते  
सुभ्व्_०४३२-२ दशति दृष्टमपि श्रुतमप्यसौ ।  
सुभ्व्_०४३२-३ अतिसुदुष्करमव्यतिरिक्तदृक्-  
सुभ्व्_०४३२-४ छ्रुतिभिरप्यथ दृष्टिविषैरिदम् ॥  
सुभ्व्_०४३३-१ गजतुरगशतैः प्रयान्तु मूर्खा  
सुभ्व्_०४३३-२ धनरहिता विबुधाः प्रयान्तु पद्भ्याम् ।  
सुभ्व्_०४३३-३ गिरिशिखिरगतापि काकपाली  
सुभ्व्_०४३३-४ पुलिनगतैर्न समेति राजहंसैः ॥  
सुभ्व्_०४३४-१ ह्रेपयति प्रियवचनैरादरमुपदर्शयन्खलीकुरुते ।  
सुभ्व्_०४३४-२ उत्कर्षयंश्च लघयति मूर्खसुहृत्सर्वथा वर्ज्यः ॥  
सुभ्व्_०४३५-१ प्रकटमपि न संवृणोति दोषं  
सुभ्व्_०४३५-२ गुणलवलम्पट एष साधुवर्गः ।  
सुभ्व्_०४३५-३ अतिपरुषरुषं विनापि दोषैः  
सुभ्व्_०४३५-४ पिशुनशुनां रुषतां प्रयाति कालः ॥  
सुभ्व्_०४३६-१ यदा विगृह्णाति तदा हतं यशः  
सुभ्व्_०४३६-२ करोति मैत्त्रीमथ दूषिता गुणाः ।  
सुभ्व्_०४३६-३ स्थितिं समीक्ष्योभयथा परीक्षकः  
सुभ्व्_०४३६-४ करोत्यवज्ञोपहतं पृथग्जनम् ॥  
सुभ्व्_०४३७-१ इष्टो वा सुकृतशतोपलालितो वा  
सुभ्व्_०४३७-२ श्लिष्टो वा व्यसनशताभिरक्षितो वा ।  
सुभ्व्_०४३७-३ दौःशील्याज्जनयति नैव जात्वसाधुर्-  
सुभ्व्_०४३७-४ विस्रम्भं भुजग इवाङ्कमध्यसुप्तः ॥  
सुभ्व्_०४३८-१ रूक्षं विरौति परिकुप्यति निर्निमित्तं  
सुभ्व्_०४३८-२ स्पर्शेन दूषयति वारयति प्रवेशम् ।  
सुभ्व्_०४३८-३ लज्जाकरं दशति नैव च तृप्यतीति  
सुभ्व्_०४३८-४ कौलेयकस्य च खलस्य च को विशेषः ॥  
सुभ्व्_०४३९-१ पादाहतोथ दृढदण्डविघट्टितो वा  
सुभ्व्_०४३९-२ यं दंष्ट्रया दशति तं किल हन्ति सर्पः ।  
सुभ्व्_०४३९-३ कोप्यन्य एव पिशुनोद्य भुजङ्गधर्मा  
सुभ्व्_०४३९-४ कर्णे परं स्पृशति हन्त्यपरं समूलम् ॥  
सुभ्व्_०४४०-१ युक्तं यया किल निरन्तरलब्धवृत्तेर्-  
सुभ्व्_०४४०-२ अस्याभिमानतमसः प्रसरं निरोद्धुम् ।  
सुभ्व्_०४४०-३ विद्वत्तया जगति तामवलम्ब्य केचित्-  
सुभ्व्_०४४०-४ तन्वन्त्यहङ्कृतिमहो शतशाखमान्ध्यम् ॥  
सुभ्व्_०४४१-१ नन्वाश्रयस्थितिरियं तव कालकूट  
सुभ्व्_०४४१-२ केनोत्तरोत्तरविशिष्टपदोपदिष्टा ।  
सुभ्व्_०४४१-३ प्रागर्णवस्य हृदये वृषलक्ष्मणोथ  
सुभ्व्_०४४१-४ कण्ठेधुना वससि वाचि पुनः खलानाम् ॥  
सुभ्व्_०४४२-१ प्रायः स्वभावमलिनो महतां समीपे  
सुभ्व्_०४४२-२ टिष्ठन्खलः प्रकुरुतेर्थिजनोपघातम् ।  
सुभ्व्_०४४२-३ शीतार्दितैः सकललोकसुखावहोपि  
सुभ्व्_०४४२-४ धूमे स्थिते नहि सुखेन निषेव्यतोग्निः ॥  
सुभ्व्_०४४३-१ धूमः पयोधरपदं कथमप्यवाप्य  
सुभ्व्_०४४३-२ वर्षाम्बुभिः शमयति ज्वलनस्य तेजः ।  
सुभ्व्_०४४३-३ दैवादवाप्य कलुषप्रकृतिर्महत्त्वं  
सुभ्व्_०४४३-४ प्रायः स्वबन्धुजनमेव तिरस्करोति ॥  
सुभ्व्_०४४४-१ उल्लासिताखिलखलस्य विशृङ्खलस्य  
सुभ्व्_०४४४-२ प्राग्जातविस्मृतनिजाधमकर्मवृत्तेः ।  
सुभ्व्_०४४४-३ दैवादवाप्तविभवस्य गुणद्विषोस्य  
सुभ्व्_०४४४-४ नीचस्य गोचरगतैः सुखमास्यते कैः ॥  
सुभ्व्_०४४५-१ नाश्चर्यमेतदधुना हतदैवयोगा-  
सुभ्व्_०४४५-२ दुर्च्चैःस्थितिर्यदधमो न महानुभावः ।  
सुभ्व्_०४४५-३ रथ्याकलङ्कशतसङ्करसङ्कुलोपि  
सुभ्व्_०४४५-४ पृष्ठे भवत्यवकरो न पुनर्निधानम् ॥  
सुभ्व्_०४४६-१ प्रसह्य मणिमुद्धरेन्मकरवक्त्रदंष्ट्रान्तरात्-  
सुभ्व्_०४४६-२ समुद्रमपि सन्तरेत्प्रचलदूर्मिमालाकुलम् ।  
सुभ्व्_०४४६-३ भुजगमपि कोपितं शिरसि पुश्पवद्धारयेन्-  
सुभ्व्_०४४६-४ न तु प्रतिनिविष्टमूर्खजनचित्तमाराधयेत् ॥  
सुभ्व्_०४४७-१ लभेत सिकतासु तैलमपि यत्नतः पीडयन्-  
सुभ्व्_०४४७-२ पिबेच्च मृगतृष्णिकासु सलिलं पिपासार्दितः ।  
सुभ्व्_०४४७-३ कदाचिदपि पर्यटच्छशविषाणमासादयेन्-  
सुभ्व्_०४४७-४ न तु प्रतिनिविष्टमूर्खजनचित्तमाराधयेत् ॥  
सुभ्व्_०४४८-१ अरण्यरुदितं कृतं शवशरीरमुद्वर्तितं  
सुभ्व्_०४४८-२ स्थलेब्जमवरोपितं सुचिरमूषरे वर्षितम् ।  
सुभ्व्_०४४८-३ श्वपुच्छमवनामितं बधिरकर्णजापः कृतः  
सुभ्व्_०४४८-४ कृतान्धमुखमण्डना यदबुधो जनः सेचितः ॥  
सुभ्व्_०४४९-१ वृथा दुग्धोनड्वान्स्तनभरनता गौरिति चिरं  
सुभ्व्_०४४९-२ परिष्वक्तः षण्ढो युवतिरित लावण्यसहिता ।  
सुभ्व्_०४४९-३ कृता वैदूर्याशा विकचकिरणे काचशकले  
सुभ्व्_०४४९-४ मया मूढेन त्वां कृपणमगुणज्ञं प्रणमता ॥  
सुभ्व्_०४५०-१ स्वपक्षच्छेदं वा समुचितफलभ्रंशमथवा  
सुभ्व्_०४५०-२ स्वमूर्तेर्भङ्गं वा पतनमशुचौ नाशमथवा ।  
सुभ्व्_०४५०-३ शरः प्राप्नोत्येतान्हृदयपथसंस्थोपि धनुष  
सुभ्व्_०४५०-४ ऋजोर्वक्राश्लेषाद्भवति खलु सुव्यक्तमशुभम् ॥  
सुभ्व्_०४५१-१ गुणाणां सा शक्तिर्विपदमनुबध्नन्ति यदमी  
सुभ्व्_०४५१-२ प्रसन्नस्तद्वेधा मम यदि न तैर्योगमकरोत् ।  
सुभ्व्_०४५१-३ विषण्णं दौर्गत्यादिति गुणिनमालोक्य विगुणः  
सुभ्व्_०४५१-४ करोति स्वे गेहे ध्रुवमतिसमृद्ध्योत्सवमसौ ॥  
सुभ्व्_०४५२-१ अवेक्ष्य स्वात्मानं विगुणमपरानिछ्हति तथा  
सुभ्व्_०४५२-२ फलत्येतन्नो चेद्विलपति न सन्तीह गुणिनः ।  
सुभ्व्_०४५२-३ निमार्ष्टुं शप्तुं वा परिभवितुमुद्यच्छति ततो-  
सुभ्व्_०४५२-४ प्यहो नीचे रम्या सगुणविजिगीषा विधिक्ता ॥  
सुभ्व्_०४५३-१ यदि परगुणा न क्षम्यन्ते यतस्व तदर्जने  
सुभ्व्_०४५३-२ नहि परयशो निन्दाव्याजैरलं परिमार्जितुम् ।  
सुभ्व्_०४५३-३ विरमसि न चेदिच्छाद्वेषप्रसक्तमनोरथा  
सुभ्व्_०४५३-४ दिनकरकरान्पाणिच्छत्त्रैर्नुदच्छ्रममेष्यसि ॥  
सुभ्व्_०४५४-१ प्रकृष्टे सम्पर्के भणिभुजगयोर्जन्मजनिते  
सुभ्व्_०४५४-२ मणिर्नाहेर्दोषान्भजति न च सर्पो मणिगुणान् ।  
सुभ्व्_०४५४-३ असाधुः साधुर्वा भवति ननु जात्यैव पुरुषो  
सुभ्व्_०४५४-४ नसङ्गाद्दौर्जन्यं न च सुजनता कस्यचिदपि ॥  
सुभ्व्_०४५५-१ न विषममृतीकर्तुं शक्यं प्रयत्नशतैरपि  
सुभ्व्_०४५५-२ त्यजति कटुतां न स्वां निम्बः स्थितोपि पयोह्रदे ।  
सुभ्व्_०४५५-३ गुणपरिचितामार्यां वाणीं न जल्पति दुर्जनश्-  
सुभ्व्_०४५५-४ चिरमपि बलाध्माते लोहे कुतः कनकाकृतिः ॥  
सुभ्व्_०४५६-१ वरमहिमुखे क्रोधाविष्टे करौ विनिवेशितौ  
सुभ्व्_०४५६-२ विषमपि वरं पीत्वा सुप्तं कृतान्तनिवेशने ।  
सुभ्व्_०४५६-३ गिरिवरतटान्मुक्तश्चात्मा वरं शतधा कृतो  
सुभ्व्_०४५६-४ न तु खलजनावाप्तैरर्थैः कृतं हितमात्मनः ॥  
सुभ्व्_०४५७-१ वर्णस्थं गुरुलाघवं न गणथत्याशङ्कते न क्वचिद्-  
सुभ्व्_०४५७-२ रूपं नैव परीक्षते न पुरुषं वृत्तेषु वार्ता कुतः ।  
सुभ्व्_०४५७-३ कष्टं नायशसो विभेति महतो नैवापशब्दान्तरान्-  
सुभ्व्_०४५७-४ मृत्युर्मूर्खकविः खलः कुनृपतिश्चौरश्च तुल्यक्रियाः ॥  
सुभ्व्_०४५८-१ सिंहो व्याकरणस्य कर्तुरहरत्प्राणान्प्रियान्पाणिनेर्-  
सुभ्व्_०४५८-२ मींआंसाकृतमुन्ममाथ तरसा हस्ती मुनिं जैमिनिम् ।  
सुभ्व्_०४५८-३ छन्दोज्ञाननिधिं जघान मकरो वेलातटे पिङ्गलम्-  
सुभ्व्_०४५८-४ अज्ञानाहतचेतसामतिरुषां कोर्थस्तिरश्चां गुणैः ॥  
सुभ्व्_०४५९-१ वन्द्यान्निन्दति दुःखितानुपहसत्याबाधते बान्धवाञ्-  
सुभ्व्_०४५९-२ छूरान्द्वेष्टि धनच्युतान्परिभवत्याज्ञापयत्याश्रितान् ।  
सुभ्व्_०४५९-३ गुह्यानि प्रकटिकरोति घटयन्यत्नेन वैराशयं  
सुभ्व्_०४५९-४ ब्रूते शीघ्रमवाच्यमुज्झति गुणान्गृह्णाति दोषान्खलः ॥  
सुभ्व्_०४६०-१ हसति लसति हर्षात्तीव्रदुःखे परेषां  
सुभ्व्_०४६०-२ स्खलति गलति मोहादात्मनः क्लेशलेशे ।  
सुभ्व्_०४६०-३ नदति वदति निन्द्यं मानिनां किं च नीचः  
सुभ्व्_०४६०-४ परुषवचनमल्पं श्रावितो हन्तुमेति ॥  
सुभ्व्_०४६१-१ यदि सत्सङ्गनिरतो भविष्यसि भविष्यसि ।  
सुभ्व्_०४६१-२ अथासज्जगनोष्ठीषु पतिष्यसि पतिष्यसि ॥  
सुभ्व्_०४६२-१ कर्णे तत्कथयन्ति दुन्दुभिरवै राष्ट्रे यदुद्धोषितं  
सुभ्व्_०४६२-२ तन्नम्राङ्गतया वदन्ति करुणं यस्मात्रपावान्भवेत् ।  
सुभ्व्_०४६२-३ श्लाघन्ते तदुदीर्यते यदरिणाप्युग्रं न मर्मान्तकृ-  
सुभ्व्_०४६२-४ द्ये केचिन्ननु शाव्यमौग्ध्यनिधयस्ते भूभृतां रञ्जकाः ॥  
सुभ्व्_०४६३-१ भण्डस्ताण्डवमण्डपे चटुकथावीथीषु कन्थाकविर्-  
सुभ्व्_०४६३-२ गोष्ठश्व स्वगृहाङ्गणे शिखरिभूगर्ते खटाखुः स्फुटम् ।  
सुभ्व्_०४६३-३ पिण्डीशूरतया विटश्व पटुतां भूभृद्गृहे गाहते  
सुभ्व्_०४६३-४ गच्छन्ति ह्रदकृष्टकच्छपतुलां चित्रं ततोन्यत्र ते ॥  
सुभ्व्_०४६४-१ जाड्यं ह्रीमति गण्यते व्रतरुचौ दम्भः शुचौ कैतवं  
सुभ्व्_०४६४-२ शूरे निर्घृणता ऋजौ विमतिता दैन्यं प्रियालापिनि ।  
सुभ्व्_०४६४-३ तेजस्विन्यवलिप्तता मुखरता वक्तर्यशक्तिः स्थिरे  
सुभ्व्_०४६४-४ तत्को नाम गुणो भवेद्गुणवतां यो दुर्जनैर्नाङ्कितः ॥  
सुभ्व्_०४६५-१ आखुः कैलासशैलं तुलयति करटस्तार्क्ष्यमांसाभिलाषी  
सुभ्व्_०४६५-२ बभ्रुर्लाङ्गूलमूलं चलयति चपलस्तक्षकाहिं जिघांसुः ।  
सुभ्व्_०४६५-३ भेकः पारं यियाऔर्भुजगमपि महाघस्मरस्याम्बुराशेः  
सुभ्व्_०४६५-४ प्रायेणासन्नपातः स्मरति समुचितं कर्म न क्षुद्रकर्मा ॥  
सुभ्व्_०४६६-१ अगुणकणो गुणोराशिर्द्वयमिह दैवात्खलमुखे पतितम् ।  
सुभ्व्_०४६६-२ प्रसरति तैलमिवैकः सलिले घृतवज्जडत्वमेत्यन्यः ॥  
सुभ्व्_०४६७-१ शरणं किं प्रपन्नानि विषवन्मारयन्ति किम् ।  
सुभ्व्_०४६७-२ न त्यज्यन्ते न भुज्यन्ते कृपणेन धनानि यत् ॥  
सुभ्व्_०४६८-१ कृपणेन समो दाता न भूतो न भविष्यति ।  
सुभ्व्_०४६८-२ अस्पृशन्नेव वित्तानि यः परेभ्यः प्रयच्छति ॥  
सुभ्व्_०४६९-१ या विपत्तिर्धनापाये नवा भोगिवदान्ययोः ।  
सुभ्व्_०४६९-२ प्रज्ञापकर्षात्प्रागेव प्राप्ता हि कृपणेन सा ॥  
सुभ्व्_०४७०-१ त्यागोपभोगशून्येन धनेन धनिनो यदि ।  
सुभ्व्_०४७०-२ भवामः किं न तेनैव धनेन धनिनो वयम् ॥  
सुभ्व्_०४७१-१ गृहमध्यनिखातेन धनेन रमते यदि ।  
सुभ्व्_०४७१-२ स तु तेनानुसारेण रमते किं न मेरुणा ॥  
सुभ्व्_०४७२-१ किंशुके किं शुकः कुर्यात्फलितेपि बुभुक्षितः ।  
सुभ्व्_०४७२-२ अदातरि समृद्धेपि किं कुर्युरुपजीविनः ॥  
सुभ्व्_०४७३-१ दानोपभोगबन्ध्या या सुहृध्बिर्या न भुज्यते ।  
सुभ्व्_०४७३-२ पुंसां यदि हि सा लक्ष्मीरलक्ष्मीः कतम भवेत् ॥  
सुभ्व्_०४७४-१ अतिसञ्चयकर्त् णां वित्तमन्यस्य कारणाम् ।  
सुभ्व्_०४७४-२ अन्यैः सञ्चीयते यत्नादन्यैश्च मधु पीयते ॥  
सुभ्व्_०४७५-१ यद्ददासि विशिष्टेभ्यो यदाश्नासि दिने दिने ।  
सुभ्व्_०४७५-२ तत्ते वित्तमहं मन्ये शेषं कस्यापि रक्षसि ॥  
सुभ्व्_०४७६-१ विडम्बनैव पुंसि श्रीः परप्रणयपांसुले ।  
सुभ्व्_०४७६-२ कान्तिं कामिह कुर्वीत कुणौ कटककल्पना ॥  
सुभ्व्_०४७७-१ कृत्वोपकारं यस्तस्माद्वाञ्छति प्रत्युपक्रियाम् ।  
सुभ्व्_०४७७-२ दीनस्तृष्णाविधेयत्वाद्वान्तमप्युपलेढि सः ॥  
सुभ्व्_०४७८-१ दानं भोगो नाशस्तिस्रो गतयो भवन्ति वित्तस्य ।  
सुभ्व्_०४७८-२ यो न ददाति न भुङ्क्ते तस्य तृतीया गतिर्नाशः ॥  
सुभ्व्_०४७९-१ दानं भोगं च विना धनसत्तामात्रकेण चेद्धनिनः ।  
सुभ्व्_०४७९-२ वयमपि किमिति न धनिनिस्तिष्ठति नः काञ्चनो मेरुः ॥  
सुभ्व्_०४८०-१ धनिनोप्यदानभोगा गण्यन्ते धुरि महादरिद्राणाम् ।  
सुभ्व्_०४८०-२ हन्ति न यतः पिपासामतः समुद्रोपि मरुरेव ॥  
सुभ्व्_०४८१-१ अभ्युपयुक्ताः सद्भिर्गतागतैरहरहः सुनिर्विण्णाः ।  
सुभ्व्_०४८१-२ कृपणजनसन्निकर्षं सम्प्राप्यार्थाः स्वपन्तीव ॥  
सुभ्व्_०४८२-१ उपभोगकातराणां पुरुषाणामर्थसञ्चयपराणाम् ।  
सुभ्व्_०४८२-२ कन्यारत्नमिव गृहे तिष्ठन्त्यर्थाः परस्यार्थे ॥  
सुभ्व्_०४८३-१ ते मूर्खतरा लोके येषां धनमस्ति नास्ति च त्यागः ।  
सुभ्व्_०४८३-२ केवलमर्जुनरक्षणवियोगदुःखान्यनुभवन्ति ॥  
सुभ्व्_०४८४-१ कृपणसमृद्धीनामपि भोक्तारः सन्ति केचिदतिनिपुणाः ।  
सुभ्व्_०४८४-२ जलसम्पदोम्बुराशेर्यान्ति लयं शश्वदौर्वाग्नौ ॥  
सुभ्व्_०४८५-१ प्राप्तानपि न लभन्ते भोगान्भोक्तुं स्वकर्मभिः कृपणाः ।  
सुभ्व्_०४८५-२ मुखरोगः किल भवति द्राक्षापाके बलिभुजां हि ॥  
सुभ्व्_०४८६-१ न निर्यियासन्ति कदर्यहस्ताद्-  
सुभ्व्_०४८६-२ धनानि पांसोरिव तैललेशाः ।  
सुभ्व्_०४८६-३ दैवात्कदाचिद्विनियोक्तुरेव  
सुभ्व्_०४८६-४ निर्गन्तुमिच्छन्त्यसुभिः सहैव ॥  
सुभ्व्_०४८७-१ सञ्चितं क्रतुषु नोपयुज्यते  
सुभ्व्_०४८७-२ याचितं गुणवते न दीयत्ये ।  
सुभ्व्_०४८७-३ तत्कदर्यपरिरक्षितं धनं  
सुभ्व्_०४८७-४ चौरपार्थिवगृहेषु गच्छति ॥  
सुभ्व्_०४८८-१ वरममी तरवो वनगोचराः  
सुभ्व्_०४८८-२ शकुनिसार्थविलुप्तफलश्रियः ।  
सुभ्व्_०४८८-३ न तु धनाढ्यगृहाः कृपणाः फण-  
सुभ्व्_०४८८-४ निहितरत्नभुजङ्गमवृत्तयः ॥  
सुभ्व्_०४८९-१ सुसंवृतैर्जीवितवत्सुरक्षितैर्-  
सुभ्व्_०४८९-२ निजेपि देहे कृतयन्त्रणस्य च ।  
सुभ्व्_०४८९-३ तवानुमार्गं व्रजतो भवान्तरे  
सुभ्व्_०४८९-४ शठैर्धनैः पञ्चपदी न पूरिता ॥  
सुभ्व्_०४९०-१ अहो धनानां महती विदग्धता  
सुभ्व्_०४९०-२ सुखोषितानां कृपणस्य वेश्मनि ।  
सुभ्व्_०४९०-३ व्रजन्ति न त्यागदशां न भोग्यतां  
सुभ्व्_०४९०-४ परां च काञ्चित्प्रथयन्ति निर्वृतिम् ॥  
सुभ्व्_०४९१-१ न शान्तान्तस्तृष्णां धनलवणवारिव्यतिकरैः  
सुभ्व्_०४९१-२ क्षतच्छायः कायश्चिरविरसरूक्षाशनतया ।  
सुभ्व्_०४९१-३ अनिद्रा मन्दाग्निर्नृपसलिलचौरानलभयात्-  
सुभ्व्_०४९१-४ कदर्याणां कष्टं स्फुटमधनकष्टादपि परम् ॥  
सुभ्व्_०४९२-१ एकैकातिशयालवः परगुणज्ञानैकवैज्ञानिकाः  
सुभ्व्_०४९२-२ सन्त्येते धनिकाः कलासु सकलास्वाचार्यचर्याचणाः ।  
सुभ्व्_०४९२-३ अप्येते सुमनोगिरां निशमनाद्बिभ्यत्यहो श्लाघया  
सुभ्व्_०४९२-४ धूते मूर्धनि कुण्डले कषणतः क्षीणे भवेतामिति ॥  
सुभ्व्_०४९३-१ प्रीतिं न प्रकटीकरोति सुहृदि द्रव्यव्ययाशङ्कया  
सुभ्व्_०४९३-२ भीतः प्रत्युपकारकारणभयान्नाकृष्यते सेवया ।  
सुभ्व्_०४९३-३ मिथ्या जल्पति वित्तमार्गणभयात्स्तुत्यापि न प्रीयते  
सुभ्व्_०४९३-४ कीनाशो विभवव्ययव्यतिकरत्रस्तः कथं प्राणिति ॥  
सुभ्व्_०४९४-१ मत्वा सारं गुणानां शिरसि यदि शशी स्थापितो दैवयोगा-  
सुभ्व्_०४९४-२ दीशेन क्षीणबिम्बं सकलमुपचयं किं न नीतः क्षणेन ।  
सुभ्व्_०४९४-३ मिथ्यैवं ख्यापयन्तो गुणिनि सरलतां लोकभक्त्यर्थमुच्चैर्-  
सुभ्व्_०४९४-४ आढ्याः कुर्वन्ति वित्तव्ययचकितधियो मानमर्थेन शून्यम् ॥  
सुभ्व्_०४९५-१ ब्रह्माण्डमण्डलीमात्रं किं लोभाय मनस्विनः ।  
सुभ्व्_०४९५-२ शफरीस्फुरितैर्नाब्धेः क्षुब्धता जातु जायते ॥  
सुभ्व्_०४९६-१ नाल्पीयसि निबध्नन्ति पदमुद्दामचेतसः ।  
सुभ्व्_०४९६-२ येषां भुवनलाभेपि निःसीमानो मनोरथाः ॥  
सुभ्व्_०४९७-१ पुंसामुन्नतचित्तानां सुखावहमिदं द्वयम् ।  
सुभ्व्_०४९७-२ सर्वसङ्गनिवृत्तिर्वा विभूतिर्वा सुविस्तरा ॥  
सुभ्व्_०४९८-१ अयं बन्धुः परो वेति गणना लघुचेतसाम् ।  
सुभ्व्_०४९८-२ पुंसामुदारचित्तानां वसुधैव कुटुम्बकम् ॥  
सुभ्व्_०४९९-१ जरामरणदौर्गत्यव्याधयस्तावदासताम् ।  
सुभ्व्_०४९९-२ जन्मैव किं न धीरस्य भूयो भूयस्त्रपाकरम् ॥  
सुभ्व्_०५००-१ परिवर्तिनि संसारे मृतः को वा न जायते ।  
सुभ्व्_०५००-२ स जातो येन जातेन याति वंशः समुन्नतिम् ॥  
सुभ्व्_०५०१-१ अपि नाम स दृश्येत पुरुषातिशयो भुवि ।  
सुभ्व्_०५०१-२ गर्वोच्छूनमुखा येन धनिनो नावलोकिताः ॥  
सुभ्व्_०५०२-१ पृथ्वी पृथ्वी गुणा मान्याः सन्ति भूपा विवेकिनः ।  
सुभ्व्_०५०२-२ पराभवापदं यान्ति कस्मादुन्नतबुद्धयः ॥  
सुभ्व्_०५०३-१ अदृष्टमुखभङ्गस्य युक्तमन्धस्य याचितुम् ।  
सुभ्व्_०५०३-२ अहो बत महत्कष्टं चक्षुष्मानपि याचते ॥  
सुभ्व्_०५०४-१ दारिद्र्यानलसन्तापः शान्तः सन्तोषवारिणा ।  
सुभ्व्_०५०४-२ याचकाशाविघातान्तर्दाहं को नाम पश्यतु ॥  
सुभ्व्_०५०५-१ परिपूर्णगुणाभोगगरिमोद्नार एव सः ।  
सुभ्व्_०५०५-२ त्रिजगत्स्पृहणीयेस्मिन्न रुचिर्द्रविणेपि यत् ॥  
सुभ्व्_०५०६-१ विद्ययैव मदो येषां कार्पण्यं च धने सति ।  
सुभ्व्_०५०६-२ तेषां दैवाभिशप्तानां सलिलादग्निरुत्थितः ॥  
सुभ्व्_०५०७-१ किं तया क्रियते लक्ष्म्या या वधूरिव केवला ।  
सुभ्व्_०५०७-२ या न वेश्येव सामान्या पथिकैरपि भुज्यते ॥  
सुभ्व्_०५०८-१ त्यागो गुणो वित्तवतां वित्तं त्यागवतां गुणः ।  
सुभ्व्_०५०८-२ परस्परवियुक्तौ तु वित्तत्यागौ विडम्बना ॥  
सुभ्व्_०५०९-१ कुसुमस्तबकस्येव द्वयी वृत्तिर्मनस्विनः ।  
सुभ्व्_०५०९-२ मूर्ध्नि वा सर्वलोकस्य शीर्यते वन एव वा ॥  
सुभ्व्_०५१०-१ नृणां धुरि स एवैको यः कश्चित्त्यागपाणिना ।  
सुभ्व्_०५१०-२ निर्मार्ष्टि प्रार्थनापांसुधूसरं मुखमर्थिनाम् ॥  
सुभ्व्_०५११-१ आकारमात्रविज्ञानसम्पादितमनोरथाः ।  
सुभ्व्_०५११-२ धन्यास्ते ये न शृण्वन्ति दीनाः प्रणयिनां गिरः ॥  
सुभ्व्_०५१२-१ बुद्धिर्या सत्त्वरहिता स्त्रीत्वं तत्केवलं मतम् ।  
सुभ्व्_०५१२-२ सत्त्वं चानयसम्पन्नं तत्पशुत्वं न पौरुषम् ॥  
सुभ्व्_०५१३-१ कामं प्रियानपि प्राणान्विमुञ्चन्ति मनस्विनः ।  
सुभ्व्_०५१३-२ इच्छन्ति न त्वमित्रेभ्यो महतीमपि सत्क्रियाम् ॥  
सुभ्व्_०५१४-१ अत्यद्भुतमिमं मन्ये स्वभावममनस्विनः ।  
सुभ्व्_०५१४-२ यदुपक्रियमाणोपि प्रीयते न विलीयते ॥  
सुभ्व्_०५१५-१ प्रत्युपकुर्वत्पूर्वं कृतोपकारमपि लज्जयति चेतः ।  
सुभ्व्_०५१५-२ यस्तु विहितोपकारादुपकारः सोधिको मृत्योः ॥  
सुभ्व्_०५१६-१ प्रत्युपकुर्वन्बह्वपि न भवति पूर्वोपकारिणा तुल्यः ।  
सुभ्व्_०५१६-२ एकोनुकरोति कृतं निष्कारणमेव कुरुतेन्यः ॥  
सुभ्व्_०५१७-१ जीवञ्जीवयति हि यो ज्ञातिजनं परिजनं च सुहृदश्च ।  
सुभ्व्_०५१७-२ तस्य सफला गृहश्रीर्धिगनुपजीव्यां धनसमृद्धिम् ॥  
सुभ्व्_०५१८-१ यच्छञ्जलमपि जलदो वल्लभतामेति सर्वलोकस्य ।  
सुभ्व्_०५१८-२ नित्यं प्रसारितकरः सवितामपि भवत्यचक्षुष्यः ॥  
सुभ्व्_०५१९-१ नाप्तं यत्केनचिदपि मनोरथा अपि यतो निवर्तन्ते ।  
सुभ्व्_०५१९-२ तद्यपि न लभ्यतेन्यन्मनस्विनः किमभिमानफलम् ॥  
सुभ्व्_०५२०-१ घटनं विघटनमथवा कार्याणां भवति विधिनियोगेन ।  
सुभ्व्_०५२०-२ उचितेनुचिते कर्मणि वृत्तिनिवृत्ती ममायत्ते ॥  
सुभ्व्_०५२१-१ कल्पस्थायि न जीवितमैश्चर्यं नाप्यते च यदभिमतम् ।  
सुभ्व्_०५२१-२ लोकस्तथाप्यकार्यं कुरुते कार्यं किमुद्दिश्य ॥  
सुभ्व्_०५२२-१ धनबाहुल्यमहेतुः कोपि निसर्गेण मुक्तकरः ।  
सुभ्व्_०५२२-२ प्रावृषि कस्याम्बुमुचः सम्पत्तिः किमधिकाम्बुनिधेः ॥  
सुभ्व्_०५२३-१ उत्पादिता स्वयमियं यदि तत्तनूजा  
सुभ्व्_०५२३-२ तातेन वा यदि तदा भगिनी खलु श्रीः ।  
सुभ्व्_०५२३-३ यद्यन्यसङ्गमवती च तदा परस्त्री  
सुभ्व्_०५२३-४ तत्त्यागबद्धमनसः सुधियो भवन्ति ॥  
सुभ्व्_०५२४-१ द्रविणार्जनजः परिश्रमः  
सुभ्व्_०५२४-२ फलितोप्यस्य जनस्य नीरसः ।  
सुभ्व्_०५२४-३ द्रविणार्जनमात्मतुष्टये  
सुभ्व्_०५२४-४ परमावर्जयितुं गुणार्जनम् ॥  
सुभ्व्_०५२५-१ यः प्रशंसति नरो नरमन्यं  
सुभ्व्_०५२५-२ देवतासु वरदासु सतीषु ।  
सुभ्व्_०५२५-३ मुग्धधीर्धनलवस्पृहयालुस्-  
सुभ्व्_०५२५-४ तं नृशंसमहमाद्यमवैमि ॥  
सुभ्व्_०५२६-१ यथा शरीरं किल जीवितेन  
सुभ्व्_०५२६-२ विनाकृतं काष्ठमिवावभाति ।  
सुभ्व्_०५२६-३ तथैव लज्जीवितमप्यवैमि  
सुभ्व्_०५२६-४ लोकोत्तरेण स्फुरितेन शून्यम् ॥  
सुभ्व्_०५२७-१ सन्तोपि सन्तः क्व किरन्तु तेजः  
सुभ्व्_०५२७-२ क्व नोज्ज्वलन्तु क्व नु न प्रथन्ताम् ।  
सुभ्व्_०५२७-३ विधाय रुद्धा ननु वेधसैव  
सुभ्व्_०५२७-४ ब्रह्माण्डकोशे घटदीपकल्पाः ॥  
सुभ्व्_०५२८-१ कदर्थितस्यापि हि धैर्यवृत्तेर्-  
सुभ्व्_०५२८-२ न शक्यते सत्त्वगुणः प्रमार्ष्टुम् ।  
सुभ्व्_०५२८-३ अधोमुखस्यापि कृतस्य वह्नेर्-  
सुभ्व्_०५२८-४ नाधः शिखा यान्ति कदाचिदेव ॥  
सुभ्व्_०५२९-१ जातश्च नाम न विनङ्क्ष्यन्ति चेत्ययुक्तम्-  
सुभ्व्_०५२९-२ उत्पाद एव नियमेव विनाशहेतुः ।  
सुभ्व्_०५२९-३ तुल्ये च नाम मरणव्यसनोपतापे  
सुभ्व्_०५२९-४ मृत्युर्वरं परहितावहिताशयस्य ॥  
सुभ्व्_०५३०-१ इयत्यप्येतस्मिन्निरवधिमहत्यध्वनि गुणास्-  
सुभ्व्_०५३०-२ त एवामी द्वित्रा जरठजरठा यान्ति गणनाम् ।  
सुभ्व्_०५३०-३ अहो ग्राम्यो लोकः स न परममीभिः कृतधृतिः  
सुभ्व्_०५३०-४ स्मयस्तब्धोयावत्कलयति समग्रं तृणमिदम् ॥  
सुभ्व्_०५३१-१ स्वचित्तपरिचिन्तयैव परितापमात्मन्यमी  
सुभ्व्_०५३१-२ न बिभ्रति मनास्विनो यदमुना न तावत्क्षतिः ।  
सुभ्व्_०५३१-३ अहर्निशमिहैव ये परमनोनुवृत्त्या पुनर्-  
सुभ्व्_०५३१-४ वहन्ति विजिगीषुतां किमिव तेनुकम्पास्पदम् ॥  
सुभ्व्_०५३२-१ विपुलहृदयैरन्यैः कैश्चिज्जगज्जनितं पुरा  
सुभ्व्_०५३२-२ विधृतमपरैर्दत्तं चान्यैर्विजित्य तृणं यथा ।  
सुभ्व्_०५३२-३ इह हि भुवनान्यन्ये धीराश्चतुर्दश भुञ्जते  
सुभ्व्_०५३२-४ कतिपयपुरस्वाम्ये पुंसां क एष मदज्वरः ॥  
सुभ्व्_०५३३-१ अभुक्तायां यस्यां क्षणमपि न यातं नृपशतैर्-  
सुभ्व्_०५३३-२ भुवस्तस्या लाभे क इव बहुमानः क्षितिभुजाम् ।  
सुभ्व्_०५३३-३ तदंशस्याप्यंशे तदवयवलेशेपि पतयो  
सुभ्व्_०५३३-४ विषादे कर्तव्ये विदधति जडाः प्रत्युत मुदम् ॥  
सुभ्व्_०५३४-१ परेषां चेतांसि प्रतिदिवसमायास्य बहुधा  
सुभ्व्_०५३४-२ प्रसादं किं नेतुं विशासि हृदय क्लेशकलिलम् ।  
सुभ्व्_०५३४-३ प्रसन्ने त्वय्येव स्वयमुदितचिन्तामणिगुणे  
सुभ्व्_०५३४-४ विविक्तः सङ्कल्पः किमभिलषितं पुष्यति न ते ॥  
सुभ्व्_०५३५-१ विनाप्यर्थैर्धीरः स्पृशति बहुमानोन्नतिपदं  
सुभ्व्_०५३५-२ परिष्वक्तोप्यर्थैः परिभवपदं याति कृपणः ।  
सुभ्व्_०५३५-३ स्वभावेनोद्भूतां गुणसमुदयावाप्तिविपुलां  
सुभ्व्_०५३५-४ द्युतिं सैंहीं न श्वा धृतकनकमालोपि लभते ॥  
सुभ्व्_०५३६-१ भुज्यन्ते स्वगृहस्थिता इव सुखं यस्याथिभिः सम्पदः  
सुभ्व्_०५३६-२ पट्वी यस्य मतिस्तमःप्रहतये द्वावेव तौ प्राणितः ।  
सुभ्व्_०५३६-३ यस्त्वात्मम्भरिरुन्नतेपि विभवे हीनश्च विद्वत्तया  
सुभ्व्_०५३६-४ तस्यालेख्यमणेरिवाकृतिधृतः सत्ताप्यसत्ता ननु ॥  
सुभ्व्_०५३७-१ आधाराय धरावकाशविधयेप्याकाशमालोकने  
सुभ्व्_०५३७-२ भास्वानात्ममहत्त्वसाधनविधावन्ये गुणाः केचन ।  
सुभ्व्_०५३७-३ इत्यस्मिन्नुपकारकारिणि सदा वर्गे परं दुस्त्यजे  
सुभ्व्_०५३७-४ दैन्यव्रीडकलङ्कमुज्झतु कथं चेतो महाचेतसाम्  ॥  
सुभ्व्_०५३८-१ नित्यं या गुरुभृत्यबन्धुसुजनैर्न स्वेच्छया भुज्यते  
सुभ्व्_०५३८-२ पश्यन्ति स्पृहयालवो न रिपवो यां विक्रमासादिताम् ।  
सुभ्व्_०५३८-३ यस्याः साधुपरिक्षयेण सुहृदां नाशेन वा सम्भवो  
सुभ्व्_०५३८-४ नो सम्पद्विपदेव सा गुणवतां प्रीतिस्तया कीदृशी ॥  
सुभ्व्_०५३९-१ न्याय्यं मार्गमनुज्झतः सुकृतिनो दैवाद्भवन्त्यापदो  
सुभ्व्_०५३९-२ यास्ताः सन्तु बलेरिवादिपुरुषायोर्वीं स्वयं यच्छतः ।  
सुभ्व्_०५३९-३ शक्रस्येव जुगुप्सितैः सुबहुभिर्निन्द्यैर्भृशं कर्मभिर्-  
सुभ्व्_०५३९-४ देवानामुपरि प्रभुत्वमपि मे मा भूत्त्रपाकारणम् ॥  
सुभ्व्_०५४०-१ शय्या शाद्वलमासनं शुचिशिला सद्म द्रमाणामधः  
सुभ्व्_०५४०-२ शीतं निर्झरवारि पानमशनं कन्दाः सहाया मृगाः ।  
सुभ्व्_०५४०-३ इत्य्प्रार्थितसर्वलभ्यविभवे दोषोयमेको वने  
सुभ्व्_०५४०-४ दुष्प्रापार्थिनि यत्परार्थघटनावन्ध्यैर्वृथा स्थीयते ॥  
सुभ्व्_०५४१-१ अल्पीयसामेव हि जन्मभूमेस्-  
सुभ्व्_०५४१-२ त्यागः प्रमादो विदुषां न सोस्ति ।  
सुभ्व्_०५४१-३ स्थानादपेता मणयो व्रजन्ति  
सुभ्व्_०५४१-४ राज्ञां शिरः काकमुखानि भेकाः ॥  
सुभ्व्_०५४२-१ शूराश्च कृतविद्याश्च रूपवत्यश्च योषितः ।  
सुभ्व्_०५४२-२ यत्र यत्र गमिष्यन्ति तत्र तत्र कृतालयाः ॥  
सुभ्व्_०५४३-१ रुद्रोद्रिं जलधिं हरिर्दिविषदो  दूरं विहायः श्रिता  
सुभ्व्_०५४३-२ भोगीन्द्राः प्रबला अपि प्रथमतः पातालमूले स्थिताः ।  
सुभ्व्_०५४३-३ लीना पद्मवने सरोजनिलया मन्येर्थिसार्थाद्भिया  
सुभ्व्_०५४३-४ दीनोद्धारपरायणाः कलियुगे सत्पूरुषाः केवलम् ॥  
सुभ्व्_०५४४-१ प्रारभ्यते न खलु विघ्नभयेन नीचैः  
सुभ्व्_०५४४-२ प्रारभ्य विघ्नविहता विरमन्ति मध्याः ।  
सुभ्व्_०५४४-३ विघ्नैः सहस्रगुणितैरपि हन्यमानाः  
सुभ्व्_०५४४-४ प्रारब्धमुत्तमगुणा न परित्यजन्ति ॥  
सुभ्व्_०५४५-१ प्रसरद्भिः करैर्यस्य विकसन्ति न सद्गुणाः ।  
सुभ्व्_०५४५-२ तस्य दोषाकरस्येयं कथं नित्यास्ति पूर्णता ॥  
सुभ्व्_०५४६-१ क्षीणः क्षीणः समीपत्वं पूर्णः पूर्णोतिदूरताम् ।  
सुभ्व्_०५४६-२ उपैति मित्राद्यच्चन्द्रो युक्तं यन्मलिनः सदा ॥  
सुभ्व्_०५४७-१ कथं न लज्जितस्तादृक्सविता तेजसां निधिः ।  
सुभ्व्_०५४७-२ ब्रह्माण्डखण्डिकां प्राप्य कुर्वन्पादप्रसारिकाम् ॥  
सुभ्व्_०५४८-१ रवेरेवोदयः श्लाघ्यः कोन्येषामुदयग्रहः ।  
सुभ्व्_०५४८-२ न तमांसि न तेजांसि यस्मिन्नभ्युदिते सति ॥  
सुभ्व्_०५४९-१ किमनेन न पर्याप्तं कान्तत्वं शशलक्ष्मणा ।  
सुभ्व्_०५४९-२ सुसन्तप्तापि नलिनी यद्विश्वासमुपागमत् ॥  
सुभ्व्_०५५०-१ करान्प्रसार्य रविणा दक्षिणाशाविलम्बिना ।  
सुभ्व्_०५५०-२ न केवलमनेनात्मा दिवसोपि लघूकृतः ॥  
सुभ्व्_०५५१-१ वर्तते येन पातङ्गिः षण्मासान्द्वौ च वत्सरौ ।  
सुभ्व्_०५५१-२ राशिः स एव चन्द्रस्य न याति दिवसत्रयम् ॥  
सुभ्व्_०५५२-१ शिरसा धार्यमाणोपि सोमः सोमेन शम्भुना ।  
सुभ्व्_०५५२-२ तथापि कृशतां धत्ते कष्टः खलु पराश्रयः ॥  क़्स्व्०५५२-३ प। पाजकस्य  
सुभ्व्_०५५२-४ पततु वारिणि यातु दिगन्तरं  
सुभ्व्_०५५२-५ विशतु वह्निमथो व्रजतु क्षितिम्  कथं स दन्तरहितः सूर्यः सूरिभिरुच्यते ।  
सुभ्व्_०५५२-६ यो मीनराशिं भुक्त्वैव मेषं भोक्तुं समुद्यतः ॥  
सुभ्व्_०५५४-१ पततु वारिणि यातु दिगन्तरं  
सुभ्व्_०५५४-२ विशतु वह्निमथो व्रजतु क्षितिम् ।  
सुभ्व्_०५५४-३ रविरसावियतास्य गुणेषु का  
सुभ्व्_०५५४-४ सकललोकचमत्कृतिषु  क्षतिः ॥  
सुभ्व्_०५५५-१ तत्तावदेव शशिनः स्फुरितं महीयो  
सुभ्व्_०५५५-२ यावन्नो तीक्ष्णरुचिमण्डलमभ्युपैति ।  
सुभ्व्_०५५५-३ अभ्युद्यते सकलधामनिधौ च तस्मिन्-  
सुभ्व्_०५५५-४ निन्दोः सिताभ्रशकलस्य च को विशेषः ॥  
सुभ्व्_०५५६-१ सद्वृत्तयः सदसदर्थविवेकिनो ये  
सुभ्व्_०५५६-२ ते पश्य कीदृशममुं समुदाहरन्ति ।  
सुभ्व्_०५५६-३ चौरासतीप्रभृतयो ब्रुवते यदस्य  
सुभ्व्_०५५६-४ तद्गृह्यते यदि कृतं तदहस्करेण  ॥  
सुभ्व्_०५५७-१ एकैव सामृतमयी सुतरामनर्घा   
सुभ्व्_०५५७-२ काप्यस्त्यसौ शशधरस्य कला ययैव ।  
सुभ्व्_०५५७-३ आरोपितो गुणविदा परमेश्वरेण  
सुभ्व्_०५५७-४ चूडामणौ न गणितोस्य कलङ्कदोषः ॥  
सुभ्व्_०५५८-१ उद्यन्त्यमूनि सुबहूनि महामहांसि  
सुभ्व्_०५५८-२ चन्द्रोप्यलं भुवनमण्डलमण्डनाय ।  
सुभ्व्_०५५८-३ सूर्यादृते न तदुदेति न चास्तमेति  
सुभ्व्_०५५८-४ येनोदितेन दिनमस्तमितेन रात्रिः ॥  
सुभ्व्_०५५९-१ लोकानन्दाद्विरमति न यः क्षीयमाणोपि भूयः  
सुभ्व्_०५५९-२ स्वःस्थे तस्मिन्किल दिनमुखं नूतनं नाभविष्यत् ।  
सुभ्व्_०५५९-३ दैवं कीदृक्कथमपि यथा भर्तुमात्मानमेव  
सुभ्व्_०५५९-४ व्यग्रः कालं गमयति सखे सोप्ययं पश्य चन्द्रः ॥  
सुभ्व्_०५६०-१ क्षीणश्चन्द्रो विशाति तरणेर्मण्डलं मासि मासि  
सुभ्व्_०५६०-२ लब्ध्वा काञ्चित्पुनरपि कलां दूरदूरानुवर्ती ।  
सुभ्व्_०५६०-३ सम्पूर्णश्चेत्कथमपि तथा स्पर्धयोदेति भानोर्-  
सुभ्व्_०५६०-४ नो दौर्जन्याद्विरमति जडो नापि दैन्याद्व्यरंसीत् ॥  
सुभ्व्_०५६१-१ पादन्यासं क्षितिधरगुरोर्मूर्ध्नि कृत्वा सुमेरोः  
सुभ्व्_०५६१-२ क्रान्तं येन क्षपिततमसा मध्यमं धाम विष्णोः ।  
सुभ्व्_०५६१-३ सोयं चन्द्रः पतति गगनादल्पशेषैर्मयूखैर्-  
सुभ्व्_०५६१-४ दूरारोहो भवति महतामप्युपभ्रंशनिष्ठः ॥  क़्स्व्०५६१-५ कलशकस्य  
सुभ्व्_०५६१-६ पातः पूष्णो भवति महते नोपतापाय यस्मात्-  
सुभ्व्_०५६१-७ कालेनास्तं क इव न गता यान्ति यास्यन्ति चान्ये  क्व तत्तेजस्तादृग्ज्वलनमहसो नाशपिशुनं  
सुभ्व्_०५६१-८ पराभूतिः क्वासौ विसदृशतराद्राहुशिरसः ।  
सुभ्व्_०५६१-९ विधेर्योगादेतत्समुचितमिदं तु व्यथयति  
सुभ्व्_०५६१-१० त्रपाहीनो मित्रात्तदपि गगने यद्विहरति ॥  
सुभ्व्_०५६३-१ पातः पूष्णो भवति महते नोपतापाय यस्मात्-  
सुभ्व्_०५६३-२ कालेनास्तं क इव न गता यान्ति यास्यन्ति चान्ये ।  
सुभ्व्_०५६३-३ एतावत्तु व्यथयति यदालोकबाह्यैस्तमोभिस्-  
सुभ्व्_०५६३-४ तस्मिन्नेव प्रकृतिमहति व्योम्नि लब्धोवकाशः ॥  
सुभ्व्_०५६४-१ आ सर्गात्प्रतिवासरं रसशतैर्या बोधिता पोषिता  
सुभ्व्_०५६४-२ कल्पान्तावसरेथ सैव पृथिवी स्वैरेव दग्धा करैः ।  
सुभ्व्_०५६४-३ कृत्वेत्थं किमपि स्वकर्म नियतेः पूर्वापरोपप्लुतं  
सुभ्व्_०५६४-४ कष्टं सोपि दिनान्तवीतकिरणस्तिग्मांशुरस्तं गतः ॥  
सुभ्व्_०५६५-१ येनोन्मथ्य तमांसि मांसलघनस्पर्धीनि सर्वं जगच्-  
सुभ्व्_०५६५-२ चक्षुष्मत्परमार्थतः कृतमिदं देवेन तिग्मत्विषा ।  
सुभ्व्_०५६५-३ तस्मिन्नस्तमिते विवस्वति कियान्क्रूरो जनो दुर्जनो  
सुभ्व्_०५६५-४ यद्बध्नाति धृतिं शशाङ्कशकलालोकेथ दीपेथवा ॥  
सुभ्व्_०५६६-१ शोच्यस्तावदुमापतिः प्रभुतया यो मूर्ध्नि गङ्गोक्षिते  
सुभ्व्_०५६६-२ सच्छिद्रं नृशिरःकपालममलं चन्द्रं च धत्ते समम् ।  
सुभ्व्_०५६६-३ चन्द्रः शोच्यतरस्ततः परिभवेप्येवंविधे यः सति  
सुभ्व्_०५६६-४ ज्योत्स्नाहासविकासपाण्डुरवपुर्मुख्यां मुदं पुष्यति ॥  
सुभ्व्_०५६७-१ पूर्णं वीचिभुजैः स्ववृद्धिरभसादिन्न्दुं समालिङ्गति  
सुभ्व्_०५६७-२ क्षीणं दूरत एव मुञ्चति पिता भूत्वा जलानां निधिः ।  
सुभ्व्_०५६७-३ प्रक्षीणस्य तु येन तस्य वसुना कृत्वा क्रमेणोदयं  
सुभ्व्_०५६७-४ पूर्णत्वे च दवीयसि स्थितमहो मित्राय तस्मै नमः ॥  
सुभ्व्_०५६८-१ ध्वान्तेन ग्रथितैर्ग्रहक्षितिपतेर्देवस्य दूरस्थितेः  
सुभ्व्_०५६८-२ सच्चक्रप्रमदावहाभ्युदितता कैर्नाम नाकाङ्क्षिता ।  
सुभ्व्_०५६८-३ एतेनाभ्युदितेन सम्प्रति पुनः कष्टं तथा चेष्टितं  
सुभ्व्_०५६८-४ लोकस्तीक्ष्णकरोयमित्यभिमुखं नैनं यथा प्रेक्षते ॥  
सुभ्व्_०५६९-१ दृष्टैव यं करसहस्रहृतान्धकारं  
सुभ्व्_०५६९-२ भीत्यापयान्त्यनुदिनं शतशः पिशाचाः ।  
सुभ्व्_०५६९-३ क्षीणे विधौ हरिविलूनकरोति चित्रं  
सुभ्व्_०५६९-४ गृह्णाति तं द्युमणिमभ्रपिशाच एकः ॥  
सुभ्व्_०५७०-१ तमोग्रस्तं जगत्सर्वं त्रातुं भानुः सदोद्यतः ।  
सुभ्व्_०५७०-२ तं तु त्रातुं तमोग्रस्तं जगत्येकोपि न क्षमः ॥  
सुभ्व्_०५७१-१ रात्रौ गुणनिधेः पद्मात्कुमुदं यदनक्षरम् ।  
सुभ्व्_०५७१-२ प्राप्ता लक्ष्मीः स महिमा राज्ञो जडनिधेर्ध्रुवम् ॥  
सुभ्व्_०५७२-१ आभाति चन्द्ररहिता न कदापि रात्रिश्-  
सुभ्व्_०५७२-२ चन्द्रोपि रात्रिरहितो गतकान्तिरेव ।  
सुभ्व्_०५७२-३ किं कारणं यदनयोः प्रतिमासमेको  
सुभ्व्_०५७२-४ जातो निस्तरतया परिरम्भयोगः ॥  
सुभ्व्_०५७३-१ गगनशयनलीनां रात्रिमुत्सृज्य चन्द्रो  
सुभ्व्_०५७३-२ व्रजति धवलपक्षे कृष्णपक्षे तु रात्रिः ।  
सुभ्व्_०५७३-३ अपसरति यदीन्दोर्व्योमतल्पे प्रसुप्तात्-  
सुभ्व्_०५७३-४ त्रुटति तदनयोः किं तावता दम्पतित्वम् ॥  
सुभ्व्_०५७४-१ आशाः प्रकाशयति यस्तिमिराणि भङ्क्त्वा  
सुभ्व्_०५७४-२ बोधं दृशां दिशति भूरिगुणेष्वभीष्टः ।  
सुभ्व्_०५७४-३ खेदाय यस्य न परोपकृतिष्वटाट्या  
सुभ्व्_०५७४-४ धीमान्नमस्यति न कस्तमिनं प्रशस्यम् ॥  
सुभ्व्_०५७५-१ विचारस्तथ्यो वा भवतु वितथो वा किमपरं  
सुभ्व्_०५७५-२ तथाप्युच्चैर्धाम्नो भवति बहुजल्पो जनरवः ।  
सुभ्व्_०५७५-३ तुलोत्तीर्णस्यापि प्रथितमहिमध्वस्ततमसो  
सुभ्व्_०५७५-४ रवेस्तादृक्तेजो न भवति हि कन्यां गत इति ॥  
सुभ्व्_०५७६-१ उडुगणपरिवारो नायकोप्योषधीनाम्-  
सुभ्व्_०५७६-२ अमृतमयशरीरः कान्तियुक्तोपि चन्द्रः ।  
सुभ्व्_०५७६-३ भवति विगतरश्मिर्मण्डलं प्राप्य भानोः  
सुभ्व्_०५७६-४ परसदननिविष्टः को लघुत्वं न याति ॥  
सुभ्व्_०५७७-१ उच्चः सत्फलदो यथायमहमप्येतादृगेतावता  
सुभ्व्_०५७७-२ स्पर्धां मन्द मदोद्धतः स्वजनकेनार्केण मा मा कृथाः ।  
सुभ्व्_०५७७-३ दूरादेव भवादृशोस्य महसा ध्वस्ताः समस्ताः स्वयं  
सुभ्व्_०५७७-४ नैवेच्छत्ययमत्ययं गुणिसखः कस्यापि तेजोनिधिः ॥  
सुभ्व्_०५७८-१ तुल्या सुखस्थितिरमुष्य ममेति राज्ञि  
सुभ्व्_०५७८-२ स्पर्धां निजेपि जनके जनकेलिहेतौ ।  
सुभ्व्_०५७८-३ मा राजनन्दन कृथाः स हि सर्वलोक-  
सुभ्व्_०५७८-४ ध्वान्तान्तकृद्गिरिशहस्तपवित्रितात्मा ॥  
सुभ्व्_०५७९-१ मात्सर्येण जहद्ग्रहान्विसदृशे धूमध्वजे योग्यतां  
सुभ्व्_०५७९-२ ज्ञात्वा स्वां विदधत्त्विषं दिनपतिर्हास्यप्रशान्त्युन्मुखः ।  
सुभ्व्_०५७९-३ दैवं वेत्ति न यः शिखी स परतो नामास्तु तत्सम्भवाः  
सुभ्व्_०५७९-४ स्युर्दीपा अपि यद्वशेन जगतां तिग्मांशुविस्मारकाः ॥  
सुभ्व्_०५८०-१ पाद्मा ये मदनुव्रता दधति ते क्लान्तिं तुषाराहता  
सुभ्व्_०५८०-२ येप्येते दिवसा मदेकशरणाः कार्श्यं परं यान्ति ते ।  
सुभ्व्_०५८०-३ गच्छन्नित्थमसौ समाश्रितजनप्रीत्येव दूरां दिशं  
सुभ्व्_०५८०-४ हेमन्ते भगवानहर्पतिरहो लोके गतः सेव्यताम् ॥  
सुभ्व्_०५८१-१ नाभिषेको न संस्कारः सिंहस्य क्रियते वने ।  
सुभ्व्_०५८१-२ विक्रमार्जितसत्त्वस्य स्वयमेव मृगेन्द्रता ॥  
सुभ्व्_०५८२-१ एकोहमसहायोहं कृशोहमपरिच्छदः ।  
सुभ्व्_०५८२-२ स्वप्नेप्येवंविधा चिन्ता मृगेन्द्रस्य न जायते ॥  
सुभ्व्_०५८३-१ मत्तेभकुम्भनिर्भेदकठोरनखराशनिः ।  
सुभ्व्_०५८३-२ मृगारिरिति नाम्नैव लघुत्वं याति केसरी ॥  
सुभ्व्_०५८४-१ पतन्ति नैव मातङ्गकुम्भपाटनलम्पटाः ।  
सुभ्व्_०५८४-२ वल्गत्स्वपि कुरङ्गेषु मृगारेर्नखराः खराः ॥  
सुभ्व्_०५८५-१ किं किर्मः क उपालभ्यो यत्रेदमसमञ्जसम् ।  
सुभ्व्_०५८५-२ काकिण्यपि न सिंहस्य मूल्यं कोटिस्तु दन्तिनः ॥  
सुभ्व्_०५८६-१ लीलादलितधृष्टेभकुम्भपीठस्य निर्भयैः ।  
सुभ्व्_०५८६-२ कथं केसरिणः क्रान्तं सुप्तस्यापि मृगैः पदम् ॥  
सुभ्व्_०५८७-१ मत्तेभकुम्भनिर्भेदरुधिरारुणपाणिना ।  
सुभ्व्_०५८७-२ हरिणा हरिणः स्पर्धां वराकः कुरुते कथम् ॥  
सुभ्व्_०५८८-१ तावद्गर्जति मातङ्गो वने मदभरालसः ।  
सुभ्व्_०५८८-२ शिरोविलग्नलाङ्गूलो यावन्नायाति केसरी ॥  
सुभ्व्_०५८९-१ शौर्यदर्पबलाध्मातश्वसद्गण्डान्तशोभिनः ।  
सुभ्व्_०५८९-२ सटामुत्पाट्य सिंहस्य किं नराः सुखमासते ॥  
सुभ्व्_०५९०-१ कोपोदेकतलाघातनिपतन्मत्तदन्तिनः ।  
सुभ्व्_०५९०-२ हरेर्हरिणयुद्धेस्य कियान्व्याक्षेपविस्तरः ॥  
सुभ्व्_०५९१-१ यावदस्थिषु संलग्नाः कराः केसरिणः क्षणम् ।  
सुभ्व्_०५९१-२ यूथस्य प्राणितं तावत्तदरण्यनिवासिनः ॥  
सुभ्व्_०५९२-१ सग्र्वगर्जद्गजगण्डमण्डली-  
सुभ्व्_०५९२-२ विखण्डनोड्डामरविक्रमक्रमः ।  
सुभ्व्_०५९२-३ अनन्तविश्रान्तकुरङ्गसङ्गर-  
सुभ्व्_०५९२-४ प्रसङ्गमङ्गीकुरुते कथं हरिः ॥  
सुभ्व्_०५९३-१ सिंहः शिशुरपि निपतति मदमलिनकपोलभित्तिषु गजेषु ।  
सुभ्व्_०५९३-२ प्रकृतिरियं सत्त्ववतां न खलु वयस्तेजसो हेतुः ॥  
सुभ्व्_०५९४-१ एकाकिनि वनवासिन्यराजलक्ष्मण्यनीतिशास्त्रेज्ञे ।  
सुभ्व्_०५९४-२ सत्त्वोच्छ्रिते मृगपतौ राजेति गिरः परिणमन्ति ॥  
सुभ्व्_०५९५-१ सिंहः करोति विक्रममलिझाङ्काराङ्किते करे करिणः ।  
सुभ्व्_०५९५-२ न पुनर्नखमुखविलिखितभूधरकुहरस्थिते नकुले ॥  
सुभ्व्_०५९६-१ समदकरिकुम्भदारणमदपङ्कच्छुरितकेसरसटस्य ।  
सुभ्व्_०५९६-२ सिंहस्य क इव वक्त्रे करतलमाधातुमुत्सहते ॥  
सुभ्व्_०५९७-१ निष्प्रग्रहेषु करिपोतशतेषु मोहाद्-  
सुभ्व्_०५९७-२ वल्गत्सु बालिशतया पुरतोप्यटत्सु ।  
सुभ्व्_०५९७-३ मत्तेभकुम्भदलनोचितचित्तवृत्तेः  
सुभ्व्_०५९७-४ सिंहस्य लोचननिमीलनमेव युक्तम् ॥  
सुभ्व्_०५९८-१ दृष्ट्वैव रोषवशघूर्णितकेसरांस-  
सुभ्व्_०५९८-२ मायान्तमन्तकसमं पुरतो मृगारिम् ।  
सुभ्व्_०५९८-३ मांसं चिखादिषुभिरेत्य पतत्रिपूगैर्-  
सुभ्व्_०५९८-४ भ्रान्तं मदान्धगजयूथपमस्तकेषु ॥  
सुभ्व्_०५९९-१ यः केसरी खरनखक्रकचोग्रपाणि-  
सुभ्व्_०५९९-२ निर्दारितेभवरकुम्भसमुद्भवेन ।  
सुभ्व्_०५९९-३ नव्येन शोणितचयेन निरस्ततृष्णो  
सुभ्व्_०५९९-४ नित्यं बभूव धिगहोद्य तृणेन सोर्थी ॥  
सुभ्व्_०६००-१ विस्रं वपुः परवधप्रवणा च बुद्धिस्-  
सुभ्व्_०६००-२ तिर्यक्तयैव कथितः सदसद्विवेकः ।  
सुभ्व्_०६००-३ इत्थं न किञ्चिदपि साधु मृगाधिपस्य  
सुभ्व्_०६००-४ तेजस्तु तत्स्फुरति येन जगद्वराकम् ॥  
सुभ्व्_०६०१-१ सिंहोस्तु शत्रुरथवाधिपतिर्मृगाणां  
सुभ्व्_०६०१-२ शंसास्पदं तदपि न द्वयमेव मन्ये ।  
सुभ्व्_०६०१-३ तस्य स्फुरत्करजवज्रशिरोभिघात-  
सुभ्व्_०६०१-४ हेलानिपातितमतङ्गजजङ्गमाद्रेः ॥  
सुभ्व्_०६०२-१ प्रेङ्खन्मयूखनखपातशिखानिखात-  
सुभ्व्_०६०२-२ विख्यातवारणगणस्य हरेर्गुहायाम् ।  
सुभ्व्_०६०२-३ क्रोष्टा निकृष्टसरमासुतदृष्टिनष्ट-  
सुभ्व्_०६०२-४ धार्ष्ट्यो निविष्ट इति कष्टमिहाद्य दृष्टम् ॥  
सुभ्व्_०६०३-१ मत्तेभकुम्भदलनाकुललोलवल्ग-  
सुभ्व्_०६०३-२ दन्तः क्वणत्करजवज्रशिखाभिघातः ।  
सुभ्व्_०६०३-३ किं केसरी जगति माननिधिस्तृणेन  
सुभ्व्_०६०३-४ प्राणात्ययेपि कुरुते स्वशरीरयात्राम् ॥  
सुभ्व्_०६०४-१ विश्वस्य स्थितये धनुर्धरतया गर्जन्तमुच्चैः पदे  
सुभ्व्_०६०४-२ मेघं दन्तिमदान्तदुर्ललितधीर्मा सिंह लालङ्घिषीः ।  
सुभ्व्_०६०४-३ अस्माद्वज्रविदारितक्षितिभृतो मा पाति वर्षोपलैर्-  
सुभ्व्_०६०४-४ झम्पालम्पटभावभाविपतनाच्चिन्त्योङ्गभङ्गः स्वयम् ॥  
सुभ्व्_०६०५-१ खरनखरनिखातोत्तुङ्गमातङ्गकुम्भ-  
सुभ्व्_०६०५-२ स्थलविगलितमुक्तालङ्कृतक्ष्मातलस्य ।  
सुभ्व्_०६०५-३ हरति हरिणवृन्दं किं हरेर्वैरमाजौ  
सुभ्व्_०६०५-४ मिलितमपि समन्तादेककार्येण कृत्स्नम् ॥  
सुभ्व्_०६०६-१ अनुकृतगण्डशैलमदमण्डितगण्डतट-  
सुभ्व्_०६०६-२ भ्रमदलिमण्डलीनिविडगुङ्गुमघोषजुषः ।  
सुभ्व्_०६०६-३ दलयति हेलयैव हरिरुग्रकरान्करिणस्-  
सुभ्व्_०६०६-४ त्रिजगति तेज एव गुरु नो विकृताकृतिता ॥  
सुभ्व्_०६०७-१ शैलश्रेणिगुहागृहेषु निवसञ्जीवन्निजाडम्बरैर्-  
सुभ्व्_०६०७-२ अव्याजोर्जितविक्रमो मृगपतिर्वीरेन्द्र मा कुप्यताम् ।  
सुभ्व्_०६०७-३ अस्मात्कुञ्जरकुम्भसम्भववसापानैकहेवाकिनो  
सुभ्व्_०६०७-४ यल्लब्धं व्यसनाकुलेन मनसा स्वेनैव तच्चिन्त्यताम् ॥  
सुभ्व्_०६०८-१ कश्मीरान्गतुकामस्य मीरशाहाख्यभूपतेः ।  
सुभ्व्_०६०८-२ शाहाबुद्दीनभूमीन्द्रः प्राहिणोदिति लेखकम् ॥  
सुभ्व्_०६०९-१ किमेवमविशाङ्कितः शिशुकुरङ्ग लोलक्रमं  
सुभ्व्_०६०९-२ परिक्रमितुमीहसे विरम नैव शून्यं वनम् ।  
सुभ्व्_०६०९-३ स्थितोत्र गजय्ङ्थनाथमथनोच्छलच्छोणित-  
सुभ्व्_०६०९-४ च्छटापटलभासुरोत्कटसटाभरः केसरी ॥  
सुभ्व्_०६१०-१ कठोरनखराहतद्विरदकुम्भपीठस्थली-  
सुभ्व्_०६१०-२ लुठद्रुधिररञ्जितोल्ललितकेसरः केसरी ।  
सुभ्व्_०६१०-३ गभीररवकातरातुरतरातुरव्याहृतैः  
सुभ्व्_०६१०-४ पतन्हरिणकैः समं समरभूमिकां लज्जते ॥  
सुभ्व्_०६११-१ चरत वृषभा जालीमांसं यथेच्छमभीरवः  
सुभ्व्_०६११-२ पिबत नलिनीकच्छेष्वच्छं पुनर्महिषाः पयः ।  
सुभ्व्_०६११-३ वहत करिणो भूयः शोभां मदेन कपोलयोर्-  
सुभ्व्_०६११-४ असहनतया दूरीभूतो विधेर्त केसरी ॥  
सुभ्व्_०६१२-१ लब्धा डम्भरमम्बरे जलधरं गर्जन्तमालोक्य यद्-  
सुभ्व्_०६१२-२ दूरादुच्छलितोसि सिंह महतां तेनैव खिन्नं मनः ।  
सुभ्व्_०६१२-३ यत्त्वासारभयेन सम्प्रति दरीसाम्मुख्यमालम्बसे  
सुभ्व्_०६१२-४ तद्दृष्ट्वैव वयं ह्रिया किमपरं पातालमूलं गताः ॥  
सुभ्व्_०६१३-१ यस्यानेकमदान्धवारणघटाकुम्भस्थलीभेदन-  
सुभ्व्_०६१३-२ व्यापारैकविनोददुर्ललितया कालोगमल्लीलया ।  
सुभ्व्_०६१३-३ उद्गर्जज्जलभारवामनघनस्पर्धी स एवाधुना  
सुभ्व्_०६१३-४ सिंहः पञ्जरपातपुञ्जिततनुर्धत्ते दशामीदृशीम् ॥  
सुभ्व्_०६१४-१ क्षुत्क्षामेपि जराकृशोपि शिथिलप्राणोपि कष्टां दशा-  
सुभ्व्_०६१४-२ मापन्नोपि विपन्नधीधृतिरपि प्राणेषु नश्यत्स्वपि ।  
सुभ्व्_०६१४-३ दर्पाध्मातकरीन्द्रकुम्भदलनप्रेङ्खन्नखाग्राशनिः  
सुभ्व्_०६१४-४ किं जीर्णं तृणमत्ति मानमहतामग्रेसरः केसरी ॥  
सुभ्व्_०६१५-१ नास्योच्छ्रायवती तनुर्न दशनौ नो दीर्घदीर्घः करः  
सुभ्व्_०६१५-२ सत्यं वारण नैष केसरिशिशुस्त्वाडम्बरैः स्पर्धते ।  
सुभ्व्_०६१५-३ तेजोबीजमसह्यमस्य हृदये न्यस्तं पुरा वेधसा  
सुभ्व्_०६१५-४ तादृक्त्वादृशमेव येन सुतरां भोज्यं पशुं मन्यते ॥  
सुभ्व्_०६१६-१ माद्यन्मातङ्गकुम्भस्थलबहलवसावासनाविस्रगन्ध-  
सुभ्व्_०६१६-२ व्यासङ्गव्यक्तमुक्ताफलशकललसत्केसरालीकरालः ।  
सुभ्व्_०६१६-३ व्याधीवैधव्यवेधाः स्वभुजबलमदग्रस्ततेजस्विधामा  
सुभ्व्_०६१६-४ विभ्यत्सारङ्गसार्थः सततमसहनः केसरी केन दृष्टः ॥  
सुभ्व्_०६१७-१ कः कः कुत्र न घुर्घुरायितघुरीघोरो घुरेत्सूकरः  
सुभ्व्_०६१७-२ कः कः कं कमलाकरं विकमलं कर्तुं करी नोद्यतः ।  
सुभ्व्_०६१७-३ के के कानि वनान्यरण्यमहिषा नोन्मूलयेयुर्यतः  
सुभ्व्_०६१७-४ सिंहीस्नेहविलासबद्धवसतिः पञ्चाननो वर्तते ॥  
सुभ्व्_०६१८-१ आ बाल्यादपि यो विदारितमदोन्मत्तेभकुम्भस्थली-  
सुभ्व्_०६१८-२ स्थालीमध्यकवोष्णरक्तरसवन्मुक्तापुलाकप्रियः ।  
सुभ्व्_०६१८-३ हस्तस्तस्य कथं प्रसर्पतु पुरः कृच्छ्रेप्यवस्थान्तरे  
सुभ्व्_०६१८-४ गर्तावर्तविवर्तमानशशकप्राणापहारे हरेः ॥  
सुभ्व्_०६१९-१ रक्ताक्तयन्नखरकोटिनिभादिभानां  
सुभ्व्_०६१९-२ यूथाः पलाशवनतोपि पलाय्य जग्मुः ।  
सुभ्व्_०६१९-३ सिंहस्य तस्य जरतो विषमा दशा यद्-  
सुभ्व्_०६१९-४ गोमायवैरवयवैरपि नास्ति वृत्तिः ॥  
सुभ्व्_०६२०-१ पर्जन्यं प्रति गर्जतः प्रतिनिधीन्विन्ध्यस्य वातोद्धता-  
सुभ्व्_०६२०-२ नम्भोधीनिव धावतः सरभसं हत्वा रणे वारणान् ।  
सुभ्व्_०६२०-३ वृक्षाद्वृक्षमुपेयुषोल्पवपुषः शाखामृगस्योपरि  
सुभ्व्_०६२०-४ क्रुद्धः सोपि भवानहो बत गतः पञ्चास्य हास्यां दशाम् ॥  
सुभ्व्_०६२१-१ हुङ्कारैः स्तनितानुकारचतुरैर्न्यक्कारमाकारित-  
सुभ्व्_०६२१-२ क्षौणीभृच्छिखरश्रियो गजघटा नीत्वा मदाटोपिनीः ।  
सुभ्व्_०६२१-३ सिंहः संहतभावतो दशदिशः क्लिश्यत्सु दुर्वाशितैर्-  
सुभ्व्_०६२१-४ गोमायुष्वपि विश्वविश्वविदितप्रौढिः किमुद्यच्छते ॥  
सुभ्व्_०६२२-१ करिकलभ विमुञ्च लोलतां  
सुभ्व्_०६२२-२ चर विनयव्रतमानताननः ।  
सुभ्व्_०६२२-३ मृगपतिनखकोटिभङ्गुरो  
सुभ्व्_०६२२-४ गुरुरुपरि क्षमते न तेङ्कुशः ॥  
सुभ्व्_०६२३-१ केलिं कुरुष्व परिभुङ्क्ष्व सरोरुहाणि  
सुभ्व्_०६२३-२ गाहस्य शैलतटनिर्झरिणीपयांसि ।  
सुभ्व्_०६२३-३ भावानुरक्तकरिणीकरलालिताङ्ग  
सुभ्व्_०६२३-४ मातङ्ग मुञ्च मृगराजरणाभिलाषम् ॥  
सुभ्व्_०६२४-१ उच्छृङ्खलेन निरपेक्षतयोन्मदेन  
सुभ्व्_०६२४-२ येनाकुलीकृतमिदं करिणा बभूव ।  
सुभ्व्_०६२४-३ दत्त्वा पदं शिरसि हस्तिपकार्भकेण  
सुभ्व्_०६२४-४ मन्दः कथं गमित एष वशं प्रसह्य ॥  
सुभ्व्_०६२५-१ विन्ध्याद्रिसानुतरुपुष्पपतत्पराग-  
सुभ्व्_०६२५-२ सम्पुञ्जपूजितकरः करियूथसेव्यः ।  
सुभ्व्_०६२५-३ योभूत्स एव नृनिदेशकरः करीन्द्रो  
सुभ्व्_०६२५-४ जातः कथं किमथवा प्रभुरत्र कालः ॥  
सुभ्व्_०६२६-१ अन्तःसमुत्थविरहानलतीव्रताप-  
सुभ्व्_०६२६-२ सन्तापिताङ्ग करिपुङ्गव मुञ्च शोकम् ।  
सुभ्व्_०६२६-३ धात्रा स्वहस्तलिखितानि ललाटपट्टे  
सुभ्व्_०६२६-४ को वाक्षराणि परिमार्जयितुं समर्थः ॥  
सुभ्व्_०६२७-१ भो भोः करीन्द्र दिवसानि कियन्ति तावद्-  
सुभ्व्_०६२७-२ अस्मिन्मरौ समतिवाहयकुत्रचित्त्वम् ।  
सुभ्व्_०६२७-३ रेवाजलैर्निजकरेणुकरप्रयुक्तैर्-  
सुभ्व्_०६२७-४ भूयः शमं गमयितासि निदाघकाले ॥  
सुभ्व्_०६२८-१ अस्मिञ्जडे जगति को नु बृहत्प्रमाण-  
सुभ्व्_०६२८-२ कर्णः करी ननु भवेद्दुरितस्य पात्रम् ।  
सुभ्व्_०६२८-३ इत्यागतं तमपि योलिनमुन्ममाथ  
सुभ्व्_०६२८-४ मातङ्ग एव किमतः परमुच्यतेसौ ॥  
सुभ्व्_०६२९-१ न गृह्णाति ग्रासं नवकमलकिञ्जल्किनि जले  
सुभ्व्_०६२९-२ न पङ्कैराह्लादं व्रजति बिसभङ्गार्धशकलैः ।  
सुभ्व्_०६२९-३ ललन्तीं प्रेमार्द्रामपि विषहते नान्यकरिणीं  
सुभ्व्_०६२९-४ स्मरन्दावभ्रष्टां हृदयदयितां वारणपतिः ॥  
सुभ्व्_०६३०-१ लतान्तान्नादत्ते शशिशकलशीतं न च जलं  
सुभ्व्_०६३०-२ भ्रमद्भृङ्गासङ्गाः परिहरति कान्ताः कमलिनीः ।  
सुभ्व्_०६३०-३ दधद्भाराकारं करमपि करी जातविरहो  
सुभ्व्_०६३०-४ वितन्वन्नुच्छ्वासान्क्षणमपि वतान्ते न रमते ॥  
सुभ्व्_०६३१-१ नदीवप्रान्भित्त्वा किसलयवदुत्पाट्य च तरून्-  
सुभ्व्_०६३१-२ मदोन्मत्ताञ्जित्वा करचरणदन्तैः प्रतिगजान् ।  
सुभ्व्_०६३१-३ जरां प्राप्यानार्यां तरुणजनविद्वेषजननीं  
सुभ्व्_०६३१-४ स एवायं नागः सहति कलभेभ्यः परिभवम् ॥  
सुभ्व्_०६३२-१ वरमियमङ्कुशक्षतिरलक्षितमापतिता  
सुभ्व्_०६३२-२ विनयविधित्सया शिरसि ते गजयूथपते ।  
सुभ्व्_०६३२-३ न पुनरपश्चिमा करजवज्रशिखाभिहतिः  
सुभ्व्_०६३२-४ प्रसभसमुत्थितस्य निशिता वनकेसरिणः ॥  
सुभ्व्_०६३३-१ स्वाधीनां प्रविहाय शैलकटकप्रान्ते करेण वने  
सुभ्व्_०६३३-२ यत्ते नागरिकाजने निपतितं सद्भावशून्ये मनः ।  
सुभ्व्_०६३३-३ तस्यैतद्दृढरज्जुबन्धनवधव्यापारखेदात्मकं  
सुभ्व्_०६३३-४ हे मत्तद्विपु कर्मणः परिणतं रागानुरूपं फलम् ॥  
सुभ्व्_०६३४-१ क्वाकारो गिरिसन्निभः क्व च गतिर्वेगेन लीला च सा  
सुभ्व्_०६३४-२ हेलाकुड्मलितेक्षणाः क्व नु दृशस्तद्वा क्व ते बृंहितम् ।  
सुभ्व्_०६३४-३ वप्राघातरसः क्व ते क्व च करः कष्टं यदेवंविधं  
सुभ्व्_०६३४-४ त्वामारुह्य शिशुः पदा परवशं सञ्चारयत्याज्ञया ॥  
सुभ्व्_०६३५-१ पादाघातविघूर्णिता वसुमती त्रासालसाः पक्षिणः  
सुभ्व्_०६३५-२ पङ्काङ्कानि सरांसि गण्डकषणक्षोदक्षताः शाखिनः ।  
सुभ्व्_०६३५-३ प्राप्येदं करिपोतकैर्विधिवशाच्छार्दूलशून्यं वनं  
सुभ्व्_०६३५-४ तत्तन्नाम कृतं विशृङ्खलतया वक्तुं न यत्पार्यते ॥  
सुभ्व्_०६३६-१ पुण्ड्रेक्षूनपि भक्षयन्घृतभृतो मांसौदनादीनपि  
सुभ्व्_०६३६-२ प्रावृण्वन्विविधाः कुथा अपि वहन्नक्षत्रमाला अपि ।  
सुभ्व्_०६३६-३ कर्णे चामरमालिकामपि दधद्दन्ती तथापि स्मर-  
सुभ्व्_०६३६-४ न्वैन्ध्यीनां घनसल्लकीवनभुवामास्ते सदा दुःखितः ॥  
सुभ्व्_०६३७-१ नीवारप्रसवाग्रमुष्टिकवलैर्यो वर्धितः शैशवो  
सुभ्व्_०६३७-२ पीतं येन सरोजपत्त्रपुटके होमावशेषं पयम् ।  
सुभ्व्_०६३७-३ तं दृष्ट्वा मदमन्थरालिवलयव्यालुप्रगण्डं गजं  
सुभ्व्_०६३७-४ सोत्कण्ठं सभयं च पश्यति मुहुर्दूरे स्थितस्तापसः ॥  
सुभ्व्_०६३८-१ दन्ते न्यस्य करं प्रलम्बितशिराः सम्मील्य नेत्रद्वयं  
सुभ्व्_०६३८-२ किं त्वं वारण तप्यसे गणिकया को नाम नो वञ्चितः ।  
सुभ्व्_०६३८-३ ग्रासं शान्तमना गृहाण सततं शोकोधुना त्यज्यतां  
सुभ्व्_०६३८-४ ये मत्ता अविवेकिनश्चलधियस्ते प्राप्नुवन्त्यापदम् ॥  
सुभ्व्_०६३९-१ पत्युर्यत्कवलावशेषपतितग्रासेन वृत्तिः कृता  
सुभ्व्_०६३९-२ पीतं यच्च करावगाहकलुषं तत्पीतशेषं पयः ।  
सुभ्व्_०६३९-३ प्राणान्पूर्वतरं विहाय तदिदं प्राप्तं करिण्या फलं  
सुभ्व्_०६३९-४ यद्बन्धार्पणकातरस्य करिणः क्लिष्टं न दृष्टं मुखम् ॥  
सुभ्व्_०६४०-१ घासग्रासं गृहाण त्यज गजकलभ प्रेमबन्धं करिण्याः  
सुभ्व्_०६४०-२ पाशग्रन्थिव्रणानामभिमतमधुना देहि पङ्कानुलेपम् ।  
सुभ्व्_०६४०-३ दूरीभूतास्तवैते शबरवरवधूविभ्रमोद्भ्रान्तरम्या  
सुभ्व्_०६४०-४ रेवाकुलोपकण्टद्रुमकुसुमरजो धूसरा विन्ध्यपादाः ॥  
सुभ्व्_०६४१-१ लाङ्गूलचालनमधश्चरणावपातं  
सुभ्व्_०६४१-२ भूमौ निपत्य वदनोदरदर्शनं च ।  
सुभ्व्_०६४१-३ श्वा पिण्डदस्य कुरुते गजपुङ्गवस्तु  
सुभ्व्_०६४१-४ धीरं विलोकयति चाटुशतैश्च भुङ्क्ते ॥  
सुभ्व्_०६४२-१ यद्विन्ध्यः शिखरी तदन्तरपि यत्पीलुप्रियः पिप्पलः  
सुभ्व्_०६४२-२ सोत्कण्ठा रभसागमादभिपतद्रेणुः करेणुश्च यत् ।  
सुभ्व्_०६४२-३ तत्किं भद्रतया स्मरत्यपि करी दैवं हि सर्वङ्कषं  
सुभ्व्_०६४२-४ तन्मृत्योरपि दुःसहं तु यदयं मन्दो धुरि स्थापितः ॥  
सुभ्व्_०६४३-१ मध्येविन्ध्यमुदूर्मिनार्मदनदीवातूलवातावली-  
सुभ्व्_०६४३-२ हेलोद्धूलितमल्लिकाकिसलयैर्यो वृद्धिमभ्यागतः ।  
सुभ्व्_०६४३-३ सोयं दैववशाद्वशाविरहितः शूत्कारकारी करी  
सुभ्व्_०६४३-४ निर्मज्जद्वजरज्जुपाशविवशः कष्टं किमाचेष्टाम् ॥  
सुभ्व्_०६४४-१ हे गन्धकुञ्जर महागिरिकुञ्जराजि-  
सुभ्व्_०६४४-२ मद्यापि मा स्मर सलीलनिमीलिताक्षः ।  
सुभ्व्_०६४४-३ मुञ्चाभिमानमधुना भज वर्तमानं  
सुभ्व्_०६४४-४ वक्रं विधेरुपरि शासनमङ्कुशं च ॥  
सुभ्व्_०६४५-१ स्वच्छस्वादुजला विहाय सरितो हर्तुं तृषं दुःसहां  
सुभ्व्_०६४५-२ मा मत्त द्विरदाक्षि निक्षिप शरत्कृष्टे तडागाम्बुनि ।  
सुभ्व्_०६४५-३ पीतेस्मिन्सकलेपि गच्छति न ते शान्तिं पिपासा जले  
सुभ्व्_०६४५-४ ग्रामस्यैकगतेरमुष्य नियतं स्याज्जीविते संशयः ॥  
सुभ्व्_०६४६-१ दूर्वाकुरतृणाहारा धन्यास्तात वने मृगाः ।  
सुभ्व्_०६४६-२ विभवोन्मत्तचित्तानां न पश्यन्ति मुखानि यत् ॥  
सुभ्व्_०६४७-१ अमृता विगतप्राणा सान्तःशल्याकृतव्रणा ।  
सुभ्व्_०६४७-२ अबद्धा निश्चलेवास्ते कूटसंस्थे मृगे मृगी ॥  
सुभ्व्_०६४८-१ रज्ज्वा दिशः प्रवितताः सलिलं विषेण  
सुभ्व्_०६४८-२ पाशैर्मही हुतभुजा ज्वलिता वनान्ताः ।  
सुभ्व्_०६४८-३ व्याधाः पदान्यनुसरन्ति गृहीतबाणाः  
सुभ्व्_०६४८-४ कं देशमाश्रयति यूथपतिर्मृगाणाम् ॥  
सुभ्व्_०६४९-१ द्रुततरमितो गच्छ प्राणैः कुरङ्ग वियुज्यसे  
सुभ्व्_०६४९-२ किमिति वलितग्रीवं स्थित्वा मुहुर्मुहुरीक्षसे ।  
सुभ्व्_०६४९-३ विदधति हतव्याधानां ते मनागपि नार्द्रतां  
सुभ्व्_०६४९-४ कठिनमनसामेषामेते विलोचनविभ्रमाः ॥  
सुभ्व्_०६५०-१ स्थलीनां दग्धानामुपरि मृगतृष्णामनुसरंस्-  
सुभ्व्_०६५०-२ तृषार्तः सारङ्गो विरमति न खिन्नेपि मनसि ।  
सुभ्व्_०६५०-३ अजानानस्तत्त्वं न स मृगयतेन्यत्र सरसी-  
सुभ्व्_०६५०-४ मभूमौ प्रत्याशा न च फलति विघ्नं च कुरुते ॥  
सुभ्व्_०६५१-१ हे सारङ्ग तृणान्यशान सलिलैः प्राणान्पुषाणाथवा  
सुभ्व्_०६५१-२ यद्वा स्याः पवनाशनस्तदपि ते साविष्कृति प्राणितम् ।  
सुभ्व्_०६५१-३ येनेयं भवतोच्छ्वसत्कुवलयप्रस्तारचारुद्युतिर्-  
सुभ्व्_०६५१-४ दृष्टिर्वित्तमदोद्धताक्षिणि मुखे मूर्खस्य नायासिता ॥  
सुभ्व्_०६५२-१ अल्पीयःस्खलनेन यत्र पतनं कृच्छ्रेण यत्रोन्नतिर्-  
सुभ्व्_०६५२-२ द्वारे वेत्रलतावितानगहने कष्टः प्रवेशक्रमः ।  
सुभ्व्_०६५२-३ हे सारङ्ग मनोरमा वनभुवस्त्यक्त्वा विशेषार्थिना  
सुभ्व्_०६५२-४ किं भूभृत्कटकस्थितिव्यसनिना व्यर्थं खुराः शातिताः ॥  
सुभ्व्_०६५३-१ नैतास्ता मलय काननभुवः स्वच्छस्रवन्निर्झरास्-  
सुभ्व्_०६५३-२ तृष्णा यासु निवर्तते तनुभृतामालोकमात्रादपि ।  
सुभ्व्_०६५३-३ रूक्षध्वाङ्क्षपरिग्रहो भरुरयं स्फारीभवद्भ्रान्तयस्-  
सुभ्व्_०६५३-४ ता एता मृगतृष्णिका हरिण हे नेदं पयो गम्यताम् ॥  
सुभ्व्_०६५४-१ त्यक्तं जन्मवनं तृणाङ्कुरवती मातेव मुक्ता स्थली  
सुभ्व्_०६५४-२ विस्रम्भस्थितिहेतवो न गणिता बन्धूपमाः पादपाः ।  
सुभ्व्_०६५४-३ बालापत्यवियोगदुःखविधुरा नापेक्षिता सा मृगी  
सुभ्व्_०६५४-४ मार्गन्तः पदवीं तथाप्यकरुणा व्याधा न मुञ्चन्त्यमी ॥  
सुभ्व्_०६५५-१ छित्त्वा पाशमपास्य कूटरचनां भङ्क्त्वा बलाद्वागुरां  
सुभ्व्_०६५५-२ पर्यस्ताग्निशिखाकलापजटिलान्निर्गत्य दूरं वनात् ।  
सुभ्व्_०६५५-३ व्याधानां शरगोचरादपि जवेनोत्प्लुत्य धावन्मृगः  
सुभ्व्_०६५५-४ कूपान्तः पतितः करोति विधुरे किं वा विधौ पौरुषम् ॥  
सुभ्व्_०६५६-१ स्वैरी भ्राम्यसि नाथ काम्यसि परद्वाराणि नोत्ताम्यसि  
सुभ्व्_०६५६-२ नाद्यानामनिमित्तकोपकुटिलालापं मुखं पश्यसि ।  
सुभ्व्_०६५६-३ मुञ्चस्येकमपि क्षणं प्रकटितप्रेमां च न प्रेयसीं  
सुभ्व्_०६५६-४ हे सारङ्ग तवातिसुन्दरमिदं केनोपदिष्टं व्रतम् ॥  
सुभ्व्_०६५७-१ स्वच्छन्दं हरिणेन या विहरता दैवात्समासादिता  
सुभ्व्_०६५७-२ भङ्गप्रस्रुतदुग्धबिन्दुबिसरा शालेर्नवा मञ्जरी ।  
सुभ्व्_०६५७-३ निःश्वासानलदग्धकोमलतृणप्रख्यापितान्तर्व्यथस्-  
सुभ्व्_०६५७-४ तामेव प्रतिवासरं मुनिरिव ध्यायन्वने शुष्यति ॥  
सुभ्व्_०६५८-१ सारङ्गो न लतागृहेषु रमते नो पंसुले भूतले  
सुभ्व्_०६५८-२ नो रम्यासु वनोपकण्ठहरितच्छायासु शीतास्वपि ।  
सुभ्व्_०६५८-३ तामेवायतलोचनामनुदिनं ध्यायन्मुहुः प्रेयसीं  
सुभ्व्_०६५८-४ शैलेन्द्रोदरकन्दरेषु गतधीः शृङ्गारिवेषः स्थितः ॥  
सुभ्व्_०६५९-१ शृङ्गेणाङ्गं मृगाणां कषति परिचयप्राप्तये निःस्पृहाणां  
सुभ्व्_०६५९-२ मन्दस्वच्छन्दचारी परिहरति भयादालयं यूथपस्य ।  
सुभ्व्_०६५९-३ दृष्टस्तिष्ठत्यलक्ष्यो झगिति निपतितैस्तत्कुरङ्गीकटाक्षैः  
सुभ्व्_०६५९-४ सारङ्गो दुःखमास्ते विधुरविधिवशादन्ययूथप्रविष्टः ॥  
सुभ्व्_०६६०-१ आदाय मांसमखिलं स्तनवर्जमङ्गान्-  
सुभ्व्_०६६०-२ मां मुञ्च वागुरिक याहि कुरु प्रसादम् ।  
सुभ्व्_०६६०-३ अद्यापि घासकवलग्रसनानभिज्ञो  
सुभ्व्_०६६०-४ मन्मार्गवीक्षणपरस्तनयो मदीयः ॥  
सुभ्व्_०६६१-१ पुरो रेवा पारे गिरिरतिदुरारोहशिखरः  
सुभ्व्_०६६१-२ सरः सव्ये वामे दवदहनदाहव्यतिकरः ।  
सुभ्व्_०६६१-३ धनुष्पाणिः पश्चाच्छबरहतको धावतितरां  
सुभ्व्_०६६१-४ न यातुं न स्थातुं हरिणाशिशुरेष प्रभवति ॥  
सुभ्व्_०६६२-१ क्व क्रीडति क्व चरति क्व करोति वृत्तिं  
सुभ्व्_०६६२-२ वारि क्व नाम पिबति स्वपिति क्व नाम ।  
सुभ्व्_०६६२-३ इत्थं मृगं निरपराधमबाधमानं  
सुभ्व्_०६६२-४ व्याधोनुधावति वधाय धनुर्दधानः ॥  
सुभ्व्_०६६३-१ चन्द्रः सुधांशुरयमत्रिसुतो द्विजेशः  
सुभ्व्_०६६३-२ पुण्यैरवापि शरणाय मयेति तोषम् ।  
सुभ्व्_०६६३-३ मुग्धैणशाव भज मा त्यज पापमेनं  
सुभ्व्_०६६३-४ मीनं प्रभुज्य सहसा कृतमेषभोगम् ॥  
सुभ्व्_०६६४-१ करभ यदि कदाचित्प्रभ्रमन्दैवयोगान्-  
सुभ्व्_०६६४-२ मधुकरकुलतस्त्वं प्रापयेथा मधूनि ।  
सुभ्व्_०६६४-३ विरम विरम तेभ्यः सन्ति शष्पाण्यरण्ये  
सुभ्व्_०६६४-४ प्रथममुखरसास्ते शोषयन्त्येव पश्चात् ॥  
सुभ्व्_०६६५-१ विकचकुमुदैः फुल्लाम्भोजैः सरोभिरलङ्कृतां  
सुभ्व्_०६६५-२ मरकतमणिश्यामां शष्पैर्विहाय वनस्थलीम् ।  
सुभ्व्_०६६५-३ स्मरति करभो यद्वृक्षाणां चरन्मरुधन्वनां  
सुभ्व्_०६६५-४ परिचयरतिः सा दुर्वारा न सा गुणवैरिता ॥  
सुभ्व्_०६६६-१ करभदयिते यत्तत्पीतं सुदुर्लभमेकदा  
सुभ्व्_०६६६-२ मधु वनगतं तस्यालाभे विरौषि किमुत्सुका ।  
सुभ्व्_०६६६-३ कुरु परिचितैः पीलोः पत्त्रैर्धृतिं मरुगोचरे  
सुभ्व्_०६६६-४ जगति सकले कस्यावाप्तिः सुखस्य निरन्तरा ॥  
सुभ्व्_०६६७-१ करभदयिते योसौ पीलुस्त्वया मधुलुब्धया  
सुभ्व्_०६६७-२ व्यपगतधनच्छायस्त्यक्तो न सादरमीक्षितः ।  
सुभ्व्_०६६७-३ चलकिसलयः सोपीदानीं प्ररूढनवाङ्कुरः  
सुभ्व्_०६६७-४ करभदयितावृन्दैरन्यैः सुखं परिभुज्यते ॥  
सुभ्व्_०६६८-१ करभ किमिदं दीर्घोच्छ्वासैः क्षिणोषि शरीरकं  
सुभ्व्_०६६८-२ विरम शठे हे कस्यात्यन्तं सखे सुखमागतम् ।  
सुभ्व्_०६६८-३ चर किसलयं स्वस्थः पीलोर्विमुञ्च मधुस्पृहां  
सुभ्व्_०६६८-४ पुनरपि भवान्कल्याणानां भविष्यति भाजनम् ॥  
सुभ्व्_०६६९-१ करभ रभसात्क्रोष्टुं वाञ्छस्यहो श्रवणज्वरः  
सुभ्व्_०६६९-२ शरणमथवानृज्वी दीर्घा तवैव शिरोधरा ।  
सुभ्व्_०६६९-३ पृथुगलबिलावृत्तिश्रान्तोच्चरिष्यति वाङ्मुखा-  
सुभ्व्_०६६९-४ दियति समये को जानीते भविष्यति कस्य किम् ॥  
सुभ्व्_०६७०-१ तथा सन्तुष्टः सञ्जलवृणशमीपीलुबदरैश्-  
सुभ्व्_०६७०-२ चरन्स्वस्थोरण्ये करभशिशुकः शोकरहितः ।  
सुभ्व्_०६७०-३ कृतो मध्वास्वादप्रवणहदयो मुग्धविधिना  
सुभ्व्_०६७०-४ यथा नान्यद्भुङ्क्ते न पिबति न शेते न रमते ॥  
सुभ्व्_०६७१-१ यस्यासीन्नवपीलुपत्त्रबदरग्रासोपि सन्तुष्टये  
सुभ्व्_०६७१-२ दीर्घाध्वन्यनुगम्यते न पदवी यस्य स्वयूथ्यैरपि ।  
सुभ्व्_०६७१-३ सोयं सम्प्रति याति बालकरभः क्षीणोद्यमः क्षामतां  
सुभ्व्_०६७१-४ मन्ये नूनमनेन दैवहतकेनास्वादितं भ्रामरम् ॥  
सुभ्व्_०६७२-१ पीलूनां हि फलं कषायरहितं रोमन्थयित्वा मरौ  
सुभ्व्_०६७२-२ शाखाग्रं यदखादि चारु करभीवक्त्रार्पितं प्रेमतः ।  
सुभ्व्_०६७२-३ तत्स्मृत्वा करभेन खेदविधुरं दीर्घं तथा कूजितं  
सुभ्व्_०६७२-४ प्राणानामभवत्तदेव सहसा प्रस्थानतूर्यं यथा ॥  
सुभ्व्_०६७३-१ क्रमेलकं निन्दति कोमलेच्छुः  
सुभ्व्_०६७३-२ क्रमेलकः कण्टकलम्पटस्तम् ।  
सुभ्व्_०६७३-३ प्रीतौ तयोरिष्टभुजोः समायां  
सुभ्व्_०६७३-४ मध्यस्थता नैकतरोपहासः ॥  
सुभ्व्_०६७४-१ एक एव खगो मानी वने वसति चातकः ।  
सुभ्व्_०६७४-२ पिपासितो वा म्रियते याचते वा पुरन्दरम् ॥  
सुभ्व्_०६७५-१ अयि चकितमुग्धचातक मरुभुवि धावसि मुधा किमुद्ग्रीवम् ।  
सुभ्व्_०६७५-२ ग्रीष्मे दवाग्निवलितस्तापिच्छोयं न विद्युत्वान् ॥  
सुभ्व्_०६७६-१ पिपासुरप्येव जलं शिखण्डी  
सुभ्व्_०६७६-२ प्रतीक्षते प्राणसमां पिबन्तीम् ।  
सुभ्व्_०६७६-३ नूनं प्रियास्नेहनिबद्धदृष्टिः  
सुभ्व्_०६७६-४ स्वल्पं पयः पश्यति निम्नगासु ॥  
सुभ्व्_०६७७-१ अत्युन्नतिव्यसनिनः शिरसोधुनैष  
सुभ्व्_०६७७-२ स्वस्यैव चातकशिशुः प्रणयं विधत्ताम् ।  
सुभ्व्_०६७७-३ अस्यैतदिच्छति नहि प्रततासु दिक्षु  
सुभ्व्_०६७७-४ ताः स्वच्छशीतमधुराः क्व नु नाम नापः ॥  
सुभ्व्_०६७८-१ केकाः कला वनभुवस्तिलकायमानो  
सुभ्व्_०६७८-२ रम्यः कलापमहिमैष शिखण्डिनोस्य ।  
सुभ्व्_०६७८-३ दुर्लक्षणं ननु विहायसि वायसादि-  
सुभ्व्_०६७८-४ क्षुण्णेप्ययं चटकतुल्यगतिर्न जातः ॥  
सुभ्व्_०६७९-१ नीलाब्जपुञ्जरजसारुणितान्विमुच्य  
सुभ्व्_०६७९-२ स्वच्छान्सुधाधिकरसानपि वारिराशीन् ।  
सुभ्व्_०६७९-३ यच्चातकः पिबति वारिधरोदबिन्दून्-  
सुभ्व्_०६७९-४ मन्ये तदानतिभयाच्छिरसोभिमानी ॥   
सुभ्व्_०६७९-५ दिव्याम्बुपाननियमस्तव मोहयेत्कं  
सुभ्व्_०६७९-६ दोषोपि संवृतिमतां भजते गुणत्वम्  भूमिस्थमम्बु यदि चातक पातुमिच्छेः  
सुभ्व्_०६७९-७ कण्ठव्रणं प्रकटयेस्तदयोग्यतां च ॥  
सुभ्व्_०६७९-८ दिव्याम्बुपाननियमस्तव मोहयेत्कं  
सुभ्व्_०६७९-९ दोषोपि संवृतिमतां भजते गुणत्वम् ॥  
सुभ्व्_०६८१-१ किं नैव सन्ति नवतामरसावतंसा  
सुभ्व्_०६८१-२ हंसावलीवलयिनो जलसन्निवेशाः ।  
सुभ्व्_०६८१-३ कोपि ग्रहो गुरुरयं बत चातकस्य  
सुभ्व्_०६८१-४ पौरन्दरीं यदभिवाञ्छति वारिधाराम् ॥  
सुभ्व्_०६८२-१ किं दूरेण पयोधरा उपरि किं नान्ये रटन्तः श्रुता  
सुभ्व्_०६८२-२ निन्द्याः पापतया स्वकुक्षिषु गताः किं नाम पक्षाः क्षयम् ।  
सुभ्व्_०६८२-३ रम्यं वा गगने न किं विहरणं किं तूग्रकाकावली-  
सुभ्व्_०६८२-४ पर्यायप्रतिपत्तिलाघवभयाद्भूमौ स्थिता बर्हिणः ॥  
सुभ्व्_०६८३-१ नो ताण्डवेन नयनामृतनिर्झरेण  
सुभ्व्_०६८३-२ केकारवेण न च कर्णरसायनेन ।  
सुभ्व्_०६८३-३ बर्हेण चापि सुरचापरुचा तवाय-  
सुभ्व्_०६८३-४ मोतुर्न तुष्यति शिखिन्वधमन्तरेण ॥  
सुभ्व्_०६८४-१ चातक तात कियद्भवता पातकमतुलमकारि ।  
सुभ्व्_०६८४-२ नवजलदादपि चञ्चुपुटे यत्तव न पतति वारि ॥  
सुभ्व्_०६८५-१ जलकणवितरणरहितः प्रकटितधवलितवेषः ।  
सुभ्व्_०६८५-२ चातक रटसि वृथा किं जलदः शारद एषः ॥  
सुभ्व्_०६८६-१ सन्ति कूपाः स्फुरद्रूपाः परितः सरितः शुभाः ।  
सुभ्व्_०६८६-२ तथापि चातकस्यैकः फलदो जलदोदयः ॥  
सुभ्व्_०६८७-१ केकानिभाद्धटयसे पटुचाटुकानि  
सुभ्व्_०६८७-२ चञ्चत्कलापमपि नृत्यसि रञ्जनाय ।  
सुभ्व्_०६८७-३ हे चातक प्रयतसे जलदं प्रतीत्थं  
सुभ्व्_०६८७-४ बिन्दुं जलस्य लभसे न च लज्जसे च ॥  
सुभ्व्_०६८८-१ वाहत्वमीश्वरसुतस्य विधाय बर्हिन्-  
सुभ्व्_०६८८-२ प्रम्लायितः स निजपक्षकलाप एव ।  
सुभ्व्_०६८८-३ नाराधितः स भवता पुरुषोत्तमः किं  
सुभ्व्_०६८८-४ यस्ते तृषं प्रशमयेत्कचमेघवर्षैः ॥  
सुभ्व्_०६८९-१ वसतोतिशयप्रीत्या मानसोचितसंस्थितेः ।  
सुभ्व्_०६८९-२ पल्वलाम्भसि हंसस्य हंसतैव विकल्प्यते ॥  
सुभ्व्_०६९०-१ पिबन्ति मधु पद्मेभ्यो भृङ्गाः केसरधूसराः ।  
सुभ्व्_०६९०-२ हंसाः शैवालमश्नन्ति धिग्दैवमसमञ्जसम् ॥  
सुभ्व्_०६९१-१ यदि नाम दैवयोगाज्जगदसरोजं कदाचिदपि जातम् ।  
सुभ्व्_०६९१-२ अवकरनिकरं विकिरति तत्किं कृकवाकुरिव हंसः ॥  
सुभ्व्_०६९२-१ कटु रटति निकटर्वती वाचाटष्टिट्टिभः पटुर्यत्र ।  
सुभ्व्_०६९२-२ अपसरणमेव शरणं मौनं वा तत्र हंसस्य ॥  
सुभ्व्_०६९३-१ अस्तु यद्यपि सर्वत्र नीरं नीरजमण्डितम् ।  
सुभ्व्_०६९३-२ रमते न मरालस्य मानसं मानसं विना ॥  
सुभ्व्_०६९४-१ क्षुधितोपि पद्मखण्डे जहाति रजसावृतं हि किञ्जल्कम् ।  
सुभ्व्_०६९४-२ गुणिनि कृतपक्षपातो बिसं तु बहु मन्यते हंसः ॥  
सुभ्व्_०६९५-१ तरलयसि दृशं किमुत्सुका-  
सुभ्व्_०६९५-२ मकुलषमानसवासलालिते ।  
सुभ्व्_०६९५-३ अवतर कलहंसि वापिकां  
सुभ्व्_०६९५-४ पुनरपि यास्यसि पङ्कजालयम् ॥  
सुभ्व्_०६९६-१ भृङ्गाङ्गनाजनमनोहरहारिगीत-  
सुभ्व्_०६९६-२ राजीवरेणुक्रणकीर्णपशङ्गतोयाम् ।  
सुभ्व्_०६९६-३ रम्यां हिमाचलनदीं प्रविहाय हंस  
सुभ्व्_०६९६-४ हे हे हताश वद कां दिशमुत्सुकोसि ॥  
सुभ्व्_०६९७-१ हे हंस मेलितपयःसलिलं विवेक्तुं  
सुभ्व्_०६९७-२ शक्तस्य सम्प्रति मतिः क्व नु तेद्य याता ।  
सुभ्व्_०६९७-३ कासारवारिणि कलां पतितां यदिन्दो-  
सुभ्व्_०६९७-४ रादातुमिच्छसि बिसाङ्कुरवाञ्छया त्वम् ॥  
सुभ्व्_०६९८-१ शीतांशुशेखरशिरोरुहसंश्रितानि  
सुभ्व्_०६९८-२ पुण्यानि पावितजगन्ति मनोरमाणि ।  
सुभ्व्_०६९८-३ भ्रान्त्वा चिरं सुरसरित्सलिलानि दैवाल्-  
सुभ्व्_०६९८-४ लब्धानि हातुमिह वाञ्छसि नासि हंसः ॥  
सुभ्व्_०६९९-१ स्थित्वा चिरं नभसि निश्चलतारकेण  
सुभ्व्_०६९९-२ मातङ्गसङ्गकलुषां नलिनीं निरीक्ष्य ।  
सुभ्व्_०६९९-३ उत्पन्नमन्युपरिघर्घरनिःस्वनेन  
सुभ्व्_०६९९-४ हंसेन साश्रु परिवृत्य गतं न लीनम् ॥  
सुभ्व्_०७००-१ येनोज्झितं सहचरीवदनोपनीतं  
सुभ्व्_०७००-२ रम्यं मृणालशकलं हिमशङ्खशुभ्रम् ।  
सुभ्व्_०७००-३ सोयं खगो हतविधे तव चेष्टितेन  
सुभ्व्_०७००-४ शेवालनाललवलम्पटतां विधत्ते ॥  
सुभ्व्_०७०१-१ रटसि कटु किमुच्चैर्वायस स्पर्धया मे  
सुभ्व्_०७०१-२ विहगहतक विष्ठारक्तवक्त्रान्तरालः ।  
सुभ्व्_०७०१-३ विततधवलपक्षाक्षेपविक्षोभिताम्भाः  
सुभ्व्_०७०१-४ कमलवनविहारी सारसोहं न काकः ॥  
सुभ्व्_०७०२-१ हंसोध्वगः श्रममपोहयितुं दिनान्ते  
सुभ्व्_०७०२-२ कारण्डकाकबकभासवनं प्रविष्टः ।  
सुभ्व्_०७०२-३ मूकोयमित्युपहसन्ति लुनन्ति पक्षान्-  
सुभ्व्_०७०२-४ नीचाश्रयो हि महतामवमानभूमिः ॥  
सुभ्व्_०७०३-१ क्व कठिनमहो पीलोः पत्त्रं मृदुः क्व बिसाङ्कुरः  
सुभ्व्_०७०३-२ क्व कटु लवणं कौपं चाम्भः क्व तामरसासवः ।  
सुभ्व्_०७०३-३ क्व कुसुमरजो हृद्यं रूक्षाः क्व चोषरपांसवः  
सुभ्व्_०७०३-४ क्व मरुविषयो ध्वाङ्क्षक्षेत्रं क्व हंस भवादृशाः ॥  
सुभ्व्_०७०४-१ भो राजहंस किमिति त्वमिहागतोसि  
सुभ्व्_०७०४-२ योसौ बकः स इह हंस इति प्रतीतः ।  
सुभ्व्_०७०४-३ तद्गम्यतां त्वरितमेव ततः प्रभाते  
सुभ्व्_०७०४-४ यावद्वदन्ति बक एष न मूढलोकाः ॥  
सुभ्व्_०७०५-१ अये वापीहंसा निजवसतिसङ्कोचपिशुनं  
सुभ्व्_०७०५-२ करुध्वं मा चेतो वियति बहतो वीक्ष्य विहगान् ।  
सुभ्व्_०७०५-३ अमी ते सारङ्गा भुवनमहनीयव्रतभृतो  
सुभ्व्_०७०५-४ निरीहाणामेषां तृणमिव भवन्त्यम्बुनिधयः ॥  
सुभ्व्_०७०६-१ तरौ तीरोद्भूते क्वचिदपि दलाच्छादिततनुः  
सुभ्व्_०७०६-२ पतद्धारासारां गमय विषमां प्रावृषमिमाम् ।  
सुभ्व्_०७०६-३ निवृत्तायां त्वस्यां सरसि सरसोत्फुल्लनलिने  
सुभ्व्_०७०६-४ स एव त्वं हंसः पुनरपि विलासास्त इह ते ॥  
सुभ्व्_०७०७-१ गतं तद्गाम्भीर्यं जलमपि वृतं जालकशतैः  
सुभ्व्_०७०७-२ सखे हंसोत्तिष्ठ प्रथमममुतो दग्धसरसः ।  
सुभ्व्_०७०७-३ स यावत्पङ्काम्भःकलुषितवपुर्भूरिविलपन्-  
सुभ्व्_०७०७-४ न काको वाचाटश्चरणयुगलं मूर्ध्नि कुरुते ॥  
सुभ्व्_०७०८-१ स्पृशति न बिसं चञ्च्वा भूयस्तया सह खण्डितं  
सुभ्व्_०७०८-२ पिबति न जलं याति स्वप्तुं न शेवलजालकम् ।  
सुभ्व्_०७०८-३ कमलकलिकाभङ्गक्रीडां करोति न सारसः  
सुभ्व्_०७०८-४ क्वणति करुणं शोकग्रस्तः प्रियाविरहाकुलः ॥  
सुभ्व्_०७०९-१ सरसि बहुशस्ताराछायां दशन्परिवञ्चतः  
सुभ्व्_०७०९-२ कुमुद विटपान्वेषी हंसो निशास्वविचक्षणः ।  
सुभ्व्_०७०९-३ दशति न पुनस्ताराशङ्की दिवापि सितोत्पलं  
सुभ्व्_०७०९-४ कुहकचकितो लोकः सत्येप्यपायमपेक्षते ॥  
सुभ्व्_०७१०-१ मुक्ताभानि पयांसि भङ्गविलसद्दुग्धा बिसग्रन्थयः  
सुभ्व्_०७१०-२ स्फीतास्तामरसासवा विहरणक्रीडासहं सैकतम् ।  
सुभ्व्_०७१०-३ सन्त्येव प्रतिदेशमत्रविषमे हे हंस पङ्काङ्किते  
सुभ्व्_०७१०-४ धृष्टोक्त्रुष्टबके जरत्सरसि ते कोयं निवासग्रहः ॥  
सुभ्व्_०७११-१ आपूर्येत पुनः स्फुरच्छफरिकासारोर्मिभिर्वारिभिर्-  
सुभ्व्_०७११-२ भूयोपि प्रविभज्यमाननलिनं पश्येम तोयाशयम् ।  
सुभ्व्_०७११-३ इत्याशाशततन्तुबद्धहृदयो नक्तन्दिनं दीनधीः  
सुभ्व्_०७११-४ शुष्यत्यातपशोषितस्य सरसस्तीरे जरत्सारसः ॥  
सुभ्व्_०७१२-१ तावद्दोलितपङ्कजच्युतरजःपिङ्काङ्गरागोज्ज्वल्प्  
सुभ्व्_०७१२-२ यः शृण्वन्कलकूजितं मधुलिहां सञ्जातहर्षोत्सवः ।  
सुभ्व्_०७१२-३ कान्ताचञ्चुपुटापवर्जितबिसग्रासग्रहेप्यक्षमः  
सुभ्व्_०७१२-४ सोयं सम्प्रति हंसको मरुगतः कष्टं तृणं वाञ्छति ॥  
सुभ्व्_०७१३-१ यां स्मृत्वा सहसैव मानससरस्त्यक्त्वा विशेषार्थिनस्-  
सुभ्व्_०७१३-२ तामेवोत्सुकचेतसः कमलिनीं दृष्ट्वा बकाध्यासिताम् ।  
सुभ्व्_०७१३-३ लीयन्ते विगताभिमानलघवस्तत्रैव भूयोपि ये  
सुभ्व्_०७१३-४ हंसास्ते न भवन्ति हंसधवलाः प्रायो बका एव ते ॥  
सुभ्व्_०७१४-१ यामालिङ्ग्य बका रटन्ति कटुकं दीर्घोच्छ्वसत्कन्धरा  
सुभ्व्_०७१४-२ यस्यामंसतटावघट्टितजलं वल्गन्त्यमी मद्गवः ।  
सुभ्व्_०७१४-३ या शश्वन्मलिनात्मकैरपि बकैर्नक्तन्दिनं सेव्यते  
सुभ्व्_०७१४-४ सा हंसेन मनस्विना कमलिनी युक्तं यदि त्यज्यते ॥  
सुभ्व्_०७१५-१ रूपं हारि मनोहरा सहचरी पानाय पाद्मं मधु  
सुभ्व्_०७१५-२ क्रीडा चाप्सु सरोरुहेषु वसतिस्तेषां रजो मण्डनम् ।  
सुभ्व्_०७१५-३ वृत्तिः साधुमता बिसेन सहृदश्चारुस्वनाः षट्पदाः  
सुभ्व्_०७१५-४ सेवादैन्यविमाननाविरहितो हंसः सुखं जीवति ॥  
सुभ्व्_०७१६-१ मत्स्या अपि हि जानन्ति क्षीरनीरविवेचनम् ।  
सुभ्व्_०७१६-२ प्रसिद्धं राजहंसानां यशः पुण्यैरवाप्यते ॥  
सुभ्व्_०७१७-१ क्रुद्धोलूकनखप्रपातविगलत्पक्षा अपि स्वाश्रयं  
सुभ्व्_०७१७-२ ये नोज्झन्ति पुरीषपुष्टवपुषस्तेकेचिदन्ये द्विजाः ॥  
सुभ्व्_०७१८-१ ये तु स्वर्गतरङ्गिणीबिसलतालेशेन संवर्धिता  
सुभ्व्_०७१८-२ गङ्गानीरमपि त्यजन्ति कलुषं ते राजहंसाः कुतः ॥  
सुभ्व्_०७१८-१ समुद्गिरसि वाचः किं पुंस्कोकिल सुकोमलाः ।  
सुभ्व्_०७१८-२ श्वभ्रेस्मिञ्जडपाषाणगुरुनिर्घोषभैरवे ॥  
सुभ्व्_०७२०-१ काकैः सह विवृद्धस्य कोकिलस्य कला गिरः ।  
सुभ्व्_०७२०-२ खलसङ्गेपि नैष्ठुर्यं कल्याणप्रकृतेः कुतः ॥  
सुभ्व्_०७२०-१ श्रोत्रोत्सवं तव कलं कलकण्ठ कोत्र  
सुभ्व्_०७२०-२ नादं शृणोति रतिविग्रहसन्धिदूतम् ।  
सुभ्व्_०७२०-३ दावाग्निदग्धघनपादपकोटरान्त-  
सुभ्व्_०७२०-४ राविर्भवत्कटुरवासु वनस्थलीषु ॥  
सुभ्व्_०७२१-१ मूकीमूय तमेव कोकिल मधुं बन्धुं प्रतीक्षस्व हे  
सुभ्व्_०७२१-२ हेलोल्लासितमालतीपरिमलामोदानुकूलानिलम् ।  
सुभ्व्_०७२१-३ यत्रैतास्तव सूक्तयः सफलतामायान्त्यमी तूल्लसत्-  
सुभ्व्_०७२१-४ पांसूत्तम्भभृतो निदाघदिवसाः सन्तापसन्धायिनः ॥  
सुभ्व्_०७२२-१ भ्रातः कोकिलकूजितैरलमलं नार्घन्ति यस्माद्गुणास्-  
सुभ्व्_०७२२-२ तूष्णीमाःस्व विशीर्णपर्णनिचयच्छन्नः क्वचित्कोटरे ।  
सुभ्व्_०७२२-३ उद्यानद्रुमवाटिकाकटुरटत्काकावलींसकुलः  
सुभ्व्_०७२२-४ कालोयं शिशिरस्य सम्प्रति सखे नायं वसन्तोत्सवः ॥  
सुभ्व्_०७२३-१ क्वचिज्झिल्लीनादः क्वचिदतुलकाकोलकलहः  
सुभ्व्_०७२३-२ क्वचित्कङ्कारावः क्वचिदपि कपीनां कलकलः ।  
सुभ्व्_०७२३-३ क्वचिद्धोरः फेरुध्वनिरयमहो दैवघटना  
सुभ्व्_०७२३-४ कथङ्कारं तारं क्वणतु चकितः कोकिलयुवा ॥  
सुभ्व्_०७२४-१ ॥। ॥। ॥। ॥। ॥। ॥। ॥  
सुभ्व्_०७२४-२ केतकीकुसुमं भृङ्गः पीड्यमानोपि सेवते ।  
सुभ्व्_०७२४-३ दोषाः किं नाम कुर्वन्ति गुणापहृतचेतसः ॥  
सुभ्व्_०७२५-१ कृत्वापि कोषपानं भ्रमरयुवा पुरत एव कमलिन्याः ।  
सुभ्व्_०७२५-२ अभिलषति बकुलकलिकां मधुलिहि मलिने कुतः सत्यम् ॥  
सुभ्व्_०७२६-१ मदनमवलोक्य निष्फलमनित्यतामपि च बन्धुजीवानाम् ।  
सुभ्व्_०७२६-२ गुरुमुपगम्य भ्रमरः सम्प्रति जातो जपासक्तः ॥  
सुभ्व्_०७२७-१ भ्रमर भ्रमता दिगन्तराणि  
सुभ्व्_०७२७-२ क्वचिदासादितमीक्षितं श्रुतं वा ।  
सुभ्व्_०७२७-३ वद सत्यमपास्य पक्षपातं  
सुभ्व्_०७२७-४ यदि जातीकुसुमानुकारि पुष्पम् ॥  
सुभ्व्_०७२८-१ कमलं भवनं रजोङ्गरागो  
सुभ्व्_०७२८-२ मधु पानं मधुराः प्रियाप्रलापाः ।  
सुभ्व्_०७२८-३ शयनं मृदु केसरोपधानं  
सुभ्व्_०७२८-४ भ्रमरस्याम्भसि का न राजलीला ॥  
सुभ्व्_०७२९-१ पतितमुत्पतितं स्थितमक्रियं  
सुभ्व्_०७२९-२ सकरुणं क्वणितं गतमागतम् ।  
सुभ्व्_०७२९-३ कमलिनीमलिना तुहिनाहतां  
सुभ्व्_०७२९-४ नहि तदस्ति विलोक्य न यत्कृतम् ॥  
सुभ्व्_०७३०-१ कमलिनीमलिनी दयितं विना  
सुभ्व्_०७३०-२ न सहते सह तेन निषेविताम् ।  
सुभ्व्_०७३०-३ तमधुना मधुना निहितं हृदि  
सुभ्व्_०७३०-४ स्मरति सा रतिसारमहर्निशम् ॥  
सुभ्व्_०७३१-१ मदं न लिप्सेत शिलीमुखो यदि  
सुभ्व्_०७३१-२ द्विपान्न कर्णाग्रनिपातमाप्नुयात् ।  
सुभ्व्_०७३१-३ परोपसर्पी सुखलेशलिप्सया  
सुभ्व्_०७३१-४ नरो भवत्येव पराभवास्पदम् ॥  
सुभ्व्_०७३२-१ मधुकर बहुशस्त्वया निरस्ताः  
सुभ्व्_०७३२-२ कुसुमलतास्तृणावत्सुपुष्पिताग्राः ।  
सुभ्व्_०७३२-३ फलमनुभव कण्टकावृताभ्यस्-  
सुभ्व्_०७३२-४ तदिदमपत्रप केतकीलताभ्यः ॥  
सुभ्व्_०७३३-१ पुल्लेषु यः कमलिनीकमलोदरेषु  
सुभ्व्_०७३३-२ चूतेषु यो विलसितः कलिकान्तरस्थः ।  
सुभ्व्_०७३३-३ पश्याद्य तस्य मधुपस्य शरद्व्यपाये  
सुभ्व्_०७३३-४ कृच्छ्रेण वेणुविवरे दिवसाः प्रयान्ति ॥  
सुभ्व्_०७३४-१ पुष्पासवं सुरभि गन्धिरजोङ्गरागः  
सुभ्व्_०७३४-२ पीत्वा लतासु मधुपः कमले निषण्णः ।  
सुभ्व्_०७३४-३ बद्धोधुना शशिकरैः करुणं विरौति  
सुभ्व्_०७३४-४ सन्तोषहीनमिह कं न भजन्त्यनर्थाः ॥  
सुभ्व्_०७३५-१ अन्यासु तावदुपमर्दसहासु भृङ्ग  
सुभ्व्_०७३५-२ लोलं विनोदय मनः सुमनोलतासु ।  
सुभ्व्_०७३५-३ नुग्धाननामरजसं कलिकामकाले  
सुभ्व्_०७३५-४ बालां कदर्थयसि किं नवमालिकायाः ॥  
सुभ्व्_०७३६-१ एरावणाननमदाम्बुकणावपात-  
सुभ्व्_०७३६-२ संसक्ततामरसरेणुपिशङ्गिताङ्गः ।  
सुभ्व्_०७३६-३ चण्डानिलाहततुषारविशीर्णपक्षः  
सुभ्व्_०७३६-४ क्षीणः क्षितौ मधुकरो विवशोत्र शेते ॥  
सुभ्व्_०७३७-१ सोत्कः परिभ्रमसि किं व्यवपातिधैर्यः  
सुभ्व्_०७३७-२ कूजन्द्विरेफ करुणं कुसुमासवार्थी ।  
सुभ्व्_०७३७-३ अन्यासु पादपलतासु धृतिं बधान  
सुभ्व्_०७३७-४ भग्ना हि सा कुसुमिता सहकारवल्ली ॥  
सुभ्व्_०७३८-१ स्वामोदवासितसमग्रदिगन्तराला  
सुभ्व्_०७३८-२ रक्ता मनोहरमुखा सुकुमारमूर्तिः ।  
सुभ्व्_०७३८-३ सेव्या सरोजकलिका तु यदैव जाता  
सुभ्व्_०७३८-४ नीतस्तदैव विधिना मधुपोन्यदेशम् ॥  
सुभ्व्_०७३९-१ जात्युज्ज्वले मधुरकोमलवाग्निलासौ  
सुभ्व्_०७३९-२ द्वौ पुष्करे मधुकरौ युगपत्प्रविष्टौ ।  
सुभ्व्_०७३९-३ एकस्तयोर्मधुभराकुलपूर्णदेहः  
सुभ्व्_०७३९-४ कष्टे विधौ न रजसापि युतो द्वितीयः ॥  
सुभ्व्_०७४०-१ मधुकरगणश्चूतं त्यक्त्वा गतो नवमालिकां  
सुभ्व्_०७४०-२ पुनरपि गतो रक्ताशोकं कदम्बतरुं ततः ।  
सुभ्व्_०७४०-३ तदपि सुचिरं स्थित्वा तेभ्यः प्रयाति सरोरुहं  
सुभ्व्_०७४०-४ परिचितगुणद्वेषी लोको नवं नवमीहते ॥  
सुभ्व्_०७४१-१ लिखितकमले सौन्दर्येण प्रकामहृतात्मना  
सुभ्व्_०७४१-२ किमिव न कृतं तत्र भ्रान्त्वा मधुस्पृहयालिना ।  
सुभ्व्_०७४१-३ अधिगतरसः सोभूत्तस्मान्मनागपि नाल्पधीर्-  
सुभ्व्_०७४१-४ धुरि तु लिखितस्तृष्णान्धानां जनेन विवेकिना ॥  
सुभ्व्_०७४२-१ भ्रमति बकुले मन्दं कुन्दे न विन्दति निर्वृतिं  
सुभ्व्_०७४२-२ प्रकृतिसुरभौ रक्ताशोके न याति विशोकताम् ।  
सुभ्व्_०७४२-३ सुरभिकुसुमामोदोत्कण्ठापनीतमना वने  
सुभ्व्_०७४२-४ वहति तनुतामङ्गे भृङ्गः स्मरन्नवमालिकाम् ॥  
सुभ्व्_०७४३-१ स्पृशति शनकैश्चुम्बन्नङ्गैः करोति निपीडनं  
सुभ्व्_०७४३-२ चरणपतनं मुद्राभेदं विधातुमपीहते ।  
सुभ्व्_०७४३-३ समयमुचितं चित्तोत्सुक्यात्प्रतीक्षितुमक्षमो  
सुभ्व्_०७४३-४ मधुकरयुवा पुण्यैर्लब्ध्वा नवां नवमालिकाम् ॥  
सुभ्व्_०७४४-१ हिमोत्सन्नां दृष्ट्वा हतकमलनालां कमलिनीं  
सुभ्व्_०७४४-२ द्विरेफाः संवृत्ताः सपदि गजगण्डप्रणयिनः ।  
सुभ्व्_०७४४-३ अहो धिग्भूतानां प्रकृतिरियमप्रत्ययकरी  
सुभ्व्_०७४४-४ न कश्चित्क्षीणार्थे प्रथमगुणगन्धं गणयति ॥  
सुभ्व्_०७४५-१ किमामोदभ्रान्त्या भ्रमसि सुचिरं भृङ्ग ननु हे  
सुभ्व्_०७४५-२ न जानीषे तत्त्वं प्रतपतितरां ग्रीष्मसमयः ।  
सुभ्व्_०७४५-३ स्थितं शून्यं पुष्पैः प्रकटविटपं पश्य विपिनं  
सुभ्व्_०७४५-४ गतः गौरभ्याढ्यः प्रकृतिसुभगश्चैत्रविभवः ॥  
सुभ्व्_०७४६-१ केनाघ्रातमुदारमस्य कुसुमं कैश्चुम्बितं केसरं  
सुभ्व्_०७४६-२ पीतः केन रसोस्य केन रजसा चोद्वेल्लितं केन वा ।  
सुभ्व्_०७४६-३ हे हे मुग्धमधुव्रत व्रज जवादन्यांस्तरून्पुष्पिता-  
सुभ्व्_०७४६-४ नुत्तालेत्र वृथैव पिप्पलतरौ किं किञ्चिदासाद्यते ॥  
सुभ्व्_०७४७-१ प्रत्यग्रोत्र यथासुखं मधुरसः पातव्य इत्युत्सुकस्-  
सुभ्व्_०७४७-२ तृष्णाविभ्रमविप्रलब्धह्र्दयस्तत्त्वावबोधं विना ।  
सुभ्व्_०७४७-३ निर्विण्णोप्यफलश्रमो न विरमत्यालेख्यपद्माकरे  
सुभ्व्_०७४७-४ दुर्बुद्धिर्व्यसनी तथापि मधुपस्तृष्णाशयोद्भ्राम्यति ॥  
सुभ्व्_०७४८-१ यस्याः सङ्गमवाञ्छया न गणिता वाप्यो विनिद्रोत्पला  
सुभ्व्_०७४८-२ यामालिङ्ग्य समुत्सुकेन मनसा यातः परां निर्वृतिम् ।  
सुभ्व्_०७४८-३ भग्नां तामवलोक्य चन्दनलतां भृङ्गेण यज्जीव्यते  
सुभ्व्_०७४८-४ धैर्यं नाम तदस्तु तस्य न पुनः स्नेहानुरूपं कृतम् ॥  
सुभ्व्_०७४९-१ येनामोदिनि केसरस्य मुकुले पीतं मधु स्वेच्छया  
सुभ्व्_०७४९-२ नीता येन निशा शशाङ्कधवला पद्मोदरे शारदे ।  
सुभ्व्_०७४९-३ भ्रान्तं येन मदप्रवाहमलिने गुण्डस्थले दन्तिनां  
सुभ्व्_०७४९-४ सोयं भृङ्गयुवा करीरविटपे बध्नातु तुष्टिं कुतः ॥  
सुभ्व्_०७५०-१ मा भून्नाम सहामुनैव निधनं दैवात्कथञ्चित्पुनस्-  
सुभ्व्_०७५०-२ तृष्णा वा हतजीविते यदि तदा किं पुष्पशून्यं जगत् ।  
सुभ्व्_०७५०-३ येनैवोन्मथितः स एव दयितः पद्माकरो निर्दयं  
सुभ्व्_०७५०-४ दानाम्भःस्पृहयानुयात्यलिरहो लोलस्तमेव द्विपम् ॥  
सुभ्व्_०७५१-१ सोपूर्वो रसनाविपर्ययविधिस्तत्कर्णयोश्चापलं  
सुभ्व्_०७५१-२ दृष्टिः सा मदविस्मृतस्वपरदिक्किं भूयसोक्तेन वा ।  
सुभ्व्_०७५१-३ सर्वं निश्चितवानसि भ्रमर हे यद्वारणोद्याप्यसा-  
सुभ्व्_०७५१-४ वन्तःशून्यकरो निषेव्यत इति भ्रातः क एष ग्रहः ॥  
सुभ्व्_०७५२-१ रे रे भृङ्ग मदान्धवारणचलत्कर्णानिलान्दोलन-  
सुभ्व्_०७५२-२ क्लेशक्लान्ततनो मुधैव भवता दुःखं किमित्यास्यते ।  
सुभ्व्_०७५२-३ उत्कूजत्समदद्विरेफवलयप्यालुप्तकोशश्रियः  
सुभ्व्_०७५२-४ सामोदाः प्रकटाशयाः प्रतिपदं सन्त्येव पद्माकराः ॥  
सुभ्व्_०७५३-१ गन्धाढ्यां नवमालिकां मधुकरस्त्यक्त्वा गतो यूथिकां  
सुभ्व्_०७५३-२ तां त्यक्त्वापि गतः स चन्दनतरुं तस्मात्सरोजं गतः ।  
सुभ्व्_०७५३-३ बद्धस्तत्र निशाकरेण सुचिरं क्रन्दत्यसौ मन्दधीः  
सुभ्व्_०७५३-४ सन्तोषेण विना पराभवशतं प्राप्नोति लुब्धो जनः ॥  
सुभ्व्_०७५४-१ रात्रिर्गमिष्यति भविष्यति सुप्रभातं  
सुभ्व्_०७५४-२ भास्वानुदेष्यति हसिष्यति पद्मिनी च ।  
सुभ्व्_०७५४-३ एवं विचिन्तयति कोषगते द्विरेफे  
सुभ्व्_०७५४-४ हा हन्त हन्त नलिनीं गज उन्ममाथ ॥  
सुभ्व्_०७५५-१ भ्रमन्वनान्ते वनमञ्जरीषु  
सुभ्व्_०७५५-२ न षट्पदो गन्धफलीमजिघ्रत् ।  
सुभ्व्_०७५५-३ सा किं न रम्या स च किं न रन्ता  
सुभ्व्_०७५५-४ बलीयसी केवलमीश्वरेच्छा ॥  
सुभ्व्_०७५६-१ अङ्के वृद्धिमुपागतं शिशुतया सर्वाङ्गमालिङ्गितं  
सुभ्व्_०७५६-२ मत्स्यः श्रीपरिरम्भनिर्भरतरव्याकोशकोषोन्मुखैः ।  
सुभ्व्_०७५६-३ आशाप्तैः परिपीयमानमनिशं निःस्पन्दमिन्दिन्दिरैर्-  
सुभ्व्_०७५६-४ दूरादेव निमेषशून्यनयनः पद्मं समुद्वीक्षते ॥  
सुभ्व्_०७५७-१ जीवतो निगिरन्मत्स्यान्मुनिवद्दृश्यते बकः ।  
सुभ्व्_०७५७-२ मृनानपि न गृध्रस्तु धिगाकारमुनीन्द्रताम् ॥  
सुभ्व्_०७५८-१ नालेनेव स्थित्वा पादेनैकेन कुञ्चितग्रीवम् ।  
सुभ्व्_०७५८-२ जनयति कुमुदभ्रान्तिं वृद्धबको बालमत्स्यानाम् ॥  
सुभ्व्_०७५९-१ एष बकः सहसैव विपन्नः  
सुभ्व्_०७५९-२ शाद्यमहो क्व नु तद्गतमस्य ।  
सुभ्व्_०७५९-३ साधु कृतान्तक कश्चिदपि त्वां  
सुभ्व्_०७५९-४ वञ्चयितुम् न कुतोपि समर्थः ॥  
सुभ्व्_०७६०-१ निजकुलोचितचेष्टितमात्मनो  
सुभ्व्_०७६०-२ यदपहाय यियाससि हंसताम् ।  
सुभ्व्_०७६०-३ बक चर व्रतमेव तथापि ते  
सुभ्व्_०७६०-४ फलति तत्तदिदं यततां नृणाम् ॥  
सुभ्व्_०७६१-१ न कोलिलानामिव मञ्चु कूजितं  
सुभ्व्_०७६१-२ न कब्धलास्यानि गतानि हंसवत् ।  
सुभ्व्_०७६१-३ न बर्हिणानामिव चित्रपक्षता  
सुभ्व्_०७६१-४ गुणस्तथाप्यस्ति बके बकव्रतम् ॥  
सुभ्व्_०७६२-१ तद्वेदग्ध्यं समुदितपयस्तोयतत्त्वं विवेक्तु-  
सुभ्व्_०७६२-२ मालापास्ते स च मृदुपदन्यासहृद्यो विलासः ।  
सुभ्व्_०७६२-३ आस्तां तावद्बक यदि तथा वेत्सि किञ्चिदिच्छ्लथाशं  
सुभ्व्_०७६२-४ तूष्णीमेवासितुमयि सखे त्वं कथं मे न हंसः ॥  
सुभ्व्_०७६३-१ कस्त्वं लोहितलोचनास्यचरणो हंसः कुतो मानसात्-  
सुभ्व्_०७६३-२ किं तत्रास्ति सुवर्णपङ्कजवनान्यम्भः सुधासन्निभम् ।  
सुभ्व्_०७६३-३ मुक्ताशुक्तिरथास्ति शङ्खनिचयो वैदूर्यरोहाः क्वचिच्-  
सुभ्व्_०७६३-४ छम्बूकाः किमु सन्ति नेति च बकैराकर्ण्य हीहीकृतम् ॥  
सुभ्व्_०७६४-१ तुल्यवर्णच्छदः कृष्णः कोकिलैः सह सङ्गतः ।  
सुभ्व्_०७६४-२ केन विज्ञायते काकः स्वयं यदि न भाषते ॥  
सुभ्व्_०७६५-१ आत्मरुतादपि विरुतं कुर्वाणाः स्पर्धया सह मयूरैः ।  
सुभ्व्_०७६५-२ किं जानन्ति वराकाः काकाः केकारवान्कर्तुम् ॥  
सुभ्व्_०७६६-१ कृष्णं वपुर्वहतु चुम्बतु सत्फलानि  
सुभ्व्_०७६६-२ रम्येषु सञ्चरतु चूतवनान्तरेषु ।  
सुभ्व्_०७६६-३ पुंस्कोकिलस्य चरितानि करोतु नाम  
सुभ्व्_०७६६-४ काकः किल ध्वनिविधौ ननु काक एव ॥  
सुभ्व्_०७६७-१ सम्प्राप्य कोकिलकुलैः कमनीयकान्तिः  
सुभ्व्_०७६७-२ कान्तस्वरैरपि बलात्खलु सन्निकर्षम् ।  
सुभ्व्_०७६७-३ वैधुर्यभाजि हतवेधसि किं वराकः  
सुभ्व्_०७६७-४ काकः करोत्वनुकृतिं न ययौ यदेषाम् ॥  
सुभ्व्_०७६८-१ इयं पल्ली भिल्लैरनुचितसमारम्भरसिकैः  
सुभ्व्_०७६८-२ समन्तादाक्रान्ता विषविषमबाणप्रणयिभिः ।  
सुभ्व्_०७६८-३ तरोरस्य स्कन्धे गमय समयं कीर निभृतं  
सुभ्व्_०७६८-४ न वाणी कल्याणी तदिहमुखमुद्रैव शरणम् ॥  
सुभ्व्_०७६९-१ कअति मुखगृहीतं भुक्तशेषं पुरीषं  
सुभ्व्_०७६९-२ विलिखति चरणाग्रैर्देवतानां शिरांसि ।  
सुभ्व्_०७६९-३ व्रजति च हतमानः साधुमूर्धस्वशङ्कः  
सुभ्व्_०७६९-४ किमिव न कुरुते खं प्राप्य काको वराकः ॥  
सुभ्व्_०७७०-१ दौर्भाग्यं वचसां तनोर्मलिनता चेष्टास्वहो चापलं  
सुभ्व्_०७७०-२ शङ्कायास्तदुपज्ञतैव विदिता वृत्तिस्त्ववाच्यैव सा ।  
सुभ्व्_०७७०-३ इत्थं दृष्कृतशाखिनः फलमिव स्फीतं तथाप्यातुरः  
सुभ्व्_०७७०-४ काकः कोकिललाञ्छनच्छविरुचा कष्टं मुहुर्मूर्छति ॥  
सुभ्व्_०७७१-१ नृत्यन्तः शिखिनो मनोहरममी श्रव्यं पठन्तः शुका  
सुभ्व्_०७७१-२ वीक्ष्यन्ते न त एव खल्विह रुषा वार्यन्त एवाथवा ।  
सुभ्व्_०७७१-३ पान्थस्त्रीगृहमिष्टलाभकथनाल्लब्धान्वयेनामुना  
सुभ्व्_०७७१-४ सम्प्रत्येतदनर्गलं बलिभुजा मायाविना भुज्यते ॥  
सुभ्व्_०७७२-१ रे रे ध्वाङ्क्ष विरूक्षतास्तु वचसः काणाक्षिता क्षम्यते  
सुभ्व्_०७७२-२ लौल्यं नाम तवेति कात्र गणना भाण्ड्यं विभूषैव ते ।  
सुभ्व्_०७७२-३ सर्वं सोढमिदं स्वभावविहितं वह्नेरिवौष्ण्यं हि ते  
सुभ्व्_०७७२-४ यत्त्वेवं विगुणस्य कापि भवतो ग्रीवा न तत्सह्यते ॥  
सुभ्व्_०७७३-१ काकः कोकिलमुन्नमय्य कुरुते चूते फलास्वादनं  
सुभ्व्_०७७३-२ भुङ्क्ते राजशुकं निवार्य कुररः क्रीडापरो दाडिमम् ।  
सुभ्व्_०७७३-३ धूको बर्हिणमस्य शाखिशिखरे शेते सजानिः सुखं  
सुभ्व्_०७७३-४ हा जातं विपरीतमद्य विपिने श्येने परोक्षं गते ॥  
सुभ्व्_०७७४-१ किं केकीव शिखण्डमण्डिततनुः किं कीरवत्पाठकः  
सुभ्व्_०७७४-२ किं पुंस्कोकिलवत्स्वनेन मधुरः किं हंसवत्सद्गतिः ।  
सुभ्व्_०७७४-३ किं सामान्यशकुन्तशावक इव क्रीडाविनोदाकरः  
सुभ्व्_०७७४-४ काकः केन गुणेन काञ्चनमये व्यापारितः पञ्जरे ॥  
सुभ्व्_०७७५-१ उत्पत्तिर्मरुतां प्रभोर्युगदिने प्रख्याप्यविश्वोत्सवे  
सुभ्व्_०७७५-२ पुण्याहश्रुतिषु प्रसिद्धिरधिका पूर्णं वयः पौरुषम् ।  
सुभ्व्_०७७५-३ काकुत्स्थेन समं सपत्नकलहो दैवज्ञता तादृशी  
सुभ्व्_०७७५-४ काकस्तेन गुणेन काञ्चनमये व्यापारितः पञ्जरे ॥  
सुभ्व्_०७७६-१ आद्यः प्रवेशसमयः स कलेर्युगस्य  
सुभ्व्_०७७६-२ प्राप्तस्तिरस्कृतबहूदकहंससार्थः ।  
सुभ्व्_०७७६-३ आहूये सादरतया तपसोन्तिमोह्नि  
सुभ्व्_०७७६-४ काणो द्विजः प्रतिगृहं बत यत्र पूज्यः ॥  
सुभ्व्_०७७७-१ सूर्य्दन्यत्र यच्चन्द्रेप्यर्थसंस्पर्शि तत्कृतम् ।  
सुभ्व्_०७७७-२ खद्योत इति कीटस्य नाम तुष्टेन केनचित् ॥  
सुभ्व्_०७७८-१ घनसन्तमसमलीमसदशदिशि निशि यद्विराजसि तदन्यत् ।  
सुभ्व्_०७७८-२ कीटमणे दिनमधुना तराणिकरान्तरितचारुसितकिरणम् ॥  
सुभ्व्_०७७९-१ जर्जरतृणाग्रमदहन्सर्षपकणमप्रकायन्नूनम् ।  
सुभ्व्_०७७९-२ कीटत्वमात्मतन्त्रः खद्योतः ख्यापयन्भाति ॥  
सुभ्व्_०७८०-१ भ्राजिष्णवो नभसि भूरिहृतान्धकार-  
सुभ्व्_०७८०-२ स्वल्पप्रभाः स्वतनुमात्रनिबद्धभासः ।  
सुभ्व्_०७८०-३ खद्योतकाः प्रकटतीव्रगुरुप्रभावास्-  
सुभ्व्_०७८०-४ तावन्न सप्ततुरगः समुदेति यावत् ॥  
सुभ्व्_०७८१-१ युष्मादृशः कृपणकाः क्रिमयोपि यस्यां  
सुभ्व्_०७८१-२ भान्ति स्म सन्तमसमय्यगमन्निशासौ ।  
सुभ्व्_०७८१-३ सूर्यांशुदीप्रदशदिग्दिवसोधुनायं  
सुभ्व्_०७८१-४ भात्यत्र नेन्दुरपि कीटमणे किमु त्वम् ॥  
सुभ्व्_०७८२-१ इन्दुः प्रयास्यति विनङ्क्ष्यति तारकश्रीः  
सुभ्व्_०७८२-२ स्थास्यन्ति लीढतिमिरा न मणिप्रदीपाः ।  
सुभ्व्_०७८२-३ अन्धं समग्रमपि कीटमणे भविष्य-  
सुभ्व्_०७८२-४ दुन्मेषमेष्यति भवानिति दूरमेतत् ॥  
सुभ्व्_०७८३-१ सत्त्वान्तः स्फुरिताय वा कृतगुणाद्यारोपतुच्छाय वा  
सुभ्व्_०७८३-२ तस्मै कातरमोहनाय महसो लेशाय मा स्वस्ति भूत् ।  
सुभ्व्_०७८३-३ यच्छायास्फुरणारुणेन खचता खद्योतनाम्नामुना  
सुभ्व्_०७८३-४ कीटेनाहितयापि जङ्गममणिभ्रान्त्या विडम्ब्यामहे ॥  
सुभ्व्_०७८४-१ प्रत्यग्रैः पर्णनिचयैस्तरुर्यैरेव शोभितः ।  
सुभ्व्_०७८४-२ जहाति जीर्णांस्तानेव किं वा चित्रं कुजन्मनः ॥  
सुभ्व्_०७८५-१ यथापल्लवपुष्पाढ्या यथापुष्पफलर्द्धयः ।  
सुभ्व्_०७८५-२ यथाफलर्द्धिस्वारोहा हा मातः क्वागमन्द्रुमाः ॥  
सुभ्व्_०७८६-१ साध्वेव तद्विधावस्य वेधाः क्लिष्टो न यन्मुधा ।  
सुभ्व्_०७८६-२ स्वरूपाननुरूपेण चन्दनस्य फलेन किम् ॥  
सुभ्व्_०७८७-१ मया बदरलुब्धेन वृक्षाणामनभिज्ञया  
सुभ्व्_०७८७-२ वने कण्टकसादृश्यात्खदिरः पर्युपासितः ॥  
सुभ्व्_०७८८-१ महातरुर्वा भवति समूलो वा विनश्यति ।  
सुभ्व्_०७८८-२ नाङ्कुरप्रक्रियामेति न्यग्रोधकणिकाङ्कुरः ॥  
सुभ्व्_०७८९-१ पुष्पपत्त्रफलच्छायामूलवल्कलदारुभिः ।  
सुभ्व्_०७८९-२ धन्या महीरुहा येषां विमुखा यान्ति नार्थिनः ॥  
सुभ्व्_०७९०-१ पतत्यङ्गारवर्षे वा वाति वा प्रलयानिले ।  
सुभ्व्_०७९०-२ तालः स्तब्धतयारब्धस्तयैव सह नश्यति ॥  
सुभ्व्_०७९१-१ छायावन्तो गतव्यालाः स्वारोहाः फलदायिनः ।  
सुभ्व्_०७९१-२ मार्गद्रुमा महान्तश्च परेषामेव भूतये ॥  
सुभ्व्_०७९२-१ अगतीनां खलीकाराद्दुःखं नैवोपजायते ।  
सुभ्व्_०७९२-२ भवन्त्यशोकाः प्रायेण साङ्कुराः पादताडिताः ॥  
सुभ्व्_०७९३-१ यद्यपि चन्दनविटपी विधिना फलकुसुमवर्जितो विहितः ।  
सुभ्व्_०७९३-२ निजवपुषैव परेषां तथापि सन्तापमपहरति ॥  
सुभ्व्_०७९४-१ प्राप्ते वसन्तमासे वृद्धिं प्राप्नोति सकलवनराजिनः ।  
सुभ्व्_०७९४-२ यन्न करीरे पत्त्रं तत्किं दोषो वसन्तस्य ॥  
सुभ्व्_०७९५-१ फलितघनविटपविघटितपटुदिनकरमहसि लसति कल्पतरौ ।  
सुभ्व्_०७९५-२ छायार्थी कः पशुरपि भवति जरद्वीरुधां प्रणयी ॥  
सुभ्व्_०७९६-१ फलकुसुमकिसलयोज्ज्वलविटपशतान्तरिततरणिकिरणौघे ।  
सुभ्व्_०७९६-२ मार्गतरौ निकटस्थे कः पथिकः क्लान्तिमनुभवति ॥  
सुभ्व्_०७९७-१ दूरीकृतस्वार्थलवा जनस्य  
सुभ्व्_०७९७-२ समुद्यता ये भुवि तापशान्त्यै ।  
सुभ्व्_०७९७-३ द्रुमास्त एवागतिका न विद्मः  
सुभ्व्_०७९७-४ प्रजापतेराशयलेशमत्र ॥  
सुभ्व्_०७९८-१ चन्दने विषधरान्सहामहे  
सुभ्व्_०७९८-२ वस्तु सुन्दरमगुप्तिमत्कुतः ।  
सुभ्व्_०७९८-३ रक्षितुं वद किमात्मसौष्ठवं  
सुभ्व्_०७९८-४ सञ्चिताः खदिर कण्टकास्त्वया ॥  
सुभ्व्_०७९९-१ ग्रथित एष मिथः कृतशृङ्खलो-  
सुभ्व्_०७९९-२ विषधरैरधिरुह्य महाजडः ।  
सुभ्व्_०७९९-३ मलयजः सुमनोभिरनाश्रितो  
सुभ्व्_०७९९-४ यदत एव फलेन न युज्यते ॥  
सुभ्व्_०८००-१ यत्किञ्चनानुचितमप्युचितानुबन्धि  
सुभ्व्_०८००-२ किं चन्दनस्य न कृतं कुसुमं फलं वा ।  
सुभ्व्_०८००-३ लज्जामहे भृशमपक्रम एव यातुस्-  
सुभ्व्_०८००-४ तस्यान्तिकं परिगृहीतबृहत्कुठारः ॥  
सुभ्व्_०८०१-१ हे बालचम्पकतरो तरुणीकपोल-  
सुभ्व्_०८०१-२ लावण्यचुम्बनसुखोचितचारुपुष्प ।  
सुभ्व्_०८०१-३ किं पुष्पितेन विजहीह विकासहास-  
सुभ्व्_०८०१-४ मुद्दामपामरगणा मरुभूमिरेषा ॥  
सुभ्व्_०८०२-१ अन्तःप्रतप्तमरुसैकतदह्यमान-  
सुभ्व्_०८०२-२ मूलस्य चम्पकतरोः क्व विकासचिन्ता ।  
सुभ्व्_०८०२-३ प्रायो भवत्यनुचितस्थितिदेशभाजां  
सुभ्व्_०८०२-४ श्रेयः स्वजीवपरिपालनमात्रमेव ॥  
सुभ्व्_०८०३-१ दौर्जन्यमात्मनि परं प्रथितं विधात्रा  
सुभ्व्_०८०३-२ भूर्जद्रुमस्य विफलत्वसमर्पणेन ।  
सुभ्व्_०८०३-३ किं चर्मभिर्निशितशस्त्रशतावकृत्तैर्-  
सुभ्व्_०८०३-४ आशां न पूरयति सोर्थिपरम्पराणाम् ॥    
सुभ्व्_०८०३-५ किं कण्टकैकरसिकेन फलद्विषा किं  
सुभ्व्_०८०३-६ वैरस्यसीमनि किमु स्थिरकौतुकेन ।  
सुभ्व्_०८०३-७ छायाविलासविमुखेन सतां किमङ्ग  
सुभ्व्_०८०३-८ छात्रा खलेन खदिरद्रुम एष सृष्टः ॥  
सुभ्व्_०८०५-१ लब्धं चिरादमृतवत्किममृत्यवे स्याद्-  
सुभ्व्_०८०५-२ दीर्घं रसायनवदायुरुत प्रदद्यात् ।  
सुभ्व्_०८०५-३ एतत्फलं यदयमध्वगशापदग्धः  
सुभ्व्_०८०५-४ स्तब्धः फलं फलति वर्षशतेन तालः ॥  
सुभ्व्_०८०६-१ हे वृक्ष शोभित महाफलभारलक्ष्म्या  
सुभ्व्_०८०६-२ क्षुत्तापशान्तिजनकैकजगत्प्रसिद्ध ।  
सुभ्व्_०८०६-३ त्वत्तो मया कथमपीदमधो निरस्तम्-  
सुभ्व्_०८०६-४ एकं फलं शकुनिखण्डितमल्पमाप्तम् ॥  
सुभ्व्_०८०७-१ अत्यन्तशीतलतया सुभगस्वभाव  
सुभ्व्_०८०७-२ सत्यं न कश्चिदपि ते तरुरस्ति तुल्यः ।  
सुभ्व्_०८०७-३ छायार्थिनामपि पुनर्विकटद्विजिह्व-  
सुभ्व्_०८०७-४ सङ्गेन चन्दन विषद्रुमनिर्विशेषः ॥  
सुभ्व्_०८०८-१ कथमियति वनान्ते कश्चिदेको न तादृग्-  
सुभ्व्_०८०८-२ वरवनतरुरुच्चैः पुष्पवल्लीफलाढ्यः ।  
सुभ्व्_०८०८-३ जगदसुखविधातुर्दग्धधातुर्नियोगाद्-  
सुभ्व्_०८०८-४ धवखदिरपलाशाः केवलं वृद्धिभाजः ॥  
सुभ्व्_०८०९-१ शाखासन्ततिसन्निरुद्धगगनाभोगस्य लब्ध्वा तरोश्-  
सुभ्व्_०८०९-२ छायां यस्य भविद्भिरेव शमिता घर्मापदोनेकशः ।  
सुभ्व्_०८०९-३ भोः पान्था ननु दृश्यतां विधिगतिस्तस्यैव कालक्षय-  
सुभ्व्_०८०९-४ प्रक्षीणस्य तलेद्य तप्तसिकताङ्गारैवः परं दह्यते ॥  
सुभ्व्_०८१०-१ चित्रैर्यस्य पतित्त्रिभिर्दशदिशो भ्रान्त्वा समेतैः सुखं  
सुभ्व्_०८१०-२ विश्रान्तं शयितं प्रभुक्तमुषितं स्कन्धे फलैः प्रश्रिते ।  
सुभ्व्_०८१०-३ तस्यैवोन्मथितस्य दुष्टकरिणा मार्गद्रुमस्याधुना  
सुभ्व्_०८१०-४ कारीषाय कषन्ति शोषपरुषां गोपालबालास्त्वचम् ॥  
सुभ्व्_०८११-१ सन्तोषः किमशक्तता किमथवा तस्मिन्नसम्भावना  
सुभ्व्_०८११-२ शोभैवाथ च काननिस्थितिरियं प्रद्वेष एवाथवा ।  
सुभ्व्_०८११-३ आस्तां खल्वनुरूपया सफलया पुष्पश्रिया दुर्विधे  
सुभ्व्_०८११-४ सम्बन्धोननुरूपयापि न कृतः किं चन्दनस्य त्वया ॥  
सुभ्व्_०८१२-१ सन्मूलः प्रथिन्नतिर्घनलसच्छायः स्थितः सत्पथे  
सुभ्व्_०८१२-२ सेव्यः सद्भिरितीदमाकलयता तालोध्वगेनाश्रितः ।  
सुभ्व्_०८१२-३ पुंसः शक्तिरियत्यसौ स तु फलेदद्याथवा श्वोथवा  
सुभ्व्_०८१२-४ काले क्वाप्यथवा कदाचिदथवा नेत्यत्र वेधाः प्रभुः ॥  
सुभ्व्_०८१३-१ यज्जातोसि चतुष्पथे घनलसच्छायोसि किं छायया  
सुभ्व्_०८१३-२ संयुक्तः फलितोसि किं यदि फलैः पूर्णोसि किं सन्नतः ।  
सुभ्व्_०८१३-३ हे सद्वृक्ष सहस्व सम्प्रति सखे शाखाशिखाकर्षण-  
सुभ्व्_०८१३-४ क्षोभामोटनभञ्जनानि जनतः स्वैरेव दुश्चोष्टितैः ॥  
सुभ्व्_०८१४-१ सुस्कन्धस्य विसारिसौरभगुणाक्रान्ताखिलाशस्य ते  
सुभ्व्_०८१४-२ तन्वीचारुपयोधरान्तरकृतस्पर्शस्य गोप्याकृतेः ।  
सुभ्व्_०८१४-३ दोषः कोपि भुजङ्गसङ्गमकृतः प्रोद्गूत एषोधुना  
सुभ्व्_०८१४-४ येन त्वां परिहृत्य चन्दनतरो यान्त्यध्वगा दूरतः ॥  
सुभ्व्_०८१५-१ छिन्नस्तप्तसुहृत्स चन्दनतरुर्यूयं पलाय्यागता  
सुभ्व्_०८१५-२ भोगाभ्याससुखासिकाः प्रतिदिनं ता विस्मृतास्तत्र वः ।  
सुभ्व्_०८१५-३ दंष्ट्राकोटिविषोल्कया प्रतिकृतं तस्य प्रहर्तुर्न चेत्-  
सुभ्व्_०८१५-४ किं तेनैव सह स्वयं न निधनं याताःस्थ भो भोगिनः ॥  
सुभ्व्_०८१६-१ त्वन्मूले पुरुषायुषं गतमिदं कालेन संशष्यतां  
सुभ्व्_०८१६-२ क्सोदीयांसमपि क्षणं परमतः शक्तिः कुतः प्राणितुम् ।  
सुभ्व्_०८१६-३ तत्स्वस्त्यस्तु विवृद्धिमेहि महतीमद्यापि का नस्त्वरा  
सुभ्व्_०८१६-४ कल्याणैः फलितासि तालविटपिन्पुत्रेषु पौत्रेषु वा ॥  
सुभ्व्_०८१७-१ छायास्यैव घनासुगन्धिरयमेवापन्नतापच्छिदा-  
सुभ्व्_०८१७-२ मग्रेस्यैव गुणग्रहः सगुणता किं चन्दनस्योच्यताम् ।  
सुभ्व्_०८१७-३ आ मूलात्पुनरेषु बद्धवृतिभिर्व्यालैस्तथा दूषितो  
सुभ्व्_०८१७-४ जाने येन वरं धवोथ खदिरोप्यन्योथवा न त्वयम् ॥  
सुभ्व्_०८१८-१ न श्लाष्यानि फलानि पल्लवकृता छाया न वाञ्छापि सा  
सुभ्व्_०८१८-२ नो पुष्पं सुमनोहरं न विहगाः शब्दामृतस्यन्दिनः ।  
सुभ्व्_०८१८-३ काकव्रातपुरीषनिर्भरजरन्मूर्तेरशुद्धात्मनो  
सुभ्व्_०८१८-४ निःस्तब्धस्य तरोरधः कथमहो सृष्टोसि दुर्वेधसा ॥  
सुभ्व्_०८१९-१ नास्य स्वादुफलं न चारु कुसुमं न स्निग्धपर्णा लता  
सुभ्व्_०८१९-२ न च्छाया क्लमहारिणी न च कलक्वाणास्तथा पत्रिणः ।  
सुभ्व्_०८१९-३ एषोसौ खदिरदुमः किमथवा पान्थेन दृष्टस्त्वया  
सुभ्व्_०८१९-४ तत्किं पान्थ कठोरकण्टकमुखैर्गात्रक्षतार्थी भवान् ॥  
सुभ्व्_०८२०-१ स्निग्धाः पल्लविनः प्रकामविटपव्याविद्धचण्डातपा  
सुभ्व्_०८२०-२ नम्राः स्वादुफला समाश्रितजनक्षुत्तापविच्छेदिनः ।  
सुभ्व्_०८२०-३ दग्धास्ते तरवः प्रयान्तु पथिकास्तेष्वेव मार्गेष्वमी  
सुभ्व्_०८२०-४ रूक्षाः काण्टकिनः ससर्पविवरा भूयः प्ररूढा द्रुमाः ॥  
सुभ्व्_०८२१-१ छाया नात्मन एव या कथमसावन्यस्य निष्प्रग्रहा  
सुभ्व्_०८२१-२ ग्रीष्मोष्मापदि शीतलस्तलभूवि स्पन्दोनिलादेः कुतः ।  
सुभ्व्_०८२१-३ वार्ता वर्षशते गते किल फलं भावीति वार्तैव सा  
सुभ्व्_०८२१-४ द्राघिम्णा मुषिताः कियच्चिरमहो तालेन बाला वयम् ॥  
सुभ्व्_०८२२-१ कस्त्वं भोः कथयामि दैवहतकं मां विद्धि शाहोटकं  
सुभ्व्_०८२२-२ वैराग्यादिव वक्षि साधु विदितं कस्मादिदं कथ्यते ।  
सुभ्व्_०८२२-३ वामेनात्र वटस्तमध्वगजनः सर्वात्मना सेवते  
सुभ्व्_०८२२-४ न च्छायापि परोपकारकृतये मार्गस्थितस्यापि से ॥  
सुभ्व्_०८२३-१ आमोदैर्मरुतो मृगाः किसलयैर्लम्बैस्त्वचा तापसाः  
सुभ्व्_०८२३-२ पुष्पैः षट्चरणाः फलैः शकुनयो घर्मार्दिताश्छायया ।  
सुभ्व्_०८२३-३ स्कन्धैर्गन्धगजाश्च विश्रमरुजाः शश्वद्विभक्तास्त्वया  
सुभ्व्_०८२३-४ प्राप्तस्त्वं द्रुम बोधिसत्त्वपदवीं सत्यं कुजाताः परे ॥  
सुभ्व्_०८२४-१ भ्राम्यद्भृङ्गभरावनम्रकुसुमच्योतन्मधूद्गन्धिषु  
सुभ्व्_०८२४-२ च्छायावत्सु तलेषु पान्थनिवहा विश्रम्य गेहेष्विव ।  
सुभ्व्_०८२४-३ नित्यं निर्झरवारिवारिततृषस्तृप्यन्ति येषां फलैस्-  
सुभ्व्_०८२४-४ ते नन्दन्तु फलन्तु यान्तु च परामत्युन्नतिं पादपाः ॥  
सुभ्व्_०८२५-१ हे हे मण्डितमार्ग मार्गविटपिञ्जीव्याः समाः शाश्वतीर्-  
सुभ्व्_०८२५-२ अद्याप्यावृणु दिक्तटानि विटपैः सालैश्चुचुम्बाम्बरम् ।  
सुभ्व्_०८२५-३ मूले विश्रमणाशयैव लुठिता यन्न त्वया केवलं  
सुभ्व्_०८२५-४ घर्मार्तेः परिमोचिताः फलशतैर्यावद्वयं तर्पिताः ॥  
सुभ्व्_०८२६-१ वृद्धिर्यस्य तरोर्मनोरथशतैराशावता प्रार्थिता  
सुभ्व्_०८२६-२ जातोसौ सरसः प्रवासिफलदः सर्वाश्रितापाश्रयः ।  
सुभ्व्_०८२६-३ नानादेशसमागतैरविदितैराक्रान्तमन्यैः खगैस्-  
सुभ्व्_०८२६-४ तं लब्धावसरोपि वृद्धशकुनिर्दूरे स्थितो वीक्षते ॥  
सुभ्व्_०८२७-१ दावाग्निप्लोषदुःखं खरपवनजलक्लेशमर्काच्च तापं  
सुभ्व्_०८२७-२ मातङ्गाकर्षणानि व्यसनमपि गुरु प्राप्तवन्तोपि वज्रात् ।  
सुभ्व्_०८२७-३ दारुच्छायाफलानि त्वचमपि कुसुमं मञ्जरीः पल्लवान्वा  
सुभ्व्_०८२७-४ नार्थिभ्यो वारयन्ति प्रतिदिवसमहो साधु वृत्तं तरूणाम् ॥  
सुभ्व्_०८२८-१ हंसाः पद्मवनाशया बलिभुजो गृध्राश्च मांसाशया  
सुभ्व्_०८२८-२ पान्थाः स्वादुफलाशया मधुलिहः सौरभ्यगन्धाशया ।  
सुभ्व्_०८२८-३ दूरान्निष्फलरक्तपुष्पनिचयैर्निःसार रथ्योन्नते  
सुभ्व्_०८२८-४ रे  रे शल्मलिपादप प्रतिदिनं के न त्वया वञ्चिताः ॥  
सुभ्व्_०८२९-१ भ्रातर्भीममरुभ्रम्श्रमशमव्यापारपारङ्गमं  
सुभ्व्_०८२९-२ मत्वा चन्दनपादपं पथिक मा विश्रान्तये शिश्रियः ।  
सुभ्व्_०८२९-३ एतस्यान्तिकवर्तिभिर्घनविषज्वालावलीबीषणैर्-  
सुभ्व्_०८२९-४ आश्वास्य स्मृतिशेषतां विषधरैर्नीन्तः कियन्तोध्वगाः ॥  
सुभ्व्_०८३०-१ उच्चैर्यो मधुपानलुब्धमनसां भृङ्गाङ्गनानां गणैर्-  
सुभ्व्_०८३०-२ उद्गीतो रचितालयः खगकुलैर्देशान्तरादागतैः ।  
सुभ्व्_०८३०-३ आसीद्यश्व निषेवितोध्वगशतैर्ग्रीष्मोष्मतान्तिच्छिदे  
सुभ्व्_०८३०-४ सोयं सम्प्रति दुर्मदेन दलितश्छायातरुर्दन्तिना ॥  
सुभ्व्_०८३१-१ भुक्तं स्वादुफलं कृतं च शयनं शाखाग्रजैः पल्लवैस्-  
सुभ्व्_०८३१-२ त्वच्छायापरिशीतलं च सलिलं पीतं विनीतः क्लमः ।  
सुभ्व्_०८३१-३ विश्रान्तं सुचिरं ततोपि मनसा प्राप्ता परा निर्वृतिस्-  
सुभ्व्_०८३१-४ त्वं सन्मार्गतरुर्वयं च पथिका भूयास्पुनः सङ्गमः ॥  
सुभ्व्_०८३२-१ अस्त्येव भूभृतां मूर्ध्नि दिवि वा द्योततेम्बुदः ।  
सुभ्व्_०८३२-२ मरुद्भिर्भुज्यमानोपि स किमेति रसातलम् ॥  
सुभ्व्_०८३३-१ अम्बुदः कृतपदो नभस्तले  
सुभ्व्_०८३३-२ तोयपूरपरिपूरितोदधिः ।  
सुभ्व्_०८३३-३ गोष्पदस्य भरणेप्यशक्तिमान्-  
सुभ्व्_०८३३-४ इत्यसत्यमभिदीयते कथम् ॥  
सुभ्व्_०८३४-१ एतदत्र पथिकैकजीवितं  
सुभ्व्_०८३४-२ पश्य शुष्यति कथं महत्सरः ।  
सुभ्व्_०८३४-३ धिङ्मुधाम्बुधर रुद्धसद्गतिर्-  
सुभ्व्_०८३४-४ वर्धिता किमिह हट्टवाहिनी ॥  
सुभ्व्_०८३५-१ स्वार्थानपेक्षं जनतापशान्त्यै  
सुभ्व्_०८३५-२ नित्योदिताः सन्ति पयोमुचोमी ।  
सुभ्व्_०८३५-३ विवर्षिणस्तानवगृह्णते ये  
सुभ्व्_०८३५-४ सन्त्येव ते केपि महानुभावाः ॥  
सुभ्व्_०८३६-१ क्व दृष्टमन्धेन बलाहकेन  
सुभ्व्_०८३६-२ घ्रातुं गवा यन्न तृणं निघृष्टम् ।  
सुभ्व्_०८३६-३ महातरुर्बन्धुरिवाध्वगाना-  
सुभ्व्_०८३६-४ मायात्ववश्यायकणैर्दरिद्रः ॥  
सुभ्व्_०८३७-१ उत्तुङ्गशैलशिखराश्रयणेन केचिद्-  
सुभ्व्_०८३७-२ उद्दामवीचिवलिताः सरितो भवन्ति ।  
सुभ्व्_०८३७-३ अन्ये पुनर्जलकणास्तृणलोष्टपाता-  
सुभ्व्_०८३७-४ दम्भोमुचां पयसि न क्षयमान्पुवन्ति ॥  
सुभ्व्_०८३८-१ यत्रोषितोसि चिरकालमकिञ्चनः सन्-  
सुभ्व्_०८३८-२ नर्णःप्रतिग्रहधनग्रहणाधमर्णः ।  
सुभ्व्_०८३८-३ निर्लज्ज गर्जसि समुद्रतटेपि तत्र  
सुभ्व्_०८३८-४ धृष्टोधमस्तव समो घन नैव दृष्टः ॥  
सुभ्व्_०८३९-१ आस्यं निरस्य रसितैः सुचिरं विहस्य  
सुभ्व्_०८३९-२ गात्रान्तरेषु घन वर्षसि चातकस्य ।  
सुभ्व्_०८३९-३ तच्चञ्चुकोटिकुटिलायतकन्धरस्य  
सुभ्व्_०८३९-४ प्राणात्ययोस्य भवतः परिहासमात्रम् ॥  
सुभ्व्_०८४०-१ आक्रम्योच्चैः शिरसि वसतिर्भूभृतामुन्नतानां  
सुभ्व्_०८४०-२ तोयादानां तदपि जलधेर्लोकसन्तापशान्त्यै ।  
सुभ्व्_०८४०-३ दीर्घा छाया प्रकृतिमहति व्योम्नि चाभोगबन्धो  
सुभ्व्_०८४०-४ हे हे मेघ स्पृहयति न ते कः किलेत्थं व्रताय ॥  
सुभ्व्_०८४१-१ आक्रम्योच्चैः शिरसि वसतिर्भूभृतामुन्नतानां  
सुभ्व्_०८४१-२ तोयादानं तदपि जलधेर्लोकसन्तापशान्त्यै ।  
सुभ्व्_०८४१-३ दीर्घा छाया प्रकृतिमहति व्योम्नि चाभोगबन्धो  
सुभ्व्_०८४१-४ हे हे मेघ स्पृहयति न ते कः किलेत्थं व्रताय ॥  
सुभ्व्_०८४२-१ साधूत्पातघनौघ साधु सुधियां धेयं धरायामिदं  
सुभ्व्_०८४२-२ कोन्यः कर्तुमलं तवैव घटते कर्मेदृशं दुष्करम् ।  
सुभ्व्_०८४२-३ सर्वस्यौपयिकानि यानि कतिचित्क्षेत्राणि तत्राशनिः  
सुभ्व्_०८४२-४ सर्वानौपयिकेषु दग्धसिकतारण्येष्वपां वृष्टयः ॥  
सुभ्व्_०८४३-१ भेकैः कोटरशायिभिर्मृतमिव क्ष्मान्तर्गतं कच्छपैः  
सुभ्व्_०८४३-२ पाठीनैः पृथुपङ्ककूटलुठितैर्यस्मिन्मुहुर्मूर्छितम् ।  
सुभ्व्_०८४३-३ तस्मिञ्छुष्कसरस्यकालजलदेनागत्य तच्चेष्टितं  
सुभ्व्_०८४३-४ येना कण्ठनिमग्नवन्यकरिणां यूथैः पयः पीयते ॥  
सुभ्व्_०८४४-१ यद्भूभृतो लघुगुणैरपि बद्धमूलम्-  
सुभ्व्_०८४४-२ आपादितानि सहसैव तृणैः शिरांसि ।  
सुभ्व्_०८४४-३ अम्भोमुचः प्रचुरवर्षविशृङ्खलस्य  
सुभ्व्_०८४४-४ तच्चेष्टितं दुरवधारगतेर्जलस्य ॥  
सुभ्व्_०८४५-१ कृछ्राद्दत्ते विरलविरलान्वारिबिन्दून्प्रवृद्धो  
सुभ्व्_०८४५-२ गर्जत्येकः सरभसतरं पश्य तन्मात्रलाभात् ।  
सुभ्व्_०८४५-३ नृत्यत्यन्योप्यतुलमहिमश्लाघ्यभूमिर्न जाने  
सुभ्व्_०८४५-४ मध्यादाभ्यां विपुलहृदयश्चातकः किं नु मेघः ॥  
सुभ्व्_०८४६-१ गतास्ते जीमूताः स्फुरदलिकुलश्यामवपुषः  
सुभ्व्_०८४६-२ श्रिया येषां लोके स्थलजलविभागोप्यपहृतः ।  
सुभ्व्_०८४६-३ वृथा तृष्णान्धः किं भ्रमसि विधुरश्चातकशिशो  
सुभ्व्_०८४६-४ शरज्जीमूतोयं कुत इह पयोबिन्दुरपि ते ॥  
सुभ्व्_०८४७-१ पश्यामः किमयं विचेष्टत इति स्वल्पाभ्रसिद्धिक्रियैर्-  
सुभ्व्_०८४७-२ दर्पाद्दूरमुपेक्षितेन बलवत्कर्मेरितैर्मन्त्रिभिः ।  
सुभ्व्_०८४७-३ लब्धात्मप्रसरेण रक्षितुमथाशक्येन मुक्त्वाशनिं  
सुभ्व्_०८४७-४ स्फीतस्तावदहो घनेन रिपुणा दग्धो गिरिग्रामकः ॥  
सुभ्व्_०८४८-१ गर्जित्वा बहु सन्निरुध्य गगनं प्रच्छाद्य दिङ्मण्डलं  
सुभ्व्_०८४८-२ सम्पाद्योद्दलितेन्द्रनीलशकलश्यामाभिरामं वपुः ।  
सुभ्व्_०८४८-३ प्राप्ते वारिधरागमेपि सलिलं तत्त्यक्तमम्भोमुचा  
सुभ्व्_०८४८-४ चञ्चूश्रातकपोतकस्य सकला सिक्ता न येन स्वयम् ॥  
सुभ्व्_०८४९-१ अत्रोत्पातघनेन मन्त्रिविकले शून्याम्बरव्यापिना  
सुभ्व्_०८४९-२ धृष्टस्वप्रकृतिक्रियासमुचिते ग्रामे तथा जृम्भितम् ।  
सुभ्व्_०८४९-३ रथ्याकर्दमवाहिनामतिशुचिस्वच्छात्मनामन्तरं  
सुभ्व्_०८४९-४ नाप्यज्ञायि जनैर्यथौघपयसां स्त्रोतोजलानामपि ॥  
सुभ्व्_०८५०-१ रे मेघाः स्वशरीरदानगुरु किं बौद्धं यशो न श्रुतं  
सुभ्व्_०८५०-२ यष्माभिः किमु पारिजातचरितं नाकर्णितं वा क्वचित् ।  
सुभ्व्_०८५०-३ येनैतत्सुखलभ्यमम्बु ददतां युष्माकमुद्गर्जतां  
सुभ्व्_०८५०-४ नो लज्जाप्यभिजायतेतिरभसाद्व्योम्न्युद्धतं धावताम् ॥  
सुभ्व्_०८५१-१ स्थाने वर्षति नैव गर्जति वृथा क्लान्तिं हरत्यञ्जसा  
सुभ्व्_०८५१-२ क्षेत्राणां परितापजर्जररुचां क्षेमङ्करः क्ष्मातले ।  
सुभ्व्_०८५१-३ यद्यद्भद्रकसान्द्रतां हृदि दधात्यन्यत्करोत्युल्लस-  
सुभ्व्_०८५१-४ न्सन्मेघोयममोघदर्शनघनस्निग्धच्छविर्वर्धताम् ॥  
सुभ्व्_०८५२-१ नो गर्जत्यम्बुराशिस्त्रिजगदधिपतिप्रार्थितार्थप्रदान-  
सुभ्व्_०८५२-२ व्यापार्स्फीतकीर्तिः स्फुरदन्लशिखानर्घरत्नैकपूर्णः ।  
सुभ्व्_०८५२-३ तत्तोयस्तोकमात्रव्यपहृतविकृतिः प्राकृतोयं प्रकृत्या  
सुभ्व्_०८५२-४ शून्ये क्षिप्त्वाम्बु गर्जत्यगणितनिधनो वारिवाहः सगर्वम् ॥  
सुभ्व्_०८५३-१ न पालयति मर्यादां वेलाख्यामम्बुधिस्तथा ।  
सुभ्व्_०८५३-२ तृष्यतां नोपकर्तव्यमितीमामपरां यथा ॥  
सुभ्व्_०८५४-१ गवादीनां पयोन्येद्युः सद्यो वा दधि जायते ।  
सुभ्व्_०८५४-२ क्षीरोदधेस्तु नाद्यापि महतां विकृतिः कुतः ॥  
सुभ्व्_०८५५-१ यद्यपि स्वच्छभावेन दर्शयत्युदधिर्मणीन् ।  
सुभ्व्_०८५५-२ तथापि जानुदघ्नोयमिति चेतसि मा कृथाः ॥  
सुभ्व्_०८५६-१ यस्याम्बुकणिकाप्यास्ये न पतत्यर्थीनां क्वचित् ।  
सुभ्व्_०८५६-२ कष्टमम्भोनिधिः सोपि नदीन इति कथ्यते ॥  
सुभ्व्_०८५७-१ यातु नाशं समुद्रस्य महिमा स भुवि श्रुतः ।  
सुभ्व्_०८५७-२ वाडवः क्षुत्पिपासार्तो येनैकोपि न तर्पितः ॥  
सुभ्व्_०८५८-१ अमृतरसविसरअवितरणमरणोत्तारितसुरे सति पयोधौ ।  
सुभ्व्_०८५८-२ कस्य स्फुरन्ति हृदये ग्रीष्मतडाका भुवि वराकाः ॥  
सुभ्व्_०८५९-१ यदयं शशिशेखरो हरो  
सुभ्व्_०८५९-२ हरिरप्येष यदीशिता श्रियः ।  
सुभ्व्_०८५९-३ अमरा अपि यत्सुरा अमी  
सुभ्व्_०८५९-४ तदिमास्तस्य विभूतिविप्रुषः ॥  
सुभ्व्_०८६०-१ क्षारतैव हि गुणस्तथास्ति ते  
सुभ्व्_०८६०-२ येन न व्रजति कश्चिदन्तिकम् ।  
सुभ्व्_०८६०-३ भीषणाकृति बिभर्षि यादसां  
सुभ्व्_०८६०-४ चक्रमर्णव किमर्थमग्रतः ॥  
सुभ्व्_०८६१-१ अपास्य लक्ष्मीहरणोत्थवैरिता-  
सुभ्व्_०८६१-२ मचिन्तयित्वा च तदद्रिमन्थनम् ।  
सुभ्व्_०८६१-३ ददौ निवासं हरये महोदधिर्-  
सुभ्व्_०८६१-४ विमत्सरा धीरधियां हि वृत्तयः ॥  
सुभ्व्_०८६२-१ जितेन्दुभासो नयतां मणिनधस्-  
सुभ्व्_०८६२-२ तृणानि मूर्ध्ना बिभृतां जलेश्वरः ।  
सुभ्व्_०८६२-३ प्रभोर्न कश्चित्प्रभुरस्ति तत्त्वतो  
सुभ्व्_०८६२-४ रत्नानि रत्नानि तृणं तृणं पुनः ॥  
सुभ्व्_०८६३-१ ग्रीष्मं द्विषन्तु जलदागमर्थयन्तां  
सुभ्व्_०८६३-२ ते सङ्कटप्रकृतयः कृपणास्तडागाः ।  
सुभ्व्_०८६३-३ अब्धेस्तु मुग्धशफरीचटुलाचलेन्द्र-  
सुभ्व्_०८६३-४ निष्कम्पकुक्षिपयसो द्वयमप्यचिन्त्यम् ॥  
सुभ्व्_०८६४-१ ग्रावाणो मणयो हरिर्जलचरो लक्ष्मीः पयोमानुषी  
सुभ्व्_०८६४-२ मुक्तौघः सिकता प्रवाललतिकाः शेवालमम्भः सुधा ।  
सुभ्व्_०८६४-३ तीरे कल्पमहीरुहाः किमपरं नामापि रत्नाकरो  
सुभ्व्_०८६४-४ दूरात्कर्णरसायनं निकटतस्तृष्नापि नो शाम्यति ॥  
सुभ्व्_०८६५-१ आस्तां क्लमापहरणं जलधेर्जलेन  
सुभ्व्_०८६५-२ दूरे दवाग्निपरिदीपितमानसानाम् ।  
सुभ्व्_०८६५-३ एतावदस्तु यदि तोयकणैर्न जिह्वा  
सुभ्व्_०८६५-४ दन्दह्यते द्विगुणतां च न याति तृष्णा ॥  
सुभ्व्_०८६६-१ रत्नान्यमूनि मकरालय मावमंस्थाः  
सुभ्व्_०८६६-२ कल्लोलवेल्लितदृषत्परुषप्रहारैः ।  
सुभ्व्_०८६६-३ किं कौस्तुभेन विहितो भवतो न नाम  
सुभ्व्_०८६६-४ याञ्चाप्रसारितकरः पुरुषोत्तमोपि ॥  
सुभ्व्_०८६७-१ लज्जामहे वयमहो भृशमप्यनेके  
सुभ्व्_०८६७-२ सांयात्रिकाः सलिलराशिममी विशान्ति ।  
सुभ्व्_०८६७-३ स्कन्धाधिरोपिततदीयतटोपकण्ठ-  
सुभ्व्_०८६७-४ कौलेयकाम्बुदृतयो यदुदीर्णतृष्णाः ॥  
सुभ्व्_०८६८-१ आ स्त्रीशिशुप्रथितयैष पिपासितेभ्यः  
सुभ्व्_०८६८-२ संरक्ष्यतेम्बुधिरपेयतयैव दूरात् ।  
सुभ्व्_०८६८-३ दृष्ट्वा करालमकरालिकरालिताभिः  
सुभ्व्_०८६८-४ किं भाययस्यपरमूर्मिपरम्पराभिः ॥  
सुभ्व्_०८६९-१ धिग्धिग्धिगम्बुधिममी निरपत्रपस्य  
सुभ्व्_०८६९-२ यस्याध्वगा मरुभुवीव नितान्ततान्ताः ।  
सुभ्व्_०८६९-३ तृड्दाहशुष्कगलनिर्गतदीर्घजिह्वा  
सुभ्व्_०८६९-४ दीना विवर्तितदृशोनुतटं प्रयान्ति ॥  
सुभ्व्_०८७०-१ निर्मथ्यते यदि सुरासुरसैन्यसङ्घैर्-  
सुभ्व्_०८७०-२ आपूर्यते यदि जलैर्जलदापगाभिः ।  
सुभ्व्_०८७०-३ पेपीयते च वडवामुखवह्निना चेन्-  
सुभ्व्_०८७०-४ न क्षुभ्यति स्म जलधिर्न तनुत्वमेति ॥  
सुभ्व्_०८७१-१ मैनाकादिभिरद्रिभिर्मघवतः सन्त्रस्य यत्रास्यते  
सुभ्व्_०८७१-२ चण्डार्चिर्भगवानुदेति च यतो यत्रास्तमभ्येति च ।  
सुभ्व्_०८७१-३ शेते क्वापि निलीय यस्य जगतां कुक्ष्येकदेशे पतिर्-  
सुभ्व्_०८७१-४ गाम्भीर्यश्रियमस्य कस्तुलयितुं वारां निधेरर्हति ॥  
सुभ्व्_०८७२-१ उपकृतवता श्रीरत्नाभ्यां हरेः शशिलेखया  
सुभ्व्_०८७२-२ मनसिजरिपोः पीयूषेणाप्यशेषदिवौकसाम् ।  
सुभ्व्_०८७२-३ कथमितरथाः तेन स्थेयं यशोभरमन्थरं  
सुभ्व्_०८७२-४ यदि न मथनायासं धीरः सहेत पयोनिधिः ॥  
सुभ्व्_०८७३-१ विषमभिमुखं मुक्तं रौद्रं दिशो दश संश्रिताः  
सुभ्व्_०८७३-२ शशितरुमणिप्रायैः प्रायः प्रलोभनमाहितम् ।  
सुभ्व्_०८७३-३ किमिव न कृतं नन्थारम्भे शठेन पयोधिना  
सुभ्व्_०८७३-४ तदपि निपुणैर्नास्य क्षान्तं सुरैरमृतं विना ॥  
सुभ्व्_०८७४-१ यदिह भवतो गाम्भीर्येण प्रयाति महत्तया-  
सुभ्व्_०८७४-२ प्यनुचितगुणारम्भः कालः किमेतदनन्तरम् ।  
सुभ्व्_०८७४-३ अयि जलनिधे किं कल्लोलैरलब्धसमाप्तिभिर्-  
सुभ्व्_०८७४-४ विरम सरितामेतत्तोयं न तेस्ति मनागपि ॥  
सुभ्व्_०८७५-१ समाश्रित्योत्सङ्गं विपृतवदनस्यास्य वसतः  
सुभ्व्_०८७५-२ क्षणेनैकस्यान्तर्ज्वलितवपुषो यत्क्षणमपि ।  
सुभ्व्_०८७५-३ न तृष्णामौर्वाग्नेरपनयति पुष्टेपि विभवे  
सुभ्व्_०८७५-४ नृशंसस्याम्भोधेर्व्रजतु विलयं सोस्य महिमा ॥  
सुभ्व्_०८७६-१ अहो बत सरित्पतेरिदमनार्यरूपं परं  
सुभ्व्_०८७६-२ यदुज्ज्वलरुचीन्मणीन्सुचिरचर्चितास्थागुणान् ।  
सुभ्व्_०८७६-३ जडैरनुपयोगिभिः परत एत्य लब्धास्पदैः  
सुभ्व्_०८७६-४ क्षिपत्यनिशमूर्जितैर्झगिति तन्मयत्वं गतः ॥  
सुभ्व्_०८७७-१ इहैकश्चूडालोभ्यजनि कलशाद्यस्य सकलैः  
सुभ्व्_०८७७-२ पिपासोरम्भोभिश्चुलुकमपि नो भर्तुमशकः ।  
सुभ्व्_०८७७-३ स्वमाहात्म्यश्लाघागुरुगहनगर्जाभिरभितः  
सुभ्व्_०८७७-४ कुषित्वा क्लिश्नासि श्रुतिकुहरमब्धे किमिति नः ॥  
सुभ्व्_०८७८-१ रूक्षं क्षारमपेयमत्र सलिलं लब्ध्वा परं तप्यते  
सुभ्व्_०८७८-२ व्यालग्राहभियावगाहनमपि स्वस्थेन नासाद्यते ।  
सुभ्व्_०८७८-३ तत्किं पान्थ पयोधिनामनि मरौ तृष्णाविमूढो भवान्-  
सुभ्व्_०८७८-४ अन्तर्निह्नुतिनाशितामलमणिव्राते मुधा धावसि ॥  
सुभ्व्_०८७९-१ सर्वासां त्रिजगत्यपामियमसावाधारता तावकी  
सुभ्व्_०८७९-२ प्रोल्लासोयमसौ तवाम्बुनिलये सेयं महासत्त्वता ।  
सुभ्व्_०८७९-३ सेवित्वा बहुभङ्गभीषणतनुं त्वामेव वेलाचल-  
सुभ्व्_०८७९-४ ग्रावस्रोतसि पाप तापकलहो यत्क्वापि निर्वाप्यते ॥  
सुभ्व्_०८८०-१ कल्लोलैर्विकिरत्वसौ गिरिवरान्वेलाविलासोत्थितैः  
सुभ्व्_०८८०-२ शब्दैर्वा बधिरीकरोतु ककुभो धत्तां च विस्तीर्णताम् ।  
सुभ्व्_०८८०-३ पान्थानां रवितापतप्तवपुषां तृष्णातिरेकच्छिदः  
सुभ्व्_०८८०-४ किं साम्यं प्रतनोः करोतु सरसोप्यब्धिः कृताडमबरः ॥  
सुभ्व्_०८८१-१ दतं येन सुधानिधानमसमं सत्त्वाधिकेनार्थिने  
सुभ्व्_०८८१-२ श्रीवासोपि महामणिर्विधुरसौ कल्पद्रुमो गौस्तथा ।  
सुभ्व्_०८८१-३ शापात्क्षारजलस्तथापि जलधिः प्राप्तायशा इत्यहो  
सुभ्व्_०८८१-४ लोकोयं तृणवद्गुणं विगणयन्दोषग्रहैकाग्रधीः ॥  
सुभ्व्_०८८२-१ हा कष्टं तटवासिनोपि विफलप्राग्भारमालोक्य माम्-  
सुभ्व्_०८८२-२ अन्यत्रैव विपासवः प्रतिदिनं गच्छन्त्यमी जन्तवः ।  
सुभ्व्_०८८२-३ इत्थं व्यर्थजलातिभारवहनप्रोद्भूतखेदादिव  
सुभ्व्_०८८२-४ स्वां मूर्तिं वडवानले जलनिधिर्मन्ये जुहोत्यन्वहम् ॥  
सुभ्व्_०८८३-१ मर्यादापरिपालनेन महतां क्षौणीभृतां रक्षणाद्-  
सुभ्व्_०८८३-२ विश्रान्त्या मधुसूदनस्य सुचिरं यत्किञ्चिदासादितम् ।  
सुभ्व्_०८८३-३ गाम्भीर्योचितमात्मनो जलधिना मन्थव्यथासम्भ्रमाद्-  
सुभ्व्_०८८३-४ देवेष्वर्पयतामृतं द्रुतमहो सर्वं तदुत्पुंसितम् ॥  
सुभ्व्_०८८४-१ आश्चर्यं वडवानलः स भगवानाश्चर्यमम्भोनिधिर्-  
सुभ्व्_०८८४-२ यत्कर्मातिशयं विचिन्त्य मनसः कम्पः समुत्पद्यते ।  
सुभ्व्_०८८४-३ एकस्याश्रयघस्मरस्य पिबतस्तृप्तिर्न जाता जलैर्-  
सुभ्व्_०८८४-४ अन्यस्यापि महात्मनो न वपुषः स्वल्पोपि जातः श्रमः ॥  
सुभ्व्_०८८५-१ नोद्वेगं यदि यासि यद्यवहितः कर्णं ददासि क्षणं  
सुभ्व्_०८८५-२ त्वां पृच्छामि यदम्बुधे किमपि तन्निश्चित्य देह्युत्तरम् ।  
सुभ्व्_०८८५-३ नैराश्यानुशयातिमात्रनिशितं निःश्वस्य यद्दृश्यसे  
सुभ्व्_०८८५-४ तृष्यद्भिः पथिकैः कियत्तदधिकं स्यादौर्वदाहादतः ॥  
सुभ्व्_०८८६-१ इतः स्वपिति केशवः कुलमितस्तदीयद्विषाम्-  
सुभ्व्_०८८६-२ इतश्च शरणार्थिनां शिखरिणां गुणाः शेरते ।  
सुभ्व्_०८८६-३ इतश्च वडवानलः सह समस्तसंवर्तकैर्-  
सुभ्व्_०८८६-४ अहो विततमूर्जितं भरसहं च सिन्धोर्वपुः ॥  
सुभ्व्_०८८७-१ वैकुण्ठायश्रियमभिनवं शीतभानुं भवाय  
सुभ्व्_०८८७-२ प्रादादुच्चैःश्रवसमपि वा वज्रिणे तत्क्व गण्यम् ।  
सुभ्व्_०८८७-३ तृष्णार्ताय स्वमपि मुनये यद्ददाति स्म देहं  
सुभ्व्_०८८७-४ कोन्यस्तस्माद्भवति भुवनेष्वम्बुधेर्बोधिसत्त्वः ॥  
सुभ्व्_०८८८-१ रत्नोज्ज्वलाः प्रविकिरल्लंहरीः समीरैर्-  
सुभ्व्_०८८८-२ अब्धिः क्रियेत यदि रुद्धतटाभिमुख्यः ।  
सुभ्व्_०८८८-३ दोषोर्थिनः स खलु भाग्यविपर्ययाणां  
सुभ्व्_०८८८-४ दातुर्मनागपि न तस्य तु दातृतायाः ॥  
सुभ्व्_०८८९-१ अन्तर्ये सततं लुठन्त्यगणितास्तानेव पाथोधरै-  
सुभ्व्_०८८९-२ रात्तानापततस्तरङ्गवलयैरालिङ्ग्य गृह्णन्नसौ ।  
सुभ्व्_०८८९-३ व्यक्तं मौक्तिकरत्नतां जलकणान्सम्प्रापयत्यम्बुधिः  
सुभ्व्_०८८९-४ प्रायोन्येन कृतादरो लघुरपि प्राप्तोर्च्यते स्वामिभिः ॥  
सुभ्व्_०८९०-१ स्वस्त्यस्तु विद्रुमलतासुमनोमणिभ्यः  
सुभ्व्_०८९०-२ कल्याणिनी भवतु मौक्तिकशुक्तिपङ्क्तिः ।  
सुभ्व्_०८९०-३ प्राप्तं मया सकलमेव फलं पयोधेर्-  
सुभ्व्_०८९०-४ यद्दारुणैर्जलचरैर्न विदारितोस्मि ॥  
सुभ्व्_०८९१-१ आदाय वारि परितः सरितां मुखेभ्यः  
सुभ्व्_०८९१-२ किं तावदर्जितमनेन दुरर्णवेन ।  
सुभ्व्_०८९१-३ क्षारीकृतं च वडवादहने हुतं च  
सुभ्व्_०८९१-४ पातालकुक्षिकुहरे विनिवेशितं च ॥  
सुभ्व्_०८९२-१ कालप्राप्तं महारत्नं यो न गृह्णात्यबुद्धिमान् ।  
सुभ्व्_०८९२-२ अन्यहस्तगतं दृष्ट्वा पश्चात्स परितप्यते ॥  
सुभ्व्_०८९३-१ भिद्यतेनुप्रविश्यान्तर्यो यथारुच्युपाधिना ।  
सुभ्व्_०८९३-२ विशुद्धिः कीदृशी तस्य जडस्य स्फटिकाश्मनः ॥  
सुभ्व्_०८९४-१ स्फटिकस्य गुणो योसौ स एवायाति दोषताम् ।  
सुभ्व्_०८९४-२ धत्ते स्वच्छतया छायां यस्तां मलवतामपि ॥  
सुभ्व्_०८९५-१ येन पाषाणखण्डस्य मूल्यमल्पं वसुन्धरा ।  
सुभ्व्_०८९५-२ अनस्तमितसारस्य तेजसस्तद्विजृम्भितम् ॥  
सुभ्व्_०८९६-१ शुष्कतनुतृणलवाग्रं गृह्णाति धनाशयान्यदीयं यः ।  
सुभ्व्_०८९६-२ मूढास्तृणमणिमपि तं नियुञ्जते पादरक्षायै ॥  
सुभ्व्_०८९७-१ सद्वंशजः साधुगुणः सुवृत्तः  
सुभ्व्_०८९७-२ सन्तापभित्तुल्यगुणोपगूढः ।  
सुभ्व्_०८९७-३ कान्तो दृशः पश्य तथापि हारः  
सुभ्व्_०८९७-४ क्षिप्तो बहिस्तुङ्गकुचद्वयेन ॥  
सुभ्व्_०८९८-१ कनकभूषणसङ्ग्रहणोचितो  
सुभ्व्_०८९८-२ यदि मणिस्त्रपुणि प्रतिबध्यते ।  
सुभ्व्_०८९८-३ न स विरौति न चापि हि शोभते  
सुभ्व्_०८९८-४ भवति योजयितुर्वचनीयता ॥  
सुभ्व्_०८९९-१ मरकतस्य वरं मलिनात्मता  
सुभ्व्_०८९९-२ त्यजति जातु निजां प्रकृतिं न यः ।  
सुभ्व्_०८९९-३ अमलतां स्फटिकस्य धिगञ्जसा  
सुभ्व्_०८९९-४ भजति रूपमुपान्तगतस्य यः ॥  
सुभ्व्_०९००-१ अस्मिन्सखे ननु मणित्वमहासुभिक्षे  
सुभ्व्_०९००-२ चिन्तामणे त्वमुपलो भव मा मणिर्भूः ।  
सुभ्व्_०९००-३ अद्येदृशा हि मणयः प्रभवन्ति लोके  
सुभ्व्_०९००-४ येषां तृणग्रहणकौशलमेव भूषा ॥  
सुभ्व्_०९०१-१ भूमौ पतन्नपि रजः परिधूसरोपि  
सुभ्व्_०९०१-२ जात्यन्धदुर्जनजनैरवधीरितोपि ।  
सुभ्व्_०९०१-३ त्रैलोक्यवन्दनमहामहिमानमन्तश्-  
सुभ्व्_०९०१-४ चिन्तामणिर्नहि जहाति कदाचिदेव ॥  
सुभ्व्_०९०२-१ चिन्तामणे भुवि न केनचिदीश्वरेण  
सुभ्व्_०९०२-२ मूर्ध्ना धृतोसि यदि मा स्म ततो विषीदः ।  
सुभ्व्_०९०२-३ नास्त्येव हि त्वदधिरोपणपुण्यबीजं  
सुभ्व्_०९०२-४ सौभाग्ययोग्यमिह कस्यचिदुत्तमाङ्गम् ॥  
सुभ्व्_०९०३-१ चिन्तामणेस्तृणमणेश्च कृतं विधात्रा  
सुभ्व्_०९०३-२ केनोभयोरपि मणित्वमदः समानम् ।  
सुभ्व्_०९०३-३ नैकोर्थितानि दददर्थिजनाय खिन्नो  
सुभ्व्_०९०३-४ गृह्णञ्जरत्तृणलवं न तु लज्जितोन्यः ॥  
सुभ्व्_०९०४-१ मनोरथशतैर्वृतो भुवननाथचूडोचितस्-  
सुभ्व्_०९०४-२ तृणैरलमधः कृतः कृतपदः क्वचिद्ग्रावसु ।  
सुभ्व्_०९०४-३ व्रजत्यपि सचेतसां विषयमीदृशां यो दृशो  
सुभ्व्_०९०४-४ लुठत्यचलकन्दरे विधुर एष चिन्तामणिः ॥  
सुभ्व्_०९०५-१ परामृषति सस्पृहं मुहुरपेलवं वीक्षते  
सुभ्व्_०९०५-२ महत्किमपि रत्नमित्यसमसम्मदं गूहते ।  
सुभ्व्_०९०५-३ कुतोपि परिलेपवच्छविमवाप्य काचोपले  
सुभ्व्_०९०५-४ वहत्यतिकदर्थनां बत वराककः पामरः ॥  
सुभ्व्_०९०६-१ किरणनिकरैराशाचक्रं चिरं परिपूरयन्-  
सुभ्व्_०९०६-२ किमिह गहेन भ्रातर्व्यर्थं समुल्लसितो भवान् ।  
सुभ्व्_०९०६-३ क इह भवतो वेत्त्यत्यन्तं निसर्गमहार्घतां  
सुभ्व्_०९०६-४ मरकतमणे दग्धग्रामे हतादरपामरे ॥  
सुभ्व्_०९०७-१ दूरे कस्यचिदेष कोप्यकृतधीर्नैवास्य वेत्त्यन्तरं  
सुभ्व्_०९०७-२ मानी कोपि न याचते मृगयते कोप्यल्पमल्पाशयः ।  
सुभ्व्_०९०७-३ इत्थं प्रार्थितदानदुर्व्यसनिनो नौदार्यरेखोज्ज्वला  
सुभ्व्_०९०७-४ जाता नैपुणदुस्तरेषु निकषा स्थानेषु चिन्तामणेः ॥  
सुभ्व्_०९०८-१ ये गृह्णन्ति हठात्तृणानि मणयो ये वाप्ययःपिण्डिकां  
सुभ्व्_०९०८-२ ते दृष्टाः प्रतिधाम दग्धमणयो विच्छिन्नसङ्ख्याश्चिरम् ।  
सुभ्व्_०९०८-३ नो जाने किमभावतः किमथवा दैवादिह श्रूयते  
सुभ्व्_०९०८-४ नामाप्यत्र न तादृशस्य तु मणे रत्नानि गृह्णाति यः ॥  
सुभ्व्_०९०९-१ यन्मुक्तामणयोम्बुधेरुदरतः क्षिप्ता महावीचिभिः  
सुभ्व्_०९०९-२ पर्यन्तेषु लुठन्ति निर्मलरुचा स्पष्टाट्टहासा इव ।  
सुभ्व्_०९०९-३ तत्तस्यैव परिक्षयाज्जलनिधेर्द्वीपान्तरालम्बिनां  
सुभ्व्_०९०९-४ रत्नानां तु परिग्रहव्यसनिनः सन्त्येव सांयात्रिकाः ॥  
सुभ्व्_०९१०-१ माणिक्योयं महार्घः क्षितितलमहितो दीप्तिमानुच्चजन्मा  
सुभ्व्_०९१०-२ दृष्ट्वैनं नूनमाराद्व्यपसरतितरां कापि दौर्गत्यनीतिः ।  
सुभ्व्_०९१०-३ इत्थं भ्रान्तिप्रपञ्चैर्विपदपहृतये केनचित्स्थापितः स-  
सुभ्व्_०९१०-४ न्नन्ते दृष्टः स एव व्रणशतपरुषः कोपि पाषाणखण्डः ॥  
सुभ्व्_०९११-१ यामः स्वस्ति तवास्तु रोहणगिरे मत्तः स्थितिप्रच्युता  
सुभ्व्_०९११-२ वर्तिष्यन्त इमे कथं कथमिति स्वप्नेपि मैवं कृथाः ।  
सुभ्व्_०९११-३ श्रीमंस्ते मणयो वयं यदि भवल्लब्धप्रतिष्ठास्तदा  
सुभ्व्_०९११-४ ते शृङ्गारपरायणाः क्षितिभुजो मौलौ करिष्यन्ति नः ॥  
सुभ्व्_०९१२-१ उच्चैरुच्चरतु चिरं चीरी वर्त्मनि तरुं समारुह्य ।  
सुभ्व्_०९१२-२ दिग्व्यापिनि शब्दगुणे शङ्खः सम्भावनाभूमिः ॥  
सुभ्व्_०९१३-१ शङ्खोस्थिशेषः स्फुटितो मृतो यद्-  
सुभ्व्_०९१३-२ उच्छ्वासितेनोच्छ्वसते नु सत्यम् ।  
सुभ्व्_०९१३-३ किं तूच्चरत्येव न सोस्य शब्दः  
सुभ्व्_०९१३-४ श्रव्यो न यो यो न सदर्थशंसी ॥  
सुभ्व्_०९१४-१ प्राणान्विहाय धवलत्वगुणोचितानि  
सुभ्व्_०९१४-२ प्राप्तानि यज्जगतिवक्त्रविशेषयोगात् ।  
सुभ्व्_०९१४-३ शङ्खैर्महाविभवशब्दविजृम्भितानि  
सुभ्व्_०९१४-४ तज्जीवितं सहृदयाः प्रभवन्ति येषाम् ॥  
सुभ्व्_०९१५-१ धीरः श्रोत्रसुखावहोपि सदृशः सत्यं परं मङ्गलं  
सुभ्व्_०९१५-२ क्वापि ग्रामसुराङ्गणे स तु लसन्सन्ध्यासु शङ्खध्वनिः ।  
सुभ्व्_०९१५-३ माद्यन्मेदुरसारमेयसरलग्रीवाग्रदीर्घीभवन्-  
सुभ्व्_०९१५-४ नादो नाम कृतानुकारमुदितग्राम्याट्टहासाहतः ॥  
सुभ्व्_०९१६-१ रत्नाकराज्जनिभुवोप्यपचायमानः  
सुभ्व्_०९१६-२ शुष्कास्थिशेषतनुतामपि लम्बमानः ।  
सुभ्व्_०९१६-३ श्वासैः सफूत्कृतिभिरप्युपहन्यमानः  
सुभ्व्_०९१६-४ शुद्धाशयो वदति मङ्गलमेव शङ्खः ॥  
सुभ्व्_०९१७-१ शङ्खाः सन्ति सहस्रशो जलनिधेर्वीचिच्छटाघट्टिताः  
सुभ्व्_०९१७-२ पर्यन्तेषु लुठन्ति ये दलशतैः कल्माषितक्ष्मातलाः ।  
सुभ्व्_०९१७-३ एकः कोपि स पाञ्चजन्य उदभूदाश्चर्यभूतः सतां  
सुभ्व्_०९१७-४ यः संवर्तभरक्षमैर्मधुरिपोः श्वासानिलैः पूर्यते ॥  
सुभ्व्_०९१८-१ सर्वाशापरिपूरि हुङ्कृतमदो जन्मापि दुग्धोदधेर्-  
सुभ्व्_०९१८-२ गोविन्दाननचुम्बि सुनदरतरं पूर्णेन्दुबिम्बाद्वपुः ।  
सुभ्व्_०९१८-३ श्रीरेषा सहजा गुणाः किमपरं भण्यन्त एते हि यत्-  
सुभ्व्_०९१८-४ कौटिल्यं हृदि पाञ्चजन्य भवतस्तेनातिलज्जामहे ॥  
सुभ्व्_०९१९-१ वरमश्रीकतैवास्तु नेतरश्रीसमानता ।  
सुभ्व्_०९१९-२ इति कैरवकोद्भेदे कमलं मुकुलायते ॥  
सुभ्व्_०९२०-१ लक्ष्मीसम्पर्करूपोयं दोषः पद्मस्य निश्चितम् ।  
सुभ्व्_०९२०-२ यदयं गुणसन्दोहधामनीन्दौ पराङ्मुखः ॥  
सुभ्व्_०९२१-१ अन्तश्छिद्राणि भूयांसि कण्टका बहवो बहिः ।  
सुभ्व्_०९२१-२ कथं कमलनालस्य मा भूवन्भङ्गुरा गुणाः ॥  
सुभ्व्_०९२२-१ किं दीर्घदीर्घेषु गुणेषु पद्म  
सुभ्व्_०९२२-२ सितेष्ववच्छादनकारणं ते ।  
सुभ्व्_०९२२-३ अस्त्येव तान्पश्यति चेदनार्या  
सुभ्व्_०९२२-४ त्रस्तेव लक्ष्मीर्न पदं विधत्ते ॥  
सुभ्व्_०९२३-१ स्थलकुशेशय सञ्चिनु कण्टकान्-  
सुभ्व्_०९२३-२ प्रथय पङ्ककुलोद्भवतां मुदा ।  
सुभ्व्_०९२३-३ अपि बधान धृतिं जलसङ्गमे  
सुभ्व्_०९२३-४ व्रजसि येन परास्पदतां श्रियः ॥  
सुभ्व्_०९२४-१ अक्षेष्वियं व्यसनिता हृदये यदेते  
सुभ्व्_०९२४-२ रागो घनो मधुमदोत्कटमाननं च ।  
सुभ्व्_०९२४-३ पद्मस्तथापि परमास्पदमेव लक्ष्म्यास्-  
सुभ्व्_०९२४-४ तद्दैन्यमेव किल दुर्भगता यदेभिः ॥  
सुभ्व्_०९२५-१ पद्मादयो बहुगुणा अपि यन्निशासु  
सुभ्व्_०९२५-२ नाशं न यान्ति विरहेण दिवाकरस्य ।  
सुभ्व्_०९२५-३ तत्पङ्कसङ्करजलाशयजन्मजाड्य-  
सुभ्व्_०९२५-४ ज्यायोविजृम्भितमिदं त्रिजगत्प्रतीतम् ॥  
सुभ्व्_०९२६-१ लक्ष्मीं विशेषय कुशेशय कौशलाङ्कां  
सुभ्व्_०९२६-२ जृम्भा जहीहि चलतां च विमुञ्च किञ्चित् ।  
सुभ्व्_०९२६-३ आशागतान्यलिकुलानि मुदं नयेह  
सुभ्व्_०९२६-४ मित्त्रे विधौ सति विधत्स यथेष्टमेतत् ॥  
सुभ्व्_०९२७-१ नित्यं तथा शृणु कुशेशय मद्वचांसि  
सुभ्व्_०९२७-२ स्नेहेन यानि भवतः कथयामि किञ्चित् ।  
सुभ्व्_०९२७-३ कान्त्यानया विमलया भ्रमरैर्गुणैर्वा  
सुभ्व्_०९२७-४ किं यासि रम्यतमतामुत कण्टकर्द्धेः ॥  
सुभ्व्_०९२८-१ सङ्कोचमेहि बिसपुष्प जहीहि शोभां  
सुभ्व्_०९२८-२ दोषाकरोयमधुना समुदेति पश्य ।  
सुभ्व्_०९२८-३ वक्रात्मनि प्रभवति क्रमशो विचिन्त्य  
सुभ्व्_०९२८-४ प्रच्छन्नता गुणवतां स्वयमेव योग्या ॥  
सुभ्व्_०९२९-१ त्रुट्यद्गुणोपि बहुकण्टकतां गतोपि  
सुभ्व्_०९२९-२ रन्ध्रान्वितोपि हतकर्दमसम्भवोपि ।  
सुभ्व्_०९२९-३ भृङ्गोपभोग्यविभवोपि तथापि पद्मो  
सुभ्व्_०९२९-४ मित्रोदये विकसनं लभते सदैव ॥  
सुभ्व्_०९३०-१ कामं भवन्तु मधुलम्पटषट्पदौघ-  
सुभ्व्_०९३०-२ सङ्घट्टघुङ्घुमघनध्वनयोब्जखण्डाः ।  
सुभ्व्_०९३०-३ गायन्नतिश्रुतिसुखं विधिरेव यत्र  
सुभ्व्_०९३०-४ भृङ्गः स कोपि धरणिधरनाभिपद्मः ॥  
सुभ्व्_०९३१-१ तापापहे सहृदये रुचिरे प्रबुद्धे  
सुभ्व्_०९३१-२ मित्रानुरागनिरते धृतसद्गुणौघे ।  
सुभ्व्_०९३१-३ स्वाङ्गप्रदानपरितोषितषट्पदेस्मिन्-  
सुभ्व्_०९३१-४ युक्तं तवेह कमले कमले स्थितिर्यत् ॥  
सुभ्व्_०९३२-१ न पङ्कादुद्भूतिर्न जडसहवासव्यसनिता  
सुभ्व्_०९३२-२ वपुर्दिग्धं कान्त्या स्थलनलिन रत्नद्युतिमुषा ।  
सुभ्व्_०९३२-३ व्यधास्यद्दुर्वेधा हृदयलघिमानं यदि न ते  
सुभ्व्_०९३२-४ त्वमेवैकं लक्ष्म्याः परममभविष्यः पदमिह ॥  
सुभ्व्_०९३३-१ उत्पन्ना बहवस्तलेषु सरसामम्भोरुहाणां चया  
सुभ्व्_०९३३-२ ये यामिन्यधिपानुकारिरमणीवक्त्रोपमानं गताः ।  
सुभ्व्_०९३३-३ नाभौ भौमरिपोरजायत महापद्मः स कोप्येकको  
सुभ्व्_०९३३-४ यस्त्रैलोक्यसमुद्भवप्रभवितुर्जन्मावनित्वं गतः ॥  
सुभ्व्_०९३४-१ पुष्येन्यत्रावकाशो निपुणमपहृतः सौरभालोभनाभिः  
सुभ्व्_०९३४-२ स्वाभोगेन्तःप्रवेशोप्यशिथिलनिविडः कोशभावान्न दत्तः ।  
सुभ्व्_०९३४-३ नीत्वा नैराश्यमित्थं गलितगतिरसौ मुग्धबुद्धिः प्रदोषे  
सुभ्व्_०९३४-४ पद्मेन श्रीमतापि प्रसभमुभयतो भ्रंशितः पश्य भृङ्गः ॥  
सुभ्व्_०९३५-१ भ्रातः पङ्कज सङ्कोचः कञ्चित्कालं विषह्यताम् ।  
सुभ्व्_०९३५-२ सैव प्रभाते शोभा ते भाते दिनकरे भवेत् ॥  
सुभ्व्_०९३६-१ अधोगतिं च सम्प्राप्य बिसाः पङ्ककलङ्किताः ।  
सुभ्व्_०९३६-२ गुणिनो निर्गुणैर्दाशैः कृष्टाः स्वाङ्कुरदर्शिताः ॥  
सुभ्व्_०९३७-१ तदङ्कुराणि पद्मानि गुणैर्युक्तानि मानिभिः ।  
सुभ्व्_०९३७-२ शिरसा धार्यमाणानि मीलितानि जडात्मना ॥  
सुभ्व्_०९३८-१ मरौ नास्त्येव सलिलं कृछ्राद्यद्यपि लभ्यते ।  
सुभ्व्_०९३८-२ तत्कटु स्तोकमुष्णं च न करोति वितृष्णताम् ॥  
सुभ्व्_०९३९-१ चटुलचातकचञ्चुपुटात्पत-  
सुभ्व्_०९३९-२ ञ्जलकणोपि मरोरतिगोचरः ।  
सुभ्व्_०९३९-३ स पुनरद्य घनागमबन्धुना  
सुभ्व्_०९३९-४ जलधरेण जलैरपरः कृतः ॥  
सुभ्व्_०९४०-१ किं पान्थ निर्मथनसिद्ध्युपयोगिवस्तु-  
सुभ्व्_०९४०-२ सम्भारशालिनि मरौ सुगृहीतनाम्नि ।  
सुभ्व्_०९४०-३ सन्दृश्यतेतिविपरीतमिदं हि तत्र  
सुभ्व्_०९४०-४ कूपोस्ति तत्र च जलं यदयत्नलभ्यम् ॥  
सुभ्व्_०९४१-१ अस्मिन्मरौ किमपरं वचसामवाच्यं  
सुभ्व्_०९४१-२ मा मुञ्च पान्थ मुहुराश्रितवत्सलो भूः ।  
सुभ्व्_०९४१-३ एतत्त्वया जललवामिषलालसेन  
सुभ्व्_०९४१-४ दृष्टं ज्वलत्परिकरं सिकतावितानम् ॥  
सुभ्व्_०९४२-१ सत्पादपान्विपुलपल्लवपुष्पभार-  
सुभ्व्_०९४२-२ सम्पत्परीतवपुषः फलभारनभ्रान् ।  
सुभ्व्_०९४२-३ यो मुञ्जुशिञ्जितशकुन्तशताश्रितोरु-  
सुभ्व्_०९४२-४ शाखान्मरौ मृगयते न ततोस्ति मुग्धः ॥  
सुभ्व्_०९४३-१ जलतरुतृणशून्यः श्राम्यतामध्वगानां  
सुभ्व्_०९४३-२ किमपि किल बताहं नोपकर्तुं समर्थः ।  
सुभ्व्_०९४३-३ इति न परमभीक्ष्णं नानुशेते न यावच्-  
सुभ्व्_०९४३-४ छठमरुरनृताम्भःप्राप्तये तान्प्रयुङ्क्ते ॥  
सुभ्व्_०९४४-१ गतमतिजवाद्भ्रान्तं भ्रान्तं समुत्कषिता च भूश्-  
सुभ्व्_०९४४-२ चिरतरमथो निःश्वस्याथो सदैन्यमवस्थितम् ।  
सुभ्व्_०९४४-३ किमिव न कृतं पान्थेनेत्थं तथापि शठो मरुः  
सुभ्व्_०९४४-४ प्रकृतिविरसः कष्टं यातो मनागपि नार्द्रताम् ॥  
सुभ्व्_०९४५-१ इतः काकानीकं प्रतिभयमितः कौशिककृता-  
सुभ्व्_०९४५-२ दितोमी  गृध्राद्याः कुलमिदमितः कङ्कवयसाम् ।  
सुभ्व्_०९४५-३ श्मशानस्थानेस्मिन्नखिलगुणवन्ध्ये हततराव्-  
सुभ्व्_०९४५-४ अपि द्वित्राः केचिन्न खलु कलवाचः शकुनयः ॥  
सुभ्व्_०९४६-१ किमसि विमतिः किं वोब्मादी क्षणादभिलक्ष्यसे  
सुभ्व्_०९४६-२ पुनरपि पुनः प्रेक्षापूर्वा न काचन ते क्रिया ।  
सुभ्व्_०९४६-३ स्वयमजलकां जानानोपि प्रविश्य मरुस्थलीं  
सुभ्व्_०९४६-४ शिशिरमधुरं वारि प्राप्तुं यदध्वग वाञ्छसि ॥  
सुभ्व्_०९४७-१ परार्थे यः पीडामनुभवति भङ्गेपि मधुरो  
सुभ्व्_०९४७-२ यदीयः सर्वेषामिह खलु विकारोप्यभिमतः ।  
सुभ्व्_०९४७-३ न सम्प्राप्तो वृद्धिं यदि स भृशमक्षेत्रपतितः  
सुभ्व्_०९४७-४ किमिक्षोर्दोषोसौ न पुनरगुणाया मरुभवः ॥  
सुभ्व्_०९४८-१ तापः स्वात्मनि संश्रितद्रुमलतादोषोध्वगैर्वर्जनं  
सुभ्व्_०९४८-२ सत्यं तीव्रतया तृषस्तव मरो कोसावनर्थोदयः ।  
सुभ्व्_०९४८-३ नन्वर्थः सुमहानयं जललवस्वाम्यस्मयोद्गर्जिनः  
सुभ्व्_०९४८-४ सन्नह्यन्ति यतस्तवोपकृतये धाराधराः प्राकृताः ॥  
सुभ्व्_०९४९-१ एवं चोद्विधिना कृतोस्युपकृतौ कस्याञ्चिदप्यक्षमः  
सुभ्व्_०९४९-२ कामं मोपकृथास्ततस्तव मरो वाच्यं न धीरो भव ।  
सुभ्व्_०९४९-३ किं त्वारान्मृगतृष्णयोपजनयन्नम्भोमुचां वञ्चनां  
सुभ्व्_०९४९-४ प्रेम्णा कर्षसि तर्षमूर्छितधियोप्यन्यानतः शोच्यसे ॥  
सुभ्व्_०९५०-१ आम्राः किं फलभारनभ्रशिरसो रम्याः किमूष्मच्छिदः  
सुभ्व्_०९५०-२ सच्छायाः कदलीद्रुमाः सुरभयः किं पुष्पिताश्चम्पकाः ।  
सुभ्व्_०९५०-३ एतास्ता निरवग्रहोग्रकरभोल्लीढावरूढाः पुनः  
सुभ्व्_०९५०-४ शम्यो भ्राम्यसि मूढ निर्मरुति किं मिथ्यैव मर्तुं मरौ ॥  
सुभ्व्_०९५१-१ जलान्तराणि श्वभ्रेषु तिष्ठन्तु क्वापि यान्तु वा ।  
सुभ्व्_०९५१-२ सुरसिन्धुप्रवाहस्य सृतौ रत्नाकरोवधिः ॥  
सुभ्व्_०९५२-१ क्वान्तः शून्यो नडः क्वेक्षुस्तथापि सुदृशाकृती ।  
सुभ्व्_०९५२-२ विवेकशून्यमनसां विप्रलम्भाय निर्मितौ ॥  
सुभ्व्_०९५३-१ नास्य भारग्रहे शक्तिर्न च वाहगुणः कृषौ ।  
सुभ्व्_०९५३-२ देवागारबलीवर्दस्तथाप्यश्नाति शोभनम् ॥  
सुभ्व्_०९५४-१ नक्रः स्वस्थानमासाद्य गजेन्द्रमपि कर्षति ।  
सुभ्व्_०९५४-२ स एव प्रच्युतः स्थानाच्छुनापि परिभूयते ॥  
सुभ्व्_०९५५-१ वरमुन्नतलाङ्गूलात्सटाधूननभीषणात् ।  
सुभ्व्_०९५५-२ सिंहात्पादप्रहारोपि न सृगालाधिरोहणम् ॥  
सुभ्व्_०९५६-१ गन्धैकसारो विफलः सेव्यश्चन्दनपादपः ।  
सुभ्व्_०९५६-२ भुजङ्गाः पवनाहाराः सेवकाः सदृशो विधिः ॥  
सुभ्व्_०९५७-१ क्व गतो मृगो न जीवत्यनुदिनमश्नंस्तृणानि विविधानि ।  
सुभ्व्_०९५७-२ स्वयमाहतगजभोक्तुः सिंहस्य तु दुर्लभा वृत्तिः ॥  
सुभ्व्_०९५८-१ वक्रमशय्यासंस्थितमन्तःकोटरमनेकदुर्ग्रन्थि ।  
सुभ्व्_०९५८-२ प्रगुणीकर्तुं शक्तो दुर्दारु न विश्वकर्मापि ॥  
सुभ्व्_०९५९-१ न तदनुकृतं मनागपि न वा जलं सुचिरसेवितैः शीतम् ।  
सुभ्व्_०९५९-२ अन्धीकृते कुदीपैः प्रत्युत धूमेन मे नयने ॥  
सुभ्व्_०९६०-१ उत्सन्नमापणममुं द्रक्ष्यामो निर्मलैः कदा नयनैः ।  
सुभ्व्_०९६०-२ चिन्तामणिकाचकणौ विपरीतगुणागुणौ यत्र ॥  
सुभ्व्_०९६१-१ उज्ज्वलचम्पकमुकुलाशङ्कितया यः प्रदीपकं स्पृशति ।  
सुभ्व्_०९६१-२ कज्जलकलङ्कदाहं मुक्त्वान्यत्तस्य किं घटताम् ॥  
सुभ्व्_०९६२-१ शिखरी चितशिखरशिखः स्फुरदौर्वशिखाकदम्बकोम्बुनिधिः ।  
सुभ्व्_०९६२-२ कस्यापि लङ्घनीयौ न तु नगरावकरनिकरोयम् ॥  
सुभ्व्_०९६३-१ फणमणिभासुरगुरतरसमर्थबहुमस्तके शेषे ।  
सुभ्व्_०९६३-२ कः क्षितिभरमुद्वोढुं प्रार्थयते कृपणकणिकीटान् ॥  
सुभ्व्_०९६४-१ यत्नादपि कः पश्येच्छिखिनामाहारनिःसरणमार्गम् ।  
सुभ्व्_०९६४-२ यदि जलदनिनदमुदितास्त एव मूढा न नृत्येयुः ॥  
सुभ्व्_०९६५-१ शरदि समग्रनिशाकरकरशतहततिमिरसञ्चया रजनी ।  
सुभ्व्_०९६५-२ जलदान्तरितार्कामपि दिवसच्छायां न पूरयति ॥  
सुभ्व्_०९६६-१ मृदुसुभगपरिकररुचोप्यनुचितमिदमेकमेव मदनस्य ।  
सुभ्व्_०९६६-२ यदनेन कृतः केतौ मकरो दंष्ट्राकरालमुखः ॥  
सुभ्व्_०९६७-१ हेमकार सुधियो नमोस्तु ते  
सुभ्व्_०९६७-२ दुस्तरेषु बहुशः परीक्षितुम् ।  
सुभ्व्_०९६७-३ काञ्चनाभरणमश्मना समं  
सुभ्व्_०९६७-४ यत्त्वयैतदधुरोप्यते तुलाम् ॥  
सुभ्व्_०९६८-१ वृत्ते एव स घटोन्धकूप यस्-  
सुभ्व्_०९६८-२ त्वत्प्रसादमपनेतुमक्षमः ।  
सुभ्व्_०९६८-३ मुद्रितं त्वधमचेष्टितं त्वया  
सुभ्व्_०९६८-४ तन्मुखाम्बुकणिकाः प्रतीच्छता ॥  
सुभ्व्_०९६९-१ शतपदी सति पादशते क्षमा  
सुभ्व्_०९६९-२ यदि न गोष्पदमप्यतिवर्तितुम् ।  
सुभ्व्_०९६९-३ किमियता द्विपदस्य हनूमतो  
सुभ्व्_०९६९-४ जलधिविक्रमणे विवदामहे ॥  
सुभ्व्_०९७०-१ न गुरुवंशपरिग्रहशौण्डता  
सुभ्व्_०९७०-२ न च महागुणसङ्ग्रहणादरः ।  
सुभ्व्_०९७०-३ फलविधानकथापि न मार्गणे  
सुभ्व्_०९७०-४ किमिह लुब्धकबाल गृहेधुना ॥  
सुभ्व्_०९७१-१ तृणमणेर्मनुजस्य च तद्वतः  
सुभ्व्_०९७१-२ किमुभयोर्विपुलाशयतोच्यते ।  
सुभ्व्_०९७१-३ तनु तृणाग्रलवावयवैर्ययोर्-  
सुभ्व्_०९७१-४ अवसिते ग्रहण प्रतिपादने ॥  
सुभ्व्_०९७२-१ भ्रातः सुवर्णमयरूपकतारचित्रा-  
सुभ्व्_०९७२-२ लङ्कारयत्नघटनासु सुवर्णकार ।  
सुभ्व्_०९७२-३ दूरीकुरु श्रममिहाद्य सुवर्णपात्रे  
सुभ्व्_०९७२-४ दुर्वर्णयोजयितुरस्ति महार्घलाभः ॥  
सुभ्व्_०९७३-१ तनुतृणाग्रधृतेन हृतश्चिरं  
सुभ्व्_०९७३-२ क इह येन न मौक्तिकशङ्कया ।  
सुभ्व्_०९७३-३ स जलबिन्दुरतो विपरीतदृग्-  
सुभ्व्_०९७३-४ जगदिदं वयमत्र सचेतनाः ॥  
सुभ्व्_०९७४-१ रे दन्दशूक तदयुक्तमपीश्वरस्त्वां  
सुभ्व्_०९७४-२ वाल्लभ्यतो नयति नूपुरधाम सत्यम् ।  
सुभ्व्_०९७४-३ आवर्जितालिकुलसत्कृतिमूर्छितानि  
सुभ्व्_०९७४-४ किं शिञ्जितानि भवतः क्षम एष कर्तुम् ॥  
सुभ्व्_०९७५-१ सुवर्णकार श्रवणोचितानि  
सुभ्व्_०९७५-२ वस्तूनि विक्रेतुमिहागतोसि ।  
सुभ्व्_०९७५-३ अद्यापि नाश्रावि यदत्र पल्ल्यां  
सुभ्व्_०९७५-४ पल्लीपतिर्नूनमविद्धकर्णः ॥  
सुभ्व्_०९७६-१ तानुन्नतान्क्षितिभृतो ननु रूपयामः  
सुभ्व्_०९७६-२ पक्षक्षयव्यतिकरे मथितं तदोजः ।  
सुभ्व्_०९७६-३ युक्तं किमौर्वशिखिनः परिकोपितस्य  
सुभ्व्_०९७६-४ तेजस्विनोप्युदधिनिर्मथनं विसोढुम् ॥  
सुभ्व्_०९७७-१ चित्रं कियद्यदयमम्बुधिरम्बुदौघ-  
सुभ्व्_०९७७-२ सिन्धुप्रवाहपरिपूर्णतया महीयान् ।  
सुभ्व्_०९७७-३ त्वं त्वर्थिनामुपकरोषि यदल्पकूप  
सुभ्व्_०९७७-४ निष्पीड्य कुक्षिकुहरं हि महत्त्वमेतत् ॥  
सुभ्व्_०९७८-१ धिग्वाडवं दहनमर्थितया विपक्ष-  
सुभ्व्_०९७८-२ मभ्येति यः स्वजठरप्रतिपूरणाय ।  
सुभ्व्_०९७८-३ धिग्वारिराशिमपि यस्तु तथाविधस्य  
सुभ्व्_०९७८-४ शत्रोर्जलैरपि न पूरयभिलाषम् ॥  
सुभ्व्_०९७९-१ शावान्कुलायकगतान्परिपातुकामा  
सुभ्व्_०९७९-२ नद्याः प्रगृह्य लघु पक्षपुटेन तोयम् ।  
सुभ्व्_०९७९-३ दावानलं किल सिषेच मुहुः कोपोती  
सुभ्व्_०९७९-४ स्निग्धो जनो न खलु चिन्तयते स्वपीडाम् ॥  
सुभ्व्_०९८०-१ काकः स्वभावचपलः परिशुद्धवृत्तिर्-  
सुभ्व्_०९८०-२ लब्ध्वा बलिं स्वजनमाह्वयते परांश्च ।  
सुभ्व्_०९८०-३ चर्मास्थिमांसवति हस्तिकलेवरेपि  
सुभ्व्_०९८०-४ श्वा द्वेष्टि हन्ति च परान्कृपणस्वभावः ॥  
सुभ्व्_०९८१-१ आदायि वारि यत एव जहाति भूयस्-  
सुभ्व्_०९८१-२ तत्रैव यः स जलदः प्रथमो जडानाम् ।  
सुभ्व्_०९८१-३ वान्तं प्रतीप्सति तदेव तदेव यस्तु  
सुभ्व्_०९८१-४ स्त्रोतः पतिः स निरपत्रपसार्थवाहः ॥  
सुभ्व्_०९८२-१ बुध्यामहे न बहुधापि विकल्पमानाः  
सुभ्व्_०९८२-२ कैर्नामभिर्व्यपदिशाम महामतींस्तान् ।  
सुभ्व्_०९८२-३ येषामशेषभुवनाभरणस्य हेम्नस्-  
सुभ्व्_०९८२-४ तत्त्वं विवेक्तुमुपलाः परमं प्रमाणम् ॥  
सुभ्व्_०९८३-१ न म्लानितान्यखिलधामवतां मुखानि  
सुभ्व्_०९८३-२ नास्तं तमो न च कृतो भुवनोपकारः ।  
सुभ्व्_०९८३-३ सूर्यात्मजोहमिति केन गुणेन लोकान्-  
सुभ्व्_०९८३-४ प्रत्यापयिष्यसि शने शपथं विना त्वम् ॥  
सुभ्व्_०९८४-१ संरक्षितुं कृषिमकारि कृषीवलेन  
सुभ्व्_०९८४-२ पश्यात्मनः प्रतिकृतिस्तृणपूरुषोयम् ।  
सुभ्व्_०९८४-३ स्तब्धस्य निष्क्रियतयास्तभियोस्य नून-  
सुभ्व्_०९८४-४ मत्स्यन्ति गोमृगगनाः पुनरेव सस्यम् ॥  
सुभ्व्_०९८५-१ कस्यानिमेषवितते नयने दिवौको-  
सुभ्व्_०९८५-२ लोकादृते जगति ते अपि वै गृहीत्वा ।  
सुभ्व्_०९८५-३ पिण्डे प्रसारितमुखेन तिमे किमेतद्-  
सुभ्व्_०९८५-४ दृष्टं न बालिश विशद्बडिशं त्वयान्तः ॥  
सुभ्व्_०९८६-१ आ जन्मनः कुशलमण्वपि ते कुजन्मन्-  
सुभ्व्_०९८६-२ पांसो त्वया यदि कृतं वद तत्त्वमेतत् ।  
सुभ्व्_०९८६-३ उत्थापितोस्यनलसारथिना यदर्थं  
सुभ्व्_०९८६-४ दुष्टेन तत्कुरु कलङ्कय विश्वमेतत् ॥  
सुभ्व्_०९८७-१ पुंस्त्वादपि प्रविचलेद्यपि यद्यधोपि  
सुभ्व्_०९८७-२ यायाद्यपि प्रणयनेन महानपि स्यात् ।  
सुभ्व्_०९८७-३ अभ्युद्धरेत्तदपि विश्वमितीदृशीयं   
सुभ्व्_०९८७-४ केनापि दिक्प्रकटिता पुरुषोत्तमेन ॥  
सुभ्व्_०९८८-१ स्वल्पाशयः स्वकुलशिल्पविकल्पमेव  
सुभ्व्_०९८८-२ यः कल्पयन्स्खलति काचवणिक्पिशाचः ।  
सुभ्व्_०९८८-३ ग्रस्तः स कौस्तुभमणीन्द्रसपत्नरत्न-  
सुभ्व्_०९८८-४ निर्यत्नगुम्फपटुवैकटिकेर्ष्ययान्तः ॥  
सुभ्व्_०९८९-१ देवी क्व दुर्गतिहरा भगिनी भवानी  
सुभ्व्_०९८९-२ देवो हरः क्व भगिनीपतिरार्तबन्धुः ।  
सुभ्व्_०९८९-३ अम्भोनिधौ क्व शरणागतवृत्तिदैन्यं  
सुभ्व्_०९८९-४ मैनाक नाकथयितव्यमिदं त्वया नः ॥  
सुभ्व्_०९९०-१ तुङ्गात्मतास्तशिखरस्य वृथैव भानोर्-  
सुभ्व्_०९९०-२ नालम्बिनी भवति यास्तमये प्रपित्सोः ।  
सुभ्व्_०९९०-३ श्लाघ्यः स तामरसनालगुणोपि दैत्य-  
सुभ्व्_०९९०-४ भीत्या यमेत्य मरुतां पतिराललम्बे ॥  
सुभ्व्_०९९१-१ गृहं श्मशानं गजचर्म चाम्बरं  
सुभ्व्_०९९१-२ विलेपनं भस्म वृषश्च वाहनम् ।  
सुभ्व्_०९९१-३ कुबेर हे वित्तपते न लज्जसे  
सुभ्व्_०९९१-४ प्रियस्य ते सख्युरियं दरिद्रता ॥  
सुभ्व्_०९९२-१ नैकत्र शक्तिविरतिः क्वचिदस्ति सर्व  
सुभ्व्_०९९२-२ भावाः स्वभावपरिनिष्ठिततारतम्याः ।  
सुभ्व्_०९९२-३ आकल्पमौर्वदहनेन निपीयमान-  
सुभ्व्_०९९२-४ मम्भोधिमेकचुलकेन पपावगस्त्यः ॥  
सुभ्व्_०९९३-१ विष्णुर्बिभर्ति भगवानखिलां धरित्रीं  
सुभ्व्_०९९३-२ तं पन्नगस्तमपि तत्सहितं पयोधिः ।  
सुभ्व्_०९९३-३ कुम्भोद्भवस्तमपिबत्खलु हेलयैव  
सुभ्व्_०९९३-४ सत्यं न कश्चिदवधिर्महतां महिम्नः ॥  
सुभ्व्_०९९४-१ आरोपितः पृथुनितम्बतटे तरुण्या  
सुभ्व्_०९९४-२ कण्ठे च बाहुलतया निविडं गृहीतः ।  
सुभ्व्_०९९४-३ उतुङ्गपीनकुचनिर्भरपीडितोयं  
सुभ्व्_०९९४-४ कुम्भः करीषदहनस्य फलानि भुङ्क्ते ॥  
सुभ्व्_०९९५-१ आबद्धकृत्रिमसटावलितांसभित्ति-  
सुभ्व्_०९९५-२ रारोप्यते मृगपतेः पदवीं यदि श्वा ।  
सुभ्व्_०९९५-३ मत्तेभकुम्भतटपाटनलम्पटस्य  
सुभ्व्_०९९५-४ नादं करिष्यति कथं हरिणाधिपस्य ॥  
सुभ्व्_०९९६-१ मुखमपि परिशिष्टं यस्य तेजःप्रसूतिं  
सुभ्व्_०९९६-२ खरकिरणमथेन्दुं ग्रासपात्रीकरोति ।  
सुभ्व्_०९९६-३ यदि किल वपुरस्य प्राभविष्यत्समग्रं  
सुभ्व्_०९९६-४ किमिव किमिव राहुर्नाकरिष्यत्तदानीम् ॥  
सुभ्व्_०९९७-१ यत्पुष्पपल्लवफलाहितसाम्यमोहैर्-  
सुभ्व्_०९९७-२ न ज्ञायते शुक तव स्थितिरस्थितिर्वा ।  
सुभ्व्_०९९७-३ तद्दाडिमं त्यजसि नैव फलाशया त्वम्-  
सुभ्व्_०९९७-४ अर्थातुरो न गणयत्यपकर्षदोषम् ॥  
सुभ्व्_०९९८-१ वरमिह रवितापैः किं न शीर्णासि गुल्मे  
सुभ्व्_०९९८-२ किमु दवदहनैर्वा सर्वदाहं न दग्धा ।  
सुभ्व्_०९९८-३ यदहृदयजनौघैर्वृन्तपर्णानभिज्ञैर्-  
सुभ्व्_०९९८-४ इतरकुसुममध्ये मालति प्रोम्भितासि ॥  
सुभ्व्_०९९९-१ किमिदमुचितं शुद्धेः स्पष्टं सपक्षसमुन्नतेः  
सुभ्व्_०९९९-२ फलपरिणतेर्युक्तं प्राप्तुं गुणप्रणयस्य ते ।  
सुभ्व्_०९९९-३ क्षणमुपगतः कर्णोपान्तं परस्य पुरः स्थितान्-  
सुभ्व्_०९९९-४ विशिख निपतन्क्रूरं दूरान्नृशंस निहंसि यत् ॥  
सुभ्व्_१०००-१  स हेमालङ्कारः क्षितिपतनलग्नेन रजसा  
सुभ्व्_१०००-२ तथा दैन्यं नीतो नरपतिशिरःश्लाघ्यविभवः ।  
सुभ्व्_१०००-३ यथा लोष्टभ्रान्तिव्यवहितविवेकव्यतिकरो  
सुभ्व्_१०००-४ विलोक्यैनं लोकः परिहरति पादक्षतिभयात् ॥  
सुभ्व्_१००१-१ आहूतेषु विहङ्गमेषु मशको नायान्पुरोवार्यते  
सुभ्व्_१००१-२ मध्ये वा धुरि वा वसंस्तृणमणिर्धत्ते मणीनां रुचम् ।  
सुभ्व्_१००१-३ खद्योतोपि न कम्पते प्रचलितुं मध्येपि तेजस्विनां  
सुभ्व्_१००१-४ धिक्सामान्यमचेतनं प्रभुमिवानामृष्टतत्त्वान्तरम् ॥  
सुभ्व्_१००२-१ एवं चेत्सरसस्वभावपरता जाड्यं किमेतादृशं  
सुभ्व्_१००२-२ यद्यस्त्येव निसर्गतः सरलता किं ग्रन्थिमत्तेदृशी ।  
सुभ्व्_१००२-३ मूलं चेच्छुवि पङ्कजश्रुतिरियं कस्माद्गुणा यद्यमी  
सुभ्व्_१००२-४ किं छिद्राणि सखे मृणाल भवतस्तत्त्वं न मन्यामहे ॥  
सुभ्व्_१००३-१ त्वं भोगी यदि कुण्डली यदि भवांस्त्वं चेद्भुजङ्गः सखे  
सुभ्व्_१००३-२ धत्से चेन्मुकुटं सरत्नमुरग स्वस्त्यस्तु ते किं ततः ।  
सुभ्व्_१००३-३ अस्थाने यदि कञ्चुकं त्यजसि तन्नास्माकमत्र स्पृहा  
सुभ्व्_१००३-४ किं तु क्रूरविषोल्कया दहसि यद्भ्रातः क एष ग्रहः ॥  
सुभ्व्_१००४-१ मौलौ सन्मणयो गृहं गिरिगुहा त्यागः किलात्मत्वचो  
सुभ्व्_१००४-२ निर्यत्नोपनतैश्च वृत्तिरनिलैरेकत्र चर्येदृशी ।  
सुभ्व्_१००४-३ अन्यत्रानृजु वर्त्म वाग्वितसना दृष्टौ विषं दृश्यते  
सुभ्व्_१००४-४ यादृक्तामनु दीपको ज्वलति किं भोगिन्सखे किन्विदम् ॥  
सुभ्व्_१००५-१ भूयांस्यस्य मुखानि नाम विदितैवास्ते महासत्त्वता  
सुभ्व्_१००५-२ कद्र्वाः प्राक्प्रसवोयमत्र कुपिते चिन्त्यं यथेदं जगत् ।  
सुभ्व्_१००५-३ त्रैलोक्याद्भुतमीदृशं तु चरितं शोषस्य येनास्य सा  
सुभ्व्_१००५-४ प्रोन्मृज्येव निवर्तिता विषधरज्ञानेपि दुर्वर्णिका ॥  
सुभ्व्_१००६-१ किं तेन हेमगिरिणा रजताद्रिणा वा  
सुभ्व्_१००६-२ यस्याश्रयेण तरवस्तरवस्त एव ।  
सुभ्व्_१००६-३ मन्यामहे मलयमेव यदाश्रितानि  
सुभ्व्_१००६-४ शाहोटनिम्बकुटजान्यपि चन्दनानि ॥  
सुभ्व्_१००७-१ यान्दिग्ध्वैव कृता विषेण कुसृतिर्येषां कियद्गण्यते  
सुभ्व्_१००७-२ लोकं हन्तुमनागसं द्विरसना रन्ध्रेषु ये जाग्रति ।  
सुभ्व्_१००७-३ व्यालास्तेपि दधत्यमी सदसतोर्मूढा मणीन्मूर्धभिर्-  
सुभ्व्_१००७-४ नौचित्याद्गुणशालिनां क्वचिदपि भ्रंशोस्त्यलं चिन्तया ॥  
सुभ्व्_१००८-१ तत्प्रत्यस्त्रतया धृतो न तु कृतः सम्यक्स्वतन्त्रो भयात्-  
सुभ्व्_१००८-२ स्वस्थस्तान्प्रतिघातयेदिति यथाकामं न सम्पोषितः ।  
सुभ्व्_१००८-३ संशुष्यन्वृषदंश एष कुरुतां मूकः स्थितोप्यत्र किं  
सुभ्व्_१००८-४ गेहे किं बहुनाधुना गृहपतेश्चौराश्चरन्त्याखवः ॥  
सुभ्व्_१००९-१ स्वात्मीयान्न ददासि चेत्फणमणीन्मा दाः परार्थं परैर्-  
सुभ्व्_१००९-२ यत्किञ्चिन्निहितं रुणत्सि किमिदं निध्यादि दुष्टाशया ।  
सुभ्व्_१००९-३ एतत्तावदलं भवन्तमपरं पृच्छामि कस्मादहे  
सुभ्व्_१००९-४ फूत्कारैर्विषवह्निवेगगुरुभिर्दन्दह्यसेमुं जनम् ॥  
सुभ्व्_१०१०-१ निःसाराः सुतरां लघुप्रकृतयो योग्या न कार्ये क्वचिच्-  
सुभ्व्_१०१०-२ छुष्यन्तोद्य जरत्तृणाद्यवयवाः प्राप्ताः स्वतन्त्रेषु ये ।  
सुभ्व्_१०१०-३ अन्तःसारपराङ्मुखेण धिगहो ते मारुतेनामुना  
सुभ्व्_१०१०-४ पश्यात्यन्तचलेन वर्त्म महतामाकाशमारोपिताः ॥  
सुभ्व्_१०११-१ ये जात्या लघवः सदैव गणनां याता न ये कुत्रचित्-  
सुभ्व्_१०११-२ पद्भ्यामेव विमर्दिताः प्रतिदिनं भूमौ निलीनाश्चिरम् ।  
सुभ्व्_१०११-३ उत्क्षिप्ताश्चपलाशयेन मरुता पश्यान्तरिक्षे सखे  
सुभ्व्_१०११-४ तुङ्गानामुपरि स्थितं क्षितिभृतां कुर्वन्त्यमी पांसवः ॥  
सुभ्व्_१०१२-१ अनीर्ष्याः श्रोतारो मम वचसि चेद्वच्मि तदहं  
सुभ्व्_१०१२-२ स्वपक्षाद्भेतव्यं बहु न तु विपक्षात्प्रभवतः ।  
सुभ्व्_१०१२-३ तमस्याक्रान्ताशे कियदपि हि तेजोवयविनः  
सुभ्व्_१०१२-४ स्वशक्त्या भासन्ते दिवसकृति सत्येव न पुनः ॥  
सुभ्व्_१०१३-१ साम्मुख्यं वस्तुजातं नयति ननु चिदीशस्य यद्दर्शनाढ्यं  
सुभ्व्_१०१३-२ नेत्रद्वन्द्वं किलैतद्विमलमिति ततोन्याङ्गसङ्गं विहाय ।  
सुभ्व्_१०१३-३ घ्राणं वंशाभिरामं परिमलनिरतं चक्षुषोर्मध्यभागे  
सुभ्व्_१०१३-४ नित्यं लीनं न चास्मिन्मृगसि नयनयोः श्वासमामुञ्च खिन्ने ॥  
सुभ्व्_१०१४-१ एतत्तस्य मुखात्कियत्कमलिनीपत्त्रे कणं पाथसो  
सुभ्व्_१०१४-२ यन्मुक्ताफलमित्यमंस्त स जडः शृण्वन्यदस्मादपि ।  
सुभ्व्_१०१४-३ अङ्गुल्यग्रलघुक्रियाप्रविलयिन्यादीयमाने शनैस्-  
सुभ्व्_१०१४-४ तत्रोड्डीय गते हहेत्यनुदिनं निद्राति नान्तःशुचा ॥  
सुभ्व्_१०१५-१ आस्तेत्रैव सरस्यहो बत कियान्सन्तोषपक्षग्रहो  
सुभ्व्_१०१५-२ हंसस्यास्य मनाङ्न धावति मतिः श्रीधाम्नि पद्मे क्वचित् ।  
सुभ्व्_१०१५-३ सुप्तोद्यापि विबुध्यते न तदितस्तावत्प्रतीक्षामहे  
सुभ्व्_१०१५-४ वेलामित्युषसि प्रिया मधुलिहः सोढुं तु एव क्षमाः ॥  
सुभ्व्_१०१६-१ वाताहारतया जगद्विषधरैराश्वास्य निःशेषितं  
सुभ्व्_१०१६-२ ते ग्रस्ताः पुनरभ्रतोयकणिकातीव्रव्रतैर्बर्हिभिः ।  
सुभ्व्_१०१६-३ तेपि क्रूरचमूरुचर्मवसनैर्नीताः क्षयं लुब्धकैर्-  
सुभ्व्_१०१६-४ दम्भस्य स्फुरितं विदन्नपि जनो जाल्मो गुणानीहते ॥  
सुभ्व्_१०१७-१ नामाप्यन्यतरोर्निमीलितमभूत्तत्तावदुन्मीलितं  
सुभ्व्_१०१७-२ प्रस्थाने स्खलतः स्ववर्त्मनि विधेरन्यैर्गृहीतः करः ।  
सुभ्व्_१०१७-३ लोकश्चायमदृष्टदर्शनदशादृग्वैशसादुद्धृतो  
सुभ्व्_१०१७-४ युक्तं काष्ठिक लूनवान्यदसितामाम्रालिमाकालिकीम् ॥  
सुभ्व्_१०१८-१ ऊढा येन महाधुरः सुविषमे मार्गे सदैकाकिना  
सुभ्व्_१०१८-२ सोढो येन कदाचिदेव न निजे गोष्ठेन्यशौण्डध्वनिः ।  
सुभ्व्_१०१८-३ आसीद्यश्च गवां गणस्य तिलकस्तस्यैव सम्प्रत्यहो  
सुभ्व्_१०१८-४ धिक्कष्टं धवलस्य जातजरसो गोः पण्यमुद्धोष्यते ॥  
सुभ्व्_१०१९-१ भेकेन क्वणता सरोषपरुषं यत्कृष्णसर्पानने  
सुभ्व्_१०१९-२ दातुं कर्णचपेटमुज्झितभिया हस्तः समुल्लासितः ।  
सुभ्व्_१०१९-३ यच्चाधोमुखमक्षिणी पिदधता नागेन तत्र स्थितं  
सुभ्व्_१०१९-४ तत्सर्वं विषमन्त्रिणो भगवतः कस्यापि लीलायितम् ॥  
सुभ्व्_१०२०-१ नित्यं तीर्थे निवासः प्रकृतिरतितरां स्निग्धमुग्धस्वभावा  
सुभ्व्_१०२०-२ वृत्तिर्दैवाद्धि वक्त्रे गगननिपतितैर्निर्मलैर्वारिलेशैः ।  
सुभ्व्_१०२०-३ इत्थं सर्वं विलोक्य प्रकटमिह तिमे मुग्धलोकेन लोके  
सुभ्व्_१०२०-४ साधुत्वं दर्शितं ते बहिरबहिरमी कण्टकाः केन दृष्टाः ॥  
सुभ्व्_१०२१-१ मृत्योरास्यमिवाततं धनुरमी चाशीविषाभाः शराः  
सुभ्व्_१०२१-२ शिक्षा सापि जितार्जुना प्रतिभयं सर्वाङ्गनिम्ना गतिः ।  
सुभ्व्_१०२१-३ अन्तः क्रौर्यमहो शठस्य मधुरं हा हारि गेयं मुखे  
सुभ्व्_१०२१-४ व्याधस्यास्य यथा भविष्यति तथा मन्ये वनं निर्मृगम् ॥  
सुभ्व्_१०२२-१ धिग्व्योम्नो महिमानमेतु दलशः प्रोच्चैस्तदीयं पदं  
सुभ्व्_१०२२-२ निन्द्यां दैवगतिं प्रयात्वभवनिस्तस्यास्तु शून्यस्य वा ।  
सुभ्व्_१०२२-३ येनोत्क्षिप्तकरस्य नष्टमहसः श्रान्तस्य सन्तापिनो  
सुभ्व्_१०२२-४ मित्रस्यापि निराश्रयस्य न कृतं धृत्यै करालम्बनम् ॥  
सुभ्व्_१०२३-१ दिग्दाहैकरते वनान्तकर ते ज्वाला न मे रोचते  
सुभ्व्_१०२३-२ दुग्धं स्वाश्रयमुद्यतस्य भवतो नेच्छन्ति वृद्धिं जनाः ।  
सुभ्व्_१०२३-३ मूलान्यस्य महीभृतो दलयितुं दुर्वेधसा निर्मितः  
सुभ्व्_१०२३-४ को वा न त्वयि शङ्कते खल जगत्खेदावहे दाव हे ॥  
सुभ्व्_१०२४-१ क्षुत्क्षामेण कथं कथञ्चिदनिशं गात्रं कृशं बिभ्रता  
सुभ्व्_१०२४-२ भ्रान्तं येन गृहे गृहे गृहवतामुच्छिष्टपिण्डार्थिना ।  
सुभ्व्_१०२४-३ अस्थ्नः खण्डमवाप्य दैवपतितं शून्यां त्रिलोकीमिमां  
सुभ्व्_१०२४-४ मन्वानो धिगहो स एव सरमापुत्रोद्य सिंहायते ॥  
सुभ्व्_१०२५-१ शुष्कस्नायुवसावसेकमलिनं निर्मांसमप्यस्थि गोः  
सुभ्व्_१०२५-२ श्वा लब्धा परितोषमेति न तु तत्तस्य क्षुधः शान्तये ।  
सुभ्व्_१०२५-३ सिंहो जम्बुकमङ्कमागतमपि त्यक्त्वा निहन्ति द्विपं  
सुभ्व्_१०२५-४ सर्वः कृछ्रगतोपि वाञ्छति जनः सत्त्वानुरूपं फलम् ॥  
सुभ्व्_१०२६-१ कालुष्यं पयसां विलोक्य शनकैरुड्डीय हंसा गता  
सुभ्व्_१०२६-२ धाराजर्जरकेसरास्फुटरुचः पद्मा निमिग्ना जले ।  
सुभ्व्_१०२६-३ सा सर्वर्तुसुखावतारपदवी छन्ना तृणैर्नूतनैः  
सुभ्व्_१०२६-४ कष्टं तादृगपि स्वभावविमलं वृद्छ्यैव नष्टं सरः ॥  
सुभ्व्_१०२७-१ ये सन्तोषसुखप्रबुद्धमनसस्तेषामभिन्नो मृदो  
सुभ्व्_१०२७-२ येप्येते धनलोभसङ्कुलधियस्तेषां तु दूरे नृणाम् ।  
सुभ्व्_१०२७-३ इत्थं कस्य कृते कृतः स विधिना तादृक्पदं सम्पदां  
सुभ्व्_१०२७-४ स्वात्मन्येव समाप्तहेममहिमा मेरुर्न मे रोचते ॥  
सुभ्व्_१०२८-१ द्रव्याणामधरोत्तरव्यतिकरो भग्नाशयानामधो  
सुभ्व्_१०२८-२ बीजानां नयनं स्वयं च निजवच्छिद्रक्रियान्वेषणम् ।  
सुभ्व्_१०२८-३ व्यूहाबन्धविधायिभिर्गतभयैर्मुग्धप्रसुप्तार्भकं  
सुभ्व्_१०२८-४ शून्यं प्राप्य निवासमाखुभिरहो किं किं न यद्यत्कृतम् ॥  
सुभ्व्_१०२९-१ अन्योन्यस्य लयं भयादिव महाभूतेषु यातेष्वलं  
सुभ्व्_१०२९-२ कल्पान्ते परमेक एव स तरुः स्कन्धोच्चयैर्जृम्भते ।  
सुभ्व्_१०२९-३ विन्यस्य त्रिजगन्ति कुक्षिकुहरे देवेन यस्यास्यते  
सुभ्व्_१०२९-४ शाखाग्रे शिशुनेव सेवितजलक्रीडाविलासालसम् ॥त्रिविक्रमस्य  
सुभ्व्_१०३०-१ त्रैलोक्योपकृतिप्रसक्तमनसो देवस्य शम्भोः प्रिया  
सुभ्व्_१०३०-२ जाता शैलकुले वरैरभिमतैरानन्दयन्ती सुरान् ।  
सुभ्व्_१०३०-३ म्लेच्छानामपि वाञ्छितार्पणपरा स्वस्यास्पदस्याम्बिका  
सुभ्व्_१०३०-४ विन्ध्यस्योन्नतिमातनोति न निजां दैवस्य कीदृग्बलम् ॥भा। अमृतदत्तस्य  
सुभ्व्_१०३१-१ किं त्वं हालिक मूढधीर्हतफलं मा मा कृथा लाङ्गलं  
सुभ्व्_१०३१-२ क्षेत्रं नैव भवत्यधः कठिनता नैवात्र दृष्टा त्वया ।  
सुभ्व्_१०३१-३ उल्लेखोपि न जायतेत्र विरम क्लेशः फलं केवलं  
सुभ्व्_१०३१-४ निर्बीजा बहवो गताश्च सततं दृष्टाः श्रुता वा न किम् ॥कस्यापि  
सुभ्व्_१०३२-१ कोयं भ्रान्तिप्रकारस्तव पवन घनावस्करस्थानजातं  
सुभ्व्_१०३२-२ तेजस्विव्रातसेव्ये नभसि नयसि यत्पांसुपूरं प्रतिष्ठाम् ।  
सुभ्व्_१०३२-३ यस्मिन्नुत्थाप्यमाने जननयनपथोपद्रवस्तावदास्तां  
सुभ्व्_१०३२-४ केनोपायेन सह्यो वपुषि मलिनतादोष एष त्वयैव ॥भा। अमृतदत्तस्य  
सुभ्व्_१०३३-१ जातः कूर्मः स एकः पृथुभुवनभरायार्पितं येन पृष्ठं  
सुभ्व्_१०३३-२ श्लाघ्यं जन्म ध्रुवस्य भ्रमति नियमितं यत्र तेजस्विचक्रम् ।  
सुभ्व्_१०३३-३ सञ्जातव्यर्थपक्षाः परहितकरणे नोपरिष्टान्न चाधो  
सुभ्व्_१०३३-४ ब्रह्माण्डोदुम्बरान्तर्मशकवदपरे जन्तवो जातनष्टाः ॥कस्यापि  
सुभ्व्_१०३४-१ कटु रटसि किमेवं कर्णयोः कुञ्जरारे-  
सुभ्व्_१०३४-२ रविदितनिजबुद्धे किं न विज्ञातमस्ति ।  
सुभ्व्_१०३४-३ शिरतरकरदंष्ट्राटङ्कनिर्भिन्नकुम्भं  
सुभ्व्_१०३४-४ मशक गलकरन्ध्रे हस्तियूथं ममज्ज ॥कस्यापि  
सुभ्व्_१०३५-१ उद्रर्जन्कुटिलस्तटाश्रयतरुप्रोन्मूलनोड्डामरो  
सुभ्व्_१०३५-२ मा गर्वीः सरितः प्रवाह जलधिं प्रक्षोभयामीति भोः ।  
सुभ्व्_१०३५-३ स्वां सत्तां यदि वाञ्छसि भ्रम मरुष्वेवाःस्व तत्रैव वा  
सुभ्व्_१०३५-४ दूरे वाडववह्निरत्र तु महासत्त्वैर्विशन्पीयसे ॥  
सुभ्व्_१०३६-१ स्थैर्यं तुङ्गशिरा जगत्स्थितिकृते वेलामहीभृच्छ्रितो  
सुभ्व्_१०३६-२ दूरात्प्रेरणया कलावत इमं क्रान्तुं जलानां पते ।  
सुभ्व्_१०३६-३ मिथ्या वाञ्छसि किं ततस्तव परं स्याद्रत्नसत्त्वक्षयो  
सुभ्व्_१०३६-४ नूनं घट्टनमाप्य पादतलगस्त्वस्यैव चान्ते लुठेः ॥  
सुभ्व्_१०३७-१ आन्दोलयस्यविरतं गगनार्कमङ्के  
सुभ्व्_१०३७-२ तारागणं च शशिनं च तथेतराणि ।  
सुभ्व्_१०३७-३ तेजांसि भासुरतडित्प्रभृतीनि साधो  
सुभ्व्_१०३७-४ चित्रं तथापि न जहासि यदान्ध्यमन्तः ॥  
सुभ्व्_१०३८-१ अयं स भुवनत्रयप्रथितसंयमः शङ्करो  
सुभ्व्_१०३८-२ बिभर्ति वपुषाधुना विरहकातरः कामिनीम् ।  
सुभ्व्_१०३८-३ अनेन किल निर्जिता वयमिति प्रियायाः करं  
सुभ्व्_१०३८-४ करेण परिपीडयञ्जयति जातहासः स्मरः ॥  
सुभ्व्_१०३९-१ भ्रूशार्ङ्गाकृष्टमुक्ताः कुवलयमधुपव्योमलक्ष्मीमुषो ये  
सुभ्व्_१०३९-२ क्षीवा ये कृष्णशारा नरहृदयभिदस्तारकक्रूरशल्याः ।  
सुभ्व्_१०३९-३ ते दीर्घापाङ्गपुङ्खाः स्मितविषविषमाः पक्ष्मलाः स्त्रीकटाक्षाः  
सुभ्व्_१०३९-४ पायासुर्वोतिवीर्यास्त्रिभुवनजयिनः पञ्चबाणस्य बाणाः ॥  
सुभ्व्_१०४०-१ गच्छ गच्छसि चेत्कान्त पन्थानः सन्तु ते शिवाः ।  
सुभ्व्_१०४०-२ ममापि जन्म तत्रैव भूयाद्यत्र गतो भवान् ॥  
  
  
  
  
