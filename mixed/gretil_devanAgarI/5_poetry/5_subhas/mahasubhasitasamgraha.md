---
title: Mahasubhasitasamgraha

---
## Intro
  
  
  
  
Mahasubhasitasamgraha  
  
  
  
  
  
Mahasubhashitasangraha, verses 1-9979  
  
input by ...  
  
  


## पाठः
  
  
  
  
  
  
म्स्स्_०००१-१ अंशवस्तव निशाकर नूनं कल्पितास्तरुणकेतकखण्डैः ।  
म्स्स्_०००१-२ येन पाण्डुरतरद्युतयो नः कण्टकैरिव तुदन्ति शरीरम् ॥  
म्स्स्_०००२-१ अंशुकं हृतवता तनुबाहु- स्वस्तिकापिहितमुग्धकुचाग्रा ।  
म्स्स्_०००२-२ भिन्नशङ्खवलयं परिणेत्रा पर्यरम्भि रभसादचिरोढा ॥  
म्स्स्_०००३-१ अंशुकमिव शीतभयात् संस्त्यानत्वच्छलेन हिमधवलम् ।  
म्स्स्_०००३-२ अम्भोभिरपि गृहीतं पश्यत शिशिरस्य माहात्म्यम् ॥  
म्स्स्_०००४-१ अंशुकेन जघनं तिरोदधे क चुकेन च कुचौ मृगीदृशाम् ।  
म्स्स्_०००४-२ पीयमानमनिशं प्रियेक्षणैः क्षामतामिव जगाम मध्यमम् ॥  
म्स्स्_०००५-१ अंशुपाणिभिरतीव पिपासुः पद्मजं मधु भृशं रसयित्वा ।  
म्स्स्_०००५-२ क्षीबतामिव गतः क्षितिमेष्यंल् लोहितं वपुरुवाह पतङ्गः ॥  
म्स्स्_०००६-१ अंशुमानपि विपाकपिशङ्गं रूपमाप परितो दिवसान्ते ।  
म्स्स्_०००६-२ कः परोऽत्र न विकारमुपेयाद् ध्वान्तभीमपरिवेल्लितमूर्तिः ॥  
म्स्स्_०००७-१ अंशो दण्डसमः पूर्वः प्रयाससम उत्तमः ।  
म्स्स्_०००७-२ विलोपो वा यथालाभं प्रक्षेपसम एव वा ॥  
म्स्स्_०००८-१ अंशोऽपि दुष्टदिष्टानां परेषां स्याद् विनाशकृत् ।  
म्स्स्_०००८-२ बाललेशोऽपि व्याघ्राणां यत् स्याज् जीवितहानये ॥  
म्स्स्_०००९-१ अंसाववष्टब्धनता समाधिः शिरोधराया रहितप्रयासः ।  
म्स्स्_०००९-२ धृता विकारांस्त्यजता मुखेन प्रसादलक्ष्मीः शशलाञ्छनस्य ॥  
म्स्स्_००१०-१ अंसालम्बितवामकुण्डलधरं मन्दोन्नतभ्रूलतं किञ्चित् कुञ्चितकोमलाधरपुटं साचिप्रसारीक्षणम् ।  
म्स्स्_००१०-२ अलोलाङ्गुलिपल्लवैर्मुरलिकामापूरयन्तं मुदा मूले कल्पतरोस्त्रिभङ्गललितं ध्याये जगन्मोहनम् ॥  
म्स्स्_००११-१ अंसासक्तकपोलवंशवदनव्यासक्तबिम्बाधर-द्वन्द्वोदीरितमन्दमन्दपवन्प्रारब्धमुग्धध्वनिः ।  
म्स्स्_००११-२ ईषद्वक्रिमलोलहारनिकरः प्रत्येकरोकानन-न्यञ्चच्चञ्चदुदञ्चदङ्गुलिचयस्त्वां पातु राधाधवः ॥  
म्स्स्_००१२-१ अंसेन कर्णं चिबुकेन वक्षः करद्वयेनाक्षि तिरोदधानाम् ।  
म्स्स्_००१२-२ सन्ताडयामास हरिः समेत्य चकोरनेत्रां चलुकोदकेन ॥  
म्स्स्_००१३-१ अंहः संहरदखिलं सकृदुदयादेव सकललोकस्य ।  
म्स्स्_००१३-२ तरणिरिव तिमिरजलधिं जयति जगन्मङ्गलं हरेर्नाम ॥  
म्स्स्_००१४-१ अकण्टका पुष्पमही वेशयोषिदमातृका ।  
म्स्स्_००१४-२ मन्त्रिहीना च राज्यश्रीर् भुज्यते विटचेटकैः ॥  
म्स्स्_००१५-१ अकण्ठस्य कण्ठे कथं पुष्पमाला विना नासिकायाः कथं धूपगन्धः ।  
म्स्स्_००१५-२ अकर्णस्य कर्णे कथं गीतनृत्यम् अपादस्य पादे कथं मे प्रणामः ॥  
म्स्स्_००१६-१ अकपर्द्दकस्य विफलं जनुरिति जानीमहे महेशोऽपि ।  
म्स्स्_००१६-२ शिरसि कृतेन कपर्द्दी भवति जटाजूटकेनापि ॥  
म्स्स्_००१७-१ अकरवमधिमौलि पादपद्माव् अपनय मानिनि मानितामकाण्डे ।  
म्स्स्_००१७-२ यदि पररमणीं गतस्तदाथ स्तनयुगलिङ्गयुगं स्प्र्शामि तन्वि ॥  
म्स्स्_००१८-१ अकरुण कातरमनसा दर्शितनीरा निरन्तरालेयम् ।  
म्स्स्_००१८-२ त्वामनुधावति विमुखं गङ्गेव भगीरथं दृष्टिः ॥  
म्स्स्_००१९-१ अकरुणत्वमकारणविग्रहः परधनापहृतिः परयोषितः ।  
म्स्स्_००१९-२ स्वजनबन्धुजनेष्वसहिष्णुता प्रकृतिसिधमिदं हि दुरात्मनाम् ॥  
म्स्स्_००२०-१ अकरुण मृषाभाशासिन्धो विमुञ्च ममाञ्चलं तव परिचितः स्नेहः सम्यङ्मयेत्यभिधायिनीम् ।  
म्स्स्_००२०-२ अविरलगलद्वाष्पां तन्वीं निरस्तविभूषणां क इह भवतीं भद्रे निद्रे विना विनिवेदयेत् ॥  
म्स्स्_००२१-१ अकरोः किमु नेत्रशोणिमानं किमकार्षीः करपल्लवावरोधम् ।  
म्स्स्_००२१-२ कलहं किमधाः क्रुधा रसज्ञे हितमर्थं न विदन्ति दैवदष्टाः ॥  
म्स्स्_००२२-१ अकर्णमकरोच्छेषं विधिर्ब्रह्माण्डभङ्गधीः ।  
म्स्स्_००२२-२ श्रुत्वा रामकथां रम्यां शिरः कस्य न कम्पते ॥  
म्स्स्_००२३-१ अकर्णधाराशुगसम्भृताङ्गतां गतैररित्रेण विनास्य वैरिभिः ।  
म्स्स्_००२३-२ विधाय यावत्तरणेर्भिदामहो निमज्ज्य तीर्णः समरे भवार्णवः ॥  
म्स्स्_००२४-१ अकर्तव्यं न कर्तव्यं प्राणैः कण्ठगतैरपि ।  
म्स्स्_००२४-२ कर्तव्यमेव कर्तव्यं प्राणैः कण्ठगतैरपि ॥  
म्स्स्_००२५-१ अकर्तव्येष्वसाध्वीव तृष्णा प्रेरयते जनम् ।  
म्स्स्_००२५-२ तमेव सर्वपापेभ्यो लज्जा मातेव रक्षति ॥  
म्स्स्_००२६-१ अकर्मणां वै भूतानां वृत्तिः स्यान् न हि काचन ।  
म्स्स्_००२६-२ तदेवाभ्रिप्रपद्येत न विहन्यात् कथञ्चन ॥  
म्स्स्_००२७-१ अकर्मशीलं च महाशनं च लोकद्विष्टं बहुमायं नृशंसम् ।  
म्स्स्_००२७-२ अदेशकालज्ञमनिष्टवेषम् एतान् गृहे न प्रतिवासयीत ॥  
म्स्स्_००२८-१ अकलङ्कचन्द्रकलया कलिता सा भाति वारुणी तरुणी ।  
म्स्स्_००२८-२ भालस्थलीव शम्भोः सन्ध्याध्यानोपविष्टस्य ॥  
म्स्स्_००२९-१ अकलङ्कान्तिके कान्तिः केति कालङ्कलङ्किनः ।  
म्स्स्_००२९-२ अरुणे तरुणे मस्या धावं कामयते शशी ॥  
म्स्स्_००३०-१ अकलङ्का पुलकवती सस्नेहा मुक्तकञ्चुकी श्यामा ।  
म्स्स्_००३०-२ पततु तवोरसि दयिता खङ्गलता वैरिणः शिरसि ॥  
म्स्स्_००३१-१ अकलङ्को दृढः शुद्धः परिवारी गुणान्वितः ।  
म्स्स्_००३१-२ सद्वंशो हृदयग्राही खङ्गः सुसदृशस्तव ॥  
म्स्स्_००३२-१ अकलितनिजपररूपः स्वकमपि दोषं परस्थितं वेत्ति ।  
म्स्स्_००३२-२ नावास्थितस्तटस्थान् अचलानपि विचलितान् मनुते ॥  
म्स्स्_००३३-१ अकलियुगमखर्वमत्र हृद्यं व्यचरदपापघनो यतः कुटुम्बी ।  
म्स्स्_००३३-२ मम रुचिरिह लक्ष्मणाग्रजेन प्रभवति शर्मदशास्यमर्देन ॥  
म्स्स्_००३४-१ अकलिलतपस्तेजोवीर्यप्रथिम्नि यशोनिधा- ववितथमदध्माते रोषान्मुनावभिधावति ।  
म्स्स्_००३४-२ अभिनवधनुर्विद्यादर्पक्षमाय च कर्मणे स्फुरति रभसात् पाणिः पादोपसङ्ग्रहणाय च ॥  
म्स्स्_००३५-१ अकल्पः स्वाङ्गचेष्टायां शकुन्त इव पञ्जरे ।  
म्स्स्_००३५-२ अनुच्छ्वसन्स्मरन् पूर्वं गर्भे किं नाम विन्दते ॥  
म्स्स्_००३६-१ अकस्मात् प्रक्रिया नॄणां अकस्माच्चापकर्षणम् ।  
म्स्स्_००३६-२ शुभाशुभे महत्त्वं च प्रकर्तुं बुद्धिलाघवात् ॥  
म्स्स्_००३७-१ अकस्मादपि यः कश्चिद् अर्थं प्राप्नोति पूरुषः ।  
म्स्स्_००३७-२ तं हठेनेति मन्यन्ते स हि यत्नो न कस्यचित् ॥  
म्स्स्_००३८-१ अकस्मादुन्मत्त प्रहरसि किमध्वक्षितिरुहं ह्रदं हस्ताघातैर्विदलसि किमुत्फुल्लनलिनम् ।  
म्स्स्_००३८-२ तदा जानीमस्ते करिवर बलोद्गारमसमं सटां सुप्तस्यापि स्पृशसि यदि पञ्चाननशिशोः ॥  
म्स्स्_००३९-१ अकस्मादेकस्मिन् पथि सखि मया यामुनतटं व्रजन्त्या दृष्टोऽयं नवजलधरश्यामलतनुः ।  
म्स्स्_००३९-२ स दृग्भङ्ग्या किं वाकुरुत न हि जाने तत इदं मनो मे व्यालोलं क्वचन गृहकृत्ये न लगते ॥  
म्स्स्_००४०-१ अकस्मादेव कुप्यन्ति प्रसीदन्त्यनिमित्ततः ।  
म्स्स्_००४०-२ शीलमेतदसाधूनाम् अभ्रं पारिप्लवं यथा ॥  
म्स्स्_००४१-१ अकस्मादेव तन्वङ्गी जहास यदियं पुनः ।  
म्स्स्_००४१-२ नूनं प्रसूनबाणोऽस्यां स्वाराज्यमधितिष्ठति ॥  
म्स्स्_००४२-१ अकस्मादेव ते चण्डि स्फुरिताधरपल्लवम् ।  
म्स्स्_००४२-२ मुखं मुक्तारुचो धत्ते घर्माम्भःकणमञ्जरीः ॥  
म्स्स्_००४३-१ अकस्मादेव यः कोपाद् अभीक्ष्णं बहु भाषते ।  
म्स्स्_००४३-२ तस्मादुद्विजते लोकः सस्फुलिङ्गादिवानलात् ॥  
म्स्स्_००४४-१ अकस्माद्द्वेष्टि यो भक्तम् आजन्मपरिसेवितम् ।  
म्स्स्_००४४-२ न व्यञ्जने रुचिर्यस्य त्याज्यो नृप इवातुरः ॥  
म्स्स्_००४५-१ अकाण्डकोपिनो भर्तुर् अन्यासक्तेश्च योषितः ।  
म्स्स्_००४५-२ प्रशान्तिश्चेतसः कर्तुं ब्रह्मणापि न शक्यते ॥  
म्स्स्_००४६-१ अकाण्डध्र्तमानसव्यवसितोत्सवैः सारसैर् अकाण्दपटुताण्डवैरपि शिखण्डिनां मण्डलैः ।  
म्स्स्_००४६-२ दिशः समवलोकिताः सरसनिर्भरप्रोल्लसद्- भवत्पृथुवरूथिनीरजनिभूरजःश्यामलाः ॥  
म्स्स्_००४७-१ अकाण्डपातजातानाम् अस्त्राणां मर्मभेदिनाम् ।  
म्स्स्_००४७-२ गाढशोकप्रहाराणाम् अचिन्तैव महौषधम् ॥  
म्स्स्_००४८-१ अकाण्डे वक्षोजस्खलितवसनव्यापृतकरं मृषा जृम्भारम्भोन्नमितभुजबन्धोन्नतकुचम् ।  
म्स्स्_००४८-२ वृथा यातायातैः कपटकलितान्योन्यहसितं हरन्त्येताश्चित्तान्यहह जगतां वारवनिताः ॥  
म्स्स्_००४९-१ अकामस्य क्रिया काचिद् दृश्यते नेह कऋहिचित् ।  
म्स्स्_००४९-२ यद्यद्धि कुरुते किञ्चित् तत्तत् कामस्य चेष्टितम् ॥  
म्स्स्_००५०-१ अकामां कामयानस्य शरीरमुपतप्यते ।  
म्स्स्_००५०-२ इच्छन्तीं कामयानस्य प्रीतिर्भवति शोभना ॥  
म्स्स्_००५१-१ अकामान् कामयति यः कामयानान् परिद्विषन् ।  
म्स्स्_००५१-२ बलवन्तं च यो द्वेष्टि तमाहुर्मूढचेतसम् ॥  
म्स्स्_००५२-१ अकारणं रूपमकारणं कुलं महत्सु नीचेषु च कर्म शोभते ।  
म्स्स्_००५२-२ इदं हि रूपं परिभुतपूर्वकं तदेव भूयो बहुमानमागतं ॥  
म्स्स्_००५३-१ अकारणं व्याकरणं तन्त्रीशब्दोऽप्यकारणम् ।  
म्स्स्_००५३-२ अकारणं त्रयो वेदास् तण्डुलास्तत्र कारणम् ॥  
म्स्स्_००५४-१ अकारणाविष्कृतकोपदारुणात् खलाद्भयं कस्य न नाम जायते ।  
म्स्स्_००५४-२ विषं महाहेरिव यस्य दुर्वचः सुदुःसहं सन्निहितं सदा मुखे ॥  
म्स्स्_००५५-१ अकारणेन विप्रेभ्यो यः कुप्यति नराधिपः ।  
म्स्स्_००५५-२ क्र्ष्णसर्पं स गृह्णाति शिरसा बलदऋपितः ॥  
म्स्स्_००५६-१ अकार्यकरणाद्भीतः कार्याणां च विवर्जनात् ।  
म्स्स्_००५६-२ अकाले मन्त्रभेदाच्च येन माद्येन्न तत् पिबेत् ॥  
म्स्स्_००५७-१ अकार्यप्रतिषेधश्च कार्याणां च प्रवर्तनम् ।  
म्स्स्_००५७-२ प्रदानं च प्रदेयानाम् अदेयानामसङ्ग्रहः ॥  
म्स्स्_००५८-१ अकार्यमसकृत् कृत्वा दृश्यन्ते ह्यधना नराः ।  
म्स्स्_००५८-२ धनयुक्तास्त्वधर्मस्था दृश्यन्ते चापरे जनाः ॥  
म्स्स्_००५९-१ अकार्याण्यपि पर्याप्य कृत्वापिं वृजिनार्जनं ।  
म्स्स्_००५९-२ विधीयते हितं यस्य स देहः कस्य सुस्थिरः ॥  
म्स्स्_००६०-१ अकार्ये तथ्यो वा भवति वितथः काममथवा तथाप्युच्चैर्धाम्नां हरति महिमानं जनरवः ।  
म्स्स्_००६०-२ तुलोत्तीर्णस्यापि प्रकटनिहताशेषतमसो रवेस्तादृक्तेजो न हि भवति कन्यां गत इति ॥  
म्स्स्_००६१-१ अकालचर्या विषमा च गोष्ठी कुमित्रसेवा न कदापि कार्या ।  
म्स्स्_००६१-२ पश्याण्डजं पद्मवने प्रसुप्तं धनुर्विमुक्तेन शरेण भिन्नम् ॥  
म्स्स्_००६२-१ अकालजलदेन्दोः सा हृद्या वदनचन्द्रिका ।  
म्स्स्_००६२-२ नित्यं कविचकोरैर्या पीयते न च हीयते ॥  
म्स्स्_००६३-१ अकालजलदश्लोकैश् चित्रमात्मकृतैरिव ।  
म्स्स्_००६३-२ जातः कादम्बरीरामो नाटके प्रवरः कविः ॥  
म्स्स्_००६४-१ अकालजलदच्छन्नम् आलोक्य रविमण्डलम् ।  
म्स्स्_००६४-२ चक्रवाकयुगं रौति रजनीभयशङ्कया ॥  
म्स्स्_००६५-१ अकालमृत्युं परिहृत्य जीवितं ददाति यो देहसुखं च देहिनाम् ।  
म्स्स्_००६५-२ नतेन धात्रास्ति समः कुतोऽधिको न जीविताद्दानमिहातिरिच्यते ॥  
म्स्स्_००६६-१ अकालमृत्युर्विश्वासो विश्वसन् हि विपद्यते ।  
म्स्स्_००६६-२ यस्मिन् करोति विश्वासं स जीवत्यपरो मृतः ॥  
म्स्स्_००६७-१ अकालसहमत्यल्पं मूर्खव्यसनिनायकम् ।  
म्स्स्_००६७-२ अगुप्तं भीरुयोधं च दुर्गव्यसनमुच्यते ॥  
म्स्स्_००६८-१ अकालसैन्ययुक्तस्तु हन्यते कालयोधिना ।  
म्स्स्_००६८-२ कौशिकेन हतज्योतिर् निशीथ इव वायसः ॥  
म्स्स्_००६९-१ अकाले कृत्यमारब्धं कऋतुं नार्थाय कल्पते ।  
म्स्स्_००६९-२ तदेव काल आरब्धं महतेऽर्थाय कल्पते ॥  
म्स्स्_००७०-१ अकाले गर्जिते देवे दुर्दिनं वाथवा भवेत् ।  
म्स्स्_००७०-२ पूर्वकाण्डहतं लक्ष्यम् अनध्यायं प्रचक्षते ॥  
म्स्स्_००७१-१ अकिञ्चनः परिपतन् सुखमास्वादयिष्यसि ।  
म्स्स्_००७१-२ अकिञ्चनः सुखं शेते समुत्तिष्ठति चैव हि ॥  
म्स्स्_००७२-१ अकिञ्चनत्वं राज्यं च तुलया समतोलयत् ।  
म्स्स्_००७२-२ अकिञ्चनत्वमधिकं राज्यादपि जितात्मनः ॥  
म्स्स्_००७३-१ अकिञ्चनस्य दान्तस्य शान्तस्य समचेतसः ।  
म्स्स्_००७३-२ मया सन्तुष्टमनसः सर्वाः सुखमया दिशः ॥  
म्स्स्_००७४-१ अकिञ्चनस्य शुद्धस्य उपपन्नस्य सर्वशः ।  
म्स्स्_००७४-२ अवेक्षमाणस्त्रींल्लोकान् न तुल्यमुपलक्षये ॥  
म्स्स्_००७५-१ अकिञ्चनाश्च दृश्यन्ते पुरुषाश्चिरजीविनः ।  
म्स्स्_००७५-२ समृद्धे च कुले जाता विनश्यन्ति पतङ्गवत् ॥  
म्स्स्_००७६-१ अकिञ्चित्कारिणां दीनैर् आकृष्टगुणकर्मणाम् ।  
म्स्स्_००७६-२ अघाय गतसत्त्वानां दर्शनस्पर्शनादिकम् ॥  
म्स्स्_००७७-१ अकीर्तिं चापि भूतानि कथयिष्यन्ति तेऽव्ययाम् ।  
म्स्स्_००७७-२ सम्भावितस्य चाकीर्तिर् मरणादतिरिच्यते ॥  
म्स्स्_००७८-१ अकीर्तिर्यस्य गीयेत लोके भूतस्य कस्यचित् ।  
म्स्स्_००७८-२ पतत्येवाधमांल्लोकान् यावच्छब्दः प्रकीर्त्यते ॥  
म्स्स्_००७९-१ अकीर्तिर्निन्द्यते देवैः कीर्तिर्लोकेषु पूज्यते ।  
म्स्स्_००७९-२ कीर्त्यर्थं तु समारम्भः सर्वेषां सुमहात्मनाम् ॥  
म्स्स्_००८०-१ अकीर्तेः कारणं योषिद् योषिद्वैरस्य कारणम् ।  
म्स्स्_००८०-२ संसारकारणं योषिद् योषितं वर्जयेत्ततः ॥  
म्स्स्_००८१-१ अकुण्ठोत्कण्ठया पूर्णम् अकण्ठं कलकण्ठि माम् ।  
म्स्स्_००८१-२ कम्बुकण्ठ्याः क्षणं कण्ठे कुरु कण्ठार्तिमुद्धर ॥  
म्स्स्_००८२-१ अकुबेरपुरीविलोकनं न धरासूनुकरं कदाचन ।  
म्स्स्_००८२-२ अथ तत्प्रतिकारहेतवे- ऽदमयन्तीपतिलोचनं भज ॥  
म्स्स्_००८३-१ अकुर्वन्तोऽपि पापानि शुचयः पापसंश्रयात् ।  
म्स्स्_००८३-२ परपापैर्विनश्यन्ति मत्स्या नागह्रदे यथा ॥  
म्स्स्_००८४-१ अकुलानां कुले भावं कुलीनानां कुलक्षयम् ।  
म्स्स्_००८४-२ संयोगं विप्रयोगं च पश्यन्ति चिरजीविनः ॥  
म्स्स्_००८५-१ अकुलीनः कुलीनश्च मर्यादां यो न लङ्घयेत् ।  
म्स्स्_००८५-२ धर्मापेक्षी मृदुर्दान्तः स कुलीनशतैर्वरः ॥  
म्स्स्_००८६-१ अकुलीनस्तु पुरुषः प्रकृतः साधुसङ्क्षयात् ।  
म्स्स्_००८६-२ दुर्लभैश्वर्यसम्प्राप्तो गर्वितः शत्रुतां व्रजेत् ॥  
म्स्स्_००८७-१ अकुलीनोऽपि मूर्खोऽपि भूपालं योऽत्र सेवते ।  
म्स्स्_००८७-२ अपि सम्मानहीनोऽपि स सर्वत्र प्रपूज्यते ॥  
म्स्स्_००८८-१ अकुले पतितो राजा मूर्खपुत्रो हि पण्डितः ।  
म्स्स्_००८८-२ निर्धनस्य धनप्राप्तिस् तृणवन्मन्यते जगत् ॥  
म्स्स्_००८९-१ अकूपाराद् वारि प्रचुरतरमादाय जलदः स दानाध्यक्षोऽपि प्रकिरति जलं नाद्भुतमिदम् ।  
म्स्स्_००८९-२ स मेघो धन्यो यत् परिकिरति मुक्ताफलतया यदीयासौ कीर्तिर्नटति नृपनारीकुचतटे ॥  
म्स्स्_००९०-१ अकूर्चारम्भोऽपि प्रतिचुबुकदेशं करतलं प्रतिज्ञायां कुर्वन् युवतिषु दृशं स्निग्धतरलां ।  
म्स्स्_००९०-२ कुमारोऽहं कारात् परिषदि समानानगणयन् भुजौ वक्षः पश्यन्नववयसि कान्तिं वितनुते ॥  
म्स्स्_००९१-१ अकृतकवलारम्भैर्वक्त्रैर्भयस्थगितेक्षणाः किमपि वलितग्रीवं स्थित्वा मुहुर्मृगपङ्क्तयः ।  
म्स्स्_००९१-२ गगनमसकृत्पश्यन्त्येतास्तथाश्रुघनैर्मुखैर् निपतति यथा शृङ्गाग्रेभ्योऽक्रमं नयनोदकम् ॥  
म्स्स्_००९२-१ अकृतज्ञमनार्यं च दीर्घरोषमनार्जवम् ।  
म्स्स्_००९२-२ चतुरो विद्धि चाण्डालाञ् जात्या जायेत पञ्चमः ॥  
म्स्स्_००९३-१ अकृतत्यागमहिम्नां मिथ्या किं राजराजशब्देन ।  
म्स्स्_००९३-२ गोप्तारं न निधीनां महयन्ति महेश्वरं विबुधाः ॥  
म्स्स्_००९४-१ अकृतद्विषदुन्नतिच्छिदः श्रितसंरक्षणवन्ध्यकर्मणः ।  
म्स्स्_००९४-२ पुरुषस्य निरर्थकः करः किल कण्डूयनमात्रसार्थकः ॥  
म्स्स्_००९५-१ अकृतप्रेमैव वरं न पुनः सञ्जातविघटितप्रेमा ।  
म्स्स्_००९५-२ उद्धृतनयनस्ताम्यति यथा हि न तथेह जातान्धः ॥  
म्स्स्_००९६-१ अकृत विशदधाम्नो बिम्बसारं गृहीत्वा दयित युवतिवक्त्रं लोकधात्रेति विद्मः ।  
म्स्स्_००९६-२ न हि न हि भवदीयो मोह एवैष मित्र सितगरलनिधानं तत्त्वतो निश्चिनु त्वम् ॥  
म्स्स्_००९७-१ अकृतस्यागमो नास्ति कृते नाशो न विद्यते ।  
म्स्स्_००९७-२ अकस्मादेव लोकोऽयं तृष्णे दासीकृतस्त्वया ॥  
म्स्स्_००९८-१ अकृतात्मानमासाद्य राजानमनये रतम् ।  
म्स्स्_००९८-२ समृद्धानि विनश्यन्ति राष्ट्राणि नगराणि च ॥  
म्स्स्_००९९-१ अकृतेऽप्युद्यमे पुंसाम् अन्यजन्मकृतं फलम् ।  
म्स्स्_००९९-२ शुभाशुभं समभ्येति विधिना सन्नियोजितम् ॥  
म्स्स्_०१००-१ अकृतेष्वेवकार्येषु मृत्युर्वै सम्प्रकर्षति ।  
म्स्स्_०१००-२ युवैव धर्मशीलः स्याद् अनिमित्तं हि जीवितम् ॥  
म्स्स्_०१०१-१ अकृतोपद्रवः कश्चिन् महानपि न पूज्यते ।  
म्स्स्_०१०१-२ पूजयन्ति नरा नागान् न तार्क्ष्यं नागघातिनम् ॥  
म्स्स्_०१०२-१ अकृतयं नैव कृत्यं स्यात् प्राणत्यागेऽप्युपस्थिते ।  
म्स्स्_०१०२-२ न च कृत्यं परित्याज्यम् एष धर्मः सनातनः ॥  
म्स्स्_०१०३-१ अकृतयं मन्यते कृतयं अगम्यं मन्यते सुगम् ।  
म्स्स्_०१०३-२ अभक्ष्यं मन्यते भक्ष्यं स्त्रीवाक्यप्रेरितो नरः ॥  
म्स्स्_०१०४-१ अकृत्रिमप्रेमरसा विलासालसगामिनी ।  
म्स्स्_०१०४-२ असारे दग्धसंसारे सारं सारङ्गलोचना ॥  
म्स्स्_०१०५-१ अकृत्रिमविलासाङ्कम् अशिक्षितकलाक्रमम् ।  
म्स्स्_०१०५-२ अविभागाङ्गसुभगं बभूव सुरतं तयोः ॥  
म्स्स्_०१०६-१ अकृत्वा कर्म यो लोके फलं विन्दति विष्टितः ।  
म्स्स्_०१०६-२ स तु वक्तव्यतां याति द्वेष्यो भवति प्रायशः ॥  
म्स्स्_०१०७-१ अकृत्वा निजदेशस्य रक्षां यो विजिगीषते ।  
म्स्स्_०१०७-२ स नृपः परिधानेन वृतमौलिः पुमानिव ॥  
म्स्स्_०१०८-१ अकृत्वा परसन्तापम् अगत्वा खलनम्रताम् ।  
म्स्स्_०१०८-२ अनुत्सृज्य सतां वर्त्म यत् स्वल्पमपि तद् बहु ॥  
म्स्स्_०१०९-१ अकृत्वा पौरुषं या श्रीः किं तयालसभाग्यया ।  
म्स्स्_०१०९-२ कुरङ्गोऽपि समश्नाति दैवादुपनतं तृणम् ॥  
म्स्स्_०११०-१ अकृत्वा मानुषं कर्म यो दैवमनुवर्तते ।  
म्स्स्_०११०-२ वृथा श्राम्यति सम्प्राप्य पतिं क्लीबमिवाङ्गना ॥  
म्स्स्_०१११-१ अकृत्वा हेलया पादम् उच्चैर्मूर्धसु विद्विषाम् ।  
म्स्स्_०१११-२ कथङ्कारमनालम्बा कीर्तिर्द्यामधिरोहति ॥  
म्स्स्_०११२-१ अकृपणमशठमचपलं योगिनमविषादिनं बुधं शूरम् ।  
म्स्स्_०११२-२ यदि नाश्रयति नरं श्रीः श्रीरेव हि वञ्चिता भवति ॥  
म्स्स्_०११३-१ अकृशं कुचयोः कृशं वलग्ने विततं चक्षुषि विस्तृतं नितम्बे ।  
म्स्स्_०११३-२ अरुणाधरमाविरस्तु चित्ते करुणाशालि कपालिभागधेयम् ॥  
म्स्स्_०११४-१ अकृशं नितम्बभागे क्षामं मध्ये समुन्नतं कुचयोः ।  
म्स्स्_०११४-२ अत्यायतं नयनयोर् मम जीवितमेतदायाति ॥  
म्स्स्_०११५-१ अकृष्टफलमूलेन वनवासरतः सदा ।  
म्स्स्_०११५-२ कुरुतेऽहरहः श्राद्धम् ऋषिर्विप्रः स उच्यते ॥  
म्स्स्_०११६-१ अकेकी किं केकी वचसि चतुरः किन्न कुररः शुकः किंवा मूकः स च कलरवः किं क्षतरवः ।  
म्स्स्_०११६-२ त्वयागण्यैः पुण्यैः पिकमधुरिमा धीरगरिमा यतो लब्धः स्तब्धः किमसि रुचिरं नेह सुचिरम् ॥  
म्स्स्_०११७-१ अकौसुमी मन्मथचापयश्टि- रनंशुका विभ्रमवैजयन्ती ।  
म्स्स्_०११७-२ ललाटरङ्गाङ्गणनर्तकीयम् अनञ्जना भ्रूरनुयाति दृष्टम् ॥  
म्स्स्_०११८-१ अक्रत्वङ्गमतस्तक्रं न शतक्रतुना हुतम् ।  
म्स्स्_०११८-२ नादत्तमिति वाक्यार्थात् तक्रं शक्रस्य दुर्लभम् ॥  
म्स्स्_०११९-१ अक्रत्वर्थमिति ज्ञात्वा शक्रे न हुतवान् पुरा ।  
म्स्स्_०११९-२ नादत्तमिति शास्त्रार्थात् तक्रं शक्रस्य दुर्लभम् ॥  
म्स्स्_०१२०-१ अक्रमेणानुपायेन कर्मारम्भो न सिध्यति ।  
म्स्स्_०१२०-२ दधिसर्पिःपयांसीव शबरस्य यथा हि गोः ॥  
म्स्स्_०१२१-१ अक्रोधं शिक्षयन्त्यन्यैः क्रोधना ये तपोधनाः ।  
म्स्स्_०१२१-२ निर्धनास्ते धनायैव धातुवादोपदेशिनः ॥  
म्स्स्_०१२२-१ अक्रोधनः क्रोधनेभ्यो विशिष्टस् तथा तितिक्षुरतितिक्षोर्विशिष्टः ।  
म्स्स्_०१२२-२ अमानुषेभ्योमानुषाश्च प्रधाना विद्वांस्तथैवाविदुषः प्रधानः ॥  
म्स्स्_०१२३-१ अक्रोधनः सत्यवादी भूतानामविहिंसकः ।  
म्स्स्_०१२३-२ अनसूयः सदाचारो दीर्घमायुरवाप्नुयात् ॥  
म्स्स्_०१२४-१ अक्रोधनश्च राजेन्द्र सत्यशीलो दृढव्रतः ।  
म्स्स्_०१२४-२ आत्मोपमश्च भूतेषु स तीर्थफलमश्नुते ॥  
म्स्स्_०१२५-१ अक्रोधवैराग्यजितेन्द्रियत्वं क्षमादयाशान्तिजनप्रियत्वम् ।  
म्स्स्_०१२५-२ निर्लोभदाता भयशोकहारी ज्ञानस्य चिह्नं भयलक्षणानि ॥  
म्स्स्_०१२६-१ अक्रोधस्य यदा क्रोधः सर्वनाशाय कल्पते ।  
म्स्स्_०१२६-२ राघवस्य प्रकोपेन बद्धो नदनदीपतिः ॥  
म्स्स्_०१२७-१ अक्रोधेन जयेत् क्रोधम् असाधुं साधुना जयेत् ।  
म्स्स्_०१२७-२ जयेत् कदर्यं दानेन जयेत् सत्येन चानृतम् ॥  
म्स्स्_०१२८-१ अक्लान्तद्युतिभिर्वसन्तकुसुमैरुत्तंसयन् कुन्तलान् अन्तः खेलति खञ्जरीटनयने कुञ्जेषु कञ्जेक्षणः ।  
म्स्स्_०१२८-२ अस्मन्मन्दिरकर्मतस्तव करौ नाद्यापि विश्राम्यतः किं ब्रूमो रसिकाग्रणीरसि घटी नेयं विलम्बक्षमा ॥  
म्स्स्_०१२९-१ अक्लिष्टबालतरुपल्लवलोभनीयं पीतं मया सदयमेव रतोत्सवेषु ।  
म्स्स्_०१२९-२ बिम्बाधरं दशसि चेद् भ्रमर प्रियायास् त्वां कारयामि कमलोदरबन्धनस्थम् ॥  
म्स्स्_०१३०-१ अक्लेशादिव चिन्तितम् उपतिष्ठति सिद्धमेव पुण्यवताम् ।  
म्स्स्_०१३०-२ उड्डीयापुण्यवतां गच्छन्ति कपोतकाः पश्य ॥  
म्स्स्_०१३१-१ अक्षत्रारिकृताभिमन्युनिधनप्रोद्भूततीव्रभ्रुवः पार्थस्याकृत शात्रवप्रतिकृतेरन्तः शुचा मुह्यतः ।  
म्स्स्_०१३१-२ कीर्णा बाष्पकणैः पतन्ति धनुषि व्रीडाजडा दृष्टयो हा वत्सेति गिरः स्फुरन्ति न पुनर्निर्यान्ति वक्त्राद्बहिः ॥  
म्स्स्_०१३२-१ अक्षदेवनपणीकृतेधरे कान्तयोर्जयपराजये सति ।  
म्स्स्_०१३२-२ अत्र वक्तु यदि वेत्ति मन्मथः कस्तयोर्जयति जीयतेऽपि वा ॥  
म्स्स्_०१३३-१ अक्षद्यूतजिताधरग्रहविधावीशोऽसि तत्खण्डना- दाधिक्ये वद को भवानिति मृषा कोपाञ्चितभ्रू लतम् ।  
म्स्स्_०१३३-२ स्विद्यत्खिन्नकरा ।ग्रकुड्म। लपरायत्तीकृतास्यस्य मे मुग्धाक्षीप्रतिकृत्य तत् कृतवती द्यूतेऽपि यन्नार्जितम् ॥  
म्स्स्_०१३४-१ अक्षमः क्षमतामानो क्रियायां यः प्रवर्तते ।  
म्स्स्_०१३४-२ स हि हास्यास्पदत्वं च लभते प्राणसंशयम् ॥  
म्स्स्_०१३५-१ अक्षमालापवृत्तिज्ञा कुशासनपरिग्रहा ।  
म्स्स्_०१३५-२ ब्राह्मीव दौर्जनी संसद् वन्दनीया समेखला ॥  
म्स्स्_०१३६-१ अक्षमा ह्रीपरित्यागः श्रीनाशो धर्मसङ्क्षयः ।  
म्स्स्_०१३६-२ अभिध्याप्राज्ञता चैव सर्वं लोभात् प्रवर्तते ॥  
म्स्स्_०१३७-१ अक्षमोऽसत्यसन्धश्च परदारी नृशंसकृत् ।  
म्स्स्_०१३७-२ पच्यते नरकेष्वेव दह्यमानः स्वकर्मणा ॥  
म्स्स्_०१३८-१ अक्षरद्वयमभ्यस्तं नास्ति नास्तीति यत् पुरा ।  
म्स्स्_०१३८-२ तदिदं देहि देहीति विपरीतमुपस्थितम् ॥  
म्स्स्_०१३९-१ अक्षरमैत्रीभाजः सालङ्कारस्य चारुवृत्तस्य ।  
म्स्स्_०१३९-२ किं ब्रूमो सखि यूनो न हि न हि सखि पद्यबन्धस्य ॥  
म्स्स्_०१४०-१ अक्षराणामकारोऽहम् इति विष्णुः स्वयं ब्रुवन् ।  
म्स्स्_०१४०-२ भवता सोऽपि यत् सत्यम् आकारेण लघूकृतः ॥  
म्स्स्_०१४१-१ अक्षराणि परीक्ष्यन्ताम् अम्बराडम्बरेण किम् ।  
म्स्स्_०१४१-२ शम्भुरम्बरहीनोऽपि सर्वज्ञः किं न जायते ॥  
म्स्स्_०१४२-१ अक्षराणि विचित्राणि येन जानन्ति मानवाः ।  
म्स्स्_०१४२-२ बलीवर्दसमास्ते तु खुरशृङ्गविवर्जिताः ॥  
म्स्स्_०१४३-१ अक्षराणि समानानि वर्तुलानि घनानि च ।  
म्स्स्_०१४३-२ परस्परविलग्नानि तरुणीकुचकुम्भवत् ॥  
म्स्स्_०१४४-१ अक्षिपक्ष्म कदा लुप्तं छिद्यन्ते हि शिरोरुहाः ।  
म्स्स्_०१४४-२ वर्धमानात्मनामेव भवन्ति हि विपत्तयः ॥  
म्स्स्_०१४५-१ अक्षिभ्यां कृष्णशाराभ्याम् अस्याः कर्णौ न बाधितौ ।  
म्स्स्_०१४५-२ शङ्के कनकताडङ्कपाशत्रासवशादिव ॥  
म्स्स्_०१४६-१ अक्षीणकर्मबन्धस्तु ज्ञात्वा मृत्युमुपस्थितम् ।  
म्स्स्_०१४६-२ उक्त्वान्तिकाले संस्मृत्य पुनर्योगित्वमृच्छति ॥  
म्स्स्_०१४७-१ अक्षीणभोगाद्विषमाद् इष्टानिष्टभयोज्झितात् ।  
म्स्स्_०१४७-२ दुर्जनाद्वत देवा अप्य् अशक्ता इव बिभ्यति ॥  
म्स्स्_०१४८-१ अक्षेत्रे बीजमुत्सृष्टम् अन्तरेव विनश्यति ।  
म्स्स्_०१४८-२ अबीजकमपि क्षेत्रं केवलं स्थण्डिलं भवेत् ॥  
म्स्स्_०१४९-१ अक्षेषु मृगयायां च स्त्रीषु पाने वृथाटने ।  
म्स्स्_०१४९-२ निद्रायां च निबन्धेन क्षिप्रं नश्यति भूपतिः ॥  
म्स्स्_०१५०-१ अक्षेष्वियं व्यसनिता हृदये यदेते रागो घनो मधुमदोत्कटमाननं च ।  
म्स्स्_०१५०-२ पद्मस्तथापि परमास्पदमेव लक्ष्म्यास् तद्दैन्यमेव किल दुर्भगता यदेभिः ॥  
म्स्स्_०१५१-१ अक्षोठशुण्ठिमरिचार्द्रकदाडिमत्वक् कुस्तुम्बुरूलवणतैलसुसंस्कृतान् यः ।  
म्स्स्_०१५१-२ मत्स्यान् सुशीतसितभक्ततले दधाति स ब्रह्मलोकमधिगच्छति पुण्यकर्मा ॥  
म्स्स्_०१५२-१ अक्षौरेऽपि च नक्षत्रे कुर्वीत बुधसोमयोः ।  
म्स्स्_०१५२-२ युक्तेऽपि तिथिनक्षत्रे न कुर्याच्छनिभौमयोः ॥  
म्स्स्_०१५३-१ अक्षौहिणी रिपुं हन्यात् स्वयं वा तेन हन्यते ।  
म्स्स्_०१५३-२ ब्राह्मणो मन्त्रविद्धन्यात् सर्वानेव रिपून् क्षणात् ॥  
म्स्स्_०१५४-१ अक्ष्णोर्निक्षिपदञ्जनं श्रवणयोस्तापिञ्छगुच्छावलीं मूर्ध्नि श्यामसरोजदाम कुचयोः कस्तूरिकापत्रकम् ।  
म्स्स्_०१५४-२ धूर्तानामभिसारसम्भ्रमजुषां विष्वङ्निकुञ्जे सखि ध्वान्तं नीलनिचोलचारु सुदृशां प्रत्यङ्गमालिङ्गति ॥  
म्स्स्_०१५५-१ अक्ष्णोर्मञ्जुलमञ्जनं चरणयोर्नीलाश्मजौ नूपुरा- वङ्गे नीलपटः स्फुटं मृगमदन्यासः कपोलस्थले ।  
म्स्स्_०१५५-२ यत्प्रीत्या परिशीलितं परदृशां रोधाय तत्साम्प्रतं नेपथ्यस्य विधावपीदमसतीजातस्य जातं तमः ॥  
म्स्स्_०१५६-१ अक्ष्णोर्युग्मं विलोकान्मृदुतनुगुणतस्तर्पयन्ती शरीरं दिव्यामोदेन वक्त्रादपगतमरुता नासिकां चारुवाचा ।  
म्स्स्_०१५६-२ श्रोत्रद्वन्द्वं मनोज्ञाद्रसनमपि रसादर्पयन्ती मुखाब्जं यद्वत्पञ्चाक्षसौख्यं वितरति युवतिः कामिनां नान्यदेवं ॥  
म्स्स्_०१५७-१ अक्ष्णोर्विपक्ष इति सानुशयं लुलाव नीलोत्पलं यदबला कलमस्य गोप्त्री ।  
म्स्स्_०१५७-२ भूयस्तदेव शिरसावहदुन्नतानां वैरं विरोधिषु दृढं न पराजितेषु ॥  
म्स्स्_०१५८-१ अखण्डमण्डलः श्रीमान् पश्यैष पृथिवीपतिः ।  
म्स्स्_०१५८-२ न निशाकरवज्जातु कलावैकल्यमागतः ॥  
म्स्स्_०१५९-१ अखण्डितं च क्रमुकं चूर्णम् तु रसवर्जितम् ।  
म्स्स्_०१५९-२ भूमौ निपतितं पत्रं शक्रस्यापि श्रिअयं हरेत् ॥  
म्स्स्_०१६०-१ अखण्डिता शक्तिरथोपमानं न स्वीकृतं न च्छलरीतिरस्ति ।  
म्स्स्_०१६०-२ अस्पृष्टसन्देहविपर्ययस्य कोऽयं तव न्यायनये निवेशः ॥  
म्स्स्_०१६१-१ अखर्वपर्वगर्तेषु विच्छिन्नो यस्य वारिधिः ।  
म्स्स्_०१६१-२ स एव हि मुनेः पाणिर् अधस्ताद्विन्ध्यभूभृतः ॥  
म्स्स्_०१६२-१ अखिलं विदुषामनाविलं सुहृदा च स्वहृदा च पश्यताम् ।  
म्स्स्_०१६२-२ सविधेऽपि नसूक्ष्मसाक्षिणी वदनालङ्कृतिमात्रमक्षिणी ॥  
म्स्स्_०१६३-१ अखिलेषु विहङ्गेषु हन्त स्वच्छन्दचारिषु ।  
म्स्स्_०१६३-२ शुक पञ्जरबन्धस्ते मधुराणां गिरां फलम् ॥  
म्स्स्_०१६४-१ अगजाननपद्मार्कं गजाननमहर्निशम् ।  
म्स्स्_०१६४-२ अनेकदं तं भक्तानाम् एकदन्तमुपास्महे ॥  
म्स्स्_०१६५-१ अगणितगुणेन सुन्दर कृत्वा चारित्रमप्युदासीनम् ।  
म्स्स्_०१६५-२ भवतानन्यगतिः सा विहितावर्तेन तरणिरिव ॥  
म्स्स्_०१६६-१ अगणितगुरुर्याच्ञालोलं पदान्तसदातिथिः समयमविदन् मुग्धः कालासहो रतिलम्पटः ।  
म्स्स्_०१६६-२ कृतककुपितं हस्ताघातं त्रपारुदितं हठा- दपरिगणयन् लज्जायां मां निमज्जयति प्रियः ॥  
म्स्स्_०१६७-१ अगणितनिजश्रमाणां परकृत्येऽभ्येत्य वर्तमानानाम् ।  
म्स्स्_०१६७-२ सुजनघनदिनमणीनां परोपकारार्थमजनि जनिः ॥  
म्स्स्_०१६८-१ अगणितयशसा त्यक्त- स्थितिना क्रियतेऽथ याकृतज्ञेन ।  
म्स्स्_०१६८-२ स्निग्धे सुहृदि सरागे मित्रे तव वञ्चना न युक्ता सा ॥  
म्स्स्_०१६९-१ अगतित्वमतिश्रद्धा ज्ञानाभासेन तृप्तता ।  
म्स्स्_०१६९-२ त्रयः शिष्यगुणा ह्येते मूर्खाचार्यस्य भाग्यजाः ॥  
म्स्स्_०१७०-१ अगतीनां खलीकाराद् दुःखं नैवोपजायते ।  
म्स्स्_०१७०-२ भवन्त्यशोकाः प्रायेण साङ्कुराः पादताडिताः ॥  
म्स्स्_०१७१-१ अगदैः सर्वसामान्यैर् व्यन्तराणां विषं हरेत् ।  
म्स्स्_०१७१-२ धूपो देवीसहापिच्छखण्डनैस्तद्विषापहः ॥  
म्स्स्_०१७२-१ अगम्यगमनात् प्रायः प्रायश्चित्तीयते जनः ।  
म्स्स्_०१७२-२ अगम्यं त्वद्यशो याति सर्वत्रैव च पावनम् ॥  
म्स्स्_०१७३-१ अगम्यानि पुमान् याति योऽसेव्यांश्च निषेवते ।  
म्स्स्_०१७३-२ स मृत्युमुपगृह्णाति गर्भमश्वतरी यथा ॥  
म्स्स्_०१७४-१ अगम्यार्थं तृणप्राणाः पृष्ठस्थीकृतभीह्रियः ।  
म्स्स्_०१७४-२ शम्भलीभुक्तसर्वस्वा जना यत्पारिपार्श्विकाः ॥  
म्स्स्_०१७५-१ अगम्यो मन्त्राणां प्रकृतिभिषजामप्यविषयः सुधासारासाध्यो विसदृशतरारम्भगहनः ।  
म्स्स्_०१७५-२ जगद्भ्रामीकर्तुं परिणतधियानेन विधिना स्फुटं सृष्टो व्याधिः प्रकृतिविषमो दुर्जनजनः ॥  
म्स्स्_०१७६-१ अगस्तितुल्याश्च घृताब्धिशोषणे दम्भोलितुल्या वटकाद्रिभेदने ।  
म्स्स्_०१७६-२ शाकावलीकाननवह्निरूपास् त एव भट्टा इतरे भटाश्च ॥  
म्स्स्_०१७७-१ अगस्तिहस्तचुलुकमितेऽब्धौ वाहनाकृतौ ।  
म्स्स्_०१७७-२ मग्नः समुद्रो वेलायाम् इति देवास्तदा जगुः ॥  
म्स्स्_०१७८-१ अगस्त्य इव यस्यासिर् न्यञ्चितक्षितिभृद्बभौ ।  
म्स्स्_०१७८-२ चित्रं सोऽप्यकरोन्नृत्यत् कबन्धं समरार्णवम् ॥  
म्स्स्_०१७९-१ अगस्त्यस्य मुनेः शापाद् ब्रह्मस्यन्दनमास्थितः ।  
म्स्स्_०१७९-२ महासुखात् परिभ्रष्टो नहुषः सर्पतां गतः ॥  
म्स्स्_०१८०-१ अगस्त्येन पयोराशेः कियत् किं पीतमुज्झितम् ।  
म्स्स्_०१८०-२ त्वया वैरिकुलं वीर समरे कीदृशं कृतम् ॥  
म्स्स्_०१८१-१ अगा गाङ्गाङ्गकाकाकगाहकाघककाकहा ।  
म्स्स्_०१८१-२ अहाहाङ्क खगाङ्कागकङ्कागखगकाकक ॥  
म्स्स्_०१८२-१ अगाधजलसञ्चारी विकारी न च रोहितः ।  
म्स्स्_०१८२-२ गण्डूषजलमात्रे तु शफरी फर्फरायते ॥  
म्स्स्_०१८३-१ अगाधहृदया भूपाः कूपा इव दुरासदाः ।  
म्स्स्_०१८३-२ घटका गुणिनो नो चेत् कथं लभ्येत जीवनम् ॥  
म्स्स्_०१८४-१ अगाधेनापि किं तेन तोयेन लवणाम्बुधेः ।  
म्स्स्_०१८४-२ जनुमात्रं वरं वारि तृष्णाच्छेदकरं नृणाम् ॥  
म्स्स्_०१८५-१ अगारेऽस्मिन् कान्ते गिरिशमनिशानाथशकलं भुजङ्गानुत्तुङ्गान् सकलमपि वातायनपथे ।  
म्स्स्_०१८५-२ निकुञ्जेषु श्येनानधिगृहशिरो राहुवलयं लिखन्त्या नीयन्ते शिव शिव तया हन्त दिवसाः ॥  
म्स्स्_०१८६-१ अगुणकणो गुणराशिर् द्वयमपि दैवेन खलमुखे पतितम् ।  
म्स्स्_०१८६-२ प्रसरति तैलमिवैकः सलिले घृतवज्जडत्वमेत्यन्यः ॥  
म्स्स्_०१८७-१ अगुरुरिति वदतु लोको गौरवमत्रैव पुनरहं मन्ये ।  
म्स्स्_०१८७-२ दर्शितगुणैकवृत्तिर् यस्य जने जनितदाहेऽपि ॥  
म्स्स्_०१८८-१ अगुरुसुरभिधूपाशोभितं केशपाशं गलितकुसुममालं धुन्वती कुञ्चिताग्रम् ।  
म्स्स्_०१८८-२ त्यजति गुरुनितम्बा निम्ननाभिः सुमध्याप्य् उषसि शयनवासः कामिनी कामशोभा ॥  
म्स्स्_०१८९-१ अगुरोरपि सत उच्चैः प्रशंसनं तद्गुणा वितन्वन्ति ।  
म्स्स्_०१८९-२ अगुरुर्ज्वलनेऽप्यस्तः सौरभमिषतो गुणान् वमति ॥  
म्स्स्_०१९०-१ अगूढविभवा यस्य पौरा राष्ट्रवासिनः ।  
म्स्स्_०१९०-२ नयापनयवेत्तायः स राजा राजसत्तमः ॥  
म्स्स्_०१९१-१ अगूढहासस्फुटदन्तकेसरं मुखं स्विदेतद्विकसन्नु पङ्कजम् ।  
म्स्स्_०१९१-२ इति प्रलीनां नलिनीवने सखीं विदाम्बभूवुः सुचिरेण योषितः ॥  
म्स्स्_०१९२-१ अग्निं प्राप्य यथा सद्यस् तूलराशिर्विनश्यति ।  
म्स्स्_०१९२-२ तथा गङ्गाजलेनैव सर्वपापं विनश्यति ॥  
म्स्स्_०१९३-१ अग्निं स्तोकमिवात्मानं सन्धुक्षयति यो नरः ।  
म्स्स्_०१९३-२ स वर्धमानो ग्रसते महान्तमपि सञ्चयम् ॥  
म्स्स्_०१९४-१ अग्निः स्तोको वर्धते चाज्यसिक्तो बीजं चैकं बहुसाहस्रमेति ।  
म्स्स्_०१९४-२ क्षयोदयौ विपुलौ सन्नियम्य तस्मादल्पं नावमन्येत वित्तम् ॥  
म्स्स्_०१९५-१ अग्निकुण्डसमा नारी घृतकुम्भसमो नरः ।  
म्स्स्_०१९५-२ सङ्गमेन परस्त्रीणां कस्य नो चलते मनः ॥  
म्स्स्_०१९६-१ अग्निकुम्भसमा नारी घृतकुम्भसमो नरः ।  
म्स्स्_०१९६-२ उभयोरपि संयोगः कस्य विश्वासकारकः ॥  
म्स्स्_०१९७-१ अग्निदाहे न मे दुःखं छेदे न निकषे न वा ।  
म्स्स्_०१९७-२ यत्तदेव महद्दुःखं गुञ्जया सह तोलनम् ॥  
म्स्स्_०१९८-१ अग्निदो गरदश्चैव शस्त्रपाणिर्धनापहः ।  
म्स्स्_०१९८-२ क्षेत्रदारापहारी च षडेते ह्याततायिनः ॥  
म्स्स्_०१९९-१ अग्निना भस्मना चैव स्तम्भेन च जनेन च ।  
म्स्स्_०१९९-२ अद्वारेणैव मार्गेण पङ्क्तितदोषो न विद्यते ॥  
म्स्स्_०२००-१ अग्निरापः स्त्रियो मूर्खाः सर्पा राजकुलानि च ।  
म्स्स्_०२००-२ नित्यं यत्नेन सेव्यानि सद्यः प्राणहराणि षट् ॥  
म्स्स्_०२०१-१ अग्निर्गुरुर्द्विजातीनां वर्णानां पार्थिवो गुरुः ।  
म्स्स्_०२०१-२ कुलस्त्रीणां गुरुर्भर्ता सर्वस्याभ्यागतो गुरुः ॥  
म्स्स्_०२०२-१ अग्निर्दहति तापेन सूर्यो दहति रश्मिभिः ।  
म्स्स्_०२०२-२ राजा दहति दण्डेन तपसा ब्राह्मणो दहेत् ॥  
म्स्स्_०२०३-१ अग्निर्देवो द्विजातीनां मुनीनां हृदि दैवतम् ।  
म्स्स्_०२०३-२ प्रतिमास्वल्पबुद्धीनां सर्वत्र समदर्शिनः ॥  
म्स्स्_०२०४-१ अग्निर्हि देवताः सर्वाः सर्वणं च तदात्मकम् ।  
म्स्स्_०२०४-२ तस्मात् सुवर्णं ददता दत्ताः सर्वाः स्म देवताः ॥  
म्स्स्_०२०५-१ अग्निष्टोमादिभिर्यज्ञैर् विविधैराप्तदक्षिणैः ।  
म्स्स्_०२०५-२ न तत् फलमवाप्नोति तीर्थार्थे गमनेन यत् ॥  
म्स्स्_०२०६-१ अग्निश्तेजो महल्लोके गूढस्तिष्ठति दारुषु ।  
म्स्स्_०२०६-२ न चोपयुङ्क्ते तद्दारु यावन्नो दीप्यते परैः ॥  
म्स्स्_०२०७-१ स एव खलु दारुभ्यो यदा निर्मथ्य दीप्यते ।  
म्स्स्_०२०७-२ तदा तच्च वनं चान्यन् निर्दहत्याशु तेजसा ॥  
म्स्स्_०२०८-१ एवमेव कुले जाताः पावकोपमतेजसः ।  
म्स्स्_०२०८-२ क्षमावन्तो निराकाराः काष्ठेऽग्निरिव शेरते ॥  
म्स्स्_०२०९-१ अग्निहोत्रं गृहं क्षेत्रं गर्भिर्णीं वृद्धबालकौ ।  
म्स्स्_०२०९-२ रिक्तहस्तेन नोपेयाद् राजानं देवतां गुरुम् ॥  
म्स्स्_०२१०-१ अग्निहोत्रं त्रयो वेदास् त्रिदण्डं भस्मगुण्ठनम् ।  
म्स्स्_०२१०-२ बुद्धिपौरुषहीनानां जीविकेति बृहस्पतिः ॥  
म्स्स्_०२११-१ अग्निहोत्रफला वेदाः शीलवृत्तफलं श्रुतम् ।  
म्स्स्_०२११-२ रतिपुत्रफला दारा दत्तभुक्तफलं धनम् ॥  
म्स्स्_०२१२-१ अग्निहोत्रमधीतं वा दानाद्याश्चाखिलाः क्रियाः ।  
म्स्स्_०२१२-२ भजन्ते तस्य वैफल्यं यस्य वाक्यमकारणम् ॥  
म्स्स्_०२१३-१ अग्निहोत्रेषु विप्राणां हृदि देवो मनीषिणाम् ।  
म्स्स्_०२१३-२ प्रतिमास्वल्पबुद्धीनां सर्वत्र विदितात्मनाम् ॥  
म्स्स्_०२१४-१ अग्नेर्यथा दारुवियोगयोगयोर् अदृष्टतोऽन्यत्र निमित्तमस्ति ।  
म्स्स्_०२१४-२ एवं हि जन्तोरपि दुर्विभाव्यः शरीरसंयोगवियोगहेतुः ॥  
म्स्स्_०२१५-१ अग्नौ क्रियावतां देवो दिवि देवो मनीषिणाम् ।  
म्स्स्_०२१५-२ प्रतिमास्वल्पबुद्धीनां योगिनां हृदये हरिः ॥  
म्स्स्_०२१६-१ अग्नौ दग्धं जले मग्नं हृतं तस्करपार्थिवैः ।  
म्स्स्_०२१६-२ तत्सर्वं दानमित्याहुर् यदि क्लैब्यं न भाषते ॥  
म्स्स्_०२१७-१ अग्नौ प्राप्तं प्रधूयेत यथा तूलं द्विजोत्तम ।  
म्स्स्_०२१७-२ तथा गङ्गावगाढस्य सर्वं पापं प्रधूयते ॥  
म्स्स्_०२१८-१ अग्नौ प्रास्तं तु पुरुषं कर्मान्वेति स्वयङ्कृतम् ।  
म्स्स्_०२१८-२ तस्मात्तु पुरुषो यत्नाद् धर्मं सञ्चिनुयाच्छनैः ॥  
म्स्स्_०२१९-१ अग्नौ प्रास्ताहुतिः सम्यग् आदित्यमुपतिष्ठते ।  
म्स्स्_०२१९-२ आदित्याज्जायते वृष्टिर् वृषृएरन्नं ततः प्रजाः ॥  
म्स्स्_०२२०-१ अग्न्याकारं कलयसि पुरश्चक्रवाकीव चन्द्रं बद्धोत्कम्पं शिशिरमरुता दह्यते पद्मिनीव ।  
म्स्स्_०२२०-२ प्राणान् धत्से कथमपि बलाद्गच्छतः शल्यतुल्यांस् तत् केनासौ सुतनु जनितो माम्मथस्ते विकारः ॥  
म्स्स्_०२२१-१ अग्न्याधानेन यज्ञेन काषायेण जटाजिनैः ।  
म्स्स्_०२२१-२ लोकान् विश्वासयित्वैव ततो लुम्पेद्यथा वृकः ॥  
म्स्स्_०२२२-१ अग्रच्छाया तृणाग्निश्च नीचसेवा पटे जलम् ।  
म्स्स्_०२२२-२ वेश्यारागः खलप्रेम सर्वं बुद्बुदसन्निभम् ॥  
म्स्स्_०२२३-१ अग्रतः पृष्ठतो मध्ये पार्श्वतोऽथ समन्ततः ।  
म्स्स्_०२२३-२ विद्युच्चकितवद्भाति सूर्यकोटिसमप्रभः ॥  
म्स्स्_०२२४-१ अग्रतश्चतुरो वेदान् पृष्ठतः सशरं धनुः ।  
म्स्स्_०२२४-२ उभाभ्यां च समर्थोऽहं शापादपि शरादपि ॥  
म्स्स्_०२२५-१ अग्रतो वामपादं च दक्षिणं जातु कुञ्चितम् ।  
म्स्स्_०२२५-२ आलीढं तु प्रकर्तव्यं हस्तद्वयसविस्तरम् ॥  
म्स्स्_०२२६-१ अग्रसानुषु नितान्तपिशङ्गैर् भूरुहान्मृदुकरैरवलम्ब्य ।  
म्स्स्_०२२६-२ अस्तशैलगहनं नु विवस्वान् आविवेश जलधिं नु महीं नु ॥  
म्स्स्_०२२७-१ अग्राह्यं श्रवणस्य भूषणमलङ्कारो न भावोचितः कण्ठस्याञ्जनमुज्ज्वलं नयनयोः सूक्ष्मत्वमावेक्षितुम् ।  
म्स्स्_०२२७-२ वक्त्रस्य क्षणिकोऽधिवासनविधिः कान्ते प्रिये नाभवस् सौभाग्यप्रतिकर्मनिर्मितमहाविद्यैव येनात्मनः ॥  
म्स्स्_०२२८-१ अग्राह्या मूर्धजेष्वेताः स्त्रियो गुणसमन्विताः ।  
म्स्स्_०२२८-२ न लताः पल्लवच्छेदम् अर्हन्त्युपवनोद्भवाः ॥  
म्स्स्_०२२९-१ अग्रे कस्यचिदस्ति कञ्चिदभितः केनापि पृष्टे कृतः संसारः शिशुभावयौवनजराभारावतारादयम् ।  
म्स्स्_०२२९-२ बालस्तं बहु मन्यतामसुलभं प्राप्तं युवा सेवतां वृद्धस्तद्विष्याद्बहिष्कृत इव व्यावृत्य किं पश्यति ॥  
म्स्स्_०२३०-१ अग्रे कुग्रामवर्गः पिशितरसलसच्चण्डचण्डायमानः पश्चाद्व्याधो वधार्थो निशितशरकरः पादमुद्रानपायी ।  
म्स्स्_०२३०-२ विष्वग्दीप्तो वनाग्निर्वनमतिगहनं धूमवात्या च दृष्टेः सरोद्धी कान्दिशीको हरि हरि हरिणःकं शरण्यं प्रयातु ॥  
म्स्स्_०२३१-१ अग्रे गच्छत धेनुदुग्धकलशानादाय गोप्यो गृहं दुग्धे वस्कयणीकुले पुनरियं राधा शनैर्यास्यति ।  
म्स्स्_०२३१-२ इत्यन्यव्यपदेशगुप्तहृदयः कुर्वन् विविक्तं व्रजं देवः कारणनन्दसूनुरशिवं कृष्णः स मुष्णातु वः ॥  
म्स्स्_०२३२-१ अग्रे गीतं सरसकवयः पार्श्वतो दाक्षिणात्याः पृष्ठे लीलावलयरणितं चामरग्राहिणीनाम् ।  
म्स्स्_०२३२-२ यद्यस्त्येवं कुरु भवरसास्वादने लम्पटत्वं नो चेच्चेतः प्रविश सहसा निर्विकल्पे समाधौ ॥  
म्स्स्_०२३३-१ अग्रे तप्तजला नितान्तशिशिरा मूले मुहुर्बाहुभिर् व्यामथ्योपरतप्रपेषु पथिकैर्मार्गेषु मध्यन्दिने ।  
म्स्स्_०२३३-२ आधाराः प्लुतबालशैवलदलच्छेदावकीर्णोर्मयः पीयन्ते हलमुक्तमग्नमहिषप्रक्षोभपर्याविलाः ॥  
म्स्स्_०२३४-१ अग्रे तिष्ठति दारुणाकृतिरसौ क्रोधोद्धतः केसरी पश्चादुद्भटदावदूषितधरासङ्क्रान्तचण्डानिलः ।  
म्स्स्_०२३४-२ किं कुर्मः सहसा विहाय कलभानेतान् ब्रजामः कथं हंहो कूणितलोचनेति करिणी चिन्ताकुला ताभ्यति ॥  
म्स्स्_०२३५-१ अग्रे धनुः शरकरः स्वयमस्ति कामः पश्चात्त्वरा शशधरोदयसंशयोत्था ।  
म्स्स्_०२३५-२ ध्वान्तं दिनान्तविकसद्विभवं समन्तात् किं केवला पथि वधूर्दयिताभिसारे ॥  
म्स्स्_०२३६-१ अग्रे प्रस्तुतनाशानां मूकता परमो गुणः ।  
म्स्स्_०२३६-२ तथापि प्रभुभक्तानां सौधर्म्यादेवमुच्यते ॥  
म्स्स्_०२३७-१ यैरेव स्तुतिभिः स्वामी प्राप्यते व्यसनावटम् ।  
म्स्स्_०२३७-२ पश्चान्मूकत्वमापन्नैर् डद्धर्त्तुं नैव शक्यते ॥  
म्स्स्_०२३८-१ अग्रे माहिषिकं दृष्ट्वा मध्ये तु वृषलीपतिम् ।  
म्स्स्_०२३८-२ अन्ते वार्धुषिकं दृष्ट्वा निराशाः पितरो गताः ॥  
म्स्स्_०२३९-१ अग्रे यान्ति रथस्य रेणुवदमी चूर्णीभवन्तो घनाश् चक्रभ्रान्तिररान्तरेषु जनयत्यन्यामिवारावलिम् ।  
म्स्स्_०२३९-२ चित्रन्यस्तमिवाचलं हयशिरस्यायामवच्चामरं यष्ट्यग्रे च समं स्थितो ध्वजपटः प्रान्ते च वेगानिलात् ॥  
म्स्स्_०२४०-१ अग्रे लघिमा पश्चान् महतापि पिधीयते न हि महिम्ना ।  
म्स्स्_०२४०-२ वामन इति त्रिविक्रमम् अभिदधति दशावतारविदः ॥  
म्स्स्_०२४१-१ अग्रे विकीर्णकुरबक- फलजालकहीयमानसहकारम् ।  
म्स्स्_०२४१-२ परिणामाभिमुखमृतोर् उत्सुकयति यौवनं चेतः ॥  
म्स्स्_०२४२-१ अग्रे व्याधः करधृतशरः पार्श्वतो जालमाला पृष्टे वह्निर्दहति नितरां सन्निधौ सारमेयाः ।  
म्स्स्_०२४२-२ एणी गर्भादलसगमना बालकै रुद्धपादा चिन्ताविष्टा वदति हि मृगं किं करोमि क्व यामिः ॥  
म्स्स्_०२४३-१ अग्रे श्यामलबिन्दुबद्धतिलकैर्मध्येऽपि पाकान्वय- प्रौढीभूतपटोलपाटलतरैर्मूले मनाग्बभ्रुभिः ।  
म्स्स्_०२४३-२ वृन्ते कर्कशकीरपिच्चहरिभिः स्थूलैः फलैर्बन्धुराः सम्प्रत्युत्सुकयन्ति कस्य न मनः पूगद्रुमाणां छटाः ॥  
म्स्स्_०२४४-१ अग्रेसरी कुमारी तत्पृष्टे पुङ्खगो यदा तारः ।  
म्स्स्_०२४४-२ सिद्धिस्तदोत्तमा स्याद् दृष्टाप्यादौ वरा दुर्गा ॥  
म्स्स्_०२४५-१ अग्रे स्त्रीनखपाटलं कुरवकं श्यामं द्वयोर्भागयोर् बालाशोकमुपोढरागसुभगं भेदोन्मुखं तिष्ठति ।  
म्स्स्_०२४५-२ ईषद्बद्धरजःकणाङ्ग्रकपिशा चूते नवा मञ्जरी मुग्धत्वस्य च यौवनस्य च सखे मध्ये मधुश्रीः स्थिता ॥  
म्स्स्_०२४६-१ अग्र्यो मुक्तिमतां प्रयोगसमये मन्त्रेषु पृष्ठं गतः पाकागारगतस्तु पाचकमनस्तोषाय वाचस्पतिः ।  
म्स्स्_०२४६-२ उच्चायां निरतो रतोऽर्थकगणे पिण्डेषु दत्तादरो नानाश्राद्धगणैकचालितमना भद्दोट्टमो राजते ॥  
म्स्स्_०२४७-१ अघं स केवलं भुङ्क्ते यः पचत्यात्मकारणात् ।  
म्स्स्_०२४७-२ यज्ञशिष्टाशनं ह्येतत् सतामन्नं विधीयते ॥  
म्स्स्_०२४८-१ अघटितं घटनां नयति ध्रुवं सुघटितं क्षणभङ्गुरताचलम् ।  
म्स्स्_०२४८-२ जगदिदं कुरुते सचराचरं विधिरहो बलवानिति मे मतिः ॥  
म्स्स्_०२४९-१ अघटितघटितं घटयति सुघटितघटितानि जर्जरीकुरुते ।  
म्स्स्_०२४९-२ विधिरेव तानि घटयति यानि पुमान्नैव चिन्तयति ॥  
म्स्स्_०२५०-१ अघृष्टमिव माणिक्यम् अमत्तमिव च द्विपम् ।  
म्स्स्_०२५०-२ अशूरं पार्थिवं लोको जात्यमप्यवमन्यते ॥  
म्स्स्_०२५१-१ अङ्कं केऽपि शशङ्किरेजलनिधेः पङ्कं परे मेनिरे सारङ्गं कतिचिच्च सञ्जगदिरे भूमेश्च बिम्बं परे ।  
म्स्स्_०२५१-२ इन्दौ यद्दलितेन्द्रनीलशकलश्यामं दरीदृश्यते तन्मन्ये रविभीतमन्धतमसं कुक्षिस्थमालक्ष्यते ॥  
म्स्स्_०२५२-१ अङ्कनिलीनगजानन- शङ्काकुलबाहुलेयहृतवसनौ ।  
म्स्स्_०२५२-२ सस्मितहरकरकलितौ हिमगिरितनयास्तनौ जयतः ॥  
म्स्स्_०२५३-१ अङ्कन्यासैर्विषमैर् मायावनितालकावलीकुटिलैः ।  
म्स्स्_०२५३-२ को नाम कामचारैः कायस्थैर्मोहितो न जनः ॥  
म्स्स्_०२५४-१ अङ्कमल्लविनोदेषु तथान्येषूत्सवादिषु ।  
म्स्स्_०२५४-२ अन्तःपुरप्रचारेषु देवपूजापरेषु च ॥  
म्स्स्_०२५५-१ अङ्काधिरोपितमृगश् चन्द्रमा मृगलाञ्छनः ।  
म्स्स्_०२५५-२ केसरी निष्ठुरक्षिप्तमृगयूथो मृगाधिपः ॥  
म्स्स्_०२५६-१ अङ्कुरिते पल्लविते कोरकिते विकसिते च सहकारे ।  
म्स्स्_०२५६-२ अङ्कुरितः पल्लवितः कोरकितो विकसितश्च मदनः ॥  
म्स्स्_०२५७-१ अङ्केकृत्वोत्तमाङ्गं प्लवगबलपतेः पादमक्षस्य हन्तुर् दत्वोत्सङ्गे सलीलं त्वचि कनकमृगस्याङ्गशेषं निधाय ।  
म्स्स्_०२५७-२ बाणं रक्षः कुलघनं प्रगुणितमनुजेनादरात्तीक्ष्णमक्ष्णः कोणेनावेक्षमाणस्त्वदनुजवचने दत्तकर्णोऽयमास्ते ॥  
म्स्स्_०२५८-१ अङ्के वृद्धिमुपागतं शिशुतया सर्वाङ्गमालिङ्गितं मत्स्यः श्रीपरिरम्भनिर्भरतरव्याकोशकोषोन्मुखैः ।  
म्स्स्_०२५८-२ आशाप्तैः परिपीयमानमनिशं निःस्पन्दमिन्दिन्दिरैर् दूरादेव निमेषशून्यनयनः पद्मं समुद्वीक्षते ॥  
म्स्स्_०२५९-१ अङ्केषु शून्यविन्यासाद् वृद्धिः स्यात्तु दशाधिका ।  
म्स्स्_०२५९-२ तस्माज्ज्ञेया विशेषेण अङ्कानां वामतो गतिः ॥  
म्स्स्_०२६०-१ अङ्कोल्लक्वाथतोयेन मिश्रितं घृतमाक्षिकम् ।  
म्स्स्_०२६०-२ वसा किटिकुङ्गाणाम् एतैः सिक्ता महीरुहाः ॥  
म्स्स्_०२६१-१ अङ्कोल्लक्वथितं स्विन्नं नृमांसं छागदुग्धयुक् ।  
म्स्स्_०२६१-२ पिण्याकसहितं मूले सहकारस्य निक्षिपेत् ॥  
म्स्स्_०२६२-१ अङ्कोल्लतैलभावितम् उषितं गोशकृति कुमुदकन्दमलम् ।  
म्स्स्_०२६२-२ करकाम्बुकर्दमभृते कलशे कुसुमं समुद्वहति ॥  
म्स्स्_०२६३-१ अङ्कोल्लतैलसूकर- शिशुमारवसासु भावितं बीजम् ।  
म्स्स्_०२६३-२ सद्यो रोहति निहितं भूमौ करकाम्भसा सिक्तम् ॥  
म्स्स्_०२६४-१ अङ्कोल्लपत्रधपेन यद्वा केशसमन्वितैः ।  
म्स्स्_०२६४-२ सक्तुभिः कटुतैलाक्तैर् याति मत्स्यविषं क्षयम् ॥  
म्स्स्_०२६५-१ अङ्कोल्लबीजमज्जानां सूक्ष्मचूर्णं विधीयते ।  
म्स्स्_०२६५-२ तिलतैलेन तच्चूर्णं सम्यक्कृत्वा च भावयेत् ॥  
म्स्स्_०२६६-१ अङ्गं गलितं पलितं मुण्डं दन्तविहीनं जातं तुण्डम् ।  
म्स्स्_०२६६-२ करधृतकम्पितशोभितदण्डं तदपि न मुञ्चत्याशा पिण्डम् ॥  
म्स्स्_०२६७-१ अङ्गं चन्दनपङ्कपङ्कजबिसच्छेदावलीनं मुहुस् तापः शाप इवैष शोषणपटुः कम्पः सखीकम्पनः ।  
म्स्स्_०२६७-२ श्वासाः संवृततारहाररुचयः सम्भिन्नचीनांशुका जातः प्रागतिदाहवेदनमहारम्भः स तस्या ज्वरः ॥  
म्स्स्_०२६८-१ अङ्गं चन्दनपाण्डु पल्लवमृदुस्ताम्बूलताम्रोऽवरो धारायन्त्रजलाभिषेककलुषे धौताञ्जने लोचने ।  
म्स्स्_०२६८-२ अन्तःपुष्पसुगन्धिरार्द्रकबरी स्वच्छं तनीयोऽम्बरं कान्तानां कमनीयतां बिदधते ग्रीष्मेऽपराह्णगमे ॥  
म्स्स्_०२६९-१ अङ्गं दक्षिणमारुह्य वामेनोत्तरति स्फुटम् ।  
म्स्स्_०२६९-२ तदा हानिकरी ज्ञेया व्यत्ययेन तु लाभदा ॥  
म्स्स्_०२७०-१ अङ्गं दमनपत्त्राभमङ्गे यस्मिन् प्रतीयते ।  
म्स्स्_०२७०-२ विद्याद्दमनवज्रं तु तीक्ष्णधारं महागुणम् ॥  
म्स्स्_०२७१-१ अङ्गं प्रतीयते यत्र बहुग्रन्थिसमन्वितम् ।  
म्स्स्_०२७१-२ दुर्लभं तन्महामूल्यं ग्रन्थिवज्रकमुच्यते ॥  
म्स्स्_०२७२-१ अङ्गं भूषणनिकरो भूषयतीत्येष लौकिको वादः ।  
म्स्स्_०२७२-२ अङ्गानि भूषणानां कामपि सुषमामजीजनंस्तस्याः ॥  
म्स्स्_०२७३-१ अङ्गं येन रथीकृतं नयनयोर्युग्मं रथाङ्गीकृतं पत्रं स्वं रथकर्मसारत्थिकृतं श्वासस्तुरङ्गीकृताः ।  
म्स्स्_०२७३-२ कोदऽडीकृतमात्मवीर्यमचिरान्मौर्वीकृतं भूषणं वामाङ्गं विशिखीकृतं दिशतु नः क्षेमं स धन्वी पुमान् ॥  
म्स्स्_०२७४-१ अङ्गणं तदिदमुन्मदद्विप- श्रेणिशोणितविहारिणो हरेः ।  
म्स्स्_०२७४-२ उल्लसत्तरुणकेलिपल्लवां सल्लकीं त्यजति किं मतङ्गजः ॥  
म्स्स्_०२७५-१ अङ्गणवेदिर्वसुधा कुल्या जलधिः स्थली च पातालम् ।  
म्स्स्_०२७५-२ वल्मीकश्च सुमेरुः कृतप्रतिज्ञस्य धीरस्य ॥  
म्स्स्_०२७६-१ अङ्गदोषपरित्यक्तश् चतुर्मार्गकृतश्रमः ।  
म्स्स्_०२७६-२ ज्ञाता कुलकवाद्यस्य रञ्जको वादकः स्मृतः ॥  
म्स्स्_०२७७-१ अङ्गनानामिवाङ्गानि गोप्यन्ते स्वगुणा यदा ।  
म्स्स्_०२७७-२ तदा ते स्पृहणीयाः स्युर् इमे ह्यत्यन्तदुर्लभाः ॥  
म्स्स्_०२७८-१ अङ्गनामङ्गनामन्तरे माधवो माधवं माधवं चान्तरेणाङ्गना ।  
म्स्स्_०२७८-२ इत्थमाकल्पिते मण्डले मध्यगः सञ्जगौ वेणुना देवकीनन्दनः ॥  
म्स्स्_०२७९-१ अङ्गन्यासस्ततः कार्यः शिवोक्तः सिद्धिमिच्छता ।  
म्स्स्_०२७९-२ आचार्येण च शिष्यस्य पापघ्नो विघ्ननाशनः ॥  
म्स्स्_०२८०-१ अङ्गप्रत्यङ्गजः पुत्रो हृदयाच्चापि जायते ।  
म्स्स्_०२८०-२ तस्मात् प्रियतरो मातुः प्रियत्वान्न तु बान्धवः ॥  
म्स्स्_०२८१-१ अङ्गप्रत्यङ्गभागेन ततः पिण्डः प्रजायते ।  
म्स्स्_०२८१-२ चर्मणाच्छादितः सप्त धातवः सुय्रनुक्रमात् ॥  
म्स्स्_०२८२-१ अङ्गमङ्गेन सम्पीड्य मांसं मांसेन तु स्त्रियः ।  
म्स्स्_०२८२-२ पुराहमभवं प्रीतो यत्तन्मोहविजृम्भितम् ॥  
म्स्स्_०२८३-१ अङ्गमनङ्गक्लिष्टं सुखयेदन्या न मे करस्पर्शात् ।  
म्स्स्_०२८३-२ नोच्छ्वसिति तपनकिरणैश् चन्द्रस्येवांशुभिः कुमुदम् ॥  
म्स्स्_०२८४-१ अङ्गयुक्तः कृतास्रश्च कुर्वन् सम्यक्पुरोविधिम् ।  
म्स्स्_०२८४-२ विजानन् सिद्धसाध्यादीन् वैरिणोऽस्त्रैर्न पीड्यते ॥  
म्स्स्_०२८५-१ अङ्गसङ्गात् तथा जीवो भजते प्राकृतान् गुणान् ।  
म्स्स्_०२८५-२ अहङ्काराभिभूतः सन् भिन्नस्तेभ्योऽपि सोऽव्ययः ॥  
म्स्स्_०२८६-१ अङ्गाः सञ्जातभङ्गाद्यनवनवसतिप्राप्तरङ्गाः कलिङ्गास् तैलङ्गाःस्वर्गगङ्गाभिषवणमतयः शीर्यदङ्गाश्च वङ्गाः ।  
म्स्स्_०२८६-२ लाटाःस्विद्यल्ललाटाः पदगमनदृढाश्वासलोलाश्च चोला जायन्ते श्रीनिजाम पृथुरण भवतः प्रौढनिःसाणनादात् ॥  
म्स्स्_०२८७-१ अङ्गाकृष्टदुकूलया सरभसं गूढौ भुजाभ्यां स्तनाव् आकृष्टे जघनांशुके कृतमधः संसक्तमूरुद्वयम् ।  
म्स्स्_०२८७-२ नाभीमूलनिबद्धचक्षुषि मयि व्रीडानताङ्ग्या तया दीपः स्फूत्कृतवातवेपितशिखः कर्णोत्पलेनाहतः ॥  
म्स्स्_०२८८-१ अङ्गाकृष्टिर्व्यथयति नखाङ्केषु वक्षोजकुम्भा- वास्यं जृम्भा दशनवसने दन्तदष्टं दुनोति ।  
म्स्स्_०२८८-२ यान्त्याः खेदं व्रजति करजश्रेणिषु श्रोणिभागः प्रातर्याति प्रगुणतरतां वैशसं नैशमस्याः ॥  
म्स्स्_०२८९-१ अङ्गाङ्गमागते शत्रौ किं करोति परिच्छदः ।  
म्स्स्_०२८९-२ राहुणा ग्रसिते चन्द्रे किं किं भवति तारकैः ॥  
म्स्स्_०२९०-१ अङ्गाङ्गिभावमज्ञात्वा कथं सामर्थ्यनिर्णयः ।  
म्स्स्_०२९०-२ पश्य टिट्टिभमात्रेण समुद्रो व्याकुलीकृतः ॥  
म्स्स्_०२९१-१ अङ्गानामतितानवं कुत इदं कम्पश्च कस्मात् कुतो मुग्धे पाण्डुकपोलमाननमिति प्राणेश्वरेपृच्छति ।  
म्स्स्_०२९१-२ तन्व्या सर्वमिदं स्वभावत इति व्याहृत्य पक्ष्मान्तर- व्यापी बाष्पभरस्तया वलितया निःश्वस्य मुक्तोऽन्यतः ॥  
म्स्स्_०२९२-१ अङ्गानि खेदयसि किं शिरीषकुसुमपरिपेलवानि मुधा ।  
म्स्स्_०२९२-२ अयमीहितकुसुमानां सम्पादयिता तवास्ति दासजनः ॥  
म्स्स्_०२९३-१ अङ्गानि चन्दनरजःपरिधूसराणि ताम्बूलरागसुभगोऽधरपल्लवश्च ।  
म्स्स्_०२९३-२ स्वच्छाञ्जने च नयने वसनं तनीयः कान्तासु भूषणमिदं विबह्वश्च शेषः ॥  
म्स्स्_०२९४-१ अङ्गानि दत्त्वा हेमाङ्गि प्राणान् क्रीणासि चेन् नृणाम् ।  
म्स्स्_०२९४-२ युक्तमेतन् न तु पुनः कोणं नयनपद्मयोः ॥  
म्स्स्_०२९५-१ अङ्गानि धीपटुत्वं शक्तिर्दशनाः शनैर्विशीर्यन्ते ।  
म्स्स्_०२९५-२ निखिलेन्द्रियाणि येषां चिरायुषस्ते नरा ज्ञेयाः ॥  
म्स्स्_०२९६-१ अङ्गानि निद्रालसविभ्रमाणि वाक्यानि किञ्चिन् मदलालसानि ।  
म्स्स्_०२९६-२ भ्रूक्षेपजिह्मानि च वीक्षितानि चकार कामः प्रमदाजनानाम् ॥  
म्स्स्_०२९७-१ अङ्गानि मे दहतु कान्तवियोगवह्निः सम्रक्षतु प्रियतमं हृदि वर्ततेऽसौ ।  
म्स्स्_०२९७-२ इत्याशया शशिमुखी जलदश्रुवारि- धाराभिरुष्णमभिषिञ्चति हृत्प्रदेशम् ॥  
म्स्स्_०२९८-१ अङ्गानि श्लथनिः सहानि नयते मुग्धालसे विभ्रमश्- वासोत्कम्पितकोमलस्तनमुरः सायाससुप्ते भ्रुवौ ।  
म्स्स्_०२९८-२ किं चान्दोलनकौतुकव्युपरतावास्येषु वामभ्रुवां स्वेदाम्भः स्तपिताकुलालकलतेष्वावासितो मन्मथः ॥  
म्स्स्_०२९९-१ अङ्गामोदसमोच्छलद्घृणिपतद्भृङ्गावलीमालित- स्फूर्जल्लञ्छनसूत्रगुम्फितमिलन्नीलोत्पलश्रीरिव ।  
म्स्स्_०२९९-२ निर्यत्पादनखोन्मुखांशुविसरस्रग्दन्तुरः स्मर्यतां मञ्जुश्रीः सुरमुक्तमञ्जरिशिखावर्षैरिवाभ्यर्चितः ॥  
म्स्स्_०३००-१ अङ्गारपूर्वे गमने च लाभः सोमे शनौ दक्षिणमर्थलाभम् ।  
म्स्स्_०३००-२ बुधे गुरौ पश्चिमकार्यसिद्धी रवौ भृगौ चोत्तरमर्थलाभः ॥  
म्स्स्_०३०१-१ अङ्गारशूलाश्मपलालकेश- विस्तीर्णविट्चर्ममृतेषु दृष्टः ।  
म्स्स्_०३०१-२ श्वा मूत्रयन्यच्छति कार्यनाशं दारिद्र्यमृत्युप्रमुखाननर्थान् ॥  
म्स्स्_०३०२-१ अङ्गारसदृशी नारी घृतकुम्भसमः पुमान् ।  
म्स्स्_०३०२-२ ये प्रसक्ता विलीनास्ते ये स्थितास्ते पदे स्थिताः ॥  
म्स्स्_०३०३-१ अङ्गारसदृशी योषित् सर्पिःकुम्भसमः पुमान् ।  
म्स्स्_०३०३-२ तस्याः परिसरे ब्रह्मन् स्थातव्यं न कदाचन ॥  
म्स्स्_०३०४-१ अङ्गारहासिषु विलासगृहोदरेषु तल्पेषु तूलपटकल्पितवेष्टनेषु ।  
म्स्स्_०३०४-२ उष्णेषु च प्रणयिनीकुचमण्डलेषु शान्तिं जगाम शिशिरस्य तुषारगर्वः ॥  
म्स्स्_०३०५-१ अङ्गारैः खचितेव भूर्वियदपि ज्वालाकरालं करैस् तिग्मांशोः किरतीव तीव्रमभितो वायुः कुकूलानलम् ।  
म्स्स्_०३०५-२ अप्यम्भांसि नखम्पचानि सरितामाशा ज्वलन्तीव च ग्रीष्मेऽस्मिन्नववह्निदीपितमिवाशेषं जगद्वर्तते ॥  
म्स्स्_०३०६-१ अङ्गारैः शाकवृक्षस्य चूर्णितैः सघृतैस्त्र्यहम् ।  
म्स्स्_०३०६-२ दत्तैर्नश्यत्यतीसारस्त्र्य् अहं पानीयवारणात् ॥  
म्स्स्_०३०७-१ अङ्गासङ्गिमृणालकाण्डमयते भृङ्गावलीनां रुचं नासामौक्तिकमिन्द्रनीलसरणिं श्वासानिलाद् गाहते ।  
म्स्स्_०३०७-२ दत्तेयं हिमवालुकापि कुचयोर्धत्ते क्षणं दीपतां तप्तायःपतिताम्बुवत्करतले धाराम्बु संलीयते ॥  
म्स्स्_०३०८-१ अङ्गीकुरु त्वमवधीरय वा वयं तु दासास्तवेति वचसैव जयेम लोकान् ।  
म्स्स्_०३०८-२ एतावतैव सुकरो ननु विश्वमात- रुद्दण्डदण्डधरकिङ्करमौलिभङ्गः ॥  
म्स्स्_०३०९-१ अङ्गीकुर्वन्ति भङ्गीमखिलगिरिगणास्तप्तजाम्बूनदीयां दूरीकुर्वन्ति पूरीकृतकनकगिरिस्फारगवं च यस्याः ।  
म्स्स्_०३०९-२ उन्मत्तध्वान्तधारासुरवरपटलीदाहसञ्जातकीर्तिः सेयं प्राची प्रदीप्तिर्दलयतु दुरितं सर्वदा सर्वदा मे ॥  
म्स्स्_०३१०-१ अङ्गीकुर्वन्नमृतरुचिरामुत्पतिष्णोस्सलीलं छायामन्तस्तव मणिमयो माल्यवानेष शैलः ।  
म्स्स्_०३१०-२ शोभां वक्ष्यत्यधिकललितां शोभमानामतीन्दोर् देवस्यादेरुपजनयतो मानसादिन्दुबिम्बम् ॥  
म्स्स्_०३११-१ अङ्गीकृततितिक्षः सेड् गुणी निष्ठापरो यथा ।  
म्स्स्_०३११-२ मृषिस्तथा विजयते श्रीरामो राजसत्तमः ॥  
म्स्स्_०३१२-१ अङ्गीकृत्ताः क्षतिमिमामपि ये विषह्य गोप्तुं गुणान् किमिति वाञ्छसि तान्मुधैव ।  
म्स्स्_०३१२-२ मुक्तामणेर्विमलरूपतया नितान्तम् एते तव स्वयमपि प्रकटीभवन्ति ॥  
म्स्स्_०३१३-१ अङ्गुलिभङ्गविकल्पन- विविधविवादप्रवृत्तपाण्डित्यः ।  
म्स्स्_०३१३-२ जपचपलोष्ठः सजने ध्यानपरो नगररथ्यासु ॥  
म्स्स्_०३१४-१ अङ्गुलीकिसलयाग्रतर्जनं भ्रूविभङ्गकुटिलं च वीक्षितम् ।  
म्स्स्_०३१४-२ मेखलाभिरसकृच्च बन्धनं वञ्चयन् प्रणयिनीरवाप सः ॥  
म्स्स्_०३१५-१ अङ्गुलीभिः कुरङ्गाक्ष्याः शोभते मुद्रिकावलिः ।  
म्स्स्_०३१५-२ प्रोतेव बाणैः पञ्चेषोः सूक्ष्मा लक्ष्यपरम्परा ॥  
म्स्स्_०३१६-१ अङ्गुलीभिरिव केशसञ्चयं सन्निगृह्य तिमिरं मरीचिभिः ।  
म्स्स्_०३१६-२ कुड्मलीकृतसरोजलोचनं चुम्बतीव रजनीमुखं शशी ॥  
म्स्स्_०३१७-१ अङ्गुल्यः पञ्चमे मासे दृष्टिकुक्षौ च षष्ठमे ।  
म्स्स्_०३१७-२ सञ्चारः सप्तमे मासे अष्टमे नयनेषु च ॥  
म्स्स्_०३१८-१ अङ्गुल्यः पल्लवान्यासन् कुसुमानि नखार्चिषः ।  
म्स्स्_०३१८-२ बाहू लते वसन्तश्रीस् त्वं नः प्रत्यक्षचारिणी ॥  
म्स्स्_०३१९-१ अङ्गुल्यग्रनखेन बाष्यसलिलं विक्षिप्य विक्षिप्य किं तूष्णीं रोदिषि कोपने बहुतरं फूत्कृत्य रोदिष्यसि ।  
म्स्स्_०३१९-२ यस्यास्ते पिशुनोपदेशवचनैर्मानेऽतिभूमिं गते निर्विण्णोऽनुनयं प्रति प्रियतमो मध्यस्थतामेष्यति ॥  
म्स्स्_०३२०-१ अङ्गुल्यग्रनिरोधतस्तनुतरां धारामियं तन्वती कर्कया न परं पयो निपुणिका दातुं प्रपापालिका ।  
म्स्स्_०३२०-२ विश्लिष्टाङ्गुलिना करेण दशनापाडं शनैः पान्थ हे निश्पन्दोर्ध्वविलोचनस् त्वमपि हा जानासि पातुं पयः ॥  
म्स्स्_०३२१-१ अङ्गुल्यग्रेण यज्जप्तं यज्जप्तं मेरुलङ्घने ।  
म्स्स्_०३२१-२ व्यग्रचित्तेन यज्जप्तं त्रिविधं निष्फलं भवेत् ॥  
म्स्स्_०३२२-१ अङ्गुल्या कः कवाटं प्रहरति कुटिले माधवः किं वसन्तो नो चक्री किं कुलालो न हि धरणिधरः किं द्विजिह्वः फणीन्द्रः ।  
म्स्स्_०३२२-२ नाहं घोराहिमर्दी किमसि खगपतिर्नो हरिः किं कपीन्द्रः इत्येवं गोपकन्याप्रतिवचनजितः पातु वश्चक्रपाणिः ॥  
म्स्स्_०३२३-१ अङ्गुष्ठतर्जनीभ्यां गा घ्राणे सङ्गृह्य नामयेत् ।  
म्स्स्_०३२३-२ मन्त्रेणानेन वश्याः स्युः पशवोऽश्वादयस्तथा ॥  
म्स्स्_०३२४-१ अङ्गुष्ठनखदम्भेन पादयोः पतितः किमु ।  
म्स्स्_०३२४-२ विभाति वक्त्रविजितः शशी विगतकल्मषः ॥  
म्स्स्_०३२५-१ अङ्गुष्ठनखमूले तु तर्जन्यग्रं सुसंस्थितं ।  
म्स्स्_०३२५-२ मत्सरी सा च विज्ञेया चित्रलक्ष्यस्य वेधने ॥  
म्स्स्_०३२६-१ अङ्गुष्ठाक्रमवक्रिताङ्गुलिरधः पादार्धनीरुद्धभूः पार्श्वाद्वेगकृतो निहत्य कफणिद्वन्द्वेन दंशान्मुहुः ।  
म्स्स्_०३२६-२ न्यग्जानुद्वययन्त्रयन्त्रितघटीवक्त्रान्तरालस्खलद् धाराध्वानमनोहरं सखि पयो गां दोग्धि गोपालकः ॥  
म्स्स्_०३२७-१ अङ्गुष्ठाग्रे तु तर्जन्या मुखं यत्र निवेशितं ।  
म्स्स्_०३२७-२ काकतुण्डी च विज्ञेया सूक्ष्मलक्ष्येषु योजिता ॥  
म्स्स्_०३२८-१ अङ्गुष्ठे पदगुल्फजानुजघने नाभौ च वक्षःस्तने कक्षाकण्ठकपोलदन्तवसने नेत्रालिके मूर्धनि ।  
म्स्स्_०३२८-२ शुक्लाशुक्लविभागतो मृगदृशामङ्गेष्वनङ्गस्थिती- रूर्ध्वाधोगमनेन वामपदगाः पक्षद्वये लक्षयेत् ॥  
म्स्स्_०३२९-१ अङ्गुष्ठोदरमात्रं विशेषवित्प्राप्य पद्मरागमणिम् ।  
म्स्स्_०३२९-२ सुखसंवाह्यमनुत्तरं अर्थं किं तेन नाप्नोति ॥  
म्स्स्_०३३०-१ अङ्गेन केनापि विजेतुमस्या गवेष्यते किं चलपत्रपत्रं ।  
म्स्स्_०३३०-२ न चेद्विशेषादितरच्छदेभ्यस् तस्यास्तु कम्पस्तु कुतो भयेन ॥  
म्स्स्_०३३१-१ अङ्गेन गात्रं नयनेन वक्त्रं न्यायेन राज्यं लवणेन भोज्यं ।  
म्स्स्_०३३१-२ धर्मेण हीनं खलु जीवितं च न राजते चन्द्रमसा विना निशा ॥  
म्स्स्_०३३२-१ अङ्गेऽनङ्गज्वरहुतवहश्चक्षुषि ध्यानमुद्रा कण्ठे जीवः करकिसलये दीर्घशायी कपोलः ।  
म्स्स्_०३३२-२ अंसे वीणा कुचपरिसरे चन्दनं वाचि मौनं तस्याः सर्वं स्थितमिति न तु त्वां विना क्वापि चेतः ॥  
म्स्स्_०३३३-१ अङ्गेनाङ्गं प्रतनु तनुना गाढतप्तेन तप्तं सास्रेप्यास्रद्रुतमविरतोत्कण्ठमुत्कण्ठितेन ।  
म्स्स्_०३३३-२ अष्णोच्छ्वासं समधिकतरोच्छ्वासिना दूरवर्ती सङ्कल्पैस्ते विशति विधिना वैरिणा रुद्धमार्गः ॥  
म्स्स्_०३३४-१ अङ्गेनाङ्गमनुप्रविश्य मिलतो हस्तावलेपादिभिः का वार्ता युधि गन्धसिन्धुरपतेर्गन्धोऽपि चेत्के द्विपाः ।  
म्स्स्_०३३४-२ जेतव्योऽस्ति हरेः स लाञ्छनमतो वन्दामहे तामभूद् यद्गभ शरभः स्वयञ्जय इति श्रुत्वापि यो नाङ्कितः ॥  
म्स्स्_०३३५-१ अङ्गेषु चतुरश्रत्वं समपादौ लताकरौ ।  
म्स्स्_०३३५-२ प्रारम्भे सर्वनृत्यानाम् एतत्सामान्यमुच्यते ॥  
म्स्स्_०३३६-१ अङ्गेषु मुख्या द्विजमध्यसंस्था वाणानुसन्धान परासि नित्यं ।  
म्स्स्_०३३६-२ अधं स्थिरप्रेमरसा रसज्ञे नरस्तुतिं सन्त्यज कर्णवत् त्वं ॥  
म्स्स्_०३३७-१ अङ्गेष्वाभरणं करोति बहुशः पत्रेऽपि सञ्चारिणि प्राप्तं त्वां परिशङ्कते वितनुते शय्यां चिरं ध्यायति ।  
म्स्स्_०३३७-२ इत्याकल्पविकल्पतल्परचनासङ्कल्पलीलाशत- व्यासक्तापि विना त्वया वरतनुर्नैषा निशां नेष्यति ॥  
म्स्स्_०३३८-१ अङ्गैः सुकुमारतरैः सा कुसुमानां श्रियं प्रहरति ।  
म्स्स्_०३३८-२ विकलयति कुसुमबाणो बाणालीभिर्मम प्राणान् ॥  
म्स्स्_०३३९-१ अङ्गैरन्तर्निहितवचनैः सूचितः सम्यगर्थः पादन्यासो लयमनुगतस्तन्मयत्वं रसेषु ।  
म्स्स्_०३३९-२ शाखायोनिर्मृदुरभिनयस्तद्विकल्पानुवृत्तौ भावो भावं नुदति विषयाद्रागबन्धः स एव ॥  
म्स्स्_०३४०-१ अङ्घ्रिदण्डो हरेरूर्ध्वम् उत्क्षिप्तो बलिनिग्रहे ।  
म्स्स्_०३४०-२ विधिविष्टरपद्मस्य नालदण्डो मुदेऽस्तु वः ॥  
म्स्स्_०३४१-१ अचकमत सपल्लवां धरित्रीं मृदुसुरभिं विरहय्य पुष्पशय्याम् ।  
म्स्स्_०३४१-२ भृशमरतिमवाप्य तत्र चास्यास् तव सुखशीतमुपैतुमङ्कमिच्छा ॥  
म्स्स्_०३४२-१ अचञ्चलं मुग्धमुदञ्चितं दृशोर् अनुन्नतं श्रीमदुरो मृगीदृशः ।  
म्स्स्_०३४२-२ अभङ्गुराकूतवती गतिर्भ्रुवोर् अबद्धलक्ष्यं क्वचिदुत्कमान्तरम् ॥  
म्स्स्_०३४३-१ अचतुर्वदनो ब्रह्मा द्विबाहुरपरो हरिः ।  
म्स्स्_०३४३-२ अभाललोचनः शम्भुर् भगवान् बादरायणः ॥  
म्स्स्_०३४४-१ अचलं चलदिव चक्षुः प्रकृतमपीदं समुद्यदिव वक्षः ।  
म्स्स्_०३४४-२ अतदिव तदपि शरीरं सम्प्रति वामभ्रुवो जयति ॥  
म्स्स्_०३४५-१ अचला कमला कस्य कस्य मित्रं महीपतिः ।  
म्स्स्_०३४५-२ शरीरं च स्थिरं कस्य कस्य वश्या वराङ्गना ॥  
म्स्स्_०३४६-१ अचला कमला हि कस्य कस्य क्षितिपालः किल मित्रमस्ति लोके ।  
म्स्स्_०३४६-२ इह वश्यतमा च कस्य वेश्या स्थिरमप्यस्ति च कस्य देहमत्र ॥  
म्स्स्_०३४७-१ अचिन्तनीया विधिवञ्चनेयं यदम्बुजाक्षी स्थविरस्य भर्तुः ।  
म्स्स्_०३४७-२ स्वयं समादाय करं निधाय वक्षोजयुग्मे स्वपिति श्वसन्ती ॥  
म्स्स्_०३४८-१ अचिन्तितानि दुःखानि यथैवायान्ति देहिनाम् ।  
म्स्स्_०३४८-२ सुखान्यपि तथा मन्ये दैवमत्रातिरिच्यते ॥  
म्स्स्_०३४९-१ अचिन्त्यमतिदुःसहं त्रिविधदुःखमेनोऽर्जितं चतुर्विधगतिश्रितं भवभृता न किं प्राप्यते ।  
म्स्स्_०३४९-२ शरीरमसुखाकरं जगति गृह्णता मुञ्चता तनोति न तथाप्ययं विरतिमूर्जितां पापतः ॥  
म्स्स्_०३५०-१ अचिन्त्याः पन्थानः किमपि महतामन्धकरिपोर् यदक्ष्णोऽभूत् तेजस्तदकृत कथाशेषमदनम् ।  
म्स्स्_०३५०-२ मुनेर्नेत्रादत्रेर्यदजनि पुनर्ज्योतिरहह प्रतेने तेनेदं मदनमयमेव त्रिभुवनम् ॥  
म्स्स्_०३५१-१ अचिरात् परात्मनिष्ठा भवति यतस्तत्क्रियेत चतुरेण क्लेशेन् कामदमनं धिगेकदारञ्जयन्तमात्मानम् ॥  
म्स्स्_०३५२-१ अचिरादुपकर्तुराचरेद् अथ वात्मौपयिकीमुपक्रियाम् ।  
म्स्स्_०३५२-२ पृथुरित्थमथाणुरस्तु सा न विशेषे विदुषामिह ग्रहः ॥  
म्स्स्_०३५३-१ अचिराधिष्ठितराज्यः शत्रुः प्रकृतिष्वरूढमूलत्वात् ।  
म्स्स्_०३५३-२ नवसंरोपणशिथिलस् तरुरिव सुकरः समुद्धर्तुम् ॥  
म्स्स्_०३५४-१ अचिरेण परस्य भूयस्ॐ विपरीतां विगणय्य चात्मनः ।  
म्स्स्_०३५४-२ क्षययुक्तिमुपेक्षते कृती कुरुते तत्प्रतिकारमन्यथा ॥  
म्स्स्_०३५५-१ अचिरेण रोचते मे दिवसानेवं वृथातिवाहयते ।  
म्स्स्_०३५५-२ श्रितकृष्णपक्षगतये वयस्य काम्यस्तनीविरहः ॥  
म्स्स्_०३५६-१ अचुम्बि या चन्दनबिन्दुमण्डली नलीयवक्त्रेण सरोजतर्जिना ।  
म्स्स्_०३५६-२ श्रियं श्रिता काचन तारकासखी कृताशशाङ्कस्य तयाङ्कवर्तिनी ॥  
म्स्स्_०३५७-१ अचेतना अपि प्रायो मैत्रीमेवानुबध्यते ।  
म्स्स्_०३५७-२ स्ववृद्धात् क्षीयते क्षीरात् क्षीरात् प्रागेव वारिणा ॥  
म्स्स्_०३५८-१ अचेष्टमानमासीनं श्रीः कञ्चिदुपतिष्ठति ।  
म्स्स्_०३५८-२ कश्चित् कर्माणि कुर्वन् हि न प्राप्यमधिगच्छति ॥  
म्स्स्_०३५९-१ अचोद्यमानानि यथा पुष्पाणि च फलानि च ।  
म्स्स्_०३५९-२ स्वकालं नातिवर्तन्ते तथा कर्म पुराकृतम् ॥  
म्स्स्_०३६०-१ अच्छप्रकाशवति चन्द्रमसि प्रियेऽस्मिन्न् आह्लादकारिणि सुधावति पूर्णबिम्बे ।  
म्स्स्_०३६०-२ धाता विचिन्त्य मनसाखिलदृष्टिपातं हर्तुं चकार किमु कज्जलबिन्दुयोगम् ॥  
म्स्स्_०३६१-१ । । । । । ।   
म्स्स्_०३६१-२ अच्छलं मित्रभावेन सतां दारावलोकनम्  
म्स्स्_०३६२-१ अच्छाच्छचन्दनरसार्द्रकरा मृगाक्ष्यो धारागृहाणि कुसुमानि च कौमुदी च ।  
म्स्स्_०३६२-२ मन्दो मरुत् सुमनसः शुचि हर्म्यपृष्ठं ग्रीष्मे मदं च मदनं च विवर्धयन्ति ॥  
म्स्स्_०३६३-१ अच्छासु हंस इव बालमृणालिकासु भृङ्गो नवास्विव मधुद्रुममञ्जरीषु ।  
म्स्स्_०३६३-२ कोऽवन्तिभर्तुरपरो रसनिर्भरासु पृथ्वीपतिः सुकविसूक्तिषु बद्धभावः ॥  
म्स्स्_०३६४-१ अच्छिद्रमस्तु हृदयं परिपूर्णमस्तु मौखर्यमस्तमितमस्तु गुरुत्वमस्तु ।  
म्स्स्_०३६४-२ कृष्णप्रिये सखि दिशामि सदाशिषस्ते यद्वासरे मुरलि मे करुणां करोषि ॥  
म्स्स्_०३६५-१ अच्छिन्नं नयनाम्बु बन्धुषु कृतं चिन्ता गुरुष्वर्पिता दत्तं दैन्यमशेषतः परिजने तापः सखीष्वाहितः ।  
म्स्स्_०३६५-२ अद्य श्वः परनिर्वृतिं भजति सा श्वासैः परं खिद्यते विश्रब्धो भव विप्रयोगजनितं दुःखं विभक्तं तया ॥  
म्स्स्_०३६६-१ अच्छिन्नमेखलमलब्धदृढोपगूढम् अप्राप्तचुम्बनमवीक्षितवक्त्रकान्ति ।  
म्स्स्_०३६६-२ कान्ताविमिश्रवपुषः कृतविप्रलम्भ- सम्भोगसख्यमिव पातु वपुः स्मरारेः ॥  
म्स्स्_०३६७-१ अच्छिन्नामृतबिन्दुवृष्टिसदृशीं प्रीतिं ददत्या दृशां याताया विगलत्पयोधरभराद्द्रष्टव्यतां कामपि ।  
म्स्स्_०३६७-२ अस्याश्चन्द्रमसस्तनोरिव करस्पर्शास्पदत्वं गता नैते यन्मुकुलीभवन्ति सहसा पद्मास्तदेवाद्भुतम् ॥  
म्स्स्_०३६८-१ अच्छेद्योऽयमदाह्योऽयम् अक्लेद्योऽशोष्य एव च ।  
म्स्स्_०३६८-२ नित्यः सर्वगतः स्थाणुर् अचलोऽयं सनातनः ॥  
म्स्स्_०३६९-१ अच्युतचरणतरङ्गिणि शशिशेखरमौलिमालतीमाले ।  
म्स्स्_०३६९-२ त्वयि तनुवितरणसमये हरता देया न मे हरिता ॥  
म्स्स्_०३७०-१ अच्युतभक्तिवशादिह समभावस्तत्प्रसङ्गेन ।  
म्स्स्_०३७०-२ सा रमतेरभ्युदयति रतिरिति नैवाद्भुतं किञ्चित् ॥  
म्स्स्_०३७१-१ अच्युतानन्तगोविन्दनामोच्चारणभेषजात् ।  
म्स्स्_०३७१-२ नश्यन्ति सकला रोगाः सत्यं सत्यं वदाम्यहम् ॥  
म्स्स्_०३७२-१ अजनि प्रतिदिनमेषा कर्दमशेषा मदङ्गसङ्गेन ।  
म्स्स्_०३७२-२ प्रतिनिशमपूरि पम्पा दक्षिणसम्पातिभिः सलिलैः ॥  
म्स्स्_०३७३-१ अजनि भगवानस्माद्वेधाः शिरःसु सुधाभुजां कृतपदमिदं चैतद्देव्याः श्रियो धृतिमन्दिरम् ।  
म्स्स्_०३७३-२ तदिह भुवनाभोगश्लाघ्ये सरोरुहि यच्चिरं शशधर तव द्वेषारम्भः स एष जडग्रहः ॥  
म्स्स्_०३७४-१ अजनि रजनिरन्या चन्द्रमः कान्तिवन्या- विपुलचपलवीचिव्याचिता काचिदेव ।  
म्स्स्_०३७४-२ सतरुगिरिसरिद्भिः किं हरिद्भिः समेतं धवलिमनि धरित्रीमण्डलं मग्नमेतत् ॥  
म्स्स्_०३७५-१ अजनि शिशिरशीलं शैवलं सागरे यच् चिकुरमकृत कामस्तन्वि ते किं न तेन ।  
म्स्स्_०३७५-२ वहति कुटिलमेनं हेतुना केन मूर्ध्ना वदनविधुरयं चेत् सोदरो नादसीयः ॥  
म्स्स्_०३७६-१ अजन्मा पुरुषस्तावद् गतासुस्तृणमेव वा ।  
म्स्स्_०३७६-२ यावन्नेषुभिरादत्ते विलुप्तमरिभिर्यशः ॥  
म्स्स्_०३७७-१ अजन्यकम्पाः शूरा ये नित्यमप्यपराङ्मुखाः ।  
म्स्स्_०३७७-२ दर्शयन्त्यपरागेण परेभ्यश्चित्ररूपवत् ॥  
म्स्स्_०३७८-१ अजरामरवत् प्राज्ञो विद्यामर्थं च चिन्तयेत् ।  
म्स्स्_०३७८-२ गृहीत इव केशेषु मृत्युना धर्ममाचरेत् ॥  
म्स्स्_०३७९-१ अजवच्चर्वणं कुर्याद् गजवत् स्नानमाचरेत् ।  
म्स्स्_०३७९-२ राजवत् प्रविशेद्ग्रामं चोरवद्गमनं चरेत् ॥  
म्स्स्_०३८०-१ अजस्य गृह्णतो जन्म निरीहस्य हतद्विषः ।  
म्स्स्_०३८०-२ स्वपतो जागरूकस्य याथात्म्यं वेद कस्तव ॥  
म्स्स्_०३८१-१ अजस्रं लसत्पद्मिनी वृन्दसङ्गं मधूनि प्रकामं पिबन्तं मिलिन्दम् ।  
म्स्स्_०३८१-२ रविर्मोचयत्यब्जकारागृहेभ्यो दयालुर्हि नो दुष्टवद् दोषदर्शी ॥  
म्स्स्_०३८२-१ अजस्रभूमीतटकुट्टनोत्थितैर् उपास्यमानं चरणेषु रेणुभिः ।  
म्स्स्_०३८२-२ रयप्रकर्षाध्ययनार्थमागतैर् जनस्य चेतोभिरिवाणिमाङ्कितैः ॥  
म्स्स्_०३८३-१ अजस्रमभ्यासमुपेयुषा समं मुदैव देवः कविना बुधेन च ।  
म्स्स्_०३८३-२ दधौ पटीयान् समयं नयन्नयं दिनेश्वरश्रीरुदयं दिने दिने ॥  
म्स्स्_०३८४-१ अजस्रमारोहसि दूरदीर्घां सङ्कल्पसोपानततिं तदीयाम् ।  
म्स्स्_०३८४-२ श्वासान् स वर्षत्यधिकं पुनर्यद् ध्यानात्तव त्वन्मयतां तदाप्य ॥  
म्स्स्_०३८५-१ अजा इव प्रजा मोहाद् यो हन्यात् पृथिवीपतिः ।  
म्स्स्_०३८५-२ तस्यैका जायते तृप्तिर् न द्वितीया कथञ्चन ॥  
म्स्स्_०३८६-१ अजागलस्थस्तन उष्ट्रपुच्छं कक्षान्तरे केशमथाण्डयुग्मम् ।  
म्स्स्_०३८६-२ त्वां संसृजन् सायणमायणादौ ब्रह्माग्रगण्यो न बभूव पूज्यः ॥  
म्स्स्_०३८७-१ अजाङ्घ्रिनिर्दत्तरजश्चयापि कपालिना बद्धरसापि कामम् ।  
म्स्स्_०३८७-२ ततोऽप्यधोधः पतितापि नित्यं गङ्गा कुसङ्गापि पुनाति लोकान् ॥  
म्स्स्_०३८८-१ अजाजीजम्बाले रजसि मरिचानां च लुठिताः कटुत्वादुष्णत्वाज्जनितरसनौष्ठव्यतिकराः ।  
म्स्स्_०३८८-२ अनिर्वाणोत्थेन प्रबलतरतैलाक्ततनवो मया सद्यो भृष्टाः कतिपयकवय्यः कवलिताः ॥  
म्स्स्_०३८९-१ अजातमृतमूर्खाणां वरमाद्यौ न चान्तिमः ।  
म्स्स्_०३८९-२ सकृद्दुःखकरावाद्याव् अन्तिमस् तु पदे पदे ॥  
म्स्स्_०३९०-१ अजातमृतमूर्खेभ्यो मृताजातौ सुतौ वरम् ।  
म्स्स्_०३९०-२ यतस्तौ स्वल्पदुःखाय यावज्जीवं जडो दहेत् ॥  
म्स्स्_०३९१-१ अजातरोमामतिसुन्दराङ्गीं शृङ्गारवल्लीमिव राजकन्याम् ।  
म्स्स्_०३९१-२ भुक्त्वा द्रुतं क्वापि गतो न चेत् स्याः स्यात्ते तदानर्थनिपात एव ॥  
म्स्स्_०३९२-१ अजाधूलिरिव त्रस्तैर् मार्जनीरेणुवज्जनैः ।  
म्स्स्_०३९२-२ दीपखट्वोत्थच्छायेव त्यज्यते निर्धनो जनः ॥  
म्स्स्_०३९३-१ अजानता भवेत्कश्चिद् अपराधः कुतो यदि क्षन्तव्यमेव तस्याहुः सुपरीक्ष्य परीक्षया ॥  
म्स्स्_०३९४-१ अजानती कापि विलोकनोत्सुका समीरधूतार्धमपि स्तनांशुकम् ।  
म्स्स्_०३९४-२ कुचेन तस्मै चलतेऽकरोत् पुरः पुराङ्गना मङ्गलकुम्भसम्भृतिम् ॥  
म्स्स्_०३९५-१ अजानन् माहात्म्यं पतति शलभस् तीव्रदहने स मीनोऽप्यज्ञानाद् बडिशयुतमश्नातु पिशितम् ।  
म्स्स्_०३९५-२ विजानन्तोऽप्येते वयमिह विपज्जालजटिलान् न मुञ्चामः कामानहह गहनो मोहमहिमा ॥  
म्स्स्_०३९६-१ अजामूत्रं च तद्विष्ठा सूकरस्य तथैव विट् ।  
म्स्स्_०३९६-२ बुद्बुदं लेपतो हन्यान् मण्डलिक्ष्वेडसम्भवम् ॥  
म्स्स्_०३९७-१ अजायन्तैतस्मादमृतशशिलक्ष्मीप्रभृतयः परित्राताश्चेन्द्रात् कुलशिखरिणः पूर्वयमुना ।  
म्स्स्_०३९७-२ उपेता इत्येवं तव जलनिधे तीरमधुना विगर्जाभिः किं नः श्रुतिपुटमहो जर्जरयसि ॥  
म्स्स्_०३९८-१ अजायुद्धमृषिश्राद्धं प्रभाते मेघडम्बरः ।  
म्स्स्_०३९८-२ दम्पत्योः कलहश्चैव बह्वारम्भे लघुक्रिया ॥  
म्स्स्_०३९९-१ अजारजः खररजस् तथा सम्मार्जनीरजः ।  
म्स्स्_०३९९-२ दीपखट्वोत्थच्छाया च शक्रस्यापि श्रियं हरेत् ॥  
म्स्स्_०४००-१ अजारजः पर्वणि मैथुनानि श्मशानधूमो मठभोजनानि ।  
म्स्स्_०४००-२ रजस्वलानेत्रनिरीक्षणानि हरन्ति पुण्यानि दिवा कृतानि ॥  
म्स्स्_०४०१-१ अजाविगर्दभोष्ट्राणां मार्जारमूषिकस्य च ।  
म्स्स्_०४०१-२ रजांस्येतानि पापानि सर्वतः परिवर्जयेत् ॥  
म्स्स्_०४०२-१ अजाश्वयोर्मुखं मेध्यं गावो मेध्यास्तु पृष्ठतः ।  
म्स्स्_०४०२-२ ब्राह्मणाः पादतो मेध्याः स्त्रियो मेध्याश्च सर्वतः ॥  
म्स्स्_०४०३-१ अजा सिंहप्रसादेन वने चरति निर्भयम् ।  
म्स्स्_०४०३-२ राममासाद्य लङ्कायां लेभे राज्यं विभीषणः ॥  
म्स्स्_०४०४-१ अजितेन्द्रियवर्गस्य नाचारेण भवेत् फलम् ।  
म्स्स्_०४०४-२ केवलं देहखेदाय दुर्भगस्य विभूषणम् ॥  
म्स्स्_०४०५-१ अजित्वा सार्णवामुर्वीम् अनिष्ट्वा विविधैर्मखैः ।  
म्स्स्_०४०५-२ अदत्त्वा चार्थमर्थिभ्यो भवेयं पार्थिवः कथम् ॥  
म्स्स्_०४०६-१ अजीयतावर्तशुभंयुनाभ्यां दोर्भ्यां मृणालं किमु कोमलाभ्याम् ।  
म्स्स्_०४०६-२ निः सूत्रमास्ते घनपङ्कमृत्सु मूर्तासु नाकीर्तिषु तन्निमग्नम् ॥  
म्स्स्_०४०७-१ अजीर्णं तपसः क्रोधो ज्ञानाजीर्णमहङ्कृतिः ।  
म्स्स्_०४०७-२ परिनिन्दा क्रियाञ्जीर्णम् अन्नाजीर्णं विषूचिका ॥  
म्स्स्_०४०८-१ अजीर्णे भेषजं वारि जीर्णे वारि बलप्रदम् ।  
म्स्स्_०४०८-२ भोजने चामृतं वारि भोजनान्ते विषापहम् ॥  
म्स्स्_०४०९-१ अजेयः सुभगः सौम्यः त्यागी भोगी यशोनिधिः ।  
म्स्स्_०४०९-२ भवत्यभयदानेन चिरञ्जीवी निरामयः ॥  
म्स्स्_०४१०-१ अजैडकासूकरविड्विडङ्ग- किण्वोपचारेण च बीजपूरः ।  
म्स्स्_०४१०-२ भूयोश्वमूत्राविलवारिसिक्तः फलानि धत्ते सुबहूनि शश्वत् ॥  
म्स्स्_०४११-१ अर्जितं स्वेन वीर्येण नान्यपाश्रित्य कञ्चन ।  
म्स्स्_०४११-२ फलशाकमपि श्रेयो भोक्तुं ह्यकृपणं गृहे ॥  
म्स्स्_०४१२-१ अज्ञं कर्माणि लिम्पन्ति तज्ज्ञं कर्म न लिम्पति ।  
म्स्स्_०४१२-२ लिप्यते रसनैवैका सर्पिषा करवद् यथा ॥  
म्स्स्_०४१३-१ अज्ञः सुखमाराध्यः सुखतरमाराध्यते विशेषज्ञः ।  
म्स्स्_०४१३-२ ज्ञानलवदुर्विदग्धं ब्रह्मापि नरं न रञ्जयति ॥  
म्स्स्_०४१४-१ अज्ञतया प्रेम्णा वा चूडामणिमाकलय्य काचमणिम् ।  
म्स्स्_०४१४-२ नृपतिर्वहेत शिरसा तेनासौ नह्यनर्घ्यमणिः ॥  
म्स्स्_०४१५-१ अज्ञश्चाश्रद्दधानश्च संशयात्मा विनश्यति ।  
म्स्स्_०४१५-२ नायं लोकोऽस्ति न परो न सुखं संशयात्मनः ॥  
म्स्स्_०४१६-१ अज्ञस्तावदहं न मन्दधिषणः कर्तुं मनोहारिणीश् चाटूक्तीः प्रभवामियामिभवतो याभिः कृपापात्रताम् ।  
म्स्स्_०४१६-२ आर्तेनाशरणेन किं तु कृपणेनाक्रन्दितं कर्णयोः कृत्वा सत्वरमे हि देहि चरणं मूर्धन्यधन्यस्य मे ॥  
म्स्स्_०४१७-१ अज्ञातकालोचितकर्मयोगा रोगा इवाहर्निशि पश्यमानाः जगत्त्रये देवमनुष्यनागाः ।  
म्स्स्_०४१७-२ प्रज्ञादरिद्राः खलु सर्व एव ॥  
म्स्स्_०४१८-१ अज्ञातकुलशीलस्य वासो देयो न कस्यचित् ।  
म्स्स्_०४१८-२ मार्जारस्य हि दोषेण हतो गृध्रो जरद्गवः ॥  
म्स्स्_०४१९-१ अज्ञातकुलशीलेऽपि प्रीतिं कुर्वन्ति वानराः ।  
म्स्स्_०४१९-२ आत्मार्थे च न रोदन्ति रोदन्ति त्वितरे जनाः ॥  
म्स्स्_०४२०-१ अज्ञातदेशकालाश् चपलमुखा पङ्गवोऽपिस प्लुतयः ।  
म्स्स्_०४२०-२ नवविहगा इव मुग्धा भक्ष्यन्ते धूर्तमार्जारैः ॥  
म्स्स्_०४२१-१ अज्ञातदोषैर्दोषज्ञैर् उद्दूष्योभयवेतनैः ।  
म्स्स्_०४२१-२ भेद्याः शत्रोरभिव्यक्तशासनैः सामवायिकाः ॥  
म्स्स्_०४२२-१ अज्ञातनामवर्णेष्व् आत्मापि ययार्प्यते धनांशेन ।  
म्स्स्_०४२२-२ तस्या अपि सद्भावं मृगयन्ते मोघसङ्कल्पाः ॥  
म्स्स्_०४२३-१ अज्ञातपाण्डित्यरहस्यमुद्रा ये काव्यमार्गे दधतेऽभिमानम् ।  
म्स्स्_०४२३-२ ते गारुडीयाननधीत्य मन्त्रान् हालाहलास्वादनमारभन्ते ॥  
म्स्स्_०४२४-१ अज्ञातभाविचौरादि दोषैर्नित्यविनाशिना ।  
म्स्स्_०४२४-२ हास्यैकहेतुना लोके गणकस्य धनेन किम् ॥  
म्स्स्_०४२५-१ अज्ञातमहिमा वाणी शिवं स्तौतु रसोन्मदा ।  
म्स्स्_०४२५-२ रसातिरेकादौचित्यभङ्गः स्त्रीणां क्व लभ्यते ॥  
म्स्स्_०४२६-१ अज्ञातमातृल लन- मैणशिशुं कश्चिदङ्कमारोप्य ।  
म्स्स्_०४२६-२ अद्यापि रक्षसि विधो धर्मात्मा कोनु भवदन्यः ॥  
म्स्स्_०४२७-१ अज्ञातवीवधासारतोयसस्यो व्रजेत्तु यः परराष्ट्रं न भूयः स स्वराष्ट्रमधिगच्छति ॥  
म्स्स्_०४२८-१ अज्ञातशास्त्रसद्भावाञ् छास्त्रमात्रपरायणान् ।  
म्स्स्_०४२८-२ त्यजेद् दूराद् भिषक्पाशान् पाशान् वैवस्वतानिव ॥  
म्स्स्_०४२९-१ अज्ञाताः पुरुषा यस्य प्रविशन्ति महीपतेः ।  
म्स्स्_०४२९-२ दुर्गं तस्य न सन्देहः प्रविशन्ति द्रुतं द्विषः ॥  
म्स्स्_०४३०-१ अज्ञातागममीलिताक्षियुगलं किं त्वं मुधा तिष्ठसि ज्ञातोसि प्रकटप्रकम्पपुलकैरङ्गै स्फुटं मुग्धया ।  
म्स्स्_०४३०-२ मुञ्चैनां जड किं न पश्यसि गलद्बाष्पाम्बुधौ ताननां सख्यैवं गदिते विमुच्य रभसात् कण्ठेवलग्नो युवा ॥  
म्स्स्_०४३१-१ अज्ञातेन्दुपराभवं परिलसद्व्यालोलनेत्राञ्जनं भ्रान्तभ्रू लतमैणनाभितिलकं श्रीखण्डपत्रालकम् ।  
म्स्स्_०४३१-२ बन्धूकाधरसुन्दरं सुरमुनिव्यामोहि वाक्यामृतं त्रैलोक्याद्भुतपङ्कजं वरतनोरास्यं न कस्य प्रियम् ॥  
म्स्स्_०४३२-१ अज्ञानं कारणं न स्याद् वियोगो यदि कारणम् ।  
म्स्स्_०४३२-२ शोको दिनेषु गच्छत्सु वर्धतामपयाति किम् ॥  
म्स्स्_०४३३-१ अज्ञानं खलु कष्टं क्रोधादिभ्योऽपि सर्वपापेभ्यः ।  
म्स्स्_०४३३-२ अर्थं हितमहितं वा न वेत्ति येनावृतो लोकः ॥  
म्स्स्_०४३४-१ अज्ञानं यत्फलं तस्य रसोऽधर्मः प्रकीर्तितः ।  
म्स्स्_०४३४-२ भावोदकेन संवृद्धिस् तस्याश्रद्धा ऋतुः प्रिय ॥  
म्स्स्_०४३५-१ अज्ञानतिमिरान्धस्य ज्ञानञ्जनशलाक्या ।  
म्स्स्_०४३५-२ चक्षुरुन् मीलितं येन तस्मै श्रीगुरवे नमः ॥  
म्स्स्_०४३६-१ अज्ञानप्रभवं हीदं यद्दुःखमुपलभ्यते ।  
म्स्स्_०४३६-२ लोभप्रभवमज्ञानं वृद्धं भूयः प्रवर्धते ॥  
म्स्स्_०४३७-१ अज्ञानमिह निदानं प्राग्रूपं जननमेव भवरोगे ।  
म्स्स्_०४३७-२ पारिपाकः संसरणं भैषज्यं नैष्ठिकी शान्तिः ॥  
म्स्स्_०४३८-१ अज्ञानवरषण्डेन प्रसुप्तो नरगर्द्दभः ।  
म्स्स्_०४३८-२ कः समर्थः प्रबीद्धुं तं ज्ञानभेरीशतैरपि ॥  
म्स्स्_०४३९-१ अज्ञानवलितो बाल्ये मदमूढश्च यौवने ।  
म्स्स्_०४३९-२ वार्द्धके विह्वलाङ्गश्च कदा कुशलभाग्जनः ॥  
म्स्स्_०४४०-१ अज्ञानाज्ज्ञानतो वापि जम्बूर्येन प्ररोपिता ।  
म्स्स्_०४४०-२ गृहेऽपि स वसन्नित्यं यतिधर्मेण युज्यते ॥  
म्स्स्_०४४१-१ अज्ञानात् कुरुते श्राद्धं योऽभिश्रवणवर्जितम् ।  
म्स्स्_०४४१-२ श्राद्धहन्ता भवेत्कर्ता निराशाः पितरो गताः ॥  
म्स्स्_०४४२-१ अज्ञानाज्ज्ञानतो वापि यद्दुरुक्तमुदाहृतम् ।  
म्स्स्_०४४२-२ तत् क्षन्तव्यं युवाभ्यां मे कृत्वा प्रीतिपरं मनः ॥  
म्स्स्_०४४३-१ अज्ञानाद्यदि वा ज्ञानात् कृत्वा कर्म विगर्हितम् ।  
म्स्स्_०४४३-२ तस्माद् विमुक्तिमन्विच्छन् द्वितीयं न समाचरेत् ॥  
म्स्स्_०४४४-१ अज्ञानाद्यदि वाधिपत्यरभसादस्मत्परोक्षं हृता सीतेयं प्रविमुच्यतां शठ मरुत्पुत्रस्य हस्तेऽधुना ।  
म्स्स्_०४४४-२ नो चेल् लक्ष्मणमुक्तमार्गणगणच्छेदोच्छलच्छोणित- च्छत्रच्छन्नदिगन्तमन्तकपुरं पुत्रैर्वृतो यास्यसि ॥  
म्स्स्_०४४५-१ अज्ञानान्धमबान्धवं कवलितं रक्षोभिरक्षाभिधैः क्षिप्तं मोहमहान्धकूपकुहरे दुर्हृद्भिराभ्य्न्तरैः ।  
म्स्स्_०४४५-२ क्रन्दन्तं शरणागतं गतधृतिं सर्वापदामास्पदं मा मां मुञ्च महेश पेशलदृशा सत्रासमाश्वासय ॥  
म्स्स्_०४४६-१ अज्ञानान्निरयं याति तथाज्ञानेन दुर्गतिम् ।  
म्स्स्_०४४६-२ अज्ञानात् क्लेशमाप्नोति तथापत्सु निमज्जति ॥  
म्स्स्_०४४७-१ अज्ञानामवनीभुजामहरः स्वर्णाभिषेकोत्सवाज् ज्ञातुः श्रीयुवरङ्गभूपरसिकश्लाघैव सम्मानना ।  
म्स्स्_०४४७-२ सारासारविवेकशून्यरमणीसम्भोगसाम्राज्यतः सारज्ञेन्दुमुखीविलोककपटश्चातुर्ययूनां मुदे ॥  
म्स्स्_०४४८-१ अज्ञानामविरामलौकिकवचोभाजाममीषां पुनर् मन्त्रोच्चारण एव पर्यवसितं मौनव्रतं कर्मसु ।  
म्स्स्_०४४८-२ ग्रामायव्ययलेखनेन नयतां कालानशेषानहो पारम्पर्यत ईदृशामिह नृणां ब्राह्मण्यमन्यादृशम् ॥  
म्स्स्_०४४९-१ अज्ञानेन पराङ्मुखीं परिभवादाश्लिष्य मां दुःखितां किं लब्धं शठ दुर्नयेन नयता सौभाग्यमेतां दशाम् ।  
म्स्स्_०४४९-२ पश्यैतद्दयिताकुचव्यतिकरोन्मृष्टाङ्गरागारुणं वक्षस्ते मलतैलपङ्कशबलैर्वेणीपदैरङ्कितम् ॥  
म्स्स्_०४५०-१ अज्ञानेनापिहिते विज्ञाने कर्म किं कुरुते ।  
म्स्स्_०४५०-२ विकले चक्षुषि तमसा व्यादाय मुखं किमीक्षेत ॥  
म्स्स्_०४५१-१ अज्ञानेनावृतो लोको मात्सर्यान्न प्रकाशते ।  
म्स्स्_०४५१-२ लोभात् त्यजति मित्राणि सङ्गात् स्वर्गं न गच्छति ॥  
म्स्स्_०४५२-१ अज्ञानेनावृतो लोको लोभेन च वशीकृतः ।  
म्स्स्_०४५२-२ सङ्गन बहुभिर्नष्टस् तेन स्वर्गं न गच्छति ॥  
म्स्स्_०४५३-१ अज्ञानैकहतो बाल्ये यौवने गृहतत्परः ।  
म्स्स्_०४५३-२ वार्धकेऽपत्यचिन्तार्तः कर्मभिर्बध्यते पुनः ॥  
म्स्स्_०४५४-१ अज्ञानोपहतो बाल्ये यौवने मदनाहतः ।  
म्स्स्_०४५४-२ शेषे कलत्रचिन्तार्तः किं करोतु कदा जनः ॥  
म्स्स्_०४५५-१ अज्ञश्चाश्रद्दधानश्च संशयात्मा विनश्यति ॥  
म्स्स्_०४५५-२ नायं लोकोऽस्ति न परो न सुखं संशयात्मनः ॥  
म्स्स्_०४५६-१ अज्ञास्तरन्ति पारं विज्ञा विज्ञाय द्राङ्निमज्जन्ति ।  
म्स्स्_०४५६-२ कथय कलावति केयं तव नयनतरङ्गिणीरीतिः ॥  
म्स्स्_०४५७-१ अज्ञेभ्यो ग्रन्थिनः श्रेष्ठा ग्रन्थिभ्यो धारिणो वराः ।  
म्स्स्_०४५७-२ धारिभ्यो ज्ञानिनः श्रेष्ठा ज्ञानिभ्यो व्यवसायिनः ॥  
म्स्स्_०४५८-१ अज्ञेष्वज्ञो गुणिषु गुणवान् पण्डिते पण्डितोऽसौ दीने दीनः सुखिनि सुखवान् भोगिनो भोगिभावः ।  
म्स्स्_०४५८-२ ज्ञाता ज्ञातुर्युवतिषु युवा वाग्मिनां तत्त्ववेत्ता धन्यः सोऽयं भवति भुवन योऽवधूतेऽवधूतः ॥  
म्स्स्_०४५९-१ अज्ञो जन्तुश्च नीचोऽयम् आत्मनः सुखदुःखयोः ।  
म्स्स्_०४५९-२ ईश्वरप्रेरितो गच्छेत् स्वर्गं वा श्वभ्रमेव वा ॥  
म्स्स्_०४६०-१ अज्ञो न वितरत्यर्थान् पुनर्दारिद्रियशङ्कया ।  
म्स्स्_०४६०-२ प्राज्ञोऽपि वितरत्यर्थान् पुनर्दारिद्रियशङ्कया ॥  
म्स्स्_०४६१-१ अज्ञोऽपि तज्ज्ञतामेति शनैः शैलोऽपि चूर्ण्यते ।  
म्स्स्_०४६१-२ बाणोऽप्येति महालक्ष्यं पश्याभ्यासविजृम्भितम् ॥  
म्स्स्_०४६२-१ अज्ञो भवति वै बालः पिता भवति मन्त्रदः ।  
म्स्स्_०४६२-२ अज्ञं हि बाल इत्याहुः पितेत्येव तु मन्त्रदम् ॥  
म्स्स्_०४६३-१ अज्ञो वा यदि वा विपर्ययगते ज्ञानेऽथ सन्देहभृद् दृष्टादृष्टविरोधि कर्म कुरुते यस्तस्य गोप्ता गुरुः ।  
म्स्स्_०४६३-२ निः सन्देहविपर्यये सति पुनर्ज्ञाने विरुद्धक्रियं राजा चेत् पुरुषं न शास्ति तदयं प्राप्तः प्रजाविप्लवः ॥  
म्स्स्_०४६४-१ अञ्चति रजनिरुदञ्चति तिमिरमिदं चञ्चति महोभूः ।  
म्स्स्_०४६४-२ उक्तं न त्यज युक्तं विरचय रक्तं मनस्तस्मिन्॥  
म्स्स्_०४६५-१ अञ्चलान्तरितगुर्जराङ्गना- कुङ्क्मारुणकुचप्रभाधरम् ।  
म्स्स्_०४६५-२ कोकरागपटलैर्नु रञ्जितं भानुमन्तमुदयन्तमाश्रये ॥  
म्स्स्_०४६६-१ अञ्जनमुस्तोशीरैः सनागकोशातकामलकचूर्णैः ।  
म्स्स्_०४६६-२ कतकफलसमायुक्तैः कूपे योगः प्रदातव्यः ॥  
म्स्स्_०४६७-१ अञ्जनमिषतः स्त्रीणां दृशोर्विषं शश्वदावसति ।  
म्स्स्_०४६७-२ कथमन्यथा तदीषत् पातेऽपि हता युवानः स्युः ॥  
म्स्स्_०४६८-१ अञ्जनस्य क्षयं दृष्ट्वा वल्मीकस्य च सञ्चयम् ।  
म्स्स्_०४६८-२ अवन्ध्यं दिवसं कुर्याद् दानाध्ययनकर्मभिः ॥  
म्स्स्_०४६९-१ अञ्जलिं शपथं सान्त्वं प्रणम्य शिरसा वदेत् ।  
म्स्स्_०४६९-२ अश्रुप्रपातनं चैव कर्तव्यं भूतिमिच्छता ॥  
म्स्स्_०४७०-१ अञ्जलिं शपथं सान्त्वं शिरसा पादवन्दनम् ।  
म्स्स्_०४७०-२ आशाकरणमित्येकं कर्तव्यं भूतिमिच्छता ॥  
म्स्स्_०४७१-१ अञ्जलिरकारि लोकैर् म्लानिमनाप्तैव रञ्जिता जगती ।  
म्स्स्_०४७१-२ सन्ध्याया इव वसतिः स्वल्पापि सखे सुखायैव ॥  
म्स्स्_०४७२-१ अञ्जलिस्थानि पुष्पाणि वासयन्ति करद्वयम् ।  
म्स्स्_०४७२-२ अहो सुमनसां वृत्तिर् वामदक्षिणयोः समा ॥  
म्स्स्_०४७३-१ अञ्जलौ जलमधीरलोचना लोचनप्रतिशरीरशारितम् ।  
म्स्स्_०४७३-२ आत्तमात्तमपि कान्तमुक्षितुं कातरा शफरशङ्किनी जहौ ॥  
म्स्स्_०४७४-१ अटता धात्रीमखिलाम् इदमाश्चर्यं मया दृष्टम् ।  
म्स्स्_०४७४-२ धनदोऽपि नयननन्दन परिहरसि यदुग्रसम्पर्कम् ॥  
म्स्स्_०४७५-१ अटत्कटकघोटकप्रकटचापटङ्कारवच् चटच्चटदिति स्फुटं स्फुटति मेदिनी कर्परम् ।  
म्स्स्_०४७५-२ निजामधरणीपतौ वलति कौतुकाडम्बराद् इदं भुवनमण्डलं दरदरीदरीदर्यहो ॥  
म्स्स्_०४७६-१ अटनेन महारण्ये सुपन्था जायते शनैः ।  
म्स्स्_०४७६-२ वेदाभ्यासात् तथा ज्ञानं शनैः पर्वतलङ्घनम् ॥  
म्स्स्_०४७७-१ अट वा विकटः पतत्रनादैः कटुवाचं रट वाथवा दिवान्ध ।  
म्स्स्_०४७७-२ परुषं परिपश्य संयतं तत् परमं नः पुरमागतो न चेत् त्वम् ॥  
म्स्स्_०४७८-१ अटवी कीदृशी प्रायो दुर्गमा भवति प्रिये ।  
म्स्स्_०४७८-२ प्रियस्य कीदृशी कान्ता तनोति सुरतोत्सवम् ॥  
म्स्स्_०४७९-१ अटव्या द्रुमपुष्पाणि दूरस्था अपि बान्धवाः ।  
म्स्स्_०४७९-२ कान्ता चालेख्यरूपा च ते काले न प्रतिष्ठिताः ॥  
म्स्स्_०४८०-१ अट्टशूला जनपदाः शिवशूलाश्चतुष्पथाः ।  
म्स्स्_०४८०-२ केशशूलाः स्त्रियो राजन् भविष्यन्ति युगक्षये ॥  
म्स्स्_०४८१-१ अणिमा महिमा चैव लघिमा गरिमा तथा ।  
म्स्स्_०४८१-२ प्राप्तिः प्राकाम्यमीशित्वं वशित्वं चाष्ट सिद्धयः ॥  
म्स्स्_०४८२-१ अणुकं सुरतं नाम दम्पत्योः पार्श्वसंस्थयोः ।  
म्स्स्_०४८२-२ जायन्ते निबिडाश्लेषाः समीभूतशरीरयोः ॥  
म्स्स्_०४८३-१ अणुनापि प्रविश्यारिं छिद्रेण बलवत्तरम् ।  
म्स्स्_०४८३-२ निःशेषं मज्जयेद्राष्ट्रं यानपात्रमिवोदकम् ॥  
म्स्स्_०४८४-१ अणु धनमपि न त्याज्यं मम भवता ज्ञापिते सत्यम् ।  
म्स्स्_०४८४-२ वित्तं जीवितमग्र्यं जीवितहानिर्धनत्यागः ॥  
म्स्स्_०४८५-१ अणुपूर्वं बृहत् पश्चाद् भवत्यार्येषु सङ्गतम् ।  
म्स्स्_०४८५-२ विपरीतमनार्येषु यथेच्छसि तथा कुरु ॥  
म्स्स्_०४८६-१ अणुभ्यश्च महद्भ्यश्च शास्त्रेभ्यः कुशलो नरः ।  
म्स्स्_०४८६-२ सर्वत्ः सारमादद्यात् पुष्पेभ्य इव षट्पदः ॥  
म्स्स्_०४८७-१ अणुमात्रं यथा शल्यं शरीरे दुःखदायकम् ।  
म्स्स्_०४८७-२ तथातिसू । । संयुक्तं मनः संसारदायकम् ॥  
म्स्स्_०४८८-१ अणुरपि ननु नैव क्रोडभूषास्य काचित् परिभजसि यदेतत्तद्विभूतिस्तथैव ।  
म्स्स्_०४८८-२ इह सरसि मनोज्ञे सन्ततं पातुमम्भः श्रमपरिभवमग्नाः के न मग्नाः करीन्द्राः ॥  
म्स्स्_०४८९-१ अणुरपि मणिः प्राणत्राणक्षमो विषभक्षिणां शिशुरपि रुषा सिंहीसूनुः समाह्वयते गजान् ।  
म्स्स्_०४८९-२ तनुरपि तरुस्कन्धोद्भूतो दहत्यनलो वनं प्रकृतिमहतां जात्यं तेजो न मूर्तिमपेक्षते ॥  
म्स्स्_०४९०-१ अणुरप्यसतां सङ्गः सद्गुणं हन्ति विस्तृतम् ।  
म्स्स्_०४९०-२ गुणरुपान्तरं याति तक्रयोगाद्यथा पयः ॥  
म्स्स्_०४९१-१ अणुरप्युपहन्ति विग्रहः प्रभुमन्तः प्रकृतिप्रकोपजः ।  
म्स्स्_०४९१-२ अखिलं हि हिनस्ति भूधरं तरुशाखान्तनिघर्षजोऽनलः ॥  
म्स्स्_०४९२-१ अणोरणीयान् महतो महीयान् आत्मास्य जन्तोर् निहितो गुहायाम् ।  
म्स्स्_०४९२-२ तमक्रतुः पश्यति वीतशोको धातुप्रसादान्महिमानमात्मनः ॥  
म्स्स्_०४९३-१ अणोरणीयान् महतो महीयान् मध्यो नितम्बश्च मम प्रियायाः ।  
म्स्स्_०४९३-२ यज्ञोपवीतं परमं पवित्रं किञ्चाङ्गरागारुणितं प्रियायाः ॥  
म्स्स्_०४९४-१ अणोरणीयान् महतो महीयान् योगे वियोगे दिवसोऽङ्गनायाः ।  
म्स्स्_०४९४-२ यज्ञोपवीतं परमं पवित्रं स्पृष्ट्वा सखे सत्यमिदं ब्रवीमि ॥  
म्स्स्_०४९५-१ अण्डं कण्डूयमानेन यत् सुखं तव भूपते ।  
म्स्स्_०४९५-२ खुर्जनानन्तरं दुःखं भूयात्तु तव वैरिणाम् ॥  
म्स्स्_०४९६-१ अण्डजाः पुण्डरीकेषु समुद्रेषु जनार्दनाः ।  
म्स्स्_०४९६-२ नीलकण्ठाश्च शैलेषु निवसन्तु न तेन ते ॥  
म्स्स्_०४९७-१ अण्डाभ्यां लोमशाभ्यां तु जाताण्डो न हितः स्मृतः ।  
म्स्स्_०४९७-२ भरमाभावक्त्रपुच्छं च कृष्णनीलं परित्यजेत् ।  
म्स्स्_०४९७-३ निन्द्यः केवलकृष्णस्तु सर्वश्वेतस्तु पूजितः ॥  
म्स्स्_०४९८-१ अण्वपि गुणाय महतां महदपि दोषाय दोषिणां सुकृतम् ।  
म्स्स्_०४९८-२ तृणमपि दुग्धाय गवां दुग्धमपि विषाय सर्पाणाम् ॥  
म्स्स्_०४९९-१ अतः कविर्नामसु यावदर्थः स्यादप्रमत्तो व्यवसायबुद्धिः ।  
म्स्स्_०४९९-२ सिद्धेऽन्यथाऽर्थे न यतेत भूयः परिश्रमं तत्र समीक्षमाणः ॥  
म्स्स्_०५००-१ अतः परं प्रवक्ष्यामि खड्गलक्षणमुत्तमम् ।  
म्स्स्_०५००-२ प्रधानदेहसम्भूतैर् दैत्यास्थिभिररिन्दम् ॥  
म्स्स्_०५०१-१ अतः परं प्रवक्ष्यामि शराणां लक्षणां शुभम् ।  
म्स्स्_०५०१-२ स्थूलं न चातिसूक्ष्मं च न पक्वं न कुभूमिजम् ।  
म्स्स्_०५०१-३ हीनग्रन्थिविदीर्णं च वर्जयेदीदृशं शरम् ॥  
म्स्स्_०५०२-१ अतः परमगम्योऽयं पन्था विश्रम्यतामिति ।  
म्स्स्_०५०२-२ प्रत्यक्षियुगलं तस्याः कर्णौ वक्तुमिवागतौ ॥  
म्स्स्_०५०३-१ अतः प्रशस्ते नक्षत्रे शुभे वारे शुचिष्मता ।  
म्स्स्_०५०३-२ औषधं विधिवद्ग्राह्यं स्मृत्वा देवीं च सुप्रभाम् ॥  
म्स्स्_०५०३-३ मन्त्रः -- ॐ सुप्रभायै नमः ॥  
म्स्स्_०५०४-१ अतः सन्देहदोलायां रोपणीयं न मानसम् ।  
म्स्स्_०५०४-२ ग्रन्थेऽस्मिंश्चापचतुरैर् चीरचिन्तामणौ क्वचित् ॥  
म्स्स्_०५०५-१ अतः समीक्ष्य कर्तव्यं विशेषात् सङ्गतं रहः ।  
म्स्स्_०५०५-२ अज्ञातहृदयेष्वेवं वैरीभवति सौहृदम् ॥  
म्स्स्_०५०६-१ अतः सुस्थितचित्तेन प्रस्थातव्यं शुभे दिने ।  
म्स्स्_०५०६-२ स्मृत्वा क्षेमङ्करीं देवीं पश्यता शकुनाञ्शुभान् ॥  
म्स्स्_०५०७-१ अत आहर्तुमिच्छामि पार्वतीमात्मजन्मने ।  
म्स्स्_०५०७-२ उत्पत्तये हविर्भ्ॐक्तुर् यजमान इवारणिम् ॥  
म्स्स्_०५०८-१ अत एव हि नेच्छन्ति साधवः सत्समागमम् ।  
म्स्स्_०५०८-२ यद्वियोगासिलूनस्य मनसो नास्ति भेषजम् ॥  
म्स्स्_०५०९-१ अतटस्थस्वादुफल- ग्रहणव्यवसायनिश्चयो येषाम् ।  
म्स्स्_०५०९-२ ते शोकक्लेशरुजां केवलमुपयान्ति पात्रतां मन्दाः ॥  
म्स्स्_०५१०-१ अतत्त्वज्ञोऽसि बालश्च दुस्तोषोऽपूरणोऽनलः ।  
म्स्स्_०५१०-२ नैव त्वं वेत्थ सुलभं नैव त्वं वेत्थ दुर्लभम् ॥  
म्स्स्_०५११-१ अतथ्यान्यपि तथ्यानि दर्शयन्ति हि पेशलाः ।  
म्स्स्_०५११-२ समे निम्नोन्नतानीव चित्रकर्मविदो जनाः ॥  
म्स्स्_०५१२-१ अतथ्यास्तथ्यसङ्काशास् तथ्याश्चातथ्यदर्शनाः ।  
म्स्स्_०५१२-२ दृश्यन्ते विविधा भावास् तस्माद्युक्तं परीक्षणम् ॥  
म्स्स्_०५१३-१ अतथ्येनोच्यमानस्य कः कोपो यन्न तत्तथा ।  
म्स्स्_०५१३-२ तथ्येनापि हि कः कोपो यदनुक्तेऽपि मत्तथा ॥  
म्स्स्_०५१४-१ अतनुज्वरपीडितासि बाले तव सौख्याय मतो ममोपवासः ।  
म्स्स्_०५१४-२ रसमर्पय वैद्यनाथ नाहं भवदावेदितलङ्घने समर्था ॥  
म्स्स्_०५१५-१ अतनुना नवमम्बुदमाम्बुदं सुतनुरस्त्रमुदस्तमवेक्ष्य सा ।  
म्स्स्_०५१५-२ उचितमायतनिःश्वसितच्छलाच् छ्वसनशस्त्रममुञ्चदमुं प्रति ॥  
म्स्स्_०५१६-१ अतन्त्री वाग्वीणा स्तनयुगलमग्रीवकलसा- वनब्जं दृङ्नीलोत्पलदलमपत्रोरुकदली ।  
म्स्स्_०५१६-२ अकाण्डा दोर्वल्ली वदनमलकलङ्कः शशधरस् तदस्यास्तारुण्यं भुवनविपरीतं घटयति ॥  
म्स्स्_०५१७-१ अतन्द्रचन्द्राभरणा समुद्दीपितमन्मथा ।  
म्स्स्_०५१७-२ तारकातरला श्यामा सानन्दं न करोति कम् ॥  
म्स्स्_०५१८-१ अतन्द्रितचमूपतिप्रहितहस्तमस्वीकृत- प्रणीतमणिपादुकं किमिति विस्मितान्तःपुरम् ।  
म्स्स्_०५१८-२ अवाहनपरिष्क्रियं पतगराजमारोहतः करिप्रवरबृंहिते भगवतस्त्वरायै नमः ॥  
म्स्स्_०५१९-१ अतसीकुसुमोपमेयकान्तिर् यमुनालकुकदम्बमूलवर्ती ।  
म्स्स्_०५१९-२ नवगोपवधूविनोदशाली वनमाली वितनोतु मङ्गलानि ॥  
म्स्स्_०५२०-१ अतसीपुष्पसङ्काशं खं वीक्ष्य जलदागमे ।  
म्स्स्_०५२०-२ ये वियोगेऽपि जीवन्ति न तेषां विद्यते भयम् ॥  
म्स्स्_०५२१-१ अतस्करकरग्राह्यम् अराजाज्ञावशंवदम् ।  
म्स्स्_०५२१-२ अदायादविभागार्हं धनमार्जयतस्थिरम् ॥  
म्स्स्_०५२२-१ अतस्तु विपरीतस्य नृपतेरजितात्मनः ।  
म्स्स्_०५२२-२ सङ्क्षिप्यते यशो लोके घृतबिन्दुरिवाम्भसि ॥  
म्स्स्_०५२३-१ अतस्त्वष्टाङ्गया बुद्ध्या नृपतिर्नीतिशास्त्रवित् ।  
म्स्स्_०५२३-२ समर्थः पृथिवीं कृत्स्नाम् अपि जेतुं विचक्षणः ॥  
म्स्स्_०५२४-१ अताडयत् पल्लवपाणिनैकां पुष्पोच्चये राजवधूमशोकः ।  
म्स्स्_०५२४-२ तच्छेदहेतोरलिपङ्कि भङ्ग्या व्याकृष्यते वासिलता स्मरेण ॥  
म्स्स्_०५२५-१ अतिकलुषमाशुनश्वरम् आपातस्फुरणमनभिलाषकरम् ।  
म्स्स्_०५२५-२ अपि हृष्यन्ति जनाः कथम् अवलम्ब्य ज्ञानखद्योतम् ॥  
म्स्स्_०५२६-१ अतिकुपितमनस्के कोपनिष्पत्तिहेतुं विदधति सति शत्रौ विक्रियां चित्ररूपाम् ।  
म्स्स्_०५२६-२ वदति वचनमुच्चैर्दुःश्रवं कर्कशादि कलुषविकलता या तां क्षमां वर्णयन्ति ॥  
म्स्स्_०५२७-१ अतिकुपिता अपि सुजना योगेन मृदूभवन्ति न तु नीचाः ।  
म्स्स्_०५२७-२ हेम्नः कठिनस्यापि द्रवणोपायोऽस्ति न तृणानाम् ॥  
म्स्स्_०५२८-१ अतिकृष्णेष्वतिगौरेष्व् अतिपीनेष्वतिकृशेषु मनुजेषु ।  
म्स्स्_०५२८-२ अतिदीर्घेष्वतिलघुषु प्रायेण न विद्यतेऽपत्यम् ॥  
म्स्स्_०५२९-१ अतिक्रम्यापाङ्गं श्रवणपथपर्यन्तगमन- प्रयासेनेवाक्ष्णोस्तरलतरतारं गमितयोः ।  
म्स्स्_०५२९-२ इदानीं राधायाः प्रियतमसमायातसमये पपातस्वे दाम्बुप्रसर इव हर्षाश्रुनिकरः ॥  
म्स्स्_०५३०-१ अतिक्रान्तं तु यः कार्यं पश्चाच्चिन्तयते नरः ।  
म्स्स्_०५३०-२ तच्चास्य न भवेत् कार्यं चिन्तया तु विनश्यति ॥  
म्स्स्_०५३१-१ अतिक्रान्तः कालः सुचरितशतामोदसुभगो गताः शुक्ला धर्मा नवनलिनसूत्रांशुतनुताम् ।  
म्स्स्_०५३१-२ परिम्लानः प्रायो बुधजनकथासारनिपुणो निरानन्दं जातं जगदिदमतीतोत्सवमिव ॥  
म्स्स्_०५३२-१ अतिक्रान्तः कालो लटभललनाभोगसुभगो भ्रमन्तः श्रान्ताः स्मः सुचिरमिह सं सारसरणौ ।  
म्स्स्_०५३२-२ इदानीं स्वः सिन्धोस्तटभुवि समाक्रन्दनगिरः सुतारैः फूत्कारैः शिव शिव शिवेति प्रतनुमः ॥  
म्स्स्_०५३३-१ अतिक्रान्तमतिक्रान्तम् अनागतमनागतम् ।  
म्स्स्_०५३३-२ वर्तमानसुखभ्रान्तिर् नवा भोगिदरिद्रयोः ॥  
म्स्स्_०५३४-१ अतिक्लेशेन यद् द्रव्यम् अतिलोभेन यत्सुखम् ।  
म्स्स्_०५३४-२ परपीडा च या वृत्तिर् नैव साधुषु विद्यते ॥  
म्स्स्_०५३५-१ अतिक्लेशेन येऽर्थाः स्युर् धर्मस्यातिक्रमेण च ।  
म्स्स्_०५३५-२ अरेर्वा प्रणिपातेन मा स्म तेषु मनः कृथाः ॥  
म्स्स्_०५३६-१ अतिक्लेशे मनःस्थैर्यं क्रमेण सहनं तथा ।  
म्स्स्_०५३६-२ जयलाभाय हेतू द्वौ सैन्यानामधिकौ विदुः ॥  
म्स्स्_०५३७-१ अतिगम्भीरमनाविलम् अक्षोभ्यमदृष्टपारमविलङ्घ्यम् ।  
म्स्स्_०५३७-२ अविरलतरङ्गसङ्कुलम् एक्षिषि विज्ञानसागरं महताम् ॥  
म्स्स्_०५३८-१ अतिगम्भीरे भूपे कूप इव जनस्य दुःखतारस्य ।  
म्स्स्_०५३८-२ दधति समीहितसिद्धिं गुणवन्तः पार्थिवा घटकाः ॥  
म्स्स्_०५३९-१ अतिचपलकलत्रं प्रातिवेश्मातिचौर- स्तनयगतिमान्धं (?) बालरण्डा तनूजा ।  
म्स्स्_०५३९-२ अतिशठमथ मैत्री (?) वश्यता सर्वजन्तो रिपुभयतनुरोगौ चाष्टदुःखं नराणाम् ॥  
म्स्स्_०५४०-१ अतिचारुचन्द्ररोचिः कुर्वन् कुसुमेषुकेलिकेतनताम् ।  
म्स्स्_०५४०-२ सुरभिः कदानुयास्यति समुकुलरुचिरस्तनीहारः ॥  
म्स्स्_०५४१-१ अतिचिरादनुषङ्गवतः कणा- नवनिजान् यदि हेम जिहाससि ।  
म्स्स्_०५४१-२ पटुपुटज्वलनज्वरवेदना तव भवत्यपयाति च गौरवम् ॥  
म्स्स्_०५४२-१ अतिजीर्णमपक्वं च ज्ञातिधृष्टं तथैव च ।  
म्स्स्_०५४२-२ दग्धं छिद्रं न कर्तव्यं बाह्याभ्यन्तरहस्तकम् ॥  
म्स्स्_०५४३-१ अतिजीवति वित्तेन सुखं जीवति विद्यया ।  
म्स्स्_०५४३-२ किञ्चिज्जीवति शिल्पेन ऋते कर्म न जीवति ॥  
म्स्स्_०५४४-१ अतितामसोऽजगन्धिः काकरवो ह्रस्वकूर्चकः पापः ।  
म्स्स्_०५४४-२ भीरुः कुधीः पिशाचो रासभलिङ्गस्तु विज्ञेयः ॥  
म्स्स्_०५४५-१ अतितृष्णा न कर्तव्या तृष्णां नैव परित्यजेत् ।  
म्स्स्_०५४५-२ अतितृष्णाभिभूतस्य शिखा भवति मस्तके ।  
म्स्स्_०५४६-१ अतितेजस्व्यपि राजा पानासक्तो न साधयत्यर्थान् ।  
म्स्स्_०५४६-२ तृणमपि दग्धुं शक्तो न वाडवाग्निः पिबन्ननिशम् ॥  
म्स्स्_०५४७-१ अतिथिं नाम काकुत्स्थात् पुत्रं प्राप कुमुद्वती ।  
म्स्स्_०५४७-२ पश्चिमाद्यामिनीयामात् प्रसादमिव चेतना ॥  
म्स्स्_०५४८-१ । । । । । ।   
म्स्स्_०५४८-२ अतिथिः किल पूजार्हः प्राकृतोऽपि विजानता ॥  
म्स्स्_०५४९-१ अतिथिः द्वारि तिष्ठेत आपो गृह्णाति यो नरः ।  
म्स्स्_०५४९-२ आपोशनं सुरापानम् अन्नं गोमांसभक्षणम् ॥  
म्स्स्_०५५०-१ अतिथिः पूजितो यस्य गृहस्थस्य तु गच्छति ।  
म्स्स्_०५५०-२ नान्यस्तस्मात् परो धर्म इति प्राहुर्मनीषिणः ॥  
म्स्स्_०५५१-१ अतिथिः पूजितो यस्य ध्यायते मनसा शभम् ।  
म्स्स्_०५५१-२ न तत् क्रतुशतेनापि तुल्यमाहुर्मनीषिणः ॥  
म्स्स्_०५५२-१ अतिथित्वेन वर्णानां देयं शक्यानुपूर्वशः ।  
म्स्स्_०५५२-२ अप्रणोद्योऽतिथिः सायम् अपि वाग्भूतृणोदकैः ॥  
म्स्स्_०५५३-१ अतिथिर्बालकः पत्नी जननी जनकस्तथा ।  
म्स्स्_०५५३-२ पञ्चैते गृहिणः पोष्या इतरे च स्वशक्तितः ॥  
म्स्स्_०५५४-१ अतिथिर्बालकश्चैव राजा भार्या तथैव च ।  
म्स्स्_०५५४-२ अस्ति नास्ति न जानन्ति देहि देहि पुनः पुनः ॥  
म्स्स्_०५५५-१ अतिथिर्बालकश्चईव स्त्रीजनो नृपतिस्तथा ।  
म्स्स्_०५५५-२ एते वित्तं न जानन्ति जामाता चैव पञ्चमः ॥  
म्स्स्_०५५६-१ अतिथिर्यस्य भग्नाशो गृहात्प्रतिनिवर्तते ।  
म्स्स्_०५५६-२ स दत्त्वा दुष्कृतं तस्मै पुण्यमादाय गच्छति ॥  
म्स्स्_०५५७-१ अतिथिश्चापवादी च द्वावेतौ मम बान्धवौ ।  
म्स्स्_०५५७-२ अपवादी हरेत् पापम् अतिथिः स्वर्गसङ्क्रमः ॥  
म्स्स्_०५५८-१ अतिथीनां च सर्वेषां प्रेष्याणां स्वजनस्य च ।  
म्स्स्_०५५८-२ सामान्यं भोजनं सद्भिर् गृहस्थस्य प्रशस्यते ॥  
म्स्स्_०५५९-१ अतिथीनां न सत्कारो न च सज्जनसङ्गमः ।  
म्स्स्_०५५९-२ न यत्र स्वात्मवर्णास्था सा गृहाश्रमवञ्चना ॥  
म्स्स्_०५६०-१ अतिदर्पे हता लङ्का अतिमाने च कौरवाः ।  
म्स्स्_०५६०-२ अतिदाने बलिर्बद्धः सर्वमत्यन्तगर्हितम् ॥  
म्स्स्_०५६१-१ अतिदाक्षिण्ययुक्तानां शङ्कितानां पदे पदे ।  
म्स्स्_०५६१-२ परापवादिभीरूणां न भवन्ति विभूतयः ॥  
म्स्स्_०५६२-१ अतिदानाद्धतः कर्णस्त्व् अतिलोभात् सुयोधनः ।  
म्स्स्_०५६२-२ अतिकामाद्दशग्रीवस्त्व् अति सर्वत्र वर्जयेत् ॥  
म्स्स्_०५६३-१ अतिदानाद्बलिर्बद्धो नष्टो मानात् सुयोधनः ।  
म्स्स्_०५६३-२ विनष्टो रावणो लौ ल्याद् अति सर्वत्र वर्जयेत् ॥  
म्स्स्_०५६४-१ अतिदानाद्बलिर्बद्धो ह्यतिमानात् सुयोधनः ।  
म्स्स्_०५६४-२ अतिकामाद्दशग्रीवो ह्यति सर्वत्र गर्हितः ॥  
म्स्स्_०५६५-१ अतिदाने बलिर्बद्धो अतिमाने च कौरवाः ।  
म्स्स्_०५६५-२ अतिरूपे हृता सीता सर्वमत्यन्तगर्हितम् ॥  
म्स्स्_०५६६-१ अतिदीर्घजीविदोषाद् व्यासेन यशोऽपहारितं हन्त ।  
म्स्स्_०५६६-२ कैर्नोच्येत गुणाढ्यः स एव जन्मान्तरापन्नः ॥  
म्स्स्_०५६७-१ अतिदूरपथश्रान्ताश् छायां यान्ति च शीतलाम् ।  
म्स्स्_०५६७-२ शितलाश्च पुनर्यान्ति का कस्य परिदेवना ॥  
म्स्स्_०५६८-१ अति धर्माद् बलं मन्ये बलाद् धर्मः प्रवर्तते ।  
म्स्स्_०५६८-२ बले प्रतिष्ठितो धर्मो धर्ण्यामिव जङ्गमम् ॥  
म्स्स्_०५६९-१ अतिनीचानि वाक्यानि दृष्टिमात्रातिनिन्दकः ।  
म्स्स्_०५६९-२ क्षुद्रसंवादभाषी यो ह्येवं दुष्टः शठो जनः ॥  
म्स्स्_०५७०-१ अतिपक्वकपित्थेन लिप्तपात्रे सुयामितम् ।  
म्स्स्_०५७०-२ दुग्धमस्तुविहीनं स्याच् चन्द्रबिम्बोपमं दधि ॥  
म्स्स्_०५७१-१ अतिपटलैरनुयातां सहृदयहृदयज्वरं विलुम्पन्तीम् ।  
म्स्स्_०५७१-२ मृगमदपरिमललहरीं समीर पामरपुरे किरसि ॥  
म्स्स्_०५७२-१ अतिपरमाद्भुतवेषा काप्येषा जयति सृष्टिरात्मभुवः ।  
म्स्स्_०५७२-२ तत् किं न वाञ्छितं स्याद् अस्या यदि विधुरवीक्षणः पाता ॥  
म्स्स्_०५७३-१ अतिपरिगृहीतमौना वर्जितमाल्यानुलेपनस्नाना ।  
म्स्स्_०५७३-२ दूरोत्सारितलज्जा निर्ग्रन्थग्रन्थरचनेव ॥  
म्स्स्_०५७४-१ अतिपरिचयादवज्ञा भवति विशिष्टेऽपि वस्तुनि प्रायः ।  
म्स्स्_०५७४-२ लोकः प्रयागवासी कूपे स्नानं समाचरति ॥  
म्स्स्_०५७५-१ अतिपरिचयादवज्ञा सन्ततगमनादनादरो भवति ।  
म्स्स्_०५७५-२ मलये भिल्लपुरन्ध्री चन्दनतरुमिन्धनं कुरुते ॥  
म्स्स्_०५७६-१ अतिपरिचयादवज्ञेत्य् एतद् वाक्यं मृषैव तद्भाति ।  
म्स्स्_०५७६-२ अतिपरिचितेऽप्यनादौ संसारेऽस्मिन् न जायतेऽवज्ञा ॥  
म्स्स्_०५७७-१ अतिपातितकालसाधना स्वशरीरेन्द्रियवर्गतापनी ।  
म्स्स्_०५७७-२ जनवन्न भवन्तमक्षमा नयसिद्धेरपनेतुमर्हति ॥  
म्स्स्_०५७८-१ अतिपीतां तमोराजीं तनीयान् सोढुमक्षमः ।  
म्स्स्_०५७८-२ वमतीव शनैरेष प्रदीपः कज्जलच्छलात् ॥  
म्स्स्_०५७९-१ अतिपूजिततारेयं दृष्टिः श्रुतिलङ्घनक्षमा सुतनु ।  
म्स्स्_०५७९-२ जिनसिद्धान्तस्थितिरिव सवासना कं न मोहयति ॥  
म्स्स्_०५८०-१ अतिपेलवमतिपरिमित- वर्णं लघुतरमुदाहरति शठः ।  
म्स्स्_०५८०-२ परमार्थतः स हृदयं वहति पुनः कालकूटघटितमिव ॥  
म्स्स्_०५८१-१ अतिप्रचण्डां बहुपाकपाकिनीं विवादशीलां स्वयमेव तस्करीम् ।  
म्स्स्_०५८१-२ अक्रोशबीजां परवेश्मगामिनीं त्यजेत भार्यां दशपुत्रसूरपि ॥  
म्स्स्_०५८२-१ अतिप्रचण्डा बहुदुःखभागिनी विवादशीला परगेहगामिनी ।  
म्स्स्_०५८२-२ भर्तुः स्वयं निन्दति या च तस्करी त्यजेत् स्वभार्यां दशपुत्रपुत्रिणीम् ॥  
म्स्स्_०५८३-१ अतिप्रौढा रात्रिर्बहलशिखदीपः प्रभवति प्रियः प्रेमारब्धस्मरविधिरसज्ञः परमसौ ।  
म्स्स्_०५८३-२ सखि स्वैरं स्वैरं सुरतमकरोद्व्रीडितवपुर् यतः पर्यङ्कोऽयं रिपुरिव कडत्कारमुखरः ॥  
म्स्स्_०५८४-१ अतिबलिनामपि मलिना- शयेन बलिकर्णपुत्राणाम् ।  
म्स्स्_०५८४-२ विश्वासोपनतानां वासोपुत्रेण जीवितं जह्रे ॥  
म्स्स्_०५८५-१ अतिबहुतरलज्जाशृङ्खलाबद्धपादो मदननृपतिवाहो यौवनोन्मत्तहस्ती ।  
म्स्स्_०५८५-२ प्रकटितकुचकुम्भो लोमराजीकरेण पिबति सरसि नाभीमण्डलाख्ये पयांसि ॥  
म्स्स्_०५८६-१ अतिभीरुमतिक्लीबं दीर्घसूत्रं प्रमादिनम् ।  
म्स्स्_०५८६-२ व्यसनाद् विषयाक्रान्तं न भजन्ति नृपं प्रजाः ॥  
म्स्स्_०५८७-१ अतिमन्दचन्दनमहीधरवातं स्तबकाभिरामलतिकातरुजातम् ।  
म्स्स्_०५८७-२ अपि तापसानुपवनं मदनार्तान् मदमञ्जुगुञ्जदलिपुञ्जमकार्षीत् ॥  
म्स्स्_०५८८-१ अतिमलिने कर्तव्ये भवति खलानामतीव निपुणा धीः ।  
म्स्स्_०५८८-२ तिमिरे हि कौशिकानां रूपं प्रतिपद्यते दृष्टिः ॥  
म्स्स्_०५८९-१ अतिमात्रभासुरत्वं पुष्यति भानुः परिग्रहादह्नः ।  
म्स्स्_०५८९-२ अधिगच्छति महिमानं चन्द्रोऽपि निशापरिगृहीतः ॥  
म्स्स्_०५९०-१ अतिमानः श्रियं हन्ति पुरुषस्याल्पमेधसः ।  
म्स्स्_०५९०-२ गर्भेण दुष्यते कन्या गृहवासेन च द्विजः ॥  
म्स्स्_०५९१-१ अतिमानिनमग्राह्यम् आत्मसम्भावितं नरम् ।  
म्स्स्_०५९१-२ क्रोधनं व्यसने हन्ति स्वजनोऽपि नराधिपम् ॥  
म्स्स्_०५९२-१ अतिमृदु नवनीताच्चन्द्रकाच्चातिरम्यं बहुललितसुधायाः स्वादतः सद्रसाढ्यम् ।  
म्स्स्_०५९२-२ सकलललितभोगागारभाग्यैकयोग्यं परिलसति हविष्यं कस्य गल्लच्छलेन ॥  
म्स्स्_०५९३-१ अतियत्नगृहीतोऽपि खलः खलखलायते ।  
म्स्स्_०५९३-२ शिरसा धार्यमाणोऽपि तोयस्यार्धघटो यथा ॥  
म्स्स्_०५९४-१ अतिरमणीये काव्ये पिशुनोऽन्वेषयति दूशणान्येव ।  
म्स्स्_०५९४-२ अतिरमणीये वपुषि व्रणमेव हि मक्षिकानिकरः ॥  
म्स्स्_०५९५-१ अतिरागाद् दशग्रीवो ह्यतिलोभात् सुयोधनः ।  
म्स्स्_०५९५-२ अतिदानाद् धतः कर्णो ह्यतिः सर्वत्र गर्हितः ॥  
म्स्स्_०५९६-१ अतिरिच्यते सुजन्मा कश्चिज्जनकान्निजेन चरितेन ।  
म्स्स्_०५९६-२ कुम्भः परिमितमम्भः पिबति पपौ कुम्भसम्भवोऽम्भोधिम् ॥  
म्स्स्_०५९७-१ अतिरुचिरङ्गजकृत्त्या क्षोभितदक्षं भवन्तमेव भजे ।  
म्स्स्_०५९७-२ यस्मिन् प्रसादसुमुखे सद्यो वामापि भवति मम तुष्ट्यै ॥  
म्स्स्_०५९८-१ अतिरुपवती सीता अतिगर्वी च रावणः ।  
म्स्स्_०५९८-२ अतीव बलवान् रामो लङ्कायेन क्षयं गता ॥  
म्स्स्_०५९९-१ अतिरूपाद् धृता सीता अतिगर्वेण रावणः ।  
म्स्स्_०५९९-२ अतिदानाद् बलिर्बद्धो ह्यति सर्वत्र गर्हितम् ॥  
म्स्स्_०६००-१ अतिरूपेण वै सीता अतिगर्वेण रावनः ।  
म्स्स्_०६००-२ अतिदानं बलिर्दत्त्वा अति सर्वत्र वर्जयेत् ॥  
म्स्स्_०६०१-१ अतिलोभो न कर्तव्यः कर्तव्यस्तु प्रमाणतः ।  
म्स्स्_०६०१-२ अतिलोभजदोषेण जम्बुको निधनं गतः ॥  
म्स्स्_०६०२-१ अतिलोभो न कर्तव्यो लोभं नैव परित्यजेत् ।  
म्स्स्_०६०२-२ अतिलोभाभिभूतस्य चक्रं भ्रमति मस्तके ॥  
म्स्स्_०६०३-१ अतिलोहितकरचरणं मञ्जुलगोरोचनातिलकम् ।  
म्स्स्_०६०३-२ हठपरिवर्तितशकटं मुररिपुमुत्तानशायिनं वन्दे ॥  
म्स्स्_०६०४-१ अतिलौल्यप्रसक्तानां विपत्तिनैर्व दूरतः ।  
म्स्स्_०६०४-२ जीवं नश्यति लोभेन मीनस्यामिषदर्शने ॥  
म्स्स्_०६०५-१ अतिवादांस्तितिक्षेत नाभिमन्येत्कथञ्चन ।  
म्स्स्_०६०५-२ क्रोध्यमानः प्रियं ब्रूयाद् आक्रुष्टः कुशलं वदेत् ॥  
म्स्स्_०६०६-१ अतिवादांस्तितिक्षेत नावमन्येत कञ्चन ।  
म्स्स्_०६०६-२ न चेमं देहमाश्रित्य वैरं कुर्वीत केनचित् ॥  
म्स्स्_०६०७-१ अतिवादोऽतिमानश्च तथात्यागो नराधिप ।  
म्स्स्_०६०७-२ क्रोधश्चातिविवित्सा च मित्रद्रोहश्च तानी षट् ॥  
म्स्स्_०६०८-१ एत एवासयस्तीक्ष्णाः कृन्तन्त्यायूंषि देहिनाम् ।  
म्स्स्_०६०८-२ एतानि मानवान् घ्नन्ति न मृत्युर्भद्रमस्तु ते ॥  
म्स्स्_०६०९-१ अतिवाहितमतिगहनं विनापवादेन यौवनं येन ।  
म्स्स्_०६०९-२ दोषनिधाने जन्मनि किं न प्राप्तं फलं तेन ॥  
म्स्स्_०६१०-१ अतिविततगगनसरणि- प्रसरणपरिमुक्तविश्रमानन्दः ।  
म्स्स्_०६१०-२ मरुदुल्लासितसौरभ- कमलाकरहासकृद्रविर्जयति ॥  
म्स्स्_०६११-१ अतिविपुलं कुचयुगलं रहसि करैरामृशन् मुहुर्लक्ष्म्याः ।  
म्स्स्_०६११-२ तदपहृतं निजहृदयं जयति हरर्मृगयमाण इव ॥  
म्स्स्_०६१२-१ अतिविशदानन्तपद- प्रवृत्तदृष्टिर्न मधुरवीक्षणतः ।  
म्स्स्_०६१२-२ तृप्यत्यञ्चितकामः प्रातस्तनकमलमुकुलवीक्षणतः ॥  
म्स्स्_०६१३-१ अतिवृष्टिरनावृष्टिः शलभाः मूषकाः शुकाः ।  
म्स्स्_०६१३-२ असत्करश्च दण्डश्च परचक्राणि तस्कराः ॥  
म्स्स्_०६१४-१ राजानीकप्रियोत्सर्गो मरकव्याधिपीडनम् ।  
म्स्स्_०६१४-२ पशूनां मरणं रोगो राष्ट्रव्यसनमुच्यते ॥  
म्स्स्_०६१५-१ अतिव्ययोऽनपेक्षा च तथार्जनमधर्मतः ।  
म्स्स्_०६१५-२ मोषणं दूरसंस्थानां कोषव्यसनमुच्यते ॥  
म्स्स्_०६१६-१ अतिशयितकदम्बोऽयं मोदकदम्बानिलो वहति ।  
म्स्स्_०६१६-२ वियदम्बुदमेदुरितं मे दुरितं पश्य नागतो दयितः ॥  
म्स्स्_०६१७-१ अतिशरव्ययता मदनेन तां निखिलपुष्पमयस्वशरव्ययात् ।  
म्स्स्_०६१७-२ स्फुटमकारि फलान्यपि मुञ्चता तदुरसि स्तनतालयुगार्पणम् ॥  
म्स्स्_०६१८-१ अतिशौचमशौचं वा अतिनिन्दा अतिस्तुतिः ।  
म्स्स्_०६१८-२ अत्याचारमनाचारं षड्विधं मूर्खलक्षणम् ॥  
म्स्स्_०६१९-१ अतिश्लथालम्बिपयोधरेयं शुभ्रीभवत्काशविकासिकेशा ।  
म्स्स्_०६१९-२ अतीतलावण्यजलप्रवाहा प्रावृट् जरां प्राप शरच्छलेन ॥  
म्स्स्_०६२०-१ अतिसञ्चयलुब्धानां वित्तमन्यस्य कारणम् ।  
म्स्स्_०६२०-२ अन्यैः सञ्चीयते यत्नाद् अन्यैश्च मधु पीयते ॥  
म्स्स्_०६२१-१ अतिसम्पदमापन्नैर् भेतव्यं पतनाद्भूयः ।  
म्स्स्_०६२१-२ अत्युच्चशिखरा मेरोः शक्रवज्रेण पातिताः ॥  
म्स्स्_०६२२-१ अतिसज्जनदुर्गतिः खलपङ्क्तिसमुन्नतिः ।  
म्स्स्_०६२२-२ युवतिस्तनविच्युतिरिति किं विधिनिर्मितिः ॥  
म्स्स्_०६२३-१ अतिसत्कृता अपि शठाः सहभुवमुज्झन्ति जातु न प्रकृतिम् ।  
म्स्स्_०६२३-२ शिरसा महेश्वरेणा- ऽपि ननु धृतो वक्र एव शशी ॥  
म्स्स्_०६२४-१ अतिसाहसमतिदुष्करम् अत्याश्चर्यं च दानमर्थानाम् ।  
म्स्स्_०६२४-२ योऽपि ददाति शरीरं न ददाति स वित्तलेशमपि ॥  
म्स्स्_०६२५-१ अतिसाहसिकं शूरा मन्त्रिणस्तं निरूपकम् ।  
म्स्स्_०६२५-२ विनीतं गुरवो जज्ञुर् धूर्तमन्तःपुराङ्गनाः ॥  
म्स्स्_०६२६-१ अतिहरितपत्रपरिकर- सम्पन्नस्पन्दनैकविटपस्य ।  
म्स्स्_०६२६-२ घनवासनैर्मयूखैः कुसुम्भकुसुमायते तरणिः ॥  
म्स्स्_०६२७-१ अतीतलाभस्य सुरक्षणार्थं भविष्यलाभस्य च सङ्गमार्थम् ।  
म्स्स्_०६२७-२ आपत्प्रपन्नस्य च मोक्षणार्थं यन्मन्त्र्यतेऽसौ परमो हि मन्त्रः ॥  
म्स्स्_०६२८-१ अतीतानागतानर्थान् विप्रकृष्टतिरोहितान् ।  
म्स्स्_०६२८-२ विजानाति यदा योगी तदा संविदिति स्मृता ॥  
म्स्स्_०६२९-१ अतीतानागता भावा ये च वर्तन्ति साम्प्रतम् ।  
म्स्स्_०६२९-२ तान् कालनिर्मितान् बुद्ध्वा न सञ्ज्ञां हातुमर्हसि ॥  
म्स्स्_०६३०-१ अतीता शीतार्तिः प्रसरति शनैरुष्मकणिका दिनानि स्फायन्ते रविरपि रथं मन्थरयति ।  
म्स्स्_०६३०-२ हिमानीनिर्मुक्तः स्फुरति नितरां शीतकिरणः शराणां व्यापारः कुसुमधनुषो न व्यवहितः ॥  
म्स्स्_०६३१-१ अतीत्य बन्धूनवलङ्घ्य मित्राण्य् आचार्यमागच्छति शिष्यदोषः ।  
म्स्स्_०६३१-२ बालं ह्यपत्यं गुरवे प्रदातुर् नैवापराधोऽस्ति पितुर्न मातुः ॥  
म्स्स्_०६३२-१ अतीन्द्रियायां परलोकवृत्ताव् इहैव तीव्राशुभपाकशंसी ।  
म्स्स्_०६३२-२ दृष्येत नाशो यदि नाम नाशु न कः कुकृत्येन यतेत भूत्यै ॥  
म्स्स्_०६३३-१ अतीव कर्कशाः स्तब्धा हिंस्रजन्तुभिरावृताः ।  
म्स्स्_०६३३-२ दुरासदाश्च विषमा ईश्वराः पर्वता इव ॥  
म्स्स्_०६३४-१ अतीव खलु ते कान्ता वसुधा वसुधाधिप ।  
म्स्स्_०६३४-२ गतासुरपि यां गात्रैर् मां विहाय निषेवसे ॥  
म्स्स्_०६३५-१ अतीव बलहीनं हि लङ्घनं नैव कारयेत् ।  
म्स्स्_०६३५-२ ये गुणा लङ्घने प्रोक्तास् ते गुणा लघुभोजने ॥  
म्स्स्_०६३६-१ अतीव सौख्यशुभदा याम्या निशि भवेच्छिवा ।  
म्स्स्_०६३६-२ पूर्वस्यां तत्पुराध्यक्षम् अन्यं कुर्यादहर्मुखे ॥  
म्स्स्_०६३७-१ अतुलितबलधामं स्वर्णशैलाभदेहं दनुजवनकृशानुं ज्ञानिनामग्रगण्यम् ।  
म्स्स्_०६३७-२ सकलगुणनिधानं वानराणामधीशं रघुपतिवरदूतं वातजातं नमामि ॥  
म्स्स्_०६३८-१ अतुष्टं स्वेषु दारेषु चपलं चपलेन्द्रियम् ।  
म्स्स्_०६३८-२ नयन्ति निकृतिप्रज्ञं परदाराः पराभवम् ॥  
म्स्स्_०६३९-१ अतुष्टिदानं कृतपूर्वनाशनम् अमाननं दुश्चरितानुकीर्तनम् ।  
म्स्स्_०६३९-२ कथाप्रसङ्गेन च नामविस्मृतिर् विरक्तभावस्य जनस्य लक्षणम् ॥  
म्स्स्_०६४०-१ अतुहिनरुचिनासौ केवलं नोदयाद्रिः क्षणमुपरिगतेन क्ष्माभृतः सर्व एव ।  
म्स्स्_०६४०-२ नवकरनिकरेण स्पष्टबन्धूकसून- स्तबकरचितमेते शेखरं बिभ्रतीव ॥  
म्स्स्_०६४१-१ अतृणे पतितो वह्निः स्वयमेवोपशाम्यति ।  
म्स्स्_०६४१-२ अक्षमावान् परं दोषैर् आत्मानं चैव योजयेत् ॥  
म्स्स्_०६४२-१ अतृणे सतृणा यस्मिन् सतृणे तृणवर्जिता मही यत्र ।  
म्स्स्_०६४२-२ तस्मिञ्शिरा प्रदिष्टा वक्तव्यं वा धनं तत्र ॥  
म्स्स्_०६४३-१ अतोगरीयः किं नुस्याद् अशर्म नरकेष्वपि ।  
म्स्स्_०६४३-२ यत् प्रियस्य प्रियं कर्तुम् अधमेन न शक्यते ॥  
म्स्स्_०६४४-१ अतो निजबलोन्मानं चापं स्याच्छुभकारकम् ।  
म्स्स्_०६४४-२ देवानामुत्तमं चापं ततो न्यूनं च मानवम् ॥  
म्स्स्_०६४५-१ अतोऽर्थं पठ्यते शास्त्रं कीर्तिर्लोकेषु जायते ।  
म्स्स्_०६४५-२ कीर्तिमान् पूज्यते लोके परत्रेह च मानवः ॥  
म्स्स्_०६४६-१ अतो हास्यतरं लोके किञ्चिदन्यन्न विद्यते ।  
म्स्स्_०६४६-२ यत्र दुर्जन इत्याह दुर्जनः सज्जनं स्वयम् ॥  
म्स्स्_०६४७-१ अत्तुं वाञ्छति शाम्भवो गणपतेराखुं क्षुधार्त्तः फणी तं च क्रौञ्चरिपोः शिखी गिरिसुतासिंहोऽपि नागाननम् ।  
म्स्स्_०६४७-२ इत्थं यत्र परिग्रहस्य घटना शम्भोरपि स्याद्गृहे तत्रान्यस्य कथं न भावि जगतस्तस्मात् स्वरूपं हि तत् ॥  
म्स्स्_०६४८-१ अत्यच्छं सितमंशुकं शुचि मधु स्वामोदमच्छं रजः कार्पुरं विधृतार्द्रचन्दनकुचद्वन्द्वाः कुरङ्गीदृशः ।  
म्स्स्_०६४८-२ धारावेश्म सपाटलं विचकिलस्रग्दाम चन्द्रत्विषो धातः सृष्टिरियं वृथैव तव न ग्रीष्मोऽभविष्यद्यदि ॥  
म्स्स्_०६४९-१ अत्यद्भुतमिमं मन्ये स्वभावममनस्विनः ।  
म्स्स्_०६४९-२ यदुपक्रियमाणोऽपि प्रीयते न विलीयते ॥  
म्स्स्_०६५०-१ अत्यन्तं कुरुतां रसायनविधिं वाक्यं प्रियं जल्पतु वार्धेः पारमियर्तु गच्छतु नभो देवाद्रिमारोहतु ।  
म्स्स्_०६५०-२ पातालं विशतु प्रसर्पतु दिशं देशान्तरं भ्राम्यतु न प्राणी तदपि प्रहर्तुमनसा सन्त्यज्यते मृत्युना ॥  
म्स्स्_०६५१-१ अत्यन्तकण्डूतिपरो नराणाम् विरोधकारी शुनकः सदैव ।  
म्स्स्_०६५१-२ स्यादूर्ध्वपादः शुनकः शयानः सिद्धिप्रदः कार्यविधौ विदुष्टे ॥  
म्स्स्_०६५२-१ अत्यन्तकृष्णः स विनिर्मलस्त्वं स वामनः सर्वत उन्नतोऽसि ।  
म्स्स्_०६५२-२ जनार्दनो यत् स दयापरस्त्वं विष्णुः कथं वीर तवोपमानम् ॥  
म्स्स्_०६५३-१ अत्यन्तकोपः कटुका च वाणी दरिद्रता च स्वजनेषु वैरम् ।  
म्स्स्_०६५३-२ नीचप्रसङ्गः कुलहीनसेवा चिह्नानि देहे नरकस्थितानाम् ॥  
म्स्स्_०६५४-१ अत्यन्तचञ्चलस्येह पारदस्य निबन्धने ।  
म्स्स्_०६५४-२ कामं विज्ञायते युक्तिर् न स्त्रीचित्तस्य काचन ॥  
म्स्स्_०६५५-१ अत्यन्तनिर्गते चैव सुबद्धे नैव चाविले ।  
म्स्स्_०६५५-२ प्रशस्ते वाजिनां नेत्रे मध्वाभे कालतारके ॥  
म्स्स्_०६५६-१ अत्यन्तपरिणाहित्वाद् अतीव श्लक्ष्णतावशात् ।  
म्स्स्_०६५६-२ न काञ्चिदुपमां रोढुम् ऊरू शक्नोति सुभ्रुवः ॥  
म्स्स्_०६५७-१ अत्यन्तभीमवनजीवगणेन पूर्णं दुर्गं वनं भवभृतां मनसाप्यगम्यम् ।  
म्स्स्_०६५७-२ चौराकुलं विशति लोभवशेन मर्त्यो नो धर्मकर्म विदधाति कदाचिदज्ञः ॥  
म्स्स्_०६५८-१ अत्यन्तमतिमेधावी त्रयाणामेकमश्नुते ।  
म्स्स्_०६५८-२ अल्पायुषो दरिद्रो वा ह्यनपत्यो न संशयः ॥  
म्स्स्_०६५९-१ अत्यन्तमन्थनकदर्थनमुत्सहन्ते मर्यादया नियमिताः किमु साधवोऽपि ।  
म्स्स्_०६५९-२ लक्ष्मीसुधाकरसुधाद्युपनीय शेषे रत्नाकरोऽपि गरलं किमु नोज्जगार ॥  
म्स्स्_०६६०-१ अत्यन्तमसदार्याणाम् अनालोचितचेष्टितम् ।  
म्स्स्_०६६०-२ अतस्तेषां विवर्धन्ते सततं सर्वसम्पदः ॥  
म्स्स्_०६६१-१ अत्यन्तविमुखे दैवे व्यर्थयत्ने च पौरुषे ।  
म्स्स्_०६६१-२ मनस्विनो दरिद्रस्य वनादन्यत् कुतः सुखम् ॥  
म्स्स्_०६६२-१ अत्यन्तव्यवधानलब्धजनुषो जात्यापि भिन्नक्रमाः सान्निध्यं विधिना कुतूहलवता कुत्रापि सम्प्रापिताः ।  
म्स्स्_०६६२-२ गच्छन्त्यामरणं गुणव्यतिकृता भेदं न भूमीरुहस् ते काष्ठादपि निष्ठुरा गुणगणैर्ये नैकतां प्रापिताः ॥  
म्स्स्_०६६३-१ अत्यन्तशीतलतया सुभगस्वभाव सत्यं न कश्चिदपि ते तरुरस्ति तुल्यः ।  
म्स्स्_०६६३-२ छायार्थिनामपि पुनर्विकटद्विजिह्व- सङ्गेन चन्दन विषद्रुमनिर्विशेषः ॥  
म्स्स्_०६६४-१ अत्यन्तशुद्धचिन्मात्रे परिणामश्चिराय यः ।  
म्स्स्_०६६४-२ तुर्यातीतं पदं तत् स्यात् तत्स्थो भूयो न शोचति ॥  
म्स्स्_०६६५-१ अत्यन्तसुखसञ्चारा मध्याह्ने स्पर्शतः सुखाः ।  
म्स्स्_०६६५-२ दिवसाः सुभगादित्याश् छायासलिलदुर्भगाः ॥  
म्स्स्_०६६६-१ अत्यन्तस्तिमिताङ्गानां व्यायामेन सुखैषिणाम् ।  
म्स्स्_०६६६-२ भ्रान्तिज्ञानावृताक्षाणां प्रहारोऽपि सुखायते ॥  
म्स्स्_०६६७-१ अत्यन्तोन्नतपूर्वपर्वतमहापीठे हरस्पर्धया दूरोदञ्चितधूमसन्निभतमस्तारास्फुलिण्गाकुलम् ।  
म्स्स्_०६६७-२ नूनं पञ्चशरोऽकरोच्छशिमिषात् स्वं ज्वाललिङ्गं यतो गर्वाच्छर्वपरान् दहेन्मुनिवरान् सर्वानखर्वा शुभिः ॥  
म्स्स्_०६६८-१ अत्यपूर्वस्य रागस्य पूर्वपक्षाय पल्लवाः ।  
म्स्स्_०६६८-२ पद्मानि पादयुग्मस्य प्रत्युदाहरणानि च ॥  
म्स्स्_०६६९-१ अत्यम्बुपानं कठिनासनं च धातुक्षयो वेगविधारणं च ।  
म्स्स्_०६६९-२ दिवाशयो जागरणं च रात्रौ षड्भिर्नराणां निवसन्ति रोगाः ॥  
म्स्स्_०६७०-१ अत्यम्बुपानात् प्रभवन्ति रोगाः अल्पाम्बुपाने च तथैव दोषाः ।  
म्स्स्_०६७०-२ तस्मान्नरो वह्निविवर्धनाय मुहुर्मुहुर्वारि पिबेदभुरि ॥  
म्स्स्_०६७१-१ अत्यम्बुपानाद् विषमाशनाच्च दिवाशयाज्जागरणच्च रात्रौ ।  
म्स्स्_०६७१-२ सम्रोधनान् मूत्रपुरीषयोश्च षड्भिः प्रकारैः प्रभवन्ति रोगाः ॥  
म्स्स्_०६७२-१ अत्यम्बुपानान्न विपच्यतेऽन्नम् अनम्बुपानाच्च स एव दोषः ।  
म्स्स्_०६७२-२ तस्मान्नरो वह्निविवर्धनार्थं महुर्मुहुर्वारि पिबेदभूरि ॥  
म्स्स्_०६७३-१ अत्यर्थवक्रत्वमनर्थकं या शून्यापि सर्वान्यगुणैर्व्यनक्ति ।  
म्स्स्_०६७३-२ अस्पृश्यतादूषितया तया किं तुच्छश्वपुच्छच्छटयेव वाचा ॥  
म्स्स्_०६७४-१ अत्यल्पं जीवितं पापान्य् आपातमधुराण्यलम् ।  
म्स्स्_०६७४-२ तदाचर चिरस्थेयपरलोकावलोकनम् ॥  
म्स्स्_०६७५-१ अत्यल्पसम्पदः सन्तः पुमानिष्टश्च दुष्कुले ।  
म्स्स्_०६७५-२ लक्ष्मीरनभिजातस्य वेधसः स्खलितत्रयम् ॥  
म्स्स्_०६७६-१ अत्याग्रहो न कर्तव्यो हठात्कश्चिन्न भाषते ।  
म्स्स्_०६७६-२ यथायथोन्दति तथा भारो भवति कम्बलः ॥  
म्स्स्_०६७७-१ अत्याजिलब्धविजयप्रसरस्त्वया किं विज्ञायते रुचिपदं न महीमहेन्द्रः ।  
म्स्स्_०६७७-२ प्रत्यर्थिदानवशताहितचेष्टयासौ जीमूतवाहनधियं न करोति कस्य ॥  
म्स्स्_०६७८-१ अत्यादरादध्ययनं द्विजानाम् अर्थोपलब्ध्या फलवद्विधाय ।  
म्स्स्_०६७८-२ क्रतूनतुच्छानवितुं तवैषा मीमांसकाद्याधिकृतिः प्रसिद्धा ॥  
म्स्स्_०६७९-१ अत्यादरेण निहितं मयि यद्भवत्या तत्प्रेमहेम किमभूदिति नैव जाने ।  
म्स्स्_०६७९-२ उत्सृज्य किं तदिह पातकमुत्तराणि प्राणा अपि प्रियतमे कतमे भवेयुः ॥  
म्स्स्_०६८०-१ अत्यादरो दारसहोदरेषु न मातृपित्रोर्न च सोदरेषु ।  
म्स्स्_०६८०-२ मूर्खे नियोगस्तनये वियोगः पश्यन्ति लोकाः कलिकौतुकानि ॥  
म्स्स्_०६८१-१ अत्यादरो भवेद् यत्र कार्यकारणवर्जितः ।  
म्स्स्_०६८१-२ तत्र शङ्का प्रकर्तव्या परिणामेऽसुखावहा ॥  
म्स्स्_०६८२-१ अत्यायतैर्नियमकारिभिरुद्धतानां दिव्यैः प्रभाभिरनपायमयैरुपायैः ।  
म्स्स्_०६८२-२ शौरिर्भुजैरिव चतुर्भिरदः सदा यो लक्ष्मीविलासभवनैर्भुवनं बभार ॥  
म्स्स्_०६८३-१ अत्यायासेन नात्मानं कुर्यादतिसमुच्छ्रयम् ।  
म्स्स्_०६८३-२ पातो यथा हि दुःखाय नोच्छ्रायः सुखकृत् तथा ॥  
म्स्स्_०६८४-१ अत्यार्यमतिदातारम् अतिशूरमतिव्रतम् ।  
म्स्स्_०६८४-२ प्रज्ञाभिमानिनं चैव श्रीर्भयान्नोपसर्पति ॥  
म्स्स्_०६८५-१ न चातिगुणवत्स्वेषा नात्यन्तं निर्गुणेषु च ।  
म्स्स्_०६८५-२ नैषा गुणान्कामयते नैर्गुण्यां नानुरज्यते ।  
म्स्स्_०६८५-३ उन्मत्ता गौरिवान्धा श्रीः क्वचिदेवावतिष्ठते ॥  
म्स्स्_०६८६-१ अत्याशीविषशस्त्रं हि विजितप्रलयानलम् ।  
म्स्स्_०६८६-२ तेजो लङ्घयितुं शक्तः को नु नाम द्विजन्मनाम् ॥  
म्स्स्_०६८७-१ अत्यासन्ना विनाशाय दूरस्था न फलप्रदा ।  
म्स्स्_०६८७-२ तस्मादाहृत्य दातव्या भूमिः पार्थिवसत्तम ॥  
म्स्स्_०६८८-१ अत्यासन्ना विनाशाय दूरस्था न फलप्रदाः ।  
म्स्स्_०६८८-२ सेव्या मध्यमभावेन राजावह्निर्गुरुः स्त्रियः ॥  
म्स्स्_०६८९-१ अत्युक्तौ यदि न प्रकुप्यसि मृषावादं न चेन्मन्यसे तद्ब्रूमोऽद्भुतकीर्तनाय रसना केषां न कण्डूयते ।  
म्स्स्_०६८९-२ देव त्वत्तरुणप्रतापदहनज्वालावलीशोषिताः सर्वे वारिधयस्ततो रिपुवधूनेत्राम्बुभिः पूरिताः ॥  
म्स्स्_०६९०-१ अत्युच्चस्तनशैलदुर्गममुरो नाभिर्गभीरान्तरा भीमं देहवनं स्फुरद्भुजलतं रोमालिजालाकुलम् ।  
म्स्स्_०६९०-२ व्याधः पञ्चशरः किरत्यतितरां तीक्ष्णान् कटाक्षाशुगांस्- तन्मे ब्रूहि मनःकुरङ्ग शरणं किं साम्प्रतं यास्यसि ॥  
म्स्स्_०६९१-१ अत्युच्चाः परितःस्फुरन्ति गिरयः स्फारास्तथाम्भोधयस् तानेतानपि बिभ्रती किमपि न क्लान्तासि तुभ्यं नमः ।  
म्स्स्_०६९१-२ आश्चर्येण मुहुर्मुहुः स्तुतिमिमां प्रस्तौमि यावद्भुवस् तावद्बिभ्रादिमां स्मृतस्तव भुजो वाचस्ततो मुद्रिताः ॥  
म्स्स्_०६९२-१ अत्युच्चैरतिनीचैर् अश्लीलमयुक्तमनुपयुक्तं च ।  
म्स्स्_०६९२-२ न वदति नृपतिसभाया- मादरमीप्सुर्महामनसाम् ॥  
म्स्स्_०६९३-१ अत्युच्छ्रिते मन्त्रिणि पार्थिवे च विष्टभ्य पादावुपतिष्ठते श्रीः ।  
म्स्स्_०६९३-२ सा स्त्रीस्वभावादसहा भरस्य तयोर्द्वयोरेकतरं जहाति ॥  
म्स्स्_०६९४-१ अत्युच्छ्रितोन्नतसितध्वजपङ्क्तिचित्रैर् नागाश्वपत्तिरथसङ्क्षुभितैर्बलौघैः ।  
म्स्स्_०६९४-२ उद्धूतचामरविराजितगात्रशोभाः पुण्येन भूमिपतयो भुवि सञ्चरन्ति ॥  
म्स्स्_०६९५-१ अत्युज्ज्वलैरवयवैर्मृदुतां दधाना मुक्ता बलं वितरति स्मरदानदक्षा ।  
म्स्स्_०६९५-२ स्निग्धाशाया गुरुगुणग्रथिता मनोज्ञा फीणी नवीनललनेव मुदं ददाति ॥  
म्स्स्_०६९६-१ अत्युत्सार्य बहिर्विटङ्कवडभीगण्डस्थलश्यामिकां भिन्नाभिन्नगवाक्षजालविरलच्छिद्रैः प्रदीपांशवः ।  
म्स्स्_०६९६-२ आरूढस्य भरेण यौवनमिव ध्वान्तस्य नक्तं मुखे निर्याताः कपिलाः करालविरलश्मश्रूप्ररोहा इव ॥  
म्स्स्_०६९७-१ अत्युत्सेकेन महसा साहसाध्यवसायिनाम् ।  
म्स्स्_०६९७-२ श्रीरारोहति सन्देहं महतामपि भूभृताम् ॥  
म्स्स्_०६९८-१ अत्युदात्तगणेष्वेषा कृतपुण्यैः प्ररोपिता ।  
म्स्स्_०६९८-२ शतशाखी भवत्येव यावन्मात्रापि सत्क्रिया ॥  
म्स्स्_०६९९-१ अत्युद्गाढरयस्थिराकृतिघनध्वानभ्रमन्मन्दर- क्षुब्धक्षीरधिवीचिसञ्चयगतप्रालेयपादोपमः ।  
म्स्स्_०६९९-२ श्रीमत्पोतलके गभीरविवृतिध्वानप्रतिध्वानिते सान्द्रस्वांशुचयश्रिया वलयितो लोकेश्वरः पातु वः ॥  
म्स्स्_०७००-१ अत्युद्धृता वसुमती दलितोऽरिवर्गः क्रोडीकृता बलवता बलिराजलक्ष्मीः ।  
म्स्स्_०७००-२ एकत्र जन्मनि कृतं यदनेन यूना जन्मत्रये तदकरोत् पुरुषः पुराणः ॥  
म्स्स्_०७०१-१ अत्युन्नतपदं प्राप्तः पूज्यान् नैवावमानयेत् ।  
म्स्स्_०७०१-२ नहुषः शक्रतां प्राप्तश् च्युतोऽगस्त्यावमाननात् ॥  
म्स्स्_०७०२-१ अत्युन्नतस्तनमुरो नयने सुदीर्घे वक्रे भ्रुवावतितरां वचनं ततोऽपि ।  
म्स्स्_०७०२-२ मध्योऽधिकं तनुरनूनगुरुर्नितम्बो मन्दा गतिः किमपि चाद्भुतयौवनायाः ॥  
म्स्स्_०७०३-१ अत्युन्नतस्तनयुगा तरलायताक्षी द्वारि स्थिता तदुपयानमहोत्सवाय ।  
म्स्स्_०७०३-२ सा पूर्णकुम्भनवनीरजतोरणस्रक्- सम्भारमङ्गलमयत्नकृतं विधत्ते ॥  
म्स्स्_०७०४-१ अत्युन्नतिं प्राप्य नरः प्रावारः कीटको यथा ।  
म्स्स्_०७०४-२ स विनश्यत्यसन्देहम् आहैवमुशना नृपः ॥  
म्स्स्_०७०५-१ अत्युन्नतिव्यसनिनः शिरसोऽधुनैष स्वस्यैव चातकशिशुः प्रणयं विधत्ताम् ।  
म्स्स्_०७०५-२ अस्यैतदिच्छति यदि प्रततासु दिक्षु ताः स्वच्छशीतमधुराः क्व नु नाम नापः ॥  
म्स्स्_०७०६-१ अत्युन्नतोऽम्बुभिर्मेघश् चातकान् न धिनोति चेत् ।  
म्स्स्_०७०६-२ मरुता हृतसर्वस्वः स पश्चात् किं करिश्यति ॥  
म्स्स्_०७०७-१ अत्युपचित्तैरुपायैश् चक्रभृदेको भुजैरिव चतुर्भिः ।  
म्स्स्_०७०७-२ नृपतिः श्रियमपि सुचिरं हरिरिव परिरभ्य निर्भरं रमते ॥  
म्स्स्_०७०८-१ अत्युल्लसद्बिसरहस्ययुजा भुजेन वक्त्रेण शारदसुधांशुसहोदरेण ।  
म्स्स्_०७०८-२ पीयुषपोषसुभगेन च भाषितेन त्वं चेत् प्रसीदसि मृगाक्षि कुतो निदाघः ॥  
म्स्स्_०७०९-१ अत्युष्णा ज्वरितेव भास्करकरैरापीतसारा मही यक्ष्मार्ता इव पादपाः प्रमुषितच्छाया दवाग्न्याश्रयात् ।  
म्स्स्_०७०९-२ विक्रोशन्त्यवशादिवोच्छ्रितगुहाव्यात्ताननाः पर्वता लोकोऽयं रविपाकनष्टहृदयः संयाति मूर्छामिव ॥  
म्स्स्_०७१०-१ अत्युष्णात् सघृतादन्नाद् अच्छिद्राच्चैव वाससः ।  
म्स्स्_०७१०-२ अपरप्रेष्यभावाच्च भूय इच्छन् पतत्यधः ॥  
म्स्स्_०७११-१ अत्येति रजनी या तु सा न प्रतिनिवर्तते ।  
म्स्स्_०७११-२ यात्येव यमुना पूर्णा समुद्रमुदकार्णवम् ॥  
म्स्स्_०७१२-१ अत्र चैत्रसमये निरन्तराः प्रोषिताहृदयकीर्णपावकाः ।  
म्स्स्_०७१२-२ वान्ति कामुकमनोविमोहना व्याललोलमलयाचलानिलाः ॥  
म्स्स्_०७१३-१ अत्र मन्मथमिवातिसुन्दरं दानवारिमिव दिव्यतेजसम् ।  
म्स्स्_०७१३-२ शैलराजमिव धैर्यशालिनं वेद्मि वेङ्कटपतिं महीपतिम् ॥  
म्स्स्_०७१४-१ अत्र यत् पतितं वर्णबिन्दुमात्राविसर्गकम् ।  
म्स्स्_०७१४-२ भ्रमप्रमाददोषाद्धि क्षन्तव्यं तत् सुबुद्धिभिः ॥  
म्स्स्_०७१५-१ अत्रस्तो निजपक्षैस् तुण्डविघातैर्जनानभिभवन्तः ।  
म्स्स्_०७१५-२ कुर्वन्ति शत्रुवृद्धिं निशि विरुतवन्तो जनविनाशम् ॥  
म्स्स्_०७१६-१ अत्रस्थः सखि लक्षयोजनगतस्यापि प्रियस्यागमं वेत्त्याख्याति च धिक्छुकादय इमे सर्वे पथन्तः स्थिताः ।  
म्स्स्_०७१६-२ मत्कान्तस्य वियोगतापदहनज्वालावलीचन्दनः काकस्तेन गुणेन काञ्चनमये व्यापारितः पञ्जरे ॥  
म्स्स्_०७१७-१ अत्रकण्ठं विलुठ सलिले निर्जला भूः पुरस्ताज् जह्याः शोषं वदनविहितेनामलक्याः ।  
म्स्स्_०७१७-२ फलेन स्थाने स्थाने तदिति पथिकस्त्रीजन(ः) क्लान्तगात्रीं पश्यन् सीतां किमु न कृपया वर्धितो रोदितश्च ॥  
म्स्स्_०७१८-१ अत्रनुगोदं मृगयानिवृत्तस् तरङ्गवातेन विनीतखेदः ।  
म्स्स्_०७१८-२ रहस्त्वदुत्सङ्गनिषण्णमूर्धा स्मरामि वानीरगृहेषु सुप्तः ॥  
म्स्स्_०७१९-१ अत्रान्तरे किमपि वाग्विभवातिवृत्त- वैचित्र्यमुल्लसितविभ्रममायताक्ष्याः ।  
म्स्स्_०७१९-२ तद्भूरिसात्त्विकविकारमपास्तधैर्यम् आचार्यकं विजयि मान्मथमाविरासीत् ॥  
म्स्स्_०७२०-१ अत्रान्तरे च कुलटाकुलवर्त्मघात- सञ्जातपातक इव स्फुटलाञ्छनश्रीः ।  
म्स्स्_०७२०-२ वृन्दावनान्तरमदीपयद्ंशुजालैर् दिक्सुन्दरीवदनचन्दनबिन्दुरिन्दुः ॥  
म्स्स्_०७२१-१ अत्रापि भारतं श्रेष्ठं जम्बुद्वीपे महामुने ।  
म्स्स्_०७२१-२ यतो हि कर्मभूरेषा अतोऽन्या भोगभूमयः ॥  
म्स्स्_०७२२-१ अत्रायातं पथिक भवता कर्मणाकारि पथ्यं तथ्यं ब्रूमः पुनरपि सखे साहसं मा विधासीः ।  
म्स्स्_०७२२-२ वामाक्षीणां नयननलिनप्रान्तनिर्धूतधैर्याः स्वां मर्यादामिह हि नगरे योगिनोऽपि त्यजन्ति ॥  
म्स्स्_०७२३-१ अत्रर्द्रचन्दनकुचार्पितसूत्रहार- सीमन्तचुम्बिसिचयस्फुटबाहुमूलः ।  
म्स्स्_०७२३-२ दूर्वाप्रकाण्डरुचिरासु गुरूपभोगो गौडाङ्गनासु चिरमेष चकास्ति वेषः ॥  
म्स्स्_०७२४-१ अत्रार्यः खरदूषणत्रिशिरसां नादानुबन्धोद्यमे रुन्धाने भुवनं त्वया चकितया योद्धा निरुद्धः क्षणम् ।  
म्स्स्_०७२४-२ सस्नेहाः सरसाः सहासरभसाः सभ्रू भ्रमाः सस्पृहाः सोत्साहास्त्वयि तद्बले च निदधे दोलायमाना दृशः ॥  
म्स्स्_०७२५-१ अत्रावासपरिग्रहं गृहपतेराचक्ष्व चण्डोद्यमैः चण्डालैरुपसेविताः सखि धनुर्हस्तैः पुरस्तादिमाः ।  
म्स्स्_०७२५-२ उत्कालाकुलसारमेयरसनालेलिह्यमानोन्नत- द्वाराग्रत्वगवास्थिसास्रशकलस्रग्वल्लयः पल्लयः ॥  
म्स्स्_०७२६-१ अत्राशितं शयितमत्र निपीतमत्र सायं तया सह मया विधिवञ्चितेन ।  
म्स्स्_०७२६-२ इत्यादि हन्त परिचिन्तयतो वनान्ते रामस्य लोचनपयोभिरभूत् पयोधिः ॥  
म्स्स्_०७२७-१ अत्रासीत् किल नन्दसद्म शकटस्यात्राभवद् भञ्जनं बन्धच्छेदकरोऽपिदामभिरभूद् बद्धोऽत्र दामोदरः ।  
म्स्स्_०७२७-२ इत्थं माथुरवृद्धवक्त्रविगलत्पीयूषधारां पिबन्न् आनन्दाश्रुधरः कदा मधुपुरीं धन्यश्चरिष्याम्यहम् ॥  
म्स्स्_०७२८-१ अत्रासीत् फणिपाशबन्धनविधिः शक्त्या भवद् देवरे गाढं वक्षसि ताडिते हनुमता द्रोणाद्रिरत्राहृतः ।  
म्स्स्_०७२८-२ दिव्यैरिन्द्रजिदत्र लक्ष्मणशरैर्लोकान्तरं प्रापितः केनाप्यत्र मृगाक्षि राक्षसपतेः कृत्ता च कण्ठ्टवी ॥  
म्स्स्_०७२९-१ अत्रास्थः पिशितं शवस्य कठिनैरुत्कृत्य कृत्स्नं नखैर् नग्नस्नायुकरालघोरकुहरैर्मस्तिष्कदिग्धाङ्गलिः ।  
म्स्स्_०७२९-२ सन्दश्यौष्ठपुटेन भुग्नवदनः प्रेतश्चिताग्निद्रुतं सूत्कारैर्नलकास्थिकोटरगतं मज्जानमाकर्षति ॥  
म्स्स्_०७३०-१ अत्रास्मिन् सुतनु लतागृहेऽस्ति रम्यं मालत्याः कुसुममनुच्चितं परेण ।  
म्स्स्_०७३०-२ इत्युक्त्वा मृदुकरपल्लवं गृहीत्वा मुग्धाक्षी रहसि निनाय कोऽपि धन्यः ॥  
म्स्स्_०७३१-१ अत्रिलोचनसम्भूतज्योतिरुद्गमभासिभिः ।  
म्स्स्_०७३१-२ सदृशण् शोभतेऽत्यर्थं भूपाल तव चेष्टितम् ॥  
म्स्स्_०७३२-१ अत्रैव दास्यसि विमुक्तिमथापि याचे मातः शरीरपतनं मणिकर्णिकायाम् ।  
म्स्स्_०७३२-२ अस्तु स्वकृत्यमनुकम्पनमीश्वराणां दासस्य कर्मकरतैव तथा स्वकृत्यम् ॥  
म्स्स्_०७३३-१ अत्रैव सरसि जातं विकसितमत्रैव निर्भरं नलिनैः ।  
म्स्स्_०७३३-२ कालवशागततुहिनैर् विलीनमत्रैव हा कष्टम् ॥  
म्स्स्_०७३४-१ अत्रैष स्वयमेव चित्रफलके कम्पस्खलल्लेखया सन्तापार्तिविनोदनाय कथमप्यालिख्य सख्या भवान् ।  
म्स्स्_०७३४-२ बाष्पव्याकुलमीक्षितः सरभसं चूताङ्कुरैरर्चितो मूर्ध्ना च प्रणतः सखीषु मदनव्याजेन चापह्नुतः ॥  
म्स्स्_०७३५-१ अत्रोत्पातघनेन मन्त्रिविकले शून्याम्बरव्यापिना धृष्टस्वप्रकृतिक्रियासमुचिते ग्रमे तथा जृम्भितम् ।  
म्स्स्_०७३५-२ रथ्याकर्दमवाहिनामतिशुचिस्वच्छात्मनामन्तरं नाप्यज्ञायि जनैर्यथौघपयसां स्रोतोजलानामपि ॥  
म्स्स्_०७३६-१ अत्रोद्याने मया दृष्टा वल्लरी पञ्चपल्लवा ।  
म्स्स्_०७३६-२ पल्लवे पल्लवे ताम्रा यस्यां कुसुममञ्जरी ॥  
म्स्स्_०७३७-१ अत्वरा सर्वकार्येषु त्वरा कार्यविनाशिनी ।  
म्स्स्_०७३७-२ त्वरमाणेन मूर्खेण मयूरो वायसीकृतः ॥  
म्स्स्_०७३८-१ अथ कालाग्निरुद्रस्य तृतीयनयनोत्थिता ।  
म्स्स्_०७३८-२ ज्वाला दहति तत्सर्वं निर्वाणं ब्रह्मणो यतः ॥  
म्स्स्_०७३९-१ अथ कृतकविहङ्गैः पार्थिवोद्दूलयन्तैस् तुमुलमुपरिपातादम्बुवर्षात् त्रसन्त्यः अविगलितसपत्नीगात्रसम्मर्ददुःखाः प्रणयिनमभिपेतुर्हानिनादेन देव्यः ॥  
म्स्स्_०७४०-१ (अर्जुन उवाच) अथ केन प्रयुक्तोऽयं पापं चरति पूरुषः ।  
म्स्स्_०७४०-२ अनिच्छन्नपि वार्ष्णेय बलादिव नियोजितः ॥  
म्स्स्_०७४१-१ (श्रीभगवानुवाच) काम एष क्रोध एष रजोगुणसमुद्भवः ।  
म्स्स्_०७४१-२ महाशनो महापाप्मा विद्ध्येनमिह वैरिणम् ॥  
म्स्स्_०७४२-१ धूमेनाव्रियते वह्निर् यथादर्शो मलेन च ।  
म्स्स्_०७४२-२ यथोल्बेनावृतो गर्भस् तथा तेनेदमावृतम् ॥  
म्स्स्_०७४३-१ अथ कोकिल कुरु मौनं जलधरसमयेऽपि पिच्छिला भूमिः ।  
म्स्स्_०७४३-२ विकसति कुटजकदम्बे वक्तरि भेके कुतस्तवावसरः ॥  
म्स्स्_०७४४-१ अथ धूकस्वरो वामे यात्रायां गच्छतः शुभः ।  
म्स्स्_०७४४-२ दक्षिणे मृतये किञ्चिद् दुष्टं दर्शनमस्य हि ॥  
म्स्स्_०७४५-१ अथ जगदवगाढं वासरान्तापचारात् तिमिरपटलवृद्धावप्रतीकारसत्त्वम् ।  
म्स्स्_०७४५-२ शशिभिषगनुपूर्वं शीतहस्तो भिषज्यन्न् अधिकविशदवक्त्रः स्वैरभावं चकार ॥  
म्स्स्_०७४६-१ अथ दीर्घतमं तमः प्रवेक्ष्यन् सहसा रुग्णरयः स सम्भ्रमेण ।  
म्स्स्_०७४६-२ निपतन्तमिवोष्णरश्मिमुर्व्यां वलयीभूततरुं धरां च मेने ॥  
म्स्स्_०७४७-१ अथ देहं स्थिरीर्क्तुं योगिनां सिद्धिमिच्छताम् ।  
म्स्स्_०७४७-२ कथ्यन्ते शुद्धकर्माणि यैः सिद्धिं प्रापुरुत्तमाः ॥  
म्स्स्_०७४८-१ अथ नगरधृतैरमात्यरत्नैः पथि समियाय स जाययाभिरामः ।  
म्स्स्_०७४८-२ मधुरिव कुसुमश्रिया सनाथः क्रममिलितैरलिभिः कुतूहलोत्कैः ॥  
म्स्स्_०७४९-१ अथ नभसि निरीक्ष्य व्याप्तदिक्चक्रवालं सजलजलदजालं प्राप्तहऋषप्रकर्षः ।  
म्स्स्_०७४९-२ विहितविपुलबर्हाडम्बरो नीलकण्ठो मदमृदुकलकण्ठो नाट्यमङ्गीचकार ॥  
म्स्स्_०७५०-१ अथ नयनसमुत्थं ज्योतिरत्रेरिव द्यौः सुरसरिदिव तेजो वह्निनिष्ठ्यूतमैशम् ।  
म्स्स्_०७५०-२ नरपतिकुलभूत्यै गर्भमाधत्त राज्ञी गुरुभिरभिनिविष्टं लोकपालानुभावैः ॥  
म्स्स्_०७५१-१ अथ नित्यमनित्यं वा नेह शोचन्ति तद्विदः ।  
म्स्स्_०७५१-२ नान्यथा शक्यते कर्तुं स्वभावः शोचतामिति ॥  
म्स्स्_०७५२-१ अथ पङ्क्तिमतामुपेयिवद्भिः सरसैर्वक्रपथश्रितैर्वचोभिः ।  
म्स्स्_०७५२-२ क्षितिभर्तुरुपायनं चकार प्रथमं तत्परतस्तुरङ्गमाद्यैः ॥  
म्स्स्_०७५३-१ अथ पथिकवधूदहनः शनकैरुदभून्निशाकरालोकः ।  
म्स्स्_०७५३-२ कुमुदप्रबोधदूतो व्यसनगुरुश्चक्रवाकीणाम् ॥  
म्स्स्_०७५४-१ अथ प्रसन्नेन्दुमुखीन् सिताम्बरा समाययावुत्पलपत्रलोचना ।  
म्स्स्_०७५४-२ सपङ्कजा श्रीरिव गां निषेवितुं सहंसबालव्यजना शरद्वधूः ॥  
म्स्स्_०७५५-१ अथबद्धजेटे रामे सुमन्त्रे गृहमागते ।  
म्स्स्_०७५५-२ त्यक्तो राजा सुतत्यागाद् अविश्वस्तैरिवासुभिः ॥  
म्स्स्_०७५६-१ अथ भद्राणि भूताणि हीनशक्तिरहं परम् ।  
म्स्स्_०७५६-२ मुदं तदापि कुर्वीत हानिर्द्वेषफलं यतः ॥  
म्स्स्_०७५७-१ अथ मनसिजदिग्ज्याभिशंसी जलधरदुग्दुभिराततान शब्दम् ।  
म्स्स्_०७५७-२ तदनु तदनुजीविभिः कदम्बैः कवचितमुन्मदषट्पदच्छलेन ॥  
म्स्स्_०७५८-१ अथ मन्त्रमिमं कर्ने जपेद्दंशं स्पृशेत् तथा ।  
म्स्स्_०७५८-२ एकविंशतिवारं च वृश्चिकक्ष्वेडशान्तये ॥  
म्स्स्_०७५९-१ अथ मन्मथवाहिनीपरागः किमपि ज्योतिरुदस्फुरत् पुरस्तात् ।  
म्स्स्_०७५९-२ तिमिरस्य जरा चकोरकूरं कुलडाकेलिबनीदवानलार्चिः ॥  
म्स्स्_०७६०-१ अथ रतिरभसादलीकनिद्रा- मधुरविघूर्णितलोचनोत्पलाभिः ।  
म्स्स्_०७६०-२ शयनतलमशिश्रियन् वधूभिः सह मदमन्मथमन्थरा युवानः ॥  
म्स्स्_०७६१-१ अथ राज्ञा दरः कार्यो न तु कस्यां चिदापदि ।  
म्स्स्_०७६१-२ अपि चेतसि दीर्णः स्यान् नैव वर्तेत दीर्णवत् ॥  
म्स्स्_०७६२-१ अर्थतुपक्वात् कलतोऽवशोषिताद् विकृष्य बीजं पयसा निषिच्य ।  
म्स्स्_०७६२-२ विशोषितं पञ्चदिनानि सर्पिषा विडङ्गमिश्रेण च धूपयेत् ततः ॥  
म्स्स्_०७६३-१ अथर्वविधितत्त्वज्ञैर् ब्राह्मणैर्विजितेन्द्रियैः ।  
म्स्स्_०७६३-२ मन्त्रतन्त्रविधानज्ञैर् दूरादुन्मूलयेद् रिपून् ॥  
म्स्स्_०७६४-१ अथर्वाम्नायतत्त्वज्ञस् तन्त्रज्ञः क्रतुकर्मठः धनुर्वेदस्य वेत्ता च पुरोधा राजसम्मतः ॥  
म्स्स्_०७६५-१ अथ लक्ष्मणानुगतकान्तवपुर् जलधिं विलङ्घ्य शशिदाशरथिः ।  
म्स्स्_०७६५-२ परिवारितः परित ऋक्षगनैस् तिमिरौघराक्षसकुलं बिभिदे ॥  
म्स्स्_०७६६-१ अथवा नश्यति प्रज्ञा प्राज्ञस्यापि नरस्य हि ।  
म्स्स्_०७६६-२ प्रतिकूले गते दैवे विनाशे समुपस्थिते ॥  
म्स्स्_०७६७-१ अथवा प्रोच्यते ध्यानम् अन्यदेवात्र योगिनाम् ।  
म्स्स्_०७६७-२ रहस्यं परमं मुक्तेः कारणं प्रथमं च यत् ॥  
म्स्स्_०७६८-१ अथवा भवतः प्रवर्तना न कथं पिष्टमियं पिनष्टि नः ।  
म्स्स्_०७६८-२ स्वत एव सतां परार्थता ग्रहणानां हि यथा यथार्थता ॥  
म्स्स्_०७६९-१ अथवाभिनिविष्टबुद्धिषु व्रजति व्यर्थकतां सुभाषितम् ।  
म्स्स्_०७६९-२ रविरागिषु शीतरोचिषः करजालं कमलाकरोष्विव ॥  
म्स्स्_०७७०-१ अथवा मम भाग्यविप्लवाद् अशनिः कल्पित एष वेधसा ।  
म्स्स्_०७७०-२ यदनेन तरुर्न पातितः क्षिपता तद्विडपाश्रया लता ॥  
म्स्स्_०७७१-१ अथवा मूलसंस्थानाम् उद्घातैस्तु प्रबोधयेत् ।  
म्स्स्_०७७१-२ सुप्तां कुण्डलिनीं शक्तिं बिसतन्तुनिभाकृतिम् ॥  
म्स्स्_०७७२-१ अथवा मृदु वस्तु हिंसितुं मृदुनैवारभते प्रजान्तकः ।  
म्स्स्_०७७२-२ हिमसेकविपत्तिरत्र मे नलीनी पूर्वनिदर्शनं मता ॥  
म्स्स्_०७७३-१ अथ वासवस्य वचनेन रुचिरवदनस्त्रिलोचनम् ।  
म्स्स्_०७७३-२ क्लान्तिरहितमभिराधयितुं विधिवत् तपांसि विदधे धनञ्जयः ॥  
म्स्स्_०७७४-१ अथ संसारसंहारवामनाबन्धवासितः ।  
म्स्स्_०७७४-२ अजायत वृषारूढो भैरवो महसां निधिः ॥  
म्स्स्_०७७५-१ अथ स ललितयोषिद्भ्रूलताचारुशृङ्गं रतिवलयपदाङ्के चापमासज्य कण्ठे ।  
म्स्स्_०७७५-२ सहचरमधुहस्तन्यस्तुचूताङ्कुरास्त्रश् शतमखमुपतस्थे प्राञ्जलिः पुष्पधन्वा ॥  
म्स्स्_०७७६-१ अथ स विषयव्यावृत्तात्मा यथाविधि सूनवे नृपतिककुदं दत्त्वा यूने सितातपवारणम् ।  
म्स्स्_०७७६-२ मुनिवनतरुच्छायां देव्या तया सह शिश्रिये गलितवयसामिक्ष्वाकूणामिदं हि कुलव्रतम् ॥  
म्स्स्_०७७७-१ अथ सान्द्रसान्ध्यकिरणारुणितं हरिहेतिहूति मिथुनं पततोः ।  
म्स्स्_०७७७-२ पृथगुत्पपात विरहार्तिदलद्- धृदयस्रुतासृगनुलिप्तमिव ॥  
म्स्स्_०७७८-१ अथ सामान्यशृङ्गारे युवतीनां प्रशंसनम् ।  
म्स्स्_०७७८-२ स्त्रीपुंसजातिकथनं तयोः संयोगवर्णनम् ॥  
म्स्स्_०७७९-१ अथ स्फुरन्मीनविधूतपङ्कजा विकङ्कतीरस्खलितोर्मिसंहतिः ।  
म्स्स्_०७७९-२ पयोऽवगाढुं कलहंसनादिनी समाजुहावेव वधूः सुरापगा ॥  
म्स्स्_०७८०-१ अथ स्वमादाय भयेन मन्थनाच् चिरत्नरत्नाधिकमुच्चितं चिरात् ।  
म्स्स्_०७८०-२ निलीय तस्मिन् निवसन्नपान्निधिर् वने तडाको ददृशोऽवनीभुजा ॥  
म्स्स्_०७८१-१ अथ स्वस्थाय देवाय नित्याय हतपाप्मने ।  
म्स्स्_०७८१-२ त्यक्तक्रमविभागाय चैतन्यज्योतिषे नमः ॥  
म्स्स्_०७८२-१ अथागत्य भुवं राज्ञां गता वाहनतां हयाः ।  
म्स्स्_०७८२-२ तेषां धर्मार्थकामांश्च साधयन्त्युपकारिणः ॥  
म्स्स्_०७८३-१ अथाङ्गराजादवतार्य चक्षुर् याहीति जन्यामवदत् कुमारी ।  
म्स्स्_०७८३-२ नासौ न काम्यो न च वेद सम्यग् दृष्टुं न सा भिन्नरुचिर्हि लोकः ॥  
म्स्स्_०७८४-१ अथातः सम्प्रवक्ष्यामि लक्षणानि हि वाजिनाम् ।  
म्स्स्_०७८४-२ शुभानि वर्णैरावर्तैस् तानि विद्याद्विचारतः ॥  
म्स्स्_०७८५-१ अथातः सम्प्रवक्ष्यामि हयारोहणमुत्तमम् ।  
म्स्स्_०७८५-२ येन विज्ञातमात्रेण रेवन्तः प्रियतां व्रजेत् ॥  
म्स्स्_०७८६-१ अथात्मनः शब्दगुणं गुणज्ञः पदं विमानेन विगाहमानः ।  
म्स्स्_०७८६-२ रत्नाकरं वीक्ष्य मिथः स जायां रामाभिधानो हरिरित्युवाच ॥  
म्स्स्_०७८७-१ अथानन्दकरं वक्ष्ये षडर्तूनां च वर्णनम् ।  
म्स्स्_०७८७-२ यद्रसास्वादमुदिता विभान्ति विबुधालयः ॥  
म्स्स्_०७८८-१ अथानुक्रमद्वाराणि विरच्यन्तेऽत्र वाङ्मये ।  
म्स्स्_०७८८-२ अन्योक्तिसूक्तमुक्तालीं समुद्धृत्य श्रुताम्बुधेः ॥  
म्स्स्_०७८९-१ अथापि नापसज्जेत स्त्रीषु स्त्रैणेषु चार्थवित् ।  
म्स्स्_०७८९-२ विषयेन्द्रियसंयोगान् मनः क्षुभ्यति नान्यथा ॥  
म्स्स्_०७९०-१ अथाप्रशस्ताः खरतुल्यनादाः प्रदीप्तपुच्छाः कूनखा विवर्णाः ।  
म्स्स्_०७९०-२ निकृत्तकर्णा द्विपमस्तकाश्च भवन्ति ये वा सिततालुजिह्वाः ॥  
म्स्स्_०७९१-१ अथायतनसन्निधौ भगवतो भवानीपतेर् मनोहरमचीखनद् भुवनभूषणं भूपतिः ।  
म्स्स्_०७९१-२ विगाहनकुतूहलोत्तरलपौरसीमन्तिनी- पयोधरभरत्रुटद्विकटवीचिमुद्रं सरः ॥  
म्स्स्_०७९२-१ अथाशुद्धोद्भवो ग्राम्यनर्तक्स्येव यो भवेत् ।  
म्स्स्_०७९२-२ कैतवस्नेहमापन्नो भवः सङ्कीर्ण उच्यते ॥  
म्स्स्_०७९३-१ अथाश्वानां जन्मदेशान् प्रवक्ष्याम्यनुपूर्वशः ।  
म्स्स्_०७९३-२ उत्तमानां च मध्यानां हीनानां यत्र सम्भवः ॥  
म्स्स्_०७९४-१ अथाससादास्तमनिन्द्यतेजा जनस्य दूरोज्झितमृत्युभीतेः ।  
म्स्स्_०७९४-२ उत्पत्तिमद्वस्तु विनाश्यवश्यं यथाहमित्येवमिवोपदेष्टुम् ॥  
म्स्स्_०७९५-१ अथेतरे सप्त रघुप्रवीरा ज्येष्ठं पुरोजन्मतया गुणैश्च चक्रुः कुशं रत्नविशोषभाजं सौभ्रात्रमेषां हि कुलानुसारि ॥  
म्स्स्_०७९६-१ अथेदं रक्षोभिः कनकहरिणच्छद्मविधिना तथा वृत्तं पापैर्व्यथयति यथा क्षालितमपि ।  
म्स्स्_०७९६-२ जनस्थाने शून्ये विकलकरणैरार्यचरितैर् अपि ग्रावा रोदित्यपि दलति वज्रस्य हृदयम् ॥  
म्स्स्_०७९७-१ अथेह कथ्यतेस्माभिः कर्मना येन बन्धनम् ।  
म्स्स्_०७९७-२ छिद्यते सदुपायेन श्रुत्वा तत्र प्रवर्त्यताम् ॥  
म्स्स्_०७९८-१ अथैतत् पूर्णमभ्यात्मं यच् च नेत्यनृतं वचः ।  
म्स्स्_०७९८-२ सर्वं नेत्यनृतं ब्रूयात् स दुष्कीर्तिः स्वसन् मृतः ॥  
म्स्स्_०७९९-१ अथो गणपतिं वन्दे महामोदविधायिनम् ।  
म्स्स्_०७९९-२ विद्याधरगणैर्यस्य पूज्यते कण्ठगर्जितम् ॥  
म्स्स्_०८००-१ अथोच्चकैर्जरठकपोतकन्धरा- तनूरुहप्रकरविपाण्डुरद्युति ।  
म्स्स्_०८००-२ बलैश्चलच्चरणविधूतमुच्चरद् धनावलीरुदचरत क्षमारजः ॥  
म्स्स्_०८०१-१ अथोच्यते श्वानरुतस्य सारं सारं समस्तेष्वपि शाकुनेषु ।  
म्स्स्_०८०१-२ विस्पष्टचेष्टं शुभलक्षणं च शुभाशुभं प्राक्तनकर्मपाकम् ॥  
म्स्स्_०८०२-१ अथोत्तरस्यां दिशि खञ्जरीटम् आलोक्य कोऽपि स्मितमादधानः ।  
म्स्स्_०८०२-२ कस्याश्चिदास्ये स्मितचारुभासि सभावयामास विलोचनानि ॥  
म्स्स्_०८०३-१ अथोद्ययौ बालसुहृत् स्मरस्य शयामाधवः श्यामललक्ष्मभङ्ग्या ।  
म्स्स्_०८०३-२ तारावधूलोचनचुम्बनेन लीलाविलीनाञ्जनबिन्दुरिन्दुः ॥  
म्स्स्_०८०४-१ अथोपगूढे शरदा शशाङ्के प्रावृड् ययौ शान्ततडित्कटाक्षा ।  
म्स्स्_०८०४-२ कासां न सौभाग्यगुणोऽङ्गनानां नष्टः परिभ्रष्ट्पयोधराणाम् ॥  
म्स्स्_०८०५-१ अदः समित्सम्मुखवीरयौवत- त्रटद्भुजाकम्बुमृणालहारिणी ।  
म्स्स्_०८०५-२ द्विषद्गणस्त्रैणदृगम्बुनिर्झरे यशोमरालावलिरस्य खेलति ॥  
म्स्स्_०८०६-१ अदण्डनमदण्ड्यानां दण्ड्यानां चापि दण्डनम् ।  
म्स्स्_०८०६-२ अग्राह्याग्रहणं चैव ग्राह्याणां ग्रहणं तथा ॥  
म्स्स्_०८०७-१ अदण्ड्यान् दण्डयन् राजा दण्ड्यांश्चैवाप्यदण्डयन् ।  
म्स्स्_०८०७-२ अयशो महदाप्नोति नरकं चैव गच्छति ॥  
म्स्स्_०८०८-१ अदत्तं नादत्ते कृतसुकृतकामः किमपि यः शुभश्रेणिस्तस्मिन् वसति कलहंसीव कमले ।  
म्स्स्_०८०८-२ विपत् तस्माद् दूरं व्रजति रजनीवाम्बरमणेर् विनीतं विद्येव त्रिदिवशिवलक्ष्मीर्भजति तम् ॥  
म्स्स्_०८०९-१ अदत्तदोषेण भवेद् दरिद्रो दरिद्रदोषेण करोति पापम् ।  
म्स्स्_०८०९-२ पापादवश्यं नरकं प्रयाति पुनर्दरिद्रः पुनरेव पापी ॥  
म्स्स्_०८१०-१ अदत्तभुक्तमुत्सृज्य धनं सुचिररक्षितम् ।  
म्स्स्_०८१०-२ मूषका इव गच्छन्ति कदर्याः स्वक्षये क्षयम् ॥  
म्स्स्_०८११-१ अदत्तानामुपादानं हिंसा चैवाविधानतः ।  
म्स्स्_०८११-२ परदारोपसेवा च शारीरं त्रिविधं स्मृतम् ॥  
म्स्स्_०८१२-१ अदत्तेत्यागता लज्जा दत्तेति व्यथितं मनः ।  
म्स्स्_०८१२-२ धर्मस्नेहान्तरे न्यस्ता दुःखिताः खलु मातरः ॥  
म्स्स्_०८१३-१ अदनस्पृहया दुरीश्वराणां सदन्द्वारि वितर्दिमाश्रयन्ताम् ।  
म्स्स्_०८१३-२ अपुनर्भवसाधनं शरीरं जरयामो वयम्ॐ नमः शिवाय ॥  
म्स्स्_०८१४-१ अदभ्रमभ्रोपलपट्टकेषु ये शितीक्रियन्ते मदनेन पत्रिणः ।  
म्स्स्_०८१४-२ तडिल्लता तन्निकषोत्थपावक- स्फुलिङ्गभङ्गीं ललिताङ्गि सेवते ॥  
म्स्स्_०८१५-१ अदम्भा हि रम्भा विलक्षा च लक्ष्मीर् घृताची ह्रिया चीरसञ्च्छादितास्या ।  
म्स्स्_०८१५-२ अहो जायते मन्दवर्णाप्यपर्णा समाकर्ण्य तस्या गुणस्यैकदेशम् ॥  
म्स्स्_०८१६-१ अदयं घर्ष शिलायां दह वा दाहेन भिन्धि लौहेन ।  
म्स्स्_०८१६-२ हे हेमकार कनकं म मां गुञ्जाफलैस्तुलय ॥  
म्स्स्_०८१७-१ अदय दशसि किं त्वं बिम्बबुद्ध्याधरं मे भव चपल निराशः पक्वजम्बूफलानाम् ।  
म्स्स्_०८१७-२ इति दयितमवेत्य द्वारदेशाप्तमन्या निगदति शुकमुच्चैः कान्तदन्तक्षतौष्ठी ॥  
म्स्स्_०८१८-१ अदर्शनादापतितः पुनश्चादर्शनं गतः ।  
म्स्स्_०८१८-२ न त्वासौ वेद न त्वं तं कः सन् कमनुशोचसि ॥  
म्स्स्_०८१९-१ अदर्शनादापतिताः पुनश्चादर्शनं गताः ।  
म्स्स्_०८१९-२ न ते तव न तेषां त्वं तत्र का परिदेवना ॥  
म्स्स्_०८२०-१ अदर्शने दर्शनमात्रकामा दृष्टौ परिष्वङ्गरसैकलोला ।  
म्स्स्_०८२०-२ आलिङ्गितायां पुनरायताक्ष्याम् आशास्महे विग्रहयोरभेदम् ॥  
म्स्स्_०८२१-१ अदाक्षिण्यादतीवोग्राः पवना इव दुर्जनाः ।  
म्स्स्_०८२१-२ गुरूनपि प्रतिक्षेप्तुं प्रयतन्ते क्षमाभृतः ॥  
म्स्स्_०८२२-१ अदाता पुरुषस्त्यागी दाता त्यागी च नित्यशः ।  
म्स्स्_०८२२-२ इति ज्ञात्वा स्वयं बुद्धया धनं दद्यात् पुनः पुनः ॥  
म्स्स्_०८२३-१ अदाता पुरुषस् धनं सन्त्यज्य गच्छति ।  
म्स्स्_०८२३-२ दातारं कृपणं मन्ये मृतोऽप्यर्थं न मुञ्चति ॥  
म्स्स्_०८२४-१ अदातारं दातृप्रवरमनयं विश्वविनयं विरूपं रूपाढ्यं विगतजयिनं विश्वजयिनम् ।  
म्स्स्_०८२४-२ अकुल्यं कुल्यं त्वामहमवदमाशापरवशात् मृषावादेत्युक्तिस्त्वयि खलु मृषावादिनि मयि ॥  
म्स्स्_०८२५-१ अदाता वंशदोषेण कर्मदोषाद् दरिद्रता ।  
म्स्स्_०८२५-२ उत्मादो मातृदोषेण पितृदोषेण मूर्खता ॥  
म्स्स्_०८२६-१ अदातृमानसं क्वापि न स्पृशन्ति कवेर्गिरः ।  
म्स्स्_०८२६-२ दुःखायैवातिवृद्धस्य विलासास्तरुणीकृताः ॥  
म्स्स्_०८२७-१ अदानमीषद् दानं च किञ्चित् कोपाय दर्धियाम् ।  
म्स्स्_०८२७-२ सम्पूर्णदानं प्रकृतिर् विरामो वैरकारणम् ॥  
म्स्स्_०८२८-१ अदान्तस्याविनीतस्य वृथापण्डितमानिनः ।  
म्स्स्_०८२८-२ न गुणाय भवन्ति स्म नटस्येवाजितात्मनः ॥  
म्स्स्_०८२९-१ अदाहि यस्तेन दशार्धबाणः पुरा पुरारेर्नयनालयेन ।  
म्स्स्_०८२९-२ न निर्दहंस्तं भवदक्षिवासी न वैरशुद्धेरधुनाधर्मणः ॥  
म्स्स्_०८३०-१ अदीप्तेऽग्नौ हतो होमो हता भुक्तिरसाक्षिका ।  
म्स्स्_०८३०-२ उपजीव्या हता कन्या स्वार्थे पाकक्रिया हता ॥  
म्स्स्_०८३१-१ अदीर्घं कालमापन्नः प्रश्रयं युवतेः स्मरः ।  
म्स्स्_०८३१-२ प्रगल्भ्यते मनस्येव मुघं वपुषि जायते ॥  
म्स्स्_०८३२-१ बिभेत्यङ्गार्पणे वाच्छत्यालिख्यातां रतिं प्रिये ।  
म्स्स्_०८३२-२ उक्तप्रत्युक्तसम्मूढा सम्मुखं न निरीक्षते ॥  
म्स्स्_०८३३-१ रतचूतफलोत्पाकरसैः कान्तं न धिन्वती ।  
म्स्स्_०८३३-२ बाला निदाघलक्ष्मीव तापयत्येव केवलम् ॥  
म्स्स्_०८३४-१ अदीर्घदर्शिभिः क्रूरैर् मूढैरिन्द्रियसायकैः ।  
म्स्स्_०८३४-२ हमद्भिः क्रियते कर्म रुदद्भिरनुभूयते ॥  
म्स्स्_०८३५-१ अदीर्घसूत्रः स्मृतिमान् कुतज्ञो नीतिशास्त्रवित् ।  
म्स्स्_०८३५-२ धीमानायतिदर्शी च मन्त्री राज्ञः सुसन्निधिः ॥  
म्स्स्_०८३६-१ अदुर्गविषयः कस्य नारेः परिभवास्पदम् ।  
म्स्स्_०८३६-२ अदुर्गोऽनाश्रयो राजा पोतच्युतमनुष्यवत् ॥  
म्स्स्_०८३७-१ अदृष्टापतितां भार्यां मूढो यस्तु परित्यजेत् ।  
म्स्स्_०८३७-२ सप्तजन्मनि स स्त्रीत्वं लभते नात्र संशयः ॥  
म्स्स्_०८३८-१ अदुष्टापतितां भार्यां यौवने यः परित्यजेत् ।  
म्स्स्_०८३८-२ स जीवनान्ते स्त्रीत्वं च वन्ध्यत्वं च समाप्नुयात् ॥  
म्स्स्_०८३९-१ अदूरगमनं तीर्थम् अदेहदमनं तपः ।  
म्स्स्_०८३९-२ अनम्भःसम्भवं स्नानं मातुश्चरणपङ्कजम् ॥  
म्स्स्_०८४०-१ अदृष्यन्ति पुरस्तेन खेलाः खञ्जनपङ्क्तयः ।  
म्स्स्_०८४०-२ अस्मय्रन्त विनिःश्वस्य प्रियानयनविभ्रमाः ॥  
म्स्स्_०८४१-१ अदृष्टगुणदोषाणाम् अधृतानां च कर्मणाम् ।  
म्स्स्_०८४१-२ नान्तरेण क्रियां तेषां फल्मिष्टं प्रवर्तते ॥  
म्स्स्_०८४२-१ अदृष्टपूर्वः कण्ठोऽयं कान्ताया भुवन्त्रये ।  
म्स्स्_०८४२-२ यस्माद्विणानिनादस्य समुद्भूतिर्विभाव्यते ॥  
म्स्स्_०८४३-१ अदृष्टपूर्वमस्माभिर् यदेतद्दृश्यतेऽधुना ।  
म्स्स्_०८४३-२ विषं विषधरैः पीतं मूर्छिताः पथिकाङ्गनाः ॥  
म्स्स्_०८४४-१ अदृष्टपूर्वानादाय भावानपरिशङ्कितान् ।  
म्स्स्_०८४४-२ इष्टानिष्टान् मनुष्याणाम् अस्तं गच्छन्ति रात्रयः ॥  
म्स्स्_०८४५-१ अदृष्टपूर्वा बहवः सहायाः सर्वे पदस्थस्य भवन्ति वश्याः ।  
म्स्स्_०८४५-२ अर्थाद्विहीनस्य पदच्युतस्य भवन्ति काले स्वजनोऽपि शत्रुः ॥  
म्स्स्_०८४६-१ अदृष्टमुखभङ्गस्य युक्तमन्धस्य याचितुम् ।  
म्स्स्_०८४६-२ अहो बत महत् कष्टं चक्षुष्मानपि याचते ॥  
म्स्स्_०८४७-१ अदृष्टव्यापारं गतवति दिनानामधिपतौ यशः शेषीभूते शशिनि गतधाम्नि ग्रहगणे ।  
म्स्स्_०८४७-२ तथान्धं सञ्जातं जगदुपनते मेघसमये यथामी गण्यन्ते तमसि पटवः कीटमणयः ॥  
म्स्स्_०८४८-१ अदृष्टे दर्शनोत्कण्ठा दृष्टे विच्छेदभीरुता ।  
म्स्स्_०८४८-२ तदृष्टेन न दृष्टेन भत्रता लभ्यते मुखम् ॥  
म्स्स्_०८४९-१ अदेशकालार्थमनायतिक्षमं यदप्रियं लाघवकारि चात्मनः ।  
म्स्स्_०८४९-२ विचिन्त्य बुद्ध्या मुहुरप्यवैम्यहं न तद्वचो हालहलं हि तद्विषम् ॥  
म्स्स्_०८५०-१ अदेशकाले यद् दानम् अपात्रेभ्यश्च दीयते ।  
म्स्स्_०८५०-२ असत्कृतमवज्ञातं तत्तामसमुदाहृदम् ॥  
म्स्स्_०८५१-१ अदेशस्थो हि रिपुणा स्वल्पकेनापि हन्यते ।  
म्स्स्_०८५१-२ ग्राहोऽल्पीयानपि जले जलेन्द्रमपाइ कर्षति ॥  
म्स्स्_०८५२-१ अदैवं दैवतं कुर्युर् दैवतं चाप्यदैवतम् ।  
म्स्स्_०८५२-२ लोकपालान् सृजेयुश्च लोकानन्यांस्तथा द्विजः ॥  
म्स्स्_०८५३-१ अदोषाद्दोषाद्वा त्यज्ति विपिने तां यदि भवान् अभ्रद्रं भद्रं वा त्रिभुवनपते त्वां वदतु कः ।  
म्स्स्_०८५३-२ इदं क्रूरं मे स्मरति हृदयं यत् किल तया त्वदर्थ कान्तारे कुलतिलक नात्मापि गणितः ॥  
म्स्स्_०८५४-१ अद्भिः शुध्यन्ति वस्त्राणि मनः सत्येन शुध्यति ।  
म्स्स्_०८५४-२ अहिंसया च भूतात्मा बुद्धिर्ज्ञानेन शुध्यति ॥  
म्स्स्_०८५५-१ अद्भिर्गात्राणि शुध्यन्ति मनः सत्येन शुध्यति ।  
म्स्स्_०८५५-२ विद्यातपोभ्यां भूतात्मा बुद्धिर्ज्ञानेन शुध्यति ॥  
म्स्स्_०८५६-१ अद्भुतस्तक्र्पाथोधिर् अगाधी यस्य वर्धकः ।  
म्स्स्_०८५६-२ अक्षपादोऽतमःस्पृष्टस् त्वकलङ्कः कलानिधिः ॥  
म्स्स्_०८५७-१ अद्भ्यो ऽग्निर्ब्रह्मतःक्षत्रम् अश्मनो लोहमुत्थितम् ।  
म्स्स्_०८५७-२ तेषां सर्वत्रगं तेजः स्वासु योनिषु साम्यति ॥  
म्स्स्_०८५८-१ अद्यतनो योद्धव्ये शकुनो विहयाय याक्रिकविरुद्वः ।  
म्स्स्_०८५८-२ दिवसान्तरिते युद्धे क्षेमः प्रास्थानिकः शकुनः ॥  
म्स्स्_०८५९-१ अद्य धारा सदाधारा सदालम्बा सरस्वती ।  
म्स्स्_०८५९-२ पण्डिता मण्डिताः सर्वे भोजराजे भुवं गते ॥  
म्स्स्_०८६०-१ अद्य प्रभृत्यवनताङ्गि तवास्मि दासः क्रीतस्तपोभिरिति वादिनि चन्द्रमौलौ ।  
म्स्स्_०८६०-२ अह्नाय सा नियमजं क्लममुत्ससर्ज क्लेशः फलेन हि पुनर्नवतां विधत्ते ॥  
म्स्स्_०८६१-१ अद्य भोमिदिनं सत्यं सत्यमप्रस्तुतं तव ।  
म्स्स्_०८६१-२ तथापि दूति गन्तव्यं नार्तः कालमपेक्षते ॥  
म्स्स्_०८६२-१ अद्य मे सफलमायतनेत्रे जीवितं मदनसंश्रयभावम् ।  
म्स्स्_०८६२-२ आगतासि भवनं मम यस्मात् स्वागतं तव वरोरु निषीद ॥  
म्स्स्_०८६३-१ अद्य यावदपि येन निबद्धौ न प्रभू विचलितुं बलिविन्ध्यौ ।  
म्स्स्_०८६३-२ आस्थितावितथतागुणपाशस् त्वादृशा स विदुषा दुरपासः ॥  
म्स्स्_०८६४-१ अद्य शीतं वरिवर्ति सरीसर्ति समीरणः ।  
म्स्स्_०८६४-२ अपत्नीको मरीमर्ति नरीनर्ति कुचोष्णवान् ॥  
म्स्स्_०८६५-१ अद्य स प्रवसतीति सुभ्रुवः श्रोत्रसीमनि विजृम्भिते ध्वनौ ।  
म्स्स्_०८६५-२ सद्य एव निजपाणिगुम्फिते पुष्पदामनि महोरगभ्रमः ॥  
म्स्स्_०८६६-१ अद्य सुन्दरि कलिन्दनन्दिनी- तीरकुञ्जभुवि केलिलम्पटः ।  
म्स्स्_०८६६-२ वादयन् मुरलिकां मुहुर्मुहुर् माधवो हरति मामकं मनः ॥  
म्स्स्_०८६७-१ अद्य स्वर्गवधूगणे गुणमय त्वत्कीर्तिमिन्दूज्जवलाम् उच्चैर्गायति निष्कलङ्किमदशामादास्यते चन्द्रमाः ।  
म्स्स्_०८६७-२ गीताकर्णनमोदमुक्तयवसग्रासाभिलाषो वद स्वामिन्नङ्कमृगः कियन्ति हि दिनान्येतस्य वर्तिष्यते ॥  
म्स्स्_०८६८-१ अद्य स्वां जननीमकारणरुषा प्रातः सुदूरं गतां प्रत्यानेतुमितो गतो गृहपतिः क्षुत्वैव मध्यन्दिने ।  
म्स्स्_०८६८-२ पङ्गुत्वेन शरीरजर्जरतया प्रायः स लक्ष्याकृतिर् दृष्टोऽसौ भवता न किं पथिक हे स्थित्वा क्षणं कथ्यताम् ॥  
म्स्स्_०८६९-१ अद्यापि कोकनदचारुसरेखहस्तां तां शातकुम्भकलशस्तनचारुगात्रीम् ।  
म्स्स्_०८६९-२ बिम्बाधरीं विषमबाणनिपीडिताङ्गीं सञ्चिन्तये द्व्यणुकमध्यतनुप्रकाशाम् ॥  
म्स्स्_०८७०-१ अद्यापि कोपविमुखीकृतगन्तुकामा नोक्तं वचः प्रतिददाति यदैव वक्त्रम् ।  
म्स्स्_०८७०-२ चुम्बामि रोदति भृशं पतितोऽस्मि पादे दासस्तव प्रियतमे भज मां स्मरामि ॥  
म्स्स्_०८७१-१ अद्यापि चाटुशतदुर्ललितोचितार्थं तस्याः स्मरामि सुरतक्लमविह्वलायाः ।  
म्स्स्_०८७१-२ अव्यक्तनिःस्वनितकातरक्थ्यमान- सङ्कीर्णवर्णरुचितं वचनं प्रियायाः ॥  
म्स्स्_०८७२-१ अद्यापि तत्कनककुण्डलघृष्टगण्डम् आस्यं स्मरामि विपरीतरताभियोगे ।  
म्स्स्_०८७२-२ आन्दोलनश्रमजलस्फुटसान्द्रबिन्दु- मुक्ताफलप्रकरविच्छुरितं प्रियायाः ॥  
म्स्स्_०८७३-१ अद्यापि तत्कनकगौरकृताङ्गरागं प्रस्वेदबिन्दुविततं वद्नं प्रियायाः ।  
म्स्स्_०८७३-२ अन्ते स्मरामि रतिखेदविलोलनेत्रं राहूपरागपरिमुक्तमिवेन्दुबिम्बम् ॥  
म्स्स्_०८७४-१ अद्यापि तत्कनकरेणुघनोरुदेशे न्यस्तं स्मरामि नखरक्षतलक्ष्म तस्याः ।  
म्स्स्_०८७४-२ आकृष्टहेमरुचिराम्बर्मुत्थिताया लज्जावशात् करधृतं च ततो व्रजन्त्याः ॥  
म्स्स्_०८७५-१ अद्यापि तत्कमलरेणुसुगन्धगन्धि तत्प्रेमवारि मकरध्वजपातकारि ।  
म्स्स्_०८७५-२ प्राप्नोम्यहं यदि पुनः सुरतैकतीर्थं प्राणांस्त्यजामि नियतं तदवाप्तिहेतोः ॥  
म्स्स्_०८७६-१ अद्यापि तत्कृतकचग्रहमाग्रहेण दन्तैर्मया दशनवाससि खण्ड्यमाने ।  
म्स्स्_०८७६-२ तस्या मनाङ्मुकुलिताक्षमलक्ष्यमाण- सीत्कारगर्भमसकृद्वदनं स्मरामि ॥  
म्स्स्_०८७७-१ अद्यापि तत्तरलतारकिताक्षमास्यम् आलिप्रचन्दनरसाहितशोभमस्याः ।  
म्स्स्_०८७७-२ कस्तूरिकातिलकतारकिताभिराम- गण्डस्थलद्युति मुहुर्मनसा स्मरामि ॥  
म्स्स्_०८७८-१ अद्यापि तत्प्रणयभङ्गुरदृष्टिपातं तस्याः स्मरामि रतिविभ्रमगात्रभङ्गम् ।  
म्स्स्_०८७८-२ वस्त्राञ्चलस्खलनचारुपयोधरान्तं दन्तच्छदं दशनखण्डनमण्डनं च ॥  
म्स्स्_०८७९-१ अद्यापि तत्सपरिवेषशशिप्रकाशम् आस्यं स्मरामि जड्गात्रविवर्तनेषु ।  
म्स्स्_०८७९-२ तद्वेलदुज्ज्वलकराङ्गुलिजालगुम्फ- दोः कन्दलीयुगलकं दयितं प्रियायाः ॥  
म्स्स्_०८८०-१ अद्यापि तत्सुरतकेलिनिरस्त्रयुद्धं बन्धोपबन्धपतनोत्थितशून्यहस्तम् ।  
म्स्स्_०८७९-२ दन्तौष्ठपीडननखक्षतरक्तसिक्तं तस्याः स्मरामि रतिबन्धुरनिष्ठुरत्वम् ॥  
म्स्स्_०८८१-१ अद्यापि तत्सुरतकेलिविमर्दखेद- सञ्जातघर्मकणविस्फुरितं प्रियायाः ।  
म्स्स्_०८८१-२ आपाण्डुरं तरलतारनिमीलिताक्षं वक्त्रं स्मरामि परिपूर्णनिशाकराभम् ॥  
म्स्स्_०८८२-१ अद्यापि तद्वदनपङ्कजगन्धलुब्ध- भ्राम्यद्द्विरेफचयचुम्बितगण्डयुग्मम् ।  
म्स्स्_०८८२-२ लीलावधूतकरपल्लवकङ्कनानां क्वाणो विमूर्च्छति मनः स्तुतरां मदीयम् ॥  
म्स्स्_०८८३-१ अद्यापि तद्विकसिताम्बुजमध्यगौरं गोरोचनातिलकभासुरफालरेखम् ।  
म्स्स्_०८८३-२ ईषन्मदालसविघूर्णितदृष्टिपातं तस्या मुखं प्रति मनो मम गच्छतीदम् ॥  
म्स्स्_०८८४-१ अद्यापि तन्नयनकज्जलमुज्ज्वलास्यं विश्रान्तकर्णयुगलं परिहासहेतोः ।  
म्स्स्_०८८४-२ पश्ये तवात्मनि नवीनपयोधराभ्यां क्षीणं वपुर्यदि विनश्यति नो न दोषः ॥  
म्स्स्_०८८५-१ अद्यापि तन्मदनकार्मुकभङ्गुरभ्रु- दन्तद्युतिप्रकरकर्बुरिताधरोष्ठम् ।  
म्स्स्_०८८५-२ कर्णावसक्तपुलकोज्ज्वलदन्तपत्रं तस्याः पुनः पुनरपीह मुखं स्मरामि ॥  
म्स्स्_०८८६-१ अद्यापि तन्मनसि सम्परिवर्तते मे रात्रौ मयि क्षुतवति क्षितिपालपुत्र्या ।  
म्स्स्_०८८६-२ जीवेति मङ्गलवचः परिहृत्य कोपात् कर्णे कृतं कनकपत्रमनालपन्त्या ॥  
म्स्स्_०८८७-१ अद्यापि तां कनककङ्कणभूषिताग्र- हस्तां च वक्त्रकमलेन सुनिर्जितेन्दुम् ।  
म्स्स्_०८८७-२ लीलावर्तीं सुरतखेदनिमीलिताक्षीं ध्यायामि चेतसि मदाकुललालसाङ्गीम् ॥  
म्स्स्_०८८८-१ अद्यापि तां कनककान्तिमदालसाङ्गीं व्रीडोत्सुकां निपतितामिव चेष्टमानाम् ।  
म्स्स्_०८८८-२ अङ्गाङ्गसङ्गपरिचुम्बनजातमोहां तां जीवनौषधिमिव प्रमधां स्मरामि ॥  
म्स्स्_०८८९-१ अद्यापि तां कनकचम्पकदामगौरीं फुल्लारविन्दवदनां तनुरोमराजीम् ।  
म्स्स्_०८८९-२ सुप्तोत्थितां मदनविह्वलसालसाङ्गीं विद्यां प्रमादगलितामिव चिन्तयामि ॥  
म्स्स्_०८९०-१ अद्यापि तां कनकपत्रसनाथकर्णाम् उत्तुङ्गकर्कशकुचार्पिततारहाराम् ।  
म्स्स्_०८९०-२ काञ्चीनिपुञ्जितविशालनितम्बबिम्बाम् उद्दाननूपुररणच्चरणां स्मरामि ॥  
म्स्स्_०८९१-१ अद्यापि तां कटिसमार्पितवामपाणिम् आकुञ्चितैकचरणाग्रनिरुद्धभूमिम् ।  
म्स्स्_०८९१-२ स्तम्भावलम्बितभुजां पथि मां व्रजन्तं पश्यामि बन्धुरितकन्धरमीक्षमाणाम् ॥  
म्स्स्_०८९२-१ अद्यापि तां कुटिलकुन्तलकेशपाशाम् उन्तिद्रतामरसपत्रविशालनेत्राम् ।  
म्स्स्_०८९२-२ उत्तुङ्गपीवरपयोधरकुङ्मलाढ्यां ध्यायामि चेतसि यथैव गुरूपदेशम् ॥  
म्स्स्_०८९३-१ अद्यापि तां क्षणवियोगविषोपमे यां सङ्गे पुनर्बहुतराममृताभिषेकाम् ।  
म्स्स्_०८९३-२ तां जीवधारणकरीं मदनातपत्राम् उद्धृत्तकेशनिवहां सुदतीं स्मरामि ॥  
म्स्स्_०८९४-१ अद्यापि तां क्षितितले वरकामिनीनां सर्वाङ्गसुन्दरतया प्रथमैकरेखाम् ।  
म्स्स्_०८९४-२ शृङ्गारनाटकरसोत्तमपानपात्रीं कान्तां स्मरामि कुसुमायुधबाणखिन्नाम् ॥  
म्स्स्_०८९५-१ अद्यापि तां गतिनिराकृतराजहंसीं धम्मिल्लनिर्जितकलापमयूखभासाम् ।  
म्स्स्_०८९५-२ मत्तश्रिया मदचकोरविलोलनेत्रां सञ्चिन्तयामि कलकण्ट्जसमानकण्ठाम् ॥  
म्स्स्_०८९६-१ अद्यापि तां गमनमित्युदितं मदीयं श्रुत्वैव भीरुहरिणीमिव चञ्चलाक्षीम् ।  
म्स्स्_०८९६-२ वाचः स्खलद्विगलदश्रुहलाकुलाक्षीं सञ्चिन्तयामि गुरुशोकविनम्रवक्त्राम् ॥  
म्स्स्_०८९७-१ अद्यापि तां गलितबन्धनकेशपाशां स्रस्तस्रजं स्मितसुधामधुराधरौष्ठीम् ।  
म्स्स्_०८९७-२ पीनोन्नतस्तनयुगोपरिचारुचुम्बन्- मुक्तावलीं रहसि लोलदृशं स्मरामि ॥  
म्स्स्_०८९८-१ अद्यापि तां चिरयिते मयि तन्निवासं रात्रौ समागतवतीं परिवर्तमानाम् ।  
म्स्स्_०८९८-२ गत्वा स्मितं किमपि चण्चलितां निषण्णां सख्या समागतवतीमधिकं स्मरामि ॥  
म्स्स्_०८९९-१ अद्यापि तां जगति वर्णयितुं न कश्चिच् छक्नोत्यदृष्टसदृशीं च परिग्रहं मे ।  
म्स्स्_०८९९-२ दृष्टं द्वयोः सदृशयोः खलु येन रूपं शक्तो भवेद्यदि स एव नरो न चान्यः ॥  
म्स्स्_०९००-१ अद्यापि तां जघनदर्शनलालसेन कृष्टं मया निवसनाञ्चलमेकपार्श्वात् ।  
म्स्स्_०९००-२ पूज्य स्थितामपि ततो मुहुराकृषन्तीं मन्दाक्षसङ्कुचितनूत्नमुखीं स्मरामि ॥  
म्स्स्_०९०१-१ अद्यापि तां झटिति वक्रितकन्धराग्रां निक्षिप्तपाणिकमलां च नितम्बमिम्बे ।  
म्स्स्_०९०१-२ वासांसपार्श्वलसदुल्बणकेशपाशां पश्यामि मां प्रति दृशं बहुशः क्षिपन्तीम् ॥  
म्स्स्_०९०२-१ अद्यापि तां धवलवेश्मनि रत्नदीप- मालामयूखपटलैर्दलितान्धकारे ।  
म्स्स्_०९०२-२ प्राप्तोद्यमे रहसि सम्मुखदर्शनार्थं लज्जाभयार्तनयनामनुचिन्तयामि ॥  
म्स्स्_०९०३-१ अद्यापि तां नखपदं स्तनमण्डले यद् दत्तं मयास्यमधुपानविमोहितेन ।  
म्स्स्_०९०३-२ उद्भिन्नरोमपुलकैर्बहुभिः समन्ताज् जागर्ति रक्षति विलोकयति स्मरामि ॥  
म्स्स्_०९०४-१ अद्यापि तां न खलु वेद्मि किमीशपत्नी शापं गता सुरपतेरथ कृष्णलक्ष्मीः ।  
म्स्स्_०९०४-२ धत्रैव किं नु जगतः परिमोहनाय सा निर्मिता युवतिरत्नदिदृक्षया वा ॥  
म्स्स्_०९०५-१ अद्यापि तां नववयःश्रियमिन्दुवक्त्रां उत्तुङ्गपीवरपयोधरभारखिन्नाम् ।  
म्स्स्_०९०५-२ सम्पीड्य बाहुयुगलेन पिबामि वक्त्रां प्रोन्मत्तवन्मधुकरः कमलं यथेष्टम् ॥  
म्स्स्_०९०६-१ अद्यापि तां निजवपुःकृशवेदिमध्याम् उत्तुङ्गसम्भृतसुधास्तनकुम्भयुग्माम् ।  
म्स्स्_०९०६-२ नानाविचित्रकृतमण्डनम्ण्डिताङ्गीं सुप्तोत्थितां निशि दिवा न हि विस्मरामि ॥  
म्स्स्_०९०७-१ अद्यापि तां निधुवनक्लमनिःसहाङ्गीम् आपाण्डुगण्डपतितालककुन्तलालीम् ।  
म्स्स्_०९०७-२ प्रच्छन्नपापकृतमन्तरिवावहन्तीं कण्ठावसक्तमृदुबाहुलतां स्मरामि ॥  
म्स्स्_०९०८-१ अद्यापि तां निधुवने मधुपानरक्तां लीलाधरां कृशतनुं चपलायताक्षीम् ।  
म्स्स्_०९०८-२ काश्मीरपङ्कमृगनाभिकृताङ्गरागां कर्पूरपूगपरिपूर्णमुखीं स्मरामि ॥  
म्स्स्_०९०९-१ अद्यापि तां निभृतवक्त्रकमापतन्तं मां द्वारि वीक्ष्य सहसैव मिषेण सुप्ताम् ।  
म्स्स्_०९०९-२ मन्दं मयि स्पृशति कण्टकिताङ्गयष्टिम् उत्फुल्लगल्लफलकां बहुशः स्मरामि ॥  
म्स्स्_०९१०-१ अद्यापि तां नृपतिशेखरराजपुत्रीं सम्पूर्णयौवनमदालसघूर्णनेत्रीम् ।  
म्स्स्_०९१०-२ गन्धर्वयक्षसुरकिन्नर्नागकन्यां स्वर्गादहो निपतितामिव चिन्तयामि ॥  
म्स्स्_०९११-१ अद्यापि ताम्प्रणयिनीं मृगशावकाक्षीं पीयूषपूर्णकुचकुम्भयुगं वहन्तीम् ।  
म्स्स्_०९११-२ पश्याम्यहं यदि पुर्नदिवसावसाने स्वर्गापवर्गनरराजसुखं त्यजामि ॥  
म्स्स्_०९१२-१ अद्यापि तां प्रथमतो वरसुन्दरीणां स्नेहैकपात्रघटितामवनीशपुत्रीम् ।  
म्स्स्_०९१२-२ हंहो जना मम वियोगहुताशनोऽयं सोढुं न शक्यत इति प्रतिचिन्तयामि ॥  
म्स्स्_०९१३-१ अद्यापि तां प्रथममेव गतं विरागं निर्भर्त्स्य रोषपरुषैर्वचनैर्मुहुर्माम् ।  
म्स्स्_०९१३-२ आन्दोलनेन च नितम्बसहायवृत्त्या सम्चिन्तयामि रत्ये सुदतीमभीक्ष्णम् ॥  
म्स्स्_०९१४-१ अद्यापि तां प्रथमसङ्गमजातलज्जां बालां रसेन पतिते मयि मन्दपीठे ।  
म्स्स्_०९१४-२ फूर्कारकम्पितशिखातरलप्रदीपं कर्णोत्पलेन विनिवारयतीं स्मरामि ॥  
म्स्स्_०९१५-१ अद्यापि तां भुजलतार्पितकण्ठपाशां वक्षःस्थलं मम पिधाय पयोधराभ्याम् ।  
म्स्स्_०९१५-२ ईषन्निमीलितसलीलविलोचनान्तां पश्यामि मृग्धवदनां वदनं पिबन्तीम् ॥  
म्स्स्_०९१६-१ अद्यापि तां मदनमन्दिरवैजयन्तीम् अन्तर्गृहे विवसनां दधतीं निशान्ते ।  
म्स्स्_०९१६-२ अङ्गैरनङ्गविसरैर्मम गाढ्मङ्गम् आलिङ्ग्य केलिशयने शयितां स्मरामि ॥  
म्स्स्_०९१७-१ अद्यापि तां मम मनःपरितापशान्त्यै चक्षुर्विशुद्धतटिनीमलसालसाङ्गीम् ।  
म्स्स्_०९१७-२ श्रीखण्डखण्डखचिताचितगात्रयिष्टं तन्वीं सदा हृदयहर्षनिधिं स्मरामि ॥  
म्स्स्_०९१८-१ अद्यापि तां मयि कपाटसमीपलीने मन्मार्गदत्तदृशमाननदत्तहस्ताम् मद्गोत्रचिह्नितपदं मृदुकाकलीभिः किञ्चित्तरङ्गमनसं मनसा स्मरामि ॥  
म्स्स्_०९१९-१  अद्यापि तां मयि कृतागसि दृष्टभावां भाषां लपत्यपि मुहुर्निगृहीतवाचम् ।  
म्स्स्_०९१९-२ रामां विरुद्धघनमन्युसबाष्पकण्ठां निःश्वासशुष्यदधरां रुदतीं स्मरामि ॥  
म्स्स्_०९२०-१ अद्यापि तां मयि गते चिरकोपयन्तीं यान्तीं समागतवतीं परिवर्तमानाम् ।  
म्स्स्_०९२०-२ ऊर्ध्वस्थितां किमपि मञ्चतलं निषण्णां शय्यां समाश्रतवतीमधिकं स्मरामि ॥  
म्स्स्_०९२१-१ अद्यापि तां मयि दृशं तुदतीं स्मरामि स्मेरां स्मरद्वरकरां मधुरां सुताराम् ।  
म्स्स्_०९२१-२ अत्युद्बलां सुरतलां कुटिलां सुशीलां निष्पन्दमन्दसमदप्रमदप्रसादाम् ॥  
म्स्स्_०९२२-१ अद्यापि तां मयि निमीलितचारुनेत्रे कोऽयं वदेत्यभिहितां वदतीं सखीभिः ।  
म्स्स्_०९२२-२ मातर्न विद्य इति सस्मितमुल्लसन्तीम् उत्फुल्लगण्डफलकां नितरां स्मरामि ॥  
म्स्स्_०९२३-१ अद्यापि तां मसृणचन्दनपङ्कमिश्र- कस्तूरिकापरिमलोत्थविसर्पिगन्दाम् ।  
म्स्स्_०९२३-२ अन्योन्यचञ्चुपुटचुम्बनलग्नपक्ष्म - युग्माभिरामनयनां शयने स्मरामि ॥  
म्स्स्_०९२४-१ अद्यापि तां मुखगतैररुणैः कराग्रैर् आपृच्छ्यमानमपि मां न विभाषयन्तीम् ।  
म्स्स्_०९२४-२ तद्वाष्पपूरितदृशं बहु निःश्वसन्तीं चिन्ताकुलां किमपि नम्रमुखीं स्मरामि ॥  
म्स्स्_०९२५-१ अद्यापि तां पुनः कमलायताक्षीं पश्यामि पीवरपयोधरभारखिन्नाम् ।  
म्स्स्_०९२५-२ सम्पीड्य बाहुयुगलेन पिबामि वक्त्रम् उन्मत्तवन्मधुकरः कमलं यथेष्टम् ॥  
म्स्स्_०९२६-१ अद्यापि तां यदि पुनः श्रवणायताक्षीं पश्यामि दीर्घविरहज्वरिताङ्गयष्टिम् ।  
म्स्स्_०९२६-२ अङ्गैरहं समुपगूह्म ततोऽतिगाढं नोन्मीलयामि नयने न च तां त्यजामि ॥  
म्स्स्_०९२७-१ अद्यापि तां रहसि दर्पणमीक्षमाणाम् दृष्ट्वा स्फुटं प्रतिनिधिं मयि पृष्ठलीने ।  
म्स्स्_०९२७-२ पश्यामि वेपथुमतीं च सुविभ्रमां च लज्जाकुलां च समुदं जितमन्मथां च ॥  
म्स्स्_०९२८-१ अद्यापि तां विधृतकज्जललोलनेत्रां पृथ्वीं प्रभूतकुसुमाकुलकेशपाशाम् ।  
म्स्स्_०९२८-२ सिन्दूरसंलुलितमौक्तिकदन्तकान्तिम् आबद्धहेमकटकां रहसि स्मरामि ॥  
म्स्स्_०९२९-१ अद्यापि तां विधृतककज्जललोलनेत्रां पृथ्वीं प्रभूतकुसुमाकुलकेशपाशाम् ।  
म्स्स्_०९२९-२ सिन्दूरसंलुलितमौक्तिकदन्तकान्तिम् आबद्धहेमकटकां रहसि स्मरामि ॥  
म्स्स्_०९३०-१ अद्यापि तां विरहवह्रि निपोडिताङ्गीं तन्वीं कुरङ्गनयनां सुरतैकपात्रीम् ।  
म्स्स्_०९३०-२ नानाविचित्रकुतमण्डनमावहन्तीं तां राजहंसगमनां सुदतीं स्मरामि ॥  
म्स्स्_०९३१-१ अद्यापि तां विहसीतां काचभारनम्रां मुक्ताकलापधवलीकृतकण्ठदेशाम् ।  
म्स्स्_०९३१-२ तत्केलिमन्दरगिरौ कुसुमायुधस्य कान्तां स्मरामि रुचिरोज्ज्वलपुष्पकेतुम् ॥  
म्स्स्_०९३२-१ अद्यापि तां शशिमुखीं नवयौवनाढ्यां पीनस्तनीं पुनरहं यदि गौरकान्तिम् ।  
म्स्स्_०९३२-२ पश्यामि मन्मथशरानलपीडिताङ्गीं गात्राणि सम्प्रति करोमि सुशीतलानि ॥  
म्स्स्_०९३३-१ अद्यापि तां शिखरचारुवलक्षदन्तैर् मुख्यानि कुन्दमुकुलानि जितां च साध्वीम् ।  
म्स्स्_०९३३-२ सञ्चिन्तयामि सततं प्रविलोलिचित्तां कामेषुनीरजदृशं वनजावतंसाम् ॥  
म्स्स्_०९३४-१ अद्यापि तां समपनीतनितम्बवस्त्रां श्यामां च साध्वसरसाकुलविह्वलाङ्गीम् ।  
म्स्स्_०९३४-२ एकेन पाणिकमलेन पिधाय गृह्यम् अन्येन नाभिकुहरं दधतीं स्मरामि ॥  
म्स्स्_०९३५-१ अद्यापि तां सललितश्लथकेशपाशाम् ईषत्समुन्मिषितघूर्णितवक्रनेत्राम् ।  
म्स्स्_०९३५-२ सुप्तोत्थितां विदधतीं मुहुरङ्गभङ्ग पश्यामि दष्टमधरं बहुशः स्पृशन्तीम् ॥  
म्स्स्_०९३६-१ अद्यापि तां सुनिपुणं यतता मयापि दृष्टं न यत्सदृशतो वदनं कदाचित् ।  
म्स्स्_०९३६-२ सौन्दर्यनिर्जितरति द्विजराजकान्ति कान्तामिहातिविमलत्वमहागुणेन ॥  
म्स्स्_०९३७-१ अद्यापि तां सुरतघूर्णनिमीलिताक्षीं स्रस्ताङ्गयष्टगलितांशुककेशपाशाम् ।  
म्स्स्_०९३७-२ शृङ्गारवारिरुहकाननराहहंसीं जन्मान्तरेऽपि निधनेऽप्यनुचिन्तयामि ॥  
म्स्स्_०९३८-१ अद्यापि तां सुरतजागरघूर्णमान- तिर्यग्वलत्तरलतारक्दीर्घनेत्राम् ।  
म्स्स्_०९३८-२ शृङ्गारसारकमलाकरराजहंसीं व्रीडाविनम्रवदनामुषसि स्मरामि ॥  
म्स्स्_०९३९-१ अद्यापि तां सुरतताण्डवसूत्रधारं दुर्वारदर्पजघनग्लपिताङ्गयष्टिम् ।  
म्स्स्_०९३९-२ अङ्गं रसैः समुपगुह्य कटिं दधानां किञ्चिन्निमीलनयनां मनसा स्मरामि ॥  
म्स्स्_०९४०-१ अद्यापि तां सुरतताण्डवसूत्रधारीं पूर्णेन्दुसुन्दरमुखीं मदविह्वलाङ्गीम् ।  
म्स्स्_०९४०-२ तन्वीं विशालजघनस्तनभारनम्रां व्यालोलकुन्तलकलापवतीं स्मरामि ॥  
म्स्स्_०९४१-१ अद्यापि तां सुरतलब्धयशःपताकां लम्बालकां विरहपाण्डुरगण्डभित्तिम् ।  
म्स्स्_०९४१-२ स्वप्नेऽपि लोलनयनां क्षणदृष्टनष्टां विद्यां प्रमादगुणितामिव संस्मरामि ॥  
म्स्स्_०९४२-१ अद्यापि तां सुरभिनिर्भरदन्तभाजं धावन्तमास्यकमलं चलचञ्चरीकम् ।  
म्स्स्_०९४२-२ किञ्चिच्चलल्ललितकुञ्चितवामनेत्रां पश्यामि केलिकमलेन निवारयन्तीम् ॥  
म्स्स्_०९४३-१ अद्यापि तां सुवदनां वलभौ निषण्णां तद्गेहसन्निधिपदे मयि दृष्टमात्रे ।  
म्स्स्_०९४३-२ वीतोत्तरां प्रियसखीषु कुतस्मरासु लज्जाविलासहसितां हृदि चिन्तयामि ॥  
म्स्स्_०९४४-१ अद्यापि तां सुवदनां स्तनभारनभ्रां श्यामां च वामनयनां रमणीयगात्रीम् ।  
म्स्स्_०९४४-२ निद्रालसामलकनिर्जितषट्पदालिं सञ्चिन्तयामि सततं स्मरवैजयन्तीम् ॥  
म्स्स्_०९४५-१ अद्यापि तां सुशयितां क्षणविप्रबुद्धां निद्रालसां हृदि वहामि कृताङ्गभङ्गाम् ।  
म्स्स्_०९४५-२ जृम्भावतीर्णमुखमारुतगन्धलब्ध- मुघभ्रमद्भ्रमरविभ्रमलोलनेत्राम् ॥  
म्स्स्_०९४६-१ अद्यापि तां स्तिमितवस्त्रमिवाङ्गलग्नां प्रौढप्रतापमदनानलतप्तदेहाम् ।  
म्स्स्_०९४६-२ बालामनाथशरणामनुकम्पनीयां प्राणाधिकां क्षणमहं न हि विस्मरामि ॥  
म्स्स्_०९४७-१ अद्यापि तानि स्मितमुखीं पुरुषायितेषु लम्बालकाकुलकपोललतां स्मरामि ।  
म्स्स्_०९४७-२ आन्दोलनश्रमजलाकुलविह्वलाङ्गीं श्वासोत्तरं च निभृतं च मुहुर्वदन्तीम् ॥  
म्स्स्_०९४८-१ अद्यापि तानि परिवर्तितकन्धराणि किञ्चित्क्षुतत्रुटितकञ्चुकजालकानि ।  
म्स्स्_०९४८-२ तस्या भुजाग्रलुलदुद्वलकुन्तलानि चित्ते स्फुरन्ति मम वक्रविलोचनानि ॥  
म्स्स्_०९४९-१ अद्यापि तानि मम चेतसि संस्फुरन्ति कर्णान्तसङ्गतकटाक्षनिरीक्षितानि ।  
म्स्स्_०९४९-२ तस्याः स्मरज्वरकराणि मदालसानि लीलाविलासबहुलानि विलोचनानि ॥  
म्स्स्_०९५०-१ अद्यापि तानि मम चेतसि संस्फुरन्ति बिम्बोष्ठदेशपरिकीर्णशुचिस्मतानि ।  
म्स्स्_०९५१-१ अद्यापि तानि मृदुवाक्यसुभाषितानि तिर्थग्विवर्त्तिनयनान्तनिरीक्षणानि लीलालसाञ्चितगतानि शुचिस्मितानि तस्याः स्मरामि मदविभ्रमचेष्टितानि ॥  
म्स्स्_०९५२-१ अद्यापि तामनिभृतक्रममागतं च मां द्वारि वीक्ष्य शयने निमिषेण सुप्ताम् ।  
म्स्स्_०९५२-२ मन्दं मयि स्पृशति कण्डकिताङ्गयष्टिम् उत्फुल्लगण्डफलकां बहुशः स्मरामि ॥  
म्स्स्_०९५३-१ अद्यापि तामनुनयत्यपि चाटुपूर्वं कोपात् प्राकृतमुखीं मयि सापराधे ।  
म्स्स्_०९५३-२ आलिङ्गति प्रसभमुत्पुलकाङ्गयष्टिं मामेते दुःसहमिवोक्तवतीं स्मरामि ॥  
म्स्स्_०९५४-१ अद्यापि तामनुनयत्यपि मय्यसक्तां व्यावृत्त्य केलिशयने शयितां पराचीम् ।  
म्स्स्_०९५४-२ निद्राकुलामिव ममाभिमुखीभवन्तीं प्रातर्मदङ्गनिहितैकभुजां स्मरामि ॥  
म्स्स्_०९५५-१ अद्यापि तामभिविशालनितम्बबिम्बां गम्भीरनाभिकुहरां तनुमध्यभागाम् ।  
म्स्स्_०९५५-२ अम्लानकोमलमृणालसमानबाहुं लीलालसाञ्चितगतिं मनसा स्मरामि ॥  
म्स्स्_०९५६-१ अद्यापि तामरुणयत्यरुणेन्तरिक्षम् आपृच्छमानमपि नाम विधारयन्तीम् ।  
म्स्स्_०९५६-२ उत्थाप्य निश्चलदृशौ मम निःश्वसन्तीं चिन्ताकुलां किमपि नम्रमुखीं स्मरामि ॥  
म्स्स्_०९५७-१ अद्यापि तामलमसीलितचारुनेत्रां लोलद्भुजावलयझङ्कृतिमावहन्तीम् ।  
म्स्स्_०९५७-२ वेल्लत्करोरुकुचमुन्नमितस्वकर्णे कण्डूयनं विदधतीं हृदि चिन्तयामि ॥  
म्स्स्_०९५८-१ अद्यापि तामवहितां मनसाचलेन सञ्चिन्तयामि युवतीं मम जीविताशाम् ।  
म्स्स्_०९५८-२ नान्योपभुक्तनवयौवनभारसारां जन्मान्तरेऽपि मम सैव गतिर्यथा स्यात् ॥  
म्स्स्_०९५९-१ अद्यापि तामविगणय्य कृतापराधम् आपादमूलपतितं सहसा चलन्तीम् ।  
म्स्स्_०९५९-२ वस्त्राञ्चलं मम करान्निजमाक्षिपन्तीं मा मेति रोषपरुषं वदतीं स्मरामि ॥  
म्स्स्_०९६०-१ अद्यापि तामहमलज्जितपूर्वघृष्टे शय्यातले सुशयितां मदनोत्सवाय ।  
म्स्स्_०९६०-२ वीर्णावतीं विकचचम्पकपुष्पनासां ध्यायामि चेतसि सदा नदतीं शुभाङ्गीम् ॥  
म्स्स्_०९६१-१ अद्यापि तामित इतश्च पुरश्च पश्चाद् अन्तर्बहिः परित एव परिभ्रमन्तीम् ।  
म्स्स्_०९६१-२ पश्यामि फुल्लकनकाम्बुजसन्निभेन् वक्त्रेण तिर्यगपवर्तितलोचनेन ॥  
म्स्स्_०९६२-१ अद्यापि तामुपवने परिचारयुक्तां सञ्चिन्तयाम्युपगतां मदनोत्सवाय ।  
म्स्स्_०९६२-२ मां पार्श्वसन्निहितलोकभयात् सशङ्कं व्यावर्तितेक्षणमनुक्षणमीक्षमाणाम् ॥  
म्स्स्_०९६३-१ अद्यापि तामुभयपार्श्वगहाररम्यां वासन्तिकाकुसुमभासित्तकञ्चुकां च ।  
म्स्स्_०९६३-२ राकाभिरामविधुमण्डलवल्गुववत्रां लावण्यनिर्ज्जितरयां सततं स्मरामि ॥  
म्स्स्_०९६४-१ अद्यापि तामुरसिजद्वयमुन्नमय्य मध्ये वलित्रितयलक्षितरोमराजिम् ।  
म्स्स्_०९६४-२ ध्यायामि वेल्लितभुजां विहिताङ्गभङ्गं व्याजेन नाभिकुहरं मम दर्शयन्तीम् ॥  
म्स्स्_०९६५-१ अद्यापि तिष्ठति दृशोरिदमुत्तरीयं धर्तुं पुनः स्तनतटे गलितं प्रवृत्ता ।  
म्स्स्_०९६५-२ वाचं निशम्य नयनं नयनं ममेति किञ्चित्तदा यद्करोत् स्मितमायताक्षी ॥  
म्स्स्_०९६६-१ अद्यापि दुर्निवारं स्तुतिकन्या भजति कौमारम् ।  
म्स्स्_०९६६-२ मद्भ्यो न रोचते सा- ऽसन्तोऽप्यस्यै न रोचन्ते ॥  
म्स्स्_०९६७-१ अद्यापि धावति मनः किमहं करोमि सार्धं सखीभिरपि वासगृहे सुकान्ते ।  
म्स्स्_०९६७-२ कान्ताङ्गसङ्गपरिहासविचित्रनृत्ये क्रीडाभिराम इति यातु मदीयकालः ॥  
म्स्स्_०९६८-१ अद्यापि न स्फुरति केसरभारलक्ष्मीर् न प्रेङ्खति ध्वनितमद्रगुहान्तरेषु ।  
म्स्स्_०९६८-२ मत्तास्तथापि करिणो हरिणाधिपस्य पश्यन्ति भीतमनसः पदवीं वनेषु ॥  
म्स्स्_०९६९-१ अद्यापि निर्मलशरच्छशिगौरकान्ति चेतो मुनेरपि हरेत् किमुतास्मदीयम् ।  
म्स्स्_०९६९-२ वक्त्रं सुधामयमहं यदि तत् प्रपद्ये चुम्बन् पिबाम्यविरतं व्यथते मनो मे ॥  
म्स्स्_०९७०-१ अद्यापि नानं हरकोपवह्निस् त्वयि ज्वलत्यौर्व इवाम्बुराशौ ।  
म्स्स्_०९७०-२ त्वमन्यथा मन्मथ मद्विधानां भस्मावशेषः कथमेवमुष्णः ॥  
म्स्स्_०९७१-१ अद्यापि रोज्झति हरः किल कालकूटं कूर्मो बिभर्ति धरणीं पुष्ठभागे ।  
म्स्स्_०९७१-२ अम्भोनिधिर्वहति दुःसहवाडवाग्निं अङ्गीकृतं सुकृतिनः परिपालयन्ति ॥  
म्स्स्_०९७२-१ अद्यापि मारुतविधूतलतावितानां वीणाविनोदरचनां मम जीवितेशाम् ।  
म्स्स्_०९७२-२ पञ्चेषुराष्ट्रकमलां शुभवेदिमध्यां ध्यायामि चेतसि सर्तीं मदनाभिरामाम् ॥  
म्स्स्_०९७३-१ अद्यापि मे निशि दिवा हृदयं दुनोति पूर्णेन्दुसुन्दरसुखं मम वल्लभायाः ।  
म्स्स्_०९७३-२ लावण्यनिर्जितरतिक्षतकामदर्पं भूयः पुरः प्रतिपदं न विलोक्यते यत् ॥  
म्स्स्_०९७४-१ अद्यापि मे वरतनोर्मधुराणि तस्या यान्यर्थवन्ति न च यानि निरर्थकानि ।  
म्स्स्_०९७४-२ निद्रानिमीलितदृशो मदमन्थरायास् तान्यक्षराणि हृदये किमपि ध्वनन्ति ॥  
म्स्स्_०९७५-१ अद्यापि ये न विहिता विपुलाः प्रबन्धा विद्योतमानविभवाः सुखयन्ति विश्वम् ।  
म्स्स्_०९७५-२ सोऽयं द्विशुद्धगुरुवंशभवः प्रसिद्धो गोपालदत्त उपमेयपदं कथं स्यात् ॥  
म्स्स्_०९७६-१ अद्यापि वासगृहतो मयि नीयमाने दुर्वारभीषणकरैर्यमदूतकल्पैः ।  
म्स्स्_०९७६-२ किं किं तया बहुविधं न कृतं मदर्थे वक्तुं न पार्यत इति व्यथते मनो मे ॥  
म्स्स्_०९७७-१ अद्यापि विस्मयकरी त्रिदशान् विहाय बुद्धिर्बलाच्चलति मे किमहं करोमि ।  
म्स्स्_०९७७-२ जानन्नपि प्रतिमुहूर्तमिहान्तकाले कान्तेति वल्लभतरेति ममेति धीरा ॥  
म्स्स्_०९७८-१ अद्यापि शीतद्युतिरात्मबिम्बं निर्माय निर्माय पुनर्भुनक्ति ।  
म्स्स्_०९७८-२ तस्या मुखेनायतलोचनायाः कर्तुं न शक्तिः सदृशं प्रियायाः ॥  
म्स्स्_०९७९-१ अद्यापि श्रवसी न कुण्डलचले केलिक्वणत्कङ्कणौ बाहू नापि न हारिहारवलयालुण्ठा च कण्ठावनिः ।  
म्स्स्_०९७९-२ अस्याः पश्य तथापि पङ्कजदृशो विश्वं प्रियं भावुकं पश्यामः स्फुटताविभूषणकराभोगं वपुर्वैभवम् ॥  
म्स्स्_०९८०-१ अद्यापि सा मम मनस्तटिनी सदास्ते रोमाञ्चवीचिविलसद्विपुलस्वभावा ।  
म्स्स्_०९८०-२ कादम्बकेशररुचिः क्षतवीक्षणं मां गात्रक्लमं कथयती प्रियराजहंसी ॥  
म्स्स्_०९८१-१ अद्यापि सुन्दरि तवाननचन्द्रबिम्बं बन्दीकृताम्बुजयुगं परिचुम्ब्य चेतः ।  
म्स्स्_०९८१-२ त्वत्सङ्गमोद्भवसुखं तनुते तथापि वैरं करोति करुणाविकलो विवेकः ॥  
म्स्स्_०९८२-१ अद्यापि स्तनशैलदुर्गविषमे सीमन्तिनीनां हृदि स्थातुं वाञ्छति मान एष धिगिति क्रोधादिवालोहितः ।  
म्स्स्_०९८२-२ उद्यद्दूरतरप्रसारितकरः कर्षत्यसौ तत्क्षणात् फुल्लत्कैरवकोशनिःसरदलिश्रेणीकृपाणं शशी ॥  
म्स्स्_०९८३-१ अद्यापि हरिहरादिभिर् अमरैरपि तत्त्वतो न विज्ञाताः ।  
म्स्स्_०९८३-२ भ्रमविभ्रमबहुमोहा वेश्याः संसारमायाश्च ॥  
म्स्स्_०९८४-१ अद्यापि हि नृशंसस्य पितुस्ते दिवसो गतः ।  
म्स्स्_०९८४-२ तमसा पिहितः पन्था एहि पुत्रक शेवहे ॥  
म्स्स्_०९८५-१ अद्याप्यशोकनवपल्लवरक्तहस्तां मुक्ताफलप्रचयचुम्बितचूचुकाग्राम् ।  
म्स्स्_०९८५-२ अन्तःस्मितोच्छ्वसितपाण्डुरगण्डभित्तिं तां वल्लभामलसहंसगतिं स्मरामि ॥  
म्स्स्_०९८६-१ अद्याप्यहं चलितचारुनिमीलिताक्षम् आस्यं स्मरामि सततं सुरतावसाने ।  
म्स्स्_०९८६-२ तत्कालनिश्वसितनिःसृतकान्तिकान्तं स्वेदोदबिन्दुपरिदन्तुरितं प्रियायाः ॥  
म्स्स्_०९८७-१ अद्याप्यहं वरवधूसुरतोपभोगं जीवामि नान्यविधिना क्षणमन्तरेण ।  
म्स्स्_०९८७-२ तद्भ्रातरो मरणमेव हि दुःखशान्त्यै विज्ञापयामि भवतस्त्वरितं लुनीध्वम् ॥  
म्स्स्_०९८८-१ अद्याप्यहं विकचकुन्दसमानदन्तं तिर्यग्विवर्तितविशालविलोचनान्तम् ।  
म्स्स्_०९८८-२ तस्या मुखं सुविजितेन्दु न विस्मरामि चोद्यं कृतज्ञ इव साधुकृतोपकारम् ॥  
म्स्स्_०९८९-१ अद्याप्यहं सरसमञ्जुलभृङ्गनादम् ईषत्स्मरोल्लसितरागसुपाण्डुगण्डम् ।  
म्स्स्_०९८९-२ पश्यामि पूर्णशरदिन्दुसमानकान्ति तस्या मुखं विकचपङ्कजपात्रनेत्रम् ॥  
म्स्स्_०९९०-१ अद्याप्यहो जगति सुन्दरलक्षपूर्णे अन्यान्यमुत्तमगुणाधिकसम्प्रपन्ने ।  
म्स्स्_०९९०-२ अन्याभिरप्युपमितुं न मया च शक्यं रूपं तदीयमिति मे हृदये वितर्कः ॥  
म्स्स्_०९९१-१ अद्याप्युन्मदयातुधानतरुणीचञ् चत्करास्फालन- व्यावल्गन्नृकपालतालरणितैर्नृत्यत्पिशाचाङ्गनाः ।  
म्स्स्_०९९१-२ उद्गायन्ति यशांसि यस्य विततैर्नादैः प्रचण्डानिल- प्रक्षुभ्यत्करिकुम्भकूटकुहरव्यक्तै रणक्षोणयः ॥  
म्स्स्_०९९२-१ अद्याभोगिनि गाढमर्मनिवहे हर्म्याग्रवेदीजुषां सद्यश्चन्दनशोषिणि स्तनतटे सङ्गे कुरङ्गीदृशाम् ।  
म्स्स्_०९९२-२ प्रायः प्रश्लथयन्ति पुष्पधनुषः पुष्पाकरे निष्ठिते निर्वेदं नवमल्लिकासुरभयः सायन्तना वायवः ॥  
म्स्स्_०९९३-१ अद्याम्भः परितः पतिष्यति भुवस्तापोऽद्य निर्वास्यति क्षेत्रेष्वद्य यतिष्यते जनपदः सस्येषु पर्युत्सुकः ।  
म्स्स्_०९९३-२ नर्तिष्यन्ति तवोदयेऽद्य जलद व्यालोलपुच्छच्छद- च्छत्रच्छादितमौलयो दिशि दिशि क्रीडालसाः केकिनः ॥  
म्स्स्_०९९४-१ अद्यारभ्य कठोरकार्मुकलताविन्यस्तहस्ताम्बुजस् तावन्न प्रकटीकरोमि नयने शोणे निमेषोदयान् ।  
म्स्स्_०९९४-२ यावत् सायककोतिपाटितरिपुक्ष्मापालमौलिस्खलन् मल्लीमाल्यपतत्परागपटलैरामोदिनी मेदिनी ॥  
म्स्स्_०९९५-१ अद्यारभ्य न हि प्रिये पुनरहं मानस्य वा भाजनं गृह्णीयां विषरूपिणः शठमतेर्नामापि सङ्क्षेपतः ।  
म्स्स्_०९९५-२ किं तेनैव विना शशाङ्ककिरणस्पष्टाट्टहासा निशा नैको वा दिवसः पयोदमलिनो यायान् मम प्रावृषि ॥  
म्स्स्_०९९६-१ अद्याशनं शिशुजनस्य बलेन जातं श्वो वा कथं नु भवितेति विचिन्तयन्ती ।  
म्स्स्_०९९६-२ इत्यश्रुपातमलिनीकृतगण्डदेशा नेच्छेद्दरिद्रगृहिणी रजनीविरामम् ॥  
म्स्स्_०९९७-१ अद्येदं श्व इदं तथा परुदिदं कृत्यं परारि त्वदश् चेतश्चिन्तयसीत्थमेव सततं निर्व्याकुलं रे कुतः ।  
म्स्स्_०९९७-२ तत्कालं विलसन्मनोरथलताकान्तारदावानलो यस्मिन् दण्डधरं स्मरिष्यसि सखे सोऽप्यस्ति कश्चित् क्षणः ॥  
म्स्स्_०९९८-१ अद्येश्वराश्चारणगायनानां सदैव कल्पद्रुमवत् फलन्ति ।  
म्स्स्_०९९८-२ सद्भ्यस्तु किञ्चिद् वचसैव सायं दीपाय कर्पूरमिवार्पयन्ति ॥  
म्स्स्_०९९९-१ अद्यैके प्रातरपरे विततेऽह्नि तथा परे ।  
म्स्स्_०९९९-२ यान्ति निःसीम्नि संसारे कः स्थाता ननु शोचति ॥  
म्स्स्_१०००-१  अद्यैव कुरु यच्छ्रेयो मा त्वा कालोऽत्यगादयम् ।  
म्स्स्_१०००-२ अकृतेष्वेव कार्येषु मृत्युर्वै सम्प्रकर्षति ॥  
म्स्स्_१००१-१ अद्यैव कुरु यच्छ्रेयो वृद्धःसन् किं करिष्यसि ।  
म्स्स्_१००१-२ स्वगात्राण्यपि भाराय भवन्ति हि विपर्यये ॥  
म्स्स्_१००२-१ अद्यैव यत् प्रतिपदुद्गतचन्द्रलेखा- सख्यं त्वया तनुरियं गमिता वराक्याः ।  
म्स्स्_१००२-२ कान्ते गते कुसुमसायक तत् प्रभाते बाणावलीं कथय कुत्र विमोक्ष्यसि त्वम् ॥  
म्स्स्_१००३-१ अद्यैव श्वः परश्वस्त्रिचतुरदिवसानन्तरं सायमह्नि प्रातः प्राह्णे पराह्णे क्षणमिह निवस प्रस्थितोऽभ्येहि भूयः ।  
म्स्स्_१००३-२ इत्थं रेकातिरेकानविदितकपटप्रक्रियानर्थिसार्थान् अत्यर्थं व्यर्थयन्ति प्रतिदिवसमहो राजधान्यां वदान्याः ॥  
म्स्स्_१००४-१ अद्यैव हसितं गीतं क्रीडितं यैः शरीरिभिः ।  
म्स्स्_१००४-२ अद्यैव ते न दृश्यन्ते पश्य कालस्य चेष्टितम् ॥  
म्स्स्_१००५-१ अद्योत्सङ्गवसद्भुजङ्गकवलक्लेशादिवेशाचल- प्रालेयप्लवनेच्छयानुसरति श्रीखण्डशैलानिलः ।  
म्स्स्_१००५-२ किं च स्निग्धरसालमौलिमुकुलान्यालोक्य हर्षोदयाद् उन्मीलन्ति कुहूःकुहूरिति कलोत्तालाः पिकानां गिरः ॥  
म्स्स्_१००६-१ अद्योद्यानगृहाङ्गणे सखि मया स्वप्नेन लाक्षारुणः प्रोत्क्षिप्तोऽयमशोकदोहदविधौ पादः क्वणन्नूपुरः ।  
म्स्स्_१००६-२ तावत् किं कथयामि केलिपटुना निर्गत्य कुञ्जोदराद् अज्ञातोपनतेन तेन सहसा मूर्ध्नैव सम्भावितः ॥  
म्स्स्_१००७-१ अद्योन्मीलन्मलयपवनोद्धूतचूताङ्कुराग्र- ग्रासास्वादादधिकमधुरैरुच्चरद्भिर्निनादैः ।  
म्स्स्_१००७-२ क्वापि क्वापि स्मरहुतवहोद्दीपनायाध्वगानां होतुं प्राणानृचमिव पिकः सामिधेनीमधीते ॥  
म्स्स्_१००८-१ अद्राक्षीदपनिद्रकोरकभरव्यानम्रवल्लीस्खलद्- धूलीदुर्दिनसूदिताम्बरमसावुद्यानमुर्वीपतिः ।  
म्स्स्_१००८-२ आस्थानीभवनं वसन्तनृपतेर्देवस्य चेतोभुवः सत्रागारमनुत्तरं मधुलिहामेकं प्रपामण्डपम् ॥  
म्स्स्_१००९-१ अद्राक्षुर्ये नरेन्द्रा द्रुपदतनुभुवः केशपाशावकृष्टिं चक्रुर्वाकारयन् वा मनसि किमपरं येऽन्वमन्यन्त मोहात् ।  
म्स्स्_१००९-२ सर्वेषामेव तेषां समरमखभुवि क्रोधवह्णौ जुहोति द्वित्रैर्हुङ्कारम्न्त्रैरभिजनसमिधो मध्यमः पाण्डवेयः ॥  
म्स्स्_१०१०-१ अद्रिष्वञ्जनपुञ्जकान्ति जलद्रप्रायं च मूले दिशाम् ऊर्ध्वं नीलवितानकल्पभवनौ जम्बाललेपोपमम् ।  
म्स्स्_१०१०-२ तीरे नीरनिधेस्तमालविटपिच्छायां च सायं शनैर् उद्गच्छत्यभिसारिकाप्रियतमप्रेमानुकूलं तमः ॥  
म्स्स्_१०११-१ अद्रेः किं स्विद्वहति पवनः शृङ्गमित्युन्मुखीभिर् दृष्टोत्साहश्चकितचकितं मुग्धसिद्धाङ्गनाभिः ।  
म्स्स्_१०११-२ स्थानादस्मात् सरसनिचुलादुत्पतोदङ्मुखः खं दिङ्नागानां पथि परिहरन् स्थूलहस्तावलेपान् ॥  
म्स्स्_१०१२-१ अद्रोहः शौचानाम् अचापलं व्रतविशेषनियमानाम् ।  
म्स्स्_१०१२-२ पैशुन्यमप्रियाणां वृत्तिच्छेदो नृशंसचरितानाम् ॥  
म्स्स्_१०१३-१ अद्रोहः सर्वभूतेषु कर्मणा मनसा गिरा ।  
म्स्स्_१०१३-२ अनुग्रहश्च दानं च सतां धर्मः सनातनः ॥  
म्स्स्_१०१४-१ अद्रोहसमयं कृत्वा मुनीनामग्रतो हरिः ।  
म्स्स्_१०१४-२ जघान नमुचिं पश्चाद् अपां फेनेन पार्थिव ॥  
म्स्स्_१०१५-१ अद्रोहे समयं कृत्वा चिच्छेद नमुचेः शिरः ।  
म्स्स्_१०१५-२ शक्रः सा हि मता तस्य रिपौ वृत्तिः सनातनी ॥  
म्स्स्_१०१६-१ अद्रौ जीर्णदरीषु सङ्कटसरित्तीरेषु निम्नोन्नते ऊढा येन वृषेण धूर्बलवता यूना द्वितीयेन या ।  
म्स्स्_१०१६-२ तां वृद्धोऽपि कृशोऽपि दुर्वह धुरं वोढुं स एव क्षमो रथ्याभड्डलकैः समेत्य बहुभिर्नाकृष्यतेऽन्यैर्वृषैः ॥  
म्स्स्_१०१७-१ अद्वितीयं निजं लोके विलोक्य वहतो मुदम् ।  
म्स्स्_१०१७-२ प्रमदावदनस्यायं दर्पोद्रेको न तु स्मितम् ॥  
म्स्स्_१०१८-१ अद्विसंवीक्षणं चक्षुर् अद्विसम्मीलनं मनः ।  
म्स्स्_१०१८-२ अद्विसंस्पर्शनः पाणिर् अद्य मे किं करिष्यति ॥  
म्स्स्_१०१९-१ अद्वेषपेशलं कुर्यान् मनः कुसुमकोमलम् ।  
म्स्स्_१०१९-२ बभूव द्वेषदोषेण देवदानवसङ्क्षयः ॥  
म्स्स्_१०२०-१ अद्वैतं सुखदुःखयोरनुगुणं सर्वास्ववस्थासु यद् विश्रामो हृदयस्य यत्र जरसा यस्मिन्नहार्यो रसः ।  
म्स्स्_१०२०-२ कालेनावरणात्ययात् परिणते यत्स्नेहसारे स्थितं भद्रं तस्य सुमानुषस्य कथमप्येकं हि तत् प्राप्यते ॥  
म्स्स्_१०२१-१ अद्वैतमेकं सुखमुन्नयन्ती विस्मारयन्ती जगदेव तन्वि ।  
म्स्स्_१०२१-२ मुक्ताश्रितामात्मरुचिं वदन्ती वेदान्तसिद्धान्तकथेव भासि ॥  
म्स्स्_१०२२-१ अद्वैतोक्तिपटून् वटूनपि वयं बालान् नमस्कुर्महे ये तु द्वन्द्ववदास्तदीयशिरसि न्यस्याम वामं पदम् ।  
म्स्स्_१०२२-२ सिंहः स्वीयशिशून् निवेश्य हृदये सान्द्रादरादामृशत्य् आवेशेन भिनत्ति सम्भ्रमपदं मत्तेभकुम्भस्थलम् ॥  
म्स्स्_१०२३-१ अद्वैधमानसंयुक्तं शूरं धीरं विपश्चितम् ।  
म्स्स्_१०२३-२ न श्रीः सन्त्यजते नित्यम् आदित्यमिव रश्मयः ॥  
म्स्स्_१०२४-१ अधः करोति यद्रत्नं मूर्ध्ना धारयते तृणम् ।  
म्स्स्_१०२४-२ दोषस्तस्यैव जलधे रत्नं रत्नं तृणं तृणम् ॥  
म्स्स्_१०२५-१ अधः कुर्वन्प्रजाः सर्वा बहुधा महिमोल्बणः ।  
म्स्स्_१०२५-२ राजा पर्वणि कस्मिंश्चिद् भवेदहिभयाकुलः ॥  
म्स्स्_१०२६-१ अधः क्षिपन्ति कृपणा वित्तं तत्र यियासवः ।  
म्स्स्_१०२६-२ सन्तस्तु गुरुतीर्थादौ तदुच्चैःपदकाङ्क्षिणः ॥  
म्स्स्_१०२७-१ अधः पश्यन् पार्श्वद्वयवलितसाचीकृतशिराः शनैः पक्षस्थैर्याद्दिवि मसृणचक्राकृतिगतिः ।  
म्स्स्_१०२७-२ चिराच्चिल्लस्तिर्यक्त्वरिततरमाहारनिपुणो निपत्यैवाकस्माच्चलचरणमूर्धं प्रपतति ॥  
म्स्स्_१०२८-१ अधः पश्यसि किं बाले पतितं तव किं भुवि ।  
म्स्स्_१०२८-२ रे रे मूर्ख न जानासि गतं तारुण्यमौक्तिकम् ॥  
म्स्स्_१०२९-१ अधःपुष्पी शङ्खपुष्पी लज्जालुर्गिरिकर्णिका ।  
म्स्स्_१०२९-२ नीलिनी सहदेवा च पुत्रमार्जारिका तथा ॥  
म्स्स्_१०३०-१  विष्णुक्रान्ता च सर्वासां जटा ग्राह्या रवेर्दिने ।  
म्स्स्_१०३०-२ बद्धा भुजे विलेपाद्वा काये शस्त्रौघवारिका ॥  
म्स्स्_१०३१-१ अधः शेते शम्भुस्तव चरणमाधाय हृदये बहिर्द्वारे दौवारिकपदमुपेतः कमलजः ।  
म्स्स्_१०३१-२ विडौजा वैफल्यं भजति निजविज्ञापनकृते तावहं दासः स्यामिति मनसि लज्जा भयमपि ॥  
म्स्स्_१०३२-१ अधःस्था रमते नारी उपरिस्थश्च कामुकः ।  
म्स्स्_१०३२-२ प्रसिद्धं तद्रतं ज्ञेयं ग्रामबालजनप्रियम् ॥  
म्स्स्_१०३३-१ अधनं खलु जीवधनं धनमर्धधनं महद्धनं धान्यम् ।  
म्स्स्_१०३३-२ अतिधनमेतत् सुन्दरि विद्या च तपश्च कीर्तिश्च ॥  
म्स्स्_१०३४-१ अधना अपि ते धन्याः साधवो गृहमेधिनः ।  
म्स्स्_१०३४-२ यद्गृहा ह्यर्हवर्याम्बुतृणभूमीश्वरावराः ॥  
म्स्स्_१०३५-१ अधना धनमिच्छन्ति वाचं चैव चतुष्पदाः ।  
म्स्स्_१०३५-२ मानवाः स्वर्गमिच्छन्ति मोक्षमिच्छन्ति देवताः ॥  
म्स्स्_१०३६-१ अधनेनार्थकामेन नार्थः शक्यो विवित्सता ।  
म्स्स्_१०३६-२ अर्थैरर्था निबध्यन्ते गजैरिव महागजाः ॥  
म्स्स्_१०३७-१ अधनो दातुकामोऽपि सम्प्राप्तो धनिनां गृहम् ।  
म्स्स्_१०३७-२ मन्यते याचकोऽयं धिग् दारिद्र्यं खलु देहिनाम् ॥  
म्स्स्_१०३८-१ अधनोऽयं धनं प्राप्य माद्यन्नुच्चैर्न मां स्मरेत् ।  
म्स्स्_१०३८-२ इति कारुणिको नूनं धनं मे भूरि नाददत् ॥  
म्स्स्_१०३९-१ अधमं बाधते भूयो दुःखवेगो न तत्तमम् ।  
म्स्स्_१०३९-२ पादद्वयं व्रजत्याशु शीतस्पर्शो न चक्षुषी ॥  
म्स्स्_१०४०-१ अधममित्रकुमित्रसमागमः प्रियवियोगभयानि दरिद्रता ।  
म्स्स्_१०४०-२ अपयशः खलु लोकपराभवो भवति पापतरोः फलमीदृशम् ॥  
म्स्स्_१०४१-१ अधमर्णशवाजीविश्राद्धभुग्दुष्टभूभुजाम् ।  
म्स्स्_१०४१-२ अभिप्राया न सिद्ध्यन्ति तेनेदं ध्रियते जगत् ॥  
म्स्स्_१०४२-१ अधमाः कलिमिच्छन्ति सन्धिमिच्छन्ति मध्यमाः ।  
म्स्स्_१०४२-२ उत्तमा मानमिच्छन्ति मानो हि महतां धनम् ॥  
म्स्स्_१०४३-१ अधमा धनमिच्छन्ति धनमानौ च मध्यमाः ।  
म्स्स्_१०४३-२ उत्तमा मानमिच्छन्ति मानो हि महतां धनम् ॥  
म्स्स्_१०४४-१ अधमे सङ्गता लक्ष्मीर् नोपभोगाय कस्यचित् ।  
म्स्स्_१०४४-२ कर्दमे पतिता छाया सहकारतरोरिव ॥  
म्स्स्_१०४५-१ अधमो मातुकारश्च धातुकारश्च मध्यमः ।  
म्स्स्_१०४५-२ धातुमातुक्रियाकार उत्तमः परिकीर्तितः ॥  
म्स्स्_१०४६-१ अधमो लक्षणज्ञः स्यान् मध्यमो लक्ष्यमाचरेत् ।  
म्स्स्_१०४६-२ लक्ष्यलक्षणसंयुक्त उत्तमः परिकीर्तितः ॥  
म्स्स्_१०४७-१ अधरं किल बिम्बनामकं फलमस्मादिति भव्यमन्वयम् ।  
म्स्स्_१०४७-२ लभतेऽधरबिम्बमित्यदः पदमस्या रदनच्छदं वदत् ॥  
म्स्स्_१०४८-१ अधरः किसलयरागः कोमलविटपानुकारिणौ बाहू ।  
म्स्स्_१०४८-२ कुसुममिव लोभनीयं यौवनमङ्गेषु सन्नद्धम् ॥  
म्स्स्_१०४९-१ अधरः पद्मरागोऽयम् अनर्घः सव्रणोऽपि ते ।  
म्स्स्_१०४९-२ मुग्धे हस्तः किमर्थोऽयम् अपार्थ इह दीयते ॥  
म्स्स्_१०५०-१ अधरद्युतिरस्तपल्लवा मुखशोभा शशिकान्तिलङ्घिनी ।  
म्स्स्_१०५०-२ तनुरप्रतिमा च सुभ्रुवो न विधेरस्य कृतिं विवक्षति ॥  
म्स्स्_१०५१-१ अधरमधरे कण्ठं कण्ठे निधाय भुजं भुजे हृदि च हृदयं मध्ये मध्यं सरोजदृशो दृढम् ।  
म्स्स्_१०५१-२ सरभसमहो चोरावूरुं पदं च पदे बलाद् गमयति जनो धन्यः कश्चित् समां शिशिरे निशाम् ॥  
म्स्स्_१०५२-१ अधरमधरे कण्ठे कण्ठं सचाटु दृशोर्दृशाव् अलिकमलिके कृत्वा गोपीजनेन ससम्भ्रमम् ।  
म्स्स्_१०५२-२ शिशुरिति रुदन् कृष्णो वक्षःस्थले निहितोऽचिरान्- निभृतपुलकः स्मेरः पायात् स्मरालसविग्रहः ॥  
म्स्स्_१०५३-१ अधरममृतं कः सन्देहो मधुन्यपि नान्यथा मधुरमधिकं द्राक्षायाश्च प्रसन्नरसं फलम् ।  
म्स्स्_१०५३-२ सकृदपि पुनर्मध्यस्थः सन् रसान्तरविज्जनो वदतु यदिहान्यत् स्वादु स्यात् प्रियादशनच्छदात् ॥  
म्स्स्_१०५४-१ अधरस्य मधुरिमाणं कुचकाठिन्यं दृशोस्तथा तैक्ष्ण्यम् ।  
म्स्स्_१०५४-२ कवितायाः परिपाकान् अनुभवरसिको विजानाति ॥  
म्स्स्_१०५५-१ अधरामृतपानेन ममास्यमपराध्यतु ।  
म्स्स्_१०५५-२ मूर्ध्नो किमपराद्धं यः पादौ नाप्नोति चुम्बितुम् ॥  
म्स्स्_१०५६-१ अधरामृतमाधुरीधुरीणो हरिलीलामुरलीनिनाद एषः ।  
म्स्स्_१०५६-२ प्रततान मनःप्रमोदमुच्चैर् हरिणीनां हरिणीदृशं मुनीनाम् ॥  
म्स्स्_१०५७-१ अधरामृतेन पित्तं नश्यति वायुः पयोधरयुगेन ।  
म्स्स्_१०५७-२ अनवरतरतेन कफं त्रिदोषशमनं वपुर्नार्याः ॥  
म्स्स्_१०५८-१ अधरेण समागमाद् रदानाम् अरुणिम्ना पिहितोऽपि शुक्लभावः ।  
म्स्स्_१०५८-२ हसितेन सितेन पक्ष्मलाक्ष्याः पुनरुल्लासमवाप जातपक्षः ॥  
म्स्स्_१०५९-१ अधरेणोन्नतिभाजा भुजङ्गपरिपीडितेन ते दूति ।  
म्स्स्_१०५९-३ सङ्क्षोभितं मनो मे जलनिधिरिव मन्दरागेण ॥  
म्स्स्_१०६०-१ अधरे नववीटिकानुरागो नयने कज्जलमुज्ज्वलं दुकूलम् ।  
म्स्स्_१०६०-२ इदमाभरणं नितम्बनीनाम् इतरद्भूषणमङ्गदूषणाय ॥  
म्स्स्_१०६१-१ अधरे बिन्दुः कण्ठे मणिमाला स्तनयुगे शशप्लुतकम् ।  
म्स्स्_१०६१-२ तव सूचयन्ति केतकि कुसुमायुधशास्त्रपण्डितं रमणम् ॥  
म्स्स्_१०६२-१ अधरे मधुरा सरस्वतीयं ननु कर्णे मणिकर्णिकाप्रवाहः ।  
म्स्स्_१०६२-२ शिरसि प्रतिभाति चारुवेणी कथमेणीनयना न तीर्थराजः ॥  
म्स्स्_१०६३-१ अधरे विनिहितवंशं चम्पककुसुमेन कल्पितोत्तंसम् ।  
म्स्स्_१०६३-२ विनतं दधानमंसं वामं सततं नमामि जितकंसम् ॥  
म्स्स्_१०६४-१ अधरोऽयमधीराक्ष्या बन्धुजीवप्रभाहरः ।  
म्स्स्_१०६४-२ अन्यजीवप्रभां हन्त हरतीति किमद्भुतम् ॥  
म्स्स्_१०६५-१ अधरोष्ठे च घोणायां गण्डयोश्चिबुके तथा ।  
म्स्स्_१०६५-२ मुष्के नाभौ त्रिके कुक्षाव् आवर्तास्त्वतिनिन्दिताः ॥  
म्स्स्_१०६६-१ अधरोऽसौ कुरङ्गाक्ष्याः शोभते नासिकातले ।  
म्स्स्_१०६६-२ सुवर्णनलिकामध्यान् माणिक्यमिव विच्युतम् ॥  
म्स्स्_१०६७-१ अधर्मं धर्ममिति या मन्यते तमसावृता ।  
म्स्स्_१०६७-२ सर्वार्थान् विपरीतांश्च बुद्धिः सा पार्थ तामसी ॥  
म्स्स्_१०६८-१ अधर्मं धर्मवेषेण यदिमं लोकसङ्करम् ।  
म्स्स्_१०६८-२ अभिपत्स्ये शुभं हित्वा क्रियाविधिविवर्जितम् ।  
म्स्स्_१०६९-१ अधर्मः क्षत्रियस्यैतद् यद् व्याधिमरणं गृहे ।  
म्स्स्_१०६९-२ युद्धे तु मरणं यत् स्यात् सोऽस्य धर्मः सनातनः ॥  
म्स्स्_१०७०-१ अधर्मः सुरसस्तस्य चोत्कटैर्मधुरायते ।  
म्स्स्_१०७०-२ यादृशैश्च फलैश्चैव सुफलो लोभपादपः ॥  
म्स्स्_१०७१-१ अधर्मदण्डनं लोके यशोघ्नं कीर्तिनाशनम् ।  
म्स्स्_१०७१-२ अस्वर्ग्यं च परत्रापि तस्मात्तत् परिवर्जयेत् ॥  
म्स्स्_१०७२-१ अधर्मदण्डनंस्वर्गकीर्तिलोकविनाशनम् ।  
म्स्स्_१०७२-२ सम्यक्तु दण्डनं राज्ञः स्वर्गकीर्तिजयावहम् ॥  
म्स्स्_१०७३-१ अधर्मद्रोहसंयुक्ते मित्रजातेऽप्युपेक्षणम् ।  
म्स्स्_१०७३-२ आत्मवन्मित्रवर्गे तु प्राणानपि परित्यजेत् ॥  
म्स्स्_१०७४-१ अधर्मप्रतिषेधश्च न्यायमार्गेण वर्तनम् ।  
म्स्स्_१०७४-२ उपकार्योपकारित्वम् इति वृत्तं महीपतेः ॥  
म्स्स्_१०७५-१ अधर्ममन्यत्र महीतलेऽस्मिन् सङ्क्षोभहेतुं मलिनं विचार्य ।  
म्स्स्_१०७५-२ निष्कासनायास्य रुषेव देव सितं यशः सर्वदिशः प्रयाति ॥  
म्स्स्_१०७६-१ अधर्मरुचयो मूढास् तिर्यग्गतिपरायणाः ।  
म्स्स्_१०७६-२ कृच्छ्रां योनिमनुप्राप्य न सुखं विन्दते जनाः ॥  
म्स्स्_१०७७-१ अधर्मसाधनं बुधा मुधा न जन्तुहिंसनं सृजन्तु वेदनिन्दया भजन्तु केवलं दयाम् ।  
म्स्स्_१०७७-२ इति प्रबोधयन् विधिं विधाय वैदिकं विधिं विशुद्धबोधबन्धुरन्तरेधि बुद्धदेव नः ॥  
म्स्स्_१०७८-१ अधर्मस्तु महांस्तात भवेत् तस्य महीपतेः ।  
म्स्स्_१०७८-२ यो हरेद् बलिषड्भागं न च रक्षति पुत्रवत् ॥  
म्स्स्_१०७९-१ अधर्मादर्जितं द्रव्यम् अल्पकालं तु तिष्ठति ।  
म्स्स्_१०७९-२ ततः सपत्नमयते समूलं तेन नश्यति ॥  
म्स्स्_१०८०-१ अधर्मेण च यः प्राह यश्चाधर्मेण पृच्छति ।  
म्स्स्_१०८०-२ तयोरन्यतरः प्रैति विद्वेषं वाधिगच्छति ॥  
म्स्स्_१०८१-१ अधर्मेणैधते तावत् ततो भद्राणि पश्यति ।  
म्स्स्_१०८१-२ ततः सपत्नाञ् जयति समूलस्तु विनश्यति ॥  
म्स्स्_१०८२-१ अधर्मेषु रसस्तस्य उत्क्लेदैर्मधुरायते ।  
म्स्स्_१०८२-२ तादृशैश्च फलैश्चैव सफलो लोभपादपः ॥  
म्स्स्_१०८३-१ अधर्मोपचितं वित्तं हरन्त्यन्येऽल्पमेधसः ।  
म्स्स्_१०८३-२ सम्भोजनीयापदेशैर् जलानीव जलौकसः ॥  
म्स्स्_१०८४-१ अधर्मोपार्जितैरर्थैर्यः करोत्यौर्ध्वदेहिकम् ।  
म्स्स्_१०८४-२ न स तस्य फलं प्रेत्य भुङ्क्तेऽर्थस्य दुरागमात् ॥  
म्स्स्_१०८५-१ अधर्षितानां शूराणां समरेष्वनिवर्तिनाम् ।  
म्स्स्_१०८५-२ धर्षणामर्षणं भीरु मरणादतिरिच्यते ॥  
म्स्स्_१०८६-१ अधश्च दूरपातित्वं समे लक्ष्यं सुनिश्चितम् ।  
म्स्स्_१०८६-२ दृढस्फोटं प्रकुर्वीत ऊर्ध्वसंस्थानयोगतः ॥  
म्स्स्_१०८७-१ अधस्तनश्वभ्रभुवो न याति षण्- न सर्वनारीषु न सञ्जितोऽन्यतः ।  
म्स्स्_१०८७-२ न जायते व्यन्तरदेवजातिषु न भावनज्योतिषिकेषु सद्रुचिः ॥  
म्स्स्_१०८८-१ अधस्ताच्छिद्रितं चर्म दुर्गन्धिपरिपूरितम् ।  
म्स्स्_१०८८-२ मूत्रक्लिन्नं च तस्यार्थे मा राजन् ब्राह्मणान् वधीः ॥  
म्स्स्_१०८९-१ अधाक्षीन्नो लङ्कामयमयमुदन्वन्तमतरद् विशल्यां सौमित्रैरयमुपनिनायौषधिवराम् ।  
म्स्स्_१०८९-२ इति स्मारं स्मारं त्वदरिनगरीभित्तिलिखितं हनूमन्तं दन्तैर्दशति कुपितो राक्षसगणः ॥  
म्स्स्_१०९०-१ अधारि पद्मेषु तदङ्घ्रिणा घृणा क्व तच्छयच्छायलवोऽपि पल्लवे ।  
म्स्स्_१०९०-२ तदास्यदास्येऽपि गतोऽधिकारितां न शारदः पार्विकशर्वरीश्वरः ॥  
म्स्स्_१०९१-१ अधार्मिकांश्च क्रूरांश्च दृष्टदोषान् निराकृतान् ।  
म्स्स्_१०९१-२ परेभ्योऽभ्यागतांश्चैव दूरादेतान् विवर्जयेत् ॥  
म्स्स्_१०९२-१ अधार्मिको नरो यो हि यस्य चाप्यनृतं धनम् ।  
म्स्स्_१०९२-२ हिंसारतिश्च यो नित्यं नेहासौ सुखमेधते ॥  
म्स्स्_१०९३-१ अधिकः स्यात् पितुः पुत्रो रूपविद्यापराक्रमैः ।  
म्स्स्_१०९३-२ तिष्ठन् पित्रार्जितपदे सुब्रह्मण्यस्तु तादृशः ॥  
म्स्स्_१०९४-१ अधिकरतलतल्पं कल्पितस्वापलीला- परिमिलननिमीलत्पाण्डिमा गण्डपाली ।  
म्स्स्_१०९४-२ सुतनु कथय कस्य व्यञ्जयत्यञ्जसैव स्मरनरपतिलीलायौवराज्याभिषेकम् ॥  
म्स्स्_१०९५-१ अधिकार ऋणं गर्भश् चतुर्थं श्वानमैथुनम् ।  
म्स्स्_१०९५-२ आगमे परमं सौख्यं निर्गमे दुःखकारणम् ॥  
म्स्स्_१०९६-१ अधिकाराभिषेकेषु मृदङ्गवचनं शृणु ।  
म्स्स्_१०९६-२ बद्धा दण्डहता रिक्ता भविष्यसि यथा वयम् ॥  
म्स्स्_१०९७-१ अधिकारेण यो युक्तः कथं तस्यास्ति खण्डनम् ।  
म्स्स्_१०९७-२ नीचेषूपकृतं राजन् बालुकास्विव मुद्रितम् ॥  
म्स्स्_१०९८-१ अधिकोन्नतैरपि सुदारुणान्वितैर् असकृद्भ्रमत्पशुगणाङ्घ्रिपीडितैः ।  
म्स्स्_१०९८-२ विधिसिद्धनैकगुणसस्यसम्पदां विरसस्वभावकठिनैरलं खलैः ॥  
म्स्स्_१०९९-१ अधिगगनमनेकास्तारका राज्यभाजः प्रतिगृहमिह दीपा दर्शयन्ति प्रभुत्वम् ।  
म्स्स्_१०९९-२ दिशि दिशि विलसन्तः सन्ति खद्योतपोताः सवितरि परिभूते किं न लोकैर्व्यलोकि ॥  
म्स्स्_११००-१ अधिगतपरमार्थान् पण्डितान् मावमंस्थास् तृणमिव लघु लक्ष्मीर्नैव तान् संरुणद्धि ।  
म्स्स्_११००-२ अभिनवमदलेखाश्यामगण्डस्थलानां न भवति बिसतन्तुर्वारणं वारणानाम् ॥  
म्स्स्_११०१-१ अधिगतमहिमा मनुष्यलोके बत सुतरामवसीदति प्रमादी ।  
म्स्स्_११०१-२ गजपतिरुरुशैलशृङ्गवऋष्मा गुरुरवमज्जति पङ्कभाङ्न दारु ॥  
म्स्स्_११०२-१ अधिगत्येदृगेतस्या हृदयं मृदुतामुचोः ।  
म्स्स्_११०२-२ प्रतीम एव वैमुख्यं कुचयोर्युक्तवृत्तयोः ॥  
म्स्स्_११०३-१ अधिगमनमनेकास्तारका राजमानाः प्रतिगृहमपि दीपाः प्राप्नुवन्ति प्रतिष्ठाम् ।  
म्स्स्_११०३-२ दिशि दिशि विकसन्तः सन्ति खद्योतपोताः सवितरि उदितेऽस्मिन् किं नु लोकैरलोकि ॥  
म्स्स्_११०४-१ अधिगम्याशु गोलक्ष्यम् एकः शाम्यति मार्गणः ।  
म्स्स्_११०४-२ अनुरोधस्थिरतया न च शक्यप्रतारणः ॥  
म्स्स्_११०५-१ अधिदेहलि हन्त हेमवल्ली शरदिन्दुः सरसीरुहे शयानः ।  
म्स्स्_११०५-२ अधिखञ्जनचञ्चु मौक्तिकाली फलितं कस्य सुजन्मनस्तपोभिः ॥  
म्स्स्_११०६-१ अधिपञ्चवटीकुटीरवर्ति स्फुटितेन्दीवरसुन्दरोरुमूर्ति ।  
म्स्स्_११०६-२ अपि लक्ष्मणलोचनैकलक्ष्यं भजत ब्रह्म सरोरुहायताक्षम् ॥  
म्स्स्_११०७-१ अधिभिल्लपल्लिगल्लं स्याद्बल्लवपल्लवोऽपि वाचालः ।  
म्स्स्_११०७-२ नागरनरवरपरिषदि कस्य मुखादक्षरं क्षरति ॥  
म्स्स्_११०८-१ अधियामिनि गजगामिनि कामिनि सौदामिनीव यं व्रजसि ।  
म्स्स्_११०८-२ जलदेनेव न जाने कति कति सुकृतानि तेन विहितानि ॥  
म्स्स्_११०९-१ अधिरजनि जगाम धाम तस्याः प्रियतमयेति रुषा स्रजावनद्धः ।  
म्स्स्_११०९-२ पदमपि चलितुं युवा न सेहे किमिव न शक्तिहरं ससाध्वसानाम् ॥  
म्स्स्_१११०-१ अधिरजनि प्रिअयसविधे कथ्मपि संवेशिता बलाद् गुरुभिः ।  
म्स्स्_१११०-२ किं भवितेति सशङ्कं पङ्कजनयना परामृशति ॥  
म्स्स्_११११-१ अधिरजनिमुखे यः सान्द्रलाक्षानुरागैर् व्यतिकरित इवोच्चैः पाटलत्वं दधानः ।  
म्स्स्_११११-२ उषसि स खलु दीपः पाननिर्धूतरागः स्फुरदधर इवायं धसरत्वं बिभर्ति ॥  
म्स्स्_१११२-१ अधिरजनि व्याधगृहे सुखमननभूतमनुभूय ।  
म्स्स्_१११२-२ अपशोककोकमिथुनं जीवनदानेसमुल्लसति ।  
म्स्स्_१११३-१ अधिरोहार्य पादाभ्यां पादुके हेमभूषिते ।  
म्स्स्_१११३-२ एते हि सर्वलोकस्य योगक्षेमं विधास्यतः ॥  
म्स्स्_१११४-१ अधिलवङ्गममी रजसाधिकं मलिनिताः सुमनोदलतालिनः ।  
म्स्स्_१११४-२ स्फुटमिति प्रसवेन पुरोऽहसत् सपदि कुन्दलता दलतालिनः ॥  
म्स्स्_१११५-१ अधिश्रीरुद्याने त्वमसि भवतः पल्लवचयो धुरीणः कल्याणे तव जगति शाखा श्रमहरा ।  
म्स्स्_१११५-२ मुदे पुष्पोल्लेखः फलमपि च तुष्ट्यै तनभृतां रसाल त्वां तस्माच् छ्रयति शतशः कोकिलकुलम् ॥  
म्स्स्_१११६-१ अधिष्ठानं समिच्छन्ति ह्यचलं निर्बले सति ।  
म्स्स्_१११६-२ संसारे सर्वभूतानां तृणबिन्दुवदस्थिरे ॥  
म्स्स्_१११७-१ अधीतपञ्चाशुगबाणवञ्चने स्थिता मदन्तर्बहिरेषि चेदुरः ।  
म्स्स्_१११७-२ स्मराशुगेभ्यो हृदय बिभेतु न प्रविश्य तत्त्वन्मयसपुटे मम ॥  
म्स्स्_१११८-१ अधीतविद्यैर्विगते शिशुत्वे धनोर्जिते हारिणि यौवने च ।  
म्स्स्_१११८-२ सेव्या नितम्बास्तु विलासिनीनां ततस्तदर्थं धरणीधराणाम् ॥  
म्स्स्_१११९-१ अधीतस्य च तप्तस्य कर्मणः सुकृतस्य च ।  
म्स्स्_१११९-२ षष्ठं भजति भागं तु प्रजा धर्मेण पालयन् ॥  
म्स्स्_१११९-३ षड्भागस्य न भोक्तासौ रक्षते न प्रजाः कथम् ॥  
म्स्स्_११२०-१ अधीतिबोधाचरणप्रचारणैर् दशाश्चतस्रः प्रणयन्नुपाधिभिः ।  
म्स्स्_११२०-२ चतुर्दशत्वं कृतवान् कुतः स्वयं न वेद्मि विद्यासु चतुर्दशस्वयम् ॥  
म्स्स्_११२१-१ अधीते तु महाभाष्ये व्यर्था सा पदमञ्जरी ।  
म्स्स्_११२१-२ नाधीते तु महाभाष्ये व्यर्था सा पदमञ्जरी ॥  
म्स्स्_११२२-१ अधीत्य चतुरो वेदान् धर्मशास्त्राण्यनेकशः ।  
म्स्स्_११२२-२ परं तत्त्वं न जानाति दर्वी पाकरसानिव ॥  
म्स्स्_११२३-१ अधीत्य चतुरो वेदान् व्याकृत्याष्टादश स्मृतीः ।  
म्स्स्_११२३-२ अहो श्रमस्य वैफल्यम् आत्मापि कलितो न चेत् ॥  
म्स्स्_११२४-१ अधीत्य नीतिं यस्माच्च नीतियुक्तो न दृश्यते ।  
म्स्स्_११२४-२ अनभिज्ञश्च साचिव्यं गमितः केन हेतुना ॥  
म्स्स्_११२५-१ अधीत्य वेदान् परिसंस्तीर्य चाग्नीन् इष्ट्वा यज्ञैः पालयित्वा प्रजाश्च ।  
म्स्स्_११२५-२ गोब्राह्मणार्थे शस्त्रपूतान्तरात्मा हतः सङ्ग्रमे क्षत्रियः स्वर्गमेति ॥  
म्स्स्_११२६-१ अधीत्य सकलं श्रुतं चेरमुपास्य घोरं तपो यदिच्छसि फलं तयोरह हि लाभपूजादिकम् ।  
म्स्स्_११२६-२ छिनत्सि तरुपल्लवप्रसरमेव शून्याशयः कथं समुपलिप्सते सुरसमस्य पक्वं फलम् ।  
म्स्स्_११२७-१ अधीत्येदं यथाशास्त्रं नरो जानाति सत्तमः ।  
म्स्स्_११२७-२ धर्मोपदेशविख्यातं कार्याकार्यं शुभाशुभम् ॥  
म्स्स्_११२८-१ अधीयते विजानन्ति विरज्यन्ति मुहुर्मुहुः ।  
म्स्स्_११२८-२ नात्यन्ताय निवर्तन्ते नरा वषम्यतो विधेः ॥  
म्स्स्_११२९-१ अधीयीत ब्राह्मणोऽथो यजेत दद्यादियात् तीर्थमुख्यानि चैव ।  
म्स्स्_११२९-२ अध्यापयेद्याजयेच्चापि याज्यान् प्रतिग्रहान् वा विदितान् प्रतीच्छेत् ॥  
म्स्स्_११३०-१ तथा राजन्यो रक्षणं वै प्रजानां कृत्वा धर्मेणाप्रयत्तोऽथ दत्त्वा ।  
म्स्स्_११३०-२ यज्ञैरिष्ट्वा सर्ववेदानधीत्य दारान् कृत्वा पुण्यकृदावसेद् गृहान् ॥  
म्स्स्_११३१-१ वैश्योऽधीत्य कृषिगोरक्षपण्यैर् वित्तं चिन्वन् पालयन्नप्रमत्तः ।  
म्स्स्_११३१-२ प्रियं कुर्वन् ब्राह्मणक्षत्रियाणां धर्मशीलः पुण्यकृदावसेद् गृहान् ॥  
म्स्स्_११३२-१ परिचर्यां वन्दनं ब्राह्माणानां नाधीयीत प्रतिषिद्धोऽस्य यज्ञः ।  
म्स्स्_११३२-२ नित्योत्थितो भूतयेऽतन्द्रितहः स्याद् एष स्मृतः शूद्रधर्मः पुराणः ॥  
म्स्स्_११३३-१ अधीरः कर्कशः स्तब्धः कुचेलः स्वयमागतः ।  
म्स्स्_११३३-२ एते पञ्च न पूज्यन्ते बृहस्पतिसमा यदि ॥  
म्स्स्_११३४-१ अधीराक्ष्याः पीनस्तनकलशमास्कन्दसि मुहुः क्रमादूरुद्वन्द्वं कलयसि च लावण्यललितम् ।  
म्स्स्_११३४-२ भुजाश्लिष्टो हर्षादनुभवसि हस्ताहतिकलाम् इदं वीणादण्डं प्रकटय फलं कस्य तपसः ॥  
म्स्स्_११३५-१ अधुना दधिमन्थनानुबन्धं कुरुषे किं गुरुविभ्रमालसाङ्गि ।  
म्स्स्_११३५-२ कलशस्तनि लालसीति कुञ्जे मुरलीकोमलकाकली मुरारेः ॥  
म्स्स्_११३६-१ अधुना मधुकरपतिना गिलितोऽप्यपकारदम्पती येन ।  
म्स्स्_११३६-२ त्रातः स पालयेत्त्वां विकाररहितो विनायको लक्ष्म्याः ॥  
म्स्स्_११३७-१ अधृतपरिपतन्निचोलबन्धं मुषितनकारमवक्रदृष्टिपातं ।  
म्स्स्_११३७-२ प्रकटहसितमुन्नतास्यबिम्बं पुरसुदृशःस्मरचेष्टितं स्मरामि ॥  
म्स्स्_११३८-१ अधृत यद्विरहोष्मणि सज्जितं मनसिजेन तदूरुयुगं तदा ।  
म्स्स्_११३८-२ स्पृशति तत्कदनं कदलीतरुर् यदि मरुज्वलदूषरदूषितः ॥  
म्स्स्_११३९-१ अधोगतिं च सम्प्राप्य बिसाः पङ्ककलङ्किताः ।  
म्स्स्_११३९-२ गुणिनो निर्गुणैर्दाशैः कृष्टाः स्वाङ्कुरदर्शिताः ॥  
म्स्स्_११४०-१ अधोदृष्टिनैर्कृतिकः स्वार्थसाधनतत्परः ।  
म्स्स्_११४०-२ शठो मिथ्याविनीतश्च बकव्रतचरो द्विजः ॥  
म्स्स्_११४१-१ अधोऽधः पश्यतः कस्य महिमा नोपचीयते ।  
म्स्स्_११४१-२ उपर्युपरि पश्यन्तः सर्व एव दरिद्रति ॥  
म्स्स्_११४२-१ अधोमुखी स्त्रीस्तनतुल्यताप्तये प्रतप्य तीव्रं सुमहत्तरं तपः ।  
म्स्स्_११४२-२ यदा न तामाप तदा हृदि स्फुटं विदीर्यते पक्वमिषेण दाडिमः ॥  
म्स्स्_११४३-१ अधोमुखैकदंष्ट्रेण विषशुक्रप्रवाहिणा ।  
म्स्स्_११४३-२ अनेन दुश्चिकित्स्येन जगद्दष्टं भगाहिना ॥  
म्स्स्_११४४-१ अधोऽर्धे लक्षणं यस्य परार्धे नैव दृश्यते ।  
म्स्स्_११४४-२ अधमः स भवेत् खङ्गः क्षितीशानां भयावहः ॥  
म्स्स्_११४५-१ अधोऽर्धे वर्ण एकः स्याद् ऊर्ध्वार्धे भिन्नवर्णकः ।  
म्स्स्_११४५-२ वर्णसङ्करवान् खड्गो नृपाणां भयवर्धनः ॥  
म्स्स्_११४६-१ अधोविधानात् कमलप्रवालयोः शिरःसु दानादखिलक्षमाभुजाम् ।  
म्स्स्_११४६-२ पुरेदमूर्ध्वं भवतीति वेधसा पदं किमस्याङ्कितमूर्ध्वरेखया ॥  
म्स्स्_११४७-१ अध्ययनमित्रसङ्ग- प्रवेशयात्राविवाहदानेषु ।  
म्स्स्_११४७-२ शुभकार्येष्वखिलेष्वपि शस्तः सोमाध्वगः पवनः ॥  
म्स्स्_११४८-१ अध्यस्तान्ध्यमपूर्वमर्थधिषणैर्ग्राह्यं पुमर्थास्पदं लक्ष्यं लक्षणभेदतः श्रुतिगतं निर्धूतसाध्यार्थकम् ।  
म्स्स्_११४८-२ आम्नायान्तविभातविश्वविभवं सर्वाविरुद्धं परं सत्यं ज्ञानमनर्थसार्थविधुरं ब्रह्म प्रपद्ये सदोम् ॥  
म्स्स्_११४९-१ अध्याक्रान्ता वसतिरमुनाप्याश्रमं सर्वभोग्ये रक्षायोगादयमपि तपः प्रत्यहं सञ्चिनोति ।  
म्स्स्_११४९-२ अस्यापि द्यां स्पृशति वशिनश्चारणद्वन्द्वगीतः पुण्यः शब्दो मुनिरिति मुहुः केवलं राजपूर्वः ॥  
म्स्स्_११५०-१ अध्यापयन्ति शास्त्राणि तृणीकुर्वन्ति पण्डितान् ।  
म्स्स्_११५०-२ विस्मारयन्ति जातिं स्वां वराटाः पञ्चषाः करे ॥  
म्स्स्_११५१-१ अध्यापितस्योशनसापि नीतिं प्रयुक्तरागप्रणिधिर्द्विषस्ते ।  
म्स्स्_११५१-२ कस्यार्थधर्मौ वद पीडयामि सिन्धोस्तटावोघ इव प्रवृद्धः ॥  
म्स्स्_११५२-१ अध्यापितोऽसि केनैतां मशक क्षुद्रतामिह ।  
म्स्स्_११५२-२ यस्यैव कर्णे लगसि पीडां तस्य करोषि यत् ॥  
म्स्स्_११५३-१ अध्यायोधनवेदि मार्गणकुशानास्तीर्य खड्गस्रुचा हुत्वारेः पललं चरुं हविरसृक् तन्मस्तकस्वस्तिकैः ।  
म्स्स्_११५३-२ संवेष्ट्याहवनीयमानसदसि ख्योऽसौ प्रतापानलो- ऽस्थापि द्रागुदकाञ्जलीकृतचतुःपाथोधिना श्रीमता ॥  
म्स्स्_११५४-१ अध्यासामासुरुत्तुङ्गहेमपीठानि यान्यमी ।  
म्स्स्_११५४-२ तैरूहे केसरिक्रान्तत्रिकूटशिखरोपमा ॥  
म्स्स्_११५५-१ अध्यासिते वयस्याया भवता महता हृदि ।  
म्स्स्_११५५-२ स्तनावन्तरसम्मान्तौ निष्क्रान्तौ ब्रूमहे बहिः ॥  
म्स्स्_११५६-१ अध्यासीनाश्ववारैरुपजनितभये हेषमाणैस्तुरङ्गैर् गर्जत्स्फूर्जन्महौजोत्कटकरटिघटाकोटिभिर्दुष्प्रवेशे।  
म्स्स्_११५६-२ सङ्ग्रामे कल्पकल्पेऽप्यरिजनविसरैर्मार्गणश्रेणिबद्धे बध्येऽवध्ये नृपेऽपि प्रभवति यवसं प्राणविश्राणनाय ॥  
म्स्स्_११५७-१ अध्यास्य शान्तां कुकुभं श्र्गाली नरस्य वामा यदि रारटीति ।  
म्स्स्_११५७-२ तदर्थलाभं वितरत्यवश्यम् अर्थक्षयं दक्षिणतो रटन्ती ॥  
म्स्स्_११५८-१ अध्यास्य सौरभेयं मौक्तिकरुचिरङ्गणेषु विहितगतिः मान्यः स एव हृदि मे गौरी वामाङ्गमाश्रिता यस्य ॥  
म्स्स्_११५९-१ अध्याहारः स्मरहरशिरश्चन्द्रशेषस्य शेष- स्याहेर्भूयः फणसमुचितः काययष्टीनिकायः ।  
म्स्स्_११५९-२ दुग्धाम्भोधेर्मुनिचुलुकनत्रासनाशाभ्युपायः कायव्यूहः क्व जगति न जागर्त्यदः कीर्तिपूरः ॥  
म्स्स्_११६०-१ अध्येति नृत्यति लुनाति मिनोति नौति क्रीणाति हन्ति वपते चिनुते बिभेति ।  
म्स्स्_११६०-२ मुष्णाति गायति धिनोति बिभर्ति भिन्ते लोभेन सीव्यति पणायति याचते च ॥  
म्स्स्_११६१-१ अध्रुवेण शरीरेण प्रतिक्षणविनाशिना ।  
म्स्स्_११६१-२ ध्रुवं यो नार्जयेद्धर्मं स शोच्यो मूढचेतनः ॥  
म्स्स्_११६२-१ अध्रुवे हि शरीरे यो न करोति तपोऽर्जनम् ।  
म्स्स्_११६२-२ स पश्चात्तप्यते मूढो मृतो गत्वात्मनो गतिम् ॥  
म्स्स्_११६३-१ अध्वक्लान्ततनुर्नवज्वरवती नृत्यश्लथाङ्गी तथा मासैकप्रसवा ददाति सुरते षण्मासगर्भा सुखम् ।  
म्स्स्_११६३-२ विख्याता विरहस्य सङ्गमविधौ क्रुद्धप्रसन्ने ऋतु- स्थाने नूतनसङ्गमे मधुमदे रागास्पदं योषितः ॥  
म्स्स्_११६४-१ अध्वनि पदग्रहपरं मदयति हृदयं न वा न वा श्रवणम् ।  
म्स्स्_११६४-२ काव्यमभिज्ञसभायां मञ्जीरं केलिवेलायाम् ॥  
म्स्स्_११६५-१ अध्वनीनोऽतिथिर्ज्ञेयः श्रोत्रियो वेदपारगः ।  
म्स्स्_११६५-२ मान्यावेतौ गृहस्थस्य ब्रह्मलोकमभीप्सतः ॥  
म्स्स्_११६६-१ अध्वन्यध्वनि तरवः पथि पथि पथिकैरुपास्यते छाया ।  
म्स्स्_११६६-२ विरलः स कोऽपि विटपी यमध्वगो गृहगतः स्मरति ॥  
म्स्स्_११६७-१ अध्वन्यध्वनि भूरुहः फलबृतो नम्रानुपेक्ष्यादराद् दूरादुन्नतिसंश्रयव्यसनिनः पान्थस्य मुग्धात्मनः ।  
म्स्स्_११६७-२ यन्मूलं समुपागतस्य मधुरच्छायाफलैः का कथा शीर्णेनापि हि नोपयोगमगमत् पर्णेन तालद्रुमः ॥  
म्स्स्_११६८-१ अध्वन्यस्य वधूर्वियोगविधुरा भर्तुः स्मरन्ती यदि प्राणानुज्झति कस्य तन्महदहो सञ्जायते किल्बिषम् ।  
म्स्स्_११६८-२ इत्येवं पथिकः करोति हृदये यावत् तरोर्मूर्धनि प्रोद्घुष्टं परपुष्टया तव तवेत्युच्चैर्वचोऽनेकशः ॥  
म्स्स्_११६९-१ अध्वन्याः किल मूलगर्तमधुनाप्यापूरयन्त्यश्रुभिर् व्याक्रोशन्त्यधुना सबान्धवकुलाः सायं मुहूर्तं द्विजाः ।  
म्स्स्_११६९-२ इत्थं यावदिमानि बिभ्रति शुचं भूतान्यपि त्वत्कृते तावत्त्वं न गतोऽसि पादप चिरं कीर्त्यात्मना वर्तसे ॥  
म्स्स्_११७०-१ अध्वन्यानां शिशिरसमये चण्डचाण्डालकाण्ड- प्रायाः कायानहह पवनाः क्लेशयन्तो विशन्ति ।  
म्स्स्_११७०-२ बध्नन्त्येते सपदि सुदृशां दुर्भगानामपीह प्रौढाश्लेषाश्लथितदयितं मूर्ध्नि सौभाग्यपट्टम् ॥  
म्स्स्_११७१-१ अध्वन्यान् कति रुन्धते कति दृधान् भिन्दन्ति तोयाकरान् केदारान् कति यज्जयन्ति कति च व्यापाटयन्ति द्रुमान् ।  
म्स्स्_११७१-२ वाहिन्यः क्षणलुप्तवारिविभवा वन्या अवन्यामिमा यः सिन्धुः सकलाश्रयः स तु पुनः कुत्रेति न ज्ञायते ॥  
म्स्स्_११७२-१ अध्वन्यैर्मकरन्दशीकरसुरामत्तक्वणत्कोकिले मार्गे मार्गनिरोधिनी परिहृता शङ्केऽशुभाशङ्कया ।  
म्स्स्_११७२-२ पान्थस्त्रीवधपातकादुपगतं चण्डालचिह्नं मधोर् एषा किङ्किणिकेव षट्पदमयी झङ्कारिणी संहतिः ॥  
म्स्स्_११७३-१ अध्वश्रमाय चरणौ विरहाय दारा अभ्यर्थनाय वचनं च वपुर्जरायै ।  
म्स्स्_११७३-२ एतानि मे विदधतस्तव सर्वदैव धातस्त्रपा यदि न किं न परिश्रमोऽपि ॥  
म्स्स्_११७४-१ अध्वश्रान्तमविज्ञातम् अतिथिं क्षुत्पिपासितम् ।  
म्स्स्_११७४-२ यस्तं न पूजयेद् भक्त्या तमाहुर्ब्रह्मघातिनम् ॥  
म्स्स्_११७५-१ अध्वाग्रजाग्रन्निभृतापदन्धुर् बन्धुर्यदि स्यात् प्रतिबन्धुमर्हः ।  
म्स्स्_११७५-२ जोषं जनः कार्यविदस्तु वस्तु प्रच्छ्या निजेच्छा पदवीं मुदस्तु ॥  
म्स्स्_११७६-१ अध्वा जरा देहवतां पर्वतानां जलं जरा ।  
म्स्स्_११७६-२ असम्भोगो जरा स्त्रीणां वाक्शल्यं मनसो जरा ॥  
म्स्स्_११७७-१ अध्वा जरा मनुष्याणाम् अनध्वा वाजिनां जरा ।  
म्स्स्_११७७-२ अमैथुनं जरा स्त्रीणाम् अश्वानां मैथुनं जरा ॥  
म्स्स्_११७८-१ अध्वानं नैकचक्रः प्रभवति भुवनभ्रान्तिदीर्घं विलङ्घ्य प्रातः प्राप्तुंरथो मे पुनरिति मनसि न्यस्तचिन्तातिभारः ।  
म्स्स्_११७८-२ सन्ध्याकृष्टावशिष्टस्वकरपरिकरैः स्पष्टहेमारपङ्क्ति व्याकृष्यावस्थितोऽस्तक्षितिभृति नयतीवैष दिक्चक्रमर्कः ॥  
म्स्स्_११७९-१ अध्वा न यदि निसङ्गपङ्कसङ्कुलितो भवेत् ।  
म्स्स्_११७९-२ ततः कुतस्ते धौरेय धुर्यता व्यज्यतामियम् ॥  
म्स्स्_११८०-१ अद्वारेण विशन्त्येव बुद्धिमन्तो रिपोर्गृहम् ।  
म्स्स्_११८०-२ अकृत्वा धर्षणां पूर्वं कथं युद्धं प्रवर्तते ॥  
म्स्स्_११८१-१ अनक्षरं रूपमिह क्षरन्ती पञ्चाशदर्णैरमृताम्बुपूर्णैः ।  
म्स्स्_११८१-२ व्याकीर्णविध्यमण्डमदन्तराला (?) शब्दात्मिका मामवतात् समन्तात् ॥  
म्स्स्_११८२-१ अनक्षरज्ञेन जनेन सख्यं सम्भाषणं दुष्प्रभुसेवनं च ।  
म्स्स्_११८२-२ आलिङ्गनं लम्बपयोधराणां प्रत्यक्षदुःखं त्रयमेव भूमौ ॥  
म्स्स्_११८३-१ अनङ्कुरितकूर्चकः स तु सितोपलाढ्यं पयः स एव धृतकूचकः सलवणाम्बुतक्रोपमः ।  
म्स्स्_११८३-२ स एव सितकूर्चकः क्वथितगुग्गुलोद्वेगकृद् भवन्ति हरिणीदृशां प्रियतमेषु भावास्त्रयः ॥  
म्स्स्_११८४-१ अनङ्गः पञ्चभिः पुष्पैर् विश्वं व्यजयतेषुभिः ।  
म्स्स्_११८४-२ इत्यसम्भाव्यमथवा विचित्रा वस्तुशक्तयः ॥  
म्स्स्_११८५-१ अनङ्गतापप्रशमाय तस्य कदर्थ्यमाना मुहुरामृणालम् ।  
म्स्स्_११८५-२ मधौ मधौ नाकनदीनलिन्यो वरं वहन्तां शिशिरेऽनुरागम् ॥  
म्स्स्_११८६-१ अनङ्ग पलितं मूर्ध्नि पश्यैतद् विजयध्वजम् ।  
म्स्स्_११८६-२ इदानीं जितमस्माभिस् तवाकिञ्चित्कराः शराः ॥  
म्स्स्_११८७-१ अनङ्गबाणाकुलितस्य शम्भोः शिरो भवानीचरणेऽतिनम्रम् ।  
म्स्स्_११८७-२ विलोक्य काचिच्चरणे चरन्ती पिपीलिका चुम्बति चन्द्रबिम्बम् ॥  
म्स्स्_११८८-१ अनङ्गमङ्गलगृहापाङ्गभङ्गितरङ्गितैः ।  
म्स्स्_११८८-२ आलिङ्गितः स तन्वङ्ग्या कार्तार्थ्यं लभते कदा ॥  
म्स्स्_११८९-१ अनङ्गमङ्गलभुवस् तदपाङ्गस्य भङ्गयः ।  
म्स्स्_११८९-२ जनयन्ति मुहुर्यूनाम् अन्तःसन्तापसन्ततिम् ॥  
म्स्स्_११९०-१ अनङ्गमङ्गलारम्भकुम्भाविव पयोधरौ ।  
म्स्स्_११९०-२ कस्य नार्तिहरौ तस्याः करपल्लवसंवृतौ ॥  
म्स्स्_११९१-१ अनङ्गरङ्गपीठोऽस्याः शृङ्गारस्वर्णविष्टरः ।  
म्स्स्_११९१-२ लावण्यसारसङ्घातः सा घना जघनस्थली ॥  
म्स्स्_११९२-१ अनङ्गरङ्गप्रतिमं तदङ्गं भङ्गीभिरङ्गीकृतमानताङ्ग्याः ।  
म्स्स्_११९२-२ कुर्वन्ति यूनां सहसा यथैताः स्वान्तानि शान्तापरचिन्तनानि ॥  
म्स्स्_११९३-१ अनङ्गरसचातुरीचपलचारुचेलाञ्चलश् चलन्मकरकुण्डलस्फुरितकान्तिगण्डस्थलः ।  
म्स्स्_११९३-२ व्रजोल्लसितनागरीनिकररासलास्योत्सुकः स मे सपदि मानसे स्फुरतु कोऽपि गोपालकः ॥  
म्स्स्_११९४-१ अनङ्गलङ्घनालग्ननानातङ्का सदङ्गना ।  
म्स्स्_११९४-२ सदानघ सदानन्द नताङ्गासङ्गसङ्गत ॥  
म्स्स्_११९५-१ अनङ्गशस्त्राणि नताङ्गि तीक्ष्णतां नयत्ययस्कार इवाम्बुदागमः ।  
म्स्स्_११९५-२ मलीमसाङ्गाररुचां पयोमुचां तथाहि मध्ये ज्वलितस्तडिच्छिखी ॥  
म्स्स्_११९६-१ अनङ्गीकृतकामानाम् अनुमानार्हवर्ष्मणाम् ।  
म्स्स्_११९६-२ ध्र्तनिर्मलतीर्थानां भूतिलेपो विभूषणम् ॥  
म्स्स्_११९७-१ अनङ्गेनाबलासङ्गाज् जिता येन जगत्त्रयी ।  
म्स्स्_११९७-२ स चित्रचरितः कामः सर्वकामप्रदोऽस्तु वः ॥  
म्स्स्_११९८-१ अनङ्गोऽयमनङ्गत्वम् अद्य निन्दिष्यति ध्रुवम् ।  
म्स्स्_११९८-२ यदनेन न सम्प्राप्तः पाणिस्पर्शोत्सवस्तव ॥  
म्स्स्_११९९-१ अनञ्जितासिता दृष्टिर् भ्रूरनावर्जिता नता ।  
म्स्स्_११९९-२ अरञ्जितोऽरुणश्चायम् अधरस्तव सुन्दरि ॥  
म्स्स्_१२००-१ अनणुरणन्मणिमेखल- मविरतशिञ्जानमञ्जुमञ्जीरम् ।  
म्स्स्_१२००-२ परिसरणमरुणचरणे रणरणकमकारणं कुरुते ॥  
म्स्स्_१२०१-१ अनतिचिरोज्झितस्य जलदेन चिर- स्थितबहुबुद्बुदस्य पयसोऽनुकृतिम् ।  
म्स्स्_१२०१-२ विरलविकीर्णवज्रशकला सकलाम् इह विदधाति धौतकलधौतमही ॥  
म्स्स्_१२०२-१ अनतिशयं स्वर्णचयं निवहन् नितरां प्रमोदये स्वान्ते ।  
म्स्स्_१२०२-२ किन्तु तवैषा सम्पत् कस्योपकृते प्रतिब्रूहि ॥  
म्स्स्_१२०३-१ अनतिशिथिले पुम्भावेन प्रगल्भबलाः खलु प्रसभमलयः पाथोजास्ये निविश्य निरित्वराः ।  
म्स्स्_१२०३-२ किमपि मुखतः कृत्वानीतं वितीर्य सरोजिनी- मधुरसमुषोयोगे जायां नवान्नमचीकरन् ॥  
म्स्स्_१२०४-१ अनधिगतमनोरथस्य पूर्वं शतगुणितेव गता मम त्रियामा ।  
म्स्स्_१२०४-२ यदि तु तव समागमे तथैव प्रसरति सुभ्रुततः कृती भवेयम् ॥  
म्स्स्_१२०५-१ अनधीत्य यथा वेदान् न विप्रः श्राद्धमर्हति ।  
म्स्स्_१२०५-२ एवमश्रुतषाड्गुण्यो न मन्त्रं श्रोतुमर्हति ॥  
म्स्स्_१२०६-१ अनधीत्य स्वजशास्त्रं योऽन्यशास्त्रं समीहते वक्तुम् ।  
म्स्स्_१२०६-२ सोऽहेः पदानि गणयति निशि तमसि जले चिरगतस्य ॥  
म्स्स्_१२०७-१ अनधीत्यार्थशास्त्रणि बहवः पशुबुद्धयः ।  
म्स्स्_१२०७-२ प्रागल्भ्याद्वक्तुमिच्छन्ति मन्त्रेष्वभ्यन्तरीकृताः ॥  
म्स्स्_१२०८-१ अनध्यवसितावगाहनमनल्पधीशक्तिनाप्य् अदृष्टपर्मार्थतत्त्वमधिकाभियोगैरपि ।  
म्स्स्_१२०८-२ मतं मम जगत्यलब्धसदृशप्रतिग्राहकं प्रयास्यति पयोनिधेः पय इव स्वदेहे जराम् ॥  
म्स्स्_१२०९-१ अनध्वन्याः काव्येष्वलसगतयः शास्त्रगहनेष्व् अदुःखज्ञा वाचां परिणतिषु मूकाः परगुणे ।  
म्स्स्_१२०९-२ विदग्धानां गोष्ठीष्वकृतपरिचर्याश्च खलु ये भवेयुस्ते किं वा परभणितिकण्डूतिनिकषाः ॥  
म्स्स्_१२१०-१ अनन्तं बत मे वित्तं यस्य मे नास्ति किञ्चन ।  
म्स्स्_१२१०-२ मिथिलायां प्रदीप्तायां न मे दह्यति किञ्चन ॥  
म्स्स्_१२११-१ अनन्तकोपादिचतुष्टयोदये त्रिभेदमिथ्यात्वमलोदये तथा ।  
म्स्स्_१२११-२ दुरन्तमिथ्यात्वविषं शरीरिणाम् अनन्तसंसारकरं प्ररोहति ॥  
म्स्स्_१२१२-१ अनन्तख्यातिसम्पन्नः शुद्धसत्त्वः सधीबलः ।  
म्स्स्_१२१२-२ धत्ते बहुमुखं भोगं श्रुतिदृष्टिस्थिराशयः ॥  
म्स्स्_१२१३-१ अनन्ततत्त्वं परिगृह्य धात्रा विनिर्मितोऽस्याः किल मध्यभागः ।  
म्स्स्_१२१३-२ अणुः परं योगिदृशानुलक्ष्यः सच्चित्कलास्थैर्यबलावनद्धः ॥  
म्स्स्_१२१४-१ अनन्तनामधेयाय सर्वाकारविधायिने ।  
म्स्स्_१२१४-२ समस्तमन्त्रवाच्याय विश्वैकपतये नमः ॥  
म्स्स्_१२१५-१ अनन्तपदविन्यासरचना सरसा कवेः ।  
म्स्स्_१२१५-२ बुधो यदि समीपस्थो न कुजन्यः पुरो यदि ॥  
म्स्स्_१२१६-१ अनन्तपारं किल शब्दशास्त्रं स्वल्पं तथायुर्बहवश्च विघ्नाः ।  
म्स्स्_१२१६-२ यत् सारभूतं तदुपासनीयं हंसैर्यथा क्षीरमिवाम्बुमध्यात् ॥  
म्स्स्_१२१७-१ अनन्तरत्नप्रभवस्य यस्य हिमं न सौभाग्यविलोपि जातम् ।  
म्स्स्_१२१७-२ एको हि दोषो गुणसन्निपाते निमज्जतीन्दोः किरणेष्विवाङ्कः ॥  
म्स्स्_१२१८-१ अनन्तरमरिं वद्याद् अरिसेविनमेव च अरेरनन्तरं मित्रम् उदासीनं तयोः परम् ॥  
म्स्स्_१२१९-१ अनन्तविभवभ्रष्टा दौर्ब्भाग्यपरितापिनी ।  
म्स्स्_१२१९-२ शोच्यति प्राप्य जीवत्वं भर्तृहीनेव नायिका ॥  
म्स्स्_१२२०-१ अनन्तशास्त्रं बहुलाश्च विद्याः स्वल्पश्च कालो बहुविध्नता च ।  
म्स्स्_१२२०-२ यत् सारभूतं तदुपासनीयं हंसो यथा क्षीरमिवाम्बुमध्यात् ॥  
म्स्स्_१२२१-१ अनन्तासौ कीर्तिः कविकुमुदबन्धोः क्षितिपतेस् त्रिलोकीयं क्षुद्रा तदिह कथमस्याः स्थितिरिति ।  
म्स्स्_१२२१-२ मुधेयं वः शङ्का कलयत कियद्दर्पणतलं विशाला किं तत्र स्फुरति न कवीन्द्रप्रतिकृतिः ॥  
म्स्स्_१२२२-१ अनन्तोद्भूतभूतौघसङ्कुले भूतलेऽखिले ।  
म्स्स्_१२२२-२ शस्त्रे शास्त्रे त्रिचतुराश् चतुरा यदि मादृशाः ॥  
म्स्स्_१२२३-१ अनन्यक्षुण्णश्रीर्मलयवनजन्मायमनिलो निपीय स्वेदाम्बु स्मरमकरसम्भुक्त्तविभवम् ।  
म्स्स्_१२२३-२ विदर्भाणां भूरि प्रियतमपरीरम्भरभस- प्रसङ्गादेङ्गानि द्विगुणपुलकासञ्जि तनुते ॥  
म्स्स्_१२२४-१ अनन्यशोभाभिभवेयमाकृतिर् विमानना सुभ्रु कुतः पितुर्गृहे ।  
म्स्स्_१२२४-२ पराभिमर्शो न तवास्ति कः करं प्रसारयेत् पन्नगरत्नसूचये ॥  
म्स्स्_१२२५-१ अनन्यसाधारणकान्तिकान्त- तनोरमुष्याः किमु मध्यदेशः ।  
म्स्स्_१२२५-२ जगत्त्रयीजन्मभृतां निषण्णा चित्तावलीयं त्रिवलीमिषेण ॥  
म्स्स्_१२२६-१ अनन्यसाधारणसौरभान्वितं दधानमत्युज्ज्वलपुष्पसम्पदः ।  
म्स्स्_१२२६-२ न चम्पकं भृङ्गगणः सिषेवे कथं सुगन्धेर्मलिनात्मनां रतिः ॥  
म्स्स्_१२२७-१ अनन्यसामान्यतया प्रसिद्धस् त्यागीति गीतो जगतीतले यः ।  
म्स्स्_१२२७-२ अभूदहम्पूर्विकया गतानाम् अतीव भूमिः स्मरमार्गणानाम् ॥  
म्स्स्_१२२८-१ अनन्यालम्बनत्वेन प्रेम भागवतं भज ।  
म्स्स्_१२२८-२ नृणां प्रेमेति का मात्रा प्राप्तं प्रेम प्रभोर्यदि ॥  
म्स्स्_१२२९-१ अनन्याश्चिन्तयन्तो मां ये जनाः पर्युम्पासते ।  
म्स्स्_१२२९-२ तेषां नित्याभियुक्तानां योगक्षेमं वहाम्यहम् ॥  
म्स्स्_१२३०-१ अनन्याश्रितचित्तेन सेवितोऽपि च वारिदः ।  
म्स्स्_१२३०-२ सिञ्ञ्चेन्न चेत् तदा मन्ये चातकस्यैव पातकम् ॥  
म्स्स्_१२३१-१ अनपेक्षितगुरुवचना सर्वान् ग्रन्थीन् विभेदयति सम्यक् ।  
म्स्स्_१२३१-२ प्रकटयति पररहस्यं विमर्शशक्त्तिर्निजा जयति ॥  
म्स्स्_१२३२-१ अनभिज्ञाय शास्त्रार्थान् पुरुषाः पशुबुद्धयः ।  
म्स्स्_१२३२-२ प्रागल्भ्याद्वक्तुमिच्छन्ति मन्त्रेष्वभ्यन्तरीकृताः ॥  
म्स्स्_१२३३-१ अनभिज्ञो गुणानां यो न भृत्यैः सोऽनुगम्यते ।  
म्स्स्_१२३३-२ धनाढ्योऽपि कुलीनोऽपि क्रमायातोऽपि भूपतिः ॥  
म्स्स्_१२३४-१ अनभिध्या परस्वेषु सर्वसत्त्वेषु सौहृदम् ।  
म्स्स्_१२३४-२ कर्मणां फलमस्तीति त्रिविधं मनसा चरेत् ॥  
म्स्स्_१२३५-१ अनभिलषतः श्रीलीलाब्जे परागविलेपनं त्रिदशकरिणः पातुं दानप्रवाहमवाञ्छतः ।  
म्स्स्_१२३५-२ त्रिदशसुमनोगन्धासक्तिं विमुक्तवतः सखे बत खलु शिवा सन्तुष्टस्य द्विरेफ तव स्थितिः ॥  
म्स्स्_१२३६-१ अनभ्यासहतोत्साहा परेण परिभूयते ।  
म्स्स्_१२३६-२ या लज्जाजननी जाड्यात् किं तया मन्दविद्यया ॥  
म्स्स्_१२३७-१ अनभ्यासहता विद्या हतो राजविरोधकृत् ।  
म्स्स्_१२३७-२ जीवनार्थं हतं तीर्थं जीवनार्थं हतं व्रतम् ॥  
म्स्स्_१२३८-१ अनभ्यासेन विद्यानाम् असंसर्गेण धीमताम् ।  
म्स्स्_१२३८-२ अनिग्रहेण चाक्षाणां जायते व्यसनं नृणाम् ॥  
म्स्स्_१२३९-१ अनभ्यासेन वेदानाम् आचारस्य च वर्जनात् ।  
म्स्स्_१२३९-२ आलस्यादन्नदोषाच्च मृत्युर्विप्रान् जिघांसति ॥  
म्स्स्_१२४०-१ अनम्यासैर्हता विद्या नित्यहासैर्हताः स्त्रियः ।  
म्स्स्_१२४०-२ कुबीजेन हतं क्षेत्रं भृत्यदोषैर्हता नृपाः ॥  
म्स्स्_१२४१-१ अनभ्रवृष्टिः श्रवणामृतस्य सरस्वती विभ्रमजन्मभूमिः ।  
म्स्स्_१२४१-२ वैदर्भरीतिः कृतिनामुदेति सौभाग्यलाभप्रतिभूः पदानाम् ॥  
म्स्स्_१२४२-१ अनभ्रेविद्युतं दृष्ट्वा दक्षिणां दिशमाश्रिताम् ।  
म्स्स्_१२४२-२ रात्राविन्द्रधनुश्चापि जीवितं द्वित्रिमासिकम् ॥  
म्स्स्_१२४३-१ अनम्राक्रमणं शौर्यं धनं निजभुजार्जितम् भार्या रूपानुरूपा च पुरुषस्येह युज्यते ॥  
म्स्स्_१२४३-२ अन्यथा तु किमेतेन रूपेणापि । । ।    
म्स्स्_१२४४-१ अनयनपथे प्रिये न व्यथा यथा दृश्य एव दुष्प्रापे ।  
म्स्स्_१२४४-२ म्लानैव केवलं निशि तपनशिला वासरे ज्वलति ॥  
म्स्स्_१२४५-१ अनयश्च नयश्चापि दैवात् सम्पद्यते नरैः ।  
म्स्स्_१२४५-२ तद्वशात् कुरुते कर्म शुभाशुभफलं पुमान् ॥  
म्स्स्_१२४६-१ अनया कृतमन्यभुक्तया वसुधागोचरया विरक्तया ।  
म्स्स्_१२४६-२ अतिशायि महेन्द्रयोषितां वपुषा किं न तवावरोधनम् ॥  
म्स्स्_१२४७-१ अनया जघनाभोगभरमन्थरयानया ।  
म्स्स्_१२४७-२ अन्यतोऽपि व्रजन्त्या मे हृदये निहितं पदम् ॥  
म्स्स्_१२४८-१ अनया तव रूपसीमया कृतसंस्कारविबोधनस्य मे ।  
म्स्स्_१२४८-२ चिरमप्यवलोकिताद्य सा स्मृतिमारूढवती शुचिस्मिता ॥  
म्स्स्_१२४९-१ अनयानुक्रमणिकया मुक्तामणयो मयाभिहिताः ।  
म्स्स्_१२४९-२ एकैकोऽपि हि भास्वान् किं पुनरेषां निगद्यते निकरः ॥  
म्स्स्_१२५०-१ अनया रत्नसमृद्ध्या सागर लहलहसि किमिह लहरीभिः ।  
म्स्स्_१२५०-२ त्वद्वल्लभा वराक्यो वहन्ति वर्षासु वारीणि ॥  
म्स्स्_१२५१-१ अनया सुरकाम्यमानया सह योगः सुलभस्तु न त्वया ।  
म्स्स्_१२५१-२ घनसंवृतयाम्बुदागमे कुमुदेनेव निशाकरत्विषा ॥  
म्स्स्_१२५२-१ अनयेनेव राज्यश्रीर् दैन्येनेव मनस्विता ।  
म्स्स्_१२५२-२ मम्लौ साथ विषादेन पद्मिनीव हिमाम्भसा ॥  
म्स्स्_१२५३-१ अनयोरनवद्याङ्गि स्तनयोर्जृम्भमाणयोः ।  
म्स्स्_१२५३-२ अवकाशो न पर्याप्तस् तव बाहुलतान्तरे ॥  
म्स्स्_१२५४-१ अनयो विनयस्तस्य विधिर्यस्यानुवर्तते ।  
म्स्स्_१२५४-२ नयः सम्यक्प्रयुक्तोऽपि भाग्यहीनस्य दुर्नयः ॥  
म्स्स्_१२५५-१ अनर्घ्यं सौन्दर्यं जगदुपरि माधुर्यलहरी- परीतं सौरभ्यं दिशि दिशि रसैकव्यसनिता ।  
म्स्स्_१२५५-२ इति प्रीत्यास्माभिस्त्वयि खलु रसाले व्यवसितं क एवं जानीते यदसि कटुकीटैरुपहतः ॥  
म्स्स्_१२५६-१ अनर्घ्यमपि माणिक्यं हेमाश्रयमपेक्षते ।  
म्स्स्_१२५६-२ अनाश्रया न शोभन्ते पण्डिता वनिता लताः ॥  
म्स्स्_१२५७-१ अनर्घ्यलावण्यनिधानभूमिर् न कस्य लोभं लटभा तनोति ।  
म्स्स्_१२५७-२ अवैमि पुष्पायुधयामिकोऽस्याम् अविश्वसन् न क्षणमेति निद्राम् ॥  
म्स्स्_१२५८-१ अनर्घ्याण्यपि रत्नानि लभ्यन्ते विभवैः सुखम् ।  
म्स्स्_१२५८-२ दुर्लभो रत्नकोट्यापि क्षणोऽपि हि गतायुषः ॥  
म्स्स्_१२५९-१ अनर्थकं विप्रवासं गृहेभ्यः पापैः सन्धिं परदाराभिमर्शम् ।  
म्स्स्_१२५९-२ दम्भं स्तैन्यं पैशुनं मद्यपानं न सेवते यः स सुखी सदैव ॥  
म्स्स्_१२६०-१ अनर्थमकरागाराद् अस्मात् संसारसागरात् ।  
म्स्स्_१२६०-२ उड्डीयते निरुद्वेगं सर्वत्यागेन पुत्रक ॥  
म्स्स्_१२६१-१ अनर्थमर्थतः पश्यन्न् अर्थं चैवाप्यनर्थतः ।  
म्स्स्_१२६१-२ इन्द्रियैः प्रसृतो बालः सुदुःखं मन्यते सुखम् ॥  
म्स्स्_१२६२-१ अनर्थां श्चार्थरूपेण अर्थांश्चानर्थरूपतः ।  
म्स्स्_१२६२-२ अर्थायैव हि केषाञ्चिद् धननाशो भवत्युत ॥  
म्स्स्_१२६३-१ अनर्था ह्यर्थरूपाश्च अर्थाश्चानर्थरूपिणः ।  
म्स्स्_१२६३-२ भवन्ति ते विनाशाय दैवायत्तस्य रोचते ॥  
म्स्स्_१२६४-१ अनर्थितर्पणं वित्तं चित्तमध्यानदर्पणम् ।  
म्स्स्_१२६४-२ अतीर्थसर्पणं देहं पर्यन्ते शोच्यतां व्रजेत् ॥  
म्स्स्_१२६५-१ अनर्थित्वान्मनुष्याणां भयात् परिजनस्य च ।  
म्स्स्_१२६५-२ मर्यादायाममर्यादाः स्त्रियस्तिष्ठन्ति भर्तृषु ॥  
म्स्स्_१२६६-१ अनर्थे चैव निरतम् अर्थे चैव पराङ्मुखम् ।  
म्स्स्_१२६६-२ न तं भर्तारमिच्छन्ति षण्ढं पतिमिव स्त्रियः ॥  
म्स्स्_१२६७-१ अनर्थोऽप्यर्थरूपेण तथार्थोऽनर्थरूपभाक् ।  
म्स्स्_१२६७-२ उत्पद्यते विनाशाय तस्मादुक्तं परीक्षयेत् ॥  
म्स्स्_१२६८-१ अनलङ्कृतोऽपि माधव हरसि मनो मे सदा प्रसभम् ।  
म्स्स्_१२६८-२ किं पुनरलङ्कृतस्त्वं सम्प्रति नखरक्षतैस्तस्याः ॥  
म्स्स्_१२६९-१ अनलः शीतनाशाय विषनाशाय गारुडम् ।  
म्स्स्_१२६९-२ विवेको दुःखनाशाय सर्वनाशाय दुर्मतिः ॥  
म्स्स्_१२७०-१ अनलः सलिलाज्जातः कार्त्तिकेयोऽपि वह्नितः ।  
म्स्स्_१२७०-२ गूढं हि महतां जन्म परिच्छेत्तुं क ईश्वरः ॥  
म्स्स्_१२७१-१ अनलसजवापुष्पोत्पीडच्छवि प्रथमं ततः समदयवनीगण्डच्छायं पुनर्मधुपिङ्गलम् ।  
म्स्स्_१२७१-२ तदनु च नवस्वर्णादर्शप्रभं शशिनस्ततस् तरुणतगराकारं बिम्बं विभाति नभस्तले ॥  
म्स्स्_१२७२-१ अनलस्तम्भनविद्यां सुभग भवान् नियतमेव जानाति ।  
म्स्स्_१२७२-२ मन्मथशराग्नितप्ते हृदि मे कथमन्यथा वससि ॥  
म्स्स्_१२७३-१ अनल्पं जल्पन्तः कति बत गता नो यमपुरं पुरस्तादस्माकं विधृतनयना व्यात्तवदनाः ।  
म्स्स्_१२७३-२ अतीता यद्येवं न हि निजहितं चेतसि वयं वहामो हा मोहाद् विषयविषजातादवसिताः ॥  
म्स्स्_१२७४-१ अनल्पं सन्तापं शमयति मनोजन्मजनितं तथा शीतं स्फीतं हिमवति निशीथे ग्लपयति ।  
म्स्स्_१२७४-२ तदेवं कोऽप्यूष्मा रमणपरिरम्भोत्सवमिलत्- पुरन्ध्रीनीरन्ध्रस्तनकलशजन्मा विजयते ॥  
म्स्स्_१२७५-१ अनल्पचिन्ताभरमोहनिश्चला विलोक्यमानैव करोति साध्वसम् ।  
म्स्स्_१२७५-२ स्वभावशोभानतिमात्रभूषणा तनुस्तवेयं बत किं नु सुन्दरि ॥  
म्स्स्_१२७६-१ अनल्पत्वात् प्रधानत्वाद् वंशस्येवेतरे स्वराः ।  
म्स्स्_१२७६-२ विजिगीषोर्नृपतयः प्रयान्ति परिवारताम् ॥  
म्स्स्_१२७७-१ अनवद्यमवद्यं स्याद् वारुणीलेशमात्रतः ।  
म्स्स्_१२७७-२ तद्वच्छिष्यो विरुद्धार्थाद् विगुरोरेव नश्यति ॥  
म्स्स्_१२७८-१ अनवरतकनकवितरण- जललवभृतकरतरङ्गितार्थिततेः ।  
म्स्स्_१२७८-२ भणितिरिव मतिर्मतिरिव चेष्टा चेष्टेव कीर्तिरतिविमला ॥  
म्स्स्_१२७९-१ अनवरतधनुर्ज्यास्फालनक्रूरपूर्वं रविकिरणसहिष्णु स्वेदलेशैरभिन्नम् ।  
म्स्स्_१२७९-२ अपचितमपि गात्रं व्यायतत्वादलक्ष्यं गिरिचर इव नागः प्राणसारं बिभर्ति ॥  
म्स्स्_१२८०-१ अनवरतनयनविगलित- जललवघटिताक्षसूत्रवलयेन ।  
म्स्स्_१२८०-२ मृत्युञ्जयमिव जपति त्वद्गोत्रं विरहिणी बाला ॥  
म्स्स्_१२८१-१ अनवरतनयनविगलित- जललवपरिमुषितपत्त्रलेखान्तम् ।  
म्स्स्_१२८१-२ करतलनिषण्णमबले वदनमिदं कं न तापयति ॥  
म्स्स्_१२८२-१ अनवरतपरोपकरण- व्यग्रीभवदमलचेतसां महताम् ।  
म्स्स्_१२८२-२ आपातकाटवानि स्फुरन्ति वचनानि भेषजानीव ॥  
म्स्स्_१२८३-१ अनवरतरसेन रागभाजा करजपरिक्षतिलब्धसंस्तवेन ।  
म्स्स्_१२८३-२ सपदि तरुणपल्लवेन वध्वा विगतदयं खलु खण्डितेन मम्ले ॥  
म्स्स्_१२८४-१ अनवसरे च यदुक्त्तं सुभाषितं तच्च भवति हास्याय ।  
म्स्स्_१२८४-२ रहसि प्रौढवधूनां रतिसमये वेदपाठ इव ॥  
म्स्स्_१२८५-१ अनवस्थितचित्तस्य न जने न वने सुखम् ।  
म्स्स्_१२८५-२ जने दहति संसर्गो वने सङ्गविवर्जनम् ॥  
म्स्स्_१२८६-१ अनवस्थितचित्तानां प्रसादोऽपि भयङ्करः ।  
म्स्स्_१२८६-२ सर्पी हन्ति किल स्नेहाद् अपत्यानि न वैरतः ॥  
म्स्स्_१२८७-१ अनवहितः किमशक्त्तो विबुधैरभ्यर्थितः किमतिरसिकः ।  
म्स्स्_१२८७-२ सर्वङ्कषोऽपि कालस् तिरयति सूक्तानि न कवीनाम् ॥  
म्स्स्_१२८८-१ अनवाप्यं च शोकेन शरीरं चोपतप्यते ।  
म्स्स्_१२८८-२ अमित्राश्च प्रहृष्यन्ति मा स्म शोके मनः कृथाः ॥  
म्स्स्_१२८९-१ अनवेक्षितमर्यादं नास्तिकं विप्रलुम्पकम् ।  
म्स्स्_१२८९-२ अरक्षितारमत्तारं नृपं विद्यादधोगतिम् ॥  
म्स्स्_१२९०-१ अनव्यये व्ययं याति व्यये याति सुविस्तृतिम् ।  
म्स्स्_१२९०-२ अपूर्वस्तव कोशोऽयं विद्याकोशेषु भारति ॥  
म्स्स्_१२९१-१ अनसि सीदति सैकतवर्त्मनि प्रचुरभारभरक्षपितौक्षके ।  
म्स्स्_१२९१-२ गुरुभरोद्धरणोद्धुरकन्धरं स्मरति सारथिरेष धुरन्धरम् ॥  
म्स्स्_१२९२-१ अनसूयः कृतप्रज्ञः शोभनान्याचरन् सदा ।  
म्स्स्_१२९२-२ अकृच्छ्रात् सुखमाप्नोति सर्वत्र च विराजते ॥  
म्स्स्_१२९३-१ अनसूया क्षमा शान्तिः सन्तोषः प्रियवादिता ।  
म्स्स्_१२९३-२ कामक्रोधपरित्यागः शिष्टाचारनिदर्शनम् ॥  
म्स्स्_१२९४-१ अनसूयार्जवं शौचं सन्तोषः प्रियवादिता ।  
म्स्स्_१२९४-२ दमः सत्यमनायासो न भवन्ति दुरात्मनाम् ॥  
म्स्स्_१२९५-१ अनस्तमितसारस्य तेजसस्तद्विजृम्भितम् ।  
म्स्स्_१२९५-२ येन पाषाणखण्डस्य मूल्यमल्पं वसुन्धरा ॥  
म्स्स्_१२९७-१ अनाकलितमानुष्याः क्षमासंस्पर्शवर्जिताः ।  
म्स्स्_१२९७-२ प्रतिबुद्धैर्न सेव्यन्ते पूर्वदेवविरोधिनः ॥  
म्स्स्_१२९८-१ अनाकाशे चन्द्रः सरसिजदलद्वन्द्वसहितो गृहीतः पश्चार्धे कुटिलकुटिलैः सोऽपि तिमिरैः ।  
म्स्स्_१२९८-२ सुधां मुञ्चत्युच्चैरनिशमथ सम्मोहजननीं किमुत्पातालीयं वदत जगतः कर्तुमुदिता ॥  
म्स्स्_१२९९-१ अनाकूतैरेव प्रियसहचरीणां शिशुतया वचोभिः पाञ्चालीमिथुनमधुना सङ्गमयितुम् ।  
म्स्स्_१२९९-२ उपादत्ते नो वा विरमति न वा केवलमियं कपोलौ कल्याणी पुलकमुकुलैर्दन्तुरयति ॥  
म्स्स्_१३००-१ अनाकृष्टस्य विषयैर् विद्यानां पारदृश्वनः ।  
म्स्स्_१३००-२ तस्य धर्मरतेरासीद् वृद्धत्वं जरसा विना ॥  
म्स्स्_१३०१-१ अनागतं भयं दृष्ट्वा नीतिशास्त्रविशारदः ।  
म्स्स्_१३०१-२ अवसन्मूषकस्तत्र कृत्वा शतमुखं बिलम् ॥  
म्स्स्_१३०२-१ अनागतं यः कुरुते स शोभते स शोचते यो न करोत्यनागतम् ।  
म्स्स्_१३०२-२ वने वसन्नेव जरामुपागतो बिलस्य वाचा न कदापि हि श्रुता ॥  
म्स्स्_१३०३-१ अनागतं हि बुध्येत यच्च कार्यं पुरः स्थितम् ।  
म्स्स्_१३०३-२ न तु बुद्धिक्षयात् किञ्चिद् अतिक्रामेत् प्रयोजनम् ॥  
म्स्स्_१३०४-१ अनागतवर्तीं चिन्तां कृत्वा यस्तु प्रहृष्यति ।  
म्स्स्_१३०४-२ स तिरस्कारमाप्नोति भग्नभाण्डो द्विजो यथा ॥  
म्स्स्_१३०५-१ अनागतवतीं चिन्तां यो नरः कर्तुमिच्छति ।  
म्स्स्_१३०५-२ स भूमौ पाण्डुरः शेते सोमशर्मपिता यथा ॥  
म्स्स्_१३०६-१ अनागतविधाता च प्रत्युत्पन्नमतिश्च यः ।  
म्स्स्_१३०६-२ द्ववेव सुखमेधेते दीर्घसूत्री विनश्यति ॥  
म्स्स्_१३०७-१ अनागतविधातारम् अप्रमत्तमकोपनम् ।  
म्स्स्_१३०७-२ स्थिरारम्भमदीनं च नरं श्रीरुपतिष्ठति ॥  
म्स्स्_१३०८-१ अनागतविधानं च कर्तव्यं विषये नृपैः ॥  
म्स्स्_१३०८-२ आगमश्चापि कर्तव्यस् तथा दोषो न जायते ॥  
म्स्स्_१३०९-१ अनागतविधानं तु कर्तव्यं शुभमिच्छता ।  
म्स्स्_१३०९-२ आपदं शङ्कमानेन पुरुषेण विपश्चिता ॥  
म्स्स्_१३१०-१ अनागतोपधं हिंस्रं दुर्बुद्धिमबहुश्रुतम् ।  
म्स्स्_१३१०-२ त्यक्त्तोपात्तं मद्यपानद्यूतस्त्रीमृगयाप्रियम् ॥  
म्स्स्_१३१०-३ कार्ये महति युञ्जानो हीयतेऽर्थपतिः श्रिया ॥  
म्स्स्_१३११-१ अनाघ्रातं पुष्पं किसलयमलूनं कररुहैर् अनाविद्धं रत्नं मधु नवमनास्वादितरसम् ।  
म्स्स्_१३११-२ अखण्डं पुण्यानां फलमिव च तद्रूपमनघं न जाने भोक्त्तारं कमिह समुपस्थास्यति विधिः ॥  
म्स्स्_१३१२-१ अनातपत्रोऽप्ययमत्र लक्ष्यते सितातपत्रैरिव सर्वतो वृतः ।  
म्स्स्_१३१२-२ अचामरोऽप्येष सदैव वीज्यते विलासबालव्यजनेन कोऽप्ययम् ॥  
म्स्स्_१३१३-१ अनातुरोत्कण्ठितयोः प्रसिध्यता समागमेनापि रतिर्न मां प्रति ।  
म्स्स्_१३१३-२ परस्परप्राप्तिनिराशयोर्वरं शरीरनाशोऽपि समानुरागयोः ॥  
म्स्स्_१३१४-१ अनात्मवान् नयद्वेषी वर्धयन्नरिसम्पदः ।  
म्स्स्_१३१४-२ प्राप्यापि महदैश्वर्यं सह तेन विनश्यति ॥  
म्स्स्_१३१५-१ अनाथानां दरिद्राणां बालवृद्धतपस्विनाम् ।  
म्स्स्_१३१५-२ अन्यायपरिभूतानां सर्वेषां पार्थिवो गतिः ॥  
म्स्स्_१३१६-१ अनाथानां नाथो गतिरगतिकानां व्यसनिनां विनेता भीतानामभयमधृतीनां भरवशः ।  
म्स्स्_१३१६-२ सुहृद्बन्धुः स्वामी शरणमुपकारी वरगुरुः पिता माता भ्राता जगति पुरुषो यः स नृपतिः ॥  
म्स्स्_१३१७-१ अनाथान् रोगिणो यश्च पुत्रवत् परिपालयेत् ।  
म्स्स्_१३१७-२ गुरुणा समनुज्ञातः स भिषक्च्छब्दमश्नुते ॥  
म्स्स्_१३१८-१ अनादरपरो विद्वान् ईहमानः स्थिरां श्रियम् ।  
म्स्स्_१३१८-२ अग्नेः शेषमृणाच्छेषं शत्रोः शेषं न शेषयेत् ॥  
म्स्स्_१३१९-१ अनादरहतां सेवां दाम्पत्यं प्रेमवर्जितम् ।  
म्स्स्_१३१९-२ मैत्रीं च हेतुसापेक्षां चे तना नाधिकुर्वते ॥  
म्स्स्_१३२०-१ अनादरालोकविवृद्धशोकः पितुः प्रियावाक्यवशङ्गतस्य ।  
म्स्स्_१३२०-२ औत्तानपादिर्जगतां शरण्यम् आराध्य विष्णुं पदमग्र्यमायात् ॥  
म्स्स्_१३२१-१ अनादायी व्ययं कुर्याद् असहायी रणप्रियः ।  
म्स्स्_१३२१-२ आतुरः सर्वभक्षी च नरः शीघ्रंविनश्यति ॥  
म्स्स्_१३२२-१ अनादिधाविस्वपरम्पराया हेतुस्रजः स्रोतसि वेश्वरे वा ।  
म्स्स्_१३२२-२ आयत्तधीरेष जनस्तदार्याः किमीदृशः पर्यनुयोगयोग्यः ॥  
म्स्स्_१३२३-१ अनादिष्टोपि भूपस्य दृष्ट्वा हानिकरं च यः ।  
म्स्स्_१३२३-२ यतते तस्य नाशाय स भृत्योऽर्हो महीभुजाम् ॥  
म्स्स्_१३२४-१ अनादृत्यौचित्यं ह्रियमविगणय्यातिमहतीं यदेतस्याप्यर्थे धनलवदुराशातरलिताः ।  
म्स्स्_१३२४-२ अलीकाहङ्कारज्वरकुटिलितभ्रूणि धनिनां मुखानि प्रेक्ष्यन्ते धिगिदमतिदुष्पूरमुदरम् ॥  
म्स्स्_१३२५-१ अनादेयं नाददीत परिक्षीणोऽपि पार्थिवः ।  
म्स्स्_१३२५-२ न चादेयं समृद्धोऽपि सूक्ष्ममप्यर्थमुत्सृजेत् ॥  
म्स्स्_१३२६-१ अनादेयस्य चादानाद् आदेयस्य च वर्जनात् ।  
म्स्स्_१३२६-२ दौर्बल्यं ख्याप्यते राज्ञः स प्रेत्येह च नश्यति ॥  
म्स्स्_१३२७-१ अनाद्यन्ता तु सा तृष्णा अन्तर्देहगता नृणाम् ।  
म्स्स्_१३२७-२ विनाशयति सम्भूता अयोनिज इवानलः ॥  
म्स्स्_१३२८-१ अनाप्तपुण्योपचयैर्दुरापा फलस्य निर्धूतरजाः सवित्री ।  
म्स्स्_१३२८-२ तुल्या भवद्दर्शनसम्पदेषा वृष्टेर्दिवो वीतबलाहकायाः ॥  
म्स्स्_१३२९-१ अनाम्नायमला वेदा ब्राह्मणस्याव्रतं मलम् ।  
म्स्स्_१३२९-२ मलं पृथिव्या वाहीकाः पुरुषस्यानृतं मलम् ॥  
म्स्स्_१३३०-१ अनायका विनश्यन्ति नश्यन्ति बहुनायकाः ।  
म्स्स्_१३३०-२ स्त्रीनायका विनश्यन्ति नश्यन्ति शिशुनायकाः ॥  
म्स्स्_१३३१-१ अनायके न वस्तव्यं न वसेद् बहुनायके ।  
म्स्स्_१३३१-२ स्त्रीनायके न वस्तव्यं न वसेद् बालनायके ॥  
म्स्स्_१३३२-१ अनायव्ययकर्ता च अनाथः कलहप्रियः ।  
म्स्स्_१३३२-२ आतुरः सर्वभक्षी च नरः शीघ्रं विनश्यति ॥  
म्स्स्_१३३३-१ अनायासकृशं मध्यम् अशङ्कतरले दृशौ ।  
म्स्स्_१३३३-२ अभूषणमनोहारि वपुर्वयसि सुभ्रुवः ॥  
म्स्स्_१३३४-१ अनायि देशः कतमस्त्वयाद्य वसन्तमुक्तस्य दशां वनस्य ।  
म्स्स्_१३३४-२ त्वदाप्तसङ्केततया कृतार्था श्रव्यापि नानेन जनेन सञ्ज्ञा ॥  
म्स्स्_१३३५-१ अनारतं तेन पदेषु लम्भिता विभज्य सम्यग्विनियोगसत्क्रियाः ।  
म्स्स्_१३३५-२ फलन्त्युपायाः परिबृंहितायतीर् उपेत्य सङ्घर्षमिवार्थसम्पदः ॥  
म्स्स्_१३३६-१ अनारतं प्रतिदिशं प्रतिदेशं जले स्थले ।  
म्स्स्_१३३६-२ जायन्ते च म्रियन्ते च बुद्बुदा इव वारिणि ॥  
म्स्स्_१३३७-१ अनारतपरिस्खलन्नयनवारिधाराशत- प्रवृद्धपथनिम्नगासलिलरुद्धयानोद्यमा ।  
म्स्स्_१३३७-२ त्वदीयरिपुकामिनी बहुविदेशयानैषिणी विनिन्दति वलद्दृशा गुरुरुषाश्रुपं प्रावृषम् ॥  
म्स्स्_१३३८-१ अनारब्धाक्षेपं परमकृतवाष्पव्यतिकरं निगूढान्तस्तापं हृदयविनिपीतं व्यवसितम् ।  
म्स्स्_१३३८-२ कृशाङ्ग्या यत्पापे व्रजति मयि नैराश्यपिशुनं श्लथैरङ्गैरुक्तं हृदयमिदमुन्मूलयति तत् ॥  
म्स्स्_१३३९-१ अनारभ्या भवन्त्यर्थाः केचिन् नित्यं तथागताः ।  
म्स्स्_१३३९-२ कृतः पुरुषकारोऽपि भवेद्येषु निरर्थकः ॥  
म्स्स्_१३४०-१ अनारम्भस्तु कार्याणां प्रथमं बुद्धिलक्षणम् ।  
म्स्स्_१३४०-२ आरब्धस्यान्तगमनं द्वितीयं बुद्धिलक्षणम् ॥  
म्स्स्_१३४१-१ अनाराध्य कालीमनास्वाद्य गौडी- मृते मन्त्रतन्त्राद्विना शब्दचौर्यात् ।  
म्स्स्_१३४१-२ प्रबन्धं प्रगल्भं प्रकर्तुं प्रवक्तुं विरिञ्चिप्रपञ्चे मदन्यः कविः कः ॥  
म्स्स्_१३४२-१ अनारोग्यमनायुष्यम् अस्वर्ग्यं चातिभोजनम् ।  
म्स्स्_१३४२-२ अपुण्यं लोकविद्विष्टं तस्मात् तत् परिवर्जयेत् ॥  
म्स्स्_१३४३-१ अनार्यता निष्ठुरता क्रूरता निष्क्रियात्मता ।  
म्स्स्_१३४३-२ पुरुषं व्यञ्जयन्तीह लोके कलुषयोनिजम् ॥  
म्स्स्_१३४४-१ अनार्यप्रज्ञानामिह जनवधूनां हि मनसो महाशल्यं कर्णे तव कनकजम्बूकिसलयः ।  
म्स्स्_१३४४-२ भ्रमन् भिक्षाहेतोरधिनगरि बुद्धोऽसि न मया ? त्वयैतावद्वेषः पथिक न विधेयः पुनरपि ॥  
म्स्स्_१३४५-१ अनार्यमप्याचरितं कुमार्या भवान् मम क्षाम्यतु सौम्य तावत् ।  
म्स्स्_१३४५-२ हंसोऽपि देवांशतयासि वन्द्यः श्रीवत्सलक्ष्मेव हि मत्स्यमूर्तिः ॥  
म्स्स्_१३४६-१ अनार्यवृत्तमप्राज्ञम् असूयकमधार्मिकम् ।  
म्स्स्_१३४६-२ अनर्थाः क्षिप्रमायान्ति वाग्दुष्टं क्रोधनं तथा ॥  
म्स्स्_१३४७-१ अनार्येण कृतघ्नेन सङ्गतिर्मे न युज्यते ।  
म्स्स्_१३४७-२ विनाशमपि काङ्क्षन्ति ज्ञातीनां ज्ञातयः सदा ॥  
म्स्स्_१३४८-१ अनालोक्य व्ययं कर्त्ता अनाथः कलहप्रियः ।  
म्स्स्_१३४८-२ आतुरः सर्वक्षेत्रेषु नरः शीघ्रं विनश्यति ॥  
म्स्स्_१३४९-१ अनालोच्य प्रेम्णः परिणतिमनादृत्य सुहृदस् त्वयाकाण्डे मानः किमिति सरले सम्प्रति कृतः ।  
म्स्स्_१३४९-२ समाकृष्टा ह्येते प्रलयदहनोद्भासुरशिखाः स्वहस्तेनाङ्गारास्तदलमधुनारण्यरुदितैः ॥  
म्स्स्_१३५०-१ अनावर्ती कालो व्रजति स वृथा तन्न गणितं दशास्तास्ताः सोढा व्यसनशतसम्पातविधुराः ।  
म्स्स्_१३५०-२ कियद्वा वक्ष्यामः किमिव बत नात्मन्युपकृतं वयं यावत्तावत् पुनरपि तदेव व्यवसितम् ॥  
म्स्स्_१३५१-१ अनावर्जितचित्तापि ध्रुवं सर्वान् प्रधावति ।  
म्स्स्_१३५१-२ फलं न लभते किञ्चित् तृष्णा जीर्णेव कामिनी ॥  
म्स्स्_१३५२-१ अनाविलं फलं भुङ्क्ते विषयाणामनुत्सुकः ।  
म्स्स्_१३५२-२ उत्सुको लब्धरोकेण तत्र शोकेन शीर्यते ॥  
म्स्स्_१३५३-१ अनावृतनवद्वारपञ्जरे विहगानिलः ।  
म्स्स्_१३५३-२ यत्तिष्ठति तदाश्चर्यं वियोगे तस्य का कथा ॥  
म्स्स्_१३५४-१ अनावृताः स्ववर्णेषु सर्वसाधारणाः पुरा ।  
म्स्स्_१३५४-२ नार्यो बभूवुर्निर्वैरो यतः सर्वोऽभवज्जनः ॥  
म्स्स्_१३५५-१ अनावृष्टिहते देशे सस्ये च प्रलयं गते ।  
म्स्स्_१३५५-२ धन्यास्तात न पश्यन्ति देशभङ्गं कुलक्षयम् ॥  
म्स्स्_१३५६-१ अनाश्रिता दानपुण्यं वेदपुण्यमनाश्रिताः ।  
म्स्स्_१३५६-२ रागद्वेषविनिर्मुक्ता विचरन्तीह मोक्षिणः ॥  
म्स्स्_१३५७-१ अनाश्रिते दृप्तगुरौ अवज्ञां कलयेन् नृपः ।  
म्स्स्_१३५७-२ संवर्तेन मरुत्तस्तु निरस्तमकरोद्गुरुम् ॥  
म्स्स्_१३५८-१ अनास्था वस्तूनामभिमतगुणानामुपहृतौ घनो गर्वस्तन्व्या रुषि च विहिताडम्बरविधिः ।  
म्स्स्_१३५८-२ प्रहारः पादाभ्यां यमनमपि काञ्च्या चरणयोः प्रियाया विब्बोकं तदिदमिति धन्योऽनुभवति ॥  
म्स्स्_१३५९-१ अनास्वादितसम्भोगाः पतन्तु तव शत्रवः ।  
म्स्स्_१३५९-२ बालवैधव्यदग्धानां कुलस्त्रीणां स्तना इव ॥  
म्स्स्_१३६०-१ अनास्वाद्यमविक्रेयम् अनादेयमनीप्सितम् ।  
म्स्स्_१३६०-२ दत्तं निरुपकारं यद् वन्ध्यदानेन तेन किम् ॥  
म्स्स्_१३६१-१ अनाहिताग्निः शतगुर् अयज्वा च सह्स्रगुः ।  
म्स्स्_१३६१-२ सुरापो वृषलीभर्ता ब्रःमहा गुरुतल्पगः ॥  
म्स्स्_१३६२-१ असत्प्रतिग्रहे युक्त्तः स्तेनः कुत्सितयाजकः ।  
म्स्स्_१३६२-२ अदोषस्त्यक्तुमन्योन्यं कर्मसङ्करनिश्चयात् ॥  
म्स्स्_१३६३-१ अनाहूतः प्रविशति अपृष्टो बहु भाषते ।  
म्स्स्_१३६३-२ विश्वसित्यप्रमत्तेषु मूढचेता नराधमः ॥  
म्स्स्_१३६३अ-१ अनाहूतः समायातः अनापृष्टस्तु भाषते ।  
म्स्स्_१३६३अ-२ परनिन्दात्मनः स्तुतिश् चत्वारि लघुलक्षणम् ॥  
म्स्स्_१३६४-१ अनाहूतप्रविष्टस्य दृष्टस्य क्रुद्धचक्षुषा ।  
म्स्स्_१३६४-२ स्वयमेवोपविष्टस्य वरं मृत्युर्न भोजनम् ॥  
म्स्स्_१३६५-१ अनहूताः स्वयं यान्ति रसास्वादविलोलुपाः ।  
म्स्स्_१३६५-२ निवारिता न गच्छन्ति मक्षिका इव भिक्षुकाः ॥  
म्स्स्_१३६६-१ अनाहूतो विशेद्यस्तु अपृष्टो बहु भाषते ।  
म्स्स्_१३६६-२ आत्मानं मन्यते प्रीतं भूपालस्य स दुर्मतिः ॥  
म्स्स्_१३६७-१ अनाह्वाने प्रवेशश्च अपृष्टे परिभाषणम् ।  
म्स्स्_१३६७-२ आत्मस्तुतिः परे निन्दा चत्वारि लघुलक्षणम् ॥  
म्स्स्_१३६८-१ अनिच्छतोऽपि दुःखानि यथेहायान्ति देहिनः ।  
म्स्स्_१३६८-२ सुखान्यपि तथा मन्ये चिन्तादैन्येन को गुणः ॥  
म्स्स्_१३६९-१ अनिःसरन्तीमपि गेहगर्भात् कीर्तिं परेषामसतीं वदन्ति ।  
म्स्स्_१३६९-२ स्वैरं भ्रमन्तीमपि च त्रिलोक्यां त्वत्कीर्तिमाहुः कवयः सतीं तु ॥  
म्स्स्_१३७०-१ अनिच्छन्तोऽपि विनयं विद्याभ्यासेन बालकाः ।  
म्स्स्_१३७०-२ भेषजेनेव नैरुज्यं प्रापणीयाः प्रयत्नतः ॥  
म्स्स्_१३७१-१ अनिच्छन्नपि चित्तेन विदेशस्थोऽपि मानवः ।  
म्स्स्_१३७१-२ स्वकर्मोत्पातवातेन नीयते यत्र तत्फलम् ॥  
म्स्स्_१३७२-१ अनिज्यया विवाहैश्च वेदस्योत्सादनेन च ।  
म्स्स्_१३७२-२ कुलान्यकुलतां यान्ति धर्मस्यातिक्रमेण च ॥  
म्स्स्_१३७३-१ अनित्यं निस्राणं जननमरणव्याधिकलितं जगन्मिथ्यात्वार्थैरहमहमिकालिङ्गितमिदम् ।  
म्स्स्_१३७३-२ विचिन्त्यैवं सन्तो विमलमनसो धर्ममतयस् तपः कर्तुं वृत्तास्तदपसृतये जैनमनघम् ॥  
म्स्स्_१३७४-१ अनित्यं यौवनं रूपं जीवितं द्रव्यसञ्चयः ।  
म्स्स्_१३७४-२ ऐश्वर्यं प्रियसंवासो गृध्येदेषु न पण्डितः ॥  
म्स्स्_१३७५-१ अनित्यतासमाख्यानं विषयादिविडम्बनम् ।  
म्स्स्_१३७५-२ पश्चात्तापस्य कथनं कालस्य चरितं तथा ॥  
म्स्स्_१३७६-१ अनित्यते जगन्निन्द्ये वन्दनीयासि सम्प्रति ।  
म्स्स्_१३७६-२ या करोषि प्रसङ्गेन दुःखानामप्यनित्यताम् ॥  
म्स्स्_१३७७-१ अनित्यत्वे कृतमतिर् म्लानमाल्येन शोचति ।  
म्स्स्_१३७७-२ नित्यत्वे कृतबुद्धिस्तु भिन्नभाण्डेऽनुशोचति ॥  
म्स्स्_१३७८-१ अनित्यमिति जानन्तो न भवन्ति भवन्ति च ।  
म्स्स्_१३७८-२ अथ येनैव कुर्वन्ति नैव जातु भवन्ति ते ॥  
म्स्स्_१३७९-१ अनित्यस्य शरीरस्य सर्वदोषमयस्य च ।  
म्स्स्_१३७९-२ दुर्गन्धस्य च रक्षार्थं नाहं पापं करोमि वै ॥  
म्स्स्_१३८०-१ अनित्यानि शरीराणि विभवो नैव शाश्वतः ।  
म्स्स्_१३८०-२ नित्यं सन्निहितो मृत्युः कर्तव्यो धर्मसङ्ग्रहः ॥  
म्स्स्_१३८१-१ अनित्ये प्रियसंवासे संसारे चक्रवद्गतौ ।  
म्स्स्_१३८१-२ पथि सङ्गतमेवैतद् भ्राता माता पिता सखा ॥  
म्स्स्_१३८२-१ अनित्यो विजयो यस्माद् दृश्यते युध्यमानयोः ।  
म्स्स्_१३८२-२ पराजयश्च सङ्ग्रामे तस्माद्युद्धं विवर्जयेत् ॥  
म्स्स्_१३८३-१ अनिद्रो दुःस्वप्नः प्रपतनमनद्रि द्रुमतटं जराहीनः कम्पस्तिमिररहितस्त्राससमयः ।  
म्स्स्_१३८३-२ अनाघातं दुःखं विगतनिगडो बन्धनविधिः सजीवं जन्तूनां मरणमवनीशाश्रयरसः ॥  
म्स्स्_१३८४-१ अनिधाय मुखे पत्रं पूगं खादति यो नरः ।  
म्स्स्_१३८४-२ सप्तजन्मदरिद्रत्वम् अन्ते विष्णुस्थितिश्च न ॥  
म्स्स्_१३८५-१ अनिन्दा परकृत्येषु स्वधर्मपरिपालनम् ।  
म्स्स्_१३८५-२ कृपणेषु दयालुत्वं सर्वत्र मधुरा गिरः ॥  
म्स्स्_१३८६-१ प्राणैरप्युपकारित्वं मित्रायाव्यभिचारिणे ।  
म्स्स्_१३८६-२ गृहागते परिष्वङ्गः शक्त्या दानं सहिष्णुता ॥  
म्स्स्_१३८७-१ बन्धुभिर्बद्धसंयोगः सुजने चतुरश्रता ।  
म्स्स्_१३८७-२ तच्चित्तानुविधायित्वम् इति वृत्तं महात्मनाम् ॥  
म्स्स्_१३८८-१ अनिन्द्यमपि निन्दन्ति स्तुवन्त्यस्तुत्यमुच्चकैः ।  
म्स्स्_१३८८-२ स्वापतेयकृते मर्त्याः किं किं नाम न कुर्वते ॥  
म्स्स्_१३८९-१ अनिबन्धनकचबन्धनम् अनिदानं दानमुत्तरीयस्य ।  
म्स्स्_१३८९-२ आकस्मिकमन्दस्मितम् अपहस्तयतीव बाल्यमेतस्याः ॥  
म्स्स्_१३९०-१ अनिभालित एव केवलं खनिगर्भे निधिरेष जीर्यतु ।  
म्स्स्_१३९०-२ न तु सीदतु मूल्यहानितो वणिजालोकनगोचरीकृतः ॥  
म्स्स्_१३९१-१ अनिमिषमविरामा रागिणां सर्वरात्रं नवनिधुवनलीलाः कौतुकेनातिवीक्ष्य ।  
म्स्स्_१३९१-२ इदमुदवसितानामस्फुटालोकसम्पन् नयनमिव सनिद्रं घूर्णते दैपमर्चिः ॥  
म्स्स्_१३९२-१ अनियतरुदितस्मितं विराजत्- कतिपयकोमलदन्तकुड्मलाग्रम् ।  
म्स्स्_१३९२-२ वदनकमलकं शिशोः स्मरामि स्खलदसमञ्जसमुग्धजल्पितं ते ॥  
म्स्स्_१३९३-१ अनियुक्ता हि साचिव्ये यद्वदन्ति मनीषिणः ।  
म्स्स्_१३९३-२ अनुरागद्रवस्यैताः प्रणयस्यातिभूमयः ॥  
म्स्स्_१३९४-१ अनिराकृततापसम्पदं फलहीनां सुमनोभिरुज्झिताम् ।  
म्स्स्_१३९४-२ खलतां खलनामिवासतीं प्रतिपद्येत कथं बुधो जनः ॥  
म्स्स्_१३९५-१ अनिरीक्षणमेव दृष्टिरार्द्रा परिहासालपनानि मौनमेव ।  
म्स्स्_१३९५-२ अवधीरणमेव चाभियोगो विनिगूढोऽपि हि लक्ष्यतेऽनुरागः ॥  
म्स्स्_१३९६-१ अनिर्घातं धाराधरमशमनीयं निधिरपाम् अकाठिन्यं चिन्तामणिमजडभूतं सुरतरुम् ।  
म्स्स्_१३९६-२ अभित्त्वोपादाय प्रभुरपशुवृत्तिं च सुरभिं परार्थैकस्वार्थानकृत पुरुषानादिपुरुषः ॥  
म्स्स्_१३९७-१ अनिर्जयेन द्विषतां यस्यामर्षः प्रशाम्यति ।  
म्स्स्_१३९७-२ पुरुषोक्तिः कथं तस्मिन् ब्रूहि त्वं हि तपोधन ॥  
म्स्स्_१३९८-१ कृतं पुरुषशब्देन जातिमात्रावलम्बिना ।  
म्स्स्_१३९८-२ योऽङ्गीकृतगुणैः श्लाध्यः सविस्मयमुदाहृतः ॥  
म्स्स्_१३९९-१ ग्रसमानमिवौजांसि सदसा गौरवेरितम् ।  
म्स्स्_१३९९-२ नाम यस्याभिननदन्ति द्विषोऽपि स पुमान्पुमान् ॥  
म्स्स्_१४००-१ अनिर्दयोपभोगस्य रूपस्य मृदुनः कथम् ।  
म्स्स्_१४००-२ कठिनं खलु ते चेतः शिरीषस्येव बन्धनम् ॥  
म्स्स्_१४०१-१ अनिर्लोडितकार्यस्य वाग्जालं वाग्मिनो वृथा ।  
म्स्स्_१४०१-२ निमित्तादपराद्धेषोर् धानुष्कस्येव वल्गितम् ॥  
म्स्स्_१४०२-१ अनिर्वाच्यमनिर्भिन्नम् अपरिच्छिन्नमव्ययम् ।  
म्स्स्_१४०२-२ ब्रह्मेव सुजनप्रेम दुःखमूलनिकृन्तनम् ॥  
म्स्स्_१४०३-१ अनिर्वृतं तथा मन्दं परलोकपराङ्मुखम् ।  
म्स्स्_१४०३-२ नरकाय न सद्गत्यं कुपुत्रालम्बिजन्म वै ॥  
म्स्स्_१४०४-१ अनिर्वेदः श्रियो मूलं चञ्चुर्मे लोहसन्निभा ।  
म्स्स्_१४०४-२ अहोरात्राणि दीर्घाणि समुद्रः किं न शुष्यति ॥  
म्स्स्_१४०५-१ अनिर्वेदः श्रियो मूलं दुःखनाशे सुखस्य च ।  
म्स्स्_१४०५-२ महान् भवत्यनिर्विण्णः सुखं चात्यन्तमश्नुते ॥  
म्स्स्_१४०६-१ अनिर्वेदः श्रियो मूलम् अनिर्वेदः परं सुखम् ।  
म्स्स्_१४०६-२ अनिर्वेदो हि सततं सर्वार्थेषु प्रवर्तकः ॥  
म्स्स्_१४०७-१ अनिर्वेदो हि सततं सर्वार्थेषु प्रवर्तकः ।  
म्स्स्_१४०७-२ करोति सफलं जन्तोः कर्म यच्च करोति सः ॥  
म्स्स्_१४०८-१ अनिल निखिलविश्वं प्राणिति त्वत्प्रयुक्तं सपदि च विनिमीलत्याकुलं त्वद्वियोगात् ।  
म्स्स्_१४०८-२ वपुरसि परमेशस्याचितं नोचितं ते सुरभिमसुरभिं वा यत्समं स्वीकरोषि ॥  
म्स्स्_१४०९-१ अनिशं नयनाभिरामया रमया सम्मदिनो मुखस्य ते ।  
म्स्स्_१४०९-२ निशि निःसरदिन्दिरं कथं तुलयामः कलयापि पङ्कजम् ॥  
म्स्स्_१४१०-१ अनिशं मतङ्गजानां बृंहितमाकर्ण्यते यथा विपिने ।  
म्स्स्_१४१०-२ मन्ये तथा न जीवति गजेन्द्रपलकवलनः सिंहः ॥  
म्स्स्_१४११-१ अनिशमपि मकरकेतुर् मनसो रुजमावहन्नभिमतो मे ।  
म्स्स्_१४११-२ यदि मदिरायतनयनां तामधिकृत्य प्रहरतीति ॥  
म्स्स्_१४१२-१ अनिश्चितैरध्यवसायभीरुभिर् यथेष्टसंलापरतिप्रयोजनैः ।  
म्स्स्_१४१२-२ फले विसंवादमुपागता गिरः प्रयान्ति लोके परिहासवस्तुताम् ॥  
म्स्स्_१४१३-१ अनिष्टः कन्यकाया यो वरो रूपान्वितोऽपि यः ।  
म्स्स्_१४१३-२ यदि स्यात्तस्य नो देया कन्या श्रेयोऽभिवाञ्छता ॥  
म्स्स्_१४१४-१ अनिष्टदः क्षितीशानां भूकम्पः सन्ध्ययोर्द्वयोः ।  
म्स्स्_१४१४-२ दिग्दाहः पीतवर्णत्वाद् राज्ञां चानिष्टदः परः ॥  
म्स्स्_१४१५-१ अनिष्टयोगात् प्रियविप्रयोगतः परापमानाद्धनहीनजीवितात् ।  
म्स्स्_१४१५-२ अनेकजन्मव्यसनप्रबन्धतो बिभेति नो यस्तपसो बिभेति सः ॥  
म्स्स्_१४१६-१ अनिष्टसम्प्रयोगाच्च विप्रयोगात्प्रियस्य च ।  
म्स्स्_१४१६-२ मानुषा मानसैर्दुःखैर् युज्यन्ते अल्पबुद्धयः ॥  
म्स्स्_१४१७-१ अनिष्टादिष्टलाभेऽपि न गतिर्जायते शुभा ।  
म्स्स्_१४१७-२ यत्रास्ते विषसंसर्गोऽमृतं तदपि मृत्यवे ॥  
म्स्स्_१४१८-१ अनिष्पन्नामपि क्रियां नयोपेतां विचक्षणाः ।  
म्स्स्_१४१८-२ फलदां हि प्रकुर्वन्ति महासेनापतिर्यथा ॥  
म्स्स्_१४१९-१ अनीर्ष्याः श्रोतारो मम वचसि चेद्वच्मि तदहं स्वपक्षाद्भेतव्यं बहु न तु विप्रपक्षात् प्रभवतः ।  
म्स्स्_१४१९-२ तमस्याक्रान्तशे कियदपि हि तेजोवयविनः स्वशक्त्या भासन्ते दिवसकृति सत्येव न पुनः ॥  
म्स्स्_१४२०-१ अनीर्ष्युर्गुप्तदारः स्याच् चोक्षः स्यादघृणी नृपः ।  
म्स्स्_१४२०-२ स्त्रियं सेवेत नात्यर्थं मृष्टं मुञ्जीत नाहितम् ॥  
म्स्स्_१४२१-१ अनीर्ष्युर्गुप्तदारः स्यात् संविभागी प्रियंवदः ।  
म्स्स्_१४२१-२ श्लक्ष्णो मधुरवाक्स्त्रीणां न चासां वशगो भवेत् ॥  
म्स्स्_१४२२-१ अनीशाय शरीरस्य हृदयं स्ववशं मयि ।  
म्स्स्_१४२२-२ स्तनकम्पक्रियालक्ष्यैर् न्यस्तं निःश्वसितैरिव ॥  
म्स्स्_१४२३-१ अनीश्वरोऽयं पुरुषो भवाभवे सूत्रप्रोता दारुमयीव योषा ।  
म्स्स्_१४२३-२ धात्रा तु दिष्टस्य वशे किलायं तस्माद्वद त्वं श्रवणे ध्र्तोऽहम् ॥  
म्स्स्_१४२४-१ अनुकर्तुमपह्नोतुम् अतिवर्तितुमीक्षितुम् ।  
म्स्स्_१४२४-२ अशक्ये तेजसां पत्यौ मित्रतानुमतिक्षमा ॥  
म्स्स्_१४२५-१ अनुकुरुतः खलसुजनाव् अग्रिमपाश्चात्यभागयोः सूच्याः ।  
म्स्स्_१४२५-२ विदधाति रन्ध्रमेको गुणवानन्यस्त्वपिदधाति ॥  
म्स्स्_१४२६-१ अनुकूलकलत्रो यस् तस्य स्वर्ग इहैव हि ।  
म्स्स्_१४२६-२ प्रतिकूलकलत्रस्य नरको नात्र संशयः ॥  
म्स्स्_१४२७-१ अनुकूलमर्थ्यमविरोधि हितं श्रवणीयमागमरहस्ययुतम् ।  
म्स्स्_१४२७-२ वचनं मदीयमपकर्णयति क्व मनोभवः क्व गुणसङ्ग्रहणम् ॥  
म्स्स्_१४२८-१ अनुकूलवरपुरन्ध्रिषु पुरुषाणां बद्धमूलरागाणाम् ।  
म्स्स्_१४२८-२ नयति मनो दुःशीलः कुसुमास्त्रो हीनपात्रेषु ॥  
म्स्स्_१४२९-१ अनुकूलविधायिदैवतो विजयी स्यान् ननु कीदृशो नृपः ।  
म्स्स्_१४२९-२ विरहिण्यपि जानकी वने निवसन्ती मुदमादधौ कुतः ॥  
म्स्स्_१४३०-१ अनुकूलां विमलाङ्गीं कुलजां कुशलां सुशीलसम्पन्नाम् ।  
म्स्स्_१४३०-२ पञ्चलकारां भार्यां पुरुषः पुण्योदयाल्लभते ॥  
म्स्स्_१४३१-१ अनुकूला सदा तुष्टा दक्षा साध्वी विचक्षणा ।  
म्स्स्_१४३१-२ एभिरेव गुणैर्युक्ता श्रीरिव स्त्री न संशयः ॥  
म्स्स्_१४३२-१ अनुकूले विधौ देयं यतः पूरयिता हरिः ।  
म्स्स्_१४३२-२ प्रतिकूले विधौ देयं यतः सर्वं हरिष्यति ॥  
म्स्स्_१४३३-१ अनुकूले सति धातरि भवत्यनिष्टादपीष्टमविलम्बम् ।  
म्स्स्_१४३३-२ पीत्वा विषमपि शम्भुर् मृत्युञ्जयतामवाप तत्कालम् ॥  
म्स्स्_१४३४-१ अनुकृतगण्डशैलमदमण्डितगण्डतट- भ्रमदलिमण्डलीनिविडगुङ्गुमघोषजुषः ।  
म्स्स्_१४३४-२ दलयति हेलयैव हरिरुग्रकरान्करिण- स्त्रिजगति तेज एव गुरु नो विकृताकृतिता ॥  
म्स्स्_१४३५-१ अनुक्षणमनुक्षणं क्षितिप रक्ष्यमाणा त्वया प्रयाति विदिशो दश प्रबलकीर्तिरेकाकिनी ।  
म्स्स्_१४३५-२ इयं नियतमर्थिषु प्रतिदिनं वितीर्णा रमा जहाति न तवान्तिकं द्वितयमेतदत्यद्भुतम् ॥  
म्स्स्_१४३६-१ अनुगतपरितोषितानुजीवी मधुरवचाश्चरितानुरक्तलोकः ।  
म्स्स्_१४३६-२ सुनिपुणपरमाप्तसक्ततन्त्रो भवति चिरं नृपतिः प्रदीप्तरश्मिः ॥  
म्स्स्_१४३७-१ अनुगन्तुं सतां वर्त्म कृत्स्नं यदि न शक्यते ।  
म्स्स्_१४३७-२ स्वल्पमप्यनुगन्तव्यं मार्गस्थो नावसीदति ॥  
म्स्स्_१४३८-१ अनुगम्य श्मशानान्तं निवर्तन्तीह बान्धवाः ।  
म्स्स्_१४३८-२ अग्नौ प्रक्षिप्य पुरुषं ज्ञातयः सुहृदस्तथा ॥  
म्स्स्_१४३९-१ अनुगृहाण शिशूनभिलङ्घिता शबरवारिविहारवनस्थली ।  
म्स्स्_१४३९-२ विसृज कातरतामिदमग्रतो हरिनि कारुणिकस्य तपोवनम् ॥  
म्स्स्_१४४०-१ अनुग्रहविधौ देव्या मातुश्च मह्दन्तरम् ।  
म्स्स्_१४४०-२ माता गाढं निबध्नाति बन्धं देवी निकृन्तति ॥  
म्स्स्_१४४१-१ अनुग्रहादेव दिवौकसां नरो निरस्य मानुष्यकमेति दिव्यताम् ।  
म्स्स्_१४४१-२ अयोविकारे स्वरितत्वमिष्यते कुतोऽयसां सिद्धरसस्पृशामपि ॥  
म्स्स्_१४४२-१ अनुचरति शशाङ्कं राहुदोषेऽपि तारा पतति न वनवृक्षे याति भूमिं लता च ।  
म्स्स्_१४४२-२ त्य्जति न च करेणुः पङ्कलग्नं गजेन्द्रं व्रजतु चरतु धर्मं भर्तृनाथा हि नार्यः ॥  
म्स्स्_१४४३-१ अनुचितकर्मारम्भः स्वजनविरोधो बलीयसा स्पर्धा ।  
म्स्स्_१४४३-२ प्रमदाजनविश्वासो मृत्योर्द्वाराणि चत्वारि ॥  
म्स्स्_१४४४-१ अनुचितफलाभिलाषी नित्यं विधिना निवार्यते पुरुषः ।  
म्स्स्_१४४४-२ द्राक्षाविपाकसमये मुखपाको भवति काकानाम् ॥  
म्स्स्_१४४५-१ अनुचितमुचितं वा कर्म कोऽयं विभागो भगवति परमास्तां भक्तियोगो द्रढीयान् ।  
म्स्स्_१४४५-२ किरति विषमहीन्द्रः सान्द्रपीयूषमिन्दुर् द्वयमपि स महेशो निर्विशेषं बिभर्ति ॥  
म्स्स्_१४४६-१ अनुचितमेवाचरितं पशुपतिना यद्विधेः शिरश्छिन्नम् ।  
म्स्स्_१४४६-२ छिन्नो न चास्य हस्तो येनायं दुर्लिपिं लिखति ॥  
म्स्स्_१४४७-१ अनुचिते यदि कर्मणि युज्यते शठधिया प्रभुणा सगुणो जनः ।  
म्स्स्_१४४७-२ भवति नास्य गुणापचयस्ततः पदगतस्य किरीटमणेरिव ॥  
म्स्स्_१४४८-१ अनुच्चनीचचलताम् अङ्गानां चलपादताम् ।  
म्स्स्_१४४८-२ कटिकूर्परशीर्षांशकर्णानां समरूपताम् ॥  
म्स्स्_१४४९-१ रम्यां प्रतीकविश्रान्तिम् उरसश्च समुन्नतिम् ।  
म्स्स्_१४४९-२ अभ्यासाभ्यर्हितं प्राहुः सौष्ठवं नृत्यवेदिनः ॥  
म्स्स्_१४५०-१ अनुच्छिष्टो देवैरपरिदलितो राहुदशनैः कलङ्केनास्पृष्टो न खलु परिभूतो दिनकृता ।  
म्स्स्_१४५०-२ कुहूभिर्नो लुप्तो न च युवतिवक्त्रेण विजितः कलानाथः कोऽयं कनकलतिकायामुदयते ॥  
म्स्स्_१४५१-१ अनुजगुरथ दिव्यं दुन्दुभिध्वानमाशाः सुरकुसुमनिपातैर्व्योम्नि लक्ष्मीर्वितेने ।  
म्स्स्_१४५१-२ प्रियमिव कथयिष्यन्नालिलिङ्ग स्फुरन्तीं भुवमनिभृतवेलावीचिबाहुः पयोधिः ॥  
म्स्स्_१४५२-१ अनुज्झितसुहृद्भावः सुहृदां दुर्हृदामपि ।  
म्स्स्_१४५२-२ सम इत्येव भाव्योऽपि नम इत्यभिभाष्यते ॥  
म्स्स्_१४५३-१ अनुत्कीर्णा यथा पङ्के पुत्रिका वाथ दारुणि ।  
म्स्स्_१४५३-२ वर्णा यथा मषीकल्के तथा सर्गे स्थिताः परे ॥  
म्स्स्_१४५४-१ अनुत्तमानुभावस्य परैरपिहितौजसः ।  
म्स्स्_१४५४-२ अकार्यसुहृदोऽस्माकम् अपूर्वास्तव कीर्तयः ॥  
म्स्स्_१४५५-१ अनुत्थाने ध्रुवो नाशः प्राप्तस्यानागतस्य च ।  
म्स्स्_१४५५-२ प्राप्यते फलमुत्थानाल् लभते चार्थसम्पदम् ॥  
म्स्स्_१४५६-१ अनु त्वा तात जीवन्तु सुहृदः साधुभिः सह ।  
म्स्स्_१४५६-२ पर्जन्यमिव भूतानि स्वादुद्रुममिवाण्डजाः ॥  
म्स्स्_१४५७-१ अनुत्सूत्रपदन्यासा सद्वृत्तिः सन्निबन्धना ।  
म्स्स्_१४५७-२ शब्दविद्येव नो भाति राजनीतिरपस्पशा ॥  
म्स्स्_१४५८-१ अनुदितसटावंसौ नातिस्फुटाः करजाङ्कुरा दशनमुकुलोद्भेदः स्तोको मुखे मृदु गर्जितम् ।  
म्स्स्_१४५८-२ मृगपतिशिशोर्नास्त्यद्यापि क्रिया स्वकुलोचिता मदकृतमहागन्धस्यान्ध्यं व्यपोहति दन्तिनाम् ॥  
म्स्स्_१४५९-१ अनुदिनमतितीव्रं रोदिषीति त्वमुच्चैः सखि किल कुरुषे त्वं वाच्यतां मे मुधैव ।  
म्स्स्_१४५९-२ हृदयमिदमनङ्गाङ्गारसङ्गाद्विलीय प्रसरति बहिरम्भः सुस्थिते नैतदश्रु ॥  
म्स्स्_१४६०-१ अनुदिनमधिकं ते कम्पते कायवल्ली शिव शिव नयनान्तं नाश्रुधारा जहाति ।  
म्स्स्_१४६०-२ कथय कथय कोऽयं यत्कृते कोमलाङ्गि त्यजति न परिणद्धं पाण्डिमानं कपोलः ॥  
म्स्स्_१४६१-१ अनुदिनमनुकूलमाचरन्तं विहितमतिः प्रतिकूलमाचरेत् कः ।  
म्स्स्_१४६१-२ शमितगरलजातकण्ठदाहं शितिकण्ठः शशिनं शिरह्सु धत्ते ॥  
म्स्स्_१४६२-१ अनुदुनमनुरक्तः पद्मिनीचक्रवाले नवपरिमलमाद्यच्चञ्चरीकानुकर्षी ।  
म्स्स्_१४६२-२ कलितमधुरपद्मः कोऽपि गम्भीरवेदी जयति मिहिरकन्याकूलवन्याकरीन्द्रः ॥  
म्स्स्_१४६३-१ अनुदिनमभ्यासदृढैः सोढुं दीर्घोऽपि शक्यते विरहः ।  
म्स्स्_१४६३-२ प्रत्यासन्नसमाग म- मुहूर्तविघ्नोऽपि दुर्विषः ॥  
म्स्स्_१४६४-१ अनुदेहमागतवतः प्रतिमां परिणायकस्य गुरुमुद्वहता ।  
म्स्स्_१४६४-२ मुकुरेण वेपथुभृतोऽतिभरात् कथमप्यपाति न वधूकरतः ॥  
म्स्स्_१४६५-१ अनुद्घुष्टः शब्दैरथ च घटनातः स्फुटरसः पदानामर्थात्मा रमयति न तूत्तानितरसः ।  
म्स्स्_१४६५-२ यथा दृश्यः किञ्चित्पवनचलचीनांशुकतया स्तनाभोगः स्त्रीणां हरति न तथोन्मुद्रिततनुः ॥  
म्स्स्_१४६६-१ अनुनयगुरोर्गोष्ठीबन्धो मुखासवसम्पदां शपथविवरं विस्रब्धानां धियां प्रथमातिथिः ।  
म्स्स्_१४६६-२ अविनयवचोवादस्थानं पुरन्ध्रिषु पप्रथे मदविलसितस्यैकाचार्यश्चिरं रतिविभ्रमः ॥  
म्स्स्_१४६७-१ अनुनयति पतिं न लज्जमाना कथयति नापि सखीजनाय किञ्चित् ।  
म्स्स्_१४६७-२ प्रसरति मलयानिले नवोढा वहति परन्तु चिराय शून्यमन्तः ॥  
म्स्स्_१४६८-१ अनुनयमगृहीत्वा व्याजसुप्ता पराची रुतमथ कृकवाकोस्तारमाकर्ण्य कल्ये ।  
म्स्स्_१४६८-२ कथमपि परिवृत्ता निद्रयान्धा किल स्त्री मुकुलितनयनैवाश्लिष्यति प्राणनाथम् ॥  
म्स्स्_१४६९-१ अनुनेतुं मानिन्या दयितश्चरणे सरागचरणायाः ।  
म्स्स्_१४६९-२ यावत् पतितः स तया तत्क्षणमवधीरितः कस्मात् ॥  
म्स्स्_१४७०-१ अनुपायेन कर्माणि विपरीतानि यानि च क्रियमाणानि दुष्यन्ति हवींष्यप्रयतेष्विव ॥  
म्स्स्_१४७१-१ अनुपालयतामुदेष्यतीं प्रभुशक्तिं द्विषतामनीहया ।  
म्स्स्_१४७१-२ अपयान्त्यचिरान्महीभुजां जननिर्वादभयादिव श्रियः ॥  
म्स्स्_१४७२-१ अनुपोष्य त्रिरात्राणि तिर्थान्यनभिगम्य च ।  
म्स्स्_१४७२-२ अदत्त्वा काञ्चनं गाश्च दरिद्रो नाम जायते ॥  
म्स्स्_१४७३-१ अनुप्रासिनि सन्दर्भे गोनन्दनसमः कुतः ।  
म्स्स्_१४७३-२ यथार्थनामतैवास्य यद्वा वदति चारुताम् ॥  
म्स्स्_१४७४-१ अनुबन्धं क्षयं हिंसाम् अनपेक्ष्य च पौरुषम् ।  
म्स्स्_१४७४-२ मोहादारभ्यते कर्म यत्तत्तामसमुच्यते ॥  
म्स्स्_१४७५-१ अनुबन्धं च सम्प्रेक्ष्य विपाकांश्चैव कर्मणाम् ।  
म्स्स्_१४७५-२ उत्थानमात्मनश्चैव धीरः कुर्वीत वा न वा ॥  
म्स्स्_१४७६-१ अनुबन्धानवेक्षेत सानुबन्धेषु कर्मसु ।  
म्स्स्_१४७६-२ सम्प्रधार्य च कुर्वीत न वेगेन समाचरेत् ॥  
म्स्स्_१४७७-१ अनुभवं वदनेन्दुरुपागमन् नियतमेष यदस्य महात्मनः ।  
म्स्स्_१४७७-२ क्षुभितमुत्कलिकातरलं मनः पय इव स्तिमितस्य महोदधेः ॥  
म्स्स्_१४७८-१ अनुभवत ददत वित्तं मान्यान् मानयत सज्जनान् भजत ।  
म्स्स्_१४७८-२ अतिपरुषपवनविलुलित- दीपशिखाचञ्चला लक्ष्मीः ॥  
म्स्स्_१४७९-१ अनुभवत युवत्यो भाग्यवत्यो नितान्तं कुसुमवलयवेलासङ्गखेलासुखानि ।  
म्स्स्_१४७९-२ मम तु मधुकराणां वाटपाटच्चराणां सपदि पतति धाटी पुष्पवाटीनिवेशे ॥  
म्स्स्_१४८०-१ अनुभवन्नवदोलमृतूत्सवं पटुरपि प्रियकण्ठजिघृक्षया ।  
म्स्स्_१४८०-२ अन्यदासनरज्जुपरिग्रहे भुजलतां जलतामबलाजनः ॥  
म्स्स्_१४८१-१ अनुभाववता गुरु स्थिरत्वाद् अविसंवादि धनुर्धनञ्जयेन ।  
म्स्स्_१४८१-२ स्वबलव्यसनेऽपि पीड्यमानं गुणवन्मित्रमिवानतिं प्रपेदे ॥  
म्स्स्_१४८२-१ अनुभूतचरेषु दीर्घिकाणाम् उपकण्थेषु गतागतैकतानाः ।  
म्स्स्_१४८२-२ मधुपाः कथयन्ति पद्मिनीनां सलिलैरन्तरितानि कोरकाणि ॥  
म्स्स्_१४८३-१ अनुभूतभवव्यवस्थितिर् जनताकानरताभिलाषिणी ।  
म्स्स्_१४८३-२ तदवैमि सुखेन संसृतौ कलितानङ्गतयैव निसृतिः ॥  
म्स्स्_१४८४-१ अनुभूतमिदं लोके यद्बध्वा बलवत्तरैः ।  
म्स्स्_१४८४-२ ईश्वरैर्दुर्बलः कृष्यः क्रतौ पशुरिवाबलः ॥  
म्स्स्_१४८५-१ अनुमतमिवानेतुं जोषं तमीतमसां कुलं दिशि दिशि दृशो विन्यस्यन्त्यः श्रियाङ्कुरिताञ्जनाः ।  
म्स्स्_१४८५-२ मदनहुतभुग्धूमच्छायैः पटैरसितैर्वृताः प्रययुररसद्भूषैरङ्गैः प्रियानभिसारिकाः ॥  
म्स्स्_१४८६-१ अनुमतिसरसं विमुच्य चूतं नवनवमञ्जुलमञ्जरीपरीतम् ।  
म्स्स्_१४८६-२ अपि पिकदयिते कथं मतिस्ते घटयति निश्फलपिप्पलेऽवलेपम् ॥  
म्स्स्_१४८७-१ अनुममार न मार कथं नु सा रतिरतिप्रथितापि पतिव्रता ।  
म्स्स्_१४८७-२ इयदनाथवधूवधपातकी दयितयापि तयासि किमुज्ज्ञितः ॥  
म्स्स्_१४८८-१ अनुमरणे व्यवसायं स्त्रीधर्मे कः करोति सविवेकः ।  
म्स्स्_१४८८-२ संसारमुक्त्युपायं दण्डग्रहणं व्रतं हित्वा ॥  
म्स्स्_१४८९-१ अनुययौ विविधोपलकुण्डल- द्युतिवितानकसंवलितांशुकम् ।  
म्स्स्_१४८९-२ धृतधनुवलयस्य पयोमुचः शबलिमा बलिमानमुषो वपुः ॥  
म्स्स्_१४९०-१ अनुयाताने कजनः परपुरुषैरुह्यतेऽस्य निजदेहः ।  
म्स्स्_१४९०-२ अधिकारस्थः पुरुषः शव इव न शृणोति वीक्षते कुमतिः ॥  
म्स्स्_१४९१-१ अनुयाति न भर्तारं यदि दैवात् कथञ्चन ।  
म्स्स्_१४९१-२ तथापि शीलं संरक्ष्यं शीलभङ्गात् पतत्यधः ॥  
म्स्स्_१४९२-१ अनुयास्यन् मुनितनयां सहसा विनयेन वारितप्रसरः ।  
म्स्स्_१४९२-२ स्थानादनुच्चलन्नपि गत्वेव पुनः प्रतिनिवृत्तः ॥  
म्स्स्_१४९३-१ अनुयुक्तो दस्युवधे रणे कुर्यात् पराक्रमम् ।  
म्स्स्_१४९३-२ नास्य कृत्यमतः किञ्चिद् अन्यद् दस्युनिबर्हणात् ॥  
म्स्स्_१४९४-१ अनुरक्तजनविरक्ता नम्रोत्सिक्ता विरक्तरागिण्यः ।  
म्स्स्_१४९४-२ वञ्चकवचनासक्ता नार्यः सद्भावशङ्किन्यः ॥  
म्स्स्_१४९५-१ अनुरक्तेन ह्र्ष्टेन तुष्टेन जगतीपतिः ।  
म्स्स्_१४९५-२ अल्पेनापि स्वसैन्येन भूमिं जयति भूमिपः ॥  
म्स्स्_१४९६-१ अनुरञ्जिता अपि गुणैर् न नमन्ति प्रकृतयो विना दण्डात् ।  
म्स्स्_१४९६-२ अङ्कगतापि न वीणा कलमधुरमताडिता क्वणति ॥  
म्स्स्_१४९७-१ अनुरञ्जय राजानं मा जानन् जातु कोपयेः प्रकृतीः ।  
म्स्स्_१४९७-२ एतद्द्वयानुराग- स्थिरया तिष्ठ प्रतिष्ठयाश्लिष्टः ॥  
म्स्स्_१४९८-१ अनुरागं जनो याति परोक्षे गुणकीर्तनम् ।  
म्स्स्_१४९८-२ न बिभ्यति च सत्त्वानि सिद्धेर्लक्षणमुत्तमम् ॥  
म्स्स्_१४९९-१ अनुरागवती सन्ध्या दिवसस्तत्पुरःसरः ।  
म्स्स्_१४९९-२ अहो दैवगतिश्चित्रा तथापि न समागमः ॥  
म्स्स्_१५००-१ अनुरागवन्तमपि लोचनयोर् दधतं वपुः सुखमतापकरम् ।  
म्स्स्_१५००-२ निरकासयद्रविमपेतवसुं वियदालयादपरदिग्गणिका ॥  
म्स्स्_१५०१-१ अनुरागवर्तिना तव विरहेणोग्रेण सा गृहीताङ्गी ।  
म्स्स्_१५०१-२ त्रिपुररिपुणेव गौरी वरतनुरर्धावशिष्टेव ॥  
म्स्स्_१५०२-१ अनुरागादभिसरतो लङ्घितजलधेः कलाधिनाथस्य ।  
म्स्स्_१५०२-२ रजनीमुखचुम्बनतः शिथिलितमलकं कलङ्कमाकलये ॥  
म्स्स्_१५०३-१ अनुरागो वृथा स्त्रीषु स्त्रीषु गर्वो वृथा तथा ।  
म्स्स्_१५०३-२ पृइयोऽहम् सर्वदा ह्यस्या ममैषा सर्वदाप्रिया ॥  
म्स्स्_१५०४-१ अनुरूपमिदं कूप छद्मच्छन्नस्य किं न ते ।  
म्स्स्_१५०४-२ सन्मार्गविभ्रमान्मार्गपातोऽयं यन्निपातितः ॥  
म्स्स्_१५०५-१ अनुरूपेण संसर्गं प्राप्य सर्वोऽपि मोदते ।  
म्स्स्_१५०५-२ दिनं तेजोनिधिर्यद्वद् रत्रिं दोषाकरस् तथा ॥  
म्स्स्_१५०६-१ अनुलेपनानि कुसुमान्यबलाः कृतमन्यवः पतिषु दीपशिखाः ।  
म्स्स्_१५०६-२ समयेन तेन चिरसुप्तमनो- भवबोधनं सममबोधिषत ॥  
म्स्स्_१५०७-१ अनुलोमेन बलिनं प्रतिलोमेन दुर्जनम् ।  
म्स्स्_१५०७-२ आत्मतुल्यबलं शत्रुं विनयेन बलेन वा ॥  
म्स्स्_१५०८-१ अनुवनं वनराजिवधूमुखे बहलरागजवाधरचारुणि ।  
म्स्स्_१५०८-२ विकचबाणदलावलयोऽधिकं रुरुचिरे रुचिरेक्षणविभ्रमाः ॥  
म्स्स्_१५०९-१ अनुवनमनुयान्तं बाष्पवारि त्यजन्तं मुदितकमलदामक्षाममालोक्य रामम् ।  
म्स्स्_१५०९-२ दिनमपि रविरोचिस्तापमन्तः प्रपेदे रजनिरपि च ताराबाष्पबिन्दून् बभार ॥  
म्स्स्_१५१०-१ अनुवनमनुशैलं तामनालोक्य सीतां प्रतिदिनमतिदीनं वीक्ष्य रामं विरामम् ।  
म्स्स्_१५१०-२ गिरिरशनिमयोऽयं यस्तदा न द्विधाभूत् क्षितिरपि न विदीर्णा सापि सर्वंसहैव ।  
म्स्स्_१५११-१ अनुवादयिता वाद्यं नृत्यसि यत्त्वयि सुरेश्वरः साक्षात् ।  
म्स्स्_१५११-२ पक्षश्च तेऽजवन्द्यस् तदसि कलापिन् परं धन्यः ॥  
म्स्स्_१५१२-१ अनुवेलं निहन्यन्ते यस्य सिन्धोरिवोद्यमाः ।  
म्स्स्_१५१२-२ तं प्रमथ्य श्रियं कोऽपि विपक्षो भूभृदुद्धरेत् ॥  
म्स्स्_१५१३-१ अनुशयवत्येवोक्ता प्रोष्यत्पतिका न भेदतो बहुभिः ।  
म्स्स्_१५१३-२ परदेशादागच्छत्- पतिकापि यथा प्रमुदितैव ॥  
म्स्स्_१५१४-१ अनुशासद्धि धर्मेण व्यवहारेण संस्थया ।  
म्स्स्_१५१४-२ न्यायेन च चतुर्थेन चतुरन्तां महीं जयेत् ॥  
म्स्स्_१५१५-१ अनुशीलितकुञ्जवाटिकायां जघनालङ्कृतपीतशाटिकायाम् ।  
म्स्स्_१५१५-२ मुरलीकलकूजिते रतायां मम चेतोऽस्तु कदम्बदेवतायाम् ॥  
म्स्स्_१५१६-१ अनुशोचनमस्तविचारमना विगतस्य मृतस्य च यः कुरुते ।  
म्स्स्_१५१६-२ स गते सलिले तनुते वरणं भुजगस्य गतस्य गतिं क्षिपति ॥  
म्स्स्_१५१७-१ अनुष्ठानेन रहितां पाठमात्रेण केवलम् ।  
म्स्स्_१५१७-२ रञ्जयत्येव या लोकं किं तया शुकविद्यया ॥  
म्स्स्_१५१८-१ अनुष्ठितं तु यद् देवैर् ऋषिभिर्यदनुष्ठितम् ।  
म्स्स्_१५१८-२ नानुष्ठेयं मनुष्यैस्तु तदुक्तं कर्म आचरेत् ॥  
म्स्स्_१५१९-१ अनुष्ठितेषु कार्येषु यो गुह्यं न प्रकाशयेत् ।  
म्स्स्_१५१९-२ स तत्र लभते सिद्धिं जलमध्ये कपिर्यथा ॥  
म्स्स्_१५२०-१ अनुसरति करिकपोलं भ्रमरः श्रवणेन ताड्यमानोऽपि ।  
म्स्स्_१५२०-२ गणयति न तिरस्कारं दानान्धविलोचनो नीचः ॥  
म्स्स्_१५२१-१ अनुसर सरस्तीरं वैरं किमत्र सहात्मना कतिपयपयःपाणम् मानिन् समाचर चातक ।  
म्स्स्_१५२१-२ प्रलयपवनैरस्तं नीतः पुरातनवारिदो यदयमदयं कीलाजालं विमुञ्चति नूतनः ॥  
म्स्स्_१५२२-१ अनूढा मन्दिरे यस्य रजः प्राप्नोति कन्यका ।  
म्स्स्_१५२२-२ पतन्ति पितरस् तस्य स्वर्गस्था अपि तैर्गुणैः ॥  
म्स्स्_१५२३-१ अनूनवेगादयमद्वितीयश् च्छायातुरङ्गादिव लज्जमानः ।  
म्स्स्_१५२३-२ खुरोद्धुतैर्वीर तुरङ्गमस्ते रजोभिरह्णनां पतिमावृणोति ॥  
म्स्स्_१५२३अ-१ अन्र्जुत्वमसद्भावं कार्पण्यं चलचित्तता ।  
म्स्स्_१५२३अ-२ पुंसां मित्रेषु ये दोषास् ते वेश्यासु गुणाः स्मृताः ॥  
म्स्स्_१५२४-१ अनृतं च समुत्कर्षे राजगामि च पैशुनम् ।  
म्स्स्_१५२४-२ गुरोश्चालीकनिर्बन्धः समानि ब्रह्महत्यया ॥  
म्स्स्_१५२५-१ अनृतं चाटुवादश्च धनयोगो महानयम् ।  
म्स्स्_१५२५-२ सत्यं वैदुष्यमित्येष योगो दारिद्र्यकारकः ॥  
म्स्स्_१५२६-१ अनृतं सत्यमित्याहुः सत्यं चापि तथानृतम् ।  
म्स्स्_१५२६-२ इति यास्ताः कथं वीर संरक्ष्याः पुरुषैरिह ॥  
म्स्स्_१५२७-१ अनृतं साहसं माया मूर्खत्वमतिलुब्धता ।  
म्स्स्_१५२७-२ अशौचत्वं निर्दयत्वं स्त्रीणां दोषाः स्वभावजाः ॥  
म्स्स्_१५२८-१ अनृतपटुता क्रौर्ये चित्तं सतामवमानिता मतिरविनये धर्मे शाठ्यं गुरुष्वपि वञ्चनम् ।  
म्स्स्_१५२८-२ ललितमधुरा वाक्प्रत्यक्षे परोक्षविभाषिणी कलियुगमहाराजस्यैताः स्फुरन्ति विभूतयः ॥  
म्स्स्_१५२९-१ अन्र्तमनृतमेतद्यस्तुधासूतिरिन्दुर् नियतमयमनार्यो निर्गतः कालकूटात् ।  
म्स्स्_१५२९-२ हृदयदहनदक्षा दारुणा चान्यथेयं वद सखि मधुरत्वे मोहशक्तिः कुतोऽस्य ॥  
म्स्स्_१५३०-१ अनृते धर्मभग्ने च न शुश्रूषति चाप्रिये ।  
म्स्स्_१५३०-२ न प्रियं न हितं वाच्यं सद्भिरेवेति निन्दिताः ॥  
म्स्स्_१५३१-१ अनेकगतिचित्रितं विविधजातिभेदाकुलं समेत्य तनुमद्गणः प्रचुरचित्रचेष्टोद्यतः ।  
म्स्स्_१५३१-२ पुरार्जितविचित्रकर्मफलभुग्विचित्रां तनुं प्रगृह्य नटवत् सदा भ्रमति जन्मरङ्गाङ्गणे ॥  
म्स्स्_१५३२-१ अनेकचित्तमन्त्रश्च द्वेष्यो भवति मन्त्रिणाम् ।  
म्स्स्_१५३२-२ अनवस्थितचित्तत्वात् कर्ये तैः समुपेक्ष्यते ॥  
म्स्स्_१५३३-१ अनेकजन्मसम्भूतं पापं पुंसां प्रणश्यति ।  
म्स्स्_१५३३-२ स्नानमात्रेण गङ्गायां सद्यः पुण्यस्य भाजनम् ॥  
म्स्स्_१५३४-१ अनेकजीवघातोत्थं म्लेच्छोच्छिष्टं मलाविलम् ।  
म्स्स्_१५३४-२ मलाक्तपात्रनिक्षिप्तं किं शौचं लिहतो मधु ॥  
म्स्स्_१५३५-१ अनेकदोषदुष्टस्य कायस्यैको महान् गुणः ।  
म्स्स्_१५३५-२ यो यथा वर्तयत्येनं तं तथैवानुवर्तते ॥  
म्स्स्_१५३६-१ अनेकदोषदुष्टस्य मधुनोऽपास्तदोषताम् ।  
म्स्स्_१५३६-२ यो ब्रूते तद्रसासक्तः सोऽसत्याम्बुधिरस्तधीः ॥  
म्स्स्_१५३७-१ अनेकधेति प्रगुणेन चेतसा विविच्य मिथ्यात्वमलं सदूषणम् ।  
म्स्स्_१५३७-२ विमुच्य जैनेन्द्रमतं सुखावहं भजन्ति भव्या भवदुःखभीरवः ॥  
म्स्स्_१५३८-१ अनेकपर्यायगुणैरुपेतं विलोक्यते येन समस्ततत्त्वम् ।  
म्स्स्_१५३८-२ तदिन्द्रियानिन्द्रियभेदभिन्नं ज्ञानं जिनेन्द्रैर्गदितं हिताय ॥  
म्स्स्_१५३९-१ अनेकभवसञ्चिता इह हि कर्मणा निर्मिताः प्रियाप्रियवियोगसङ्गमविपत्तिसम्पत्तयः ।  
म्स्स्_१५३९-२ भवन्ति सकलास्विमा गतिषु सर्वदा देहिनां जरामरणवीचिके जननसागरे मज्जताम् ॥  
म्स्स्_१५४०-१ अनेकमलसम्भवे कृमिकुलैः सदा सङ्कुले विचित्रबहुवेदने बुधविनिन्दिते दुःसहे ।  
म्स्स्_१५४०-२ भ्रमन्नयमनारतं व्यसनसङ्कटे देहवान् पुरार्जितवशो भवे भवति भामिनीगर्भके ॥  
म्स्स्_१५४१-१ अनेकमुखपापात्मा छद्मसन्दर्शिताश्रमः ।  
म्स्स्_१५४१-२ कर्बुरप्रकृतिः कश्चित् कापेयकलहोचितः ॥  
म्स्स्_१५४१अ-१ अनेकयुद्धविजयी सन्धानंयस्य गच्छति ।  
म्स्स्_१५४१अ-२ तत्प्रतापेन तस्याशु वशं गच्छन्ति विद्विषः ॥  
म्स्स्_१५४२-१ अनेकराज्यान्तरितम् अतिक्षिप्तं न युध्यते ।  
म्स्स्_१५४२-२ अन्तर्गतामित्रशल्यम् अन्तःशल्यं हि न क्षमम् ॥  
म्स्स्_१५४४-१ अनेकवर्णपदतां वाग्विद्युदिव बिभ्रती ।  
म्स्स्_१५४४-२ अभ्रान्तेषु सदा सारसङ्गिषु स्यात् स्फुरद्गुणा ॥  
म्स्स्_१५४५-१ अनेकविद्वज्जनरत्नपूर्णं वे दोदकन्यायतरङ्गरम्यम् ।  
म्स्स्_१५४५-२ अलङ्घनीयं गुरुतीर्थमेकं सभासमुद्रं शिरसा नमामि ॥  
म्स्स्_१५४६-१ अनेकशास्त्रं बहु वेदितव्यम् अल्पश्च कालो बहवश्च विघ्नाः ।  
म्स्स्_१५४६-२ यत् सारभूतं तदुपासितव्यं हंसो यथा क्षीरमिवाम्बुमध्यात् ॥  
म्स्स्_१५४७-१ अनेकसंशयोच्छेदि परोक्षार्थस्य दर्शकम् ।  
म्स्स्_१५४७-२ सर्वस्य लोचनं शास्त्रं यस्य नास्त्यन्ध एव सः ॥  
म्स्स्_१५४८-१ अनेकसुषिरं कान्तं वादि स्त्रीमुखपङ्कजम् ।  
म्स्स्_१५४८-२ पश्य कान्ते वनस्यान्ते नेत्रश्रुतिमनोरमम् ॥  
म्स्स्_१५४९-१ अनेकसुषिरं वाद्यं कान्तं च ऋषिसञ्ज्ञितम् ।  
म्स्स्_१५४९-२ चक्रिणा च सदाराध्यं यो जानाति स पण्डितः ॥  
म्स्स्_१५५०-१ अनेके फणिनः सन्ति भेकह्बक्षणतत्पराः ।  
म्स्स्_१५५०-२ एक एव हि शेषोऽयं धरणीधरणक्षमः ॥  
म्स्स्_१५५१-१ अनेकैर्नायकगुणैः सहितः सखि मे पतिः ।  
म्स्स्_१५५१-२ स एव यदि जारः स्यात् सफलं जीवितं भवेत् ॥  
म्स्स्_१५५२-१ अनेन कल्याणि मृणालकोमलं व्रतेन गात्रं ग्लपयस्यकारणम् ।  
म्स्स्_१५५२-२ प्रसादमाकाङ्क्षति यस्तवोत्सुकः स किं त्वया दासजनः प्रसाद्यते ॥  
म्स्स्_१५५३-१ अनेन कस्यापि कुलाङ्कुरेण स्पृष्टस्य गात्रेषु सुखं ममैवम् ।  
म्स्स्_१५५३-२ कां निर्वृतिं चेतसि तस्य कुर्याद् यस्यायमङ्गात् कृतिनः प्ररूढः ॥  
म्स्स्_१५५४-१ अनेन किं न पर्याप्तं मांसस्य परिवर्जनम् ।  
म्स्स्_१५५४-२ यत्पाटितं तृणेनापि स्वमङ्गं परिदूयते ॥  
म्स्स्_१५५५-१ अनेन कुम्भद्वयसन्निवेश- संलक्ष्यमाणेन कुचद्वयेन उन्मज्जता यौवनवारणेन वापीव तन्वङ्गि तरङ्गितासि ॥  
म्स्स्_१५५६-१ अनेन तनुमद्यया मुखरनूपुराराविणा नवाम्बुरुहकोमलेन चरणेन सम्भावितः ।  
म्स्स्_१५५६-२ अशोक यदि सद्य एव कुसुमैर्न सम्पत्स्यसे वृथा वहसि दोहदं ललितकामिसाधारणम् ॥  
म्स्स्_१५५७-१ अनेन तव पुत्रस्य प्रसुप्तस्य वनान्तरे ।  
म्स्स्_१५५७-२ शिखामारुह्य हस्तेन खड्गेन निहतं शिरः ॥  
म्स्स्_१५५८-१ अनेन त्वं स्वरूपेण पुष्पबाणैश्च पञ्चभिः ।  
म्स्स्_१५५८-२ मोहयन् पुरुषान् स्त्रीश्च कुरु सृष्टिं सनातनीम् ॥  
म्स्स्_१५५९-१ अनेन धर्मः सविशेषमद्य मे त्रिवर्गसारः प्रतिभाति भाविनि ।  
म्स्स्_१५५९-२ त्वया मनोनिर्विषयार्थकामया यदेक एव प्रतिगृह्य सेव्यते ॥  
म्स्स्_१५६०-१ अनेन पुरुषो देहान् उपादत्ते विमुञ्चति ।  
म्स्स्_१५६०-२ हर्षं शोकं भयं दुःखं सुखं चानेन विन्दति ॥  
म्स्स्_१५६१-१ अनेन भवति श्रेष्ठो मुच्यन्ते च सभासदः ।  
म्स्स्_१५६१-२ कर्तारमेनो गच्छेच्च निन्द्यो यत्र हि निन्द्यते ॥  
म्स्स्_१५६२-१ अनेन मर्त्यदेहेन यल्लोकद्वयशर्मदम् ।  
म्स्स्_१५६२-२ विचिन्त्य तदनुष्ठेयं हेयं कर्म ततोऽन्यथा ॥  
म्स्स्_१५६३-१ अनेन यूना सह पार्थिवेन रम्भोरु कच्चिन् मनसो रुचिस्ते ।  
म्स्स्_१५६३-२ सिप्रातरङ्गानिलकम्पितासु विहर्तुमुद्यानपरम्परासु ॥  
म्स्स्_१५६४-१ अनेन योगराजेन धूपिताम्बरभूषणः ।  
म्स्स्_१५६४-२ धूपिताङ्गस्त्रिभुवनं मनुजः कुरुते वशम् ॥  
म्स्स्_१५६५-१ अनेन योगेन विवृद्धतेजा निजां परस्मै पदवीमयच्छन् ।  
म्स्स्_१५६५-२ समाचराचारमुपात्तशस्त्रो जपोपवासाभिषवैर्मुनीनाम् ॥  
म्स्स्_१५६६-१ अनेन रम्भोरु भवन्मुखेन तुषारभानोस्तुलया जितस्य ।  
म्स्स्_१५६६-२ ऊनस्य नूनं परिपूरणाय ताराः स्फुरन्ति प्रतिमानखण्डाः ॥  
म्स्स्_१५६७-१ अनेन वीतरागेण बुद्धेनेवाधरेण ते ।  
म्स्स्_१५६७-२ दूति निर्व्याजमाख्याता सर्ववस्तुषु शून्यता ॥  
म्स्स्_१५६८-१ अनेन सर्वार्थिकृतार्थिता कृता हृतार्थिनौ कामगवीसुरद्रुमौ ।  
म्स्स्_१५६८-२ मिथःपयःसेचनपल्लवाशनैः प्रदाय दानव्यसनं समाप्नुतम् ॥  
म्स्स्_१५६९-१ अनेन सार्धं तव यौवनेन कोटिं परामच्छिदुरोऽध्यरोहत् ।  
म्स्स्_१५६९-२ प्रेमापि तन्वि त्वयि वासवस्य गुणोऽपि चापे सुमनःशरस्य ॥  
म्स्स्_१५७०-१ अनेन सार्धं विहराम्बुराशेस् तीरेषु तालीवनमर्मरेषु ।  
म्स्स्_१५७०-२ द्वीपान्तरानीतलवङ्गपुष्पैर् अपाकृतस्वेदलवा मरुद्भिः ॥  
म्स्स्_१५७१-१ अनेन सिध्यति ह्येतन्ममाप्येष पराक्रमः ।  
म्स्स्_१५७१-२ एवं ज्ञात्वा चरेद्यस्तु सफलास्तस्य बुद्धयः ॥  
म्स्स्_१५७२-१ अनेनैव प्रकारेण त्रयो ग्रीवाश्रिताः शुभाः ।  
म्स्स्_१५७२-२ ललाटे युगलावर्तौ चन्द्रार्कौ शुभकारकौ ॥  
म्स्स्_१५७३-१ अनैश्वर्ये तृषा भार्या पथि क्षेत्रे त्रिधा कृषिः ।  
म्स्स्_१५७३-२ लम्बकः साक्षिणश्चैव पञ्चानर्था असङ्कृताः ॥  
म्स्स्_१५७४-१ अनौचित्यादृते नान्यद् रसभङ्गस्य कारणम् ।  
म्स्स्_१५७४-२ प्रसिद्धौचित्यबन्धस्तु रसस्योपनिषत् परा ॥  
म्स्स्_१५७५-१ अनौचित्येन कन्यासु पुरस्त्रीषु च या रतिः ।  
म्स्स्_१५७५-२ स कामो हि क्षितीन्द्राणाम् अरिषड्वर्गपूर्वजः ॥  
म्स्स्_१५७६-१ अन्तःकटुरपि लघुरपि सद्वृत्तं यः पुमान् न सन्त्यजति ।  
म्स्स्_१५७६-२ स भवति सद्यो वन्द्यः सर्षप इव सर्वलोकस्य ॥  
म्स्स्_१५७७-१ अन्तःकटु सदा प्रेम मानुषं परिलक्ष्यते ।  
म्स्स्_१५७७-२ हताशान् न करोत्यस्मान् दैवप्रेमैव केवलम् ॥  
म्स्स्_१५७८-१ अन्तःकपालविवरे जिह्वामाकुञ्च्य चार्पयेत् ।  
म्स्स्_१५७८-२ भ्रूमध्यदृष्टिरमृतं पिबेत् खेचरमुद्रया ॥  
म्स्स्_१५७९-१ अन्तःकरणतत्त्वस्य दम्पत्योः स्नेहसंश्रयात् ।  
म्स्स्_१५७९-२ आनन्दग्रन्थिरेकोऽयम् अपत्यमिति कथ्यते ॥  
म्स्स्_१५८०-१ अन्तःकरणविकारं गुरुपरिजनसङ्कटेऽपि कुलटानाम् ।  
म्स्स्_१५८०-२ जानन्ति तदभियुक्ता भ्रूभङ्गापाङ्गमधुरदृष्टेन ॥  
म्स्स्_१५८१-१ अन्तःकरणशून्योऽपि तृणपूलकपूरुषः सत्कृतः क्षेत्रपतिना समर्थो मृगवारने ॥  
म्स्स्_१५८२-१ अन्तः किञ्चित् किञ्चिन् मुक्तानामहह विभ्रमं वहसि ।  
म्स्स्_१५८२-२ दूराद्दर्शयसि पुनः क्षारोद्गारं जडाधीशः ॥  
म्स्स्_१५८३-१ अन्तः कुटिलतां बिभ्रच् छङ्खः स खलु निष्ठुरः ।  
म्स्स्_१५८३-२ हुङ्करोति यदा ध्मातस् तदैव बहु गण्यताम् ॥  
म्स्स्_१५८४-१ अन्तःकूजदुदारकण्ठमसकृन्मुञ्चेति लोलेक्षणं प्रायः स्मेरकपोलमूलममृतप्रस्यन्दि बिम्बाधरम् ।  
म्स्स्_१५८४-२ आधूताङ्गुलिपल्लवाग्रमलमित्यानर्तितभ्रूलतं पीतं येन मुखं त्वदीयमबले सोऽहं हि धन्यो युवा ॥  
म्स्स्_१५८४अ-१ अन्तः केचन केचनापि हि दले केचित् तथा पल्लवे मूले केचन केचन त्वचि फले पुष्पे च केऽपि द्रुमाः ।  
म्स्स्_१५८४अ-२ सौरभ्यं नितरां बिभर्त्यविकलः श्रीखण्डषण्डीकृतः सर्वाङ्गे सुरभिर्न कोऽपि ददृशे मुक्त्वा भवन्तं क्वचित् ॥  
म्स्स्_१५८५-१ अन्तःकोपकषायितेऽपि हृदये साधोरसच्चेष्टितैर् भद्राण्येव बहिः क्रियासु वचनान्याविर्भवन्त्यर्थतः ।  
म्स्स्_१५८५-२ मध्येऽत्यन्तकरालवाडवशिखाशोषेऽपि वारान्निधेः कल्लोलाः प्रकटीभवन्ति सततं मुक्ताफलोद्गारिणः ॥  
म्स्स्_१५८७-१ अन्तःक्रूराः सौम्यमुखा अगाधहृदयाः स्त्रियः ।  
म्स्स्_१५८७-२ अन्तर्विषा बहिःसौम्या भक्ष्या विषकृता इव ॥  
म्स्स्_१५८८-१ अन्तः क्रोधोज्जिहानज्वलनभवशिखाकारजिह्वावलीढ- प्रौढब्रह्माण्डभाण्डः पृथुभुवनगुहागर्भगम्भीरनादः ।  
म्स्स्_१५८८-२ दृप्यत्पारीन्द्रमूर्तिर्मुरजिदवतु वः सुप्रभामण्डलीभिः कुर्वन्निर्धूमधूमध्वजनिचितमिव व्योम रोमच्छटानाम् ॥  
म्स्स्_१५८९-१ अन्तःखेदमिवोद्वहन् यदनिशं रत्नाकरो घूर्णते यच्च ध्यानमिवास्थितो न कनकक्षोणीधरः स्यन्दते ।  
म्स्स्_१५८९-२ जाने दानविलासदानरभसं शौर्यं च ते शुश्रुवान् एको मन्थविघट्टनास्तदपरष्टङ्काहतीः शङ्कते ॥  
म्स्स्_१५९०-१ अन्तःपुरचरैः सार्धं यो न मन्त्रं समाचरेत् ।  
म्स्स्_१५९०-२ न कलत्रैर्नरेन्द्रस्य स भवेद् राजवल्लभः ॥  
म्स्स्_१५९१-१ अन्तःपुरधनाध्यक्षैर् वैरिदूतैर्निराकृतैः ।  
म्स्स्_१५९१-२ संसर्गं न व्रजेद् राजम् विना पार्थिवशासनात् ॥  
म्स्स्_१५९२-१ अन्तःपुराणां विहितव्यवस्थः पदे पदेऽहं स्खलितानि रक्षन् ।  
म्स्स्_१५९२-२ जरातुरः सम्प्रति दण्डनीत्या सर्वं नृपस्यानुकरोमि वृत्तम् ॥  
म्स्स्_१५९३-१ अन्तःपुरीयसि रणेषु सुतीयसि त्वं पौरं जनं तव सदा रमणीयते श्रीः ।  
म्स्स्_१५९३-२ दृष्टः प्रियाभिरमृतद्युतिदर्शमिन्द्र- सञ्चारमत्र भुवि सञ्चरसि क्षितीश ॥  
म्स्स्_१५९४-१ अन्तःपुरे पितृतुल्यं मातृतुल्यं महानसे ।  
म्स्स्_१५९४-२ गोषु चात्मसमं दद्यात् स्वयमेव कृषिं व्रजेत् ॥  
म्स्स्_१५९५-१ अन्तःप्रकाशमिच्छन्तः सदसच्च विवेचितुम् ।  
म्स्स्_१५९५-२ स्नेहं सूक्तिप्रदीपेऽस्मिन् वर्धयन्तु सुबुद्धयः ॥  
म्स्स्_१५९६-१ अन्तःप्रतप्तमरुसैकतदह्यमान- मूलस्य चम्पकतरोः क्व विकासचिन्ता ।  
म्स्स्_१५९६-२ प्रायो भवत्यनुचितस्थितिदेशभाजां श्रेयः स्वजीवपरिपालनमात्रमेव ॥  
म्स्स्_१५९७-१ अन्तः प्रविश्य युवचिह्नमुरोऽबलानां येन क्रमेण बत लोडयते मनीषिन् ।  
म्स्स्_१५९७-२ आश्रित्य तं हि नियमं तत उन्नयेते एतौ कुचौ सपदि हन्ति विदीर्णमध्यात् ॥  
म्स्स्_१५९८-१ अन्तःशरीरपरिशोषमुदग्रयन्तः कीटक्षतस्रुतिभिरस्रमिवोद्वमन्तः ।  
म्स्स्_१५९८-२ छायावियोगमलिना व्यसने निमग्ना वृक्षाः श्मशानमुपगन्तुमिव प्रवृत्ताः ॥  
म्स्स्_१५९९-१ अन्तःसन्तोषचित्तानां सम्पदस्ति पदे पदे ।  
म्स्स्_१५९९-२ अन्तर्मलिनचित्तानां सुखं स्वप्नेऽपि दुर्लभम् ॥  
म्स्स्_१६००-१ अन्तःसन्तोषवाष्पैः स्थगयति न दृशस्ताभिराकर्णयिष्यन्न् अङ्गेनानस्तिरोमा रचयति पुलकश्रेणिमानन्दकन्दाम् ।  
म्स्स्_१६००-२ न क्षोणीभङ्गभीरुः कलयति च शिरःकम्पनं तन्न विद्मः शृण्वन्नेतस्य कीर्तीः कथमुरगपतिः प्रीतिमाविष्करोति ॥  
म्स्स्_१६०१-१ अन्तःसमुत्थविरहानलतीव्रताप- सन्तापिताङ्ग करिपुङ्गव मुञ्च शोकम् ।  
म्स्स्_१६०१-२ धात्रा स्वहस्तलिखितानि ललाटपट्टे को वाक्षराणि परिमार्जयितुं समर्थः ॥  
म्स्स्_१६०२-१ अन्तः समेत्यापि बहिः प्रयाति स्पृष्टा विधत्ते त्ववगूहनानि ।  
म्स्स्_१६०२-२ दत्त्वाधरं रोदिति शुष्कमेव सैवं विलासैस्तपसाप्यलभ्या ॥  
म्स्स्_१६०३-१ अन्तःसारविहीनानां सहायः किं करिष्यति ।  
म्स्स्_१६०३-२ मलयेऽपि स्थितो वेणुर् वेणुरेव न चन्दनः ॥  
म्स्स्_१६०४-१ अन्तःसारविहीनानाम् उपदेशो न जायते ।  
म्स्स्_१६०४-२ मलयाचलसंसर्गान् न वेणुश्चन्दनायते ॥  
म्स्स्_१६०५-१ अन्तःसारैरकुटिलैस् सुस्निग्धैः सुपरीक्षितैः ।  
म्स्स्_१६०५-२ मन्त्रिभिर्धार्यते राज्यं सुस्तम्भैरिव मन्दिरम् ॥  
म्स्स्_१६०६-१ अन्तःसारोऽपि निर्याति नूनमर्थितया सह ।  
म्स्स्_१६०६-२ अन्यथा तदवस्थस्य महिमा केन देहिनाम् ॥  
म्स्स्_१६०७-१ अन्तःस्थसुरतारम्भा भिलाषमपि गोपयत् ।  
म्स्स्_१६०७-२ अन्योन्यं मिथुनं वेत्ति नेत्रे दृष्ट्वैव चञ्चले ॥  
म्स्स्_१६०८-१ अन्तःस्थेनाविरुद्धेन सुवृत्तेनातिचारुणा ।  
म्स्स्_१६०८-२ अन्तर्भिन्नेन सम्प्राप्तं मौक्तिकेनापि बन्धनम् ॥  
म्स्स्_१६०९-१ अन्तःस्वीकृतजाह्नवीजलमतिस्वच्छन्दरत्नाङ्कुर- श्रेणीशोणभुजङ्गनायकफणाचक्रोल्लसत्पल्लवम् ।  
म्स्स्_१६०९-२ भूयादभ्युदयाय मोक्षनगरप्रस्थानभाजामितः प्रत्यूहप्रशमैकपूर्णकलशप्रायं शिरो धूर्जटेः ॥  
म्स्स्_१६१०-१ अन्तकः पर्यवस्थाता जन्मिनः सन्ततापदः ।  
म्स्स्_१६१०-२ इति त्याज्ये भवे भव्यो मुक्ताव्रुत्तिष्ठते जनः ॥  
म्स्स्_१६११-१ अन्तकः शमनो मृत्युः पातालं वडवामुखम् ।  
म्स्स्_१६११-२ क्षुरधारा विषं सर्पो वह्निरित्येकतः स्त्रियः ॥  
म्स्स्_१६१२-१ अन्तकाय ददता त्वया प्रिया- कायकान्चनलताप्रतिग्रहम् ।  
म्स्स्_१६१२-२ दीयते बत मदीयजीवनं दक्षिणानिल कुतो न दक्षिणा ॥  
म्स्स्_१६१३-१ अन्तकाले च मामेव स्मरन्मुक्त्वा कलेवरम् ।  
म्स्स्_१६१३-२ यः प्रयाति स मद्भावं याति नास्त्यत्र संशयः ॥  
म्स्स्_१६१४-१ अन्तकाले हि भूतानि मुह्यन्तीति पुराश्रुतिः ।  
म्स्स्_१६१४-२ [राज्ञैवं कुर्वता लोके प्रत्यक्षा सा श्रुतिः कृता] ॥  
म्स्स्_१६१५-१ अन्तकोऽपि हि जन्तूनाम् अन्तकालमपेक्षते ।  
म्स्स्_१६१५-२ न कालनियमः कश्चिद् उत्तमर्णस्य विद्यते ॥  
म्स्स्_१६१६-१ अन्तरं कियदाख्यान्ति सन्तो रघुकिरातयोः ।  
म्स्स्_१६१६-२ अन्तरं तावदाख्यान्ति सन्तो रघुकिरातयोः ॥  
म्स्स्_१६१७-१ अन्तरङ्गमनङ्गस्य शृङ्गारकुलदैवतम् ।  
म्स्स्_१६१७-२ अङ्गीकरोति तन्वङ्गी सा विलासमयं वयः ॥  
म्स्स्_१६१८-१ अन्तरङ्गा हि ये राज्ञः परस्वादायिनः शठाः ।  
म्स्स्_१६१८-२ भृत्या भवन्ति प्रायेण तेभ्यो रक्षेदिमाः प्रजाः ॥  
म्स्स्_१६१९-१ अन्तरायतिमिरोपशान्तये शान्तपावनमचिन्त्यवैभवम् ।  
म्स्स्_१६१९-२ तं नरं वपुषि कुञ्जरं मुखे मन्महे किमपि तुन्दिलं महः ॥  
म्स्स्_१६२०-१ अन्तर्गतमलो दुष्टस् तीर्थस्नानशतैरपि ।  
म्स्स्_१६२०-२ न शुध्यति यथा भाण्डं सुराया दाहितं च सत् ॥  
म्स्स्_१६२१-१ अन्तर्गता मदनवह्निशिखावली या सा बाघ्यते किमिह चन्दनपङ्कलेपैः ।  
म्स्स्_१६२१-२ यत्कुम्भकारपचनोपरि पङ्कलेपस् तापाय केवलमसौ न च तापशान्त्यै ॥  
म्स्स्_१६२२-१ अन्तर्गतैर्गुणैः किं द्वित्रा अपि यत्र साक्षिणो विरलाः ।  
म्स्स्_१६२२-२ स गुणो गीतेर्यदसौ वनेचरं हरिणमपि हरति ॥  
म्स्स्_१६२३-१ अन्तर्गतो यदि हरिस्तपसा ततः किं नान्तर्गतो यदि हरिस्तपसा ततः किम् ।  
म्स्स्_१६२३-२ अन्तर्बहिर्यदि हरिस्तपसा ततः किं नान्तर्बहिर्यदि हरिस्तपसा ततः किम् ॥  
म्स्स्_१६२४-१ अन्तर्गाढं चिह्नहीनं विशालं मध्ये स्थूलं स्थूलधारातितीक्ष्णम् ।  
म्स्स्_१६२४-२ रक्षोवक्षश्छेदनार्थं महान्तं कृत्वा खङ्गं देवराजोतिहृष्टः ॥  
म्स्स्_१६२५-१ अन्तर्गूढानर्थान् अव्यञ्जयतः प्रसादरहितस्य ।  
म्स्स्_१६२५-२ सन्दर्भस्य नदस्य च न रसः प्रीत्यै रसज्ञानाम् ॥  
म्स्स्_१६२६-१ अन्तर्गृहं नयति वर्धितरोमहर्षं स्पर्शेन सीत्करणगर्भमुखीः करोति ।  
म्स्स्_१६२६-२ किञ्चाधरव्रणवतीः कुरुते पुरन्घ्रीः किं वल्लभः किमुत हैमन एष वातः ॥  
म्स्स्_१६२७-१ अन्तर्गृहे कृष्णमवेक्ष्य चौरं बद्ध्वा कवाटं जननीं गतैका ।  
म्स्स्_१६२७-२ उलूखले दामनिबद्धमेनं तत्रापि दृष्ट्वा स्तिमिता बभूव ॥  
म्स्स्_१६२८-१ अन्तर्जलावारितमूर्ति यातो बालापरिष्वङ्गसुखाय पत्युः ।  
म्स्स्_१६२८-२ विघ्नाय वैमल्यमपां बभूव व्यर्थः प्रसादो हि जलाशयानाम् ॥  
म्स्स्_१६२९-१ अन्तर्दधानापि कठोरभावं स्वच्छद्युतिः सा निजमाधुरीभिः ।  
म्स्स्_१६२९-२ भुक्ता रसं स्वादुविदां तनोति गुणोपगूढा सितशर्करेव ॥  
म्स्स्_१६३०-१ अन्तर्दुष्टः क्षमायुक्तः सर्वानर्थकरः किल ।  
म्स्स्_१६३०-२ शकुनिः शकटारश्च दृष्टान्तावत्र भूपते ॥  
म्स्स्_१६३१-१ अन्तर्धृतगुणैरेव परेषां स्थीयते हृदि ।  
म्स्स्_१६३१-२ अर्थं समर्थयन्त्येनं समग्रं कुसुमस्रजः ॥  
म्स्स्_१६३२-१ अन्तर्नाडीनियमितमरुल्लङ्घितब्रह्मरन्ध्रं स्वान्ते शान्तिप्रणयिनि समुन्मीलदानन्दसान्द्रम् ।  
म्स्स्_१६३२-२ प्रत्यग्ज्योतिर्जय्ति यमिनः स्पष्टलालाटनेत्र- व्याजव्यक्तीकृतमिव जगद्वापि चन्द्रार्धमौलेः ॥  
म्स्स्_१६३३-१ अन्तर्निदह्यमानेन शक्तिहीनेन शत्रुषु ।  
म्स्स्_१६३३-२ सन्ततिः क्रियते येन निन्द्यं धिक्तस्य जीवितम् ॥  
म्स्स्_१६३४-१ अन्तर्निबद्धगुरुमन्युपरम्पराभिर् इच्चोचितं किमपि वक्तुमशक्नुवत्याः ।  
म्स्स्_१६३४-२ अव्य्क्तहूङ्कुतिचलत्कुचमण्डलायास् तस्याः स्मरामि मुहुरर्धविलोकितानि ॥  
म्स्स्_१६३५-१ अन्तर्बलान्यहममुष्य मृगाधिपस्य वाचा निगद्य कथमद्य लघूकरोमि ।  
म्स्स्_१६३५-२ जानन्ति किं न करजक्षतकुम्भिकुम्भा- दामुक्तमौक्तिकमयानि दिगन्तराणि ॥  
म्स्स्_१६३६-१ अन्तर्भावनिगूधेयं वाक्ते प्रकृतिपेशला ।  
म्स्स्_१६३६-२ विकाराद्यनभिज्ञेया विषदिग्धेव वारुणी ॥  
म्स्स्_१६३७-१ अन्तर्भूतो निवसति जडे जडः शिशिरमहसि हरिण इव ।  
म्स्स्_१६३७-२ अजडे शशीव तपने स तु प्रविष्टोऽपि निःसरति ॥  
म्स्स्_१६३८-१ अन्तर्भूय प्रभोः प्राप्यो विशेषः सर्वथा बुधैः ।  
म्स्स्_१६३८-२ को हि नाम न कुर्वीत केवलोदरपूरणम् ॥  
म्स्स्_१६३९-१ अन्तर्मग्नकरेणवः कलभकव्यारुग्णकन्दाङ्कुरैः सामोदाः परितः प्रमत्तमहिषश्वासोल्लसद्वीचयः ।  
म्स्स्_१६३९-२ सम्मोदं जनयन्ति शैलसरितः सुच्छायकच्छस्थली- सीमानो जलसेकशीतलशिलानिद्राणरोहिद्गणाः ॥  
म्स्स्_१६४०-१ अन्तर्मन्युविभिन्नदीर्घरसितप्रोद्भूतकण्ठव्यथैर् आक्रुष्टास्तटिनीषु कोकमिथुनैर्यावन्निशीथं मिथः ।  
म्स्स्_१६४०-२ शीतोज्जागरजम्बुकौघमुखरग्रामोपकण्ठस्थलाः कृच्छ्रेणोपरमन्ति पान्थगृहिणीचिन्तायता रात्रयः ॥  
म्स्स्_१६४१-१ अन्तर्मलिनदेहेन बहिराह्लादकारिणा ।  
म्स्स्_१६४१-२ महाकालफलेनेव कः खलेन न वञ्चितः ॥  
म्स्स्_१६४२-१ अन्तर्मलिनसंसर्गाच् छ्रुतवानपि दुष्यति ।  
म्स्स्_१६४२-२ यच्चक्षुःसन्निकर्षेण कर्णोऽभूत् कुटिलाश्रयः ॥  
म्स्स्_१६४३-१ अन्तर्मलीमसे वक्रे चले कर्णान्तसर्पिणि तस्या नेत्रयुगे दृष्टे दुर्जने च कुतः सुखम् ॥  
म्स्स्_१६४४-१ अन्तर्माररसार्द्रा गुरुगुणबद्धानुकूलतां धत्ते ।  
म्स्स्_१६४४-२ निष्ठुरबाह्याकारा दृतिरिव पतिसन्निधौ नव्या ॥  
म्स्स्_१६४५-१ अन्तर्मोहनमौलिघूर्णनचलन्मन्दारविभ्रंशनः स्तम्भाकर्षणदृप्तिहर्षणमहामन्त्रः कुरङ्गीदृशाम् ।  
म्स्स्_१६४५-२ दृप्यद्दानवदूयमानदिविषद्दुर्वारदुःखापदां भ्रंशः कंसरिपोर्विलोपयतु वोऽश्रेयांसि वंशीरवः ॥  
म्स्स्_१६४६-१ अन्तर्ये सततं लुथन्त्यगणितास्तानेव पाथोधरैर् आत्तानापततस्तरङ्गवलयैरालिङ्ग्य गृह्णन्नसौ ।  
म्स्स्_१६४६-२ व्यक्तं मौक्तिकरत्नतां जलकणान्सम्प्रापयत्यम्बुधिः प्रायोऽन्येन कृतादरो लघुरपि प्राप्तोऽर्च्यते स्वामिभिः ॥  
म्स्स्_१६४७-१ अन्तर्लीनभुजङ्गमं गृहमिवान्तःस्थोग्रसिंहं वनं ग्राहाकीर्णमिवाभिरामकमलच्छायासनाथं सरः ।  
म्स्स्_१६४७-२ कालेनार्यजनापवादपिशुनैः क्षुद्रैरनार्यैः श्रितं दुःखेन प्रविगाह्यते सचकितं राज्ञां मनः सामयम् ॥  
म्स्स्_१६४८-१ अन्तर्लीनस्य दुःखाग्नेर् अद्योद्दामं ज्वलिष्यतः ।  
म्स्स्_१६४८-२ उत्पीड इव धूमस्य मोहः प्रागावृणोति माम् ॥  
म्स्स्_१६४९-१ अन्तर्वसति मार्जारी शुनी वा राजवेश्मनि ।  
म्स्स्_१६४९-२ बहिर्बद्धोऽपि मातङ्गस् ततः किं लघुतां गतः ॥  
म्स्स्_१६५०-१ अन्तर्वहसि कषायं बाह्याकारेण मधुरतां यासि ।  
म्स्स्_१६५०-२ सहकार मायिविटपिन् युक्तं लोकैर्बहिर्नीतः ॥  
म्स्स्_१६५१-१ अन्तर्बहिस्त्रिजगतीरसभावविद्वान् यो नर्तयत्यखिलदेहभृतां कुलानि ।  
म्स्स्_१६५१-२ क्षेमं ददातु भगवान् परमादिदेवः शृङ्गारनाटकमहाकविरात्मजन्मा ॥  
म्स्स्_१६५२-१ अन्तर्वाणिं मन्यमानः खलोऽयं पौरोभाग्यं सूक्तिमुक्तासु धत्ते ।  
म्स्स्_१६५२-२ सर्वानन्दिन्यङ्गके कामिनीनाम् ईर्म मार्गत्येष वै बम्भरालिः ॥  
म्स्स्_१६५३-१ अन्तर्विशति मार्जारी शुनी वा राजवेश्मनि ।  
म्स्स्_१६५३-२ बहिःस्थस्य गजेन्द्रस्य किमर्थः परिहीयते ॥  
म्स्स्_१६५४-१ अन्तर्विषमया ह्येता बहिश्चैव मनोरमाः ।  
म्स्स्_१६५४-२ गुञ्जाफलसमाकारा योषितः केन निर्मिताः ॥  
म्स्स्_१६५५-१ अन्तर्विष्णोस्त्रिलोकी निवसति फणिनामीश्वरे सोऽपि शेते सिन्धोः सोऽप्येकदेशे तमपि चुलुकयां कुम्भयोनिश्चकार ।  
म्स्स्_१६५५-२ धत्ते खद्योतलीलामयमपि नभसि श्रीनृसिंहक्षितीन्द्र त्वत्कीर्तेः कर्णनीलोत्पलमिदमपि च प्रेक्षणीयं विभाति ॥  
म्स्स्_१६५६-१ अन्तर्हिते शशिनि सैव कुमुद्वती मे दृष्टिं न नन्दयति संस्मरणीयशोभा ।  
म्स्स्_१६५६-२ इष्टप्रवासजनितान्यबलाजनेन दुःखानि नूनमतिमात्रदुरुद्वहानि ॥  
म्स्स्_१६५७-१ अन्तश्छिद्राणि भूयंसि कण्टका बहवो बहिः ।  
म्स्स्_१६५७-२ कथं कमलनालस्य मा भूवन् भङ्गुरा गुणाः ॥  
म्स्स्_१६५८-१ अन्तश्छिद्रैरियमधिगता दुस्त्यजा दुष्टवंशैर् अत्यासक्तिर्निजकुलशुभोदर्कलाभाय न स्यात् ।  
म्स्स्_१६५८-२ किं तु ग्रीष्मश्वसनजनितान्योन्यसङ्घर्षवह्नि- ज्वालामालाजटिलवपुषामात्मनां नाशनाय ॥  
म्स्स्_१६५९-१ अन्तस्तव स ज्वलनो भीमा मकराश्च सर्वतो विकटाः ।  
म्स्स्_१६५९-२ अथ बत विषमयमङ्गम् तदिति निषेव्यः कथं भवेर्जलधे ॥  
म्स्स्_१६६०-१ अन्तस्तारं तरलिततलाः स्तोकमुत्पीडभाजः पक्ष्माग्रेषु ग्रथितपृषतः कीर्णधाराः क्रमेण ।  
म्स्स्_१६६०-२ चित्तातङ्कं निजगरिमतः सम्यगासूत्रयन्तो निर्यान्त्यस्याः कुवलयदृशो बाष्पवारां प्रवाहाः ॥  
म्स्स्_१६६१-१ अन्तस्तिमिरनाशाय शाब्दबोधो निरर्थकः ।  
म्स्स्_१६६१-२ न नश्यति तमो नाम कृतया दीपवार्तया ॥  
म्स्स्_१६६२-१ अन्तस्तृष्णोपतप्तानां दावदाहमयं जगत् ।  
म्स्स्_१६६२-२ भवत्यखिलजन्तूनां यदन्तस्तद्बहिः स्थितम् ॥  
म्स्स्_१६६३-१ अन्तिकान्तिकगतेन्दुविसृष्टे जिह्मतां जहति दीधितिजाले ।  
म्स्स्_१६६३-२ निःसृतस्तिमिरभारनिरोधाद् उच्छ्वसन्निव रराज दिगन्तः ॥  
म्स्स्_१६६४-१ अन्तेनार्जुनतां दधाति नयनं मध्ये तथा कृष्णतां द्वैरूप्यं दधतामुना विरचितः कर्णेन ते विग्रहः ।  
म्स्स्_१६६४-२ तत्कर्णार्जुनकृष्णविग्रहवती साक्षात् कुरुक्षेत्रतां यातासि त्वदवाप्तिरेव तरुणि श्रेयः परं गण्यते ॥  
म्स्स्_१६६५-१ अन्तेषु रेमिरे धीरा नते मध्येषु रेमिरे ।  
म्स्स्_१६६५-२ अन्तप्राप्तिं सुखामाहुर् दुःखमन्तरमन्तयोः ॥  
म्स्स्_१६६६-१ अन्ते सन्तोषदं विष्णुं स्मरेत् हन्तारमापदाम् ।  
म्स्स्_१६६६-२ शरतल्पगतो भीष्मः सस्मार गरुडध्वजम् ॥  
म्स्स्_१६६७-१ अन्तो नाश्चर्यजातस्य जततो दृश्यते क्वचित् ।  
म्स्स्_१६६७-२ क्षुद्राहम्भावसीमाया यावतीं मुक्तिमाप्नुमः ।  
म्स्स्_१६६७-३ आश्चर्याणि हि तावन्ति प्रकाशानि भवन्ति नः ॥  
म्स्स्_१६६८-१ अन्तो नास्ति पिपासायाः सन्तोषः परमं सुखम् ।  
म्स्स्_१६६८-२ तस्मात् सन्तोषमेवेह धनं पश्यन्ति पण्डिताः ॥  
म्स्स्_१६६९-१ अन्त्यजोऽपि नरः पूज्यो यस्यास्ति विपुलं धनम् ।  
म्स्स्_१६६९-२ अपि ब्रह्मकुले जातो निर्धनः परिभूयते ॥  
म्स्स्_१६७०-१ अन्त्यजोऽपि यदा साक्षी विवादे सम्प्रजायते ।  
म्स्स्_१६७०-२ न तत्र युज्यते दिव्यं किं पुनर्वनदेवताः ॥  
म्स्स्_१६७१-१ अन्त्यावस्थागतोऽपि महान् स्वगुणाञ्जहाति न शुद्धतया ।  
म्स्स्_१६७१-२ न श्वेतभावमुज्झति शङ्खः शिखिभुक्तमुक्तोऽपि ॥  
म्स्स्_१६७२-१ अन्त्रप्रोतबृहत्कपालनलकक्रूरक्वणत्कङ्कण- प्रायप्रेङ्खितभूरिभूषणरवैराधोषयन्त्यम्बरम् ।  
म्स्स्_१६७२-२ पीतच्छर्दितरक्तकर्दमघनप्राग्भारघोरोल्लसद् व्यालोलस्तनभारभैरववपुर्दर्पोद्धतं धावति ॥  
म्स्स्_१६७३-१ अन्त्राकल्पचलत्पयोधरभरव्याविद्धमेघच्छटा- सृक्वस्थामिषगृध्नुगृध्रगरुदास्फालोच्चलन्मूर्धजा ।  
म्स्स्_१६७३-२ व्यादायाननमट्टहासविकटं दूरेण तारापथात् त्रस्यत्सिद्धपुरन्ध्रिवृन्दरभसोन्मुक्तादुपक्रामति ॥  
म्स्स्_१६७४-१ अन्त्रैः कल्पितमङ्गलप्रतिसराः स्त्रीहस्तरक्तोत्पल- व्यक्तोत्तंसभृतः पिनह्य सहसा हृत्पुण्डरीकस्रजः ।  
म्स्स्_१६७४-२ एताः शोणितपङ्ककुङ्कुमजुषः सम्भूय कान्तैः पिबन्त्य् अस्थिस्नेहसुराः कपालचषकैः प्रीताः पिशाचाङ्गनाः ॥  
म्स्स्_१६७५-१ अन्त्रैः स्वैरपि संयताग्रचरणो मूर्च्छाविरामक्षणे स्वाधीनव्रणिताङ्गशस्त्रनिचितो रोमोद्गमं वर्मयन् ।  
म्स्स्_१६७५-२ भग्नानुद्वलयन्निजान् परभटान् सन्तर्जयन् निष्ठुरं धन्यो धाम जयश्रियः पृथुरणस्तम्भे पताकायते ॥  
म्स्स्_१६७६-१ अन्दूमुद्धूय बद्धां निजमपि सहसा सूतमुन्मथ्य सद्यो निर्यातस्त्रस्तवाजिव्रजकृतनिनदाकर्णनक्रुद्धचेताः ।  
म्स्स्_१६७६-२ संरम्भारम्भभग्नद्रुमविटपशतैः प्रोथयन्नापनस्थान् आयाति व्यालनागस्त्वरितमिह जनाः सावधाना भवन्तु ॥  
म्स्स्_१६७७-१ अन्धं तमश्चेदयि बाधते त्वां सरोजनेत्रं जगदेकसूत्रम् ।  
म्स्स्_१६७७-२ सुधाचरित्रम् परमं पवित्रं कुरुष्व मित्रं वसुदेवपुत्रम् ॥  
म्स्स्_१६७८-१ अन्धं दरिद्रितमपि प्रियया विहीनं वीक्ष्येश्वरे वदति या च वरं त्वमेकम् ।  
म्स्स्_१६७८-२ नेत्रे न नापि वसु नो वनितां स वव्रे छत्राभिरामसुतदर्शनमित्युवाच ॥  
म्स्स्_१६७९-१ अन्धं पतिं प्राप्य विलासिनीनां कटाक्षबाणा विफला भवन्ति ।  
म्स्स्_१६७९-२ तद्वत् कुजादित्यशनैश्चराणां न वारदोषाः प्रभवन्ति रात्रौ ॥  
म्स्स्_१६८०-१ अन्धः स एव श्रुतवर्जितो यः शठः स एवार्थिनिरर्थको यः ।  
म्स्स्_१६८०-२ मृतः स एवास्ति यशो न यस्य धर्मे न धीर्यस्य स एव शोच्यः ॥  
म्स्स्_१६८१-१ अन्धः स्यादन्धवेलायां बाधिर्यमपि चाश्रयेत् ।  
म्स्स्_१६८१-२ कुर्यात् तृणमयं चापं शयीत मृगशायिकाम् ॥  
म्स्स्_१६८२-१  सान्त्वादिभिरुपायैस्तु हन्याच्छत्रुं वशे स्थितम् ।  
म्स्स्_१६८२-२ दया तस्मिन् न कर्त्तव्या शरणागत इत्युत ॥  
म्स्स्_१६८३-१ अन्धकं कुब्जकं चैव कुष्ठाङ्गं व्याधिपीडितम् ।  
म्स्स्_१६८३-२ आपद्गतं च भर्तारं न त्यजेत् सा महासती ॥  
म्स्स्_१६८४-१ अन्धकः कुब्जकश्चैव त्रिस्तनी राजकन्यका ।  
म्स्स्_१६८४-२ त्रयोऽप्यन्यायतः सिद्धाः सम्मुखे कर्मणि स्थिते ॥  
म्स्स्_१६८५-१ अन्धकः कुब्जकश्चैव राजकन्या च त्रिस्तनी ।  
म्स्स्_१६८५-२ अनयोऽपि नयं याति यावच्छ्रीर्भजते नरम् ॥  
म्स्स्_१६८६-१ अन्धकः कुब्जकश्चैव राजकन्या च त्रिस्तनी ।  
म्स्स्_१६८६-२ सानुकूले जगन्नाथे विपरीतः सुयुग्भवेत् ॥  
म्स्स्_१६८७-१ अन्धकारगरलं यतो जगन्- मोहकारि भृशमत्ति नित्यशः ।  
म्स्स्_१६८७-२ उज्ज्वलं जठरमोषधीपतेर् अञ्जनाभमभवत् ततः प्रिये ॥  
म्स्स्_१६८८-१ अन्धकाराङ्कुरो जज्ञे ववृधे चाविलम्बितम् ।  
म्स्स्_१६८८-२ भीमेन रममाणाया हिडिम्बाया इवात्मजः ॥  
म्स्स्_१६८९-१ अन्धत्वमन्धसमये बधिरत्वं बह्दिरकाल आलम्ब्य ।  
म्स्स्_१६८९-२ श्रीकेशवयोः प्रणयी परमेष्ठी नाभिवास्तव्यः ॥  
म्स्स्_१६९०-१ अन्धद्वये महानन्धो विषयान्धीकृतेक्षणः ।  
म्स्स्_१६९०-२ चक्षुषान्धो न जानाति विषयान्धो न केनचित् ॥  
म्स्स्_१६९१-१ अन्धस्य दर्पणेनेव हितेनेव हतश्रुतेः ।  
म्स्स्_१६९१-२ दुःखाभितप्तः शोकेन नेक्षते न शृणोति च ॥  
म्स्स्_१६९२-१ अन्धस्य पन्था बधिरस्य पन्थाः स्त्रियः पन्था वैवधिकस्य पन्थाः ।  
म्स्स्_१६९२-२ राज्ञः पन्था ब्राह्मणेनासमेत्य समेत्य तु ब्राह्मणस्यैव पन्थाः ॥  
म्स्स्_१६९३-१ अन्धस्य मे हृतविवेकमहाधनस्य चौरैर्विभो बलिभिरिन्द्रियनामधेयैः ।  
म्स्स्_१६९३-२ मोहान्धकूपकुहरे विनिपातितस्य देवेश देहि कृपणस्य करावलम्बम् ॥  
म्स्स्_१६९४-१ अन्धा इव न पश्यन्ति योग्यायोग्यं हिताहितम् ।  
म्स्स्_१६९४-२ पथा तेनैव गच्छन्ति नीयन्ते येन पार्थिवाः ॥  
म्स्स्_१६९५-१ अन्धा इव बधिरा इव मूका इव मोहभाज इव ।  
म्स्स्_१६९५-२ पङ्गव इवानभिमते नृपतेर्निवसन्ति साधवः सदसि ॥  
म्स्स्_१६९६-१ अन्धा विद्वज्जनैर्हीना मूका कविभिरुज्झिता ।  
म्स्स्_१६९६-२ बधिरा गायनैर्हीना सभा भवति भूभृताम् ॥  
म्स्स्_१६९७-१ अन्धीकरोमि भुवनं बधिरीकरोमि धीरं सचेतनमचेतनतां नयामि ।  
म्स्स्_१६९७-२ कृत्यं न पश्यति न येन हितं शृणोति धीमानधीतमपि न प्रतिसन्दधाति ॥  
म्स्स्_१६९७अ-१ अन्धे तमसि मज्जामः पशुभिर्ये यजामहे ।  
म्स्स्_१६९७अ-२ अहिंसायाः परो धर्मो न भूतो न भविष्यति ॥  
म्स्स्_१६९८-१ अन्दोऽप्यन्योक्तपथो दण्डधृगन्योपचरणीयः ।  
म्स्स्_१६९८-२ राजत्वप्रतिहतैर् जनानुरागैर्भरति भूपः ॥  
म्स्स्_१६९९-१ अन्धो मत्स्यानिवाश्नाति स नरः कण्टकैः सह ।  
म्स्स्_१६९९-२ यो भाषतेऽर्थवैकल्यम् अप्रत्यक्षं सभां गतः ॥  
म्स्स्_१७००-१ अन्धो वा वधिरो वाथ कुष्टी वाप्यन्त्यजोऽपि वा ।  
म्स्स्_१७००-२ परिगृह्णातु तां कन्यां सलक्षां स्याद् विदेशगः ॥  
म्स्स्_१७०१-१ अन्धो हि राजा भवति यस्तु शास्त्रविवर्जितः ।  
म्स्स्_१७०१-२ अन्धः पश्यति चारेण शास्त्रहीनो न पश्यति ॥  
म्स्स्_१७०२-१ अन्घ्रीनीरन्घ्रपीनस्तनतटलुठनायासमन्दप्रचाराश् चारूनुल्लासयन्तो द्रविडनरवधूहारिधम्मिल्लभारान् ।  
म्स्स्_१७०२-२ जिघ्रन्तः सिंहलीनां मुखकमलमलं केरलीनां कपोलं चुम्बन्तो वान्ति मन्दं मलयपरिमला वायवो दाक्षिणात्याः ॥  
म्स्स्_१७०३-१ अन्नं किंशुकपुष्पपुञ्जसदृशं पाषाणजालैर्युतं धूम्यं गन्धयुतं च जालमखिलं भग्नाश्च दन्तालयः ।  
म्स्स्_१७०३-२ आज्यं दूरतरं न चापि लवणं न श्रूयते तिन्त्रिणी भक्ष्याणां वचनं च नास्ति हि सखे तद्भोजनं वर्णये ॥  
म्स्स्_१७०४-१ अन्नं दद्यादतिथये श्रद्धया स्वर्गदं हि तत् ।  
म्स्स्_१७०४-२ सकुटुम्बो दिशन्नन्नं सक्तुप्रस्थो दिवङ्गतः ॥  
म्स्स्_१७०५-१ अन्नं धान्यं वसु वसुमतीत्युत्तरेणोत्तरेण व्याकृष्यन्ते परमकृपणाः पामरा यद्वदित्यम् ।  
म्स्स्_१७०५-२ भूमिः खं द्यौर्द्रुहिणगृहमित्युत्तरेणोत्तरेण व्यामोह्यन्ते विमलमतयोऽप्यस्थिरेणैव धाम्ना ॥  
म्स्स्_१७०६-१ अन्नं नास्त्युदकं नास्ति नास्ति ताम्बूलचर्वणम् ।  
म्स्स्_१७०६-२ मन्दिरेषुमहोत्साहः शुष्कचर्मस्य (?) ताडनम् ॥  
म्स्स्_१७०७-१ अन्नं मुक्तासुवर्णं द्रवगुणरहिताः स्वर्णरूपाश्च सूपाः सामोदाः शाकभेदाः फलगुडमिलिताः पायसम्  ॥। ।  
म्स्स्_१७०७-२ यावद्भोज्यं तदाज्यं दधि कथिनतरं नैकरूपास्त्वपूपाः भुज्यन्ते भूसुरौधैर्महति तव गृहे रामचन्द्रस्य तृप्त्यै ॥  
म्स्स्_१७०८-१ अन्नं विधात्रा विहितं मर्त्यानां जीवधारणम् ।  
म्स्स्_१७०८-२ तदनादृत्य मतिमान् प्रार्थयेन्न तु किञ्चन ॥  
म्स्स्_१७०९-१ अन्नं सम्प्रोक्ष्य गायत्र्या सत्यं त्वर्तेति मन्त्रतः ।  
म्स्स्_१७०९-२ ऋतं त्वेति च सायं तु परिषिञ्चेत् प्रदक्षिणम् ॥  
म्स्स्_१७१०-१ अन्नं हि प्राणिनां प्राणा आर्तानां शरणं त्वहम् ।  
म्स्स्_१७१०-२ धर्मो वित्तं नृणां प्रेत्य सन्तोऽर्वाग् बिभ्यतोऽरणम् ॥  
म्स्स्_१७११-१ अन्नजा भुवि मर्त्यानां श्रमजा वा कथञ्चन ।  
म्स्स्_१७११-२ सैषा भवति लोकस्य निद्रा सर्वस्य लौकिकी ॥  
म्स्स्_१७१२-१ अन्नदाता भयत्राता कन्यादाता तथैव च ।  
म्स्स्_१७१२-२ जनिता चोपनेता च पञ्चैते पितरः स्मृताः ॥  
म्स्स्_१७१३-१ अन्नदानं महादानं विद्यादानं महत्तरम् ।  
म्स्स्_१७१३-२ अन्नेन क्षणिका तृप्तिर् यावज्जीवं तु विद्यया ॥  
म्स्स्_१७१४-१ अन्नदानात् परं दानं न भूतं न भविष्यति ।  
म्स्स्_१७१४-२ अन्नेन धार्यते सर्वं जगदेतच्चराचरम् ॥  
म्स्स्_१७१५-१ अन्नदाहे हरेन्मांसम् अम्बुदाहे च शोणितम् ।  
म्स्स्_१७१५-२ कामदाहे हरेन्नेत्रम् अनिद्रा रोगकारिणी ॥  
म्स्स्_१७१६-१ अन्नदो जलदश्चैव आतुरस्य चिकित्सकः ।  
म्स्स्_१७१६-२ त्रयस्ते स्वर्गमायान्ति विना यज्ञेन भारत ॥  
म्स्स्_१७१७-१ अन्नपानं विषाद्रक्षेद् विशेषेण महीपतेः ।  
म्स्स्_१७१७-२ योगक्षेमौ तदायत्तौ धर्माद्या यन्निबन्धनाः ॥  
म्स्स्_१७१८-१ अन्नपानादिभिश्चैव वस्त्रालङ्कारभूषणैः ।  
म्स्स्_१७१८-२ गन्धमाल्यैर्विचित्रैश्च गुरुं तत्र प्रपूजयेत् ॥  
म्स्स्_१७१९-१ अन्नपानानि जीर्यन्ते यत्र भक्षाश्च भक्षिताः ।  
म्स्स्_१७१९-२ तस्मिन्नेवोदरे गर्भः किं नाम न विजीर्यते ॥  
म्स्स्_१७२०-१ अन्नप्रणाशे सीदन्ति शरीरे पञ्च धातवः ।  
म्स्स्_१७२०-२ आहारात् सर्वभूतानि सम्भवन्ति महीतले ॥  
म्स्स्_१७२१-१ अन्नमूलं बलं पुंसां बलमूलं हि जीवनम् ।  
म्स्स्_१७२१-२ तस्माद् यत्नेन संरक्षेद् बलं च कुशलो भिषक् ॥  
म्स्स्_१७२२-१ अन्नवस्त्रसुवर्णानि रत्नानि विविधानि च ।  
म्स्स्_१७२२-२ ब्राह्मणेभ्यो नदीतीरे ददाति व्रज सत्वरम् ॥  
म्स्स्_१७२३-१ अन्नहीनो दहेद्राष्ट्रं मन्त्रहीनश्च ऋत्विजः ।  
म्स्स्_१७२३-२ यजमानं दानहीनो नास्ति यज्ञसमो रिपुः ॥  
म्स्स्_१७२४-१ अन्नादष्टगुणं पिष्टं पिष्टादष्तगुणं पयः ।  
म्स्स्_१७२४-२ पयसोऽष्टगुणं मांसं मांसादष्टगुणं घृतम् ॥  
म्स्स्_१७२५-१ अन्नादिवर्गं फलपुष्पमांस- मत्स्यादिभिः पूर्णमुखः सदैव ।  
म्स्स्_१७२५-२ स्याद्दृष्टमात्रोऽभिमतार्थसिद्ध्यै मृष्टान्नभोज्याय मुदे च काकः ॥  
म्स्स्_१७२६-१ अन्नादिविष्ठानवगोमयानि न वा विधुन्वन् वदने सदैव ।  
म्स्स्_१७२६-२ वामोपसव्योऽप्यवलोक्यमानो मनोरथं पूरयते ध्रुवश्च ॥  
म्स्स्_१७२७-१ अन्नादिविष्ठापिशितादिभिर्यः पूर्णाननोऽभीष्टफलप्रदोऽसौ ।  
म्स्स्_१७२७-२ मन्त्रादिसिद्ध्यै वणिगादिलाभे शस्तो विवाहादिविधौ च काकः ॥  
म्स्स्_१७२८-१ अन्नादे भ्रूणहा मार्ष्टि अन्नेन अभिशंसति ।  
म्स्स्_१७२८-२ स्तेनः प्रमुक्तो राजनि याचन्ननृतसङ्करे ॥  
म्स्स्_१७२९-१ अन्नादे भ्रूणहा मार्ष्टि पत्यौ भार्यापचारिणी ।  
म्स्स्_१७२९-२ गुरौ शिष्यश्च याज्यश्च स्तेनो राजनि किल्बिषम् ॥  
म्स्स्_१७३०-१ अन्नाद्भवन्ति भूतानि पर्जन्यादन्नसम्भवः ।  
म्स्स्_१७३०-२ यज्ञाद् भवति पर्जन्यो यज्ञः कर्मसमुद्भवः ॥  
म्स्स्_१७३१-१ अन्नाद्रक्तं च शुक्लं चाप्य् अतो जीवः प्रतिष्ठितः ।  
म्स्स्_१७३१-२ इन्द्रियाणि च बुद्धिश्च तृप्यन्त्यन्नेन नित्यशः ॥  
म्स्स्_१७३२-१ अन्नाभावे मृत्युः शालिभिरन्नानि शालयो वृष्ट्या ।  
म्स्स्_१७३२-२ वृष्टिस्तपसेति वदन्न् अमृत्यवे तत्तपश्चरतु ॥  
म्स्स्_१७३३-१ अन्नाशने स्यात् परमाणुमात्रः प्रशक्यते शोधयितुं तपोभिः ।  
म्स्स्_१७३३-२ मांसाशने पर्वतराजमात्रो नो शक्यते शोधयितुं महत्त्वात् ॥  
म्स्स्_१७३४-१ अन्नेन धार्यते सर्वं जगदेतच्चराचरम् ।  
म्स्स्_१७३४-२ अन्नात् प्रभवति प्राणः प्रत्यक्षं नास्ति संशयः ॥  
म्स्स्_१७३५-१ अन्ने पाने च ताम्बूले फले पुष्पे विभूषणे ।  
म्स्स्_१७३५-२ वस्त्रे विलेपने धूपे शय्यायामासनेषु च ॥  
म्स्स्_१७३६-१ अन्यं काननमाशु गच्छ तरसा वन्यं फलं भुङ्क्ष्व रे धन्यं धाम विभाति ते न हि तथा पुण्यं जघन्यं कुरु ।  
म्स्स्_१७३६-२ एतस्मिन्करिशाव मा व्रज वने जल्पामि तथ्यं वचो जानास्येव करीन्द्रदर्पदलनो निद्राति पञ्चाननः ॥  
म्स्स्_१७३७-१ अन्यं मनुष्यं हृदयेन कृत्वा अन्यं ततो दृष्टिभिराह्वयन्ति ।  
म्स्स्_१७३७-२ अन्यत्र मुञ्चन्ति मदप्रसेकम् अन्यं शरीरेण च कामयन्ते ॥  
म्स्स्_१७३८-१ अन्यः कः क्षारवार्धे त्वमिव नियमितो वानरैर्वा नरैर्वा विप्रेणैकेन कोऽन्यः करकुहरपुटीपात्रमात्रे निपीतः ।  
म्स्स्_१७३८-२ जल्पन्नित्थं पृथूर्मिघ्वनिभिरवतरत्फेनकूटाट्टहासैः स्पर्धां धत्ते पयोधेरधिकमधिपुरं निर्मितो यत्तटाकः ॥  
म्स्स्_१७३९-१ अन्यः करोति व्यापारं लिप्तो भवति लेखकः ।  
म्स्स्_१७३९-२ भगलिङ्गप्रसङ्गेन छिन्ना भवति नासिका ॥  
म्स्स्_१७४०-१ अन्यः कोऽपि स कुम्भसम्भवमुनेरास्तां शिखी जाठरो यं सञ्चिन्त्य दुकूलवह्निसदृशः संलक्ष्यते वाडवः ।  
म्स्स्_१७४०-२ वन्द्यं तज्जठरं स मीनमकरग्राहावलिस्तोयधिः पश्चात्पार्श्वमपूरितान्तरवियद्यत्र स्वनन् भ्राम्यति ॥  
म्स्स्_१७४१-१ अन्य इत्यनुपजातयन्त्रणं द्रागुदञ्चितवती विलोचनम् ।  
म्स्स्_१७४१-२ मामवेत्य चकिता वृतानना दन्तदष्टरसना मनागभूत् ॥  
म्स्स्_१७४२-१ अन्यकर्मविमूढो य आत्मकर्मविशारदः ।  
म्स्स्_१७४२-२ यथा पश्य न जानाति स्तनपानेतरच्छिशुः ॥  
म्स्स्_१७४३-१ अन्यकालपरिहार्यमजस्रं तद्द्वयेन विदधे द्वयमेव ।  
म्स्स्_१७४३-२ धृष्टता रहसि भर्तृषु ताभिर् निर्दयत्वमितरैरबलासु ॥  
म्स्स्_१७४४-१ अन्यक्षेत्रे कृतं पापं पुण्यक्षेत्रे विनश्यति ।  
म्स्स्_१७४४-२ पुण्यक्षेत्रे कृतं पापं वज्रलेपो भविष्यति ॥  
म्स्स्_१७४५-१ अन्यतो नय मुहूर्तमाननं चन्द्र एष सरले कलामयः ॥  
म्स्स्_१७४५-२ मा कदाचन कपोलयोर्मलं सङ्क्रमय्य समतां स नेष्यति ॥  
म्स्स्_१४७६-१ अन्यतो यदि निजोपचिकीर्षा मानहानिरिति भीतिरनीतिः ।  
म्स्स्_१४७६-२ श्रीधरोऽपि हि बले श्रियमिच्छन् मानमातनुत वामनमेव ॥  
म्स्स्_१४७७-१ अन्यत्कृत्यं मनुजश् चिन्तयति दिवानिशं विशुद्धधिया ।  
म्स्स्_१४७७-२ वेधा विदधात्यन्यत् स्वामीव न शक्यते धर्तुम् ॥  
म्स्स्_१७४८-१ अन्यत्र देशे घटिता जगन्ति ग्रसिष्यते विश्वसृजेति मत्वा ।  
म्स्स्_१७४८-२ सङ्कोचयित्वा किमु पादमूल- द्वयान्तराले निहितास्ति योनिः ॥  
म्स्स्_१७४९-१ अन्यत्र भीष्माद् गाङ्गेयाद् अन्यत्र च हनूमतः ।  
म्स्स्_१७४९-२ हरिणीखुरमात्रेण चर्मणा मोहितं जगत् ॥  
म्स्स्_१७५०-१ अन्यत्र यापितनिशं परिलोहिताङ्गम् अन्याङ्गनागतमिवागतमुष्णरश्मिम् ।  
म्स्स्_१७५०-२ प्रातर्निरीक्ष्य कुपितेव हि पद्मिनीयम् उत्फुल्लहल्लकसुलोहितलोचनाभूत् ॥  
म्स्स्_१७५१-१ अन्यत्र यूयं कुसुमावचायं कुरुध्वमत्रास्मि करोमि सख्यः ।  
म्स्स्_१७५१-२ नाहं हि दूरं भ्रमितुं समर्था प्रसीदतायं रचितोऽञ्जलिर्वः ॥  
म्स्स्_१७५२-१ अन्यत्र व्रजतीति का खलु कथा नाप्यस्य तादृक् सुहृद् यो मां नेच्छति नागतश्च हहहा कोऽयं विधेः प्रक्रमः ।  
म्स्स्_१७५२-२ इत्यल्पेतरकल्पनाकवलितस्वान्ता निशान्तान्तरे बाला वृत्तविवर्तनव्यतिकरा नाप्नोति निद्रां निशि ॥  
म्स्स्_१७५३-१ अन्यथा चिन्तिता ह्यर्था नरैस्तात मनस्विभिः ।  
म्स्स्_१७५३-२ अन्यथैव हि गच्छन्ति दैवादिति मतिर्मम ॥  
म्स्स्_१७५४-१ अन्यथा परिदृष्टानि मुनिभिर्वेददर्शिभिः ।  
म्स्स्_१७५४-२ अन्यथा परिवर्तन्ते वेगा इव नभस्वतः ॥  
म्स्स्_१७५५-१ अन्यथालिङ्ग्यते कान्ता भावेन दुहितान्यथा ।  
म्स्स्_१७५५-२ मनसो भिद्यते वृत्तिर् अभिन्नेष्वपि वस्तुषु ॥  
म्स्स्_१७५६-१ अन्यथा वर्त्तमानानाम् अर्थी भूतोऽयमन्यथा ।  
म्स्स्_१७५६-२ अस्माभिर्यदनुष्ठेयं गन्धर्वैस्तदनुष्ठितम् ॥  
म्स्स्_१७५७-१ अन्यथा वेदशास्त्राणि ज्ञानपाण्डित्यमन्यथा ।  
म्स्स्_१७५७-२ अन्यथा तत्पदं शान्तं लोकाः क्लिश्यन्ति चान्यथा ॥  
म्स्स्_१७५८-१ अन्यथा शास्त्रगर्भिण्या धिया धीरोऽर्थमीहते ।  
म्स्स्_१७५८-२ स्वामीव प्राक्तनं कर्म विदधाति तदन्यथा ॥  
म्स्स्_१७५९-१ अन्यथैव विचिन्त्यन्ते पुरुषेण मनोरथाः ।  
म्स्स्_१७५९-२ दैवेनाहितसद्भावाः कर्मणां गतयोऽन्यथा ॥  
म्स्स्_१७६०-१ अन्यथैवसती पुत्रं चिन्तयेदन्यथा पतिम् ।  
म्स्स्_१७६०-२ यथा यथा स्वभावस्य महाभाग उदाहृतम् ॥  
म्स्स्_१७६१-१ अन्यथैव हि मन्यन्ते पुरुषास्तानि तानि च ।  
म्स्स्_१७६१-२ अन्यथैव प्रभुस्तानि करोति विकरोति च ॥  
म्स्स्_१७६२-१ अन्यथैव हि सौहार्दं भवेत्स्वच्छान्तरात्मनः ।  
म्स्स्_१७६२-२ प्रवर्ततेऽन्यथा वाणी शाठ्योपहतचेतसः ॥  
म्स्स्_१७६३-१ अन्यदस्मि भवतीं न याचिता वारमेकमधरं धयामि ते ।  
म्स्स्_१७६३-२ इत्यसिस्वददुपांशुकाकुवाक् सोपमर्दहठवृत्तिरेव तम् ॥  
म्स्स्_१७६४-१ अन्यदाभाषितं पूर्वं दत्तमन्यत्ततोऽल्पकम् ।  
म्स्स्_१७६४-२ यत्सदोषमयोग्यं वा कूटदानेन तेन किम् ॥  
म्स्स्_१७६५-१ अन्यदा भूषणं पुंसः क्षमा लज्जेव योषितः ।  
म्स्स्_१७६५-२ पराक्रमः परिभवे वैयात्यं सुरतेष्विव ॥  
म्स्स्_१७६६-१ अन्यदीयमविचिन्त्य पातक निर्घृणो हरति जीवितोपमम् ।  
म्स्स्_१७६६-२ द्रव्य्मत्र कितवो विचेतनस् तेन गच्छति कदर्थनां चिरम् ॥  
म्स्स्_१७६७-१ अन्यदुःखेन यो दुःखी योऽन्यहर्षेण हर्षतः ।  
म्स्स्_१७६७-२ स एव जगतामीशो नररूपधरो हरिः ॥  
म्स्स्_१७६८-१ अन्यदुच्छृङ्खलं सत्त्वम् अन्यच्छास्त्रनियन्त्रितम् ।  
म्स्स्_१७६८-२ सामानाधिकरण्यं हि तेजस्तिमिरयोः कुतः ॥  
म्स्स्_१७६९-१ अन्यदुप्तं जातमन्यद् इत्येतन्नोपपद्यते ।  
म्स्स्_१७६९-२ उप्यते यद्धि यद्बीजं तत्तदेव प्ररोहति ॥  
म्स्स्_१७७०-१ अन्यदोषमिव स स्वकं गुणं ख्यापयेत् कथमधृष्टताजडः ।  
म्स्स्_१७७०-२ उच्यते स खलु कार्यवत्तया धिग्वभिन्नबुधसेतुमर्थिताम् ॥  
म्स्स्_१७७१-१ अन्यद्गोपुच्छकं ज्ञेयं शुद्धकाष्ठविनिर्मितम् ।  
म्स्स्_१७७१-२ मुखे च लोहकण्ठेन वेध्यं त्र्यङ्गुलसम्मितम् ॥  
म्स्स्_१७७२-१ अन्यपूर्वां स्त्रियं साध्वीं कामयेत न गर्वतः ।  
म्स्स्_१७७२-२ साध्वीरिच्छन् महादेवः षण्डोऽभूद्दारुकावने ॥  
म्स्स्_१७७३-१ अन्यप्रतापमासाद्य यो दृढत्वं न गच्छति ।  
म्स्स्_१७७३-२ जातुषाभरणस्येव रूपेणापि हि तस्य किम् ॥  
म्स्स्_१७७४-१ अन्यमाश्रयते लक्ष्मीस् त्वन्यमन्यं च मेदिनी ।  
म्स्स्_१७७४-२ अनन्यगामिनी पुंसां कीर्तिरेका पतिव्रता ॥  
म्स्स्_१७७५-१ अन्ययान्यवनितागतचित्तं चित्तनाथमभिशङ्कितवत्या ।  
म्स्स्_१७७५-२ पीतभूरिसुरयापि न मेदे निर्वृतिर्हि मनसो मदहेतुः ॥  
म्स्स्_१७७६-१ अन्यया यौवने मर्त्यो बुद्ध्या भवति मोहितः ।  
म्स्स्_१७७६-२ मध्येऽन्यया जरायान्तु सोऽन्यां रोचयते मतिम् ॥  
म्स्स्_१७७७-१ अन्यवर्णं शिरो यस्य पुच्छं वा यस्य वाजिनः ।  
म्स्स्_१७७७-२ पुच्छेन शिरसा वापि नानावर्णः स निन्दितः ॥  
म्स्स्_१७७८-१ अन्यवर्णपरावृत्त्या बन्धचिह्ननिगूहनैः ।  
म्स्स्_१७७८-२ अनाख्यातः सतां मध्ये कविश्चोरो विभाव्यते ॥  
म्स्स्_१७७९-१ अन्यस्त्रीस्पृहयालवो जगति के पद्भ्यामगम्या च का को धातुर्दशने समस्तमनुजैः का प्रार्थ्यतेऽहर्निशम् ।  
म्स्स्_१७७९-२ दृष्ट्वैकां यवनेश्वरो निजपुरे पद्माननां कामिनीं मित्रं प्राह किमादरेण सहसा यारानदीदंशमा ॥  
म्स्स्_१७८०-१ अन्यस्माल्लब्धोष्मा क्शुद्रः प्रायेण दुःसहो भवति ।  
म्स्स्_१७८०-२ रविरपि न दहति तादृग् यादृघ्युत्तप्तवालुकानिकरः ॥  
म्स्स्_१७८१-१ अन्यस्मिन्नपि काले दयिताविरहः करोति सन्तापम् ।  
म्स्स्_१७८१-२ किं पुनरविरलजलधर- गुरुतररसितेषु दिवसेषु ॥  
म्स्स्_१७८२-१ अन्यस्मिन् प्रेष्यमाणे तु पुरस्ताद्यः समुत्पतेत् ।  
म्स्स्_१७८२-२ अहं किं करवाणीति स राजवसतिं वसेत् ॥  
म्स्स्_१७८३-१ अन्यस्य लगति कर्णे जीवितमन्यस्य हरति बाण इव ।  
म्स्स्_१७८३-२ हृदयं दुनोति पिशुनः कण्टक इव पादलग्नोऽपि ॥  
म्स्स्_१७८४-१ अन्यस्यै सम्प्रतीयं कुरु मदनरिपो स्वाङ्गदानप्रसादं नाहं सोढुं समर्था शिरसि सुरनदीं नापि सन्ध्यां प्रणन्तुम् ।  
म्स्स्_१७८४-२ इत्युक्त्वा कोपविद्धां विघटयितुमुमामात्मदेहं प्रवृत्तां रुन्धानः पातु शम्भोः कुचकलसहठस्पर्शकृष्टो भुजो वः ॥  
म्स्स्_१७८५-१ अन्याङ्गनाभिरधिकं स करोति केलिं त्वं तेन मा कुरु विषादमदभ्ररूपे ।  
म्स्स्_१७८५-२ पेपीयते मधुकरः क्व न तं मरन्दं नो जातु विस्मरति पङ्कजिनीं तथापि ॥  
म्स्स्_१७८६-१ अन्या जगद्धितमयी मनसः प्रवृत्तिर् अन्यैव कापि रचना वचनावलीनाम् ।  
म्स्स्_१७८६-२ लोकोत्तरा च कृटिराकृतिरार्तहृद्या विद्यावतां सकलमेव गिरां दवीयः ॥  
म्स्स्_१७८७-१ अन्यादानाकुलान्तःकरणवशविपद्बाधितप्रेतरङ्कं ग्रासभ्रश्यत्करालश्लथपिशितशवाग्रग्रहे मुक्तनादम् ।  
म्स्स्_१७८७-२ सर्वैः क्रामद्भिरुल्काननकवलरसव्यात्तवक्त्रप्रभाभिर् व्यक्तैस्तैः संवलद्भिः क्षणमपरमिव व्योम्नि वृत्तं श्मशानम् ॥  
म्स्स्_१७८८-१ अन्यानपि तरून् रोप्य फलपुष्पोपयोगिनः ।  
म्स्स्_१७८८-२ रत्नधेनुसहस्रस्य फलं प्राप्नोति मानवः ॥  
म्स्स्_१७८९-१ अन्या निरर्थिका चिन्ता बलतेजःप्रणाशिनी ।  
म्स्स्_१७८९-२ नाशयेत् सर्वसौख्यं तु रूपहानिं निदर्शयेत् ॥  
म्स्स्_१७९०-१ अन्यानि शास्त्राणि विनोदमात्रं प्राप्तेषु वा तेषु न तैश्च किञ्चित् ।  
म्स्स्_१७९०-२ चिकित्सितज्योतिषमन्त्रवादाः पदे पदे प्रत्ययमावहन्ति ॥  
म्स्स्_१७९१-१ अन्यानि शास्त्राणि विनोदमात्रं प्राप्तेषु कालेषु न तैश्च किञ्चित् ।  
म्स्स्_१७९१-२ चिकित्सितज्योतिषमन्त्रवादाः पदे पदे प्रत्ययमावहन्ति ॥  
म्स्स्_१७९२-१ अन्यान्परिवदन् साधुर् यथा हि परितप्यते ।  
म्स्स्_१७९२-२ तथा परिवदन्नन्यांस् तुष्टो भवति दुर्जनः ॥  
म्स्स्_१७९३-१ अन्यान्योपमितं युगं निरुपमं तेऽयुग्ममङ्गेषु यत् सोऽयं सिक्थकमास्यकान्तिमधुनस्तन्वङ्गि चन्द्रस्तव ।  
म्स्स्_१७९३-२ त्वद्वाचां स्वरमात्रिकां मदकलः पुंस्कोकिलो घोषयत्य् अभ्यासस्य किमस्त्यगोचरमिति प्रत्याशया मोहितः ॥  
म्स्स्_१७९४-१ अन्या प्रकामसुरतश्रमखिन्नदेहा रात्रिप्रजागरविपाटलनेत्रपद्मा ।  
म्स्स्_१७९४-२ शय्यान्तदेशलुलिताकुलकेशपाशा निद्रां प्रयाति मृदुसूर्यकराभितप्ता ॥  
म्स्स्_१७९५-१ अन्या प्रियेण परिभुक्तमवेक्ष्य गात्रं हर्षान्विता विरचिताधरचारुशोभा ।  
म्स्स्_१७९५-२ कूर्पासकं परिदधाति नखक्षताङ्गी व्यालम्बिनीलललितालककुञ्चिताक्षी ॥  
म्स्स्_१७९६-१ अन्याभ्यो वन्याभ्यो मालति धन्यासि वल्लरीभ्यस्त्वम् ।  
म्स्स्_१७९६-२ यत् किल तवैव सविधे क्रीडति मधुपः सदैव मुदितोऽयम् ॥  
म्स्स्_१७९७-१ अन्यामन्यां धनावस्थां प्राप्य वैशेषिकीं नराः ।  
म्स्स्_१७९७-२ असन्तुष्टाः प्रमुह्यन्ति सन्तोषं यान्ति पण्डिताः ॥  
म्स्स्_१७९८-१ अन्यायः प्रौढवादेन नीयते न्यायतां यया ।  
म्स्स्_१७९८-२ न्यायश्चान्यायतां लोभात् किं तया क्षुद्रविद्यया ॥  
म्स्स्_१७९९-१ अन्यायकरभोगैश्च यो हि जीवति नित्यशः ।  
म्स्स्_१७९९-२ विरागादेव लोकानां भ्रंशते स हि पार्थिवः ॥  
म्स्स्_१८००-१ अन्यायद्रविणादानेष्व् उद्यमः क्रियते वृथा ।  
म्स्स्_१८००-२ लुब्धानां सत्यसङ्कोचात् सङ्कुचन्त्येव सम्पदः ॥  
म्स्स्_१८०१-१ अन्यायवित्तेन कृतोऽपि धर्मः सव्याज इत्याहुरशेषलोकाः ।  
म्स्स्_१८०१-२ न्यायार्जितार्थेन स एव धर्मो निर्व्याज इत्यार्यजना वदन्ति ॥  
म्स्स्_१८०२-१ अन्यायसमुपात्तेन दानधर्मो धनेन यः ।  
म्स्स्_१८०२-२ क्रियते न स कर्तारं त्रायते महतो भयात् ॥  
म्स्स्_१८०३-१ अन्या या वसनोत्तमं तदधुना सङ्गृह्य मान्यं पुनर् यन्मां दर्शयसि प्रियं प्रियतमं तोषाय रोषाय नो ।  
म्स्स्_१८०३-२ सर्वसैव सतश्च रीतिरियती पूर्वं श्रुता वृद्धतः प्रायः प्राप्य निजप्रकर्षमखिलं मित्रं मुदादर्शयत् ॥  
म्स्स्_१८०४-१ अन्यायोपार्जितं द्रव्यं दशवर्षाणि तिष्ठति ।  
म्स्स्_१८०४-२ प्राप्ते चैकादशे वर्षे समूलं च विनश्यति ॥  
म्स्स्_१८०५-१ अन्यायोपार्जितं द्रव्यम् अर्थदूषणमुच्यते ।  
म्स्स्_१८०५-२ अपात्रदानं पात्रार्थ हरणं तस्य लक्षणम् ॥  
म्स्स्_१८०६-१ अन्यार्थमङ्गीकृतवारिपाणौ विशङ्कमानास्तव दाननीरम् ।  
म्स्स्_१८०६-२ परस्परं दीनमुखा न के वा देवाः सुमेरुं शुशुचुः स्वभूमिम् ॥  
म्स्स्_१८०७-१ अन्या विहाय पतिगृह- मविचिन्तितकुलकलङ्कजनगर्हाः ।  
म्स्स्_१८०७-२ रागोपरक्तहृदया यान्ति दिगन्तं मनुष्या आसज्य ॥  
म्स्स्_१८०८-१ अन्याश्चिरं सुरतकेलिपरिश्रमेण खेदं गताः प्रशिथिलीकृतगात्रयष्ट्यः ।  
म्स्स्_१८०८-२ संहृष्यमाणविपुलोरुपयोधरार्ता अभ्यञ्जनं विदधति प्रमदाः सुशोभाः ॥  
म्स्स्_१८०९-१ अन्यासां न किमस्ति वेश्मनि वधूः कैवं निशि प्रावृषि प्रैति प्रान्ततडागमम्ब गृहिणि स्वस्थासि मेऽवस्थया ।  
म्स्स्_१८०९-२ भग्नोऽयं वलयो घटो विघटितः क्षण्णा तनुः कण्टकैर् आक्रान्तः स तथा भुजङ्गहतकः कष्टं न यद्दष्टवान् ॥  
म्स्स्_१८१०-१ अन्या साधिगता त्वया क्व युवती यस्याः स मानग्रहो याते लोचनगोचरं प्रियतमे सम्प्रत्यपक्रामति ।  
म्स्स्_१८१०-२ अस्माकं पुनरुग्रपूरुषशताश्लेषप्रगल्भात्मनाम् एतादृश्यनभिज्ञपूरुषपरिष्वङ्गे कुतः साध्वसम् ॥  
म्स्स्_१८११-१ अन्या सा सरसी मराल मुनिभिर्यत्तीरसोपानिका- विन्यस्तान् बलितण्डुलान् कवलयन् दृष्टोऽसि हृद्यैर्मुखैः ।  
म्स्स्_१८११-२ एषा पक्कणवापिका कमलिनीखण्डेऽत्र गुप्तात्मभिर् व्याधैस्त्वद्विधमुग्धबन्धनविधौ किं नाम नासूत्र्यते ॥  
म्स्स्_१८१२-१ अन्यासु तावदुपमर्दसहासु भृङ्ग लोलं विनोदय मनः सुमनोलतासु ।  
म्स्स्_१८१२-२ मुघ्दामजातरजसं कलिकामकाले व्यर्थं कदर्थयसि किं नवमल्लिकायाः ॥  
म्स्स्_१८१३-१ अन्यास्ता गुणरत्नरोहणभुवो धन्या मृदन्यैव सा सम्भाराः खलु तेऽन्य एव विधिना यैरेष सृष्टो युवा ।  
म्स्स्_१८१३-२ श्रीमत्कान्तिजुषां द्विषां करतलात् स्त्रीणां नितम्बस्थलाद् दृष्टे यत्र पतन्ति मूढमनसामस्त्राणि वस्त्राणि च ॥  
म्स्स्_१८१४-१ अन्यास्ता मलयाद्रिकाननभुवः स्वच्छस्रवन्निर्ज्झरास् तृष्णा यासु निवर्तते तनुभृतामालोकमात्रादपि ।  
म्स्स्_१८१४-२ रूक्षध्वाङ्क्षपरिग्रहो मरुरयं स्फारीभवद्भ्रान्तयः ता एता मृगतृष्णिका हरिण हे नेदं पयो गम्यताम् ॥  
म्स्स्_१८१५-१ अन्यूनं गुणममृतस्य धारयन्ती सम्फुल्लस्फुरितसरोरुहावतंसा ।  
म्स्स्_१८१५-२ प्रेयोभिः सह सरसी निषेव्यमाणा रक्तत्वं व्यधित वधूदृशं सुरा च ॥  
म्स्स्_१८१६-१ अन्यूनोन्नतयोऽतिमात्रपृथवः पृथ्वीधरश्रीभृतस् तन्वन्तः कनकावलीभिरुपमां सौदामनीदामभिः ।  
म्स्स्_१८१६-२ वर्षन्तः शममानयन्नुपलसच्छृङ्गारलेखायुधाः काले कालियकायकालवपुषः पांसून् गजाम्भोमुचः ॥  
म्स्स्_१८१७-१ अन्ये च बहवो रागा जाता देशविशेषतः ।  
म्स्स्_१८१७-२ मारूप्रभृतयो लोके ते च तद् देशिकाः स्मृताः ॥  
म्स्स्_१८१८-१ अन्ये चेत् प्राकृता लोका बहुपापानि कुर्वते ।  
म्स्स्_१८१८-२ प्रधानपुरुषेणापि कार्यं तत्पृष्ठतो नु किम् ॥  
म्स्स्_१८१९-१ अन्ये ते जलदायिनो जलधरास्तृष्णां विनिघ्नन्ति ये भ्रातश्चातक किं वृथातिरटितैः खिन्नोऽसि विश्राम्यताम् ।  
म्स्स्_१८१९-२ मेघः शारद एष काशधवलः पानीयरिक्तोदरो गर्जत्येव हि केवलं भृशतरं नो बिन्दुमप्युज्झति ॥  
म्स्स्_१८२०-१ अन्ये ते विहगाः पयोद परितो धावन्ति तृष्णातुरा वापीकूपतडागसागरजले मज्जन्ति दत्तादराः ।  
म्स्स्_१८२०-२ मामद्यापि न वेत्सि चातकशिशुं यच्छुष्ककण्ठोऽपि सन् नान्यं वाञ्छति नोपसर्पति न च प्रस्तौति न ध्यायति ॥  
म्स्स्_१८२१-१ अन्ये ते सुमनोलिहः प्रहसदप्यम्भोजमुज्झन्ति ये वातान्दोलनकेलिचञ्चलदलप्रान्तैरपि त्रासिताः ।  
म्स्स्_१८२१-२ अन्यः कोऽपि स एष षट्पदभटः संसह्य कर्णाहतीर् येनानेकपगण्डगण्डलमिलद्दानाम्बुनि क्रीडितम् ॥  
म्स्स्_१८२२-१ अन्येनापि स्वमांसेन छिद्यमानेन दूयते ।  
म्स्स्_१८२२-२ तथापि परमांसानि स्वादूनीति समश्नुते ॥  
म्स्स्_१८२३-१ अन्येऽपि सन्ति गुणिनः कति नो जगत्यां हार त्वमेव गुणिनामुपरिस्थितोऽसि ।  
म्स्स्_१८२३-२ एणीदृशामुरसि नित्यमवस्थितोऽसि सद्वृत्तता च शुचिता च न खण्डिता ते ॥  
म्स्स्_१८२४-१ अन्येऽपि सन्ति बत तामरसावतंसा हंसावलीवलयिनो जलसन्निवेशाः ।  
म्स्स्_१८२४-२ कोऽप्याग्रहो गुरुरयं बत चातकस्य पौरन्दरीं यदभिवाञ्छति वारिधाराम् ॥  
म्स्स्_१८२५-१ अन्येयं रूपसम्पत्तिर् अन्या वैदग्ध्यधोरणी ।  
म्स्स्_१८२५-२ नैषा नलिनपत्राक्षी सृष्टिः साधारणी विधेः ॥  
म्स्स्_१८२६-१ अन्येषां यो न पापानि चिन्तयत्यात्मनो यथा ।  
म्स्स्_१८२६-२ तस्य पापागमस्तात हेत्वभावान्न विद्यते ॥  
म्स्स्_१८२७-१  कर्मणा मनसा वाचा परपीडां करोति यः ।  
म्स्स्_१८२७-२ तद्बीजं जन्म फलति प्रभूतं तस्य चाशुभम् ॥  
म्स्स्_१८२८-१ अन्येषामपि नश्यन्ति सुहृदश्च धनानि च ।  
म्स्स्_१८२८-२ पश्य बुद्ध्या मनुष्याणां राजन्नापदमात्मनः ॥  
म्स्स्_१८२९-१ अन्येष्वर्थकृता मैत्री यावदर्थविडम्बनम् ।  
म्स्स्_१८२९-२ पुम्भिः स्त्रीषु कृता यद्वत् सुमनःस्विव षट्पदैः ॥  
म्स्स्_१८३०-१ अन्ये हि दुःखमृतवः प्रथयन्त्यहोभिः सूर्यांशुलुप्ततिमिरैरभिसारिकाणाम् ।  
म्स्स्_१८३०-२ हेमन्त एष हिमरुद्धसहस्रधामा कामं करोति दिवसेष्वपि शर्म तासाम् ॥  
म्स्स्_१८३१-१ अन्यैः साकं विरोधेन वयं पञ्चोत्तरं शतम् ।  
म्स्स्_१८३१-२ परस्परविरोधेन वयं पञ्च च ते शतम् ॥  
म्स्स्_१८३२-१ अन्योच्छिष्टेषु पात्रेषु भुक्त्वैतेषु महीभुजः ।  
म्स्स्_१८३२-२ कस्मान्न लज्जामवहञ् शौचचिन्तां न वा दधुः ॥  
म्स्स्_१८३३-१ अन्यो धनं प्रेतगतस्य भुङ्क्ते वयांसि चाग्निश्च शरीरधातून् ।  
म्स्स्_१८३३-२ द्वाभ्यामयं सह गच्छत्यमुत्र पुण्येन पापेन च वेष्ट्यमानः ॥  
म्स्स्_१८३४-१ अन्योन्यं कृतवैराणां पुत्रपौत्रं निगच्छति ।  
म्स्स्_१८३४-२ पुत्रपौत्रे विनष्टे तु परलोकं निगच्छति ॥  
म्स्स्_१८३५-१ अन्योन्यं दशनच्छदेषु दशतोरन्योन्यमालिङ्गतोर् अन्योन्यं नखरैः खरैर्विलिखतोरन्योन्यमाचुम्बतोः ।  
म्स्स्_१८३५-२ औत्सुक्येन नवं नवं निधुवनप्रागल्भ्यमभ्यस्यतोः श्रान्ते पञ्चशरेऽपि न प्रणयिनोः प्राप्तोऽपकर्षं रसः ॥  
म्स्स्_१८३६-१ अन्योन्यं मतिमास्थाय यत्र सम्प्रतिभाष्यते ।  
म्स्स्_१८३६-२ न चैकमत्ये श्रेयोस्ति मन्त्रः सोऽधम उच्यते ॥  
म्स्स्_१८३७-१ अन्योन्यकृतवैराणां संवासान्मृदुतां गतम् ।  
म्स्स्_१८३७-२ नव तिष्ठति तद्वरं पुष्करस्थमिवोदकम् ॥  
म्स्स्_१८३८-१ अन्योन्यगूढचेष्टित- सद्भावस्नेहपाशबद्धस्य ।  
म्स्स्_१८३८-२ विच्छेदकरो मृत्युर् धीराणां वा परिच्छेदः ॥  
म्स्स्_१८३९-१ अन्योन्यगोप्यं विदुषां तु लक्षं यदस्य तुल्याः प्रभवो भवन्ति ।  
म्स्स्_१८३९-२ परस्परालिङ्गनतत्पराणां न कान्त सौख्यं युवतीजनानाम् ॥  
म्स्स्_१८४०-१ अन्योन्यग्रथितारुणाङ्गुलिनमत्पाणिद्वयस्योपरि न्यस्योच्छवासविकम्पिताधरदलं निर्वेदशून्यं मुखम् ।  
म्स्स्_१८४०-२ आमीलन्नयनान्तवान्तसलिलं श्लाध्यस्य निन्द्यस्य वा कस्येदं दृढसौहृदं प्रतिदिनं दीनं त्वया स्मर्यते ॥  
म्स्स्_१८४१-१ अन्योन्यदर्शनकृतः समानरूपानुरागकुलवयसाम् ।  
म्स्स्_१८४१-२ केषाञ्चिदेव मन्ये समागमो भवति पुण्यवताम् ॥  
म्स्स्_१८४२-१ अन्योन्यप्रकटानुरागरभसादुद्भूतरोमाञ्चयोर् उत्कण्ठापरिखेददुःसहतया क्षामीभवद्गात्रयोः ।  
म्स्स्_१८४२-२ नक्तं दैववशात् क्षणं गुरुजनात्स्वायत्ततां प्राप्तयोर् यातो दुर्लभसङ्गमोत्सवविधिर्यूनोर्जनाख्येयताम् ॥  
म्स्स्_१८४३-१ अन्योन्यभेदो भ्रातॄणां सुहृदां वा बलान्तक ।  
म्स्स्_१८४३-२ भवत्यानन्दकृद्देव द्विषतां नात्र संशयः ॥  
म्स्स्_१८४४-१ अन्योन्यमुत्पीडयदुत्पलाक्ष्याः स्तनद्वयं पाण्डु तथा प्रवृद्धम् ।  
म्स्स्_१८४४-२ मध्ये यथा श्याममुखस्य तस्य मृणालसूत्रान्तरमप्यलभ्यम् ॥  
म्स्स्_१८४५-१ अन्योन्यरागवशयोर्युवयोर्विलास- स्वच्छन्दताच्छिदपयातु तदालिवर्गः ।  
म्स्स्_१८४५-२ अत्याजयन् सिचयमाजिमकारयन्वा दन्तैर्नखैश्च मदनो मदनः कथं स्यात् ॥  
म्स्स्_१८४६-१ अन्योन्यलक्षणैर्युक्तां नारीं सङ्कीर्णकां विदुः ।  
म्स्स्_१८४६-२ या निजैरेव संयुक्ता चिह्नैस्तां केवलां जगुः ॥  
म्स्स्_१८४७-१ अन्योन्यलावण्यविलोकनान्तं नेत्रद्वयं स्यात्सततं किलास्याः ।  
म्स्स्_१८४७-२ इत्येव नासा विहिता विधात्रा मध्ये तयोर्दर्शनविघ्नकर्त्री ॥  
म्स्स्_१८४८-१ अन्योन्यवारिघटितौ धनवारिपाताद् भीतौ भृशं मृगवधूर्मृगयूथपश्च ।  
म्स्स्_१८४८-२ वित्तस्तया घटनया कृतसौख्यमोहौ नैवाम्बुवाहजलशीकरपातपीडाम् ॥  
म्स्स्_१८४९-१ अन्योन्यविपरीतानि मतानि मनसः सदा ।  
म्स्स्_१८४९-२ अविद्यायां पुनः सत्ये ज्ञानस्योच्चतरस्य हि ।  
म्स्स्_१८४९-३ अङ्गानि निखिलानि स्युः पूरयन्ति परस्परम् ॥  
म्स्स्_१८५०-१ अन्योन्यश्वसिताशनैः फणधरैराविश्य सत्त्वान्बहिर् भुञ्जानैः परिचारकैस्तृणगणैरानन्दिना नन्दिना ।  
म्स्स्_१८५०-२ भिक्षान्नोपचितैश्च दारतनयैः पुष्णाति विश्वानि यः स स्वामी मम दैवतं तदितरो नाम्नापि नाम्नायते ॥  
म्स्स्_१८५१-१ अन्योन्यसङ्गमवशादधुना विभातां तस्यापि तेऽपि मनसी विकसद्विलासे ।  
म्स्स्_१८५१-२ स्रष्टुं पुनर्मनसिजस्य तनुं प्रवृत्तम् आदाविव द्व्यणुककृत्परमाणुयुग्मम् ॥  
म्स्स्_१८५२-१ अन्योन्यसम्भिन्नदृशां सखीनां तस्यास्त्वयि प्रागनुरागचिह्नम् ।  
म्स्स्_१८५२-२ कस्यापि कोऽपीति निवेदितं च धात्रेयिकायाश्चतुरं वचश्च ॥  
म्स्स्_१८५३-१ अन्योन्यसंवलितमांसलदन्तकान्ति सोल्लासमाविरलसं वलितार्धतारम् ।  
म्स्स्_१८५३-२ लीलागृहे प्रतिकलं किलकिञ्चितेषु व्यावर्तमानविनयं मिथुनं चकास्ति ॥  
म्स्स्_१८५४-१ अन्योन्यसमुपष्टम्भाद् अन्योन्यापाश्रयेण च ।  
म्स्स्_१८५४-२ ज्ञातयः सम्प्रवर्धन्ते सरसीवोत्पलान्युत ॥  
म्स्स्_१८५५-१ अन्योन्यस्माद्विनिर्भिन्नं भिन्नगर्भं न युध्यते ।  
म्स्स्_१८५५-२ तथैवापसृतं शक्तं नैकराज्यान्तरीकृतम् ॥  
म्स्स्_१८५६-१ अन्योन्यस्य नियन्त्रणापरिभवादप्रौढशीतातपाः पुष्प्यत्किंशुकचूतनूतनदलाविर्भूतशोणश्रियः ।  
म्स्स्_१८५६-२ पद्मोल्लासितगन्धवासितवहद्वातावदातत्विषो मोदोन्मादजुषो हरन्ति हृदयं वासन्तिका वासराः ॥  
म्स्स्_१८५७-१ अन्योन्यस्य लयं भयादिव महाभूतेषु यातेष्वलं कल्पान्ते परमेक एव स तरुः स्कन्धोच्चयैर्जृम्भते ।  
म्स्स्_१८५७-२ विन्यस्य त्रिजगन्ति कुक्षिकुर्हरे देवेन यस्यास्यते शाखाग्रे शिशुनेव सेवितजलक्रीडाविलासालसम् ॥  
म्स्स्_१८५८-१ अन्योन्यस्याव्यभीचारो भवेदामरणान्तिकः ।  
म्स्स्_१८५८-२ एष धर्मः समासेन ज्ञेयः मत्रीपुंसयोः परः ॥  
म्स्स्_१८५९-१ अन्योन्याक्षिनिपातजातमदयोरन्योन्यचेष्टाशत- स्पृष्टान्तःपदयोर्मनोभवशरव्याघातसम्भ्रान्तयोः ।  
म्स्स्_१८५९-२ स्यादेव द्विरदेन्द्रयोरिव तयोरालिङ्गनं प्राङ्गणे धैर्यस्तम्भविडम्बिनी बलवती लज्जा न चेदर्गला ॥  
म्स्स्_१८६०-१ अन्योन्यान्तरनिर्गताङ्गुलिदलश्रेणीभवन्निश्चल- ग्रन्थिप्रग्रथितं करद्वयमुपर्युत्तानमाबिभ्रता ।  
म्स्स्_१८६०-२ सेयं विभ्रमतोरणप्रणयिना जृम्भाभरोत्तभिते- नोच्चैर्बाहुयुगेन शंसति मनोजन्मप्रवेशोत्सवम् ॥  
म्स्स्_१८६१-१ अन्योन्यास्फालभिन्नद्विपरुधिरवसामांसमस्तिष्कपङ्के मग्नानां स्यन्दनानामुपरि कृतपदन्यासविक्रान्तपत्तौ ।  
म्स्स्_१८६१-२ स्फीतासृक्पानगोष्ठीरसदशिवशिवातूऋयनृत्यत्कबन्धे सङ्ग्रामैकार्णवान्तःपयसि विचरितुं पण्डिताः पाण्डुपुत्राः ॥  
म्स्स्_१८६२-१ अन्योन्याहतदन्तनादमुखरं प्रह्वं मुखं कुर्वता नेत्रे साश्रुकणे निमील्य पुलकव्यासङ्गि कण्डूयता ।  
म्स्स्_१८६२-२ हा हा हेति सुनिष्ठुरं विवदता बाहू प्रसार्य क्षणं पुण्याग्निः पथिकेन पीयत इव ज्वालाहतश्मश्रुणा ॥  
म्स्स्_१८६३-१ अन्योन्येषां पुष्करैरामृशन्तो दानोद्भेदानुच्चकैर्भुग्नवालाः ।  
म्स्स्_१८६३-२ उन्मूर्धानः सन्निपत्यापरान्तैः प्रायुध्यन्त स्पष्टदन्तध्वनीभाः ॥  
म्स्स्_१८६४-१ अन्योपभोगकलुषा मानवती प्रेमगर्विता मुदिता ।  
म्स्स्_१८६४-२ सौन्दर्यगर्विता च प्रेमपराधीनमानसानूढा ॥  
म्स्स्_१८६५-१ अन्योऽपि चन्दनतरोर्महनीयमूर्तेः सेकार्थमुत्सहति तद्गुणबद्धतृष्णः ।  
म्स्स्_१८६५-२ शाखोटकस्य पुनरस्य महाशयोयम् अम्भोद एव शरणं यदि निर्गुणस्य ॥  
म्स्स्_१८६६-१ अन्यो हि नाश्नाति कृतं हि कर्म स एव कर्ता सुखदुःखभागी ।  
म्स्स्_१८६६-२ यत्तेन किञ्चिद्धि कृतं हि कर्म तदश्नुते नास्ति कृतस्य नाशः ॥  
म्स्स्_१८६७-१ अन्वग्राहि मया प्रेयान् निशि स्वोपनयादिति ।  
म्स्स्_१८६७-२ न विप्रलभते तावद् आलीरियमलीकवाक् ॥  
म्स्स्_१८६८-१ अन्वयागतविद्यानाम् अन्वयागतसम्पदाम् ।  
म्स्स्_१८६८-२ विदुषां च प्रभूणां च हृदयं नावलिप्यते ॥  
म्स्स्_१८६९-१ अन्वर्थवेदी शूरश्च क्षमावान्न च कर्कशः ।  
म्स्स्_१८६९-२ कल्याणमेधास्तेजस्वी स भद्रः परिकीर्तितः ॥  
म्स्स्_१८७०-१ अन्विष्यद्भिरयं चिरात् कथमपि प्रार्थ्येत यद्यर्थिभिर् नाथ त्वं पुनरर्थिनः प्रतिदिनं यत्नात् समन्विष्यसि ।  
म्स्स्_१८७०-२ प्राप्तौ चिन्तितमात्रकं दददसौ चिन्तातिरिक्तप्रदं त्वामालोक्य विदीर्यते यदि न तद्ग्रावैव चिन्तामणिः ॥  
म्स्स्_१८७१-१ अन्वीक्षणं च विद्यानां सद्वर्णाश्रमरक्षणम् ।  
म्स्स्_१८७१-२ ग्रहणं शस्त्रशास्त्राणां युद्धमार्गोपशिक्षणम् ॥  
म्स्स्_१८७२-१ अन्वेतं वायवो यान्ति पृष्ठे भानुर्वयांसि च ।  
म्स्स्_१८७२-२ अनुप्लवन्ते मेघाश्च यस्य तस्य रणे जयः ॥  
म्स्स्_१८७३-१ अन्वेषयति मदान्ध- द्विरदमदाम्बुसिक्तमवनितलम् ।  
म्स्स्_१८७३-२ परिणतगर्भभरार्ता सिंहवधूः शल्लकीविपिने ॥  
म्स्स्_१८७४-१ अपः पिबन् प्रपापालीम् अनुरक्तो विलोकयन् ।  
म्स्स्_१८७४-२ अगस्त्यं चिन्तयामास चतुरः सापि सागरान् ॥  
म्स्स्_१८७५-१ अपकर्ताहमस्मीति हृदि ते मा स्म भूद्भयम् ।  
म्स्स्_१८७५-२ विमुखेषु न मे खड्गः प्रहर्तुं जातु वाञ्छति ॥  
म्स्स्_१८७६-१ अपकारदशायामप्य् उपकुर्वन्ति साधवः ।  
म्स्स्_१८७६-२ छिन्दन्तमपि वृक्षः स्वच् छायया किं न रक्षति ॥  
म्स्स्_१८७७-१ अपकारमसम्प्राप्य तुष्येत् साधुरसाधुतः ।  
म्स्स्_१८७७-२ नैषोऽलाभो भुजङ्गेन वेष्टितो यो न दश्यते ॥  
म्स्स्_१८७८-१ अपकारिणि कोपश्चेत् कोपे कोपः कथं न जायेत ।  
म्स्स्_१८७८-२ धर्मार्थकाममोक्ष- प्राणयशोहारिणि क्रूरे ॥  
म्स्स्_१८७९-१ अपकारिणि चेत् कोपः कोपे कापः कथं न ते ।  
म्स्स्_१८७९-२ धर्मार्थकाममोक्षाणां प्रसह्य परिपन्थिनि ॥  
म्स्स्_१८८०-१ अपकारिणि विस्रम्भं यः करोति नराधमः ।  
म्स्स्_१८८०-२ अनाथो दुर्बलो यद्वन् न चिरं स तु जीवति ॥  
म्स्स्_१८८१-१ अपकारिषु मा पापं चिन्तय त्वं कदाचन ।  
म्स्स्_१८८१-२ स्वयमेव पतिष्यन्ति कूलजाता इव द्रुमाः ॥  
म्स्स्_१८८२-१ अपकुर्यात् समर्थं वा नोपकुर्याद्यदापदि ।  
म्स्स्_१८८२-२ उच्छिन्द्यादेव तन्मित्रं विश्वस्याङ्कमुपस्थितम् ॥  
म्स्स्_१८८३-१ अपकुर्वन्नपि प्रायः प्राप्नोति महतः फलम् ।  
म्स्स्_१८८३-२ और्वं दहन्तमेवाग्निं सन्तर्पयति सागरः ॥  
म्स्स्_१८८४-१ अपकृत्य बलस्थस्य दूरस्थोऽस्मीति नाश्वसेत् ।  
म्स्स्_१८८४-२ श्येनानुचरितैर्ह्येते निपतन्ति प्रमाद्यतः ॥  
म्स्स्_१८८५-१ अपकृत्वा बुद्धिमतो दूरस्थोऽस्मीति नाश्वसेत् ।  
म्स्स्_१८८५-२ दीर्घौ बुद्धिमतो बाहू याभ्यां हिंसति हिंसितः ॥  
म्स्स्_१८८६-१ अपक्रान्ते बाल्ये तरुणिमनि चागन्तुमनसि प्रयाते मुग्धत्वे चतुरिमणि चाश्लेषरसिके ।  
म्स्स्_१८८६-२ न केनापि स्पृष्टं यदिह वयसा मर्म परमं यदेतत् पञ्चेषोर्जयति वपुरिन्दीवरदृशः ॥  
म्स्स्_१८८७-१ अपक्वं भङ्गमायाति अतिजीर्णं तु कर्कशम् ।  
म्स्स्_१८८७-२ ज्ञातिघृष्टं तु सोद्वेगं कलहो बान्धवैः सह ॥  
म्स्स्_१८८८-१ अपक्वमपि चूतस्य फलं द्रवति वेगतः ।  
म्स्स्_१८८८-२ गुडशुण्टीप्रलेपेन विधृतं शश्वदातपे ॥  
म्स्स्_१८८९-१ अपक्वे तु घटे नीरं चालन्यां सूक्ष्मपिष्टकम् ।  
म्स्स्_१८८९-२ स्त्रीणां च हृदये वार्ता न तिष्ठति कदापि हि ॥  
म्स्स्_१८९०-१ अपगतमदरागा योषिदेका प्रभाते कृतनिबिडकुचाग्रा पत्युरालिङ्गनेन ।  
म्स्स्_१८९०-२ प्रियतमपरिभुक्तं वीक्षमाना स्वदेहं व्रजति शयनवासाद् वासमन्यद्धसन्ती ॥  
म्स्स्_१८९१-१ अपगतरजोविकारा घनपटलाक्रान्ततारकालोका ।  
म्स्स्_१८९१-२ लम्बपयोधरभारा प्रावृडियं वृद्धवनितेव ॥  
म्स्स्_१८९२-१ अपङ्किलधियः शुद्धाः साधुमानसवृत्तयः ।  
म्स्स्_१८९२-२ वमन्ति श्रुतिजीवातुं ध्वनिं नवरसास्पदम् ॥  
म्स्स्_१८९३-१ अपचिक्रमिषुः पूर्वं सेनां स्वां परिसान्त्वयन् ।  
म्स्स्_१८९३-२ विलङ्घयित्वा सत्रेण ततः स्वयमुपक्रमेत् ॥  
म्स्स्_१८९४-१ अपटः कपटी हिमहीनरुचिः प्रथितः पशुरन्यकलत्ररतः ।  
म्स्स्_१८९४-२ तव राय(?)वसन्तसमो न हरो न हरिर्न्न हरिर्न्न हरिर्न्न हरिः ॥  
म्स्स्_१८९५-१ अपण्डितास्ते पुरुषा मता मे ये स्त्रीषु च श्रीषु च विश्वसन्ति ।  
म्स्स्_१८९५-२ श्रियो हि कुर्वन्ति तथैव नार्यो भुजङ्गकन्यापरिसर्पणानि ॥  
म्स्स्_१८९६-१ अपण्डितो वापि सुहृत् पण्डितो वाप्यनात्मवान् ।  
म्स्स्_१८९६-२ मन्त्रमूलं यतो राज्यम् अतो मन्त्रं सुरक्षितम् ॥  
म्स्स्_१८९७-१ अपतुषारतया विशदप्रभैः सुरतसङ्गपरिश्रमनोदिभिः ।  
म्स्स्_१८९७-२ कुसुमचापमतेजयदंशुभिर् हिमकरो मकरोर्जितकेतनम् ॥  
म्स्स्_१८९८-१ अपत्यं धर्मकार्याणि शुश्रूषा रतिरुत्तमा ।  
म्स्स्_१८९८-२ दाराधीनस्तथा स्वर्गः पितृणामात्मनश्च ह ॥  
म्स्स्_१८९९-१ अपत्यदर्शनस्यार्थे प्राणानपि च या त्यजेत् ।  
म्स्स्_१८९९-२ त्यजन्ति तामपि क्रूरा मातरं दारहेतवे ॥  
म्स्स्_१९००-१ अपत्यानि प्रायो दश दश वराही जनयति क्षमाभारे धुर्यः स पुनरिह नासीन्न भविता ।  
म्स्स्_१९००-२ पदं कृत्वा यः स्वं फणिपतिफणाचक्रवलये निमज्जन्तीमन्तर्जलधि वसुधामुत्तुलयति ॥  
म्स्स्_१९०१-१ अपत्ये यत् तादृग्दुरितमभवत् तेन महता विषक्तस्तीव्रेण व्रणितहृदयेन व्यथयता ।  
म्स्स्_१९०१-२ पटुर्धारावाही नव इव चिरेणापि हि न मे निकृन्तन्मर्माणि क्रकच इव मन्युर्विरमति ॥  
म्स्स्_१९०२-१ अपथेन प्रववृते न जातूपचितोऽपि सः ।  
म्स्स्_१९०२-२ वृद्धौ नदीमुखेनैव प्रस्थानं लवणाम्भसः ॥  
म्स्स्_१९०३-१ अपथेनैव यो योगाद् अधः सारायते स्वयम् ।  
म्स्स्_१९०३-२ नीचोपसर्पणवशात् स पतेद् वंशवानपि ॥  
म्स्स्_१९०४-१ अपथ्यभोगेषु यथातुराणां स्पृहा यथार्थेष्वतिदुर्गतानाम् ।  
म्स्स्_१९०४-२ परोपतापेषु यथा खलानां स्त्रीणां तथा चौर्यरतोत्सवेषु ॥  
म्स्स्_१९०५-१ अपथ्यमायतौ लोभाद् आमनन्त्यनुजीविनः ।  
म्स्स्_१९०५-२ प्रियं श्र्णोति यस्तेभ्यस् तमृच्छन्ति न सम्पदः ॥  
म्स्स्_१९०६-१ अपथ्यस्य च भुक्तस्य दन्तस्य चलितस्य च ।  
म्स्स्_१९०६-२ अमात्यस्य च दुष्टस्य समूलोद्धरणं सुखम् ॥  
म्स्स्_१९०७-१ अपदान्तरं च परितः क्षितिक्षिताम् अपतन् द्रुतभ्रमितहेमनेमयः ।  
म्स्स्_१९०७-२ जविमारुताञ्चितपरस्परोपम- क्षितिरेणुकेतुवसनाः पताकिनः ॥  
म्स्स्_१९०८-१ अपदो दूरगामो च साक्षरो न च पण्डितः ।  
म्स्स्_१९०८-२ अमुखः स्फुटवक्ता च यो जानाति स पण्डितः ॥  
म्स्स्_१९०९-१ अपध्वस्तो ह्यवमतो दुःखं जीवति जीवितम् ।  
म्स्स्_१९०९-२ जीवितं यदवक्षिप्तं यथैव मरणं तथा ॥  
म्स्स्_१९१०-१ अपनय महामोहं राजन्ननेन तवासिना कथय कुहकक्रीडाश्चर्यं कथं क्व च शिक्षितम् ।  
म्स्स्_१९१०-२ यदरिरुधिरं पायं पायं कुसुम्भरसारुणं झगिति वमति क्षीराम्भोधिप्रवाहसितं यशः ॥  
म्स्स्_१९११-१ अपनिद्रमधूकपाण्डुरा सुदृशोऽदृश्यत गण्डमण्डली ।  
म्स्स्_१९११-२ गमिताश्रुजलप्लवैरिव क्रशिमाकीर्णतयापि निम्नताम् ॥  
म्स्स्_१९१२-१ अपनीतं सुनीतेन योऽर्थं प्रत्यानिनीषते ।  
म्स्स्_१९१२-२ मतिमास्थाय सुदृढां तदकापुरुषव्रतम् ॥  
म्स्स्_१९१३-१ अपनीतपरिमलान्तर- कथे पदं न्यस्य देवतरुकुसुमे ।  
म्स्स्_१९१३-२ पुष्पान्तरेऽपि गन्तुं वाञ्छसि चेद् भ्रमर धन्योऽसि ॥  
म्स्स्_१९१४-१ अपनेयमुदेतुमिच्छता तिमिरं रोषमयं धिया पुरः ।  
म्स्स्_१९१४-२ अविभिद्य निशाकृतं तमः प्रभया नांशुमताप्युदीयते ॥  
म्स्स्_१९१५-१ अपमानं पुरस्कृत्य मानं कृत्वा तु पृष्ठतः ।  
म्स्स्_१९१५-२ स्वार्थमभ्युद्धरेत् प्राज्ञः कार्यध्वंसो हि मूर्खता ॥  
म्स्स्_१९१६-१ अपमानः पतिविहितो गुरुपरिकरतीव्रता गृहे दौःस्थ्यम् ।  
म्स्स्_१९१६-२ शीलक्षतये यासां तासामतिरागतोऽन्यनररक्तिः ॥  
म्स्स्_१९१७-१ अपमानात् तपोवृद्धिः सम्मानाच्च तपःक्षयः ।  
म्स्स्_१९१७-२ अर्चितः पूजितो विप्रो दुग्धा गौरिव गच्छति ॥  
म्स्स्_१९१८-१ अपमानात् तु सम्भूतं मानेन प्रशमं नयेत् ।  
म्स्स्_१९१८-२ सामपूर्व उपायो वा प्रणामो वाभिमानजे ॥  
म्स्स्_१९१९-१ अपमानितोऽपि कुलजो न वदति पुरुषं स्वभावदाक्षिण्यात् ।  
म्स्स्_१९१९-२ नहि मलयचन्दनतरुः परशुप्रहतः स्रवेत् पूयम् ॥  
म्स्स्_१९२०-१ अपमेघोदयं वर्षम् अदृष्टकुसुमं फलम् ।  
म्स्स्_१९२०-२ अतर्कितोपपन्नं वो दर्शनं प्रतिभाति मे ॥  
म्स्स्_१९२१-१ अपयाति सरोषया निरस्ते कृतकं कामिनि चुक्षुवे मृगाक्ष्या ।  
म्स्स्_१९२१-२ कलयन्नपि सव्यथोऽवतस्थे- ऽशकुनेन स्खलितः किलेतरोऽपि ॥  
म्स्स्_१९२२-१ अपयान्तीनामधुना सङ्केतनिकेतनान्मृगाक्षीणाम् ।  
म्स्स्_१९२२-२ वासस एव न केवलम् अभवन्मनसोऽपि परिवर्तः ॥  
म्स्स्_१९२३-१ अपयायिनि स्वतोऽर्थे कथमिव सौहार्दधीः कदर्याणाम् ।  
म्स्स्_१९२३-२ यस्यापयानसमये प्राणत्यागोऽपि हा सुकरः ॥  
म्स्स्_१९२४-१ अपरजलधेर्लक्ष्मीं यस्मिन् पुरीं पुरभित्प्रभे मदगजघटाकारैर्नावां शतैरवमृद्नति ।  
म्स्स्_१९२४-२ जलदपटलानीकाकीर्णं नवोत्पलमेचकं जलनिधिरिव व्योम व्योम्नः समोऽभवदम्बुधिः ॥  
म्स्स्_१९२५-१ अपरतरुनिकरमुक्तं मरुमण्डलमावसत्यसावेकः ।  
म्स्स्_१९२५-२ फलकुसुमैरुपकुर्वन्न् अररे करीर कथं धीरः ॥  
म्स्स्_१९२६-१ अपरागसमीरणेरितः क्रमशीर्णाकुलमूलसन्ततिः ।  
म्स्स्_१९२६-२ सुकरस्तरुवत् सहिष्णुना रिपुरुन्मूलयितुं महानपि ॥  
म्स्स्_१९२७-१ अपराद्धं भवद्वाणीश्राविणा पृच्छ किं मया ।  
म्स्स्_१९२७-२ वीणाह परुषं यन्मां कलकण्ठी च निष्ठुरम् ॥  
म्स्स्_१९२८-१ अपराद्धांस्तु सुस्निग्धान् स्नोहोक्त्या मानदानतः ।  
म्स्स्_१९२८-२ साधयेद् भेददण्डाभ्यां यथायोगेन चापरान् ॥  
म्स्स्_१९२९-१ अपराधं न शृणुमो न चासत्यं त्वयोदितम् ।  
म्स्स्_१९२९-२ गोप्येति गदितः कृष्णस् तूष्णीं तिष्ठन् पुनातु वः ॥  
म्स्स्_१९३०-१ अपराधः स दैवस्य न पुनर्मन्त्रिणामयम् ।  
म्स्स्_१९३०-२ कार्यं सुघटितं यत्नाद् दैवयोगाद् विनश्यति ॥  
म्स्स्_१९३१-१ अपराधसहस्रभाजनं पतितं भीमभवार्णवोदरे ।  
म्स्स्_१९३१-२ अगतिं शरणागतं हरे कृपया केवलमात्मसात्कुरु ॥  
म्स्स्_१९३२-१ अपराधानुरूपं च दण्डं पापेषु पातयेत् ।  
म्स्स्_१९३२-२ उद्वेजयेद्धनैरृद्धान् दरिद्रान् वधबन्धनैः ॥  
म्स्स्_१९३३-१ अपराधिनि मयि दण्डं संहरसि किमुद्यतं कुटिलकेशि ।  
म्स्स्_१९३३-२ वर्धयसि विलसितं त्वं दासजनायात्र कुप्यसि च ॥  
म्स्स्_१९३४-१ अपराधी नामाहं प्रसीद रम्भोरु विरम संरम्भात् ।  
म्स्स्_१९३४-२ सेव्यो जनश्च कुपितः कथं नु दासो निरपराधः ॥  
म्स्स्_१९३५-१ अपराधीनाशोकः सहते चरणाहतिं सरोजदृशाम् ।  
म्स्स्_१९३५-२ विलसितबकुलो वनिता- मुखवासी मद्यपात इव ॥  
म्स्स्_१९३६-१ अपराधेऽपि निःशङ्को नियोगी चिरसेवकः ।  
म्स्स्_१९३६-२ स स्वामिनमवज्ञाय चरेच्च निरवग्रहः ॥  
म्स्स्_१९३७-१ अपराधो न मेऽस्तीति नैतद् विश्वासकारणम् ।  
म्स्स्_१९३७-२ विद्यते हि नृशंसेभ्यो भयं गुणवतामपि ॥  
म्स्स्_१९३८-१ अपराधो मया कान्ते कृतो यदि त्वया मतः ।  
म्स्स्_१९३८-२ निपात्य गिरिशृङ्गोच्चौ कुचौ किं न निपीड्यते ॥  
म्स्स्_१९३९-१ अपराह्णशीतलतरेण शनैर् अनिलेन लोलितलताङ्गुलये ।  
म्स्स्_१९३९-२ निलयाय शाखिन इवाह्वयते ददुराकुलाः खगकुलानि गिरः ॥  
म्स्स्_१९३९अ-१ अपरित्यक्तमात्मानम् इच्छता पण्ययोषिताम् ।  
म्स्स्_१९३९अ-२ नित्यौपयोगिकं द्रव्यम् आत्मसारं प्रदर्शयेत् ॥  
म्स्स्_१९४०-१ अपरीक्षितपरवञ्चनम् अञ्चति लोभादपेक्षितप्रेक्षी ।  
म्स्स्_१९४०-२ व्याधूतपक्षमवशो विहन्यते पक्षिवत् क्षितिपः ॥  
म्स्स्_१९४१-१ अपरीक्षितलक्षणप्रमाणैर् अपरामृष्टपदार्थसार्थतत्त्वैः ।  
म्स्स्_१९४१-२ अवशीकृतजैत्रयुक्तिजालैर् अलमेतैरनधीततर्कविद्यैः ॥  
म्स्स्_१९४२-१ अपरीक्ष्य न कर्तव्यं कर्तव्यं सुपरीक्षितम् ।  
म्स्स्_१९४२-२ पश्चाद्भवति सन्तापो ब्राह्मणी नकुलं यथा ॥  
म्स्स्_१९४३-१ अपरोक्षधनो गम्यः श्रीमानपि नान्यथेति निर्दिष्टम् ।  
म्स्स्_१९४३-२ कन्दर्पशास्त्रकारैः कुतः कथा लुप्तविभवस्य ॥  
म्स्स्_१९४४-१ अपर्णेयं भूभृद्वनमटति वल्काम्बरधरा जटालो दिग्वासाः शिखरिणि शिवोऽयं निवसति ।  
म्स्स्_१९४४-२ इति भ्रान्त्यान्योऽन्यं क्षणमिलितयोः क्षोणितिलक द्विषद्दम्पत्योस्ते शिव शिव भवन्ति प्रणतयः ॥  
म्स्स्_१९४५-१ अपर्णैव लता सेव्या विद्वद्भिरिति मे मतिः ।  
म्स्स्_१९४५-२ यया वृतः पुराणोऽपि स्थाणुः सूतेऽमृतं फलम् ॥  
म्स्स्_१९४६-१ अपर्यन्तस्य कालस्य कियानंशः शरच्छतम् ।  
म्स्स्_१९४६-२ तन्मात्रपरमायुर्यः स कथं स्वप्तुमर्हति ॥  
म्स्स्_१९४७-१ अपर्याप्तभुजायामः सखेदोऽस्याः सखीजनः ।  
म्स्स्_१९४७-२ श्रोण्यां कथञ्चित् कुरुते रशनादामबन्धनम् ॥  
म्स्स्_१९४८-१ अपवर्जितविप्लवे शुचौ हृदयग्राहिणि मङ्गलास्पदे ।  
म्स्स्_१९४८-२ विमला तव विस्तरे गिरां मतिरादर्श इवाभिदृश्यते ॥  
म्स्स्_१९४९-१ अपवादादभीतस्य समस्य गुणदोषयोः ।  
म्स्स्_१९४९-२ असद्वृत्तेरहो वृत्तं दुर्विभावं विधेरिव ॥  
म्स्स्_१९५०-१ अपवादो भवेद् येन येन विप्रत्ययो भवेत् ।  
म्स्स्_१९५०-२ नरके गम्यते येन तद् बुधः कथमाचरेत् ॥  
म्स्स्_१९५१-१ अपशङ्कमङ्कपरिवर्तनोचिताश् चलिताः पुरः पतिमुपैतुमात्मजाः ।  
म्स्स्_१९५१-२ अनुरोदितीव करुणेन पत्रिणां विरुतेन वत्सलतयैष निम्नगाः ॥  
म्स्स्_१९५२-१ अपशास्त्रधनो राजा सञ्चयं नाधिगच्छति ।  
म्स्स्_१९५२-२ अस्थाने चास्य तद्वित्तं सर्वमेव विनश्यति ॥  
म्स्स्_१९५३-१ अपशूलं तमासाद्य लवणं लक्ष्मणानुजः ।  
म्स्स्_१९५३-२ रुरोध सम्मुखीनो हि जयो रन्ध्रप्रहारिणाम् ॥  
म्स्स्_१९५४-१ अपशोकमनाः कुटुम्बिनीम् अनुगृह्णीष्व निवापदत्तिभिः ।  
म्स्स्_१९५४-२ स्वजनाश्रु किलातिसन्ततं दहति प्रेतमिति प्रचक्षते ॥  
म्स्स्_१९५५-१ अपश्चात्तापकृत् सम्यग् अनुबन्धिफलप्रदः ।  
म्स्स्_१९५५-२ अदीर्घकालोऽभीष्टश्च प्रशस्तो मन्त्र उच्यते ॥  
म्स्स्_१९५६-१ अपश्यद्भिरिवेशानं रणान्निववृते गणैः ।  
म्स्स्_१९५६-२ मुह्यत्येव हि कृच्छ्रेषु सम्भ्रमज्वलितं मनः ॥  
म्स्स्_१९५७-१ अपश्यद्भिर्महास्वादान् भावान् स्वाद्वविवेकिभिः ।  
म्स्स्_१९५७-२ किं ज्ञेयमशनादन्यत् क्ष्मापैरन्धैरिवोक्षभिः ॥  
म्स्स्_१९५८-१ अपसरणमेव युक्तं मौनं वा तत्र राजहंसस्य ।  
म्स्स्_१९५८-२ कटु रटति निकटवर्ती वाचाटष्टिट्टिभो यत्र ॥  
म्स्स्_१९५९-१ अपसरति न चक्षुषो मृगाक्षी रजनिरियं च न याति नैति निद्रा ।  
म्स्स्_१९५९-२ प्रहरति मदनोऽपि दुःखितानां बत बहुशोऽभिमुखीभवन्त्यपायाः ॥  
म्स्स्_१९६०-१ अपसर पृथिवि समुद्राः संवृणुताम्बूनि भूधरा नमत ।  
म्स्स्_१९६०-२ वामनहरिलघुतुन्दे जगतां कलहः स वः पायात् ॥  
म्स्स्_१९६१-१ अपसर मधुकर दूरं परिमलबहुलेऽपि केतकीकुसुमे ।  
म्स्स्_१९६१-२ इह नहि मधुलवलाभो भवति परं धूलिधूसरं वदनम् ॥  
म्स्स्_१९६२-१ अपसर सखे दूरादस्मात् कटाक्षविषानलात् प्रकृतिविषमाद् योषित्सर्पाद् विलासफणाभृतः ।  
म्स्स्_१९६२-२ इतरफणिना दष्टः शक्यश्चिकित्सितुमौषधैश् चटुलवनिताभोगिग्रस्तं त्यजन्ति हि मन्त्रिणः ॥  
म्स्स्_१९६३-१ अपसारय घनसारं कुरु हारं दूर एव किं कमलैः ।  
म्स्स्_१९६३-२ अलमलमालि मृणालैर् इति वदति दिवानिशं बाला ॥  
म्स्स्_१९६४-१ अपसारसमायुक्तं नयज्ञैर्दुर्गमुच्यते ।  
म्स्स्_१९६४-२ अपसारपरित्यक्तं दुर्गव्याजेन बन्धनम् ॥  
म्स्स्_१९६५-१ अपस्तरन्ति पाषाणा ह्यनुघ्नन्ति हि राक्षसान् ।  
म्स्स्_१९६५-२ कपयः कर्म कुर्वन्ति कालस्य कुटिला गतिः ॥  
म्स्स्_१९६६-१ अपहत्य तमस्तीव्रं यथा भात्युदरे रविः ।  
म्स्स्_१९६६-२ तथापहत्य पाप्मानं भाति गङ्गाजलोक्षितः ॥  
म्स्स्_१९६७-१ अपहरति मनो मे कोऽप्ययं कृष्णचौरः प्रणतदुरितचौरः पूतनाप्राणचौरः ।  
म्स्स्_१९६७-२ वलयवसनचौरो बालगोपीजनानां नयनहृदयचौरः पश्यतां सज्जनानाम् ॥  
म्स्स्_१९६८-१ अपहरति महत्त्वं प्रार्थना किं न जाने जनयति गुरुलज्जामित्यहं किं न वेद्मि ।  
म्स्स्_१९६८-२ तदपि वद वदान्यं तं सदा प्रत्यहं मां जठरपिठरवर्ती वह्निरर्थीकरोति ॥  
म्स्स्_१९६९-१ अपहरसि सदा मनांसि पुंसाम् अतिमहता गुणसम्परिग्रहेण ।  
म्स्स्_१९६९-२ न च भवसि तथाप्यनेकचित्तो हृतमथवा विवृणोति कः परस्वम् ॥  
म्स्स्_१९७०-१ अपहस्तितबान्धवे त्वया विहितं साहसमस्य तृष्णया ।  
म्स्स्_१९७०-२ तदिहानपराधिनि प्रिये सखि कोऽयं करुणोज्झितक्रमः ॥  
म्स्स्_१९७१-१ अपहाय शनैः पटीरवाटीर् इह लाटीजनमानलुण्ठनाय ।  
म्स्स्_१९७१-२ समुदेति मनोजराजधाटी- परिपाटीपटुरेष गन्धवाहः ॥  
म्स्स्_१९७२-१ अपहृत्य परस्यार्थं तेन धर्मं करोति यः ।  
म्स्स्_१९७२-२ स दाता नरकं याति यस्यार्थस्तस्य तत्फलम् ॥  
म्स्स्_१९७३-१ अपह्नुवानस्य जनाय यन्निजाम् अधीरतामस्य कृतं मनोभुवा ।  
म्स्स्_१९७३-२ अबोधि तज्जागरदुःखसाक्षिणी निशा च शय्या च शशाङ्ककोमला ॥  
म्स्स्_१९७४-१ अपां निधिं वारिभिरर्चयन्ति दीपेन सूर्यं प्रतिबोधयन्ति ।  
म्स्स्_१९७४-२ ताभ्यां तयोः किं परिपूर्णता स्याद् भक्त्या हि तुष्यन्ति महानुभावाः ॥  
म्स्स्_१९७५-१ अपां प्रवाहो गाङ्गोऽपि समुद्रं प्राप्य तद्रसः ।  
म्स्स्_१९७५-२ भवत्यवश्यं तद् विद्वान् नाश्रयेदशुभात्मकम् ॥  
म्स्स्_१९७६-१ अपां मूले लीनं क्षणपरिचितं चन्दनरसे मुणालीहारादौ कृतलघुपदं चन्द्रमसि च ।  
म्स्स्_१९७६-२ मुहूर्तं विश्रान्तं सरसकदलीकाननतले प्रियाकण्ठाश्लेषे निवसति परं शैत्यमधुना ॥  
म्स्स्_१९७७-१ अपां विहारे तव हारविभ्रमं करोतु नीरे पृषदुत्करस्तरन् ।  
म्स्स्_१९७७-२ कठोरपीनोच्चकुचद्वयीतट- त्रुटत्तरः सारवसारवोर्मिजः ॥  
म्स्स्_१९७८-१ अपाकुरु कपोलतः सखि भुजङ्गवल्लीरसं परित्यज कुचस्थलात् त्रुटितबन्धनं कञ्चुकम् ।  
म्स्स्_१९७८-२ पिधेहि दशनच्छदे दशनजक्षतं लाक्षया वदेत्थमबलागणे गुरुजने कथं यास्यसि ॥  
म्स्स्_१९७९-१ अपाकृत्याशेषाण्यपि च घनजालानि परितस् तमोधूमस्तोमोद्भवमलिनिमानं च तदनु ।  
म्स्स्_१९७९-२ शरच्चन्द्रः शिल्पी रतिपतिमुदेऽसौ निजकरैः सुधासन्दोहार्द्रैर्भुवनभवनं पाण्डुरयति ॥  
म्स्स्_१९८०-१ अपाङ्गतरले दृशौ मधुरवक्रवर्णा गिरो विलासभरमन्थरा गतिरतीव कान्तं मुखम् ।  
म्स्स्_१९८०-२ इति स्फुरितमङ्गके मृगदृशः स्वतो लीलया तदत्र न मदोदयः कृतपदोऽपि संलक्ष्यते ॥  
म्स्स्_१९८१-१ अपाङ्गपातैरपदेशपूर्वैर् एणीदृशामेकशिलानगर्यात् ।  
म्स्स्_१९८१-२ वीथीषु वीथीषु विनापराधं पदे पदे शृङ्खलिता युवानः ॥  
म्स्स्_१९८२-१ अपाङ्गसंसर्गि तरङ्गितं दृशोर् भ्रुवोररालान्तविलासि वेल्लितम् ।  
म्स्स्_१९८२-२ विसारि रोमाञ्चनकञ्चुकं तनोस् तनोति योऽसौ सुभगे तवागतः ॥  
म्स्स्_१९८३-१ अपाङ्गस्तव तन्वङ्गि विचित्रोऽयं भुजङ्गमः ।  
म्स्स्_१९८३-२ दृष्टमात्रः सुमनसाम् अपि मूर्छाविधायकः ॥  
म्स्स्_१९८४-१ अपाङ्गात् पुच्छमूलं तु तिर्यगश्वं प्रमाणयेत् ।  
म्स्स्_१९८४-२ खुरान्तात् ककुदं यावद् ऊर्ध्वमानेन बुद्धिमान् ॥  
म्स्स्_१९८५-१ अपात्रं पात्रता याति यत्र पात्रं न विद्यते ।  
म्स्स्_१९८५-२ अस्मिन् देशे द्रुमो नास्ति एरण्डोऽपि द्रुमायते ॥  
म्स्स्_१९८६-१ अपात्रवर्षणं जातु न कुर्यात् सद्विगर्हितम् ।  
म्स्स्_१९८६-२ अपात्रवर्षणात् किं स्याद् अन्यत् कोशक्षयादृते ॥  
म्स्स्_१९८७-१ अपात्रे पात्रताबुद्धिः पात्रे बुद्धिरपात्रता ।  
म्स्स्_१९८७-२ ऋणानुबन्धरूपेण दातुरुत्पद्यते मतिः ॥  
म्स्स्_१९८८-१ अपात्रे रमते नारी गिरौ वर्षति वासवः ।  
म्स्स्_१९८८-२ खलमाश्रयते लक्ष्मीः प्राज्ञः प्रायेण निर्धनः ॥  
म्स्स्_१९८९-१ अपानप्राणयोरैक्यं क्षयो मूत्रपुरीषयोः ।  
म्स्स्_१९८९-२ युवा भवति वृद्धोऽपि सततं मूलबन्धनात् ॥  
म्स्स्_१९९०-१ अपानेन पुनः कश्चित् प्रेरितः कालरूपिणा ।  
म्स्स्_१९९०-२ निःश्वासोच्छ्वासकृद्वाति जपन् हंसेत्यहर्निशम् ॥  
म्स्स्_१९९१-१ अपापघनसंवृतेरविशदस्मितात्युन्नमत् समस्तनरसादरग्रहणतः कृतार्थप्रिया ।  
म्स्स्_१९९१-२ रतिर्मनसि जायते यदि कदापि शौर्याश्रया तदैव सकलं जनुः सफलमेवमाहात्मभूः ॥  
म्स्स्_१९९२-१ अपापास्तत्कुलीनाश्च मानयन्ति स्वकान् हितान् ।  
म्स्स्_१९९२-२ एष प्रायो नरेन्द्राणां शङ्कनीयस्तु शोभनः ॥  
म्स्स्_१९९३-१ अपामुद्वृत्तानां निजमुपदिशन्त्या स्थितिपदं दधत्या शालीनामवनतिमुदारे सति फले ।  
म्स्स्_१९९३-२ मयूराणामुग्रं विषमिव हरन्त्या मदमहो कृतः कृत्स्नस्यायं विनय इव लोकस्य शरदा ॥  
म्स्स्_१९९४-१ अपायकलिता मनुर्जगति सापदः सम्पदो विनश्वरमिदं सुखं विषयजं श्रियश्चञ्चलाः ।  
म्स्स्_१९९४-२ भवन्ति जरसारसास्तरललोचना योषितस् तदप्ययमहो जनस्तपसि नो परे रज्यति ॥  
म्स्स्_१९९५-१ अपायसन्दर्शनजां विपत्तिम् उपायसन्दर्शनजां च सिद्धिम् ।  
म्स्स्_१९९५-२ मेधाविनो नीतिविधिप्रयुक्तां पुरः स्फुरन्तीमिव दर्शयन्ति ॥  
म्स्स्_१९९६-१ अपायि मुनिना पुरा पुनरमायि मर्यादया अतारि कपिना पुरा पुनरदाहि लङ्कारिणा ।  
म्स्स्_१९९६-२ अमन्थि मुरवैरिणा पुनरबन्धि लङ्कारिणा क्व नाम वसुधापते तव यशोऽम्बुधिः क्वाम्बुधिः ॥  
म्स्स्_१९९७-१ अपारः पाथोधिः पुलिनपदवी योजनशतं निरालम्बो मार्गो वियति किल शून्या दश दिशः ।  
म्स्स्_१९९७-२ इतीवायं कीरः कतिपयपदान्येव गगने मुहुर्भ्राम्यन् भ्राम्यन् पतति गुणवृक्षे पुनरपि ॥  
म्स्स्_१९९८-१ अपारपुलिनस्थलीभुवि हिमालये मालये निकामविकटोन्नते दुरधिरोहणे रोहणे ।  
म्स्स्_१९९८-२ महत्यमरभूधरे गहनकन्दरे मन्दरे भ्रमन्ति न पतन्त्यहो परिणता भवत्कीर्तयः ॥  
म्स्स्_१९९९-१ अपारसंसारसमुद्रमध्ये सम्मज्जतो मे शरणं किमस्ति ।  
म्स्स्_१९९९-२ गुरो दयालो कृपया वदैतद् विश्वेशपादाम्बुजदीर्घनौका ॥  
म्स्स्_२०००-१ अपारे काव्यसंसारे कविरेव प्रजापतिः ।  
म्स्स्_२०००-२ यथा वै रोचते विश्वं तथेदं परिवर्तते ॥  
म्स्स्_२००१-१ अपारे पाथोधौ किमिति सतिमिग्राहगहने निलीय श्रीनाथः स्वपिति भुजगे शङ्कित इव ।  
म्स्स्_२००१-२ किमेतावद्भिर्वा भवतु किल सर्वातिशयितः श्रिया संश्लिष्टाङ्को व्यपगतभयं को निवसतु ॥  
म्स्स्_२००२-१ अपारैर्व्यापारैरहरिह नयन्तोऽशनदशा- स्वथ स्नाताः सन्ध्यां विदधति न जातु स्वसमये ।  
म्स्स्_२००२-२ त्यजन्तः स्वां वृत्तिं द्विजकुलभवा ग्रामगणकी- भवन्तो हन्तामी कथमपि च जीवन्ति बहवः ॥  
म्स्स्_२००३-१ अपार्थकमनायुष्यं गोविषाणस्य भक्षणम् ।  
म्स्स्_२००३-२ दन्ताश्च परिघृष्यन्ते रसश्चापि न लभ्यते ॥  
म्स्स्_२००४-१ अपार्थेतरयुक्तानां व्याससङ्ग्रहशालिनाम् ।  
म्स्स्_२००४-२ अपि गोपालगीतानां निवेशो निगमादिषु ॥  
म्स्स्_२००५-१ अपास्तपाथेयसुधोपयोगैस् त्वच्चुम्बिनैव स्वमनोरथेन ।  
म्स्स्_२००५-२ क्षुधं च निर्वापयता तृषं च स्वादीयसाध्वा गमितः सुखं तैः ॥  
म्स्स्_२००६-१ अपास्तपाथोरुहि शायितं करे करोति लीलाकमलं किमाननम् ।  
म्स्स्_२००६-२ तनोषि हारं कियदस्रुणः स्रवैर् अदोषनिर्वासितभूषणे हृदि ॥  
म्स्स्_२००७-१ अपास्तस्ताराभिर्विधन इव कामी युवतिभिर् मधुच्छत्रच्छायां स्पृशति शशलक्ष्मा परिणतः ।  
म्स्स्_२००७-२ अयं प्राचीकर्णाभरणरचनाशोककुसुम- च्छटालक्ष्मीचौरः कलयति रविः पूर्वमचलम् ॥  
म्स्स्_२००८-१ अपास्य लक्ष्मीहरणोत्थवैरिताम् अचिन्तयित्वा च तदद्रिमन्थनम् ।  
म्स्स्_२००८-२ ददौ निवासं हरये महोदधिर् विमत्सरा धीरधियां हि वृत्तयः ॥  
म्स्स्_२००९-१ अपि कल्पानिलस्यैव तरङ्गस्य महोदधेः ।  
म्स्स्_२००९-२ शक्यते प्रसरो रोद्धुं नानुरक्तस्य चेतसः ॥  
म्स्स्_२०१०-१ अपि कापुरुषो भीरुः स्याच्चेन्नृपतिसेवकः ।  
म्स्स्_२०१०-२ तथापि न पराभूतिं जनादाप्नोति मानवः ॥  
म्स्स्_२०११-१ अपि कापुरुषो भीरुः स्याच्चेन्नृपतिसेवकः ।  
म्स्स्_२०११-२ यदाप्नोति फलं लोकात् तस्यांशमपि नो गुणी ॥  
म्स्स्_२०१२-१ अपि कापुरुषो मार्गे द्वितीयः क्षेमकारकः ।  
म्स्स्_२०१२-२ कर्कटेन द्वितीयेन जीवितं परिरक्षितम् ॥  
म्स्स्_२०१३-१ अपि कालस्य यः कालः सोऽपि कालमपेक्षते ।  
म्स्स्_२०१३-२ कर्तुं जगन्ति हन्तुं वा कालस्तेन जगत्प्रभुः ॥  
म्स्स्_२०१४-१ अपि कीर्त्यर्थमायान्ति नाशं सद्योऽतिमानिनः ।  
म्स्स्_२०१४-२ न चेच्छन्त्ययशोमिश्रम् अप्येवानन्त्यमायुषः ॥  
म्स्स्_२०१५-१ अपि कुञ्जरकर्णाग्राद् अपि पिप्पलपल्लवात् ।  
म्स्स्_२०१५-२ अपि विद्युद्विलसिताद् विलोलं ललनामनः ॥  
म्स्स्_२०१६-१ अपि क्रियार्थं सुलभं समित्कुशं जलान्यपि स्नानविधिक्षमाणि ते ।  
म्स्स्_२०१६-२ अपि स्वशक्त्या तपसि प्रवर्तसे शरीरमाद्यं खलु धर्मसाधनम् ॥  
म्स्स्_२०१७-१ अपि घोरापराधस्य धर्ममाश्रित्य तिष्ठतः ।  
म्स्स्_२०१७-२ स हि प्रच्छाद्यते दोषः शैलो मेघैरिवासितैः ॥  
म्स्स्_२०१८-१ अपि चाप्यफलं कर्म पश्यामः कुर्वतो जनान् ।  
म्स्स्_२०१८-२ नान्यथा ह्यभिजानन्ति वृत्तिं लोके कथञ्चन ॥  
म्स्स्_२०१९-१ अपि चिन्तामणिश्चिन्तापरिश्रममपेक्षते ।  
म्स्स्_२०१९-२ इदं त्वचिन्तितं मन्ये कृतमाश्चर्यमार्यया ॥  
म्स्स्_२०२०-१ अपि चेत् सुदुराचारो भजते मामनन्यभाक् ।  
म्स्स्_२०२०-२ साधुरेव स मन्तव्यः सम्यग् व्यवसितो हि सः ॥  
म्स्स्_२०२१-१ अपि चेदसि पापेभ्यः सर्वेभ्यः पापकृत्तमः ।  
म्स्स्_२०२१-२ सर्वं ज्ञानप्लवेनैव वृजिनं सन्तरिष्यसि ॥  
म्स्स्_२०२२-१ अपि जनकसुतायास्तच्च तच्चानुरूपं स्फुटमिह शिशुयुग्मे नैपुणोन्नेयमस्ति ।  
म्स्स्_२०२२-२ ननु पुनरिव तन्मे गोचरीभूतमक्ष्णोर् अभिनवशतपत्रश्रीमदास्यं प्रियायाः ॥  
म्स्स्_२०२३-१ अपि जलकणान् पयोधेर् दूरादाहृत्य जायते जलदः ।  
म्स्स्_२०२३-२ निकटाद् घटानपि शतं समीहरन् वारिहार्येव ॥  
म्स्स्_२०२४-१ अपि तद्वपुषि प्रसर्पतोर् गमिते कान्तिझरैरगाधताम् ।  
म्स्स्_२०२४-२ स्मरयौवनयोः खलु द्वयोः प्लवकुम्भौ भवतः कुचावुभौ ॥  
म्स्स्_२०२५-१ अपि तरुवनान्यूष्मायन्ते तपत्यपि यामिनी दहति सरसीवातोऽप्येष ज्वलन्ति जलान्यपि ।  
म्स्स्_२०२५-२ इति समधिकं ग्रीष्मे भीष्मे न पुण्यवतां भयं मलयजरसैर्दिग्धं लब्ध्वा वधूस्तनमण्डलम् ॥  
म्स्स्_२०२६-१ अपि तुरगसमीपादुत्पतन्तं मयूरं न स रुचिरकलापं बाणलक्ष्यीचकार ।  
म्स्स्_२०२६-२ सपदि गतमनस्कश्चित्रमाल्यानुकीर्णे रतिविगलितबन्धे केशपाशे प्रियायाः ॥  
म्स्स्_२०२७-१ अपि तेजो निधिर्हन्त पतितो यदि जायते ।  
म्स्स्_२०२७-२ सुरतं किमिवास्माकम् इति कोकैर्वियुज्यते ॥  
म्स्स्_२०२८-१ अपि त्वया कैरविणि व्यधायि मुधा सुधाबन्धुनि बन्धुभावः ।  
म्स्स्_२०२८-२ जनापवादः परितः प्रयातः समागमो हन्त न जातु जातः ॥  
म्स्स्_२०२९-१ अपि दलन्मुकुले बकुले यया पदमधायि कदापि न तृष्णया ।  
म्स्स्_२०२९-२ अहह सा सहसा विधुरे विधौ मधुकरी बदरीमनुवर्तते ॥  
म्स्स्_२०३०-१ अपि दिनमणिरेष क्लेशितः शीतसङ्घैर् अथ निशि निजभार्यां गाढमालिङ्ग्य दोर्भ्याम् ।  
म्स्स्_२०३०-२ स्वपिति पुनरुदेतुं सालसाङ्गस्तु तस्मात् किमु न भवतु दीर्घा यामिनी कामिनीयम् ॥  
म्स्स्_२०३१-१ अपि दोर्भ्यां परिबद्धा बद्धापि गुणैरनेकधा निपुणैः ।  
म्स्स्_२०३१-२ निर्गच्छति क्षणादिव जलधिजलोत्पत्तिपिच्छिला लक्ष्मीः ॥  
म्स्स्_२०३२-१ अपि नदथ निकामं दर्दुराः किं सुवर्ण- द्युतिभरमुपनीता नूतनैर्वारिपूरैः ।  
म्स्स्_२०३२-२ अयमचिरविनाशी शोचनीयस्तु भावी स चिरमवटसीम्नि प्राच्य एव क्रयो वः ॥  
म्स्स्_२०३३-१ अपि नाम स दृश्येत पुरुषातिशयो भुवि ।  
म्स्स्_२०३३-२ गर्वोच्छूनमुखा येन धनिनो नावलोकिताः ॥  
म्स्स्_२०३४-१ अपि नित्यानन्दमयं सहः श्रियं वहति सन्ततं हृदये ।  
म्स्स्_२०३४-२ कः साधारणपुरुषः प्रभवत्वेनामनादर्त्तुम् ॥  
म्स्स्_२०३५-१ अपि निपुणतरमधीतं दुर्विनयारूढचेतसः पुंसः ।  
म्स्स्_२०३५-२ मणिरिव फणिफणवर्ती प्रभवति शोकाय लोकानाम् ॥  
म्स्स्_२०३६-१ अपि निर्मुक्तभोगेन स्वान्तःस्थविषयेक्षया ।  
म्स्स्_२०३६-२ असद्भावाय जायेत जिह्मगेन सहासिका ॥  
म्स्स्_२०३७-१ अपि पञ्चशतं दण्ड्यान् दण्डयेत् पृथिवीपतिः ।  
म्स्स्_२०३७-२ अभावे पञ्च कायस्थान् एकं वा स्वर्णकारकम् ॥  
म्स्स्_२०३८-१ अपि पञ्चशतं शूरा मृद्नन्ति महतीं चमूम् ।  
म्स्स्_२०३८-२ अथवा पञ्च षट् सप्त विजयन्तेऽनिवर्तिनः ॥  
म्स्स्_२०३९-१ अपि पुत्रैः कलत्रैर्वा प्राणान् रक्षेत पण्डितः ।  
म्स्स्_२०३९-२ विद्यमानैर्यतस्तैः स्यात् सर्वं भूयोऽपि देहिनाम् ॥  
म्स्स्_२०४०-१ अपि पौरुषमादेयं शास्त्रं चेद्युक्तिबोधकम् ।  
म्स्स्_२०४०-२ अन्यत्त्वार्षमपि त्याज्यं भाव्यं न्याय्यैकसेविना ॥  
म्स्स्_२०४१-१ अपि प्रगल्भललनाकटाक्षचपलाः श्रियः ।  
म्स्स्_२०४१-२ सन्मन्त्रिप्रणिधानेन चिरं तिष्ठन्ति भूभुजाम् ॥  
म्स्स्_२०४२-१ अपि प्राज्यं राज्यं तृणमिव परित्यज्य सहसा विलोलद्वानीरं तव जननि तीरं श्रितवताम् ।  
म्स्स्_२०४२-२ सुधातः स्वादीयः सलिलमिदमातृप्ति पिबतां जनानामानन्दः परिहसति निर्वाणपदवीम् ॥  
म्स्स्_२०४३-१ अपि प्राणसमानिष्टान् पालितांल्लालितानपि ।  
म्स्स्_२०४३-२ भृत्यान् युद्धे समुत्पन्ने पश्येच्छुष्कमिवेन्धनम् ॥  
म्स्स्_२०४४-१ अपि बन्धुतया नारी बहुपुत्रा गुणैर्युता ।  
म्स्स्_२०४४-२ शोच्या भवतिसा नारी पतिहीना तपस्विनी ॥  
म्स्स्_२०४५-१ अपि ब्रह्मपरानन्दादिदमप्यधिकं ध्रुवम् ।  
म्स्स्_२०४५-२ जहार नारदादीनां चित्तानि कथमन्यथा ॥  
म्स्स्_२०४६-१ अपि ब्रह्मवधं कृत्वा प्रायश्चित्तेन शुध्यति ।  
म्स्स्_२०४६-२ तदर्थेन विचीर्णेन न कथञ्चित्सुहृद्द्रुहः ॥  
म्स्स्_२०४७-१ अपि भुजलतोत्क्षेपादस्याः कृतं परिरम्भणं प्रियसहचरीक्रीडालापे श्रुता अपि सूक्तयः ।  
म्स्स्_२०४७-२ नवपरिणयव्रीडावत्या मुखोन्नतियत्नतो- ऽप्यलसवलिता तिर्यग्दृष्टिः करोति महोत्सवम् ॥  
म्स्स्_२०४८-१ अपि भोगिषु मणिधारिण एव निहंसि नतु यद्द्विषोऽपि परान् ।  
म्स्स्_२०४८-२ तत्तव गरुड स्थाने दानवसंहारिवाहस्य ॥  
म्स्स्_२०४९-१ अपि भ्राता सुतोऽर्घ्यो वा श्वशुरो मातुलोऽपि वा ।  
म्स्स्_२०४९-२ नादण्ड्यो नाम राज्ञोऽस्ति धर्माद्विचलितः स्वकात् ॥  
म्स्स्_२०५०-१ अपि मन्दत्वमापन्नो नष्टो वापीष्टदर्शनात् ।  
म्स्स्_२०५०-२ प्रायेण प्राणिनां भूयो दुःखवेगोऽधिको भवेत् ॥  
म्स्स्_२०५१-१ अपि मरणमुपैति सा मृगाङ्के विलसति कैव कथा रसान्तरस्य ।  
म्स्स्_२०५१-२ अयि कथमधुना दधाति शान्तिं विषमशरज्वरतीव्रदेहदाहः ॥  
म्स्स्_२०५२-१ अपि मानुष्यकं लब्ध्वा भवन्ति ज्ञानिनो न ये ।  
म्स्स्_२०५२-२ पशुतैव वरा तेषां प्रत्यवायाप्रवर्तनात् ॥  
म्स्स्_२०५३-१ अपि मार्दवभावेन गात्रं संलीय बुद्धिमान् ।  
म्स्स्_२०५३-२ अरिं नाशयते नित्यं यथा वल्ली महाद्रुमम् ॥  
म्स्स्_२०५४-१ अपि मुदमुपयान्तो वाग्विलासैः स्वकीयैः परभणितिषु तोषं यान्ति सन्तः कियन्तः ।  
म्स्स्_२०५४-२ निजघनमकरन्दस्यन्दपूर्णालवालः कलशसलिलसेकं नेहते किं रसालः ॥  
म्स्स्_२०५५-१ अपि मृगपतिना करीन्द्रकुम्भ- स्थलदलनोद्गतपौरुषेण यस्य ।  
म्स्स्_२०५५-२ भयचकितदृशा प्रनष्टमुच्चैः स हि शरभीकुलराजचक्रवर्ती ॥  
म्स्स्_२०५६-१ अपि मृद्व्या गिरा लभ्यः सदा जागर्त्यतन्द्रितः ।  
म्स्स्_२०५६-२ नास्ति धर्मसमो भृत्यः किञ्चिदुक्तस्तु धावति ॥  
म्स्स्_२०५७-१ अपि मेरूपमं प्राज्ञम् अपि शूरमपि स्थिरम् ।  
म्स्स्_२०५७-२ तृणीकरोति तृष्णैका निमेषेण नरोत्तमम् ॥  
म्स्स्_२०५८-१ अपि यत्सुकरं कर्म तदप्येकेन दुष्करम् ।  
म्स्स्_२०५८-२ बिशेषतोऽसहायेन किमु राज्यं महोदयम् ॥  
म्स्स्_२०५९-१ अपि राज्यादपि स्वर्गाद् अपीन्दोरपि माधवात् ।  
म्स्स्_२०५९-२ अपि कान्ताकुचस्पर्शात् सन्तोषः परमं सुखम् ॥  
म्स्स्_२०६०-१ अपि लपितुमहं न हन्त शक्तस् तव पुरतः परितापमायताक्ष्याः ।  
म्स्स्_२०६०-२ शिव शिव रसना यतो न यत्नाद् अपि यतते निजदाहशङ्कयेव ॥  
म्स्स्_२०६१-१ अपि ललितसुगुणवेणिः सालङ्कारापि या सुवर्णापि ।  
म्स्स्_२०६१-२ रघुतिलक विहीना चेद् वाणी रमणीव नैव कल्याणी ॥  
म्स्स्_२०६२-१ अपि वज्रेण सङ्घर्षम् अपि पद्भ्यां पराभवम् ।  
म्स्स्_२०६२-२ सहन्ते गुणलोभेन त एव मणयो यदि ॥  
म्स्स्_२०६३-१ अपि वटतरोः स्पर्धां बीजेन सर्षप साम्प्रतं परिणमसि यो मुष्टिः शाकं सति स्थलसौष्ठवे ।  
म्स्स्_२०६३-२ जठरकुहरक्रीडद्विश्वो यदेकदलोदरे प्रलयशिशुको देवः शिश्ये पुरेति ह शुश्रुमः ॥  
म्स्स्_२०६४-१ अपि वर्षशतं स्थित्वा सदा कृत्रिमरागिणी ।  
म्स्स्_२०६४-२ वेश्या शुकीव निःश्वासा निःसङ्गेभ्यः पलायते ॥  
म्स्स्_२०६५-१ अपि विधिः कुसुमानि तवाशुगान् स्मर विधाय न निर्वृतिमाप्तवान् ।  
म्स्स्_२०६५-२ अदित पञ्च हि ते स नियम्य तांस् तदपि तैर्बत जर्जरितं जगत् ॥  
म्स्स्_२०६६-१ अपि वीर्योत्कटः शत्रुर् यतो भेदेन सिध्यति ।  
म्स्स्_२०६६-२ तस्माद् भेदः प्रयोक्तव्यः शत्रूणां विजिगीषुणा ॥  
म्स्स्_२०६७-१ अपि वेत्ति षडक्षराणि चेद् उपदेष्टुं शितिकण्ठमिच्छति ।  
म्स्स्_२०६७-२ वसनाशनमात्रमस्ति चेद् धनदादप्यतिरिच्यते खलः ॥  
म्स्स्_२०६८-१ अपि शारदचन्द्रिका यदीयां तुलनां गच्छति दुष्करैस्तपोभिः ।  
म्स्स्_२०६८-२ न तटुञ्झति मानसं मदीयं हसितं खञ्जनमञ्जुलोचनायाः ॥  
म्स्स्_२०६९-१ अपि शास्त्रेषु कुशला लोकाचारविवर्जिताः ।  
म्स्स्_२०६९-२ सर्वे ते हास्यतां यान्ति यथा ते मूर्खपण्डिताः ॥  
म्स्स्_२०७०-१ अपि शिशिरतरोपचारयोग्यं द्वितयमिदं युगपन्न सह्यमेव ।  
म्स्स्_२०७०-२ जरठितरविदीधितिश्च कालो दयितजनेन समं च विप्रयोगः ॥  
म्स्स्_२०७१-१ अपि श्रोणिभरस्वैरां धर्तुं तामशकन्न सः ।  
म्स्स्_२०७१-२ तदङ्गसङ्गजस्तम्भो गजस्तम्भोरुदोरपि ॥  
म्स्स्_२०७२-१ अपि सन्तापशमनाः शुद्धाः सुरभिशीतलाः ।  
म्स्स्_२०७२-२ भुजङ्गसङ्गाज्जायन्ते भीषणाश्चन्दनद्रुमाः ॥  
म्स्स्_२०७३-१ अपि सम्पूर्णतायुक्तैः कर्तव्याः सुहृदो बुधैः ।  
म्स्स्_२०७३-२ नदीशः परिपूर्णोऽपि चन्द्रोदयमपेक्षते ॥  
म्स्स्_२०७४-१ अपि सम्भृतस्य सततं रिक्तत्वं बिभ्रतो विसर्जनतः ।  
म्स्स्_२०७४-२ उदरस्योदारस्य च केवलमाकारतो भेदः ॥  
म्स्स्_२०७५-१ अपि सत्पथनिष्ठानाम् आशाः पूरयतामपि ।  
म्स्स्_२०७५-२ अगस्त्यवृत्तिर्मेघानां हन्त मालिन्यकारणम् ॥  
म्स्स्_२०७६-१ अपि स दिवसः किं स्याद्यत्र प्रियामुखपङ्कजे मधु मधुकरीवास्मद्दृष्टिर्विकासिनि पास्यति ।  
म्स्स्_२०७६-२ तदनु च मृदुस्निग्धालापक्रमाहितनर्मणः सुरतसचिवैरङ्गैः सङ्गो ममापि भविष्यति ॥  
म्स्स्_२०७७-१ अपि सर्वविदो न राजते वचनं श्रोतरि बोधवर्जिते ।  
म्स्स्_२०७७-२ अपि भर्तरि नष्टलोचने विफलः किं न कलत्रविभ्रमः ॥  
म्स्स्_२०७८-१ अपि सहवसतामसतां जलरुहजलवद्भवत्यसंश्लेषः ।  
म्स्स्_२०७८-२ दूरेऽपि सतां वसतां प्रीतिः कुमुदेन्दुवद् भवति ॥  
म्स्स्_२०७९-१ अपि सागरपर्यन्ता विचेतव्या वसुन्धरा ।  
म्स्स्_२०७९-२ देशो ह्यरत्निमात्रोऽपि नास्ति दैवज्ञवर्जितः ॥  
म्स्स्_२०८०-१ अपि सुभगं तव वदनं पश्यति सुभगे यदा यदा चन्द्रः ।  
म्स्स्_२०८०-२ ग्लायति हन्त पिधत्ते सपदि मुखं स्वं पयोदान्तः ॥  
म्स्स्_२०८१-१ अपि स्थानुवदासीत शुष्यन् परिगतः क्षुधा ।  
म्स्स्_२०८१-२ न त्वेवानात्मसम्पन्नाद् वृत्तिमीहेत पण्डितः ॥  
म्स्स्_२०८२-१ अपि स्यात् पितृहा वैरी सोऽपि दानविलोभितः ।  
म्स्स्_२०८२-२ गत्वा विश्वासभावं स शत्रोरात्मानमर्पयेत् ॥  
म्स्स्_२०८३-१ अपि स्वमस्वप्नमसूषुपन्नमी परस्य दाराननवैतुमेव माम् ।  
म्स्स्_२०८३-२ स्वयं दुरध्वार्णवनाविकाः कथं स्पृशन्तु विज्ञाय हृदापि तादृशीम् ॥  
म्स्स्_२०८४-१ अपि स्वल्पतरं कार्यं यद्भवेत् पृथिवीपतेः ।  
म्स्स्_२०८४-२ तन्न वाच्यं सभामध्ये प्रोवाचेदं बृहस्पतिः ॥  
म्स्स्_२०८५-१ अपि स्वल्पमसत्यं यः पुरो वदति भूभुजाम् ।  
म्स्स्_२०८५-२ देवानां च विनाशः स्याद् ध्रुवं तस्य गुरोरपि ॥  
म्स्स्_२०८६-१ अपि स्वैः सर्वस्वैः पुनरपधनैः कैरपि धनैः परित्राणैः प्राणैर्यदपि च विधेयं परहितम् ।  
म्स्स्_२०८६-२ तदद्यैतच्छब्दात् परभृत भवत्येव भवतस् ततः शब्दालस्यं कथमपि निरस्यं क्षणमपि ॥  
म्स्स्_२०८७-१ अपीडयन् बलं शत्रूञ् जिगीषुरभिषेणयेत् ।  
म्स्स्_२०८७-२ सुखसाध्यं द्विषां सैन्यं दीर्घप्रयाणपीडितम् ॥  
म्स्स्_२०८८-१ अपीतक्षीबकादम्बम् असम्मृष्टामलाम्बरम् ।  
म्स्स्_२०८८-२ अप्रसादितशुद्धाम्बु जगदासीन्मनोहरम् ॥  
म्स्स्_२०८९-१ अपुत्रत्वं भवच्छ्रेयो न तु स्याद्विगुणः सुतः ।  
म्स्स्_२०८९-२ जीवन्नप्यविनीतोऽसौ मृत एव न संशयः ॥  
म्स्स्_२०९०-१ अपुत्रस्य गतिर्नास्ति स्वर्गो नैव च नैव च ।  
म्स्स्_२०९०-२ तस्मात् पुत्रमुखं दृष्ट्वा भवेत् पश्चाद्धि तापसः ॥  
म्स्स्_२०९१-१ अपुत्रस्य गृहं शून्यं दिशः शून्यास्त्वबान्धवाः ।  
म्स्स्_२०९१-२ मूर्खस्य हृदयं शून्यं सर्वशून्या दरिद्रता ॥  
म्स्स्_२०९२-१ अपुत्रस्य गृहं शोच्यं शोच्यं राज्यमराजकम् ।  
म्स्स्_२०९२-२ निराहाराः प्रजाः शोच्या शोच्यं मैथुनमप्रजम् ॥  
म्स्स्_२०९३-१ अपुनर्देहिशब्दार्थम् अप्रत्युपकृतिक्षमम् ।  
म्स्स्_२०९३-२ अर्थिनं कुरुते कश्चित् पुनरावृत्तिवर्जितम् ॥  
म्स्स्_२०९४-१ अपुष्यत घनावली भुवनजीवनैर्यत्करैर् अवर्ध्यत सुधारुचिर्बहुबुधालिसन्तर्पणः ।  
म्स्स्_२०९४-२ तमन्धतमसच्छिदं रविमवेक्ष्य जाज्वल्यसे त्वमेव रविकान्ततामयसि हन्त किं कुर्महे ॥  
म्स्स्_२०९५-१ अपूजितैवास्तु गिरीन्द्रकन्या किं पक्षपातेन मनोभवस्य ।  
म्स्स्_२०९५-२ यद्यस्ति दूती सरसोक्तिदक्षा दासः पतिः पादतले वधूनाम् ॥  
म्स्स्_२०९६-१ अपूजितोऽतिथिर्यस्य गृहाद्याति विनिःश्वसन् ।  
म्स्स्_२०९६-२ गच्छन्ति पितरस्तस्य विमुखाः सह दैवतैः ॥  
म्स्स्_२०९७-१ अपूज्या यत्र पूज्यन्ते पूज्यानां तु विमानना ।  
म्स्स्_२०९७-२ त्रीणि तत्र प्रवर्तन्ते दुर्भिक्षं मरणं भयम् ॥  
म्स्स्_२०९८-१ अपूज्या यत्र पूज्यन्ते पूज्यानामप्यमानना ।  
म्स्स्_२०९८-२ तव दैवकृतो दण्डः सद्यः पतति दारुणः ॥  
म्स्स्_२०९९-१ अपूर्णे नैव मर्तव्यं सम्पूर्णे नैव जीवति ।  
म्स्स्_२०९९-२ तस्माद्धैर्यं विधातव्यं हन्तव्या परवाहिनी ॥  
म्स्स्_२१००-१ अपूर्वं चौर्यमभ्यस्तं त्वया चञ्चललोचने ।  
म्स्स्_२१००-२ दिवापि जाग्रतां पुंसां चेतो हरसि दूरतः ॥  
म्स्स्_२१०१-१ अपूर्वं यद्वस्तु प्रथयति विना कारणकलां जगद् ग्रावप्रख्यं निजरसभरात् सारयति च ।  
म्स्स्_२१०१-२ क्रमात् प्रख्योपाख्याप्रसरसुभगं भासयति तत् सरस्वत्यास्तत्त्वं कविसहृदयाख्यं विजयते ॥  
म्स्स्_२१०२-१ अपूर्वः कोऽपि कोपाग्निः सज्जनस्य खलस्य च ।  
म्स्स्_२१०२-२ एकस्य शाम्यति स्नेहाद् वर्धतेऽन्यस्य वारितः ॥  
म्स्स्_२१०३-१ अपूर्वः कोऽपि कोशोऽयं विद्यते तव भारति ।  
म्स्स्_२१०३-२ व्ययतो वृद्धिमायाति क्षयमायाति सञ्चयात् ॥  
म्स्स्_२१०४-१ अपूर्वः कोऽपि तन्वङ्ग्या मम मार्गः प्रदर्शितः ।  
म्स्स्_२१०४-२ योगं चिन्तयतो येन राग एव विवर्धते ॥  
म्स्स्_२१०५-१ अपूर्वकर्मचण्डालम् अपि मुग्धे विमुञ्च माम् ।  
म्स्स्_२१०५-२ श्रितासि चन्दनभ्रान्त्या दुर्विपाकं विषद्रुमम् ॥  
म्स्स्_२१०६-१ अपूर्वदेशाधिगमे युवराजाभिषेचने ।  
म्स्स्_२१०६-२ पुत्रजन्मनि वा मोक्षो बन्धनस्य विधीयते ॥  
म्स्स्_२१०७-१ अपूर्वमधुरामोदप्रमोदितदिशस्ततः ।  
म्स्स्_२१०७-२ आययुर्भृङ्गमुखराः शिरः शेखरशालिनः ॥  
म्स्स्_२१०८-१ अपूर्वयेव तत्कालसमागमसकामया ।  
म्स्स्_२१०८-२ दृष्टेन राजन् वपुषा कटाक्षैर्विजयश्रिया ॥  
म्स्स्_२१०९-१ अपूर्वा रसनाव्याली खलाननबिलेशया ।  
म्स्स्_२१०९-२ कर्णमूले दशत्यन्यं हरत्यन्यस्य जीवितम् ॥  
म्स्स्_२११०-१ अपूर्वाह्लाददायिन्य उच्चैस्तरपदाश्रयाः ।  
म्स्स्_२११०-२ अतिमोहापहारिण्यः सूक्तयो हि महीयसाम् ॥  
म्स्स्_२१११-१ अपूर्विणा न कर्तव्यं कर्म लोके विगर्हितम् ।  
म्स्स्_२१११-२ कृतपूर्विणस्तु त्यजतो महान् धर्म इति श्रुतिः ॥  
म्स्स्_२११२-१ अपूर्वेयं धनुर्विद्या भवता शिक्षिता कुतः ।  
म्स्स्_२११२-२ मार्गणौघः समायाति गुणो जाति दिगन्तरम् ॥  
म्स्स्_२११३-१ अपूर्वो दृश्यते वह्निः कामिन्याः स्तनमण्डले ।  
म्स्स्_२११३-२ दूरतो दहते गात्रं गात्रलग्नः सुशीतलः ॥  
म्स्स्_२११४-१ अपूर्वो भाति भारत्याः काव्यामृतफले रसः ।  
म्स्स्_२११४-२ चर्वणे सर्वसामान्ये स्वादुवित् केवलं कविः ॥  
म्स्स्_२११५-१ अपूर्वोऽयं कान्ते ज्वलति मुखदीपस्तव चिरं तमो द्रष्ट् णां यो जनयतितरां याति सुतनो ।  
म्स्स्_२११५-२ अधस्ताद्यत्रेयं बत सुरभिधूमालकततिर् यदीया वार्तैव ज्वलयति पतङ्गानिव जनान् ॥  
म्स्स्_२११६-१ अपूर्वोऽयं धनुर्वेदो मन्मथस्य महात्मनः ।  
म्स्स्_२११६-२ शरीरमक्षतं कृत्वा भिनत्त्यन्तर्गतं मनः ॥  
म्स्स्_२११७-१ अपूर्वोऽयं पन्थाः शिव तव विभुत्वस्य कतमो जगद्बन्धो यत्ते पदयुगमकामं प्रणमताम् ।  
म्स्स्_२११७-२ प्रयाति प्रध्वंसं न खलु दुरितं केवलमिदं चिरोपात्तं सद्यः सुकृतमपि सर्वं विगलति ॥  
म्स्स्_२११८-१ अपूर्वोऽयं मया दृष्टः कान्तः कमललोचने ।  
म्स्स्_२११८-२ शोऽन्तरं यो विजानाति स विद्वन्नात्र संशयः ॥  
म्स्स्_२११९-१ अपृच्छं पुत्रदारादींस् तैरुक्तोऽहं रघत्तम ।  
म्स्स्_२११९-२ पापं तवैव तत्सर्वं वयं तु फलभागिनः ॥  
म्स्स्_२१२०-१ अपृष्टस्तस्य न ब्रूयाद् यश्च नेच्छेत् पराभवम् ।  
म्स्स्_२१२०-२ एष एव सतां धर्मो विपरीतोऽसतां मतः ॥  
म्स्स्_२१२१-१ अपृष्टस्तु नरः किञ्चिद् यो ब्रूते राजसंसदि ।  
म्स्स्_२१२१-२ न केवलमसम्मानं लभते च विडम्बनाम् ॥  
म्स्स्_२१२२-१ अपृष्टेन न वक्तव्यः सचिवेन विपश्चिता ।  
म्स्स्_२१२२-२ नानुशिष्यादपृच्छन्तं महदेतद्धि साहसम् ॥  
म्स्स्_२१२३-१ अपृष्टेनापि वक्तव्यं सचिवेनात्र किञ्चन ।  
म्स्स्_२१२३-२ पृष्टेन तु विशेषेण वाच्यं पथ्यं महीपतेः ॥  
म्स्स्_२१२४-१ अपृष्टोऽत्राप्रधानो यो ब्रूते राज्ञः पुरः कुधीः ।  
म्स्स्_२१२४-२ न केवलमसम्मानं लभते च विडम्बनम् ॥  
म्स्स्_२१२५-१ अपृष्ट्वैव भवेन्मूढज्ञानं मनसि चिन्तनात् ।  
म्स्स्_२१२५-२ अपूर्णः कुरुते शब्दं न पूर्णः कुरुते घटः ॥  
म्स्स्_२१२६-१ अपेक्षन्ते न च स्नेहं न पात्रं न दशान्तरम् ।  
म्स्स्_२१२६-२ सदा लोकहितासक्ता रत्नदीपा इवोत्तमाः ॥  
म्स्स्_२१२७-१ अपेताः शत्रुभ्यो वयमिति विषादोऽयमफलः प्रतीकारस्त्वेषामनिशमनुसन्धातुमुचितः ।  
म्स्स्_२१२७-२ जरासन्धाद्भग्नः सह हलभृता दानवरिपुर् जघानैनं पश्चान्न किमनिलसूनुः प्रियसखः ॥  
म्स्स्_२१२८-१ अपेहि हृदयाद्वा मे वामे दर्शनमेहि वा ।  
म्स्स्_२१२८-२ अदूरविरहोत्कण्ठादुःखं दुःकेन सह्यते ॥  
म्स्स्_२१२९-१ अप्यखिलालङ्कारा- नाकलयन्तोऽपि रसविदश्चित्रम् ।  
म्स्स्_२१२९-२ कलयन्ति सरसकाव्ये नालङ्कारं कदाचिदपि ॥  
म्स्स्_२१३०-१ अप्यग्रणीर्मन्त्रकृतामृषीणां कुशाग्रबुद्धे कुशली गुरुस्ते ।  
म्स्स्_२१३०-२ यतस्त्वया ज्ञानमशेषमाप्तं लोकेन चैतन्यमिवोष्णरश्मेः ॥  
म्स्स्_२१३१-१ अप्यतिशयितमनर्थं शमयत्यर्थं समर्पयन् नृपतिः ।  
म्स्स्_२१३१-२ तमनर्पयन् निरर्थं प्राणेन समं परित्यजत्यर्थम् ॥  
म्स्स्_२१३२-१ अप्यत्युच्चो भूमिसमः पार्थिवोऽपि न पार्थिवः ।  
म्स्स्_२१३२-२ मानार्थं जीवितं तस्य कृते माने न जीवति ॥  
म्स्स्_२१३३-१ अप्यनारभमाणस्य विभोरुत्पादिताः परैः ।  
म्स्स्_२१३३-२ व्रजन्ति गुणतामर्थाः शब्दा इव विहायसः ॥  
म्स्स्_२१३४-१ अप्यनावर्जिताः स्वेन फलरागेण सन्नताः ।  
म्स्स्_२१३४-२ अर्भकैरपि गृह्यन्ते साधुसन्तानशाखिनः ॥  
म्स्स्_२१३५-१ अप्यनेकैरुपचितैर् दुर्विनीतैः सुतैरलम् ।  
म्स्स्_२१३५-२ निदर्शनं धार्तराष्ट्राः शतं दुर्योधनादयः ॥  
म्स्स्_२१३६-१ अप्यभीष्टा न लभ्यन्ते सन्त्यक्ता न त्यजन्ति च ।  
म्स्स्_२१३६-२ वासना इव संसारे मोहनैकपराः स्त्रियः ॥  
म्स्स्_२१३७-१ अप्यशक्यं त्वया दत्तं दुःखं शक्यन्तरात्मनि ।  
म्स्स्_२१३७-२ बाष्पो वाहीकनारीणां वेगवाही कपोलयोः ॥  
म्स्स्_२१३८-१ अप्याकरसमुत्पन्नमणिजातिरसंस्कृता ।  
म्स्स्_२१३८-२ जातरूपेण कल्याणि न हि संयोगमर्हति ॥  
म्स्स्_२१३९-१ अप्यात्मनो विनाशं गणयति न खलः परव्यसनहृष्टः ।  
म्स्स्_२१३९-२ प्रायो मस्तकनाशे समरमुखे नृत्यति कबन्धः ॥  
म्स्स्_२१४०-१ अप्यापत्समयः साधोः प्रयाति श्लाघनीयताम् ।  
म्स्स्_२१४०-२ विधोर्विधुन्तुदास्कन्दविपत्कालोऽपि सुन्दरः ॥  
म्स्स्_२१४१-१ अप्यामीलितपङ्कजां कमलिनीमप्युल्लसत्पल्लवां वासन्तीमपि सौधभित्तिपतितामात्मप्रतिच्छायिकाम् ।  
म्स्स्_२१४१-२ मन्वानः प्रथमं प्रियेति पुलकस्वेदप्रकम्पाकुलं प्रीत्यालिङ्गति नास्ति सेति न पुनः खेदोत्तरं मूर्च्छति ॥  
म्स्स्_२१४२-१ अप्युत्कटे च रौद्रे च शत्रौ यस्य न हीयते ।  
म्स्स्_२१४२-२ धैर्यं प्राप्ते महीपस्य न स याति पराभवम् ॥  
म्स्स्_२१४३-१ अप्युन्नतपदारूढः पूज्यान् नैवापमानयेत् ।  
म्स्स्_२१४३-२ नहुषः शक्रतां प्राप्य च्युतोऽगस्त्यावमाननात् ॥  
म्स्स्_२१४४-१ अप्युन्मत्तात् प्रलपतो बालाच्च परिसर्पतः ।  
म्स्स्_२१४४-२ सर्वतः सारमादद्याद् अश्मभ्य इव काञ्चनम् ॥  
म्स्स्_२१४५-१ अप्युपायैस्त्रिभिस्तात योऽर्थः प्राप्तुं न शक्यते ।  
म्स्स्_२१४५-२ तस्य विक्रमकालांस्तान् युक्तानाहुर्मनीषिणः ॥  
म्स्स्_२१४६-१ अप्युद्दामव्यसनसरणेः सङ्गमे कामुकानां भद्रं भद्रे भुवनजयिनस्त्वत्कलाकौलशस्य ।  
म्स्स्_२१४६-२ अप्युत्साहप्रचुरसुहृदः कामकेलीनिवासाः प्रौढोत्साहास्तव सुवदने स्वस्तिमन्तो विलासाः ॥  
म्स्स्_२१४७-१ अप्येकवंशजनुषोः पश्यत पूर्णत्वतुच्छताभाजोः ।  
म्स्स्_२१४७-२ ज्याकार्मुकयोः कश्चिद् गुणभूतः कश्चिदपि भर्ता ॥  
म्स्स्_२१४८-१ अप्येतद्रजनीमयं जगदथो निद्रामयी सा निशा निद्रा स्वप्नमयी भवेदथ च स स्वप्नो मृगाक्षीमयः ।  
म्स्स्_२१४८-२ सेयं मानमयी मम प्रियतमा तच्चाटुचेष्टामयो मादृक् क्वेति समीहितैकविधये सङ्कल्प तुभ्यं नमः ॥  
म्स्स्_२१४९-१ अप्येव दहनं स्पृष्ट्वा वने तिष्ठन्ति पादपाः ।  
म्स्स्_२१४९-२ राजदोषपरामृष्टास् तिष्ठन्ते नापराधिनः ॥  
म्स्स्_२१५०-१ अप्यौत्सुक्ये महति दयितप्रार्थनासु प्रतीपाः काङ्क्षन्त्योऽपि व्यतिकरसुखं कातराः स्वाङ्गदाने ।  
म्स्स्_२१५०-२ आबाध्यन्ते न खलु मदनेनैव लब्धान्तरत्वाद् आबाधन्ते मनसिजमपि क्षिप्तकालाः कुमार्यः ॥  
म्स्स्_२१५१-१ अप्रकटवर्तितस्तन- मण्डलिकानिभृतचक्रदर्शिन्यः ।  
म्स्स्_२१५१-२ आवेशयन्ति हृदयं स्मरचर्यागुप्तयोगिन्यः ॥  
म्स्स्_२१५२-१ अप्रकटीकृतशक्तिः शक्तोऽपि जनात् तिरस्क्रियां लभते ।  
म्स्स्_२१५२-२ निवसन्नन्तर्दारुणि लङ्घ्यो वह्निर्न तु ज्वलितः ॥  
म्स्स्_२१५३-१ अप्रगल्भस्य या विद्या कृपणस्य च यद्धनम् ।  
म्स्स्_२१५३-२ यच्च बाहुबलं भीरोर् व्यर्थमेतत् त्रयं भुवि ॥  
म्स्स्_२१५४-१ अप्रगल्भाः पदन्यासे जननीरागहेतवः ।  
म्स्स्_२१५४-२ सन्त्येके बहुलालापाः कवयो बालका इव ॥  
म्स्स्_२१५५-१ अप्रणोद्योऽतिथिः सायं सूर्योढो गृहमेधिना ।  
म्स्स्_२१५५-२ काले प्राप्तस्त्वकाले वा नास्यानश्नन् गृहे वसेत् ॥  
म्स्स्_२१५६-१ अप्रणाद्योऽतिथिः सायं सूर्योढो गृहमेधिनाम् ।  
म्स्स्_२१५६-२ पूजया तस्य देवत्वं प्रयान्ति गृहमेधिनः ॥  
म्स्स्_२१५७-१ अप्रतिकृत्यात्मानं सहसानर्थेषु न प्रवर्तेत ।  
म्स्स्_२१५७-२ शिरसि धृतेऽमृतकिरणे विषमघसद्विषमनेत्रोऽपि ॥  
म्स्स्_२१५८-१ अप्रतिबुद्धे श्रोतरि वक्तुर्वाक्यं प्रयाति वैफल्यम् ।  
म्स्स्_२१५८-२ नयनविहीने भर्तरि लावण्यमिवेह खञ्जनाक्षीणाम् ॥  
म्स्स्_२१५९-१ अप्रतिष्ठाश्च ये केचिद् अधर्मशरणाश्च ये ।  
म्स्स्_२१५९-२ तेषां प्रतिष्ठा गङ्गेह शरणं शर्म वर्म च ॥  
म्स्स्_२१६०-१ अप्रत्यक्षाणि शास्त्राणि विवादस्तत्र केवलम् ।  
म्स्स्_२१६०-२ प्रत्यक्षं ज्यौतिषं शास्त्रं चन्द्रार्कौ यत्र साक्षिणौ ॥  
म्स्स्_२१६१-१ अप्रत्याकलितप्रभावविभवे सर्वाश्रयाम्भोनिधौ वासो नाल्पतपःफलं यदपरं दोषोऽयमेको महान् ।  
म्स्स्_२१६१-२ शम्बूकोऽपि यदत्र दुर्लभतरै रत्नैरनर्घैः सह स्पर्धामेकनिवासकारणवशादेकान्ततो वाञ्छति ॥  
म्स्स्_२१६२-१ अप्रदाता समृद्धोऽसौ दरिद्रश्च महामनाः ।  
म्स्स्_२१६२-२ अश्रुतश्च समुन्नद्धस् तमाहुर्मूढचेतसम् ॥  
म्स्स्_२१६३-१ अप्रदीपा यथा रात्रिर् अनादित्यं यथा नभः ।  
म्स्स्_२१६३-२ तथासांवत्सरो राजा भ्रमत्यन्ध इवाध्वनि ॥  
म्स्स्_२१६४-१ अप्रधानः प्रधानः स्यात् पार्थिवं यदि सेवते ।  
म्स्स्_२१६४-२ प्रधानोऽप्यप्रधानः स्याद् यदि सेवाविवर्जितः ॥  
म्स्स्_२१६५-१ अप्रभूतमतनीयसि तन्वी काञ्चिधाम्नि पिहितैकतरोरु ।  
म्स्स्_२१६५-२ क्षौममाकुलकरा विचकर्ष क्रान्तपल्लवमभीष्टतमेन ॥  
म्स्स्_२१६६-१ अप्रमत्तश्च यो राजा सर्वज्ञो विजितेन्द्रियः ।  
म्स्स्_२१६६-२ कृतज्ञो धर्मशीलश्च स राजा तिष्ठते चिरम् ॥  
म्स्स्_२१६७-१ अप्रमत्तेऽपि पुरुषे हितकार्यावलम्बिनि ।  
म्स्स्_२१६७-२ दैवमुन्मार्गरसिकम् अन्यथैव प्रमद्यते ॥  
म्स्स्_२१६८-१ अप्रमादश्च कर्तव्यस् त्वया राज्ञः समाश्रये ।  
म्स्स्_२१६८-२ त्वदीयस्य शरीरस्य वयं भाग्योपजीविनः ॥  
म्स्स्_२१६९-१ अप्रसन्नमपराद्धरि पत्यौ कोपदीप्तमुररीकृतधैर्यम् ।  
म्स्स्_२१६९-२ क्षालितं नु शमितं नु वधूनां द्रावितं नु हृदयं मधुवारैः ॥  
म्स्स्_२१७०-१ अप्रसादोऽनधिष्ठानं देयांशहरणं च यत् ।  
म्स्स्_२१७०-२ कालयापोऽप्रतीकारस् तद् वैराग्यस्य कारणम् ॥  
म्स्स्_२१७१-१ अप्रस्तावस्तुतिभिरनिशं कर्णशूलं करोति स्वं दारिद्र्यं वदति वसनं दर्शयत्येव जीर्णम् ।  
म्स्स्_२१७१-२ छायाभूतश्चलति न पुरः पार्श्वयोर्नैव पश्चान् निःस्वः खेदं दिशति धनिनां व्याधिवद्दुश्चिकित्स्यः ॥  
म्स्स्_२१७२-१ अप्राकृतः स कथमस्तु न विस्मयाय यस्मिन्नुवास करुणा च कृतज्ञता च ।  
म्स्स्_२१७२-२ लक्ष्मीश्च सात्त्विकगुणज्वलितं च तेजो धर्मश्च मानविनयौ च पराक्रमश्च ॥  
म्स्स्_२१७३-१ अप्राकृतस्य चारितातिशयस्य भावैर् अत्यद्भुतैर्मम हृतस्य तथाप्यनास्था ।  
म्स्स्_२१७३-२ कोऽप्येष वीरशिशुकाकृतिरप्रमेय- सामर्थ्यसारसमुदायमयः पदार्थः ॥  
म्स्स्_२१७४-१ अप्राकृतस्याहवदुर्मदस्य निवार्यमस्यास्त्रबलेन वीर्यम् ।  
म्स्स्_२१७४-२ अल्पीयसोऽप्यामयतुल्यवृत्तेर् महापकाराय रिपोर्विवृद्धिः ॥  
म्स्स्_२१७५-१ अप्राज्ञेन च कातरेण च गुणः स्याद् भक्तियुक्तेन कः प्रज्ञाविक्रमशालिनोऽपि हि भवेत् किं भक्तिहीनात् फलम् ।  
म्स्स्_२१७५-२ प्रज्ञाविक्रमभक्तयः समुदिता येषां गुणा भूतये ते भृत्या नृपतेः कलत्रमितरे सम्पत्सु चापत्सु च ॥  
म्स्स्_२१७६-१ अप्राप्तकालं वचनं बृहस्पतिरपि ब्रुवन् ।  
म्स्स्_२१७६-२ लभते बुद्ध्यवज्ञानम् अवमानं च भारत ॥  
म्स्स्_२१७७-१ अप्राप्तकालवचनं बृहस्पतिरपि ब्रुवन् ।  
म्स्स्_२१७७-२ प्राप्नुयाद् बुद्धिशैथिल्यम् अपमानं च शाश्वतम् ॥  
म्स्स्_२१७८-१ अप्राप्तकालो यो मूर्खो हसेत् स्वेच्छानुसारतः ।  
म्स्स्_२१७८-२ प्राप्नुयाद् बुद्ध्यवज्ञानं सभायां चैव शाश्वतम् ॥  
म्स्स्_२१७९-१ अप्राप्तकेलिसुखयोरतिमानरुद्ध- सन्धानयो रहसि जातरुषोरकस्मात् ।  
म्स्स्_२१७९-२ यूनोर्मिथोऽभिलषतोः प्रथमानुनीतिं भावाः प्रसादपिशुनाः क्षपयन्ति निद्राम् ॥  
म्स्स्_२१८०-१ अप्राप्तपुष्पोद्गमविभ्रमैव रुद्धा भुजङ्गेन तथा यथेयम् ।  
म्स्स्_२१८०-२ न शक्यते स्प्रष्टुमपीहमानैर् आमोदिनी चन्दनशाखिकेव ॥  
म्स्स्_२१८१-१ अप्राप्तप्रथमावकर्तनरुषा व्यानम्रमूकीभवद्- वक्रेष्वन्यशिरःसु यस्य दहने छिन्नं शिरो जुह्वतः ।  
म्स्स्_२१८१-२ उच्चार्य स्वयमेव मन्त्रमकरोन्नास्याहमित्यात्मनस् त्यागं पङ्क्तिमुखः स विक्रमसुहृद्वीरः कथं वर्ण्यते ॥  
म्स्स्_२१८२-१ अप्राप्तयौवना नारी न कामाय न शान्तये ।  
म्स्स्_२१८२-२ सम्प्राप्ते षोडशे वर्षे गर्दभी चाप्सरायते ॥  
म्स्स्_२१८३-१ अप्राप्तवल्लभसमागमनाधिकायाः सख्याः पुरोऽत्र निजचित्तविनोदबुद्ध्या ।  
म्स्स्_२१८३-२ आलापवेषगतिहास्यविकत्थनाद्यैः प्राणेश्वरानुकृतिमाकलयन्ति लीलाम् ॥  
म्स्स्_२१८४-१ अप्राप्येऽपि यथा कामे धर्मे चिन्ता न किं तथा ।  
म्स्स्_२१८४-२ अलाभेऽपि द्वयोरेका भयदा शिवदापरा ॥  
म्स्स्_२१८५-१ अप्राप्येषुरुदासितासिरशनेरारात् कुतः शङ्कुतश् चक्रव्युत्क्रमकृत् परोक्षपरशुः शूलेन शून्या यया ।  
म्स्स्_२१८५-२ मृत्युर्दैत्यपतेः कृतः स सदृशः पादाङ्गुलीपर्वतः पार्वत्या प्रतिपाल्यतां त्रिभुवनं निःशल्यकल्यं तया ॥  
म्स्स्_२१८६-१ अप्रामाण्यं च वेदानां शास्त्राणां चातिलङ्घनम् ।  
म्स्स्_२१८६-२ सर्वत्र चानवस्थानम् एतन्नाशनमात्मनः ॥  
म्स्स्_२१८७-१ अप्रार्थनमसंस्पर्शम् असन्दर्शनमेव च ।  
म्स्स्_२१८७-२ पुरुषस्येह नियमो भवेद्रागप्रहाणये ॥  
म्स्स्_२१८८-१ अप्रार्थितं यथा दुःखं तथा सुखमपि स्वयम् ।  
म्स्स्_२१८८-२ प्राणिनं प्रतिपद्येत सर्वं नियतियन्त्रितम् ॥  
म्स्स्_२१८९-१ अप्रियं न हि भाषेत न विरुध्येत केनचित् ।  
म्स्स्_२१८९-२ कार्यसिद्धिं समीहेत कार्यभ्रंशो हि मूर्खता ॥  
म्स्स्_२१९०-१ अप्रियं पुरुष चापि परद्रोहं परस्त्रियम् ।  
म्स्स्_२१९०-२ अधर्ममनृतं चैव दूरात् प्राज्ञो विवर्जयेत् ॥  
म्स्स्_२१९१-१ अप्रियं यस्य कुर्वीत भूयस् तस्य प्रियं चरेत् ।  
म्स्स्_२१९१-२ अचिरेण प्रियः स स्याद् योऽप्रियः प्रियमाचरेत् ॥  
म्स्स्_२१९२-१ अप्रियमुक्ताः पुरुषाः प्रयतन्ते द्विगुणमप्रियं वक्तुम् ।  
म्स्स्_२१९२-२ तस्मादवाच्यमप्रियम् अप्रियमश्रोतुकामेन ॥  
म्स्स्_२१९३-१ अप्रियवचनदरिद्रैः प्रियवचनाढ्यैः स्वदारपरितुष्टैः ।  
म्स्स्_२१९३-२ परपरिवादनिवृत्तैः क्वचित् क्वचिन् मण्डिता वसुधा ॥  
म्स्स्_२१९४-१ अप्रियवचनाङ्गारैर् दग्धोऽपि न विप्रियं वदत्यार्यः ।  
म्स्स्_२१९४-२ किं दह्यमानमगरु स्वभावसुरभिं परित्यजति ॥  
म्स्स्_२१९५-१ अप्रियस्यापि वचसः परिणामाविरोधिनः ।  
म्स्स्_२१९५-२ वक्ता श्रोता च यत्रास्ति रमन्ते तत्र सम्पदः ॥  
म्स्स्_२१९६-१ अप्रियाण्यपि कुर्वन्तः स्वार्थायोद्यत चेष्टिताः ।  
म्स्स्_२१९६-२ पण्डिता नोपलभ्यन्ते वायसैरिव कोकिलाः ॥  
म्स्स्_२१९७-१ अप्रियाण्यपि कुर्वाणो निष्ठुराण्यपि च ब्रुवन् ।  
म्स्स्_२१९७-२ चेतः प्रह्लादयत्येव सर्वावस्थासु वल्लभः ॥  
म्स्स्_२१९८-१ अप्रियाण्यपि कुर्वाणो यः प्रियः प्रिय एव सः ।  
म्स्स्_२१९८-२ दग्धमन्दिरसारेऽपि कस्य वह्नावनादरः ॥  
म्स्स्_२१९९-१ अप्रियाण्यपि पथ्यानि ये वदन्ति नृणामिह ।  
म्स्स्_२१९९-२ त एव सुहृदः प्रोक्ता अन्ये स्युर्नामधारकाः ॥  
म्स्स्_२२००-१ अप्रिया न भविष्यन्ति प्रियो मे न भविष्यति ।  
म्स्स्_२२००-२ अहं च न भविष्यामि सर्वं च न भविष्यति ॥  
म्स्स्_२२०१-१ अप्रियैः सह संवासः प्रियैश्चापि विनाभवः ।  
म्स्स्_२२०१-२ असद्भिः सम्प्रयोगश्च तद्दुःखं चिरजीविनाम् ॥  
म्स्स्_२२०२-१ अप्रियैरपि निष्पिष्टैः किं स्यात् क्लेशासहिष्णुभिः ।  
म्स्स्_२२०२-२ ये तदुन्मूलने शक्ता जिगीषा तेषु शोभते ॥  
म्स्स्_२२०३-१ अप्रियोऽपि हि पथ्यः स्याद् इति वृद्धानुशासनम् ।  
म्स्स्_२२०३-२ वृद्धानुशासने तिष्ठन् प्रियतामुपगच्छति ॥  
म्स्स्_२२०४-१ अप्रीतां रोगिणीं नारीम् अन्तर्वत्नीं धृतव्रताम् ।  
म्स्स्_२२०४-२ रजस्वलामकामां च न कामेत बलात् पुमान् ॥  
म्स्स्_२२०५-१ अप्सु प्लवन्ते पाषाणा मानुषा घ्नन्ति राक्षसान् ।  
म्स्स्_२२०५-२ कपयः कर्म कुर्वन्ति कालस्य कुटिला गतिः ॥  
म्स्स्_२२०६-१ अप्स्वात्मानं न वीक्षेत नावगाहेत् पयोरयम् ।  
म्स्स्_२२०६-२ सन्दिग्धनावं नारोहेन् न बाहुभ्यां नदीं तरेत् ॥  
म्स्स्_२२०६अ-१ अफलं श्राद्धम् अपात्रे  धनम् अफलं यत् न दत्तमर्थिभ्यः ।  
म्स्स्_२२०६अ-२ यौवनमफलं यमिनश्  श्रुतमफलं दुर्विनीतस्य ॥  
म्स्स्_२२०७-१ अफलस्यापि वृक्षस्य छाया भवति शीतला ।  
म्स्स्_२२०७-२ निर्गुणोऽपि वरं बन्धुर् यः परः पर एव सः ॥  
म्स्स्_२२०८-१ अफलानि दुरन्तानि समव्ययफलानि च ।  
म्स्स्_२२०८-२ अशक्यानि च कार्याणि नारभेत विचक्षणः ॥  
म्स्स्_२२०९-१ अबन्धुष्वपि बन्धुत्वं स्नेहात् समुपजायते ।  
म्स्स्_२२०९-२ बन्धुष्वपि च बन्धुत्वम् अलोकज्ञेषु हीयते ॥  
म्स्स्_२२१०-१ अबलः प्रोन्नतं शत्रुं यो याति मदमोहितः ।  
म्स्स्_२२१०-२ युद्धार्थं स निवर्तेत शीर्णदन्तो यथा गजः ॥  
म्स्स्_२२११-१ अबलस्वकुलाशिनो झषान् निजनीडद्रुमपीडिनः खगान् ।  
म्स्स्_२२११-२ अनवद्यतृणार्दिनो मृगान् मृगयाघाय न भूभुजां घ्नताम् ॥  
म्स्स्_२२१२-१ अबलां बलिना नीतां दशामिमां मकरकेतुना रक्ष ।  
म्स्स्_२२१२-२ आपत्पतितोद्धृतये भवति हि शुभजन्मनां जन्म ॥  
म्स्स्_२२१३-१ अबला अपि वीरेशान् यत्साहाय्यमुपाश्रिताः ।  
म्स्स्_२२१३-२ पराभवन्ति दृक्कोणपातेनैव स मन्मथः ॥  
म्स्स्_२२१४-१ अबलाढ्यविग्रहश्रीर् अमर्त्यनतिरक्षमालयोपेतः ।  
म्स्स्_२२१४-२ पञ्चक्रमोदितमुखः पायात् परमेश्वरो मुहुरनादिः ॥  
म्स्स्_२२१५-१ अबलाबुद्धिहीनाया दोषं क्षन्तुं सदार्हसि ।  
म्स्स्_२२१५-२ मूढस्य सततं दोषं क्षमां कुर्वन्ति साधवः ॥  
म्स्स्_२२१६-१ अबला यत्र प्रबला शिशुरवनीशो निरक्षरो मन्त्री ।  
म्स्स्_२२१६-२ नहि नहि तत्र धनाशा जीवित आशापि दुर्लभा भवति ॥  
म्स्स्_२२१७-१ अबलावनपर एको भुवनत्रितयेऽपि चेत्तदा भर्त्ता ।  
म्स्स्_२२१७-२ कथमन्यथा सुधाकर- चन्दनमुख्याप्रियत्वं स्यात् ॥  
म्स्स्_२२१८-१ अबला विषहेत कथं दृढशक्तिममुष्य रतिरसप्रसरम् ।  
म्स्स्_२२१८-२ मदनतुलितानुरागो न विदध्याद्यदि बलाधानम् ॥  
म्स्स्_२२१९-१ अबलासु विलासिनोऽन्वभूवन् नयनैरेव नवोपगूहनानि ।  
म्स्स्_२२१९-२ मरुदागमवार्तयापि शून्ये समये जाग्रति सम्प्रवृद्ध एव ॥  
म्स्स्_२२२०-१ अबलेति परीवादो वृथा हि हरिणीदृशाम् ।  
म्स्स्_२२२०-२ यासां नेत्रनिपातेन नटवद् घूर्ण्यते जगत् ॥  
म्स्स्_२२२१-१ अबले सलिले व्यवस्यता ते मुखभावो गमितो न पङ्कजेन ।  
म्स्स्_२२२१-२ कथमादिमवर्णतान्त्यजस्य द्विजराजेन कृतोरुनिग्रहस्य ॥  
म्स्स्_२२२२-१ अबलोऽसि न जितकाशी- प्रतिभटराशीन् परापत क्षितिप ।  
म्स्स्_२२२२-२ जाताम्भःकणपातः क्व विनश्यत्यनलसङ्घातः ॥  
म्स्स्_२२२३-१ अबालरुचिरे भ्रुवौ न च मरालमन्दा गतिर् दृगञ्चलमचञ्चलं हृदयभूदभूतो दया(?) ।  
म्स्स्_२२२३-२ सुधा न खलु वाक्पथातिथिरथापि यूनां मनो मनोजशरजर्ज्जरन्नयति मोहमस्यास्तनुः ॥  
म्स्स्_२२२४-१ अबुधा अजङ्गमा अपि कयापि गत्या परं पदमवाप्ताः ।  
म्स्स्_२२२४-२ मन्त्रिण इति कीर्त्यन्ते नयबलगुटिका इव जनेन ॥  
म्स्स्_२२२५-१ अबुधैः कृतमानसंविदस् तव पार्थैः कुत एव योग्यता ।  
म्स्स्_२२२५-२ सहसि प्लवगैरुपासितं न हि गुञ्जाफलमेति सोष्मताम् ॥  
म्स्स्_२२२६-१ अबुधैरर्थलाभाय पण्यस्त्रीभिरिव स्वयम् ।  
म्स्स्_२२२६-२ आत्मा संस्कृत्य संस्कृत्य परोपकरणीकृतः ॥  
म्स्स्_२२२७-१ अबुद्धिमाश्रितानां च क्षन्तव्यमपराधिनाम् ।  
म्स्स्_२२२७-२ न हि सर्वत्र पाण्डित्यं सुलभं पुरुषेण वै ॥  
म्स्स्_२२२८-१ अथ चेद् बुद्धिजं कृत्वा ब्रूयुस्ते तदबुद्धिजम् ।  
म्स्स्_२२२८-२ पापान् स्वल्पेऽपि तान् हन्याद् अपराधे तथानृजून् ॥  
म्स्स्_२२२९-१ अबुद्ध्वा चित्तमप्राप्य विश्रम्भं प्रभविष्णुषु ।  
म्स्स्_२२२९-२ न स्वेच्छं व्यवहर्तव्यम् आत्मनो भूतिमिच्छता ॥  
म्स्स्_२२३०-१ अबोधि नो ह्रीनिभृतं मदिङ्गितं प्रतीत्य वा नादृतवत्यसाविति ।  
म्स्स्_२२३०-२ लुनाति यूनः स्म धियं कियद्गता निवृत्य बालादरदर्शनेषुणा ॥  
म्स्स्_२२३१-१ अब्जं त्वज्जमथाब्जभूस्तत इदं ब्रह्माण्डमण्डात् पुनर् विश्वं स्थावरजङ्गमं तदितरत् त्वन्मूलमित्थं पयः ।  
म्स्स्_२२३१-२ धिक् त्वां चौर इव प्रयासि निभृतं निर्गत्य जालान्तरैर् बध्यन्ते विवशास्त्वदेकशरणास्त्वामाश्रिता जन्तवः ॥  
म्स्स्_२२३२-१ अब्दायनर्तुष्वथ मासपक्ष- दिनानि कार्येऽप्यवधौ विदध्यात् ।  
म्स्स्_२२३२-२ हीनावधिर्येन भवत्यसत्यः सर्वोऽपि लोके शकुनो गृहीतः ॥  
म्स्स्_२२३३-१ अब्देभकुम्भे निर्बिन्ने विद्युत्खड्गलताहते ।  
म्स्स्_२२३३-२ स्वच्छमुक्ताफलस्थूला निपेतुस्तोयबिन्दवः ॥  
म्स्स्_२२३४-१ अब्दैर्वारिजिघृक्षयार्णवगतैः साकं व्रजन्ती मुहुः संसर्गाद्वडवानलस्य समभूदापन्नसत्त्वा तडित् ।  
म्स्स्_२२३४-२ मन्ये देव तया क्रमेण जनितो युष्मत्प्रतापानलो येनारातिवधूविलोचनजलैः सिक्तोऽपि संवर्धते ॥  
म्स्स्_२२३५-१ अब्धिना सह मित्रत्वे दारिद्र्यं यदि जायते ।  
म्स्स्_२२३५-२ लाञ्छनं सागरस्यैव मैत्रीकर्तुर्न लाञ्छनम् ॥  
म्स्स्_२२३६-१ अब्धिर्न तृप्यति यथा सरितां सहस्रैर् नो चेन्धनैरिव शिखी बहुधोपनीतैः ।  
म्स्स्_२२३६-२ जीवः समस्तविषयैरपि तद्वदेवं सञ्चिन्त्य चारुधिषणस्त्यजतीन्द्रियार्थान् ॥  
म्स्स्_२२३७-१ अब्धिर्यद्यवधीरितो न तु तदा तस्मान्निपीयाम्बुदैर् वान्तान् याचसि काकुभिर्जललवानुत्तानचञ्चूपुटः ।  
म्स्स्_२२३७-२ तत्ते निस्त्रपनीचतैवमुचिता निर्वक्तुमेतत् कथं विद्मः केन गुणेन मानिषु पुनः सारङ्ग सङ्गीयते ॥  
म्स्स्_२२३८-१ अब्धी रत्नमधो धत्ते धत्ते वा शिरसा तृणम् ।  
म्स्स्_२२३८-२ अब्धेरेव हि दोषोऽयं रत्नं रत्नं तृणं तृणम् ॥  
म्स्स्_२२३९-१ अब्धेरम्भः स्थगितभुवनाभोगपातालकुक्षेः । पोतोपाया इह हि बहवो लङ्घनेऽपि क्षमन्ते ।  
म्स्स्_२२३९-२ आहो रिक्तः कथमपि भवेदेष दैवात् तदानीं को नाम स्यादवटकुहरालोकनेऽप्यस्य कल्पः ॥  
म्स्स्_२२४०-१ अब्धौ मज्जन्ति मीना इव फणिन इव क्षौणिरन्ध्रं विशन्ति क्रामन्त्यद्रीन् विहङ्गा इव कपय इव क्वाप्यरण्ये चरन्ति ।  
म्स्स्_२२४०-२ देव क्ष्मापालशक्र प्रसरदनुपमत्वच्चमूचक्रवाह- व्यूहव्याधूतधूलीपटलहतदृशः कान्दिशीकाः क्षितीशाः ॥  
म्स्स्_२२४१-१ अब्रवीच्च भगवन् मतङ्गजैर् यद्बृहद्भिरपि कर्म दुष्करम् ।  
म्स्स्_२२४१-२ तत्र नाहमनुमन्तुमुत्सहे मोघवृत्ति कलभस्य चेष्टितम् ॥  
म्स्स्_२२४२-१ अभक्ष्यं भक्षयेन्नित्यं सुवासोमद्यपा गृहे ।  
म्स्स्_२२४२-२ कुष्ठी भवति वित्तेशो वेश्यादोषाः स्वभावजाः ॥  
म्स्स्_२२४३-१ अभग्नवृत्ताः प्रसभाद् आकृष्टा यौवनोद्धतैः ।  
म्स्स्_२२४३-२ चक्रन्दुरुच्चकैर्मुष्टिग्राह्यमध्या धनुर्लता ॥  
म्स्स्_२२४४-१ अभयं सत्त्वसंशुद्धिर् ज्ञानयोगव्यवस्थितिः ।  
म्स्स्_२२४४-२ दानं दमश्च यज्ञश्च स्वाध्यायस्तप आर्जवम् ॥  
म्स्स्_२२४५-१ अहिंसा सत्यमक्रोधस् त्यागः शान्तिरपैशुनम् ।  
म्स्स्_२२४५-२ दया भूतेष्वलोलुप्त्वं मार्दवं ह्रीरचापलम् ॥  
म्स्स्_२२४६-१ तेजः क्षमा धृतिः शौचम् अद्रोहो नातिमानिता ।  
म्स्स्_२२४६-२ भवन्ति सम्पदं दैवीम् अभिजातस्य भारत ॥  
म्स्स्_२२४७-१ दम्भो दर्पोऽतिमानश्च क्रोधः पारुष्यमेव च ।  
म्स्स्_२२४७-२ अज्ञानं चाभिजातस्य पार्थ सम्पदमासुरीम् ॥  
म्स्स्_२२४८-१ दैवी सम्पद्विमोक्षाय निबन्धायासुरी मता ॥  
म्स्स्_२२४९-१ अभयं सर्वभूतेभ्यो दत्त्वा यश्चरते मुनिः ।  
म्स्स्_२२४९-२ तस्यापि सर्वभूतेभ्यो न भयं विद्यते क्वचित् ॥  
म्स्स्_२२५०-१ अभयं सर्वभूतेभ्यो यो ददाति दयापरः ।  
म्स्स्_२२५०-२ अभयं तस्य भूतानि ददतीत्यनुशुश्रुमः ॥  
म्स्स्_२२५१-१ अभयं सर्वभूतेभ्यो यो ददाति दयापरः ।  
म्स्स्_२२५१-२ तस्य देहविमुक्तस्य क्षय एव न विद्यते ॥  
म्स्स्_२२५२-१ अभयमभयं देव ब्रूमस्तवासिलतावधूः कुवलयदलश्यत्मा शत्रोरुरःस्थलशायिनी ।  
म्स्स्_२२५२-२ समयसुलभां कीर्तिं भव्यामसूत सुतामसाव् अपि रमयितुं रागान्धेव भ्रमत्यखिलं जगत् ॥  
म्स्स्_२२५३-१ अभयस्य हि यो दाता स पूज्यः सततं नृपः ।  
म्स्स्_२२५३-२ सत्रं हि वर्धते तस्य सदैवाभयदक्षिणम् ॥  
म्स्स्_२२५४-१ अभयस्यैव यो दाता तस्यैव सुमहत्फलम् ।  
म्स्स्_२२५४-२ न हि प्राणसमं दानं त्रिषु लोकेषु विद्यते ॥  
म्स्स्_२२५५-१ अभवदभिनवप्ररोहभाजां छविपरिपाटिषु यः पुराङ्गकानाम् ।  
म्स्स्_२२५५-२ अहह विरहवैकृते स तस्याः क्रशिमनि सम्प्रति दूर्वया विवादः ॥  
म्स्स्_२२५६-१ अभव्यजीवो वचनं पठन्नपि जिनस्य मिथ्यात्वविषं न मुञ्चति ।  
म्स्स्_२२५६-२ यथा विषं रौद्रविषोऽति पन्नगः सशर्करं चारु पयः पिबन्नपि ॥  
म्स्स्_२२५७-१ अभावि सिन्ध्वा सन्ध्याभ्रसदृग्रुधिरतोयया ।  
म्स्स्_२२५७-२ हृते योद्धुं जनः पांशौ स दृग्रुधि रतो यया ॥  
म्स्स्_२२५८-१ अभावे न नरस्तस्माद् भावः सर्वत्र कारणम् ।  
म्स्स्_२२५८-२ चित्तं शोधय यत्नेन किमन्यैर्बाह्यशोधनैः ॥  
म्स्स्_२२५९-१ अभावे पट्टसूत्रस्य हारिणी स्नायुरिष्यते ।  
म्स्स्_२२५९-२ गुणार्थमथवा ग्राह्याः स्नायवो महिषीगवाम् ॥  
म्स्स्_२२५९अ-१ अभिगम्यास्ते सद्भिर् व्यपगतमानावमानदोषाश्च ।  
म्स्स्_२२५९अ-२ ये स्वगृहमुपगतानां श्रममुपचारैर्व्यपनयन्ति ॥  
म्स्स्_२२६०-१ अभिजनवतो भर्तुः श्लाघ्ये स्थिता गृहिणीपदे विभवगरुभिः कृत्यैरस्य प्रतिक्षणमाकुला ।  
म्स्स्_२२६०-२ तनयमचिरात् प्राचीवार्कं प्रसूय च पावनं मम विरहजां न त्वं वत्से शुचं गणयिष्यसि ॥  
म्स्स्_२२६१-१ अभिजातजनव्यथावहा बहलोष्मप्रसरा विदाहिनः ।  
म्स्स्_२२६१-२ प्रखला इव दृष्टिमागता भुवि तापाय निदाघवासराः ॥  
म्स्स्_२२६२-१ अभितापसम्पदमथोष्णरुचिर् निजतेजसामसहमान इव ।  
म्स्स्_२२६२-२ पयसि प्रपित्सुरपराम्बुनिधेर् अधिरोढुमस्तगिरिमभ्यपतत् ॥  
म्स्स्_२२६३-१ अभितिग्मरश्मि चिरमाविरमा- दवधानखिन्नमनिमेषतया ।  
म्स्स्_२२६३-२ विगलन्मधुव्रतकुलाश्रुजलं न्यमिमीलदब्जनयनं नलिनी ॥  
म्स्स्_२२६४-१ अभितो नितरां सलिलं जलदे दातुं समुद्यते भवति ।  
म्स्स्_२२६४-२ तदपि बहुलमल्पं वा पात्राधीनं मतं पतनम् ॥  
म्स्स्_२२६५-१ अभित्तावुत्थिते चित्रे दृश्यते भित्तिरातता ।  
म्स्स्_२२६५-२ अहो विचित्रा मायेयं भग्नं तुण्डं शिलाप्लुता ॥  
म्स्स्_२२६६-१ अभिद्रोहेण भूतानाम् अर्जयन् गत्वरीः श्रियः ।  
म्स्स्_२२६६-२ उदन्वानिव सिन्धूनाम् आपदामेति पात्रताम् ॥  
म्स्स्_२२६७-१ अभिधाय तदा तदप्रियं शिशुपालोऽनुशयं परं गतः ।  
म्स्स्_२२६७-२ भवतोऽभिमनाः समीहते सरुषः कर्तुमुपेत्य माननाम् ॥  
म्स्स्_२२६८-१ अभिधावति मां मृत्युर् अयमुद्गूर्णमुद्गरः ।  
म्स्स्_२२६८-२ कृपणं पुण्डरीकाक्ष रक्ष मां शरणागतम् ॥  
म्स्स्_२२६९-१ अभिध्यालु परस्वेषु नेह नामुत्र नन्दति ।  
म्स्स्_२२६९-२ तस्मादभिध्या सन्त्याज्या सर्वदाभीप्सता सुखम् ॥  
म्स्स्_२२७०-१ अभिनयशस्तौ हस्तौ पादौ परिभूतकिसलयौ सलयौ ।  
म्स्स्_२२७०-२ अङ्गं रञ्जितरङ्गं नृत्तं पुम्भावशालि समवृत्तम् ॥  
म्स्स्_२२७१-१ अभिनयान् परिचेतुमिवोद्यता मलयमारुतकम्पितपल्लवा ।  
म्स्स्_२२७१-२ अमदयत् सहकारलता मनः सकलिका कलिकामजितामपि ॥  
म्स्स्_२२७२-१ अभिनवं गलितांशुकदर्शितं दधति यत्स्तनयोरुपरिस्थितम् ।  
म्स्स्_२२७२-२ वसनमण्डलमण्डनमङ्गनास् तदधिकं प्रतिपक्षमनोज्वरम् ॥  
म्स्स्_२२७३-१ अभिनवकुशसूत्रस्पर्धि कर्णे शिरीषं कुरवकपरिधानं पाटलादाम कण्ठे ।  
म्स्स्_२२७३-२ तनुसरसजलार्द्रोन्मीलितः सुन्दरीणां दिनपरिणतिजन्मा कोऽपि वेशश्चकास्ति ॥  
म्स्स्_२२७४-१ अभिनवजवापुष्पस्पर्धी तवाधरपल्लवो हसितकुसुमोन्मेषच्छायादरच्छुरितान्तरः ।  
म्स्स्_२२७४-२ नयनमधुपश्रेणीं यूनामनारतमाहरंस् तरुणि तनुते तारुण्यश्रीर्विलासवतंसताम् ॥  
म्स्स्_२२७५-१ अभिनवनलिनीकिसलय- मृणालवलयादि दवदहनराशिः ।  
म्स्स्_२२७५-२ सुभग कुरङ्गदृशोऽस्या विधिवशतस्त्वद्वियोगपविपाते ॥  
म्स्स्_२२७६-१ अभिनवनलिनीविनोदलुब्धो मुकुलितकैरविणीवियोगभीरुः ।  
म्स्स्_२२७६-२ भ्रमति मधुकरोऽयमन्तराले श्रयति न पङ्कजिनीं कुमुद्वतीं वा ॥  
म्स्स्_२२७७-१ अभिनवनवनीतप्रीतमाताम्रनेत्रं विकचनलिनलक्ष्मीस्पर्धि सानन्दवक्त्रम् ।  
म्स्स्_२२७७-२ हृदयभवनमध्ये योगिभिर्ध्यानगम्यं नवगगनतमालश्यामलं कञ्चिदीडे ॥  
म्स्स्_२२७८-१ अभिनवनवनीतस्निग्धमापीतदुग्धं दधिकणपरिदिग्धं मुग्धमङ्गं मुरारेः ।  
म्स्स्_२२७८-२ दिशतु भुवनकृच्छ्रच्छेदितापिच्छगुच्छच् छवि नवशिखिपिच्छालाञ्छितं वाञ्छितं वः ॥  
म्स्स्_२२७९-१ अभिनवपल्लवरशना शिशिरतरतुषारजलमङ्गलस्नाता ।  
म्स्स्_२२७९-२ पुष्पवती चूतलता प्रियेव ददृशे फलाभिमुखी ॥  
म्स्स्_२२८०-१ अभिनवपुलकालीमण्डिता गण्डपाली निगदति विनिगूढानन्दहिन्दोलिचेतः ।  
म्स्स्_२२८०-२ सुदति वदति पुण्यैः कस्य धन्यैर्मनोज- प्रसरमसकृदेतच्चापलं लोचनस्य ॥  
म्स्स्_२२८१-१ अभिनवमुखमुद्रं क्षुद्रकूपोपवीतं प्रशिथिलविपुलत्वं ज्वालकोच्छवासिपालम् ।  
म्स्स्_२२८१-२ परिणतिपरिपाटिव्याकृतेनारुणिम्ना हतहरितिमशेषं नागरङ्गं चकास्ति ॥  
म्स्स्_२२८२-१ अभिनवयवसश्रीशालिनि क्ष्मातलेऽस्मिन् अतिशयपरभागं भेजिरे जिष्णुगोपाः ।  
म्स्स्_२२८२-२ कुवलयशयनीये मुग्धमुग्धेक्षणाया मणय इव विमुक्ताः कामकेलिप्रसङ्गात् ॥  
म्स्स्_२२८३-१ अभिनववधूरोषस्वादः करीषतनूनपाद् असरलजनाश्लेषक्रूरस्तुषारसमीरणः ।  
म्स्स्_२२८३-२ गलितविभवस्याज्ञेवाद्य द्युतिर्मसृणा रवेर् विरहिवनितावक्त्रौपम्यं बिभर्ति निशाकरः ॥  
म्स्स्_२२८४-१ अभिनवविषवल्लीपादपद्मस्य विष्णोर् मदनमथनमौलेर्मालतीपुष्पमाला ।  
म्स्स्_२२८४-२ जयति जयपताका काप्यसौ मोक्षलक्ष्म्याः क्षपितकलिकलङ्का जाह्नवी नः पुनातु ॥  
म्स्स्_२२८५-१ अभिनवसेवकविनयैः प्राघुणकोक्तैर्विलासिनीरुदितैः ।  
म्स्स्_२२८५-२ धूर्तजनवचननिकरैर् इह कश्चिदवञ्चितो नास्ति ॥  
म्स्स्_२२८६-१ अभिनषति वैनतेयं चामरसहितः ससत्यभामो यः ।  
म्स्स्_२२८६-२ नारायणः स साक्षाद् विबुधसमर्च्यः सदा जयतु ॥  
म्स्स्_२२८७-१ अभिन्नवेलौ गम्भीराव् अम्बुराशिर्भवानपि ।  
म्स्स्_२२८७-२ असावञ्जनसङ्काशस् त्वं तु चामीकरद्युतिः ॥  
म्स्स्_२२८८-१ अभिन्नेष्वपि कार्येषु भिद्यते मनसः क्रिया ।  
म्स्स्_२२८८-२ अन्यथैव स्तनं पुत्रश् चिन्तयत्यन्यथा पतिः ॥  
म्स्स्_२२८९-१ अभिपतति घनं शृणोति गर्जाः सहति शिलाः सहते तडित्तरङ्गान् ।  
म्स्स्_२२८९-२ विधुवति गरुतं रुतं विधत्ते जलपृषते कियतेऽपि चातकोऽयम् ॥  
म्स्स्_२२९०-१ अभिप्रायं यो विदित्वा तु भर्तुः सर्वाणि कार्याणि करोत्यतन्द्रीः ।  
म्स्स्_२२९०-२ वक्ता हितानामनुरक्त आर्यः शक्तिज्ञ आत्मेव हि सोऽनुकम्प्यः ॥  
म्स्स्_२२९१-१ वाक्यं तु यो नाद्रियतेऽनुशिष्टः प्रत्याह यश्चापि नियुज्यमानः ।  
म्स्स्_२२९१-२ प्रज्ञाभिमानी प्रतिकूलवादी त्याज्यः स तादृक्त्वरयैव भृत्यः ॥  
म्स्स्_२२९२-१ अभिप्रायानुसारेण प्रकटीकुरुते प्रियम् ।  
म्स्स्_२२९२-२ अहो महाप्रभावानां भूपतीनां वसुन्धरा ॥  
म्स्स्_२२९३-१ अभिप्रेतार्थसिद्ध्यर्थं पूजितो यः सुरैरपि ।  
म्स्स्_२२९३-२ सर्वविघ्नच्छिदे तस्मै गणाधिपतये नमः ॥  
म्स्स्_२२९४-१ अभिभवति मनः कदम्बवायौ मदमधुरे च शिखण्डिनां निनादे ।  
म्स्स्_२२९४-२ जन इव न धृतेश्चचाल जिष्णुर् न हि महतां सुकरः समाधिभङ्गः ॥  
म्स्स्_२२९५-१ अभिभूतोऽपि नोत्साहं जह्याज्जातु स्वसिद्धये ।  
म्स्स्_२२९५-२ नष्टाङ्गोऽपि ग्रसत्येव सैंहिकेयो मुहुर्द्विषौ ॥  
म्स्स्_२२९६-१ अभिभूतोऽप्यवज्ञातो यो राज्ञां द्वारि तिष्ठति ।  
म्स्स्_२२९६-२ स तु राज्ञां श्रियं भुङ्क्ते नाभिमानी कदाचन ॥  
म्स्स्_२२९७-१ अभिभूय विभूतिमार्तवीं मधुगन्धातिशयेन वीरुधाम् ।  
म्स्स्_२२९७-२ नृपतेरमरस्रगाप सा दयितोरुस्तनकोटिसुस्थितम् ॥  
म्स्स्_२२९८-१ अभिभूय सतामवस्थितिं जडजेषु प्रतिपाद्य च श्रियम् ।  
म्स्स्_२२९८-२ जगतीपरितापकृत् कथं जलधौ नावपतेदसौ रविः ॥  
म्स्स्_२२९९-१ अभिमतफलदाता त्वं च कल्पद्रुमश्च प्रकटमिह विशेषं कञ्चनोदाहरामः ।  
म्स्स्_२२९९-२ कथमिह मधुरोक्तिप्रेमसम्मानमिश्रं तुलयति सुरशाखी देव दानं त्वदीयम् ॥  
म्स्स्_२३००-१ अभिमतफलसिद्धिसिद्धमन्त्रा- वलि बलिजित्परमेष्ठिनोरुपास्ये ।  
म्स्स्_२३००-२ भगवति मदनारिनारि वन्दे निखिलनगाधिपभर्तृदारिके त्वाम् ॥  
म्स्स्_२३०१-१ अभिमतमभितः कृताङ्गभङ्गा कुचयुगमुन्नतिवित्तमुन्नमय्य ।  
म्स्स्_२३०१-२ तनुरभिलषितं क्लमच्छलेन व्यवृणुत वेल्लितबाहुवल्लरीका ॥  
म्स्स्_२३०२-१ अभिमतमहामानग्रन्थिप्रभेदपटीयसी गुरुतरगुणग्रामाम्भोजस्फुटोज्ज्वलचन्द्रिका ।  
म्स्स्_२३०२-२ विपुलविलसल्लज्जावल्लीविदारकुठारिका जठरपिठरी दुःपूरेयं करोति विडम्बनाम् ॥  
म्स्स्_२३०३-१ अभिमतवस्तूपहृता- वपि गुरुगर्वादनादरस्तन्व्याः ।  
म्स्स्_२३०३-२ स्खलितेऽपि प्रियस्य सं- यमताडनमित्येव बिब्बोकः ॥  
म्स्स्_२३०४-१ अभिमतसिद्धिरशेषा भवति हि पुरुषस्य पुरुषकारेण ।  
म्स्स्_२३०४-२ दैवमिति यदपि कथयसि पुरुषगुणः सोऽप्यदृष्टाख्यः ॥  
म्स्स्_२३०५-१ अभिमन्त्र्य शुचिविधानाद् आज्याढ्यं हस्तिकर्णजं चूर्णम् ।  
म्स्स्_२३०५-२ योऽश्नाति स हि नरः स्याद् यथेष्टचेष्टोऽपि दीर्घायुः ॥  
म्स्स्_२३०६-१ अभिमानधनं येषां चिरं जीवन्ति ते नराः ।  
म्स्स्_२३०६-२ अभिमानविहीनानां किं धनेन किमायुषा ॥  
म्स्स्_२३०७-१ अभिमानधनस्य गत्वरैर् असुभिः स्थास्नु यशश्चिचीषतः ।  
म्स्स्_२३०७-२ अचिरांशुविलासचञ्चला ननु लक्ष्मीः फलमानुषङ्गिकम् ॥  
म्स्स्_२३०८-१ अभिमानवतां पुंसाम् आत्मसारमजानताम् ।  
म्स्स्_२३०८-२ अन्धानामिव दृश्यन्ते पतनान्ताः प्रवृत्तयः ॥  
म्स्स्_२३०९-१ अभिमानवतां ब्रह्मन् युक्तायुक्तविवेकिनाम् ।  
म्स्स्_२३०९-२ युज्यतेऽवश्यभोग्यानां दुःखानामप्रकाशनम् ॥  
म्स्स्_२३१०-१ अभिमानवतो मनस्विनः प्रियमुच्चैः पदमारुरुक्षतः ।  
म्स्स्_२३१०-२ विनिपातनिवर्तनक्षमं मतमालम्बनमात्मपौरुषम् ॥  
म्स्स्_२३११-१ अभिमानितभूतेन सानुबन्धरसेन तु ।  
म्स्स्_२३११-२ यतः सर्वेन्द्रियप्रीतिः स कामः प्रोच्यते बुधैः ॥  
म्स्स्_२३१२-१ अभिमानिनमुद्भ्रान्तम् आत्मसम्भावितं शठम् ।  
म्स्स्_२३१२-२ क्रोधनं चैव नृपतिं व्यसने घ्नन्ति वैरिणः ॥  
म्स्स्_२३१३-१ अभिमुखगते यस्मिन्नेव प्रिये बहुशो वदत्य् अवनतमुखं तूष्णीमेव स्थितं मृगनेत्रया ।  
म्स्स्_२३१३-२ अथ किल बलाल्लीलालोलं स एष तथेक्षितः कथमपि यथा दृष्ट्या मन्ये कृतं श्रुतिलङ्घनम् ॥  
म्स्स्_२३१३अ-१ अभिमुखमधुरतरेभ्यः पराङ्मुखाक्रोशनात् कुशीलेभ्यः ।  
म्स्स्_२३१३अ-२ अभ्यन्तरकलुषेभ्यो भेतव्यं मित्रशत्रुभ्यः ॥  
म्स्स्_२३१४-१ अभिमुखनिहतस्य सतस् तिष्ठतु तावज्जयोऽथ वा स्वर्गः ।  
म्स्स्_२३१४-२ उभयबलसाधुवादः श्रवणमुखोऽस्त्येव चात्यर्थम् ॥  
म्स्स्_२३१५-१ अभिमुखपतयालुभिर्ललाट- श्रमसलिलैरविधौतपत्रलेखः ।  
म्स्स्_२३१५-२ कथयति पुरुषायितं वधूनां मृदितहिमद्युतिदुर्मनाः कपोलः ॥  
म्स्स्_२३१६-१ अभिमुखपतितैर्गुणप्रकर्षाद् अवजितमुद्धतिमुज्ज्वलां दधानैः ।  
म्स्स्_२३१६-२ तरुकिसलयजालमग्रहस्तैः प्रसभमनीयत भङ्गमङ्गनानाम् ॥  
म्स्स्_२३१७-१ अभिमुखमुपयाति मां स्म किञ्चित् त्वमभिदधाः पटले मधुव्रतानाम् ।  
म्स्स्_२३१७-२ मधुसुरभिमुखाब्जगन्धलब्धेर् अधिकमधि त्वदनेन मा निपाति ॥  
म्स्स्_२३१८-१ अभिमुखागतमार्गणधोरणि- ध्वनितपल्लविताम्बरगह्वरे ।  
म्स्स्_२३१८-२ वितरणे च रणे च समुद्यते भवति कोऽपि परं विरलः परः ॥  
म्स्स्_२३१९-१ अभिमुखे मयि संहृतमीक्षितं हसितमन्यनिमित्तकृतोदयम् ।  
म्स्स्_२३१९-२ विनयवारितवृत्तिरतस्तया न विवृतो मदनो न च संवृतः ॥  
म्स्स्_२३२०-१ अभिमुनि सहसा हृते परस्या घनमरुता जघनांशुकैकदेशे ।  
म्स्स्_२३२०-२ चकितमवसनोरु सत्रपायाः प्रतियुवतीरपि विस्मयं निनाय ॥  
म्स्स्_२३२१-१ अभियाति नः सतृष एष चक्षुषो हरिरित्यखिद्यत नितम्बिनीजनः ।  
म्स्स्_२३२१-२ न विवेद यः सततमेनमीक्षते न वितृष्णतां व्रजति खल्वसावपि ॥  
म्स्स्_२३२२-१ अभियुक्तं बलवता दुर्लभं हीनसाधनम् ।  
म्स्स्_२३२२-२ हृतस्वं कामिनं चोरम् आविशन्ति प्रजागराः ॥  
म्स्स्_२३२३-१ अभियुक्तो बलवता तिष्ठन् दुर्गे प्रयत्नवान् ।  
म्स्स्_२३२३-२ तद्बलीयस्तराह्वानं कुर्वीतात्मविमुक्तये ॥  
म्स्स्_२३२४-१ अभियुक्तो यदा पश्येन् न काञ्चिद् गतिमात्मनः ।  
म्स्स्_२३२४-२ युध्यमानस्तदा प्राज्ञो म्रियते रिपुणा सह ॥  
म्स्स्_२३२५-१ अभियोक्ता बली यस्माद् अलब्ध्वा न निवर्तते ।  
म्स्स्_२३२५-२ उपहारादृते तस्मात् सन्धिरन्यो न विद्यते ॥  
म्स्स्_२३२६-१ अभिरामेऽभिनिवेशं विदधाना विविधलाभनिरपेक्षा ।  
म्स्स्_२३२६-२ उपहस्यसे सुमध्ये विदग्धवाराङ्गनावारैः ॥  
म्स्स्_२३२७-१ अभिलक्ष्यं स्थिरं पुण्यं ख्यातं सद्भिर्निषेवितम् ।  
म्स्स्_२३२७-२ सेवेत सिद्धिमन्विच्छञ् श्लाघ्यं विन्ध्यमिवेश्वरम् ॥  
म्स्स्_२३२८-१ अभिलषत उपायं विक्रमं कीर्तिलक्ष्म्योर् असुगममरिसैन्यैरङ्कमभ्यागतस्य ।  
म्स्स्_२३२८-२ जनक इव शिशुत्वे सुप्रियस्यैकसूनोर् अविनयमपि सेहे पाण्डवस्य स्मरारिः ॥  
म्स्स्_२३२९-१ अभिलषति न खलु पुरुषः श्रियमपि कीर्त्या विनाकृतां कुशलः ।  
म्स्स्_२३२९-२ क्षणिकाय वस्तुने कस् त्यजतीह चिरस्थिरं श्रेयः ॥  
म्स्स्_२३३०-१ अभिलषति पद्मयोनौ निःस्ववधूनां सुतान् स्रष्टुम् ।  
म्स्स्_२३३०-२ स्वं स्वं विशङ्कमाना वेपन्ते क्रकचवर्त्तिनो लोकाः ॥  
म्स्स्_२३३१-१ अभिलषतोरनुभावान् तिलोत्तमायाः किलोत्तमानुभयोः ।  
म्स्स्_२३३१-२ सुन्दोपसुन्दयोरपि नाशो भेदादुदाह्रियते ॥  
म्स्स्_२३३२-१ अभिलषन्ति तवाधरमाधुरीं तदिह किं हरिणाक्षि मुधा बुधाः ।  
म्स्स्_२३३२-२ सुरसुधामधरीकुरुते यतस् त्वदधरोऽधरतामगमत् ततः ॥  
म्स्स्_२३३३-१ अभिलषसि यदीन्दो वक्त्रलक्ष्मीं मृगाक्ष्याः पुनरपि सकृदब्धौ मज्ज सङ्क्षालयाङ्कम् ।  
म्स्स्_२३३३-२ सुविमलमथ बिम्बं पारिजातप्रसूनैः सुरभय वद नो चेत् त्वं क्व तस्या मुखं क्व ॥  
म्स्स्_२३३४-१ अभिलषिताधिकवरदे प्रणिपतितजनार्तिहारिणि शरण्ये ।  
म्स्स्_२३३४-२ चरणौ नमाम्यहं ते विद्याधरदेवते गौरि ॥  
म्स्स्_२३३५-१ अभिवर्षति योऽनुपालयन् विधिबीजानि विवेकवारिणा ।  
म्स्स्_२३३५-२ स सदा फलशालिनीं क्रियां शरदं लोक इवाधितिष्ठति ॥  
म्स्स्_२३३६-१ अभिवादनशीलस्य नित्यं वृद्धोपसेविनः ।  
म्स्स्_२३३६-२ चत्वारि तस्य वर्धन्त आयुः प्रज्ञा यशो बलम् ॥  
म्स्स्_२३३७-१ अभिवादयेत वृद्धम् आसनं चास्य दर्शयेत् ।  
म्स्स्_२३३७-२ कृताञ्जलिरुपासीत गच्छन्तं पृष्ठतोऽन्वियात् ॥  
म्स्स्_२३३८-१ अभिवाद्य यथा वृद्धान् सन्तो गच्छन्ति निर्वृतिम् ।  
म्स्स्_२३३८-२ एवं सज्जनमाक्रुश्य मूर्खो भवति निर्वृतः ॥  
म्स्स्_२३३९-१ अभिवीक्ष्य सामिकृतमण्डनं यतीः कररुद्धनीविगलदंशुकाः स्त्रियः ।  
म्स्स्_२३३९-२ दधिरेऽधिभित्ति पटहप्रतिस्वनैः स्फुटमट्टहासमिव सौधपङ्क्तयः ॥  
म्स्स्_२३४०-१ अभिशप्तः पुण्यकार्ये प्रवृत्तोऽपि न सिद्धिभाक् ।  
म्स्स्_२३४०-२ भर्त्रानुगमनोद्युक्ता रेणुका जनमारिका ॥  
म्स्स्_२३४१-१ अभिशस्तवत् प्रपश्यन्ति दरिद्रं पार्श्वतः स्थितम् ।  
म्स्स्_२३४१-२ दारिद्र्यं पातिकं लोके कस्तच्छंसितुमर्हति ॥  
म्स्स्_२३४२-१ अभिषिषेणयिषुं भुवनानि यः स्मरमिवाख्यत लोध्ररजश्चयः ।  
म्स्स्_२३४२-२ क्षुभितसैन्यपरागविपाण्डुर- द्युतिरयं तिरयन्नुदभूद्दिशः ॥  
म्स्स्_२३४३-१ अभिषेकार्द्रशिरसा राजा राज्यावलोकिना ।  
म्स्स्_२३४३-२ सहायवरणं कार्यं तत्र राज्यं प्रतिष्ठितम् ॥  
म्स्स्_२३४४-१ यदप्यल्पतरं कर्म तदप्येकेन दुष्करम् ।  
म्स्स्_२३४४-२ पुरुषेणासहायेन किमु राज्यं महोदयम् ॥  
म्स्स्_२३४५-१ अभिसरणपरा सदा वराकी समरमहाध्वसु रक्तपङ्किलेषु ।  
म्स्स्_२३४५-२ हृदि धरणिभुजामियं नृपश्रीर् निहितपदैव कलङ्कमातनोति ॥  
म्स्स्_२३४६-१ अभिसरणमयुक्तमङ्गनानाम् इति तव सुन्दरि मा स्म भूद्वितर्कः ।  
म्स्स्_२३४६-२ ननु पतिमगमत् स्वयं नदीनां सरिदपि शम्भुजटामुहूर्तमाला ॥  
म्स्स्_२३४७-१ अभिसरणरसः कृशाङ्गयष्टेर् अयमपरत्र न वीक्षितः श्रुतो वा ।  
म्स्स्_२३४७-२ अहिमपि यदियं निरास नाङ्घ्रेर् निबिडतनूपुरमात्मनीनबुद्ध्या ॥  
म्स्स्_२३४८-१ अभिसारे सरोजाक्षि यदि गन्तुं समीहसे ।  
म्स्स्_२३४८-२ समाच्छाद्य मुखं याहि प्रयत्नेन प्रियं प्रति ॥  
म्स्स्_२३४९-१ अभिहन्ति हन्त कथमेष माधवं सुकुमारकायमनवग्रहः स्मरः ।  
म्स्स्_२३४९-२ अचिरेण वैकृतविवर्तदारुणः कलभं कठोर इव कूटपाकलः ॥  
म्स्स्_२३५०-१ अभिहिताप्यभियोगपराङ्मुखी प्रकटमङ्गविलासमकुर्वती ।  
म्स्स्_२३५०-२ उपरि ते पुरुषायितुमक्षमा नववधूरिव शत्रुपताकिनी ॥  
म्स्स्_२३५१-१ अभीक्ष्णमुच्चैर्ध्वनता पयोमुचा घनान्धकारीकृतशर्वरीष्वपि ।  
म्स्स्_२३५१-२ तडित्प्रभादर्शितमार्गभूमयः प्रयान्ति रागादभिसारिकाः स्त्रियः ॥  
म्स्स्_२३५२-१ अभीक्ष्णमुष्णैरपि तस्य सोष्मणः सुरेन्द्रबन्दीश्वसितानिलैर्यथा ।  
म्स्स्_२३५२-२ सचन्दनाम्भःकणकोमलैस्तथा वपुर्जलार्द्रापवनैर्न निर्ववौ ॥  
म्स्स्_२३५३-१ अभीप्सां स्वात्मनो रक्षाऽविरतं सुस्थिरं तथा ।  
म्स्स्_२३५३-२ यत्नमातिष्ठ धैर्येण ततः सिद्धिर्भवेद् ध्रुवम् ॥  
म्स्स्_२३५४-१ अभीष्टफलसंसिद्धिस् तुष्टिः काम्या सुसम्पदः ।  
म्स्स्_२३५४-२ द्वित्रिभिर्बहुभि सार्धं भोजनेन प्रजायते ॥  
म्स्स्_२३५५-१ अभीष्टमासाद्य चिराय काले समुद्धृताशं कमनी चकाशे ।  
म्स्स्_२३५५-२ योषिन्मनोजन्मसुखोदयेषु समुद्धृताशङ्कमनीचकाशे ॥  
म्स्स्_२३५६-१ अभुक्तायां यस्यां क्षणमपि न यातं नृपशतैर् भुवस् तस्या लाभे क इव बहुमानः क्षितिभुजाम् ।  
म्स्स्_२३५६-२ तदंशस्याप्यंशे तदवयवलेशेऽपि पतयो विषादे कर्तव्ये विदधति जडाः प्रत्युत मुदम् ॥  
म्स्स्_२३५७-१ अभुक्त्वामलकं पथ्यं भुक्त्वा तु बदरीफलम् ।  
म्स्स्_२३५७-२ कपित्थं सर्वदा पथ्यं कदली न कदाचन ॥  
म्स्स्_२३५८-१ अभुञ्जतांश्चाददतां धनं चौरा हरन्ति हि ।  
म्स्स्_२३५८-२ सरघाणां यथा सर्वं माक्षिकं वनचारिणः ॥  
म्स्स्_२३५९-१ अभूतपूर्वं मम भावि किं वा सर्वं सहे मे सहजं च दुःखम् ।  
म्स्स्_२३५९-२ किं तु त्वदग्रे शरणागतानां पराभवो नाथ न तेऽनुरूपम् ॥  
म्स्स्_२३६०-१ अभूतमासज्य विरुद्धमीहितं बलादलभ्यं तव लिप्सते नृपः ।  
म्स्स्_२३६०-२ विजानतोऽपि ह्यनयस्य रौद्रतां भवत्यपाये परिमोहिनी मतिः ॥  
म्स्स्_२३६१-१ अभूत् प्राची पिङ्गा रसपतिरिव प्राश्य कनकं गतच्छायश्चन्द्रो बुधजन इव ग्राम्यसदसि ।  
म्स्स्_२३६१-२ क्षणात् क्षीणास्तारा नृपतय इवानुद्यमपरा न दीपा राजन्ते द्रविणरहितानामिव गुणाः ॥  
म्स्स्_२३६२-१ अभूदम्भोराशेः सह वसतिरासीत् कमलया गुणानामाधारो नयनफलमिन्दुः प्रथयति ।  
म्स्स्_२३६२-२ कथं सिंहीसूनुस्तमपि तुदति प्रौढदशनैर् गुणानामास्वादं पिशुनरसना किं रसयति ॥  
म्स्स्_२३६३-१ अभूवन्नद्भुतोष्माणः शीतव्याप्ते जगत्त्रये ।  
म्स्स्_२३६३-२ कुचोत्सङ्गाः कृशाङ्गीणां स्थानं मन्मथतेजसः ॥  
म्स्स्_२३६४-१ अभेदेनैव युध्येरन् रक्षेयुश्च परस्परम् ।  
म्स्स्_२३६४-२ फल्गु सैन्यस्य यत् किञ्चिन् मध्ये व्यूहस्य तद्भवेत् ॥  
म्स्स्_२३६५-१ अभेदेनोपास्ते कुमुदमुदरे वा स्थितवतो विपक्षादम्भोजादुपगतवतो वा मधुलिहः ।  
म्स्स्_२३६५-२ अपर्याप्तः कोऽपि स्वपरपरिचर्यापरिचय- प्रबन्धः साधूनामयमनभिसन्धानमधुरः ॥  
म्स्स्_२३६६-१ अभेद्योऽनुद्धतः स्तब्धः सूनृतः प्रियदर्शनः ।  
म्स्स्_२३६६-२ बहुश्रुतः कालवेदी जितग्रन्थोऽर्थकर्मवित् ॥  
म्स्स्_२३६७-१ अभोगसुभगा भूतिर् अदैन्यधवलं कुलम् ।  
म्स्स्_२३६७-२ अदर्पविशदा विद्या भवत्युन्नतचेतसाम् ॥  
म्स्स्_२३६८-१ अभोगिनौ मण्डलिनौ तत्क्षणान्मुक्तकञ्चुकौ ।  
म्स्स्_२३६८-२ वरमाशीविषौ स्पृष्टौ न तु पत्न्याः पयोधरौ ॥  
म्स्स्_२३६९-१ अभ्यक्तं रहसि गतं विचित्तमन्येन मन्त्रयन्तं वा ।  
म्स्स्_२३६९-२ उचितप्रणयमपि नृपं सहसार्या नोपसर्पन्ति ॥  
म्स्स्_२३७०-१ अभ्यक्तमिव स्नातः शुचिरशुचिमिव प्रबुद्ध इव सुप्तम् ।  
म्स्स्_२३७०-२ बद्धमिव स्त्रैरगतिर् जनमिह सुखसङ्गिनमवैमि ॥  
म्स्स्_२३७१-१ अभ्यघानि मुनिचापलात् त्वया यन्मृगः क्षितिपतेः परिग्रहः ।  
म्स्स्_२३७१-२ अक्षमिष्ट तदयं प्रमाद्यतां संवृणोति खलु दोषमज्ञता ॥  
म्स्स्_२३७१अ-१ अभ्यन्तरगता बाह्या बाह्याश्चाभ्यतरं गताः ।  
म्स्स्_२३७१अ-२ यैर्नरा निधनं यान्ति यथा राजा कचद्रुमः ॥  
म्स्स्_२३७२-१ अभ्यर्थये किमपि जीवितजन्मतस्त्वाम् उत्कण्ठतोद्गति निःसर तावदेव ।  
म्स्स्_२३७२-२ कान्ते दृगन्तपथलम्बिनि जीवतीति यावन्न कर्णपथमेति जनापवादः ॥  
म्स्स्_२३७३-१ अभ्यर्थ्य सप्रणति मन्दिरमभ्युपेता देवी स्वयं भगवती पृथगेव तासाम् ।  
म्स्स्_२३७३-२ आसन्नवल्लभसमागमसूचनानि सञ्जीवनानि वचनान्यपि वाचितानि ॥  
म्स्स्_२३७४-१ अभ्यस्ताः स्फुटमेव शास्त्रगतयः सम्यक्कवित्वोदधेः पारं चाधिगतं सतां परिषदि प्राप्तः प्रतिष्ठोदयः ।  
म्स्स्_२३७४-२ निर्विण्णस्य ममाधुना ननु परः पन्था न दैन्यं विना नेतुं वाञ्छति वासना सुरधुनीतीरेऽनुरूपं वयः ॥  
म्स्स्_२३७५-१ अभ्यस्तेऽपि नितम्बभारफलके खेदालसेयं गतिः किञ्चित् संवलितार्धपक्ष्मविरलालोका दृशोऽन्तर्गताः ।  
म्स्स्_२३७५-२ तन्मन्ये निभृतं त्वयाद्य हृदये कश्चिद्धृतो वल्लभो निश्वासाः कथमन्यथा द्विगुणतामेते तवैवं गताः ॥  
म्स्स्_२३७६-१ अभ्यस्तेऽपि हि नाम वस्तुनि चिरादज्ञानसम्भावनं शौचाशौचाविवादिता विशकलस्मृत्यक्षरावर्तनम् ।  
म्स्स्_२३७६-२ वारं वारमृणोपघातकथनं कोऽप्येष डम्भात्मनां प्रायो दग्धदुरीशवञ्चनविधौ जागर्त्यपूर्वः क्रमः ॥  
म्स्स्_२३७७-१ अभ्यस्य पवनविजयं व्याख्याय च शैवसंहिताः सकलाः ।  
म्स्स्_२३७७-२ मरणसमये गुरूणां पर्दवदसवो विनिष्क्रान्ताः ॥  
म्स्स्_२३७८-१ अभ्यस्य वेदमवधाय च पूर्वतन्त्रम् आलक्ष्य शिष्टचरितानि पृथग्विधानि ।  
म्स्स्_२३७८-२ अध्यापनादिभिरवाप्य धनं च भूरि कर्माणि मातरलसाः कथमाचरेयुः ॥  
म्स्स्_२३७९-१ अभ्यस्य स्मरदंशकौशलमुपाध्यायीरुपास्यावयोः क्रीडाम्नायरहस्यवस्तुनि मिथोऽप्यासीज्जिगीषा सखि ।  
म्स्स्_२३७९-२ उत्कम्पोत्पुलकाङ्गसम्भृतघनस्वेदाविलस्तन्मया सद्यो निष्प्रतिभः स मन्मथकथावैतण्डिकः खण्डितः ॥  
म्स्स्_२३८०-१ अभ्यस्यादौ श्रुतिमथ गृहं प्राप्य लब्ध्वा महार्थान् इष्ट्वा यज्ञैर्जनिततनयः प्रव्रजेदायुषोऽन्ते ।  
म्स्स्_२३८०-२ इत्याचष्टे य इह स मनुर्याज्ञवल्क्योऽपि वा मे तावत् कालं प्रतिभवति चेदायुषस्तत्प्रमाणम् ॥  
म्स्स्_२३८१-१ अभ्यायान्तं झटिति गिलितुं वायुमप्यायतास्ये भीमाकारे प्रकृतिकुटिले बद्धनिर्व्याजवैरे ।  
म्स्स्_२३८१-२ प्रायेणेत्थं कृतपरिचये पापिनि क्रूरसर्पे भद्रश्रीभिः परिचितिकथा कीदृशी मादृशानाम् ॥  
म्स्स्_२३८२-१ अभ्यावहति कल्याणं विविधा वाक्सुभाषिता ।  
म्स्स्_२३८२-२ सैव दुर्भाषिता राजन्न् अनर्थायोपपद्यते ॥  
म्स्स्_२३८३-१ अभ्यासः कर्मणां सम्यग् उत्पादयति कौशलम् ।  
म्स्स्_२३८३-२ विधिना तावदभ्यस्तं यावत् सृष्टा मृगेक्षणा ॥  
म्स्स्_२३८४-१ अभ्यासकारणा विद्या लक्ष्मीः पुण्यानुसारिणी ।  
म्स्स्_२३८४-२ दानानुसारिणी कीर्तिर् बुद्धिः कर्मानुसारिणी ॥  
म्स्स्_२३८५-१ अभ्यासरहिता विद्या निरुद्योगा नृपश्रियः ।  
म्स्स्_२३८५-२ वेषयोषाश्च रागिण्यो हास्यायतनमङ्गने ॥  
म्स्स्_२३८६-१ अभ्यासश्छन्दसां दण्डो ज्वरदण्डश्च लङ्घनम् ।  
म्स्स्_२३८६-२ यमदण्डो विष्णुभक्तिः शत्रुदण्डः शुभा गतिः ॥  
म्स्स्_२३८७-१ अभ्यासस्थितचूतषण्डगहनस्थानादितो गेहिनी ग्रामं कञ्चिदवृक्षकं विरहिणी तूर्णं वधूर्नीयताम् ।  
म्स्स्_२३८७-२ अत्रायान्त्यचिरेण कोकिलकुलव्याहारझङ्कारिणः पन्थस्त्रीजनजीवितैकहरणप्रौढाः पुरो वासराः ॥  
म्स्स्_२३८८-१ अभ्यासात्तु स्थिरस्वान्त ऊर्ध्वरेताश्च जायते ।  
म्स्स्_२३८८-२ परानन्दमयो योगी जरामरणवर्जितः ॥  
म्स्स्_२३८९-१ अभ्यासाद्धार्यते विद्या कुलं शीलेन धार्यते ।  
म्स्स्_२३८९-२ गुणेन ज्ञायते त्वार्यः कोपो नेत्रेण गम्यते ॥  
म्स्स्_२३९०-१ अभ्यासाद्धार्यते विद्या कुलं शीलेन धार्यते ।  
म्स्स्_२३९०-२ गुणैर्मित्राणि धार्यन्ते अक्ष्णा क्रोधश्च धार्यते ॥  
म्स्स्_२३९१-१ अभ्यासानुसरी विद्या बुद्धिः कर्मानुसारिणी ।  
म्स्स्_२३९१-२ उद्योगानुसरी लक्ष्मीः फलं भाग्यानुसारि च ॥  
म्स्स्_२३९२-१ अभ्यासेन स्थिरं चित्तम् अभ्यासेनानिलच्युतिः ।  
म्स्स्_२३९२-२ अभ्यासेन परानन्दो ह्यभ्यासेनात्मदर्शनम् ॥  
म्स्स्_२३९३-१ अभ्यासेनान्यसञ्चारो ह्यभ्यासेनान्यरूपता ।  
म्स्स्_२३९३-२ अभ्यासेन समुत्क्रान्तिर् अभ्यासेनाणिमादयः ॥  
म्स्स्_२३९४-१ अभ्यासो रतिहेतोर् भवति नराणां न वस्तुसद्गुणतः ।  
म्स्स्_२३९४-२ सत्यपि मांसोपचये रागाय कुचौ स्फिजौ न पुनः ॥  
म्स्स्_२३९५-१ अभ्यासो हि कर्मणां कौशलमावहति ।  
म्स्स्_२३९५-२ न हि सकृन्निपातमात्रेणोद- बिन्दुरपि ग्रावणि निम्नतामादधाति ॥  
म्स्स्_२३९६-१ अभ्युक्षितोऽसि सलिलैर्न बलाहकानां चाषाग्रपक्षसदृशं भृशमन्तराले ।  
म्स्स्_२३९६-२ मिथ्यैतदाननमिदं भवतस्तथा हि हेमन्तपद्ममिव निष्प्रभतामुपैति ॥  
म्स्स्_२३९७-१ अभ्युत्थानमुपागते गृहपतौ तद्भाषणे नम्रता तत्पादार्पितदृष्टिरासनविधिस्तस्योपचर्या स्वयम् ।  
म्स्स्_२३९७-२ सुप्ते तत्र शयीत तत्प्रथमतो जह्याच्च शय्यामिति प्राच्यैः पुत्रि निवेदितः कुलवधूसिद्धान्तधर्मागमः ॥  
म्स्स्_२३९८-१ अभ्युद्धृता वसुमती दलितं रिपूरः क्रीडीकृता बलवता बलिराजलक्ष्मीः ।  
म्स्स्_२३९८-२ एकत्र जन्मनि कृतं तदनेन यूना जन्मत्रये यदकरोत् पुरुषः पुराणः ॥  
म्स्स्_२३९९-१ अभ्युद्यत्कवलग्रहप्रणयिनस्ते शल्लकीपल्लवास् तच्चास्फालसहं सरः क्षितिधृतामित्यस्ति को निह्नुते ।  
म्स्स्_२३९९-२ दन्तस्तम्भनिषण्णनिःसहकरः श्वासैरतिप्रांशुभिर् येनायं विरही तु वारणपतिः स्वामिन् स विन्ध्यो भवान् ॥  
म्स्स्_२४००-१ अभ्युन्नतस्तनयुगा तरलायताक्षी द्वारि स्थिता तदुपयानमहोत्सवाय ।  
म्स्स्_२४००-२ सा पूर्णकुम्भनवनीरजतोरणस्रक् सम्भारमङ्गलमयत्नकृतं विधत्ते ॥  
म्स्स्_२४०१-१ अभ्युन्नताङ्गुष्ठनखप्रभाभिर् निक्षेपणाद्रागमिवोद्गिरन्तौ ।  
म्स्स्_२४०१-२ आजह्रतुस्तच्चरणौ पृथिव्यां स्थलारविन्दश्रियमव्यवस्थाम् ॥  
म्स्स्_२४०२-१ अभ्युन्नतानामणुरप्युदारं पश्चात् प्रकोपं जनयेदरीणाम् ।  
म्स्स्_२४०२-२ तं चाप्रमत्तः प्रसमीक्ष्य यायान्- न नाशयेद् दृष्टमदृष्टहेतोः ॥  
म्स्स्_२४०३-१ अभ्युन्नता पुरस्ताद् अवगाढा जघनगौरवात् पश्चात् ।  
म्स्स्_२४०३-२ द्वारेऽस्य पाण्डुसिकते पदपङ्क्तिर्दृश्यतेऽभिनवा ॥  
म्स्स्_२४०४-१ अभ्युन्नतेऽपि जलदे जगदेकसार- साधारणप्रणयहारिणि हा यदेते ।  
म्स्स्_२४०४-२ उल्लासलास्यललितं तरवो न यान्ति हे दावपावक स तावक एव दोषः ॥  
म्स्स्_२४०५-१ अभ्युन्नतेवाङ्घ्रिनखाङ्कुराणां द्युतिर्विरेजे हरिणी दृशोऽस्याः ।  
म्स्स्_२४०५-२ पुङ्खावली पञ्चशरा युधानां लावण्यदर्पद्विगुणीकृतेव ॥  
म्स्स्_२४०६-१ अभ्युन्नतोऽसि सलिलैः परिपूरितोऽसि त्वामर्थयन्ति विहगास्तृषितास्तथैते ।  
म्स्स्_२४०६-२ कालः पयोधर परोपकृतेस्तवायं चण्डानिलव्यतिकरे क्व भवान् क्व ते वा ॥  
म्स्स्_२४०७-१ अभ्युपयुक्ताः सद्भिर् गतागतैरहरहः प्रखिन्दानाः ।  
म्स्स्_२४०७-२ कृपणजनसन्निकर्षं प्राप्यार्थाः प्रस्वपन्तीव ॥  
म्स्स्_२४०८-१ अभ्युल्लसन्ति विनिवारितचन्दनानाम् एणीदृशां वपुषि कुङ्कुमपत्रलेखाः ।  
म्स्स्_२४०८-२ अभ्यागताः करसरोजपदारविन्द- संरक्षणाय किरणा इव तिग्मभानोः ॥  
म्स्स्_२४०९-१ अभ्युष्णात् सघृतादन्नाद् अच्छिद्राच्चैव वाससः ।  
म्स्स्_२४०९-२ अपरप्रेष्यभावाच्च भूय इच्छन् पतत्यधः ॥  
म्स्स्_२४१०-१ अभ्येत्य याचितोऽपि त्यक्त्वा लज्जां मया विगतलज्जः ।  
म्स्स्_२४१०-२ चिच्छेदैष ममाशां सहसा प्रतिषेधशस्त्रेण ॥  
म्स्स्_२४११-१ अभ्रच्छाया खलप्रीतिः समुद्रान्ते च मेदिनी ।  
म्स्स्_२४११-२ अल्पेनैव विनश्यन्ति यौवनानि धनानि च ॥  
म्स्स्_२४१२-१ अभ्रच्छाया खलप्रीतिर् नवसस्यानि योषितः ।  
म्स्स्_२४१२-२ किञ्चित्कालोपभोग्यानि यौवनानि धनानि च ॥  
म्स्स्_२४१३-१ अभ्रच्छाया खलप्रीतिर् वेश्यारागो विभूतयः ।  
म्स्स्_२४१३-२ महीभुजां प्रसादश्च पञ्चैते चञ्चलाः स्मृताः ॥  
म्स्स्_२४१४-१ अभ्रच्छाया तृणादग्निः खलप्रीतिः स्थले जलम् ।  
म्स्स्_२४१४-२ वेश्यारागः कुमित्रं च षडेते बुद्बुदोपमाः ॥  
म्स्स्_२४१५-१ अभ्रच्छाया तृणादग्निः पराधीनं च यत् सुखम् ।  
म्स्स्_२४१५-२ अज्ञानेषु च वैराग्यं क्षिप्रमेतद् विनश्यति ॥  
म्स्स्_२४१६-१ अभ्रध्वानैर्मुखरितदिशः श्रेणयस्तोयदानां धारासारैर्धरणिवलयं सर्वतः प्लावयन्ति ।  
म्स्स्_२४१६-२ तेन स्नेहं वहति विपुलं मत्सखीयुक्तमेतत् त्वम् निःस्नेहो यदसि तदिदं नाथ मे विस्मयाय ॥  
म्स्स्_२४१७-१ अभ्रपुष्पमपि दित्सति शीतं सार्थिना विमुखता यदभाजि ।  
म्स्स्_२४१७-२ स्तोककस्य खलु चञ्चुपुटेन म्लानिरुल्लसति तद्घनसङ्घे ॥  
म्स्स्_२४१८-१ अभ्रवृन्दं विशाखान्तं प्रसूत्यन्तं च यौवनम् ।  
म्स्स्_२४१८-२ राज्यान्तं नरकं तद्वद् याचनान्तं हि गौरवम् ॥  
म्स्स्_२४१९-१ अभ्रूविलासमस्पृष्टमदरागं मृगेक्षणम् ।  
म्स्स्_२४१९-२ इदं तु नयनद्वन्द्वं तव तद्गुणभूषितम् ॥  
म्स्स्_२४२०-१ अमज्जदाकण्ठमसौ सुधासु प्रियं प्रियाया वचनं निपीय ।  
म्स्स्_२४२०-२ द्विषन्मुखेऽपि स्वदते स्तुतिर्या तन्मिष्टता नेष्टमुखे त्वमेया ॥  
म्स्स्_२४२१-१ अमदयन्मधुगन्धसनाथया किसलयाधरसङ्गतया मनः ।  
म्स्स्_२४२१-२ कुसुमसम्भृतया नवमल्लिका स्मितरुचा तरुचारुविलासिनी ॥  
म्स्स्_२४२२-१ अमनस्कं गते चित्ते जायते कर्मणां क्षयः ।  
म्स्स्_२४२२-२ यथा चित्रपटे दग्धे दह्यते चित्रसञ्चयः ॥  
म्स्स्_२४२३-१ अमन्त्रमक्षरं नास्ति नास्ति मूलमनौषधम् ।  
म्स्स्_२४२३-२ अयोग्यः पुरुषो नास्ति योजकस्तत्र दुर्लभः ॥  
म्स्स्_२४२४-१ अमन्त्रमक्षरं नास्ति नास्ति मूलमनौषधम् ।  
म्स्स्_२४२४-२ निर्धना पृथिवी नास्ति ह्याम्नायाः खलु दुर्लभाः ॥  
म्स्स्_२४२५-१ अमन्दतरवार्यग्रधाराहतमहीभृतः ।  
म्स्स्_२४२५-२ चित्रचापधरा वीरा विद्योतन्ते घना इव ॥  
म्स्स्_२४२६-१ अमन्दमणिनूपुरक्वणनचारुचारीक्रमं झणज्झणितमेखलास्खलिततारहारच्छटम् ।  
म्स्स्_२४२६-२ इदं तरलकङ्कणावलिविशेषवाचालितं मनो हरति सुभ्रुवः किमपि कन्दुकक्रीडितम् ॥  
म्स्स्_२४२७-१ अमन्दमत्तमातङ्ग आसाराभ्युदयान्वितः ।  
म्स्स्_२४२७-२ इत्यादिलक्षणोपेतः स्कन्धावारः प्रशस्यते ॥  
म्स्स्_२४२८-१ अमन्दानन्दनिष्यन्दम् अपास्तान्यक्रियाक्रमम् ।  
म्स्स्_२४२८-२ जगज्जन्मोत्सवे तस्याः पीतामृतमिवाभवत् ॥  
म्स्स्_२४२९-१ अमन्दानन्दानां गलदलघुसन्तापविपदां पदाम्भोजद्वन्द्वं शिरसि दधतामिन्दुशिरसः ।  
म्स्स्_२४२९-२ कदा नः कालिन्दीसलिलशबलैरम्बरसरित् तरङ्गैरङ्गारीभवति भवबन्धेन्धनचयः ॥  
म्स्स्_२४३०-१ अमन्यतासौ कुसुमेषु गर्भगं परागमन्धङ्करणं वियोगिनाम् ।  
म्स्स्_२४३०-२ स्मरेण मुक्तेषु पुरा पुरारये तदङ्गभस्मेव शरेषु सङ्गतम् ॥  
म्स्स्_२४३१-१ अमरतरुकुसुमसौरभ- सेवनसम्पूर्णसकलकामस्य ।  
म्स्स्_२४३१-२ पुष्पान्तरसेवेयं भ्रमरस्य विडम्बना महती ॥  
म्स्स्_२४३२-१ अमरयुवतिगीतोद्ग्रीवसारङ्गशृङ्गो- ल्लिखितशशिसुधाम्भःशाद्वलारामरम्याम् ।  
म्स्स्_२४३२-२ सुरपतिगजगण्डस्रंसिदानाम्बुधारा प्रसवसुरभिमाशां वासवीयां नमामि ॥  
म्स्स्_२४३३-१ अमरीमुखसीधुमाधुरीणां लहरी काचन चातुरी कलानाम् ।  
म्स्स्_२४३३-२ तरलीकुरुते मनो मदीयं मुरलीनादपरम्परा मुरारेः ॥  
म्स्स्_२४३४-१ अमरुककवित्वडमरुक- नादेन विनुह्नुता न सञ्चरति ।  
म्स्स्_२४३४-२ शृङ्गारभणितिरन्या धन्यानां श्रवणविवरेषु ॥  
म्स्स्_२४३५-१ अमरैरमृतं न पीतमब्धेर् न च हालाहलमुल्बणं हरेण ।  
म्स्स्_२४३५-२ विधिना निहितं खलस्य वाचि द्वयमेतद् बहिरेकमन्तरन्यत् ॥  
म्स्स्_२४३६-१ अमरैर्गतं मधुकरैश्चलितं प्रवरैः प्रयातमपि पद्मदृशाम् ।  
म्स्स्_२४३६-२ विभवे गते सकलमेव गतं ध्रुवमेकमञ्चति यशः सरसः ॥  
म्स्स्_२४३७-१ अमर्त्याः सन्तु मर्त्या वा चेतनाः सन्त्वचेतनाः ।  
म्स्स्_२४३७-२ दानमेव पुरस्कृत्य स्तूयन्ते भुवनैस्त्रिभिः ॥  
म्स्स्_२४३८-१ अमर्षिणा कृत्यमिव क्षमाश्रयं मदोद्धतेनेव हितं प्रियं वचः ।  
म्स्स्_२४३८-२ बलीयसा तद्विधिनेव पौरुषं बलं निरस्तं न रराज जिष्णुना ॥  
म्स्स्_२४३९-१ अमर्षोपगृहीतानां मन्युसन्तप्तचेतसाम् ।  
म्स्स्_२४३९-२ परस्परापकारेण पुंसां भवति विग्रहः ॥  
म्स्स्_२४४०-१ अमलमृणालकाण्डकमनीयकपोलरुचेस् तरलसलीलनीलनलिनप्रतिफुल्लदृशः ।  
म्स्स्_२४४०-२ विकसदशोकशोणकरकान्तिभृतः सुतनोर् मदलुलितानि हन्त ललितानि हरन्ति मनः ॥  
म्स्स्_२४४१-१ अमलात्मसु प्रतिफलन्नभितस् तरुणीकपोलफलकेषु मुहुः ।  
म्स्स्_२४४१-२ विससार सान्द्रतरमिन्दुरुचाम् अधिकावभासितदिशां निकरः ॥  
म्स्स्_२४४२-१ अमलीमसमच्छिद्रम् अक्रौर्यमतिसुन्दरम् ।  
म्स्स्_२४४२-२ अदेयमप्रतिग्राह्यम् अहो ज्ञानं महाधनम् ॥  
म्स्स्_२४४३-१ अमात्यः शूर एव स्याद् युद्धसम्पन्न एव च ।  
म्स्स्_२४४३-२ तस्मादपि भयं राज्ञः पश्य राज्यस्य योजनम् ॥  
म्स्स्_२४४४-१ अमात्यराष्ट्रदुर्गाणि कोशो दण्डश्च पञ्चमः ।  
म्स्स्_२४४४-२ एताः प्रकृतयस्तज्ज्ञैर् विजिगीषोरुदाहृताः ॥  
म्स्स्_२४४५-१ अमात्याद्याः प्रकृतयो मित्रान्ता राज्यमुच्यते ।  
म्स्स्_२४४५-२ अशेषराज्यव्यसनात् पार्थिवव्यसनं गुरु ॥  
म्स्स्_२४४६-१ अमात्ये दण्ड आयत्तो दण्डे वैनयिकी क्रिया ।  
म्स्स्_२४४६-२ नृपतौ कोषराष्ट्रे तु दूते सन्धिविपर्ययौ ॥  
म्स्स्_२४४७-१ अमात्यैः कामवृत्तो हि राजा कापथमाश्रितः ।  
म्स्स्_२४४७-२ निग्राह्यः सर्वथा सद्भिर् न निग्राह्यो निगृह्यसे ॥  
म्स्स्_२४४८-१ अमात्यो युवराजश्च भुजावेतौ महीपतेः ।  
म्स्स्_२४४८-२ मन्त्री नेत्रं हि तद्भिन्न एतस्मिन्नपि तद्वधः ॥  
म्स्स्_२४४९-१ अमात्सर्यं बुधाः प्राहुर् दानं धर्मे च संयमम् ।  
म्स्स्_२४४९-२ अवस्थितेन नित्यं च सत्येनामत्सरी भवेत् ॥  
म्स्स्_२४५०-१ अमानितं हि युध्येत कृतमानार्थसङ्ग्रहम् ।  
म्स्स्_२४५०-२ न विमानिमत्यर्थं प्रदीप्तक्रोधपावकम् ॥  
म्स्स्_२४५१-१ अमानुषं सत्त्वमन्तर् योगिनं प्रविशेद्यदि ।  
म्स्स्_२४५१-२ वाय्वग्निधारणा चैनं देहसंस्थं विनिर्दहेत् ॥  
म्स्स्_२४५२-१ अमानेनापि भवता दानमानादिभिर्गुणैः ।  
म्स्स्_२४५२-२ आश्रितः सर्व एवायं समानः क्रियते जनः ॥  
म्स्स्_२४५३-१ अमाययैव वर्तेत न कथञ्चन मायया ।  
म्स्स्_२४५३-२ बुध्येतारिप्रयुक्तां च मायां नित्यं सुसंवृतः ॥  
म्स्स्_२४५४-१ अमावास्यामष्टमीं च पौर्णमासीं चतुर्दशीम् ।  
म्स्स्_२४५४-२ ब्रह्मचारी भवेन्नित्यम् अप्यृतौ स्नातको द्विजः ॥  
म्स्स्_२४५५-१ अमितं मधु तत्कथा मम श्रवणप्राघुणकीकृता जनैः ।  
म्स्स्_२४५५-२ मदनानलबोधने भवेत् खग धाय्या धिगधैर्यधारिणः ॥  
म्स्स्_२४५६-१ अमितः समितः प्राप्तैर् उत्कर्षैर्हर्षद प्रभो ।  
म्स्स्_२४५६-२ अहितः सहितः साधुयशोभिरसतामसि ॥  
म्स्स्_२४५७-१ अमितगुणोऽपि पदार्थो दोषेणैकेन निन्दितो भवति ।  
म्स्स्_२४५७-२ निखिलरसायनमहितो गन्धेनोग्रेण लशुन इव ॥  
म्स्स्_२४५८-१ अमितद्युतिराकरात् प्रसूतिः परिशुद्धा च महामणेर्विशेषः ।  
म्स्स्_२४५८-२ मकुटे चरणाङ्गुलीयके वा विनिवेशः पुनरस्य शिल्पितन्त्रम् ॥  
म्स्स्_२४५९-१ अमित्रं कुरुते मित्रं मित्रं द्वेष्टि हिनस्ति च ।  
म्स्स्_२४५९-२ कर्म चारभते दुष्टं तमाहुर्मूढचेतसम् ॥  
म्स्स्_२४६०-१ अमित्रं कुरुते मित्रं मित्रं द्वेष्टि हिनस्ति च ।  
म्स्स्_२४६०-२ शुभं वेत्त्यशुभं पापं भद्रं दैवहतो नरः ॥  
म्स्स्_२४६१-१ अमित्रं कुरुते मित्रं मित्रं द्वेष्टि हिनस्ति वः ।  
म्स्स्_२४६१-२ मित्राणि तस्य नश्यन्ति अमित्रं नष्टमेव च ॥  
म्स्स्_२४६२-१ अमित्रं नैव मुञ्चेत ब्रुवन्तं करुणान्यपि ।  
म्स्स्_२४६२-२ दुःखं तत्र न कुर्वीत हन्यात् पूर्वापकारिणम् ॥  
म्स्स्_२४६३-१ अमित्रमपि चेद्दीनं शरणैषिणमागतम् ।  
म्स्स्_२४६३-२ व्यसने योऽनुगृह्णाति स वै पुरुषसत्तमः ॥  
म्स्स्_२४६४-१ अमित्रप्रमिता ह्येता गतश्रद्धाः सुदारुणः ।  
म्स्स्_२४६४-२ मूलप्रवादेन विषं प्रयच्छन्ति जिघांसवः ॥  
म्स्स्_२४६५-१ अमित्रव्यसनान्मित्रम् उत्थितं यद्विरज्यति ।  
म्स्स्_२४६५-२ अरिव्यसनसिद्ध्या तच् छत्रुणैव प्रसिध्यति ॥  
म्स्स्_२४६६-१ अमित्राणां वधे युक्तो मित्राणां सङ्ग्रहे रतः ।  
म्स्स्_२४६६-२ त्रिवर्गफलभोक्ता तु राजा धर्मेण युज्यते ॥  
म्स्स्_२४६७-१ अमित्रादुन्नतिं प्राप्य नोन्नतोऽस्मीति विश्वसेत् ।  
म्स्स्_२४६७-२ तस्मात् प्राप्योन्नतिं नश्येत् प्रावार इव कीटकः ॥  
म्स्स्_२४६८-१ अमित्रानपि कुर्वीत मित्रान्युपचयावहान् ।  
म्स्स्_२४६८-२ अहिते वर्तमानानि मित्राण्यपि परित्यजेत् ॥  
म्स्स्_२४६९-१ अमित्रे विश्वासः श्वपचकरके सौमिकरसः कपाले गङ्गाम्भः खलपरिषदङ्के सुजनता ।  
म्स्स्_२४६९-२ परिक्षीणाचारे श्रुतमनुपनीते च निगमः स्वतःसिद्धां शुद्धिं त्यजति विपरीतं च फलति ॥  
म्स्स्_२४७०-१ अमित्रो न विमोक्तव्यः कृपणं बह्वपि ब्रुवन् ।  
म्स्स्_२४७०-२ कृपा तस्मिन् न कर्तव्या हन्यादेवापकारिणम् ॥  
म्स्स्_२४७१-१ अमित्रो मित्रतां याति मित्रं चापि प्रदुष्यति ।  
म्स्स्_२४७१-२ सामर्थ्ययोगात् कार्याणां तद्गत्या हि सदा गतिः ॥  
म्स्स्_२४७२-१ अमी कारागारे निविडनलिनीनालनिगडैर् निबध्यन्तां हंसाः प्रथमविसकन्दाङ्कुरभिदः ।  
म्स्स्_२४७२-२ नवे वासन्तीनामुदयिनि वने गर्भकलिका- च्छिदो निर्धार्यन्तां परभृतयुवानो मदकलाः ॥  
म्स्स्_२४७३-१ अमी तटसमीपनिर्झरतरङ्गरिङ्गत्पयो- जडीकृतपटीरभूरुहकुटीरसञ्चारिणः ।  
म्स्स्_२४७३-२ मनो विधुरयन्ति मे मलयमेखलामेदुराः दुरासदवनप्रियप्रियतमारुता मारुताः ॥  
म्स्स्_२४७४-१ अमी तिलाः तैलिक नूनमेतां स्नेहादवस्थां भवतोपनीताः ।  
म्स्स्_२४७४-२ द्वेषोऽभविष्यद्यदमीषु नूनं तदा न जाने किमिवाकरिष्यः ॥  
म्स्स्_२४७५-१ अमी पानकरम्भाभाः सप्तापि जलराशयः ।  
म्स्स्_२४७५-२ त्वद्यशोराज हंसस्य पञ्जरं भुवनत्रयम् ॥  
म्स्स्_२४७६-१ अमी पुरस्थाः सकलाः सुनिद्रिता न नूपुरं मुञ्च सुखेन यास्यसि ।  
म्स्स्_२४७६-२ व्रजत्यपि श्रीपतिरङ्घ्रिमाश्रितं हरे तवाख्यातिरियं भविष्यति ॥  
म्स्स्_२४७७-१ अमी पृथुस्तम्बभृतः पिशङ्गतां गता विपाकेन फलस्य शालयः ।  
म्स्स्_२४७७-२ विकासि वप्राम्भसि गन्धसूचितं नमन्ति निघ्रातुमिवास्यतोत्पलम् ॥  
म्स्स्_२४७८-१ अमीभिः संसिक्तेस्तव किमु फलं वारिदघटे यदेतेऽपेक्षन्ते सलिलमवटेभ्योऽपि तरवः ।  
म्स्स्_२४७८-२ अयं युक्तो व्यक्तं ननु सुखयितुं चातकशिशुर् यदेष ग्रीष्मेऽपि स्पृहयति न पाथस्त्वदपरान् ॥  
म्स्स्_२४७९-१ अमीभिराकण्ठमभोजि तद्गृहे तुषारधारामृदितेव शकरा ।  
म्स्स्_२४७९-२ हयद्विषद्वष्कयणीपयः सुतं सुधाह्रदात् पङ्कमिवोद्धृतं दधि ॥  
म्स्स्_२४८०-१ अमी व्यर्थारम्भा दुरधिगमभूभृत्परिसरे विषक्ता लक्ष्यन्ते वयमिव हताशा जलधराः ।  
म्स्स्_२४८०-२ ममेवान्तश्चेष्टाविफलविपुलाकारविभवाः स्वभूमौ यान्तीमाः परिणतिमसङ्ख्याश्च सरितः ॥  
म्स्स्_२४८१-१ अमी शिरीषप्रसवावतंसाः प्रभ्रंशिनो वारिविहारिणीनाम् ।  
म्स्स्_२४८१-२ पारिप्लवाः स्रोतसि निम्नगायाः शैवाललोलांश्छलयन्ति मीनान् ॥  
म्स्स्_२४८२-१ अमीषां जन्तूनां कतिपयनिमेषस्थितिजुषां वियोगे धीराणां क इह परितापस्य विषयः ।  
म्स्स्_२४८२-२ क्षणादुत्पद्यन्ते विलयमपि यान्ति क्षणममी न केऽपि स्थातारः सुरगिरिपयोधिप्रभृतयः ॥  
म्स्स्_२४८३-१ अमीषां प्राणानां तुलितबिसिनीपत्रपयसां कृते किं नास्माभिर्विगलितविवेकैर्व्यवसितम् ।  
म्स्स्_२४८३-२ यदाढ्यानामग्रे द्रविणमदनिःसञ्ज्ञमनसां कृतं वीतव्रीडैर्निजगुणकथापातकमपि ॥  
म्स्स्_२४८४-१ अमीषां मञ्जुश्रीरुचिरवदनश्रीकृतरुचां श्रुतं नो नामापि क्व नु खलु हिमांशुप्रकृतयः ।  
म्स्स्_२४८४-२ ममाभ्यर्णे धार्ष्ट्याच्चरति पुनरिन्दीवरमिति क्रुधेवेदं प्रान्तारुणमवतु वो लोचनयुगम् ॥  
म्स्स्_२४८५-१ अमीषां मण्डलाभोगः स्तनानामेव शोभते ।  
म्स्स्_२४८५-२ येषामुपेत्य सोत्कम्पा राजानोऽपि करप्रदाः ॥  
म्स्स्_२४८६-१ अमीषां मोहाद्वा धरणिधरचूडाञ्चलभुवाम् अभाग्याद्वा कैश्चिन्मरकतमणिश्चेन्न गणितः ।  
म्स्स्_२४८६-२ तथासौ रथ्यायामपि निपतितः किं न कुरुते समुन्मीलन्नीलद्युतिलहरिलिप्ता इव दिशः ॥  
म्स्स्_२४८७-१ अमीषामामोदप्रणयसुभगं सङ्गतमभूत् प्रसूनैरुन्निद्रैः सह बहुभिरेव प्रतिवनम् ।  
म्स्स्_२४८७-२ उदन्या न क्वापि व्यरमदरविन्दे परममी पिबन्ति स्वच्छन्दं रसमुदरपूरं मधुलिहः ॥  
म्स्स्_२४८८-१ अमीषामारूढप्रसवविवराणां मधुलिहां ध्वनिः पान्थस्त्रीणां प्रसरति वियोगज्वर इव ।  
म्स्स्_२४८८-२ द्रुमालीनां यूनोर्मन इव सरागं किसलयं परागः पुष्पाणां पतति मदनस्येव विशिखः ॥  
म्स्स्_२४८९-१ अमीषामुष्णांशोः किरणनिकराणां परिचयात् सरस्तीक्ष्णं माभूस्तव किल निसर्गः शिशिरिमा ।  
म्स्स्_२४८९-२ दुरात्मानो ह्येते कतिपयपयोबिन्दुरसिकान् निरस्यन्तः पान्थांस्त्वयि किमपि शोषं विदधति ॥  
म्स्स्_२४९०-१ अमी समुद्धूतसरोजरेणुना हृता हृतासारकणेन वायुना ।  
म्स्स्_२४९०-२ उपागमे दुश्चरिता इवापदां गतिं न निश्चेतुमलं शिलीमुखाः ॥  
म्स्स्_२४९१-१ अमी हि वस्त्रान्तनिरुद्धवक्त्राः प्रयान्ति मे दूरतरं वयस्याः ।  
म्स्स्_२४९१-२ परोऽपि बन्धुः सुखसंस्थितस्य मित्रं न कश्चिद् विषमस्थितस्य ॥  
म्स्स्_२४९२-१ अमी हि वृक्षाः फलपुष्पशोभिताः कठोरनिष्पन्दलतोपवेष्टिताः ।  
म्स्स्_२४९२-२ नृपाज्ञया रक्षिजनेन पालिता नराः सदारा इव यान्ति निर्वृतिम् ॥  
म्स्स्_२४९३-१ अमी हेलोन्मेषव्यसनिषु पलाशेषु परितः पिबन्ति स्वच्छन्दं मधु मधुलिहो माद्यति जनः ।  
म्स्स्_२४९३-२ अयं च प्रत्यग्रं दशति सहकारं परभृतो यदीदं मर्मान्तर्विदलति क एष व्यतिकरः ॥  
म्स्स्_२४९४-१ अमुं कालक्षेपं त्यज जलद गम्भीरमधुरैः किमेभिर्निर्घोषैः सृज झटिति झात्कारि सलिलम् ।  
म्स्स्_२४९४-२ अये पश्यावस्थामकरुणसमीरव्यतिकर- स्फुरद्दावज्वालावलिजटिलमूर्तेर्विटपिनः ॥  
म्स्स्_२४९५-१ अमुं पुरः पश्यसि देवदारुं पुत्रीकृतोऽसौ वृषभध्वजेन ।  
म्स्स्_२४९५-२ यो हेमकुम्भस्तननिःसृतानां स्कन्दस्य मातुः पयसां रसज्ञः ॥  
म्स्स्_२४९६-१ अमुं सहासप्रहितेक्षणानि व्याजार्धसन्दर्शितमेखलानि ।  
म्स्स्_२४९६-२ नालं विकर्तुं जनितेन्द्रशङ्कं सुराङ्गनाविभ्रमचेष्टितानि ॥  
म्स्स्_२४९७-१ अमुक्तां भूषयन्तु स्वां तनुं संसारसिन्धुगैः ।  
म्स्स्_२४९७-२ मणिकर्णी ताम्रपर्णी मुक्तिमुक्ताफलैर्जनाः ॥  
म्स्स्_२४९८-१ अमुद्रकुमुदत्विषः स्फुरितफेनलक्ष्मीस्पृशो मरालकुलविभ्रमाः शफरफाललीलाभृतः ।  
म्स्स्_२४९८-२ जयन्ति गिरिजापतेस्तरलमौलिमन्दाकिनी- तरङ्गचयचुम्बिनस्तुहिनदीधितेरंशवः ॥  
म्स्स्_२४९९-१ अमुद्रोऽपि वरं कूपः समुद्रेणापि तेन किम् ।  
म्स्स्_२४९९-२ सुस्वादु सलिलं यत्र पीयते पथिकैः पथि ॥  
म्स्स्_२५००-१ अमुना मरुकूपेन के के नाम न वञ्चिताः ।  
म्स्स्_२५००-२ रुदत्पथिकनेत्राम्बुपिच्छिलप्रान्तभूमिना ॥  
म्स्स्_२५०१-१ अमुना यमुनाजलकेलिकृता सहसा तरसा परिरभ्य भृता ।  
म्स्स्_२५०१-२ हरिणा हरिणी मृगनेत्रवती नवयौवनयौवनभारवती ॥  
म्स्स्_२५०२-१ अमुनैव कषायितस्तनी सुभगेन प्रियगात्रभस्मना ।  
म्स्स्_२५०२-२ नवपल्लवसंस्तरे यथा रचयिष्यामि तनुं विभावसौ ॥  
म्स्स्_२५०३-१ अमुनैव पथागतागतं कृतवानद्य मनोहरो हरिः ।  
म्स्स्_२५०३-२ सखि दुर्जनभीतया मया हतया हन्त चिरं न वीक्षितः ॥  
म्स्स्_२५०४-१ अमुष्मिन्नारामे तरुभिरभिरामे विटपिनः स्फुटं नृत्यद्भृङ्गी विविधनवसङ्गीतकलनात् ।  
म्स्स्_२५०४-२ परानन्दैः पूर्णाः क इव तव वर्णावलिपद- क्रमश्रोता वेत्ता द्विजवर शुक श्राम्यसि कुतः ॥  
म्स्स्_२५०५-१ अमुष्मिन्नुद्यानद्रुमकुहरनीरन्ध्रभरिते तमःखण्डे पिण्डीकृतबहलकालायसघने ।  
म्स्स्_२५०५-२ यतामद्यास्माकं कथमपि पुरोन्यस्तचरणं निमेषेऽप्युन्मेषे नहि नहि विशेषो नयनयोः ॥  
म्स्स्_२५०६-१ अमुष्मिन्नुद्याने विहगखल एष प्रतिकलं विलोलः काकोलः क्वणति खलु यावत् कटुतरम् ।  
म्स्स्_२५०६-२ सखे तावत् कीर द्रढय हृदि वाचं च सकलां न मौनेन न्यूनो भवति गुणभाजां गुणगणः ॥  
म्स्स्_२५०७-१ अमुष्मिन् पञ्चेषोस्त्रिभुवनजिगीषोः सहचरे मुखं रात्रेरत्रेस्तनुभुवि रहश्चुम्बति सति ।  
म्स्स्_२५०७-२ ज्वलन्तीर्ष्यारोषोदयमयतयेवोषधिलताः पतद्भृङ्गीभङ्ग्या दधति कुमुदिन्यः कलुषताम् ॥  
म्स्स्_२५०८-१ अमुष्मिन् सन्नद्धे जलमुचि समभ्यस्य कतिचित् ककारान् पर्यन्तद्विगुणमतरेफप्रसविनः ।  
म्स्स्_२५०८-२ स माद्यन्दात्यूहश्चलविपुलकण्ठः प्रसरति क्रमोदञ्चत्तारः क्रमवशनमन्मन्दमधुरः ॥  
म्स्स्_२५०९-१ अमुष्मिन् संसारे परिकलितसारेतरतया तदा विद्योत्कर्षः परिणतिमुपैति श्रुतिविदाम् ।  
म्स्स्_२५०९-२ यदा मन्दाकिन्या मधुरवमरालीकलकल- प्रणालीवाचाले परिसरतटे यान्ति दिवसाः ॥  
म्स्स्_२५१०-१ अमुष्मिंल्लावाण्यामृतसरसि नूनं मृगदृशः स्मरः शर्वप्लुष्टः पृथुजघनभागे निपतितः ।  
म्स्स्_२५१०-२ यदङ्गाङ्गाराणां प्रथमपिशुना नाभिकुहरे शिखा धूमस्येयं परिणमति रोमावलिवपुः ॥  
म्स्स्_२५११-१ अमुष्मै चौराय प्रतिनिहतमृत्युप्रतिभिये प्रभुः प्रीतः प्रादादुपरितनपादद्वयकृते ।  
म्स्स्_२५११-२ सुवर्णानां कोटीर्दश दशनकोटिक्षतगिरीन् गजेन्द्रानप्यष्टौ मदमुदितकूजन्मधुलिहः ॥  
म्स्स्_२५१२-१ अमुष्य दोर्भ्यामरिदुर्गलुण्ठने ध्रुवं गृहीतार्गलदीर्घपीनता ।  
म्स्स्_२५१२-२ उरःश्रिया तत्र च गोपुरस्फुरत्- कपाटदुर्धर्षतिरःप्रसारिता ॥  
म्स्स्_२५१३-१ अमुष्य धीरस्य जयाय साहसी तदा खलु ज्यां विशिखैः सनाथयन् ।  
म्स्स्_२५१३-२ निमज्जयामास यशांसि संशये स्मरस्त्रिलोकीविजयार्जितान्यपि ॥  
म्स्स्_२५१४-१ अमुष्य मुषिता लक्ष्मीश् चक्षुषेति न नूतनम् ।  
म्स्स्_२५१४-२ न वेद्मि कथयत्यस्याः कर्णे लग्नं किमुत्पलम् ॥  
म्स्स्_२५१५-१ अमुष्य विद्या रसनाग्रनर्तकी त्रयीव नीताङ्गगुणेन विस्तरम् ।  
म्स्स्_२५१५-२ अगाहताष्टादशतां जिगीषया नवद्वयद्वीपपृथग्जयश्रियाम् ॥  
म्स्स्_२५१६-१ अमुष्यां सङ्क्रान्तौ तव तरुणि तारुण्यतरणे स्मरो दाता देवस्त्रिवलितटिनीतीरनिकटे ।  
म्स्स्_२५१६-२ अमू ते वक्षोजौ सखि सुघटितौ हाटकघटौ महादानं कस्मै वद भवतु सारङ्गनयने ॥  
म्स्स्_२५१७-१ अमुष्या लावण्यं मृदुलमृदुलानप्यवयवान् मनोलौल्यं धातुः करकठिनतां मे विमृशति ।  
म्स्स्_२५१७-२ पदं चित्ते धत्ते मतिरिति पुरा पङ्कजभुवा ध्रुवं कल्याणीयं कलितसुकृतैरेव रचिता ॥  
म्स्स्_२५१८-१ अमुष्योर्वीभर्त्तुः प्रसृमरचमूसिन्धुरभवैर् अवैमि प्रारब्धे वमथुभिरवश्यायसमये ।  
म्स्स्_२५१८-२ न कम्पन्तामन्तः प्रतिनृपभटा म्लायतु न तद् वधूवक्त्राम्भोजं भवतु न स तेषां कुदिवसः ॥  
म्स्स्_२५१९-१ अमूनि गच्छन्ति युगानि न क्षणः कियत् सहिष्ये न हि मृत्युरस्ति मे ।  
म्स्स्_२५१९-२ स मां न कान्तः स्फुटमन्तरुज्झिता न तं मनस्तच्च न कायवायवः ॥  
म्स्स्_२५२०-१ अमूर्खो यो मनुष्याणां मन्युसन्तप्तचेतसाम् ।  
म्स्स्_२५२०-२ परस्परोपकारेण पुंसां भवति विग्रहः ॥  
म्स्स्_२५२१-१ अमूर्हि भित्त्वा जलदान्तराणि पङ्कान्तराणीव मृणालसूच्यः ।  
म्स्स्_२५२१-२ पतन्ति चन्द्रव्यसनाद्विमुक्ता दिवोऽश्रुधारा इव वारिधाराः ॥  
म्स्स्_२५२२-१ अमूल्यस्य मम स्वर्णतुलाकोटिद्वयं कियत् ।  
म्स्स्_२५२२-२ इति कोपादिवाताम्रं पादयुग्मं मृगीदृशः ॥  
म्स्स्_२५२३-१ अमृतं किरति हिमांशुर् विषमेव फणी समुद्गिरति ।  
म्स्स्_२५२३-२ गुणमेव वक्ति साधुर् दोषमसाधुः प्रकाशयति ॥  
म्स्स्_२५२४-१ अमृतं चैव मृत्युश्च द्वयं देहे प्रतिष्ठितम् ।  
म्स्स्_२५२४-२ मृत्युमापद्यते मोहात् सत्येनापद्यतेऽमृतम् ॥  
म्स्स्_२५२५-१ अमृतं तदधरबिम्बे वचनेष्वमृतं विलोकनेऽप्यमृतम् ।  
म्स्स्_२५२५-२ अमृतभृतौ कुचकुम्भौ सत्यं सा सृष्टिरपरैव ॥  
म्स्स्_२५२६-१ अमृतं दुर्लभं न् णां देवानामुदकं तथा ।  
म्स्स्_२५२६-२ पित् णां दुर्लभः पुत्रस् तक्रं शक्रस्य दुर्लभम् ॥  
म्स्स्_२५२७-१ अमृतं नाम यत् सन्तो मन्त्रजिह्वेषु जुह्वति ।  
म्स्स्_२५२७-२ शोभैव मन्दरक्षुब्धक्षुभिताम्भोधिवर्णना ॥  
म्स्स्_२५२८-१ अमृतं भुज्यते विद्ये भवतीमाश्रितैः परम् ।  
म्स्स्_२५२८-२ अन्ये तु बत दूयन्ते संसरन्त इतस्ततः ॥  
म्स्स्_२५२९-१ अमृतं शिशिरे वह्निर् अमृतं क्षीरभोजनम् ।  
म्स्स्_२५२९-२ अमृतं गुणवद्भार्या अमृतं बालभाषितम् ॥  
म्स्स्_२५३०-१ अमृतं शिशिरे वह्निर् अमृतं प्रियदर्शनम् ।  
म्स्स्_२५३०-२ अमृतं राजसम्मानम् अमृतं क्षीरभोजनम् ॥  
म्स्स्_२५३१-१ अमृतं शिशिरे वह्निर् अमृतं बालभाषणम् ।  
म्स्स्_२५३१-२ अमृतं स्वप्रिया भार्या ह्यमृतं स्वामिगौरवम् ॥  
म्स्स्_२५३२-१ अमृतं शिशिरे वह्निर् अमृतं स्वामिगौरम् ।  
म्स्स्_२५३२-२ भार्यामृतं गुणवती धारोष्णममृतं पयः ॥  
म्स्स्_२५३३-१ अमृतं सद्गुणा भार्या अमृतं बालभाषितम् ।  
म्स्स्_२५३३-२ अमृतं राजसम्मानम् अमृतं मानभोजनम् ॥  
म्स्स्_२५३४-१ अमृतजलधेः पायं पायं पयांसि पयोधरः किरति करकास्ताराकारा यदि स्फटिकावनौ ।  
म्स्स्_२५३४-२ तदिह तुलनामानीयन्ते क्षणं कठिनाः पुनः सततममृतस्यन्दोद्गारा गिरः प्रतिभावताम् ॥  
म्स्स्_२५३५-१ अमृतद्रवमाधुरीधुरीणां गिरमाकर्ण्य कुरङ्गलोचनायाः ।  
म्स्स्_२५३५-२ मुहुरभ्यसनं कषायकण्ठी कलकण्ठी कुरुते कुहूरुतेन ॥  
म्स्स्_२५३६-१ अमृतद्रवैर्विदधदब्जदृशाम् अपमार्गमोषधिपतिः स्म करैः ।  
म्स्स्_२५३६-२ परितो विसर्पि परितापि भृशं वपुषोऽवतारयति मानविषम् ॥  
म्स्स्_२५३७-१ अमृतनिधानं रुचिरं सन्तापनिवर्तते सदा निरतम् ।  
म्स्स्_२५३७-२ चन्द्रमुखं तव सुन्दरि सुस्मितभासा विकासते परितः ॥  
म्स्स्_२५३८-१ अमृतमधुरैः काञ्चीनादैः कृताभयडिण्डिमे त्रिवलिलहरीलावण्याम्भःकणोत्करकर्बुरे ।  
म्स्स्_२५३८-२ विषमनयनज्वालाजालावलीढपराक्रमो लुठति मदनस्तन्वङ्गीनां नितम्बशिलातले ॥  
म्स्स्_२५३९-१ अमृतममृतं कः सन्देहो मधून्यपि नान्यथा मधुरमधिकं चूतस्यापि प्रसन्नरसं फलम् ।  
म्स्स्_२५३९-२ सकृदपि पुनर्मध्यस्थः सन् रसान्तरविज्जनो वदतु यदिहान्यत्स्वादु स्यात् प्रियादशनच्छदात् ॥  
म्स्स्_२५४०-१ अमृतममृतं चन्द्रं चन्द्रं रतिं च रतिं तथा प्रथितमतयः कामं ब्रूयुर्मधूनि मधून्यपि ।  
म्स्स्_२५४०-२ यदि न सुभगास्पर्शामोदं विना प्रमुदे ततः सकलमकलं तेषां व्यूहं ब्रवीमि पुनः प्रिये ॥  
म्स्स्_२५४१-१ अमृतममृतं चन्द्रश्चन्द्रस्तथाम्बुजमम्बुजं रतिरपि रतिः कामः कामो मधूनि मधून्यपि ।  
म्स्स्_२५४१-२ इति न भजते वस्तु प्रायः परस्परसङ्करं तदियमबला धत्ते लक्ष्मीं कथं सकलात्मिकाम् ॥  
म्स्स्_२५४२-१ अमृतमयमनङ्गक्ष्मारुहस्यालवालं मृतदिवसकपालं कालकापालिकस्य ।  
म्स्स्_२५४२-२ जयति मकरकेतोः शाणचक्रं शराणाम् अमरपुरपुरन्ध्रीदर्पणः श्वेतभानुः ॥  
म्स्स्_२५४३-१ अमृतरसविसरवितरण- मरणोत्तारितसुरे सति पयोधौ ।  
म्स्स्_२५४३-२ कस्य स्फुरन्ति हृदये ग्रीष्मतडाका भुवि वराकाः ॥  
म्स्स्_२५४४-१ अमृतरससारभूतः सकलकलो मकरकेतुसर्वस्वम् ।  
म्स्स्_२५४४-२ अखिलजननयनसुखकृत् कथमिन्दुर्वासरेऽभ्युदितः ॥  
म्स्स्_२५४५-१ अमृतवचनलीलाविभ्रमैरन्नपानं रचय चतुर कीर भ्रान्तचित्तेषु तेषु ।  
म्स्स्_२५४५-२ अकलितपरसेवातापपापः पिकोऽसौ भजतु विपिनवाटीमेष पीयूषकण्ठः ॥  
म्स्स्_२५४६-१ अमृतसिक्तमिवाङ्गमिदं यदि भवति तन्वि तवाद्भुतवीक्षितैः ।  
म्स्स्_२५४६-२ अधरमिन्दुकरादपि शुभ्रयन्त्य् अरुणयन्त्यरुणादपि किं दृशम् ॥  
म्स्स्_२५४७-१ अमृतस्यन्दिकिरणश् चन्द्रमा नामतो मतः ।  
म्स्स्_२५४७-२ अन्य एवायमर्थात्मा विषनिष्यन्दिदीधितिः ॥  
म्स्स्_२५४८-१ अमृतस्यन्दिनं कश्चित् कृष्णमेघं द्विजः स्मरन् ।  
म्स्स्_२५४८-२ उदन्यया न वेशन्तम् उदन्वन्तं च वीक्षते ॥  
म्स्स्_२५४९-१ अमृतस्य प्रवाहैः किं कायक्षालनसम्भवैः ।  
म्स्स्_२५४९-२ चिरान्मित्रपरिष्वङ्गो योऽसौ मूल्यविवर्जितः ॥  
म्स्स्_२५५०-१ अमृतस्येव कुण्डानि सुखानामिव राशयः ।  
म्स्स्_२५५०-२ रतेरिव निधानानि योषितः केन निर्मिताः ॥  
म्स्स्_२५५१-१ अमृतस्येव तृप्येत अपमानस्य योगवित् ।  
म्स्स्_२५५१-२ विषवच्च जुगुप्सेत सम्मानस्य सदा द्विजः ॥  
म्स्स्_२५५२-१ अमृतस्येव सन्तृप्येद् अवमानस्य वै द्विजः ।  
म्स्स्_२५५२-२ सुखं ह्यवमतः शेते योऽवमन्ता स नश्यति ॥  
म्स्स्_२५५३-१ अमृतांशोः किरणेभ्यो- ऽजायत वृद्धिर्महोदधेरुदरे ।  
म्स्स्_२५५३-२ कथयन्ति हारमणयो हृदि तापमुषः स्पृशन्तोऽपि ॥  
म्स्स्_२५५४-१ अमृतात्मनि पद्मानां द्वेष्टरि स्निग्धतारके ।  
म्स्स्_२५५४-२ मुखेन्दौ तव सत्यस्मिन् अपरेण किमिन्दुना ॥  
म्स्स्_२५५५-१ अमृतादमृतं न तावकाद् अपरं यत् त्रिपुरारिरादरात् ।  
म्स्स्_२५५५-२ अवलम्ब्य शिरःस्थलेन तद् धृतहालाहाल एष जीवति ॥  
म्स्स्_२५५६-१ अमृताध्मातजीमूतस्निग्धसंहननस्य ते ।  
म्स्स्_२५५६-२ परिष्वङ्गीय वात्सल्याद् अयमुत्कण्ठते जनः ॥  
म्स्स्_२५५७-१ अमृताप्यायिनां न् णां सन्तोषो नैव जायते ।  
म्स्स्_२५५७-२ गावस्तृणमिवारण्ये प्रार्थयन्ति नवं नवम् ॥  
म्स्स्_२५५८-१ अमृतायतामिति वदेत् पीते भुक्ते क्षुते च शतं जीव ।  
म्स्स्_२५५८-२ छोटिकया सह जृम्भा- समये स्यातां चिरायुरानन्दौ ॥  
म्स्स्_२५५९-१ अमृता विगतप्राणा सान्तः शल्याकृतव्रणा ।  
म्स्स्_२५५९-२ अबद्धा निश्चलेवास्ते कूटसंस्थे मृगे मृगी ॥  
म्स्स्_२५६०-१ अमृतोत्प्रेक्षणे चारुर् अशेषजनसज्जनः ।  
म्स्स्_२५६०-२ कविर्गरुडवन्मान्य इन्द्रवज्रादिवृत्तकृत् ॥  
म्स्स्_२५६१-१ अमृतोन्मथितैः सुवर्णचूर्णैर् मृदमुत्पाद्य निधाय नाभिचक्रे ।  
म्स्स्_२५६१-२ अकरोन्नवरोमराजियष्ट्या कुचकुम्भौ कुसुमेषुकुम्भकारः ॥  
म्स्स्_२५६२-१ अमेध्यपूर्णे कृमिजालसङ्कुले स्वभावदुर्गन्धिनि शौचवर्जिते ।  
म्स्स्_२५६२-२ कलेवरे मूत्रपुरीषभाजने रमन्ति मूढा विरमन्ति पण्डिताः ॥  
म्स्स्_२५६३-१ अमेयो मितलोकस्त्वम् अनर्थी प्रार्थनावहः ।  
म्स्स्_२५६३-२ अजितो जिष्णुरत्यन्तम् अव्यक्तो व्यक्तकारणम् ॥  
म्स्स्_२५६४-१ अमोघक्रोधहर्षस्य स्वयं कृत्यान्ववेक्षिणः ।  
म्स्स्_२५६४-२ आत्मप्रत्ययकोशस्य वसुधेयं वसुन्धरा ॥  
म्स्स्_२५६५-१ अमोघा वासरे विद्युद् अमोघं निशि गर्जितम् ।  
म्स्स्_२५६५-२ अमोघा मुनीनां वाणी अमोघं देवदर्शनम् ॥  
म्स्स्_२५६६-१ अमौक्तिकमसौवर्णं ब्राह्मणानां विभूषणम् ।  
म्स्स्_२५६६-२ देवतानां पित् णां च भागो येन प्रदीयते ॥  
म्स्स्_२५६७-१ अम्बरं विनयतः प्रियपाणेर् योषितश्च करयोः कलहस्य ।  
म्स्स्_२५६७-२ वारणामिव विधातुमभीक्ष्णं कक्ष्यया च वलयैश्च शिशिञ्जे ॥  
म्स्स्_२५६८-१ अम्बरं स्तिमितमम्बुधारया व्यक्त एष परितः पयोधरः ।  
म्स्स्_२५६८-२ प्रावृषा किमपि लज्जमानया मीलिते रविविधूविलोचने ॥  
म्स्स्_२५६९-१ अम्बरमनूरुलङ्घ्यं वसुन्धरा सापि वामनैकपदा ।  
म्स्स्_२५६९-२ अब्धिरपि पोतलङ्घ्यः सतां मनः केन तुल्यं स्यात् ॥  
म्स्स्_२५७०-१ अम्बरमपनय मुग्धे व्रजतु विकाशं दिगम्बरता ।  
म्स्स्_२५७०-२ हारावलिसुरतटिनी नखशशिमण्डलस्य कुचशम्भोः ॥  
म्स्स्_२५७१-१ अम्बरमम्बुनि पत्रमरातिः पीतमहीनगणस्य ददाह ।  
म्स्स्_२५७१-२ यस्य वधूस्तनयं गृहमब्जा पातु स वो हरलोचनवह्निः ॥  
म्स्स्_२५७२-१ अम्बरमेष रमण्यै यामिन्यै वासरः प्रेयान् ।  
म्स्स्_२५७२-२ अधिकं ददौ निजाङ्काद् अथ सङ्कुचितः स्वयं तस्थौ ॥  
म्स्स्_२५७३-१ अम्बरविपिनमिदानीं तिमिरवराहोऽवगाहते जलधेः ।  
म्स्स्_२५७३-२ रोमसु यदस्य लग्नास् तारकजलबिन्दवो भान्ति ॥  
म्स्स्_२५७४-१ अम्बरान्तमवलम्बितुकामम् अन्ध्यया समभिवीक्ष्य तु कामम् ।  
म्स्स्_२५७४-२ अन्धकारमथ गम्य तनूनं लज्जयेव निरगम्यत नूनम् ॥  
म्स्स्_२५७५-१ अम्बरेऽम्बुभरलम्बिपयोदे मत्तबर्हिरुचिरेऽद्रिनितम्बे ।  
म्स्स्_२५७५-२ पुष्पधामनि कदम्बकदम्बे का गतिः पथिक कालविलम्बे ॥  
म्स्स्_२५७६-१ अम्ब श्राम्यसि तिष्ठ गोरसमहं मथ्नामि मन्थानकं प्रालम्ब्य स्थितमीश्वरं सरभसं दीनाननो वासुकिः ।  
म्स्स्_२५७६-२ सासूयं कमलालया सुरगणः सानन्दमुद्यद्भयं राहुः प्रैक्षत यं स वोऽस्तु शिवदो गोपालबालो हरिः ॥  
म्स्स्_२५७७-१ अम्बा कुप्यति तात मूर्ध्नि विधृता गङ्गेयमुत्सृज्यतां विद्वन् षण्मुख का गतिर्मम चिरं मूर्ध्नि स्थिताया वद ।  
म्स्स्_२५७७-२ कोपावेशवशादशेषवदनैः प्रत्युत्तरं दत्तवान् अम्भोधिर्जलधिः पयोधिरुदधिर्वारां निधिर्वारिधिः ॥  
म्स्स्_२५७८-१ अम्बा तुष्यति न मया न स्नुषया सापि नाम्बया न मया ।  
म्स्स्_२५७८-२ अहमपि न तया न तया वद राजन् कस्य दोषोऽयम् ॥  
म्स्स्_२५७९-१ अम्बामथार्घजलपात्रभृतं निरीक्ष्य दूरादपासरदसौ जनता विहस्ता ।  
म्स्स्_२५७९-२ पूर्णादिवान्धतमसानि तुषारकान्तेर् आर्यात् पृथग्जनशतानि हि सम्भ्रमन्ति ॥  
म्स्स्_२५८०-१ अम्बायाश्च पितुश्च सद्गुणगणो यस्मिन्नभिव्यज्यते तस्मिन् स्वप्रतिबिम्बितेव निखिला सैवाकृतिः सा द्युतिः ।  
म्स्स्_२५८०-२ सा वाणि विनयः स एव सहजः पुण्यानुभावः स च श्लाघायाः सदनं सुखस्य वसतिस्तेनैव पुत्री पिता ॥  
म्स्स्_२५८१-१ अम्बा येन सरस्वती सुतवती तस्यार्पयन्ती रसान् नानाचाटुमुखी स दुर्लडितवान् खेलाभिरुच्छृङ्खलः ।  
म्स्स्_२५८१-२ जिह्वादुर्व्यसनैरुपद्रवरुजः कुर्वन्ति ये दुःसुताम् तान् दृष्ट्वार्थमितस्ततो निखनति स्वं निःस्वमातन्वती ॥  
म्स्स्_२५८२-१ अम्बा शेतेऽत्र वृद्धा परिणतवयसामग्रणीरत्र तातो निःशेषागारकर्मश्रमशिथिलतनुः कुम्भदासी तथेह ।  
म्स्स्_२५८२-२ अस्मिन् पापाहमेका कतिपयदिवसप्रोषितप्राणनाथा पान्थायेत्थं युवत्या कथितमभिमतं व्याहृतिव्याजपूर्वम् ॥  
म्स्स्_२५८३-१ अम्बुजमम्बुनि जातं नहि दृष्टं जातमम्बुजादम्बु ।  
म्स्स्_२५८३-२ अधुना तद्विपरीतं चरणसरोजाद्विनिर्गता गङ्गा ॥  
म्स्स्_२५८४-१ अम्बुजमम्बुनि मग्नं त्रासादाकाशमाश्रितश्चन्द्रः ।  
म्स्स्_२५८४-२ सम्प्रति कः परिपन्थी यं प्रति कोपारुणं वदनम् ॥  
म्स्स्_२५८५-१ अम्बुदः कृतपदो नभस्तले तोयपूरपरिपूरितोदधिः ।  
म्स्स्_२५८५-२ गोष्पदस्य भरणेऽप्मशक्तिमान् इत्यसत्यमभिधीयते कथम् ॥  
म्स्स्_२५८६-१ अम्बुधेरुदगमद्विधुभङ्ग्या नूनमौर्वशिखिभास्मनपिण्डः ।  
म्स्स्_२५८६-२ यत्किलास्य घटते नहि तृप्तिः खण्डिताजनदृगम्बुसरिद्भिः ॥  
म्स्स्_२५८७-१ अम्बेयं नेयमम्बा नहि खरकपिशं श्मश्रु तस्या मुखार्धे तातोऽयं नैष तातः स्तनमुरसि पितुर्दृष्टवान्नाहमत्र ।  
म्स्स्_२५८७-२ केयं कोऽयं किमेतद्युवतिरथ पुमान् वस्तु किं स्यात् तृतीयं शम्भोः संवीक्ष्य रूपादपसरति गुहः शङ्कितः पातु युष्मान् ॥  
म्स्स्_२५८८-१ अम्भः कर्दमतामुपैति सहसा पङ्कद्रवः पांशुतां पांशुर्वारणकर्णतालपवनैर् दिक्प्रान्तनीहारताम् ।  
म्स्स्_२५८८-२ निम्नत्वं गिरयः समं विषमतां शून्यं जनस्थानकं निर्याते त्वयि राज्यपाल भवति त्यक्तस्वभावं जगत् ॥  
म्स्स्_२५८९-१ अम्भः कुम्भाम्भोरुह- चामरभृङ्गारहेमरूप्याणि ।  
म्स्स्_२५८९-२ फलताम्बूलवराम्बर- मदिरामीनाज्यभोज्यानि ॥  
म्स्स्_२५९०-१ अम्भःसम्भृतिमन्थराम्बुदरवैः शालूरगर्जाभर- प्रारब्धप्रियविप्रयुक्तयुवतीजीवग्रहे भीषणाः ।  
म्स्स्_२५९०-२ विद्युद्दन्तुरितान्धकारपटला गाम्भीर्यबद्धारव- स्थैर्योन्मूलनशक्तयः कथममी निर्यान्ति वर्षानिशाः ॥  
म्स्स्_२५९१-१ अम्भसः परिमाणेन उन्नतं कमलं भवेत् ।  
म्स्स्_२५९१-२ स्वस्वामिना बलवता भृत्यो भवति गर्वितः ॥  
म्स्स्_२५९२-१ अम्भसः प्रसृतीरष्टौ रवावनुदिते पिबेत् ।  
म्स्स्_२५९२-२ वातपित्तकफान् हत्वा जीवेद्वर्षशतं सुखी ॥  
म्स्स्_२५९३-१ अम्भसा भिद्यते सेतुस् तथा मन्त्रोऽप्यरक्षितः ।  
म्स्स्_२५९३-२ पैशुन्याद् भिद्यते स्नेहो वाग्भिर्भिद्येत कातरः ॥  
म्स्स्_२५९४-१ अम्भसा शममायाति मुष्टिमेयशिखः शिखी ।  
म्स्स्_२५९४-२ प्रवृद्धोऽधःस्थितैः पश्चात् सन्तप्तैरेव दृश्यते ॥  
म्स्स्_२५९५-१ अम्भसि तरणिसुतायाः स्तम्भिततरणिः स देवकीसूनुः ।  
म्स्स्_२५९५-२ आतरविरहितगोप्याः कातरमुखमीक्षते स्मेरः ॥  
म्स्स्_२५९६-१ अम्भस्तत्त्वं भूमितत्त्वं च वायोस् तत्त्वं तेजस्तत्त्वमाकाशतत्त्वम् ।  
म्स्स्_२५९६-२ पञ्चैतानि प्राणवायुं मिलित्वा नाडीयुग्मे प्राणिनां सञ्चरन्ति ॥  
म्स्स्_२५९७-१ अम्भांसि जलजन्तूनां दुर्गं दुर्गनिवासिनाम् ।  
म्स्स्_२५९७-२ स्वभूमिः श्वापदादीनां राज्ञां सैन्यं परं बलम् ॥  
म्स्स्_२५९८-१ अम्भोजगर्भसुकुमारतनुस्तदासौ कण्ठग्रहे प्रथमरागघने विलीय ।  
म्स्स्_२५९८-२ सद्यः पतन्मदनमार्गणरन्ध्रमार्गैर् मन्ये मम प्रियतमा हृदयं प्रविष्टा ॥  
म्स्स्_२५९९-१ अम्भोजपत्रायतलोचनानाम् अम्भोधिदीर्घास्विह दीर्घिकासु ।  
म्स्स्_२५९९-२ समागतानां कुटिलैरपाङ्गैर् अनङ्गबाणैः प्रहता युवानः ॥  
म्स्स्_२६००-१ अम्भोजप्रकरोऽथ केतककुलं कुन्दोत्करः कैरव- व्रातो मल्लिगणोऽथ चम्पकचयो जातीगणो वाथवा ।  
म्स्स्_२६००-२ नो चेदादरमातनोति पिक तत्खेदं वृथा मा कृथा यस्मात् क्वापि कदापि कोऽपि भविता यस्त्वद्गुणं ज्ञास्यति ॥  
म्स्स्_२६०१-१ अम्भोजाक्ष्याः पुरवनलता धाम्नि सङ्केतभाजश् चेतोनाथे चिरयति भृशं मोहनिद्रां गतायाः ।  
म्स्स्_२६०१-२ स्वच्छं नाभिह्रदवलयितं कान्तरत्नांशुजालं तोयभ्रान्त्या पिबति हरिणी विस्मयं च प्रयाति ।  
म्स्स्_२६०२-१ अम्भोजानि घनाघनव्यवहितोऽप्युल्लाघयत्यंशुमान् दूरस्थोऽपि पयोधरोऽतिशिशिरस्पर्शं करोत्यातपम् ।  
म्स्स्_२६०२-२ शक्तिः काप्यपरिक्षतास्ति महतां स्वैरं दविष्ठान्यहो यन्माहात्म्यवशेन यान्ति घटनां कार्याणि निर्यन्त्रणाम् ॥  
म्स्स्_२६०३-१ अम्भोजिनीवनविलासनिवासमेव हंसस्य हन्ति नितरां कुपितो विधाता ।  
म्स्स्_२६०३-२ न त्वस्य दुग्धजलभेदविधौ प्रसिद्धां वैदग्घ्यकीर्तिमपहर्तुमसौ समर्थः ॥  
म्स्स्_२६०४-१ अम्भोदस्तनितं निशम्य करिणां बृंहेति रंहोयुतस् सद्यस्त्यक्तमहीध्रकन्दरगृहः कौतूहली निर्गतः ।  
म्स्स्_२६०४-२ एतस्मिन् क्षण एव चण्डमशनेराकर्ण्य शब्दं क्रुधा तं प्रत्युत्पतति स्वगर्जितजितं धीरो मृगाणां पतिः ॥  
म्स्स्_२६०५-१ अम्भोधिः स्थलतां स्थलं जलधितां धूलीवलः शैलतां मेरुर्मृत्कणतां तृणं कुलिशतां वज्रं तृणक्लीबताम् ।  
म्स्स्_२६०५-२ वह्निः शीतलतां हिमं दहनतामायाति यस्येच्छया लीलादुर्ललिताद्भुतव्यसनिने दैवाय तस्मै नमः ॥  
म्स्स्_२६०६-१ अम्भोधिक्षिप्तमुक्तारुचिहरिचरणोद्गीर्णगङ्गाम्बुतुल्यं कालिन्दीफेनकान्तिस्फुरितफणधरोन्मुक्तनिर्मोकरोचिः ।  
म्स्स्_२६०६-२ कर्णाटीकुन्तलान्तर्विगलितसुमनोदामरम्यं समन्ताच् छ्रीखण्डालेपलक्ष्मीमुपनयति यशो यस्य खड्गप्रसूतम् ॥  
म्स्स्_२६०७-१ अम्भोधीनां तमालप्रभवकिसलयश्यामवेलावनानाम् आ पारेभ्यश्चतुर्णां चटुलतिमिकुलक्षोभितान्तर्जलानाम् ।  
म्स्स्_२६०७-२ मालेवाम्लानपुष्पा तव नृपतिशतैरुह्यते या शिरोभिः सा मय्येव स्खलन्ती कथयति विनयालङ्कृतं ते प्रभुत्वम् ॥  
म्स्स्_२६०८-१ अम्भोधेरेव जाताः कति जगति न ते हन्त सन्तीह शङ्खा यान् सङ्गृह्य भ्रमन्ति प्रतिभवनममी भिक्षवो जीवनाय ।  
म्स्स्_२६०८-२ एकः श्रीपाञ्चजन्यो हरिहरकमलक्रोडहंसायमानो यस्याध्वानैरमानैरसुरवरवधूवर्गगर्भा गलन्ति ॥  
म्स्स्_२६०९-१ अम्भोधेर्जलयन्त्रमन्दिरपरिस्पन्देऽपि निद्राणयोः श्रीनारायणयोर्घनं विघटयत्यूष्मा समालिङ्गनम् ।  
म्स्स्_२६०९-२ किं चोत्तप्तवियत्कपालफलके कङ्कालशेषश्रियं चन्द्रं मर्मरयन्ति पर्पटमिव क्रूरा रवेरंशवः ॥  
म्स्स्_२६१०-१ अम्भोधेर्वडवामुखानलझलाज्वालोपगूढान्तरा व्यामोहादपिबन्नपः स्फुटममी तर्षेण पर्याविलाः ।  
म्स्स्_२६१०-२ उद्देशस्फुरदिन्द्रचापवलयज्वालापदेशादहो दह्यन्ते कथमन्यथार्धमलिनाङ्गारद्युतस्तोयदाः ॥  
म्स्स्_२६११-१ अम्भोधौ विहरन्तमन्तरहितैः कीर्तिं वहन्तं गुणैस् तं मैनाकमवज्रगर्वविषयौ पक्षौ दधानं नुमः ।  
म्स्स्_२६११-२ आसन्ने सुरलोकमानुषजगत्पातालपारात्यये यः पाथोनिधिलङ्घिनः पथि मरुत्सूनोर्व्यनैषीत् क्लमम् ॥  
म्स्स्_२६१२-१ अम्भोनिधेरनवगीतगुणैकराशेर् उच्चैःश्रवप्रभृतिषु प्रसभं हृतेषु ।  
म्स्स्_२६१२-२ आश्वासनं यदवकृष्टमभून्महर्षे तोयं त्वया तदपि निष्करुणेन पीतम् ॥  
म्स्स्_२६१३-१ अम्भोऽपि प्रवहत्स्वभावमशनैराश्यानमश्मायते ग्रावाम्भः स्रवति द्रवत्वमुदितोद्रेकेषु चावेयुषः ।  
म्स्स्_२६१३-२ कालस्यास्खलितप्रभावरभसं भाति प्रभुत्वेऽद्भुते कस्यामुत्र विधातृशक्तिघटिते मार्गे निसर्गः स्थिरः ॥  
म्स्स्_२६१४-१ अम्भोबिन्दुग्रहणरभसांश्चातकान् वीक्षमाणाः श्रेणीभूताः परिगणनया निर्दिशन्तो वलाकाः ।  
म्स्स्_२६१४-२ त्वामासाद्य स्तनितसमये मानयिष्यन्ति सिद्धाः सोत्कम्पानि प्रियसहचरीसम्भ्रमालिङ्गितानि ॥  
म्स्स्_२६१५-१ अम्भो भजस्व चिरमस्य यथाभिलाषम् एतन्न ताण्डवय सैरिभ काननं च ।  
म्स्स्_२६१५-२ दुश्चेष्टितेन यदनेन भृशं तवैष ध्वस्ताशयो भवति निष्कलुषस्तडागः ॥  
म्स्स्_२६१६-१ अम्भोभिस्तनकुम्भयोस्तव घनश्लेषात् समुत्कीर्णतां याताया शुकवक्रिमप्रणयिनी सेयं न लुप्ता लिपिः ।  
म्स्स्_२६१६-२ किं चैतां कुसुमेषु कुञ्जरशिरोनक्षत्रमालां तिरो- धित्सुर्निष्फलमेव मज्जसि नभः स्वच्छे सरोवारिणि ॥  
म्स्स्_२६१७-१ अम्भोमुचां सलिलमुद्गिरतां निशीथे ताडीवनेषु निभृतस्थितकर्णतालाः ।  
म्स्स्_२६१७-२ आकर्णयन्ति करिणोऽर्धनिमीलिताक्षा धारारवं दशनकोटिनिषण्णहस्ताः ॥  
म्स्स्_२६१८-१ अम्भोराशिरिवासि सत्त्वनिलयो नो मन्दरक्षो भवान् कल्याणप्रकृतिः सुमेरुरिव किं देवः सुरापाश्रयः ।  
म्स्स्_२६१८-२ सच्छायो न तु रूढदुस्तरलतस्त्वं कल्पवृक्षो यथा तैः कुर्वन्ति तुलां तथापि भवतो मूढाः कवीनां धियः ॥  
म्स्स्_२६१९-१ अम्भोरुहं वदनमम्बकमिन्दुकान्तः पाथोनिधिः कुसुमचापभृतो विकारः ।  
म्स्स्_२६१९-२ प्रादुर्बभूव सुभग त्वयि दूरसंस्थे चण्डालचन्द्रधवलासु निशासु तस्याः ॥  
म्स्स्_२६२०-१ अम्भोरुहमये स्नात्वा वापीपयसि कामिनी ।  
म्स्स्_२६२०-२ ददाति भक्तिसम्पन्ना पुष्पसौभाग्यकाम्यया ॥  
म्स्स्_२६२१-१ अम्भोरुहाक्षि शम्भोश् चरणावाराधितौ केन ।  
म्स्स्_२६२१-२ यस्मै विचलितवदना मदनाकूतं विभावयसि ॥  
म्स्स्_२६२२-१ अम्भोवाहमुरद्विषो निवसनं ध्वान्ताद्रिदिव्यौषधी कन्दर्पस्य विलासचम्पकधनुर्वर्षालतामञ्जरी ।  
म्स्स्_२६२२-२ लेखा व्योमकशोपले विरचिता चामीकरस्य स्फुरद् धाम्नः पान्थिविलासिनीजनमनः कम्पाय शम्पाभवत् ॥  
म्स्स्_२६२३-१ अम्लानपङ्कजा माला कण्ठे रामस्य सीतया ।  
म्स्स्_२६२३-२ मुधा बुधा भ्रमन्त्यत्र प्रत्यक्षेऽपि क्रियापदे ॥  
म्स्स्_२६२४-१ अम्लानमाल्याभरणाम्बरस्य वराङ्गनानन्दनमन्दिरस्य ।  
म्स्स्_२६२४-२ नित्यप्रकाशोत्सवसेवितस्य स्वर्गस्य वित्तस्य च को विशेषः ॥  
म्स्स्_२६२५-१ अम्लानस्तबकन्ति कुन्तलभरे सीमन्तसीमास्विमाः सिन्दूरन्ति कपोलभित्तिषु मिलन्मैरेयरागन्ति च ।  
म्स्स्_२६२५-२ प्रौढेर्ष्याद्युतिविश्रमन्ति नयनोपान्ते कुरङ्गीदृशः बिम्बोष्ठे क्षितिपाल बालतरणेर्लाक्षारसन्ति त्विषः ॥  
म्स्स्_२६२६-१ अम्लानिरामोदभरश्च दिव्यः पुष्पेषु भूयाद्भवदङ्गसङ्गात् ।  
म्स्स्_२६२६-२ दृष्टं प्रसूनोपमया मयान्यन् न धर्मशर्मोभयकर्मठं यत् ॥  
म्स्स्_२६२७-१ अम्लानो बलवाञ्शूरश् छायेवानुगतः सदा ।  
म्स्स्_२६२७-२ सत्यवादी मृदुर्दान्तः स राजवसतिं वसेत् ॥  
म्स्स्_२६२८-१ अयं कनकनिर्मितः सकलभूधरादुन्नतः सहस्रनयनाश्रयः सपदि लब्धभाग्योदयः ।  
म्स्स्_२६२८-२ कुचोपरि परिस्फुरत्तरुणिचारुचेलाञ्चलं मनागपि निवारय त्यजतु गर्वमुर्वीधरः ॥  
म्स्स्_२६२९-१ अयं काणः शुक्रो विषमचरणः सूर्यतनयः क्षताङ्गोऽयं राहुर्विकलमहिमा शीतकिरणः ।  
म्स्स्_२६२९-२ अजानानस्तेषामपि नियतकर्मस्वकफलं ग्रहग्रामग्रस्ता वयमिति जनोऽयं प्रलपति ॥  
म्स्स्_२६३०-१ अयं कामो निजामो वा त्वया किमवधारितम् ।  
म्स्स्_२६३०-२ इति दृष्टिरिव प्रष्टुं श्रुतिं श्रयति सुभ्रुवाम् ॥  
म्स्स्_२६३१-१ अयं खलु मृणालिनीनवविलासवैहासिकस् त्विषां वितपते पतिः सपदि दृश्यमाना निजाः ।  
म्स्स्_२६३१-२ स्तनौ पुलकयन्ति चोत्पलदृशां प्रियोरःस्थले विपर्यसितवृत्तयो घुसृणपङ्कपत्राङ्कुराः ॥  
म्स्स्_२६३२-१ अयं च सुरतज्वालः कामाग्निः प्रणयेन्धनः ।  
म्स्स्_२६३२-२ नराणां यत्र हूयन्ते यौवनानि धनानि च ॥  
म्स्स्_२६३३-१ अयं ज्योत्स्नाजानिस्तव वदनदूनोऽम्बरगुहां प्रविष्टस्तत्रापि प्रसृतमिदमेनं दृढतमः ।  
म्स्स्_२६३३-२ इति त्रासोद्रेकक्रमगलितसत्त्वः क्षयगदी विधिर्दग्धो दीनं व्यथयति निदानं हि मृदुता ॥  
म्स्स्_२६३४-१ अयं तस्या रथक्षोभाद् अंसेनांसो निपीडितः ।  
म्स्स्_२६३४-२ एकः कृती शरीरेऽस्मिञ् शेषमङ्गं भुवो भरः ॥  
म्स्स्_२६३५-१ अयं तावद् बाष्पस्त्रुटित इव मुक्तामणिसरो विसर्पन् धाराभिर्लुठति धरणीं जर्जरकणः ।  
म्स्स्_२६३५-२ निरुद्धोऽप्यावेगः स्फुरदधरनासापुटतया परेषामुन्नेयो भवति च भराध्मातहृदयः ॥  
म्स्स्_२६३६-१ अयं ते विद्रुमच्छायो मरुमार्ग इवाधरः ।  
म्स्स्_२६३६-२ करोति कस्य नो बाले पिपासाकुलितं मनः ॥  
म्स्स्_२६३७-१ अयं त्रयाणां ग्रामाणां निधानं मधुरध्वनिः ।  
म्स्स्_२६३७-२ रेखात्रयमितीवास्याः सूत्रितं कण्ठकन्दले ॥  
म्स्स्_२६३८-१ अयं दरिद्रो भवितेति वैधसीं लिपिं ललाटेऽर्थिजनस्य जाग्रतीम् ।  
म्स्स्_२६३८-२ मृषा न चक्रेऽल्पितकल्पपादपः प्रणीय दारिद्र्यदरिद्रतां नलः ॥  
म्स्स्_२६३९-१ अयं दूतार्थसङ्क्षेपः प्रत्यर्थनियता गिरः ।  
म्स्स्_२६३९-२ प्रयोजनं क्रियोत्पादि कियच्छक्येत भाषितुम् ॥  
म्स्स्_२६४०-१ अयं दूरभ्रान्तः पटुतरपिपासाकुलमनाः कपोले ते मत्तद्विप निपतितः षट्पदयुवा ।  
म्स्स्_२६४०-२ त्वमप्येतां पीनश्रवणदरदोलाव्यसनितां विमुञ्च स्वाच्छन्द्यादपनयतु तावत् तृषमिमाम् ॥  
म्स्स्_२६४१-१ अयं द्वीपी प्रियां लेढि जिह्वाग्रेण पुनः पुनः ।  
म्स्स्_२६४१-२ प्रीतिमायाति च तया लिह्यमानः स्वकान्तया ॥  
म्स्स्_२६४२-१ अयं धारावाहस्तडिदियमियं दग्धकरका स चायं निर्घोषः स च रववशो भेकनिचयः ।  
म्स्स्_२६४२-२ इतीव प्रत्यङ्गप्रथितमदनाग्निं कृशतनुर् घनश्वासोत्क्षेपैर्ज्वलयति मुहुर्मृत्युवशिनी ॥  
म्स्स्_२६४३-१ अयं धूर्तो मायाविनयमधुरादस्य चरितात् सखि प्रत्यूषि त्वं प्रकृतिसरले पश्यसि न किम् ।  
म्स्स्_२६४३-२ कपोले यल्लाक्षारसबहलरागप्रणयिनीम् इमां धत्ते मुद्रामनतिचिरवृत्तान्तपिशुनाम् ॥  
म्स्स्_२६४४-१ अयं निजः परो वेति गणना लघुचेतसाम् ।  
म्स्स्_२६४४-२ उदारचरितानां तु वसुधैव कुटुम्बकम् ॥  
म्स्स्_२६४५-१ अयं नेत्रादत्रेरजनि रजनीवल्लभ इति भ्रमः कोऽयं प्रज्ञापरिचयपराधीनमनसाम् ।  
म्स्स्_२६४५-२ सुधानामाधारः स खलु रतिबिम्बाधरसुधा- रसासेकस्निग्धादजनि नयनात् पुष्पधनुषः ॥  
म्स्स्_२६४६-१ अयं पटः सूत्रदरिद्रतां गतो ह्ययं पटश्छिद्रशतैरलङ्कृतः ।  
म्स्स्_२६४६-२ अयं पटः प्रावरितुं न शक्यते ह्ययं पटः संवृत एव शोभते ॥  
म्स्स्_२६४७-१ अयं पटो मे पितुरङ्गभूषणं पितामहाद्यैरुपभुक्तयौवनः ।  
म्स्स्_२६४७-२ अलङ्करिष्यत्यथ पुत्रपौत्रकान् मयाधुना पुष्पवदेव धार्यते ॥  
म्स्स्_२६४८-१ अयं पद्मासनासीनश् चक्रवाको विराजते ।  
म्स्स्_२६४८-२ युगादौ भगवान् वेधा विनिर्मित्सुरिव प्रजाः ॥  
म्स्स्_२६४९-१ अयं पीनस्तनाभोगसौभाग्यविभवोचितः ।  
म्स्स्_२६४९-२ द्रविणोपार्जनस्यैव कालः कुवलयेक्षणे ॥  
म्स्स्_२६५०-१ अयं पुरः पार्वणशर्वरीशः किं दर्पणोऽयं रजनीरमण्याः ।  
म्स्स्_२६५०-२ यतस्तदीयं प्रतिबिम्बमस्मिन् संलक्ष्यते लाञ्छनकैतवेन ॥  
म्स्स्_२६५१-१ अयं प्रभुरयं भृत्य इति या जगतः स्थितिः ।  
म्स्स्_२६५१-२ फलं विजयते तत्र श्रीप्रसादाप्रसादयोः ॥  
म्स्स्_२६५२-१ अयं बन्धुः परश्चायं ममायमयमन्यतः ।  
म्स्स्_२६५२-२ इति ब्रह्मन्न जानामि तेन जीवाम्यनामयः ॥  
म्स्स्_२६५३-१ अयं मन्दद्युतिर्भास्वान् अस्तं प्रति यियासति ।  
म्स्स्_२६५३-२ उदयः पतनायेति श्रीमतो बोधयन् नरान् ॥  
म्स्स्_२६५४-१ अयं मम दहत्यङ्गम् अम्भोजदलसंस्तरः ।  
म्स्स्_२६५४-२ हुताशनप्रतिनिधिर् दाहात्मा ननु युज्यते ॥  
म्स्स्_२६५५-१ अयं मार्तण्डः किं स खलु तुरगैः सप्तभिरितः कृशानुः किं सर्वाः प्रसरति दिशो नैष नियतम् ।  
म्स्स्_२६५५-२ कृतान्तः किं साक्षान्महिषवहनोऽसाविति चिरं समालोक्याजौ त्वां विदधति विकल्पान् प्रतिभटाः ॥  
म्स्स्_२६५६-१ अयं मुखसरोरुहभ्रमरविभ्रमः सुभ्रुवां कुचस्थलकुरङ्गकः पृथुनितम्बलीलाशिखी ।  
म्स्स्_२६५६-२ न यौवनमदोदयश्चरति चारुकान्तिच्छटा- कुलत्रिवलिकूलिनीपुलिनराजहंसश्चिरम् ॥  
म्स्स्_२६५७-१ अयं मृगः समायाति मृगात् सिंहः पलायते ।  
म्स्स्_२६५७-२ ततो वेगात् पलायस्व त्वरितैस्त्वरितैः पदैः ॥  
म्स्स्_२६५८-१ अयं मेघव्यूहे बलिनि परिपन्थिन्यपसृते शरज्जन्याः स्वैरं हसितमिव हर्षादविरतम् ।  
म्स्स्_२६५८-२ पयःपूरभ्रंशक्रमजनितसोपानसिकते नदीतीरे धीरं चरति विशदः खञ्जनगणः ॥  
म्स्स्_२६५९-१ अयं मे वाग्गुम्फो विशदपदवैदग्ध्यमधुरः स्फुरद्बन्धो वन्ध्यः परहृदि कृतार्थः कविहृदि ।  
म्स्स्_२६५९-२ कटाक्षो वामाक्ष्या दरदलितनेत्रान्तगलितः कुमारे निःसारः स तु किमपि यूनः सुखयति ॥  
म्स्स्_२६६०-१ अयं रत्नाकरोऽम्भोधिर् इत्यसेवि धनाशया ।  
म्स्स्_२६६०-२ धनं दूरेऽस्तु वदनम् अपूरि क्षारवारिभिः ॥  
म्स्स्_२६६१-१ अयं रसालः सुकृतैकसालः प्रवालमालोल्लसदालवालः ।  
म्स्स्_२६६१-२ मुदः प्रदाता भविता कथं मे वराङ्गनेत्यश्रुमुखी शुशोच ॥  
म्स्स्_२६६२-१ अयं रेवाकुञ्जः कुसुमशरसेवासमुचितः समीरोऽयं वेलावनविदलदेलापरिमलः ।  
म्स्स्_२६६२-२ इयं प्रावृड् धन्या नवजलदविन्यासचतुरा स्मराधीनं चेतः सखि किमपि कर्तुं मृगयते ॥  
म्स्स्_२६६३-१ अयं लोलन्मुक्तावलिकिरणमालापरिकरः स्फुटस्येन्दोर्लक्ष्मीं क्षपयितुमलं मन्मथसुहृत् ।  
म्स्स्_२६६३-२ विशालः श्यामायाः स्खलितघननीलांशुकवृतिः स्तनाभोगः स्निह्यन्मसृणघुसृणालेपसुभगः ॥  
म्स्स्_२६६४-१ अयं वहति धातारं यद्वा देवीं सरस्वतीम् ।  
म्स्स्_२६६४-२ पक्षद्वयमपि स्थाने राजहंसस्य निर्मलम् ॥  
म्स्स्_२६६५-१ अयं वारामेको निलय इति रत्नाकर इति श्रितोऽस्माभिस्तृष्णातरलितमनोभिर्जलनिधिः ।  
म्स्स्_२६६५-२ क एवं जानीते निजकरपुटीकोटरगतं क्षणादेनं ताम्यत्तिमिमकरमापास्यति मुनिः ॥  
म्स्स्_२६६६-१ अयं विपाको वद कस्य यूनः कल्याणि कल्याणपरम्पराणाम् ।  
म्स्स्_२६६६-२ यदक्षिकोणस्रवदच्छधारा हारावतारो गुणमन्तरेण ॥  
म्स्स्_२६६७-१ अयं शून्यो ग्रामः सुरसदनमेतन्नु पतितं पुरः शुष्का वापी तरुरयमितः शीर्णविटपः ।  
म्स्स्_२६६७-२ वयं चैते पान्थाः परिकृशदशाभाग्यगतयः समानः संयोगः कटुरपि मनो मे रमयति ॥  
म्स्स्_२६६८-१ अयं स कालः सम्प्राप्तो धार्त्तराष्ट्रोपजीविनाम् ।  
म्स्स्_२६६८-२ निवेष्टव्यं मया तत्र प्राणानपरिरक्षता ॥  
म्स्स्_२६६९-१ अयं स ते तिष्ठति सङ्गमोत्सुको विशङ्कसे भीरु यतोऽवधीरणाम् ।  
म्स्स्_२६६९-२ लभेत वा प्रार्थयिता न वा श्रियं श्रियो दुरापः कथमीप्सितो भवेत् ॥  
म्स्स्_२६७०-१ अयं स भुवनत्रयप्रथितसंयमः शङ्करो बिभर्ति वपुषाधुना विरहकातरः कामिनीम् ।  
म्स्स्_२६७०-२ अनेन किल निर्जिता वयमिति प्रियायाः करं करेण परिताडयन् जयति जातहासः स्मरः ॥  
म्स्स्_२६७१-१ अयं स रशनोत्कर्षी पीनस्तनविमर्दनः ।  
म्स्स्_२६७१-२ नाभ्यूरुजघनस्पर्शी नीवीविस्रंसनः करः ॥  
म्स्स्_२६७२-१ अयं सर्वाणि शास्त्राणि हृदि ज्ञेषु च वक्ष्यति ।  
म्स्स्_२६७२-२ सामर्थ्यकृदमित्राणां मित्राणां च नृपात्मजः ॥  
म्स्स्_२६७३-१ अयं सेनोत्तंसः करकृतकृपाणो रणभुवि द्विषद्भूमीपालाः किमपसरत प्राणकृपणाः ।  
म्स्स्_२६७३-२ किमभ्यर्थ्यः पृथ्वीधरकुहरवासोऽद्य भवतां न किं हृद्या विद्याधरनगरनीलोत्पलदृशः ॥  
म्स्स्_२६७४-१ अयं स्निग्धश्यामो य इह विहरत्यम्बुजवने विनिद्रे व्यागुञ्जन्मधुप इति तं जल्पतु जनः ।  
म्स्स्_२६७४-२ अहं शङ्के पङ्केरुहकुहरवासव्यसनिनीं श्रियं भृङ्गच्छद्मा मुररिपुरुपेतो रमयितुम् ॥  
म्स्स्_२६७५-१ अयं स्वभावः स्वत एव यत् पर- श्रमापनोदप्रवणं महात्मनाम् ।  
म्स्स्_२६७५-२ सुधांशुरेष स्वयमर्ककर्कश- प्रभाभितप्तामवति क्षितिं किल ॥  
म्स्स्_२६७६-१ अयं स्वार्थः परार्थोऽयम् इत्येवं वा न कल्पयेत् । विबुधा नैव मन्यन्ते स्वं परं वा पृथक् पृथक् । नियुञ्जीत परस्यार्थे प्रोत्सहेत स्वकर्मणि ॥ अयं हि तीव्रेण जगन्ति तेजसा  
म्स्स्_२६७७-२ प्रताप्य भासां पतिरस्तमागतः ।  
म्स्स्_२६७७-२ प्रतापमात्रोपनता विभूतयश् चिरं न तिष्ठन्ति परोपतापिनाम् ॥  
म्स्स्_२६७८-१ अयं हि देहिनो देहो द्रव्यज्ञानक्रियात्मकः ।  
म्स्स्_२६७८-२ देहिनो विविधक्लेशसन्तापकृदुदाहृतः ॥  
म्स्स्_२६७९-१ अयं हि प्रथमो रागः समस्तजनरञ्जने ।  
म्स्स्_२६७९-२ यस्य नास्ति द्वितीयोऽपि स कथं पञ्चमो भवेत् ॥  
म्स्स्_२६८०-१ अयःपिण्ड इवोत्तप्ते खलानां हृदये क्षणात् ।  
म्स्स्_२६८०-२ पतिता अपि नेक्ष्यन्ते गुणास्तोयकना इव ॥  
म्स्स्_२६८१-१ अयथाविहितानां यन् मनोज्ञतासम्पादौ न स्तः ।  
म्स्स्_२६८१-२ कथयाम्यतस्तरूणां रोपविधानं यथोद्दिष्टम् ॥  
म्स्स्_२६८२-१ अयने विषुवे चैव षडशीतिमुखेषु च ।  
म्स्स्_२६८२-२ चन्द्रसूर्योपरागे च दत्तमक्षयमश्नुते ॥  
म्स्स्_२६८३-१ अयमक्षुण्णकान्तश्रीर् अधरो हरिणीदृशः ।  
म्स्स्_२६८३-२ प्रवालपद्मरागादेर् उपरि प्रतिगर्जति ॥  
म्स्स्_२६८४-१ अयमङ्कुरभाव एव तावत् कुचयोः कर्षति लोकलोचनानि ।  
म्स्स्_२६८४-२ इतरेतरपीडनीमवस्थां गतयोः श्रीरनयोः कथं भवित्री ॥  
म्स्स्_२६८५-१ अयमतिजरठाः प्रकामगुर्वीर् अलघुविलम्बिपयोधरोपरुद्धाः ।  
म्स्स्_२६८५-२ सततमसुमतामगम्यरूपाः परिणतदिक्करिकास्तटीर्बिभर्ति ॥  
म्स्स्_२६८६-१ अयमपरलतायाः सादरं हन्त पीत्वा मधु मम मकरन्दं पातुमायाति भृङ्गः ।  
म्स्स्_२६८६-२ इति मनसि विषादं मल्लिके मा कुरु त्वं बत वद मधुपानां मानसे को विवेकः ॥  
म्स्स्_२६८७-१ अयमपि खरयोषित्कर्णकाषायमीषद् विसृमरतिमिरोर्णाजर्जरोपान्तमर्चिः ।  
म्स्स्_२६८७-२ मदकलकलविङ्कीकाकुनान्दीकरेभ्यः क्षितिरुहशिखरेभ्यो भानुमानुच्चिनोति ॥  
म्स्स्_२६८८-१ अयमपि पुरुहूतप्रेयसीमूर्ध्नि पूर्णः कलश इव सुधांशुः साधुरुल्लालसीति ।  
म्स्स्_२६८८-२ मदनविजययात्राकालविज्ञापानाय स्फुरति जलधिमध्ये ताम्रपात्रीव भानुः ॥  
म्स्स्_२६८९-१ अयमभिनवमेघश्यामलोत्तुङ्गसानुर् मदमुखरमयूरीमुक्तसंसक्तकेकः ।  
म्स्स्_२६८९-२ शकुनिशबलनीडानोकहस्निग्धवर्ष्मा वितरति बृहदश्मा पर्वतः प्रीतिमक्ष्णोः ॥  
म्स्स्_२६९०-१ अयममृतनिधानं नायकोऽप्योषधीनाम् अमृतमयशरीरः कान्तियुक्तोऽपि चन्द्रः ।  
म्स्स्_२६९०-२ भवति विगतरश्मिर्मण्डलं प्राप्य भानोः परसदननिविष्टः को लघुत्वं न याति ॥  
म्स्स्_२६९१-१ अयममृतनिधानं नायकोऽप्योषधीनां शतभिषगनुयातः शम्भुमूर्धावतंसः ।  
म्स्स्_२६९१-२ विरहयति न चैनं राजयक्ष्मा शशाङ्कं हतविधिपरिपाकः केन वा लङ्घनीयः ॥  
म्स्स्_२६९२-१ अयमयमसावाकर्ण्यारात् प्रतिद्विपडिण्डिमं मदकलुषिते नेत्रे मार्जन्नुदस्तकरार्गलः ।  
म्स्स्_२६९२-२ अगणितसृणिः क्रोधस्तब्धायतश्रुतिपल्लवः प्रविशति नृपस्यान्तःकक्षां जवादरिमुद्गरः ॥  
म्स्स्_२६९३-१ अयमयोगिवधूवधपातकैर् म्रमिमवाप्य दिवः खलु पात्यते ।  
म्स्स्_२६९३-२ शितिनिशादृषदि स्फुटदुत्पतत्- कणगणाधिकतारकिताम्बरः ॥  
म्स्स्_२६९४-१ अयमरविवरेभ्यश्चातकैर्निष्पतद्भिर् हरिभिरचिरभासां तेजसा चानुलिप्तैः ।  
म्स्स्_२६९४-२ गतमुपरि घनानां वारिगर्भोदराणां पिशुनयति रथस्तं शीकरक्लिन्ननेमिः ॥  
म्स्स्_२६९५-१ अयमलघुविसारिस्फारिजिह्वाकलापो ज्वलति यदि न मध्ये वाडवो हव्यवाहः ।  
म्स्स्_२६९५-२ मुहुरुपचितसारो वारिभिर्निम्नगानां त्रिभुवनमपि किं न प्लावयत्यम्बुराशिः ॥  
म्स्स्_२६९६-१ अयमवसरः सरस्ते सलिलैरुपकर्तुमर्थिनामनिशम् ।  
म्स्स्_२६९६-२ इदमपि च सुलभमम्भो भवति पुरा जलधराभ्युदये ॥  
म्स्स्_२६९७-१ अयमवसर उपकृतये प्रकृतिचला यावदस्ति सम्पदियम् ।  
म्स्स्_२६९७-२ विपदि सदाभ्युदयिन्यां पुनरुपकर्तुं कुतोऽवसरः ॥  
म्स्स्_२६९८-१ अयमविचारितचारुतया संसारो भाति रमणीयः ।  
म्स्स्_२६९८-२ अत्र पुनः परमार्थदृशां न किमपि सारमणीयः ॥  
म्स्स्_२६९९-१ अयमसौ गगनाङ्गणदीपकस् तरलकालभुजङ्गशिखामणिः ।  
म्स्स्_२६९९-२ क्षणविडम्बितवाडवविग्रहः पतति वारिनिधौ विधुरो रविः ॥  
म्स्स्_२७००-१ अयमसौ भगवानुत पाण्डवः स्थितमवाङ्मुनिना शशिमौलिना ।  
म्स्स्_२७००-२ समधिरूढमजेन नु जिष्णुना स्विदिति वेगवशान्मुमुहे गणैः ॥  
म्स्स्_२७०१-१ अयमहो रजनीचरकेसरी गिरिदरीशयनात् सहसोत्थितः ।  
म्स्स्_२७०१-२ तिमिरवारणकुम्भविदारणोच्- छ्वलितरक्तभरैरिव लोहितः ॥  
म्स्स्_२७०२-१ अयमात्मा स्वयं साक्षाद् गुणरत्नमहार्णवः ।  
म्स्स्_२७०२-२ सर्वज्ञः सर्वदृक् सार्वः परमेष्ठी निरञ्जनः ॥  
म्स्स्_२७०३-१ अयमान्दोलितप्रौढचन्दनद्रुमपल्लवः ।  
म्स्स्_२७०३-२ उत्पादयति सर्वस्य प्रीतिं मलयमारुतः ॥  
म्स्स्_२७०४-१ अयमालोहितच्छायो मदेन मुखचन्द्रमाः ।  
म्स्स्_२७०४-२ सन्नद्धोदयरागस्य चन्द्रस्य प्रतिगर्जति ॥  
म्स्स्_२७०५-१ अयमिह मुग्धो मधुपः परिहृतसहकारमञ्जरीपुञ्जः ।  
म्स्स्_२७०५-२ असरलमरसमसारं शाखोटकविटपमनुसरति ॥  
म्स्स्_२७०६-१ अयमुदयति कोकीशोकशल्यैर्मयूखैः शतमखपुरनारीनेत्रगण्डूषपेयः ।  
म्स्स्_२७०६-२ उदयगिरिमृगेन्द्रोद्गारभिन्नाङ्करङ्कु- श्रवणरुधिरधारापाटलः पार्वणेन्दुः ॥  
म्स्स्_२७०७-१ अयमुदयति चन्द्रश्चन्द्रिकाधौतविश्वः परिणतविमलिम्नि व्योम्नि कर्पूरगौरः ।  
म्स्स्_२७०७-२ ऋजुरजतशलाकास्पर्धिभिर्यस्य पादैर् जगदमलमृणालीपञ्जरस्थं विभाति ॥  
म्स्स्_२७०८-१ अयमुदयति चन्द्रो वारिधेरम्बुगर्भाद् अमृतकणकरालैरंशुभिर्दीप्यमानः ।  
म्स्स्_२७०८-२ भुजगशयनवक्षोहर्म्यदेशे ललन्त्या वदनमिव यदृच्छोत्तानितं विश्वमातुः ॥  
म्स्स्_२७०९-१ अयमुदयति मुद्राभञ्जनः पद्मिनीनाम् उदयगिरिवनालीबालमन्दारपुष्पम् ।  
म्स्स्_२७०९-२ विरहविधुरकोकद्वन्द्वबन्धुर्विभिन्दन् कुपितकपिकपोलक्रोडताम्रस्तमांसि ॥  
म्स्स्_२७१०-१ अयमुदयमहीध्रधातुरागैर् अरुणकरारुणिताम्बराभिरामः ।  
म्स्स्_२७१०-२ वितरसि न दृशौ कृशाङ्गि ताराम् इव दिवि वन्दितुमिन्दुरभ्युपैति ॥  
म्स्स्_२७११-१ अयमुदयमहीभृन्मूर्ध्नि पाणिं गृहीत्वा दिवसपतिरहौषीदिन्दुपादान् हवींषि ।  
म्स्स्_२७११-२ अरुणकिरणवह्नौ कन्यका पौरुहूती हरिदपि किमकार्षीत् तारकालाजहोमम् ॥  
म्स्स्_२७१२-१ अयमुदितो हिमरश्मिर् वनितावदनस्य कीदृशः सदृशः ।  
म्स्स्_२७१२-२ नीलादिकोपलम्भः स्फुरति प्रत्यक्षतः कस्य ॥  
म्स्स्_२७१३-१ अयमुपगतकृष्णः कृष्णसाराक्षिपातैर् यमकृ(विकसि?)तनवनीलाम्भोजवक्त्रश्चकास्ति ।  
म्स्स्_२७१३-२ जलयुवतिकुचानुप्रासितोत्तुङ्गकुम्भ- स्थलमदकलगर्जन्नीरनागस्तटाकः ॥  
म्स्स्_२७१४-१ अयमुषसि विनिद्रद्राविडीतुङ्गपीन- स्तनपरिसरसान्द्रस्वेदबिन्दूपमर्दी ।  
म्स्स्_२७१४-२ स्रुतमलयजवृक्षक्षीरसौरभ्यसभ्यो वहति सखि भुजङ्गीभुक्तशेषः समीरः ॥  
म्स्स्_२७१५-१ अयमेकपदे तया वियोगः प्रियया चोपनतः सुदुःसहो मे ।  
म्स्स्_२७१५-२ नव वारिधरोदयादहोभिर् भवितव्यं च निरातपत्वरम्यैः ॥  
म्स्स्_२७१६-१ अयमेकोऽहमेकेति ज्ञानं तत्सङ्गमे न मे ।  
म्स्स्_२७१६-२ राग एवाधिकस्तत्र हरिद्राचूर्णयोरिव ॥  
म्स्स्_२७१७-१ अयमेव परो धर्मो ह्ययमेव परं तपः ।  
म्स्स्_२७१७-२ पतिशुश्रूषणं यत्र तत् स्त्रीणां स्वर्गहेतुकम् ॥  
म्स्स्_२७१८-१ अयशः प्राप्यते येन येन चाधोगतिर्भवेत् ।  
म्स्स्_२७१८-२ स्वार्थाच्च भ्रश्यते येन तत् कर्म न समाचरेत् ॥  
म्स्स्_२७१९-१ अयशस्यम् अनायुष्यं परदाराभिमर्शनम् ।  
म्स्स्_२७१९-२ अर्थक्षयकरं घोरं पापस्य च पुनर्भवम् ॥  
म्स्स्_२७२०-१ अयशोभिदुरालोके कोपधामरणादृते ।  
म्स्स्_२७२०-२ अयशोभिदुरा लोके कोपधा मरणादृते ॥  
म्स्स्_२७२१-१ अयश्चणकचर्वणं फणिफणामणेः कर्षणं करेण गिरितोलनं जलनिधेः पदा लङ्घनम् ।  
म्स्स्_२७२१-२ प्रसुप्तहरिबोधनं निशितखङ्गसंस्पर्शनं कदाचिदखिलं भवेन्न च शठाद्धनस्यार्जनम् ॥  
म्स्स्_२७२२-१ अयस्तु काकतुण्डेन चर्म आरामुखेन हि ।  
म्स्स्_२७२२-२ मृत्पिण्डं च घटं चैव विध्येत् सूचीमुखेन हि ॥  
म्स्स्_२७२३-१ अयाचतः सीदतश्च सर्वोपायैर्निमन्त्रय ।  
म्स्स्_२७२३-२ आनृशंस्यं परो धर्मोऽयाचते यत् प्रदीयते ॥  
म्स्स्_२७२४-१ अयाचितः सुखं दत्ते याचितश्च न यच्छति ।  
म्स्स्_२७२४-२ सर्वस्वं चापि हरते विधिरुच्चृङ्खलो नृणाम् ॥  
म्स्स्_२७२५-१ अयाचितारं नहि देवदेवम् अद्रिः सुतां ग्राहयितुं शशाक ।  
म्स्स्_२७२५-२ अभ्यर्थनाभङ्गभयेन साधुर् माध्यस्थमिष्टेऽप्यवलम्बतेऽर्थे ॥  
म्स्स्_२७२६-१ अयाचितो मया लब्धो मत्प्रेषितः पुनर्गतः ।  
म्स्स्_२७२६-२ यत्रागतस्तत्र गतस् तत्र का परिवेदना ॥  
म्स्स्_२७२७-१ अयाच्यं चैव याचन्तेऽभोज्यान् व्याहारयन्ति च ।  
म्स्स्_२७२७-२ उत्कोचैर्वञ्चनाभिश्च कार्याणि घ्नन्ति चास्यति ॥  
म्स्स्_२७२८-१ अयाज्ययाजनैश्चैव नास्तिक्येन च कर्मणाम् ।  
म्स्स्_२७२८-२ कुलान्याशु विनश्यन्ति यानि हीनानि मन्त्रतः ॥  
म्स्स्_२७२९-१ अयि कठोर यशः किल ते प्रियं किमयशो ननु घोरमतःपरम् ।  
म्स्स्_२७२९-२ किमभवद्विपिने हरिणीदृशः कथय नाथ कथं बत मन्यसे ॥  
म्स्स्_२७३०-१ अयि कान्त पश्य मेघं नहि नहि पापं तवातिपुण्यायाः ।  
म्स्स्_२७३०-२ नहि नहि पश्य पयोधरम् अपसारय कञ्चुकीमुरसः ॥  
म्स्स्_२७३१-१ अयि किं गुणवति मालति जीवति भवतीं विना मधुपाः ।  
म्स्स्_२७३१-२ अथ यदि जीवति जीवतु जीवनमपि जीवनाभासः ॥  
म्स्स्_२७३२-१ अयि कुरङ्गि तपोवनविभ्रमाद् उपगतासि किरातपुरीमिमाम् ।  
म्स्स्_२७३२-२ इह न पश्यसि दारय मारय ग्रस पिबेति शुकानपि जल्पतः ॥  
म्स्स्_२७३३-१ अयि कुरङ्गि तुरङ्गमविक्रमे त्यज वनं जवनं गमनं कुरु ।  
म्स्स्_२७३३-२ इह वने विचरन्ति हि नायकाः सुरभिलोहितलोहितसायकाः ॥  
म्स्स्_२७३४-१ अयि कुलनिचूलमूलोच्- छेदनदुःशीलवीचिवाचाले ।  
म्स्स्_२७३४-२ बकविघसपङ्कसारा न चिरात् कावेरि भवितासि ॥  
म्स्स्_२७३५-१ अयि क्षुद्रो माभून् मतिमहिमगर्वो मनसि वः करी यातो बन्धं यदिह विनयस्तत्र विजयी ।  
म्स्स्_२७३५-२ अयं क्रोधाध्मातस्त्यजति विनयं चेन् मदवशात् ततः स्कन्धावारं न किमखिलमेवाकुलयति ॥  
म्स्स्_२७३६-१ अयि खलु बधिराधिराज कीरं तुदसि शलाकनिपातनेन मोहात् ।  
म्स्स्_२७३६-२ अनिशमपि सुधानिधानवाणीं रचयतु मौनमुखोऽस्तु वा समस्ते ॥  
म्स्स्_२७३७-१ अयि खलु विषमः पुराकृतानां भवति हि जन्तुषु कर्मणां विपाकः ।  
म्स्स्_२७३७-२ हरशिरसि शिरांसि यानि रेजुः शिव शिव तानि लुठन्ति गृध्रपादाः ॥  
म्स्स्_२७३८-१ अयि चकितमुग्धचातक मरुभुवि धावसि मुधा किमुद्ग्रीवम् ।  
म्स्स्_२७३८-२ ग्रीष्मे दवाग्निवलितस् तापिच्छोऽयं न विद्युत्वान् ॥  
म्स्स्_२७३९-१ अयि चकोरकुटुम्बिनि कातरे तिरय पक्षपुटेन कुटुम्बकम् ।  
म्स्स्_२७३९-२ बहु गतं कियदप्यवशिष्यते व्यपगतं तिमिरैरुदितः शशी ॥  
म्स्स्_२७४०-१ अयि चातक चञ्चुपुटात् स्खलयति जलदोदबिन्दुमनिलश्चेत् ।  
म्स्स्_२७४०-२ द्विज एव भाग्यहीनो जीवनदाता कृती जलदः ॥  
म्स्स्_२७४१-१ अयि चित्त वित्तलेशे सहजप्रेम्णा कियन्नु लुब्धमसि ।  
म्स्स्_२७४१-२ न तथापि तद्वियोगः केवलमास्ते शिवेनापि ॥  
म्स्स्_२७४२-१ अयि चेतोविहग त्वं विषयारण्ये भ्रमन्नसि श्रान्तः ।  
म्स्स्_२७४२-२ विश्रामकामना चेच् छिवकल्परुहे चिरं तिष्ठ ॥  
म्स्स्_२७४३-१ अयि जलद यदि न दास्यसि कतिचित् त्वं चातकाय जलकणिकाः ।  
म्स्स्_२७४३-२ तदयमचिरेण भविता सलिलाञ्जलिदानयोग्यस्ते ॥  
म्स्स्_२७४४-१ अयि त्यक्तासि कस्तूरि पामरैः पङ्कशङ्कया ।  
म्स्स्_२७४४-२ अलं खेदेन भूपालाः किं न सन्ति महीतले ॥  
म्स्स्_२७४५-१ अयि दयिते तव वदनं पायं पायं मनोभवो गर्जन् ।  
म्स्स्_२७४५-२ स्मितमवलम्ब्य तमिस्रास्व् अपि हतकान् हन्त नो हन्ति ॥  
म्स्स्_२७४६-१ अयि दलदरविन्द स्यन्दमानं मरन्दं तव किमपि लिहन्तो मञ्जु गुञ्जन्तु भृङ्गाः ।  
म्स्स्_२७४६-२ दिशि दिशि निरपेक्षस्तावकीनं विवृण्वन् परिमलमयमन्यो बान्धवो गन्धवाहः ॥  
म्स्स्_२७४७-१ अयि दीनदयार्द्रनाथ हे मथुरानाथ कदावलोक्यसे ।  
म्स्स्_२७४७-२ हृदयं त्वदलोककातरं दयित भ्राम्यति किं करोम्यहम् ॥  
म्स्स्_२७४८-१ अयि दुर्जनगर्जितेन किं सरले नम्रमुखी विषीदसि त्वम् ।  
म्स्स्_२७४८-२ परिपन्थिनि देवकीसुते परिवादोऽपि तपोभिरुन्नतैः ॥  
म्स्स्_२७४९-१ अयि दुष्कृतकेन केन वत्से हलिकद्वारि लवङ्गि पुष्पितासि ।  
म्स्स्_२७४९-२ स्तबकास्तव पांसुभिः परीताः परितः प्राङ्गणसीम्नि यल् लुठन्ति ॥  
म्स्स्_२७५०-१ अयि दूति सखी त्वमेव मे मदनो हन्ति शितैः शिलीमुखैः ।  
म्स्स्_२७५०-२ दयितं तमुपानयाशु तत् सुशको जीवितनिर्गमोऽन्यथा ॥  
म्स्स्_२७५१-१ अयि नन्दतनूज किङ्करं पतितं मां विषमे भवाम्बुधौ ।  
म्स्स्_२७५१-२ कृपया तव पादपङ्कज- स्थितधूलीसदृशं विभावय ॥  
म्स्स्_२७५२-१ अयि पतङ्गि लवङ्गलतावने पिब मधूनि विधूय मधुव्रतान् ।  
म्स्स्_२७५२-२ इह वने च वनेचरसङ्कुले न च सतामसातां च निरूपणम् ॥  
म्स्स्_२७५३-१ अयि परारि परुन्मलयानिला ववुरमी जगुरेव च कोकिलाः ।  
म्स्स्_२७५३-२ कलमलोत्कलितं तु न मे मनः सखि बभूव वृथैव यथैषमः ॥  
म्स्स्_२७५४-१ अयि पिबत चकोराः कृत्स्नमुन्नामिकण्ठ- क्रमसरलितचञ्चच्चञ्चवश्चन्द्रिकाम्भः ।  
म्स्स्_२७५४-२ विरहविधुरितानां जीवितत्राणहेतोर् भवति हरिणलक्ष्मा ये न तेजोदरिद्रः ॥  
म्स्स्_२७५५-१ अयि बत गुरु गर्वं मा स्म कस्तूरि यासीर् अखिलपरिमलानां मौलिना सौरभेण ।  
म्स्स्_२७५५-२ गिरिगहनगुहायां लीनमत्यन्तदीनं स्वजनकममुनैव प्राणहीनं करोषि ॥  
म्स्स्_२७५६-१ अयि मकरन्दस्यन्दिनि पद्मिनि मन्ये तवैव सुभगत्वम् ।  
म्स्स्_२७५६-२ पुष्पवतीमपि भवतीं त्यजति न वृद्धः शुचिर्हंसः ॥  
म्स्स्_२७५७-१ अयि मदन न दग्धस्त्वं किमीशेन कोपात् किमुत रतिवियोगे नान्वभूर्मूर्ख दुःखम् ।  
म्स्स्_२७५७-२ अविदितपरपीडो येन मामुत्पलाक्षी- रहितमहितपात्रैः पत्रिवर्षैर्दुनोषि ॥  
म्स्स्_२७५८-१ अयि मन्मथचूतमञ्जरि श्रवणायतलोचने प्रिये ।  
म्स्स्_२७५८-२ अपहृत्य मनः क्व यासि मे किमराजकमत्र वर्तते ॥  
म्स्स्_२७५९-१ अयि ममैष चकोरशिशुर्मुनेर् व्रजति सिन्धुपिबस्य न शिष्यताम् ।  
म्स्स्_२७५९-२ अशितुमब्धिमधीतवतोऽस्य च शशिकराः पिबतः कति शीकराः ॥  
म्स्स्_२७६०-१ अयि मलयज महिमायं कस्य गिरामस्तु विषयस्ते ।  
म्स्स्_२७६०-२ उद्गिरतो यद्गरलं फणिनः पुष्णासि परिमलोद्गारैः ॥  
म्स्स्_२७६१-१ अयि मालति सौरभसारविनिर्- जितसंविकसत्कमलानिलये ।  
म्स्स्_२७६१-२ मधुपानविधौ मधुपस्य पुनर् भुवने भवतीमहमाकलये ॥  
म्स्स्_२७६२-१ अयि मृगाक्षि तवाधरपल्लवे दयितदन्तपदं न भवत्यदः ।  
म्स्स्_२७६२-२ भुवनमोहनमन्त्रपदाङ्कितं किमुत यन्त्रमिदं स्मरयोगिनः ॥  
म्स्स्_२७६३-१ अयि रोषमुरीकरोषि नो चेत् किमपि त्वां प्रति वारिधे वदामः ।  
म्स्स्_२७६३-२ जलदेन तवार्थिना विमुक्तान्य् अपि तोयानि महान् न हा जहासि ॥  
म्स्स्_२७६४-१ अयि लङ्घितमर्याद स्मर स्मर हरानलम् ।  
म्स्स्_२७६४-२ दग्धं दग्धुमयुक्तं ते जनं विरहकातरम् ॥  
म्स्स्_२७६५-१ अयि वरोरु हतस्मरदीपिके यदि गतासि मदीक्षणगोचरात् ।  
म्स्स्_२७६५-२ असमसायकसायककीलिता वद गमिष्यसि मे हृदयात् कथम् ॥  
म्स्स्_२७६६-१ अयि विजहीहि दृढोपगूहनं त्यज नवसङ्गमभीरु वल्लभम् ।  
म्स्स्_२७६६-२ अरुणकरोद्गम एष वर्तते वरतनु सम्प्रवदन्ति कुक्कुटाः ॥  
म्स्स्_२७६७-१ अयि विधुं परिपृच्छ गुरोः कुतः स्फुटमशिक्ष्यत दाहवदान्यता ।  
म्स्स्_२७६७-२ ग्लपितशम्भुगलाद् गरलात् त्वया किमुदधौ जड वा वडवानलात् ॥  
म्स्स्_२७६८-१ अयि शाकुनिक कृतोऽञ्जलिर् इतरे न कतीह जीवनोपायाः ।  
म्स्स्_२७६८-२ हत्वा शुकान् किमेतद् विपिनमसारस्वतं कुरुषे ॥  
म्स्स्_२७६९-१ अयि सम्प्रति देहि दर्शनं स्मर पर्युत्सुक एष माधवः ।  
म्स्स्_२७६९-२ दयितास्वनवस्थितं नृणां न खलु प्रेम चलं सुहृज्जने ॥  
म्स्स्_२७७०-१ अयि सम्प्रसीद पार्वति शिवोऽपि तव पादयोर्निपतितोऽहम् ।  
म्स्स्_२७७०-२ शिव इति कथं हि जल्पसि सरुधिरगजचर्मसंवीतः ॥  
म्स्स्_२७७१-१ आयि सखि कुरु क्षिप्रं रम्भादलैः शिशिरानिलं सहचरि तनौ सत्कर्पूरं द्रुतं परिलेपय ।  
म्स्स्_२७७१-२ सरसबिसिनीपत्रैस्तल्पं प्रिये परिकल्पय स्फुटमिति विभो तस्या गेहे भवन्ति किलोक्तयः ॥  
म्स्स्_२७७२-१ अयि सखि निशा किं वा घस्रः शशी किमु भास्करः स्फुरति पुरतः कामः किं वा ममास्ति स वल्लभः ।  
म्स्स्_२७७२-२ प्रतिपलमिति प्राणाधीश प्रिया विरहातुरा कथयति मुहुर्मन्दं मन्दं सखीं सविधस्थिताम् ॥  
म्स्स्_२७७३-१ अयि सखि परिदोषो जायते चुम्बने किं किमु कुचपरिरम्भे किं रते ब्रूहि तथ्यम् ।  
म्स्स्_२७७३-२ इतिनिगदति नाथे दीपमालोकयन्ती हरि हरि हरिणाक्षी ह्रीसमुद्रे निमग्ना ॥  
म्स्स्_२७७४-१ अयि सखि मम प्राणाधीशो गतो विषयान्तरं कुसुमविशिखस्तस्मादुच्चैर्दुनोति तनुं शरैः ।  
म्स्स्_२७७४-२ लघु कुरु तथा यत्नं येन स्मराधिनिवारणे पटुतरमतेस्तस्याशु स्यादिहागमनं ततः ॥  
म्स्स्_२७७५-१ अयि सखि शस्तः सखिवत् पतिरिति किं त्वं न जानासि ।  
म्स्स्_२७७५-२ शस्तोऽतिसखिवदुपपतिर् इत्यालि कथं त्वयापि नाबोधि ॥  
म्स्स्_२७७६-१ अयि सरसिज सायं सन्निधानं त्वदीयं भ्रमर उपगतोऽयं चूतमालां विहाय ।  
म्स्स्_२७७६-२ अनुपममधुलोभाद् दूरतः साम्प्रतं तद् इदमनुचितमेतन् मुद्रणं यन्मुखस्य ॥  
म्स्स्_२७७७-१ अयि सरले तावदिमा उपदेशगिरो विशन्ति कर्णान्तः ।  
म्स्स्_२७७७-२ यावन्नान्तर्भूतं तच्चेतसि मामकं चेतः ॥  
म्स्स्_२७७८-१ अयि सुतनुशरीरे तल्पमारुह्य तूर्णं विरचय मम कण्ठे बन्धनं बाहुवल्ल्या ।  
म्स्स्_२७७८-२ इतिनिगदति नाथे दीपमालोकयन्ती हरि हरि हरिणाक्षी ह्रीसमुद्रे निमग्ना ॥  
म्स्स्_२७७९-१ अयि सुन्दरि तव वदनं नित्यं पूर्णं सुधानिधिर्मत्वा ।  
म्स्स्_२७७९-२ हन्त पतत्युपरिष्टान् मध्येऽम्बुधि नित्यमेवासौ ॥  
म्स्स्_२७८०-१ अयि सुन्दरि सम्प्रति पश्य पुरश् चरमाचलमस्तकमेति रविः ।  
म्स्स्_२७८०-२ समुपैति तमःपटलीजटिला रजनी कुरु कामकलाः सकलाः ॥  
म्स्स्_२७८१-१ अयि स्वयूथ्यैरशनिक्षतोपमं ममाद्य वृत्तान्तमिमं बतोदिता ।  
म्स्स्_२७८१-२ मुखानि लोलाक्षि दिशामसंशयं दशापि शून्यानि विलोकयिष्यसि ॥  
म्स्स्_२७८२-१ अयि हस्तगतैः प्राणैर् अमीभिः कन्दुकैरिव ।  
म्स्स्_२७८२-२ अपर्यन्तरसं मुग्धे कियत् क्रीडितुमिच्छसि ॥  
म्स्स्_२७८३-१ अयि हारलते संहर हरहुङ्कृतिदग्धदेहसङ्क्षोभम् ।  
म्स्स्_२७८३-२ सद्भावजानुरक्तिर् नहि रम्या पण्यनारीणाम् ॥  
म्स्स्_२७८४-१ अयि हृदय दयां मयि कुरु कुरङ्गनयनां विना बधान धृतिम् ।  
म्स्स्_२७८४-२ टसदिति झटिति स्फुट वा स्फुटमिदमुक्तं गतिर्नान्या ॥  
म्स्स्_२७८५-१ अयुक्तं बहु भाषन्ते यत्र कुत्रापि शेरते ।  
म्स्स्_२७८५-२ नग्ना विक्षिप्य गात्राणि सज्जरा इव मद्यपाः ॥  
म्स्स्_२७८६-१ अयुक्तं युक्तं वा यदभिहितमज्ञेन विभुना स्तुयादेतन्नित्यं जडमपि गुरुं तस्य विनुयात् ।  
म्स्स्_२७८६-२ विवत्सुर्नैःस्पृह्यं कथमपि सभायामभिनयेत् स्वकार्यं सन्तुष्टे क्षितिभृति रहस्येव कथयेत् ॥  
म्स्स्_२७८७-१ अयुक्तं स्वामिनो युक्तं युक्तं नीचस्य दूषणम् ।  
म्स्स्_२७८७-२ अमृतं राहवे मृत्युर् विषं शङ्करभूषणम् ॥  
म्स्स्_२७८८-१ अयुक्तः प्राकृतः स्तब्धः शठो नैकृतिकोऽलसः ।  
म्स्स्_२७८८-२ विषादी दीर्घसूत्री च कर्ता तामस उच्यते ॥  
म्स्स्_२७८९-१ अयुक्तचारं दुर्दर्शम् अस्वाधीनं नराधिपम् ।  
म्स्स्_२७८९-२ वर्जयन्ति नरा दूरान् नदीपङ्कमिव द्विपाः ॥  
म्स्स्_२७९०-१ अयुक्तरूपं किमतःपरं भवेत् त्रिनेत्रवक्षः सुलभं तवापि यत् ।  
म्स्स्_२७९०-२ स्तनद्वयेऽस्मिन् हरिचन्दनास्पदे पदं चिताभस्मरजः करिष्यति ॥  
म्स्स्_२७९१-१ अयुतं नियुतं वापि प्रदिशन्तु प्राकृताय भोगाय ।  
म्स्स्_२७९१-२ क्रीणन्ति न बिल्वदलैः कैवल्यं पच्चषैर्मूढाः ॥  
म्स्स्_२७९२-१ अयुध्यमानस्योत्पाद्य ब्राह्मणस्यासृगङ्गतः ।  
म्स्स्_२७९२-२ दुःखं सुमहदाप्नोति प्रेत्याप्राज्ञतया नरः ॥  
म्स्स्_२७९३-१ अये कीरश्रेणीपरिवृढ वृथा वासरशतं तरोरस्य स्कन्धे गमयति फलाशारभसतः ।  
म्स्स्_२७९३-२ यदा पुष्पारम्भे मुखमलिनिमा किंशुकतरोस् तदैवाभिज्ञातं फलिपरिचयो दुर्लभ इतः ॥  
म्स्स्_२७९४-१ अये केयं धन्या धवलगृहवातायनगता तुलाकोटिक्वाणैर्विषमविशिखं जागरयति ।  
म्स्स्_२७९४-२ पुरा या प्राणेशे गतवति कृता पुष्पधनुषा शरासारै रात्रिन्दिवमकृपमुज्जागरकृशा ॥  
म्स्स्_२७९५-१ अये केयं लीलाधवलगृहवातायनतले तुलाकोटिक्वाणैः कुसुमधनुषं जागरयति ।  
म्स्स्_२७९५-२ अहो नेत्रद्वन्द्वं विलसति विलङ्घ्य श्रुतिपथं कथं न त्रैलोक्यं जयति मदनः स्मेरवदनः ॥  
म्स्स्_२७९६-१ अये केलीगृहस्तम्भ किं कृतं सुकृतं त्वया ।  
म्स्स्_२७९६-२ पर्यङ्के वल्लभं त्यक्त्वा त्वामालिङ्गति मानिनी ॥  
म्स्स्_२७९७-१ अये को जानीते निजपुरुषसङ्गो हि न तथा यथा चेतः स्त्रीणां परपुरुषसङ्गो रमयते ।  
म्स्स्_२७९७-२ अपि स्वैरं भुक्ता दिवसमखिलं वासरकृता करस्पर्शादिन्दोर्मुकुलयति नेत्राणि नलिनी ॥  
म्स्स्_२७९८-१ अये कोऽयं वृद्धो गृहपरिवृढः किं तव पिता न मे भर्ता किन्तु व्यपगतदृगन्यच्च बधिरः ।  
म्स्स्_२७९८-२ हुहुं श्रान्तोऽद्याहं शिशयिषुरिहैवापवरके क्व यामिन्यां यामि स्वपिमि ननु निर्दंशमशके ॥  
म्स्स्_२७९९-१ अये जलधिनन्दिनीनयननीरजालम्बन- ज्वलज्ज्वलनजित्वरज्वरभरत्वराभङ्गुरम् ।  
म्स्स्_२७९९-२ प्रभातजलजोन्नमद्गरिमगर्वसर्वङ्कषैर् जगत्त्रितयरोचनैः शिशिरयाशु मां लोचनैः ॥  
म्स्स्_२८००-१ अये ताल व्रीडां व्रज गुरुतया भाति न भवान् फले न च्छाया नो कठिनपरिवारो हि भवतः ।  
म्स्स्_२८००-२ इयं धन्या धन्या सरलकदली सुन्दरदला परात्मानं मन्ये सुखयति फलेनामृतवता ॥  
म्स्स्_२८०१-१ अये दिष्ट्या नष्टो मम गृहपिशाचीपरिचयः परावृत्तं मोहात् स्फुरति च मनाग् ब्रह्मणि मनः ।  
म्स्स्_२८०१-२ विकारोऽप्यक्षाणां गलित इव निर्भाति विषयात् तथापि क्षेत्रज्ञः स्पृहयति वनाय प्रति मुहुः ॥  
म्स्स्_२८०२-१ अये दूरभ्रान्तं विषयविषमारण्यविपथे परिभ्रान्तं चेतो मम विधुरितं स्वैरमधुना ।  
म्स्स्_२८०२-२ निरावर्ते नित्ये स्थिरनिरवधानभ्रममये विवेकप्रभ्रश्यद्विकृतिपरमानन्दजलधौ ॥  
म्स्स्_२८०३-१ अये नीलग्रीव क्व कथय सखे तेऽद्य मुनयः परं तोषं येषां तव वरविलासो वितनुते ।  
म्स्स्_२८०३-२ अमी दूरात् क्रूराः क्वणितमिदमाकर्ण्य सहसा त्वरन्ते हन्तुं त्वामहह शबराः पुङ्खितशराः ॥  
म्स्स्_२८०४-१ अये नृपतिमण्डलीमुकुटरत्न युष्मद्भुजा- महोष्मततिसञ्जुषा बत भवत्प्रतापार्चिषा ।  
म्स्स्_२८०४-२ द्विषामतिभृशं यशः प्रकटपारदो ध्मापनाद् उदुस्फुटत तारकाः कपटतो विहायस्तटे ॥  
म्स्स्_२८०५-१ अये पाथोवाह स्थगय ककुभोऽन्यास्तत इतस् त्यजैतां सीमानं वसति मुनिरस्यां कलशभूः ।  
म्स्स्_२८०५-२ उदञ्चत्कोपेऽस्मिन् स जलधिरपि स्थास्यति न ते यतः पायं पायं सलिलमिह शौर्यं प्रथयसि ॥  
म्स्स्_२८०६-१ अये मधुप मा कृथा बत वृथा मनोदीनतां तुषारसमये लताशतनिषेवणव्याकुलः ।  
म्स्स्_२८०६-२ इयं पुरत एव ते सरसपुष्पमासोदये रसालनवमञ्जरी मधुझरी जरीजृम्भते ॥  
म्स्स्_२८०७-१ अये ममोदासितमेव जिह्वया द्वयेऽपि तस्मिन्ननतिप्रयोजने ।  
म्स्स्_२८०७-२ गरौ गिरः पल्लवनार्थलाघवे मितं च सारं च वचो हि वाग्मिता ॥  
म्स्स्_२८०८-१ अये मातर्दृष्ट्वा मुखममृतभानुभ्रमवशात् कचच्छद्मा राहुर्वसति किमु तृष्णातरलितः ।  
म्स्स्_२८०८-२ किमेवं कन्दर्पान्तकतरुणि सिन्दूरसरणिच्- छलाद्भोक्तुं भूयो बहिरिव रसज्ञां कलयति ॥  
म्स्स्_२८०९-१ अये मातस्तातः क्व गत इति यद्वैरिशिशुना दरीगेहे लीना निभृतमिह पृष्टा स्वजननी ।  
म्स्स्_२८०९-२ करेणास्यं तस्य द्रुतमथ निरुद्ध्याश्रुभृतया विनिःश्वस्य स्फारं शिव शिव दृशैवोत्तरयति ॥  
म्स्स्_२८१०-१ अये मुक्तारत्न प्रसर बहिरुद्द्योतय गृहान् अपि क्षोणीन्द्राणां कुरु फलवतः स्वानपि गुणान् ।  
म्स्स्_२८१०-२ किमत्रैवात्मानं जरयसि मुधा शुक्तिकुहरे महागम्भीरोऽयं जलधिरिह कस्त्वां गणयति ॥  
म्स्स्_२८११-१ अये यदि समीहसे परपुरावरोधं प्रभो तदाकलय मद्वचः किमपि दर्पनारायण ।  
म्स्स्_२८११-२ प्रतीपनृपनागरीनयननीरकल्लोलिनी- समुत्तरणचातुरीं तुरगराजिमध्यापय ॥  
म्स्स्_२८१२-१ अये लाजा उच्चैः पथि वचनमाकर्ण्य गृहिणी शिशोः कर्णौ यत्नात् सुपिहितवती दीनवदना ।  
म्स्स्_२८१२-२ मयि क्षीणोपाये यदकृत दृशावश्रुबहुले तदन्तःशल्यं मे त्वमसि पुनरुद्धर्तुमुचितः ॥  
म्स्स्_२८१३-१ अये वापीहंसा निजवसतिसङ्कोचपिशुनं कुरुध्वं मा चेतो वियति चलतो वीक्ष्य विहगान् ।  
म्स्स्_२८१३-२ अमी ते सारङ्गा भुवनमहनीयव्रतभृतां निरीहाणांयेषां तृणमिव भवन्त्यम्बुनिधयः ॥  
म्स्स्_२८१४-१ अये वारां राशे कतिपयपयोबिन्दुविभवैर् अमीभिर्मा गर्वं वह निरवलेपा हि कृतिनः ।  
म्स्स्_२८१४-२ न किं लोपामुद्रासहचरकरक्रोडकुहरे भवान् दृष्टः कष्टं प्रचलजलजन्तुव्यतिकरः ॥  
म्स्स्_२८१५-१ अये वारां राशे कुलिशकरकोपप्रतिभयाद् अयं पक्षप्रेम्णा गिरिपतिसुतस्त्वामुपगतः ।  
म्स्स्_२८१५-२ त्वदन्तर्वास्तव्यो यदि पुनरयं वाडवशिखी प्रदीप्तः प्रत्यङ्गं ग्लपयति ततः कोऽस्य शरणम् ॥  
म्स्स्_२८१६-१ अये सुधाकैरविणि व्यधायि मुधा सुधाधामनि बन्धुभावः ।  
म्स्स्_२८१६-२ जनापवादः परितः प्रयातः समागमो हन्त न जातु जातः ॥  
म्स्स्_२८१७-१ अयेऽस्तमयते शशी नहि कृशीभवत्याग्रहो विनश्यति तमो हठं किमणुमप्यपास्ते मनः ।  
म्स्स्_२८१७-२ सखि प्रकटितोऽरुणो न करुणोदयस्ते मनाक् प्रयाति खलु यामिनी न विमनीकृथा नायकम् ॥  
म्स्स्_२८१८-१ अये स्वर्गः स्वर्गः कतिदिवसमार्गः प्रवसतां पुरस्तुङ्गौ स्यातां यदि न कुचकुम्भौ मृगदृशः ।  
म्स्स्_२८१८-२ अयाचं पाथेयं सुलभ[मुभयं] मूलफलयोः पयः स्थाने स्थाने पथि पथि च विश्रामतरवः ॥  
म्स्स्_२८१९-१ अये हेलावेलातुलितकुलशैले जलनिधौ कुतो वारामोघं बत जलद मोघं वितरसि ।  
म्स्स्_२८१९-२ समन्तादुत्तालज्वलदनलकीलाकवलन- क्लमोपेतानेतानुपचर पयोभिर्विटपिनः ॥  
म्स्स्_२८२०-१ अयोगजामन्वभवं न वेदनां हिताय मेऽभूदियमुन्मदिष्णुता ।  
म्स्स्_२८२०-२ उदेति दोषादपि दोषलाघवं कृशत्वमज्ञानवशादिवैनसः ॥  
म्स्स्_२८२१-१ अयोग्यवस्तुभरणात् भजेद्योग्योऽपि दुष्टताम् ।  
म्स्स्_२८२१-२ रक्षणायेन्द्रदत्तासिं वहन् व्याधोऽभवन्मुनिः ॥  
म्स्स्_२८२२-१ अयोध्यामटवीभूतां पित्रा भ्रात्रा च वर्जिताम् ।  
म्स्स्_२८२२-२ पिपासार्तोऽनुधावामि क्षीणतोयां नदीमिव ॥  
म्स्स्_२८२३-१ अय्ययि साहसकारिणि किं तव चङ्क्रमणेन ।  
म्स्स्_२८२३-२ टसदिति भङ्गमवाप्स्यसि कुचयुगभारभरेण ॥  
म्स्स्_२८२३अ-१ अरक्ते न सुखं वेत्ति नारक्तो दुःखमश्नुते ।  
म्स्स्_२८२३अ-२ दुःखानां च सुखानां च रक्त एवास्पदं सदा ॥  
म्स्स्_२८२४-१ अरक्षितं तिष्ठति दैवरक्षितं सुरक्षितं दैवहतं विनश्यति ।  
म्स्स्_२८२४-२ जीवत्यनाथोऽपि वने विसर्जितः कृतप्रयत्नोऽपि गृहे न जीवति ॥  
म्स्स्_२८२५-१ अरक्षितं भवेत् सत्यं दैवं तमेव रक्षति ।  
म्स्स्_२८२५-२ दैवेन नाशितं यत्तु तस्य रक्षा न दृश्यते ॥  
म्स्स्_२८२६-१ अरक्षिता गृहे रुद्धाः पुरुषैराप्तकारिभिः ।  
म्स्स्_२८२६-२ आत्मानमात्मना यास्तु रक्षेयुस्ताः सुरक्षिताः ॥  
म्स्स्_२८२७-१ अरक्षितारं राजानं बलिषड्भागहारिणम् ।  
म्स्स्_२८२७-२ तमाहुः सर्वलोकस्य समग्रमलहारकम् ॥  
म्स्स्_२८२८-१ अरक्ष्यमानाः कुर्वन्ति यत्किञ्चित् किल्विषं प्रजाः ।  
म्स्स्_२८२८-२ तस्मात्तु नृपतेरर्धं यस्माद् गृह्णात्यसौ करान् ॥  
म्स्स्_२८२९-१ अरण्यं रक्षितं सिंहात् तस्मात् सिंहः सुरक्षितः ।  
म्स्स्_२८२९-२ इत्यन्योन्यस्योपकारे मित्रत्वं तन्निबन्धनम् ॥  
म्स्स्_२८३०-१ अरण्यं सारङ्गैर्गिरिकुहरगर्भाश्च हरिभिर् दिशो दिङ्मातङ्गैः सलिलमुषितं पङ्कजवनैः ।  
म्स्स्_२८३०-२ प्रियाचक्षुर्मध्यस्तनवदनसौन्दर्यविजितैः सतां माने म्लाने मरणमथवा दूरगमनम् ॥  
म्स्स्_२८३१-१ अरण्यबीजाञ्जलिदानलालितास् तथा च तस्यां हरिणा विशश्वसुः ।  
म्स्स्_२८३१-२ यथा तदीयैर्नयनैः कुतूहलात् पुरः सखीनाममिमीत लोचने ॥  
म्स्स्_२८३२-१ अरण्यरुदितं कृतं शवशरीरमुद्वर्तितं स्थलेऽब्जमवरोपितं सुचिरमूषरे वर्षितम् ।  
म्स्स्_२८३२-२ श्वपुच्छमवनामितं बधिरकर्णजापः कृतः कृतान्धमुखमण्डना यदबुधो जनः सेवितः ॥  
म्स्स्_२८३३-१ अरण्यहरिणग्रामम् आचक्राम हुताशनः ।  
म्स्स्_२८३३-२ इन्दोः क्रोडमृगं धर्तुम् इव धूमो नभो ययौ ॥  
म्स्स्_२८३४-१ अरण्यानी क्वेयं धृतकनकसूत्रः क्व च मृगः क्व मुक्ताहारोऽयं क्व च स पतगः क्वेयमबला ।  
म्स्स्_२८३४-२ क्व तत्कन्यारत्नं ललितमहिभर्तुः क्व च वयं स्वमाकूतं धाता किमपि निभृतं पल्लवयति ॥  
म्स्स्_२८३५-१ अरण्ये पुष्पिता वृक्षा दूरस्थाने च बान्धवाः ।  
म्स्स्_२८३५-२ समृद्धेनापि किं तेन यः काले नोपतिष्ठति ॥  
म्स्स्_२८३६-१ अरतिरियमुपैति मां न निद्रा गणयति तस्य गुणान् मनो न दोषान् ।  
म्स्स्_२८३६-२ विगलति रजनी न सङ्गमाशा व्रजति तनुस्तनुतां न चानुरागः ॥  
म्स्स्_२८३७-१ अरत्नालोकसंहार्यम् अवार्यं सूर्यरश्मिभिः ।  
म्स्स्_२८३७-२ दृष्टिरोधकरं यूनां यौवनप्रभवं तमः ॥  
म्स्स्_२८३८-१ अरयोऽपि हि मित्रत्वं यान्ति दण्डवतो ध्रुवम् ।  
म्स्स्_२८३८-२ दण्डप्रायो हि नृपतिर् भुनक्त्याक्रम्य मेदिनीम् ॥  
म्स्स्_२८३९-१ अरयोऽपि हि सन्धेयाः सति कार्यार्थगौरवे ।  
म्स्स्_२८३९-२ अहिमूषकवद् देवा ह्यर्थस्य पदवीं गतैः ॥  
म्स्स्_२८४०-१ अरलूवृक्षपत्राणां लेपो गोमुखरोगहृत् ।  
म्स्स्_२८४०-२ गोनाससम्भवः क्षारो हन्ति पुष्पं चिरोद्भवम् ॥  
म्स्स्_२८४१-१ अरविन्दमिदं वीक्ष्य खेलत्खञ्जनमञ्जुलम् ।  
म्स्स्_२८४१-२ स्मरामि वदनं तस्याश् चारु चञ्चललोचनम् ॥  
म्स्स्_२८४२-१ अरविन्दवृन्दमकरन्दतुन्दिलो मरुदेति मन्दमिह मन्दराचलात् ।  
म्स्स्_२८४२-२ सुरतान्ततान्तसुदतीमतल्लिका- कबरीपरीमलझरी परीवृतः ॥  
म्स्स्_२८४३-१ अरविन्देषु कुन्देषु रमितं कालयोगतः ।  
म्स्स्_२८४३-२ अये माकन्द जानीहि तवैवायं मधुव्रतः ॥  
म्स्स्_२८४४-१ अरश्मि बिम्बं सूर्यस्य वह्निं चैवांशुमालिनम् ।  
म्स्स्_२८४४-२ दृष्ट्वैकादशमासात्तु नरो नोर्द्ध्वं तु जीवति ॥  
म्स्स्_२८४५-१ अरसापि हि वाग् भाति प्रोक्तावसर एव हि ।  
म्स्स्_२८४५-२ सर्वचित्तप्रमोदाय गालिदानं करग्रहे ॥  
म्स्स्_२८४६-१ अरसिकजनभाषणतो रसिकजनैः सह वरं कलहः ।  
म्स्स्_२८४६-२ लम्बकुचालिङ्गनतो लिकुचकुचापादताडनं श्रेयः ॥  
म्स्स्_२८४७-१ अराजके जीवलोके दुर्बला बलवत्तरैः ।  
म्स्स्_२८४७-२ बाध्यन्ते न च वित्तेषु प्रभुत्वमिह कस्यचित् ॥  
म्स्स्_२८४८-१ अराजके तु लोकेऽस्मिंस् तस्माद् राजा विधीयताम् ।  
म्स्स्_२८४८-२ राजा राज्ये चिरं रक्षां कृत्वा स्वर्गमवाप्नुयात् ॥  
म्स्स्_२८४९-१ अराजकेषु राष्ट्रेषु धर्मो न ह्यवतिष्ठते ।  
म्स्स्_२८४९-२ परस्परं च बाधन्ते सर्वथा धिगराजकम् ॥  
म्स्स्_२८५०-१ अराजके हि लोकेऽस्मिन् सर्वतो विद्रुते भयात् ।  
म्स्स्_२८५०-२ रक्षार्थमस्य सर्वस्य राजानमसृजत् प्रभुः ॥  
म्स्स्_२८५१-१ अरातिभिर्युधि सहयुध्वनो हताञ् जिघूक्षवः श्रुतरणतूर्यनिःस्वनाः ।  
म्स्स्_२८५१-२ अकुर्वत प्रथमसमागमोचितं चिरोज्झितं सुरगणिकाः प्रसाधनम् ॥  
म्स्स्_२८५२-१ अरातिविक्रमालोकविकस्वरविलोचनः ।  
म्स्स्_२८५२-२ कृपाणोदग्रदोर्दण्डः स सहस्रायुधीयति ॥  
म्स्स्_२८५३-१ अरालकेश्या अलके विधात्रा विधीयमाने चलतूलिकाग्रात् ।  
म्स्स्_२८५३-२ च्युतस्य बिन्दोरसितस्य मार्ग- रेखेव रेजे नवरोमराजी ॥  
म्स्स्_२८५४-१ अरावप्युचितं कार्यम् आतिथ्यं गृहमागते ।  
म्स्स्_२८५४-२ छेत्तुमप्यागते छायां नोपसंहरते द्रुमः ॥  
म्स्स्_२८५५-१ अरिं मित्रमुदासीनं मध्यस्थं स्थविरं गुरुम् ।  
म्स्स्_२८५५-२ यो न बुध्यति मन्दात्मा स च सर्वत्र नश्यति ॥  
म्स्स्_२८५६-१ अरिणा सह संवासाद् विषेण सह भोजनात् ।  
म्स्स्_२८५६-२ पाप्मना सह सौहार्दान् मरणं प्रतिपद्यते ॥  
म्स्स्_२८५७-१ अरितोऽभ्यागतो दोषः शत्रुसंवासकारितः ।  
म्स्स्_२८५७-२ सर्पसंवासधर्मित्वान् नित्योद्वेगेन दूषितः ॥  
म्स्स्_२८५८-१ जायते प्लक्षबीजाशात् कपोतादिव शाल्मलेः ।  
म्स्स्_२८५८-२ उद्वेगजननो नित्यं पश्चादपि भयावहः ॥  
म्स्स्_२८५९-१ अरिपक्षाश्रिते मित्रे मर्मवेदिप्रियंवदे ।  
म्स्स्_२८५९-२ विश्वासो नैव कर्तव्यः यदि साक्षाद् बृहस्पतिः ॥  
म्स्स्_२८६०-१ अरिभिर्जितैरशक्तैर् विज्ञाप्यं सेवकैः प्रभोर्नीतिः ।  
म्स्स्_२८६०-२ विषयैर्जितोऽस्मि शम्भो तव यच्छ्लाघ्यं तदारचय ॥  
म्स्स्_२८६१-१ अरिवधदेहशरीरः सहसा रथिसूततुरगपादातः ।  
म्स्स्_२८६१-२ भाति सदानत्यागः स्थिरतायामवनितलतिलकः ॥  
म्स्स्_२८६२-१ अरिश्च मित्रं भवति मित्रं चापि प्रदुष्यति ।  
म्स्स्_२८६२-२ अनित्यचित्तः पुरुषस् तस्मिन् को नाम विश्वसेत् ॥  
म्स्स्_२८६३-१ अरिषङ्वर्ग एवायम् अस्यास्तात पदानि षट् ।  
म्स्स्_२८६३-२ तेषामेकमपि च्छिन्दन् खञ्जय भ्रमरीं श्रियम् ॥  
म्स्स्_२८६४-१ अरिष्टानि महाराज शृणु वक्ष्यामि तानि ते ।  
म्स्स्_२८६४-२ येषामालोकनान् मृत्युः निजं जानाति योगवित् ॥  
म्स्स्_२८६५-१ अरुन्तुदं परुषं रूक्षवाचं वाक्कण्टकैर्वितुदन्तं मनुष्यान् ।  
म्स्स्_२८६५-२ विद्यादलक्ष्मीकतमं जनानां मुखे निबद्धां निरृतिं वहन्तम् ॥  
म्स्स्_२८६६-१ अरुचिर्निशया विना शशी शशिना सापि विना महत्तमः ।  
म्स्स्_२८६६-२ उभेयेन विना मनोभव- स्फुरितं नैव चकास्ति कामिनोः ॥  
म्स्स्_२८६७-१ अरुणकिरणजालैरन्तरिक्षे गतर्क्षे चलति शिशिरवाते मन्दमन्दं प्रभाते ।  
म्स्स्_२८६७-२ युवतिजनकदम्बे नाथमुक्तौष्ठबिम्बे चरमगिरिनितम्बे चन्द्रबिम्बं ललम्बे ॥  
म्स्स्_२८६८-१ अरुणकिरणे वह्नौ लाजानुडूनि जुहोति या परिणयति तां सन्ध्यामेतामवैमि मणिर्दिवः ।  
म्स्स्_२८६८-२ इयमिव स एवाग्निभ्रान्तिं करोति पुरायतः करमपि न कस्तस्यैवोत्कः सकौतुकमीक्षितुम् ॥  
म्स्स्_२८६९-१ अरुणजलजराजीमुग्धहस्ताग्रपादा बहुलमधुपमालाकज्जलेन्दीवराक्षी ।  
म्स्स्_२८६९-२ अनुपतति विरावैः पत्रिणां व्याहरन्ती रजनिमचिरजाता पूर्वसन्ध्या सुतेव ॥  
म्स्स्_२८७०-१ अरुणदलनलिन्या स्निग्धपादारविन्दा कठिनतनुधरण्यां यात्यकस्मात् स्खलन्ती ।  
म्स्स्_२८७०-२ अवनि तव सुतेयम्पादविन्यासदेशे त्यज निज कठिनत्वं जानकी यात्यरण्यम् ॥  
म्स्स्_२८७१-१ अरुणनयनं सभ्रूभङ्गं दरस्फुरिताधरं सुतनु शशिनः क्लिष्टां कान्तिं करोतु तवाननम् ।  
म्स्स्_२८७१-२ कृतमनुनयैः कोपोऽयं ते मनस्विनि वर्धताम् इति गदितयाश्लिष्टो देव्या शिवाय शिवोऽस्तु वः ॥  
म्स्स्_२८७२-१ अरुणमपि विद्रुमद्रुं मृदुलतरं चापि किसलयं बाले ।  
म्स्स्_२८७२-२ अधरीकरोति नितरां तवाधरो मधुरिमातिशयात् ॥  
म्स्स्_२८७३-१ अरुणरागनिषेधिभिरंशुकैः श्रवणलब्धपदैश्च यवाङ्कुरैः ।  
म्स्स्_२८७३-२ परभृताविरुतैश्च विलासिनः स्मरबलैरबलैकरसाः कृताः ॥  
म्स्स्_२८७४-१ अरुणिताखिलशैलवना मुहुर् विदधती पथिकान् परितापिनः ।  
म्स्स्_२८७४-२ विकचकिंशुकसंहतिरुच्चकैर् उदवहद्दवहव्यवहश्रियम् ॥  
म्स्स्_२८७५-१ अरुणे च तरुणि नयने तव मलिनं च प्रियस्य मुखम् ।  
म्स्स्_२८७५-२ मुखमानतं च सखिते ज्वलितश्चास्यान्तरे स्मरज्वलनः ॥  
म्स्स्_२८७६-१ अरुणोदयवेलायां दशाहेन फलं लभेत् ।  
म्स्स्_२८७६-२ गोविसर्जनवेलायां सद्यः फलद इष्यते ॥  
म्स्स्_२८७७-१ अरुन्धतीकामपुरन्ध्रिलक्ष्मी- जम्भद्विषद्दारनवाम्बिकानाम् ।  
म्स्स्_२८७७-२ चतुर्दशीयं तदिहोचितैव गुल्फद्वयाप्ता यददृश्यसिद्धिः ॥  
म्स्स्_२८७८-१ अरुष्यन् क्रुश्यमानस्य सुकृतं नाम विन्दति ।  
म्स्स्_२८७८-२ दुष्कृतं चात्मनो मर्षी रुष्यत्येवापमार्ष्टि वै ॥  
म्स्स्_२८७९-१ अरूपोऽपि सुरूपोऽपि आढ्योऽपि द्रव्यवर्जितः ।  
म्स्स्_२८७९-२ दुःशीलः शीलयुक्तो वा स्त्रीणां भर्ताधिदेवता ॥  
म्स्स्_२८८०-१ अरे चेतोमत्स्य भ्रमणमधुना यौवनजले त्यज त्वं स्वच्छन्दं युवतिजलधौ पश्यसि न किम् ।  
म्स्स्_२८८०-२ तनूजालीजालं स्तनयुगलतुम्बीफलयुतं मनोभूः कैवर्तः क्षिपति रतितन्तु प्रतिमुहुः ॥  
म्स्स्_२८८१-१ अरे दैव त्वदायत्तं कामं वित्तादि गच्छतु ।  
म्स्स्_२८८१-२ ममायत्तं पुनर्वृत्तं हर्तुं कस्येह योग्यता ॥  
म्स्स्_२८८२-१ अरे यमभटाः शठाः कपटविग्रहे तूद्भटा निवेदयत वो यमं न च तवाधिकारो मयि ।  
म्स्स्_२८८२-२ अहं च शिवसुन्दरीचरणयुग्मपङ्केरुह- स्खलन्मधुसुधारसं समपिबं न जानीथ रे ॥  
म्स्स्_२८८३-१ अरे रामाहस्ताभरण भसलश्रेणिशरण स्मरक्रीडाव्रीडाशमन विरहिप्राणदमन ।  
म्स्स्_२८८३-२ सरोहंसोत्तंस प्रचलदल नीलोत्पल सखे सखेदोऽहं मोहं श्लथय कथय क्वेन्दुवदन ॥  
म्स्स्_२८८४-१ अरे वद हरेर्नाम क्षेमधाम क्षणे क्षणे ।  
म्स्स्_२८८४-२ बहिः सरति निःश्वासे विश्वासः कः प्रवर्तते ॥  
म्स्स्_२८८५-१ अरैः सन्धार्यते नाभिर् नाभौ चाराः प्रतिष्ठिताः ।  
म्स्स्_२८८५-२ स्वामिसेवकयोरेवं वृत्तिचक्रं प्रवर्तते ॥  
म्स्स्_२८८६-१ अरोदि मधुपैर्भृशं कमलमालया मीलितं व्यकम्पि जलवीचिभिर्विदलितं मुखं कैरवैः ।  
म्स्स्_२८८६-२ विलोक्य रजनौ ह्रदे विरहिकोकशोकं घनं परव्यसनकातराः किमिव कुर्वते साधवः ॥  
म्स्स्_२८८७-१ अर्ककर्पासयोर्मूलं जलपीतं जयेद्विषम् ।  
म्स्स्_२८८७-२ पटोलमूलनस्येन कालदष्टोऽपि जीवति ॥  
म्स्स्_२८८८-१ अर्कच्छायं तिरयति सुधालिप्तविद्युन्मतल्ली चक्रप्रख्यं महति सुषमामण्डले दूरमग्नम् ।  
म्स्स्_२८८८-२ रक्तादर्शप्रतिफलमिव श्रीसदङ्गं वहन्ती दृष्टा काचित् तरलनयना देवतेव स्मरस्य ॥  
म्स्स्_२८८९-१ अर्काः किं फलसञ्चयेन भवतां किं वः प्रसूनैर्नवैः किं वा भूरिलताचयेन महता गोत्रेण किं भूयसा ।  
म्स्स्_२८८९-२ येषामेकतमो बभूव स पुनर्नैवास्ति कश्चित् कुले छायायामुपविश्य यस्य पथिकास्तृप्तिं फलैः कुर्वते ॥  
म्स्स्_२८९०-१ अर्काः केचन केचिदक्षतरवः केचिद्दलक्ष्मारुहाः निम्बाः केचन केचिदत्र विपिने क्रूराः करीरद्रुमाः ।  
म्स्स्_२८९०-२ माकन्दो मकरन्दतुन्दिलमिलद्भृङ्गालिशृङ्गारितः कोऽप्यत्रास्ति न मित्र यत्र तनुते कर्णामृतं कोकिलः ॥  
म्स्स्_२८९१-१ अर्काभिमुख्यसलिलस्थितिसाधनानि रक्ताम्बुजस्य फलितान्यधुना तपांसि ।  
म्स्स्_२८९१-२ यद्भीरु तस्य परिभूतिकरं पदं त्वं लाक्षारसान्तरितरागमिदं करोषि ॥  
म्स्स्_२८९२-१ अर्घायाम्बुधिरिन्दुमण्डलमपि श्रीचन्दनं तण्डुलास् तारा बिल्वदलं नभःसुरधुनी धूपः प्रदीपो रविः ।  
म्स्स्_२८९२-२ खेटाः पञ्चफलानि किं च ककुभस्ताम्बूलमारात्रिकं मेरुः श्रीजगतीपते तव यशोयोगेश्वरस्यार्चने ॥  
म्स्स्_२८९३-१ अर्घ्यं दत्त्वाथ देवाय भास्कराय समाहितः ।  
म्स्स्_२८९३-२ ततोऽलङ्कृतगात्रः सन् वृत्तमालोक्य मन्त्रवत् ॥  
म्स्स्_२८९४-१ अर्घ्यमर्घ्यमिति वादिनं नृपं सोऽनवेक्ष्य भरताग्रजो यतः ।  
म्स्स्_२८९४-२ क्षत्रकोपदहनार्चिषं ततः सन्दधे दृशमुदग्रतारकाम् ॥  
म्स्स्_२८९५-१ अर्चकस्य तपोयोगाद् अर्चनस्यातिशायनात् ।  
म्स्स्_२८९५-२ आभिरूप्याच्च मूर्तीनां देवः सान्निध्यमृच्छति ॥  
म्स्स्_२८९६-१ अर्चामः सततं गणाधिपमथाप्याखून् निहन्मः शतं ध्यायामो हृदि भैरवं तदपि तु प्रोत्सारयामः शुनः ।  
म्स्स्_२८९६-२ भूतेशं प्रणुमस्तथापि शतशो भूतान् निगृह्णीमहे नह्येकस्य गुणः परस्य महतो दोषानपि प्रोर्णुते ॥  
म्स्स्_२८९७-१ अर्चामीति धिया यदेव कुसुमं क्षिप्त्वा जनो मुच्यते विध्यामीति धिया तदेव विकिरन् भस्मीकृतो मन्मथः ।  
म्स्स्_२८९७-२ इत्याभ्यन्तरवृत्तिमात्ररसिको बाह्यानपेक्षश्च यः स स्वामी मम दैवतं तदितरो नाम्नापि नाम्नायते ॥  
म्स्स्_२८९८-१ अर्चिर्मालाकरालाद्दिवमभिलिहतो दाववह्नेरदूराद् उड्डीयोड्डीय किञ्चिच्छलभकवलनानन्दमन्दप्रचाराः ।  
म्स्स्_२८९८-२ अग्रेऽग्रे संरटन्तः प्रचुरतरमसीपातदुर्लक्षधूम्रा धूम्याटाः पर्यटन्ति प्रतिविटपममी निष्ठुराः स्वस्थलीषु ॥  
म्स्स्_२८९९-१ अर्चिष्मन्ति विदार्य वक्त्रकुहराण्यासृक्कणो वासुकेस् तर्जन्या विषकर्बुरान् गणयतः संस्पृश्य दन्ताङ्कुरान् ।  
म्स्स्_२८९९-२ एकं त्रीणि नवाष्ट सप्त षडिति व्यस्तास्तसङ्ख्याक्रमा वाचः शक्तिधरस्य शैशवकलाः कुर्वन्तु वो मङ्गलम् ॥  
म्स्स्_२९००-१ अर्च्ये विष्णौ शिलाधीर्गुरुषु नरमतिर्वैष्णवे जातिबुद्धिर् विष्णोर्वा वैष्णवानां कलिमलमथने पादतीर्थेऽम्बुबुद्धिः ।  
म्स्स्_२९००-२ श्रीविष्णोर्नाम्नि मन्त्रे सकलकलुषहे शब्दसामान्यबुद्धिर् विष्णौ सर्वेश्वरेशे तदितरसमधीर्यस्य वा नारकी सः ॥  
म्स्स्_२९०१-१ अर्जयेज्ज्ञानमर्थांश्च पुमानमरवत् सदा ।  
म्स्स्_२९०१-२ केशेष्विव गृहीतः सन् मृत्युना धर्ममाचरेत् ॥  
म्स्स्_२९०२-१ अर्जितं स्वेन वीर्येण नान्यमाश्रित्य कञ्चन ।  
म्स्स्_२९०२-२ फलशाकमपि श्रेयो भोक्तुं ह्यकृपणं गृहे ॥  
म्स्स्_२९०३-१ परस्य नु गृहे भोक्तुः परिभूतस्य नित्यशः ।  
म्स्स्_२९०३-२ सुमृष्टमपि न श्रेयो विकल्पोऽयमतः सताम् ॥  
म्स्स्_२९०४-१ अर्जुनः कृष्णसंयुक्तः कर्णं यत्रानुधावति ।  
म्स्स्_२९०४-२ तन्नेत्रं तु कुरुक्षेत्रम् इति मुग्धे मृशामहे ॥  
म्स्स्_२९०५-१ अर्जुनः फल्गुनः पार्थः किरीटी श्वेतवाहनः ।  
म्स्स्_२९०५-२ बीभत्सुर्विजयी कृष्णः सव्यसाची धनञ्जयः ॥  
म्स्स्_२९०६-१ अर्जुनस्य इमे बाणा नेमे बाणाः शिखण्डिनः ।  
म्स्स्_२९०६-२ सीदन्ति मम गात्राणि माघमा सेगवा इव ॥  
म्स्स्_२९०७-१ अर्जुनस्य प्रतिज्ञे द्वे न दैन्यं न पलायनम् ।  
म्स्स्_२९०७-२ आयू रक्षति मर्माणि आयुरन्नं प्रयच्छति ॥  
म्स्स्_२९०८-१ अर्जुनान्ते वरारोहे भीमान्ते च वरानने ।  
म्स्स्_२९०८-२ पाण्डवैः सह योद्धव्यं रक्षणीयो धनञ्जयः ॥  
म्स्स्_२९०९-१ अर्जुनीयति यदर्जने जनो वर्जनीयजनतर्जनादिभिः ।  
म्स्स्_२९०९-२ मङ्क्षु नश्यति चिराय सञ्चिता वञ्चिता जगति के न सम्पदा ॥  
म्स्स्_२९१०-१ अर्थं धिगस्तु बहुवैरिकरं नराणां राज्यं धिगस्तु भयदं बहु चिन्तनीयम् ।  
म्स्स्_२९१०-२ स्वर्गं धिगस्तु पुनरागमनप्रवृत्तिं धिग् धिक् शरीरमपि रोगसमाश्रयं च ॥  
म्स्स्_२९११-१ अर्थं महान्तमासाद्य विद्यामैश्वर्यमेव वा ।  
म्स्स्_२९११-२ विचरत्यसमुन्नद्धो यः स पण्डित उच्यते ॥  
म्स्स्_२९१२-१ अर्थं सप्रतिबन्धं प्रभुरधिगन्तुं सहायवानेव ।  
म्स्स्_२९१२-२ दृश्यं तमसि न पश्यति दीपेन विना सचक्षुरपि ॥  
म्स्स्_२९१३-१ अर्थः कामो धर्मो मोक्षः सर्वे भवन्ति पुरुषस्य ।  
म्स्स्_२९१३-२ तावद्यावत् पीडां जाठरवह्निर्न विदधाति ॥  
म्स्स्_२९१४-१ अर्थः सुखं कीर्तिरपीह मा भूद् अनर्थ एवास्तु तथापि धीराः ।  
म्स्स्_२९१४-२ निजप्रतिज्ञामनुरुध्यमाना महोद्यमाः कर्मसमारभन्ते ॥  
म्स्स्_२९१५-१ अर्थ एव हि केषाञ्चिद् अनर्थो भविता नृणाम् ।  
म्स्स्_२९१५-२ अर्थश्रेयसि चासक्तो न श्रेयो विन्दते नरः ॥  
म्स्स्_२९१६-१ अर्थग्रहणे न तथा दुनोति कटुकूजितैर्यथा पिशुनः ।  
म्स्स्_२९१६-२ रुधिरादानादधिकं दुनोति कर्णे क्वणन् मशकः ॥  
म्स्स्_२९१७-१ अर्थज्ञात् संशयच्छेत्ता ततः श्रेयान् स्वकर्मकृत् ।  
म्स्स्_२९१७-२ मुक्तसङ्गस्ततो भूयान् अदोग्धा धर्ममात्मनः ॥  
म्स्स्_२९१८-१ अर्थत्यागो हि कार्यः स्याद् अर्थं श्रेयांसमिच्छता ।  
म्स्स्_२९१८-२ बीजौपम्येन कौन्तेय मा ते भूदत्र संशयः ॥  
म्स्स्_२९१९-१ अर्थधर्मौ परित्यज्य यः काममनुवर्तते ।  
म्स्स्_२९१९-२ एवमापद्यते क्षिप्रं राजा दशरथो यथा ॥  
म्स्स्_२९२०-१ अर्थनाशं मनस्तापं गृहे दुश्चरितानि च ।  
म्स्स्_२९२०-२ वञ्चनं चापमानं च मतिमान् न प्रकाशयेत् ॥  
म्स्स्_२९२१-१ अर्थपतौ भूमिपतौ बाले वृद्धे तपोऽधिके विदुषि ।  
म्स्स्_२९२१-२ योषिति मूर्खे गुरुषु च विदुषा नैवोत्तरं देयम् ॥  
म्स्स्_२९२२-१ अर्थप्रश्नकृतौ लोके सुलभौ तौ गृहे गृहे ।  
म्स्स्_२९२२-२ दाता चोत्तरदश्चैव दुर्लभौ पुरुषौ भुवि ॥  
म्स्स्_२९२३-१ अर्थप्राणविनाशसंशयकरीं प्राप्यापदं दुस्तरां प्रत्यासन्नभयो न वेत्ति विभवं स्वं जीवितं काङ्क्षति ।  
म्स्स्_२९२३-२ उत्तीर्णस्तु ततो धनार्थमपरां भूयो विशत्यापदं प्राणानां च धनस्य चाधमधियामन्योन्यहेतुः पणः ॥  
म्स्स्_२९२४-१ अर्थप्रियतयात्मानम् अप्रियाय ददाति या ।  
म्स्स्_२९२४-२ कामात्मन्यपि निःस्नेहां कोऽनुरक्तेति मन्यते ॥  
म्स्स्_२९२५-१ अर्थमनर्थं भावय नित्यं नास्ति ततः सुखलेशः सत्यम् ।  
म्स्स्_२९२५-२ पुत्रादपि धनभाजां भीतिः सर्वत्रैषा विहिता रीतिः ॥  
म्स्स्_२९२६-१ अर्थयुक्तस्य करणम् अनर्थस्य च वर्जनम् ।  
म्स्स्_२९२६-२ न्यायतश्च करादानं स्वयं च प्रतिमोक्षणम् ॥  
म्स्स्_२९२७-१ अर्थयुक्तिमविज्ञाय यः शुभे कुरुते मतिम् ।  
म्स्स्_२९२७-२ मित्रे वा यदि वा शत्रौ तस्यापि चलिता मतिः ॥  
म्स्स्_२९२८-१ अर्थयेदेव मित्राणि सति वासति वा धने ।  
म्स्स्_२९२८-२ नानर्थयन् विजानाति मित्राणां सारफल्गुताम् ॥  
म्स्स्_२९२९-१ अर्थरक्षापरो भृत्यः कृत्याकृत्यविवेकवित् ।  
म्स्स्_२९२९-२ सान्धिविग्रहिकः कार्यो राज्ञा नयविशारदः ॥  
म्स्स्_२९३०-१ अर्थवन्तः प्रशस्यन्ते निन्द्यन्ते तद्विनाकृताः ।  
म्स्स्_२९३०-२ आगेमेष्वपि चेदेवम् अद्भुतं किं शरीरिषु ॥  
म्स्स्_२९३१-१ अर्थवानर्थमर्थिभ्यो न ददात्यत्र को गुणः ।  
म्स्स्_२९३१-२ एकैव गतिरर्थस्य दानमन्या विपत्तयः ॥  
म्स्स्_२९३२-१ अर्थवानेव लोकेऽस्मिन् पूज्यते मित्रबान्धवैः ।  
म्स्स्_२९३२-२ अर्थहीनस्तु पुरुषो जीवन्नपि मृतोपमः ॥  
म्स्स्_२९३३-१ अर्थवान् दुष्कुलीनोऽपि लोके पूज्यतमो नरः ।  
म्स्स्_२९३३-२ शशिनस्तुल्यवंशोऽपि निर्धनः परिभूयते ॥  
म्स्स्_२९३४-१ अर्थश्चेत् सर्वथा रक्ष्य इति कैश्चिदुदाहृतम् ।  
म्स्स्_२९३४-२ तत्कथं न हरिश्चन्द्रोऽरक्षत् कुशिकनन्दने ॥  
म्स्स्_२९३५-१ धर्मस्तु रक्षितः सर्वैर् अपि देहव्ययेन च ।  
म्स्स्_२९३५-२ शिबिप्रभृतिभूपालैर् दधीचिप्रमुखैर्द्विजैः ॥  
म्स्स्_२९३६-१ अर्थसम्पद्विमोहाय बहुशोकाय चैव हि ।  
म्स्स्_२९३६-२ तस्मादर्थमनर्थक्यं श्रेयोऽर्थी दूरतस्त्यजेत् ॥  
म्स्स्_२९३७-१ अर्थसम्पादनार्थं च पीड्यमानस्य शत्रुभिः ।  
म्स्स्_२९३७-२ साधुषु व्यपदेशार्थं द्विविधः संश्रयः स्मृतः ॥  
म्स्स्_२९३८-१ अर्थसिद्धिं परामिच्छन् धर्ममेवादितश्चरेत् ।  
म्स्स्_२९३८-२ नहि धर्मादपैत्यर्थः स्वर्गलोकादिवामृतम् ॥  
म्स्स्_२९३९-१ अर्थस्य निश्चयो दृष्टो विचारेण हितोक्तितः ।  
म्स्स्_२९३९-२ न स्नानेन न दानेन प्राणायामशतेन वा ॥  
म्स्स्_२९४०-१ अर्थस्य पुरुषो दासः स च जातु न कस्यचित् ।  
म्स्स्_२९४०-२ यदर्जनपरा लोके सर्वेऽपि भुवनत्रये ॥  
म्स्स्_२९४१-१ अर्थस्य पुरुषो दासो दासस्त्वर्थो न कस्यचित् ।  
म्स्स्_२९४१-२ इति सत्यं महाराज बद्धोऽस्म्यर्थेन कौरवैः ॥  
म्स्स्_२९४२-१ अर्थस्य मूलं प्रकृतिर्नयश्च धर्मस्य कारुण्यमकैतवं च ।  
म्स्स्_२९४२-२ कामस्य वित्तं च वपुर्वयश्च मोक्षस्य सर्वार्थनिवृत्तिरेव ॥  
म्स्स्_२९४३-१ अर्थस्य सङ्ग्रहे चैनां व्यये चैव नियोजयेत् ।  
म्स्स्_२९४३-२ शौचे धर्मेऽन्नपक्त्यां च पारिणाह्यस्य चेक्षणे ॥  
म्स्स्_२९४४-१ अर्थस्य सदोत्थानं नियमपरीपालनं क्रियाज्ञानम् ।  
म्स्स्_२९४४-२ स्थानत्यागः पटुता- ऽनुद्वेगः स्त्रीष्वविश्वासः ॥  
म्स्स्_२९४५-१ अर्थस्य साधने सिद्ध उत्कर्षे रक्षणे व्यये ।  
म्स्स्_२९४५-२ नाशोपभोग आयासस् त्रासश्चिन्ता भ्रमो नृणाम् ॥  
म्स्स्_२९४६-१ अर्थस्यानर्थपूर्णस्य कोऽवसीदतु सङ्ग्रहे ।  
म्स्स्_२९४६-२ तत्सन्तुष्टैर्न्नचेदिष्टैर् दुष्टैः स्यान्नयनोत्सवः ॥  
म्स्स्_२९४७-१ अर्थस्योपार्जनं कष्टं कष्टमस्य गृहागमः ।  
म्स्स्_२९४७-२ तस्यागतस्य बन्धुभ्यो विनियोगः सुखावहः ॥  
म्स्स्_२९४८-१ अर्थस्योपार्जनं कृत्वा नैवाभाग्यः समश्नुते ।  
म्स्स्_२९४८-२ अरण्यं महदासाद्य मूढः सोमिलको यथा ॥  
म्स्स्_२९४९-१ अर्थस्योपार्जने दुःखं पालने च क्षये तथा ।  
म्स्स्_२९४९-२ नाशे दुःखं व्यये दुःखं घ्नन्ति चैवार्थकारणात् ॥  
म्स्स्_२९५०-१ अर्थहीनोऽपि मधुरः शब्दो लोकप्रियङ्करः ।  
म्स्स्_२९५०-२ वीणावेणुमृदङ्गादीन्य् अत्रोदाहरणानि नः ॥  
म्स्स्_२९५१-१ अर्थांश्च दुर्लभांल्लोके क्लेशांश्च सुलभांस्तथा ।  
म्स्स्_२९५१-२ दुःखं चैव कुटुम्बार्थे यः पश्यति स मुच्यते ॥  
म्स्स्_२९५२-१ अर्थांस्त्यजत पात्रेभ्यः सुतान् प्राप्नुत कामजान् ।  
म्स्स्_२९५२-२ प्रियं प्रियेभ्यश्चरत राजा हि त्वरते जये ॥  
म्स्स्_२९५३-१ अर्थाः खलु समृद्धा हि बाढं दुःखं विजानताम् ।  
म्स्स्_२९५३-२ असमृद्धास्त्वपि सदा मोहयन्त्यविचक्षणान् ॥  
म्स्स्_२९५४-१ अर्थाः पादरजोपमा गिरिनदीवेगोपमं यौवनं मानुष्यं जलबिन्दुलोलचपलं फेनोपमं जीवनम् ।  
म्स्स्_२९५४-२ धर्मं यो न करोति निश्चलमतिः स्वर्गार्गलोद्घाटनं पश्चात्तापहतो जरापरिणतः शोकाग्निना दह्यते ॥  
म्स्स्_२९५५-१ अर्थाः साधारणा एव वियुज्यन्ते स्वभावतः ।  
म्स्स्_२९५५-२ ममतां त्यजतां तेषु महदुत्पद्यते यशः ॥  
म्स्स्_२९५६-१ अर्थाकृष्टधियः पदं रचयतः शब्दावधानात्मनः सन्धिच्छेदविधाननिर्गमविधिव्यापारमातन्वतः ।  
म्स्स्_२९५६-२ मा मां कश्चिदिह ग्रहीदिति मुहुः साशङ्कमापश्यतश् चौरस्येव कवेर्भयं भवति यत्तद्विद्विषामस्तु वः ॥  
म्स्स्_२९५७-१ अर्थागमो नित्यमरोगिता च प्रिया च भार्या प्रियवादिनी च ।  
म्स्स्_२९५७-२ वश्यश्च पुत्रोऽर्थकरी च विद्या षड् जीवलोकस्य सुखानि राजन् ॥  
म्स्स्_२९५८-१ अर्था गृहे निवर्तन्ते श्मशाने चैव बान्धवाः ।  
म्स्स्_२९५८-२ सुकृतं दुष्कृतं चापि गच्छन्तमनुगच्छति ॥  
म्स्स्_२९५९-१ अर्थातुराणां न सुहृन् न बन्धुः कामातुराणां न भयं न लज्जा ।  
म्स्स्_२९५९-२ विद्यातुराणां न सुखं न निद्रा क्षुधातुराणां न वपुर्न तेजः ॥  
म्स्स्_२९६०-१ अर्थात् पलायते ज्ञानं मार्जारान्मूषिको यथा ।  
म्स्स्_२९६०-२ वकवत् ज्ञायतामर्थः सिंहवच्च जयेद्रिपुम् ॥  
म्स्स्_२९६१-१ अर्था दुःखं परित्यक्तुं पालिताश्चापि तेऽसुखाः ।  
म्स्स्_२९६१-२ दुःखेन चाधिगम्यन्ते तेषां नाशं न चिन्तयेत् ॥  
म्स्स्_२९६२-१ अर्थाद्धर्मश्च कामश्च स्वर्गश्चैव नराधिप ।  
म्स्स्_२९६२-२ प्राणयात्रा हि लोकस्य विनार्थं न प्रसिध्यति ॥  
म्स्स्_२९६३-१ अर्थाद् भ्रष्टस्तीर्थयात्रां तु गच्छेत् सत्याद् म्रष्टो रौरवं वै व्रजेच्च ।  
म्स्स्_२९६३-२ योगाद् भ्रष्टः सत्यधृतिं च गच्छेद् राज्याद् भ्रष्टो मृगयायां व्रजेच्च ॥  
म्स्स्_२९६४-१ अर्थानर्थान्तरे बुद्धिर् निश्चितापि न शोभते ।  
म्स्स्_२९६४-२ घातयन्ति हि कर्याणि दूताः पण्डितमानिनः ॥  
म्स्स्_२९६५-१ अर्थानर्थौ विनिश्चित्य व्यवसायं भजेत ह ।  
म्स्स्_२९६५-२ गुणतः सङ्ग्रहं कुर्याद् दोषतस्तु विसर्जयेत् ॥  
म्स्स्_२९६६-१ अर्था न सन्ति न च मुञ्चति मां दुराशा त्यागे रतिं वहति दुर्ललितं मनो मे ।  
म्स्स्_२९६६-२ याच्ञा च लाघवकरी स्ववधे च पापं प्राणाः स्वयं व्रजत किं परिदेवनेन ॥  
म्स्स्_२९६७-१ अर्था न स्युर्यदि विजहिमो धर्ममर्थैकसाध्यं कायक्लेशैः कतिकतिविधः साधनीयो न धर्मः ।  
म्स्स्_२९६७-२ कायः श्रान्तो यदि भवति कस्तावता धर्मलोपश् चित्तं दत्त्वा सकृदिव शिवे चिन्तितं साधयामः ॥  
म्स्स्_२९६८-१ अर्थानामधिकानां राज्ञा चौरेण वा नाशः ।  
म्स्स्_२९६८-२ अन्ने खल्वतिभुक्ते वमनं वा स्याद्विरेको वा ॥  
म्स्स्_२९६९-१ अर्थानामननुष्ठाता कामचारी विकत्थनः ।  
म्स्स्_२९६९-२ अपि सर्वां महीं लब्ध्वा क्षिप्रमेव विनश्यति ॥  
म्स्स्_२९७०-१ अर्थानामर्जनं कार्यं वर्धनं रक्षणं तथा ।  
म्स्स्_२९७०-२ भक्ष्यमाणो निरादायः सुमेरुरपि हीयते ॥  
म्स्स्_२९७१-१ अर्थानामर्जने दुःखम् अर्जितानां च रक्षणे ।  
म्स्स्_२९७१-२ नाशे दुःखं व्यये दुःखं धिगर्थाः कष्टसंश्रयाः ॥  
म्स्स्_२९७२-१ अर्थानामार्जनं कार्यं वर्धनं रक्षणं तथा ।  
म्स्स्_२९७२-२ भक्ष्यमाणो निरादायः क्षीयते हिमवानपि ॥  
म्स्स्_२९७३-१ अर्थानामीशिषे त्वं वयमपि च गिरामीश्महे यावदित्थं शूरस् त्वं वाग्मिदर्पज्वरशमनविधावक्षयं पाटवं नः ।  
म्स्स्_२९७३-२ सेवन्ते त्वां धनान्धा मतिमलहतये मामपि श्रोतुकामा मय्यप्यास्था न ते चेत् त्वयि मम सुतरामेष राजन् गतोऽस्मि ॥  
म्स्स्_२९७४-१ अर्थानामीश्वरो यः स्याद् इन्द्रियाणामनीश्वरः ।  
म्स्स्_२९७४-२ इन्द्रियाणामनैश्वर्याद् ऐश्वर्याद् भ्रश्यते हि सः ॥  
म्स्स्_२९७५-१ अर्थानाहरतोऽनर्थाः समायान्ति प्रमादिनः ।  
म्स्स्_२९७५-२ अप्रमत्तस्ततो मार्गे नित्यमेवास्तु वित्तवान् ॥  
म्स्स्_२९७६-१ अर्थानुलापान् व्रजसुन्दरीणाम् अकृत्रिमाणां च सरस्वतीनाम् ।  
म्स्स्_२९७६-२ आर्द्राशयेन श्रवणाञ्चलेन सम्भावयन्तं तरुणं गृणीमः ॥  
म्स्स्_२९७७-१ अर्थान् केचिदुपासते कृपणवत् केचित् त्वलङ्कुर्वते वेश्यावत् खलु धातुवादिन इवोद्बध्नन्ति केचिद् रसान् ।  
म्स्स्_२९७७-२ अर्थालङ्कृतिसद्रसद्रवमुचां वाचां प्रशस्तिस्पृशां कर्तारः कवयो भवन्ति कतिचित् पुण्यैरगण्यैरिह ॥  
म्स्स्_२९७८-१ अर्थान् ब्रूयान् न चासत्सु गुणान् ब्रूयान् न चात्मनः ।  
म्स्स्_२९७८-२ आदद्यान् न च साधुभ्यो नासत्पुरुषमाश्रयेत् ॥  
म्स्स्_२९७९-१ अर्था भाग्योदये जन्तुं विशन्ति शतशः स्वयम् ।  
म्स्स्_२९७९-२ दिग्भ्योऽभ्युपेत्य सर्वाभ्यः सायं तरुमिवाण्डजाः ॥  
म्स्स्_२९८०-१ अर्थाभावे तु यज्ज्ञानं प्रत्यक्षमिव दृश्यते ।  
म्स्स्_२९८०-२ गन्धर्वनगराकारं स्वप्नं तदुपलक्षयेत् ॥  
म्स्स्_२९८१-१ अर्थाभावे मृदुता काठिन्यं भवति चार्थबाहुल्ये ।  
म्स्स्_२९८१-२ नैकत्रार्थमृदुत्वे प्रायः श्लोके च लोके च ॥  
म्स्स्_२९८२-१ अर्थार्थिना प्रिया एव श्रीहर्षोदीरिता गिरः ।  
म्स्स्_२९८२-२ सारस्वते तु सौभाग्ये प्रसिद्धा तद्विरुद्धता ॥  
म्स्स्_२९८३-१ अर्थार्थिनी देवपूजास्पप्नोपश्रुतितत्परा ।  
म्स्स्_२९८३-२ सदा गणकगेहं सा प्रष्टुं याति ग्रहस्थितिम् ॥  
म्स्स्_२९८४-१ अर्थार्थी जीवलोकोऽयं ज्वलन्तमुपसर्पति ।  
म्स्स्_२९८४-२ क्षीणक्षीरां निराजीव्यां वत्सस्त्यजति मातरम् ॥  
म्स्स्_२९८५-१ अर्थार्थी जीवलोकोऽयं श्मशानमपि सेवते ।  
म्स्स्_२९८५-२ जनितारमपि त्यक्त्वा निःस्वं गच्छति दूरतः ॥  
म्स्स्_२९८६-१ अर्थार्थी यानि कष्टानि मूढोऽयं सहते जनः ।  
म्स्स्_२९८६-२ शतांशेनापि मोक्षार्थी तानि चेन् मोक्षमाप्नुयात् ॥  
म्स्स्_२९८७-१ अर्थार्थी यानि कष्टानि सहते कृपणो जनः ।  
म्स्स्_२९८७-२ तान्येव यदि धर्मार्थी न भूयः क्लेशभाजनम् ॥  
म्स्स्_२९८८-१ अर्थालाभेऽपि महति स्वाध्यायं न समुत्सृजेत् ।  
म्स्स्_२९८८-२ कुलान्यकुलतां यान्ति स्वाध्यायस्य विवर्जनात् ॥  
म्स्स्_२९८९-१ अर्थाहरणकौशल्यं किं स्तुमः शास्त्रवादिनाम् ।  
म्स्स्_२९८९-२ अव्ययेभ्योऽपि ये चार्थान् निष्कर्षन्ति सहस्रशः ॥  
म्स्स्_२९९०-१ अर्था हसन्त्युचितदानविहीनचित्तं भूमिर्नरं च मम भूमिरिति ब्रुवाणम् ।  
म्स्स्_२९९०-२ जारा हसन्ति तनयानुपलालयन्तं मृत्युर्हसत्यवनिपं रणरङ्गभीरुम् ॥  
म्स्स्_२९९१-१ अर्थिको व्याधितो मूर्खः प्रवासी परसेवकः ।  
म्स्स्_२९९१-२ जीवन्तोऽपि मृताः पञ्च पञ्चैते दुखभागिनः ॥  
म्स्स्_२९९२-१ अर्थिता विभवस्त्यागः स्वातन्त्र्यमुचितज्ञता ।  
म्स्स्_२९९२-२ इति पञ्चगुणोपतेम् आश्रयेदाश्रयं नरः ॥  
म्स्स्_२९९३-१ अर्थित्वे प्रकटीकृतेऽपि न फलप्राप्तिः प्रभोः प्रत्युत द्रुह्यन् दाशरथिर्विरुद्धचरितो युक्तस्तया कन्यया ।  
म्स्स्_२९९३-२ उत्कर्षं च परस्य मानयशसोर्विस्रंसनं चात्मनः स्त्रीरत्नं च जगत्पतिर्दशमुखो दृप्तः कथं मृष्यते ॥  
म्स्स्_२९९४-१ अर्थिनस्त्वरितदानेन तृप्तिर्भवति यादृशी ।  
म्स्स्_२९९४-२ बहुदानं विलम्बेन न तादृक् तृप्तिकारकम् ॥  
म्स्स्_२९९५-१ अर्थिनां कृपणा दृष्टिस् त्वन्मुखे पतिता सकृत् ।  
म्स्स्_२९९५-२ तदवस्था पुनर्देव नान्यस्य मुखमीक्षते ॥  
म्स्स्_२९९६-१ अर्थिनां मित्रवर्गस्य विद्विषां च पराङ्मुखः ।  
म्स्स्_२९९६-२ यो न याति पिता तेन पुत्री माता च वीरसूः ॥  
म्स्स्_२९९७-१ अर्थिनामुपपन्नानां पूर्वं चाप्युपकारिणाम् ।  
म्स्स्_२९९७-२ आशां संश्रुत्य यो हन्ति स लोके पुरुषाधमः ॥  
म्स्स्_२९९८-१ अर्थिनि कवयति कवयति पठति च पठति स्तवोन्मुखे स्तौति ।  
म्स्स्_२९९८-२ पश्चाद्यामीत्युक्ते मौनी दृष्टिं निमीलयति ॥  
म्स्स्_२९९९-१ अर्थिने न तृणवद्धनमात्रं किं तु जीवनमपि प्रतिपाद्यम् ।  
म्स्स्_२९९९-२ एवमाह कुशवज्जलदापी द्रव्यदानविधिरुक्तिविदग्धः ॥  
म्स्स्_३०००-१ अर्थिनो जठरज्वालादग्धा वाक् कञ्चिदञ्चति ।  
म्स्स्_३०००-२ तां चाशमयतो वित्तं किन्निमित्तं न विद्महे ॥  
म्स्स्_३००१-१ अर्थिप्रत्यर्थिलक्षैरप्य् अपराङ्मुखचेतसम् ।  
म्स्स्_३००१-२ त्वां पराङ्मुखतां निन्युः केवलं परयोषितः ॥  
म्स्स्_३००२-१ अर्थिभुक्तावशिष्टं यत् तदश्नीयान् महाशयः ।  
म्स्स्_३००२-२ श्वेतोऽर्थिरहितं भुक्त्वा निजमांसाशनोऽभवत् ॥  
म्स्स्_३००३-१ अर्थिभ्यः कनकस्य दीपकपिशा विश्राणिता राशयो वादे वादिविषाणिनां प्रतिहताः शास्त्रोक्तिगर्वा गिरः ।  
म्स्स्_३००३-२ उत्खातप्रतिरोपितैर्नृपतिभिः शारैरिव क्रीडितं कर्तव्यं कृतमर्थिता यदि विधेस्तत्रापि सज्जा वयम् ॥  
म्स्स्_३००४-१ अर्थिभ्यश्च द्विषद्भ्यश्च वैमुख्यं यस्य नास्त्यसौ ।  
म्स्स्_३००४-२ महोदारः सदा शान्तः कृतज्ञः कोऽपि दुर्लभः ॥  
म्स्स्_३००५-१ अर्थिभ्रंशबहूभवत्फलभरव्याजेन कुब्जायितः सत्यस्मिन्नतिदानभाजि कथमप्यास्तां स कल्पद्रुमः ।  
म्स्स्_३००५-२ आस्ते निर्व्ययरत्नसम्पदुदयोदग्रः कथं याचक- श्रेणीवर्जनदुर्यशोनिबिडितव्रीडस्तु रत्नाचलः ॥  
म्स्स्_३००६-१ अर्थी करोति दैन्यं लब्धार्थो गर्वमपरितोषं च ।  
म्स्स्_३००६-२ नष्टधनश्च सशोकः सुखमास्ते निःस्पृहः पुरुषः ॥  
म्स्स्_३००७-१ अर्थी येनार्थकृत्येन संव्रजत्यविचारयन् ।  
म्स्स्_३००७-२ तमर्थमर्थशास्त्रज्ञाः प्राहुरर्थ्याश्च लक्ष्मण ॥  
म्स्स्_३००८-१ अर्थी लाघवमुच्छ्रितो निपतनं कामातुरो लाञ्छनं लुब्धोऽकीर्तिमसङ्गरः परिभवं दुष्टोऽन्यदोषे रतिम् ।  
म्स्स्_३००८-२ निःस्वो वञ्चनमुन्मना विकलतां शोकाकुलः संशयं दुर्वागप्रियतां दुरोदरवशः प्राप्नोति कष्टं मुहुः ॥  
म्स्स्_३००९-१ अर्थेन किं कृपणहस्तगतेन तेन रूपेण किं गुणपराक्रमवर्जितेन ।  
म्स्स्_३००९-२ मित्रेण किं व्यसनकालपराङ्मुखेन ज्ञानेन किं बहुशठाधिकमत्सरेण ॥  
म्स्स्_३०१०-१ अर्थेन परिहीणं तु नरमस्पृश्यतां गतम् ।  
म्स्स्_३०१०-२ त्यजन्ति बान्धवाः सर्वे मृतं सत्त्वमिवासवः ॥  
म्स्स्_३०११-१ अर्थेन रक्षितमिदं राज्यं पुनरर्थमर्पयति ।  
म्स्स्_३०११-२ अर्थैकपरो नृपतिः परिहरति पुनः क्षणादुभयम् ॥  
म्स्स्_३०१२-१ अर्थेन हि विहीनस्य पुरुषस्याल्पमेधसः ।  
म्स्स्_३०१२-२ व्युच्छिद्यन्ते क्रियाः सर्वा ग्रीष्मे कुसरितो यथा ॥  
म्स्स्_३०१३-१ अर्थेन हीनः पुरुषस् त्यज्यते मित्रबान्धवैः ।  
म्स्स्_३०१३-२ त्यक्तलोकक्रियाहारः परासुरिव निष्प्रभः ॥  
म्स्स्_३०१४-१ अर्थेनापि हि किं तेन यस्यानर्थे तु सङ्गतिः ।  
म्स्स्_३०१४-२ को हि नाम शिखाजातं पन्नगस्य मणिं हरेत् ॥  
म्स्स्_३०१५-१ अर्थेनोपार्ज्यते धर्मो धर्मेणार्थ उपार्ज्यते ।  
म्स्स्_३०१५-२ अन्योन्याश्रयणं ह्येतद् उभयोत्पत्तिसाधनम् ॥  
म्स्स्_३०१६-१ अर्थेन्द्रियार्थाभिध्यानं सर्वार्थापह्नवो नृणाम् ।  
म्स्स्_३०१६-२ भ्रंशितो ज्ञानविज्ञानाद् येनाविशति मुख्यताम् ॥  
म्स्स्_३०१७-१ अर्थे प्रत्युपलब्धे च परदोषे च कीर्तिते ।  
म्स्स्_३०१७-२ आत्मानं साधु कर्तव्यं शीलवृत्तमभीप्सितम् ॥  
म्स्स्_३०१८-१ अर्थेभ्यो हि विवृत्तेभ्यः सम्भृतेभ्यस्ततस्ततः ।  
म्स्स्_३०१८-२ क्रियाः सर्वाः प्रवर्तन्ते पर्वतेभ्य इवापगाः ॥  
म्स्स्_३०१९-१ अर्थेषु काममुपलभ्य मनोरथो मे स्त्रीणां धनेष्वनुचितं प्रणयं करोति ।  
म्स्स्_३०१९-२ माने च कार्यकरणे च विलम्बमानो धिग् भोः कुलं च पुरुषस्य दरिद्रतां च ॥  
म्स्स्_३०२०-१ अर्थेष्वलभ्येष्वकृतप्रयत्नं कृतादरं नित्यमुपायवत्सु ।  
म्स्स्_३०२०-२ जितेन्द्रियं नानुतपन्ति रोगास् तत्कालयुक्तं यदि नास्ति दैवम् ॥  
म्स्स्_३०२१-१ अर्थे ह्यविद्यमानेऽपि संसृतिर्न निवर्तते ।  
म्स्स्_३०२१-२ ध्यायतो विषयानस्य स्वप्नेऽनर्थागमो यथा ॥  
म्स्स्_३०२२-१ अर्थैरनेकैर्जननीममुष्याश् चित्तं च दत्त्वा चिरकालचिन्त्यम् ।  
म्स्स्_३०२२-२ सन्तोषयेयं सहसैव भद्रे न चेत् कथं स्याद् इह नः प्रवेशः ॥  
म्स्स्_३०२३-१ अर्थैरर्था निबघ्यन्ते गजैरिव महागजाः ।  
म्स्स्_३०२३-२ न ह्यनर्थवता शक्यं वाणिज्यं कर्तुमीहया ॥  
म्स्स्_३०२४-१ अर्थैर्विहीनः पुरुषो जीवन्नपि मृतोपमः ।  
म्स्स्_३०२४-२ धर्मार्थविद्यार्जनतो मतिर्यस्य निवर्तते ॥  
म्स्स्_३०२५-१ अर्थो गिरामपिहितः पिहितश्च कश्चित् सौभाग्यमेति मरहट्टवधूकुचाभः ।  
म्स्स्_३०२५-२ नान्ध्रीपयोधर इवातितरां प्रकाशो नो गुर्जरीस्तन इवातितरां निगूढः ॥  
म्स्स्_३०२६-१ अर्थोत्कण्ठावकुण्ठप्रमुषितविनयैर्लुठ्यतां नाकिशुण्ठैः प्रत्नो रत्नोच्चयः किं त्वतिविषमदशां तामनुध्याय खिद्ये ।  
म्स्स्_३०२६-२ सिन्धो मन्थाद्रिमन्थात् तरलतरबृहद्भङ्गसङ्घातघात- प्रभ्रश्यन्मूलवेलागिरिगणपतनोद्दामधामन्धमीका ॥  
म्स्स्_३०२७-१ अर्थो नराणां पतिरङ्गनानां वर्षा नदीनामृतुराट् तरूणाम् ।  
म्स्स्_३०२७-२ स्वधर्मचारी नृपतिः प्रजानां गतं गतं यौवनमानयन्ति ॥  
म्स्स्_३०२८-१ अर्थो न सम्भृतः कश्चिन् न विद्या काचिदर्जिता ।  
म्स्स्_३०२८-२ न तपः सञ्चितं किञ्चिद् गतं च सकलं वयः ॥  
म्स्स्_३०२९-१ अर्थो नाम जनानां जीवितमखिलक्रियाकलापश्च ।  
म्स्स्_३०२९-२ तमपि हरन्त्यतिधूर्ताः छगलगला गायना लोके ॥  
म्स्स्_३०३०-१ अर्थोपचयविज्ञानम् अस्ति यस्य स पण्डितः ।  
म्स्स्_३०३०-२ सरः सलिलसम्पूर्णम् आश्रयन्ति विहङ्गमाः ॥  
म्स्स्_३०३१-१ अर्थोपार्जनदक्षश्च क्षान्तिशीलः सदा भवेत् ।  
म्स्स्_३०३१-२ न तत्र परकार्याणि विद्वानापि विशेषयेत् ॥  
म्स्स्_३०३२-१ अर्थोऽप्यर्थेन चेत् साध्यः का वार्ता धर्मकामयोः ।  
म्स्स्_३०३२-२ अर्थः सर्वजगन्मूलम् अनर्थोऽर्थविपर्ययः ॥  
म्स्स्_३०३३-१ अर्थो विनैवार्थनयोपसीदन् नाल्पोऽपि धीरैरवधीरणीयः ।  
म्स्स्_३०३३-२ मान्येन मन्ये विधिना वितीर्णः स प्रीतिदायो बहु मन्तुमर्हः ॥  
म्स्स्_३०३४-१ अर्थोष्मा पितृलालनं विटघटामेलः प्रियम्मन्यता तारुण्यं नगरे स्थितिस्तरलता धीः कामशास्त्रं प्रति ।  
म्स्स्_३०३४-२ सङ्गीतं रजनी विधुर्मधुमदः स्पर्धा सपत्नैस्तथा वेश्यानामनुरक्तवित्तहरणे कुर्वन्ति साहायकम् ॥  
म्स्स्_३०३५-१ अर्थोऽस्ति चेन्न पदशुद्धिरथास्ति सापि नो रीतिरस्ति यदि सा घटना कुतस्त्या ।  
म्स्स्_३०३५-२ साप्यस्ति चेन्न नववक्रगतिस्तदेतद् व्यर्थं विना रसमहो गहनं कवित्वम् ॥  
म्स्स्_३०३६-१ अर्थो हि कन्या परकीय एव तामद्य सम्प्रेष्य परिग्रहीतुः ।  
म्स्स्_३०३६-२ जातो ममायं विशदः प्रकामं प्रत्यर्पितन्यास इवान्तरात्मा ॥  
म्स्स्_३०३७-१ अर्थो हि नष्टकार्यार्थैर् अयत्नेनाधिगम्यते ।  
म्स्स्_३०३७-२ उत्साहो बलवानार्य नास्त्युत्साहात् परं बलम् ॥  
म्स्स्_३०३८-१ अर्थौचित्यवता सूक्तिर् अलङ्कारेण शोभते ।  
म्स्स्_३०३८-२ पीनस्तनस्थितेनेव हारेण हरिणेक्षणा ॥  
म्स्स्_३०३९-१ अर्धं कलङ्करहिता करुणैव शम्भोर् अर्धं गुणास्तदितरे सकलाः समेताः ।  
म्स्स्_३०३९-२ इत्यम्ब सम्प्रति किल स्फुरितं रहस्यं सम्पश्यतो मम भवन्मयमैशमर्धम् ॥  
म्स्स्_३०४०-१ अर्धं जितं त्रिपुरमम्ब तव स्मितं चेद् अर्धान्तरेण च तथा भवितव्यमेव ।  
म्स्स्_३०४०-२ तच्चिन्तये जननि कारणसूक्ष्मरूप- स्थूलात्मकत्रिपुरशान्तिकृते स्मितं ते ॥  
म्स्स्_३०४१-१ अर्धं दन्तच्छदस्य स्फुरति जपवशादर्धमप्युत्प्रकोपाद् एकः पाणिः प्रणन्तुं शिरसि कृतपदः क्षेप्तुमन्यस्तमेव ।  
म्स्स्_३०४१-२ एकं ध्यानान्निमीलत्यपरमविकसद्वीक्षते नेत्रमित्थं तुल्यानिच्छाविधित्सा तनुरवतु स वो यस्य सन्ध्याविधाने ॥  
म्स्स्_३०४२-१ अर्धं दानववैरिणा गिरिजयाप्यर्धं शिवस्याहृतं देवेत्थं जगतीतले पुरहराभावे समुन्मीलति ।  
म्स्स्_३०४२-२ गङ्गा सागरमम्बरं शशिकला नागाधिपः क्ष्मातलं सर्वज्ञत्वमधीश्वरत्वमगमत् त्वां मां तु भिक्षाटनम् ॥  
म्स्स्_३०४३-१ अर्धं नीत्वा निशायाः सरभससुरतायाससंश्लेषयोगैः प्रोद्भूतासह्यतृष्णो मधुमदनिरतो हर्म्यपृष्ठे विविक्ते ।  
म्स्स्_३०४३-२ सम्भोगक्लान्तकान्ताशिथिलभुजलतावर्जितं कर्करीतो ज्योत्स्नाभिन्नाच्छधारं न पिबति सलिलं शारदं मन्दभाग्यः ॥  
म्स्स्_३०४४-१ अर्धं प्रेमनिबद्धमर्धमपरं लज्जाश्रितं मानसं एवं नेत्रसरोरुहं प्रियमुखे चान्यद् गवाक्षेऽर्पितम् ।  
म्स्स्_३०४४-२ पर्यङ्के पदमेकमेव धरणौ पृष्ठे च कृत्वापरं स्थातुं गन्तुमपि प्रभातसमये शक्नोति नैवाबला ॥  
म्स्स्_३०४५-१ अर्धं भार्या मनुष्यस्य भार्या श्रेष्ठतमः सखा ।  
म्स्स्_३०४५-२ भार्या मूलं त्रिवर्गस्य भार्या मित्रं मरिष्यतः ॥  
म्स्स्_३०४६-१ अर्धं सज्जनसम्पर्काद् अविद्याया विनश्यति ।  
म्स्स्_३०४६-२ चतुर्भागस्तु शास्त्रार्थैश् चतुर्भागं स्वयत्नतः ॥  
म्स्स्_३०४७-१ अर्धं स्त्रियस्त्रिभुवने सचराचरेऽस्मिन्न् अर्धं पुमांस इति दर्शयितुं भवत्या ।  
म्स्स्_३०४७-२ स्त्रीपुंसलक्षणमिदं वपुरादृतं यत् तेनासि देवि विदिता त्रिजगच्छरीरा ॥  
म्स्स्_३०४८-१ अर्धचन्द्रं च चक्रं च शकटं मकरं तथा ।  
म्स्स्_३०४८-२ कमलं श्रेणिकां गुल्मं व्यूहानेवं प्रकल्पयेत् ॥  
म्स्स्_३०४९-१ अर्धचन्द्रवदाकारं स्त्रीनामार्थं च त्र्यक्षरम् ।  
म्स्स्_३०४९-२ नकारादि रिकारान्तं यो जानाति स पण्डितः ॥  
म्स्स्_३०५०-१ अर्धचन्द्रसमायुक्तं पुन्नाम चतुरक्षरम् ।  
म्स्स्_३०५०-२ ककारादि लकारान्तम् इह जानाति पण्डितः ॥  
म्स्स्_३०५१-१ अर्धचन्द्राकृतिर्यस्मिन् खङ्गे स्वाभाविकी भवेत् ।  
म्स्स्_३०५१-२ अपि दोषसहस्राणि हन्ति चन्द्रस्तमो यथा ॥  
म्स्स्_३०५२-१ अर्धपञ्चमहस्तं तु श्रेष्ठं चापं प्रकीर्तितम् ।  
म्स्स्_३०५२-२ तद्विज्ञेयं धनुर्दिव्यं शङ्करेण धृतं पुरा ॥  
म्स्स्_३०५३-१ अर्धपीतमदिरा मणिपारी शोभतां कथमतीव तरुण्याः ।  
म्स्स्_३०५३-२ चुम्बितैरधिकपाटलभासा पूरिताधरमयूखभरेण ॥  
म्स्स्_३०५४-१ अर्धपीतस्तनं मातुर् आमर्दाक्लिष्टकेसरम् ।  
म्स्स्_३०५४-२ प्रक्रीडितुं सिंहशिशुं बलात्कारेण कर्षति ॥  
म्स्स्_३०५५-१ अर्धपुरुषे च मत्स्यः पारावतसन्निभश्च पाषाणः ।  
म्स्स्_३०५५-२ मृद्भवति तत्र नीला दीर्घं कालं च बहुतोयम् ॥  
म्स्स्_३०५६-१ अर्धप्रोथस्थिता रेखा दृश्यन्ते यस्य वाजिनः ।  
म्स्स्_३०५६-२ तस्य मृत्युः समुद्दिष्टो दशमं प्राप्य वत्सरम् ॥  
म्स्स्_३०५७-१ अर्धप्लुष्टं बहुभ्यः शवपिशितमुपाहृत्य हृष्टश्चिताभ्यो जातग्रासातिरेकः स्फुटतरधमनीनद्धशुष्कार्द्रकायः ।  
म्स्स्_३०५७-२ प्रेतः सन्तर्ज्य दृष्ट्या कुटिलपरुषया मज्जनिष्कर्षशुष्कैर् आहन्त्याहारलुब्धान्मुहुरभिपततो जम्बुकानस्थिखण्डैः ॥  
म्स्स्_३०५८-१ अर्धमीलितविलोलतारके सा दृशौ निधुवनक्लमालसा ।  
म्स्स्_३०५८-२ यन्मुहूर्तमवहन्न तत्पुनस् तृप्तिरास्त दयितस्य पश्यतः ॥  
म्स्स्_३०५९-१ तत्क्लमस्तमदिदीक्षत क्षणं तालवृन्तचलनाय नायकम् ।  
म्स्स्_३०५९-२ तद्विधा हि भवदैवतं प्रिया वेधसोऽपि विदधाति चापलम् ॥  
म्स्स्_३०६०-१ अर्धरात्रे दिनस्यार्धे त्वर्धचन्द्रेऽर्धभास्करे ।  
म्स्स्_३०६०-२ रावणेन हृता सीता कृष्णपक्षे सिताष्टमी ॥  
म्स्स्_३०६१-१ अर्धसिद्धेषु कार्येषु आत्मगुह्यं प्रकाशयेत् ।  
म्स्स्_३०६१-२ स एव निधनं याति बकः कर्कटकाद्यथा ॥  
म्स्स्_३०६२-१ अर्धस्मितेन विनिमन्त्र्य दशार्धबाणम् अर्धं विधूय वसनाञ्चलमर्धमार्गे ।  
म्स्स्_३०६२-२ अर्धेन नेत्रविशिखेन निवृत्य सार्धम् अर्धार्धमेव तरुणी तरुणं चकार ॥  
म्स्स्_३०६३-१ अर्धहस्तेन हीनस्तु भवेन्मध्यस्तुरङ्गमः ।  
म्स्स्_३०६३-२ ततो हस्तेन हीनश्च हीन एव स्मृतो हयः ॥  
म्स्स्_३०६४-१ अर्धाङ्गनापुंवपुषः पुरारेर् मूर्त्तिः श्रियं नौरिव वस्तनोतु ।  
म्स्स्_३०६४-२ प्रेमातिभारादपरं यदर्धं ममज्ज शृङ्गाररसाम्बुराशौ ॥  
म्स्स्_३०६५-१ अर्धाङ्गाहितपौर्वकीर्तिवनितादीव्यत्सितांशुप्रभं कैलासीकृतदिक्करीन्द्रशिरसि न्यस्तस्वपादाम्बुजम् ।  
म्स्स्_३०६५-२ विश्वव्याप्यविनाशि शङ्करपदं यायात्त्वदीयं यशो न स्यादस्य यदि क्षितीश भवतो दानादिकेभ्यो जनिः ॥  
म्स्स्_३०६६-१ अर्धाङ्गुलपरीणाहजिह्वाग्रायासभीरवः ।  
म्स्स्_३०६६-२ सर्वाङ्गक्लेशजननम् अबुधाः कर्म कुर्वते ॥  
म्स्स्_३०६७-१ अर्धाचिता सत्वरमुत्थितायाः पदे पदे दुर्निमिते गलन्ती ।  
म्स्स्_३०६७-२ कस्याश्चिदासीद् रशना तदानीम् अङ्गुष्ठमूलार्पितसूत्रशेषा ॥  
म्स्स्_३०६८-१ अर्धाधीताश्च यैर्वेदास् तथा शूद्रान्नभोजनाः ।  
म्स्स्_३०६८-२ ते द्विजाः किं करिष्यन्ति निर्विषा इव पन्नगाः ॥  
म्स्स्_३०६९-१ अर्धासने समधिरोप्य सुरद्विपस्य शक्रोऽपि यद्युधि शचीं कवचीकरोति ।  
म्स्स्_३०६९-२ धीरस्य तस्य सहते दशकन्धरस्य कः साहसैकरसिकः करवालधाराम् ॥  
म्स्स्_३०७०-१ अर्धेन जलदश्यामम् अर्धेनातपपिङ्गलम् ।  
म्स्स्_३०७०-२ अर्धनारीश्वराकारं न को मन्येत वासरम् ॥  
म्स्स्_३०७१-१ अर्धोक्ते भयमागतोऽसि किमिदं कण्ठश्च किं गद्गदश् चाटोरस्य न च क्षणोऽयमनुपक्षिप्तेयमास्तां कथा ।  
म्स्स्_३०७१-२ ब्रूहि प्रस्तुतमस्तु सम्प्रति महत् कर्णे सखीनां मुखैस् तृप्तिर्निर्भरमेभिरक्षरपदैः प्रागेव मे सम्भृता ॥  
म्स्स्_३०७२-१ अर्धोद्गतेन कदली मृदुताम्रतलेन गर्भकोषेण ।  
म्स्स्_३०७२-२ पिबति निदाघज्वरिता घनधारां करपुटेनैव ॥  
म्स्स्_३०७३-१ अर्धोन्मीलितलोचनस्य पिबतः पर्याप्तमेकं स्तनं सद्यः प्रस्नुतदुग्धदिग्धमपरं हस्तेन सम्मार्जतः ।  
म्स्स्_३०७३-२ मात्रा चाङ्गुलिलालितस्य वदने स्मेरायमाने मुहुर् विष्णोः क्षीरकणोरुधामधवला दन्तद्युतिः पातु वः ॥  
म्स्स्_३०७४-१ अर्पयति प्रतिदिवसं प्रियस्य पथि लोचने बाला ।  
म्स्स्_३०७४-२ निक्षिपति कमलमालाः कोमलमिव कर्तुमध्वानम् ॥  
म्स्स्_३०७५-१ अर्पयन्त्यर्थिने प्राणान् न प्रणाममरातये ।  
म्स्स्_३०७५-२ न नास्तीत्युत्तरं जातु सुहृदे सुमनोजनाः ॥  
म्स्स्_३०७६-१ अर्पितं रसितवत्यपि नाम- ग्राहमन्ययुवतेर्दयितेन ।  
म्स्स्_३०७६-२ उज्झति स्म मदमप्यपिबन्ती वीक्ष्य मद्यमितरा तु ममाद ॥  
म्स्स्_३०७७-१ अर्पिताः प्रथमतस्त्वयि गावो गोपशावक इति प्रणयेन ।  
म्स्स्_३०७७-२ दीयते पुनरिदं धनहीनैर् वेतनं गरुडकेतन चेतः ॥  
म्स्स्_३०७८-१ अर्वागभ्येत्य गर्वादिव सरिदवरा सेयमित्युद्दिधीर्षाः कालिन्दीं कोपवेगाकलितहलहठोत्क्षेपिणः क्षेमहेतुः ।  
म्स्स्_३०७८-२ तालाङ्कस्याशु दालारसविवशहृदः स्रंसदंसोत्तरीयं तिर्यग्व्यस्ताड्घ्रि भूयः सुवलनमथ लघूत्थानमाधावनं तत् ॥  
म्स्स्_३०७९-१ अर्वाचीनवचः प्रपञ्चसुखिनां दुःशिक्षितानां पुरो गम्भीरं कविपुङ्गवस्य किमहो सर्वस्वमुद्धाट्यते ।  
म्स्स्_३०७९-२ व्यर्थं कर्दमगन्धगौरवहृतग्रामीणगोष्ठीमुखे कोऽयं नाम सचेतनोऽस्ति य इह प्रस्तौति कस्तूरिकाम् ॥  
म्स्स्_३०८०-१ अर्वाञ्चत्पञ्चशाखः स्फुरदुपरिजटामण्डलः संश्रितानां नित्यापर्णोऽपि तापत्रितयमपनयन् स्थाणुरव्यादपूर्वः ।  
म्स्स्_३०८०-२ यः प्रोन्मीलत्कपर्दैः शिरसि विरचिताबालबन्धे द्युसिन्धोः पाथोभिर्लब्धसेकः फलति फलशतं वाञ्छितं भक्तिभाजाम् ॥  
म्स्स्_३०८१-१ अलङ्करोति यः श्लोकं शुक एव न मध्यमः ।  
म्स्स्_३०८१-२ अलं करोति यः श्लोकं शुक एव नमध्यमः ॥  
म्स्स्_३०८२-१ अलङ्करोति हि जरा राजामात्यभिषग्यतीन् ।  
म्स्स्_३०८२-२ विडम्बयति पण्यस्त्रीमल्लगायनसेवकान् ॥  
म्स्स्_३०८३-१ अलङ्कर्तुं कर्णौ भृशमनुभवन्त्या नवरुजं ससीत्कारं तिर्यग्वलितवदनाया मृगदृशः ।  
म्स्स्_३०८३-२ कराब्जव्यापारानतिसुकृतसारान् रसयतो जनुः सर्वश्लाघ्यं जयति ललितोत्तंस भवतः ॥  
म्स्स्_३०८४-१ अलङ्कारः शङ्काकरनरकपालं परिजनो विशीर्णाङ्गो भृङ्गी वसु च वृष एको बहुवयाः ।  
म्स्स्_३०८४-२ अवस्थेयं स्थाणोरपि भवति सर्वामरगुरोर् विधौ वक्रे मूर्ध्नि स्थितवति वयं के पुनरमी ॥  
म्स्स्_३०८५-१ अलङ्कारप्रियो विष्णुर् जलधाराप्रियः शिवः ।  
म्स्स्_३०८५-२ नमस्कारप्रियो भानुर् ब्राह्मणो भोजनप्रियः ॥  
म्स्स्_३०८६-१ अलङ्कारभृतो रीतिमन्तः सिद्धा रसोन्नतौ ।  
म्स्स्_३०८६-२ लक्षणैर्लक्षितात्मानः कृतिनो ननु केचन ॥  
म्स्स्_३०८७-१ अलङ्कारो हि नारीणां क्षमा तु पुरुषस्य वा ।  
म्स्स्_३०८७-२ दुष्करं तच्च वः क्षान्तं त्रिदशेषु विशेषतः ॥  
म्स्स्_३०८८-१ यादृशी वः क्षमा पुत्र्यः सर्वासामविशेषतः ।  
म्स्स्_३०८८-२ क्षमा दानं क्षमा यज्ञः क्षमा सत्यं च पुत्रिकाः ॥  
म्स्स्_३०८९-१ क्षमा यशः क्षमा धर्मः क्षमायां विष्ठितं जगत् ॥  
म्स्स्_३०९०-१ अलङ्कृतः काञ्चनकोटिमूल्यैर् महार्हरत्नैर्गजवाजिवाहैः ।  
म्स्स्_३०९०-२ निमेषमात्रं लभते न जीवं कालेन काले शिखया गृहीतः ॥  
म्स्स्_३०९१-१ अलङ्क्रियन्ते शिखिनः केकया मदरक्तया ।  
म्स्स्_३०९१-२ वाचा विपश्चितोऽत्यर्थं माधुर्यगुणयुक्तया ॥  
म्स्स्_३०९२-१ अलङ्क्रिया शक्तिसमन्वितानां तपोधनानां बलशक्तिरग्र्या ।  
म्स्स्_३०९२-२ व्यापाददावानलवारिधारा प्रत्येह च क्षान्तिरनर्थशान्तिः ॥  
म्स्स्_३०९३-१ अलं त्रिदिववार्तया किमिति सार्वभौमश्रिया विदूरतरवर्तिनी भवतु मोक्षलक्ष्मीरपि ।  
म्स्स्_३०९३-२ कलिन्दगिरिनन्दिनीतटनिकुञ्जपुञ्जोदरे मनो हरति केवलं नवतमालनीलं महः ॥  
म्स्स्_३०९४-१ अलं नलं रोद्धुममी किलाभवन् गुणा विवेकप्रमुखा न चापलम् ।  
म्स्स्_३०९४-२ स्मरः स रत्यामनिरुद्धमेव यत् सृजत्ययं सर्गनिसर्ग ईदृशः ॥  
म्स्स्_३०९५-१ अलं परिग्रहेणेह दोषवान् हि परिग्रहः ।  
म्स्स्_३०९५-२ कृमिर्हि कोशकारस्तु बध्यते स्वपरिग्रहात् ॥  
म्स्स्_३०९६-१ अलं वा बहु यो ब्रूते हितवाक्यावमानिनः ।  
म्स्स्_३०९६-२ स तस्माल्लभते दोषं कपेः सूचीमुखो यथा ॥  
म्स्स्_३०९७-१ अलं वा बहुवादेन यत्र यत्रानुरज्यसे ।  
म्स्स्_३०९७-२ तत्र तत्रैव ते दुःखदावपावकपङ्क्तयः ॥  
म्स्स्_३०९८-१ अलं विलङ्घ्य प्रियविज्ञ याच्ञां कृत्वापि वाम्यं विविधं विधेये ।  
म्स्स्_३०९८-२ यशःपथादाश्रवतापदोत्थात् खलु स्खलित्वास्तखलोक्तिखेलात् ॥  
म्स्स्_३०९९-१ अलं विलम्ब्य त्वरितुं हि वेला कार्ये किल स्थैर्यसहे विचारः ।  
म्स्स्_३०९९-२ गुरूपदेशं प्रतिभेव तीक्ष्णा प्रतीक्षते जातु न कालमर्तिः ॥  
म्स्स्_३१००-१ अलं विवादेन यथा श्रुतं त्वया तथाविधस्तावदशेषमस्तु सः ।  
म्स्स्_३१००-२ ममात्र भावैकरसं मनः स्थितं न कामवृत्तिर्वचनीयमीक्षते ॥  
म्स्स्_३१०१-१ अलं स्थित्वा श्मशानेऽस्मिन् गृध्रगोमायुसङ्कुले ।  
म्स्स्_३१०१-२ कङ्कालबहुले घोरे सर्वप्राणिभयङ्करे ॥  
म्स्स्_३१०२-१ न पुनर्जीवितः कश्चित् कालधर्ममुपागतः ।  
म्स्स्_३१०२-२ प्रियो वा यदि वा द्वेष्यः प्राणिनां गतिरीदृशी ॥  
म्स्स्_३१०३-१ अलं हिमानीपरिदीर्णगात्रः समापितः फाल्गुनसङ्गमेन ।  
म्स्स्_३१०३-२ अत्यन्तमाकाङ्क्षितकृष्णवर्त्मा भीष्मो महात्माजनि माघतुल्यः ॥  
म्स्स्_३१०४-१ अलकतमः परिपीतं सुस्मितसुषमापुरस्कृतं मधुरम् ।  
म्स्स्_३१०४-२ को न सुधानिधिसहजं सुमुखि मुखं हन्त सम्मनुताम् ॥  
म्स्स्_३१०५-१ अलकाश्च खलाश्चैव मूर्ध्नि भीरुजनैर्धृताः ।  
म्स्स्_३१०५-२ उपर्युपरि सत्कारेऽप्याविष्कुर्वन्ति वक्रताम् ॥  
म्स्स्_३१०६-१ अलकेषु चूर्णभासः स्वेदलवाभान् कपोलफलकेषु ।  
म्स्स्_३१०६-२ नवघनकौतुकिनीनां वारिकणान् पश्यति कृतार्थः ॥  
म्स्स्_३१०७-१ अलक्तको यथा रक्तो नरः कामी तथैव च ।  
म्स्स्_३१०७-२ हृतसारस्तथा सोऽपि पादमूले निपात्यते ॥  
म्स्स्_३१०८-१ अलक्तको यथा रक्तो निष्पीड्य पुरुषस् तथा ।  
म्स्स्_३१०८-२ अबलाभिर्बलाद् रक्तः पादमूले निपात्यते ॥  
म्स्स्_३१०९-१ अलक्षितकुचाभोगं भ्रमन्ती नृत्यभूमिषु ।  
म्स्स्_३१०९-२ स्मरेणापि सरोजाक्षी न लक्ष्यीक्रियते शरैः ॥  
म्स्स्_३११०-१ अलक्षितगतागतैः कुलवधूकटाक्षैरिव क्षणानुनयशीतलैः प्रणयकेलिकोपैरिव ।  
म्स्स्_३११०-२ सुवृत्तमसृणोन्नतैर्मृगदृशामुरोजैरिव त्वदीयतुरगैरिदं धरणिचक्रमाक्रम्यते ॥  
म्स्स्_३१११-१ अलक्ष्मीराविशत्येनं शयानमलसं नरम् ।  
म्स्स्_३१११-२ निःसंशयं फलं लब्ध्वा दक्षो भूतिमुपाश्नुते ॥  
म्स्स्_३११२-१ अलघुता जठरस्य कुचौ गता चरणचञ्चलता नयने गता ।  
म्स्स्_३११२-२ सखि विलोकय मे तनुचेष्टितं विनिमयप्रगतं नवयौवनम् ॥  
म्स्स्_३११३-१ अलघूपलपङ्क्तिशालिनीः परितो रुद्धनिरन्तराम्बराः ।  
म्स्स्_३११३-२ अधिरूढनितम्बभूमयो न विमुञ्चन्ति चिराय मेखलाः ॥  
म्स्स्_३११४-१ अलङ्घ्यं तत्तदुद्वीक्ष्य यद्यदुच्चैर्महीभृताम् ।  
म्स्स्_३११४-२ प्रियतां ज्यायसीं मा गान् महतां केन तुङ्गता ॥  
म्स्स्_३११५-१ अलङ्घ्यं सर्वेषामिह खलु फलं कर्मजनितं विपत् कर्मप्रैष्या व्यथयति न जातासि हृदयम् ।  
म्स्स्_३११५-२ यदज्ञाः कुर्वन्ति प्रसभमुपहासं धनमदाद् इदं त्वन्तर्गाढं परमपरितापं जनयति ॥  
म्स्स्_३११६-१ अलब्धं चैव लिप्सेत लब्धं रक्षेत् प्रयत्नतः ।  
म्स्स्_३११६-२ रक्षितं वर्धयेच्चैव वृद्धं पात्रेषु निक्षिपेत् ॥  
म्स्स्_३११७-१ अलब्धदुग्धादिरसो रसावहं तदुद्भवो निम्बरसं कृमिर्यथा ।  
म्स्स्_३११७-२ अदृष्टजैनेन्द्रवचोरसायनस् तथा कुतत्त्वं मनुते रसायनम् ॥  
म्स्स्_३११८-१ अलब्धमिच्छेद्दण्डेन लब्धं रक्षेदवेक्षया ।  
म्स्स्_३११८-२ रक्षितं वर्धयेद् वृद्ध्या वृद्धं पात्रेषु निक्षिपेत् ॥  
म्स्स्_३११९-१ अलब्धमीहेद्धर्मेण लब्धं यत्नेन पालयेत् ।  
म्स्स्_३११९-२ पालितं वर्धयेन्नीत्या वृद्धं पात्रेषु निक्षिपेत् ॥  
म्स्स्_३१२०-१ अलब्धलिप्सा न्यायेन लब्धस्य च विवर्धनम् ।  
म्स्स्_३१२०-२ परिवृद्धस्य विधिवत् पात्रे सम्प्रतिपादनम् ॥  
म्स्स्_३१२१-१ अलब्धवेतनो लुब्धो मानी चाप्यवमानितः ।  
म्स्स्_३१२१-२ क्रुद्धश्च कोपितोऽकस्मात् तथा भीतश्च भीषितः ॥  
म्स्स्_३१२२-१ यथाभिलषितैः कामैर् भिन्द्यादेतांश्चतुर्विधान् ।  
म्स्स्_३१२२-२ परपक्षे स्वपक्षे च यथावत् प्रशमं नयेत् ॥  
म्स्स्_३१२३-१ अलब्धान्तः प्रवेशस्य तारमाक्रन्दतो बहिः ।  
म्स्स्_३१२३-२ प्रभो करुणया कर्णे क्रियन्तां कृपणोक्तयः ॥  
म्स्स्_३१२४-१ अलब्धे रागिणो लोका अहो लब्धे विरागिणः ।  
म्स्स्_३१२४-२ हेमन्ते तापमीहन्ते हन्त ग्रीष्मे हिमं पुनः ॥  
म्स्स्_३१२५-१ अलब्ध्वापि धनं राज्ञः संश्रिता यान्ति सम्पदम् ।  
म्स्स्_३१२५-२ महाह्रदसमीपस्थं पश्य नीलं वनस्पतिम् ॥  
म्स्स्_३१२६-१ अलब्ध्वा यदि वा लब्ध्वा नानुशोचन्ति पण्डिताः ।  
म्स्स्_३१२६-२ आनन्तर्यं चारभते न प्राणानां धनायते ॥  
म्स्स्_३१२७-१ अलभन्त नभःक्षेत्रे तारास्तरलकान्तयः ।  
म्स्स्_३१२७-२ त्विषं तुषारबीजानां नूतनाङ्कुरशालिनाम् ॥  
म्स्स्_३१२८-१ अलभ्यं लप्स्यमानेन तत्त्वं जिज्ञासुना चिरम् ।  
म्स्स्_३१२८-२ जिगीषुणा ह्रियं त्यक्त्वा कार्यं कोलाहलो महान् ॥  
म्स्स्_३१२९-१ अलभ्यं लब्धुकामस्य जनस्य गतिरीदृशी ।  
म्स्स्_३१२९-२ अलब्धेषु मनस्तापः सञ्चितार्थो विनश्यति ॥  
म्स्स्_३१३०-१ अलभ्यलाभाय च लब्धवृद्धये यथार्हतीर्थप्रतिपादनाय च ।  
म्स्स्_३१३०-२ यशस्विनं वेदविदं विपश्चितं बहुश्रुतं ब्राह्मणमेव वासय ॥  
म्स्स्_३१३१-१ अलमतिचपलत्वात् स्वप्नमायोपमत्वात् परिणतिविरसत्वात् सङ्गमेनाङ्गनायाः ।  
म्स्स्_३१३१-२ इति यदि शतकृत्वस् तत्त्वमालोचयामस् तदपि न हरिणाक्षीं विस्मरत्यन्तरात्मा ॥  
म्स्स्_३१३२-१ अलमथवा बहुवादैर् विरचय लोकानुरागनिर्बन्धम् ।  
म्स्स्_३१३२-२ तत्रैकत्र समग्रं तन्निहितं यन्न जातु सन्निहितम् ॥  
म्स्स्_३१३३-१ अलमन्ध भुजायष्टिभ्रान्त्या भ्रातर्जडस्य ते ।  
म्स्स्_३१३३-२ दंशाय दन्दशूकोऽयं दंशमुद्रां न मुञ्चति ॥  
म्स्स्_३१३४-१ अलमन्यथा गृहीत्वा न खलु मनस्विनि मया प्रयुक्तमिदम् ।  
म्स्स्_३१३४-२ प्रायः समानविद्याः परस्परयशःपुरोभागाः ॥  
म्स्स्_३१३५-१ अलमन्यैरुपालम्भैः कीर्तितैश्च व्यतिक्रमैः ।  
म्स्स्_३१३५-२ पेशलं चानुरूपं च कर्तव्यं हितमात्मनः ॥  
म्स्स्_३१३६-१ अलमप्रियाण्युदित्वा रुचिरार्थाः किमिह न स्थिता वाचः ।  
म्स्स्_३१३६-२ अमृतमिति वचसि सत्यपि विषमिति हि किमुच्यते वारि ॥  
म्स्स्_३१३७-१ अलमभिमुखैर्बद्धैर्भोगैरलं भ्रमिभिर्दृशोर् अलमविरलैर्गर्जोद्गारैरलं विषवृष्टिभिः ।  
म्स्स्_३१३७-२ किमिह भुजगाः कोपावेगैरमीभिरमुद्रितैर् ननु भगवतस्तार्क्ष्यस्यैते वयं स्तुतिपाठकाः ॥  
म्स्स्_३१३८-१ अलमलमघृणस्य तस्य नाम्ना पुनरपि सैव कथा गतः स कालः ।  
म्स्स्_३१३८-२ कथय कथय वा तथापि दूति प्रतिवचनं द्विषतोऽपि माननीयम् ॥  
म्स्स्_३१३९-१ अलमलमतिमात्रं साहसेनामुना ते त्वरितमयि विमुञ्च त्वं लतापाशमेनम् ।  
म्स्स्_३१३९-२ चलितमपि निरोद्धुं जीवितं जीवितेशे क्षणमिह मम कण्ठे बाहुपाशं निधेहि ॥  
म्स्स्_३१४०-१ अलमलमतिवृद्ध्या स्थीयतां तस्य पश्यस्य् अकरुण करभोरोर्भज्यते मध्यमेतत् ।  
म्स्स्_३१४०-२ इति गुरुजघनाज्ञाचोदिता रोमराजिः स्तनयुगमसिताक्ष्या वक्तुमारोहतीव ॥  
म्स्स्_३१४१-१ अलमलमनुगम्य प्रस्थितं प्राणनाथं प्रथमविरहशोके न प्रतीकार एषः ।  
म्स्स्_३१४१-२ सपदि रमणयात्रा श्रेय इत्यारटन्त्या चरणपतनपूर्वं सा निरुद्धेव काञ्च्या ॥  
म्स्स्_३१४२-१ अलमलमियमेव प्राणिनां पातकानां निरसनविषये या कृष्ण कृष्णेति वाणी ।  
म्स्स्_३१४२-२ यदि भवति मुकुन्दे भक्तिरानन्दसान्द्रा विलुठति चरणाब्जे मोक्षसाम्राज्यलक्ष्मीः ॥  
म्स्स्_३१४३-१ अलमात्मीयं विदितं विदितं धनिकस्य याचकोऽवहितः ।  
म्स्स्_३१४३-२ चन्द्रं ब्रवीति चटकं चटकं चन्द्रं च लोभलोलमना ॥  
म्स्स्_३१४४-१ अलमादिवराहेण वटुदासं परं स्तुमः ।  
म्स्स्_३१४४-२ जगदुद्धरता येन न वक्रीकृतमाननम् ॥  
म्स्स्_३१४५-१ अलमुदकेन तृणैर्वा मनस्विना प्राणधारणा कार्या ।  
म्स्स्_३१४५-२ नासंस्कृतश्च पुरुषः प्राकृतसत्त्वः प्रणयितव्यः ॥  
म्स्स्_३१४६-१ अललितगतिरुच्चैः स्थूलवक्राङ्गुलीकं वहति चरण युग्मं कन्धरां ह्रस्वपीनाम् ।  
म्स्स्_३१४६-२ कपिलकचकलापा क्रूरचेष्टातिपीना द्विरदमदविगन्धिः स्वाङ्ककेऽनङ्कके च ॥  
म्स्स्_३१४७-१ द्विगुणकटुकषायप्रायभुग् वीतलज्जा लुलदतिविपुलोष्ठी दुःखसाध्या प्रयोगे ।  
म्स्स्_३१४७-२ बहिरपि बहुरोमात्यन्तमन्तर्विशालं वहति जघनरन्ध्रं हस्तिनी गद्गदोक्तिः ॥  
म्स्स्_३१४८-१ अलसं मुखरं स्तब्धं क्रूरं व्यसनिनं शठम् ।  
म्स्स्_३१४८-२ असन्तुष्टमभक्तं च त्यजेद् भृत्यं नराधिपः ॥  
म्स्स्_३१४९-१ अलसं वपुषि श्लथं दुकूले चपलं चेतसि धूसरं कपोले ।  
म्स्स्_३१४९-२ चकितं नयने स्तने विलोलं तव नामश्रवणं तनूदरीणाम् ॥  
म्स्स्_३१५०-१ अलसं विक्रमश्रान्तं विहतोपायचेष्टितम् ।  
म्स्स्_३१५०-२ क्षयव्ययप्रवासैश्च श्रमेण विपरिद्रुतम् ॥  
म्स्स्_३१५१-१ भीरुं मूर्खं स्त्रियं बालं धार्मिकं दुर्जनं पशुम् ।  
म्स्स्_३१५१-२ मैत्रीप्रधानं कल्याणबुद्धिं सान्त्वेन साधयेत् ॥  
म्स्स्_३१५२-१ अलसभुजलताभिर्नादृतो नागरीभिर् भवनदमनकानां नातिथिर्वा बभूव ।  
म्स्स्_३१५२-२ त्वदरिनगरमध्ये सञ्चरंश्चैत्रजन्मा जरदजगरपीतः क्षीयते गन्धवाहः ॥  
म्स्स्_३१५३-१ अलसमधुरा स्निग्धा दृष्टिर्घनत्वमुपागता किसलयरुचिर्निस्ताम्बूलस्वभावधरोधरः ।  
म्स्स्_३१५३-२ त्रिवलिवलया लेखोन्नेया घटन्त इवैकतः प्रकृतिसुभगा गर्भेणासौ किमप्युपपादिता ॥  
म्स्स्_३१५४-१ अलसमुकुलिताक्षं वक्त्रमालोक्य तस्या मयि विलुलितचित्ते मूकभावं प्रपन्ने ।  
म्स्स्_३१५४-२ श्रवणकुवलयान्तश्चारिणा षट्पदेन क्षणमनुगतनादं गीतमन्तः स्मरामि ॥  
म्स्स्_३१५५-१ अलसयति गात्रमधिकं भ्रमयति चेतस्तनोति सन्तापम् ।  
म्स्स्_३१५५-२ मोहं च मुहुः कुरुते विषमविषं वीक्षितं तस्याः ॥  
म्स्स्_३१५६-१ अलसलुलितमुग्धान्यध्वसम्पातखेदाद् अशिथिलपरिरम्भैर्दत्तसंवाहनानि ।  
म्स्स्_३१५६-२ परिमृदितमृणालीदुर्बलान्यङ्गकानि त्वमुरसि मम कृत्वा यत्र निद्रामवाप्ता ॥  
म्स्स्_३१५७-१ अलसवलितैः प्रेमार्द्रार्द्रैर्मुहुर्मुकुलीकृतैः क्षणमभिमुखैर्लज्जालोलैर्निमेषपराङ्मुखैः ।  
म्स्स्_३१५७-२ हृदयनिहितं भावाकूतं वमद्भिरिवेक्षणैः कथय सुकृती कोऽयं मुग्धे त्वयाद्य विलोक्यते ॥  
म्स्स्_३१५८-१ अलसविलसन्मुग्धस्निग्धस्मितं व्रजसुन्दरीम् अदनकदनस्विन्नं धन्यं महद्वदनाम्बुजम् ।  
म्स्स्_३१५८-२ तरुणमरुणज्योत्स्नाकार्त्स्न्यस्मितस्नपिताधरं जयति विजयश्रेणीमेणीदृशां मदयन्महः ॥  
म्स्स्_३१५९-१ अलसविलसितानामुल्लसद्भ्रूलतानां मसृणमुकुलितानां प्रान्तविस्तारितानाम् ।  
म्स्स्_३१५९-२ प्रतिनयननिपाते किञ्चिदाकुञ्चितानां विविधमहमभूवं पात्रमालोकितानाम् ॥  
म्स्स्_३१६०-१ अलसस्य कुतो विद्या अविद्यस्य कुतो धनम् ।  
म्स्स्_३१६०-२ अधनस्य कुतो मित्रम् अमित्रस्य कुतः सुखम् ॥  
म्स्स्_३१६१-१ अलसस्याल्पदोषस्य निर्विद्यस्याकृतात्मनः ।  
म्स्स्_३१६१-२ प्रदानकाले भवति मातापि हि पराङ्मुखी ॥  
म्स्स्_३१६२-१ अलसानपि न् न् रक्षेन् न कृतघ्नान् कदाचन ।  
म्स्स्_३१६२-२ द्विषतोऽपि गुणाः काम्याः सुहृदोऽपि न दुर्गुणाः ॥  
म्स्स्_३१६३-१ अलसारुणलोचनारविन्दां परिभोगोचितधूसरैकचेलाम् ।  
म्स्स्_३१६३-२ शिथिलाकुलवेणिबन्धरम्याम् अबलामन्तिकशायिनीं दिदृक्षे ॥  
म्स्स्_३१६४-१ अलसैर्मदेन सुदृशः शरीरकैः स्वगृहान् प्रति प्रतिययुः शनैः शनैः ।  
म्स्स्_३१६४-२ अलघुप्रसारितविलोचनाञ्जलि- द्रुतपीतमाधवरसौघनिर्भरैः ॥  
म्स्स्_३१६५-१ अलसो मन्दबुद्धिश्च सुखी च व्याधिपीडितः ।  
म्स्स्_३१६५-२ निद्रालुः कामुकश्चैव षडेते शास्त्रवर्जिताः ॥  
म्स्स्_३१६६-१ अलाबुं वर्तुलाकारं वार्ताकं कुन्दसन्निभम् ।  
म्स्स्_३१६६-२ प्राणान्तेऽपि न चाश्नीयान् मसूरान्नं सवल्कलम् ॥  
म्स्स्_३१६७-१ अलाबुबीजं त्रपुसस्य बीजं तस्यैव तोयेन च तन्निषिक्तम् ।  
म्स्स्_३१६७-२ आलेपनाद्यैर्विधिवत् प्रयुक्तं हन्याद्विषं तक्षकसम्भवं च ॥  
म्स्स्_३१६८-१ अलाभात् पुरुषाणां हि भयात् परिजनस्य च ।  
म्स्स्_३१६८-२ वधबन्धभयाच्चापि स्वयं गुप्ता भवन्ति ताः ॥  
म्स्स्_३१६९-१ अलिकुलमञ्जुलकेशी परिमलबहुला रसावहा तन्वी ।  
म्स्स्_३१६९-२ किशलयपेशलपाणिः कोकिलकलभाषिणी प्रियतमा मे ॥  
म्स्स्_३१७०-१ अलिनीलालकलतं कं न हन्ति घनस्तनि ।  
म्स्स्_३१७०-२ आननं नलिनच्छायनयनं शशिकान्ति ते ॥  
म्स्स्_३१७१-१ अलिपटलैरनुयातां सहृदयहृदयज्वरं विलुम्पन्तीम् ।  
म्स्स्_३१७१-२ मृगमदपरिमललहरीं समीर पामरपुरे किरसि ॥  
म्स्स्_३१७२-१ अलिभिरञ्जनबिन्दुमनोहरैः कुसुमपङ्क्तिनिपातिभिरङ्कितः ।  
म्स्स्_३१७२-२ न खलु शोभयति स्म वनस्थलीं न तिलकस्तिलकः प्रमदामिव ॥  
म्स्स्_३१७३-१ अलियुवा विललास चिराय यस् त्रिदशशैवलिनीकमलोदरे ।  
म्स्स्_३१७३-२ विधिवियोगनियोगवशीकृतो गततरौ स मरौ रमते कथम् ॥  
म्स्स्_३१७४-१ अलिरनुसरति परिमलं लक्ष्मीरनुसरति नयगुणसमृद्धिम् ।  
म्स्स्_३१७४-२ निम्नमनुसरति सलिलं विधिलिखितं बुद्धिरनुसरति ॥  
म्स्स्_३१७५-१ अलिरयं नलिनीदलमध्यगः कमलिनीमकरन्दमदालसः ।  
म्स्स्_३१७५-२ विधिवशात् परदेशमुपागतः कुटजपुष्परसं बहु मन्यते ॥  
म्स्स्_३१७६-१ अलिर्मृगो वा नेत्रं वा यत्र किञ्चिद् विभासते ।  
म्स्स्_३१७६-२ अरविन्दं मृगाङ्को वा मुखं वेदं मृगीदृशः ॥  
म्स्स्_३१७७-१ अलिवलयैरलकैरिव कुसुमस्तबकैः स्तनैरिव वसन्ते ।  
म्स्स्_३१७७-२ भान्ति लता ललना इव पाणिभिरिव किसलयैः सपदि ॥  
म्स्स्_३१७८-१ अलीक एव त्वद्भावो मद्भावोऽलीक एव च ।  
म्स्स्_३१७८-२ अनुभूतोऽप्यसद्रूपः स्वप्ने स्वमरणं यथा ॥  
म्स्स्_३१७९-१ अलीकरूपो यदि मध्यभागः पयोधराकारभृतश्च केशाः ।  
म्स्स्_३१७९-२ उत्सङ्गशोभापि सरोरुहाक्ष्याः करस्य शोभां कलयेन्न कस्मात् ॥  
म्स्स्_३१८०-१ अलीकव्यामुक्तप्रचुरकबरीबन्धनमिषाद् उदञ्चद्दोर्वल्लीद्वयधृतपरीवेशनिहितः ।  
म्स्स्_३१८०-२ अयं जृम्भारम्भस्फटिकशुचिदन्तांशुनिचयो मुखेन्दुर्गौराङ्ग्या गलितमृगज्ञक्ष्मा विजयते ॥  
म्स्स्_३१८१-१ अलीनां मालाभिर्विरचितजटाभारमहिमा परागैः पुष्पाणामुपरचितभस्मव्यतिकरः ।  
म्स्स्_३१८१-२ वनानामाभोगे कुसुमवति पुष्पोच्चयपरो मरुन् मन्दं मन्दं विचरति परिव्राजक इव ॥  
म्स्स्_३१८२-१ अलुप्तसत्त्वकोशानां महत्त्वं महतां हि किम् ।  
म्स्स्_३१८२-२ आकर्णितां परस्यार्तिं न चेच्छिन्दन्ति तत्क्षणम् ॥  
म्स्स्_३१८३-१ अलुब्धैः सह सौहार्दं पण्डितैः सह सङ्कथा ।  
म्स्स्_३१८३-२ उत्तमैः सह सङ्गश्च विधेयाः सुखमिच्छता ॥  
म्स्स्_३१८४-१ अलोभः परमं वित्तम् अहिंसा परमं तपः ।  
म्स्स्_३१८४-२ अमाया परमा विद्या निरवद्या मनीषिणाम् ॥  
म्स्स्_३१८५-१ अलोमशं पूर्णशशाङ्कशोभं मुखं तु यूनां कतिचिद् दिनानि ।  
म्स्स्_३१८५-२ जाते ततः श्मश्रुविशालजाले शेवाललीनाब्जतुलां बिभर्ति ॥  
म्स्स्_३१८६-१ अलौकिकमहालोकप्रकाशितजगत्त्रयः ।  
म्स्स्_३१८६-२ स्तूयते देव सद्वंशमुक्तारत्नं न कैर्भवान् ॥  
म्स्स्_३१८७-१ अलौल्यमारोग्यमनिष्ठुरत्वं गन्धः शुभो मूत्रपुरीषमल्पम् ।  
म्स्स्_३१८७-२ कान्तिः प्रसादः स्वरसौम्यता च योगप्रवृत्तेः प्रथमं हि चिह्नम् ॥  
म्स्स्_३१८८-१ अल्पं किञ्चिच्छ्रियं प्राप्य नीचो गर्वायते लघु ।  
म्स्स्_३१८८-२ पद्मपत्रतले भेको मन्यते दण्डधारिणम् ॥  
म्स्स्_३१८९-१ अल्पं दर्पबलं दैत्य स्थिरमक्रोधज बलम् ।  
म्स्स्_३१८९-२ हतस्त्वं दर्पजैर्दोषैर् हित्वा यो भाषसे क्षमाम् ॥  
म्स्स्_३१९०-१ अल्पं निर्मितमाकाशम् अनालोच्यैव वेधसा ।  
म्स्स्_३१९०-२ इदमेवंविधं भावि भवत्याः स्तनजृम्भनम् ॥  
म्स्स्_३१९१-१ अल्पतोऽधिकतः साध्यं लघुनैव प्रसाधयेत् ।  
म्स्स्_३१९१-२ भूप्रदक्षिणतोऽहल्यां गौतमः कपिलां भ्रमन् ॥  
म्स्स्_३१९२-१ अल्पतोयश्चलत्कुम्भो ह्यल्पदुग्धाश्च धेनवः ।  
म्स्स्_३१९२-२ अल्पविद्यो महागर्वी कुरूपी बहुचेष्टितः ॥  
म्स्स्_३१९३-१ अल्पप्रभोस्तु सेवायां भुक्तिमात्रं प्रयोजनम् ।  
म्स्स्_३१९३-२ अनुग्रहमजामूल्यं निग्रहं प्राणसङ्कटम् ॥  
म्स्स्_३१९४-१ अल्पमप्यवमन्येत न शत्रुर्बलदर्पितः ।  
म्स्स्_३१९४-२ रामेण रामः शिशुना ब्राह्मण्यदययोज्झितः ॥  
म्स्स्_३१९५-१ अल्पश्रुतलव एव प्रायः प्रकटयति वाग्विभवमुच्चैः ।  
म्स्स्_३१९५-२ सर्वत्र कुनट एव हि नाटकमधिकं विडम्बयति ॥  
म्स्स्_३१९६-१ अल्पसारोऽपि यो मोहाद् विस्तारं कर्तुमिच्छति ।  
म्स्स्_३१९६-२ पश्चाच्छोचति दुर्बुद्धिर् नालिकेरबको यथा ॥  
म्स्स्_३१९७-१ अल्पाक्षररमणीयं यः कथयति निश्चितं स खलु वाग्मी ।  
म्स्स्_३१९७-२ बहुवचनमल्पसारं यः कथयति विप्रलापी सः ॥  
म्स्स्_३१९८-१ अल्पानामपि वस्तूनां संहतिः कार्यसाधिका ।  
म्स्स्_३१९८-२ तृणैर्गुणत्वमापन्नैर् बध्यन्ते मत्तदन्तिनः ॥  
म्स्स्_३१९९-१ अल्पापकारमपि पार्श्वगतं निहन्ति नीचो न दूरमसमागसमप्यरातिम् ।  
म्स्स्_३१९९-२ श्वा निर्दशत्युपलमन्तिकमापतन्तं तत्त्यागिनं न तु विदूरगमुग्ररोषः ॥  
म्स्स्_३२००-१ अल्पायां वा महत्यां वा सेनायामिति निश्चयः ।  
म्स्स्_३२००-२ हर्षो योधगणस्यैको जयलक्षणमुच्यते ॥  
म्स्स्_३२०१-१ अल्पाश्च गुणाः स्फीता भवन्ति गुणसमुदितेषु पुरुषेषु ।  
म्स्स्_३२०१-२ श्वेतगिरिशिखरकेष्विव निशासु चन्द्रांशवः पतिताः ॥  
म्स्स्_३२०२-१ अल्पाश्रयं समासाद्य महानप्यल्पको भवेत् ।  
म्स्स्_३२०२-२ गजेन्द्रः पर्वताकारो यथा दर्पणमाश्रितः ॥  
म्स्स्_३२०३-१ अल्पीयःस्खलनेन यत्र पतनं कृच्छ्रेण यत्रोन्नतिर् द्वारे वेत्रलतावितानगहने कष्टः प्रवेशक्रमः ।  
म्स्स्_३२०३-२ हे सारङ्ग मनोरमा वनभुवस्त्यक्त्वा विशेषार्थिना किं भूभृत्कटकस्थितिव्यसनिना व्यर्थं खुराः शातिताः ॥  
म्स्स्_३२०४-१ अल्पीयसामेव निवासभूमि- त्यागाद्विपत्तिर्महतां न जातु ।  
म्स्स्_३२०४-२ रत्नाकरात् सन्मणयोऽभियान्ति राज्ञां शिरः काकमुखानि भेकाः ॥  
म्स्स्_३२०५-१ अल्पीयसैव पयसा यत्कुम्भः पूर्यते प्रसिद्धं तत् ।  
म्स्स्_३२०५-२ ब्राह्मं तेजः पश्यत कुम्भोद्भूतः पपौ वार्धिम् ॥  
म्स्स्_३२०६-१ अल्पेच्छुर्धृतिमान् प्राज्ञश् छायेवानुगतः सदा ।  
म्स्स्_३२०६-२ आदिष्टो न विकल्पेत स राजवसतिं वसेत् ॥  
म्स्स्_३२०७-१ अल्पेन विभवेनैव व्ययाधिक्यं न युक्तितः ।  
म्स्स्_३२०७-२ क्षीणेन वाससाच्छन्ने पादविस्तारणं यथा ॥  
म्स्स्_३२०८-१ अल्पेनापि सुरक्तेन साधनेन प्रयोजनम् ।  
म्स्स्_३२०८-२ ओष्ठद्वयसहायेन कान्तास्येन जगज्जितम् ॥  
म्स्स्_३२०९-१ अल्पेनैव गुणेन हि कश्चिल्लोके प्रसिद्धिमुपयाति ।  
म्स्स्_३२०९-२ एकेन करेण गजः करी न सूर्यः सहस्रेण ॥  
म्स्स्_३२१०-१ अल्पेऽपि नृपतिदत्ते प्रतिश्रुते वापि दातुमेतेन ।  
म्स्स्_३२१०-२ उत्थायाशीर्देया क्वचिदुपविश्यापि परिषदौचित्यात् ॥  
म्स्स्_३२११-१ अल्पेऽप्यपकृते मोहान् न शान्तिमुपगच्छति ।  
म्स्स्_३२११-२ तादृशैः सङ्गतं नीचैर् नृशंसैरकृतात्मभिः ।  
म्स्स्_३२११-३ निशाम्य निपुणं बुद्ध्या विद्वान् दूराद् विवर्जयेत् ॥  
म्स्स्_३२१२-१ अल्पे वयसि हे बाले कुचयोः पतनः कुतः ।  
म्स्स्_३२१२-२ अधस्तात् खनने मूढ गिरयो न पतन्ति किम् ॥  
म्स्स्_३२१३-१ अल्पोऽपि ह्यरिरत्यन्तं वर्धमानपराक्रमः ।  
म्स्स्_३२१३-२ वल्मीको मूलज इव ग्रसते वृक्षमन्तिकात् ॥  
म्स्स्_३२१४-१ अवंशपतितो राजा मूर्खपुत्रश्च पण्डितः ।  
म्स्स्_३२१४-२ अधनी हि धनं प्राप्य तृणवन्मन्यते जगत् ॥  
म्स्स्_३२१५-१ अवकाशः सुवृत्तानां हृदयान्तर्न योषिताम् ।  
म्स्स्_३२१५-२ इतीव विहितौ धात्रा सुवृत्तौ तद्बहिः कुचौ ॥  
म्स्स्_३२१६-१ अवकेशिनोऽस्य युक्तं जानामि तरोरशोक इति नाम ।  
म्स्स्_३२१६-२ फलपाकविधुरितात्मा यतोऽन्यथासौ सशोकः स्यात् ॥  
म्स्स्_३२१७-१ अवक्रस्तारकाधीशः परिपूर्णप्रियोदयः ।  
म्स्स्_३२१७-२ प्राचीं दिशमतिक्रम्य पतनं प्रतिपद्यते ॥  
म्स्स्_३२१८-१ अवक्रे मांसहीने च वाजिजङ्घे सुशोभने ।  
म्स्स्_३२१८-२ कूर्चं समं सुसन्धि स्याद् ग्रन्थिव्रणविवार्जितम् ॥  
म्स्स्_३२१९-१ अवगच्छति मूढचेतनः प्रियनाशं हृदि शल्यमर्पितम् ।  
म्स्स्_३२१९-२ स्थिरधीस्तु तदेव मन्यते कुशलद्वारतया समुद्धृतम् ॥  
म्स्स्_३२२०-१ अवगम्य कथीकृतं वपुः प्रियबन्धोस्तव निष्फलोदयः ।  
म्स्स्_३२२०-२ बहुलेऽपि गते निशाकरस् तनुतां दुःखमनङ्ग मोक्ष्यति ॥  
म्स्स्_३२२१-१ अवचनं वचनं प्रियसन्निधाव् अनवलोकनमेव विलोकनम् ।  
म्स्स्_३२२१-२ अवयवावरणं च यदञ्चल- व्यतिकरेण तदङ्गसमर्पणम् ॥  
म्स्स्_३२२२-१ अवचयपरिभोगवन्ति हिंस्रैः सहचरितान्यमृगाणि काननानि ।  
म्स्स्_३२२२-२ अभिदधुरभितो मुनिं वधूभ्यः समुदितसाध्वसविक्लवं च चेतः ॥  
म्स्स्_३२२३-१ अवचितकुसुमा विहाय वल्लीर् युवतिषु कोमलमाल्यमालिनीषु ।  
म्स्स्_३२२३-२ पदमुपदधिरे कुलान्यलीनां नपरिचयो मलिनात्मनां प्रधानम् ॥  
म्स्स्_३२२४-१ अवचितबलिपुष्पा वेदिसम्मार्गदक्षा नियमविधिजलानां बर्हिषां चोपनेत्री ।  
म्स्स्_३२२४-२ गिरिशमुपचचार प्रत्यहं सा सुकेशी नियमितपरिखेदा तच्छिरश्चन्द्रपादैः ॥  
म्स्स्_३२२५-१ अवजितमधुना तवाहमक्ष्णो रुचिरतयेत्यवनम्य लज्जयेव ।  
म्स्स्_३२२५-२ श्रवणकुवलयं विलासवत्या भ्रमररुतैरुपकर्णमाचचक्षे ॥  
म्स्स्_३२२६-१ अवज्ञया दीयते यत् तथैवाश्रद्धयापि च ।  
म्स्स्_३२२६-२ तदाहुरधमं दानं मुनयः सत्यवादिनः ॥  
म्स्स्_३२२७-१ अवज्ञया न दातव्यं कस्य चिल्लीलयापि वा ।  
म्स्स्_३२२७-२ अवज्ञया कृतं हन्याद् दातारं नात्र संशयः ॥  
म्स्स्_३२२८-१ अवज्ञया यदहसदुच्चकैर्बलः समुल्लसद्दशनमयूखमण्डलः ।  
म्स्स्_३२२८-२ रुषारुणीकृतमपि तेन तत्क्षणं निजं वपुः पुनरनयन्निजां रुचिम् ॥  
म्स्स्_३२२९-१ अवज्ञातोऽपि दुष्टेन गुणो दोषो न मन्यते ।  
म्स्स्_३२२९-२ नहि चम्पकसौगन्ध्यं पूतिर्भृङ्गावहेलया ॥  
म्स्स्_३२३०-१ अवज्ञानसहस्रैस्तु दोषाः कष्टतरा धने ।  
म्स्स्_३२३०-२ धने सुखकला या च सापि दुःखैर्विधीयते ॥  
म्स्स्_३२३१-१ अवज्ञास्फुटितं प्रेम समीकर्तुं क ईश्वरः ।  
म्स्स्_३२३१-२ सन्धिं न याति स्फुटितं लाक्षालेपेन मौक्तिकम् ॥  
म्स्स्_३२३२-१ अवतारा ह्यसङ्खेया हरेः सत्त्वनिधेर्द्विजाः ।  
म्स्स्_३२३२-२ यथा विदासिनः कुल्याः सरसः स्युः सहस्रशः ॥  
म्स्स्_३२३३-१ अवति निखिललोकं यः पितेवादृतात्मा दहति दुरितराशिं पावको वेन्धनौकम् ।  
म्स्स्_३२३३-२ वितरति शिवसौख्यं हन्ति संसारशत्रुं विदधतु शुभबुद्ध्या तं बुधा धर्ममत्र ॥  
म्स्स्_३२३४-१ अवतु वः सवितुस्तुरगावली स्फुरति मध्यगतारुणनायका ।  
म्स्स्_३२३४-२ समभिलम्भिततुङ्गपयोधरा मरकतैकलतेव नभःश्रियः ॥  
म्स्स्_३२३५-१ अवद्यजम्बालगवेषणाय कृतोद्यमानां खलसैरिभाणाम् ।  
म्स्स्_३२३५-२ कवीन्द्रवाङ्निर्जरनिर्झरिण्यां सञ्जायते व्यर्थमनोरथत्वम् ॥  
म्स्स्_३२३६-१ अवद्यमुक्ते पथि यः प्रवर्तते प्रवर्तयत्यन्यजनं च निःस्पृहः ।  
म्स्स्_३२३६-२ स सेवितव्यः स्वहितैषिणा गुरुः स्वयं तरंस्तारयितुं क्षमः परम् ॥  
म्स्स्_३२३७-१ अवधानेन मौनेन काषायेण जटाजिनैः ।  
म्स्स्_३२३७-२ विश्वासयित्वा द्वेष्टारम् अवलुम्पेद् यथा वृकः ॥  
म्स्स्_३२३८-१ अवधारय धर्मेषु प्रधानमवधानतः ।  
म्स्स्_३२३८-२ निर्भरानन्दकन्दाय गोविन्दाय मनोऽर्पय ॥  
म्स्स्_३२३९-१ अवधार्य कार्यगुरुतामभवन् न भयाय सान्द्रतमसन्तमसम् ।  
म्स्स्_३२३९-२ सुतनोः स्तनौ च दयितोपगमे तनुरोमराजिपथवेपथवे ॥  
म्स्स्_३२४०-१ अवधिदिनावधिजीवाः प्रसीद जीवन्तु पथिकजनजायाः ।  
म्स्स्_३२४०-२ दुर्लङ्घ्यवर्त्मशैलौ स्तनौ पिधेहि प्रपापालि ॥  
म्स्स्_३२४१-१ अवधिदिवसः प्राप्तश्चायं तनोर्विरहस्य वा रविरयमुपैत्यस्तं सख्यो ममापि च जीवितम् ।  
म्स्स्_३२४१-२ तदलमफलैराशाबन्धैः प्रसीद नमोऽस्तु ते हृदय सहसा पाकोत्पीडं विडम्बय दाडिमम् ॥  
म्स्स्_३२४२-१ अवधिदिवसः सोऽयं नात्रागतः किमियत् क्षणं वितर नयने पश्यैतन्मे पुरः सखि साहसम् ।  
म्स्स्_३२४२-२ इयमियमहं रूढज्वालाकरालितरोदसीं मलयजरसाभ्यक्तैरङ्गैः पताम्यभि कौमुदीम् ॥  
म्स्स्_३२४३-१ अवधीरणां कृतवती भवती मयि यत्कुकर्ममहिमा स हि मे ।  
म्स्स्_३२४३-२ यदि चातको न लभतेऽम्बु घनाद् वचनीयता भवति काम्बुमुचः ॥  
म्स्स्_३२४४-१ अवधीरय धनविकलं कुरु गौरवमकृशसम्पदः पुंसः ।  
म्स्स्_३२४४-२ अस्मादृशं हि मुग्धे धनसिद्ध्यै रूपनिर्माणम् ॥  
म्स्स्_३२४५-१ अवधूतप्रणिपाताः पश्चात् सन्तप्यमानमनसोऽपि ।  
म्स्स्_३२४५-२ निभृतैर्व्यपत्रपन्ते दयितानुनयैर्मनस्विन्यः ॥  
म्स्स्_३२४६-१ अवधूयारिभिर्नीता हरिणैस्तुल्यवृत्तिताम् ।  
म्स्स्_३२४६-२ अन्योन्यस्यापि जिह्रीमः किं पुनः सहवासिनाम् ॥  
म्स्स्_३२४७-१ अवधेहि क्षणमेहि भ्रातर्भावज्ञ भावय गिरं नः ।  
म्स्स्_३२४७-२ चरमे चकास्ति चेतसि मूकस्वप्नोपमो भावः ॥  
म्स्स्_३२४८-१ अवधौ दिवसावसानकाले भवनद्वारि विलोचने दधाना ।  
म्स्स्_३२४८-२ अवलोक्य समागतं तदा माम् अथ रामा विकसन्मुखी बभूव ॥  
म्स्स्_३२४९-१ अवध्यं वाथवागम्यम् अकृत्यं नास्ति किञ्चन ।  
म्स्स्_३२४९-२ लोके बुद्धिमतामत्र तस्मात्तां योजयाम्यहम् ॥  
म्स्स्_३२५०-१ अवध्या ब्राह्मणा गावो स्त्रियो बालाश्च ज्ञातयः ।  
म्स्स्_३२५०-२ येषां चान्नानि भुञ्जीत ये च स्युः शरणागताः ॥  
म्स्स्_३२५१-१ अवध्यैरिन्दुपादानाम् असाध्यैश्चन्दनाम्भसाम् ।  
म्स्स्_३२५१-२ देहोष्मभिः सुबोधं ते सखि कामातुरं मनः ॥  
म्स्स्_३२५२-१ अवध्यो ब्राह्मणो बालः स्त्री तपस्वी च रोगभाक् ।  
म्स्स्_३२५२-२ येषां चान्नानि भुक्तानि ये च स्युः शरणं गताः ॥  
म्स्स्_३२५३-१ अवध्यो ब्राह्मणो बालः स्त्री तपस्वी च रोगभाक् ।  
म्स्स्_३२५३-२ विहिता व्यङ्गिता तेषाम् अपराधे गरीयसि ॥  
म्स्स्_३२५४-१ अवनतवदनेन्दुरिच्छतीव व्यवधिमधीरतया यदस्थितास्मै ।  
म्स्स्_३२५४-२ अहरत सुतरामतोऽस्य चेतः स्फुटमभिभूषयति स्त्रियस्त्रपैव ॥  
म्स्स्_३२५५-१ अवनतशिरसः प्रयाम शीघ्रं पथि वृषभा इव वर्षताडिताक्षाः ।  
म्स्स्_३२५५-२ मम हि सदसि गौरवप्रियस्य कुलजनदर्शनकातरं हि चक्षुः ॥  
म्स्स्_३२५६-१ अवनम्य वक्षसि निमग्नकुच- द्वितयेन गाढमुपगूढवता ।  
म्स्स्_३२५६-२ दयितेन तत्क्षणचलद्रशना- कलकिङ्किणीरवमुदासि वधूः ॥  
म्स्स्_३२५७-१ अवनौ शनैः शनैस्त्वं निदधासि पदद्वयं स्वस्य ।  
म्स्स्_३२५७-२ लक्ष्यं पश्यसि न वदसि भजसि जलं बक ततोऽसि सितः ॥  
म्स्स्_३२५८-१ अवन्तिः काव्यमानर्च भर्चोर्मौखरिशेखरः (?) ।  
म्स्स्_३२५८-२ शिष्यो बाणश्च सङ्क्रान्तकान्तवेद्यवचाः कविः ॥  
म्स्स्_३२५९-१ अवन्तिनाथोऽयमुदग्रबाहुर् विशालवक्षास्तनुवृत्तमध्यः ।  
म्स्स्_३२५९-२ आरोप्य चक्रभ्रममुष्णतेजास् त्वष्ट्रेव यत्नोल्लिखितो विभाति ॥  
म्स्स्_३२६०-१ अवन्ति ये जनकसमा मुनीश्वराश् चतुर्विधं गणमनवद्यवृत्तयः ।  
म्स्स्_३२६०-२ स्वदेहवद्दलितमदाष्टकारयो भवन्तु ते मम गुरवो भवान्तकाः ॥  
म्स्स्_३२६१-१ अवन्ध्यं दिवसं कुर्याद् धर्मतः कामतोऽर्थतः ।  
म्स्स्_३२६१-२ गते हि दिवसे तस्मिंस् तदूनं तस्य जीवितम् ॥  
म्स्स्_३२६२-१ अवन्ध्यकोपस्य विहन्तुरापदां भवन्ति वश्याः स्वयमेव देहिनः ।  
म्स्स्_३२६२-२ अमर्षशून्येन जनस्य जन्तुना न जातहार्देन न विद्विषादरः ॥  
म्स्स्_३२६३-१ अवमानहतं यच्च दत्तमश्रद्धया धनम् ।  
म्स्स्_३२६३-२ ऊषरे निष्फलं बीजं क्षिप्तमक्षिप्तमेव तत् ॥  
म्स्स्_३२६४-१ अवमानारणिमथितं दुर्वागिन्धनविवर्धितज्वालम् ।  
म्स्स्_३२६४-२ सत्पुरुषाः कोपाग्निं ज्ञानाम्बुघटैः प्रशमयन्ति ॥  
म्स्स्_३२६५-१ अवमानेन महतां प्रहर्षक्रोधविस्मयैः ।  
म्स्स्_३२६५-२ तपांसि क्षयमायान्ति यशांसीव सुदुर्नयैः ॥  
म्स्स्_३२६६-१ अवमुक्तमपक्रान्तमुख्यं तन्न क्षमं युधि ।  
म्स्स्_३२६६-२ पितृपैतामहं मौलं तत् क्रुद्धं सान्त्वितं क्षमम् ॥  
म्स्स्_३२६७-१ अवयः केवलकवयः कीराः स्युः केवलं धीराः ।  
म्स्स्_३२६७-२ वीराः पण्डितकवयस् तानवमन्ता तु केवलं गवयः ॥  
म्स्स्_३२६८-१ अवयवेषु परस्परबिम्बितेष्व् अतुलनिर्मलकान्तिषु तत्तनोः ।  
म्स्स्_३२६८-२ अयमयं प्रविभाग इति स्फुटं जगति निश्चिनुते चतुरोऽपि कः ॥  
म्स्स्_३२६९-१ अवलम्बितविष्णुपदः कर्षितजनचक्षुरतुलगतिः ।  
म्स्स्_३२६९-२ पत्रमयोऽपि पदार्थः पतङ्गतामेति गुणयोगात् ॥  
म्स्स्_३२७०-१ अवलिप्तेषु मूर्खेषु रौद्रसाहसिकेषु च ।  
म्स्स्_३२७०-२ तथैवापेतधर्मेषु न मैत्रीमाचरेद् बुधः ॥  
म्स्स्_३२७१-१ अवलेपमनङ्गस्य वर्धयन्ति बलाहकाः ।  
म्स्स्_३२७१-२ कर्शयन्ति तु धर्मस्य मारुतोद्धूतशीकराः ॥  
म्स्स्_३२७२-१ अवलोकनमपि सुखयति कुवलयदलचारुचपलनयनायाः ।  
म्स्स्_३२७२-२ किं पुनरलकचलद्द्युति- सरभसमालिङ्गनं तन्व्याः ॥  
म्स्स्_३२७३-१ अवलोकितमनुमोदित- मालिङ्गितमङ्गनाभिरनुरागैः ।  
म्स्स्_३२७३-२ अधिवृन्दावनकुञ्जं मरकतपुञ्जं नमस्यामः ॥  
म्स्स्_३२७४-१ अवलोक्य नर्तितशिखण्डिमण्डलैर् नवनीरदैर्निचुलितं नभस्तलम् ।  
म्स्स्_३२७४-२ दिवसेऽपि वञ्जुलनिकुञ्जमित्वरी विशति स्म वल्लभवतंसितं रसात् ॥  
म्स्स्_३२७५-१ अवलोक्य स्तनौ वध्वा गुञ्जाफलविभूषितौ ।  
म्स्स्_३२७५-२ निःश्वस्य रोदिति क्लिष्टा कुतो व्याधकटुम्बिनी ॥  
म्स्स्_३२७६-१ अवशेन्द्रियचित्तानां हस्तिस्नानमिव क्रिया ।  
म्स्स्_३२७६-२ दुर्भगाभरणप्रायो ज्ञानं भारः क्रियां विना ॥  
म्स्स्_३२७७-१ अवश्यं कोपाग्निस्तव सुतनु निर्वास्यति चिरात् स्वशोभामारूढं मुखमपि च ते हास्यति शुचम् ।  
म्स्स्_३२७७-२ भवद्गोष्ठीशून्या मम तु दिवसा यान्ति य इमे न तेषामावृत्तिः पुनरपि मनो दूयत इति ॥  
म्स्स्_३२७८-१ अवश्यं निधनं सर्वैर् गन्तव्यमिह मानवैः ।  
म्स्स्_३२७८-२ अवश्यभाविन्यर्थे वै सन्तापो नेह विद्यते ॥  
म्स्स्_३२७९-१ अवश्यं पितुराचारं पुत्रः समनुवर्तते ।  
म्स्स्_३२७९-२ नहि केतकवृक्षस्य भवत्यामलकीफलम् ॥  
म्स्स्_३२८०-१ ॥। ॥। ॥। ॥। ॥। ॥। ।  
म्स्स्_३२८०-२ अवश्यं प्राणिनां प्राणा रक्षितव्या यथाबलम् ॥  
म्स्स्_३२८१-१ अवश्यं भाविनं नाशं भावित्वाद् विध्युपस्थितम् ।  
म्स्स्_३२८१-२ अयमेव हि ते कालः पूर्वमासीदनागतः ॥  
म्स्स्_३२८२-१ अवश्यं भाविनो भावा भवन्ति महातमपि ।  
म्स्स्_३२८२-२ नग्नत्वं नीलकण्ठस्य महाहिशयनं हरेः ॥  
म्स्स्_३२८३-१ अवश्यम्भाविभावानां प्रतीकारो भवेद् यद ।  
म्स्स्_३२८३-२ तदा दुःखैर्न बाध्यन्ते नलरामयुधिष्ठिराः ॥  
म्स्स्_३२८४-१ अवश्यं यातारश्चिरतरमुषित्वापि विषया वियोगे को भेदस्त्यजति न जनो यत् स्वममून् ।  
म्स्स्_३२८४-२ व्रजन्तः स्वातन्त्र्यादतुलपरितापाय मनसः स्वयं त्यक्ता ह्येते शमसुखमनन्तं विदधति ॥  
म्स्स्_३२८५-१ अवश्यं लभते कर्ता फलं पापस्य कर्मणः ।  
म्स्स्_३२८५-२ घोरं पर्यागते काले द्रुमः पुष्पमिवार्तवम् ॥  
म्स्स्_३२८६-१ अवश्यकारणैः प्राणान् धारयत्येव चातकः ।  
म्स्स्_३२८६-२ प्रार्थनाभङ्गभीतोऽपि शक्रादपि न याचते ॥  
म्स्स्_३२८७-१ अवश्यगत्वरैः प्राणैर् मृत्युकाले महात्मनाम् ।  
म्स्स्_३२८७-२ परोपकारश्चेत् कश्चित् सिध्येत् तदमृतं मृतम् ॥  
म्स्स्_३२८८-१ अवश्यनिष्पत्तिमहाफलाढ्याम् अदीर्घसूत्रां परिणामकल्याम् ।  
म्स्स्_३२८८-२ कामं व्ययायासकरीमुपेयान् न त्वेव जातु क्षयदोषयुक्ताम् ॥  
म्स्स्_३२८९-१ अवश्यभव्येष्वनवग्रहग्रहा यया दिशा धावति वेधसः स्पृहा ।  
म्स्स्_३२८९-२ तृणेन वात्येव तयानुगम्यते जनस्य चित्तेन भृशावशात्मना ॥  
म्स्स्_३२९०-१ अवश्यमायान्ति वशं विपश्चिताम् उपायसन्दंशबलेन सम्पदः ।  
म्स्स्_३२९०-२ भवत्युदारं विधिवत् प्रयोजिते फलं हि राज्ञां क्वचिदर्थसिद्धये ॥  
म्स्स्_३२९१-१ अवश्यमिन्द्रियैस्तात वर्तितव्यं स्वगोचरे ।  
म्स्स्_३२९१-२ चण्डरागस्तु यस्तत्र तं बुधः परिवर्जयेत् ॥  
म्स्स्_३२९२-१ अवश्यमेव भोक्तव्यं कर्मणां त्वक्षयं फलम् ।  
म्स्स्_३२९२-२ नाभुक्तं क्षीयते कर्म कल्पकोटिशतैरपि ॥  
म्स्स्_३२९३-१ अवश्यमेव भोक्तव्यं कृतं कर्म शुभाशुभम् ।  
म्स्स्_३२९३-२ कृतकर्मक्षयो नास्ति कल्पकोटिशतैरपि ॥  
म्स्स्_३२९४-१ अवश्यायकणैः प्राणान् सन्धारयति तित्तिरिः ।  
म्स्स्_३२९४-२ याच्ञाभङ्गभयाद् भीतो न दैवमपि याचते ॥  
म्स्स्_३२९५-१ अवसरपठितं सर्वं सुभाषितत्वं प्रयाति यत् किञ्चित् ।  
म्स्स्_३२९५-२ चाषः प्रयाणसमये खरनिनदो मङ्गलो भवति ॥  
म्स्स्_३२९६-१ अवसरपठितं सर्वं सुभाषितत्वं प्रयात्यसूक्तमपि ।  
म्स्स्_३२९६-२ क्षुधि कदशनमपि नितरां भोक्तुः सम्पद्यते स्वादु ॥  
म्स्स्_३२९७-१ अवसरपठिता वाणी गुणगणरहितापि शोभते पुंसाम् ।  
म्स्स्_३२९७-२ रतिसमये रमणीनां भूषणहानिस्तु भूषणं भवति ॥  
म्स्स्_३२९८-१ अवसरमधिगम्य तं हरन्त्यो हृदयमयत्नकृतोज्ज्वलस्वरूपाः ।  
म्स्स्_३२९८-२ अवनिषु पदमङ्गनास्तदानीं न्यदधत विभ्रमसम्पदोऽङ्गनासु ॥  
म्स्स्_३२९९-१ अवसितं हसितं प्रसितं मुदा विलसितं ह्रसितं स्मरभासितम् ।  
म्स्स्_३२९९-२ न समदाः प्रमदा हतसम्मदाः पुरहितं विहितं न समीहितम् ॥  
म्स्स्_३३००-१ अवस्कन्दप्रदानस्य सर्वे कालाः प्रकीर्तिताः ।  
म्स्स्_३३००-२ व्यसने वर्तमानस्य शत्रोच्छिद्रान्वितस्य च ॥  
म्स्स्_३३०१-१ अवस्कन्दभयाद् राजा प्रजागरकृतश्रमम् ।  
म्स्स्_३३०१-२ दिवासुप्तं सदा हन्यान् निद्राव्याकुलसैनिकम् ॥  
म्स्स्_३३०२-१ अवस्था पूज्यते राजन् न शरीरं शरीरिणाम् ।  
म्स्स्_३३०२-२ तदा वनचरो राम इदानीं नृपतां गतः ॥  
म्स्स्_३३०३-१ अवाकिरन् वयोवृद्धास् तं लाजैः पौरयोषितः ।  
म्स्स्_३३०३-२ पृषतैर्मन्दरोद्धूतैः क्षीरोर्मय इवाच्युतम् ॥  
म्स्स्_३३०४-१ अवाक्षिरास्तमस्यन्धे किल्बिषी नरकं पतेत् ।  
म्स्स्_३३०४-२ यः प्रश्नं वितथं ब्रूयात् पृष्टः सन् धर्मनिश्चये ॥  
म्स्स्_३३०५-१ अवाच्यवादांश्च बहून् वदिष्यन्ति तवाहिताः ।  
म्स्स्_३३०५-२ निन्दन्तस्तव सामर्थ्यं ततो दुःखतरं नु किम् ॥  
म्स्स्_३३०६-१ अवाप सापत्रपतां स भूपतिर् जितेन्द्रियाणां धुरि कीर्तितस्थितिः ।  
म्स्स्_३३०६-२ असंवरे शम्बरवैरिविक्रमे क्रमेण तत्र स्फुटतामुपेयुषि ॥  
म्स्स्_३३०७-१ अवापुस्तापमत्यर्थं शफर्यः पल्वलोदके ।  
म्स्स्_३३०७-२ पुत्रक्षेत्रादिसक्तेन ममत्वेन यथा गृही ॥  
म्स्स्_३३०८-१ अवाप्तः प्रागल्भ्यं परिणतरुचः शैलतनये कलङ्को नैवायं विलसति शशाङ्कस्य वपुषि ।  
म्स्स्_३३०८-२ अमुष्येयं मन्ये विगलदमृतस्यन्दशिशिरे रतिश्रान्ता शेते रजनिरमणी गाढमुरसि ॥  
म्स्स्_३३०९-१ अवाप्तैर्द्राघिम्णा परिचयमुदन्वत्तटभुवाम् असौ भाति श्यामद्युतिभिरुदकैर्मेखलभुवः ।  
म्स्स्_३३०९-२ अगस्त्यस्याकार्षीद् वचनमिति कोपादुदधिना गृहीतः केशेषु प्रसभमिव विन्ध्यक्षितिधरः ॥  
म्स्स्_३३१०-१ अवाप्यते वा किमियद्भवत्या चित्तैकपद्यामपि विद्यते यः ।  
म्स्स्_३३१०-२ यत्रान्धकारः किल चेतसोऽपि जिह्मेतरैर्ब्रह्म तदप्यवाप्यम् ॥  
म्स्स्_३३११-१ अवाप्यान् कामयस्वार्थान् नानवाप्यान् कदाचन ।  
म्स्स्_३३११-२ प्रत्युत्पन्नाननुभवन् मा शुचस्त्वमनागतान् ॥  
म्स्स्_३३१२-१ अवामभागेन यदा वलित्वा श्वा पृष्ठकण्डूतिमपाकरोति ।  
म्स्स्_३३१२-२ तदह्नि तत्रैव कृतान्तगेहे रोगाभिभूतो नियतं प्रयाति ॥  
म्स्स्_३३१३-१ अवालुकाश्लक्ष्णमृदा पूरिते गर्तशोधनम् ।  
म्स्स्_३३१३-२ कोदण्डार्धमिते खाते जलसिक्ते वपेत्तरुम् ।  
म्स्स्_३३१३-३ कदलीक्षीरिणौ रोप्यौ मूले दत्त्वा तु गोमयम् ॥  
म्स्स्_३३१४-१ अवाहिता विनश्यन्ति सर्वकर्मक्षमा अपि ।  
म्स्स्_३३१४-२ कृशा व्याधिपरीताङ्गा जायन्तेऽत्यन्तवाहनात् ॥  
म्स्स्_३३१५-१ अविकारिणमपि सज्जनम् अनिशमनार्यः प्रबाधतेऽत्यर्थम् ।  
म्स्स्_३३१५-२ कमलिन्या किमिह कृतं हिमस्य यत्तां सदा दहति ॥  
म्स्स्_३३१६-१ अविकृतकृतभौमरवा सुस्थानस्था सुचेष्टिता वामे ।  
म्स्स्_३३१६-२ यात्रासु दृष्टमात्रा दुर्गा दुर्गाणि तारयति ॥  
म्स्स्_३३१७-१ अविक्रियां चैव समाश्रिताः समं हरन्ति जालं मम पक्षिणो ह्यमी ।  
म्स्स्_३३१७-२ विवादमेष्यन्ति परस्परं यदा समागमिष्यन्ति च मद्वशं तदा ॥  
म्स्स्_३३१८-१ अविक्रेयं लवणं पक्वमन्नं दधि क्षीरं मधु तैलं घृतं च ।  
म्स्स्_३३१८-२ तिला मांसं मूलफलानि शाकं रक्तं वासः सर्वगन्धा गुडश्च ॥  
म्स्स्_३३१९-१ अविग्रहस्याप्यतुलेन हेतुना समेतभिन्नद्वयमूर्ति तिष्ठतः ।  
म्स्स्_३३१९-२ तवैव नान्यस्य जगत्सु दृश्यते विरुद्धवेषाभरणस्य कान्तता ॥  
म्स्स्_३३२०-१ अविचारयतो युक्तिकथनं तुषखण्डनम् ।  
म्स्स्_३३२०-२ नीचेषूपकृतं राजन् बालुकास्विव मूत्रितम् ॥  
म्स्स्_३३२१-१ अविचारेण यत् कर्म कृतं तन्मर्मकृन्तनम् ।  
म्स्स्_३३२१-२ प्रसह्य सीताहरणाद् अतीता रावणश्रियः ॥  
म्स्स्_३३२२-१ अविजित्य य आत्मानम् अमात्यान् विजिगीषते ।  
म्स्स्_३३२२-२ अमित्रान् वाजितामात्यः सोऽवशः परिहीयते ॥  
म्स्स्_३३२३-१ अविज्ञातप्रबन्धस्य वचो वाचस्पतेरपि ।  
म्स्स्_३३२३-२ व्रजत्यफलतामेव नयद्रुह इवेहितम् ॥  
म्स्स्_३३२४-१ अविज्ञातप्रयुक्तेन धर्षिता मम वाससा ।  
म्स्स्_३३२४-२ संवृता शरदभ्रेण चन्द्रलेखेव शोभते ॥  
म्स्स्_३३२५-१ अविज्ञातविशेषस्य सर्वतेजोऽपहारिणः ।  
म्स्स्_३३२५-२ स्वामिनो निर्विवेकस्य तमसश्च किमन्तरम् ॥  
म्स्स्_३३२६-१ अविज्ञातस्य विज्ञानं विज्ञातस्य च निश्चयः ।  
म्स्स्_३३२६-२ आरम्भः कर्मणां शश्वद् आरब्धस्यान्तदर्शनम् ॥  
म्स्स्_३३२७-१ अविज्ञातस्य विज्ञानं विज्ञातस्य विनिश्चयः ।  
म्स्स्_३३२७-२ अर्थद्वैधस्य सन्देहच् छेदनं शेषदर्शनम् ॥  
म्स्स्_३३२८-१ अविज्ञातावसक्तेन दूषिता मम वाससा ।  
म्स्स्_३३२८-२ छादिता शरदभ्रेण चन्द्रलेखेव दृश्यते ॥  
म्स्स्_३३२९-१ अविज्ञाते परे तत्त्वे शास्त्राधीतिस्तु निष्फला ।  
म्स्स्_३३२९-२ विज्ञातेऽपि परे तत्त्वे शास्त्राधीतिस्तु निष्फला ॥  
म्स्स्_३३३०-१ अविज्ञातो धृतः खङ्गः शुभसम्पत्तिनाशकः ।  
म्स्स्_३३३०-२ विज्ञातः सकलैश्वर्यदायको भवति प्रभोः ।  
म्स्स्_३३३०-३ तस्मात् तेषां गुणान् वक्ष्ये यथोक्तं मुनिपुङ्गवैः ॥  
म्स्स्_३३३१-१ अविज्ञानाद् राज्ञो भवति मतिहीनः परिजनस् ततस्तत्प्राधान्याद् भवति न समीपे बुधजनः ।  
म्स्स्_३३३१-२ बुधैस्त्यक्ते राज्ये भवति हि न नीतिर्गुणवती प्रनष्टायां नीतौ सनृपमवशं नश्यति कुलम् ॥  
म्स्स्_३३३२-१ अविज्ञाय फलं यो हि कर्म त्वेवानुधावति ।  
म्स्स्_३३३२-२ स शोचेत् फलवेलायां यथा किंशुकसेचकः ॥  
म्स्स्_३३३३-१ अविज्ञायान्यसामर्थ्यं स्वसामर्थ्यं प्रदर्शयेत् ।  
म्स्स्_३३३३-२ उपहासमवाप्नोति तथैवायमिहाचलः ॥  
म्स्स्_३३३४-१ अवितथमनोरथपथ- प्रथनेषु प्रगुणगरिमगीतश्रीः ।  
म्स्स्_३३३४-२ सुरतरुसदृशः स भवान् अभिलषणीयः क्षितीश्वर न कस्य ॥  
म्स्स्_३३३५-१ अवितृप्ततया तथापि मे हृदयं निर्णयमेव धावति ।  
म्स्स्_३३३५-२ अवसाययितुं क्षमाः सुखं न विधेयेषु विशेषसम्पदः ॥  
म्स्स्_३३३६-१ अविदग्धः पतिः स्त्रीणां प्रौढाणां नायको गुणी ।  
म्स्स्_३३३६-२ गुणिनां त्यागिनां स्तोको विभवश्चेति दुःखकृत् ॥  
म्स्स्_३३३७-१ अविदग्धः श्रमकठिनो दुर्लभयोषिद्युवा जडो विप्रः ।  
म्स्स्_३३३७-२ अपमृत्युरुपक्रान्तः कामिव्याजेन मे रात्रौ ॥  
म्स्स्_३३३८-१ अविदितगुणान्तराणां नो दोषः प्राप्तदेशवासानाम् ।  
म्स्स्_३३३८-२ स्वाधीनकुङ्कुमा अपि यद्विदधति बहुमतिं नीले ॥  
म्स्स्_३३३९-१ अविदितगुणापि सत्कवि- भणितिः कर्णेषु वमति मधुधाराम् ।  
म्स्स्_३३३९-२ अनधिगतपरिमलापि हि हरति दृशं मालतीमाला ॥  
म्स्स्_३३४०-१ अविदितपरमानन्दो वदति जनो विषयमेव रमणीयम् ।  
म्स्स्_३३४०-२ तिलतैलमेव मिष्टं येन न दृष्टं घृतं क्वापि ॥  
म्स्स्_३३४१-१ अविदितपरवेदनो मनोभूर् ध्रुवमयमेवमनङ्ग एव नित्यम् ।  
म्स्स्_३३४१-२ यदि पुनरभविष्यदस्य चाङ्गं न खलु तदा व्यथयिष्यदन्यदेहम् ॥  
म्स्स्_३३४२-१ अविदितशषसविशेषा वाणी निःसरति वक्त्रतो येषाम् ।  
म्स्स्_३३४२-२ गुदवदनविवरभेदो रदनैरनुमीयते तेषाम् ॥  
म्स्स्_३३४३-१ अविदितसुखदुःखं निर्गुणं वस्तु किञ्चिज् जडमतिरिह कश्चिन् मोक्ष इत्याचचक्षे ।  
म्स्स्_३३४३-२ मम तु मतमनङ्गस्मेरतारुण्यघूर्णन् मदकलमदिराक्षीनीविमोक्षो हि मोक्षः ॥  
म्स्स्_३३४४-१ अविदित्वात्मनः शक्तिं परस्य न समुत्सुकः ।  
म्स्स्_३३४४-२ गच्छन्नभिमुखो वह्नौ नाशं याति पतङ्गवत् ॥  
म्स्स्_३३४५-१ अविद्यं जीवनं शून्यं दिक्शून्या चेदबान्धवा ।  
म्स्स्_३३४५-२ पुत्रहीनं गृहं शून्यं सर्वशून्या दरिद्रता ॥  
म्स्स्_३३४६-१ अविद्यः पुरुषः शोच्यः शोच्यं मिथुनमप्रजम् ।  
म्स्स्_३३४६-२ निराहाराः प्रजाः शोच्याः शोच्यं राष्ट्रमराजकम् ॥  
म्स्स्_३३४७-१ अविद्याकामकर्मादिपाशबन्धं विमोचितुम् ।  
म्स्स्_३३४७-२ कः शक्नुयाद् विनात्मानं कल्पकोटिशतैरपि ॥  
म्स्स्_३३४८-१ अविद्यानाशिनी विद्या भावना भवनाशिनी ।  
म्स्स्_३३४८-२ दारिद्र्यनाशनं दानं शीलं दुर्गतिनाशनम् ॥  
म्स्स्_३३४९-१ अविद्याबीजविध्वंसाद् अयमार्षेण चक्षुषा ।  
म्स्स्_३३४९-२ कालौ भूतभविष्यन्तौ वर्तमानमवीविशत् ॥  
म्स्स्_३३५०-१ अविद्वांश्चैव विद्वांश्च ब्राह्मणो दैवतं महत् ।  
म्स्स्_३३५०-२ प्रणीतश्चाप्रणीतश्च यथाग्निर्दैवतं महत् ॥  
म्स्स्_३३५१-१ अविद्वांसमलं लोके विद्वांसमपि वा पुनः ।  
म्स्स्_३३५१-२ प्रमदा ह्युत्पथं नेतुं कामक्रोधवशानुगम् ॥  
म्स्स्_३३५२-१ अविद्वानपि भूपालो विद्यावृद्धोपसेवया ।  
म्स्स्_३३५२-२ परां श्रियमवाप्नोतिजलासन्नतरुर्यथा ॥  
म्स्स्_३३५३-१ अविधेये जने पुंसां कोपः किमुपजायते ।  
म्स्स्_३३५३-२ विधेयेऽपि च कः कोपस् तन्निवेशितजीविते ॥  
म्स्स्_३३५४-१ अविधेयो भृत्यजनः शठानि मित्राण्यदायकः स्वामी ।  
म्स्स्_३३५४-२ विनयरहिता च भार्या मस्तकशूलानि चत्वारि ॥  
म्स्स्_३३५५-१ अविनयभुवामज्ञानानां शमाय भवन्नपि प्रकृतिकुटिलाद्विद्याभ्यासः खलत्वविवृद्धये ।  
म्स्स्_३३५५-२ फणिभयभृतामस्तूच्छेदक्षमस्तमसामसौ विषधरफणारत्नालोको भयं तु भृशायते ॥  
म्स्स्_३३५६-१ अविनयरतमादरादृते वशमवशं हि नयन्ति विद्विषः ।  
म्स्स्_३३५६-२ श्रुतविनयनिधिं समाश्रितस् तनुरपि नैति पराभवं क्वचित् ॥  
म्स्स्_३३५७-१ अविनाशि तु तद्विद्धि येन सर्वमिदं ततम् ।  
म्स्स्_३३५७-२ विनाशमव्ययस्यास्य न कश्चित् कर्तुमर्हति ॥  
म्स्स्_३३५८-१ अविनाशिनमग्राम्यम् अकरोत् सातवाहनः ।  
म्स्स्_३३५८-२ विशुद्धजातिभिः कोशं रत्नैरिव सुभाषितैः ॥  
म्स्स्_३३५९-१ अविनीतः सुतो जातः कथं न दहनात्मकः ।  
म्स्स्_३३५९-२ विनीतस्तु सुतो जातः कथं न पुरुषोत्तमः ॥  
म्स्स्_३३६०-१ अविनीतस्य या विद्या सा चिरं नैव तिष्ठति ।  
म्स्स्_३३६०-२ मर्कटस्य गले बद्धा मणीनां मालिका यथा ॥  
म्स्स्_३३६१-१ अविनीतो भृत्यजनो नृपतिरदाता शठानि मित्राणि ।  
म्स्स्_३३६१-२ अविनयवती च भार्या मस्तकशूलानि चत्वारि ॥  
म्स्स्_३३६२-१ अविभावितेषुविषयः प्रथमं मदनोऽपि नूनमभवत् तमसा ।  
म्स्स्_३३६२-२ उदिते दिशः प्रकटयत्यमुना यदधर्मधाम्नि धनुराचकृषे ॥  
म्स्स्_३३६३-१ अविभाव्यतारकमदृष्टहिम- द्युतिबिम्बमस्तमितभानु नभः ।  
म्स्स्_३३६३-२ अवसन्नतापमतमिस्रमभाद् अपदोषतैव विगुणस्य गुणः ॥  
म्स्स्_३३६४-१ अविभ्रमालोकनदुर्भगाणि प्रव्यक्तवक्त्रस्तनमण्डलानि ।  
म्स्स्_३३६४-२ अङ्गानि रे पामरकामिनीनाम् अपुण्यतारुण्य किमाश्रितानि ॥  
म्स्स्_३३६५-१ अविमृष्यमेतदभिलष्यति स द्विषतां वधेन विषयाभिरतिम् ।  
म्स्स्_३३६५-२ भववीतये नहि तथा स विधिः क्व शरासनं क्व च विमुक्तिपथः ॥  
म्स्स्_३३६६-१ अविरतं परकार्यकृतां सतां मधुरिमातिशयेन वचोऽमृतम् ।  
म्स्स्_३३६६-२ अपि च मानसमम्बुनिधिर्यशो विमलशारदचन्दिरचन्द्रिका ॥  
म्स्स्_३३६७-१ अविरतकुसुमावचायखेदान् निहितभुजालतयैकयोपकण्ठम् ।  
म्स्स्_३३६७-२ विपुलतरनिरन्तरावलग्न- स्तनपिहितप्रियवक्षसा ललम्बे ॥  
म्स्स्_३३६८-१ अविरततरुणीसहस्रमध्य- स्थितिविगलत्पुरुषव्रता इवैते ।  
म्स्स्_३३६८-२ प्रतिपदमतिकातराः क्षितीशाः परिकलयन्ति भयं समन्ततोऽपि ॥  
म्स्स्_३३६९-१ अविरतमक्लममुद्धृत- धरातलं सुस्मितोल्लसद्वदनम् ।  
म्स्स्_३३६९-२ जगदानन्दविधायिनम् उपैमि शरणं प्रभुं शेषम् ॥  
म्स्स्_३३७०-१ अविरतमधुपानागारमिन्दिन्दिराणाम् अभिसरणनिकुञ्जं राजहंसीकुलस्य ।  
म्स्स्_३३७०-२ प्रविततबहुशालं सद्म पद्मालयाया वितरति रतिमक्ष्णोरेष लीलातडागः ॥  
म्स्स्_३३७१-१ अविरतमिदमम्भः स्वेच्छयोच्चालयन्त्या विकचकमलकान्तोत्तानपाणिद्वयेन ।  
म्स्स्_३३७१-२ परिकलित इवार्घ्यः कामबाणातिथिभ्यः सलिलमिव वितीर्णं बाललीलासुखानाम् ॥  
म्स्स्_३३७२-१ अविरतरतलीलायासजातश्रमाणाम् उपशममुपयान्तं निःसहेऽङ्गेऽङ्गनानाम् ।  
म्स्स्_३३७२-२ पुनरुषसि विविक्तैर्मातरिश्वावचूर्ण्य ज्वलयति मदनाग्निं मालतीनां रजोभिः ॥  
म्स्स्_३३७३-१ अविरतविरुतकपोतीम् अर्पितरसमावृणोति घनवलनः ।  
म्स्स्_३३७३-२ नवलतिकामतिकातर- तरलितमदिरद्वयीं मुदिरः ॥  
म्स्स्_३३७४-१ अविरताम्बुजसङ्गतिसङ्गलद्- बहलकेसरसंवलितेव या ।  
म्स्स्_३३७४-२ ललितवस्तुविधानसुखोल्लसत्- तनुरुहा तनुरात्मभुवोऽवतात् ॥  
म्स्स्_३३७५-१ अविरलकमलविकासः सकलालिमदश्च कोकिलानन्दः ।  
म्स्स्_३३७५-२ रम्योऽयमेति सम्प्रति लोकोत्कण्ठाकरः कालः ॥  
म्स्स्_३३७६-१ अविरलकरवालकम्पनैर् भ्रुकुटीतर्जनगर्जनैर्मुहुः ।  
म्स्स्_३३७६-२ ददृशे तव वैरिणां मदः स गतः क्वापि तवेक्षणे क्षणात् ॥  
म्स्स्_३३७७-१ अविरलधारानिकरं जलदैर्जलमुत्सृजद्भिरतिमात्रम् ।  
म्स्स्_३३७७-२ मानिवधूहृदयेभ्यः कालुष्यमशेषतो मृष्टम् ॥  
म्स्स्_३३७८-१ अविरलपतद्बाष्पोत्पीडप्रसिक्तकपोलया वचनविषयः सन्देशोऽन्यस्तया विहितो न ते ।  
म्स्स्_३३७८-२ मनसि किमपि ध्यायन्त्या तु क्षणं तव कान्तया पथिक निहिता दृष्टिः कष्टं नवे करुणाङ्कुरे ॥  
म्स्स्_३३७९-१ अविरलपरागसैकत- मकरन्दतरङ्गिणीमनुवनान्तम् ।  
म्स्स्_३३७९-२ पिकयुवतिजानुदघ्नीं गाहन्ते मधुपयोषितस्तृषिताः ॥  
म्स्स्_३३८०-१ अविरलपरिवाहैरश्रुणः सारणीनां स्मरदहनशिखोष्णश्वासपूरैश्च तस्याः ।  
म्स्स्_३३८०-२ सुभग बत कृशाङ्ग्याः स्पर्धयान्योन्यमेभिः क्रियत इव पुरो भूः पङ्किला पांसुला च ॥  
म्स्स्_३३८१-१ अविरलपुलकः सह व्रजन्त्याः प्रतिपदमेकतरः स्तनस्तरुण्याः ।  
म्स्स्_३३८१-२ घटितविघटितः प्रियस्य वक्षस्- तटमुवि कन्दुकविभ्रमं बभार ॥  
म्स्स्_३३८२-१ अविरलफलिनीवनप्रसूनः कुसुमितकुन्दसुगन्धिगन्धवाहः ।  
म्स्स्_३३८२-२ गुणमसमयजं चिराय लेभे विरलतुषारकणस्तुषारकालः ॥  
म्स्स्_३३८३-१ अविरलमदजलनिवहं भ्रमरकुलानीकसेवितकपोलम् ।  
म्स्स्_३३८३-२ अभिमतफलदातारं कामेशं गणपतिं वन्दे ॥  
म्स्स्_३३८४-१ अविरलमदधाराधौतकुम्भः शरण्यः फणिवरवृतगात्रः सिद्धसाध्यादिवन्द्यः ।  
म्स्स्_३३८४-२ त्रिभुवनजनविघ्नध्वान्तविध्वंसदक्षो वितरतु गजवक्त्रः सन्ततं मङ्गलं वः ॥  
म्स्स्_३३८५-१ अविरलमिव दाम्ना पौण्डरीकेण नद्धः स्नपित इव च दुग्धस्रोतसा निर्भरेण ।  
म्स्स्_३३८५-२ कवलित इव कृत्स्नश्चक्षुषा स्फारितेन प्रसभममृतमेघेनेव सान्द्रेण सिक्तः ॥  
म्स्स्_३३८६-१ अविरलविगलन्मदजल- कपोलपालीनिलीनमधुपकुलः ।  
म्स्स्_३३८६-२ उद्भिन्ननवश्मश्रु- श्रेणिरिव द्विपमुखो जयति ॥  
म्स्स्_३३८७-१ अविरलविलोलजलदः कुटजार्जुननीपसुरभिवनवातः ।  
म्स्स्_३३८७-२ अयमायातः कालो हन्त मृताः पथिकगेहिन्यः ॥  
म्स्स्_३३८८-१ अविरुद्धं सुखस्थं यो दुःखमार्गे नियोजयेत् ।  
म्स्स्_३३८८-२ जन्मजन्मान्तरे दुःखी स नरः स्यादसंशयम् ॥  
म्स्स्_३३८९-१ अविलम्बि सुवृत्तं च उदरं चातिपूजितम् ।  
म्स्स्_३३८९-२ नातिदीर्घं समं पृष्ठं किञ्चिच्च विनतं शुभम् ॥  
म्स्स्_३३९०-१ अविलम्बे कृत्यसिद्धौ मान्त्रिकैराप्यते यशः ।  
म्स्स्_३३९०-२ विलम्बे कर्मबाहुल्यं विख्याप्यावाप्यते धनम् ॥  
म्स्स्_३३९१-१ अविविक्तावतिस्तब्धौ स्तनावाढ्याविवादृतौ ।  
म्स्स्_३३९१-२ विविक्तावानतावेव दरिद्राविव गर्हितौ ॥  
म्स्स्_३३९२-१ अविवेकमतिर्नृपतिर् मन्त्री गुणवत्सु वक्रितग्रीवः ।  
म्स्स्_३३९२-२ यत्र खलाश्च प्रबलास् तत्र कथं सज्जनावसरः ॥  
म्स्स्_३३९३-१ अविवेकवृथाश्रमाविवार्थं क्षयलोभाविव संश्रितानुरागम् ।  
म्स्स्_३३९३-२ विजिगीषुमिवानयप्रमादाव् अवसादं विशिखौ विनिन्यतुस्तम् ॥  
म्स्स्_३३९४-१ अविवेकि कुचद्वन्द्वं हन्तु नाम जगत्त्रयम् ।  
म्स्स्_३३९४-२ श्रुतिप्रणयिनोरक्ष्णोर् अयुक्तं जनमारणम् ॥  
म्स्स्_३३९५-१ अविवेकिनि भूपाले नश्यन्ति गुणिनां गुणाः ।  
म्स्स्_३३९५-२ प्रवासरसिके कान्ते यथा साध्व्याः स्तनोन्नतिः ॥  
म्स्स्_३३९६-१ अविवेकिनि भूपे यः करोत्याशां समृद्धये ।  
म्स्स्_३३९६-२ यास्याम्यहमनेनेति करोत्याशां स मृद्धये ॥  
म्स्स्_३३९७-१ अविवेको हि सर्वेषाम् आपदां परमं पदम् ।  
म्स्स्_३३९७-२ विवेकरहितो लोके पशुरेव न संशयः ॥  
म्स्स्_३३९८-१ अविशदचलं नेत्रप्रान्तावलोकनमस्फुटं चकितचकिता वाचः स्पर्शः क्वचिज्जनसङ्कुले ।  
म्स्स्_३३९८-२ इति तव मया प्रेमारम्भे य एव निरीक्षिताः कठिनमनसो दृष्टा भावास्त एव विरज्यतः ॥  
म्स्स्_३३९९-१ अविशीर्णकान्तपात्रे नव्यदशे सुमुखि सम्भृतस्नेहे ।  
म्स्स्_३३९९-२ मद्गेहदीपकलिके कथमुपयातासि निर्वाणम् ॥  
म्स्स्_३४००-१ अविशुद्धकुलोत्पन्ना देहार्पणजीविका शठाचरणा ।  
म्स्स्_३४००-२ क्वाहं रूपाजीवा क्व भवन्तः श्लाघनीयजन्मगुणाः ॥  
म्स्स्_३४०१-१ अविश्रान्तो वातो दहन इव सोयं जनयति प्रसक्तं सातत्याद् दलयति कुलाद्रीनपि जलम् ।  
म्स्स्_३४०१-२ प्रसूते कृत्येषु व्यवसितिरनिर्व्यूढसुदृढा फलावाप्तिं लोके प्रतिकलमसम्भाव्यविभवाम् ॥  
म्स्स्_३४०२-१ अविश्रामं वहेद् भारं शीतोष्णं च न विन्दति ।  
म्स्स्_३४०२-२ ससन्तोषस्तथा नित्यं त्रीणि शिक्षेत गर्दभात् ॥  
म्स्स्_३४०३-१ अविश्राममपाथेयम् अनालम्भमदेशकम् ।  
म्स्स्_३४०३-२ तमःकान्तारमध्वानं कथमेको गमिष्यसि ॥  
म्स्स्_३४०४-१ अविश्वसन् धूर्तधुरन्धरोऽपि नरः पुरन्ध्रीपुरतोऽन्ध एव ।  
म्स्स्_३४०४-२ अशेषशिक्षाकुशलोऽपि काकः प्रतार्यते किं न पिकाङ्गनाभिः ॥  
म्स्स्_३४०५-१ अविश्वस्ता स्त्रियः सर्वा अधमोत्तममध्यमाः ।  
म्स्स्_३४०५-२ यः कश्चिद् विश्वसेत् तासां पश्चात्तापैः स दह्यते ॥  
म्स्स्_३४०६-१ अविश्वासं सदा तिष्ठेत् सन्धिना विग्रहेण च ।  
म्स्स्_३४०६-२ द्वैधीभावं समाश्रित्य पापे शत्रौ बलीयसि ॥  
म्स्स्_३४०७-१ अविश्वासविधानाय महापातकहेतवे ।  
म्स्स्_३४०७-२ पितापुत्रविरोधाय हिरण्याय नमोऽस्तु ते ॥  
म्स्स्_३४०८-१ अविषं विषमित्याहुर् ब्रह्मस्वं विषमुच्यते ।  
म्स्स्_३४०८-२ विषं हन्ति किलैकं च ब्रह्मस्वं पुत्रपौत्रकम् ॥  
म्स्स्_३४०९-१ अविसंवादको दक्षः कृतज्ञो मतिमानृजुः ।  
म्स्स्_३४०९-२ अपि सङ्क्षीणकोशोऽपि लभते परिवारणम् ॥  
म्स्स्_३४१०-१ अविसंवादनं दानं समयस्याव्यतिक्रमः ।  
म्स्स्_३४१०-२ आवर्तयन्ति भूतानि सम्यक्प्रणिहिता च वाक् ॥  
म्स्स्_३४११-१ अविसृष्टोऽपि सन् प्राज्ञः सर्वेण च समं व्रजेत् ।  
म्स्स्_३४११-२ प्रविशेदप्यनाहूतस् त्वन्यदा भर्त्तुराज्ञया ॥  
म्स्स्_३४१२-१ अविस्मृतोपकारः स्यान् न कुर्वीत कृतघ्नताम् ।  
म्स्स्_३४१२-२ हत्वोपकारिणं विप्रो नाडीजङ्घमधश्च्युतः ॥  
म्स्स्_३४१३-१ अवीरोऽपि चमूवीरसाहाय्येन द्विषो जयेत् ।  
म्स्स्_३४१३-२ चमूसाहाय्यशून्यानां जयश्रीर्व्याकुलायते ॥  
म्स्स्_३४१४-१ अवृत्तिं विनयो हन्ति हन्त्यनर्थं पराक्रमः ।  
म्स्स्_३४१४-२ हन्ति नितय्ं क्षमा क्रोधम् आचारो हन्त्यलक्षणम् ॥  
म्स्स्_३४१५-१ अवृत्तिकं त्यजेद् देशं वृत्तिं सोपद्रवां त्यजेत् ।  
म्स्स्_३४१५-२ त्यजेन् मायाविनं मित्रं धनं प्राणहरं त्यजेत् ॥  
म्स्स्_३४१६-१ अवृत्तिकं प्रभुं भृत्या अपुष्पं भ्रमरास्तरुम् ।  
म्स्स्_३४१६-२ अजलं च सरो हंसा मुञ्चन्त्यपि चिरोषितम् ॥  
म्स्स्_३४१७-१ अवृत्तिर्भयमन्त्यानां मध्यानां मरणाद् भयम् ।  
म्स्स्_३४१७-२ उत्तमानां तु मर्त्यानाम् अवमानात् परं भयम् ॥  
म्स्स्_३४१८-१ अवृत्तिव्याधिशोकार्तान् अनुवर्तेत शक्तितः ।  
म्स्स्_३४१८-२ आत्मवत्सततं पश्येद् अपि कीटपिपीलकाः ॥  
म्स्स्_३४१९-१ अवेक्श्य स्वात्मानं विगुणमपरानिच्छति तथा फलत्येतन्नो चेद् विलपति न सन्तीह गुणिनः ।  
म्स्स्_३४१९-२ निमार्ष्टुं शप्तुं वा परिभवितुमुद्यच्छति ततोऽप्य् अहो नीचे रम्या सगुणविजिगीषा विधिकृता ॥  
म्स्स्_३४२०-१ अवेमव्यापाराकलनमतुरीस्पर्शमचिराद् अनुन्मीलत्तन्तुप्रकरघटनायासमसकृत् ।  
म्स्स्_३४२०-२ विषीदत्पाञ्चालीविपदपनयैकप्रणयिनः पटानां निर्माणं पतगपतिकेतोरवतु नः ॥  
म्स्स्_३४२१-१ अवैति तत्त्वं सदसत्त्वलक्षणं विना विशेषं विपरीतरोचनः ।  
म्स्स्_३४२१-२ यदृच्छया मत्तवदस्तचेतनो जनो जिनानां वचनात् पराङ्मुखः ॥  
म्स्स्_३४२२-१ अवैतु शास्त्राणि नरो विशेषतः करोतु चित्राणि तपांसि भावतः ।  
म्स्स्_३४२२-२ अतत्त्वसंसक्तमनास्तथापि नो विमुक्तिसौख्यं गतबाधमश्नुते ॥  
म्स्स्_३४२३-१ अवैमि चैनामनघेति किं तु लोकापवादो बलवान् मतो मे ।  
म्स्स्_३४२३-२ छाया हि भूमेः शशिनो मलत्वे- नारोपिता शुद्धिमतः प्रजाभिः ॥  
म्स्स्_३४२४-१ अवैमि ते सारमतः खलु त्वां कार्ये गुरुण्यात्मसमं नियोक्ष्ये ।  
म्स्स्_३४२४-२ व्यादिश्यते भूधरतामवेक्ष्य कृष्णेन देहोद्वहनाय शेषः ॥  
म्स्स्_३४२५-१ अवैमि पूतमात्मानं द्वयेनैव द्विजोत्तमाः ।  
म्स्स्_३४२५-२ मूर्ध्नि गङ्गाप्रपातेन धौतपादाम्भसा च वः ॥  
म्स्स्_३४२६-१ अवैमि सौभाग्यमदेन वञ्चितं तव प्रियं यश्चतुरावलोकिनः ।  
म्स्स्_३४२६-२ करोति लक्ष्यं चिरमस्य चक्षुषो न वक्त्रमात्मीयमरालपक्ष्मणः ॥  
म्स्स्_३४२७-१ अवैमि हंसावलयो वलक्षास् त्वत्कान्तिकीर्तेश्चपलाः पुलाकाः ।  
म्स्स्_३४२७-२ उड्डीय युक्तं पतिताः स्रवन्ती- वेशन्तपूरं परितः प्लवन्ते ॥  
म्स्स्_३४२८-१ अवैष्णवो हतो विप्रो हतं श्राद्धमदक्षिणम् ।  
म्स्स्_३४२८-२ अब्रह्मण्यं हतं क्षेत्रम् अनाचारं कुलं हतम् ॥  
म्स्स्_३४२९-१ अव्यक्तमक्षरमुपास्य बभूव कश्चित् स्वं लब्धवर्णमवगत्य कृतार्थमानी ।  
म्स्स्_३४२९-२ सद्यस्त्रिभङ्गललितस्फुरणादमन्द- नन्दोत्थया जडतयैव वयं कृतार्थाः ॥  
म्स्स्_३४३०-१ अव्यक्तादीनि भूतानि व्यक्तमध्यानि भारत ।  
म्स्स्_३४३०-२ अव्यक्तनिधनान्येव तत्र का परिदेवना ॥  
म्स्स्_३४३१-१ अव्ययवतोऽपि धनिनः स्वजनसहस्रं भवेत् पदस्थस्य ।  
म्स्स्_३४३१-२ भ्रष्टधनस्य हि सततं बन्धुरपि मुखं न दर्शयति ॥  
म्स्स्_३४३२-१ अव्यये व्ययमायाति व्यये याति सुविस्तरम् ।  
म्स्स्_३४३२-२ अपुर्वः कोऽपि भाण्डारस् तव भारति दृश्यते ॥  
म्स्स्_३४३३-१ अव्यवसायिनमलसं दैवपरं सहसाच्च परिहीणम् ।  
म्स्स्_३४३३-२ प्रमदेव हि वृद्धपतिं नेच्छत्यवगूहितुं लक्ष्मीः ॥  
म्स्स्_३४३४-१ अव्यवस्थितचित्तस्य प्रसादोऽपि भयङ्करः ।  
म्स्स्_३४३४-२ व्यवस्थितप्रसन्नात्मा कुपितोऽप्यभयङ्करः ॥  
म्स्स्_३४३५-१ अव्यवस्थितवृत्तानाम् अभिन्नश्रुतिचक्षुषाम् ।  
म्स्स्_३४३५-२ अधर्मार्जितभोगानाम् आशीरप्यहितोचिता ॥  
म्स्स्_३४३६-१ ॥। ॥। ॥। ॥। ॥। ॥। ।  
म्स्स्_३४३६-२ अव्यवस्थौ हि दृश्येते युद्धे जयपराजयौ ॥  
म्स्स्_३४३७-१ अव्याकरणमधीतं भिन्नद्रोण्या तरङ्गिणीतरणम् ।  
म्स्स्_३४३७-२ भेषजमपथ्यसहितं त्रयमिदमकृतं वरं न कृतम् ॥  
म्स्स्_३४३८-१ ॥। ॥। ॥। ॥। ॥। ॥। ।  
म्स्स्_३४३८-२ अन्याक्षेपो भविष्यन्त्याः कार्यसिद्धेर्हि लक्षणम् ॥  
म्स्स्_३४३९-१ अव्याख्येयां वितरति परां प्रीतिमन्तर्निमग्ना कण्ठे लग्ना हरति नितरां यान्तरध्वान्तजालम् ।  
म्स्स्_३४३९-२ तां द्राक्षाद्यैरपि बहुमतां माधुरीमुद्गिरन्तीं कृष्णेत्याख्यां कथय रसने यद्यसि त्वं रसज्ञा ॥  
म्स्स्_३४४०-१ अव्याजसुन्दरमनुत्तरमप्रमेयम् अप्राकृतं परममङ्गलमङ्घ्रिपद्मम् ।  
म्स्स्_३४४०-२ सन्दर्शयेदपि सकृद्भवती दयार्द्रा द्रष्टास्मि केन तदहं तु विलोचनेन ॥  
म्स्स्_३४४१-१ अव्याजसुन्दरीं तां विज्ञानेन ललितेन योजयता ।  
म्स्स्_३४४१-२ परिकल्पितो विधात्रा बाणः कामस्य विषदिग्धः ॥  
म्स्स्_३४४२-१ अव्यात् स वो यस्य निसर्गवक्रः स्पृशत्यधिज्यस्मरचापलीलाम् ।  
म्स्स्_३४४२-२ जटापिनद्धोरगराजरत्न- मरीचिलीढोभयकोटिरिन्दुः ॥  
म्स्स्_३४४३-१ अव्यात् स्वर्लोकचूडामणिपटलशिखाश्रेणिशोणीकृताङ्घ्रिः क्षोणीभारं विनेतुं जठरजुषि जगद्बान्धवे देवकी वः ।  
म्स्स्_३४४३-२ राज्ञामुद्दामदोष्णां रणशिरसि रणत्कीकसच्छेदभीमाः शस्त्राणां खण्णकाराः प्रतिहतिगुरवो यच्छ्रुतेर्दोहदोऽभूत् ॥  
म्स्स्_३४४४-१ अव्याद् वो वज्रसारस्फुरदुरुनखरक्रूरचक्रक्रमाग्र- प्रोद्भिन्नेन्द्रारिवक्षःस्थलगलदसृगासारकाश्मीरगौरः ।  
म्स्स्_३४४४-२ प्रस्फूर्जत्केशराग्रग्रथितजलधरश्रेणिनीलाब्जमाल्यः सूर्याचन्द्रावतंसो नरहरिरसमाबद्धशृङ्गारलीलः ॥  
म्स्स्_३४४५-१ अव्याद् वो वलिताङ्घ्रिपातविचलद्भूगोलहेलोन्मुख- भ्राम्यद्दिक्करिकल्पितानुकरणो नृत्यन् गणग्रामणीः ।  
म्स्स्_३४४५-२ यस्योद्दण्डितशुण्डपुष्करमरुद्व्याकृष्टसृष्टं मुहुस् ताराचक्रमुदक्तशीकरपृषल्लीलामिवाभ्यस्यति ॥  
म्स्स्_३४४६-१ अव्याद् वो वामनो यस्य कौस्तुभप्रतिबिम्बिता ।  
म्स्स्_३४४६-२ कौतुकालोकिनी जाता जाठरीव जगत्त्रयी ॥  
म्स्स्_३४४७-१ अव्याधिगात्रमनुकूलतरं कलत्रं वेश्म प्रसिद्धविभवं निशिता च विद्या ।  
म्स्स्_३४४७-२ श्लाघ्यं कुलं चरमकालगतिः समर्थो मातुः कटाक्षपरिणामविभूतयस् ते ॥  
म्स्स्_३४४८-१ अव्याधिजं कटुकं शीर्षरोगं पापानुबन्धं परुषं तीक्ष्णमुग्रम् ।  
म्स्स्_३४४८-२ सतां पेयं यन्न पिबन्त्यसन्तो मन्युं महाराज पिब प्रशाम्य ॥  
म्स्स्_३४४९-१ अव्याधिना शरीरेण मनसा च निराधिना ।  
म्स्स्_३४४९-२ पूरयन्नर्थिनामाशां त्वं जीव शरदां शतम् ॥  
म्स्स्_३४५०-१ अव्यापरेषु व्यापारं यो नरः कर्तुमिच्छति ।  
म्स्स्_३४५०-२ स एव निधनं याति कीलोत्पटीव वानरः ॥  
म्स्स्_३४५१-१ अव्यापाररता वसन्तसमये ग्रीष्मे व्यवायप्रियाः सक्ताः प्रमृषि पल्वलाम्भसि नवे कूपोदकद्वेषिणः ।  
म्स्स्_३४५१-२ कट्वम्लोष्णरताः शरद्यधिभुजो हेमन्तनिद्रालसाः स्वैर्दोषैरपचीयमानवपुषो नश्यन्तु ते शत्रवः ॥  
म्स्स्_३४५२-१ अव्याहति न शक्या गौर् विना दण्डेन रक्षितुम् ।  
म्स्स्_३४५२-२ इति प्रत्येति मुग्धोऽपि वल्लवः किमु राजकम् ॥  
म्स्स्_३४५३-१ अव्याहृतं व्याहृताच्छ्रेय आहुः सत्यं वदेद् व्याहृतं तद्द्वितीयम् ।  
म्स्स्_३४५३-२ प्रियं वदेद् व्याहृतं तत्तृतीयं धर्म्यं वदेद् व्याहृतं तच्चतुर्थम् ॥  
म्स्स्_३४५४-१ अव्युत्पन्नस्वभावानां नारीणमिव साम्प्रतम् ।  
म्स्स्_३४५४-२ सीत्काराचार्यकं कर्तुम् अयं प्राप्तो हिमागमः ॥  
म्स्स्_३४५५-१ अव्युत्पन्ने श्रोतरि वक्तृत्वमनर्थकं पुंसाम् ।  
म्स्स्_३४५५-२ नेत्रविहीने भर्तरि लावण्यमनर्थकं स्त्रीणाम् ॥  
म्स्स्_३४५६-१ अव्रतस्यापि ते धर्मः कार्य एवान्तरान्तरा ।  
म्स्स्_३४५६-२ मेधीभूतोऽपि हि भ्राम्यन् घासग्रासं करोति गौः ॥  
म्स्स्_३४५७-१ अशक्तः सततं साधुः कुरूपा च पतिव्रता ।  
म्स्स्_३४५७-२ व्याधितो देवभक्तश्च निर्धना ब्रह्मचारिणः ॥  
म्स्स्_३४५८-१ अशक्तस्तस्करः साधुः कुरूपा चेत् पतिव्रता ।  
म्स्स्_३४५८-२ रोगी च देवताभक्तो वृद्धा वेश्या तपस्विनी ॥  
म्स्स्_३४५९-१ अशक्तस्तु भवेत् साधुर् ब्रह्मचारी व निर्धनः ।  
म्स्स्_३४५९-२ व्याधितो देवभक्तश्च वृद्धा नारी पतिव्रता ॥  
म्स्स्_३४६०-१ अशक्ताः शक्तिमात्मीयां श्लाघन्ते ये च दुर्जनाः ।  
म्स्स्_३४६०-२ ते भवन्त्युपहासाय महतामेव सन्निधौ ॥  
म्स्स्_३४६१-१ अशक्ते रौद्रतातैक्ष्ण्यं तीव्रपापेषु धीरता ।  
म्स्स्_३४६१-२ छद्मधीर्वाचि पारुष्यं नीचानां शौर्यमीदृशम् ॥  
म्स्स्_३४६२-१ अशक्तैर्बलिनः शत्रोः कर्तव्यं प्रपलायनम् ।  
म्स्स्_३४६२-२ संश्रितव्योऽथवा दुर्गो नान्या तेषां गतिर्भवेत् ॥  
म्स्स्_३४६३-१ अशक्तो यः क्षान्तिं सततमपकारिण्यपि जने विधत्ते सोऽवश्यं भुजग इव दंष्ट्राविरहितः ।  
म्स्स्_३४६३-२ प्रभुः सत्यां शक्तौ क्षमत इह यस्मात् सुचरितः स तेजस्वी लोकद्वितयविजिगीषुर्विजयते ॥  
म्स्स्_३४६४-१ अशक्नुवन् सोढुमधीरलोचनः सहस्ररश्मेरिव यस्य दर्शनम् ।  
म्स्स्_३४६४-२ प्रविश्य हेमाद्रिगुहागृहान्तरं निनाय बिभ्यद् दिवसानि कौशिकः ॥  
म्स्स्_३४६५-१ अशक्यं नारभेत् प्राज्ञः अकार्यं नैव कारयेत् ।  
म्स्स्_३४६५-२ असत्यं नैव वक्तव्यम् आलस्यं नैव कारयेत् ॥  
म्स्स्_३४६६-१ अशक्यं नारभेत् प्राज्ञो अकार्यं नैव कारयेत् ।  
म्स्स्_३४६६-२ यथादेशगतं धर्मं यथाकालं च जीवयेत् ॥  
म्स्स्_३४६७-१ अशक्यः सहसा राजन् भावो वेत्तुं परस्य वै ।  
म्स्स्_३४६७-२ अन्तःस्वभावैर्गीतैस्तैर् नैपुण्यं पश्यता भृशम् ॥  
म्स्स्_३४६८-१ अशक्यारम्भवृत्तीनां कुतः क्लेशादृते फलम् ।  
म्स्स्_३४६८-२ आकाशमास्वादयतः कुतस्तु कवलग्रहः ॥  
म्स्स्_३४६९-१ अशङ्कितमतिः स्वस्थो न शठः परिसर्पति ।  
म्स्स्_३४६९-२ न चास्य दुष्टा वाक् चापि तस्मान् नास्तीह संशयः ॥  
म्स्स्_३४७०-१ अशङ्कितेभ्यः शङ्केत शङ्कितेभ्यश्च सर्वशः ।  
म्स्स्_३४७०-२ अशङ्क्याद्भयमुत्पन्नम् अपि मूलं निकृन्तति ॥  
म्स्स्_३४७१-१ अशङ्क्यमपि शङ्केत नित्यं शङ्केत शङ्कितात् ।  
म्स्स्_३४७१-२ भयं हि शङ्किताज्जातं समूलमपि कृन्तति ॥  
म्स्स्_३४७२-१ अशठमलोलमजिह्मं त्यागिनमनुरागिणं विशेषज्ञम् ।  
म्स्स्_३४७२-२ यदि नाश्रयति नरं श्रीः श्रीरेव हि वञ्चिता तत्र ॥  
म्स्स्_३४७३-१ अशठहृदयः कृतज्ञः सानुक्रोशः स्थितः सतां मार्गे ।  
म्स्स्_३४७३-२ अपरापवादकर्मा शुचिकर्मरतः स खल्वार्यः ॥  
म्स्स्_३४७४-१ अशनं मे वसनं मे जाया मे बन्धुवर्गो मे ।  
म्स्स्_३४७४-२ इति मे मे कुर्वाणं कालवृको हन्ति पुरुषाजम् ॥  
म्स्स्_३४७५-१ अशनं वसनं वासो यस्य काश्याममार्गतः ।  
म्स्स्_३४७५-२ कीकटेन समा काशी गङ्गाप्यङ्गारवाहिनी ॥  
म्स्स्_३४७६-१ अशनमात्रकृतज्ञतया गुरोर् न पिशुनोऽपि शुनो लभते तुलाम् ।  
म्स्स्_३४७६-२ अपि बहूपकृते सखिता खले न खलु खेलति खे लतिका यथा ॥  
म्स्स्_३४७७-१ अशनादिन्द्रियाणीव स्युः कार्याण्यखिलान्यपि ।  
म्स्स्_३४७७-२ एतस्मात् कारणाद् वित्तं सर्वसाधनमुच्यते ॥  
म्स्स्_३४७८-१ अशनैरशनैर्बाल्ये यौवने घस्मरात् स्मरात् ।  
म्स्स्_३४७८-२ कल्यवैकल्यतः शेषे स्फुटं नष्टं वयो नृणाम् ॥  
म्स्स्_३४७९-१ अशरणशरणप्रमोदभूतैर् वनतरुभिः क्रियमाणचारुकर्म ।  
म्स्स्_३४७९-२ हृदयमिव दुरात्मनामगुप्तं नवमिव राज्यमनिर्जितोपभोग्यम् ॥  
म्स्स्_३४८०-१ अशर्मदहनज्वलत्कटुकटाक्षरूक्षेक्षण- क्षणक्षपितशात्रवे जयति सिन्धुराधीश्वरे ।  
म्स्स्_३४८०-२ वयं न बहु मन्महे निजभुजानमद्गाण्डिव- च्युतास्त्रशिखिताण्डवज्वलितखाण्डवं पाण्डवम् ॥  
म्स्स्_३४८१-१ अशस्त्रं पुरुषं हत्वा नरः सञ्जायते खरः ।  
म्स्स्_३४८१-२ कृमिः स्त्रीवधकर्त्ता च बालहन्ता च जायते ॥  
म्स्स्_३४८२-१ अशस्त्रपूतमव्याजं पुरुषाङ्गोपकल्पितम् ।  
म्स्स्_३४८२-२ विक्रीयते महामांसं गृह्यतां गृह्यतामिदम् ॥  
म्स्स्_३४८३-१ अशान्तहुतभुक्शिखाकवलितं जगन्मन्दिरं सुखं विषमवातभुग्नसनवच्चलं कामजम् ।  
म्स्स्_३४८३-२ जलस्थशशिचञ्चला भुवि विलोक्य लोकस्थितिं विमुञ्चत जनाः सदा विषयमूर्छनां तत्त्वतः ॥  
म्स्स्_३४८४-१ अशान्तान्तस्तृष्णा धनलवणवारिव्यतिकरैर् गतच्छायः कायश्चिरविरसरूक्षाशनतया ।  
म्स्स्_३४८४-२ अनिद्रा मन्दोऽग्निर्नृपसलिलचौरानलभयात् कदर्याणां कष्टं स्फुटमधनकष्टादपि परम् ॥  
म्स्स्_३४८५-१ अशाश्वतमिदं सर्वं चिन्त्यमानं हि भारत ।  
म्स्स्_३४८५-२ कदलीसन्निभो लोकः समो ह्यस्य न विद्यते ॥  
म्स्स्_३४८६-१ अशासंस्तस्करान् यस्तु बलिं गृह्णाति पार्थिवः ।  
म्स्स्_३४८६-२ तस्य प्रक्षुभ्यते राष्ट्रं स्वर्गाच्च परिहीयते ॥  
म्स्स्_३४८७-१ अशास्त्रचक्षुनृपतिर् अन्ध इत्यभिधीयते ।  
म्स्स्_३४८७-२ वरमन्धो न चक्षुष्मान् मदादाक्षिप्तसत्पथः ॥  
म्स्स्_३४८८-१ अशास्त्रविदुषां तेषां न कार्यमहितं वचः ।  
म्स्स्_३४८८-२ अर्थशास्त्रानभिज्ञानां विपुलां श्रियमिच्छताम् ॥  
म्स्स्_३४८९-१ अशिक्षितानां काव्येषु शास्त्राभ्यासो निरर्थकः ।  
म्स्स्_३४८९-२ किमस्त्यनुपनीतस्य वाजपेयादिभिर्मखैः ॥  
म्स्स्_३४९०-१ अशिथिलपरिस्पन्दः कुन्दे तथैव मधुव्रतो नयनसुहृदो वृक्षाश्चैते न कुड्मलशालिनः ।  
म्स्स्_३४९०-२ दलति कलिका चौती नास्मिंस्तथा मृगचक्षुषाम् अथ च हृदये मानग्रन्थिः स्वयं शिथिलायते ॥  
म्स्स्_३४९१-१ अशिथिलमपरावसज्य कण्ठे दृढपरिरब्धबृहद्बहिः स्तनेन ।  
म्स्स्_३४९१-२ हृषिततनुरुहा भुजेन भर्तुर् मृदुममृदु व्यतिविद्धमेकबाहुम् ॥  
म्स्स्_३४९२-१ अशिराः पुरुषः कार्यो ललाटे ब्रह्मघातिनः ।  
म्स्स्_३४९२-२ असम्भाष्यश्च कर्तव्यस् तन् मनोरनुशासनम् ॥  
म्स्स्_३४९३-१ राजा स्तेनेन गन्तव्यो मुक्तकेशेन धावता ।  
म्स्स्_३४९३-२ आचक्षाणेन तत् स्तेयम् एवङ्कर्मास्मि शाधि माम् ॥  
म्स्स्_३४९४-१ अशिष्यं शास्ति यो राजन् यश्च शून्यमुपासते ।  
म्स्स्_३४९४-२ कदर्यं भजते यश्च तमाहुर्मूढचेतसम् ॥  
म्स्स्_३४९५-१ अशीतास्तरणो माघे फाल्गुने पशुपक्षिणौ ।  
म्स्स्_३४९५-२ चैत्रे जलचराः सर्वे वैशाखे नरवानरौ ॥  
म्स्स्_३४९६-१ अशीतेनाम्भसा स्नानं पयःपानं वराः स्त्रियः ।  
म्स्स्_३४९६-२ एतद्वो मानुषाः पथ्यं स्निग्धमुष्णं च भोजनम् ॥  
म्स्स्_३४९७-१ अशीमहि वयं भिक्षाम् आशावासो वसीमहि ।  
म्स्स्_३४९७-२ शयीमहि महीपृष्ठे कुर्वीमहि किमीश्वरैः ॥  
म्स्स्_३४९८-१ अशीला भिन्नमर्यादा नित्यसङ्कीर्णमैथुनाः ।  
म्स्स्_३४९८-२ अल्पायुषो भवन्तीह तथा निरयगामिनः ॥  
म्स्स्_३४९९-१ अशुचितानिलयं प्रलयं श्रियाम् अयशसां विभवं प्रभवं रुजाम् ।  
म्स्स्_३४९९-२ सुकृतनिर्दलनं चलनं धृतेः परिहरेत् परवल्लभया रतम् ॥  
म्स्स्_३५००-१ अशुचिर्वचनाद् यस्यशुचिर्भवति पूरुषः ।  
म्स्स्_३५००-२ शुचिश्चैवाशुचिः सद्यः कथं राजा न दैवतम् ॥  
म्स्स्_३५०१-१ अशुचीक्षणेऽश्रुपाते कलहे श्वासकासयोः ।  
म्स्स्_३५०१-२ रथ्याप्रसर्पणेऽभ्यङ्गे क्षुते नर्मण्युपस्पृशेत् ॥  
म्स्स्_३५०२-१ अशुद्धप्रकृतौ राज्ञि जनता नानुरज्यते ।  
म्स्स्_३५०२-२ यथा गृध्रसमासन्नः कलहंसः समाचरेत् ॥  
म्स्स्_३५०३-१ अशुद्धा तु भवेन् नारी यावच्छल्यं न मुञ्चति ।  
म्स्स्_३५०३-२ निःसृते तु ततः शल्ये रजसा शुध्यते ततः ॥  
म्स्स्_३५०४-१ अशुद्धीनां तु सर्वासाम् आलयाः कुत्सिताः स्त्रियः ।  
म्स्स्_३५०४-२ सदा शौचं न कुर्वन्ति भुञ्जतेऽन्नं तथाविधाः ॥  
म्स्स्_३५०५-१ अशुभपुषि कलावप्यप्रमत्ताः स्वधर्माद् अनुदिनमुपकारानाचरन्ते बुधानाम् ।  
म्स्स्_३५०५-२ बहुजनपरिपुष्टा बद्धदीक्षास्त एते तनुसुखमपि हित्वा तन्वते राजसेवाम् ॥  
म्स्स्_३५०६-१ अशुभोदये जनानां नश्यति बुद्धिर्न विद्यते रक्षा ।  
म्स्स्_३५०६-२ सुहृदोऽपि सन्ति रिपवो विषमविषं जायतेऽप्यमृतम् ॥  
म्स्स्_३५०७-१ अशृण्वन्नपि बोद्धव्यो मन्त्रिभिः पृथिवीपतिः ।  
म्स्स्_३५०७-२ यथा स्वदोषनाशाय विदुरेणाम्बिकासुतः ॥  
म्स्स्_३५०८-१ अशेषचक्षुःश्रवणं प्रतिकूलो भवन्नपि ।  
म्स्स्_३५०८-२ विनतानन्दहेतुर्यः स पुमानाप्तनन्दनः ॥  
म्स्स्_३५०९-१ अशेषदोषापगमप्रकाश- मित्रागमोत्साहमहोत्सवार्हम् ।  
म्स्स्_३५०९-२ विकासशोभां जनयत्यजस्रं धनं जनानां दिनमम्बुजानाम् ॥  
म्स्स्_३५१०-१ अशेषलङ्कापतिसैन्यहन्ता श्रीरामसेवाचरणैककर्ता ।  
म्स्स्_३५१०-२ अनेकदुःखाहतलोकगोप्ता त्वसौ हनूमांस्तव सौख्यकर्ता ॥  
म्स्स्_३५११-१ अशेषविघ्नप्रतिषेधदक्ष- मन्त्राक्षतानामिव दिङ्मुखेषु ।  
म्स्स्_३५११-२ विक्षेपलीला करशीकराणां करोतु वः प्रीतिमिभाननस्य ॥  
म्स्स्_३५१२-१ अशोकनिर्भर्त्सितपद्मरागम् आकृष्टहेमद्युतिकर्णिकारम् ।  
म्स्स्_३५१२-२ मुक्ताकलापीकृतसिन्दुवारं वसन्तपुष्पाभरणं वहन्ती ॥  
म्स्स्_३५१३-१ अशोके शोकार्तः किमसि बकुलेऽप्याकुलमना निरानन्दः कुन्दे सह च सहकारैर्न रमसे ।  
म्स्स्_३५१३-२ कुसुम्भे विश्रम्भं यदिह भजसे कण्टकशतैर् असन्दिग्धं दग्धभ्रमर भवितासि क्षतवपुः ॥  
म्स्स्_३५१४-१ अशोच्यः शोचते शोच्यं किं वा शोच्यो न शोच्यते ।  
म्स्स्_३५१४-२ कश्च कस्येह शोच्योऽस्ति देहेऽस्मिन् बुद्बुदोपमे ॥  
म्स्स्_३५१५-१ अशोच्यानन्वशोचस्त्वं प्रज्ञावादांश्च भाषसे ।  
म्स्स्_३५१५-२ गतासूनगतासूंश्च नानुशोचन्ति पण्डिताः ॥  
म्स्स्_३५१६-१ अशोच्यानीह भूतानि यो मूढस्तानि शोचति ।  
म्स्स्_३५१६-२ तद्दुःखाल्लभते दुःखं द्वावनर्थौ निषेवते ॥  
म्स्स्_३५१७-१ अशोच्यो निर्धनः प्राज्ञोऽशोच्यः पण्डितबान्धवः ।  
म्स्स्_३५१७-२ अशोच्या विधवा नारी पुत्रपौत्रप्रतिष्ठिता ॥  
म्स्स्_३५१८-१ अश्नाति यः संस्कुरुते निहन्ति ददाति गृह्णात्यनुमन्यते च ।  
म्स्स्_३५१८-२ एते षडप्यत्र विनिन्दनीया भ्रमन्ति संसारवने निरन्तम् ॥  
म्स्स्_३५१९-१ अश्नाति यो मांसमसौ विधत्ते वधानुमोदं त्रसदेहभाजाम् ।  
म्स्स्_३५१९-२ गृह्णाति रेपांसि ततस्तपस्वी तेभ्यो दुरन्तं भवमेति जन्तुः ॥  
म्स्स्_३५२०-१ अश्नाभ्याच्छादयामीति प्रापश्यन् पापपूरुषः ।  
म्स्स्_३५२०-२ नामर्षं कुरुते यस्तु पुरुषः सोऽधमः स्मृतः ॥  
म्स्स्_३५२१-१ अश्नीत पिबत खादत जाग्रत संविशत तिष्ठत वा ।  
म्स्स्_३५२१-२ सकृदपि चिन्तयताह्नः सावधिको देहबन्ध इति ॥  
म्स्स्_३५२२-१ अश्मना साधयेल्लोहं लोहेनाश्मानमेव च ।  
म्स्स्_३५२२-२ बिल्बानिव करे बिल्वैर् म्लेच्छान् म्लेच्छैः प्रसाधयेत् ॥  
म्स्स्_३५२३-१ अश्मातकस्य वामे बदरी वा दृश्यतेऽहिनिलयो वा ।  
म्स्स्_३५२३-२ षड्भिरुदग्वास्य करैः सार्धे पुरुषत्रये तोयम् ॥  
म्स्स्_३५२४-१ अश्मानमप्युपायेन लोहं वा जरयेन् नरः ।  
म्स्स्_३५२४-२ न तु कश्चिद् उपायोऽस्ति ब्रह्मस्वं येन जीर्यते ॥  
म्स्स्_३५२५-१ अश्माप्यहृदयो यस्य गुणसारं परीक्षते ।  
म्स्स्_३५२५-२ उचितैव सुवर्णस्य तस्याग्निपतने रुचिः ॥  
म्स्स्_३५२६-१ अश्रद्धया हुतं दत्तं तपस्तप्तं कृतं च यत् ।  
म्स्स्_३५२६-२ असदित्युच्यते पार्थ न च तत् प्रेत्य नो इह ॥  
म्स्स्_३५२७-१ अश्रद्धादर्शनं भान्तिर् दुःखं च त्रिविधं ततः ।  
म्स्स्_३५२७-२ दौर्मनस्यमयोग्येषु विषयेषु च योगता ॥  
म्स्स्_३५२८-१ अश्रद्धेयं न वक्तव्यं प्रत्यक्षमपि यद् भवेत् ।  
म्स्स्_३५२८-२ यथा वानरसङ्गीतं तथैव प्लवते शिला ॥  
म्स्स्_३५२९-१ अश्रान्तं दृढयन्त्रणेन कुचयोरत्यक्तकाठिन्ययोर् आबद्धस्फुटमण्डलोन्नतिमिलच्चोलं विमुच्योरसः ।  
म्स्स्_३५२९-२ नीवीविच्छुरितं विधाय तममुं वामस्तनालम्बिनीं वेणीं पाणिनखाञ्चलैः शिथिलयत्याक्रम्य पीठं पदा ॥  
म्स्स्_३५३०-१ अश्रान्तविश्राणितयज्ञयूप- स्तम्भावलीर्द्रागवलम्बमानः ।  
म्स्स्_३५३०-२ यस्य स्वभावाद् भुवि सञ्चचार कालक्रमादेकपदोऽपि धर्मः ॥  
म्स्स्_३५३१-१ अश्रान्तश्रुतिपाठपूतरसनाविर्भूतभूरिस्तवा- जिह्मब्रह्ममुखौघविघ्नितनवस्वर्गक्रियाकेलिना ।  
म्स्स्_३५३१-२ पूर्वं गाधिसुतेन सामिघटिता मुक्ता नु मन्दाकिनी यत्प्रासाददुकूलवल्लिरनिलान्दोलैरखेलद्दिवि ॥  
म्स्स्_३५३२-१ अश्रान्तिर्बन्धुतां धत्ते कष्टं नष्टस्य नश्वरः ।  
म्स्स्_३५३२-२ स्कन्धेन पङ्गुना पङ्गुर् नहि वर्त्मनि नीयते ॥  
म्स्स्_३५३३-१ अश्रावि भूमिपतिभिः क्षणवीतनिद्रैर् अश्नन् पुरो हरितकं मुदमादधानः ।  
म्स्स्_३५३३-२ ग्रीवाग्रलोलकलकिङ्किणिकानिनाद- मिश्रं दधद्दशनचर्चुरशब्दमश्वः ॥  
म्स्स्_३५३४-१ अश्रुच्छलेन सुदृशो हुतपावकधूमकलुषाक्ष्याः ।  
म्स्स्_३५३४-२ अप्राप्य मानमङ्गे विगलति लावण्यवारिपूर इव ॥  
म्स्स्_३५३५-१ अश्रुतमिव खलजल्पितम् अदृष्टमिव गुरुमुखेन्दुमालिन्यम् ।  
म्स्स्_३५३५-२ अगणितनिजापमानं भामिनि भवदर्थमच्युतः सहते ॥  
म्स्स्_३५३६-१ अश्रुतश्च समुन्नद्धो दरिद्रश्च महामनाः ।  
म्स्स्_३५३६-२ अर्थाश्चाकर्मणा प्रेप्सुर् मूढ इत्युच्यते बुधैः ॥  
म्स्स्_३५३७-१ अश्रुभिः पाद्यमाकल्प्य प्रणीय हृदयासनम् ।  
म्स्स्_३५३७-२ उपेते दयिते कान्ता परिष्वङ्गमुपानयत् ॥  
म्स्स्_३५३८-१ अश्वं नैव गजं नैव व्याघ्रं नैव च नैव च ।  
म्स्स्_३५३८-२ अजापुत्रं बलिं दद्याद् देवो दुर्बलघातकः ॥  
म्स्स्_३५३९-१ अश्वं स्नातं गजं मत्तं वृषभं काममोहितम् ।  
म्स्स्_३५३९-२ शूद्रमक्षरसंयुक्तं दूरतः परिवर्जयेत् ॥  
म्स्स्_३५४०-१ अश्वः शस्त्रं शास्त्रं वीणा वाणी नरश्च नारी च ।  
म्स्स्_३५४०-२ पुरुषविशेषं प्राप्ता भवन्त्ययोग्याश्च योग्याश्च ॥  
म्स्स्_३५४१-१ अश्वः सुप्तो गजो मत्तो गावः प्रथमसूतिकाः ।  
म्स्स्_३५४१-२ अन्तःपुरगतो राजा दूरतः परिवर्जयेत् ॥  
म्स्स्_३५४२-१ अश्वगन्धापलं त्रिंशच् चूर्णयित्वा विचक्षणः ।  
म्स्स्_३५४२-२ वृद्धदारुकचूर्णेन समभागं च कारयेत् ॥  
म्स्स्_३५४३-१ अश्वत्थचलपत्राग्रलीनतोयकणोपमे ।  
म्स्स्_३५४३-२ स्थिराशा जीविते यस्य तत्समो नास्त्यचेतनः ॥  
म्स्स्_३५४४-१ अश्वत्थमेकं पिचुमन्दमेकं न्यग्रोधमेकं दश चिञ्चिणीकाः ।  
म्स्स्_३५४४-२ कपित्थबिल्वामलकत्रयं च पञ्चाम्रवापी नरकं न पश्येत् ॥  
म्स्स्_३५४५-१ अश्वत्थस्य महत्त्वं को ननु वक्तुं नरः प्रभवेत् ।  
म्स्स्_३५४५-२ सवितरि यत्रालक्ष्मीर् मन्दे लक्ष्मीरमन्दास्ते ॥  
म्स्स्_३५४६-१ अश्वत्थामा बलिर्व्यासो हनूमांश्च विभीषणः ।  
म्स्स्_३५४६-२ कृपः परशुरामश्च सप्तैते चिरजीविनः ॥  
म्स्स्_३५४७-१ अश्वत्थामा हत इति युधि गिरमनृतां युधिष्ठिरोऽवादीत् ।  
म्स्स्_३५४७-२ पुनरनुतापमवापत् पापं कृत्वानुतप्येत ॥  
म्स्स्_३५४८-१ अश्वपृष्ठं गजस्कन्धो नारीणां च पयोधरः ।  
म्स्स्_३५४८-२ दन्तधावनशस्त्रं च यथा स्थूलं तथा सुखम् ॥  
म्स्स्_३५४९-१ अश्वप्रशंसा विख्याता धनुर्वेदस्ततःपरम् ।  
म्स्स्_३५४९-२ गान्धर्वशास्त्रमपरं वृक्षायुर्वेद एव च ॥  
म्स्स्_३५५०-१ अश्वप्लुतं वासवगर्जितं च स्त्रीणां च चित्तं पुरुषस्य भाग्यम् ।  
म्स्स्_३५५०-२ अवर्षणं चाप्यतिवर्षणं च देवो न जानाति कृतो मनुष्यः ॥  
म्स्स्_३५५१-१ अश्वमध्ये कृतरवा शिवा युद्धप्रपञ्चकृत् ।  
म्स्स्_३५५१-२ शिवा सप्तस्वरा ग्राह्या बहुशब्दाश्च निष्फलाः ॥  
म्स्स्_३५५२-१ अश्वमेधसहस्रं च सत्यं च तुलया धृतम् ।  
म्स्स्_३५५२-२ अत्यरिच्यत सत्यं च इति वेदविदो विदुः ॥  
म्स्स्_३५५३-१ अश्वमेधसहस्रं च सत्यं च तुलया धृतम् ।  
म्स्स्_३५५३-२ अश्वमेधसहस्राद्धि सत्यमेव विशिष्यते ॥  
म्स्स्_३५५४-१ अश्वमेधसहस्रं च सत्यं च तुलया धृतम् ।  
म्स्स्_३५५४-२ तुलयित्वा तु पश्यामि सत्यमेवातिरिच्यते ॥  
म्स्स्_३५५५-१ अश्वमेधसहस्रं च सत्यं च तुलया धृतम् ।  
म्स्स्_३५५५-२ नाभिजानामि यद्यस्य सत्यस्यार्धमवाप्नुयात् ॥  
म्स्स्_३५५६-१ अश्वमेधसहस्रस्य फलं सत्यं तुलान्तरे ।  
म्स्स्_३५५६-२ धृत्वा संलोड्यते राजन् सत्ये भवति गौरवम् ॥  
म्स्स्_३५५७-१ अश्वमेधसहस्राणां सहस्रं यः समाचरेत् ।  
म्स्स्_३५५७-२ नासौ पदमवाप्नोति मद्भक्तैर् यदवाप्यते ॥  
म्स्स्_३५५८-१ अश्वयानं गजं मत्तं गावश्चैव प्रसूतिकाः ।  
म्स्स्_३५५८-२ तथा चान्तःपुरे दासीं दूरतः परिवर्जयेत् ॥  
म्स्स्_३५५९-१ अश्वशालां समासाद्य यदान्तर्मधुमक्षिकाः ।  
म्स्स्_३५५९-२ मधुजालं प्रबध्नन्ति म्रियन्तेऽश्वास्तदा ध्रुवम् ॥  
म्स्स्_३५६०-१ अश्वस्य लक्षणं वेगो मदो मातङ्गलक्षणम् ।  
म्स्स्_३५६०-२ चातुर्यं लक्षणं नार्या उद्योगः पुरुषलक्षणम् ॥  
म्स्स्_३५६१-१ अश्वानां च पताकानां बालानां पण्ययोषिताम् ।  
म्स्स्_३५६१-२ विदूषकपटानां च चापल्यमतिमण्डनम् ॥  
म्स्स्_३५६२-१ अश्वा नागाः स्यन्दनानां च सङ्घा मन्त्राः सिद्धा दैवतं चानुकूलम् ।  
म्स्स्_३५६२-२ एतान्याहुः साधनानि स्म राज्ञां येभ्यश्चेयं बुद्धिरुत्कृष्यते मे ॥  
म्स्स्_३५६३-१ अश्वा यस्य जयस्तस्य यस्याश्वास्तस्य मेदिनी ।  
म्स्स्_३५६३-२ अश्वा यस्य यशस् तस्य यस्याश्वास् तस्य काञ्चनम् ॥  
म्स्स्_३५६४-१ अश्वारूढं पयःपानं गजारूढं तु मैथुनम् ।  
म्स्स्_३५६४-२ शिबिकीमर्दनं चैव पादचारी तु भोजनम् ॥  
म्स्स्_३५६५-१ अश्वारूढं यतिं दृष्ट्वा खट्वारूढां रजस्वलाम् ।  
म्स्स्_३५६५-२ सकेशां विधवां दृष्ट्वा सचैलं स्नानमाचरेत् ॥  
म्स्स्_३५६६-१ अश्वाश्चतुष्कोटिमिता लक्षाण्येकादशैव च ।  
म्स्स्_३५६६-२ सप्तत्रिंशत्सहस्राणि तथा शतचतुष्टयम् ॥  
म्स्स्_३५६७-१ सप्ततिश्चैव सङ्ख्याताः प्रोच्यन्ते पत्तयस्ततः ।  
म्स्स्_३५६७-२ षट्कोट्योऽशीतिलक्षाणि पञ्चाधिकमितानि च ॥  
म्स्स्_३५६८-१ द्विषष्टि च सहस्राणि तथा शतचतुष्टयम् ।  
म्स्स्_३५६८-२ पञ्चाशदिति सङ्ख्याता महाक्षौहिनिका बुधैः ॥  
म्स्स्_३५६९-१ अश्विनीमैत्ररेवत्यो मृगो मूलं पुनर्वसुः ।  
म्स्स्_३५६९-२ पुष्यो ज्येष्ठा तथा हस्तः प्रस्थाने श्रेष्ठ उच्यते ॥  
म्स्स्_३५७०-१ अश्विनी सूयते वत्सं कामधेनुस्तुरङ्गमम् ।  
म्स्स्_३५७०-२ तथैव सागरो वह्निं यथा राजा तथा प्रजा ॥  
म्स्स्_३५७१-१ अश्वीये यमवाहनस्य नकुलस्याशीविषाणां कुले मार्जारस्य च मूषकेषु घटते या प्रीतिरात्यन्तिकी ।  
म्स्स्_३५७१-२ क्षीणेऽर्थे विधुरेषु बन्धुषु दृढे लोकापवादे शनैर् ज्ञेया कामिजनेषु सैव गणिकावर्गस्य नैसर्गिकी ॥  
म्स्स्_३५७२-१ अश्वे जवो वृषे धौर्यं मणौ कान्तिः क्षमा नृपे ।  
म्स्स्_३५७२-२ हावभावौ च वेश्यायां गायके मधुरस्वरः ॥  
म्स्स्_३५७३-१ दातृत्वं धनिके शौर्यं सैनिके बहुदुग्धता ।  
म्स्स्_३५७३-२ गोषु दमस्तपस्विषु विद्वत्सु वावदूकता ॥  
म्स्स्_३५७४-१ सभ्येष्वपक्षपातस्तु तथा साक्षिषु सत्यवाक् ।  
म्स्स्_३५७४-२ अनन्यभक्तिर्भृत्येषु सुहितोक्तिश्च मन्त्रिषु ॥  
म्स्स्_३५७५-१ मौनं मूर्खेषु च स्त्रीषु पातिव्रत्यं सुभूषणम् ।  
म्स्स्_३५७५-२ महादुर्भूषणं चैतद् विपरीतममीषु च ॥  
म्स्स्_३५७६-१ अश्वैर्यानं यानं स्त्रीभिर् लीलैव प्रोच्यते लीला ।  
म्स्स्_३५७६-२ मांसां भुक्तं भुक्तं चान्यद् अयानमलीलाभुक्तम् ॥  
म्स्स्_३५७७-१ अष्टकुलाचलसप्तसमुद्रा ब्रह्मपुरन्दरदिनकररुद्राः ।  
म्स्स्_३५७७-२ न त्वं नाहं नायं लोकस् तदपि किमर्थं क्रियते शोकः ॥  
म्स्स्_३५७८-१ अष्टधा देवतायोनिस् तिर्यग्योनिश्च पञ्चधा ।  
म्स्स्_३५७८-२ एकधा मानुषी योनिर् इमे भूताश्चतुर्दश ॥  
म्स्स्_३५७९-१ अष्टपादश्चतुष्कर्णो द्विमुखी द्विमुखस्तथा ।  
म्स्स्_३५७९-२ राजद्वारे पठेद् घोरो न च देवो न राक्षसः ॥  
म्स्स्_३५८०-१ अष्टमं ब्रह्मरन्ध्रं स्यात् परं निर्वाणसूचकम् । तद्ध्यात्वा सूचिकाग्राभं धूमाकारं विमुच्यते ।  
म्स्स्_३५८०-२ तच्च जालन्धरं ज्ञेयं मोक्षदं लीनचेतसाम् ॥ अष्टमी च अमावास्या वर्जनीया चतुर्दशी ।  
म्स्स्_३५८१-२ पूर्णिमार्धदिनं यावन् निषिद्धा सर्वकर्मसु ॥  
म्स्स्_३५८२-१ अष्टमी हन्त्युपाध्यायं शिष्यं हन्ति चतुर्दशी ।  
म्स्स्_३५८२-२ आमावास्योऽभयं हन्ति प्रतिपत् पाठनाशिनी ॥  
म्स्स्_३५८३-१ अष्टमे द्वादशे वापि शाकं यः पचते गृहे ।  
म्स्स्_३५८३-२ कुमित्राण्यनपाश्रित्य किं वै सुखतरं ततः ॥  
म्स्स्_३५८४-१ अष्टाङ्गयोगपरिशीलनकीलनेन दुःसाधसिद्धिसविधं विदधद् विदूरे ।  
म्स्स्_३५८४-२ आसादयन्नभिमतामधुना विवेक- ख्यातिं समाधिधनमौलिमणिर्विमुक्तः ॥  
म्स्स्_३५८५-१ अष्टाङ्गुलस्य कथितो वायोर्मानो विचक्षणैः ।  
म्स्स्_३५८५-२ चतुरङ्गुलमानं च तेजस्तत्त्वं निगद्यते ॥  
म्स्स्_३५८६-१ अष्टादश तथा मध्ये हीने चैव चतुर्दश ।  
म्स्स्_३५८६-२ सप्ताङ्गुलः खुरः प्रोक्त उत्तमाश्वस्य पण्डितैः ॥  
म्स्स्_३५८७-१ अष्टादशपुराणेषु व्यासस्य वचनद्वयम् ।  
म्स्स्_३५८७-२ परोपकारः पुण्याय पापाय परपीडनम् ॥  
म्स्स्_३५८८-१ अष्टादशापि स्मृतयो वदन्ति यस्यापराधः खलु तस्य दण्डः ।  
म्स्स्_३५८८-२ स्वस्यापराधः खलु नाभिमूले शिरः कुतो मुण्डयते मृगाक्षि ॥  
म्स्स्_३५८९-१ अष्टानां लोकपालानां सम्भवत्यंशतो नृपः ।  
म्स्स्_३५८९-२ तस्मादभिभवत्येष सर्वभूतानि तेजसा ॥  
म्स्स्_३५९०-१ अष्टाभिः किल दण्डनीतिनिपुणैः सत्प्राड्विवाकैः समं मध्येसौधमनुत्तमासनगतः कार्याणि कुर्वन् नृणाम् ।  
म्स्स्_३५९०-२ विष्णुर्भूपवपुर्विधाय किमसौ दिक्पालयुक् पालयत्य् एवं भ्रान्तिमतो मनाङ् न कुरुते कास्कानयं माधवः ॥  
म्स्स्_३५९१-१ अष्टावङ्गानि योगस्य यमो नियम आसनम् ।  
म्स्स्_३५९१-२ प्राणायामः प्रत्याहारो धारणा ध्यानतन्मयः ॥  
म्स्स्_३५९२-१ अष्टाविमानि हर्षस्य नवनीतानि भारत ।  
म्स्स्_३५९२-२ वर्तमानानि दृश्यन्ते तान्येव सुसुखान्यपि ॥  
म्स्स्_३५९३-१ समागमश्च सखिभिर् महांश्चैव धनागमः ।  
म्स्स्_३५९३-२ पुत्रेण च परिष्वङ्गः सन्निपातश्च मैथुने ॥  
म्स्स्_३५९४-१ समये च प्रियालापः स्वयूथेषु च सन्नतिः ।  
म्स्स्_३५९४-२ अभिप्रेतस्य लाभश्च पूजा च जनसंसदि ॥  
म्स्स्_३५९५-१ अष्टोत्तरशतं श्लोकं चाणक्येन यथोदितम् ।  
म्स्स्_३५९५-२ यस्य विज्ञानमात्रेण न् णां प्रज्ञा प्रवर्धते ॥  
म्स्स्_३५९६-१ अष्टौ गुणाः पुरुषं दीपयन्ति प्रज्ञा च कौल्यं च दमः श्रुतं च ।  
म्स्स्_३५९६-२ पराक्रमश्चाबहुभाषिता च दानं यथाशक्ति कृतज्ञता च ॥  
म्स्स्_३५९७-१ अष्टौ तान्यव्रतघ्नानि आपो मूलं फलं पयः ।  
म्स्स्_३५९७-२ हविर्भ्राह्मणकाम्या च गुरोर्वचनमौषधम् ॥  
म्स्स्_३५९८-१ अष्टौ नृपेमानि मनुष्यलोके स्वर्गस्य लोकस्य निदर्शनानि ।  
म्स्स्_३५९८-२ चत्वार्येषामन्ववेतानि सद्भिश् चत्वार्येषामन्ववयन्ति सन्तः ॥  
म्स्स्_३५९९-१ यज्ञो दानमध्ययनं तपश्च चत्वार्येतान्यन्ववेतानि सद्भिः ।  
म्स्स्_३५९९-२ दमः सत्यमार्जवमानृशंस्यं चत्वार्येतान्यन्ववयन्ति सन्तः ॥  
म्स्स्_३६००-१ अष्टौ पूर्वनिमित्तानि नरस्य विनशिष्यतः ।  
म्स्स्_३६००-२ ब्राह्मणान् प्रथमं द्वेष्टि ब्राह्मणैश्च विरुध्यते ॥  
म्स्स्_३६०१-१ ब्राह्मणस्वानि चादत्ते ब्राह्मणांश्च जिघांसति ।  
म्स्स्_३६०१-२ रमते निन्दया चैषां प्रशंसां नाभिनन्दति ॥  
म्स्स्_३६०२-१ नैतान् स्मरति कृत्येषु याचितश् चाभ्यसूयति ।  
म्स्स्_३६०२-२ एतान् दोषान् नरः प्राज्ञो बुद्ध्या बुद्ध्वा विवर्जयेत् ॥  
म्स्स्_३६०३-१ अष्टौ मासान् यथादित्यस् तोयं हरति रश्मिभिः ।  
म्स्स्_३६०३-२ तथा हरेत् करं राष्ट्रान् नित्यमर्कव्रतं हि तत् ॥  
म्स्स्_३६०४-१ अष्टौ यदा तु दृश्यन्ते समन्ताद् देवयोनयः ।  
म्स्स्_३६०४-२ उपसर्गं तमित्याहुर् दैवमुन्मत्तवद् बुधाः ॥  
म्स्स्_३६०५-१ अष्टौ यस्य दिशो दलानि विपुलः कोशः सुवर्णाचलः कान्तं केसरजालमर्ककिरणा भृङ्गाः पयोदावली ।  
म्स्स्_३६०५-२ नालं शेषमहोरगः प्रविततं वारान्निधेर्लीलया तद्वः पातु समुद्धरन् कुवलयं क्रोडाकृतिः केशवः ॥  
म्स्स्_३६०६-१ अष्टौ हाटककोटयस्त्रिनवतिर्मुक्ताफलानां तुलाः पञ्चाशन्मधुगन्धमत्तमधुपाः क्रोधोद्धताः सिन्धुराः ।  
म्स्स्_३६०६-२ अश्वानामयुतं प्रपञ्चचतुरं वाराङ्गनानां शतं दत्तं पाण्ड्यनृपेण यौतकमिदं वैतालिकायार्प्यताम् ॥  
म्स्स्_३६०७-१ असङ्कल्पाज्जयेत् कामं क्रोधं कामविवर्जनात् ।  
म्स्स्_३६०७-२ अर्थानर्थेक्षया लोभं भयं तत्त्वावमर्शनात् ॥  
म्स्स्_३६०८-१ असङ्कल्पितमेवेह यदकस्मात् प्रवर्तते ।  
म्स्स्_३६०८-२ निवर्त्यारम्भमारब्धं ननु दैवस्य कर्म तत् ॥  
म्स्स्_३६०९-१ असङ्ख्यपुष्पोऽपि मनोभवस्य पञ्चैव बाणार्थमयं ददाति ।  
म्स्स्_३६०९-२ एवं कदर्यत्वमिवावधार्य सर्वस्वमग्राहि मधोर्वधूभिः ॥  
म्स्स्_३६१०-१ असङ्ख्याः परदोषज्ञा गुणज्ञा अपि केचन ।  
म्स्स्_३६१०-२ स्वयमेव स्वदोषज्ञा विद्यन्ते यदि पञ्चषाः ॥  
म्स्स्_३६११-१ असङ्गतेनोन्नतिमागतेन चलेन वक्रेण मलीमसेन ।  
म्स्स्_३६११-२ सा दुर्जनेनेव समस्तमेतं प्रबाधते भ्रूयुगलेन लोकम् ॥  
म्स्स्_३६१२-१ असङ्गृहीतस्य पुनर् मन्त्रस्य शृणु यत्फलम् ।  
म्स्स्_३६१२-२ अहीनं धर्मकामाभ्याम् अर्थं प्राप्नोति केवलम् ॥  
म्स्स्_३६१३-१ असञ्चयादपूर्वस्य क्षयात् पूर्वार्जितस्य च ।  
म्स्स्_३६१३-२ कर्मणो बन्धमाप्नोति शारीरं न पुनः पुनः ॥  
म्स्स्_३६१४-१ असन्तुष्टस्य विप्रस्य तेजो विद्या तपो यशः ।  
म्स्स्_३६१४-२ स्रवन्तीन्द्रियलौल्येन ज्ञानं चैवावकीर्यते ॥  
म्स्स्_३६१५-१ असन्तुष्टा द्विजा नष्टाः सन्तुष्टाश्च महीभृतः ।  
म्स्स्_३६१५-२ सलज्जा गणिका नष्टा निर्लज्जाश्च कुलाङ्गना ॥  
म्स्स्_३६१६-१ असन्तुष्टाश्च्युताः स्थानान् मानात् प्रत्यवरोपिताः ।  
म्स्स्_३६१६-२ स्वयं चोपहृता भृत्या ये चाप्युपहताः परैः ॥  
म्स्स्_३६१७-१ असन्तुष्टोऽसकृल्लोकान् आप्नोत्यपि सुरेश्वरः ।  
म्स्स्_३६१७-२ अकिञ्चनोऽपि सन्तुष्टः शेते सर्वाङ्गविज्वरः ॥  
म्स्स्_३६१८-१ असन्तोषः परं दुःखं सन्तोषः परमं सुखम् ।  
म्स्स्_३६१८-२ सुखार्थी पुरुषस् तस्मात् सन्तुष्टः सततः भवेत् ॥  
म्स्स्_३६१९-१ असन्तोषः परं पापम् इत्याह भगवान् हरिः ।  
म्स्स्_३६१९-२ लोभः पापस्य बीजोऽयं मोहो मूलं च तस्य वै ।  
म्स्स्_३६१९-३ असत्यं तस्य हि स्कन्धो महाशाखा सुविस्तरा ॥  
म्स्स्_३६२०-१ असन्तोषपरा मूढाः सन्तोषं यान्ति पण्डिताः ।  
म्स्स्_३६२०-२ असन्तोषस्य नास्त्यन्तस् तुष्टिस्तु परमं सुखम् ॥  
म्स्स्_३६२१-१ असन्तोषोऽसुखायैव लोभादिन्द्रियविभ्रमः ।  
म्स्स्_३६२१-२ ततोऽस्य नश्यति प्रज्ञा विद्येवाभ्यासवर्जिता ॥  
म्स्स्_३६२२-१ असन्त्यागात् पापकृतामपापांस् तुल्यो दण्डः स्पृशते मिश्रभावात् ।  
म्स्स्_३६२२-२ शुष्केणार्द्रं दह्यते मिश्रभावात् तस्मात् पापैः सह सन्धिं न कुर्यात् ॥  
म्स्स्_३६२३-१ असन्दधानो मानान्धः समेनापि हतो भृशम् ।  
म्स्स्_३६२३-२ आमकुम्भमिवाभित्त्वा नावतिष्ठेत शक्तिमान् ॥  
म्स्स्_३६२४-१ असन्दिग्धमना भूत्वा वदेदिक्षुरसो यथा ।  
म्स्स्_३६२४-२ विक्षुब्धो वचसा यो हि वाक्यशल्येन हन्यते ॥  
म्स्स्_३६२५-१ असम्पत्तौ परो लाभो गुह्यस्य कथनं तथा ।  
म्स्स्_३६२५-२ आपद्विमोक्षणं चैव मित्रस्यैतत् फलत्रयम् ॥  
म्स्स्_३६२६-१ असम्पन्नः कथं बन्धुर् असहिष्णुः कथं प्रभुः ।  
म्स्स्_३६२६-२ अनात्मवित् कथं विद्वान् असन्तुष्टः कथं सुखी ॥  
म्स्स्_३६२७-१ असम्पादयतः कञ्चिदर्थं जातिक्रियागुणैः ।  
म्स्स्_३६२७-२ यदृच्छाशब्दवत्पुंसः सञ्ज्ञायै जन्म केवलम् ॥  
म्स्स्_३६२८-१ असम्प्राप्तरजा गौरी प्राप्ते रजसि रोहिणी ।  
म्स्स्_३६२८-२ अव्यञ्जना भवेत् कन्या कुचहीना च नग्निका ॥  
म्स्स्_३६२९-१ असम्भवं हेममृगस्य जन्म तथापि रामो लुलुभे मृगाय ।  
म्स्स्_३६२९-२ प्रायः समापन्नविपत्तिकाले धियोऽपि पुंसां मलिना भवन्ति ॥  
म्स्स्_३६३०-१ असम्भवगुणस्तुत्या जायते स्वात्मनस्त्रपा ।  
म्स्स्_३६३०-२ कर्णिकारं सुगन्धीति वदन् को नोपहस्यते ॥  
म्स्स्_३६३१-१ असम्भाव्यं न वक्तव्यं प्रत्यक्षमपि दृश्यते ।  
म्स्स्_३६३१-२ शिला तरति पानीयं गीतं गायति वानरः ॥  
म्स्स्_३६३२-१ असम्भाष्यं न भाषेत भाषसे यदि तत्तथा ।  
म्स्स्_३६३२-२ परेषां हि समुद्वेगे नात्मनश्च शुभं फलम् ॥  
म्स्स्_३६३३-१ असम्भृतं मण्डनमङ्गयष्टेर् अनासवाख्यं करणं मदस्य ।  
म्स्स्_३६३३-२ कामस्य पुष्पव्यतिरिक्तमस्त्रं बाल्यात् परं साथ वयः प्रपेदे ॥  
म्स्स्_३६३४-१ असम्भेद्यः शुचिर्दक्षः कृतान्नस्य परीक्षकः ।  
म्स्स्_३६३४-२ सूदानां च विशेषज्ञः सूदाध्यक्षो विधीयते ॥  
म्स्स्_३६३५-१ असम्भोगेन सामान्यं कृपणस्य धनं परैः ।  
म्स्स्_३६३५-२ अस्येदमिति सम्बन्धो हानौ दुःखेन गम्यते ॥  
म्स्स्_३६३६-१ असम्भ्रमो विलज्जत्वम् अवज्ञा प्रतिवादिनि ।  
म्स्स्_३६३६-२ हासो राज्ञः स्तवश्चेति पञ्चैते जयहेतवः ॥  
म्स्स्_३६३७-१ असम्मतः कस्तव मुक्तिमार्गं पुनर्भवक्लेशभयात् प्रपन्नः ।  
म्स्स्_३६३७-२ बद्धश्चिरं तिष्ठतु सुन्दरीणाम् आरेचितभ्रूचतुरैः कटाक्षैः ॥  
म्स्स्_३६३८-१ असम्माने तपोवृद्धिः सम्म्मानाच्च तपःक्षयः ।  
म्स्स्_३६३८-२ पूजया पुण्यहानिः स्यान् निन्दया सद्गतिर्भवेत् ॥  
म्स्स्_३६३९-१ असम्मुखालोकनमाभिमुख्यं निषेध एवानुमतिप्रकारः ।  
म्स्स्_३६३९-२ प्रत्युत्तरं मुद्रणमेव वाचां नवाङ्गनानां नव एव पन्थाः ॥  
म्स्स्_३६४०-१ असंविभागी दुष्टात्मा कृतघ्नो निरपत्रपः ।  
म्स्स्_३६४०-२ तादृङ्नराधमो लोके वर्जनीयो नराधिप ॥  
म्स्स्_३६४१-१ असंवृतस्य कार्याणि प्राप्तान्यपि विशेषतः ।  
म्स्स्_३६४१-२ निःसंशयं विपद्यन्ते भिन्नप्लव इवोदधौ ॥  
म्स्स्_३६४२-१ असंवृताकारतया भिन्नमन्त्रस्य भूपतेः ।  
म्स्स्_३६४२-२ सकृच्छिद्रघटस्येव न तिष्ठत्युदयोदकम् ॥  
म्स्स्_३६४३-१ असंशयं क्षत्रपरिग्रहक्षमा यदार्यमस्यामभिलाषि मे मनः ।  
म्स्स्_३६४३-२ सतां हि सन्देहपदेषु वस्तुषु प्रमाणमन्तःकरणप्रवृत्तयः ॥  
म्स्स्_३६४४-१ असंशयं न्यस्तमुपान्तरक्ततां यदेव रोद्धुं रामणीभिरञ्जनम् ।  
म्स्स्_३६४४-२ हृतेऽपि तस्मिन् सलिलेन शुक्लतां निरास रागो नयनेषु न श्रियम् ॥  
म्स्स्_३६४५-१ असंशयं महाबाहो मनो दुर्निग्रहं चलम् ।  
म्स्स्_३६४५-२ अभ्यासेन तु कौन्तेय वैराग्येण च गृह्यते ॥  
म्स्स्_३६४६-१ असंशयं विजानीहि काले सर्वं फलिष्यति ।  
म्स्स्_३६४६-२ धृतिं धारय विस्रब्धं भवेत् सर्वं समञ्जसम् ॥  
म्स्स्_३६४७-१ असकलकलिकाकुलीकृतालि- स्खलनविकीर्णविकासिकेशराणाम् ।  
म्स्स्_३६४७-२ मरुदवनिरुहां रजो वधूभ्यः समुपहरन् विचकार कोरकाणि ॥  
म्स्स्_३६४८-१ असकलनयनावलोकनेन स्मितपरिहासमनोहरैर्वचोभिः ।  
म्स्स्_३६४८-२ कमलमुखि मुरारिरेवमेवं कथय कियन्ति दिनानि वञ्चनीयः ॥  
म्स्स्_३६४९-१ असकलनयनेक्षितानि लज्जा गतमलसं परिपाण्डुता विषादः ।  
म्स्स्_३६४९-२ इति विविधमियाय तासु भूषां प्रभवति मण्डयितुं वधूरनङ्गः ॥  
म्स्स्_३६५०-१ असकृदसकृन्नष्टां नष्टां मृगो मृगतृष्णिकां श्रमपरिगतोऽप्युत्पक्ष्माक्षः परैति पुनः पुनः ।  
म्स्स्_३६५०-२ गणयति न तन्मायातोयं हतः सलिलाशया भवति हि मतिस्तृष्णान्धानां विवेकपराङ्मुखी ॥  
म्स्स्_३६५१-१ असकृन् न नेऽति सावधि- निषेधबोधिश्रुतिर्मया कलिता ।  
म्स्स्_३६५१-२ गमयति परमनवरतं या तमखण्डार्थरूपमानन्दम् ॥  
म्स्स्_३६५२-१ असकृदेकरथेन तरस्विना हरिहयाग्रसरेण धनुर्भृता ।  
म्स्स्_३६५२-२ दिनकराभिमुखा रणरेणवो रुरुधिरे रुधिरेण सुरद्विषाम् ॥  
म्स्स्_३६५३-१ असकृद् युधि विजितादपि भीतो बार्हद्रथाज्जले दुर्गम् ।  
म्स्स्_३६५३-२ कृत्वा हरिर्न्यवात्सीद् विजितोऽप्याशङ्कनीयोऽरिः ॥  
म्स्स्_३६५४-१ असकृन् न वदेदाशां प्रार्थयेद् देवतां सकृत् ।  
म्स्स्_३६५४-२ नालायनी पञ्च पतीन् प्रापोच्चार्य पुनः पुनः ॥  
म्स्स्_३६५५-१ असक्तमाराधयतो यथायथं विभज्य भक्त्या समपक्षपातया ।  
म्स्स्_३६५५-२ गुणानुरागादिव सख्यमीयिवान् न बाधतेऽस्य त्रिगणः परस्परम् ॥  
म्स्स्_३६५६-१ असङ्गसङ्गदोषेण सत्याश्च मतिविभ्रमः ।  
म्स्स्_३६५६-२ एकरात्रप्रसङ्गेन काष्ठघण्टाविडम्बना ॥  
म्स्स्_३६५७-१ असज्जनः सज्जनसङ्गिसङ्गात् करोति दुःसाध्यमपीह साध्यम् ।  
म्स्स्_३६५७-२ पुष्पाश्रयाच्छम्भुशिरोऽधिरूढा पिपीलिका चुम्बति चन्द्रबिम्बम् ॥  
म्स्स्_३६५८-१ असज्जनायाशु वरं न दद्यात् प्रीतितो नृपः ।  
म्स्स्_३६५८-२ वरं भस्मासुरायेशः दत्त्वा नीलिफलं गतः ॥  
म्स्स्_३६५९-१ असज्जनाश्चेन् मधुरैर्वचोभिः शक्यन्त एव प्रतिकर्तुमार्यैः ।  
म्स्स्_३६५९-२ तत्केतकीरेणुभिरम्बुराशेर् बन्धक्रियायामपि कः प्रयासः ॥  
म्स्स्_३६६०-१ असज्जनेन सम्पर्काद् अनयं यान्ति साधवः ।  
म्स्स्_३६६०-२ मधुरं शीतलं तोयं पावकं प्राप्य तप्यते ॥  
म्स्स्_३६६१-१ असतः श्रीमदान्धस्य दारिद्र्यं परमाञ्जनम् ।  
म्स्स्_३६६१-२ आत्मौपम्येन भूतानि दरिद्रः परमीक्षते ॥  
म्स्स्_३६६२-१ असतां च परिक्षेपः सतां च परिगूहनम् ।  
म्स्स्_३६६२-२ अभूतानां च हिंसानाम् अधर्माणां च वर्जनम् ॥  
म्स्स्_३६६३-१ असतां धर्मबुद्धिश्चेत् सतां सन्तापकारणम् ।  
म्स्स्_३६६३-२ उपोषितस्य व्याघ्रस्य पारणं पशुमारणम् ॥  
म्स्स्_३६६४-१ असतां प्रग्रहः कामः कोपश्चावग्रहः सताम् ।  
म्स्स्_३६६४-२ व्यसनं दोषबाहुल्याद् अत्यन्तमुभयं मतम् ॥  
म्स्स्_३६६५-१ असतां बत सत्तापि न न्यायानुगता यदा ।  
म्स्स्_३६६५-२ ततस्तेभ्योर्थपूर्त्त्याशा सुधालिप्सेव भोगिनः ॥  
म्स्स्_३६६६-१ असतां सङ्गदोषेण सती याति मतिर्भ्रमम् ।  
म्स्स्_३६६६-२ एकरात्रिप्रवासेन काष्ठं मुञ्जे प्रलम्बितम् ॥  
म्स्स्_३६६७-१ असतां सङ्गदोषेण साधवो यान्ति विक्रियाम् ।  
म्स्स्_३६६७-२ दुर्योधनप्रसङ्गेन भीष्मो गोहरणे गतः ॥  
म्स्स्_३६६८-१ असतां सङ्गमुत्सृज्य सत्सु सङ्गं समाचरेत् ।  
म्स्स्_३६६८-२ असतां सङ्गदोषेण माण्डव्यः शूलमाप्तवान् ॥  
म्स्स्_३६६९-१ असतां सहजो भावश् छन्नः केनापि हेतुना ।  
म्स्स्_३६६९-२ संस्कार इव बीजानां फलेन सह जायते ॥  
म्स्स्_३६७०-१ असतामुपभोगाय दुर्जनानां विभूतयः ।  
म्स्स्_३६७०-२ पिचुमन्दः फलाढ्योऽपि काकैरेवोपभुज्यते ॥  
म्स्स्_३६७१-१ असता सह सङ्गेन को न यात्यधमां गतिम् ।  
म्स्स्_३६७१-२ पयोऽपि शौण्डनीहस्ते मद्यमित्यभिधीयते ॥  
म्स्स्_३६७२-१ असतीचरितं तद्वद् वसन्तादेश्चवर्णनम् ।  
म्स्स्_३६७२-२ ग्रीष्मादेर्वर्णनं तद्वद् वर्षादेरपि वर्णनम् ॥  
म्स्स्_३६७३-१ असती भवति सलज्जा क्षारं नीरं च शीतलं भवति ।  
म्स्स्_३६७३-२ दम्भी भवति विवेकी प्रियवक्ता भवति धूर्तजनः ॥  
म्स्स्_३६७४-१ असतोऽपि भवति गुणवान् सद्भ्योऽपि परं भवन्त्यसद्वृत्ताः ।  
म्स्स्_३६७४-२ पङ्कादुदेति कमलं क्रिमयः कमलादपि भवन्ति ॥  
म्स्स्_३६७५-१ असतो वा सतो वापि स्वयं स्वान् वर्णयन् गुणान् ।  
म्स्स्_३६७५-२ हास्यतां याति शक्रोऽपि किं पुनः प्राकृतो जनः ॥  
म्स्स्_३६७६-१ असत्कार्यरतोऽधीर आरम्भी विषयी च यः ।  
म्स्स्_३६७६-२ स राजसो मनुष्येषु मृतो जन्माधिगच्छति ॥  
म्स्स्_३६७७-१ असत्प्रतिग्रहीता च नरके यात्यधोमुखे ।  
म्स्स्_३६७७-२ एको मिष्टान्नभुग् यः स याति पूयवहं नरः ॥  
म्स्स्_३६७८-१ असत्प्रलापं पारुष्यं पैशुन्यमनृतं तथा ।  
म्स्स्_३६७८-२ चत्वारि वाचा राजेन्द्र न जल्पेन् नानुचिन्तयेत् ॥  
म्स्स्_३६७९-१ असत्यः सर्वलोकेऽस्मिन् सततं सत्कृताः प्रियैः ।  
म्स्स्_३६७९-२ भर्तारं नानुमन्यन्ते विनिपातगतं स्त्रियः ॥  
म्स्स्_३६८०-१ असत्यता निष्ठुरताकृतज्ञता भयं प्रमादोऽलसता विषादिता ।  
म्स्स्_३६८०-२ वृथाभिमानोऽपि च दीर्घसूत्रता तथाङ्गनाक्षादि विनाशनं श्रियः ॥  
म्स्स्_३६८१-१ असत्यमप्रत्ययमूलकारणं कुवासनासद्मसमृद्धिवारणम् ।  
म्स्स्_३६८१-२ विपन्निदानं परवञ्चनोर्जितं कृतापराधं कृतिभिर्विवर्जितम् ॥  
म्स्स्_३६८२-१ असत्यमेतद् विदितं समस्तम् अकार्यकारीति मृषा प्रपञ्चः ।  
म्स्स्_३६८२-२ कुचापलापक्रममेव कर्तुम् आच्छादनं ते हृदयस्य शश्वत् ॥  
म्स्स्_३६८३-१ असत्यशीला विकृता दुर्ग्राह्यहृदयाः सदा ।  
म्स्स्_३६८३-२ युवत्यः पापसङ्कल्पाः क्षणमात्राद् विरागिणः ॥  
म्स्स्_३६८४-१ असत्यसन्धस्य सतश् चलस्यास्थिरचेतसः ।  
म्स्स्_३६८४-२ नैव देवा न पितरः प्रतीच्छन्तीति नः श्रुतम् ॥  
म्स्स्_३६८५-१ असत्यस्य वणिग्मूलं शाखास्तस्य वराङ्गनाः ।  
म्स्स्_३६८५-२ कायस्थाः पत्रपुष्पाणि फलानि द्यूतकारिणः ॥  
म्स्स्_३६८६-१ असत्याः सत्यसङ्काशाः सत्याश्चासत्यरूपिणः ।  
म्स्स्_३६८६-२ दृश्यन्ते विविधा भावास् तस्माद् युक्तं परीक्षणम् ॥  
म्स्स्_३६८७-१ असत्या च हता वाणी तथा पैशुन्यवादिनी ।  
म्स्स्_३६८७-२ सन्दिग्धोऽपि हतो मन्त्रो व्यग्रचित्तो हतो जपः ॥  
म्स्स्_३६८८-१ असत्यात्मगुणे शस्त्रं हस्ताभ्यां विनिवार्यते ।  
म्स्स्_३६८८-२ एषापि न गतिः क्षेम्या न चान्या विद्यते क्वचित् ॥  
म्स्स्_३६८९-१ असत्येनैव जीवन्ति वेश्याः सत्यविवर्जिताः ।  
म्स्स्_३६८९-२ एताः सत्येन नश्यन्ति मद्येनेव कुलाङ्गनाः ॥  
म्स्स्_३६९०-१ असत्सम्पर्कदोषेण अधस्ताद् यान्ति साधवः ।  
म्स्स्_३६९०-२ मार्गस्तिमिरदोषेण समोऽपि विषमायते ॥  
म्स्स्_३६९१-१ असत्सङ्गाद् गुणज्ञोऽपि विषयासक्तमानसः ।  
म्स्स्_३६९१-२ अकस्मात् प्रलयं याति गीतरक्तो यथा मृगः ॥  
म्स्स्_३६९२-१ असदृशजनेषु याच्ञा महतां नहि लाघवाय सुहृदर्थे ।  
म्स्स्_३६९२-२ हरिरपि पाण्डुसुतेभ्यः स्वयमर्थी धार्तराष्ट्रेषु ॥  
म्स्स्_३६९३-१ असद्धर्मस्त्वयं स्त्रीणाम् अस्माकं भवति प्रभो ।  
म्स्स्_३६९३-२ पापीयसो नरान् यद्वै लज्जां त्यक्त्वा भजामहे ॥  
म्स्स्_३६९४-१ असद्भिः सेवितो राजा स्वयं सन्नपि दूष्यते ।  
म्स्स्_३६९४-२ किं सेव्यो भोगिसंवीतो गन्धवानपि चन्दनः ॥  
म्स्स्_३६९५-१ असद्भिरसतामेव भुज्यन्ते धनसम्पदः ।  
म्स्स्_३६९५-२ फलं किम्पाकवृक्षस्य ध्वाङ्क्षा भक्षन्ति नेतरे ॥  
म्स्स्_३६९६-१ असद्वृत्तो नायं न च सखि गुणैरेष रहितः प्रियो मुक्ताहारस्तव चरणमूले निपतितः ।  
म्स्स्_३६९६-२ गृहाणैनं मुग्धे व्रजतु तव कण्ठप्रणयिताम् उपायो नास्त्यन्यो हृदयपरितापोपशमने ॥  
म्स्स्_३६९७-१ असन्तोऽभ्यर्थिताः सद्भिः किञ्चित्कार्यं कदाचन ।  
म्स्स्_३६९७-२ मन्यन्ते सन्तमात्मानम् असन्तमपि वितश्रुम् ॥  
म्स्स्_३६९८-१ असन्तो ये निवर्तन्ते वेदेभ्य इव नास्तिकाः ।  
म्स्स्_३६९८-२ नरकं भजमानास्ते प्रतिपद्यन्ति किल्बिषम् ॥  
म्स्स्_३६९९-१ असन्थितपदा सुविह्वलाङ्गी मदस्खलितचेष्टितैर्मनोज्ञा ।  
म्स्स्_३६९९-२ क्व यास्यसि वरोरु सुरतकाले विषमा किं वानवासिका त्वम् ॥  
म्स्स्_३७००-१ असभ्यः पिशुनश्चैव कृतघ्नो दीर्घवैरिणः ।  
म्स्स्_३७००-२ चत्वारः कर्मचण्डालाः जातिचण्डालपञ्चमाः ॥  
म्स्स्_३७०१-१ असमग्रविलोकितेन किं ते दयितं पश्य वरोरु निर्विशङ्कम् ।  
म्स्स्_३७०१-२ नहि जातु कुशाग्रपीतमम्भः सुचिरेणापि करोत्यपेततृष्णम् ॥  
म्स्स्_३७०२-१ असमञ्जसमसमञ्जस- मसञ्जसमेतदापतितम् ।  
म्स्स्_३७०२-२ वल्लवकुमारबुद्ध्या हरि हरि हरिरीक्षतः कुतुकात् ॥  
म्स्स्_३७०३-१ असमर्थं परित्यज्य समर्थाः परिभुञ्जते ।  
म्स्स्_३७०३-२ नृपाणां नास्ति दायाद्यं वीरभोग्या वसुन्धरा ॥  
म्स्स्_३७०४-१ असमये मतिरुन्मिषति ध्रुवं करगतैव गता यदियं कुहूः ।  
म्स्स्_३७०४-२ पुनरुपैति निरुध्य निवास्यते सखि मुखं न विधोः पुनरीक्ष्यते ॥  
म्स्स्_३७०५-१ असमर्थाः प्रकुर्वन्ति मुनयोऽप्यर्थसञ्चयम् ।  
म्स्स्_३७०५-२ किं न कुर्वन्ति भूपाला येषां कोशवशाः प्रजाः ॥  
म्स्स्_३७०६-१ असमर्थो भवेत् साधुर् निर्धनो ब्रह्मचार्यपि ।  
म्स्स्_३७०६-२ व्याधिमान् देवपूजी च कुरूपा च पतिव्रता ॥  
म्स्स्_३७०७-१ असमसमरसम्पल्लम्पटानां भटानाम् अवधिरवधि युद्धे येन हम्पीरवीरः ।  
म्स्स्_३७०७-२ स किल सकलदृप्तक्षत्रनक्षत्रलक्ष्मी- हरणकिरणमाली कस्य न स्यान् नमस्यः ॥  
म्स्स्_३७०८-१ असमसाहससुव्यवसायिनः सकललोकचमत्कृतिकारिणः ।  
म्स्स्_३७०८-२ यदि भवन्ति न वाञ्छितसिद्धयो हतविधेरयशो न मनस्विनः ॥  
म्स्स्_३७०९-१ असमाने समानत्वं भविता कलहे मम ।  
म्स्स्_३७०९-२ इति मत्वा ध्रुवं मानी मृगात् सिंहः पलायते ॥  
म्स्स्_३७१०-१ असमापितकृत्यसम्पदां हतवेगं विनयेन तावता ।  
म्स्स्_३७१०-२ प्रभवन्त्यभिमानशालिनां मदमुत्तम्भयितुं विभूतयः ॥  
म्स्स्_३७११-१ असमाप्तजिगीषस्य स्त्रीचिन्ता का मनस्विनः ।  
म्स्स्_३७११-२ अनाक्रम्य जगत् कृत्स्नं नो सन्ध्यां भजते रविः ॥  
म्स्स्_३७१२-१ असमैः समीयमानः समैश्च परिहीयमाणसत्कारः ।  
म्स्स्_३७१२-२ अधुरि विनियुज्यमानस् त्रिभिरर्थपतिं त्यजति भृत्यः ॥  
म्स्स्_३७१३-१ असम्यगुपयुक्तं हि ज्ञानं सुकुशलैरपि ।  
म्स्स्_३७१३-२ उपलभ्याप्यविदितं विदितं चाप्यनुष्ठितम् ॥  
म्स्स्_३७१४-१ असहायः पुमानेकः कार्यान्तं नाधिगच्छति ।  
म्स्स्_३७१४-२ तुषेणापि विनिर्मुक्तस् तण्डुलो न प्ररोहति ॥  
म्स्स्_३७१५-१ असहायः समर्थोऽपि तेजस्वी किं करिष्यति ।  
म्स्स्_३७१५-२ रामः सुग्रीवसाहाय्यात् लङ्कां निर्दग्धवान् पुरा ॥  
म्स्स्_३७१६-१ असहायः समर्थोऽपि तेजस्व्यपि करोति किम् ।  
म्स्स्_३७१६-२ निवाते पतितो वह्निः स्वयमेवोपशाम्यति ॥  
म्स्स्_३७१७-१ असहायः समर्थोऽपि न कार्यं कर्तुमर्हति ।  
म्स्स्_३७१७-२ तुषेणापि परित्यक्ता न प्ररोहन्ति तण्डुलाः ॥  
म्स्स्_३७१८-१ असहायः सहायार्थी मामनुध्यातवान् ध्रुवम् ।  
म्स्स्_३७१८-२ पीड्यमानः शरैस्तीक्ष्णैर् द्रोणद्रौणिकृपादिभिः ॥  
म्स्स्_३७१९-१ असहायस्य कार्याणि सिद्धिं नायान्ति कानिचित् ।  
म्स्स्_३७१९-२ तस्मात् समस्तकार्येषु सहायो भूपतेर्गतिः ॥  
म्स्स्_३७२०-१ असहायोऽसमर्थो वा तेजस्वी किं करिष्यति ।  
म्स्स्_३७२०-२ अतृणे पतितो वह्निः स्वयमेवोपशाम्यते ॥  
म्स्स्_३७२१-१ असहाश्चैव विज्ञेयाः प्रभावन्तो विदेहजाः ।  
म्स्स्_३७२१-२ अङ्गदेशोद्भवास्तीक्ष्णाः सुहस्ताः सुदृढास्तथा ॥  
म्स्स्_३७२२-१ असह्यवातोद्धतरेणुमण्डला प्रचण्डसूर्यातपतापिता मही ।  
म्स्स्_३७२२-२ न शक्यते द्रष्टुमपि प्रवासिभिः प्रियावियोगानलदग्धमानसैः ॥  
म्स्स्_३७२३-१ असह्यान्यपि सोढानि गदितान्यप्रियाण्यपि ।  
म्स्स्_३७२३-२ स्थितः परगृहद्वारि तृष्णे निवृत्तिमाप्नुहि ॥  
म्स्स्_३७२४-१ असाधना वित्तहीना बुद्धिमन्तः सुहृन्मताः ।  
म्स्स्_३७२४-२ साधयन्त्याशु कार्याणि काककूर्ममृगाखुवत् ॥  
म्स्स्_३७२५-१ असाधुः साधुर्वा भवति खलु जात्यैव पुरुषो न सङ्गाद् दौर्जन्यं न हि सुजनता कस्यचिदपि ।  
म्स्स्_३७२५-२ प्ररूढे संसर्गे मणिभुजगयोर्जन्मजनिते मणिर्नाहेर्दोषान् स्पृशति न तु सर्पो मणिगुणान् ॥  
म्स्स्_३७२६-१ असाधु परिगन्तव्यं न च साधु च संवलम् ।  
म्स्स्_३७२६-२ संवलं कुरु यत्नेन मरणं ध्रुवनिश्चयम् ॥  
म्स्स्_३७२७-१ असाध्यं नारभेत् प्राज्ञः अकार्यं नैव कारयेत् ।  
म्स्स्_३७२७-२ अनृतं नैव जल्पेत अभक्ष्यं नैव भक्षयेत् ॥  
म्स्स्_३७२८-१ असाध्यं शत्रुमालोक्य दायादं तस्य भेदयेत् ।  
म्स्स्_३७२८-२ राज्यकामं समर्थं च यथा रामो विभीषणम् ॥  
म्स्स्_३७२९-१ असाध्यं साधुमन्त्राणां तीव्रं वाग्विषमुत्सृजत् ।  
म्स्स्_३७२९-२ द्विजिह्वं वदनं धत्ते दुष्टो दुर्जनपन्नगः ॥  
म्स्स्_३७३०-१ असाध्यमन्यथा दोषं परिच्छिद्य शरीरिणाम् ।  
म्स्स्_३७३०-२ यथा वैद्यस्तथा राजा शस्त्रपाणिर्विषह्यति ॥  
म्स्स्_३७३१-१ असाध्यायाः सुखं सिद्धिः सिद्धायाश्चानुरञ्जनम् ।  
म्स्स्_३७३१-२ रक्तायाश्च रतिः सम्यक् कामशास्त्रप्रयोजनम् ॥  
म्स्स्_३७३२-१ असामान्योल्लेखं विरसहतहेवाकिनमलं विधिं वन्दे निन्दाम्युत बत न जाने किमुचितम् ।  
म्स्स्_३७३२-२ अनर्घं निर्माणं ललिततनु यस्येह भवती न यः कृत्वापि त्वां परिहरति सर्गव्यसनिताम् ॥  
म्स्स्_३७३३-१ असारं संसारं परिमुषितरत्नं त्रिभुवनं निरालोकं लोकं मरणशरणं बान्धवजनम् ।  
म्स्स्_३७३३-२ अदर्पं कन्दर्पं जननयननिर्माणमफलं जगज्जीर्णारण्यं कथमसि विधातुं व्यवसितः ॥  
म्स्स्_३७३४-१ असारः संसारः सरसकदलीसारसदृशो लसद्विद्युल्लेखाचकितचपलं जीवितमिदम् ।  
म्स्स्_३७३४-२ यदेतत् तारुण्यं नगगतनदीवेगसदृशम् अहो धार्ष्ट्यं पुंसां तदपि विषयान् धावति मनः ॥  
म्स्स्_३७३५-१ असारः सर्वतः सारो वाचा सारसमुच्चयः ।  
म्स्स्_३७३५-२ वाचा सा चलिता येन सुकृतं तेन हारितम् ॥  
म्स्स्_३७३६-१ असारभूते संसारे सारं सारङ्गलोचना ।  
म्स्स्_३७३६-२ तदर्थं धनमिच्छन्ति तत्त्यागे च धनेन किम् ॥  
म्स्स्_३७३७-१ असारभूते संसारे सारभूता नितम्बिनी ।  
म्स्स्_३७३७-२ इति सञ्चिन्त्य वै शम्भुर् अर्धाङ्गे कामिनीं दधौ ॥  
म्स्स्_३७३८-१ असाराः सन्त्येते विरतिविरसा वाथ विषया जुगुप्सन्तां यद् वा ननु सकलदोषास्पदमिति ।  
म्स्स्_३७३८-२ तथाप्यन्तस्तत्त्वप्रणिहितधियामप्यतिबलस् तदीयोऽनाख्येयः स्फुरति हृदये कोऽपि महिमा ॥  
म्स्स्_३७३९-१ असारे खलु संसारे सारं श्वशुरमन्दिरम् ।  
म्स्स्_३७३९-२ क्षीराब्धौ च हरिः शेते शिवः शेते हिमालये ॥  
म्स्स्_३७४०-१ असारे खलु संसारे सारं श्वशुरमन्दिरम् ।  
म्स्स्_३७४०-२ हरो हिमालये शेते विष्णुः शेते महोदधौ ॥  
म्स्स्_३७४१-१ असारे खलु संसारे सारमेतच्चतुष्टयम् ।  
म्स्स्_३७४१-२ काश्यां वासः सतां सङ्गो गङ्गाम्भः शम्भुसेवनम् ॥  
म्स्स्_३७४२-१ असारे खलु संसारे सुखभ्रान्तिः शरीरिणाम् ।  
म्स्स्_३७४२-२ लालापानमिवाङ्गुष्ठे बालानां स्तन्यविभ्रमः ॥  
म्स्स्_३७४३-१ असारे बत संसारे कर्मतन्त्रः शरीरिणाम् ।  
म्स्स्_३७४३-२ जायन्ते प्रियसंयोगा वियोगे हृदयच्छिदः ॥  
म्स्स्_३७४४-१ असारे संसारे विषमविषपाके नृपसुखे कृतान्तेनाचान्ते प्रकृतिचपले जीवितबले ।  
म्स्स्_३७४४-२ ध्रुवापाये काये विषयमृगतृष्णाहतहृदः क्षरप्राणैः प्राणानहह परिमुष्णन्ति कुधियः ॥  
म्स्स्_३७४५-१ असारे संसारे सुमतिशरणे काव्यकरणे यथेष्टं चेष्टन्ते कति न कवयः स्वस्वरुचयः ।  
म्स्स्_३७४५-२ परं दुग्धस्निग्धं मधुररचनं यस्तु वचनं प्रसूते ब्रूते वा भवति विरलः कोऽपि सरलः ॥  
म्स्स्_३७४६-१ असारो निर्गुणो वक्रश् चित्ररूपतयान्वितः ।  
म्स्स्_३७४६-२ अवाप न चिराद् भ्रंशं शक्रचापः खलो यथा ॥  
म्स्स्_३७४७-१ असावधाने पाण्डित्यं क्रयक्रीतं च मैथुनम् ।  
म्स्स्_३७४७-२ भोजनं च पराधीनं तिस्रः पुंसां विडम्बनाः ॥  
म्स्स्_३७४८-१ असावनास्थापरयावधीरितः सरोरुहिण्या शिरसा नमन्नपि ।  
म्स्स्_३७४८-२ उपैति शुष्यन् कलमः सहाम्भसा मनोभुवा तप्त इवाभिपाण्डुताम् ॥  
म्स्स्_३७४९-१ असावनुपनीतोऽपि वेदानधिजगे गुरोः ।  
म्स्स्_३७४९-२ स्वभावशुद्धः स्फटिको न संस्कारमपेक्षते ॥  
म्स्स्_३७५०-१ असावन्तश्चञ्चद्विकचनवलीलाब्जयुगल- स्तलस्फूर्जत्कम्बुर्विलसदलिसङ्घात उपरि ।  
म्स्स्_३७५०-२ विना दोषासङ्गं सततपरिपूर्णाखिलकलः कुतः प्राप्तश्चन्द्रो विगलितकलङ्कः सुमुखि ते ॥  
म्स्स्_३७५१-१ असावहं लोहमयी स यस्याः क्रूरः सखि प्रस्तर एष कान्तः ।  
म्स्स्_३७५१-२ आकर्षकद्रावकचुम्बकेषु नैकोऽप्यसौ भ्रामक इत्यवैहि ॥  
म्स्स्_३७५२-१ असावुदयमारूढः कान्तिमान् रक्तमण्डलः ।  
म्स्स्_३७५२-२ राजा हरति लोकस्य हृदयं मृदुभिः करैः ॥  
म्स्स्_३७५३-१ असावुद्वेललावण्यरत्नाकरसमुद्भवः ।  
म्स्स्_३७५३-२ जगद्विजयमाङ्गल्यशङ्खः कुसुमधन्वनः ॥  
म्स्स्_३७५४-१ असावेकद्वित्रिप्रभृतिपरिपाट्या प्रकटयन् कलाः स्वैरं स्वैरं नवकमलकन्दाङ्कुररुचः ।  
म्स्स्_३७५४-२ पुरन्ध्रीणां प्रेयोविरहदहनोद्दीपितदृशां कटाक्षेभ्यो बिभ्यन्निभृतमिव चन्द्रोऽभ्युदयते ॥  
म्स्स्_३७५५-१ असिः शरा वर्म धनुश्च नोच्चकैर् विविच्य किं प्रार्थितमीश्वरेण ते ।  
म्स्स्_३७५५-२ अथास्ति शक्तिः कृतमेव याच्ञया न दूषितः शक्तिमतां स्वयङ्ग्रहः ॥  
म्स्स्_३७५६-१ असिजीवी मषीजीवी देवलो ग्रामयाजकः ।  
म्स्स्_३७५६-२ धावकः पाचकश्चैव षड् विप्राः शूद्रजातयः ॥  
म्स्स्_३७५७-१ असितखुरचतुष्कः श्यामलग्रन्थिपादः स्रवति करसमीपे मूत्रधारां सवेगाम् ।  
म्स्स्_३७५७-२ दशनचलखलीनः कुक्कुटस्कन्धबन्धः किटिवरकठिनोरुर्दूरगः स्यात् तुरुङ्गः ॥  
म्स्स्_३७५८-१ असितगिरिसमं स्यात् कज्जलं सिन्धुपात्रे सुरतरुवरशाखा लेखनी पत्रमुर्वी ।  
म्स्स्_३७५८-२ लिखति यदि गृहीत्वा शारदा सर्वकालं तदपि तव गुणानामीश पारं न याति ॥  
म्स्स्_३७५९-१ असितनयनलक्ष्मीं लक्षयित्वोत्पलेषु क्वणितकनककाञ्चीं मत्तहंसस्वनेषु ।  
म्स्स्_३७५९-२ अधररुचिरशोभां बन्धुजीवे प्रियाणां पथिकजन इदानीं रोदिति भ्रान्तचित्तः ॥  
म्स्स्_३७६०-१ असितभुजगभीषणासिपत्रो रुहरुहिकाहितचित्ततूर्णचारः ।  
म्स्स्_३७६०-२ पुलकिततनुरुत्कपोलकान्तिः प्रतिभटविक्रमदर्शनेऽयमासीत् ॥  
म्स्स्_३७६१-१ असितभुजगशिशुवेष्टितम् अभिनवमाभाति केतकीकुसुमम् ।  
म्स्स्_३७६१-२ आयसवलयालङ्कृत- विषाणमिव दन्तिनः पतितम् ॥  
म्स्स्_३७६२-१ असितमेकसुराशितमप्यमून् न पुनरेष विधुर्विशदं विषम् ।  
म्स्स्_३७६२-२ अपि निपीय सुरैर्जनितक्षयं स्वयमुदेति पुनर्नवमार्णवम् ॥  
म्स्स्_३७६३-१ असितवसनस्रग्संवीता घनागुरुसारवन् मृगमदमषीस्नाता जातां त्वमेव तमस्विनी ।  
म्स्स्_३७६३-२ अभिसर सुखं दन्तोद्द्योतं न तन्वि विकासयेः श्वसितमथवा मुञ्चेश्चञ्चद्द्विरेफघनोद्गमम् ॥  
म्स्स्_३७६४-१ असितात्मा सुसन्नद्धः समाविष्कृतचापलः ।  
म्स्स्_३७६४-२ भुजङ्गकुटिलस् तस्या भ्रूविक्षेपः खलायते ॥  
म्स्स्_३७६५-१ असिद्धसाधनं सद्भिः शासनं दण्ड उच्यते ।  
म्स्स्_३७६५-२ तं युक्त्यैव नयेद् दण्डं युक्तदण्डः प्रशस्यते ॥  
म्स्स्_३७६६-१ असिधारां विषं वह्निं समत्वे यः प्रपश्यति ।  
म्स्स्_३७६६-२ मालासुधातुषाराणां स योगी कथ्यते बुधैः ॥  
म्स्स्_३७६७-१ असिधाराक्रमक्रीता वरमेकापि काकिणी ।  
म्स्स्_३७६७-२ न परभ्रूविनिर्दिष्टा सागरान्तापि मेदिनी ॥  
म्स्स्_३७६८-१ असिधारापथे नाथ शत्रुशोणितपिच्छिले ।  
म्स्स्_३७६८-२ आजगाम कथं लक्ष्मीर् निर्जगाम कथं यशः ॥  
म्स्स्_३७६९-१ असिधेनुरियं विभाति ते जितसर्वक्षितिपालमण्डला ।  
म्स्स्_३७६९-२ प्रलये जगतीमिवाशितुं स्फुरती कालकरालजिह्वका ॥  
म्स्स्_३७७०-१ असिन्दूरेण सीमन्तो मा भून्नो योषितामिति ।  
म्स्स्_३७७०-२ अतः परिहरन्त्याजाव् असिं दूरेण तेऽरयः ॥  
म्स्स्_३७७१-१ असिमात्रसहायस्य प्रभूतारिपराभवे ।  
म्स्स्_३७७१-२ अन्यतुच्छजनस्येव न स्मयोऽस्य महाधृतेः ॥  
म्स्स्_३७७२-१ असीव्यद् देहे स्वे पशुपतिरुमाङ्कं समघनो विगुप्तो गोपीभिर्दुहितरमयात् सा कमलभूः ।  
म्स्स्_३७७२-२ यदादेशादेतज् जगदपि मृगीदृक्परवशं स वश्यः कस्य स्यादहह विषमो मन्मथभरः ॥  
म्स्स्_३७७३-१ असुखमथ सुखं वा कर्मणां पक्तिवेलास्व् अहह नियतमेते भुञ्जते देहभाजः ।  
म्स्स्_३७७३-२ तदिह पुरत एव प्राह मौहुर्तिकश्चेत् कथय फलममीषामन्ततः किं ततः स्यात् ॥  
म्स्स्_३७७४-१ असुखैश्च विनालापो गुह्यस्य कथनं तथा ।  
म्स्स्_३७७४-२ विपद्विमोक्षणं चैव मित्रतायाः फलत्रयम् ॥  
म्स्स्_३७७५-१ असुभिरशुभं त्यक्त्वा देहं निजं किल योगविद् विशति विशदं ज्ञानालोकात् परस्य कलेवरम् ।  
म्स्स्_३७७५-२ नयनविवरैः सूक्ष्मैः साक्षादहो तव नैपुणं विशसि हृदयं द्रष्टुं स्पष्टं बहिश्च विचेष्टसे ॥  
म्स्स्_३७७६-१ असुभृतां वधमाचरति क्षमाद् वदति वाक्यमसह्यमसूनृतम् ।  
म्स्स्_३७७६-२ परकलत्रधनान्यपि वाञ्छति न कुरुते किमु मद्यमदाकुलः ॥  
म्स्स्_३७७७-१ असुररचितप्रयत्नाद् विज्ञाता दिविरवञ्चना येन ।  
म्स्स्_३७७७-२ संरक्षिता मतिमता रत्नवती वसुमती तेन ॥  
म्स्स्_३७७८-१ असुरसमरदक्षैर्वज्रसन्धृष्टचापैर् अनुपमबलवीर्यैः स्वैः कुलैस्तुल्यवीर्यः ।  
म्स्स्_३७७८-२ रघुरिव स नरेन्द्रो यज्ञविश्रान्तकोशो भव जगति गुणानां भाजनं भ्राजितानाम् ॥  
म्स्स्_३७७९-१ असुरसुरनरेशां यो न भोगेषु तृप्तः कथमिह मनुजानां तस्य भोगेषु तृप्तिः ।  
म्स्स्_३७७९-२ जलनिधिजलपाने यो न जातो वितृष्णस् तृणशिखरगताम्भम्भःपानतः किं स तृप्येत् ॥  
म्स्स्_३७८०-१ असुरहितमप्यादित्योत्थं विपत्तिमुपागतं दितिसुतगुरुः प्राणैर्योक्तुं न किं कचवत् तमः ।  
म्स्स्_३७८०-२ पठति लुठतीं कण्ठे विद्यामयं मृतजीवनीं यदि न वहते सन्ध्यामौनव्रतव्ययभीरुताम् ॥  
म्स्स्_३७८१-१ असुरो हितमुपदिष्टः प्रह्लादो नारदेन गर्भस्थः ।  
म्स्स्_३७८१-२ तत्त्वविदुषां वरोऽभूद्- धितोपदेशं सदा शृणुयात् ॥  
म्स्स्_३७८२-१ असुलभा सकलेन्दुमुखी च सा किमपि चेदमनङ्गविचेष्टितम् ।  
म्स्स्_३७८२-२ अभिमुखीष्विव वाञ्छितसिद्धिषु व्रजति निर्वृतिमेकपदे मनः ॥  
म्स्स्_३७८३-१ असुहृत्ससुहृच्चापि सशत्रुर् मित्रवानपि ।  
म्स्स्_३७८३-२ सप्रज्ञः प्रज्ञया हीनो दैवेन लभते सुखम् ॥  
म्स्स्_३७८४-१ असूचिभेद्यामासाद्य बालां प्रौढाभिलापिणीम् ।  
म्स्स्_३७८४-२ हा कष्टं मुषितोऽस्मीति प्रभाते वक्ति कामुकः ॥  
म्स्स्_३७८५-१ असूचीसञ्चारे तमसि नभसि प्रौढजलद- ध्वनिप्राज्ञम्मन्ये पतति पृषतानां निचये ।  
म्स्स्_३७८५-२ इदं सौदामिन्याः कनककमनीयं विलसितं मुदं च म्लानिं च प्रथयति पथि स्वैरसुदृशाम् ॥  
म्स्स्_३७८६-१ असूत सद्यः कुसुमान्यशोकः स्कन्धात् प्रभृत्येव सपल्लवानि ।  
म्स्स्_३७८६-२ पादेन नापैक्षत सुन्दरीणां सम्पर्कमाशिञ्जितनूपुरेण ॥  
म्स्स्_३७८७-१ असूत सा नागवधूपभोग्यं मैनाकमम्भोनिधिबद्धसख्यम् ।  
म्स्स्_३७८७-२ क्रुद्धेऽपि पक्षच्छिदि वृत्रशत्राव् अवेदनाज्ञं कुलिशक्षतानाम् ॥  
म्स्स्_३७८८-१ असूयको दन्दशूको निष्ठुरो वैरकृन्नरः ।  
म्स्स्_३७८८-२ स कृच्छ्रं महदाप्नोति नचिरात् पापमाचरन् ॥  
म्स्स्_३७८९-१ असूयया हतेनैव पूर्वोपायोद्यमैरपि ।  
म्स्स्_३७८९-२ कर्त् णां गृह्यते सम्पत् सुहृद्भिर्मन्त्रिभिस्तथा ॥  
म्स्स्_३७९०-१ असूयाविष्टे मनसि यदि सम्पत् प्रवर्तते ।  
म्स्स्_३७९०-२ तुषाग्निं वायुसम्योगम् इव जानीहि सुव्रत ॥  
म्स्स्_३७९१-१ असूयैकपदं मृत्युर् अतिवादः श्रियो वधः ।  
म्स्स्_३७९१-२ अशुश्रूषा त्वरा श्लाघा विद्यायाः शत्रवस्त्रयः ॥  
म्स्स्_३७९२-१ असेकतोऽत्यन्तनिषेकतश्च शाखाविशोषं फलिनो निरूप्य ।  
म्स्स्_३७९२-२ सप्ताहमात्रं शृतमेव सर्पिर् विडङ्गदुग्धाम्बु निषेचनीयम् ॥  
म्स्स्_३७९३-१ असेवके चानुरक्तिर् दानं सप्रियभाषणम् ।  
म्स्स्_३७९३-२ अनुरक्तस्य चिह्नानि दोषेऽपि गुणसङ्ग्रहः ॥  
म्स्स्_३७९४-१ असेवितेश्वरद्वारम् अदृष्टविरहव्यथम् ।  
म्स्स्_३७९४-२ अनुक्तक्लीबवचनं धन्यं कस्यापि जीवितम् ॥  
म्स्स्_३७९५-१ असोढा तत्कालोल्लसदसहभावस्य तपसः कथानां विश्रम्भेष्वथ च रसिकः शैलदुहितुः ।  
म्स्स्_३७९५-२ प्रमोदं वो दिश्यात् कपटबटुवेषापनयने त्वराशथिल्याभ्यां युगपदभियुक्तः स्मरहरः ॥  
म्स्स्_३७९६-१ असौ गतः सौगत एव यस्मात् कुर्यान् निरालम्बनतां ममैव ।  
म्स्स्_३७९६-२ सखि प्रियस्ते क्षणिकः किमन्यन् निरात्मकः शून्यतमः स वन्द्यः ॥  
म्स्स्_३७९७-१ असौ गिरेः शीतलकन्दरस्थः पारावतो मन्मथचाटुदक्षः ।  
म्स्स्_३७९७-२ धर्मालसाङ्गीं मधुराणि कूजन् संवीजते पक्षपुटेन कान्ताम् ॥  
म्स्स्_३७९८-१ असौजन्यञ्चेतोभवसमुचितं भावयति तद् वृथा संसारेऽस्मिन्नहह समयं किं गमयसि ।  
म्स्स्_३७९८-२ चिराद् भूयो भूयः कलयसि सखेदो भवसुखं ततो मन्ये त्यागात् प्रभवति परा निर्वृतिरिति ॥  
म्स्स्_३७९९-१ असौ नास्तीवेन्दुः क्वचिदपि रविः प्रोषित इव ग्रहोडूनां चक्रं नभसि लिखितप्रोञ्छितमिव ।  
म्स्स्_३७९९-२ अहर्वा रात्रिर्वा द्वयमपि प्रलुप्तप्रविचयं घनैर्बद्धव्यूहैः किमिदमतिघोरं व्यवसितम् ॥  
म्स्स्_३८००-१ असौ बिभ्रत्ताम्रत्विषमुदयशैलस्य शिरसि स्खलन् प्रालेयांशुर्यदि भवति मत्तो हलधरः ।  
म्स्स्_३८००-२ तदानीमेतत् तु प्रतिनवतमालद्युतिहरं तमोऽपि व्यालोलं विगलति तदीयं निवसनम् ॥  
म्स्स्_३८०१-१ असौभाग्यं धत्ते परमसुखभोगास्पदमयं विचित्रं तद्गेहं भवति पृथुकार्तस्वरमयम् ।  
म्स्स्_३८०१-२ निविष्टः पल्यङ्के कलयति स कान्तारतरणं प्रसादं कोपं वा जननि भवती यत्र तनुते ॥  
म्स्स्_३८०२-१ असौ मरुच्चुम्बितचारुकेसरः प्रसन्नताराधिपमण्डलाग्रणीः ।  
म्स्स्_३८०२-२ वियुक्तरामातुरदृष्टिवीक्षितो वसन्तकालो हनुमानिवागतः ॥  
म्स्स्_३८०३-१ असौ महाकालनिकेतनस्य वसन्नदूरे किल चन्द्रमौलेः ।  
म्स्स्_३८०३-२ तमिस्रपक्षेऽपि सह प्रियाभिर् जोत्स्नावतो निर्विशति प्रदोषान् ॥  
म्स्स्_३८०४-१ असौ महेन्द्रद्विपदानगन्धिस् त्रिमार्गगावीचिविमर्दशीतः ।  
म्स्स्_३८०४-२ आकाशवायुर्दिनयौवनोत्थान् आचामति स्वेदलवान् मुखे ते ॥  
म्स्स्_३८०५-१ असौ महेन्द्राद्रिसमानसारः पतिर्महेन्द्रस्य महोदधेश्च ।  
म्स्स्_३८०५-२ यस्य क्षरत्सैन्यगजच्छलेन यात्रासु यातीव पुरो महेन्द्रः ॥  
म्स्स्_३८०६-१ असौ रसौचित्यगुणोज्ज्वलोऽपि गुम्फो न काव्यव्यपदेशयोग्यः ।  
म्स्स्_३८०६-२ धत्ते खलस्यापि न दुर्विषह्य- द्वेषग्रहोत्सारणमन्त्रतां यः ॥  
म्स्स्_३८०७-१ असौ विद्याशाली शिशुरपि विनिर्गत्य भवनाद् इहायातः सम्प्रत्यविकलशरच्चन्द्रवदनः ।  
म्स्स्_३८०७-२ यदालोकस्थाने भवति पुरमुन्मादतरलैः कटाक्षैर्नारीणां कुवलयितवातायनमिव ॥  
म्स्स्_३८०८-१ असौ समरसाहसं वितनुतेऽग्रिमश्रेयसे मुकुन्दममुमात्मनि स्थिरयितुं न किं वाञ्छति ।  
म्स्स्_३८०८-२ अतः परतरं कुतः प्रतरणाय वारान्निधेर् निदानमिह संसृतेः सुखसृतेश्च किं कारणम् ॥  
म्स्स्_३८०९-१ असौ समालोकितकाननान्तरे विकीर्णविस्पष्टमरीचिकेसरः ।  
म्स्स्_३८०९-२ विनिर्गतः सिंह इवोदयाचलाद् गृहीतनिष्पन्दमृगो निशाकरः ॥  
म्स्स्_३८१०-१ असौ हि दत्त्वा तिमिरावकाशम् अस्तं व्रजत्युन्नतकोटिरिन्दुः ।  
म्स्स्_३८१०-२ जलावगाढस्य वनद्विपस्य तीक्ष्णं विषाणाग्रमिवावशिष्टम् ॥  
म्स्स्_३८११-१ असौ हि रामा रतिविग्रहप्रिया रहःप्रगल्भा रमणं रहोगतम् ।  
म्स्स्_३८११-२ रतेन शत्रौ रमयेत् परेन वा नो चेदुदेष्यत्यरुणः पुरो रिपुः ॥  
म्स्स्_३८१२-१ असौ हि सङ्केतसमुत्सुकाभिर् विलासिनीभिर्मदनातुराभिः ।  
म्स्स्_३८१२-२ सरोषदृष्टः स्फुरिताधराभिर् द्रुतं रविर्भीत इवास्तमेति ॥  
म्स्स्_३८१३-१ अस्तङ्गतभारविरवि कालवशात् कालिदासविधुविधुरम् ।  
म्स्स्_३८१३-२ निर्वाणबाणदीपं जगदिदमद्योति रत्नेन ॥  
म्स्स्_३८१४-१ अस्तं गतवति सवितरि पायसपिण्डं सुधाकरं प्राची ।  
म्स्स्_३८१४-२ व्यरचयदम्बरकुशभुवि चरति कलङ्कस्तदन्तरे काकः ॥  
म्स्स्_३८१५-१ अस्तं गतवति सवितरि भर्तरि मधुपं निवेश्य कोशान्ते ।  
म्स्स्_३८१५-२ कमलिन्योऽपि रमन्ते किमत्र चित्रं मृगाक्षीणाम् ॥  
म्स्स्_३८१६-१ अस्तङ्गते दिवानाथे नलिनी मधुपच्छलात् ।  
म्स्स्_३८१६-२ गिलन्ति स्वविनाशाय गुटिकां कालकूटजाम् ॥  
म्स्स्_३८१७-१ अस्तङ्गते निजरिपावपि कुम्भयोनौ सङ्कोचमाप जलधिर्न तु माद्यति स्म ।  
म्स्स्_३८१७-२ गम्भीरतागुणचमत्कृतविष्टपानां शत्रुक्षयेऽपि महतामुचितं ह्यदः स्यात् ॥  
म्स्स्_३८१८-१ अस्तङ्गते भास्वति नान्धकारान् शनैश्चरो हन्ति विधौ बुधश्च ।  
म्स्स्_३८१८-२ पितुर्गुणैर्न प्रतिभाति पुत्रो गुणान्वितो यः स गुणेन भाति ॥  
म्स्स्_३८१९-१ अस्तङ्गतोऽयमरविन्दवनैकबन्धुर् भास्वान्न लङ्घयति कोऽपि विधिप्रणीतम् ।  
म्स्स्_३८१९-२ हे चक्र धैर्यमवलम्ब्य विमुञ्च शोकं धीरास्तरन्ति विपदं न तु दीनचित्ताः ॥  
म्स्स्_३८२०-१ अस्तं भास्वति लोकलोचनकलालोके गते भर्तरि स्त्रीलोकोचितमाचरन्ति सुकृतं वह्नौ विलीय त्विषः ।  
म्स्स्_३८२०-२ अप्येतास्तु चिकीर्षयेव तपसां ताराक्षमाला दिशो मन्ये खञ्जनकण्ठकोमलतमःकृष्णाजिनं बिभ्रति ॥  
म्स्स्_३८२१-१ अस्तं मुक्तिरुपैतु यत्र न तनूसाध्या हरेर्भक्तयस् तन्नः संसृतिरेधतां निरवधिर्यस्याः प्रसादोदयात् ।  
म्स्स्_३८२१-२ मूर्ध्नि श्रीपुरुषोत्तमप्रणतयः श्रीरामनामानने हृद्देशे यदुनन्दनस्य जलदश्यामाभिरामाकृतिः ॥  
म्स्स्_३८२२-१ अस्तं यतापि किल मस्तकवर्तिनासाव् अस्ताचलोऽहिमरुचा रुचिमप्यलम्भि ।  
म्स्स्_३८२२-२ प्रायः परोपकृतये कृतिनोऽनेपेक्ष्य स्वार्थं विपत्कवलिता अपि भावयन्ति ॥  
म्स्स्_३८२३-१ अस्तं यातस्तिमिरपटलीदत्तभङ्गः पतङ्गः प्राप्तो नैवोदयगिरिशिरोमूलमेणावचूलः ।  
म्स्स्_३८२३-२ तत्ते कालं कतिपलमयं भाति खद्योतपोत द्योतं द्योतं पुनरपि पुनर्द्योततां को विलम्बः ॥  
म्स्स्_३८२४-१ अस्तं शशी याति शशाङ्कवदने मानं विमुञ्चाधुना किं मानेन मुधा नतभ्रु गगनाद् भ्रश्यन्त्यमूस्तारकाः ।  
म्स्स्_३८२४-२ इत्थं त्वामनुशिक्षयन् क्षितितलादुन्नम्य पादं शनैः क्षीणां वीक्ष्य निशां निसर्गसुभगं गायत्यसौ कुक्कुटः ॥  
म्स्स्_३८२५-१ अस्तग्रस्तगभस्तिमत्करततिन्यङ्नीतचञ्चूपुटी पाटीराद्रिमथो हिमाचलमधः प्रक्षिप्य पक्षद्वयम् ।  
म्स्स्_३८२५-२ पश्चादुन्नतपुच्छपुञ्जमुदयत्प्राचीप्रकाशच्छलाद् अण्डं मण्डलमैन्दवं जनयति व्यक्तं बकोटीवियत् ॥  
म्स्स्_३८२६-१ अस्तप्रत्युपकारगन्धमकृतस्वप्रार्थनापेक्षम- प्यम्भोभिर्भुवमार्द्रयन्ति जलदा जीवन्त्यमी जन्तवः ।  
म्स्स्_३८२६-२ दैवज्ञः पुनरस्ति वृष्टिरिति वागेका मयोक्तेति यद् विश्वं क्रीतमिवाधिगच्छति तदेवाघूर्णते मर्मणि ॥  
म्स्स्_३८२७-१ अस्तब्धः पूजयेन् मान्यान् गुरून् सेवेदमायया ।  
म्स्स्_३८२७-२ अर्चेद् देवान्नदम्भेन श्रियमिच्छेदकुत्सिताम् ॥  
म्स्स्_३८२८-१ अस्तब्धतामचापल्यं वैराणां चाप्यकर्तृताम् ।  
म्स्स्_३८२८-२ प्रत्यक्षतो विजानीयाद् भद्रतां क्षुद्रतामपि ॥  
म्स्स्_३८२९-१ अस्तब्धमक्लीबमदीर्घसूत्रं सानुक्रोशं श्लक्ष्णमहार्यमन्यैः ।  
म्स्स्_३८२९-२ अरोगजातीयमुदारवाक्यं दूतं वदन्त्यष्टगुणोपपन्नम् ॥  
म्स्स्_३८३०-१ अस्तमस्तकपर्यस्तसमस्तार्कांशुसंस्तरा ।  
म्स्स्_३८३०-२ पीनस्तनस्थिताताम्रकम्रवस्त्रेव वारुणी ॥  
म्स्स्_३८३१-१ अस्तमितविषयसङ्गा मुकुलितनयनोत्पला मृदुश्वसिता ।  
म्स्स्_३८३१-२ ध्यायति किमप्यलक्ष्यं नित्यं योगाभियुक्तेव ॥  
म्स्स्_३८३२-१ अस्तमीयुषि निशाकरे सती रागतोऽतिविधुरा कुमुद्वती ।  
म्स्स्_३८३२-२ षट्पदं गरलमग्रहीन् मुखे सम्मुखेऽपि खगशब्दवारिता ॥  
म्स्स्_३८३३-१ अस्तव्यस्तमितस्ततः पथि पतन् मद्यं महादुद्वमन् हस्ताभ्यां मुखमक्षिकाः परिणुदन् गालीर्गदन् गद्गदन् ।  
म्स्स्_३८३३-२ उत्तालैः शिशुभिर्भृशं वलयितो बीभत्समूर्तिर्महान् मत्तो दक्षिणतः क्षणं क्षिप दृशं मत्तोऽयमागच्छति ॥  
म्स्स्_३८३४-१ अस्तव्यस्तसमीरकम्पिततया दृष्टेस्तिरस्कारिणीं हस्तेनालकवल्लरीमकुटिलामानीय कर्णान्तिकम् ।  
म्स्स्_३८३४-२ उद्वीक्ष्य प्रियमार्गमध्वगवधूरस्तं गते भास्वति छिन्नाशा स्वनिवेशमेति शनकैः स्वप्नेक्षणाशंसिनी ॥  
म्स्स्_३८३५-१ अस्तव्यस्तान् क्रमततगतीन् पत्रिमालातरङ्गान् वेणीदण्डानिव धृतवती मुक्तसन्ध्याङ्गरागा ।  
म्स्स्_३८३५-२ ध्वान्तम्लानांशुकपरिचयच्छन्नलावण्यशोच्या द्यौः प्रत्यग्रद्युमणिविरहाद्वान्तमक्ष्णोर्न याति ॥  
म्स्स्_३८३६-१ अस्ताद्रिपार्श्वमुपजग्मुषि तिग्मभासि जानीत शीतकिरणोऽभ्युदितो न वेति ।  
म्स्स्_३८३६-२ चारा इवाथ रजनीतिमिरप्रयुक्ताश् चेरुश्चिरं चरणभूमिषु चञ्चरीकाः ॥  
म्स्स्_३८३७-१ अस्ताद्रिशिरोविनिहित- रविमण्डलसरसयावघट्टाङ्कम् ।  
म्स्स्_३८३७-२ नयतीव कालकौलः क्वापि नभःसैरिभं सिद्ध्यै ॥  
म्स्स्_३८३८-१ अस्ताभिमुखे सूर्ये उदिते सम्पूर्णमण्डले चन्द्रे ।  
म्स्स्_३८३८-२ गमनं बुधस्य लग्ने उदितास्तमिते च केतौ ॥  
म्स्स्_३८३९-१ अस्तावलम्बिरविबिम्बतयोदयाद्रि- चूडोन्मिषत्सकलचन्द्रतया च सायम् ।  
म्स्स्_३८३९-२ सन्ध्याप्रनृत्तहरहस्तगृहीतकांस्य- तालद्वयेव समलक्ष्यत नाकलक्ष्मीः ॥  
म्स्स्_३८४०-१ अस्ताविलरूक्षाक्ष्यो मूषकनयनाश्च न शुभदा गावः ।  
म्स्स्_३८४०-२ प्रचलच्चिपिटविषाणा करटाः खरसदृशवर्णाश्च ॥  
म्स्स्_३८४१-१ अस्ति कारणमव्यक्तं सर्वव्यापि परापरम् ।  
म्स्स्_३८४१-२ सान्निध्यादपि दुर्ग्राह्यं विश्वमूर्त्योपलक्षितम् ॥  
म्स्स्_३८४२-१ अस्ति कोऽपि तिमिरस्तनन्धयः किञ्चिदञ्चितपदं स गायति ।  
म्स्स्_३८४२-२ यन्मनागपि निशम्य का वधूर् नावधूतहृदयोपजायते ॥  
म्स्स्_३८४३-१ अस्ति ग्रीवा शिरो नास्ति द्वौ भुजौ करवर्जितौ ।  
म्स्स्_३८४३-२ सीताहरणसामर्थ्यो न रामो न च रावणः ॥  
म्स्स्_३८४४-१ अस्ति जलं जलराशौ क्षारं तत् किं विधीयते तेन ।  
म्स्स्_३८४४-२ लघुरपि वरं स कूपो यत्राकण्ठं जनः पिबति ॥  
म्स्स्_३८४५-१ अस्ति पुत्रो वशे यस्य भृत्यो भार्या तथैव च ।  
म्स्स्_३८४५-२ अभावे सति सन्तोषः स्वर्गस्थोऽसौ महीतले ॥  
म्स्स्_३८४६-१ अस्ति भयमस्ति कौतुकम् अस्ति च मन्दाक्षमस्ति चोत्कण्ठा ।  
म्स्स्_३८४६-२ बालानां प्रणयिजने भावः कोऽप्येष नैकरसः ॥  
म्स्स्_३८४७-१ अस्ति यद्यपि सर्वत्र नीरं नीरजराजितम् ।  
म्स्स्_३८४७-२ मोदते न तु हंसस्य मानसं मानसं विना ॥  
म्स्स्_३८४८-१ अस्ति श्रीस्तनपत्रभङ्गमकरीमुद्राङ्कितोरःस्थलो देवः सर्वजगत्पतिर्मधुवधूवक्त्राब्जचन्द्रोदयः ।  
म्स्स्_३८४८-२ क्रीडाक्रोडतनोर्नवेन्दुविशदे दंष्ट्राङ्कुरे यस्य भूर् भाति स्म प्रलयाब्धिपल्वलतलोत्खातैकमुस्ताकृतिः ॥  
म्स्स्_३८४९-१ अस्ति स्वर्णमयोऽद्रिरस्ति विषयः क्षुत्तृड्भरावर्जितः सन्ति क्षीरघृताकरा जलधयः सन्ति द्रुमाः कामदाः ।  
म्स्स्_३८४९-२ किं नस्तच्चरिताद्भुतश्रवणतः साध्यं क्षुधा ताम्यतां दृष्टं यत्सविधे विधेहि सुमते तत्रैव सर्वं श्रमम् ॥  
म्स्स्_३८५०-१ अस्ति स्वादुफलं किमस्ति किमथाघ्रातुं क्षमः कोरकस् तद्विश्राम्यतु नाम भोक्तुमुचितं पत्रं किमस्त्यन्ततः ।  
म्स्स्_३८५०-२ सेव्यो हन्त यदीदृशोऽपि मनुजैर्वृक्षाधमः पिप्पलो दुःस्वातन्त्र्यमिदं विधेः कथय तत् कस्याग्रतो रुद्यताम् ॥  
म्स्स्_३८५१-१ अस्तीत्येव कृषिं कुर्यात् अस्ति नास्तीति वाणिजम् ।  
म्स्स्_३८५१-२ नास्तीत्येव ऋणं दद्यात् नाहमस्मीति साहसम् ॥  
म्स्स्_३८५२-१ अस्तु तावदगस्त्येन जह्नोर्महिमनिह्नवः ।  
म्स्स्_३८५२-२ का कथा तस्य बालस्य विश्वग्रासेऽप्यतृप्यतः ॥  
म्स्स्_३८५३-१ अस्तु स्वस्त्ययनाय दिग्धनपते कैलासशैलाश्रय- श्रीकण्ठाभरणेन्दुविभ्रमदिवानक्तम्भ्रमत्कौमुदी ।  
म्स्स्_३८५३-२ यत्रालं नलकूबराभिसरणारम्भाय रम्भास्फुरत् पाण्डिम्नैव तनोस्तनोति विरहव्यग्रापि वेशग्रहम् ॥  
म्स्स्_३८५४-१ अस्ते शिवा पश्चिमायां परचक्रभयाय सा ।  
म्स्स्_३८५४-२ शुभा कुबेरदिश्यस्ते ग्रामान्तः शून्यकारिणी ॥  
म्स्स्_३८५५-१ अस्तोकविस्मयमपस्मृतपूर्ववृत्तम् उद्भूतनूतनभयज्वरजर्जरं नः ।  
म्स्स्_३८५५-२ एकक्षणत्रुटितसङ्घटितप्रमोहम् आनन्दशोकशबलत्वमुपैति चेतः ॥  
म्स्स्_३८५६-१ अस्तोदयाचलविलम्बिरवीन्दुबिम्ब- व्याजात् क्षणं श्रवणयोर्निहितारविन्दा ।  
म्स्स्_३८५६-२ ताराच्छलेन कुसुमानि समुत्क्षिपन्ती सन्ध्येयमागतवती प्रमदेव काचित् ॥  
म्स्स्_३८५७-१ अस्तोदयाद्रिगतमर्कशशाङ्कबिम्बम् अह्नोऽतिवार्धकदशामवलम्बितस्य ।  
म्स्स्_३८५७-२ ताराक्षराणि पठितुं तपनीयशैल- नासावसक्तमुपनेत्रमिवाबभासे ॥  
म्स्स्_३८५८-१ अस्तोपधानविनिहित- रविबिम्बशिरोनिकुञ्चितदिगङ्गः ।  
म्स्स्_३८५८-२ वस्तेऽन्धकारकम्बलम् अम्बरशयने दिनाध्वन्यः ॥  
म्स्स्_३८५९-१ अस्त्यत्रैव किलार्णवे तदमृतं तत्रैव हालाहलः सन्त्यस्मिन् मलये पटीरतरवस्तत्रैव वाताशनाः ।  
म्स्स्_३८५९-२ यद्यद्वस्त्वभिजातमस्ति सविधे तत्तद् दुरापं नृणां प्राप्तव्यं रसनाञ्चले करतले भाले च वेधा न्यधात् ॥  
म्स्स्_३८६०-१ अस्त्यद्यापि चतुःसमुद्रपरिखापर्यन्तमुर्वीतलं वर्तन्तेऽपि च तत्र तत्र रसिका गोष्ठीषु सक्ता नृपाः ।  
म्स्स्_३८६०-२ एकस्तत्र निरादरो भवति चेदन्यो भवेत् सादरो वाग्देवी वदनाम्बुजे वसति चेत् को नाम दीनो जनः ॥  
म्स्स्_३८६१-१ अस्त्यप्रतिसमाधेयं स्तनद्वन्द्वस्य दूषणम् ।  
म्स्स्_३८६१-२ स्फुटतां कञ्चुकानां यन् नायात्यावरणीयताम् ॥  
म्स्स्_३८६२-१ अस्त्युत्तरस्यां दिशि देवतात्मा हिमालयो नाम नगाधिराजः ।  
म्स्स्_३८६२-२ पूर्वापरौ तोयनिधी वगाह्य स्थितः पृथिव्या इव मानदण्डः ॥  
म्स्स्_३८६३-१ अस्त्येकं भुवनं सूक्ष्मं क्षमध्वे यत्र वीक्षितुम् ।  
म्स्स्_३८६३-२ विषयांश्चित्रविद्यायाश् चित्राणां चलतां तथा ॥  
म्स्स्_३८६४-१ नाटकाख्यायिकानां च शक्यान् सर्वविधानपि ।  
म्स्स्_३८६४-२ स्फुरणा जायते प्रायस् तत एव कलाकृताम् ॥  
म्स्स्_३८६५-१ अस्त्येव भूभृतां मूर्ध्नि दिवि वा द्योततेऽम्बुदः ।  
म्स्स्_३८६५-२ मरुद्भिर्भज्यमानोऽपि स किमेति रसातलम् ॥  
म्स्स्_३८६६-१ अस्त्येवोद्दामदावानलविकलतरं काननं यत्र तत्र प्रौढोत्तापाभिभूतं जगदपि सकलं निर्जला एव नद्यः ।  
म्स्स्_३८६६-२ किं रे निर्लज्ज गर्जं कलयसि बहुशस्तर्जयन् पान्थबालाः पर्जन्य त्वाममी किं क्वचिदपि गणयन्त्यम्बुदत्वेन लोकाः ॥  
म्स्स्_३८६७-१ अस्त्रं विमुच्य सकलं प्रथमप्रयोगे भूयोऽपि हन्तुमबलां विहितोद्यमस्य ।  
म्स्स्_३८६७-२ पुष्पायुधस्य वपुरेव तदीयमेकं लक्ष्यं च हन्त शरधिश्च तदा बभूव ॥  
म्स्स्_३८६८-१ अस्त्रं स्त्री वामनो मर्त्यः पशुरेभ्योऽथवेतरः ।  
म्स्स्_३८६८-२ विधियोगाद् भवेत् कामं पौरुषं न परित्यजेत् ॥  
म्स्स्_३८६९-१ अस्त्रज्वालावलीढप्रतिबलजलधेरन्तरौर्वायमाणे सेनानाथे स्थितेऽस्मिन् मम पितरि गुरौ सर्वधन्वीश्वराणाम् ।  
म्स्स्_३८६९-२ कर्णालं सम्भ्रमेण व्रज कृप समरं मुञ्च हार्दिक्यशङ्कां ताते चापद्वितीये वहति रणधुरं को भयस्यावकाशः ॥  
म्स्स्_३८७०-१ अस्त्रप्रयोगखुरलीकलहे गणानां सैन्यैर्वृतोऽपि जित एव मया कुमारः ।  
म्स्स्_३८७०-२ एतावतापि परिरभ्य कृतप्रसादः प्रादादिमं प्रियगुणो भगवान् गुरुर्मे ॥  
म्स्स्_३८७१-१ अस्त्रव्यस्तशिरस्त्रशस्त्रकषणैः कृत्तोत्तमाङ्गे क्षणं व्यूढासृक्सरिति स्वनत्प्रहरणे वर्मोद्वमद्वाह्निनि ।  
म्स्स्_३८७१-२ आहूयाजिमुखे स कोसलपतिर्भग्ने प्रधाने बले एकेनैव रुमण्वता शरशतैर्मत्तद्विपस्थो हतः ॥  
म्स्स्_३८७२-१ अस्त्राणि प्लवगाधिपेन विहिताः पौलस्त्यवक्षःस्थली- सङ्घट्टानलदत्तदावविपदः सीदन्ति भूमीरुहाः ।  
म्स्स्_३८७२-२ उत्पाट्य प्रहितश्च शैलशिखरो लङ्केन्द्रहस्तावली- निष्पिष्टो निजकुञ्जनिर्झरजलैर्जम्बालपिण्डायते ॥  
म्स्स्_३८७३-१ अस्त्रामास तृणं प्रियाद्रुहि तृणामास स्मरारेर्धनुर् दारामास मुनेः शिलापि नृवरामास स्वयं पादुका ।  
म्स्स्_३८७३-२ कुल्यामास महार्णवोऽपि कपयो योधाम्बभूवुस्तदा पौलस्त्यो मशकीबभूव भगवंस्त्वं मानुषामासिथाः ॥  
म्स्स्_३८७४-१ अस्त्रौघप्रसरेण रावणिरसौ यं दुर्यशोभागिनं चक्रे गौतमशापयन्त्रितभुजस्थेमानमाखण्डलम् ।  
म्स्स्_३८७४-२ कच्छावर्तकुलीरतां गमयता वीर त्वया रावणं तत्सम्मृष्टमहो विशल्यकरणी जागर्ति सत्पुत्रता ॥  
म्स्स्_३८७५-१ अस्त्वक्षरग्रहविधिर्जनुषां सहस्रैर् आपाततो भवतु वापि ततोऽर्थबोधः ।  
म्स्स्_३८७५-२ दुर्वादिकल्पितविकल्पतरङ्गसान्द्रान् दुष्पूर्वपक्षजलधीन् कथमुत्तरेयुः ॥  
म्स्स्_३८७६-१ अस्थानगामिभिरलङ्करणैरुपेता भूयः पदस्खलननिह्नुतिरप्रसन्ना ।  
म्स्स्_३८७६-२ वाणीव कापि कुकवेर्जनहस्यमाना द्राङ्निर्गता निजगृहाद् वनिता मदान्धा ॥  
म्स्स्_३८७७-१ अस्थानाभिनिवेशिता रतिपतेरौचित्यभङ्गो रतेर् वैयर्थ्यं नवयौवनस्य किमपि प्रेम्णः कलङ्काङ्कुरः ।  
म्स्स्_३८७७-२ सौभाग्यस्य विमानना विगुणता सौन्दर्यसारश्रियः शृङ्गारस्य विडम्बना किमपरं वेश्यारताडम्बरः ॥  
म्स्स्_३८७८-१ अस्थानाभिनिवेशी प्रायो जड एव भवति नो विद्वान् ।  
म्स्स्_३८७८-२ बालादन्यः कोऽम्भसि जिघृक्षतीन्दोः स्फुरद्बिम्बम् ॥  
म्स्स्_३८७९-१ अस्थाने गमिता लयं हतधियां वाग्देवता कल्पते धिक्काराय पराभवाय महते तापाय पापाय वा ।  
म्स्स्_३८७९-२ स्थाने तु व्ययिता सतां प्रभवति प्रख्यातये भूतये चेतोनिर्वृतये परोपकृतये प्रान्ते शिवावाप्तये ॥  
म्स्स्_३८८०-१ अस्थाने जनसङ्कटे मयि मनाक् काञ्चीं समास्कन्दति व्यालोले रशनांशुके विगलिते नीते च नाभेरधः ।  
म्स्स्_३८८०-२ धन्योऽयं स करः कुरङ्गकदृशा तस्मिन्नवस्थान्तरे कम्पातङ्ककरम्बिताङ्गलतया यस्यावकाशः कृतः ॥  
म्स्स्_३८८१-१ अस्थाने ताडितो वाजी बहून् दोषानवाप्नुयात् ।  
म्स्स्_३८८१-२ तावद्भवन्ति ते दोषा यावज्जीवत्यसौ हयः ॥  
म्स्स्_३८८२-१ अस्थानेऽभिनिविष्टान् मूर्खानस्थान एव सन्तुष्टान् ।  
म्स्स्_३८८२-२ अनुवर्तन्ते धीराः पितर इव क्रीडतो बालान् ॥  
म्स्स्_३८८३-१ अस्थाने ह्यपि च स्थाने सततं चानुगामिनि ।  
म्स्स्_३८८३-२ क्रुद्धो दण्डान् प्रणयति विविधांस्तेजसा वृतः ॥  
म्स्स्_३८८४-१ अस्थिक्षोदवतीव कुन्दमुकुलैः फुल्लैः पलाशद्रुमैः साङ्गारप्रकरेव धूमकलुषेवोत्पातिभिः षट्पदैः ।  
म्स्स्_३८८४-२ रक्ताक्षद्युतिभिः सशेषदहनालातेव पुंस्कोकिलैर् दृष्टा प्राणसमाचितेव पथिकैराराद् वनान्तस्थली ॥  
म्स्स्_३८८५-१ अस्थि नास्ति शिरो नास्ति बाहुरस्ति निरङ्गुलिः ।  
म्स्स्_३८८५-२ नास्ति पादद्वयं गाढम् अङ्गमालिङ्गति स्वयम् ॥  
म्स्स्_३८८६-१ अस्थिरं जीवितं लोके यौवनं धनमस्थिरम् ।  
म्स्स्_३८८६-२ अस्थिरं पुत्रदारादि धर्मः कीर्तिर्द्वयं स्थिरम् ॥  
म्स्स्_३८८७-१ अस्थिरः कुलसम्बन्धः सदा विद्या विवादिनी ।  
म्स्स्_३८८७-२ मदो मोहाय मिथ्यैव मुहूर्तनिधनं धनम् ॥  
म्स्स्_३८८८-१ अस्थिरमनेकरागं गुणरहितं नित्यवक्रदुष्प्रापम् ।  
म्स्स्_३८८८-२ प्रावृषि सुरेन्द्रचापं विभाव्यते युवतिचित्तमिव ॥  
म्स्स्_३८८९-१ अस्थिरेण शरीरेण स्थिरं कर्म समाचरेत् ।  
म्स्स्_३८८९-२ अवश्यमेव यास्यन्ति प्राणाः प्राघूर्णका इव ॥  
म्स्स्_३८९०-१ अस्थिवद् दधिवच्चैव शङ्खवद् बकवत् तथा ।  
म्स्स्_३८९०-२ राजंस्तव यशो भाति पुनः सन्न्यासिदन्तवत् ॥  
म्स्स्_३८९१-१ अस्थिष्वर्थाः सुखं मांसे त्वचि भोगाः स्त्रियोऽक्षिषु ।  
म्स्स्_३८९१-२ गतौ यानं स्वरे चाज्ञा सर्वं सत्त्वे प्रतिष्ठितम् ॥  
म्स्स्_३८९२-१ अस्थिस्थूणं स्नायुयुतं मांसशोणितलेपनम् ।  
म्स्स्_३८९२-२ चर्मावनद्धं दुर्गन्धि पूर्णं मूत्रपुरीषयोः ॥  
म्स्स्_३८९३-१ जराशोकसमाविष्टं रोगायतनमातुरम् ।  
म्स्स्_३८९३-२ रजस्वलमनित्यं च भूतावासमिमं त्यजेत् ॥  
म्स्स्_३८९४-१ नदीकूलं यथा वृक्षं वृक्षं वा शकुनिर्यथा ।  
म्स्स्_३८९४-२ तथा त्यजन्निमं देहं कृच्छ्राद् ग्राहाद् विमुच्यते ॥  
म्स्स्_३८९५-१ अस्थीनि मज्जा शुक्लं च पितुरंशास्त्रयो मताः ।  
म्स्स्_३८९५-२ रक्तं रोमाणि पललम् अंशा मातुरमी मता ॥  
म्स्स्_३८९६-१ अस्थीन्यस्थीन्यजिनमजिनं भस्म भस्मेन्दुरिन्दुर् गङ्गा गङ्गोरग उरग इत्याकुलाः सम्भ्रमेण ।  
म्स्स्_३८९६-२ भूषावेषोपकरणगणप्रापणव्यापृतानां नृत्तारम्भप्रणयिनि शिवे पान्तु वाचो गणानाम् ॥  
म्स्स्_३८९७-१ अस्नाताशी मलं भुङ्क्ते अजपी पूयभक्षणम् ।  
म्स्स्_३८९७-२ अहुताशी विषं भुङ्क्ते अदाता विषमश्नुते ॥  
म्स्स्_३८९८-१ अस्पृश्यसङ्गतिमिह प्रविधाय सोढा दण्डाहतीः पटह बन्धमपि प्रपद्य ।  
म्स्स्_३८९८-२ दोषं प्रकाशयसि यत्प्रतिरथ्यमेव लोकस्य तद्विमुखतां प्रकटीकरोषि ॥  
म्स्स्_३८९९-१ अस्पृश्योऽस्तु मलीमसोऽस्त्वनियताहारोऽस्त्वतोऽप्युद्भटैर् दोषैरस्तु परःशतैः परिवृतः काकस्ततः का क्षतिः ।  
म्स्स्_३८९९-२ भुङ्क्ते भोज्यमुपस्थितं समुपहूयैव स्वयं बान्धवान् यः सीदन् क्षुधया विचिन्तय ततो धन्यश्च पुण्यश्च कः ॥  
म्स्स्_३९००-१ अस्पृष्टे राहुभीत्याहनि निशि च समे कल्मषच्छाययोने हासत्रासाद् विदूरे समुपचितविभावैभवे हृद्यगन्धे ।  
म्स्स्_३९००-२ पाथोदाच्छादहीने धरणितलगतादुर्लभे सर्वलोका- ह्लादं चाप्यादधाने सुमुखि तव मुखौपम्यलेशः सुधांशौ ॥  
म्स्स्_३९०१-१ अस्मत्पूर्वैः सुरपतिहृतं द्रष्टुकामैस्तुरङ्गं भित्त्वा क्षोणीमगणितबलैः सागरो वर्धितात्मा ।  
म्स्स्_३९०१-२ सत्कारार्थं तव यदि गिरीनादिशेद् गुप्तपक्षा न श्रान्तोऽपि प्रणयमुचितं नैव बन्धोर्विहन्याः ॥  
म्स्स्_३९०२-१ अस्मत्प्रयाणसमये कुरु मङ्गलानि किं रोदिषि प्रियतमे वद कारणं मे ।  
म्स्स्_३९०२-२ भोः प्राणनाथ विरहानलतीव्रताप- धूमेन वारि गलितं मम लोचनानाम् ॥  
म्स्स्_३९०३-१ अस्मदीश्वरविश्वासप्रमाणेन प्रभोः कृपा ।  
म्स्स्_३९०३-२ विधातुं प्रभवेत् कार्यं साहाय्यं च तथैव नः ॥  
म्स्स्_३९०४-१ अस्मद्रिपूणामनिलाशनानां दत्तो निवासः खलु चन्दनेन ।  
म्स्स्_३९०४-२ इतीव रोषाद् व्यजनस्य वायुर् व्यशोषयच्चन्दनमङ्गसंस्थम् ॥  
म्स्स्_३९०५-१ अस्मद्वैरी शशभृदमुना जीयते ह्यन्धकारः सारङ्गाक्ष्या मुखमनुगतः केशपाशच्छलेन ।  
म्स्स्_३९०५-२ तं संश्रुत्य प्रगलितमहाः शीतरश्मिस्तदैव प्राप्तः सेवाघटनविधये मालतीदामभङ्ग्या ॥  
म्स्स्_३९०६-१ अस्माकं जलजीविनां जलमिदं सद्वाजिराजिव्रजैः पातव्यं पररक्तरक्तमनसां तृप्तिः पतीनां क्षयः ।  
म्स्स्_३९०६-२ मत्वैवं किल राजराज नृपते त्वज्जैत्रयात्रोत्सवे मत्सी रोदिति मक्षिका च हसति ध्यायन्ति वैरिस्त्रियः ॥  
म्स्स्_३९०७-१ अस्माकं परमन्दिरस्य चरितं यद्यप्यवाच्यं भवेत् स्वामी त्वं कथयामि तेन भवतः किञ्चित् प्रियादूषणम् ।  
म्स्स्_३९०७-२ श्रीमद् राम नृप त्वया रणमुखे पाणिग्रहः सादरं यस्याः सासिलता परस्य हृदये दृष्टा लुठन्ती मया ॥  
म्स्स्_३९०८-१ अस्माकं बत मण्डले प्रथमतः पत्या करः पात्यते काञ्चीकुन्तलमध्यदेशविषयान् सन्त्यज्य भूरिश्रियः ।  
म्स्स्_३९०८-२ इत्यालोक्य कुचौ पयोरुहदृशां जातौ सुनीलाननौ नो नीचोऽपि पराभवं विषहते किं तादृशावुन्नतौ ॥  
म्स्स्_३९०९-१ अस्माकं वदरीचक्रं बदरी च तवाङ्गणे ।  
म्स्स्_३९०९-२ वादरायणसम्बन्धाद् यूयं यूयं वयं वयम् ॥  
म्स्स्_३९१०-१ अस्माकं व्रतमेतदेव यदयं कुञ्जोदरे जागरः शुश्रूषा मदनस्य वक्त्रमधुभिः सन्तर्पणीयोऽतिथिः ।  
म्स्स्_३९१०-२ निस्त्रिंशाः शतशः पतन्तु शिरसश्छेदोऽथवा जायताम् आत्मीयं कुलवर्त्म पुत्रि न मनागुल्लङ्घनीयं त्वया ॥  
म्स्स्_३९११-१ अस्माकं सखि वाससी न रुचिरे ग्रैवेयकं नोज्ज्वलं नो वक्रा गतिरुद्धतं न हसितं नैवास्ति कश्चिन्मदः ।  
म्स्स्_३९११-२ किन्त्वन्येऽपि जना वदन्ति सुभगोऽप्यस्याः प्रियो नान्यतो दृष्टिं निक्षिपतीति विश्वमियता मन्यामहे दुःस्थितम् ॥  
म्स्स्_३९१२-१ अस्माकमङ्गमङ्गं पण्योपनतं महाधननिधानम् ।  
म्स्स्_३९१२-२ दासीसुताः किमेते स्वादन्ति विटाः प्रसङ्गेन ॥  
म्स्स्_३९१३-१ अस्माकमध्यासितमेतदन्तस् तावद्भवत्या हृदयं चिराय ।  
म्स्स्_३९१३-२ बहिस्त्वयालङ्क्रियातमिदानी- मुरो मुरं विद्विषतः श्रियेव ॥  
म्स्स्_३९१४-१ अस्माकमात्मभूर्भूत्वा हन्तास्मानेव हंसि यत् ।  
म्स्स्_३९१४-२ रे रे कन्दर्प तन्नित्यम् अनङ्गत्वं सदास्तु ते ॥  
म्स्स्_३९१५-१ अस्माकमेकपद एव मरुद्विकीर्ण- जीमूतजालरसितानुकृतिर्निनादः ।  
म्स्स्_३९१५-२ गम्भीरमङ्गलमृदङ्गसहस्रजन्मा शब्दान्तरग्रहणशक्तिमपाकरोति ॥  
म्स्स्_३९१६-१ अस्मात् परं बत यथाश्रुति सम्भृतानि को नः कुले निवपनानि नियच्छतीति ।  
म्स्स्_३९१६-२ नूनं प्रसूतिविकलेन मया प्रसिक्तं धौताश्रुशेषमुदकं पितरः पिबन्ति ॥  
म्स्स्_३९१७-१ अस्मादृशां नूनमपुण्यभाजां न स्वोपयोगी न परोपयोगी ।  
म्स्स्_३९१७-२ सन्नप्यसद्रूपतयैव वेद्यो दारिद्र्यमुद्रो गुणरत्नकोषः ॥  
म्स्स्_३९१८-१ अस्मानवेहि कलमानलमाहतानां येषां प्रचण्डमुसलैरवदाततैव ।  
म्स्स्_३९१८-२ स्नेहं विमुच्य सहसा खलतां प्रयान्ति ये स्वल्पपीडनवशान्न वयं तिलास्ते ॥  
म्स्स्_३९१९-१ अस्मान् मा भज कालकूटभगिनि स्वप्नेऽपि पद्मालये व्याधीभूय कदर्थयन्ति बहुशो मातर्विकारा इमे ।  
म्स्स्_३९१९-२ यच्चक्षुर्न निरीक्षतेच्छविषयं नैवं शृणोति श्रुतिः प्राणा एव वरं प्रयान्ति न पुनर्निर्यान्ति वाचो बहिः ॥  
म्स्स्_३९२०-१ अस्मान् विचित्रवपुषश्चिरपृष्ठलग्नान् को वा विमुञ्चति सखे यदि वा विमुञ्च ।  
म्स्स्_३९२०-२ हा हन्त केकिवर हानिरियं तवैव भूपालमूर्धनि पुनर्भविता स्थितिर्नः ॥  
म्स्स्_३९२१-१ अस्मान् साधु विचिन्त्य संयमधनानुच्चैः कुलं चात्मनस् त्वय्यस्याः कथमप्यबान्धवकृतां स्नेहप्रवृत्तिं च ताम् ।  
म्स्स्_३९२१-२ सामान्यप्रतिपत्तिपूर्वकमियं दारेषु दृश्या त्वया भाग्यायत्तमतःपरं न खलु तद्वाच्यं वधूबन्धुभिः ॥  
म्स्स्_३९२२-१ अस्माभिः कलितं पुरा न भवती भुक्ता नृभिः कैरपि प्रौढा मानवशालिनीति चलितं चेतः सकामं त्वयि ।  
म्स्स्_३९२२-२ धिक् त्वां सम्प्रति सद्भुजङ्गजनतासंश्लेषमातन्वती गम्या सर्वजनस्य वारवनितेवोत्क्षेपणीयासि नः ॥  
म्स्स्_३९२३-१ अस्माभिः स्मयलोलमौलिफलकैर्मुक्ताविसाराधिपं वेदोद्धारपरः करस्तव परं दानाम्बुपूतः स्तुतः ।  
म्स्स्_३९२३-२ किन्तु क्ष्मातिलक क्षमस्व कविभिः किं नाम नालोक्यते दृष्टः स्पष्टतरं तवापि निभृतः पाणौ स वैसारिणः ॥  
म्स्स्_३९२४-१ अस्माभिश्चतुरम्बुराशिरशनावच्छेदिनीं मेदिनीं भ्राम्यद्भिर्न स कोऽपि निस्तुषगुणो दृष्टो विशिष्टो जनः ।  
म्स्स्_३९२४-२ यस्याग्रे चिरसञ्चितानि हृदये दुःखानि सौख्यानि वा सञ्जल्प्य क्षणमेकमर्धमथवा निःश्वस्य विश्राम्यते ॥  
म्स्स्_३९२५-१ अस्माल्लोकादूर्ध्वममुष्य चाधो महत्तमस्तिष्ठति ह्यन्धकारम् ।  
म्स्स्_३९२५-२ तद्वै महामोहनमिन्द्रियाणां बुध्यस्व मा त्वां प्रलभेत राजन् ॥  
म्स्स्_३९२६-१ अस्मिंश्चन्द्रमसि प्रसन्नमहसि व्याकोषकुन्दत्विषि प्राचीनं खमुपेयुषि त्वयि मनाग्दूरं गते प्रेयसि ।  
म्स्स्_३९२६-२ श्वासः कैरवकोरकीयति मुखं तस्याः सरोजीयति क्षीरोदीयति मन्मथो दृगपि च द्राक् चन्द्रकान्तीयति ॥  
म्स्स्_३९२७-१ अस्मिंस्ते शिरसि तदा कान्ते वैदूर्यस्फटिकसुवर्णाढ्ये ।  
म्स्स्_३९२७-२ शोभां स्वां न वहति तां बद्धा सुश्लिष्टा कुवलयमालेयम् ॥  
म्स्स्_३९२८-१ अस्मिञ् जगति महत्यपि किमपि न तद्वस्तु वेधसा विहितम् ।  
म्स्स्_३९२८-२ अनिमित्तवत्सलाया भवति यतो मातुरुपकारः ॥  
म्स्स्_३९२९-१ अस्मिञ् जडे जगति को नु बृहत्प्रमाण- कर्णः करी ननु भवेद् दुरितस्य पात्रम् ।  
म्स्स्_३९२९-२ इत्यागतं तमपि योऽलिनमुन्ममाथ मातङ्ग एव किमतःपरमुच्यतेऽसौ ॥  
म्स्स्_३९३०-१ अस्मिञ् जरामरणमृत्युमहातरङ्ग- मिश्रोदधौ महति सम्परिवर्तमानः ।  
म्स्स्_३९३०-२ पुण्यप्लवेन सुकृतेन नरास्तरन्तः सम्प्राप्य तीरमभयं सुखमाप्नुवन्ति ॥  
म्स्स्_३९३१-१ अस्मिन् कः प्रभवेद्योगो ह्यसन्धार्येऽमितात्मनि ।  
म्स्स्_३९३१-२ लङ्घने कः समर्थः स्याद् ऋते देवं महेश्वरम् ॥  
म्स्स्_३९३२-१ अस्मिन् करीन्द्रकरनिर्गलितारविन्द- कन्दानुकारिणि चिरं रुचिचक्रवाले ।  
म्स्स्_३९३२-२ कस्मै फलाय कुलटाकुलकोटिहोमं हंहो मृगाङ्क कुरुषे करुणामपास्य ॥  
म्स्स्_३९३३-१ अस्मिन् काले तु यद्युक्तं तदिदानीं विधीयताम् ।  
म्स्स्_३९३३-२ गतं तु नानुशोचन्ति गतं तु गतमेव हि ॥  
म्स्स्_३९३४-१ अस्मिन् कुञ्जे विनापि प्रचलति पवनं वर्तते कोऽपि नूनं पश्यामः किं न गत्वेत्यनुसरति गणे भीतभीतेऽर्भकाणाम् ।  
म्स्स्_३९३४-२ तस्मिन् राधासखो वः सुखयतु विलसन् क्रीडया कैटभारिर् व्यातन्वानो मृगारिप्रबलवुरघुरारावरौद्रोच्चनादान् ॥  
म्स्स्_३९३५-१ अस्मिन् कुटिलकल्लोलदोलाविक्षोभितेऽम्भसि ।  
म्स्स्_३९३५-२ हास्यहेतुः कथं सेतुः सिकतामुष्टिभिर्भवेत् ॥  
म्स्स्_३९३६-१ अस्मिन् केलिवने सुगन्धपवने क्रीडत्पुरन्ध्रीजने गुञ्जद्भृङ्गकुले विशालबकुले कूजत्पिकीसङ्कुले ।  
म्स्स्_३९३६-२ उन्मीलन्नवपाटलापरिमले मल्लीप्रसूनाकुले यद्येकापि न मालती विकसिता तत्किं न रम्यो मधुः ॥  
म्स्स्_३९३७-१ अस्मिन् दिग्विजयोद्यते पतिरयं मे स्तादिति ध्यायति कम्पं सात्त्विकभावञ्चति रिपुक्षोणीन्द्रदारा धरा ।  
म्स्स्_३९३७-२ अस्यैवाभिमुखं निपत्य समरे यास्यद्भिरूर्ध्वं निजः पन्था भास्वति दृश्यते बिलमयः प्रत्यर्थिभिः पार्थिवैः ॥  
म्स्स्_३९३८-१ अस्मिन् नक्तमहर्विवेकविकले कालाधमे नीरदैः सन्नद्धैरभितो निरुद्धगगनाभोगासु दिग्भित्तिषु ।  
म्स्स्_३९३८-२ भानोर्न प्रसरन्तु नाम किरणाः किं त्वस्य तेजस्विनः सत्तामात्रपरिग्रहेण विकसन्त्यद्यापि पद्माकराः ॥  
म्स्स्_३९३९-१ अस्मिन्नगृह्यत पिनाकभृता सलीलम् आबद्धवेपथुरधीरविलोचनायाः ।  
म्स्स्_३९३९-२ विन्यस्तमङ्गलमहौषधिरीश्वरायाः स्रस्तोरगप्रतिसरेण करेण पाणिः ॥  
म्स्स्_३९४०-१ अस्मिन्नभ्युदिते जगत्त्रयदिशामुल्लासहेतौ दिशाम् आस्यम्लानिहरे सुधारसनिधौ देवे निशास्वामिनि ।  
म्स्स्_३९४०-२ वक्त्रं मुद्रितमम्बुजन्म भवता चेत् किं ततः शाश्वतं नैतस्येश्वरमौलिमण्डनमणेर्गायन्ति विश्वे यशः ॥  
म्स्स्_३९४१-१ अस्मिन् न निर्गुणं गोत्रे अपत्यमुपजायते ।  
म्स्स्_३९४१-२ आकरे पद्मरागाणां जन्म काचमणेः कुतः ॥  
म्स्स्_३९४२-१ अस्मिन्नम्भोदवृन्दध्वनिजनितरुषि प्रेक्षमाणेऽन्तरिक्षं मा काक व्याकुलो भूस्तरुशिरसि शवक्रव्यलेशानशान ।  
म्स्स्_३९४२-२ धत्ते मत्तेभकुम्भव्यतिकरकरजग्रामवज्राग्रजाग्रद् ग्रासव्यासक्तमुक्ताधवलितकवलो न स्पृहामत्र सिंहः ॥  
म्स्स्_३९४३-१ अस्मिन्नीषद्वलितविततस्तोकविच्छिन्नभुग्नः किञ्चिल्लीलोपचितविभवः पुञ्जितश्चोत्थितश्च ।  
म्स्स्_३९४३-२ धूमोद्गारस्तरुणमहिषस्कन्धनीलो दवाग्नेः स्वैरं सर्पन् सृजति गगने गत्वरान् पत्रभङ्गान् ॥  
म्स्स्_३९४४-१ अस्मिन् परस्परद्वेषपरुषे पुरुषायुषे ।  
म्स्स्_३९४४-२ केवलं मधुरा वाणी ददात्यानीय सौहृदम् ॥  
म्स्स्_३९४५-१ अस्मिन् प्रकीर्णपटवासकृतान्धकारे दृष्टो मनाङ्मणिविभूषणरश्मिजालैः ।  
म्स्स्_३९४५-२ पातालमुद्यतफणाकृतिशृङ्गकोऽयं मामद्य संस्मरयतीव भुजङ्गलोकः ॥  
म्स्स्_३९४६-१ अस्मिन् प्रकृतिमनोज्ञे लग्ना प्रायेण मान्मथी दृष्टिः ।  
म्स्स्_३९४६-२ सुन्दरि यतो भवत्याः प्रतिक्षणं क्षीयते मध्यः ॥  
म्स्स्_३९४७-१ अस्मिन् भूवलये जनस्य महिमा भाग्येन सञ्जायते नो तत्रास्ति हि कारणं प्रयतता नैवाथ कश्चिद् गुणः ।  
म्स्स्_३९४७-२ काकायाशुचिभोजिने हि वितरत्युच्चैस्तु लोको बलिं मुक्ताहारपरायणाय शुचये नो हन्त हंसाय यत् ॥  
म्स्स्_३९४८-१ अस्मिन् मरौ किमपरं वचसामवाच्यं मा मुञ्च पान्थ मुहुराश्रितवत्सलो भूः ।  
म्स्स्_३९४८-२ एतत् त्वया जललवामिषलालसेन दृष्टं ज्वलत्परिकरं सिकतावितानम् ॥  
म्स्स्_३९४९-१ अस्मिन् महत्यनवधौ किल कालचक्रे धन्यास्तु ये कतिपये शुकयोगिमुख्याः ।  
म्स्स्_३९४९-२ लीनास्त्वदङ्घ्रियुगले परिशुद्धसत्त्वास् तानात्मनस्तव नखानवधारयामः ॥  
म्स्स्_३९५०-१ अस्मिन् महामोहमये कटाहे सूर्याग्निना रात्रिदिनेन्धनेन ।  
म्स्स्_३९५०-२ मासर्तुदर्वीपरिघट्टनेन भूतानि कालः पचतीति वार्ता ॥  
म्स्स्_३९५१-१ अस्मिन् वर्षमहे न वर्तत इदं यत्कामदेवोत्सवे स्थेयं पुत्रि निरन्नया तदधुना किञ्चिन् मुखे दीयताम् ।  
म्स्स्_३९५१-२ इत्युक्ते जरतीजनेन कथमप्यध्वन्यवध्वा ततः पर्यस्तेऽहनि कल्पितश्च कवलो धौतश्च धाराश्रुभिः ॥  
म्स्स्_३९५२-१ अस्मिन् वसन्ते न नराः सहन्ते वधूवियोगं च बलासरोगम् ।  
म्स्स्_३९५२-२ कुरङ्गनाभिद्रवलेपभाभिर् भजन्तु दृप्ताः प्रमदाः प्रलिप्ताः ॥  
म्स्स्_३९५३-१ अस्मिन् सखे ननु मणित्वमहासुभिक्षे चिन्तामणे त्वमुपलो भव मा मणिर्भूः ।  
म्स्स्_३९५३-२ अद्येदृशा हि मणयः प्रभवन्ति लोके येषां तृणग्रहणकौशलमेव भूषा ॥  
म्स्स्_३९५४-१ अस्मिन् स्थिते विपदभूद् इति सञ्चिन्त्य वर्ज्यते ।  
म्स्स्_३९५४-२ मूढैः परिवृढैरापत्सेवको मङ्गलेच्छुभिः ॥  
म्स्स्_३९५५-१ अस्मि वीरजननीति जनन्याम् अस्मि वीररमणीति रमण्याम् ।  
म्स्स्_३९५५-२ सम्मदं व्यदधदुत्सुकचेतास् तारतूर्यतरलश्चलितोऽन्यः ॥  
म्स्स्_३९५६-१ अस्मि वीरतनया वरवीर- प्रेयसी च कुरु वीरसवित्रीम् ।  
म्स्स्_३९५६-२ अद्य हृद्यसमरैरिति माता काचिदाह तिलकाक्षतपूर्वम् ॥  
म्स्स्_३९५७-१ अस्मै करं प्रवितरन्तु नृपा न कस्माद् अस्यैव तत्र यदभूत् प्रतिभूः कृपाणः ।  
म्स्स्_३९५७-२ दैवाद् यदा प्रवितरन्ति न ते तदैव नेदङ्कृपा निजकृपाणकरग्रहाय ॥  
म्स्स्_३९५८-१ अस्य क्षोणिपतेः परार्धपरया लक्षीकृताः सङ्ख्यया प्रज्ञाचक्षुरवेक्ष्यमाणतिमिरप्रख्याः किलाकीर्त्तयः ।  
म्स्स्_३९५८-२ गीयन्ते स्वरमष्टमं कलयता जातेन वन्ध्योदरान् मूकानां प्रकरेण कूर्मरमणीदुग्धोदधेः रोधसि ॥  
म्स्स्_३९५९-१ अस्यत्युच्चैः शकलितवपुश्चन्दनो नात्मगन्धं नेक्षुर्यन्त्रैरपि मधुरतां पीड्यमानो जहाति ।  
म्स्स्_३९५९-२ यद्वत् स्वर्णं न चलति हितं छिन्नघृष्टोपतप्तं तद्वत् साधुः कुजननिहतोऽप्यन्यथात्वं न याति ॥  
म्स्स्_३९६०-१ अस्य दग्धोदरस्यार्थे किं न कुर्वन्ति पण्डिताः ।  
म्स्स्_३९६०-२ वानरीमिव वाग्देवीं नर्तयन्ति गृहे गृहे ॥  
म्स्स्_३९६१-१ अस्य प्रचण्डभुजदण्डभवः कृशानुश् चण्डांशुचण्डकरजित् सुमहाप्रतापः ।  
म्स्स्_३९६१-२ प्रत्यर्थिभूपतिपलाशवनं विदह्य प्रौढासु दिक्षु बहुदाहमुरीकरोति ॥  
म्स्स्_३९६२-१ अस्य प्रयाणेषु समग्रशक्तेर् अग्रेसरैर्वाजिभिरुत्थितानि ।  
म्स्स्_३९६२-२ कुर्वन्ति सामन्तशिखामणीनां प्रभाप्ररोहास्तमयं रजांसि ॥  
म्स्स्_३९६३-१ अस्य श्रीभोजराजस्य द्वयमेव सुदुर्लभम् ।  
म्स्स्_३९६३-२ शत्रूणां शृङ्खलैर्लोहं ताम्रं शासनपत्रकैः ॥  
म्स्स्_३९६४-१ अस्य स्निग्धस्य वर्णस्य विपत्तिर्दारुणा कथम् ।  
म्स्स्_३९६४-२ इदं च मुखमाधुर्यं कथं दूषितमग्निना ॥  
म्स्स्_३९६५-१ अस्यां नेत्रपथं मन्ये गतायां लोलचक्षुषि ।  
म्स्स्_३९६५-२ भवन्ति पञ्चबाणस्य स्वबाणा एव वैरिणः ॥  
म्स्स्_३९६६-१ अस्यां प्रावृषि चातकैर्जलकणा लब्धा न चेत् किं ततो भाविप्रावृषि दास्यते द्विगुणमित्यभ्र त्वया गम्यते ।  
म्स्स्_३९६६-२ एतेऽद्यैव लयं व्रजन्ति पृथुकैरेतत् कुलीनो न चेद् एकः प्राणिति तावतैव कृतमस्त्यत्रैव नः संशयः ॥  
म्स्स्_३९६७-१ अस्यां मुनीनामपि मोहमूहे भृगुर्महान् यत्कुचशैलशीली ।  
म्स्स्_३९६७-२ नानारदाह्लादि मुखं श्रितोरुर् व्यासो महाभारतसर्गयोग्यः ॥  
म्स्स्_३९६८-१ अस्यां वपुर्व्यूहविधानविद्यां किं द्योतयामास नवां स कामः ।  
म्स्स्_३९६८-२ प्रत्यङ्गसङ्गस्फुटलब्धभूमा लावण्यसीमा यदिमामुपास्ते ॥  
म्स्स्_३९६९-१ अस्यां सखे बधिरलोकनिवासभूमौ किं कूजितेन खलु कोकिल कोमलेन ।  
म्स्स्_३९६९-२ एते हि दैवहतकास्तदभिन्नवर्णं त्वां काकमेव कलयन्ति कलानभिज्ञाः ॥  
म्स्स्_३९७०-१ अस्याः कचानां शिखिनश्च किन्नु विधिं कलापौ विमतेरगाताम् ।  
म्स्स्_३९७०-२ तेनायमेभिः किमपूजि पुष्पैर् अभर्त्सि दत्त्वा स किमर्धचन्द्रम् ॥  
म्स्स्_३९७१-१ अस्याः कररुहखण्डित- काण्डपटप्रकटनिर्गता दृष्टिः ।  
म्स्स्_३९७१-२ पटविगलितनिष्कलुषा स्वदते पीयूषधारेव ॥  
म्स्स्_३९७२-१ अस्याः करस्पर्धनगर्धनर्द्धिर् बालत्वमापत् खलु पल्लवो यः ।  
म्स्स्_३९७२-२ भूयोऽपि नामाधरसाम्यगर्वं कुर्वन् कथं वास्तु न स प्रवालः ॥  
म्स्स्_३९७३-१ अस्याः कर्णावतंसेन जितं सर्वं विभूषणम् ।  
म्स्स्_३९७३-२ तथैव शोभतेऽत्यर्थम् अस्याः श्रवणकुण्डलम् ॥  
म्स्स्_३९७४-१ अस्याः कान्तस्य रूपस्य सवौपम्यातिशायिनः ।  
म्स्स्_३९७४-२ एकैव गच्छेत् सादृश्यं स्वच्छाया दर्पणाश्रिता ॥  
म्स्स्_३९७५-१ अस्याः कामनिवासरम्यभवनं वक्त्रं विलोक्यादरान् निश्चित्येव सुधाकरं प्रियतमं भूमीगतं शोभनम् ।  
म्स्स्_३९७५-२ नासामौक्तिककैतवेन रुचिरा तारापि सा रोहिणी मन्ये तद्विरहासहिष्णुहृदया तत्सन्निधिं सेवते ॥  
म्स्स्_३९७६-१ अस्याः कुशेशयदृशः शशिशुभ्रशुभ्रं नासाग्रवर्ति नवमौक्तिकमाचकास्ति ।  
म्स्स्_३९७६-२ कैलासमानससरोवरराजहंस्या निःक्षिप्तमण्डमिव जाग्रति पुण्डरीके ॥  
म्स्स्_३९७७-१ अस्याः खलु ग्रन्थिनिबद्धकेश- मल्लीकदम्बप्रतिबिम्बवेषात् ।  
म्स्स्_३९७७-२ स्मरप्रशस्ती रजताक्षरेयं पृष्ठस्थलीहाटकपट्टिकायाम् ॥  
म्स्स्_३९७८-१ अस्याः पदौ चारुतया महन्ताव् अपेक्ष्य सौक्ष्म्याल्लवभावभाजः ।  
म्स्स्_३९७८-२ जाता प्रवालस्य महीरुहाणां जानीमहे पल्लवशब्दलब्धिः ॥  
म्स्स्_३९७९-१ अस्याः पाटलपाणिजाङ्कितमुरो निद्राकषाये दृशौ निर्धौतोऽधरशोणिमा विलुलितस्रस्तस्रजो मूर्धजाः ।  
म्स्स्_३९७९-२ काञ्चीदाम दरश्लथाञ्चलमिति प्रातर्निखातैर्दृशोर् एभिः कामशरैस्तदद्भुतमभूद् यन्मे मनः कीलितम् ॥  
म्स्स्_३९८०-१ अस्याः पीठोपविष्टाया अभ्यङ्गं वितनोत्यसौ ।  
म्स्स्_३९८०-२ लसच्छ्रोणि चलद्वेणि नटद्गुरुपयोधरम् ॥  
म्स्स्_३९८१-१ अस्याः पीनस्तनव्याप्ते हृदयेऽस्मासु निर्दये ।  
म्स्स्_३९८१-२ अवकाशलवोऽप्यस्ति नात्र कुत्र बिभर्तु नः ॥  
म्स्स्_३९८२-१ अस्याः संयमवान् कचो मधुकरैरभ्यर्थ्यमानो मुहुर् भृङ्गीगोपनजाभिशापमचिरादुन्मार्ष्टुकामो निजम् ।  
म्स्स्_३९८२-२ सीमन्तेन करेण कोमलरुचा सिन्दूरबिन्दुच्छलाद् आतप्तायसपिण्डमण्डलमसावादातुमाकाङ्क्षति ॥  
म्स्स्_३९८३-१ अस्याः स चारुर्मधुरेव कारुः श्वासं वितेने मलयानिलेन ।  
म्स्स्_३९८३-२ अमूनि सूनैर्विदधेऽङ्गकानि चकार वाचं पिकपञ्चमेन ॥  
म्स्स्_३९८४-१ अस्याः सपक्षैकविधोः कचौघः स्थाने मुखस्योपरि वासमाप ।  
म्स्स्_३९८४-२ पक्षस्थतावद्बहुचन्द्रकोऽपि कलापिनां येन जितः कलापः ॥  
म्स्स्_३९८५-१ अस्याः सर्गविधौ प्रजापतिरभूच्चन्द्रो नु कान्तप्रभः शृङ्गारैकरसः स्वयं नु मदनो मासो नु पुष्पाकरः ।  
म्स्स्_३९८५-२ वेदाभ्यासजडः कथं नु विषयव्यावृत्तकौतूहलो निर्मातुं प्रभवेन् मनोहरमिदं रूपं पुराणो मुनिः ॥  
म्स्स्_३९८६-१ अस्याः सर्गविधौ प्रजापतिरहो चन्द्रो न सम्भाव्यते नो देवः कुसुमायुधो न च मधुर्दूरे विरिञ्चः प्रभुः ।  
म्स्स्_३९८६-२ एतन्मे मतमुत्थितेयममृतात् काचित् स्वयं सिन्धुना या मन्थाचललोडितेन हरये दत्त्वा श्रियं रक्षिता ॥  
म्स्स्_३९८७-१ अस्याः सुगन्धिनवकुङ्कुमपङ्कदत्तो मुग्धश्चकास्ति तिलको मदिरेक्षणायाः ।  
म्स्स्_३९८७-२ आविष्टरागमभिराममुखारविन्द- निष्यन्दलग्नमिव मे हृदयं द्वितीयम् ॥  
म्स्स्_३९८८-१ अस्याः स्वेदाम्बुबिन्दुच्युततिलकतया व्यक्तवक्त्रेन्दुकान्तेर् वारंवारेण वेगप्रहणनगणनाकेलिवाचालितायाः ।  
म्स्स्_३९८८-२ तत्पातोत्पाततालक्रमनमितदृशस्ताण्डवोत्तालताली- लालित्याल्लोभिताः स्मः प्रतिपदममुना कन्दुकक्रीडितेन ॥  
म्स्स्_३९८९-१ अस्याङ्के कषपट्टभासिचपला श्रीः स्वर्णरेखायते धारासारघनं सुदर्शनमदश्चक्रं जगत्पश्यति ।  
म्स्स्_३९८९-२ प्रोदञ्चद्वनमालमञ्जनरुचा देहेन पीताम्बरं दूरोन्नीतशिखण्डमण्डलमिदं रूपं हरेरम्बुदः ॥  
म्स्स्_३९९०-१ अस्या धामसरोवरे भुजबिसे वक्त्रारविन्दे भ्रमन् नेत्रभ्रूभ्रमरे सुयौवनजले कस्तूरिकापङ्किले ।  
म्स्स्_३९९०-२ वक्षोजप्रतिकुम्भिकुम्भदलनक्रोधादुपेत्य द्रुतं मग्नश्चित्तमतङ्गजः कथमसावुत्थाय निर्यास्यति ॥  
म्स्स्_३९९१-१ अस्याननस्य भवतः खलु कोटिरेषा कण्टारिका यदि भवेदविशीर्णपर्णा ।  
म्स्स्_३९९१-२ योग्या क्व ते करभ कल्पतरोर्लतायास् ते पल्लवा विमलविद्रुमभङ्गभाजः ॥  
म्स्स्_३९९२-१ अस्याभ्यासाद् ग्रन्थवर्यस्य शिष्यः सर्वज्ञः स्याद् विस्फुरच्चारुबुद्धिः ।  
म्स्स्_३९९२-२ अर्थं कामं वेत्ति धर्मं च मोक्षं निःसन्देहं शीलितुं पण्डितोऽपि ॥  
म्स्स्_३९९३-१ अस्या मनोहराकारकबरीभारतर्जिताः ।  
म्स्स्_३९९३-२ लज्जयेव वने वासं चक्रुश्चमरबर्हिणः ॥  
म्स्स्_३९९४-१ अस्यामपूर्व इव कोऽपि कलङ्करिक्तश् चन्द्रोऽपरः किमुत तन्मकरध्वजेन ।  
म्स्स्_३९९४-२ रोमावलीगुणमिलत्कुचमन्दरेण निर्मथ्य नाभिजलधिं ध्रुवमुद्धृतः स्यात् ॥  
म्स्स्_३९९५-१ अस्या मुखं हिमरुचिर्ननु यद्विधात्रा सम्पूर्य सर्वमवशेषतयात्र मुक्तः ।  
म्स्स्_३९९५-२ आश्यानतामुपगतोऽस्य रुचा चकास्ति नासाग्रमौक्तिकमिषादमृतस्य बिन्दुः ॥  
म्स्स्_३९९६-१ अस्या मुखश्रीप्रतिबिम्बमेव जलाच्च तातान्मुकुराच्च मित्रात् ।  
म्स्स्_३९९६-२ अभ्यर्थ्य धत्तः खलु पद्मचन्द्रौ विभूषणं याचितकं कदाचित् ॥  
म्स्स्_३९९७-१ अस्या मुखस्यास्तु न पूर्णमास्यं पूर्णस्य जित्वा महिमा हिमांशुम् ।  
म्स्स्_३९९७-२ भ्रूलक्ष्मखण्डं दधदर्धमिन्दुर् भालस्तृतीयः खलु यस्य भागः ॥  
म्स्स्_३९९८-१ अस्या मुखेन लोकानां हृतपङ्कजकान्तिना ।  
म्स्स्_३९९८-२ निशासु नाशिता निद्रा कुमुदानामिवेन्दुना ॥  
म्स्स्_३९९९-१ अस्या मुखेनैव विजित्य नित्य- स्पर्धी मिलत्कुङ्कुमरोषभासा ।  
म्स्स्_३९९९-२ प्रसह्य चन्द्रः खलु नह्यमानः स्यादेव तिष्ठत्परिवेषपाशः ॥  
म्स्स्_४०००-१ अस्या मुखेन्दावधरः सुधाभूर् बिम्बस्य युक्तः प्रतिबिम्ब एषः ।  
म्स्स्_४०००-२ तस्याथवा श्रीर्द्रुमभाजि देशे सम्भाव्यमानास्य तु विद्रुमे सा ॥  
म्स्स्_४००१-१ अस्यामोषधयो ज्वलन्तु दधतु ज्योतींषि कीटा अपि प्रोन्मीलन्तु भुजङ्गमौलिमणयः क्रीडन्तु दीपाङ्कुराः ।  
म्स्स्_४००१-२ प्रष्टव्याः खलु यूयमेव यदि कोऽप्यस्तं गते भास्वति प्रौड्ःअध्वान्तपयोधिमग्नजगतीहस्तावलम्बक्षमः ॥  
म्स्स्_४००२-१ अस्या यदष्टादश संविभज्य विद्याः श्रुती दध्रतुरर्धमर्धम् ।  
म्स्स्_४००२-२ कर्णान्तरुत्कीर्णगभीररेखः किं तस्य सङ्ख्यैव नवा नवाङ्कः ॥  
म्स्स्_४००३-१ अस्या यदास्येन पुरस्तिरश्च तिरस्कृतं शीतरुचान्धकारम् ।  
म्स्स्_४००३-२ स्फुटस्फुरद्भङ्गिकचच्छलेन तदेव पश्चादिदमस्ति बद्धम् ॥  
म्स्स्_४००४-१ अस्यारिप्रकरः शरश्च नृपतेः सङ्ख्ये पतन्तावुभौ सीत्कारं च न सम्मुखौ रचयतः कम्पं च न प्राप्नुतः ।  
म्स्स्_४००४-२ तद्युक्तं न पुनर्निवृत्तिरुभयोर्जागर्ति यन्मुक्तयोर् एकस्तत्र भिनत्ति मित्रमपरश्चामित्रमित्यद्भुतम् ॥  
म्स्स्_४००५-१ अस्या ललाटे रचिता सखीभिर् विभाव्यते चन्दनपत्रलेखा ।  
म्स्स्_४००५-२ आपाण्डुरक्षामकपोलभित्ताव् अनङ्गबाणव्रणपट्टिकेव ॥  
म्स्स्_४००६-१ अस्या वपुषि तारुण्यं शैशवं वा कृतास्पदम् ।  
म्स्स्_४००६-२ जातिः कापालिकस्येव न केनाप्यवधार्यते ॥  
म्स्स्_४००७-१ अस्या वपुषि तुलायां शैशवगुञ्जां च यौवनं हेम ।  
म्स्स्_४००७-२ तुलयति कुतुकिनि कामे न नमति मध्यान्मनःसूची ॥  
म्स्स्_४००८-१ अस्याश्चेदलकावली कृतमलिश्रेणीभिरेणीदृशः सौन्दर्यं यदि चक्षुषोस्तरलयोः किं मन्मथस्यायुधैः ।  
म्स्स्_४००८-२ का प्रीतिः कनकारविन्दमुकुले पीनौ स्तनौ चेदतो मन्ये काचिदियं मनोभवकृता माया जगन्मोहिनी ॥  
म्स्स्_४००९-१ अस्याश्चेद् गतिसौकुमार्यमधुना हंसस्य गर्वैरलं संलापो यदि धार्यतां परभृतैर्वाचंयमत्वव्रतम् ।  
म्स्स्_४००९-२ अङ्गानामकठोरता यदि दृषत्प्रायैव सा मालती कान्तिश्चेत् कमला किमत्र बहुना काषायमालम्बताम् ॥  
म्स्स्_४०१०-१ अस्यासिर्भुजगः स्वकोशसुषिराकृष्टः स्फुरत्कृष्णिमा कम्पोन्मीलदराललीलवलनस्तेषां भिये भूभुजाम् ।  
म्स्स्_४०१०-२ सङ्ग्रामेषु निजाङ्गुलीमयमहासिद्धौषधीवीरुधः पर्वास्ये विनिवेश्य जाङ्गुलिकता यैर्नाम नालम्बिता ॥  
म्स्स्_४०११-१ अस्यास्तनिमा मध्ये प्रथिमा कुचयोर्दृशोश्च चाञ्चल्यम् ।  
म्स्स्_४०११-२ ऊर्वोः क्रमेण वृत्तो- न्नाहश्च तुल्यतां दधति ॥  
म्स्स्_४०१२-१ अस्यास्तनुस्यन्दनसंस्मितो वै स मीनकेतुर्जगतीं विजेतुम् ।  
म्स्स्_४०१२-२ सकुङ्कुमालेखमिषेण वीरो व्यमोचयच्चारुतरां पताकाम् ॥  
म्स्स्_४०१३-१ अस्यास्तनौ विरहताण्डवरङ्गभूमौ स्वेदोदबिन्दुकुसुमाञ्जलिमाविकीर्य ।  
म्स्स्_४०१३-२ नान्दीं पपाठ पृथुवेपथुवेपमान- काञ्चीलताकलरवैः स्मरसूत्रधारः ॥  
म्स्स्_४०१४-१ अस्यास्तुङ्गमिव स्तनद्वयमिदं निम्नेव नाभिः स्थिता दृश्यन्ते विषमोन्नताश्च वलयो भित्तौ समायामपि ।  
म्स्स्_४०१४-२ अङ्गे च प्रतिभाति मार्दवमिदं स्निग्धस्वभावश्चिरं प्रेम्णा मन्मुखचन्द्रमीक्षत इव स्मेरेव वक्तीति च ॥  
म्स्स्_४०१५-१ अस्यास्त्राणमहो वियोगदुरितादस्मासु कृत्वा कृती स्वैरं गच्छसि तत्तु किं विमृशसि त्रासावहं हन्त नः ।  
म्स्स्_४०१५-२ वाचालेषु दिनेषु कोकिलरुतैरुत्पञ्चमप्रक्रमैः सज्योत्स्नासु च यामिनीष्वशरणाः किं नाम कुर्मो वयम् ॥  
म्स्स्_४०१६-१ अस्यैकस्यापि कायस्य सहजा अस्थिखण्डकाः ।  
म्स्स्_४०१६-२ पृथक् पृथग् गमिष्यन्ति किमुतान्यः प्रियो जनः ॥  
म्स्स्_४०१७-१ अस्यैव रम्भोरु तावननस्य दृशैव सञ्जीवितमन्मथस्य ।  
म्स्स्_४०१७-२ वनं विधाता ननु नीरजानां नीराजनार्थं किमु निर्मिमीते ॥  
म्स्स्_४०१८-१ अस्यैव सर्गाय भवत्करस्य सरोजसृष्टिर्मम हस्तलेखः ।  
म्स्स्_४०१८-२ इत्याह धाता हरिणेक्षणायां किं हस्तलेखीकृतया तयास्याम् ॥  
म्स्स्_४०१९-१ अस्योदरस्य प्रतितुल्यशोभं नास्तीति धात्रा भुवनत्रयेऽपि ।  
म्स्स्_४०१९-२ सङ्ख्यानरेखा इव सम्प्रयुक्तास् तिस्रो विरेजुर्वलयः सुदत्याः ॥  
म्स्स्_४०२०-१ अस्योर्वीरमणस्य पार्वणविधुद्वैराज्यसज्जं यशः सर्वाङ्गोज्ज्वलशर्वपर्वतसितश्रीगर्वनिर्वासि यत् ।  
म्स्स्_४०२०-२ तत्कम्बुप्रतिबिम्बितं किमु शरत्पर्जन्यराजिश्रियः पर्यायः किमु दुग्धसिन्धुपयसां सर्वानुवादः किमु ॥  
म्स्स्_४०२१-१ अस्रं लोचनकोण एव कृपणद्रव्यायते सर्वदा कण्ठे काकुवचः प्रसुप्तकमलक्रोडस्थभृङ्गायते ।  
म्स्स्_४०२१-२ हा रावो हृदये वियोगिकुलजाकामाभिलाषायते वैदेहीविरहज्वरो रघुपतेरापाकतापायते ॥  
म्स्स्_४०२२-१ अस्रमजस्रं मोक्तुं धिङ् नः कर्णायते नयने ।  
म्स्स्_४०२२-२ द्रष्टव्यं परिदृष्टं तत्कैशोरं व्रजस्त्रीभिः ॥  
म्स्स्_४०२३-१ अस्रस्रोतस्तरङ्गभ्रमिषु तरलिता मांसपङ्के लुठन्तः स्थूलास्थिग्रन्थिभङ्गैर्धवलबिसलताग्रासमाकल्पयन्तः ।  
म्स्स्_४०२३-२ मायासिंहस्य शौरेः स्फुरदरुणहृदम्भोजसंश्लेषभाजः पायासुर्दैत्यवक्षःस्थलकुहरसरोराजहंसा नखा वः ॥  
म्स्स्_४०२४-१ अस्राक्षीन्नवनीलनीरजदलोपान्तातिसूक्ष्मायत- त्वङ्मात्रान्तरितामिषं यदि वपुर्नैतत् प्रजानां पतिः ।  
म्स्स्_४०२४-२ प्रत्यग्रक्षरदस्रविस्रपिशितग्रासग्रहं गृह्णतो गृध्रध्वाङ्क्षवृकांस्तनौ निपततः को वा कथं वारयेत् ॥  
म्स्स्_४०२५-१ अस्वतन्त्राः स्त्रियः कार्याः पुरुषैः स्वैर्दिवानिशम् ।  
म्स्स्_४०२५-२ विषयेषु च सज्जन्त्यः संस्थाप्य ह्यात्मनो वशे ॥  
म्स्स्_४०२६-१ अस्वाध्यायः पिकानां मदनमखसमारम्भणस्याधिमासो निद्राया जन्मलग्नं किमपि मधुलिहां कोऽपि दुर्भिक्षकालः ।  
म्स्स्_४०२६-२ ऋष्टिर्यात्रोत्सुकानां मलयजमरुतां पान्थकान्ताकृतान्तः प्रालेयोन्मूलमूलं समजनि समयः कश्चिदौत्पातिकोऽयम् ॥  
म्स्स्_४०२७-१ अहङ्कार क्वापि व्रज वृजिन हे मा त्वमिह भूर् अभूमिर्दर्पाणामहमपसर त्वं पिशुन हे ।  
म्स्स्_४०२७-२ अरे क्रोध स्थानान्तरमनुसरानन्यमनसां त्रिलोकीनाथो नः स्फुरति हृदि देवो हरिरसौ ॥  
म्स्स्_४०२८-१ अहङ्कारो धियं ब्रूते मैनं सुप्तं प्रबोधय ।  
म्स्स्_४०२८-२ उत्थिते परमानन्दे न त्वं नाहं न वै जगत् ॥  
म्स्स्_४०२९-१ अहं किमम्बा किमभीष्टतापदे तवेति मातुर्धुरि तातपृच्छया ।  
म्स्स्_४०२९-२ प्रलोभ्यतुल्यं प्रवदन्तमर्भकं मुदा हसञ् जिघ्रति मूर्ध्नि पुण्यभाक् ॥  
म्स्स्_४०३०-१ अहङ्कृतेः परिच्छेदान् अविद्यामचितिं तथा ।  
म्स्स्_४०३०-२ जहि येनोपलब्धिस्ते कापि स्यान्निस्तुलाद्भुता ॥  
म्स्स्_४०३१-१ अहं च त्वं च राजेन्द्र लोकनाथावुभावपि ।  
म्स्स्_४०३१-२ बहुव्रीहिरहं राजन् षष्ठीतत्पुरुषो भवान् ॥  
म्स्स्_४०३२-१ अहं च देवनन्दी च कुशाग्रीयधियावुभौ ।  
म्स्स्_४०३२-२ नैव शब्दाम्बुधेः पारं किमन्ये जडबुद्धयः ॥  
म्स्स्_४०३३-१ अहं तनीयानतिकोमलश्च स्तनद्वयं वोढुमलं न तावत् ।  
म्स्स्_४०३३-२ इतीव तत्संवहनार्थमस्या वलित्रयं पुष्यति मध्यभागः ॥  
म्स्स्_४०३४-१ अहं तावन् महाराजे पितृत्वं नोपलक्षये ।  
म्स्स्_४०३४-२ भ्राता भर्ता च बन्धुश्च पिता च मम राघवः ॥  
म्स्स्_४०३५-१ अहं तेनाहूता किमपि कथयामीति विजने समीपे चासीना सरलहृदयत्वादवहिता ।  
म्स्स्_४०३५-२ ततः कर्णोपान्ते किमपि वदताघ्राय वदनं गृहीत्वा धम्मिल्लं मम सखि निपीतोऽधररसः ॥  
म्स्स्_४०३६-१ अहं न चेत् स्यां मयि दुष्टभावनाम् इमे व्रजेयुर्न निराश्रया जनाः ।  
म्स्स्_४०३६-२ तदेनसा योजयतः परान् स्वयं ममैव युक्ता खलु नन्वपत्रपा ॥  
म्स्स्_४०३७-१ अहं नयनजं वारि निरोढुमपि न क्षमः ।  
म्स्स्_४०३७-२ रामः सीतावियोगार्तो बबन्ध सरितां पतिम् ॥  
म्स्स्_४०३८-१ अहं नश्यामि मानेन मानेन कलहं कृथाः ।  
म्स्स्_४०३८-२ विरोधमेत्य कान्तेन कान्ते न परितप्यते ॥  
म्स्स्_४०३९-१ अहम्भावात्ययो जातु सुकरो न कथञ्चन ।  
म्स्स्_४०३९-२ चेतनायामहम्भावो भौतिक्यां विजितः सकृत् ।  
म्स्स्_४०३९-३ आध्यात्मिक्यां पुनश्चैष स्फीतः स्फुरति नोऽग्रतः ॥  
म्स्स्_४०४०-१ अहं ममेत्येव भवस्य बीजं न मे न चाहं भवबीजशान्तिः ।  
म्स्स्_४०४०-२ बीजे प्रनष्टे कुत एव जन्म निरिन्धनो वह्निरुपैति शान्तिम् ॥  
म्स्स्_४०४१-१ अहं महानसायातः कल्पितो नरकस्तव ।  
म्स्स्_४०४१-२ मया मांसादिकं भुक्तं भीमं जानीहि मां बक ॥  
म्स्स्_४०४२-१ अहंयुवरवर्णिनीजनमदायतोदव्रत- स्फुरच्चतुरपञ्चमस्वरजितान्यपक्षिव्रजः ।  
म्स्स्_४०४२-२ रसालतरुणा कृतामसमतुल्यतामात्मनो विहन्तुमिह कोकिलः फलिनमन्यमुद्वीक्षते ॥  
म्स्स्_४०४३-१ अहं रथाङ्गनामेव प्रिया सहचरीव मे ।  
म्स्स्_४०४३-२ अननुज्ञातसम्पर्का धारिणी रजनीव नौ ॥  
म्स्स्_४०४४-१ अहं वो रक्षितेत्युक्त्वा यो न रक्षति भूमिपः ।  
म्स्स्_४०४४-२ स संहत्य निहन्तव्यः श्वेव सोन्माद आतुरः ॥  
म्स्स्_४०४५-१ अहं सदा प्राणसमं महीभुजाम् अयं तु मां वेत्ति नृपस्तृणोपमम् ।  
म्स्स्_४०४५-२ इतीव कर्णेषु सुवर्णमर्थिनां स्वखेदमाख्यातुमभूत् कृतास्पदम् ॥  
म्स्स्_४०४६-१ अहं हि सम्मतो राज्ञो य एवं मन्यते कुधीः ।  
म्स्स्_४०४६-२ बलीवर्दः स विज्ञेयो विषाणपरिवर्जितः ॥  
म्स्स्_४०४७-१ अहन्यहनि बोद्धव्यं किमद्य सुकृतं कृतम् ।  
म्स्स्_४०४७-२ दत्तं वा दापितं वापि वाक्साह्यमपि वाक्कृतम् ॥  
म्स्स्_४०४८-१ अहन्यहनि भूतानि गच्छन्ति चरमालयम् ।  
म्स्स्_४०४८-२ शेषाः स्थावरमिच्छन्ति किमाश्चर्यमतःपरम् ॥  
म्स्स्_४०४९-१ अहन्यहनि भूतानि सृजत्येव प्रजापतिः ।  
म्स्स्_४०४९-२ अद्यापि न सृजत्येकं योऽर्थिनं नावमन्यते ॥  
म्स्स्_४०५०-१ अहन्यहनि याचन्तं कोऽवमन्येद् गुरुं यथा ।  
म्स्स्_४०५०-२ मार्जनं दर्पणस्येव यः करोति दिने दिने ॥  
म्स्स्_४०५१-१ अहन्यहन्यात्मन एव तावज् ज्ञातुं प्रमादस्खलितं न शक्यम् ।  
म्स्स्_४०५१-२ प्रजासु कः केन पथा प्रयातीत्य् अशेषतो वेदितुमस्ति शक्तिः ॥  
म्स्स्_४०५२-१ अहमपि परेऽपि कवयस् तथापि महदन्तरं परिज्ञेयम् ।  
म्स्स्_४०५२-२ ऐक्यं रलयोर्यद्यपि तत् किं करभायते कलभः ॥  
म्स्स्_४०५३-१ अहमस्मि नीलकण्ठस् तव खलु तुष्यामि शब्दमात्रेण ।  
म्स्स्_४०५३-२ नाहं जलधर भवतश् चातक इव जीवनं याचे ॥  
म्स्स्_४०५४-१ अहमहमिकाबद्धोत्साहं रतोत्सवशंसिनि प्रसरति मुहुः प्रौढस्त्रीणां कथामृतदुर्दिने ।  
म्स्स्_४०५४-२ कलितपुलका सद्यः स्तोकोद्गतस्तनकोरके वलयति शनैर्बाला वक्षःस्थले तरलां दृशम् ॥  
म्स्स्_४०५५-१ अहमिव दिनलक्ष्मीः प्रोषितप्राणनाथा त्वमिव पथिक पन्था मुक्तपान्थानुबन्धः ।  
म्स्स्_४०५५-२ अयमपि परदेशः सोऽपि यत्रासि गन्ता मदनमधुरमूर्ते किं वृथा सत्वरोऽसि ॥  
म्स्स्_४०५६-१ अहमिव शून्यमरण्यं वयमिव तनुतां गतानि तोयानि ।  
म्स्स्_४०५६-२ अस्माकमिवोच्छ्वासा दिवसा दीर्घाश्च तप्ताश्च ॥  
म्स्स्_४०५७-१ अहमिह कृतविद्यो वेदिता सत्कलानां धनपतिरहमेको रूपलावण्ययुक्तः ।  
म्स्स्_४०५७-२ इति कृतगुरुगर्वः खिद्यते किं जनोऽयं कतिपयदिनमध्ये सर्वमेतन्न किञ्चित् ॥  
म्स्स्_४०५८-१ अहमिह स्थितवत्यपि तावकी त्वमपि तत्र वसन्नपि मामकः ।  
म्स्स्_४०५८-२ न तनुसङ्गतमार्य सुसङ्गतं हृदयसङ्गतमेव सुसङ्गतम् ॥  
म्स्स्_४०५९-१ अहमेको न मे कश्चिन् नाहमन्यस्य कस्यचित् ।  
म्स्स्_४०५९-२ न तं पश्यामि यस्याहं न हि सोऽस्ति न यो मम ॥  
म्स्स्_४०६०-१ अहमेत्य पतङ्गवर्त्मना पुनरङ्काश्रयणी भवामि ते ।  
म्स्स्_४०६०-२ चतुरैः सुरकामिनीजनैः प्रिय यावन्न विलोभ्यसे दिवि ॥  
म्स्स्_४०६१-१ अहमेव गुरुः सुदारुणानाम् इति हालाहल तात मा स्म दृप्यः ।  
म्स्स्_४०६१-२ ननु सन्ति भवादृशानि भूयो भुवनेऽस्मिन् वचनानि दुर्जनानाम् ॥  
म्स्स्_४०६२-१ अहमेव बली न चापर इति बुद्धिः प्रलयङ्करी नृणाम् ।  
म्स्स्_४०६२-२ नहि सन्ति महीतले कति प्रबलैर्ये विजिता बलोद्धताः ॥  
म्स्स्_४०६३-१ अहमेव मतो महीपतेर् इति सर्वः प्रकृतिष्वचिन्तयत् ।  
म्स्स्_४०६३-२ उदधेरिव निम्नगाशतेष्व् अभवन्नास्य विमानना क्वचित् ॥  
म्स्स्_४०६४-१ अहरन् कस्यचिद् द्रव्यं यो नरः सुखमावसेत् ।  
म्स्स्_४०६४-२ सर्वतः शङ्कितः स्तेनो मृगोग्राममिवागतः ॥  
म्स्स्_४०६५-१ अहर्निशं जागरणोद्यतो जनः श्रमं विधत्ते विषयेच्छया यथा ।  
म्स्स्_४०६५-२ तपःश्रमं चेत् कुरुते तथा क्षणं किमश्नुतेऽनन्तसुखं न पावनम् ॥  
म्स्स्_४०६६-१ अहर्निशा वेति रताय पृच्छति क्रमोष्णशीतान्नकरार्पणाद् विटे ।  
म्स्स्_४०६६-२ ह्रिया विदग्धा किल तन्निषेधिनी न्यधत्त सन्ध्यामधुरेऽधरेऽङ्गुलिम् ॥  
म्स्स्_४०६७-१ अहल्याकेलिकालेऽभूत् कन्दर्पाणां शतद्वयम् ।  
म्स्स्_४०६७-२ तत्पञ्चबाणभिन्नाक्षः सहस्राक्षोऽन्धतां गतः ॥  
म्स्स्_४०६८-१ अहस्तानि सहस्तानाम् अपदानि चतुष्पदाम् ।  
म्स्स्_४०६८-२ फल्गूनि तत्र महतां जीवो जीवस्य जीवनम् ॥  
म्स्स्_४०६९-१ अहह कर्मकरीयति भूपतिं नरपतीयति कर्मकरं नरः ।  
म्स्स्_४०६९-२ जलनिधीयति कूपमपां निधिं गतजलीयति मद्यमदाकुलः ॥  
म्स्स्_४०७०-१ अहह किमधुना मुधैव बध्नास्य् अनुचितकारिणि कर्णदन्तपत्रम् ।  
म्स्स्_४०७०-२ ननु तव चटुलभ्रु कर्णपालिर् भुवनविलोचनकालसारपाशः ॥  
म्स्स्_४०७१-१ अहह गृही क्व नु कुशली बद्धः संसारसागरे क्षिप्तः ।  
म्स्स्_४०७१-२ कथमपि लभते पोतं तेनापि निमज्जति नितान्तम् ॥  
म्स्स्_४०७२-१ अहह चण्ड समीरण दारुणं किमिदमाचरितं चरितं त्वया ।  
म्स्स्_४०७२-२ यदिह चातकचञ्चुपुटोदरे पतति वारि तदेव निवारितम् ॥  
म्स्स्_४०७३-१ अहह नयने मिथ्यादृग्वत् सदीक्षणवर्जिते श्रवणयुगलं दुष्पुत्रो वा श्र्णोति न भाषितम् ।  
म्स्स्_४०७३-२ स्खलति चरणद्वन्द्वं मार्गे मदाकुललोकवद् वपुषि जरसा जीर्णे वर्णो व्यपैति कलत्रवत् ॥  
म्स्स्_४०७४-१ अहह सहजमोहा देहगेहप्रपञ्चे नवरतमतिमग्ना कामिनीविग्रहाप्तिः ।  
म्स्स्_४०७४-२ तदहमिह विहर्तुं सन्ततामोदमुग्धा स्वहितमहितकृत्यं हन्त नान्तः स्मरामि ॥  
म्स्स्_४०७५-१ अहान्यस्तमयान्तानि उदयान्ता च शर्वरी ।  
म्स्स्_४०७५-२ सुखस्यान्तः सदा दुःखं दुःखस्यान्तः सदा सुखम् ॥  
म्स्स्_४०७६-१ अहापयन् नृपः कालं भृत्यानामनुवर्तिनाम् ।  
म्स्स्_४०७६-२ कर्मणामानुरूप्येण वृत्तिं समनुकल्पयेत् ॥  
म्स्स्_४०७७-१ अहार्यः सर्वमध्यस्थः काञ्चनद्युतिमुद्वहन् ।  
म्स्स्_४०७७-२ सत्प्रदक्षिणयोग्यत्वम् उपयाति महोन्नतः ॥  
म्स्स्_४०७८-१ अहार्येण कदाप्यन्यैर् असंहार्येण केनचित् ।  
म्स्स्_४०७८-२ तितिक्षाकवचेनैव सर्वं जयति संवृतः ॥  
म्स्स्_४०७९-१ अहिं नृपं च शार्दूलं वृद्धं च बालकं तथा ।  
म्स्स्_४०७९-२ परश्वानं च मूर्खं च सप्त सुप्तान् न बोधयेत् ॥  
म्स्स्_४०८०-१ अहिंसयैव भूतानां कार्यं श्रेयोऽमुशासनम् ।  
म्स्स्_४०८०-२ वाक् चैव मधुरा श्लक्ष्णा प्रयोज्या धर्ममिच्छता ॥  
म्स्स्_४०८१-१ अहिंसा धाम धर्मस्य दुःखस्यायतनं स्पृहा ।  
म्स्स्_४०८१-२ सङ्गत्यागः पदं मुक्तेर् योगाभ्यासः पदं शुचः ॥  
म्स्स्_४०८२-१ अहिंसा परमो धर्मः अहिंसा परमा गतिः ।  
म्स्स्_४०८२-२ अहिंसा परमा प्रीतिस् त्वहिंसा परमं पदम् ॥  
म्स्स्_४०८३-१ अहिंसा परमो धर्मस् तथाहिंसा परो दमः ।  
म्स्स्_४०८३-२ अहिंसा परमं दानम् अहिंसा परमं तपः ॥  
म्स्स्_४०८४-१ अहिंसा परमो यज्ञस् तथाहिंसा परं बलम् ।  
म्स्स्_४०८४-२ अहिंसा परमं मित्रम् अहिंसा परमं सुखम् ।  
म्स्स्_४०८४-३ अहिंसा परमं सत्यम् अहिंसा परमं श्रुतम् ॥  
म्स्स्_४०८५-१ अहिंसा परमो धर्मो ह्यहिंसैव परं तपः ।  
म्स्स्_४०८५-२ अहिंसा परमं दानम् इत्याहुर्मुनयः सदा ॥  
म्स्स्_४०८६-१ अहिंसापूर्वको धर्मो यस्मात् सर्वहिते रतः ।  
म्स्स्_४०८६-२ यूकामत्कुणदंशादींस् तस्मात् तानपि रक्षयेत् ॥  
म्स्स्_४०८७-१ अहिंसा प्रथमं पुष्पं द्वितीयेन्द्रियनिग्रहम् ।  
म्स्स्_४०८७-२ तृतीयं तु दया पुष्पं तुरीयं दानपुष्पकम् ॥  
म्स्स्_४०८८-१ अहिंसा सत्यमस्तेयं त्यागो मैथुनवर्जनम् ।  
म्स्स्_४०८८-२ पञ्चस्वेतेषु वाक्येषु सर्वे धर्माः प्रतिष्ठिताः ॥  
म्स्स्_४०८९-१ अहिंसा सत्यमस्तेयं ब्रह्मचर्यपरिग्रहः ।  
म्स्स्_४०८९-२ इष्टानिष्टपरा चिन्ता यम एष प्रकीर्तितः ॥  
म्स्स्_४०९०-१ अहिंसा सत्यमस्तेयं शौचमिन्द्रियनिग्रहः ।  
म्स्स्_४०९०-२ एतं सामासिकं धर्मं चातुर्वर्ण्येऽब्रवीन्मनुः ॥  
म्स्स्_४०९१-१ अहिंसा सत्यमस्तेयं शौचमिन्द्रियनिग्रहः ।  
म्स्स्_४०९१-२ दानं दमो दया क्षान्तिः सर्वेषां धर्मसाधनम् ॥  
म्स्स्_४०९२-१ अहिंसा सत्यवचनं सर्वभूतानुकम्पनम् ।  
म्स्स्_४०९२-२ शमो दानं यथाशक्ति गार्हस्थ्यो धर्म उत्तमः ॥  
म्स्स्_४०९३-१ अहिंसा सत्यवचनं सर्वभूतेषु चार्जवम् ।  
म्स्स्_४०९३-२ क्षमा चैवाप्रमादश्च यस्यैते स सुखी भवेत् ॥  
म्स्स्_४०९४-१ अहिंसा सत्यवचनम् आनृशंस्यं दमो घृणा ।  
म्स्स्_४०९४-२ एतत् तपो विदुर्धीरा न शरीरस्य शोषणम् ॥  
म्स्स्_४०९५-१ अहिंसा सूनृता वाणी सत्यं शौचं दया क्षमा ।  
म्स्स्_४०९५-२ वर्णिनां लिङ्गिनां चैव सामान्यो धर्म उच्यते ॥  
म्स्स्_४०९६-१ अहिंसासूनृतास्तेयब्रह्माकिञ्चनतारतम् ।  
म्स्स्_४०९६-२ सुपात्रं मुनिभिः प्रोक्तं राजद्वेषविवर्जितम् ॥  
म्स्स्_४०९७-१ अहिंस्रस्य तपोऽक्षय्यम् अहिंस्रो यजते सदा ।  
म्स्स्_४०९७-२ अहिंस्रः सर्वभूतानां यथा माता यथा पिता ॥  
म्स्स्_४०९८-१ अहितं च हिताकारं धार्ष्ट्याज्जल्पन्ति ये नराः ।  
म्स्स्_४०९८-२ अवेक्ष्य मन्त्रबाह्यास्ते कर्तव्याः कृत्यदूषणाः ॥  
म्स्स्_४०९९-१ अहितहितविचारशून्यबुद्धेः श्रुतिसमयैर्बहुभिर्बहिष्कृतस्य ।  
म्स्स्_४०९९-२ उदरभरणमात्रकेवलेच्छोः पुरुषपशोश्च पशोश्च को विशेषः ॥  
म्स्स्_४१००-१ अहितात् प्रतिषेधश्च हिते चानुप्रवर्तनम् ।  
म्स्स्_४१००-२ व्यसने चापरित्यागस् त्रिविधं मित्रलक्षणम् ॥  
म्स्स्_४१०१-१ अहितादनपत्रपस्त्रसन्न् अतिमात्रोज्झितभीरनास्तिकः ।  
म्स्स्_४१०१-२ विनयोपहितस्त्वया कुतः सदृशोऽन्यो गुणवानविस्मयः ॥  
म्स्स्_४१०२-१ अहितुण्डिकदृष्टीनाम् अशेषा भोगिनः पदम् ।  
म्स्स्_४१०२-२ न संवर्ताग्निसारथ्ये स्थाता यन्मुखमारुतः ॥  
म्स्स्_४१०३-१ अहिते प्रतिषेधश्च हिते चानुप्रवर्तनम् ।  
म्स्स्_४१०३-२ व्यसने चापरित्यागस् त्रिविधं मित्रलक्षणम् ॥  
म्स्स्_४१०४-१ अहिते हितबुद्धिरल्पधीर् अवमन्येत मतानि मन्त्रिणाम् ।  
म्स्स्_४१०४-२ चपलः सहसैव सम्पतन्न् अरिखङ्गाभिहतः प्रबुध्यते ॥  
म्स्स्_४१०५-१ अहिते हितमिच्छन्ति निसर्गात् सरसास्तु ये ।  
म्स्स्_४१०५-२ पीडितोऽपीक्षुदण्डो हि रसमेव ददात्यरम् ॥  
म्स्स्_४१०६-१ अहिभवनविधानान्यायुधीकृत्य शैलान् अमरजयिनि सैन्ये रक्षसामात्तकक्ष्ये ।  
म्स्स्_४१०६-२ कथमिव रणभूमौ वर्तते वानराणाम् उपवनतरुवल्लीपल्लवोन्माथि यूथम् ॥  
म्स्स्_४१०७-१ अहिभूषणोऽप्यभयदः सुकलितहालाहलोऽपि यो नित्यः ।  
म्स्स्_४१०७-२ दिग्वसनोऽप्यखिलेशस् तं शशधरशेखरं वन्दे ॥  
म्स्स्_४१०८-१ अहिरण्यमदासीकं गृहं गोरसवर्जितम् ।  
म्स्स्_४१०८-२ प्रतिकूलकलत्रं च नरकस्यापरो विधिः ॥  
म्स्स्_४१०९-१ अहिरहिरिति सम्भ्रमपदम् इतरजनः किमपि कातरो भवतु ।  
म्स्स्_४१०९-२ विहगपतेराहारः स तु सरलमृणालदलरुचिरः ॥  
म्स्स्_४११०-१ अहिराजः पुरुषेऽस्मिन् धूम्रा धात्री कुलत्थवर्णोऽश्मा ।  
म्स्स्_४११०-२ माहेन्द्री वहति शिरा भवति सफेनं सदा तोयम् ॥  
म्स्स्_४१११-१ अहिरिपुपतिकान्तातातसम्बद्धकान्ता- हरतनयनिहन्तृप्राणदातृध्वजस्य ।  
म्स्स्_४१११-२ सखिसुतसुतकान्तातातसम्पूज्यकान्ता- पितृशिरसि पतन्ती जाह्नवी नः पुनातु ॥  
म्स्स्_४११२-१ अहिरिव जनयोगं सर्वदा वर्जयेद् यः कुणमिव वसु नारीं त्यक्तकामो विरागी ।  
म्स्स्_४११२-२ विषमिव विषयार्थान् मन्यमानो दुरन्ताञ् जयति परमहंसो मुक्तिभावं समेति ॥  
म्स्स्_४११३-१ अहिर्बिडालो जामाता एडका च सपुत्रिणी ।  
म्स्स्_४११३-२ आत्मभाग्यं न पश्यन्ति भागिनेयस्तु पञ्चमः ॥  
म्स्स्_४११४-१ अहीनकालं राजार्थं स्वार्थं प्रियहितैः सह ।  
म्स्स्_४११४-२ परार्थं देशकाले च ब्रूयाद् धर्मार्थसंहितम् ॥  
म्स्स्_४११५-१ अहीनभुजगाधीशवपुर्वलयकङ्कणम् ।  
म्स्स्_४११५-२ शैलादिनन्दिचरितं क्षतकन्दर्पदर्पकम् ॥  
म्स्स्_४११६-१ वृषपुङ्गवलक्ष्माणं शिखिपावकलोचनम् ।  
म्स्स्_४११६-२ ससर्वमङ्गलं नौमि पार्वतीसखमीश्वरम् ॥  
म्स्स्_४११७-१ अहीन्द्रान् पातालाद् विषमिव निमज्ज्योद्धरति यः य आरुह्य स्वर्गं कवलयति सेन्द्रान् सुरगणान् ।  
म्स्स्_४११७-२ महीं भ्रान्त्वा भ्रान्त्वा रघुनलनृपा येन विजिताः स मृत्युः कालं न क्षमत इति मा कार्ष्ट मनसि ॥  
म्स्स्_४११८-१ अहृतहृदयाः सन्तः सत्यं ब्रवीमि निशम्यतां विपिनमधुना गत्वा वासो मृगैः सह कल्प्यताम् ।  
म्स्स्_४११८-२ सुजनचरितध्वंसिन्यस्मिन् खलोदयशालिनि प्रभवति कलौ नायं कालो गृहेषु भवादृशाम् ॥  
म्स्स्_४११९-१ अहेतुः पक्षपातो यस् तस्य नास्ति प्रतिक्रिया ।  
म्स्स्_४११९-२ स हि स्नेहात्मकस्तन्तुर् अन्तर्भूतानि सीव्यति ॥  
म्स्स्_४१२०-१ अहेतु भ्रूकुटिं नैव सदा कुर्वीत पार्थिवः ।  
म्स्स्_४१२०-२ विना दोषेण यो भृत्यान् राजा धर्मेण पालयेत् ॥  
म्स्स्_४१२१-१ अहेरिव गुणाद्भीतो मिष्टान्नाद्या विषादिव ।  
म्स्स्_४१२१-२ राक्षसीभ्य इव स्त्रीभ्यः स विद्यामधिगच्छति ॥  
म्स्स्_४१२२-१ अहो अनौचितीयं ते हृदि शुद्धेऽप्यशुद्धवत् ।  
म्स्स्_४१२२-२ अङ्कः खलैरिवाकल्पि नखैस्तीक्ष्णमुखैर्मम ॥  
म्स्स्_४१२३-१ अहो अहं नमो मह्यं यदहं वीक्षितोऽनया ।  
म्स्स्_४१२३-२ बालया त्रस्तसारङ्गचपलायतनेत्रया ॥  
म्स्स्_४१२४-१ अहो अहीनामपि लेहनं स्याद् दुःखानि नूनं नृपसेवनानि ।  
म्स्स्_४१२४-२ एकोऽहिना दष्टमुपैति मृत्युं क्ष्मापेन दष्टस्तु सगोत्रमित्रः ॥  
म्स्स्_४१२५-१ अहो अहोभिर्न कलेर्विदूयते सुधासुधारामधुरं पदे पदे ।  
म्स्स्_४१२५-२ दिने दिने चन्दनचन्द्रशीतलं यशो यशो दातनयस्य गीयते ॥  
म्स्स्_४१२६-१ अहो अहोभिर्महिमा हिमागमे- ऽप्यभिप्रपेदे प्रति तां स्मरार्दिताम् ।  
म्स्स्_४१२६-२ तपर्तुपूर्तावपि मेदसां भरा विभावरीभिर्विभराम्बभूविरे ॥  
म्स्स्_४१२७-१ अहो ऐश्वर्यमत्तानां मत्तानामिव मानिनाम् ।  
म्स्स्_४१२७-२ असम्बद्धा गिरो रूक्षाः कः सहेतानुशासिता ॥  
म्स्स्_४१२८-१ अहो कथमसीमेदं हिमनाम विजृम्भते ।  
म्स्स्_४१२८-२ चरत्येव सहस्रांशौ धवलं तिमिरान्तरम् ॥  
म्स्स्_४१२९-१ अहो कनकमाहात्म्यं वक्तुं केनापि शक्यते ।  
म्स्स्_४१२९-२ नामसाम्यादहो चित्रं धत्तूरोऽपि मदप्रदः ॥  
म्स्स्_४१३०-१ अहो कालस्य सूक्ष्मोऽयं कोऽप्यलक्ष्यक्रमः क्रमः ।  
म्स्स्_४१३०-२ यत्पाकपरिणामेन सर्वं यात्यन्यरूपताम् ॥  
म्स्स्_४१३१-१ अहो किमपि ते शुद्धं यशःकुसुममुद्गतम् ।  
म्स्स्_४१३१-२ यस्यायममृतस्यन्दी बालेन्दुर्बाह्यपल्लवः ॥  
म्स्स्_४१३२-१ अहो कुटिलबुद्धीनां दुर्ग्राह्यमसतां मनः ।  
म्स्स्_४१३२-२ अन्यद्वचसि कण्ठेऽन्यद् अन्यदोष्ठपुटे स्थितम् ॥  
म्स्स्_४१३३-१ अहो केनेदृशी बुद्धिर् दारुणा तव निर्मिता ।  
म्स्स्_४१३३-२ त्रिगुणा श्रूयते बुद्धिर् न तु दारुमयी क्वचित् ॥  
म्स्स्_४१३४-१ अहो खलभुजङ्गस्य विचित्रोऽयं वधक्रमः ।  
म्स्स्_४१३४-२ अन्यस्य दशति श्रोत्रम् अन्यः प्राणैर्वियुज्यते ॥  
म्स्स्_४१३५-१ अहो खलभुजङ्गस्य विपरीतो वधक्रमः ।  
म्स्स्_४१३५-२ कर्णे लगति चान्यस्य प्राणैरन्यो वियुज्यते ॥  
म्स्स्_४१३६-१ अहो गुणाः सौम्यता च विद्वत्ता जन्म सत्कुले ।  
म्स्स्_४१३६-२ दारिद्र्याम्बुधिमग्नस्य सर्वमेतन्न शोभते ॥  
म्स्स्_४१३७-१ अहो गुणानां प्राप्त्यर्थं यतन्ते बहुधा नरः ।  
म्स्स्_४१३७-२ मुक्ता यदर्थं भग्नास्या इतरेषां च का कथा ॥  
म्स्स्_४१३८-१ अहो तम इवेदं स्यान् न प्रज्ञायेत किञ्चन ।  
म्स्स्_४१३८-२ राजा चेन्न भवेल्लोके विभजन् साध्वसाधुनी ॥  
म्स्स्_४१३९-१ अहोऽतिनिर्मोहि जनस्य चित्रं परं चरित्रं गदितुं न योग्यम् ।  
म्स्स्_४१३९-२ मुखे हि चान्यद्धृदि भावमन्यत् देवो न जानाति कुतो मनुष्यः ॥  
म्स्स्_४१४०-१ अहोऽतिबलवद्दैवं विना तेन महात्मना ।  
म्स्स्_४१४०-२ यदसामर्थ्ययुक्तेऽपि नीचवर्गे जयप्रदम् ॥  
म्स्स्_४१४१-१ अहो तृष्णावेश्या सकलजनतामोहनकरी विदग्धा मुग्धानां हरति विवशानां शमधनम् ।  
म्स्स्_४१४१-२ विपद्दीक्षादक्षासहतरलतारैः प्रणयिनी- कटाक्षैः कूटाक्षैः कपटकुटिलैः कामकितवः ॥  
म्स्स्_४१४२-१ अहो दानमहो वीर्यम् अहो धैर्यमखण्डितम् ।  
म्स्स्_४१४२-२ उदारवीरधीराणां हरिश्चन्द्रो निदर्शनम् ॥  
म्स्स्_४१४३-१ अहो दिव्यं चक्षुर्वहसि तव सापि प्रणयिनी पराक्ष्णामग्राह्यं युवतिषु वपुः सङ्क्रमयति ।  
म्स्स्_४१४३-२ समानाभिज्ञानं कथमितरथा पश्यति पुरो भवानेकस्तस्याः प्रतिकृतिमयीरेव रमणीः ॥  
म्स्स्_४१४४-१ अहो दुःखमहोदुःखमहो दुःखं दरिद्रता ।  
म्स्स्_४१४४-२ तत्रापि पुत्रभार्याणां बाहुल्यमतिदुःखदम् ॥  
म्स्स्_४१४५-१ अहो दुरन्ता जगतो विमूढता विलोक्यतां संसृतिदुःखदायिनी ।  
म्स्स्_४१४५-२ सुसाध्यमप्यन्नविधानतस्तपो यतो जनो दुःखकरोऽवमन्यते ॥  
म्स्स्_४१४६-१ अहो दुरन्ता संसारे भोगतृष्णा यया हृताः ।  
म्स्स्_४१४६-२ अनौचित्यादकीर्तेश्च देवा अपि न बिभ्यति ॥  
म्स्स्_४१४७-१ अहो दुर्जसंसर्गान् मानहानिः पदे पदे ।  
म्स्स्_४१४७-२ पावको लोहसङ्गेन मुद्गरैरभिहन्यते ॥  
म्स्स्_४१४८-१ अहो दुर्जनसर्पस्य सर्पस्य महदन्तरम् ।  
म्स्स्_४१४८-२ कर्णमन्यस्य दशति अन्यः प्राणैर्वियुज्यते ॥  
म्स्स्_४१४९-१ अहो दैन्यमहो कष्टं पारक्यैः क्षणभङ्गुरैः ।  
म्स्स्_४१४९-२ यन्नोपकुर्यादस्वार्थैर् मर्त्यः स्वज्ञातिविग्रहैः ॥  
म्स्स्_४१५०-१ अहो धनमदान्धस्तु पश्यन्नपि न पश्यति ।  
म्स्स्_४१५०-२ यदि पश्यत्यात्महितं स पश्यति न संशयः ॥  
म्स्स्_४१५१-१ अहो धनानां महती विदग्धता सुखोषितानां कृपणस्य वेश्मनि ।  
म्स्स्_४१५१-२ व्रजन्ति न त्यागदशां न भोग्यतां परां च काञ्चित् प्रथयन्ति निर्वृतिम् ॥  
म्स्स्_४१५२-१ अहो धनुषि नैपुण्यं मन्मथस्य महात्मनः ।  
म्स्स्_४१५२-२ शरीरमक्षतं कृत्वा भिनत्त्यन्तर्गतं मनः ॥  
म्स्स्_४१५३-१ अहो धात्रा पुरः सृष्टं साहसं तदनु स्त्रियः ।  
म्स्स्_४१५३-२ नैतासां दुष्करं किञ्चिन् निसर्गादिह विद्यते ॥  
म्स्स्_४१५४-१ अहो धार्ष्ट्यमसाधूनां निन्दतामनघाः स्त्रियः ।  
म्स्स्_४१५४-२ मुष्णतामिव चौराणां तिष्ठ चौरेति जल्पताम् ॥  
म्स्स्_४१५५-१ अहो नक्षत्रराजस्य साभिमानं विचेष्टितम् ।  
म्स्स्_४१५५-२ परिक्षीणस्य वक्रत्वं सम्पूर्णस्य सुवृत्तता ॥  
म्स्स्_४१५६-१ अहो नु कष्टं सततं प्रवासम् ततोऽतिकष्टः परगेहवासः ।  
म्स्स्_४१५६-२ कष्टाधिका नीचजनस्य सेवा ततोऽतिकष्टा धनहीनता च ॥  
म्स्स्_४१५७-१ अहो नु चित्रं पद्मोत्थैर् बद्धास्तन्तुभिरद्रयः ।  
म्स्स्_४१५७-२ अविद्यमाना याविद्या तया सर्वे वशीकृताः ॥  
म्स्स्_४१५८-१ अहो पूर्णं सरः स्पष्टम् असि नात्र विचारणा ।  
म्स्स्_४१५८-२ लुठन्तस्त्वयि यत् सर्वे स्नान्ति जातु कथञ्चन ॥  
म्स्स्_४१५९-१ अहो प्रकृतिसादृश्यं श्लेष्मणो दुर्जनस्य च ।  
म्स्स्_४१५९-२ मधुरैः कोपमायाति कटुकैर् उपशाम्यति ॥  
म्स्स्_४१६०-१ अहो प्रच्छादिताकार्यनैपुण्यं परमं खले ।  
म्स्स्_४१६०-२ यत्तुषाग्निरिवानर्चिर् दहन्नपि न लक्ष्यते ॥  
म्स्स्_४१६१-१ अहो प्रभावो वाग्देव्या यन्मातङ्गदिवाकरः ।  
म्स्स्_४१६१-२ श्रीहर्षस्याभवत् सभ्यः समो बाणमयूरयोः ॥  
म्स्स्_४१६२-१ अहो प्रमादी भगवान् प्रजापतिः कृशातिमध्या घटिता मृगेक्षणा ।  
म्स्स्_४१६२-२ यदि प्रमादादनिलेन भज्यते कथं पुनः शक्ष्यति कर्तुमीदृशम् ॥  
म्स्स्_४१६३-१ अहो बत खलः पुण्यैर् मूर्खोऽप्यश्रुतपण्डितः ।  
म्स्स्_४१६३-२ स्वगुणोदीरणे शेषः परनिन्दासु वाक्पतिः ॥  
म्स्स्_४१६४-१ अहो बत महत् कष्टं विपरीतमिदं जगत् ।  
म्स्स्_४१६४-२ येनापत्रपते साधुर् असाधुस्तेन तुष्यति ॥  
म्स्स्_४१६५-१ अहो बत विचित्राणि चरितानि महात्मनाम् ।  
म्स्स्_४१६५-२ लक्ष्मीं तृणाय मन्यन्ते तद्भारेण नमन्ति च ॥  
म्स्स्_४१६६-१ अहो बत सभा सभ्यैर् इयं मौनादधः कृता ।  
म्स्स्_४१६६-२ सन्तो वदन्ति यत्सत्यं सभां न प्रविशन्ति वा ॥  
म्स्स्_४१६७-१ अहो बत सरित्पतेरिदमनार्यरूपं परं यदुज्ज्वलरुचीन् मणीन् सुचिरचर्चितास्थागुणान् ।  
म्स्स्_४१६७-२ जडैरनुपयोगिभिः परत एत्य लब्धास्पदैः क्षपत्यनिशमूर्जितैर्झगिति तन्मयत्वं गतः ॥  
म्स्स्_४१६८-१ अहो बाणस्य सन्धानं शरदि स्मरभूपतेः ।  
म्स्स्_४१६८-२ अपि सोऽयं त्विषामीशः कन्याराशिमुपागतः ॥  
म्स्स्_४१६९-१ अहो ब्रह्मण्यदेवस्य दृष्टा ब्रह्मण्यता मया ।  
म्स्स्_४१६९-२ यद्दरिद्रतमो लक्ष्मीम् आश्लिष्टो बिभ्रतोरसि ॥  
म्स्स्_४१७०-१ अहो भवति सादृश्यं मृदङ्गस्य च खलस्य च ।  
म्स्स्_४१७०-२ यावन्मुखगतौ तौ हि तावन्मधुरभाषिणौ ॥  
म्स्स्_४१७१-१ अहो भार्या अहो पुत्रः अहो आत्मा अहो सुखम् ।  
म्स्स्_४१७१-२ अहो माता अहो भ्राता पश्य मायाविमोहितम् ॥  
म्स्स्_४१७२-१ अहो भुवः सप्तसमुद्रवत्या द्वीपेषु वर्षेष्वधिपुण्यमेतत् ।  
म्स्स्_४१७२-२ गायन्ति यत्रत्यजना मुरारेः कर्माणि भद्राण्यवतारवन्ति ॥  
म्स्स्_४१७३-१ अहो मदावलेपोऽयम् असाराणां दुरात्मनाम् ।  
म्स्स्_४१७३-२ कौरवाणां महीपत्वम् अस्माकं किल कालजम् ॥  
म्स्स्_४१७४-१ अहो महच्चित्रमिदं कालगत्या दुरत्यया ।  
म्स्स्_४१७४-२ आरुरुक्षत्युपानद्वै शिरो मुकुटसेवितम् ॥  
म्स्स्_४१७५-१ अहो महत्त्वं महतामपूर्वं विपत्तिकालेऽपि परोपकारः ।  
म्स्स्_४१७५-२ यथास्यमध्ये पतितोऽपि राहोः कलानिधिः पुण्यचयं ददाति ॥  
म्स्स्_४१७६-१ अहो महीयसां पुंसाम् उपर्युपरि पौरुषम् ।  
म्स्स्_४१७६-२ रामेणाजगवं शम्भोर् भग्नमम्भोजनालवत् ॥  
म्स्स्_४१७७-१ अहो मायाजालं हृदयहरिणो यत्र पतितः समुत्थातुं भूयः प्रभवति न किञ्चित् कथमपि ।  
म्स्स्_४१७७-२ न चेत् तस्य च्छेत्ता परमगुरुवाक्योपनमितो निजात्मज्ञानाखुर्विविधदृढसद्युक्तिदशनैः ॥  
म्स्स्_४१७८-१ अहो मायाबलं विष्णोः स्नेहबद्धमिदं जगत् ॥  
म्स्स्_४१७९-१ क्व देहो भौतिकोऽनात्मा क्व चात्मा प्रकृतेः परः ।  
म्स्स्_४१७९-२ कस्य के पतिपुत्राद्या मोह एव हि कारणम् ॥  
म्स्स्_४१८०-१ अहो मे सौभाग्यं मम च भवभूतेश्च भणितं घटायामारोप्य प्रतिफलति तस्यां लघिमनि ।  
म्स्स्_४१८०-२ गिरां देवी सद्यः श्रुतिकलितकल्हारकलिका- मधूलीमाधुर्यं क्षिपति परिपूर्त्यै भगवती ॥  
म्स्स्_४१८१-१ अहो मोहः पुंसामिह जगति जातिः किल शुभा जरामृत्युव्याधीनपि जयति या निष्प्रभतया ।  
म्स्स्_४१८१-२ परस्माज्जातानां व्यसनशतमेतेऽपि दधति स्वयं सुत्वा तेभ्यो विदिशति सुतान् सा विशसितुम् ॥  
म्स्स्_४१८२-१ अहो मोहो वराकस्य काकस्य यदसौ पुरः ।  
म्स्स्_४१८२-२ सरीसर्ति नरीनर्ति यदयं शिखिहंसयोः ॥  
म्स्स्_४१८३-१ अहो येषां वरं जन्म सर्वप्राण्युपजीवनम् ।  
म्स्स्_४१८३-२ सुजनस्येव येषां वै विमुखा यान्ति नार्थिनः ॥  
म्स्स्_४१८४-१ अहो रघुशिरोमणेरभिनवप्रतापावलि- प्रचण्डकिरणप्रथाप्रसरसाध्वसादाश्वयम् ।  
म्स्स्_४१८४-२ सुराधिपतिरम्बुदान् कमलमिन्दिरा सेवते हिमांशुरपि चन्द्रमाः सततमम्भुधौ मज्जति ॥  
म्स्स्_४१८५-१ अहोरात्रमये लोके जरारूपेण सञ्चरन् ।  
म्स्स्_४१८५-२ मृत्युर्ग्रसति भूतानि पवनं पन्नगो यथा ॥  
म्स्स्_४१८६-१ अहोरात्राणि गच्छन्ति सर्वेषां प्राणिनामिह ।  
म्स्स्_४१८६-२ आयूंषि क्षपयन्त्याशु ग्रीष्मे जलमिवांशवः ॥  
म्स्स्_४१८७-१ अहोरात्रे विभजते सूर्यो मानुषदैविके ।  
म्स्स्_४१८७-२ रात्रिः स्वप्नाय भूतानां चेष्टायै कर्मणामहः ॥  
म्स्स्_४१८८-१ अहो रूपमहो रूपम् अहो मुखमहो मुखम् ।  
म्स्स्_४१८८-२ अहो मध्यमहो मध्यम् अस्याः सारङ्गचक्षुषः ॥  
म्स्स्_४१८९-१ अहो विधातस्त्वमतीव बालिशो यस्त्वात्मसृष्ट्यप्रतिरूपमीहसे ।  
म्स्स्_४१८९-२ परेऽनुजीवत्यपरस्य या मृतिर् विपर्ययश्चेत्त्वमसि ध्रुवः परः ॥  
म्स्स्_४१९०-१ न हि क्रमश्चेदिह मृत्युजन्मनोः शरीरिणामस्तु तदात्मकर्मभिः ।  
म्स्स्_४१९०-२ यः स्नेहपाशो निजसर्गवृद्धये स्वयं कृतस्ते तमिमं विवृश्चसि ॥  
म्स्स्_४१९१-१ अहो विधात्रा हतकेन नार्थात् कृतो वियोगोऽपि वियोगिनां नः ।  
म्स्स्_४१९१-२ रथाङ्गनाम्नामिव येन सीमा न विद्यते नापि सपक्षवत्त्वम् ॥  
म्स्स्_४१९२-१ अहो विशालं भूपाल भुवनत्रितयोदरम् ।  
म्स्स्_४१९२-२ माति मातुमशक्योऽपि यशोराशिर्यदत्र ते ॥  
म्स्स्_४१९३-१ अहो विषादप्यधिकाः स्त्रियो रक्तविमानिताः ।  
म्स्स्_४१९३-२ अहो असेव्याः साधूनां राजानोऽतत्त्वदर्शिनः ॥  
म्स्स्_४१९४-१ अहो वैचित्र्यमेतस्य संसारस्य किमुच्यते ।  
म्स्स्_४१९४-२ गुणोऽपि क्लेशहेतुः स्याद् विश्रान्तः कण्ठकन्दले ॥  
म्स्स्_४१९५-१ अहो संसारवैरस्यं वैरस्यकारणं स्त्रियः ।  
म्स्स्_४१९५-२ दोलालोला च कमला रोगाभोगगेहं देहम् ॥  
म्स्स्_४१९६-१ अहो संसृतिवेश्येयं रागाद्युद्दीपनोद्यता ।  
म्स्स्_४१९६-२ रसमुत्पाद्य सर्वेषाम् अन्ते वैरस्यकारिणी ॥  
म्स्स्_४१९७-१ अहो सत्सङ्गतिर्लोके किं पापं न विनाशयेत् ।  
म्स्स्_४१९७-२ न ददाति सुखं किं वा नराणां पुण्यकर्मणाम् ॥  
म्स्स्_४१९८-१ अहो समुद्रगम्भीरधीरचित्तमनस्विनः ।  
म्स्स्_४१९८-२ कृत्वाप्यनन्यसामान्यम् उल्लेखं नोद्गिरन्ति ये ॥  
म्स्स्_४१९९-१ अहो साहजिकं प्रेम दूरादपि विराजते ।  
म्स्स्_४१९९-२ चकोरनयनद्वन्द्वम् आह्लादयति चन्द्रमाः ॥  
म्स्स्_४२००-१ अहो सुसदृशी वृत्तिस् तुलाकोटेः खलस्य च ।  
म्स्स्_४२००-२ स्तोकेनोन्नतिमायाति स्तोकेनायात्यधोगतिम् ॥  
म्स्स्_४२०१-१ अहो स्त्रीप्रेरणा नाम रजसालङ्घितात्मनाम् ।  
म्स्स्_४२०१-२ पुंसां वात्येव सरसामाशयक्षोभकारिणी ॥  
म्स्स्_४२०२-१ अहो स्थिरः कोऽपि तवेप्सितो युवा चिराय कर्णोत्पलशून्यतां गते ।  
म्स्स्_४२०२-२ उपेक्षते यः श्लथबन्धलम्बिनीर् जटाः कपोले कलमाग्रपिङ्गलाः ॥  
म्स्स्_४२०३-१ अहो स्थैर्यं तेषां प्रकृतिनियमेभ्यः सुकृतिनां प्रतिज्ञातत्यागो नहि भवति कृच्छ्रेऽपि महति ।  
म्स्स्_४२०३-२ तथा हि त्वत्सेनाभरनमितधात्रीभरदलत्- कटाहोऽपि स्वाङ्गं किमु कमठनाथश्चलयति ॥  
म्स्स्_४२०४-१ अहो हि मे बह्वपराद्धमायुषा यदप्रियं वाच्यमिदं मयेदृशम् ।  
म्स्स्_४२०४-२ त एव धन्याः सुहृदः पराभवं जगत्यदृष्ट्वैव हि ये क्षयं गताः ॥  
म्स्स्_४२०५-१ अहौ वा हारे वा बलवति रिपौ वा सुहृदि वा मणौ वा लोष्टे वा कुसुमशयने वा दृषदि वा ।  
म्स्स्_४२०५-२ तृणे वा स्त्रैणे वा मम समदृशो यान्तु दिवसाः क्वचित् पुण्येऽरण्ये शिव शिव शिवेति प्रलपतः ॥  
म्स्स्_४२०६-१ अह्नस्त्रिश्चतुरम्बुभिः स्नपयसि स्वं पुष्करावर्जितैर् भुङ्क्षे मेध्यतराणि भद्र तरुणान्यश्वत्थपत्राणि च ।  
म्स्स्_४२०६-२ पुण्यारण्यचरोऽसि न प्रविशसि ग्रामं सकृत्कुञ्जर ज्ञानं चेत् कियदप्युदेति न समा ब्रह्मर्षयोऽपि त्वया ॥  
म्स्स्_४२०७-१ अह्नि भास्करमिच्छन्ति रात्रावमृततेजसम् ।  
म्स्स्_४२०७-२ अह्नि रात्रौ च राजानम् इच्छन्ति गुणिनं प्रजाः ॥  
म्स्स्_४२०८-१ अह्नि रविर्दहति त्वचि वृद्धः पुष्पधनुर्दहति प्रबलोढम् ।  
म्स्स्_४२०८-२ रात्रिदिनं पुनरन्तरमन्तः संवृतिरस्ति रवेर्न तु कन्तोः ॥  
म्स्स्_४२०९-१ आं ज्ञातं नृपते त्वमेव निखिलां नित्यं बिभर्षि क्षितिं शैलेन्द्राः स्वयमेव दुर्भरभरास्तैः प्रत्युताधो व्रजेत् ।  
म्स्स्_४२०९-२ अस्याश्चोद्धरणे क्षमोऽपि न परस्त्वत्तो वराहादिकः पश्वादेर्भरणक्रियानिपुणता नैव प्रभागोचरः ॥  
म्स्स्_४२१०-१ आः कष्टं वनवासिसाम्यकृतया सिद्धाश्रमश्रद्धया पल्लीं बालकुरङ्ग सम्प्रति कुतः प्राप्तोऽसि मृत्योर्मुखम् ।  
म्स्स्_४२१०-२ यत्रानेककुरङ्गकोटिकदनक्रीडोल्लसल्लोहित- स्रोतोभिः परिपूरयन्ति परिखामुड्डामराः पामराः ॥  
म्स्स्_४२११-१ आः कष्टं सुविवेकशून्यहृदयैः संसर्गमाप्तं च तैर् विक्रीतं बदरैः समं क्षितितले कुग्रामसीम्नि स्फुटम् ।  
म्स्स्_४२११-२ संविष्टंशठगाढमूढवदने धूत्कारदूरीकृतं किं जानात्यगुणो जनो गुणमतो मुक्ताफलं रोदिति ॥  
म्स्स्_४२१२-१ आः कष्टमप्रःऋष्टाः शिष्टा अपि वित्तचापलाविष्टाः ।  
म्स्स्_४२१२-२ अध्यापयन्ति वेदान् आदाय चिराय मासि मासि भृतिम् ॥  
म्स्स्_४२१३-१ आः किमर्थमिदं चेतः सतामम्भोधिदुर्भरम् ।  
म्स्स्_४२१३-२ इति क्रुधेव दुर्वेधाः परदुःखैरपूरयत् ॥  
म्स्स्_४२१४-१ आः पाकं न करोषि पापिनि कथं पापी त्वदीयः पिता रण्डे जल्पसि किं तवैव जननी रण्डा त्वदीया स्वसा ।  
म्स्स्_४२१४-२ निर्गच्छ त्वरितं गृहाद् बहिरितो नेदं त्वदीयं गृहं हा हा नाथ ममाद्य देहि मरणं जारस्य भाग्योदयः ॥  
म्स्स्_४२१५-१ आः पात्री स्यामकृतकघनप्रेमविस्फारितानां सव्रीडानां सकलकरणानन्दनाडिन्धमानाम् ।  
म्स्स्_४२१५-२ तेषां तेषां हृदयनिहिताकूतनिष्यन्दिनेत्र- व्यापाराणां पुनरपि तथा सुभ्रुवो विभ्रमाणाम् ॥  
म्स्स्_४२१६-१ आः सर्वतः स्फुरतु कैरवमापिबन्तु ज्योत्स्नाकरम्भमुदरम्भरयश्चकोराः ।  
म्स्स्_४२१६-२ यातो यदेष चरमाचलमूलचुम्बी पङ्केरुहप्रकरजागरणप्रदीपः ॥  
म्स्स्_४२१७-१ आः सीते पतिगर्वविभ्रमभरभ्रान्तभ्रमद्बान्धव- प्रध्वंसस्मितकान्तिमत् तव तदा जातं यदेतन्मुखम् ।  
म्स्स्_४२१७-२ सम्प्रत्येव हठात् तदेष कुरुते केशोच्चयाकर्षण- त्रासोत्तानितलोललोचनपतद्बाष्पप्लुतं रावणः ॥  
म्स्स्_४२१८-१ आकण्ठदृष्टशिरसाप्यविभाव्यपार्श्व- पृष्ठोदरेण चिरमृग्भिरुपास्यमानः ।  
म्स्स्_४२१८-२ नाभीसरोरुहजुषा चतुराननेन शेते किलात्र भगवानरविन्दनाभः ॥  
म्स्स्_४२१९-१ आकण्ठार्पितकञ्चुकाञ्चलमुरो हस्ताङ्गुलीमुद्रणा- मात्रासूत्रितहास्यमास्यमलसाः पञ्चालिकाकेलयः ।  
म्स्स्_४२१९-२ तिर्यग्लोचनचेष्टितानि वचसां च्छेकोक्तिसङ्क्रान्तयस् तस्याःसीदति शैशवे प्रतिकलं कोऽप्येष केलिक्रमः ॥  
म्स्स्_४२२०-१ आकम्पयन् फलभरानतशालिजालम् आनर्तयंस् तरुवरान् कुसुमावनम्रान् ।  
म्स्स्_४२२०-२ उत्फुल्लपङ्कजवनां नलिनीं विधुन्वन् यूनां मनश्चलयति प्रसभं नभस्वान् ॥  
म्स्स्_४२२१-१ आकम्पितक्षितिभृता महता निकामं हेलाभिभूतजलधित्रितयेन यस्य ।  
म्स्स्_४२२१-२ वीर्येण संहतिभिदा विहतोन्नतेन कल्पान्तकालविसृतः पवनोऽनुचक्रे ॥  
म्स्स्_४२२२-१ आकम्पितानि हृदयानि मनस्विनीनां वातैः प्रफुल्लसहकारकृताधिवासैः ।  
म्स्स्_४२२२-२ सम्बाधितं परभृतस्य मदाकुलस्य श्रोत्रप्रियैर्मधुकरस्य च गीतनादैः ॥  
म्स्स्_४२२३-१ आकरः कारणं जन्तोर् दौर्जन्यस्य न जायते ।  
म्स्स्_४२२३-२ कालकूटः सुधासिन्धोः प्राणिनां प्राणहारकः ॥  
म्स्स्_४२२४-१ आकरः सर्वशास्त्राणां रत्नानामिव सागरः ।  
म्स्स्_४२२४-२ गुणैर्न परितुष्यामो यस्य मत्सरिणो वयम् ॥  
म्स्स्_४२२५-१ आकरप्रभवः कोशः कोशाद्दण्डः प्रजायते ।  
म्स्स्_४२२५-२ पृथिवी कोशदण्डाभ्यां प्राप्यते कोशभूषणा ॥  
म्स्स्_४२२६-१ आकर्णपलितः श्यामो वयसाशीतिपञ्चकः ।  
म्स्स्_४२२६-२ रणे पर्यचरद् द्रोणो वृद्धः षोडशवर्षवत् ॥  
म्स्स्_४२२७-१ आकर्णमुल्लसति मातरपाङ्गदेशे कालाञ्जनेन घटिता तव भाति रेखा ।  
म्स्स्_४२२७-२ शैवालपङ्क्तिरिव सन्ततनिर्जिहान- कारुण्यपूरपदवी कलितानुबन्धा ॥  
म्स्स्_४२२८-१ आ कर्णमूलमपकृत्य धनुः सबाणं मय्येव किं प्रहरसि स्मर बद्धकोपः ।  
म्स्स्_४२२८-२ तस्यां मुहुः क्षिप शरान् हरिणेक्षणायां तन्मन्मथोऽपि भव मन्मथ एव मा भूः ॥  
म्स्स्_४२२९-१ आकर्णय त्वमिममभ्युपगम्य वादं जानातु कोऽपि यदि वा हृदयं श्रुतीनाम् ।  
म्स्स्_४२२९-२ तस्याप्यसङ्ख्यभवबन्धशतार्जितोऽयं द्वैतभ्रमो गलतु जन्मशतैः कियद्भिः ॥  
म्स्स्_४२३०-१ आकर्णय सरोजाक्षि वचनीयमिदं भुवि ।  
म्स्स्_४२३०-२ शशाङ्कस्तव वक्त्रेण पामरैरुपमीयते ॥  
म्स्स्_४२३१-१ आकर्णान्तविसर्पिणः कुवलयच्छायामुषश्चक्षुषः क्षेपा एव तवाहरन्ति हृदयं किं सम्भ्रमेणामुना ।  
म्स्स्_४२३१-२ मुग्धे केवलमेतदाहितनखोत्खाताङ्कमुत्पांशुलम् बाह्वोर्मूलमलीकमुक्तकबरीबन्धच्छलाद् दर्शितम् ॥  
म्स्स्_४२३२-१ आकर्णितानि रसितानि यया प्रसर्पत् प्रद्युम्नराजरथनिःस्वनसोदराणि ।  
म्स्स्_४२३२-२ उच्चै रणच्चरणनूपुरया पुरन्ध्र्या क्षिप्रं प्रियं कुपितयापि तयाभिसस्रे ॥  
म्स्स्_४२३३-१ आकर्ण्य गर्जितं घोरं जलदानां समागमे ।  
म्स्स्_४२३३-२ बाला विधूतलज्जेव सत्रासं श्लिष्यति प्रियम् ॥  
म्स्स्_४२३४-१ आकर्ण्य गर्जितरवं घनगर्जितुल्यं सिंहस्य यान्ति वनमन्यदिभा भयार्ताः ।  
म्स्स्_४२३४-२ तत्रैव पौरुषनिधिः स्वकुलेन सार्धं दर्पोद्धुरो वसति वीतभयो वराहः ॥  
म्स्स्_४२३५-१ आकर्ण्य जयदेवस्य गोविन्दानन्दिनीर्गिरः ।  
म्स्स्_४२३५-२ बालिशाः कालिदासाय स्पृहयन्तु वयं तु न ॥  
म्स्स्_४२३६-१ आकर्ण्यन्ते तपनतनयग्रामसंलापघोषा मन्दं मन्दं ग्रसति नियतः कालपाशोऽपि कण्ठे ।  
म्स्स्_४२३६-२ आपृच्छ्यन्ते कृतजिगमिषासम्भ्रमाः प्राणवाता नैवेदानीमपि विषयवैमुख्यमभ्येति चेतः ॥  
म्स्स्_४२३७-१ आकर्ण्य भूपाल यशस्त्वदीयं विधूनयन्तीह न के शिरांसि ।  
म्स्स्_४२३७-२ विश्वम्भराभङ्गभयेन धात्रा नाकारि कर्णौ भुजगेश्वरस्य ॥  
म्स्स्_४२३८-१ आकर्ण्य मामवादीद् धन्यास्ता युवतयः सखि कठोराः ।  
म्स्स्_४२३८-२ या विषहन्ते दीर्घ- प्रियतमविरहानलासारम् ॥  
म्स्स्_४२३९-१ आकर्ण्य वाणीः पौराणीर् मयैतदवधारितम् ।  
म्स्स्_४२३९-२ तिष्ठन्तु देवा देव्योऽपि सेव्यो नारायणः परः ॥  
म्स्स्_४२४०-१ आकर्ण्य वारवनितापठितं सभायां सम्पूरणं सपदि पादमुदारभावः ।  
म्स्स्_४२४०-२ यः कालिदासमरणं हृदि निश्चिकाय भोजः स एव परमं भुवि भावबोद्धा ॥  
म्स्स्_४२४१-१ आकर्ण्य सङ्गरमहार्णवचेष्टितानि गोष्ठीरसाहृतजनस्य मनोविकारः ।  
म्स्स्_४२४१-२ अङ्गे करोति पुलकं नयने विकाशं कान्तिं च कामपि मुखे स्फुरणं च बाह्वोः ॥  
म्स्स्_४२४२-१ आकर्ण्य स्मरयौवराज्यपटहं जीमूतनूत्नध्वनिं नृत्यत्केकिकुटुम्बकस्य दधतं मन्द्रां मृदङ्गक्रियाम् ।  
म्स्स्_४२४२-२ उन्मीलन्नवनीलकन्दलदलव्याजेन रोमाञ्चिता हर्षेणेव समुच्छ्रितान् वसुमती दध्रे शिलीन्ध्रध्वजान् ॥  
म्स्स्_४२४३-१ आकर्ण्याम्रफलस्तुतिं जलमभूत् तन्नारिकेलान्तरं प्रायः कण्टकितं तथैव पनसं जातं द्विधोर्वारुकम् ।  
म्स्स्_४२४३-२ आस्तेऽधोमुखमेव कादलफलं द्राक्षाफलं क्षुद्रतां श्यामत्वं बत जाम्बवं गतमहो मात्सर्यदोषादिह ॥  
म्स्स्_४२४४-१ आकर्षतेवोर्ध्वमतिक्रशीयान् अत्युन्नतत्वात् कुचमण्डलेन ।  
म्स्स्_४२४४-२ ननाम मध्योऽतिगुरुत्वभाजा नितान्तमाक्रान्त इवाङ्गनानाम् ॥  
म्स्स्_४२४५-१ आकर्षन्ति न केषाम् अन्तःकरणं प्रवालशालिन्यः ।  
म्स्स्_४२४५-२ ललना इवात्र लतिकाः कुसुमेषु शिलीमुखैर्निचिताः ॥  
म्स्स्_४२४६-१ आकर्षन्निव गां वमन्निव खुरान् पश्चार्धमुज्झन्निव स्वीकुर्वन्निव खं पिबन्निव दिशश्छायाममर्षन्निव ।  
म्स्स्_४२४६-२ साङ्गारप्रकरां स्पृशन्निव धरां वातं समश्नन्निव श्रीमन्नाथ स वाजिराट् तव कथं मादृग्गिरां गोचरः ॥  
म्स्स्_४२४७-१ आकर्षेत् कैशिकव्याये न शिखां चालयेत् ततः ।  
म्स्स्_४२४७-२ पूर्वापरौ समौ कार्यौ समांसौ निश्चलौ करौ ॥  
म्स्स्_४२४८-१ आकलितोरुक्रमपद- पद्मालङ्कृत्यनल्पपुण्यभवम् ।  
म्स्स्_४२४८-२ निजगुणगुरुस्वरूपं काव्यञ्जयति प्रसन्नमतिमधुरम् ॥  
म्स्स्_४२४९-१ आकल्पं मुरजिन्मुखेन्दुमधुरोन्मीलन्मरुन्माधुरी- धीरोदात्तमनोहरः सुखयतु त्वां पाञ्चजन्यध्वनिः ।  
म्स्स्_४२४९-२ लीलालङ्घितमेघनादविभवो यः कुम्भकर्णव्यथा- दायी दानवदन्तिनां दशमुखं दिक्चक्रमाक्रामति ॥  
म्स्स्_४२५०-१ आकल्पं यदि वर्षसि प्रतिदिनं धारासहस्रैस्तथाप्य्- अम्भोधौ कलयत्यगाधजठरे कस्तावकीनं श्रमम् ।  
म्स्स्_४२५०-२ अम्भोद क्षणमात्रमुज्झसि पयः पृष्ठे यदि क्ष्माभृतां तत् किं न प्रसरन्ति निर्झरसरिद्व्याजेन ते कीर्तयः ॥  
म्स्स्_४२५१-१ आकाल्प्य तल्पं शशिकान्तिकल्पम् उद्ग्रथ्य वीटीः सुरपुष्पगर्भाः ।  
म्स्स्_४२५१-२ द्वारे दृगन्तान् परिकल्पयन्ती मनो मनोजस्य चमच्चकार ॥  
म्स्स्_४२५२-१ आ कल्याद् आ निशीथाच्च कुक्ष्यर्थं व्याप्रियामहे ।  
म्स्स्_४२५२-२ न च निर्वृणुमो जातु शान्तास्तु सुखमासते ॥  
म्स्स्_४२५३-१ आकस्मिकस्मितमुखीषु सखीषु विज्ञा विज्ञास्वपि प्रणयनिह्नवमाचरन्ती ।  
म्स्स्_४२५३-२ तत्रैव रङ्कुनयना नयनारविन्दम् अस्पन्दमाहितवती दयिते गतेऽपि ॥  
म्स्स्_४२५४-१ आकाङ्क्षिणं क्ष्मापतिमन्दिराणि प्रविश्य पातालसहोदराणि ।  
म्स्स्_४२५४-२ अधोगतेर्नान्यदुपार्जयन्ति फलं भुजङ्गा इव वायुभक्ष्याः ॥  
म्स्स्_४२५५-१ आकाङ्क्षोच्चपदेऽहमात्मकमतिः कार्ये मनोधारणा इत्येवंविधभावजातमुचितं धर्तुं न चित्तान्तरे ।  
म्स्स्_४२५५-२ वैषम्यस्य निवारणाय मृगयेस्तत्कारणं नापरे स्वात्मन्येव गवेषयेत्यतितरां श्रेयस्करं ते सदा ॥  
म्स्स्_४२५६-१ आकारं विनिगूहतां रिपुबलं जेतुं समुत्तिष्ठतां तन्त्रं चिन्तयतां कृताकृतशतव्यापारशाखाकुलम् ।  
म्स्स्_४२५६-२ मन्त्रिप्रोक्तनिषेविणां क्षितिभुजामाशङ्किनां सर्वतो दुःखाम्भोनिधिवर्तिनां सुखलवः कान्तासमालिङ्गनम् ॥  
म्स्स्_४२५७-१ आकारः कमनीयताकुलगृहं लीलालसा सा गतिः सम्पर्कः कमलाकरैः कलतया लोकोत्तरं कूजितम् ।  
म्स्स्_४२५७-२ यस्येयं गुणसम्पदस्ति महती तस्यापि भव्यस्य ते संरब्धत्वमसद्गुमद्गुकलहे नाहं सहे हंस हे ॥  
म्स्स्_४२५८-१ आकारः स मनोहरः स महिमा तद्वैभवं तद्वयः सा कान्तिः स च विश्वविस्मयकरः सौभाग्यभाग्योदयः ।  
म्स्स्_४२५८-२ एकैकस्य विशेषवर्णनविधौ तस्याः स एव क्षमो यस्यास्मिन्नुरगप्रभोरिव भवेज्जिह्वासहस्रद्वयम् ॥  
म्स्स्_४२५९-१ आकारणाय मान्त्रिकम् आगतदूतस्य वचनमादाय ।  
म्स्स्_४२५९-२ कृत्वा प्रमाणमादाव् अभिमन्त्र्य च तत्र मन्त्रण ॥  
म्स्स्_४२६०-१ आकारदारुणोऽयं भयमस्मादित्यनिश्चयोऽयमपि ।  
म्स्स्_४२६०-२ भवति महाभैरवमपि शिवस्य रूपं शिवायैव ॥  
म्स्स्_४२६१-१ आकारपरिवृत्तिस्तु बुद्धेः परिभवः पुनः ।  
म्स्स्_४२६१-२ आशाहानिरिवार्थित्वं परासुत्वमिवापरम् ॥  
म्स्स्_४२६२-१ आकारमात्रविज्ञानसम्पादितमनोरथाः ।  
म्स्स्_४२६२-२ धन्यास्ते ये न शृण्वन्ति दीनाः क्वाप्यर्थिनां गिरः ॥  
म्स्स्_४२६३-१ आकारवेषसौभाग्यैः कन्दर्पप्रतिमोऽपि सन् ।  
म्स्स्_४२६३-२ यासां सङ्गममासाद्य प्राप्तः को वा न वञ्चनाम् ॥  
म्स्स्_४२६४-१ आकारश्छाद्यमानोऽपि न शक्यो विनिगूहितुम् ।  
म्स्स्_४२६४-२ बलाद्धि विवृणोत्येव भावमन्तर्गतं नृणाम् ॥  
म्स्स्_४२६५-१ आकारसंवृतिः कार्या सुरक्तेनापि कामिना ।  
म्स्स्_४२६५-२ रक्तः परिभवं याति परिभूतः कथं प्रियः ॥  
म्स्स्_४२६६-१ आकारसदृशप्रज्ञः प्रज्ञया सदृशागमः ।  
म्स्स्_४२६६-२ आगमैः सदृशारम्भ आरम्भसदृशोऽदयः ॥  
म्स्स्_४२६७-१ आकारालापसम्भोगैर् यदीयैर्लज्जते जनः ।  
म्स्स्_४२६७-२ अहो वक्रोद्धुरग्रीवस् तैरेव करभोऽधमः ॥  
म्स्स्_४२६८-१ आकाराहीनकान्तिर्निधनविरहितो योगदोल्लासभागी विक्रान्तो विश्वतुल्यः कमलकलितदृग्विभ्रमोत्कृष्टमूर्तिः ।  
म्स्स्_४२६८-२ नानाशापूर्णकीर्तिः सुखरसमयितो वारणाक्रान्तदेहो यादृग्देव त्वमेवं भवतु रिपुगणोऽप्यादिवर्णप्रलोपात् ॥  
म्स्स्_४२६९-१ आकारेण तथा गत्या चेष्टया भाषितैरपि ।  
म्स्स्_४२६९-२ नेत्रवक्त्रविकाराभ्यां ज्ञायतेऽन्तर्हितं मनः ॥  
म्स्स्_४२७०-१ आकारेण नरेण वानरयुवा वाहेन वालेयको व्याघ्रेणैवरथो (?) गवापि गवयः सिंहेन कौलेयकः ।  
म्स्स्_४२७०-२ श्यामाङ्गेन पिकेन काक इति [च] स्पर्धानुबद्धादरा यद्यप्यत्र तथापि तद्गुणगणस्यांशं लभन्ते न ते ॥  
म्स्स्_४२७१-१ आकारेण शशी गिरा परभृतः पारावतश्चुम्बने हंसश्चङ्क्रमणे समं दयितया रत्या विमर्दे गजः ।  
म्स्स्_४२७१-२ इत्थं भर्तरि मे समस्तयुवतिश्लाघ्यैर्गुणैः सेविते क्षुण्णं नास्ति विवाहितः पतिरिति स्यान्नैष दोषो यदि ॥  
म्स्स्_४२७२-१ आकारेणैव चतुरास् तर्कयन्ति परेङ्गितम् ।  
म्स्स्_४२७२-२ गर्भस्थं केतकीपुष्पम् आमोदेनेव षट्पदाः ॥  
म्स्स्_४२७३-१ आकारे मदनः सुकाव्यरचनाचातुर्ययुक्तौ गुरुः षड्भाषास्वपि दृश्यते व्यसनिता तं दृष्टवत्यः स्त्रियः ।  
म्स्स्_४२७३-२ स्वप्राणेश्वरसङ्गमं सुखकरं हित्वा न जीवन्त्यहो तस्यान्ते क्रियतेऽनया तनययाभ्यासः कलानां कथम् ॥  
म्स्स्_४२७४-१ आकारैरिङ्गितैर्गत्या चेष्टया भाषितेन च ।  
म्स्स्_४२७४-२ नेत्रवक्त्रविकारैश्च गृह्यतेऽन्तर्गतं मनः ॥  
म्स्स्_४२७५-१ आकारैर्न विदन्ति वक्रफणितीर्बोद्धुं न मेधाविनः शब्दाख्येयनिजाशयं कुलवधूवर्गस्य नैतद् व्रतम् ।  
म्स्स्_४२७५-२ ग्रामेऽस्मिन् ऋजुवाच्यवाचकहतात्मानो युवानो जडास् तत्त्वज्ञोपगताध्वगावधिरयं कामज्वरः सह्यताम् ॥  
म्स्स्_४२७६-१ आकारो न मनोहरः श्रवणयोः शल्योपमं कूजितं वक्त्रं विड्विकृतं कृतान्तसमयालम्बीदमालोकितम् ।  
म्स्स्_४२७६-२ क्रीडासंवनने पृथग्जनचिते वासस्तरौ कुत्सिते तत् केनास्तु वराक काक कनकागारे तवावेशनम् ॥  
म्स्स्_४२७७-१ आकाशकुण्डे सतडिद्धुताशे करोति होमं झषकेतुदेवः ।  
म्स्स्_४२७७-२ उच्चाटनायेव वियोगिनीनां यद्गर्जितं सैष हि मन्त्रपाठः ॥  
म्स्स्_४२७८-१ आकाशतः पतितमेत्य नदादिमध्यं तत्रापि धावनसमुत्थमलावलिप्तम् ।  
म्स्स्_४२७८-२ नानाविधावनिगताशुचिपूर्णमर्णो यत्तेन शुद्धिमुपयाति कथं शरीरम् ॥  
म्स्स्_४२७९-१ आकाशदेशात् परिपातुकानि लङ्केशशीर्षाणि सकुन्तलानि ।  
म्स्स्_४२७९-२ क्षणं नभः प्रांशुमहीरुहस्य शिक्याश्रितानीव फलानि रेजुः ॥  
म्स्स्_४२८०-१ आकाशधारणां कुर्वन् मृत्युं जयति निश्चितम् ।  
म्स्स्_४२८०-२ यत्र तत्र स्थितो वापि सुखमत्यन्तमश्नुते ॥  
म्स्स्_४२८१-१ आकाश प्रसर प्रसर्पत दिशस्त्वं पृथ्वि पृथ्वी भव प्रत्यक्षीकृतमादिराजयशसां युष्माभिरुज्जृम्भितम् ।  
म्स्स्_४२८१-२ श्रीमुद्दाफरशाहपार्थिवयशोराशेः समुज्जृम्भणाद् बीजोच्छ्वासविदीर्णदाडिमदशां ब्रह्माण्डमारोक्ष्यति ॥  
म्स्स्_४२८२-१ आकाशमानसविगाहनराजहंसं नारीजनग्रहिलतानलिनीमहेभम् ।  
म्स्स्_४२८२-२ आघ्रायमानरतिनायकसम्प्रदाय- दीक्षागुरुं दृशि निवेशय सुन्दरीन्दुम् ॥  
म्स्स्_४२८३-१ आकाशमुत्पततु गच्छतु वा दिगन्तम् अम्भोनिधिं विशतु तिष्ठतु वा यथेच्छम् ।  
म्स्स्_४२८३-२ जन्मान्तरार्जितशुभाशुभकृन्नराणाम् छायेव न त्यजति कर्मफलानुबन्धः ॥  
म्स्स्_४२८४-१ आकाशयानतटकोटिकृतैकपादास् तद्धेमदण्डयुगलान्यवलम्ब्य हस्तैः ।  
म्स्स्_४२८४-२ कौतूहलात् तव तरङ्गविघट्टितानि पश्यन्ति देवि मनुजाः स्वकलेवराणि ॥  
म्स्स्_४२८५-१ आकाशवापीसितपुण्डरीकं शाणोपलं मन्मथसायकानाम् ।  
म्स्स्_४२८५-२ पश्योदितं शारदमुत्पलाक्षि सन्ध्याङ्गनाकन्दुकमिन्दुबिम्बम् ॥  
म्स्स्_४२८६-१ आकाशश्यामिमानं जलधरघटनां वा दधानं सुधांशुं नूनं मन्ये प्रियास्यं शिरसि शिरसिजैराहितापूर्वशोभम् ।  
म्स्स्_४२८६-२ यद्दृष्ट्वा हन्त हर्षं मनसि कलयसे ज्ञानशान्त्यादिभव्या- रामोर्वीजच्छिदायै निशिततरमसिं तं महान्तो ब्रुवन्ति ॥  
म्स्स्_४२८७-१ आकाशसौधमधिरुह्य दिगङ्गनानाम् अङ्गेषु निक्षिपति काम्यमिवाङ्गरागम् ।  
म्स्स्_४२८७-२ तारावरोधवलितो ललितात्मजश्रीर् ज्योत्स्नाच्छलेन मुदिताखिललोक इन्दुः ॥  
म्स्स्_४२८८-१ आकाशसौधे शशिसम्पटस्थं तमालनीलं शिवलिङ्गमुच्चैः ।  
म्स्स्_४२८८-२ सिद्धाङ्गनेयं रजनी सकामा नक्षत्ररत्नैः परिपूजतीव ॥  
म्स्स्_४२८९-१ आकाशात् पतितं तोयं यथा गच्छति सागरम् ।  
म्स्स्_४२८९-२ सर्वदेवनमस्कारः केशवं प्रति गच्छति ॥  
म्स्स्_४२९०-१ आकाशात् पतितं पुनर्जलनिधौ मध्ये चिरं संस्थितं पश्चाद् दुःसहदेहरन्ध्रजनितक्लेशान्वितं मौक्तिकम् ।  
म्स्स्_४२९०-२ बाले बालकुरङ्गलोचनयुगे घोरं तपः सञ्चरन् नासाभूषणतामुपैति सखि ते बिम्बाधरापेक्षया ॥  
म्स्स्_४२९१-१ आकाशे नटनं सरोरुहयुगे मञ्जीरमञ्जुध्वनिः शीतांशौ कलकूजितं किसलये पीयूषपानोत्सवः ।  
म्स्स्_४२९१-२ स्वर्गक्षोणिधरे नखात् परिभवो ध्वान्ते कराकर्षणं रम्भायां रसनारवस्तरुणयोः पुण्यानि मन्यामहे ॥  
म्स्स्_४२९२-१ आकाशे पश्य नेमा निबिडघनघटाः सम्भृताग्नेयचूर्णा मञ्जूषा भान्ति तासामुपरि सुरधनुः कैतवात् केतवोऽमी ।  
म्स्स्_४२९२-२ विद्युन्नो नालयन्त्रश्रुतिमुखनिपतद्दीप्तवर्त्तिप्रकाशः सैन्यं मारस्य मन्ये स्फुरति विमथितुं मानिनी मानदुर्गम् ॥  
म्स्स्_४२९३-१ आकिञ्चन्यं च राज्यं च तुलया समतोलयम् ।  
म्स्स्_४२९३-२ अत्यरिच्यत दारिद्र्यं राज्यादपि गुणाधिकम् ॥  
म्स्स्_४२९४-१ आकिञ्चन्यं सुखं लोके पथ्यं शिवमनामयम् ।  
म्स्स्_४२९४-२ अनमित्रमथो ह्येतद् दुर्लभं सुलभं सताम् ॥  
म्स्स्_४२९५-१ आकिञ्चन्यं सुसन्तोषो निराशीष्ट्वमचापलम् ।  
म्स्स्_४२९५-२ एतदाहुः परं श्रेय आत्मज्ञस्य जितात्मनः ॥  
म्स्स्_४२९६-१ आकिञ्चन्यादतिपरिचयाज्जाययोपेक्ष्यमाणो भूपालानामननुसरणाद् बिभ्यदेवाखिलेभ्यः ।  
म्स्स्_४२९६-२ गेहे तिष्ठन् कुमतिरलसः कूपकूर्मैः सधर्मा किं जानीते भुवनचरितं किं सुखं चोपभुङ्क्ते ॥  
म्स्स्_४२९७-१ आकिञ्चन्ये च राज्ये च विशेषः सुमहानयम् ।  
म्स्स्_४२९७-२ नित्योद्विग्नो हि धनवान् मृत्योरास्यगतो यथा ॥  
म्स्स्_४२९८-१ आकीर्णः शोभते राजा न विविक्तः कदाचन ।  
म्स्स्_४२९८-२ ये तं विविक्तमिच्छन्ति ते तस्य रिपवः स्मृताः ॥  
म्स्स्_४२९९-१ आकुञ्चिताग्राङ्गुलिना ततोऽन्यः किञ्चित्समावर्जितनेत्रशोभः ।  
म्स्स्_४२९९-२ तिर्यग्विसंसर्पिनखप्रभेण पादेन हैमं विलिलेख पीठम् ॥  
म्स्स्_४३००-१ आकुञ्चितैकजङ्घं दरावृतोर्ध्वोरु गोपितार्धोरु ।  
म्स्स्_४३००-२ सुतनोः श्वसितक्रमनमदृ- उदरस्फुटनाभि शयनमिदम् ॥  
म्स्स्_४३०१-१ आकुञ्चितोरू द्वौ यत्र जानुभ्यां धरणिं गतौ ।  
म्स्स्_४३०१-२ दर्दुरक्रममित्याहुः स्थानकं दृढभेदने ॥  
म्स्स्_४३०२-१ आकुञ्च्य पाणिमशुचिं मम मूर्ध्नि वेश्या मन्त्राम्भसां प्रतिपदं पृषतैः पवित्रे ।  
म्स्स्_४३०२-२ तारस्वनं प्रथितथूत्कमदात् प्रहारं हाहा हतोऽहमिति रोदिति विष्णुशर्मा ॥  
म्स्स्_४३०३-१ आकुञ्च्याग्रं नखविलिखने पश्यति भ्रूविभङ्ग्या गाढाश्लेषे वदति च ह हा मुञ्च मुञ्चेति वाचम् ।  
म्स्स्_४३०३-२ केशाकृष्टावरुणनयना ताडने साश्रुनेत्रा नानाभावं श्रयति तरुणी नाटके मन्मथस्य ॥  
म्स्स्_४३०४-१ आकुब्जीकृतपृष्ठमुन्नतवलद्वक्त्राग्रपुच्छं भयाद् अन्तर्वेश्मनिवेशितैकनयनं निष्कम्पकर्णद्वयम् ।  
म्स्स्_४३०४-२ लालाकीर्णविदीर्णसृक्कविकचद्दंष्ट्राकरालाननः श्वा निःश्वासनिरोधपीवरगलो मार्जारमास्कन्दति ॥  
म्स्स्_४३०५-१ आकुमारमुपदेष्टुमिच्छवः सन्निवृत्तिमपथान्महापदः ।  
म्स्स्_४३०५-२ योगशक्तिजितजन्ममृत्यवः शीलयन्ति यतयः सुशीलताम् ॥  
म्स्स्_४३०६-१ आकुलश्चलपतत्रिकुलानाम् आरवैरनुदितौषसरागः ।  
म्स्स्_४३०६-२ आययावहरिदश्वविपाण्डुस् तुल्यतां दिनमुखेन दिनान्तः ॥  
म्स्स्_४३०७-१ आकृतिप्रेमसरसा विलासालसगामिनी ।  
म्स्स्_४३०७-२ विसारे हन्त संसारे सारं सारङ्गलोचना ॥  
म्स्स्_४३०८-१ आकृतेः किञ्चिदुल्लेखो विभावयति लक्षणम् ।  
म्स्स्_४३०८-२ महतोपप्लवेनेव पीडितं चन्द्रमण्डलम् ॥  
म्स्स्_४३०९-१ आकृष्टः शिखया नखैर्विलिखितः स्पृष्टः कपोलस्थले मौलौ दामभिराहतः प्रतिदिशं क्रामन् सलीलं पथि ।  
म्स्स्_४३०९-२ इत्थं वारविलासिनीकृतपरीहासस्य दैत्याध्वरे विष्णोर्वामनवेषविभ्रमभृतो हासोर्मयः पान्तु वः ॥  
म्स्स्_४३१०-१ आकृष्टकरवालोऽसौ सम्पराये परिभ्रमन् ।  
म्स्स्_४३१०-२ प्रत्यर्थिसेनया दृष्टः कृतान्तेन समः प्रभुः ॥  
म्स्स्_४३११-१ आकृष्टप्रतनुवपुर्लतैस्तरद्भिस् तस्याम्भस् तदथ सरोमहार्णवस्य ।  
म्स्स्_४३११-२ अक्षोभि प्रसृतविलोलबाहुपक्षैर् योषाणामुरुभिरुरोजगण्डशैलैः ॥  
म्स्स्_४३१२-१ आकृष्टश्चक्रवाकैर्नयनकलनया बन्धकीभिर्निरस्तो नास्तं द्रागेति भानुर्निवसति नलिनीबोधनिद्रान्तराले ।  
म्स्स्_४३१२-२ सन्ध्यादीपप्ररोहं बहुलतिलरसव्याप्तपत्रान्तरालं वासागारे दिशन्ती हसति नववधूक्रोधदृष्टा भुजिष्या ॥  
म्स्स्_४३१३-१ आकृष्टिः कृतचेतसां सुमहतामुच्चाटनं चांहसाम् आचण्डालममूकलोकसुलभो वश्यश्च मोक्षश्रियः ।  
म्स्स्_४३१३-२ नो दीक्षां न च दक्षिणां न च पुरश्चर्यां मनागीक्षते मन्त्रोऽयं रसानास्पृगेव फलति श्रीकृष्णनामात्मकः ॥  
म्स्स्_४३१४-१ आकृष्टिभग्नकटकं केन तव प्रकृतिकोमलं सुभगे ।  
म्स्स्_४३१४-२ धन्येन भुजमृणालं ग्राह्यं मदनस्य राज्यमिव ॥  
म्स्स्_४३१५-१ आकृष्टे कवचादहीन्द्ररसनाकल्पे कृपाणे त्वया श्रीमन्नायक रामचन्द्र भवतः प्रत्यर्थिनां वेश्मसु ।  
म्स्स्_४३१५-२ गाहन्ते सहसा लुलायचमरीशार्दूलशाखाचरी- यक्षोरक्षशृगालकोलशलभृद्भल्लूकभिल्लादयः ॥  
म्स्स्_४३१६-१ आकृष्टे युधि कार्मुके रघुपतेर्वामोऽब्रवीद् दक्षिणं दानादानसुभोजनेषु पुरतो युक्तं किमित्थं तव ।  
म्स्स्_४३१६-२ कामान्यः पुनरब्रवीन्मम न भीः प्रष्टुं जगत्स्वामिनं छेत्तुं रावणवक्त्रपङ्क्तिमिति यो दद्यात् स वो मङ्गलम् ॥  
म्स्स्_४३१७-१ आकृष्टे युधि कार्मुके समवदद् वामः करो दक्षिणं रे रे दक्षिणहस्त भोजनमहादानादि ते कुर्वतः ।  
म्स्स्_४३१७-२ पश्चाद् गन्न्तुमयुक्तमित्यथ पुनः सोऽप्यब्रवीदद्रवं प्रष्टुं राघवमाशुरावणशिरोवृन्दानि भिन्दानि किम् ॥  
म्स्स्_४३१८-१ आकृष्टे वसनाञ्चले कुवलयश्यामा त्रपाधःकृता दृष्टिः संवलिता रुचा कुचयुगे स्वर्णप्रभे श्रीमति ।  
म्स्स्_४३१८-२ बालः कश्चन चूतपल्लव इति प्रान्तस्मितास्यश्रियं श्लिष्यंस्तामथ रुक्मिणीं नतमुखीं कृष्णः स पुष्णातु नः ॥  
म्स्स्_४३१९-१ आकृष्यन्ते करिणः पङ्कनिमग्ना महद्विपैरेव ।  
म्स्स्_४३१९-२ प्राप्तापदो महान्त उद्धरणीया महापुम्भिः ॥  
म्स्स्_४३२०-१ आकृष्यादावमन्दग्रहमलकचयं वक्त्रमासज्य वक्त्रे कण्ठे लग्नः सुकण्ठः पुनरपि कुचयोर्दत्तगाढाङ्गसङ्गः ।  
म्स्स्_४३२०-२ बद्धासक्तिर्नितम्बे पतति चरणयोर्यः स तादृक् प्रियो मे बाले लज्जा प्रणष्टा नहि नहि कुटिले चोलकः किं त्रपाकृत् ॥  
म्स्स्_४३२१-१ आ केशग्रहणान्मित्रम् अकार्यात् सन्निवर्तयन् ।  
म्स्स्_४३२१-२ अवाच्यः कस्यचिद् भवति कृतयत्नो यथाबलम् ॥  
म्स्स्_४३२२-१ आकोपितोऽपि कुलजो न वदत्यवाच्यं निष्पीडितो मधुरमेव वमेत् किलेक्षुः ।  
म्स्स्_४३२२-२ नीचो जनो गुणशतैरपि सेव्यमानो हास्येषु यद् वदति तत् कलहेष्ववाच्यम् ॥  
म्स्स्_४३२३-१ आकौमारं समरजयिना कुर्वतोर्वीमवीराम् एतेनामी कथमिव दिशामीशितारो विमुक्ताः ।  
म्स्स्_४३२३-२ अन्तर्ज्ञातं वपुषि कलया तस्य तेऽष्टौ प्रविष्टाः प्रह्वीभूते प्रभवति नहि क्षत्रियाणां कृपाणः ॥  
म्स्स्_४३२४-१ आ कौमाराद् गुरुचरणशुश्रूषया ब्रह्मविद्या- स्वास्थायास्थामहह, महतीमर्जितं कौशलं यत् ।  
म्स्स्_४३२४-२ निद्राहेतोर्निशि निशि कथाः शृण्वतां पार्थिवानां कालक्षेपौपयिकमिदमप्याः कथं पर्यणंसीत् ॥  
म्स्स्_४३२५-१ आक्रन्दाः स्तनितैर्विलोचनजलान्यश्रान्तधाराम्बुभिस् तद्विच्छेदभुवश्च शोकशिखिनस्तुल्यास्तडिद्विभ्रमैः ।  
म्स्स्_४३२५-२ अन्तर्मे दयितामुखं तव शशी वृत्तिः समैवावयोस् तत्किं मामनिशं सखे जलधर त्वं दग्धुमेवोद्यतः ॥  
म्स्स्_४३२६-१ आक्रन्दितं रुदितमाहतमानने वा कस्यार्द्रमस्तु हृदयं किमतः फलं वा ।  
म्स्स्_४३२६-२ यस्या मनो द्रवति या जगतां स्वतन्त्रा तस्यास्तवाम्ब पुरतः कथयामि खेदम् ॥  
म्स्स्_४३२७-१ आक्रम्य यद् द्विजैर्भुक्तं परिक्षीणैश्च बान्धवैः ।  
म्स्स्_४३२७-२ गोभिश्च नृपशार्दूल राजसूयाद् विशिष्यते ॥  
म्स्स्_४३२८-१ आक्रम्य यस्य दोर्दण्डम् अरिचक्रं प्रकाशते ।  
म्स्स्_४३२८-२ प्राप्नोति पुरुषो लोके स वैकुण्ठ इति प्रथाम् ॥  
म्स्स्_४३२९-१ आक्रम्य सर्वः कालेन परलोकं च नीयते ।  
म्स्स्_४३२९-२ कर्मपाशवशो जन्तुस् तत्र का परिदेवना ॥  
म्स्स्_४३३०-१ आक्रम्याक्रम्य साधूनां दारांश्चैव धनानि च ।  
म्स्स्_४३३०-२ भोक्ष्यन्ति निरनुक्रोशा रुदतामपि भारत ॥  
म्स्स्_४३३१-१ आक्रम्याजेरग्रिमस्कन्धमुच्चैर् आस्थायाथो वीतशङ्कं शिरश्च ।  
म्स्स्_४३३१-२ हेलालोला वर्त्म गत्वातिमर्त्यं द्यामारोहन् मानभाजः सुखेन ॥  
म्स्स्_४३३२-१ आक्रम्यैकामग्रपादेन जङ्घाम् अन्यामुच्चैराददानः करेण ।  
म्स्स्_४३३२-२ सास्थिस्वानं दारुवद्दारुणात्मा कञ्चिन्मध्यात् पाटयामास दन्ती ॥  
म्स्स्_४३३३-१ आक्रम्योच्चैः शिरसि वसतिर्भूभृतामुन्नतानां तोयादानं तदपि जलधेर्लोकसन्तापशान्त्यै ।  
म्स्स्_४३३३-२ दीर्घा छाया प्रकृतिमहति व्योम्नि चाभोगबन्धो हे हे मेघ स्पृहयति न ते कः किलेत्थं व्रताय ॥  
म्स्स्_४३३४-१ आक्रान्तं वलिभिः प्रसह्य पलितैरत्यन्तमास्कन्दितं वार्धक्यं श्लथसन्धिबन्धनतया निःस्थाम निर्धाम च ।  
म्स्स्_४३३४-२ एतन्मे वपुरस्थिकेवलजरत्कङ्कालमालोकय - - स्थूलशिराकरालपरुषत्वङ्मात्रपात्रीकृतम् ॥  
म्स्स्_४३३५-१ आक्रान्तपूर्वा रभसेन सैनिकैर् दिगङ्गनाव्योमरजोऽभिदूषिता ।  
म्स्स्_४३३५-२ भेरीरवाणां प्रतिशब्दितैर्घनैर् जगर्ज गाढं गुरुमत्सरादिव ॥  
म्स्स्_४३३६-१ आक्रान्तमन्तररिभिर्मदमत्सराद्यैर् गात्रं वलीपलितरोगशतानुविद्धम् ।  
म्स्स्_४३३६-२ दारैः सुतैश्च गृहमावृतमुत्तमर्णैर् मातः कथं भवतु मे मनसः प्रसादः ॥  
म्स्स्_४३३७-१ आक्रान्तासु वसुन्धरासु यवनैरासेतुहेमाचलं विद्राणे क्षितिभृद्गणे विकरुणे निद्राति नारायणे ।  
म्स्स्_४३३७-२ निर्विघ्नप्रसरे कलावपि बलान्निष्कण्टकं वैदिकं पन्थानं किल तत्र तत्र परिपात्येको हि लोकोत्तरः ॥  
म्स्स्_४३३८-१ आक्रान्तेव महोपलेन मुनिना शप्तेव दुर्वाससा सातत्यं बत मुद्रितेव जतुना नीतेव मूर्च्छां विषैः ।  
म्स्स्_४३३८-२ बद्धेवातनुरज्जुभिः परगुणान् वक्तुं न शक्ता सती जिह्वा लोहशलाकया खलमुखे विद्धेव संलक्ष्यते ॥  
म्स्स्_४३३९-१ आक्रान्ते शैशवेऽस्मिन्नभिनववयसा शासनान्मीनकेतोर् बालाया नेत्रयुग्मं श्रुतियुगमविशद् भ्रूयुगेनापि सार्धम् ।  
म्स्स्_४३३९-२ वक्षोजद्वन्द्वमुच्चैर्बहिरिह निरगाच्छ्रोणबिम्बेन साकं मध्यः सङ्गृह्य बद्धस्त्रिवलिभिरभितः कार्श्यमङ्गीकरोति ॥  
म्स्स्_४३४०-१ आक्रामन्तु तमेव चूतमपि च क्रोशन्तु रेफोत्तरं डिम्भोऽस्माकमपीति वाभिदधतां काका वराकाः स्वयम् ।  
म्स्स्_४३४०-२ गन्तव्यं क्व ततोऽन्यतः परभृत क्षन्तव्यमेतावदप्य् अग्रे कस्य निवेद्यतामिदमतिक्रान्तो वसन्तोऽधुना ॥  
म्स्स्_४३४१-१ आक्रुश्यमानो नाक्रोशेन् मन्युरेव तितिक्षतः ।  
म्स्स्_४३४१-२ आक्रोष्टारं निर्दहति सुकृतं चास्य विन्दति ॥  
म्स्स्_४३४२-१ आक्रुष्टोऽपि व्रजति न रुषं भाषते नापभाष्यं नोत्कृष्टोऽपि प्रवहति मदं शौर्यधैर्यादिधर्मैः ।  
म्स्स्_४३४२-२ यो यातोऽपि व्यसनमनिशं कातरत्वं न याति सन्तः प्राहुस्तमिह सुजनं तत्त्वबुद्ध्या विवेच्य ॥  
म्स्स्_४३४३-१ आक्रोशकसमो लोके सुहृदन्यो न विद्यते ।  
म्स्स्_४३४३-२ यस्तु दुष्कृतमादाय सुकृतं स्वं प्रयच्छति ॥  
म्स्स्_४३४४-१ आक्रोशन्नाह्वयन्नन्यान् आधावन् मण्डलं रुदन् ।  
म्स्स्_४३४४-२ गाः कालयति दण्डेन डिम्भः सस्यावतारिणीः ॥  
म्स्स्_४३४५-१ आक्रोशपरिवादाभ्यां विहिंसन्त्यबुधा बुधान् ।  
म्स्स्_४३४५-२ वक्ता पापमुपादत्ते क्षममाणो विमुच्यते ॥  
म्स्स्_४३४६-१ आक्रोशेन न दूयते न च पटुः प्रोक्तः समानन्द्यते दुर्गन्धेन न बाध्यते न च समं मोदेन सञ्जीयते ।  
म्स्स्_४३४६-२ स्त्रीरत्नेन न रज्यते न च मृतस्नानेन विद्वेष्यते माध्यस्थेन विराजितो विजयते कोऽप्येष योगीश्वरः ॥  
म्स्स्_४३४७-१ आक्षिपन्त्यरविन्दानि मुग्धे तव मुखश्रियम् ।  
म्स्स्_४३४७-२ कोषदण्डसमग्राणां किमेषामस्ति दुष्करम् ॥  
म्स्स्_४३४८-१ आक्षिपसि कर्णमक्ष्णा बलिरपि बद्धस्त्वया त्रिधा मध्ये ।  
म्स्स्_४३४८-२ इति जितसकलवदान्ये तनुदाने लज्जसे सुतनु ॥  
म्स्स्_४३४९-१ आक्षिप्तसम्पातमपेतशोभम् उद्वह्नि धूमाकुलदिग्विभागम् ।  
म्स्स्_४३४९-२ वृतं नभो भोगिकुलैरवस्थां परोपरुद्धस्य पुरस्य भेजे ॥  
म्स्स्_४३५०-१ आक्षिप्ता चामरश्रीः प्रसभमपहृतः पौण्डरीको विलासः प्रच्छन्नो वीरकम्बुः समजनि विहितः कण्ठभाराय हारः ।  
म्स्स्_४३५०-२ लुप्तो हासप्रकाशः कमपि परिभवं प्रापितः पुष्पराशिश् चन्द्राभैर्यद्यशोभिः प्रतिधरणिभुजां निह्नुता किं च कीर्तिः ॥  
म्स्स्_४३५१-१ आक्षिप्तैः प्रतिपक्षभूमिपतिभिः क्रुद्धेन देव त्वया वित्रस्तैर्न महायुधानि विविधान्याविष्क्रियन्ते युधि ।  
म्स्स्_४३५१-२ दूरावर्जितमौलयस्तव पुरस्तन्वन्ति ते केवलं नानाकारकिरीटरत्ननिकरैरिन्द्रायुधानि क्षितौ ॥  
म्स्स्_४३५२-१ आक्षेपचरणलङ्घन- केशग्रहकेलिकुतुकतरलेन ।  
म्स्स्_४३५२-२ स्त्रीणां पतिरपि गुरुरिति धर्मं न श्राविता सुतनुः ॥  
म्स्स्_४३५३-१ आक्षेपवचनं तस्य न वक्तव्यं कदाचन ।  
म्स्स्_४३५३-२ अनुकूलं प्रियं चास्य वक्तव्यं जनसंसदि ॥  
म्स्स्_४३५४-१ आखुः कैलासशैलं तुलयति करटस्तार्क्ष्यमांसाभिलाषी बभ्रुर्लाङ्गूलमूलं चलयति चपलस्तक्षकाहिं जिघांसुः ।  
म्स्स्_४३५४-२ भेकः पारं यियासुर्भुजगमपि महाघस्मरस्याम्बुराशेः प्रायेणासन्नपातः स्मरति समुचितं कर्म न क्षुद्रकर्मा ॥  
म्स्स्_४३५५-१ आखुना भक्षितस्याथ नामोच्चार्य समुद्धरेत् ।  
म्स्स्_४३५५-२ मार्गधूलिं क्षिपेद् दूरं तस्य शीघ्रं सुखं भवेत् ॥  
म्स्स्_४३५६-१ आखुभ्यः किं खलैर्ज्ञातं खलेभ्यश्च किमाखुभिः ।  
म्स्स्_४३५६-२ अन्यत् परगृहोत्खातात् कर्म येषां न विद्यते ॥  
म्स्स्_४३५७-१ आखुर्वाञ्छति भस्मसूत्रहरणं व्यालस्तथा मूषकं व्यालं बर्हिरयं हरिश्च वृषभं गङ्गा तथा चन्द्रकम् ।  
म्स्स्_४३५७-२ इत्थं दुःखमहर्निशं शृणु विभो सोढव्यमेतत् कथं शम्भोरात्मदशानिबोधनपरं त्वां पातु दीनं वचः ॥  
म्स्स्_४३५८-१ आखेटकं वृथाक्लेशं मूर्खं व्यसनसंस्थितम् ।  
म्स्स्_४३५८-२ समालापेन यो युङ्क्ते स गच्छति पराभवम् ॥  
म्स्स्_४३५९-१ आखेटकस्य धर्मेण विभवाः स्युर्वशे नृणाम् ।  
म्स्स्_४३५९-२ नृप्रजाः प्रेरयत्येको हन्त्यन्योऽत्र मृगानिव ॥  
म्स्स्_४३६०-१ आख्यातनामरचनाचतुरस्रसन्धि- सद्धात्वलङ्कृतिगुणं सरसं सुवृत्तम् ।  
म्स्स्_४३६०-२ आसेदुषामपि दिवं कविपुङ्गवानां तिष्ठत्यखण्डमिह काव्यमयं शरीरम् ॥  
म्स्स्_४३६१-१ आख्याते हसितं पितामह इति त्रस्तं कपालीति च व्यावृत्तं गुरुरित्यसौ दहन इत्याविष्कृता भीरुता ।  
म्स्स्_४३६१-२ पौलोमीपतिरित्यसूयितमथ व्रीडावनम्रं श्रिया पायाद् वः पुरुषोत्तमोऽयमिति च न्यस्तः स पुष्पाञ्जलिः ॥  
म्स्स्_४३६२-१ आख्यायिकानुरागी व्रजति सदा पुण्यपुस्तकं श्रोतुम् ।  
म्स्स्_४३६२-२ दष्ट इव कृष्णसर्पैः पलायते दानधर्मेभ्यः ॥  
म्स्स्_४३६३-१ आख्यास्तदीया रुचिरार्थपोषा गायन्ति कोशाधिकृताः सतोषाः ।  
म्स्स्_४३६३-२ परन्तु पुण्यैरिह हर्षधाम प्राप्तं त्वया सम्प्रति चूतनाम ॥  
म्स्स्_४३६४-१ आगच्छतां च तुच्छानाम् अतुच्छानां च गच्छताम् ।  
म्स्स्_४३६४-२ यदध्वनि न सङ्घट्टो घटानां तद् वृथा सरः ॥  
म्स्स्_४३६५-१ आगच्छतानवेक्षित- पृष्ठेनार्थी वराटकेनेव ।  
म्स्स्_४३६५-२ मुषितास्मि तेन जघनां- शुकमपि वोढुं नशक्तेन ॥  
म्स्स्_४३६६-१ आगच्छदुत्सवो भाति यथैव न तथा गतः ।  
म्स्स्_४३६६-२ हिमांशोरुदयः सायं चकास्ति न तथोषसि ॥  
म्स्स्_४३६७-१ आगच्छदुर्वीन्द्रचमूसमुत्थैर् भूरेणुभिः पाण्डुरिता मुखश्रीः ।  
म्स्स्_४३६७-२ विस्पष्टमाचष्ट हरिद्वधूनां रूपं पतित्यागदशानुरूपम् ॥  
म्स्स्_४३६८-१ आगच्छन्त्यवगुण्ठयन्त्यथ पुनः पश्यन्ति जिघ्रन्ति च स्वारब्धं मधुमक्षिकां न कणमप्यस्य स्वयं भुञ्जते ।  
म्स्स्_४३६८-२ धन्यस्त्वन्य उपेत्य निर्भयममूरुत्सारयन् दूरतः स्वादंस्वादमिदं स्वसम्भृतमिव स्वच्छन्दमानन्दति ॥  
म्स्स्_४३६९-१ आगच्छन् सूचितो येन येनानीतो गृहं प्रति ।  
म्स्स्_४३६९-२ प्रथमं सखि कः पूज्यः किं काकः किं क्रमेलकः ॥  
म्स्स्_४३७०-१ आगच्छागच्छ सज्जं कुरु वरतुरगं सन्निधेहि द्रुतं मे खङ्गः क्वासौ कृपाणीमुपनय धनुषा किं किमङ्ग प्रविष्टम् ।  
म्स्स्_४३७०-२ संरम्भोन्निद्रितानां क्षितिभृति गहनेऽन्योऽन्यमेवं प्रतीच्छन् वादः स्वप्नाभिदृष्टे त्वयि चकितदृशां विद्विषामाविरासीत् ॥  
म्स्स्_४३७१-१ आगच्छामि झटित्यहं प्रियतमे कार्यं विधायाल्पकं गत्वेतस्त्वमिहैव तिष्ठ विजने तावद्गृहे सुन्दरे ।  
म्स्स्_४३७१-२ इत्युक्त्वा सखि वञ्चकः स तु गतस्तत्र स्थिता या निशा सर्वा सा हि गता ममातिकुटिलो नो वै तथाप्यागतः ॥  
म्स्स्_४३७२-१ आगतं विग्रहं विद्वान् उपायैः प्रशमं नयेत् ।  
म्स्स्_४३७२-२ विजयस्य ह्यनित्यत्वाद् रभसेन न सम्पतेत् ॥  
म्स्स्_४३७३-१ आगतः पतिरितीरितं जनैः शृण्वती चकितमेत्य देहलीम् ।  
म्स्स्_४३७३-२ कौमुदीव शिशिरीकरिष्यते लोचने मम कदा मृगेक्षणा ॥  
म्स्स्_४३७४-१ आगतः पाण्डवाः सर्वे दुर्योधनसमीहया ।  
म्स्स्_४३७४-२ तस्मै गां च सुवर्णं च रत्नानि विविधानि च ॥  
म्स्स्_४३७५-१ आगतव्ययशीलस्य कृशत्वमतिशोभते ।  
म्स्स्_४३७५-२ द्वितीयश्चन्द्रमा वन्द्यो न वन्द्यः पूर्णचन्द्रमाः ॥  
म्स्स्_४३७६-१ आगतश्च गतश्चैव गत्वा यः पुनरागतः ।  
म्स्स्_४३७६-२ अकर्णहृदयो मूर्खस् तत्रैव निधनं गतः ॥  
म्स्स्_४३७७-१ आगतानगणितप्रतियातान् वल्लभानभिसिसारयिषूणाम् ।  
म्स्स्_४३७७-२ प्रापि चेतसि सविप्रतिसारे सुभ्रुवामवसरः सरकेण ॥  
म्स्स्_४३७८-१ आगतानामपूर्णानां पूर्णानामपि गच्छताम् ।  
म्स्स्_४३७८-२ यदध्वनि न सङ्घट्टो घटानां तत् सरोऽवरम् ॥  
म्स्स्_४३७९-१ आगते कुसुमधन्विनि तन्व्या मानसाद् बहिरभूत् कुचकोकः ।  
म्स्स्_४३७९-२ तिष्ठतास्य सरसीरुहचक्षुः खञ्जनेन चकितं सहसैव ॥  
म्स्स्_४३८०-१ आगत्य प्रणिपातसान्त्वितसखीदत्तान्तरे सागसि स्वैरं कुर्वति तल्पपार्श्वनिभृते धूर्तेऽङ्गसंवाहनम् ।  
म्स्स्_४३८०-२ ज्ञात्वा स्पर्शवशात् तया किल सखीभ्रान्त्या स्ववक्षः शनैः खिन्नासीत्यभिधाय मीलितदृशा सानन्दमारोपितः ॥  
म्स्स्_४३८१-१ आगत्य सम्प्रति वियोगविसंष्ठुलाङ्गीम् अम्भोजिनीं क्वचिदपि क्षपितत्रियामः ।  
म्स्स्_४३८१-२ एतां प्रसादयति पश्य शनैः प्रभाते तन्वङ्गि पादपतनेन सहस्ररश्मिः ॥  
म्स्स्_४३८२-१ आगत्य सम्प्रति शरत्समयः प्रसादाद् ईषद्विहस्य विकसत्कुमुदच्छलेन ।  
म्स्स्_४३८२-२ उत्सार्य रोषमिव वारिधरोपरोधम् एष प्रसादयति दिग्वनितामुखानि ॥  
म्स्स्_४३८३-१ आगत्य सत्वरमसी रविरम्बरान्तम् उल्लास्य पादपतनैः स्फुटसान्ध्यरागः ।  
म्स्स्_४३८३-२ पश्य प्रसादयति रागवतीं प्रतीची- दिक्कामिनीं प्रकुपितामिव मन्यमानः ॥  
म्स्स्_४३८४-१ आगत्यैव कुतश्चिदेव गगनाभोगं च कृत्वात्मसात् भावाभावविलोकनास्पदममून् नीत्वेन्दुमुख्यानपि ।  
म्स्स्_४३८४-२ जाज्वल्यं जगतो विधाय किमपि प्राप्तः प्रियोऽह्नां पतिर् यात्वस्तं प्रविशत्वथाब्धिमथवा मेरौ परिभ्राम्यतु ॥  
म्स्स्_४३८५-१ आगन्तौ जाङ्घिके चैव सर्वे काकाः समाः स्मृताः ।  
म्स्स्_४३८५-२ क्षेत्रजे शकुने ग्राह्यः काकोलस्तेषु सर्वदा ॥  
म्स्स्_४३८६-१ आगमं निर्गमं स्थानं तथा वृद्धिक्षयावुभौ ।  
म्स्स्_४३८६-२ विचार्य सर्वपण्यानां कारयेत् क्रयविक्रयौ ॥  
म्स्स्_४३८७-१ आगमरूपविचारिण्य् अधिकरणसहस्रशिक्षितविपक्षे ।  
म्स्स्_४३८७-२ स्वामिनिजैमिनियोगिन्य् उपरज्यति हृदयमस्मदीयमिदम् ॥  
म्स्स्_४३८८-१ आगमादेव नरकाः श्रूयन्ते रौरवादयः ।  
म्स्स्_४३८८-२ विषयित्वं दरिद्राणां प्रत्यक्षं नरकं विदुः ॥  
म्स्स्_४३८९-१ आगमार्थं हि यतते रक्षणार्थं हि सर्वदा ।  
म्स्स्_४३८९-२ कुटुम्बपोषणे स्वामी तदन्ये तस्करा इव ॥  
म्स्स्_४३९०-१ आगमिष्यन्ति ते भावा ये भावा मयि भाविनः ।  
म्स्स्_४३९०-२ अहं तैरनुसर्तव्यो न तेषामन्यतो गतिः ॥  
म्स्स्_४३९१-१ आगमेन च युक्त्या च योऽर्थः समभिगम्यते ।  
म्स्स्_४३९१-२ परीक्ष्य हेमवद् ग्राह्यः पक्षपातग्रहेण किम् ॥  
म्स्स्_४३९२-१ आगमे यस्य चत्वारि निर्गमे सार्धपञ्च च ।  
म्स्स्_४३९२-२ अतिविस्तारविस्तीर्णाश् चिरं तिष्ठन्ति नो श्रियः ॥  
म्स्स्_४३९३-१ आगमोऽभ्यधिको भोगाद् विना पूर्वक्रमागतात् ।  
म्स्स्_४३९३-२ आगमेऽपि बलं नैव भुक्तिः स्तोकापि यत्र नो ॥  
म्स्स्_४३९४-१ आगर्जद्गिरिकुञ्जकुञ्जरघटानिस्तीर्णकर्णज्वरं ज्यानिर्घोषममन्ददुन्दुभिरवैराध्मातमुत्तम्भयन् ।  
म्स्स्_४३९४-२ वेल्लद्भैरवरुण्डमुण्डनिकरैर्वीरो विधत्ते भुवं तृप्यत्कालकरालवक्त्रविघसव्याकीर्यमाणामिव ॥  
म्स्स्_४३९५-१ आगर्भमाबद्धममर्षशीलः पितुः स्मरन् क्षत्रकृतापराधम् ।  
म्स्स्_४३९५-२ परश्वधेनैव भृगुप्रवीरः प्राणैर्वियोज्यापि रिपूंश्छिनत्ति ॥  
म्स्स्_४३९६-१ आ गर्भाद् आ कुलपरिवृढाद् आ चतुर्वक्त्रतोऽपि त्वत्पादाब्जप्रपदनपरान् वेत्सि नश्चन्द्रमौले ।  
म्स्स्_४३९६-२ मायायाश्च प्रपदनपरेष्वप्रवृत्तिं त्वमात्थ स्वामिन्नेवं सति यदुचितं तत्र देवः प्रमाणम् ॥  
म्स्स्_४३९७-१ आगस्कारिणि कैटभप्रमथने तत्ताडनार्थं रुषा नाभीपङ्कजमस्त्रतां गमयितुं जाते प्रयत्ने श्रियः ।  
म्स्स्_४३९७-२ स्वावासोन्मथनोपपादितभयभ्रान्तात्मनस्तत्क्षण् आद अब्रह्मण्यपराः पुरातनमुनेर्वाग्वृत्तयः पान्तु वः ॥  
म्स्स्_४३९८-१ आगारदाही मित्रघ्नः शाकुनिर्ग्रामयाजकः ।  
म्स्स्_४३९८-२ रुधिरान्धे पतन्त्येते सोमं विक्रीणते च ये ॥  
म्स्स्_४३९९-१ आगुल्फमालम्बितवल्गुवेणी विभाति बाला कनकाङ्गयष्टिः ।  
म्स्स्_४३९९-२ उत्तीर्णमौर्वीव वशीकृतोर्वी मनोभुवश्चम्पकचापवल्ली ॥  
म्स्स्_४४००-१ आग्नेयास्त्रप्रवीणप्रबलमृगभटाः शत्रुसङ्क्षोभदक्षा यस्य प्रौढप्रतापानलबहलशिखास्विन्धनत्वं प्रयान्ति ।  
म्स्स्_४४००-२ सोऽयं प्राचीपयोधिप्रहितकरततीतूर्णसम्पूर्णकोपो बाङ्गालक्षोणिपालस्त्रिभुवनजनतागीतकीर्ति प्ररोहः ॥  
म्स्स्_४४०१-१ आग्नेयीमेति शीतादिव दिशमरुणो वासराः सङ्कुचन्ती- वासंस्तर्षेऽपि तोयाद् वहति तनुशिखी शीतपीडां प्रमार्ष्टि (?) ।  
म्स्स्_४४०१-२ तल्पेऽनल्पप्रकोपप्रविदलितदृढालिङ्गनग्रन्थिबन्धे लब्ध्वा सन्धानरन्ध्रं निबिडयति जडो दम्पती मातरिश्वा ॥  
म्स्स्_४४०२-१ आग्नेये यदि कोणे ग्रामस्य पुरस्य वा भवति कूपः ।  
म्स्स्_४४०२-२ नित्यं स करोति भयं दाहं च समानुषं प्रायः ॥  
म्स्स्_४४०३-१ आग्नेय्यामनलाजी- विकयुवतिप्रवरधातुलाभश्च ।  
म्स्स्_४४०३-२ याम्ये माषकुलत्थं भोज्यं गान्धर्विकैर्योगः ॥  
म्स्स्_४४०४-१ आघट्टयति मन्त्राणि ब्रुवन् हास्यं प्रपद्यते ।  
म्स्स्_४४०४-२ सम्भावयति दोषेण वृत्तिच्छेदं करोति च ॥  
म्स्स्_४४०५-१ आघातं नीयमानस्य वध्यस्येव पदे पदे ।  
म्स्स्_४४०५-२ आसन्नतरतां याति मृत्युर्जन्तोर्दिने दिने ॥  
म्स्स्_४४०६-१ आघूर्णद्वपुषः स्खलन्मृदुगिरः किञ्चिल्लसद्वाससो रेवत्यां सनिषण्णनिःसहभुजस्याताम्रनेत्रद्युतेः ।  
म्स्स्_४४०६-२ श्वासामोदमदान्धषट्पदकुलव्यादष्टक् अण्ठस्रजः पायासुः परिमन्थराणि हलिनो मत्तस्य यातानि वः ॥  
म्स्स्_४४०७-१ आघूर्णितं पक्ष्मलमक्षिपद्मं प्रान्तद्युतिश्वैत्यजितामृतांशु ।  
म्स्स्_४४०७-२ अस्या इवास्याश्चलदिन्द्रनील- गोलामलश्यामलतारतारम् ॥  
म्स्स्_४४०८-१ आघ्राणश्रवणावलोकनरसास्वादादयश्चुम्बन- श्रद्धा वाग्विषवर्षणं च शिरसो दोषा इमे यैर्जनः ।  
म्स्स्_४४०८-२ मूढो लङ्घितसत्पथोऽयमिति सङ्क्रुद्धः शठानां हठाद् यः शीर्षाणि कृपाणपाणिरलुनात् तस्मै नमः कल्किने ॥  
म्स्स्_४४०९-१ आघ्रातं कमलं प्रियेण सुदृशा स्मित्वापनीतं मुखं दत्तं विभ्रमकन्दुके नखपदं सीत्कृत्य गूढौ स्तनौ ।  
म्स्स्_४४०९-२ दत्ता चम्पकमालिकोरसि भुजानिर्भिन्नरोमाञ्चया मीलल्लोचनया स्थितं प्रणयिनोर्दूरेऽपि पूर्णो रसः ॥  
म्स्स्_४४१०-१ आघ्रातं परिलीढमुग्रनखरैः क्षुण्णं च यच्चर्वितं क्षिप्तं यद् भुवि नीरसत्वकुपितेनेति व्यथां मा कृथाः ।  
म्स्स्_४४१०-२ हे माणिक्य तवैतदेव कुशलं यद्वानरेणाग्रहाद् अन्तःसत्त्वनिरूपणाय सहसा चूर्णीकृतं नाश्मना ॥  
म्स्स्_४४११-१ आघ्रातं मरणेन जन्म जरया यात्युज्ज्वलं यौवनं सन्तोषो धनलिप्सया शमसुखं प्रौढाङ्गनाविभ्रमैः ।  
म्स्स्_४४११-२ लोकैर्मत्सरिभिर्गुणा वनभुवो व्यालैर्नृपा दुर्जनैर् अस्थैर्येण विभूतिरप्यपहृता ग्रस्तं न किं केन वा ॥  
म्स्स्_४४१२-१ आघ्रातक्षोणिपीठः खुरशिखरसमाकृष्टरेणुस्तुरङ्गः पुञ्जीकृत्याखिलाङ्घ्रीन् क्रमवशविनमज्जानुरुन्मुक्तकायः ।  
म्स्स्_४४१२-२ पृष्ठान्तःपार्श्वकण्डूव्यपनयनर साद् द्विस्त्रिरुद्वर्तिताङ्गः प्रोत्थाय द्राङ् निरीहः क्षणमथ वपुरास्यानुपूर्व्यां धुनोति ॥  
म्स्स्_४४१३-१ आघ्राय पुस्तकं धन्याः सर्वं विद्म इति स्थिताः ।  
म्स्स्_४४१३-२ शतकृत्वोऽपि शृण्वन्तो हा न विद्मो जडा वयम् ॥  
म्स्स्_४४१४-१ आघ्राय श्रमजमनिन्द्यगन्धबन्धुं निश्वासश्वसनमसक्तमङ्गनानाम् ।  
म्स्स्_४४१४-२ आरण्याः सुमनस ईषिरे न भृङ्गैर् औचित्यं गणयति को विशेषकामः ॥  
म्स्स्_४४१५-१ आघ्रायाघ्राय गन्धं विकृतमुखपुटो दर्शयन् दन्तपङ्क्तिं धावन्नुन्मुक्तनादो मुहुरपि रभसाकृष्टया पृष्ठलग्नः ।  
म्स्स्_४४१५-२ गर्दभ्याः पादघातद्विगुणितसुरतप्रीतिराकृष्टशिश्नो वेगादारुह्यमुह्यन्नवतरति खरः खण्डितेच्छश्चिराय ॥  
म्स्स्_४४१६-१ आचक्ष्महे बत किमद्यतनीमवस्थां तस्याद्य विन्ध्यशिखरस्य महोन्नतस्य ।  
म्स्स्_४४१६-२ यत्रैव सप्त मुनयस्तपसा निषेदुः सोऽयं किलाद्य वसतिह् पिशिताशनानाम् ॥  
म्स्स्_४४१७-१ आचम्याधरसिन्धुवारि कबरीसम्भारसम्मार्जिते स्वेदाम्भःस्नपिते कपोलविगलत्काश्मीरपङ्कोज्ज्वले ।  
म्स्स्_४४१७-२ काञ्चीमन्त्ररुतेन निर्भरगलन्मुक्ताकलापस्रजा धन्यस्योरसि घूर्णमाननयना पञ्चेषुमभ्यर्चति ॥  
म्स्स्_४४१८-१ आचरति दुर्जनो यत् सहसा मनसोऽप्यगोचरानर्थान् ।  
म्स्स्_४४१८-२ तन्न न जाने जाने स्पृशति मनः किं तु नैव निष्ठुरताम् ॥  
म्स्स्_४४१९-१ आचरन् बहुभिर्वैरम् अल्पकैरपि नश्यति ।  
म्स्स्_४४१९-२ जनैः प्रत्यायितोऽमात्यं प्रेतमित्यत्यजन्नृपः ॥  
म्स्स्_४४१९अ-१ आचरेच्च सकलां रतिचर्यां कामसूत्रविहितामनवद्याम् ।   
म्स्स्_४४१९अ-२ देशकालबलशक्त्यनुरोधाद् वैद्यतन्त्रसमयोक्त्यविरुद्धाम् ॥  
म्स्स्_४४२०-१ आचान्तकान्तिरुन्निद्रैर् मयूखैरहिमत्विषः ।  
म्स्स्_४४२०-२ धूसरापि कला चान्द्री किं न बध्नाति लोचनम् ॥  
म्स्स्_४४२१-१ आचारं भजते त्यजत्यपि मदं वैराग्यमालम्बते कर्तुं वाञ्छति सङ्गभङ्गगलितोत्तुङ्गाभिमानं तपः ।  
म्स्स्_४४२१-२ दैवन्यस्तविपर्ययैः सुखशिखाभ्रष्टः प्रणष्टो जनः प्रायस्तापविलीनलोहसदृशीमायाति कर्मण्यताम् ॥  
म्स्स्_४४२२-१ आचारः कुलमाख्याति देशमाख्याति भाषणम् ।  
म्स्स्_४४२२-२ सम्भ्रमः स्नेहमाख्याति वपुराख्याति भोजनम् ॥  
म्स्स्_४४२३-१ आचारः कुलमाख्याति वपुराख्याति भोजनम् ।  
म्स्स्_४४२३-२ वचनं श्रुतमाख्याति स्नेहमाख्याति लोचनम् ॥  
म्स्स्_४४२४-१ आचारः खलु कर्तव्यः प्राणैः कण्ठगतैरपि ।  
म्स्स्_४४२४-२ आचारैः शुध्यते देहो वस्त्रं क्षारोदकैरिव ॥  
म्स्स्_४४२५-१ आचारः परमो धर्म आचारः परमं तपः ।  
म्स्स्_४४२५-२ आचारः परमं ज्ञानम् आचारात् किं न साध्यते ॥  
म्स्स्_४४२६-१ आचारः परमो धर्मः श्रुत्युक्तः स्मार्त एव च ।  
म्स्स्_४४२६-२ तस्मादस्मिन् सदा युक्तो नित्यं स्यादात्मवान् द्विजः ॥  
म्स्स्_४४२७-१ आचारः परमो धर्मः सर्वेषामिति निश्चयः ।  
म्स्स्_४४२७-२ हीनाचारपरीतात्मा प्रेत्य चेह च नश्यति ॥  
म्स्स्_४४२८-१ आचारः प्रथमो धर्मो नृणां श्रेयस्करो महान् ।  
म्स्स्_४४२८-२ इहलोके परा कीर्तिः परत्र परमं सुखम् ॥  
म्स्स्_४४२९-१ आचार इत्यवहितेन मया गृहीता या वेत्रयष्टिरवरोधगृहेषु राज्ञः ।  
म्स्स्_४४२९-२ काले गते बहुतिथे मम सैव जाता प्रस्थानविक्लवगतेरवलम्बनाय ॥  
म्स्स्_४४३०-१ आचारधाराधवलीकृतानां राधाधवाराधनमानसानाम् ।  
म्स्स्_४४३०-२ विद्याविवेकोन्नतिभूषितानां भवादृशानामिह का प्रशंसा ॥  
म्स्स्_४४३१-१ आचारप्रभवो धर्मो नृणां श्रेयस्करो महान् ।  
म्स्स्_४४३१-२ इहलोके परा कीर्तिः परत्र परमं सुखम् ॥  
म्स्स्_४४३२-१ आचारप्रेरको राजा ह्येतत् कालस्य कारणम् ।  
म्स्स्_४४३२-२ यदि कालह् प्रमाणं हि कस्माद् धर्मोऽस्ति कर्तृषु ॥  
म्स्स्_४४३३-१ आचारमाचर चिराद् आलस्यमपास्य जात्युचितम् ।  
म्स्स्_४४३३-२ लोकानुरागसाधनम् आराधनमेतदेव हरेः ॥  
म्स्स्_४३३४-१ आचारसम्भवो धर्मो धर्माद् वेदाः समुत्थिताः ।  
म्स्स्_४३३४-२ वेदैर्यज्ञाः समुत्पन्ना यज्ञैर्देवाः प्रतिष्ठिताः ॥  
म्स्स्_४४३५-१ आचारहीनं न पुनन्ति वेदा यद्यप्यधीता सह षड्भिरङ्गैः ।  
म्स्स्_४४३५-२ छन्दांस्येनं मृत्युकाले त्यजन्ति नीडं शकुन्ता इव जातपक्षाः ॥  
म्स्स्_४४३६-१ आचारहीनस्य तु ब्राह्मणस्य वेदाः षडङ्गास्त्वखिलाः सयज्ञाः ।  
म्स्स्_४४३६-२ कां प्रीतिमुत्पादयितुं समर्था अन्धस्य दारा इव दर्शनीयाः ॥  
म्स्स्_४४३७-१ आचारात् फलते धर्म आचारात् फलते धनम् ।  
म्स्स्_४४३७-२ आचाराच्छ्रियमाप्नोति आचारो हन्त्यलक्षणम् ॥  
म्स्स्_४४३८-१ आचाराद् विच्युतो विप्रो न वेदफलमश्नुते ।  
म्स्स्_४४३८-२ आचारेण तु संयुक्तः सम्पूर्णफलभाक् स्मृतः ॥  
म्स्स्_४४३९-१ आचाराल्लभते धर्मम् आचाराल्लभते धनम् ।  
म्स्स्_४४३९-२ आचाराच्छ्रियमाप्नोति आचारो हन्त्यलक्षणम् ॥  
म्स्स्_४४४०-१ आचाराल्लभते ह्यायुर् आचारादीप्सितां प्रजाम् ।  
म्स्स्_४४४०-२ आचाराद् धनमक्षय्यम् आचारो हन्त्यलक्षणम् ॥  
म्स्स्_४४४१-१ आचाराल्लभते ह्यायुर् आचाराल्लभते श्रियम् ।  
म्स्स्_४४४१-२ आचारात् कीर्तिमाप्नोति पुरुषः प्रेत्य चेह च ॥  
म्स्स्_४४४३-१ आचारो ग्रामवासान्तो गृहान्ता प्रभुता स्त्रियः ।  
म्स्स्_४४४३-२ नृपश्रीर्ब्रह्मशापान्ता फलान्तं ब्रह्मवर्चसम् ॥  
म्स्स्_४४४४-१ आचार्यः सप्तयुद्धः स्याच् चतुर्युद्धस्तु भार्गवः ।  
म्स्स्_४४४४-२ द्वाभ्यां चैव भवेद् योध एकेन गणको भवेत् ॥  
म्स्स्_४४४५-१ आचार्यः सर्वचेष्टासु लोक एव हि धीमतः ।  
म्स्स्_४४४५-२ अनुकुर्यात् तमेवातो लौकिकार्थे परीक्षकः ॥  
म्स्स्_४४४६-१ आचार्यमानीय शुभेऽह्नि कार्यं पैष्टं श्वयुग्मं शुचिरर्चयित्वा ।  
म्स्स्_४४४६-२ क्षीरेण भोज्यं भषणस्य तुष्ट्यै दद्यात् कुमारीशिशुबान्धवेभ्यः ॥  
म्स्स्_४४४७-१ आचार्यश्च पिता चैव माता भ्राता च पूर्वजः ।  
म्स्स्_४४४७-२ नार्तेनाप्यवमन्तव्या ब्राह्मणेन विशेषतः ॥  
म्स्स्_४४४८-१ आचार्या नरपतयश्च तुल्यशीला न ह्येषां परिचितिरस्ति सौहृदं वा ।  
म्स्स्_४४४८-२ शुश्रूषां चिरमपि सम्चितां प्रयत्नात् सङ्क्रुद्धा रज इव नाशयन्ति मेघाः ॥  
म्स्स्_४४४९-१ आचार्येण धनुर्देयं ब्राह्मणे सुपरीक्षिते ।  
म्स्स्_४४४९-२ लुब्धे धूर्ते कृतघ्ने च मन्दबुद्धौ न दीयते ॥  
म्स्स्_४४५०-१ आचार्योपासनं वेदशास्त्रार्थेषु विवेकिता ।  
म्स्स्_४४५०-२ तत्कर्मणामनुष्ठानं सङ्गः सद्भिर्गिरः शुभाः ॥  
म्स्स्_४४५१-१ स्त्र्यालोकालम्भविगमः सर्वभूतात्मदर्शनम् ।  
म्स्स्_४४५१-२ त्यागः परिग्रहाणां च जीर्णकाषायधारणम् ॥  
म्स्स्_४४५२-१ विषयेन्द्रियसंरोधस् तन्द्रालस्यविवर्जनम् ।  
म्स्स्_४४५२-२ शरीरपरिसङ्ख्यानं प्रवृत्तिष्वघदर्शनम् ॥  
म्स्स्_४४५३-१ नीरजस्तमसा सत्त्वशुद्धिर्निःस्पृहता शमः ।  
म्स्स्_४४५३-२ एतैरुपायैः संशुद्धः स हि योग्यमृतीभवेत् ॥  
म्स्स्_४४५४-१ आचार्यो ब्रह्मणो मूर्तिः पिता मूर्तिः प्रजापतेः ।  
म्स्स्_४४५४-२ भ्राता मरुत्पतेमूर्तिर् माता साक्षात् क्षितेस्तनुः ॥  
म्स्स्_४४५५-१ दयाया भगिनी मूर्तिर् धर्मस्यात्मातिथिः स्वयम् ।  
म्स्स्_४४५५-२ अग्नेरभ्यागतो मूर्तिः सर्वभूतानि चात्मनः ॥  
म्स्स्_४४५६-१ आचार्यो ब्रह्मणो मूर्तिः पिता मूर्तिः प्रजापतेः ।  
म्स्स्_४४५६-२ माता पृथिव्या मूर्तिश्च भ्राता स्वो मूर्तिरात्मनः ॥  
म्स्स्_४४५७-१ आचार्यो ब्रह्मलोकेशः प्राजापत्ये पिता प्रभुः ।  
म्स्स्_४४५७-२ अतिथिस्त्विन्द्रलोकेशो देवलोकस्य चर्त्विजः ॥  
म्स्स्_४४५८-१ आचार्यौ द्वारिहेतौ (?) शरकलशभरौ (?) द्रोणभूस्तत्समानो भीष्मस्तातस्य तातो धनुषि न सदृशाः कर्णदुर्योधनाद्याः ।  
म्स्स्_४४५८-२ इत्थं हन्तव्यचिन्ताकुलहृदयतला कौरवाणां पुरस्ताद् दीव्यद्दोःस्तम्भशाली समिति विजयते पाण्डवह् खाण्डवारिः ॥  
म्स्स्_४४५९-१ आचिन्वानमहन्यहन्यहनि साकारान् विहारक्रमान् आरुन्धानमरुन्धतीहृदयमप्यार्द्रस्मितार्द्रश्रिया ।  
म्स्स्_४४५९-२ आतन्वानमनन्यजन्मनयनश्लाघ्यामनर्घ्यां दशाम् आनन्दं व्रजसुन्दरीस्तनतटीसाम्राज्यमुज्जृम्भते ॥  
म्स्स्_४४६०-१ आचीर्णमशुभं कर्म द्विजा भोगाय कल्पते ।  
म्स्स्_४४६०-२ अवेष्टितगलो नागः किमदष्ट्वा हि गच्छति ॥  
म्स्स्_४४६१-१ आचुम्बितं कामिवरेण हर्षात् सकामवामाचिबुकं मनोज्ञम् ।  
म्स्स्_४४६१-२ शृङ्गारसत्सम्पुटपद्ममध्ये भृङ्गाभिधः (?) कोरकवद् विभाति ॥  
म्स्स्_४४६२-१ आचुम्ब्य बिम्बाधरमङ्गवल्लीम् आलिङ्ग्य संस्पृश्य कपोलपालिम् ।  
म्स्स्_४४६२-२ श्रीखण्डमादाय करेण कान्तः सन्त्रासयामास सरोरुहाक्षीम् ॥  
म्स्स्_४४६३-१ आचूडमाचरणमम्ब तवानुवारम् अन्तःस्मरन् भुवनमङ्गलमङ्गमङ्गम् ।  
म्स्स्_४४६३-२ आनन्दसागरतरङ्गपरम्पराभिर् आन्दोलितो न गणयामि गतान्यहानि ॥  
म्स्स्_४४६४-१ आच्छन्ने क्षितितेजसी मनसिजव्यापारमेयं मनः स्वात्मा च द्वयमेतदस्ति दशमं द्रव्यं परेषां तमः ।  
म्स्स्_४४६४-२ कालाकाशदिशां निरस्तमधुना नामापि वर्षागमे द्रव्यं वारि गुणश्च वारिदरवः कर्मापि वारिक्रिया ॥  
म्स्स्_४४६५-१ आच्छादयसि किं मुग्धे वस्त्रेणाधरपल्लवम् ।  
म्स्स्_४४६५-२ खण्डिता एव शोभन्ते वीराधरपयोधराः ॥  
म्स्स्_४४६६-१ आच्छादितायतदिगम्बरमुच्चकैर्गाम् आक्रम्य संस्थितमुदग्रविशालशृङ्गम् ।  
म्स्स्_४४६६-२ मूर्ध्निस्खलत्तुहिनदीधितिकोटिमेनम् उद्वीक्ष्य को भुवि न विस्मयते नगेशम् ॥  
म्स्स्_४४६७-१ आच्छाद्य पुष्पपटमेष महान्तमन्त- रावर्तिभिर्गृहकपोतशिरोधराभैः ।  
म्स्स्_४४६७-२ स्वाङ्गानि धूमरुचिमागुरवीं दधानैर् धूपायतीव पटलैर्नवनीरदानाम् ॥  
म्स्स्_४४६८-१ आच्छिद्य प्रियतः कदम्बकुसुमं यस्यारिदारैर्नवं यात्राभङ्गविधायिनो जलमुचां कालस्य चिह्नं महत् ।  
म्स्स्_४४६८-२ हृष्यद्भिः परिचुम्बितं नयनयोर्न्यस्तं हृदि स्थापितं सीमन्ते निहितं कथञ्चन ततः कर्णावतंसीकृतम् ॥  
म्स्स्_४४६९-१ आच्छिद्य लक्ष्मीमित एव पूर्वम् अत्रैव विस्रम्भसुखप्रसुप्तः ।  
म्स्स्_४४६९-२ एकः परं वेद स कैटभारिर् महाशयत्वं मकरालयस्य ॥  
म्स्स्_४४७०-१ आच्छिद्योरगमण्डलीकबलनाकाङ्क्षारसं पत्रिणां भर्तुर्येन शरीरदानविधिना मन्ये जगद्रक्षितम् ।  
म्स्स्_४४७०-२ नो चेत् तेन गरुत्मता कबलिते शेषे निरालम्बना क्व क्षोणी क्व पयोधराः क्व गिरयः क्वैते दिशां नायकाः ॥  
म्स्स्_४४७१-१ आजगाम यदा लक्ष्मीर् नारिकेलफलाम्बुवत् ।  
म्स्स्_४४७१-२ निर्जगाम यदा लक्ष्मीर् गजभुक्तकपित्थवत् ॥  
म्स्स्_४४७२-१ आजननादामरणा- दभ्यस्यतु वायसस्तपस्यतु वा ।  
म्स्स्_४४७२-२ एकामपि काकलिकां कोकिलकान्तेव नाकलयेत् ॥  
म्स्स्_४४७३-१ आजननादामरणा- दभ्यस्यतु वायसस्तपस्यतु वा ।  
म्स्स्_४४७३-२ केकिवदेकां केकां कोकिलवत् पञ्चमं च किं कुरुते ॥  
म्स्स्_४४७४-१ आजन्मकल्पतरुकाननकामचारी यत्कौतुकादुपगतः कुटजं मिलिन्दः ।  
म्स्स्_४४७४-२ तत्कर्मणः सुसदृशं फलमेतदेव यत्प्राप्य साम्यमधुना मधुमक्षिकाभिः ॥  
म्स्स्_४४७५-१ आ जन्मनः कुशलमण्वपि रे कुजन्मन् पांसो त्वया यदि कृतं वद तत्त्वमेतत् ।  
म्स्स्_४४७५-२ उत्थापितोऽस्यनलसारथिना यदर्थं दुष्टेन तत्कुरु कलङ्कय विश्वमेतत् ॥  
म्स्स्_४४७६-१ आ जन्मनः प्रतिमुहूर्तविशेषरम्याण्य् आचेष्टितानि तव सम्प्रति तानि तानि ।  
म्स्स्_४४७६-२ चाटूनि चारुमधुराणि च संस्मृतानि देहं दहन्ति हृदयं च विदारयन्ति ॥  
म्स्स्_४४७७-१ आ जन्मनः शाठ्यमशिक्षितो यस् तस्याप्रमाणं वचनं जनस्य ।  
म्स्स्_४४७७-२ परातिसम्धानमधीयते यैर् विद्येति ते सन्तु किलाप्तवाचः ॥  
म्स्स्_४४७८-१ आ जन्मनः सहजतुल्यर्विवर्तमान- दौर्गत्यतोऽस्ति परमो न सुहृन्ममान्यः ।  
म्स्स्_४४७८-२ येनात्मनोऽपरिगणय्य विनाशमाशु देव त्वदाश्रयणपुण्यधनः कृतोऽस्मि ॥  
म्स्स्_४४७९-१ आ जन्मनः सह निवासितया मयैव मातुः पयोधरपयोऽपि समं निपीय ।  
म्स्स्_४४७९-२ त्वं पुण्डरीकमुख बन्धुतया निरस्तम् एको निवापसलिलं पिबसीत्ययुक्तम् ॥  
म्स्स्_४४८०-१ आ जन्मनो विहितभक्तिरनन्यनाथः सारथ्यकर्मणि च दक्षतया नियुक्तः ।  
म्स्स्_४४८०-२ नाद्याप्यवाप चरणावरुणोऽपि सूर्यात् पुण्यैर्विना नहि भवन्ति मनीषितानि ॥  
म्स्स्_४४८१-१ आजन्मब्रह्मचारी पृथुलभुजशिलास्तम्भविभ्राजमान- ज्याघातश्रेणिसम्ज्ञान्तरितवसुमती चक्रजैत्रप्रशस्तिः ।  
म्स्स्_४४८१-२ वक्षः पीठे घनास्त्रव्रणकिणकठिने सङ्क्ष्णुवानः पृषत्कान् प्राप्तो राजन्यगोष्ठीवनगजमृगया कौतुकी जामदग्न्यः ॥  
म्स्स्_४४८२-१ आजन्मब्रह्मचारी सकलरिपुकुलानल्पकालाग्निकल्पः कल्पान्तः कल्पकर्ता कपिशतनुरुचिः कामगः कामदाता ।  
म्स्स्_४४८२-२ कान्तः कामारिबन्धुः कपिकुलतिलकः कोपनः कोमलाङ्गः कौशल्यासूनुदूतः कलयतु कुशलं वायुपुत्रश्चिरं वः ॥  
म्स्स्_४४८३-१ आजन्मविषसम्भोगात् कन्या विषमयी कृता ।  
म्स्स्_४४८३-२ स्पर्शोच्छ्वासादिभिर्हन्ति तस्यास्त्वेतत् परीक्षणम् ॥  
म्स्स्_४४८४-१ आजन्मव्यवसायिना क्रतुशतैराराध्य पुष्पायुधं केनाकारि पुरा तनूदरि तनुत्यागः प्रयागभ्रमे ।  
म्स्स्_४४८४-२ यस्यार्थे सखि लोलनेत्रनलिनीनालायमानस्खलद्- बष्पाम्भःपतनान्तरालवलितग्रीवं पथः पश्यसि ॥  
म्स्स्_४४८५-१ आजन्मसिद्धं कौटिल्यं खलस्य च हलस्य च ।  
म्स्स्_४४८५-२ सोढुं तयोर्मूखाक्षेपम् अलमेकैव सा क्षमा ॥  
म्स्स्_४४८६-१ आजन्मसेवितं दानैर् मानैश्च परिपोषितम् ।  
म्स्स्_४४८६-२ तीक्ष्णवाक्यान्मित्रमपि तत्कालं याति शत्रुताम् ।  
म्स्स्_४४८६-३ वक्रोक्तिशल्यमुद्धर्तुं न शक्यं मानसं यतः ॥  
म्स्स्_४४८७-१ आजन्मस्थितयो महीरुह इमे कूले समुन्मूलिताः कल्लोलाः क्षणभङ्गुराः पुनरमी नीताः परामुन्नतिम् ।  
म्स्स्_४४८७-२ अन्तः प्रस्तरसङ्ग्रहो बहिरपि भ्रश्यन्ति गन्धद्रुमा भ्रातः शोण न सोऽस्तियो न हसति त्वत्सम्पदां विप्लवे ॥  
म्स्स्_४४८८-१ आजन्मानुगतेऽप्यस्मिन् नाले विमुखमम्बुजम् ।  
म्स्स्_४४८८-२ प्रायेण गुणपूर्णेषु रीतिर्लक्ष्मीवतामियम् ॥  
म्स्स्_४४८९-१ आजन्मैव तमः सुहृत्कुटिलता वक्त्रे गिरां निर्गमो ग्रामोत्सादकरः श्मशानविटपी प्रायेण यस्याश्रयः ।  
म्स्स्_४४८९-२ धिग् धातः ससृजे स एव मलिनः क्रूरः कथं कौशिकः सृष्टो वा किमकल्प्यतास्य भवता कल्पान्तमायुः स्थिरम् ॥  
म्स्स्_४४९०-१ आजानुलम्बिबाहुः कम्बुग्रीवो बली चतुर्दंष्ट्रः ।  
म्स्स्_४४९०-२ भाग्यनिधिः पृथुवक्षा लघुमधुराशी च पद्माक्षः ॥  
म्स्स्_४४९१-१ आजावसौ चोडनृपस्य सेना महावनस्याश्वमृगाकुलस्य ।  
म्स्स्_४४९१-२ मत्तेभसारद्रुमपूर्णितस्य दावानलोऽभूच्चलमूर्तिचण्डः ॥  
म्स्स्_४४९२-१ आजीवः कपटानुरागकलया दोषो न दुःशीलता वैधव्यं न च बाधते सदसतोः सम्भावनाव्यत्ययात् ।  
म्स्स्_४४९२-२ यत्किञ्चित्करणे परस्वहरण व्रीडा न पीडाकरी नो वा राजभयं च ही बत सुखं जीवन्ति वारस्त्रियः ॥  
म्स्स्_४४९३-१ आ जीवनास्तात् प्रणयाः कोपास्तत्क्षणभङ्गुराः ।  
म्स्स्_४४९३-२ परित्यागाश्च निःसङ्गा भवन्ति हि महात्मनाम् ॥  
म्स्स्_४४९४-१ आजीवितान्ताः प्रणयाः कोपाश्च क्षणभङ्गुराः ।  
म्स्स्_४४९४-२ परित्यागाश्च निःसङ्गा न भवन्ति महात्मनाम् ॥  
म्स्स्_४४९५-१ आजीवोच्छित्तये यासां प्रीतिद्वेषावुभौ हि तौ ।  
म्स्स्_४४९५-२ कथं नु खलु तौ तासां स्यातामुपरि कस्यचित् ॥  
म्स्स्_४४९६-१ आजीव्यः सर्वभूतानां राजा पर्जन्यवद् भवेत् ।  
म्स्स्_४४९६-२ निराजीव्यं त्यजन्त्येनं शुष्कं सर इवाण्डजाः ॥  
म्स्स्_४४९७-१ आजीव्यैकतरं भावं यस्त्वन्यमुपजीवति ।  
म्स्स्_४४९७-२ न तस्माद् विन्दते क्षेमं जारान्नार्यसती यथा ॥  
म्स्स्_४४९८-१ आजौ त्वद्वाजिराजिप्रखरखुरतरन्यासलीलाभिरुर्व्यां दीर्णायां देव निर्यन्नविरलमवनीपाल पातालवह्निः ।  
म्स्स्_४४९८-२ अश्नीयाद् विश्वमेव प्रतिनृपतिवधूनेत्रधाराम्बुधारा- वारा यद्येनमारादरिकुलदमन द्राङ् न निर्वापयेयुः ॥  
म्स्स्_४४९९-१ आज्ञां मन्मथचक्रवर्तिनृपतेरादाय निःशङ्कधीर् भ्राम्यद्भृङ्गमहाजनान् पिकगिरा साकूतमाकारयन् ।  
म्स्स्_४४९९-२ कुञ्जाटे च्युतपत्रसंस्तरवति श्रीमान् वसन्ताभिधो व्यापारी सुमनोमरन्दवसुभिर् वाणिज्यमालम्बते ॥  
म्स्स्_४५००-१ आज्ञाकरश्च ताडन- परिभवसहनश्च सत्यमहमस्याः ।  
म्स्स्_४५००-२ न तु शीलशीतलेयं प्रियेतरद्वक्तुमपि वेद ॥  
म्स्स्_४५०१-१ आज्ञा काकुर्याच्ञा- क्षेपो हसितं च शुष्करुदितं च ।  
म्स्स्_४५०१-२ इति निधुवनपाण्डित्यं ध्यायंस्तस्या न तृप्यामि ॥  
म्स्स्_४५०२-१ आज्ञा कीर्तिः पालनं ब्राह्मणानां दानं भोगो मित्रसंरक्षणं च ।  
म्स्स्_४५०२-२ येषामेते षड्गुणा न प्रवृत्ताः कोऽर्थस् तेषां पार्थिवोपाश्रयेण ॥  
म्स्स्_४५०३-१ आज्ञा तेजः पार्थिवानां सा च वाचि प्रतिष्ठिता ।  
म्स्स्_४५०३-२ यत्ते ब्रूयुरसत् सद्वा स धर्मो व्यवहारिणाम् ॥  
म्स्स्_४५०४-१ आज्ञापयिष्यसि पदं दास्यसि दयितस्य शिरसि किं त्वरसे ।  
म्स्स्_४५०४-२ असमयमानिनि मुग्धे मा कुरु भग्नाङ्कुरं प्रेम ॥  
म्स्स्_४५०५-१ आज्ञाभङ्गकरान् राजा न क्षमेत सुतानपि ।  
म्स्स्_४५०५-२ विशेषः को नु राज्ञश्च राज्ञश्चित्रगतस्य च ॥  
म्स्स्_४५०६-१ आज्ञाभङ्गो नरेन्द्राणां ब्राह्मणानामनादरः ।  
म्स्स्_४५०६-२ पृथक् शय्या च नारीणाम् अशस्त्रविहितो वधः ॥  
म्स्स्_४५०७-१ आज्ञामवाप्य महतीं द्विषतां निखातान्- निर्वर्त्य तां सपदि लब्धमुखप्रसादः ।  
म्स्स्_४५०७-२ उच्चैः प्रमोदमनुमोदितदर्शनः सन् धन्यो नमस्यति पदाम्बुरुहं प्रभूणाम् ॥  
म्स्स्_४५०८-१ आज्ञामात्रफलं राज्यं ब्रह्मचर्यफलं तपः ।  
म्स्स्_४५०८-२ ज्ञानमात्रफला विद्या दत्तभुक्तफलं धनम् ॥  
म्स्स्_४५०९-१ आज्ञामेव मुनेर् निधाय शिरसा विन्ध्याचल स्थीयताम् अत्युच्चैः पदमिच्छता पुनरियं नो लङ्घनीया त्वया ।  
म्स्स्_४५०९-२ मैनाकादिमहीध्रलब्धवसतिं यः पीतवानम्बुधिं तस्य त्वां गिलतः कपोलमिलनक्लेशोऽपि किं जायते ॥  
म्स्स्_४५१०-१ आज्ञा मौलिषु भूभुजां भयरुजा चित्तेषु दुर्मेधसां प्रीतिः सत्सु दिशासु कीर्तिरतुला येनार्पिता सर्वतः ।  
म्स्स्_४५१०-२ सर्वं राज्यमकण्टकं च विहितं ध्वस्ता द्विषां सम्पदः सोऽसौ सम्मतवैभवो विजयते श्रीराजनारायणः ॥   
म्स्स्_४५११-१ आज्ञारूपेण या शक्तिः सर्वेषां मूर्धनि स्थिता ।  
म्स्स्_४५११-२ प्रभुशक्तिर् हि सा ज्ञेया प्रभावमहितोदया ॥  
म्स्स्_४५१२-१ आज्ञा शक्रशिखामणिप्रणयिनी शास्त्राणि चक्षुर्नवं भक्तिर्भूतपतौ पिनाकिनि पदं लङ्केति दिव्या पुरी ।  
म्स्स्_४५१२-२ उत्पत्तिर्द्रुहिणान्वये च तदहो नेदृग् वरो लभ्यते स्याच्चेदेष न रावणः क्व नु पुनः सर्वत्र सर्वे गुणाः ॥  
म्स्स्_४५१३-१ आज्ञासम्पादिनीं दक्षां वीरसूं प्रियवादिनीम् ।  
म्स्स्_४५१३-२ योऽदृष्टदोषां त्यजति सोऽक्षयं नरकं व्रजेत् ॥  
म्स्स्_४५१४-१ आज्ञेव शम्बररिपोरवलङ्घनीया वाञ्छेव विग्रहवती वशगा दृशोर् मे ।  
म्स्स्_४५१४-२ अन्यार्थमेव किमुतापणमभ्युपैति सन्देशमानयति सा किमु सारसाक्ष्याः ॥  
म्स्स्_४५१५-१ आञ्जस्यं व्यवहाराणाम् आर्जवं परमं धियाम् ।  
म्स्स्_४५१५-२ स्वातन्त्र्यमपि तन्त्रेषु सूते काव्यपरिश्रमः ॥  
म्स्स्_४५१६-१ आटीकसेऽङ्गकरिघोटीपदातिजुषि वाटीभुवि क्षितिभुजां चेटी भवंस्तदपि शाटीनते वपुषि वीटीनवाधिवदनं ।  
म्स्स्_४५१६-२ कोटीररत्नपरिपाटी भृशारुणितजूटीविधुन्तनुलसन् पाटीरलिप्तिमिभधाटीजुषं सुरवधूटीनुतां भज शिवम् ॥  
म्स्स्_४५१७-१ आटोपेन पटीयसा यदपि सा वाणी कवेरामुखे खेलन्ती प्रथते तथापि कुरुते नो सन्मनोरञ्जनम् ।  
म्स्स्_४५१७-२ न स्याद् यावदमन्दसुन्दरगुणालङ्कारझङ्कारितः सप्रस्यन्दिलसद्रसायनरसासारानुसारी रसः ॥  
म्स्स्_४५१८-१ आढ्यराजकृतोत्साहैर् हृदयस्थैः स्मृतैरपि ।  
म्स्स्_४५१८-२ जिह्वान्तःकृष्यमाणेव न कवित्वे प्रवर्तते ॥  
म्स्स्_४५१९-१ आढ्यस्य किं च दानेन सुहितस्याशनेन किम् ।  
म्स्स्_४५१९-२ किं शशाङ्केन शीतालोः किं घनेन हिमागमे ॥  
म्स्स्_४५२०-१ आढ्यानां मांसपरमं मध्यानां गोरसोत्तरम् ।  
म्स्स्_४५२०-२ तैलप्रायं दरिद्राणां भोजनं भरतर्षभ ॥  
म्स्स्_४५२१-१ आढ्यान्निवापलम्भो निकेतगामी च पिच्छिलः पन्थाः ।  
म्स्स्_४५२१-२ द्वयमाकुलयति चेतः स्कन्धावारद्विजातीनाम् ॥  
म्स्स्_४५२२-१ आढ्यो वापि दरिद्रो वा दुःखितः सुखितोऽपि वा ।  
म्स्स्_४५२२-२ निर्दोषो वा सदोषो वा वयस्यः परमा गतिः ॥  
म्स्स्_४५२३-१ आततायिनमायान्तं हन्यादेवाविचारयन् ।  
म्स्स्_४५२३-२ हननादेव निस्तारो नरकात् तस्य दुष्कृतेः ॥  
म्स्स्_४५२४-१ आततायिनमायान्तम् अपि वेदान्तपारगम् ।  
म्स्स्_४५२४-२ जिघांसन्तं जिघांसीयान् न तेन ब्रह्महा भवेत् ॥  
म्स्स्_४५२५-१ आतन्वद्भिर्दिक्षु पत्राग्रनादं प्राप्तैर्दूरादाशु तीक्ष्णैर्मुखाग्रैः ।  
म्स्स्_४५२५-२ आदौ रक्तं सैनिकानामजीवैर् जीवैः पश्चात् पत्रिपूगैरपायि ॥  
म्स्स्_४५२६-१ आतपत्यविदुषाममृतांशुम् अंशुमन्तमपि रश्मिसहस्रे ।  
म्स्स्_४५२६-२ रागिणां भवति लक्षणमिन्दोर् इन्द्रनीलशकलच्छविलक्ष्म ॥  
म्स्स्_४५२७-१ आतपासहनः पाण्डुः शाखाहीनो मुहुर् यदि ।  
म्स्स्_४५२७-२ अकालफलपाकी स्याच् छाखी पित्तात्मकः कृशः ॥  
म्स्स्_४५२८-१ आतपे धृतिमता सह वध्वा यामिनीविरहिणा विहगेन ।  
म्स्स्_४५२८-२ सेहिरे न किरणा हिमरश्मेर् दुःखिते मनसि सर्वमसह्यम् ॥  
म्स्स्_४५२९-१ आतरलाघवहेतोर् मुरहर तरिं तवावलम्बे ।  
म्स्स्_४५२९-२ अपणं पणमिह कुरुषे नाविकपुरुषे न विश्वासः ॥  
म्स्स्_४५३०-१ आताम्रतामपनयामि विवर्ण एष लाक्षाकृतां चरणयोस्तव देवि मूर्ध्ना ।  
म्स्स्_४५३०-२ कोपोपरागजनितां तु मुखेन्दुबिम्बे हर्तुं क्षमो यदि परं करुणामयि स्यात् ॥  
म्स्स्_४५३१-१ आताम्राः किरणा रवेर्नवदलत्वक्पल्लवाः पादपाः वल्ल्यस्तारकतुल्यकान्तिसुमनःसौरभ्यसम्भाविताः ।  
म्स्स्_४५३१-२ वात्यस्मिन् मधुमत्तषट्पदपदव्याधूतचूतद्रुम- प्राग्भारप्रपतत्परागपटलामोदी मरुद् दाक्षिणः ॥  
म्स्स्_४५३२-१ आताम्राभा रोषभाजः कटान्ताद् आशूत्खाते मार्गणे धूर्गतेन ।  
म्स्स्_४५३२-२ निश्च्योतन्ती नागराजस्य जज्ञे दानस्याहो लोहितस्येव धारा ॥  
म्स्स्_४५३३-१ आताम्रायतलोचनांशुलहरीलीलासुधाप् यायितैः गीताम्रेडितदिव्यकेलिभरितैः स्फीतं व्रजस्त्रीजनैः ।  
म्स्स्_४५३३-२ स्वेदाम्भःकणभूषितेन किमपि स्मेरेण वक्त्रेन्दुना पादाम्भोजमृदुप्रचारसुभगं पश्यामि दृश्यं महः ॥  
म्स्स्_४५३४-१ आताम्रे नयने स्फुरन् कुचभरः श्वासो न विश्राम्यति स्वेदाम्भःकणदन्तुरं तव मुखं हेतुस्तु नो लक्ष्यते ।  
म्स्स्_४५३४-२ धिक् को वेद मनः स्त्रिया इति गिरा रुष्टां प्रियां भीषयंस् तस्यास्तत्क्षणकातरेक्षणपरिस्पृष्टो हरिः पातु वः ॥  
म्स्स्_४५३५-१ आताम्रौ पूजितावोष्ठौ लेलिहानौ मृदुत्वचौ ।  
म्स्स्_४५३५-२ जिह्वा रक्ता च तन्वी च तालु रक्तं प्रशस्यते ॥  
म्स्स्_४५३६-१ आतारुण्योद्भेदात् कान्ते दृष्टिर्यथा न्यस्ता ।  
म्स्स्_४५३६-२ सामाजिकमध्यस्था कथमन्या समुपयाति परभागम् ॥  
म्स्स्_४५३७-१ आतिथ्यं ब्राह्मणानां तु कुर्यात् प्रतिदिनं गृहे ।  
म्स्स्_४५३७-२ आतिथ्ये रन्तिदेवस्य मधुपर्कं गवां शतम् ॥  
म्स्स्_४५३८-१ आतिथ्ये श्राद्धयज्ञेषु देवयात्रोत्सवेषु च ।  
म्स्स्_४५३८-२ महाजने च सिद्धार्थो न गच्छेद् योगवित् क्वचित् ॥  
म्स्स्_४५३९-१ आतुरस्य कुतो निद्रा त्रस्तस्यामर्षितस्य च ।  
म्स्स्_४५३९-२ अर्थं चिन्तयतो वापि कामयानस्य वा पुनः ॥  
म्स्स्_४५४०-१ आतुराद् वित्तहरणं मृताच्च प्रपलायनम् ।  
म्स्स्_४५४०-२ एतद् वैद्यस्य वैद्यत्वं न वैद्यः प्रभुरायुषः ॥  
म्स्स्_४५४१-१ आतुरे च पिता वैद्यः स्वस्थीभूते च बान्धवः ।  
म्स्स्_४५४१-२ गते रोगे कृते स्वास्थ्ये वैद्यो भवति पालकः ॥  
म्स्स्_४५४२-१ आतुरे नियमो नास्ति बाले वृद्धे तथैव च ।  
म्स्स्_४५४२-२ पराचाररते चैव एष धर्मः सनातनः ॥  
म्स्स्_४५४३-१ आत्तमात्तमधिकान्तमुक्षितुं कातरा शफरशङ्किनी जहौ ।  
म्स्स्_४५४३-२ अञ्जलौ जलमधीरलोचना लोचनप्रतिशरीरलाञ्छितम् ॥  
म्स्स्_४५४४-१ आत्ते वाससि रोद्धुमक्षमतया दोःकन्दलीभ्यां स्तनौ तस्योरःस्थलमुत्तरीयविषये सद्यो मया सञ्जितम् ।  
म्स्स्_४५४४-२ श्रोणीं तस्य करेऽधिरोहति पुनर्व्रीडाम्बुधौ मामथो मज्जन्तीमुदतारयन्मनसिजो देवः स मूर्च्छागुरुः ॥  
म्स्स्_४५४५-१ आत्ते सीमन्तरत्ने मरकतिनि हृते हेमताटङ्कपत्रे लुप्तायां मेखलायां झटिति मणितुलाकोटियुग्मे गृहीते ।  
म्स्स्_४५४५-२ शोणं बिम्बोष्ठकान्त्या त्वदरिमृगदृशामित्वरीणामरण्ये राजन् गुञ्जाफलानां स्रज इति शबरा नैव हारं हरन्ति ॥  
म्स्स्_४५४६-१ आत्मकार्यं महाकार्यं परकार्यं न केवलम् ।  
म्स्स्_४५४६-२ आत्मकार्यस्य दोषेण कूपे पतति मानवः ॥  
म्स्स्_४५४७-१ आत्मच्छन्देन वर्तन्ते नार्यो मन्मथचोदिताः ।  
म्स्स्_४५४७-२ न च दह्यन्ति गच्छन्त्यः सुतप्तैरपि पांसुभिः ॥  
म्स्स्_४५४८-१ आत्मच्छिद्रं न जानाति परच्छिद्राणि पश्यति ।  
म्स्स्_४५४८-२ श्वच्छिद्रं यदि जानाति परच्छिद्रं न पश्यति ॥  
म्स्स्_४५४९-१ आत्मजन्मास्पदं वंशं कामं दहन वार्यसे ।  
म्स्स्_४५४९-२ किं तु सन्निहितानेताण् अप्यग्ने किं दहस्यहो ॥  
म्स्स्_४५५०-१ आत्मजादिपरिक्लेशम् आत्मन्यारोप्य मूढधीः ।  
म्स्स्_४५५०-२ प्रतिकर्तुमशक्तोऽपि वार्द्धक्ये शोचते परम् ॥  
म्स्स्_४५५१-१ आत्मज्ञः शौचवान् दान्तस् तपस्वी विजितेन्द्रियः ।  
म्स्स्_४५५१-२ धर्मकृद् वेदविद्यावित् सात्त्विको देवयोनिताम् ॥  
म्स्स्_४५५२-१ आत्मज्ञानं समारम्भस् तितिक्षा धर्मनित्यता ।  
म्स्स्_४५५२-२ यमर्थान्नापकर्षन्ति स वै पण्डित उच्यते ॥  
म्स्स्_४५५३-१ आत्मज्ञानमनायासस् तितिक्षा धर्मनित्यता ।  
म्स्स्_४५५३-२ वाक् चैव गुप्ता दानं च नैतान्यन्त्येषु भारत ॥  
म्स्स्_४५५४-१ आत्मज्ञानी यतो धन्यो मध्यः पितृपितामहैः ।  
म्स्स्_४५५४-२ मातृपक्षेण मात्रा च ख्यातिं याति नराधमः ॥  
म्स्स्_४५५५-१ आत्मतत्त्वं न जानाति करोति बहुविस्तरम् ।  
म्स्स्_४५५५-२ स एव निधनं याति नालिकेरोदकं यथा ॥  
म्स्स्_४५५६-१ आत्मदेहस्य मांसानि भोक्तुं ब्रह्मन्न शक्यते ।  
म्स्स्_४५५६-२ देहिनां वद यद्योग्यं सन्तुष्टिर्जायते यतः ॥  
म्स्स्_४५५७-१ आत्मदोषैर्नियच्छन्ति सर्वे दुःखमुखे जनाः ।  
म्स्स्_४५५७-२ मन्ये दुश्चरितं तेऽस्ति तस्येयं निष्कृतिः कृता ॥  
म्स्स्_४५५८-१ आत्मद्वेषाद् भवेन् मृत्युः परद्वेषाद् धनक्षयः ।  
म्स्स्_४५५८-२ राजद्वेषाद् भवेन् नाशो ब्रह्मद्वेषात् कुलक्षयः ॥  
म्स्स्_४५५९-१ आत्मनः प्रतिकूलानि परेभ्यो यदि नेच्छसि ।  
म्स्स्_४५५९-२ परेषां प्रतिकूलेभ्यो निवर्तय ततो मनः ॥  
म्स्स्_४५६०-१ आत्मनः प्रीयते नात्मा परतः स्वत एव वा ।  
म्स्स्_४५६०-२ लक्षयेऽलब्धकामं त्वां चिन्तया शबलं मुखम् ॥  
म्स्स्_४५६१-१ आत्मनः शक्तिमुद्वीक्ष्य मानोत्साहौ तु यो व्रजेत् ।  
म्स्स्_४५६१-२ शत्रूनेकोऽपि हन्याच्च क्षत्रियान् भार्गवो यथा ॥  
म्स्स्_४५६२-१ आत्मनश्च परित्राणे दक्षिणानां च सङ्गरे ।  
म्स्स्_४५६२-२ स्त्रीविप्राभ्युपपत्तौ च घ्नन् धर्मेण न दुष्यति ॥  
म्स्स्_४५६३-१ आत्मनश्च परेषां च प्रतापस्तव कीर्तिनुत् ।  
म्स्स्_४५६३-२ भयकृद् भूपतेर्बाहुर् द्विषां च सुहृदां च ते ॥  
म्स्स्_४५६४-१ आत्मनश्च परेषां च यः समीक्ष्य बलाबलम् ।  
म्स्स्_४५६४-२ अन्तरं नैव जानाति स तिरस्क्रियतेऽरिभिः ॥  
म्स्स्_४५६५-१ आत्मनश्चपलो नास्ति कुतोऽन्येषां भविष्यति ।  
म्स्स्_४५६५-२ तस्मात् सर्वाणि कार्याणि चपलो हन्त्यसंशयम् ॥  
म्स्स्_४५६६-१ आत्मनश्च प्रजायाश्च दोषदर्श्युत्तमो नृपः ।  
म्स्स्_४५६६-२ विनियच्छति चात्मानम् आदौ भृत्यांस्ततः प्रजाः ॥  
म्स्स्_४५६७-१ आत्मनात्मानमन्विच्छेन् मनोबुद्धीन्द्रियैर्यतैः ।  
म्स्स्_४५६७-२ आत्मैव ह्यात्मनो बन्धुर् आत्मैव रिपुरात्मनः ॥  
म्स्स्_४५६८-१ आत्मनानर्थयुक्तेन पापे निविशते मनः ।  
म्स्स्_४५६८-२ स कर्म कलुषं कृत्वा क्लेशे महति धीयते ॥  
म्स्स्_४५६९-१ आत्मनाम गुरोर्नाम नामातिकृपणस्य च ।  
म्स्स्_४५६९-२ आयुष्कामो न गृह्णीयात् ज्येष्ठापत्यकलत्रयोः ॥  
म्स्स्_४५७०-१ आत्मना विहितं दुःखम् आत्मना विहितं सुखम् ।  
म्स्स्_४५७०-२ गर्भशय्यामुपादाय भुज्यते पौर्वदेहिकम् ॥  
म्स्स्_४५७१-१ आत्मनाशाय नोन्नत्यै छिद्रेण परिपूर्णता ।  
म्स्स्_४५७१-२ भूयो भूयो घटीपात्रं निमज्जत् किं न पश्यसि ॥  
म्स्स्_४५७२-१ आत्मना सङ्गृहीतेन शत्रुणा शत्रुमुद्धरेत् ।  
म्स्स्_४५७२-२ पदलग्नं करस्थेन कण्टकेनैव कण्टकम् ॥  
म्स्स्_४५७३-१ आत्मनिन्दात्मपूजा च परनिन्दा परस्तवः ।  
म्स्स्_४५७३-२ अनाचरितमार्याणां वृत्तमेतच्चतुर्विधम् ॥  
म्स्स्_४५७४-१ आत्मनीनमुपतिष्ठते गुणाः सम्भवन्ति विरमन्ति चापदः ।  
म्स्स्_४५७४-२ इत्यनेकफलभाजि मा स्म भूद् अर्थिता कथमिवार्यसङ्गमे ॥  
म्स्स्_४५७५-१ आत्मनैव गुणदोषकोविदः किं न वेत्सि करणीयवस्तुषु ।  
म्स्स्_४५७५-२ यत्तथापि न गुरून् न पृच्छसि त्वं क्रमोऽयमिति तत्र कारणम् ॥  
म्स्स्_४५७६-१ आत्मनो गुरुरात्मैव पुरुषस्य विशेषतः ।  
म्स्स्_४५७६-२ यत् प्रत्यक्षानुमानाभ्यां श्रेयोऽसावनुविन्दते ॥  
म्स्स्_४५७७-१ आत्मनो न सहायार्थं पिता माता च तिष्ठति ।  
म्स्स्_४५७७-२ न पुत्रदारा न ज्ञातिर् धर्मस्तिष्ठति केवलम् ॥  
म्स्स्_४५७८-१ आत्मनो बलमज्ञात्वा धर्मार्थपरिवर्जितम् ।  
म्स्स्_४५७८-२ अलभ्यमिच्छन् नैष्कर्म्यान् मूढबुद्धिरिहोच्यते ॥  
म्स्स्_४५७९-१ आत्मनोऽभ्युदयाकाङ्क्षी पीड्यमानः परेण वा ।  
म्स्स्_४५७९-२ देशकालबलोपेतः प्रारभेतैव विग्रहम् ॥  
म्स्स्_४५८०-१ आत्मनो मुखदोषेण बध्यन्ते शुकसारिकाः ।  
म्स्स्_४५८०-२ बकास् तत्र न बध्यन्ते मौनं सर्वार्थसाधनम् ॥  
म्स्स्_४५८१-१ आत्मनोऽर्धमिति श्रौतं सा रक्षति धनं प्रजा ।  
म्स्स्_४५८१-२ शरीरं लोकयात्रां वै धर्मं स्वर्गमृषीन् पित् न् ॥  
म्स्स्_४५८२-१ आत्मनो वधमाहर्ता क्वासौ विहगतस्करः ।  
म्स्स्_४५८२-२ येन तत् प्रथमं स्तेयं गोप्तुरेव गृहे कृतम् ॥  
म्स्स्_४५८३-१ आत्मनो विक्रियमिव कुर्वन् दद्यात् समीहितम् ।  
म्स्स्_४५८३-२ जलवत् पर्वताञ्छत्रून् भिन्द्यादनुपलक्षितः ॥  
म्स्स्_४५८४-१ आत्मन्निच्छसि हन्त शाश्वतपुरीमार्गे विहर्तुं यदि भ्रातः संयमवर्मणा कुरु तदा रक्षाविधिं सर्वतः ।  
म्स्स्_४५८४-२ नो चेदिन्द्रियतस्करैस्तव हठात् तीक्ष्णाग्रभूरिस्फुरच्- चिन्ताभल्लशतैर्विभिद्य मनसो ग्राह्यो विवेको मणिः ॥  
म्स्स्_४५८५-१ आत्मन्यपि न विश्वासस् तावान् भवति सत्सु यः ।  
म्स्स्_४५८५-२ तस्मात् सत्सु विशेषेण सर्वः प्रणयमिच्छति ॥  
म्स्स्_४५८६-१ आत्मन्यस्य समुच्छ्रितीकृतगुणस्याहोतरामौचिती यद्गात्रान्तरवर्जनादजनयद् भूजानिरेष द्विषाम् ।  
म्स्स्_४५८६-२ भूयोऽहङ्क्रियते स्म येन च हृदा स्कन्धो न यश्चानमत् तन्मर्माणि दलं दलं समिदलङ्कर्मीणबाणव्रजः ॥  
म्स्स्_४५८७-१ आत्मपक्षक्षयायैव परपक्षोदयाय च ।  
म्स्स्_४५८७-२ मन्त्रद्वैधममात्यानां तन्न स्यादिह भूतये ॥  
म्स्स्_४५८८-१ आत्मपक्षपरित्यागात् परपक्षेषु यो रतः ।  
म्स्स्_४५८८-२ स परैर्हन्यते मूढो नीलवर्णशृगालवत् ॥  
म्स्स्_४५८९-१ आत्मपितृभ्रातरश्च तत् स्त्रीपुत्राश्च शत्रवः ।  
म्स्स्_४५८९-२ स्नुषा श्वश्रूः सपत्नी च ननान्दा यातरस् तथा ॥  
म्स्स्_४५९०-१ आत्मपितृमातृगुणैः प्रख्यातश्चोत्तमोत्तमः ।  
म्स्स्_४५९०-२ गुणैरात्मभवैः ख्यातः पैतृकैर्मातृकैः पृथक् ॥  
म्स्स्_४५९१-१ आत्मप्रतीतिर्दृढता विरक्तिर् इति त्रयं स्वात्मनि यो दधाति ।  
म्स्स्_४५९१-२ नेता स एवास्ति समस्तशिष्ट- गुणाश्रयत्वान्निखिलप्रजानाम् ॥  
म्स्स्_४५९२-१ आत्मप्रशंसा मरणं परनिन्दा च तादृशी ।  
म्स्स्_४५९२-२ तथापि वक्ष्ये काकुत्स्थ नास्ति मत्सदृशः कपिः ॥  
म्स्स्_४५९३-१ आत्मप्रशंसिनं दुष्टं धृष्टं विपरिधावकम् ।  
म्स्स्_४५९३-२ सर्वत्रोत्सृष्टदण्डं च लोकः सत्कुरुते नरम् ॥  
म्स्स्_४५९४-१ आत्मबुद्धिः सुखं चैव गुरुबुद्धिर्विशेषतः ।  
म्स्स्_४५९४-२ परबुद्धिरर्विनाशाय स्त्रीबुद्धिः प्रलयङ्करी ॥  
म्स्स्_४५९५-१ आत्मबुद्ध्या सुखी भूयात् गुरुबुद्ध्या विशेषतः ।  
म्स्स्_४५९५-२ बहुबुद्ध्या विनाशः स्यात् स्त्रीबुद्ध्या प्रलयो भवेत् ॥  
म्स्स्_४५९६-१ आत्मभाग्यक्षतद्रव्यः स्त्रीद्रव्येणानुकम्पितः ।  
म्स्स्_४५९६-२ अर्थतः पुरुषो नारी या नारी सार्थतः पुमान् ॥  
म्स्स्_४५९७-१ आत्मरक्षा हि सततं पूर्वं कार्या विजानता ।  
म्स्स्_४५९७-२ अग्नाविव हि सम्प्रोक्ता वृत्ती राजोपजीविनाम् ॥  
म्स्स्_४५९८-१ एकदेशन्दहेद् अग्निः शरीरं वा परं गतः ।  
म्स्स्_४५९८-२ सपुत्रदारं राजा तु घातयेद् अर्धयेत वा ॥  
म्स्स्_४५९९-१ आत्मरक्षिततन्त्राणां सुपरीक्षितकारिणाम् ।  
म्स्स्_४५९९-२ आपदो नोपपद्यन्ते पुरुषाणां स्वदोषजाः ॥  
म्स्स्_४६००-१ आत्मरतिः परशाठ्यं सज्जनबन्धुवर्जनम् ।  
म्स्स्_४६००-२ रिपौ श्रद्धा स्त्रियां भक्तिः तस्य निन्दा भवेद् ध्रुवम् ॥  
म्स्स्_४६०१-१ आत्मरुतादपि विरुतं कुर्वाणाः स्पर्धया सह मयूरैः ।  
म्स्स्_४६०१-२ किं जानन्ति वराकाः काकाः केकारवान् कर्तुम् ॥  
म्स्स्_४६०२-१ आत्मवत् सततं पश्येद् अपि कीटपिपीलिकम् ।  
म्स्स्_४६०२-२ आत्मनः प्रतिकूलानि परेषां न समाचरेत् ॥  
म्स्स्_४६०३-१ आत्मवत् सर्वभूतानि परद्रव्याणि लोष्टवत् ।  
म्स्स्_४६०३-२ मातृवत् परदारांश्च यः पश्यति स पश्यति ॥  
म्स्स्_४६०४-१ आत्मवत् सर्वभूतानि पश्यतां शान्तचेतसाम् ।  
म्स्स्_४६०४-२ अभिन्नमात्मनः सर्वं को दाता दीयते च किम् ॥  
म्स्स्_४६०५-१ आत्मवर्गं परित्यज्य परवर्गं समाश्रयेत् ।  
म्स्स्_४६०५-२ स्वयमेव लयं याति यथा राजान्यधर्मतः ॥  
म्स्स्_४६०६-१ आत्मवर्गं परित्यज्य परवर्गेषु ये रताः ।  
म्स्स्_४६०६-२ वानवन्नहं रोदिमि आत्मानं नैव रोद्यते ॥  
म्स्स्_४६०७-१ आत्मवर्गं परित्यज्य परवर्गेषु ये रताः ।  
म्स्स्_४६०७-२ सर्वे तेऽपि विनश्यन्ति यथा राजा कुकर्दमः ॥  
म्स्स्_४६०८-१ आत्मवांस्त्वल्पदेशोऽपि युक्तः प्रकृतिसम्पदा ।  
म्स्स्_४६०८-२ नयज्ञः पृथिवीं कृत्स्नां जयत्येव न हीयते ॥  
म्स्स्_४६०९-१ आत्मविक्रयिणि क्लीबे सदा शङ्कितचेतसि ।  
म्स्स्_४६०९-२ नित्यमिष्टवियोगार्ते किं सेवकपशौ सुखम् ॥  
म्स्स्_४६१०-१ आत्मवित् सह तया दिवानिशं भोगभागपि न पापमाप सः ।  
म्स्स्_४६१०-२ आहृता हि विषयैकतानता ज्ञानधौतमनसं न लिम्पति ॥  
म्स्स्_४६११-१ आत्मसम्पद्गुणैः सम्यक् संयुक्तं युक्तकारिणम् ।  
म्स्स्_४६११-२ महेन्द्रमिव राजानं प्राप्य लोको विवर्धते ॥  
म्स्स्_४६१२-१ आत्मसम्भाविताः स्तब्धा धनमानमदान्विताः ।  
म्स्स्_४६१२-२ यजन्ते नामयज्ञैस्ते दम्भेनाविधिपूर्वकम् ॥  
म्स्स्_४६१३-१ आत्मस्त्रीधनगुह्यानां गोप्ता बन्धुस् तु मित्रवत् ।  
म्स्स्_४६१३-२ धनदस् तु कुबेरः स्याद् यमः स्याच् च सुदण्डकृत् ॥  
म्स्स्_४६१४-१ आत्मस्त्रीधनगुह्यानां शरणं समये सुहृत् ।  
म्स्स्_४६१४-२ प्रोक्तोत्तमोऽयमन्यश्च त्रिद्व्येकपदमित्रकः ॥  
म्स्स्_४६१५-१ आत्महेतोः परार्थे वा नर्महास्याश्रयात् तथा ।  
म्स्स्_४६१५-२ ये मृषा न वदन्तीह ते नराः स्वर्गगामिनः ॥  
म्स्स्_४६१६-१ आत्मा कायश्च द्वावेतौ मित्ररूपावुभावपि ।  
म्स्स्_४६१६-२ कायं मित्रं परित्यज्य आत्मा याति सुनिश्चितम् ॥  
म्स्स्_४६१७-१ आत्मा जन्मशतैर्धनार्जनधिया मिथ्या किमायास्यते पङ्गोः श्रीर्गृहमेति लङ्घितभुवो दैवेच्छया निर्धनाः ।  
म्स्स्_४६१७-२ इत्येताः पुरुषार्थमूलहतयः कैश्चित् समुत्सारिता मुग्धानामलसोत्कटाः प्रतिपदं कुर्वन्ति चित्तभ्रमम् ॥  
म्स्स्_४६१८-१ आत्मा जेयः सदा राज्ञा ततो जेयाश्च शत्रवः ।  
म्स्स्_४६१८-२ अजितात्मा नरपतिर् विजयेत कथं रिपून् ॥  
म्स्स्_४६१९-१ आत्मात्मनैव जनितः पुत्र इत्युच्यते बुधैः ।  
म्स्स्_४६१९-२ तस्माद् भार्यां नरः पश्येन् मातृवत् पुत्रमातरम् ॥  
म्स्स्_४६२०-१ आत्माधीनशरीराणां स्वपतां निद्रया स्वया ।  
म्स्स्_४६२०-२ कदन्नमपि मर्त्यानाम् अमृतत्वाय कल्पते ॥  
म्स्स्_४६२१-१ आत्मानं कुपथेन निर्गमयितुं यः सूकलाश्वायते कृत्याकृत्यविवेकजीवितहतौ यः कृष्णसर्पायते ।  
म्स्स्_४६२१-२ यः पुण्यद्रुमखण्डखण्डनविधौ स्फूर्जत्कुठारायते तं लुप्तव्रतमुद्रमिन्द्रियगणं जित्वा शुभंयुर्भव ॥  
म्स्स्_४६२२-१ आत्मानं च जगत् सर्वं दृशा नित्याविभिन्नया ।  
म्स्स्_४६२२-२ चिदाकाशमयं ध्यायन् योगी याति परां गतिम् ॥  
म्स्स्_४६२३-१ आत्मानं च परं चैव त्रायते महतो भयात् ।  
म्स्स्_४६२३-२ क्रुध्यन्तमप्रतिक्रुध्यन् द्वयोरेष चिकित्सकः ॥  
म्स्स्_४६२४-१ आत्मानं च परं चैव पलायन् हन्ति संयुगे ।  
म्स्स्_४६२४-२ द्रव्यनाशो व्ययोऽकीर्तिर् अयशश्च पलायने ॥  
म्स्स्_४६२५-१ आत्मानं च परं चैव वीक्ष्य धीरः समुत्पतेत् ।  
म्स्स्_४६२५-२ एतदेव हि विज्ञानं यदात्मपरवेदनम् ॥  
म्स्स्_४६२६-१ आत्मानं धर्मकृत्यं च पुत्रदारांश्च पीडयन् ।  
म्स्स्_४६२६-२ देवतातिथिभृत्यांश्च स कदर्य इति स्मृतः ॥  
म्स्स्_४६२७-१ आत्मानं नावमन्येत पूर्वाभिरसमृद्धिभिः ।  
म्स्स्_४६२७-२ आमृत्योः श्रियमन्विच्छेन् नैनां मन्येत दुर्लभाम् ॥  
म्स्स्_४६२८-१ आत्मानं नियमैस्तैस्तैः कर्षयित्वा प्रयत्नतः ।  
म्स्स्_४६२८-२ प्राप्यते निपुणैर्धर्मो न सुखाल्लभ्यते सुखम् ॥  
म्स्स्_४६२९-१ आत्मानं परमं प्रमाणनिकरैरप्राप्यमव्याहतं ज्ञेयं यद् गुरुवीक्षणादपि जना मूढास्तु मुक्त्वैव तत् ।  
म्स्स्_४६२९-२ कोशेषु प्रमितेषु पञ्चसु परिज्ञातुं समुद्युञ्जते नष्टेभाः कलशान्तरेष्वपि करं कृत्वा विचिन्वन्ति हि ॥  
म्स्स्_४६३०-१ आत्मानं प्रथमं राजा विनयेनोपपादयेत् ।  
म्स्स्_४६३०-२ ततः पुत्रांस् ततोऽमात्यांस् ततो भृत्यांस् ततः प्रजाम् ॥  
म्स्स्_४६३१-१ आत्मानं प्रथमं राजा विनयेनोपपादयेत् ।  
म्स्स्_४६३१-२ ततोऽमात्यांस् ततो भृत्यांस् ततः पुत्रांस् ततः प्रजाः ॥  
म्स्स्_४६३२-१ आत्मानं भावयेन्नित्यं ज्ञानेन विनयेन च ।  
म्स्स्_४६३२-२ न पुनर्म्रियमाणस्य पश्चात्तापो भविष्यति ॥  
म्स्स्_४६३३-१ आत्मानं मन्त्रिणं दूतम् अमात्यवचनं क्रमम् ।  
म्स्स्_४६३३-२ आकारं ब्रुवते षष्ठम् एतावान् मन्त्रनिश्चयः ॥  
म्स्स्_४६३४-१ आत्मानं मन्त्रिदूतं च च्छन्नं त्रिषवणक्रमम् ।  
म्स्स्_४६३४-२ आकारं ब्रुवते षष्ठम् एतावान् मन्त्रनिश्चयः ॥  
म्स्स्_४६३५-१ आत्मानं सततं रक्षेद् दारैरपि धनैरपि ।  
म्स्स्_४६३५-२ पुनर्दाराः पुनर्वित्तं न शरीरं पुनः पुनः ॥  
म्स्स्_४६३६-१ आत्मानं सर्वथा रक्षेद् राजा रक्षेच्च मेदिनीम् ।  
म्स्स्_४६३६-२ आत्ममूलमिदं सर्वम् आहुर्हिविदुषो जनाः ॥  
म्स्स्_४६३७-१ आत्मानं सुस्थिरं लक्ष्यं चैव स्थिरं बुधः ।  
म्स्स्_४६३७-२ वेधयेत् त्रिप्रकारं तु स्थिरवेधी स उच्यते ॥  
म्स्स्_४६३८-१ आत्मा नदी भारत पुण्यतीर्था सत्योदका धृतिकूला दमोर्मिः ।  
म्स्स्_४६३८-२ तस्यां स्नातः पूयते पुण्यकर्मा पुण्यो ह्यात्मा नित्यमम्भोऽम्भ एव ॥  
म्स्स्_४६३९-१ आत्मा नदी संयमपुण्यतीर्था सत्योदका शीलसमाधियुक्ता ।  
म्स्स्_४६३९-२ तस्यां स्नातः पुण्यकर्मा पुनाति न वारिणा शुद्ध्यति चान्तरात्मा ॥  
म्स्स्_४६४०-१ आत्मानन्दरसज्ञानाम् अलं शास्त्रावलोकनम् ।  
म्स्स्_४६४०-२ भक्षितव्या ह्यपूपाः किं गण्यानि सुषिराणि किम् ॥  
म्स्स्_४६४१-१ आत्मानमनुशोच त्वं किमन्यमनुशोचसि ।  
म्स्स्_४६४१-२ आयुस्ते हीयते यस्य स्थितस्य च गतस्य च ॥  
म्स्स्_४६४२-१ आत्मानमन्यमथ हन्ति जहाति धर्मं पापं समाचरति युक्तमपाकरोति ।  
म्स्स्_४६४२-२ पूज्यं न पूजयति वक्ति विनिन्द्यवाक्यं किं किं करोति न नरः खलु कोपयुक्तः ॥  
म्स्स्_४६४३-१ आत्मानमम्भोनिधिरेतु शोषं ब्रह्माण्डमासिञ्चतु वा तरङ्गैः ।  
म्स्स्_४६४३-२ नास्ति क्षतिर्नोपचितः कदापि पयोदवृत्तेः खलु चातकस्य ॥  
म्स्स्_४६४३अ-१ आत्मानमाख्याति हि कर्मभिर्नरः स्वशीलचारित्रकृतैः शुभाशुभैः ।  
म्स्स्_४६४३अ-२ प्रनष्टमप्यात्मकुलं तथा नरः पुनः प्रकाशं कुरुते स्वकर्मभिः ॥  
म्स्स्_४६४४-१ आत्मानमात्मना वेत्सि सृजस्यात्मानमात्मना ।  
म्स्स्_४६४४-२ आत्मना कृतिना च त्वम् आत्मन्येव प्रलीयसे ॥  
म्स्स्_४६४५-१ आत्मानमालोक्य च शोभमानम् आदर्शबिम्बे स्तिमितायताक्षी ।  
म्स्स्_४६४५-२ हरोपयाने त्वरिता बभूव स्त्रीणां प्रियालोकफलो हि वेषः ॥  
म्स्स्_४६४६-१ आत्मानमेव प्रथमं देशरूपेण यो जयेत् ।  
म्स्स्_४६४६-२ ततोऽमात्यानमित्रांश्च न मोघं विजिगीषते ॥  
म्स्स्_४६४७-१ आत्मानमेव प्रथमम् इच्छेद् गुणसमन्वितम् ।  
म्स्स्_४६४७-२ कुर्वीत गुणसम्पन्नस् ततः शेषपरीक्षणम् ॥  
म्स्स्_४६४९-१ आत्मापि चायं न मम सर्वा वा पृथिवी मम ।  
म्स्स्_४६४९-२ यथा मम तथान्येषाम् इति बुद्ध्या न मे व्यथा ॥  
म्स्स्_४६५०-१ आत्मा प्रयत्नादर्थेभ्यो मनः समधितिष्ठति ।  
म्स्स्_४६५०-२ संयोगादात्ममनसोः प्रवृत्तिरुपजायते ॥  
म्स्स्_४६५१-१ आत्माभिधं सुखमनन्तमखण्डमेकं यज्ञादिकर्मजनितेन सुखेन तुल्यम् ।  
म्स्स्_४६५१-२ मा ब्रूहि कर्म सुखदं तदपीति बुद्ध्या रत्नाकरस्य सदृशं नु कुलालकुण्डम् ॥  
म्स्स्_४६५२-१ आत्मा मनश्च तद्विद्यैर् अन्तःकरणमुच्यते ।  
म्स्स्_४६५२-२ ताभ्यां तु सप्रयत्नाभ्यां सङ्कल्प उपजायते ॥  
म्स्स्_४६५३-१ आत्मा बुद्धीन्द्रियाण्यर्था बहिष्करणमुच्यते ।  
म्स्स्_४६५३-२ सङ्कल्पाध्यवसायाभ्यां सिद्धिरस्य प्रकीर्त्तिता ॥  
म्स्स्_४६५४-१ उभे एते हि करणे यत्नानन्तर्यके स्मृते ।  
म्स्स्_४६५४-२ तस्मात् प्रयत्नसंरोधाद् भावयेन्निर्मनस्कताम् ॥  
म्स्स्_४६५५-१ आत्मायत्ते गुणग्रामे नैर्गुण्यं वचनीयता ।  
म्स्स्_४६५५-२ दैवायत्तेषु वित्तेषु पुंसां का नाम वाच्यता ॥  
म्स्स्_४६५६-१ आत्मायमात्मनि गतो हृदयेऽतिसूक्ष्मो ग्राह्योऽचलेन मनसा सतताभियोगात् ।  
म्स्स्_४६५६-२ यो यं विचिन्तयति याति स तन्मयत्वं यस्मादतः सुभगमेव गता युवत्यः ॥  
म्स्स्_४६५७-१ आत्मा यस्य वशे नास्ति कुतस् तस्य परे जनाः ।  
म्स्स्_४६५७-२ आत्मानं वशमानीय त्रैलोक्यं वर्तते वशे ॥  
म्स्स्_४६५८-१ आत्मा रक्ष्यः प्रयत्नेन युद्धसिद्धिर्हि चञ्चला ।  
म्स्स्_४६५८-२ ते स्वामिवचनं सर्वे प्रतिगृह्य महौजसः ॥  
म्स्स्_४६५९-१ आत्मारामा विहितरतयो निर्विकल्पे समाधौ ज्ञानोद्रेकाद् विघटिततमोग्रन्थयः सत्त्वनिष्ठाः ।  
म्स्स्_४६५९-२ यं वीक्षन्ते कमपि तमसां ज्योतिषां वा परस्तात् तं मोहान्धः कथमयममुं वेत्तु देवं पुराणम् ॥  
म्स्स्_४६६०-१ आत्मार्थं जीवलोकेऽस्मिन् को न जीवति मानवः ।  
म्स्स्_४६६०-२ परं परोपकारार्थं यो जीवति स जीवति ॥  
म्स्स्_४६६१-१ आत्मार्थं यः पशून् हन्यात् सोऽवश्यं नरकं व्रजेत् ।  
म्स्स्_४६६१-२ देवान् पित् न् समभ्यर्च्य खादन् मांसं न दोषभाक् ॥  
म्स्स्_४६६२-१ आत्मार्थं युक्तवित्तानां मित्रमण्डलभेदिनाम् ।  
म्स्स्_४६६२-२ अतिलङ्घितलोकानां न बन्धः केनचित् क्वचित् ॥  
म्स्स्_४६६३-१ आत्मार्थत्वेन हि प्रेयान् विषयो न स्वतः प्रियः ।  
म्स्स्_४६६३-२ स्वत एव हि सर्वेषाम् आत्मा प्रियतमो यतः ।  
म्स्स्_४६६३-३ तत आत्मा सदानन्दो नास्य दुःखं कदाचन ॥  
म्स्स्_४६६४-१ आत्मार्थे सन्ततिस्त्याज्या राज्यं रत्नं धनं तथा ।  
म्स्स्_४६६४-२ अपि सर्वस्वमुत्सृज्य रक्षेदात्मानमात्मना ॥  
म्स्स्_४६६५-१ ॥। ॥। ॥। ॥। ॥। ॥। ।  
म्स्स्_४६६५-२ आत्मा वै यमितो येन स यमस्तु विशिष्यते ॥  
म्स्स्_४६६६-१ आत्मा समस्तजगतां भवतीति सम्यग् विज्ञाय यद् वितनुते त्वयि भावबन्धम् ।  
म्स्स्_४६६६-२ सा भक्तिरित्यभिमतं यदि सिद्धमिष्टं व्यर्थं विशेष्यमलमस्तु विशेषणं नः ॥  
म्स्स्_४६६७-१ आत्मा सहैति मनसा मन इन्द्रियेण स्वार्थेन चेन्द्रियमिति क्रम एष शीघ्रः ।  
म्स्स्_४६६७-२ योगोऽयमेव मनसः किमगम्यमस्ति यस्मिन् मनो व्रजति तत्र गतोऽयमात्मा ॥  
म्स्स्_४६६८-१ आत्मास्ति सर्वजगताम् आधारः पूर्वमिति विचिन्त्यैव ।  
म्स्स्_४६६८-२ पश्चात् तत्त्वविचारः कुड्ये सत्येव चित्रकर्म स्यात् ॥  
म्स्स्_४६६९-१ आत्मा हि दाराः सर्वेषां दारसङ्ग्रहवर्तिनाम् ।  
म्स्स्_४६६९-२ ॥। ॥। ॥। ॥। ॥। ॥। ॥  
म्स्स्_४६७०-१ आत्मीयं चरणं दधाति पुरतो निम्नोन्नतायां भुवि स्वीयेनैव करेण कर्षति तरोः पुष्पं श्रमाशङ्कया ।  
म्स्स्_४६७०-२ तल्पे किं च मृगत्वचा विरचिते निद्राति भागैर्निजैर् अन्तःप्रेमभरालसां प्रियतमामङ्गे दधानो हरः ॥  
म्स्स्_४६७१-१ आत्मैव तातस्य चतुर्भुजस्य जातश्चतुर्दोरुचितः स्मरोऽपि ।  
म्स्स्_४६७१-२ तच्चापयोः कर्णलते भ्रुवोर्ज्ये वंशत्वगंशौ चिपिटे किमस्याः ॥  
म्स्स्_४६७२-१ आत्मैव देवताः सर्वाः सर्वमात्मन्यवस्थितम् ।  
म्स्स्_४६७२-२ आत्मा हि जनयत्येषां कर्मयोगं शरीरिणाम् ॥  
म्स्स्_४६७३-१ आत्मैव भार इति तं त्वयि यो निधत्ते सोऽङ्गानि कानि कलयत्वलसः प्रपत्तेः ।  
म्स्स्_४६७३-२ विश्वत्र सात्र सविलक्षणलक्षणाया विस्रम्भसम्पदियमेव समस्तमङ्गि ॥  
म्स्स्_४६७४-१ आत्मैव यदि नात्मानम् अहितेभ्यो निवारयेत् ।  
म्स्स्_४६७४-२ कोऽन्यो हितकरस्तस्माद् आत्मानं वारयिष्यति ॥  
म्स्स्_४६७५-१ आत्मैव ह्यात्मनः साक्षी गतिरात्मा तथात्मनः ।  
म्स्स्_४६७५-२ मावमंस्थाः स्वमात्मानं नृणां साक्षिणमुत्तमम् ॥  
म्स्स्_४६७६-१ आत्मैव ह्यात्मनो बन्धुर् आत्मैव रिपुरात्मनः ।  
म्स्स्_४६७६-२ आत्मैव चात्मनः साक्षी कृतस्याप्यकृतस्य च ॥  
म्स्स्_४६७७-१ अत्मोदयः परज्यानिर् द्वयं नीतिरितीयती ।  
म्स्स्_४६७७-२ तदूरीकृत्य कृतिभिर् वाचस्पत्यं प्रतीयते ॥  
म्स्स्_४६७८-१ आत्मोपकारचतुरा नरा न गणयन्ति गुरुकुलक्लेशम् ।  
म्स्स्_४६७८-२ वेधव्यथैव कियती श्रवसो ह्यवतंसभूषणीयस्य ॥  
म्स्स्_४६७९-१ आत्मोपमश्च भूतेषु यो वै भवति पूरुषः ।  
म्स्स्_४६७९-२ न्यस्तदण्डो जितक्रोधः स प्रेत्य सुखमेधते ॥  
म्स्स्_४६८०-१ आत्मौपम्येन यो वेत्ति दुर्जनं सत्यवादिनम् ।  
म्स्स्_४६८०-२ स एव वञ्च्यते तेन ब्राह्मणाश्छागतो यथा ॥  
म्स्स्_४६८१-१ आत्म्यौपम्येन सर्वत्र समं पश्यति योऽर्जुन ।  
म्स्स्_४६८१-२ सुखं वा यदि वा दुःखं स योगी परमो मतः ॥  
म्स्स्_४६८२-१ आददानः प्रतिदिनं कलाः सम्यङ् महीपतिः ।  
म्स्स्_४६८२-२ शुक्लपक्षे प्रविचरन् शशाङ्क इव वर्द्धते ॥  
म्स्स्_४६८३-१ आदरं राजसदसि धनेन लभते नरः ।  
म्स्स्_४६८३-२ सुभटः शत्रुसङ्ग्रामे विक्रमेण यथा जयम् ॥  
म्स्स्_४६८४-१ आदरणीयगुणा सखि महता निहितासि तेन शिरसि त्वम् ।  
म्स्स्_४६८४-२ तव लाघवदोषोऽयं सौधपताकेव यच्चलसि ॥  
म्स्स्_४६८५-१ आदरेण यथा स्तौति धनवन्तं धनेच्छया ।  
म्स्स्_४६८५-२ तथा चेद् विश्वकर्तारं को न मुच्येत बन्धनात् ॥  
म्स्स्_४६८६-१ आदरेणार्जवेनैव शौर्याद् दानेन विद्यया ।  
म्स्स्_४६८६-२ प्रत्युत्थानाभिगमनैर् आनन्दस्मितभाषणैः ।  
म्स्स्_४६८६-३ उपकारैः स्वाशयेन वशीकुर्याज्जगत् सदा ॥  
म्स्स्_४६८७-१ आ दर्शनात् प्रविष्टा सा मे सुरलोकसुन्दरी हृदयम् ।  
म्स्स्_४६८७-२ बाणेन मकरकेतोः कृतमार्गमवन्ध्यपातेन ॥  
म्स्स्_४६८८-१ आदर्शाय शशाङ्कमण्डलमिदं हर्म्याय हेमाचलं दीपाय द्युमणिं महीमिव कथं नो भिक्षवे दत्तवान् ।  
म्स्स्_४६८८-२ दित्सापल्लवितप्रमोदसलिलव्याकीर्णनेत्राम्बुजो जानीमो भृगुनन्दनस्तदखिलं न प्रायशो दृष्टवान् ॥  
म्स्स्_४६८९-१ आदातव्यं न दातव्यं प्रियं ब्रूयन् निरर्थकम् ।  
म्स्स्_४६८९-२ आशां कालवतीं कुर्यात् कालं विघ्नेन योजयेत् ॥  
म्स्स्_४६९०-१ आदातुं सकृदीक्षितेऽपि कुसुमे हस्ताग्रमालोहितं लाक्षारञ्जनवार्तयापि सहसा रक्तं तलं पादयोः ।  
म्स्स्_४६९०-२ अङ्गानामनुलेपनस्मरणमप्यत्यन्तखेदावहं हन्ताधीरदृशः किमन्यदलकामोदोऽपि भारायते ॥  
म्स्स्_४६९१-१ आदानं चैव तूणीरात् सन्धानं कर्षणं तथा ।  
म्स्स्_४६९१-२ क्षेपणं च त्वरायुक्तो बाणस्य कुरुते तु यः ।  
म्स्स्_४६९१-३ नित्याभ्यासवशात् तस्य शीघ्रसन्धानता भवेत् ॥  
म्स्स्_४६९२-१ आदानपानलेपैः काश्चिद् गरलोपतापहारिण्यः ।  
म्स्स्_४६९२-२ सदसि स्थितैव सिद्धौ- षधिवल्ली कापि जीवयति ॥  
म्स्स्_४६९३-१ आदानमप्रियकरं दानं च प्रियकारकम् ।  
म्स्स्_४६९३-२ अभीप्सितानामर्थानां काले युक्तं प्रशस्यते ॥  
म्स्स्_४६९४-१ आदाय करमाढ्येभ्यः कीकटेष्वपि वर्षसि ।  
म्स्स्_४६९४-२ प्रपीय वारि सिन्धुभ्यः स्थलेष्विव घनाघनः ॥  
म्स्स्_४६९५-१ आदाय चापमचलं कृत्वाहीनं गुणं विषमदृष्टिः ।  
म्स्स्_४६९५-२ यश्चित्रमच्युतशरो लक्ष्यमभाङ्क्षीन्नमस्तस्मै ॥  
म्स्स्_४६९६-१ आदाय दण्डं सकलासु दिक्षु योऽयं परिभ्राम्यति भानुभिक्षुः ।  
म्स्स्_४६९६-२ अब्धौ निमज्जन्निव तापसोऽयं सन्ध्याभ्रकाषायमधत्त सायम् ॥  
म्स्स्_४६९७-१ आदाय धनमनल्पं ददानया सुभग तावकं वासः ।  
म्स्स्_४६९७-२ मुग्धा रजकगृहिण्या कृता दिनैः कतिपयैर्निःस्वा ॥  
म्स्स्_४६९८-१ आदाय पत्रं त्वरितं यदि श्वा दूर्वां नवां वा नवगोमयं वा ।  
म्स्स्_४६९८-२ प्रयाति यातुः परतस् तदानीं राजप्रसादं नियतं ब्रवीति ॥  
म्स्स्_४६९९-१ आदाय प्रतिपक्षकीर्तिनिवहान् ब्रह्माण्डमूषान्तरे निर्विघ्नं धमता नितान्तमुदितैः स्वैरेव तेजोऽग्निभिः ।  
म्स्स्_४६९९-२ तत्तादृक्पुटपाकशोधितमिव प्राप्तं गुणोत्कर्षिणां पिण्डस्थं च महत्तरं च भवता निःक्षारतारं यशः ॥  
म्स्स्_४७००-१ आदाय मांसमखिलं स्तनवर्जमङ्गान् मां मुञ्च वागुरिक यामि कुरु प्रसादम् ।  
म्स्स्_४७००-२ सीदन्ति शष्पकवलग्रहणानभिज्ञा मन्मार्गवीक्षणपराः शिशवो मदीयाः ॥  
म्स्स्_४७०१-१ आदाय वकुलगन्धान् अन्धीकुर्वन् पदे पदे भ्रमरान् ।  
म्स्स्_४७०१-२ अयमेति मन्दमन्दं कावेरीवारिपावनः पवनः ॥  
म्स्स्_४७०२-१ आदाय वारि परितः सरितां मुखेभ्यः किं तावदर्जितमनेन दुरर्णवेन ।  
म्स्स्_४७०२-२ क्षारीकृतं च वडवादहने हुतं च पातालकुक्षिकुहरे विनिवेशितं च ॥  
म्स्स्_४७०३-१ आदाय वारि यत एव जहाति भूयस् तत्रैव यः स जलदः प्रथमो जडानाम् ।  
म्स्स्_४७०३-२ वान्तं प्रतीप्सति तदेव तदेव यस्तु स्रोतःपतिः स निरपत्रपसार्थवाहः ॥  
म्स्स्_४७०४-१ आदाय विप्रस्वमपि नाशयेद् राज्यघातिनः ।  
म्स्स्_४७०४-२ आदायास्थि दधीचेस्तु शक्रो दैत्यान् जघान हि ॥  
म्स्स्_४७०५-१ आदायादाय मुक्तास्तदनु शिखिधियादाय माणिक्यवर्गं धूमभ्रान्तिं वहन्त्यः स्ववदनकमलामोदलुब्धालिवृन्दे ।  
म्स्स्_४७०५-२ पक्तुं भिल्ल्यः प्रवृत्ताः सरभसमसकृद् यद्द्विषत्पत्तनेषु ब्रूमः किं कीर्तिपूरं धवलितवसुधं मल्लशाहस्य तस्य ॥  
म्स्स्_४७०६-१ आदायामृतपूर्णमर्कचषकं शोणारविन्दप्रभे पाणाविन्द्रवधूर्विलोक्य च पुनस् तस्मिन् नभःश्यामिकाम् ।  
म्स्स्_४७०६-२ चिक्षेपोपरि कोपतः परिजनेऽसंशोध्य दत्ता सुधेत्य् एनं तं शशिनं प्रशंसति जनस् तत्पाणिमुक्तार्जुनम् ॥  
म्स्स्_४७०७-१ आदावघटितं कार्यं मध्ये सुघटितं मम ।  
म्स्स्_४७०७-२ भूयो विघटितं भूयो भूयाद् घटयितुं प्रभुः ॥  
म्स्स्_४७०८-१ आदावङ्कुरितं पुनः प्रतिपदं पत्रावृतं त्वां मुदा सौरभ्यस्फुरितप्रसूनकलितं दृष्ट्वाथ हृष्टोऽस्म्यहम् ।  
म्स्स्_४७०८-२ किं ब्रूमः फलिते त्वयि द्रुततरं हा हन्त किम्पाक हे भूयो व्याकुलयन्ति कण्टकभराः सर्वत्र तत् किं ब्रुवे ॥  
म्स्स्_४७०९-१ आदावञ्जनपुञ्जलिप्तवपुषां श्वासानिलोल्लासित- प्रोत्सर्पद्विरहानलेन च ततः सन्तापितानां दृशाम् ।  
म्स्स्_४७०९-२ सम्प्रत्येव निषेकमश्रुपयसा देवस्य चेतोभुवो भल्लीनामिव पानकर्म कुरुते कामं कुरङ्गेक्षणा ॥  
म्स्स्_४७१०-१ आदावप्युपचारचाटुविनयालङ्कारशोभान्वितं मध्ये चापि विचित्रवाक्यकुसुमैरभ्यर्चितं निष्फलैः ।  
म्स्स्_४७१०-२ पैशुन्याविनयावमानमलिनं बीभत्समन्ते च यद् दूरे वोऽस्त्वकुलीनसङ्गतमसद्धर्मार्थमुत्पादितम् ॥  
म्स्स्_४७११-१ आदावादिपितामहस्य नियमव्यापारपात्रे जलं पश्चात् पन्नगशायिनो भगवतः पादोदकं पावनम् ।  
म्स्स्_४७११-२ भूयः शम्भुजटाविभूषणमणिर् जह्नोर्महर्षेरियं कन्या कल्मषनाशिनी भगवती भागीरथी दृश्यते ॥  
म्स्स्_४७१२-१ आदावायुः परीक्षेत पश्चाल्लक्षणमुत्तमम् ।  
म्स्स्_४७१२-२ आयुर्हीननराणां च लक्षणैः किं प्रयोजनम् ॥  
म्स्स्_४७१३-१ आदावुत्सृज्य कार्याणि पश्चाच्च प्रार्थयन्ति ये ।  
म्स्स्_४७१३-२ ते लोके हास्यतां यान्ति पलाण्डुहरणादिव ॥  
म्स्स्_४७१४-१ आदावेव गजेन्द्रमौलिविलसद्दण्डा पताकावली पश्चाद् वारणराजधोरणिरतिप्रोद्दामयोधाश्रिता ।  
म्स्स्_४७१४-२ उद्दण्डध्वजलाञ्छिताप्यथ घनीभूता रथानां ततिस् तत्पश्चात् तुरगावली विजयते योधैः समं सर्वतः ॥  
म्स्स्_४७१५-१ आदावेव मनुष्येण वर्तितव्यं यथा क्षमम् ।  
म्स्स्_४७१५-२ यथा नातीतमर्थं वै पश्चात्तापेन युज्यते ॥  
म्स्स्_४७१६-१ आदिकवी चतुरास्यौ कमलजवल्मीकजौ वन्दे ।  
म्स्स्_४७१६-२ लोकश्लोकविधात्रोर् ययोर्भिदा लेशमात्रेण ॥  
म्स्स्_४७१७-१ आदितामजननाय देहिनाम् अन्ततां च दधतेऽनपायिने ।  
म्स्स्_४७१७-२ बिभ्रते भुवमधः सदाथ च ब्रह्मणोऽप्युपरि तिष्ठते नमः ॥  
म्स्स्_४७१८-१ आदितालो जयन्तः स्याच् छृङ्गाररससंयुतः ।  
म्स्स्_४७१८-२ रुद्रसङ्ख्याक्षरपदैर् आयुर्वृद्धिकरः परः ।  
म्स्स्_४७१८-३ एक एव लघुर्यस्मिन्न् आदितालः स कथ्यते ॥  
म्स्स्_४७१९-१ आदित्यचन्द्रहरिशङ्करवासवाद्याः शक्ता न जेतुमतिदुःखकराणि यानि ।  
म्स्स्_४७१९-२ तानीन्द्रियाणि बलवन्ति सुदुर्जयानि ये निर्जयन्ति भुवने बलिनस्त एके ॥  
म्स्स्_४७२०-१ आदित्यचन्द्रावनिजज्ञजीवः शुक्रार्कपुत्रा अपि राहुकेतू ।  
म्स्स्_४७२०-२ कुर्वन्तु नित्यं धनधान्यसौष्ठ्यं दीर्घायुरारोग्यशुभान्यमी वः ॥  
म्स्स्_४७२१-१ आदित्यचन्द्रावनिलानलौ च द्यौर्भूमिरापो हृदयं यमश्च ।  
म्स्स्_४७२१-२ अहश्च रात्रिश्च उभे च सन्ध्ये धर्मश्च जानाति नरस्य वृत्तम् ॥  
म्स्स्_४७२२-१ आदित्यस्य गतागतैरहरहः सङ्क्षीयते जीवितं व्यापारैर्बहुकार्यभारगुरुभिः कालो न विज्ञायते ।  
म्स्स्_४७२२-२ दृष्ट्वा जन्मजराविपत्तिमरणं त्रासश् च नोत्पद्यते पीत्वा मोहमयीं प्रमादमदिरामुन्मत्तभूतं जगत् ॥  
म्स्स्_४७२३-१ आदित्यस्य नमस्कारं ये कुर्वन्ति दिने दिने ।  
म्स्स्_४७२३-२ जन्मान्तरसहस्रेषु दारिद्र्यं नोपजायते ॥  
म्स्स्_४७२४-१ आदित्यस्योदयो गानं ताम्बूलं भारतीकथा ।  
म्स्स्_४७२४-२ इष्टा भार्या सुमित्रं च अपूर्वाणि दिने दिने ॥  
म्स्स्_४७२५-१ आदित्याः किं दशैते प्रलयभयकृतः स्वीकृताकाशदेशाः किं वोल्कामण्डलानि त्रिभुवनदहनायोद्यतानीति भीतैः ।  
म्स्स्_४७२५-२ पायासुर्नारसिंहं वपुरमरगणैर्बिभ्रतः शार्ङ्गपाणेर् दृष्टा दृप्तासुरोरस्तलदरणगलद्रक्तरक्ता नखा वः ॥  
म्स्स्_४७२६-१ आदित्यादपि नित्यदीप्तममृतप्रस्यन्दि चन्द्रादपि त्रैलोक्याभरणं मणेरपि तमःकाषं हुताशादपि ।  
म्स्स्_४७२६-२ विश्वालोकि विलोचनादपि परब्रह्मस्वरूपादपि स्वान्तानन्दनमस्तु धाम जगतस्तोषाय सारस्वतम् ॥  
म्स्स्_४७२७-१ आदित्यादिग्रहाः सर्वे नक्षत्राणि च राशयः ।  
म्स्स्_४७२७-२ आयुः कुर्वन्तु ते नित्यं यस्यैषा जन्मपत्रिका ॥  
म्स्स्_४७२८-१ आदित्याद्या ग्रहाः सर्वे यथा तुष्यन्ति दानतः ।  
म्स्स्_४७२८-२ सर्वस्वेऽपि न तुष्येत जामाता दशमो ग्रहः ॥  
म्स्स्_४७२८अ-१ आदित्याय तमः सृष्टं मेघाय ग्रीष्मशोषणम् ।   
म्स्स्_४७२८अ-२ मार्गश्रमस् तु वृक्षाय दुःखिनस् तूपकारिणे ॥  
म्स्स्_४७२९-१ आदित्योऽयं स्थितो मूढाः स्नेहं कुरुत मा भयम् ।  
म्स्स्_४७२९-२ बहुरूपो मुहूर्तश्च जीवेतापि कदाचन ॥  
म्स्स्_४७३०-१ आदिमत्स्यः स जयताद् यः श्वासोच्छ्वासितैर्जलैः ।  
म्स्स्_४७३०-२ गगने विदधेऽम्भोधिं गगनं च महोदधौ ॥  
म्स्स्_४७३१-१ आदिमध्यनिधनेषु सौहृदं सज्जने भवति नेतरे जने ।  
म्स्स्_४७३१-२ छेदतापननिघर्षताडनैर् नान्यभावमुपयाति काञ्चनम् ॥  
म्स्स्_४७३२-१ आदिमध्यान्तरहितं दशाहीनं पुरातनम् ।  
म्स्स्_४७३२-२ अद्वितीयमहं वन्दे मद्वस्त्रसदृशं हरिम् ॥  
म्स्स्_४७३३-१ आदिमध्यावसाने च नैव गच्छति विक्रियाम् ।  
म्स्स्_४७३३-२ अत एव कुलीनानां नृपाः कुर्वन्ति सङ्ग्रहम् ॥  
म्स्स्_४७३४-१ आदिराजयशोबिम्बम् आदर्शं प्राप्य वाङ्मयम् ।  
म्स्स्_४७३४-२ तेषामसन्निधानेऽपि न स्वयं पश्य नश्यति ॥  
म्स्स्_४७३५-१ आदीप्तवह्निसदृशैर्मरुतावधूतैः सर्वत्र किंशुकवनैः कुसुमावनम्रैः ।  
म्स्स्_४७३५-२ सद्यो वसन्तसमयेन समागतेयं रक्तांशुका नववधूरिव भाति भूमिः ॥  
म्स्स्_४७३६-१ आदीर्घेण चलेन वक्रगतिना तेजस्विना योगिना नीलाब्जद्युतिनाहिना वरमहं दृश्यो न तच्चक्षुषा ।  
म्स्स्_४७३६-२ दष्टे सन्ति चिकित्सका दिशि दिशि प्रायेण धर्मार्थिनो मुग्धाक्षीक्षणवीक्षितस्य नहि मे वैद्यो न चाप्यौषधम् ॥  
म्स्स्_४७३७-१ आदूरात् प्रतिपान्थमाहितदृशः प्रत्याशयोन्मीलति ध्वान्ते स्वान्तमहर्व्ययेऽपि न परावृत्तं कुरङ्गीदृशः ।  
म्स्स्_४७३७-२ तस्या निःसहबाहुवल्लिविगलद्धम्मिल्लवद् भङ्गुर- ग्रीवं दीर्घमजीववत् प्रियसखीवर्गेण नीतं वपुः ॥  
म्स्स्_४७३८-१ आदृतकुपितभवानी- कृतकरमालादिबन्धनव्यसनः ।  
म्स्स्_४७३८-२ केलिकलाकलहादौ देवो वः शङ्करः पायात् ॥  
म्स्स्_४७३९-१ आदृता नखपदैः परिरम्भाश् चुम्बितानि घनदन्तनिपातैः ।  
म्स्स्_४७३९-२ सौकुमार्यगुणसम्भृतकीर्तिर् वाम एव सुरतेष्वपि कामः ॥  
म्स्स्_४७४०-१ आ दृष्टिप्रसरात् प्रियस्य पदवीमुद्वीक्ष्य निर्विण्णया विश्रान्तेषु पथिष्वहःपरिणतौ ध्वान्ते समुत्सर्पति ।  
म्स्स्_४७४०-२ गत्वैकं सशुचा गृहं प्रति पदं पान्थस्त्रियास्मिन् क्षणे मा भूदागत इत्यमन्दवलितग्रीवं पुनर्वीक्षितम् ॥  
म्स्स्_४७४१-१ आदेयस्य प्रदेयस्य कर्तव्यस्य च कर्मणः ।  
म्स्स्_४७४१-२ क्षिप्रमक्रियमाणस्य कालः पिबति तद्रसम् ॥  
म्स्स्_४७४२-१ आदेहदाहं कुसुमायुधस्य विधाय सौन्दर्यकथादरिद्रम् ।  
म्स्स्_४७४२-२ त्वदङ्गशिल्पात् पुनरीश्वरेण चिरेण जाने जगदन्वकम्पि ॥  
म्स्स्_४७४३-१ आदौ कुलं परीक्षेत ततो विद्यां ततो वयः ।  
म्स्स्_४७४३-२ शीलं धनं ततो रूपं देशं पश्चात् विवाहयेत् ॥  
म्स्स्_४७४४-१ आदौ गृहीतपाणिः पश्चादारूढजघनकटिभागा ।  
म्स्स्_४७४४-२ नखमुखलालनसुखदा सा किं रामास्ति नैव भोः पामा ॥  
म्स्स्_४७४५-१ आदौ चित्ते ततः काये सतां सञ्जायते जरा ।  
म्स्स्_४७४५-२ असतां च पुनः काये नैव चित्ते कदाचन ॥  
म्स्स्_४७४६-१ आदौ छायातिदीर्घापि प्राच्यामल्पतरा ततः ।  
म्स्स्_४७४६-२ तथा मैत्र्यसतामादौ दीर्घाप्यल्पतरा भवेत् ॥  
म्स्स्_४७४७-१ आदौ तद्धितकृत् स्नेहं कार्यं स्नेहमनन्तरम् ।  
म्स्स्_४७४७-२ कृत्वा सधर्मवादं च मध्यस्थः साधयेद्धितम् ॥  
म्स्स्_४७४८-१ आदौ तन्व्यो बृहन्मध्या विस्तारिण्यः पदे पदे ।  
म्स्स्_४७४८-२ यायिन्यो न निवर्तन्ते सतां मैत्र्यः सरित्समाः ॥  
म्स्स्_४७४९-१ आदौ तातो वरं पश्येत् ततो वित्तं ततः कुलम् ।  
म्स्स्_४७४९-२ यदि कश्चिद् वरे दोषः किं धनेन कुलेन किम् ॥  
म्स्स्_४७५०-१ आदौ तावद् व्यापारस्था यमवरुणधनदसदृशा भवन्त्यतिगर्विता मानोन्मत्ता दर्पोत्सिक्ताः परिभवहरणनिरता भवन्त्यतिदारुणाः ।  
म्स्स्_४७५०-२ भ्रष्टास्तेभ्यो व्यापारेभ्यो हतिनिगडनियतचरणास् तथा लगुडार्दिता लम्बैः कूर्चैर्दीनैर्वक्त्रैर्मुनय इव शमदमरता भवन्त्यतिभद्रकाः ॥  
म्स्स्_४७५१-१ आदौ तु मन्दमन्दानि मध्ये समरसानि च ।  
म्स्स्_४७५१-२ अन्ते स्नेहायमानानि सङ्गतान्युत्तमैः सह ॥  
म्स्स्_४७५२-१ आदौ तु रमणीयानि मध्ये तु विरसानि च ।  
म्स्स्_४७५२-२ अन्ते वैरायमाणानि सङ्गतानि खलैः सह ॥  
म्स्स्_४७५३-१ आदौ दर्शयति नतिं यान्ती यान्ती समुन्नतिं धत्ते ।  
म्स्स्_४७५३-२ अनुकूलापि वराही चिरेण तुच्छं फलं धत्ते ॥  
म्स्स्_४७५४-१ आदौ धर्मे प्रमाणं विविधविधिभिदाशेषतां च प्रयुक्तिं पौर्वापर्याधिकारौ तदनु बहुविधं चातिदेशं तथोहम् ।  
म्स्स्_४७५४-२ बाधं तन्त्रं प्रसङ्गं नयमनयशतैः सम्यगालोचयद्भ्यो भिन्ना मीमांसकेभ्यो विदधति भुवि के सादरं वेदरक्षाम् ॥  
म्स्स्_४७५५-१ आदौ नमस्कृतिः पश्चाद् आशंसावचनानि च ।  
म्स्स्_४७५५-२ सुभाषितप्रशंसा च कविकाव्यस्तुतिस् ततः ॥  
म्स्स्_४७५६-१ आदौ नम्रस् ततह् स्तब्धः कार्यकाले च निष्ठुरः ।  
म्स्स्_४७५६-२ कृते कार्ये पुनर्नम्रः शिश्नतुल्यो वणिग्जनः ॥  
म्स्स्_४७५७-१ आदौ नम्राः पुनर्वक्राः स्वीयकार्येषु तत्पराः ।  
म्स्स्_४७५७-२ कार्यान्ते च पुनर्वक्राः काण्वास्तु प्राणघातकाः ॥  
म्स्स्_४७५८-१ आदौ न वाप्रणयिनां प्रणयो विधेयो दत्तोऽथवा प्रतिदिनं परिपोषणीयः ।  
म्स्स्_४७५८-२ उत्क्षिप्य यत् क्षिपति तत् प्रकरोति लज्जां भूमौ स्थितस्य पतनाद् भयमेव नास्ति ॥  
म्स्स्_४७५९-१ आदौ नेच्छति नोज्झति स्मरकथां व्रीडाविमिश्रालसा मध्ये ह्रीपरिवर्जिताभ्युपरमे लज्जाविनम्रानना ।  
म्स्स्_४७५९-२ भावैर्नैकविधैः करोत्यभिनयं भूयश्च या सादरा बुद्ध्वा पुम्प्रकृतिं यानुचरति ग्लानेतरैश्चेष्टितैः ॥  
म्स्स्_४७६०-१ आदौ पत्रविचित्रितः पुनरसौ मुग्धप्रसूनाङ्कितः पश्चात् स्निग्धफलोद्गमे घनरसैः सिक्तो मया सर्वतः ।  
म्स्स्_४७६०-२ दानोन्मत्तदुरन्तवारणकटीसङ्घट्टनैः केवलं सोऽयं घूर्णित एव दैववशतो माकन्दभूमीरुहः ॥  
म्स्स्_४७६१-१ आदौ प्रेमकषायिता हरमुखव्यापारलोला शनैर् व्रीडाभारविधूर्णिता मुकुलिता धूमोद्गमव्याजतः ।  
म्स्स्_४७६१-२ पत्युः सम्मिलिता दृशा सरभसव्यावर्तनव्याकुला पार्वत्याः परिणीतिमङ्गलविधौ दृष्टिः शिवायास्तु वः ॥  
म्स्स्_४७६२-१ आदौ बुध्येत पणितः पणमानश्च कारणम् ।  
म्स्स्_४७६२-२ ततो वितर्क्योभयतो मतः श्रेयस् ततो व्रजेत् ॥  
म्स्स्_४७६३-१ आदौ मज्जनचीरहारतिलकं नेत्राञ्जनं कुण्डलं नासामौक्तिकमालतीविकरणं झङ्कारकं नूपुरम् ।  
म्स्स्_४७६३-२ अङ्गे चन्दनचर्चितं मणिगणः क्षुद्रावलिर्घण्टिका ताम्बूलं करकङ्कणं चतुरता शृङ्गारकाः षोडश ॥  
म्स्स्_४७६४-१ आदौ माता गुरोः पत्नी ब्रह्मणी राजपत्निका ।  
म्स्स्_४७६४-२ धेनुर्धात्री तथा पृथ्वी सप्तैता मातरः स्मृताः ॥  
म्स्स्_४७६५-१ आदौ मानपरिग्रहेण गुरुणा दूरं समारोपिता पश्चात्तापभरेण तानवकृता नीता परं लाघवम् ।  
म्स्स्_४७६५-२ उत्सङ्गान्तरवर्तिनामनुगमात् सम्पीडिता गामिमां सर्वाङ्गप्रणयप्रियामिव तरुच्छाया समालम्बते ॥  
म्स्स्_४७६६-१ आदौ यादोनिवासोक्तिः पारावारवरोक्तयः ।  
म्स्स्_४७६६-२ क्षीरनीरनिधेरुक्तिर् नद्युक्तिर्जाह्नव्युक्तयः ॥  
म्स्स्_४७६७-१ आदौ रक्तं पुना रक्तं मध्य उज्ज्वलभास्वरम् ।  
म्स्स्_४७६७-२ दुर्निरीक्ष्यप्रभावं तं दृश्यं द्रष्टारमाश्रये ॥  
म्स्स्_४७६८-१ आदौ राजेत्यधीराक्षि पार्थिवः कोऽपि गीयते ।  
म्स्स्_४७६८-२ सनातनश्च नैवासौ राजा नापि सनातनः ॥  
म्स्स्_४७६९-१ आदौ रूपविनाशिनी कृशकरी कामस्य विध्वंसिनी प्रज्ञामान्द्यकरी तपःक्षयकरी धर्मस्य निर्मूलिनी ।  
म्स्स्_४७६९-२ पुत्रभ्रातृकलत्रभेदनकरी लज्जाङ्कुरच्छेदिनी सा मां पीडति सर्वदोषजननी प्राणापहन्त्री क्षुधा ॥  
म्स्स्_४७७०-१ आदौ रूपविनाशिनी कृशकरी कामाङ्कुरच्छेदिनी पुत्रामित्रकलत्रभेदनकरी गर्वाङ्कुरच्छेदिनी ।  
म्स्स्_४७७०-२ कामं मन्दकरी तपःक्षयकरी धर्मस्य निर्मूलनी सा मां सम्प्रति सर्वरोगजननी प्राणापहन्त्री क्षुधा ॥  
म्स्स्_४७७१-१ आदौ लज्जयति कृतं मध्ये परिभवति रिक्तमवसाने ।  
म्स्स्_४७७१-२ खलसङ्गतस्य कथयत यदि सुस्थितमस्ति किञ्चिदपि ॥  
म्स्स्_४७७२-१ आदौ वरं निर्धनत्वं धनिकत्वमनन्तरम् ।  
म्स्स्_४७७२-२ तथादौ पादगमनं यानगत्वमनन्तरम् ।  
म्स्स्_४७७२-३ सुखाय कल्पते नित्यं दुःखाय विपरीतकम् ॥  
म्स्स्_४७७३-१ आदौ वितत्य चरणौ विनमय्य कण्ठम् उत्थाप्य वक्त्रमभिहत्य मुहुश्च वत्साः ।  
म्स्स्_४७७३-२ मात्रा विवर्तितमुखं मुखलिह्यमान- पश्चार्धसुस्थमनसः स्तनमुत्पिबन्ति ॥  
म्स्स्_४७७४-१ आदौ विस्मयनिस्तरङ्गमनु च प्रेङ्खोलितं साध्वसैर् व्रीडानम्रमथ क्षणं प्रविकसत्तारं दिदृक्षारसैः ।  
म्स्स्_४७७४-२ आकृष्टं सहजाभिजात्यकलनात् प्रेम्णा पुरह् प्रेरितं चक्षुर्भूरि कथङ्कथञ्चिदगमत् प्रेयांसमेणीदृशः ॥  
म्स्स्_४७७५-१ आदौ वेश्या पुनर्दासी पश्चाद् भवति कुट्टिनी ।  
म्स्स्_४७७५-२ सर्वोपायपरिक्षीणा वृद्धा नारी पतिव्रता ॥  
म्स्स्_४७७६-१ आदौ हालाहलहुतभुजा दत्तहस्तावलम्बो बाल्ये शम्भोर्निटिलमहसा बद्धमैत्रीनिरूढः ।  
म्स्स्_४७७६-२ प्रौढो राहोरपि मुखविषेणान्तरङ्गीकृतो यः सोऽयं चन्द्रस् तपति किरणैर्मामिति प्राप्तमेतम् ॥  
म्स्स्_४७७७-१ आद्यः कोपस्तदनु मदनस्त्वद्वियोगस् तृतीयः शान्त्यै दूतीवचनमपरः पञ्चमः शीतभानुः ।  
म्स्स्_४७७७-२ इत्थं बाला निरवधि परं त्वां फलं प्रार्थयन्ती हा हा पञ्चज्वलनमधुना सेवते योगिनीव ॥  
म्स्स्_४७७८-१ आद्यः प्रवेशसमयः स कलेर्युगस्य प्राप्तस्तिरस्कृतबहूदकहंससार्थः ।  
म्स्स्_४७७८-२ आहूय सादरतया तपसोऽन्ति मेऽह्नि काणो द्विजः प्रतिगृहं बत यत्र पूज्यः ॥  
म्स्स्_४७७९-१ आद्यकालिकया बुद्ध्या दूरे श्व इति निर्भयाः ।  
म्स्स्_४७७९-२ सर्वभक्षा न पश्यन्ति कर्मभूमिं विचेतसः ॥  
म्स्स्_४७८०-१ आद्यन्तौ च तदाद्यन्तौ तदाद्यन्तौ च मध्यमौ ।  
म्स्स्_४७८०-२ वह्नीन्दुवायुवरुणपुत्रौ पितृसमप्रभौ ॥  
म्स्स्_४७८१-१ आद्याद्यस्य गुणं तेषाम् अवाप्नोति परः परः ।  
म्स्स्_४७८१-२ यो यो यावतिथश्चैषां स स तावद् गुणः स्मृतः ॥  
म्स्स्_४७८२-१ आद्यूनस्तमसां चकोररमणीरागाब्धिमन्थाचलो जीवातुर्जलजस्य वासवदिशाशैलेन्द्रचूडामणिः ।  
म्स्स्_४७८२-२ आदेष्टा श्रुतिकर्मणां कुमुदिनीशोकाग्निपूर्णाहुतिर् देवः सोमरसायनं विजयते विश्वस्य बीजं रविः ॥  
म्स्स्_४७८३-१ आद्ये जग्मुषि ताम्रचूडरटिते श्रोत्रं प्रबुद्धा जवात् किञ्चिद् वासवदिङ्मुखं प्रविकसद् दृष्ट्वा गवाक्षाध्वना ।  
म्स्स्_४७८३-२ सन्त्रासेन समीरिता प्रियतमप्रेम्णा च रुद्धा शनैर् उत्थानोपनिवेशनानि कुरुते तल्पे मुहुः पांसुला ॥  
म्स्स्_४७८४-१ आद्येन हीना जलधावदृश्यं मध्येन हीनं भुवि वर्णनीयम् ।  
म्स्स्_४७८४-२ अन्तेन हीनं ध्वनते शरीरं हेमाभिधः स श्रियमातनोतु ॥  
म्स्स्_४७८५-१ आद्ये बद्धा विरहदिवसे या शिखा दाम हित्वा शापस्यान्ते विगलितशुचा या मयोद्वेष्टनीया ।  
म्स्स्_४७८५-२ स्पर्शक्लिष्टामयमितनखेनासकृत् सारयन्तीं गण्डाभोगात् कठिनविषयामेकवेणीं करेण ॥  
म्स्स्_४७८६-१ आद्ये यामे तु शङ्खः स्यान् महाशङ्खो द्वितीयके ।  
म्स्स्_४७८६-२ पद्मस्तृतीयके यामे महापद्मश् चतुर्थके ॥  
म्स्स्_४७८७-१ आद्यैर्मद्विहितैः पद्यैः कियद्भिरपरैरपि ।  
म्स्स्_४७८७-२ युता पद्धतिरेषास्तु सज्जनानन्ददायिनी ॥  
म्स्स्_४७८८-१ आद्योऽध्रुवस् ततो मण्ठः प्रतिमण्ठो निसारुकः ।  
म्स्स्_४७८८-२ अडतालस् ततो राग एकताली च सम्मता ॥  
म्स्स्_४७८९-१ आद्योऽन्तस्थोऽप्यनन्तं दिशति फलमसावद्वितीयं द्वितीयस् तार्तीयीकः पवर्गप्रकृतिरपि बलेनापवर्गं प्रसूते ।  
म्स्स्_४७८९-२ तुर्यश्चातुर्यभाजां विसृजति चतुरः श्रोत्रपान्थः पुमर्थान् राम त्वन्नामवर्णा जगति कतिपयं कौतुकं तन्वते न ॥  
म्स्स्_४७९०-१ आ द्वीपात् परतोऽप्यमी नृपतयः सर्वे समभ्यागताः कन्येयं कलधौतकोमलरुचिः कीर्तेश्च लाभः परः ।  
म्स्स्_४७९०-२ नाकृष्टं न च टङ्कितं न नमितं नोत्थापितं स्थानतः केनापीदमहो महद् धनुरिदं निर्वीरमुर्वीतलम् ॥  
म्स्स्_४७९१-१ आधत्ते दनुसूनुसूदनभुजाकेयूरवज्राङ्कुर- व्यूहोल्लेखपदावलीवलिमयैरङ्गैर्मुदं मन्दरः ।  
म्स्स्_४७९१-२ आधारीकृतकूर्मपृष्ठकषणप्रक्षीणमूलोऽधुना जानीमः परतः पयोधिमथनादुच्चैस्तरोऽयं गिरिः ॥  
म्स्स्_४७९२-१ आधर्मिकः कदर्यो गुणविमुखः परुषवागनेकमतिः ।  
म्स्स्_४७९२-२ भुङ्क्ते सम्पदमीदृग् ब्रूत नृकारः किमस्ति दैवं वा ॥  
म्स्स्_४७९३-१ आधातुं विनयं निरागसि नरे कुप्यन्तु नामेश्वरास् तेन स्वाशयशुद्धिरेव सुकरा प्रायः प्रभूणां पुरः ।  
म्स्स्_४७९३-२ मिथ्यामानिनि मन्यसे यदि तदा नित्यं मनोवर्तिनी ध्याता तामरसाक्षि चित्रपटके का वा त्वदन्या मया ॥  
म्स्स्_४७९४-१ आधातुर्भुवनं तदेतदखिलं चक्षुष्मदाकीटकाद् दिव्यं चक्षुरनन्यलभ्यमुभयत्रास्ते परं दुःसहम् ।  
म्स्स्_४७९४-२ फाले भूतपतेर्मनोभवमुखक्षुद्रक्षयोज्जागरं बाणे च प्रतिराजदर्पदलनं बल्लालपृथ्वीपतेः ॥  
म्स्स्_४७९५-१ आधाय कोमलकराम्बुजकेलिनालीम् आलीसमाजमधिकृत्य समालपन्ती ।  
म्स्स्_४७९५-२ मन्दस्मितेन मयि साचिविलोकितेन चेतश्चकोरनयना चुलुकीचकार ॥  
म्स्स्_४७९६-१ आधाय दुग्धकलशे मन्थानं श्रान्तदोर्लता गोपी ।  
म्स्स्_४७९६-२ अप्राप्तपारिजाता दैवे दोषं निवेशयति ॥  
म्स्स्_४७९७-१ आधाय द्रुतमाकृतेरुपशमाद् विश्वासनं सन्निधौ एकैकं शफरं बकोटकपटाचार्यो जिघृक्षन् मुहुः ।  
म्स्स्_४७९७-२ औदासीन्यनिवेदनाय निदधद् दिक्षु क्षणं चक्षुषी चञ्च्वा किञ्च परामृशन् वपुरयं गाम्भीर्यमभ्यस्यति ॥  
म्स्स्_४७९८-१ आधाय मूर्धनि वृथैव भरं महान्तं मूर्खा निमज्जथ कथं भवसागरेऽस्मिन् ।  
म्स्स्_४७९८-२ विन्यस्य भारमखिलं पदयोर्जनन्या विस्रब्धमुत्तरत पल्वलतुल्यमेनम् ॥  
म्स्स्_४७९९-१ आधारः कन्दमित्युक्तं स्वाधिष्ठानं च जन्मभूः ।  
म्स्स्_४७९९-२ नाभिस्तु मणिपूराख्यं हृदयं विद्ध्यनाहतम् ॥  
म्स्स्_४८००-१ आधारजन्मभूतानि हृत्कण्ठस्तालुनासिके ।  
म्स्स्_४८००-२ भ्रूमध्ये मस्तकद्वारं दशस्थानेषु धारणा ॥  
म्स्स्_४८०१-१ आधाराय धरावकाशविधयेऽप्याकाशमालोकने भास्वानात्ममहत्त्वसाधनविधावन्ये गुणाः केचन ।  
म्स्स्_४८०१-२ इत्यस्मिन्नुपकारकारिणि सदा वर्गे परं दुस्त्यजे दैन्यव्रीडकलङ्कमुज्झतु कथं चेतो महाचेतसाम् ॥  
म्स्स्_४८०२-१ आधारे हृदये शिखापरिसरे सन्धाय मेधामयि त्रेधा बीजतनूमनूनकरुणापीयूषकल्लोलिनीम् ।  
म्स्स्_४८०२-२ त्वां मातर्जपतो निरङ्कुशनिजाद्वैतामृतास्वादन- प्रज्ञाम्भश्चुलुकैः स्फुरन्तु पुलकैरङ्गानि तुङ्गानि मे ॥  
म्स्स्_४८०३-१ आधिक्यादधरसुधा स्खलेदिति प्राप्तशङ्कया विधिना ।  
म्स्स्_४८०३-२ रचितं तदुपष्टम्भे चिबुकं पाटीरमादधता ॥  
म्स्स्_४८०४-१ आधिक्षामां विरहशयने सन्निकीर्णैकपार्श्वां प्राचीमूले तनुमिव कलामात्रशेषां हिमांशोः ।  
म्स्स्_४८०४-२ नीता रात्रिः क्षण इव मया सार्धमिच्छारतैर्या तामेवोष्णैर्विरहमहतीमश्रुभिर्यापयन्तीम् ॥  
म्स्स्_४८०५-१ आधिव्याधिपरीताय अद्य श्वो वा विनाशिने ।  
म्स्स्_४८०५-२ को हि नाम शरीराय धर्मापेतं समाचरेत् ॥  
म्स्स्_४८०६-१ आधिव्याधिशतैर्वयस्यतितरामारोग्यमुन्मूल्यते लक्ष्मीर्यत्र पतत्रिवच् च विवृतद्वारा इव व्यापदः ।  
म्स्स्_४८०६-२ जातं जातमवश्यमाशु विवशं मृत्युः करोत्यात्मसात् तत् किं नाम निरङ्कुशेन विधिना यन् निर्मितं सुस्थिरम् ॥  
म्स्स्_४८०७-१ आधूतकेसरो हस्ती तीक्ष्णशृङ्गस्तुरङ्गमः ।  
म्स्स्_४८०७-२ गुरुसारोऽयमेरण्डो निःसारः खदिरद्रुमः ॥  
म्स्स्_४८०८-१ आधूतसस्वेदकरोत्पलायाः स्मितावगूढप्रतिकूलवाचः ।  
म्स्स्_४८०८-२ प्रियो विहायाधरमायताक्ष्याः पपौ चिराय प्रतिषेधमेव ॥  
म्स्स्_४८०९-१ आ धूमाद् विनिवर्तन्ते सुहृदो बान्धवैः सह ।  
म्स्स्_४८०९-२ येन तत् सह गन्तव्यं तत् कर्म सुकृतं कुरु ॥  
म्स्स्_४८१०-१ आधोरणाङ्कुशभयात् करिकुम्भयुग्मं जातं पयोधरयुगं हृदयेऽङ्गनानाम् ।  
म्स्स्_४८१०-२ तत्रापि वल्लभनखक्षतभेदभिन्नं नैवान्यथा भवति यल्लिखितं विधात्रा ॥  
म्स्स्_४८११-१ आधोरणानां गजसन्निपाते शिरांसि चक्रैर्निशितैः क्षुराग्रैः ।  
म्स्स्_४८११-२ हृतान्यपि श्येननखाग्रकोटि- व्यासक्तकेशानि चिरेण पेतुः ॥  
म्स्स्_४८१२-१ आध्मातोद्धतदाववह्निसुहृदः कीर्णोष्णरेणूत्कराः सन्तप्ताध्वगमुक्तखेदविषमश्वासोष्मसंवादिनः ।  
म्स्स्_४८१२-२ तृष्णार्ताजगरायतास्यकुहरक्षिप्रप्रवेशोत्क् अटाः भ्रूभङ्गैरिव तर्जयन्ति पवनाः प्लुष्टस्थलीकज्जलैः ॥  
म्स्स्_४८१३-१ आननं मृगशावाक्ष्या वीक्ष्य लोलालकावृतम् ।  
म्स्स्_४८१३-२ भ्रमद्भ्रमरसम्भारं स्मरामि सरसीरुहम् ॥  
म्स्स्_४८१४-१ आननर्त पुरा शम्भुर् गोविन्दो रासकृत्तथा ।  
म्स्स्_४८१४-२ ब्रह्मा पशुत्वमापन्नः स्त्रीभिः को न विडम्बितः ॥  
म्स्स्_४८१५-१ आननस्य मम चेदनौचिती निर्दयं दशनदंशदायिनः ।  
म्स्स्_४८१५-२ शोध्यते सुदति वैरमस्य तत् किं त्वया वद विदश्य नाधरम् ॥  
म्स्स्_४८१६-१ आननानि हरिणीनयनानाम् अद्भुतानि च समीक्ष्य जगत्याम् ।  
म्स्स्_४८१६-२ लज्जयेव घनमण्डललीनो मन्दमन्दमहहेन्दुरुदेति ॥  
म्स्स्_४८१७-१ आननेन्दुशशलक्ष्म कपोले सादरं विरचितं तिलकं यत् ।  
म्स्स्_४८१७-२ तत्प्रिये विरचितावधिभङ्गे धौतमीक्षणजलैस्तरलाक्ष्याः ॥  
म्स्स्_४८१८-१ आननैर्विचकसे हृषिताभिर् वल्लभानभि तनूभिरभावि ।  
म्स्स्_४८१८-२ आर्द्रतां हृदयमाप च रोषो लोलति स्म वचनेषु वधूनाम् ॥  
म्स्स्_४८१९-१ आनन्दं कुमुदादीनाम् इन्दुः कन्दलयन्नयम् ।  
म्स्स्_४८१९-२ लङ्घयत्यम्बराभोगं हनूमानिव सागरम् ॥  
म्स्स्_४८२०-१ आनन्दं कृतमेव कैरवकुलं प्रोल्लासितो वारिधिः सन्तापं तपनोपलस्य शमितः कान्त्या दिशोऽलङ्कृताः ।  
म्स्स्_४८२०-२ एतेनाभ्युदयेन चन्द्र भवता त्रैलोक्यमाप्यायितं कैवल्यं कमलस्य दैवघटितं नात्रापि निन्द्यो भवान् ॥  
म्स्स्_४८२१-१ आनन्दं दधति मुखे करोदकेन श्यामाया दयिततमेन सिच्यमाने ।  
म्स्स्_४८२१-२ ईर्ष्यन्त्या वदनमसिक्तमप्यनल्प- स्वेदाम्बुस्नपितमजायतेतरस्याः ॥  
म्स्स्_४८२२-१ आनन्दं विदुषां तनोति तनुते कर्णज्वरं विद्विषां श्रीमानादिवराहपादसरसीजन्म प्रणामं मुहुः ।  
म्स्स्_४८२२-२ सद्बन्धुर्गुणसिन्धुरन्धलगुडो धर्मस्य वर्त्मावनेः श्रीमल्लक्ष्मणसेनदक्षिणभुजादण्डोऽपि दण्डे कटुः ॥  
म्स्स्_४८२३-१ आनन्दं सदनं सुताश्च सुधियः कान्ता न दुर्भाषिणी सन्मित्रं सुधनं स्वयोषिति रतिश्चाज्ञापराः सेवकाः ।  
म्स्स्_४८२३-२ आतिथ्यं शिवपूजनं प्रतिदिनं मिष्टान्नपानं गृहे साधोः सङ्गमुपासते च सततं धन्यो गृहस्थाश्रमः ॥  
म्स्स्_४८२४-१ आनन्दकन्दमकरन्दकरम्बितानि पङ्केरुहाणि परिहृत्य समागतस् त्वम् ।  
म्स्स्_४८२४-२ सौरभ्यसारि सहकारि तथा विधेयं येनोपहासविषयो न भवेद् द्विरेफः ॥  
म्स्स्_४८२५-१ आनन्दकन्दमखिलश्रुतिसारमेकम् अध्यात्मदीपमतिदुस्तरमञ्जनाभम् ।  
म्स्स्_४८२५-२ आकृष्य सान्द्रकुचयोः परिरभ्य कामं सम्प्राप्य गोपवनिता बत पुण्यपुञ्जाः ॥  
म्स्स्_४८२६-१ आनन्दकारि मदनज्वरदर्पहारि पीयूषपङ्कपरिहासरसानुकारि ।  
म्स्स्_४८२६-२ प्रेमप्रसारि परमाभ्युदयानुकारि वामभ्रुवां हरति किं न मनो विकारि ॥  
म्स्स्_४८२७-१ आनन्द क्वचिदञ्च मुञ्च हृदयं चातुर्य धैर्य त्वया स्थेयं क्वेति विचार्यतां रसिकते निर्याहि पर्याकुला ।  
म्स्स्_४८२७-२ रक्ताम्भोजपरीतषट्पदनदत्पक्षोपमानक्षम- क्षुभ्यत्पक्ष्मचलाचलेक्षणयुगं पश्यामि तस्या मुखम् ॥  
म्स्स्_४८२८-१ आनन्दजः शोकजमश्रु बाष्पस् तयोरशीतं शिशिरो बिभेद ।  
म्स्स्_४८२८-२ गङ्गासरय्वोर्जलमुष्णतप्तं हिमाद्रिनिस्यन्द इवावतीर्णः ॥  
म्स्स्_४८२९-१ आनन्दताण्डवपुरे द्रविडस्य गेहे चित्रं वसिष्ठवनितासममाज्यपात्रम् ।  
म्स्स्_४८२९-२ विद्युल्लतेव परिनृत्यति तत्र दर्वी धारां विलोकयति योगबलेन सिद्धः ॥  
म्स्स्_४८३०-१ आनन्दधामनि चिदेकरसेऽद्वितीये तस्मिन् पदेऽस्तु मम चित्तमगोचरेऽपि ।  
म्स्स्_४८३०-२ यत् सद्व्रजस्थितिजुषां सुहृदां कुमारा- दीनामधीनमिव गोचरतामुपैति ॥  
म्स्स्_४८३१-१ आनन्दबाष्परोमाञ्चौ यस्य स्वेच्छावशंवदौ ।  
म्स्स्_४८३१-२ किं तस्य साधनैरन्यैः किङ्कराः सर्वपार्थिवाः ॥  
म्स्स्_४८३२-१ आनन्दममन्दमिमं कुवलयदललोचने ददासि त्वम् ।  
म्स्स्_४८३२-२ विरहस्त्वयैव जनितस् तापयतितरां शरीरं मे ॥  
म्स्स्_४८३३-१ आनन्दमात्रमकरन्दमनन्तगन्धं योगीन्द्रसुस्थिरमिलिन्दमपास्तबन्धम् ।  
म्स्स्_४८३३-२ वेदान्तसूर्यकिरणैकविकासशीलं हेरम्बपादशरदम्बुजमानतोऽस्मि ॥  
म्स्स्_४८३४-१ आनन्दमादधतमायतलोचनानाम् आनीलमावलितकन्धरमात्तवंशम् ।  
म्स्स्_४८३४-२ आपादमा मुकुटमाकलितामृतौघम् आकारमाकलयताममुमन्तरं नः ॥  
म्स्स्_४८३५-१ आनन्दमिश्रमदनज्वरदीपनानि गाढानुरागरसवन्ति तदा तदा च ।  
म्स्स्_४८३५-२ स्नेहाङ्कनानि मम मुग्धदृशश्च कण्ठे कष्टं स्मरामि तव तानि गतागतानि ॥  
म्स्स्_४८३६-१ आनन्दमुग्धनयनां श्रियमङ्कभित्तौ बिभ्रत् पुनातु भवतो भगवान् नृसिंहः ।  
म्स्स्_४८३६-२ यस्यावलोकनविलासवशादिवासीद् उत्सन्नलाञ्छनमृगः कमलामुखेन्दुः ॥  
म्स्स्_४८३७-१ आनन्दमृगदावाग्निः शीलशाखिमदद्विपः ।  
म्स्स्_४८३७-२ ज्ञानदीपमहावायुर् अयं खलसमागमः ॥  
म्स्स्_४८३८-१ आनन्दयति कोऽत्यर्थं सज्जनानेव भूतले ।  
म्स्स्_४८३८-२ प्रबोधयति पद्मानि तमांसि च निहन्ति कः ॥  
म्स्स्_४८३९-१ आनन्दयति सत्त्वानि यो हि मङ्गलमञ्जुवाक् ।  
म्स्स्_४८३९-२ निन्दामेष्यति लोके सः परवाक्यनिगूहकः ॥  
म्स्स्_४८४०-१ आनन्दयन्तमरविन्दवनानि धूपैर् उद्वेजयन्तमसकृन्नवकैरवाणि ।  
म्स्स्_४८४०-२ प्रक्षालयन्तमभितो भुवनानि धाम्ना भास्वन्तमन्तकमहं विपदां भजामि ॥  
म्स्स्_४८४१-१ आनन्दयन्ति मदयन्ति विषादयन्ति यूनां मनांसि तव यानि विलोकनानि ।  
म्स्स्_४८४१-२ किं मन्त्रमावहसि तादृशमौषधं वा किं वा कृशोदरि दृशोरियमेव रीतिः ॥  
म्स्स्_४८४२-१ आनन्दयन्ति युक्त्या ताः सेविता घ्नन्ति चान्यथा ।  
म्स्स्_४८४२-२ दुर्विज्ञेयाः प्रकृत्यैव तस्माद् वेश्या विषोपमाः ॥  
म्स्स्_४८४३-१ आनन्दसिन्धुरतिचापलशालिचित्त- सन्दाननैकसदनं क्षणमप्यमुक्ता ।  
म्स्स्_४८४३-२ या सर्वदैव भवता तदुदन्तचिन्ता तान्तिं तनोति तव सम्प्रति धिग्धिगस्मान् ॥  
म्स्स्_४८४४-१ आनन्दसुन्दरपुरन्दरमुक्तमाल्यं मौलौ हठेन निहितं महिषासुरस्य ।  
म्स्स्_४८४४-२ पादाम्बुजं भवतु मे विजयाय मञ्जु- मञ्जीरशिञ्जितमनोहरमम्बिकायाः ॥  
म्स्स्_४८४५-१ आनन्दस्तिमिताः समाधिषु मुखे गौर्या विलासालसाः सम्भ्रान्ताः क्षणमद्भुताः क्षणमथ स्मेरा निजे वैकृते ।  
म्स्स्_४८४५-२ क्रूराः कृष्टशरासने मनसिजे दग्धे घृणाकूणितास् तत्कान्तारुदितेश्रुपूरतरलाः शम्भोर्दृशः पान्तु वः ॥  
म्स्स्_४८४६-१ आनन्दस्रुतिरात्मनो नयनयोरन्तःसुधाभ्यञ्जनं प्रस्तारः प्रणयस्य मन्मथतरोः पुष्पं प्रसादो रतेः ।  
म्स्स्_४८४६-२ आलानं हृदयद्विपस्य विषयारण्येषु सञ्चारिणो दम्पत्योरिह लभ्यते सुकृततः संसारसारः सुतः ॥  
म्स्स्_४८४७-१ आनन्दानतमीलिताक्षियुगलं किं त्वं मुधा तिष्ठसि ज्ञातोऽसि प्रकटप्रकम्पपुलकैरङ्गैः स्थितं मुग्धया ।  
म्स्स्_४८४७-२ मुञ्चैनां जड किं न पश्यसि गलद्वाष्पाम्बुधौताननां सख्यैवं गदिते विमुच्य रभसात् कण्ठे विलग्नो मया ॥  
म्स्स्_४८४८-१ आनन्दाय च विस्मयाय च मया दृष्टोऽसि दुःखाय वा वैतृष्ण्यं तु ममापि सम्प्रति कुतस्त्वद्दर्शने चक्षुषः ।  
म्स्स्_४८४८-२ त्वत्साङ्गत्यसुखस्य नास्मि विषयस्तत्किं वृथा व्याहृतैर् अस्मिन् विश्रुतजामदग्न्यदमने पाणौ धनुर्जृम्भताम् ॥  
म्स्स्_४८४९-१ आनन्दाय सतां भूयात् सुभाषितमिदं मम ।  
म्स्स्_४८४९-२ पृथक्पद्धतिसम्मिश्रपरिच्छेदैर्मनोरमम् ॥  
म्स्स्_४८५०-१ आनन्दाश्रु प्रवृत्तं मे कथं दृष्ट्वैव कन्यकाम् ।  
म्स्स्_४८५०-२ अक्षि मे पुष्परजसा वातोद्धूतेन दूषितम् ॥  
म्स्स्_४८५१-१ आनन्दिनी रोदिति वा निकामं या दुःखिता हास्यरसं विधत्ते ।  
म्स्स्_४८५१-२ रक्ता विरक्ता विरता रता च दुर्लक्ष्यचित्ता खलु वाणिनी या ॥  
म्स्स्_४८५२-१ आनन्देन यशोदया समदनं गोपाङ्गनाभिश्चिरं साशङ्कं बलविद्विषा सकुसुमं सिद्धैः पृथिव्याकुलम् ।  
म्स्स्_४८५२-२ सेर्ष्यं गोपकुमारकैः सकरुणं पौरैः सुरैः सस्मितं यो दृष्टः स पुनातु वो मधुरिपुः प्रोत्क्षिप्तगोवर्धनः ॥  
म्स्स्_४८५३-१ आनन्दोद्गतबाष्पपूरपिहितं चक्षुः क्षमं नेक्षितुं बाहू स्वेदितयैव कम्पविधुरौ शक्तौ न कण्ठग्रहे ।  
म्स्स्_४८५३-२ वाणी साध्वसगद्गदाक्षरपदा सङ्क्षोभलोलं मनः सत्यं यत् प्रियसङ्गमोऽपि सुचिराज्जातो वियोगायते ॥  
म्स्स्_४८५४-१ आनन्दोर्मिव्यतिकरदरस्मेरसंसक्तपक्ष्म प्रेमोद्गारप्रवणमसृणारेचितस्निग्धतारम् ।  
म्स्स्_४८५४-२ अन्तश्चिन्ताभरपरिचयाकुञ्चितभ्रूलतान्तं चक्षुश्चेतो हरति हरिणीलोचनायाः तदेतत् ॥  
म्स्स्_४८५५-१ आनम्राः स्तबकभरेण पल्लविन्यः शोभन्ते कति न लताः परागपूर्णाः ।  
म्स्स्_४८५५-२ आमोदे मधुनि च मार्दवे च तासां यो भेदः स खलु मधुव्रतैकवेद्यः ॥  
म्स्स्_४८५६-१ आनम्रास्याः पिहितवदना चित्तमध्ये निरीक्ष्ये मानारम्भः सुमुखि सफलो मामकीनः कथं स्यात् ।  
म्स्स्_४८५६-२ यस्यां यस्यां दिशि दिशि मुखं मानतोऽहं नयामि तस्यां तस्यां सजलजलदश्यामलो नन्दसूनुः ॥  
म्स्स्_४८५७-१ आनयति पथिकतरुणं हरिण इह प्रापयन्निवात्मानम् ।  
म्स्स्_४८५७-२ उपकलमगोऽपि कोमल- कलमावलिकवलनोत्तरलः ॥  
म्स्स्_४८५८-१ आ नाभेः सरसि नतभ्रुवावगाढे चापल्यादथ पयसस् तरङ्गहस्तैः ।  
म्स्स्_४८५८-२ उच्छ्रायि स्तनयुगमध्यरोहि लब्ध- स्पर्शानां भवति कुतोऽथवा व्यवस्था ॥  
म्स्स्_४८५९-१ आनाम्य फलिनीं शाखां पक्वं पक्वं प्रशातयेत् ।  
म्स्स्_४८५९-२ फलार्थोऽयं समारम्भो लोके पुंसां विपश्चिताम् ॥  
म्स्स्_४८६०-१ आनायमिव मत्स्यानां पञ्जरं शकुनेरिव ।  
म्स्स्_४८६०-२ समस्तपाशं मूढस्य बन्धनं वामलोचना ॥  
म्स्स्_४८६१-१ आनीता नटवन्मया तव पुरः श्रीराम या भूमिका व्योमाकाशखखाम्बराब्धिवसवस् त्वत्प्रीतयेऽद्यावधि ।  
म्स्स्_४८६१-२ प्रीतो यर्हि निरीक्षणात् त्वमधुना यत् प्रार्थितं देहि मे नो चेद् ब्रूहि कदापि मानय पुनर्मामीदृशीं भूमिकाम् ॥  
म्स्स्_४८६२-१ आनीता शयनाङ्गने प्रियसखीवृन्दैः कथञ्चिच्छलाच् चित्राक्रान्तकुरङ्गिकेव विगलन्नेत्राम्बुधाराततिः ।  
म्स्स्_४८६२-२ बाष्पोद्वासमुखी विधूनितकरा निक्षेपिताङ्घ्रिद्वया विष्वग्वेल्लितकुन्तला नववधूर्भाग्येन सम्भुज्यते ॥  
म्स्स्_४८६३-१ आनीतैरिषुकार कारणमिह श्लाघ्यैः किमेभिः शरैः प्रख्यातामपि किं न पामरपुरीमेतां पुरः पश्यसि ।  
म्स्स्_४८६३-२ दात्रं पात्रमिति ब्रवीति कुरुते स्तोत्राणि तोत्रे रसं धत्ते यत्र हले कुतूहलमपि ग्रामीणकग्रामणीः ॥  
म्स्स्_४८६४-१ आनीतो मलयाचलान्मलयजो रत्नस्थले रोपितः पीयूषेण परिप्लुतः प्रतिदिनं यत्नेन संवर्द्धितः ।  
म्स्स्_४८६४-२ आरब्धं यदि तेन सौरभभरैर्भूमण्डलं वासितुं तस्मिन्नेव दिने विधातृवशतो वज्रेण चूर्णीकृतः ॥  
म्स्स्_४८६५-१ आनीयते शरीरेण क्षीणोऽपि विभवः पुनः ।  
म्स्स्_४८६५-२ विभवः पुनरानेतुं शरीरं क्षीणमक्षमः ॥  
म्स्स्_४८६६-१ आनीलचूचुकशिलीमुखमुद्गतैक- रोमावलीविपुलनालमिदं प्रियायाः ।  
म्स्स्_४८६६-२ उत्तुङ्गसङ्गतपयोधरपद्मयुग्मं नाभेरधः कथयतीव महानिधानम् ॥  
म्स्स्_४८६७-१ आनीलां करपल्लवैरपनयन्नच्छां तमःकञ्चुकीम् आशां सम्प्रति वासवीमनुसरन्नक्षीणरागः शशी ।  
म्स्स्_४८६७-२ अस्याश्च स्तनसङ्गिनीमिव वहन्नङ्गेन कस्तूरिकाम् आलिङ्गत्ययमादरेण रजनीमर्धोन्मिषत्तारकाम् ॥  
म्स्स्_४८६८-१ आनुकूल्येन दैवस्य वर्तितव्यं सुखार्थिना ।  
म्स्स्_४८६८-२ दुस्तरं प्रतिकूलं हि प्रतिस्रोत इवाम्भसः ॥  
म्स्स्_४८६९-१ आनृशंस्यं क्षमा सत्यम् अहिंसा दम आर्जवम् ।  
म्स्स्_४८६९-२ प्रीतिः प्रसादो माधुर्यं मार्दवं च यमा दश ॥  
म्स्स्_४८७०-१ आनृशंस्यं परो धर्मः क्षमा च परमं बलम् ।  
म्स्स्_४८७०-२ आत्मज्ञानं परं ज्ञानं न सत्याद् विद्यते परम् ॥  
म्स्स्_४८७१-१ आनृशंस्यं परो धर्मः सर्वप्राणभृतां मतः ।  
म्स्स्_४८७१-२ तस्माद् राजानृशंस्येन पालयेत् कृपणं जनम् ॥  
म्स्स्_४८७२-१ आनृशंस्यमनुक्रोशः श्रुतं शीलं दमः शमः ।  
म्स्स्_४८७२-२ राघवं शोभयन्त्येते षड्गुणाः पुरुषोत्तमम् ॥  
म्स्स्_४८७३-१ आनेतुं न गता किमु प्रियसखी भीतो भुजङ्गात् किमु क्रुद्धो वा प्रतिषेधवाचि किमसौ प्राणेश्वरो वर्तते ।  
म्स्स्_४८७३-२ इत्थं कर्णसुवर्णकेतकरजःपातोपघातच्छलाद् अक्ष्णोः कापि नवोढनीरजमुखी बाष्पोदकं मुञ्चति ॥  
म्स्स्_४८७४-१ आन्तरमपि बहिरिव हि व्यञ्जयितुं रसमशेषतः सततम् ।  
म्स्स्_४८७४-२ असती सत्कविसूक्तिः काचघटीति त्रयं वेद ॥  
म्स्स्_४८७५-१ आन्तरे चैव बाह्ये च राजा यश्चैव सर्वदा ।  
म्स्स्_४८७५-२ आदिष्टो नैव कम्पेत स राजवसतिं वसेत् ॥  
म्स्स्_४८७६-१ आन्तरेभ्यः परान् रक्षेत् परेभ्यः पुनरान्तरान् ।  
म्स्स्_४८७६-२ परान् परेभ्यः स्वान् स्वेभ्यः सर्वान् रक्षेत सर्वदा ॥  
म्स्स्_४८७७-१ आन्दोलनैर्मद्वपुषा लगन्तीं स्मरामि वेणीं पुरुषायितायाः ।  
म्स्स्_४८७७-२ समाचरन्त्याः सुरतोपदेशं तस्याः कशावल्लिमिव प्रियायाः ॥  
म्स्स्_४८७८-१ आन्दोलयन् गिरिनिकुञ्जकरञ्जराजीर् नाजीगणः कलभ कञ्चन पौरुषेण ।  
म्स्स्_४८७८-२ ईषत्समुन्मिषितलोचनकोण एव कण्ठीरवे किमिति जीवितमुज्जहासि ॥  
म्स्स्_४८७९-१ आन्दोलयन्ती वपुरायताक्षी हिन्दोलिकायां कनकाङ्गयष्टिः ।  
म्स्स्_४८७९-२ अतर्कि लोकैर्गगनान्तरस्था स्वर्देवतेवाखिलरूपरम्या ॥  
म्स्स्_४८८०-१ आन्दोलयस्यविरतं गगनार्कमङ्के तारागणं च शशिनं च तथेतराणि ।  
म्स्स्_४८८०-२ तेजांसि भासुरतडित्प्रभृतीनि साधो चित्रं तथापि न जहासि यदान्ध्यमन्तः ॥  
म्स्स्_४८८१-१ आन्दोललोलकेशीं चलकाञ्चीकिङ्किणीगणक्वणिताम् ।  
म्स्स्_४८८१-२ स्मरसि पुरुषायितां तां स्मरचामरचिह्नयष्टिमिव ॥  
म्स्स्_४८८२-१ आन्ध्रत्वमान्ध्रभाषा च प्राभाकरपरिश्रमः ।  
म्स्स्_४८८२-२ तत्रापि याजुषी शाखा नाल्पस्य तपसः फलम् ॥  
म्स्स्_४८८३-१ आन्ध्री प्रीतिनिबन्धनैकनिपुणा लाटी विदग्धप्रिया कर्णाटी सुरतोपचारचतुरा नारी शुचिश्चोलिका ।  
म्स्स्_४८८३-२ आभीरी पुरुषायितप्रियरता लज्जान्विता गूर्जरी काश्मीरी रतिलालसा निधुवने धृष्टा महाराष्ट्रकी ॥  
म्स्स्_४८८४-१ आन्वीक्षिकीं त्रयीं वार्तां दण्डनीतिं च पार्थिवः ।  
म्स्स्_४८८४-२ तद्विद्यैस्तत्क्रियोपेतैश् चिन्तयेद् विनयान्वितः ॥  
म्स्स्_४८८५-१ आन्वीक्षिकी त्रयी वार्ता दण्डनीतिश्च शाश्वती ।  
म्स्स्_४८८५-२ विद्याश्चतस्र एवैता लोकसंस्थितिहेतवः ॥ ॥।  
म्स्स्_४८८६-१ आन्वीक्षिक्यात्मविज्ञानं धर्माधर्मौ त्रयीस्थितौ ।  
म्स्स्_४८८६-२ अर्थानर्थौ तु वार्तायां दण्डनीत्यां नयेतरौ ॥  
म्स्स्_४८८७-१ आन्वीक्षिकीत्रयीवार्ताः सतीर्विद्याः प्रचक्षते ।  
म्स्स्_४८८७-२ सत्योऽपि हि न सत्यस्ता दण्डनीतेस्तु विप्लवे ॥  
म्स्स्_४८८८-१ दण्डनीतिर्यदा सम्यङ् नेतारमधितिष्ठति ।  
म्स्स्_४८८८-२ तदा विद्याविदः शेषा विद्याः सम्यगुपासते ॥ ॥।  
म्स्स्_४८८९-१ आन्वीक्षिक्यात्मविद्या स्याद् ईक्षणात् सुखदुःखयोः ।  
म्स्स्_४८८९-२ ईक्षमाणस् तया तत्त्वं हर्षशोकौ व्युदस्यति ॥  
म्स्स्_४८९०-१ आन्वीक्षिकी त्रयी वार्ता दण्डनीतिश्च शाश्वती ।  
म्स्स्_४८९०-२ विद्याश्चतस्र एवैता अभ्यसेद् नृपतिः सदा ॥  
म्स्स्_४८९१-१ आन्वीक्षिक्यां तर्कशास्त्रं वेदान्ताद्यं प्रतिष्ठितम् ।  
म्स्स्_४८९१-२ त्रय्यां धर्मो ह्यधर्मश्च कामोऽकामः प्रतिष्ठितः ॥  
म्स्स्_४८९२-१ आन्वीक्षिक्यात्मविज्ञानाद् हर्षशोकौ व्युदस्यति ।  
म्स्स्_४८९२-२ उभौ लोकाववाप्नोति त्रय्यां तिष्ठन् यथाविधि ॥  
म्स्स्_४८९३-१ आपह् पवित्रं प्रथमं पृथिव्याम् अपां पवित्रं परमं च मन्त्राः ।  
म्स्स्_४८९३-२ तेषां च सामर्ग्यजुषां पवित्रं महर्षयो व्याकरणं निराहुः ॥  
म्स्स्_४८९४-१ आपज्जलनिमग्नानां ह्रियतां व्यसनोर्मिभिः ।  
म्स्स्_४८९४-२ वृद्धवाक्यैर्विना नूनं नैवोत्तारं कथञ्चन ॥  
म्स्स्_४८९५-१ आपत्काले तु सम्प्राप्ते यन् मित्रं मित्रमेव तत् ।  
म्स्स्_४८९५-२ वृद्धिकाले तु सम्प्राप्ते दुर्जनोऽपि सुहृद् भवेत् ॥  
म्स्स्_४८९६-१ आपत्काले नृणां नूनं मरणं नैव लभ्यते ।  
म्स्स्_४८९६-२ ॥। ॥। ॥। ॥। ॥। ॥। ॥  
म्स्स्_४८९७-१ आपत्कालोपयुक्तासु कलासु स्यात् कृतश्रमः ।  
म्स्स्_४८९७-२ नृत्यवृत्तिर्विराटस्य किरीटी भवनेऽभवत् ॥  
म्स्स्_४८९८-१ आपत् तुला सहायानाम् आत्मनः पौरुषस्य च ।  
म्स्स्_४८९८-२ अनापदि सुहृत् सर्वः स्वयं च पुरुषायते ॥  
म्स्स्_४८९९-१ आपत्तौ पतितानां येषां वृद्धा न सन्ति शास्तारः ।  
म्स्स्_४८९९-२ ते शोच्या बन्धूनां जीवन्तोऽपीह मृततुल्याः ॥  
म्स्स्_४९००-१ आपत्समुद्धरणधीरधियः परेषां जाता महत्यपि कुले न भवन्ति सर्वे ।  
म्स्स्_४९००-२ विन्ध्याटवीषु विरलाः खलु पादपास्ते ये दन्तिदन्तमुसलोल्लिखनं सहन्ते ॥  
म्स्स्_४९०१-१ आपत्सु किं विषादेन सम्पत्तौ विस्मयेन किम् ।  
म्स्स्_४९०१-२ भवितव्यं भवत्येव कर्मणामेष निश्चयः ॥  
म्स्स्_४९०२-१ आपत्सु च न मुह्यन्ति नराः पण्दितबुद्धयः ।  
म्स्स्_४९०२-२ मनोदेहसमुत्थाभ्यां दुःखाभ्यामर्पितं जगत् ॥  
म्स्स्_४९०३-१ आपत्सु मित्रं जानीयाद् रणे शूरं रहः शुचिम् ।  
म्स्स्_४९०३-२ भार्यां च विभवे क्षीणे दुर्भिक्षे च प्रियातिथिम् ॥  
म्स्स्_४९०४-१ आपत्स्वमूढो धृतिमान् यह् सम्यक् प्रतिपद्यते ।  
म्स्स्_४९०४-२ कर्मण्यवश्यकार्याणि तमाहुः पण्डितं बुधाः ॥  
म्स्स्_४९०५-१ आपत्स्वेव हि महतां शक्तिरभिव्यज्यते न सम्पत्सु ।  
म्स्स्_४९०५-२ अगुरोस् तथा न गन्धः प्रागस्ति यथाग्निपतितस्य ॥  
म्स्स्_४९०६-१ आपदं प्रतरिष्यामो यूयं युक्त्या वदिष्यथ ।  
म्स्स्_४९०६-२ भवन्तो मम मित्राणि भवत्सु नास्ति भृत्यता ॥  
म्स्स्_४९०७-१ आपदं प्राप्नुयात् स्वामी यस्य भृत्यस्य पश्यतः ।  
म्स्स्_४९०७-२ प्राणेषु विद्यमानेषु स भृत्यो नरकं व्रजेत् ॥  
म्स्स्_४९०८-१ आपदः क्षणमायान्ति सम्पदः क्षणमेव च ।  
म्स्स्_४९०८-२ क्षणं जन्माथ मरणं मुने किमिव न क्षणम् ॥  
म्स्स्_४९०९-१ आपदः सन्ति महतां महतामेव सम्पदः ।  
म्स्स्_४९०९-२ इतरेषां मनुष्याणं नापदो न च सम्पदः ॥  
म्स्स्_४९१०-१ आपदर्थे धनं रक्षेच् श्रीमतां कुत आपदः ।  
म्स्स्_४९१०-२ कदाचिच्चलते लक्ष्मीः सञ्चितं च विनश्यति ॥  
म्स्स्_४९११-१ आपदर्थे धनं रक्षेद् दारान् रक्षेद् धनैरपि ।  
म्स्स्_४९११-२ आत्मानं सततं रक्षेद् दारैरपि धनैरपि ॥  
म्स्स्_४९१२-१ आपदां कथितः पन्था इन्द्रियाणामसंयमः ।  
म्स्स्_४९१२-२ तज्जयः सम्पदां मार्गो येनेष्टं तेन गम्यताम् ॥  
म्स्स्_४९१३-१ आपदामथ काले तु कुर्वीत न विचालयेत् ।  
म्स्स्_४९१३-२ अशक्नुवंश्च युद्धाय निष्पतेत् सह मन्त्रिभिः ॥  
म्स्स्_४९१४-१ आपदामपहर्तारं दातारं सर्वसम्पदाम् ।  
म्स्स्_४९१४-२ लोकाभिरामं श्रीरामं भूयो भूयो नमाम्यहम् ॥  
म्स्स्_४९१५-१ आपदामागमं दृष्ट्वा न विषण्णो भवेद् वशी ।  
म्स्स्_४९१५-२ सम्पदं च सुविस्तीर्णां प्राप्य नोऽधृतिमान् भवेत् ॥  
म्स्स्_४९१६-१ आपदामापतन्तीनां हितोऽप्यायाति हेतुताम् ।  
म्स्स्_४९१६-२ मातृजङ्घा हि वत्सस्य स्तम्भीभवति बन्धने ॥  
म्स्स्_४९१७-१ आपदास्थितपन्थानाम् इन्द्रियाणामसंयमात् ।  
म्स्स्_४९१७-२ त्यज्यते सम्पदां मार्गो यो नेष्टस्तेन पश्यत ॥  
म्स्स्_४९१८-१ आपदि मित्रपरीक्षा शूरपरीक्षा रणाङ्गणे भवति ।  
म्स्स्_४९१८-२ विनये वंशपरीक्षा स्त्रियः परीक्षा तु निर्धने पुंसि ॥  
म्स्स्_४९१९-१ आपदि येनोपकृतं येन च हसितं दशासु विषमासु ।  
म्स्स्_४९१९-२ उपकृत्य तयोरुभयोः पुनरपि जातं नरं मन्ये ॥  
म्स्स्_४९२०-१ आपदो महतामेव महतामेव सम्पदः ।  
म्स्स्_४९२०-२ क्षीयते वर्धते चन्द्रः कदाचिन् नैव तारकाः ॥  
म्स्स्_४९२१-१ आपद्गतं हससि किं द्रविणान्ध मूढ लक्ष्मीः स्थिरा न भवतीति किमत्र चित्रम् ।  
म्स्स्_४९२१-२ किं त्वं न पश्यसि न घटीर्जलयन्त्रचक्रे रिक्ता भवन्ति भरिताः पुनरेव रिक्ताः ॥  
म्स्स्_४९२२-१ आपद्गतः खलु महाशयचक्रवर्ती विस्तारयत्यकृतपूर्वमुदारभावम् ।  
म्स्स्_४९२२-२ कालागुरुर्दहनमध्यगतः समन्ताल् लोकोत्तरं परिमलं प्रकटीकरोति ॥  
म्स्स्_४९२३-१ आपद्ग्राहगृहीतानां वृद्धाः सन्ति न पण्डिताः ।  
म्स्स्_४९२३-२ येषां मोक्षयितारो वै तेषां शान्तिर्न विद्यते ॥  
म्स्स्_४९२४-१ आपद्भुजङ्गदष्टस्य मन्त्रहीनस्य सर्वदा ।  
म्स्स्_४९२४-२ वृद्धवाक्यौषधा नूनं कुर्वन्ति किल निर्विषम् ॥  
म्स्स्_४९२५-१ आपद्यपि दुरन्तायां नैव गन्तव्यमक्रमे ।  
म्स्स्_४९२५-२ राहुरप्यक्रमेणैव पिबन्नप्यमृतं मृतः ॥  
म्स्स्_४९२६-१ आपद्युन्मार्गगमने कार्यकालात्ययेषु च ।  
म्स्स्_४९२६-२ अपृष्टोऽपि हितान्वेषी ब्रूयात् कल्याणभाषितम् ॥  
म्स्स्_४९२७-१ आपन्नमहितं दृष्ट्वा न दूयेत कदाचन ।  
म्स्स्_४९२७-२ तदुन्मूलनकालोऽयं विधिना ननु सूचितः ॥  
म्स्स्_४९२८-१ आपन्नया सन्नगिरा वेपमानोरुमूलया ।  
म्स्स्_४९२८-२ जातो मे जरया सार्धं नववध्वेव सङ्गमः ॥  
म्स्स्_४९२९-१ आपन्नवत्सल जगज्जनतैकबन्धो विद्वन्मरालकमलाकर रामचन्द्र ।  
म्स्स्_४९२९-२ जन्मादिकर्मविधुरैः सुमनश्चकोरैर् आचम्यतां तव यशः शरदां सहस्रम् ॥  
म्स्स्_४९३०-१ आपन्नाशाय विबुधैः कर्तव्याः सुहृदोऽमलाः ।  
म्स्स्_४९३०-२ न तरत्यापदं कश्चिद् योऽत्र मित्रविवर्जितः ॥  
म्स्स्_४९३१-१ आपन्नोऽस्मि शरण्योऽस्मि सर्वावस्थासु सर्वदा ।  
म्स्स्_४९३१-२ भगवंस्त्वां प्रपन्नोऽस्मि रक्ष मां शरणागतम् ॥  
म्स्स्_४९३२-१ आपन्मूलं खलु युवतयस् तन्निमित्तोऽवमानस् तासां यावत् सलिललहरीभङ्गुरः पक्षपातः ।  
म्स्स्_४९३२-२ अप्येवं भो परिणतशरच्चन्द्रबिम्बाभिरामं दूरीकर्तुं वदनकमलं नालमस्मत्प्रियायाः ॥  
म्स्स्_४९३३-१ आ परितोषाद् विदुषां न साधु मन्ये प्रयोगविज्ञानम् ।  
म्स्स्_४९३३-२ बलवदपि शिक्षितानाम् आत्मन्यप्रत्ययं चेतः ॥  
म्स्स्_४९३४-१ आपस्काराल्लूनगात्रस्य भूमिं निःसाधारं गच्छतोऽवाङ्मुखस्य ।  
म्स्स्_४९३४-२ लब्धायामं दन्तयोर्युग्ममेव स्वं नागस्य प्रापदुत्तम्भनत्वम् ॥  
म्स्स्_४९३५-१ आपाटलाधरमधीरविलोलनेत्रम् आमोदनिर्भरितमद्भुतकान्तिपूरम् ।  
म्स्स्_४९३५-२ आविस्मितामृतमनुस्मृतिलोभनीयम् आमुद्रिताननमहो मधुरं मुरारेः ॥  
म्स्स्_४९३६-१ आपाटलैः प्रथममङ्कुरितैर्मयूखैर् अह्नां पतिः प्रथमशैलविहारिणीनाम् ।  
म्स्स्_४९३६-२ सोऽयं करोति सुरपुङ्गवसुन्दरीणां कर्णेषु कल्पतरुपल्लवभङ्गलक्ष्मीम् ॥  
म्स्स्_४९३७-१ आपाणिग्रहणादतिप्रणयिनी कण्ठस्थिताहं विभोः सर्वैरेव हरिप्रियेति कमला सोऽप्युच्यते माधवः ।  
म्स्स्_४९३७-२ नो तेनापि दुनोमि मत्सुतगणाः पद्मासुतस्यानुगा वाण्येत्याधिनिवारणाय सततं सङ्गीयते वीणया ॥  
म्स्स्_४९३८-१ आपाण्डु पीनकठिनं वर्तुलं सुमनोहरम् ।  
म्स्स्_४९३८-२ करैराकृष्यतेऽत्यर्थं किं वृद्धैरपि सस्पृहम् ॥  
म्स्स्_४९३९-१ आपाण्डुराः शिरसिजास्त्रिवली कपोले दन्तावली विगलिता न च मे विषादः ।  
म्स्स्_४९३९-२ एणीदृशो युवतयः पथि मां विलोक्य तातेति भाषणपराः खलु वज्रपातः ॥  
म्स्स्_४९४०-१ आपाण्डुरा च मृत्स्ना गोरसवर्णश्च भवति पाषाणः ।  
म्स्स्_४९४०-२ पुरुषार्धे कुमुदनिभो दृष्टिपथं मूषको याति ॥  
म्स्स्_४९४१-१ आपातमात्ररमणीयमतृप्तिहेतुं किम्पाकपाकफलतुल्यमथो विपाके ।  
म्स्स्_४९४१-२ नो शाश्वतं प्रचुरदोषकरं विदित्वा पञ्चेन्द्रियार्थसुखमर्थधियस्त्यजन्ति ॥  
म्स्स्_४९४२-१ आपातमात्ररसिके सरसीरुहस्य किं बीजमर्पयितुमिच्छसि वापिकायाम् ।  
म्स्स्_४९४२-२ कालः कलिर्जगदिदं न कृतज्ञमज्ञे स्थित्वा हनिष्यति तवैव मुखस्य शोभाम् ॥  
म्स्स्_४९४३-१ आपातमात्रसौन्दर्यं कुत्र नाम न विद्यते ।  
म्स्स्_४९४३-२ अत्यन्तप्रतिपत्त्या तु दुर्लभोऽलङ्कृतो जनः ॥  
म्स्स्_४९४४-१ आपातरमणीयानां संयोगानां प्रियैः सह ।  
म्स्स्_४९४४-२ अपथ्यानामिवान्नानां परिणामो हि दारुणः ॥  
म्स्स्_४९४५-१ आपातालगभीरे मज्जति नीरे निदाघसन्तप्तः ।  
म्स्स्_४९४५-२ न स्पृशति पल्वलाम्भः पञ्जरशेषोऽपि कुञ्जरः क्वापि ॥  
म्स्स्_४९४६-१ आपीनप्रविसारितोरुविकटैः पश्चार्धभागैर्गुरुर् वेल्लत्पीवरकम्बलालसरसद्गम्भीरघण्टाकुलः ।  
म्स्स्_४९४६-२ ग्रामान्तेषु नवीनसस्यहरितेषूद्दामचन्द्रातप- स्मेरासु क्षणदासु धेनुधवलीवर्गः परिक्रामति ॥  
म्स्स्_४९४७-१ आपीनभारोद्वहनप्रयत्नाद् गृष्टिर्गुरुत्वाद् वपुषो नरेन्द्रः ।  
म्स्स्_४९४७-२ उभावलञ्चक्रतुरञ्चिताभ्यां तपोवनावृत्तिपथं गताभ्याम् ॥  
म्स्स्_४९४८-१ आपीयमानमसकृद्भ्रमरायमाणैर् अम्भोधरैः स्फुरितवीचिसहस्रपत्रम् ।  
म्स्स्_४९४८-२ क्षीराम्बुराशिमवलोकय शेषनालम् एकं जगत्त्रयसरः पृथुपुण्डरीकम् ॥  
म्स्स्_४९४९-१ आपुङ्खाग्रममी शरा मनसि मे मग्नाः समं पञ्च ते निर्दग्धं विरहाग्निना वपुरिदं तैरेव सार्धं मम ।  
म्स्स्_४९४९-२ कष्टं काम निरायुधोऽसि भवता जेतुं न शक्यो जनो दुःखी स्यामहमेक एव सकलो लोकः सुखं जीवतु ॥  
म्स्स्_४९५०-१ आ पुष्पप्रसवान् मनोहरतया विश्वास्य विश्वं जनं हंहो दाडिम तावदेव सहसे वृद्धिं स्वकीयामिह ।  
म्स्स्_४९५०-२ यावन्नैति परोपभोगसहतामेषा ततस्तां तथा ज्ञात्वा ते हृदयं द्विधा दलति यत्तेनैव वन्द्यो भवान् ॥  
म्स्स्_४९५१-१ आपूजितैवास्तु गिरीन्द्रकन्या किं पक्षपातेन मनोभवस्य ।  
म्स्स्_४९५१-२ यद्यस्ति दूती सरसोक्तिदक्षा नाथः पतेत् पादतले वधूनाम् ॥  
म्स्स्_४९५२-१ आपूपयुग्मं मदनस्स्य धात्रा विनिर्मितं वल्युपहारहेतोः ।  
म्स्स्_४९५२-२ गल्लद्वयं कान्तरसातिरम्यं तस्या महास्नेहभृतं विभाति ॥  
म्स्स्_४९५३-१ आपूरितमिदं श्यामतमसन्तमसैरलम् ।  
म्स्स्_४९५३-२ ब्रह्माण्डमण्डलं भाति सकज्जलकरण्डवत् ॥  
म्स्स्_४९५४-१ आपूर्णश्च कलाभिरिन्दुरमलो यातश्च राहोर्मुखं सञ्जातश्च घनाघनो जलधरः शीर्णश्च वायोर्जवात् ।  
म्स्स्_४९५४-२ निर्वृत्तश्च फलेग्रहिर्द्रुमवरो दग्धश्च दावाग्निना त्वं चूडामणितां गतश्च जगतः प्राप्तश्च मृत्योर्वशम् ॥  
म्स्स्_४९५५-१ आपूर्यमाणपलितं सुभगत्वकामः सार्धं प्रयाति दयिता पलिताधिकेन ।  
म्स्स्_४९५५-२ पुष्पेक्षणत्वमपि शश्वदपोह्य पाकं याति प्रियो निकटमेव विलोचनेन (?) ॥  
म्स्स्_४९५६-१ आपूर्यमाणमचलप्रतिष्ठं समुद्रमापः प्रविशन्ति यद्वत् ।  
म्स्स्_४९५६-२ तद्वत् कामा यं प्रविशन्ति सर्वे स शान्तिमाप्नोति न कामकामी ॥  
म्स्स्_४९५७-१ आपूर्येत पुनः स्फुरच्छफरिकासारोर्मिभिर्वारिभिर् भूयोऽपि प्रविभज्यमाननलिनं पश्येम तोयाशयम् ।  
म्स्स्_४९५७-२ इत्याशाशततन्तुबद्धहृदयो नक्तन्दिनं दीनधीः शुष्यत्यातपशोषितस्य सरसस्तीरे जरत्सारसः ॥  
म्स्स्_४९५८-१ आ पूर्वस्माद् विडौजःकरिवमथुपयःसिक्तसानोर्गिरीन्द्राद् आ च प्रत्यक्पयोधेर्वरुणवरवधूनाभिनिष्पीतवारः ।  
म्स्स्_४९५८-२ आ मेरोरा च सेतोरवनितलमिलन्मौलिविस्रंसमान- स्रग्दामानो यदीयं चरणमशरणाः पर्युपासन्नरेन्द्राः ॥  
म्स्स्_४९५९-१ आपृच्छन्ते मलयजतरूनाश्वसन्त्येत्य वल्लीर् आभाषन्ते चिरपरिचितान् मालयान् निर्झरौघान् ।  
म्स्स्_४९५९-२ अद्य स्थित्वा द्रविडमहिलामन्दिरे श्वः प्रभाते प्रस्थातारो मलयमरुतः कुर्वते संविधानम् ॥  
म्स्स्_४९६०-१ आपृच्छस्व सखीं नमस्कुरु गुरून् नन्दस्व बन्धुस्त्रियः कावेरीतटसन्निविष्टनयने मुग्धे किमुत्ताम्यसि ।  
म्स्स्_४९६०-२ आस्ते सुभ्रु समीप एव भवनादेलालतालिङ्गित- न्यञ्चत्तीरतमालदन्तुरदरी तत्रापि गोदावरी ॥  
म्स्स्_४९६१-१ आपृष्टासि विनिर्गतोऽध्वगजनस्तन्वङ्गि गच्छाम्यहं स्वल्पैरेव दिनैः समागम इति ज्ञात्वा शुचं मा कृथाः ।  
म्स्स्_४९६१-२ इत्याकर्ण्य वचः प्रियस्य सहसा तन्मुग्धया चेष्टितं येनाकाण्डसमाप्ततीव्रविरहक्लेशः कृतो वल्लभः ॥  
म्स्स्_४९६२-१ आपृष्टासि व्यथयति मनो दुर्बला वासरश्रीर् एह्यालिङ्ग क्षपय रजनीमेकिका चक्रवाकि ।  
म्स्स्_४९६२-२ नान्यासक्तो न खलु कुपितो नानुरागच्युतो वा दैवायत्तस्तदिह भवतीमस्वतन्त्रस्त्यजामि ॥  
म्स्स्_४९६३-१ आपेदिरेऽम्बरपथं परितः पतङ्गा भृङ्गा रसालमुकुलानि समाश्रयन्ति ।  
म्स्स्_४९६३-२ सङ्कोचमञ्चति सरस् त्वयि दीनदीनो मीनो नु हन्त कतमां गतिमभ्युपैतु ॥  
म्स्स्_४९६४-१ आपो वस्त्रं तिलास्तैलं गन्धो वा सयवा तथा ।  
म्स्स्_४९६४-२ पुष्पाणामधिवासेन तथा संसर्गजा गुणाः ॥  
म्स्स्_४९६५-१ आपो विमुक्ताः क्वचिद् आप एव क्वचिन् न किञ्चिद् गरलं क्वचिच्च ।  
म्स्स्_४९६५-२ यस्मिन् विमुक्ताः प्रभवन्ति मुक्ताः पयोद तस्मिन् विमुखः कुतस् त्वम् ॥  
म्स्स्_४९६६-१ आपोशनं चासनं च तैलाभ्यङ्गं तथैव च ।  
म्स्स्_४९६६-२ स्वयं करकृतं चैव आयुःश्रीपुत्रनाशनम् ॥  
म्स्स्_४९६७-१ आपोशनमकृत्वा तु यश्चान्नं परिमर्दयेत् ।  
म्स्स्_४९६७-२ मर्दितं चापि तच्चान्नम् अमेध्यं मनुरब्रवीत् ॥  
म्स्स्_४९६८-१ आप्तवाक्यमनादृत्य दर्पेणाचरितं यदि ।  
म्स्स्_४९६८-२ फलितं विपरीतं तत् का तत्र परिदेवना ॥  
म्स्स्_४९६९-१ आप्तस्य चाप्तस्तस्यातस् तस्याप्याप्तोऽस्ति कश्चन ।  
म्स्स्_४९६९-२ सुगुप्तमपि मन्त्रं हि भिनत्त्याप्तपरम्परा ॥  
म्स्स्_४९७०-१ आप्ताप्तसन्ततेर्मन्त्रं संरक्षेत् तत्परस्तु सः ।  
म्स्स्_४९७०-२ अरक्ष्यमाणं मन्त्रं हि भिनत्त्याप्तपरम्परा ॥  
म्स्स्_४९७१-१ आप्त्वाप्यात्मविनाशं गणयति न खलः परव्यसनकष्टम् ।  
म्स्स्_४९७१-२ प्रायः सहस्रनाशे समरमुखे नृत्यति कबन्धः ॥  
म्स्स्_४९७२-१ आ प्रपदमा शिरस्कं चान्तः कलिमलमलीमसे वपुषि ।  
म्स्स्_४९७२-२ विफलं गङ्गाजलमपि मद्यघटे दर्भमुष्टिरिव ॥  
म्स्स्_४९७३-१ आ प्रातर्घनतृष्णया कवलितं प्रोद्दण्डचण्डातपैर् दग्धं जीवनहानितः कलुषितं चिन्ताभरैः कीलितम् ।  
म्स्स्_४९७३-२ प्रस्निग्धामृतधारया प्रतिदिनं सम्प्लावयंश्चातकं त्वत्तः कोऽपि न वारिवाह भुवने जागर्ति जानीमहे ॥  
म्स्स्_४९७४-१ आबद्धकृत्रिमसटाजटिलांसभित्तिर् आरोपितो यदि पदं मृगवैरिणः श्वा ।  
म्स्स्_४९७४-२ मत्तेभकुम्भतटपाटनलम्पटस्य नादं करिष्यति कथं हरिणाधिपस्य ॥  
म्स्स्_४९७५-१ आबद्धपद्ममुकुलाञ्जलि याचितो माम् उत्सृज्य सम्प्रति गतः कथमंशुमाली ।  
म्स्स्_४९७५-२ अन्तर्निरुद्धमधुपक्वणितैरितीव स्वप्नायते स्म नलिनी निशि लब्धनिद्रा ॥  
म्स्स्_४९७६-१ आबद्धभीमभृकुटीस्थपुटं ललाटं बिभ्रत्पराङ्मुखरिपोर्विधुताधरोष्ठः ।  
म्स्स्_४९७६-२ आत्मैव सङ्गरमुखे निजमण्डलाग्र- च्छायाछलादभिमुखस्तव देव जातः ॥  
म्स्स्_४९७७-१ आबद्धातिकठोरै रश्मिभरैः पीडिताश्मचयैः ।  
म्स्स्_४९७७-२ आमर्दितापि चरणैः परमिह मधुरैव चूर्णितापि सिता ॥  
म्स्स्_४९७८-१ आबद्धा मानुषाः सर्वे निर्बन्धाः कर्मणोर्द्वयोः ।  
म्स्स्_४९७८-२ दैवे परुषकारे च परं ताभ्यां न विद्यते ॥  
म्स्स्_४९७९-१ आबद्ध्य बाहुयुगलं भवनान्तरालाद् दूरीकृतोऽपि परिसुप्तजने निशीथे ।  
म्स्स्_४९७९-२ आगत्य मन्दमनुगृह्य पदौ व्यलोकि धृष्टो मयाप्यतिभयात् सुरते सहासः ॥  
म्स्स्_४९८०-१ आबध्नत् परिवेषमण्डलमलं वक्त्रेन्दुबिम्बाद् बहिः कुर्वच्चम्पकजृम्भमाणकलिकाकर्णावतंसक्रियाम् ।  
म्स्स्_४९८०-२ तन्वङ्ग्याः परिनृत्यतीव हसतीवोत्सर्पतीवोल्बणं लावण्यं ललतीव काञ्चनशिलाकान्ते कपोलस्थले ॥  
म्स्स्_४९८१-१ आबाल्यं पतिरेष मे जगदिदं जानाति तत्त्वं पुनर् भूमध्ये समुपागता तदपि ते विख्यायते यः पतिः ।  
म्स्स्_४९८१-२ वृद्धा नास्य गृहे वसामि सुचिरं तिष्ठन् स्थिरात्रेति तन्- मात्सर्यादिव राम भूप भवतः कीर्तिर्दिगन्तं गता ॥  
म्स्स्_४९८२-१ आ बाल्यं भवता समीर कतिधा सार्धं मृणालीदलं भुक्तं केलिकथामृतैरपि तथा नीतं रहः सादरम् ।  
म्स्स्_४९८२-२ चित्तान्दोलनलालनैर्मृगदृशां वक्षःस्थलास्फालनैर् भूयः सप्रति मां विना तव मनो रन्तुं कथं मोदते ॥  
म्स्स्_४९८३-१ आ बाल्यादपि यो विदारितमदोन्मत्तेभकुम्भस्थली- स्थालीमध्यकवोष्णरक्तरसवन्मुक्तापुलाकप्रियः ।  
म्स्स्_४९८३-२ हस्तस्तस्य कथं प्रसर्पतु पुरः कृच्छ्रेऽप्यवस्थान्तरे गर्तावर्तविवर्तमानशशकप्राणापहारे हरेः ॥  
म्स्स्_४९८४-१ आ बाल्याद् देवबालाः सुरवरसदने किन्नरीगीयमानं यन्नामाकर्ण्य कर्णेऽमरगुरुवचनोद्गीतगाथानिबद्धम् ।  
म्स्स्_४९८४-२ दानौदार्याढ्यशौर्याद्वयविमलगुणं सर्वभोगैकसारं भर्तारं कामयन्त्यो हरिहरगृहिणीपादमाराधयन्ति ॥  
म्स्स्_४९८५-१ आबाल्याधिगमान् मयैव गमितः कोटिं परामुन्नतेर् अस्मत्सङ्कथयैव पार्थिवसुतः सम्प्रत्यसौ लज्जते ।  
म्स्स्_४९८५-२ इत्थं खिन्न इवात्मजेन यशसा दत्तावलम्बोऽम्बुधेर् यातस् तीरतपोवनानि भवतो वृद्धो गुणानां गणः ॥  
म्स्स्_४९८६-१ आबाहूद्गतमण्डलाग्ररुचयः सन्नद्धवक्षःस्थलाः सोष्माणो व्रणिनो विपक्षहृदयप्रोन्माथिनः कर्कशाः ।  
म्स्स्_४९८६-२ उत्सृष्टाम्बरदृष्टविग्रहभरा यस्य स्मराग्रेसरा मारा मारवधूस्तनाश्च न दधुः क्षोभं स वोऽव्याज्जिनः ॥  
म्स्स्_४९८७-१ आब्रह्मकीटान्तमिदं निबद्धं पुंस्त्रीप्रयोगेन जगत् समस्तम् ।  
म्स्स्_४९८७-२ व्रीडात्र का यत्र चतुर्मुखत्वम् ईशोऽपि लोभाद् गमितो युवत्याः ॥  
म्स्स्_४९८८-१ आभङ्गुराग्रबहुगुण- दीर्घास्वादप्रदा प्रियादृष्टिः ।  
म्स्स्_४९८८-२ कर्षति मनो मदीयं ह्रदमीनं बडिशरज्जुरिव ॥  
म्स्स्_४९८९-१ आभरणस्याभरणं प्रसाधनविधेः प्रसाधनविशेषः ।  
म्स्स्_४९८९-२ उपमानस्यापि सखे प्रत्युपमानं वपुस् तस्याः ॥  
म्स्स्_४९९०-१ आभाति चन्द्ररहिता न कदापि रात्रिश् चन्द्रोऽपि रात्रिरहितो गतकान्तिरेव ।  
म्स्स्_४९९०-२ किं कारणं यदनयोः प्रतिमासमेको जातो निरन्तरतया परिरम्भयोगः ॥  
म्स्स्_४९९१-१ आभाति धूसरतरं तिमिरं पुरस्ताद् अन्तःस्फुरद्विरलतारकभारमेतत् ।  
म्स्स्_४९९१-२ दग्धुं वियोगिविपिनं सितरश्मिवह्नेर् धूमो ज्वलिष्यत इवानुगतस्फुलिङ्गः ॥  
म्स्स्_४९९२-१ आभाति बालिकेयं पाणिस्पर्शेन पुलकितावयवा ।  
म्स्स्_४९९२-२ अभिनववसन्तसङ्गाद् आविर्मुकुलेव बालचूतलता ॥  
म्स्स्_४९९३-१ आभाति रोमराजिश् चलदलिकुलकोमला विशालाक्ष्याः ।  
म्स्स्_४९९३-२ नाभीविवरान्तर्गत- मदनानलधूमलेखेव ॥  
म्स्स्_४९९४-१ आभाति शोभातिशयप्रपञ्चाद् एणीदृशोऽस्या रमणीयशोभा ।  
म्स्स्_४९९४-२ वेणी लसत्कुन्तलधोरणीनां श्रेणीव किं चारुहरिन्मणीनाम् ॥  
म्स्स्_४९९५-१ आभात्येतद् द्विचन्द्रं वियदपि निखिलं हन्तिनस्तु त्रिदन्ता गङ्गापूरश्चतुर्धा प्रविलसति लसत्पञ्चदन्तः करीन्द्रः ।  
म्स्स्_४९९५-२ षड्वक्त्रः (सप्तवक्त्रः) परिणमति तथा षङ्गुणाः सप्तसङ्ख्याः शङ्के त्वत्कीर्तिमूर्त्या नवमिव जगदालक्ष्यते क्षोणिपाल ॥  
म्स्स्_४९९६-१ आभिचारिकहोमैस्तु मन्त्रैः षट्कर्मसाधकः ।  
म्स्स्_४९९६-२ यन्त्रलेखनकैरुग्रैर् उपांशुजपनादिभिः ॥  
म्स्स्_४९९७-१ आभिमुख्यदशामात्राद् आदर्श इव सज्जनः ।  
म्स्स्_४९९७-२ शीघ्रं रक्तमरक्तं वा गृह्णाति स्वप्रसादतः ॥  
म्स्स्_४९९८-१ आभीरदारकमुदञ्चितकिङ्किणीकम् आताम्रपाणिचरणं पुरुषं पुराणम् ।  
म्स्स्_४९९८-२ मञ्जीरमञ्जुमरुणाधरमम्बुजाक्षम् अद्वैतचिन्मयमनादिमनन्तमीडे ॥  
म्स्स्_४९९९-१ आभीरनार्याः करमादधानो  न शङ्कसे माधव किं ब्रवीषि ।  
म्स्स्_४९९९-२ पल्लीपतिर् बल्लववल्लभायाः  करग्रहे किं विदधीत शङ्काम् ॥  
म्स्स्_५०००-१ आभीरादिगिरः काव्येष्व् अप्रभ्रंश इति स्मृताः ।  
म्स्स्_५०००-२ शास्त्रेषु संस्कृतादन्यद् अपभ्रंशतयोदितम् ॥  
म्स्स्_५००१-१ आभुग्नाङ्गुलिपल्लवौ कचभरे व्यापारयन्ती करौ  बन्धोत्कर्षनिबद्धमानसतया शून्यां दधाना दृशम् ।  
म्स्स्_५००१-२ बाहूत्क्षेपसमुन्नते स्तनतटेपर्यस्तचीनांशुका  ह्रीसङ्कोचितबाहुमूलसुभगं बध्नाति जूटिं वधूः ॥  
म्स्स्_५००२-१ आभुज्येन्द्रदिशं कुबेरककुभं स्वाश्लिष्य गाढं करैर्  आचुम्ब्याम्बुजिनीं समं कुमुदिनीमुल्लास्य तां दक्षिणाम् ।  
म्स्स्_५००२-२ एषोऽद्यापि परारुचिर्विजयते रात्रीश्वरो द्रागिति  क्रोधादेव लयं जगाम चतुरस्तारागणः सर्वतः ॥  
म्स्स्_५००३-१ आभोगः स्तनयोर्महत्यतिमहान् मुक्तास्रजं भासुरो  माहात्म्यावहितप्रभूतसुमनोबाणोऽपि तेऽन्तः स्थितः ।  
म्स्स्_५००३-२ भालं स्वच्छविरोचनं बलिरसावप्यास्त एवोदरे  रोम्णां विक्रियया युवत्वभवया विन्ध्यावली वर्तते ॥  
म्स्स्_५००४-१ आभोगभूषणवती कुचकुम्भसम्पद्  अन्तर्विकारमधुराणि विलोकितानि ।  
म्स्स्_५००४-२ अङ्गान्यनङ्गपिशुनानि कुलाङ्गनानां  धीरात्मनामपि मनः परितापयन्ति ॥  
म्स्स्_५००५-१ आभोगश्चैकखण्डः स्याद् द्वितीयं चोच्चखण्डकम् ।  
म्स्स्_५००५-२ तुल्यनामाङ्कितं चैतद् इति मध्यमलक्षणम् ॥  
म्स्स्_५००६-१ आभोगिनः किमपि सम्प्रति वासरान्ते  सम्पन्नशालिखलपल्लवितोपशल्याः ।  
म्स्स्_५००६-२ ग्रामास्तुषारभरबन्धुरगोमयाग्नि-  धूमावलीवलयमेखलिनो हरन्ति ॥  
म्स्स्_५००७-१ आभोगिनेत्रपरिवर्तनविभ्रमेण  मूर्त्या नितम्बवलनाकुलतां वहन्त्या ।  
म्स्स्_५००७-२ यस्याशनैरविरलोत्कलिकाकलाप-  पर्याकुलं हृदयमम्बुनिधिर्ममन्थ ॥  
म्स्स्_५००८-१ आभोगिनौ मण्डलिनौ तत्क्षणोन्मुक्तकञ्चुकौ ।  
म्स्स्_५००८-२ वरमाशीविषौ स्पृष्टौ न तु तन्व्याः पयोधरौ ॥  
म्स्स्_५००९-१ आभोगे च पदैकं स्यात् किञ्चिदुच्चं द्वितीयकम् ।  
म्स्स्_५००९-२ प्रभुनामाङ्कितं चैतत् कनिष्ठस्येति लक्षणम् ॥  
म्स्स्_५०१०-१ आभ्यन्तराद् भयं रक्षन् सुरक्षेद् बाह्यतो भयम् ।  
म्स्स्_५०१०-२ आभ्यन्तराद् भयं जातं सद्यो मूलं निकृन्तति ॥  
म्स्स्_५०११-१ आभ्यां कुचाभ्यामिभकुम्भयोः श्रीर्  आदीयतेऽसावनयोर्न ताभ्याम् ।  
म्स्स्_५०११-२ भयेन गोपायितमौक्तिकौ तौ  प्रव्यक्तमुक्ताभरणाविमौ यत् ॥  
म्स्स्_५०१२-१ आमं विपच्यमानं च सम्यक् पक्वं च यो भिषक् ।  
म्स्स्_५०१२-२ जानीयात् स भवेद् वैद्यः शेषस् तस्करवृत्तयः ॥  
म्स्स्_५०१३-१ आमत्तभ्रमरकुलाकुलानि धुन्वन्न्  उद्धूतग्रथितरजांसि पङ्कजानि ।  
म्स्स्_५०१३-२ कान्तानां गगननदीतरङ्गशीतः  सन्तापं विरमयति स्म मातरिश्वा ॥  
म्स्स्_५०१४-१ आमत्तानां श्रवणसुभगैः कूजितैः कोकिलानां  सानुक्रोशं मनसिजरुजः सह्यतां पृच्छतेव ।  
म्स्स्_५०१४-२ अङ्गे चूतप्रसवसुरभिर्दक्षिणो मारुतो मे  सान्द्रस्पर्शः करतल इव व्यापृतो माधवेन ॥  
म्स्स्_५०१५-१ आ मध्याह्नं नदीवासः समाजे देवतार्चनम् ।  
म्स्स्_५०१५-२ सततं शुचिवेषश्चेत्य् एतद् दम्भस्य जीवितम् ॥  
म्स्स्_५०१६-१ आमन्त्रणजयशब्दैः  प्रतिपदहुङ्कारघर्घरारावैः ।  
म्स्स्_५०१६-२ स्वयमुक्तसाधुवादैर्  अन्तरयति गायनो गीतम् ॥  
म्स्स्_५०१७-१ आमन्त्रणा सुरभिणा मरुता कृतादौ  दत्तं फलं च पुरतः कटुकण्टकाख्यम् ।  
म्स्स्_५०१७-२ भग्नं मुखं विमुखता च ततः शुकानां  राज्ञां पुरः पनस कीर्तिरियं तवैव ॥  
म्स्स्_५०१८-१ आमन्त्रणोत्सवा विप्रा गावो नवतृणोत्सवाः ।  
म्स्स्_५०१८-२ पत्युत्साहयुता नार्यः अहं कृष्ण रणोत्सवः ॥  
म्स्स्_५०१९-१ आमन्त्र्य तेन देव त्वां तद्वैयर्थ्यं समर्थये ।  
म्स्स्_५०१९-२ शपथः कर्कशोदर्कः सत्यं सत्योऽपि दैवतः ॥  
म्स्स्_५०२०-१ आमन्थिनीकलश एष सदुग्धसिन्धुर्  वेत्रं च वासुकिरयं गिरिरेष मन्थः ।  
म्स्स्_५०२०-२ सम्प्रत्युपोढमदमन्थरबाहुदण्ड-  कण्डूयनावसर एव सुरासुराणाम् ॥  
म्स्स्_५०२१-१ आमयार्तिरिपुत्रास क्षुदादौ दृष्टवैकृतान् ।  
म्स्स्_५०२१-२ लब्धोदया ह्रीभयेन क्ष्मापा घ्नन्त्यनुयायिनः ॥  
म्स्स्_५०२२-१ आ मरणादपि विरुतं  कुर्वाणाः स्पर्धया सह मयूरैः ।  
म्स्स्_५०२२-२ किं जानन्ति वराकाः  काकाः केकारवं कर्तुम् ॥  
म्स्स्_५०२३-१ आमर्दयति पाणिभ्यां कान्ते कमलकोरके ।  
म्स्स्_५०२३-२ सिन्दूरतिलके बाला कस्तूरीतिलकं व्यधात् ॥  
म्स्स्_५०२४-१ आमर्द्य वक्षोजयुगं निपीय  बिम्बाधरं मे कबरीं व्युदस्य ।  
म्स्स्_५०२४-२ नीवीसमासन्नकरो निरुद्धः  स्वप्ने वयस्योऽद्य रहस्यचेष्टः ॥  
म्स्स्_५०२५-१ आमर्षान् मदनः सद्यो दीप्तश् चेतसि जायते ।  
म्स्स्_५०२५-२ स वृद्धिं नीयते कामं तस्मिन् द्वेष्येऽपि योषिताम् ॥  
म्स्स्_५०२६-१ आमाशयस्थो हत्वाग्निं सामो मार्गान् पिधापयन् ।  
म्स्स्_५०२६-२ विदधाति ज्वरं दोषस् तस्माल् लङ्घनमाचरेत् ॥  
म्स्स्_५०२७-१ आमीलन्नवनीलनीरजतुलामालम्बते लोचनं  शैथिल्यं नवमल्लिकासहचरैरङ्गैरपि स्वीकृतम् ।  
म्स्स्_५०२७-२ आलापादधरः स्फुरत्कलयति प्रेङ्खत्प्रवालोपमाम्  आनन्दप्रभवाश्च बाष्पकणिका मुक्ताश्रियं बिभ्रति ॥  
म्स्स्_५०२८-१ आमीलितनयनानां  यत् सुरतरसोऽनुसंविदं कुरुते ।  
म्स्स्_५०२८-२ मिथुनैर्मिथोऽवधारितम्  अर्चितमिदमेव कामनिर्वहणम् ॥  
म्स्स्_५०२९-१ आमीलितालसविवर्तिततारकाक्षीम्  उत्कण्ठबन्धनदरश्लथबाहुवल्लीम् ।  
म्स्स्_५०२९-२ प्रस्वेदवारिकणिकाचितगण्डबिम्बां  संस्मृत्य तामनिशमेति न शान्तिमन्तः ॥  
म्स्स्_५०३०-१ आमुक्तं हृदि मौक्तिकं मृगदृशां भिल्लै रदोप्याददे  लुण्टाकैः करटेऽवलुण्ठि पिशितं रक्तं न नक्तञ्चरैः ।  
म्स्स्_५०३०-२ हे पारीन्द्र करीन्द्रकुम्भदलने भूतो भवानग्रणीः  अन्यत्रैव फलोपधानमखिलं हस्ते यशस्ते परम् ॥  
म्स्स्_५०३१-१ आमुक्तपुष्पसुरभीकृतकेशपाशा  मुक्तालताप्रहसितस्तनभारखिन्नाः ।  
म्स्स्_५०३१-२ पुण्येन कान्तधवलायतपक्ष्मलाक्ष्यो  दास्यो नृणामुपनमन्ति बलात्तरुण्यः ॥  
म्स्स्_५०३२-१ आमुष्मिकैहिकसुखेच्छुभिरर्चनीयं  लिङ्गद्वयं पुररिपोरधिनाभितीर्थम् ।  
म्स्स्_५०३२-२ प्रेयःकराग्ररुहभावितचन्द्ररेखं  मोदाय कस्य कृतिनो न चिराय लोके ॥  
म्स्स्_५०३३-१ आमूलं क्वचिदुद्धृता क्वचिदपि च्छिन्ना स्थली बर्हिषाम्  आनम्रा कुसुमोच्चयाच्च सदयाकृष्टाग्रशाखा लता ।  
म्स्स्_५०३३-२ एते पूर्वविलूनवल्कलतया रूढव्रणाः शाखिनः  सद्यच्छेदममी वहन्ति समिधां प्रस्यन्दिनः पादपाः ॥  
म्स्स्_५०३४-१ आमूलकण्टकितकोमलबाहुनालम्  आर्द्राङ्गुलीदलमनङ्गनिदाघतप्तः ।  
म्स्स्_५०३४-२ अस्याः करेण करमाकलयामि कान्तम्  आरक्तपङ्कजमिव द्विरदः सरस्याः ॥  
म्स्स्_५०३५-१ आ मूलतो वलितकुन्तलचारुचूड-  चूर्णालकप्रकरलाञ्छितभालभागः ।  
म्स्स्_५०३५-२ कक्षानिवेशनिविडीकृतनीविरेष  वेषश्चिरं जयति कुन्तलकामिनीनाम् ॥  
म्स्स्_५०३६-१ आ मूलतो विद्रुमरागताम्रं  सपल्लवाः पुष्पचयं दधानाः ।  
म्स्स्_५०३६-२ कुर्वन्त्यशोका हृदयं सशोकं  निरीक्ष्यमाणा नवयौवनानाम् ॥  
म्स्स्_५०३७-१ आमूलाग्रं सकलभुवनश्लाघ्यसौरभ्यलीला-  खेलः कालागरुतरुवर क्वास्ति धन्यस्त्वदन्यः ।  
म्स्स्_५०३७-२ दूयेऽप्येवं त्वयि विरचितं वीक्ष्य सङ्गं भुजङ्गैः  प्रत्यासीदत्पथिकजनताप्राणघातैकतानैः ॥  
म्स्स्_५०३८-१ आमूलाग्रनिबद्धकण्टकतनुर्निर्गन्धपुष्पोद्गमश्  छाया न श्रमहारिणी न च फलं क्षुत्क्षामसन्तर्पणम् ।  
म्स्स्_५०३८-२ बुर्बूरद्रुम साधुसङ्गरहितस्तत्तावदास्तामहो  अन्येषामपि शाखिनां फलवतां गुप्त्यै वृतिर्जायसे ॥  
म्स्स्_५०३८अ-१ आ मूलाद् रत्नसानोर्मलयवलयितादा च कूलात् पयोधेर्  यावन्तः सन्ति काव्यप्रणयनपटवस्ते विशङ्कं वदन्तु ।  
म्स्स्_५०३८अ-२ मृद्वीकामध्यनिर्यन्मसृणरसझरीमाधुरीभ् आग्यभाजां  वाचामाचार्यतायाः पदमनुभवितुं कोऽस्ति धन्यो मदन्यः ॥  
म्स्स्_५०३९-१ आमूलान्तात् सायकेनायतेन  स्यूते बाहौ मण्डुकश्लिष्टमुष्टेः ।  
म्स्स्_५०३९-२ प्राप्यासह्यां वेदनामस्तधैर्याद्  अप्यभ्रश्यच्चर्म नान्यस्य पाणेः ॥  
म्स्स्_५०४०-१ आ मृत्युतो नैव मनोरथानां  अन्तोऽस्ति विज्ञातमिदं मयाद्य ।  
म्स्स्_५०४०-२ मनोरथासक्तिपरस्य चित्तं  न जायते वै परमार्थसङ्गि ॥  
म्स्स्_५०४१-१ आमृद्गन्तस्तम इव सरःसीम्नि सम्भूय पङ्कं  तारासार्थैरिव पतिशुचा फेनकैः श्लिष्टपादाः ।  
म्स्स्_५०४१-२ भ्रान्त्यादष्टस्फुटबिसलताचुञ्चुभिश्चञ्चु चक्रैश्  चक्रा बन्दीकृतविरहकृच्चन्द्रलेखा इवैते ॥  
म्स्स्_५०४२-१ आमृद्यन्ते श्वसितमरुतो यत्कुचोत्सेधकम्पैर्  अन्तर्ध्यानात् त्रुटति च दृशोर्यद्बहिर्लक्ष्यलाभः ।  
म्स्स्_५०४२-२ पक्ष्मोत्क्षेपव्यतिकरहतो यच्च बाष्पस् तदेते  भावाश्चण्डि त्रुटितहृदयं मन्युमावदेयन्ति ॥  
म्स्स्_५०४३-१ आमृशद्भिरभितो वलिवीचीर्  लोलमानवितताङ्गुलिहस्तैः  
म्स्स्_५०४३-२ सुभ्रुवामनुभवात् प्रतिपेदे  मुष्टिमेयमिति मध्यमभीष्टैः ॥  
म्स्स्_५०४४-१ आमृश्य स्तनमण्डलं प्रतिमुहुः सञ्चुम्ब्य गण्डस्थलीं  ग्रीवां प्रत्यवलम्ब्य सम्भ्रमबलैराहन्यमानः करैः ।  
म्स्स्_५०४४-२ सुप्तस्याद्रिनदीनिकुञ्जगहने मत्तः पयोदानिलैः  कर्णान्ते मशकः किमप्यरिवधूसार्थस्य ते जल्पति ॥  
म्स्स्_५०४५-१ आमेरुमलयमुर्वी-  वलयमलङ्कृत्य कीर्तिकर्पूरैः ।  
म्स्स्_५०४५-२ मङ्गलमाप्नुहि नित्यं  गुणमय जय जीव यावदादित्यम् ॥  
म्स्स्_५०४५अ-१ आमोदं कुमुदाकरेषु विपदं पद्मेषु कालानलं  पञ्चेषोर्विशिखेषु सान्द्रशिशिरक्षारं शशिग्रावसु ।  
म्स्स्_५०४५अ-२ म्लानिं मानवतीमुखेषु विनयं चेतःसु वामभ्रुवां  वृद्धिं वार्धिषु निक्षिपन्नुदयते देवस्तमीकामुकः ॥  
म्स्स्_५०४६-१ आमोदवासितचलाधरपल्लवेषु  निद्राकषायितविपाटललोचनेषु ।  
म्स्स्_५०४६-२ व्यामृष्टपत्रतिलकेषु विलासिनीनां  शोभां बबन्ध वदनेषु मदावशेषः ॥  
म्स्स्_५०४७-१ आमोदाहृतभृङ्गपक्षपवनप्रेङ्खद्रजःपिञ्जरे  पद्म श्रीर्वसतीति नाद्भुतमिदं रम्यं प्रकृत्यैव तत् ।  
म्स्स्_५०४७-२ तच्चित्रं यदरातिकण्ठरुधिरप्रक्लिन्नतीक्ष्णस्फुरद्-  धारेऽसौ भवतश्चिरं निवसति स्त्रीत्वेऽपि हृष्टा सती ॥  
म्स्स्_५०४८-१ आमोदिना समधुना परिधूसरेण  सव्याकुलभ्रमवता पतता पुरस्तात् ।  
म्स्स्_५०४८-२ आयासितास्मि सखि तेन दिवावसाने  मत्तेन किं प्रणयिना न हि केसरेण ॥  
म्स्स्_५०४९-१ आमोदीनि सुमेदुराणि च मृदुस्वादूनि च क्ष्मारुहाम्  उद्यानेषु वनेषु लब्धजनुषां सन्तीतरेषामपि ।  
म्स्स्_५०४९-२ किन्तु श्रीफलता तवैव जयिनी मालूर दिङ्मण्डले  यस्यैतानि फलानि यौवनवतीवक्षोजलक्ष्मीगृहाः ॥  
म्स्स्_५०५०-१ आमोदेन कदम्बकन्दलभुवा लिम्पन्नशेषं नभः  प्रीतिस्फीतमयूरवृन्दनटनप्रस्तावनापण्डितः ।  
म्स्स्_५०५०-२ अम्भोदप्रथमोदबिन्दुरचनानिर्मृष्टघर्मः शनैर्  वायुर्वाति भयङ्करः प्रवसतां मेघङ्कराडम्बरः ॥  
म्स्स्_५०५१-१ आमोदैर्मरुतो मृगाः किसलयोल्लासैस् त्वचा तापसाः  पुष्पैः षट्चरणाः फलैः शकुनयो घर्मार्दिताश्छायया ।  
म्स्स्_५०५१-२ स्कन्धैर्गन्धगजास् त्वयैव विहिताः सर्वे कृतार्थास् ततस्  त्वं विश्वोपकृतिक्षमोऽसि भवता भग्नापदोऽन्ये द्रुमाः ॥  
म्स्स्_५०५२-१ आमोदैस् ते दिशि दिशि गतैर्दूरमाकृष्यमाणाः  साक्षाल् लक्ष्मीं तव मलयज द्रष्टुमभ्यागताः स्मः ।  
म्स्स्_५०५२-२ किं पश्यामः सुभग भवतः क्रीडति क्रोड एव  व्यालस्तुभ्यं भवतु कुशलं मुञ्च नः साधयामः ॥  
म्स्स्_५०५३-१ आम्नायानामाहान्त्या वाग् गीतीरीतीः प्रीतीर्भीतीः ।  
म्स्स्_५०५३-२ भोगो रोगो मोदो मोहो ध्येये ध्येच्छे देशे क्षेमे ॥  
म्स्स्_५०५४-१ आम्नायाभ्यसनान्यरण्यरुदितं कृच्छ्रव्रतान्यन्वहं  मेदश्छेदपदानि पूर्तविधयः सर्वे हुतं भस्मनि ।  
म्स्स्_५०५४-२ तीर्थानामवगाहनानि च गजस्नानं विना यत्पद-  द्वन्द्वाम्भोरुहसंस्तुतिं विजयते देवः स नारायणः ॥  
म्स्स्_५०५५-१ अम्नाये स्मृतितन्त्रे च लोकाचारे च सूरिभिः ।  
म्स्स्_५०५५-२ शरीरार्धं स्मृता जाया पुण्यापुण्यफले समा ॥  
म्स्स्_५०५६-१ आम्रं छित्त्वा कुठारेण निम्बं परिचरेत्तु यः ।  
म्स्स्_५०५६-२ यश्चैनं पयसा सिञ्चेन् नैवास्य मधुरो भवेत् ॥  
म्स्स्_५०५७-१ आम्र यद्यपि गता दिवसास्ते  पुष्पसौरभफलप्रचुरा ये ।  
म्स्स्_५०५७-२ हन्त सम्प्रति तथापि जनानां  छाययैव दलयस्यतितापम् ॥  
म्स्स्_५०५८-१ आम्राः किं फलभारनम्रशिरसो रम्याः किमूष्मच्छिदः  सच्छायाः कदलीद्रुमाः सुरभयः किं पुष्पिताश्चम्पकाः ।  
म्स्स्_५०५८-२ एतास्ता निरवग्रहोग्रकरभोल्लीढार्धरूढाः पुनः  शम्यो भ्राम्यसि मूढ निर्मरुति किं मिथ्यैव मर्तुं मरौ ॥  
म्स्स्_५०५९-१ आम्राङ्कुरोऽयमरुण-  श्यामलरुचिरस्थिनिर्गतः सुतनु ।  
म्स्स्_५०५९-२ नवकमठकर्परपुटान्  मूर्धेवोर्ध्वं गतः स्फुरति ॥  
म्स्स्_५०६०-१ आम्रीमञ्जुलमञ्जरीवरशरः सत्किंशुकं यद्धनुर्  ज्या यस्यालिकुलं कलङ्करहितं छत्रं सितांशुः सितम् ।  
म्स्स्_५०६०-२ मत्तेभो मलयानिलः परभृतो यद्वन्दिनो लोकजित्  सोऽयं वो वितरीतरीतु वितनुर्भद्रं वसन्तान्वितः ॥  
म्स्स्_५०६१-१ आम्रे पल्लविते स्थित्वा कोकिला मधुरस्वरम् ।  
म्स्स्_५०६१-२ चुकूज कामिनां चित्तम् आकर्षन्तीव दूतिका ॥  
म्स्स्_५०६२-१ आम्रैः क्षेमं भल्ला-  तकैर्भयं पीलुभिस्तथारोग्यम् ।  
म्स्स्_५०६२-२ खदिरशमीभ्यां दुर्भि-  क्षमर्जुनैः शोभना वृष्टिः ॥  
म्स्स्_५०६३-१ आम्लेन ताम्रशुद्धिः स्याच् छुद्धिः कांस्यस्यभस्मना ।  
म्स्स्_५०६३-२ संशुद्धी रजसा नार्यास् तटिन्या वेगतः शुचिः ॥  
म्स्स्_५०६४-१ आयं पश्यन् व्ययं कुर्यात् आयादल्पतरं व्ययम् ।  
म्स्स्_५०६४-२ आयाभावे व्ययं कुर्वन् कुबेरोऽपि विनश्यति ॥  
म्स्स्_५०६५-१ आयताग्रसितरश्मिनिबद्धं  लाञ्छनच्छविमषीरसदिग्धम् ।  
म्स्स्_५०६५-२ चन्द्रकैतवमरुत्पटचक्रं  क्रीडयोत्सृजति किं स्मरबालः ॥  
म्स्स्_५०६६-१ आयताङ्गुलिरभूदतिरिक्तः  सुभ्रुवां क्रशिमशालिनि मध्ये ।  
म्स्स्_५०६६-२ श्रोणिषु प्रियकरः पृथुलासु  स्पर्शमाप सकलेन तलेन ॥  
म्स्स्_५०६७-१ आयतिं सर्वकार्याणां तदात्वं च विचारयेत् ।  
म्स्स्_५०६७-२ अतीतानां च सर्वेषां गुणदोषौ च तत्त्वतः ॥  
म्स्स्_५०६८-१ आयतीमिव विध्वस्ताम् आज्ञां प्रतिहतामिव ।  
म्स्स्_५०६८-२ दीप्तामिव दिशं काले पूजामपहतामिव ॥  
म्स्स्_५०६९-१ आयत्यां गुणदोषज्ञस् तदात्वे क्षिप्रनिश्चयः ।  
म्स्स्_५०६९-२ अतीते कार्यशेषज्ञः शत्रुभिर्नाभिभूयते ॥  
म्स्स्_५०७०-१ आयत्यां च तदात्वे च यत् स्यादास्वादपेशलम् ।  
म्स्स्_५०७०-२ तदेव तस्य कुर्वीत न लोकद्विष्टमाचरेत् ॥  
म्स्स्_५०७१-१ आयत्यां प्रतिकारज्ञस् तदात्वे दृढनिश्चयः ।  
म्स्स्_५०७१-२ अतीते कार्यशेषज्ञो नरोऽर्थैर्न प्रहीयते ॥  
म्स्स्_५०७२-१ आयत्या च जयेदाशाम् अर्थं सङ्गविवर्जनात् ।  
म्स्स्_५०७२-२ अनित्यत्वेन च स्नेहं क्षुधं योगेन पण्डितः ॥  
म्स्स्_५०७३-१ आयद्वारेषु सर्वेषु कुर्यादाप्तान् परीक्षितान् ।  
म्स्स्_५०७३-२ आददीत धनं तैस्तु भास्वानुस्रैरिवोदकम् ॥  
म्स्स्_५०७४-१ आयव्ययं सदानुष्णं छेदनं संशयस्य च ।  
म्स्स्_५०७४-२ अनिशं तस्य च ज्ञानं मन्त्रिणां त्रिविधं फलम् ॥  
म्स्स्_५०७५-१ आयव्ययेऽन्नसंस्कारे गृहोपस्काररक्षणे ।  
म्स्स्_५०७५-२ शौचेऽग्निकार्ये संयोज्याः रक्षा स्त्रीणामियं स्मृता ॥  
म्स्स्_५०७५अ-१ आयव्ययौ यस्य च संविभक्तौ  छन्नश्च चारो निभृतश्च मन्त्रः ।  
म्स्स्_५०७५अ-२ न चाप्रियं मन्त्रिषु यो ब्रवीति  सा सागरान्तां पृथिवीं प्रशास्ति ॥  
म्स्स्_५०७६-१ आयस्ता कलहं पुरेव कुरुते न स्रंसने वाससो  भुग्नभ्रूरतिखण्ड्यमानमधरं धत्ते न केशग्रहे ।  
म्स्स्_५०७६-२ अङ्गान्यर्पयति स्वयं भवति नो वामा हठालिङ्गने  तन्व्या शिक्षित एष सम्प्रति पुनः कोपप्रकारोऽपरः ॥  
म्स्स्_५०७७-१ आयस्य तावदपि कर्म करोतु कश्चित्  तेनापि मातरधिकं किमिहानुभाव्यम् ।  
म्स्स्_५०७७-२ आस्ते सुखं य इह भारतवर्षसीमन्य्  आस्ते स किञ्चिदित उत्तरतोऽपसृत्य ॥  
म्स्स्_५०७८-१ आयस्य तुर्यभागेन व्ययकर्म प्रवर्तयन् ।  
म्स्स्_५०७८-२ अन्यूनतैलदीपोऽपि चिरं भद्राणि पश्यति ॥  
म्स्स्_५०७९-१ आयाच्चतुर्थभागेन व्ययकर्म प्रवर्तयेत् ।  
म्स्स्_५०७९-२ प्रभूततैलदीपो हि चिरं भद्राणि पश्यति ॥  
म्स्स्_५०८०-१ आयातं मामपरिचितया वेलया मन्दिरं ते  चोरो दण्ड्यस् त्वमिति मधुरं व्याहरन्त्या भवत्या ।  
म्स्स्_५०८०-२ मन्दे दीपे मधुलवमुचां मालया मल्लिकानां  बद्धं चेतो दृढतरमिदं बाहुबन्धच्छलेन ॥  
म्स्स्_५०८१-१ आयातं सखि दयितं चिरात् प्रवासात्  क्षामाङ्गं तव विरहानलेन तप्तम् ।  
म्स्स्_५०८१-२ सद्योऽमुं निजमृदुलाङ्गसङ्गदानात्  सन्तृप्तिं नय भव सम्मुखी किमेवम् ॥  
म्स्स्_५०८२-१ आयातः कुमुदेश्वरो विजयते सर्वेश्वरो मारुतो  भृङ्गः स्फूर्जति भैरवो न निकटं प्राणेश्वरो मुञ्चति ।  
म्स्स्_५०८२-२ एते सिद्धरसाः प्रसूनविशिखो वैद्योऽनवद्योत्सवो  मानव्याधिरयं कृशोदरि कथं त्वच्चेतसि स्थास्यति ॥  
म्स्स्_५०८३-१ आयातस्ते समीपं तव गुणविमलान् पण्डितो वादकर्ता  काव्ये भव्ये हि रेवाभवविगतरसे रुग्युगे रोगहर्ता ।  
म्स्स्_५०८३-२ नाहं जाने चिकित्सां सकलगुणनिधे दुर्दरिद्रत्वरोगे  श्रीमद्राजार्जुनेन्द्रप्रबलमपि यते कल्पिता सा चिकित्सा ॥  
म्स्स्_५०८४-१ आयाताः सखि वर्षा  वर्षादपि यासु वासरो दीर्घः ।  
म्स्स्_५०८४-२ दिशि दिशि नीरतरङ्गो  नीरतरङ्गो ममापि हृदयेशः ॥  
म्स्स्_५०८५-१ आयाता जलदावली सरभसं विद्युत्समालिङ्गिता  शैलानां परितः सशब्दमहिभुक्श्रेणी नरीनृत्यति ।  
म्स्स्_५०८५-२ एवं सत्यपि हन्त सम्प्रति पतिर्देशान्तरं प्रस्थितस्  तद् दुःखं विनिवेद्यतां सखि कथं कस्याधुनाग्रे मया ॥  
म्स्स्_५०८६-१ आयाता मधुयामिनी यदि पुनर्नायात एव प्रभुः  प्राणा यान्तु विभावसौ यदि पुनर्जन्मग्रहं प्रार्थये ।  
म्स्स्_५०८६-२ व्याधः कोकिलबन्धने विधुपरिध्वंसे च राहुग्रहः  कन्दर्पे हरनेत्रदीधितिरहं प्राणेश्वरे मन्मथः ॥  
म्स्स्_५०८७-१ आयाता मधुरजनी  मधुरजनीगीतिहृद्येयम् ।  
म्स्स्_५०८७-२ अङ्कुरितः स्मरविटपी  स्मर विट पीनस्तनीमबलाम् ॥  
म्स्स्_५०८८-१ आयाता रजनी भविष्यति महाविश्लेषदावानलो  नोद्वेगः सहसा कृशाङ्गि मनसा कार्यो रथाङ्गाह्वयः ।  
म्स्स्_५०८८-२ इत्थं बाष्पनिरुद्धगद्गदतया सम्भाष्य कोकीं चिरं  चिन्तापूर्णमना विनोदविमुखो हंहो विधिं निन्दति ॥  
म्स्स्_५०८९-१ आयाता रतिनायकस्य विपिनं श्रीराधिकाभ्यागतो  दैवादेव हरिश्च तत्र चतुरश्चेटोऽपि तत्रागमत् ।  
म्स्स्_५०८९-२ शीघ्रं पर्वतकन्दरोदरगतं लास्यं शिखीनां पुरः  पंश्यामीति हरिं निगद्य शनकैर्गेहं समभ्यागमत् ॥  
म्स्स्_५०९०-१ आयातासि विमुञ्च वेपथुभरं दृष्टासि किं केनचिन्  नीलं चोलममुं विमुञ्च हरतु स्वेदं निशीथानिलः ।  
म्स्स्_५०९०-२ इत्यन्तर्भयसन्नकण्ठमसकृद् यामीति तल्पातिथिर्  त्रस्यन्ती परिरभ्यते सुकृतिना स्वैरं नवस्वैरिणी ॥  
म्स्स्_५०९१-१ आयाति फुल्लकुसुमः कुसुमागमोऽयम्  एषा शशाङ्कतिलका शरदागतेति ।  
म्स्स्_५०९१-२ बाढं प्रहृष्यति जनो न पुनर्ममैतद्  आयुःप्रहीणमिति याति मनोविषादम् ॥  
म्स्स्_५०९२-१ आयाति याति खेदं  करोति मधु हरति मधुकरीवान्या ।  
म्स्स्_५०९२-२ अधिदेवता त्वमेव  श्रीरिव कमलस्य मम मनसः ॥  
म्स्स्_५०९३-१ आयाति याति पुनरेव जलं प्रयाति  पद्माङ्कुराणि विधुनोति धुनोति पक्षौ ।  
म्स्स्_५०९३-२ उन्मत्तवद् भ्रमति कूजति मन्दमन्दं  कान्तावियोगविधुरो निशि चक्रवाकः ॥  
म्स्स्_५०९४-१ आयाति श्रियमञ्जसा नयनयोरम्भोरुहप्रेयसी  सन्नाहः स्तनयोरयं कलयते सम्भोगयोग्यां दशाम् ।  
म्स्स्_५०९४-२ वैदग्ध्येन सहासिकां वितनुते वाचामियं प्रक्रिया  मुग्धायाः पुनरैन्दवीं न सहते मुख्यामभिख्यां मुखम् ॥  
म्स्स्_५०९५-१ आयाति स्खलितैः पादैर् मुखवैवर्ण्यसंयुतः ।  
म्स्स्_५०९५-२ ललाटस्वेदभाग् भूरिगद्गदं भाषते वचः ॥  
म्स्स्_५०९६-१ कम्पमानमधोऽवेक्षी पापं प्राप्तः सदा नरः ।  
म्स्स्_५०९६-२ तस्माद् यत्नात् परिज्ञेयश् चिह्नैरेतैर्विचक्षणैः ॥  
म्स्स्_५०९७-१ आयाति हृष्टोऽभिमुखो यदि श्वा  क्रीडां प्रकुर्वन् विलुथंस्तथाग्रे ।  
म्स्स्_५०९७-२ शीघ्रं तदानीं ध्रुवमध्वगानां  भवेत् प्रभूतो धनधान्यलाभः ॥  
म्स्स्_५०९८-१ आयातु यातु खेदं  करोतु मधु हरतु चाप्यन्या ।  
म्स्स्_५०९८-२ अधिदेवता त्वमेव  श्रीरिव कमलस्य मम मनसः ॥  
म्स्स्_५०९९-१ आयाते च तिरोहितो यदि पुनर्दृष्टोऽन्यकार्ये रतो  वाचि स्मेरमुखो विषण्णवदनः स्वक्लेशवादे मुहुः ।  
म्स्स्_५०९९-२ अन्तर्वेश्मनि वासमिच्छति भृशं व्याधीति यो भाषते  भृत्यानामपराधकीर्तनपरस्तन्मन्दिरं न व्रजेत् ॥  
म्स्स्_५१००-१ आयाते दयिते मनोरथशतैर्नीत्वा कथञ्चिद् दिनं  गत्वा वासगृहं जडे परिजने दीर्घां कथां कुर्वति ।  
म्स्स्_५१००-२ दष्टास्मीत्यभिधाय सत्वरपदं व्याधूय चीनांशुकं  तन्वङ्ग्या रतिकातरेण मनसा नीतः प्रदीपः शमम् ॥  
म्स्स्_५१०१-१ आयाते दयिते मरुस्थलभुवामुल्लङ्घ्य दुर्लङ्घ्यतां  गेहिन्या परितोषबाष्पतरलामासज्य दृष्टिं मुखे ।  
म्स्स्_५१०१-२ दत्वा पीलुशमीकरीरकवलान् स्वेनाञ्चलेनादराद्  आमृष्टं करभस्य केशरसटाभाराबलग्नं रजः ॥  
म्स्स्_५१०२-१ आयाते रभसाद्यदि प्रियतमे प्रत्युद्गता नो चिरं  नो वा मण्डलितोन्नतस्तनतटं गाढं समालिङ्गितः ।  
म्स्स्_५१०२-२ आश्लिष्य स्वभुजावलम्बमथवा प्रेमार्द्रया नो गिरा  सम्भाव्याभिहितो हतासि सरले स्वैरेव दुश्चेष्टितैः ॥  
म्स्स्_५१०३-१ आयातेऽर्थिनि गोत्रभिद्यभिमते कर्णोऽमुचत् कुण्डलं  कामास्त्रं किल भूरिलोचनयुगं तस्मिन् समासज्जताम् ।  
म्स्स्_५१०३-२ नन्वेतत् कुरुनायकस्य हृदयं तस्मात् समाधीयतां  सम्भूतस् तपसोऽत्र यो रतिरसो मापार्थतो हीयताम् ॥  
म्स्स्_५१०४-१ आयाते श्रुतिगोचरं प्रियतमप्रस्थानकाले पुरस्  तल्पान्तःस्थितया तदाननमलं दृष्ट्वा चिरं मुग्धया ।  
म्स्स्_५१०४-२ सोच्छ्वासं दृढमन्युनिर्भरगलद्बाष्पाम्बुधौतं तया  स्वं वक्त्रं विनिवेश्य भर्तृहृदये निःशब्दकं रुद्यते ॥  
म्स्स्_५१०५-१ आयातैव निशा निशापतिकरैः कीर्णं दिशामन्तरं  भामिन्यो भवनेषु भूषणगणैरङ्गान्यलङ्कुर्वते ।  
म्स्स्_५१०५-२ मुग्धे मानमपाकरोषि न मनागद्यापि रोषेण ते  हा हा बालमृणालतोऽप्यतितरां तन्वी तनुस्ताम्यति ॥  
म्स्स्_५१०६-१ आयातैव निशा मनो मृगदृशामुन्निद्रमातन्वती  मानो मे कथमेष सम्प्रति निरातङ्कं हृदि स्थास्यति ।  
म्स्स्_५१०६-२ ऊहापोहमिमं सरोजनयना यावद् विधत्तेतरां  तावत् कामनृपातपत्रसुषमं बिम्बं बभासे विधोः ॥  
म्स्स्_५१०७-१ आयातो दयितस् तवेति सहसा न श्रद्दधे भाषितं  सद्यः सम्मुखतां गतेऽपि सुमुखी भ्रान्तिं निजां मन्यते ।  
म्स्स्_५१०७-२ कण्ठाश्लेषिभुजेऽपि शून्यहृदया स्वप्नान्तरं शङ्कते  प्रत्यावृत्तिमियं प्रियस्य कियता प्रत्येतु शातोदरी ॥  
म्स्स्_५१०८-१ आयातो भवतः पितेति सहसा मातुर्निशम्योदितं  धूलीधूसरितो विहाय शिशुभिः क्रीडारसान् प्रस्तुतान् ।  
म्स्स्_५१०८-२ दूरात् स्मेरमुखः प्रसार्य ललितं बाहुद्वयं बालको  नाधन्यस्य पुरः समेति परया प्रीत्या रटद्घर्घरम् ॥  
म्स्स्_५१०९-१ आयातो वनमाली  गृहपतिरालि समायातः ।  
म्स्स्_५१०९-२ स्मर सखि पाणिनिसूत्रं  विप्रतिषेधे परं कार्यम् ॥  
म्स्स्_५११०-१ आयात् त्रिभागतः कुर्याद् व्ययं धर्मपरो नरः ।  
म्स्स्_५११०-२ एतदेव हि पाण्डित्यं यदायादल्पको व्ययः ॥  
म्स्स्_५१११-१ आयान्तं गुणिनं दृष्ट्वा प्रहृष्येदाद्रियेत च ।  
म्स्स्_५१११-२ गुणिनो ह्यादृता भूयश् चेष्टन्ते तस्य सम्पदे ॥  
म्स्स्_५११२-१ आयान्तं स्वपतिं दृष्ट्वा भक्षयन्ती सदाखिलम् ।  
म्स्स्_५११२-२ परित्यक्ता निजैः पुत्रैर् बान्धवैः स्वजनैस् तथा ॥  
म्स्स्_५११३-१ आयान्तमालोक्य हरिं प्रतोल्याम्  आल्याः पुरस्तादनुरागमेका ।  
म्स्स्_५११३-२ रोमाञ्चकम्पादिभिरुच्यमानं  भामा जुगूह प्रणमन्त्यथैनम् ॥  
म्स्स्_५११४-१ आयान्ति त्वरितं गभीरसरितां कूलेषु भूमीरुहां  मूलेषु व्यथिता निदाघपथिकाः कृत्यं तदेषां परम् ।  
म्स्स्_५११४-२ यत्पुष्पैरधिवासनं निबिडया यच्छायया पालनं  यन्मन्दैरुपवीजनं च पवनैः कृत्यं तदुर्वीरुहाम् ॥  
म्स्स्_५११५-१ आयान्ति यत्र निवसन्ति चिराय चेष्टं  निर्यान्ति चैवममिताः सरितो यतोऽमी ।  
म्स्स्_५११५-२ देवैर्हृतेषु बहुलेषु मणिष्वपीभ्यो  यः पूर्ववत् स जयतादमृतैकभूमिः ॥  
म्स्स्_५११६-१ आयान्ति यान्ति सततं  नीरं शिशिरं खरं न गणयन्ति ।  
म्स्स्_५११६-२ विद्मो न हन्त दिवसाः  कस्य किमेते करिष्यन्ति ॥  
म्स्स्_५११७-१ आयान्त्यग्रे ननु तनुभवा उत्तमर्णा इवेमे  शय्यालग्नाः फणभृत इवाभान्ति दारा इदानीम् ।  
म्स्स्_५११७-२ कारागेहप्रतिममधुना मन्दिरं दृश्यते मे  तत्र स्थातुं प्रसजति मनो न क्षणं न क्षणार्धम् ॥  
म्स्स्_५११८-१ आयान्त्यां निजयुवतौ वनात् सशङ्कं  बर्हाणामपरशिखण्डिनीं भरेण ।  
म्स्स्_५११८-२ आलोक्य व्यवदधतं पुरो मयूरं  कामिन्यः श्रदधुरनार्जवं नरेषु ॥  
म्स्स्_५११९-१ आयान्त्या दिवसश्रियः पदतलस्पर्शानुभावादिव  व्योमाशोकतरोर्नवीनकलिकागुच्छः समुज्जृम्भते ।  
म्स्स्_५११९-२ आतन्वन्नवतंसविभ्रममसावाशाकुरङ्गीदृशाम्  उन्मीलत्तरुणप्रभाकरकरस्तोमः समुद्भासते ॥  
म्स्स्_५१२०-१ आयामिनोस्तदक्ष्णोर्  अञ्जनरेखाविधिं वितन्वन्त्याः ।  
म्स्स्_५१२०-२ पाणिः प्रसाधिकायाः  प्रापदपाङ्गं चिरेण विश्रम्य ॥  
म्स्स्_५१२१-१ आयासः परहिंसा  वैतंसिकसारमेय तव सारः ।  
म्स्स्_५१२१-२ त्वामपसार्य विभाज्यः  कुरङ्ग एषोऽधुनैवान्यैः ॥  
म्स्स्_५१२२-१ आयासशतलभ्यस्य प्राणेभ्योऽपि गरीयसः ।  
म्स्स्_५१२२-२ गतिरेकैव वित्तस्य दानं शेषा विपत्तयः ॥  
म्स्स्_५१२३-१ आयासशोकभयदुःखमुपैति मर्त्यो  मानेन सर्वजननिन्दितवेषरूपः ।  
म्स्स्_५१२३-२ विद्यादयादमयमादिगुणांश्च हन्ति  ज्ञात्वेति गर्ववशमेति न शुद्धबुद्धिः ॥  
म्स्स्_५१२४-१ आयासश्लथबाहुवल्लिरधिकस्मेरै ।- -।-  लोलापाङ्गकपोलपालिरलिकस्तोमार्धलुप्तालका ।  
म्स्स्_५१२४-२ न्यस्यन्ती मदयत्यनावृत इव प्रच्छादनायाञ्चलं  मुग्धा स्वेदनिपीतसूक्ष्मसिचयव्यक्तस्तनी वक्षसि ॥  
म्स्स्_५१२५-१ आयासादलघुतरस्तनैः स्वनद्भिः  श्रान्तानामविकचलोचनारविन्दैः ।  
म्स्स्_५१२५-२ अभ्यम्भः कथमपि योषितां समूहैस्  तैरुर्वीनिहितचलत्पदं प्रचेले ॥  
म्स्स्_५१२६-१ आयासानविचिन्तयन्नगणयल्लाभं ततः किञ्चिदप्य्  अम्भो मुञ्चति कीर्तिमात्रशरणो धाराधरः सर्वतः ।  
म्स्स्_५१२६-२ तद्यत्नादुपयुज्य वर्धयतु वा दातुर्यशः शाश्वतं  मौढ्यादेतदुपेक्ष्य नाशयतु वा लोकः प्रमाणं ततः ॥  
म्स्स्_५१२७-१ आयास्य बहुभिर्दुग्धां पीतां वत्सेन सद्गवीम् ।  
म्स्स्_५१२७-२ सुशिक्षितोऽपि गोपालः प्रयत्नेन दुहीत किम् ॥  
म्स्स्_५१२८-१ आयास्यसि कदा कान्ते मदन्तकमयि प्रभे ।  
म्स्स्_५१२८-२ इति प्र्ष्टेन्दुवदनाच्छादयद् वाससा मुखम् ॥  
म्स्स्_५१२९-१ आयास्यस्यवधावपर्यवसिते गत्वेति सम्भाव्यते  सम्प्राप्ते त्वयि यानि तान्यपि सुखान्यद्यापरोक्षाणि नः ।  
म्स्स्_५१२९-२ किन्त्वज्ञातवियोगवेदनमिदं सद्यस्त्वयि प्रस्थिते  चेतः किं नु करीष्यतीत्यविदितं सम्यङ् न निश्चीयते ॥  
म्स्स्_५१३०-१ आयास्यामि पुनस्तवान्तिकमहं यामे व्यतीते प्रियेत्य्  उक्त्वा पङ्कजलोचना सरभसं कान्ता समाजं ययौ ।  
म्स्स्_५१३०-२ जाते क्वापि च सीञ्जते किमु समायातेति मार्गं मुहुर्  दर्शं दर्शमथो मया निशि मनाग् लब्धो न निद्रारसः ॥  
म्स्स्_५१३१-१ आयुः कर्म च वित्तं च विद्या निधनमेव च ।  
म्स्स्_५१३१-२ पञ्चैतानि हि सृज्यन्ते गर्भस्थस्यैव देहिनः ॥  
म्स्स्_५१३२-१ आयुः कल्लोललोलं कतिपयदिवसस्थायिनी यौवनश्रीर्  अर्थाः सङ्कल्पकल्पा घनसमयतडिद्विभ्रमा भोगपूराः ।  
म्स्स्_५१३२-२ कण्ठाश्लेषोपगूढं तदपि च न चिरं यत् प्रियाभिः प्रणीतं  ब्रह्मण्यासक्तचित्ता भवत भवभयाम्भोधिपारं तरीतुम् ॥  
म्स्स्_५१३३-१ आयुःप्रश्ने दीर्घमायुर् वाच्यं मौहूर्तिकैर्जनैः ।  
म्स्स्_५१३३-२ जीवन्तो बहु मन्यन्ते मृताः प्रक्ष्यन्ति कं पुनः ॥  
म्स्स्_५१३४-१ आयुः श्रियं यशो धर्मं लोकानाशिष एव च ।  
म्स्स्_५१३४-२ हन्ति श्रेयांसि सर्वाणि पुंसो महदतिक्रमः ॥  
म्स्स्_५१३५-१ आयुः श्रीः कीर्तिरैश्वर्यम् आशिषः पुरुषस्य याः ।  
म्स्स्_५१३५-२ भवन्त्येव हि तत्काले यथानिच्छोर्विपर्ययाः ॥  
म्स्स्_५१३६-१ आयुःसत्त्वबलारोग्यसुखप्रीतिविवर्धनाः ।  
म्स्स्_५१३६-२ रस्याः स्निग्धाः स्थिरा हृद्या आहाराः सात्त्विकप्रियाः ॥  
म्स्स्_५१३७-१ आयुःसारं युअवनम्  ऋतुसारः कुसुमसायकवयस्यः ।  
म्स्स्_५१३७-२ सुन्दरि जीवितसारो  रतिभोगरसामृतस्वादः ॥  
म्स्स्_५१३८-१ आयुक्तकेभ्यश्चोरेभ्यः परेभ्यो राजवल्लभात् ।  
म्स्स्_५१३८-२ पृथिवीपतिलोभाच्च प्रजानां पञ्चधा भयम् ॥  
म्स्स्_५१३९-१ आयुधानां धनुः श्रेष्ठम् आसनानां च मेदिनी ।  
म्स्स्_५१३९-२ फलानां चाम्रवृक्षस्य देवानां च महेश्वरः ॥  
म्स्स्_५१४०-१ आयुर्घृते गुडे रोगा नित्यं मृत्युर्विदाहिषु ।  
म्स्स्_५१४०-२ आरोग्यं कटुतिक्तेषु बलं माषे पयस्तु च ॥  
म्स्स्_५१४१-१ आयुर्दानमहोत्सवस्य विनतक्षोणीभृतां मूर्तिमान्  विश्वासो नयनोत्सवो मृगदृशां कीर्तेः प्रकाशः परः ।  
म्स्स्_५१४१-२ आनन्दः कलिताकृतिः सुमनसां वीरश्रियो जीवितं  धर्मस्यैव निकेतनं विजयते वीरः कलिङ्गेश्वरः ॥  
म्स्स्_५१४२-१ आयुर्दीर्घतरं वपुर्वरतरं गोत्रं गरीयस्तरं  वित्तं भूरितरं बलं बहुतरं स्वामित्वमुच्चैस्तरम् ।  
म्स्स्_५१४२-२ आरोग्यं विगतान्तरं त्रिजगति श्लाघ्यत्वमल्पेतरं  संसाराम्बुनिधिं करोति सुतरं चेतः कृपार्द्रान्तरम् ॥  
म्स्स्_५१४३-१ आयुर्नश्यति पश्यतां प्रतिदिनं याति क्षयं यौवनं  प्रत्यायान्ति गताः पुनर्न दिवसाः कालो जगद्भक्षकः ।  
म्स्स्_५१४३-२ लक्ष्मीस् तोयतरङ्गभङ्गचपला विद्युच्चलं जीवितं  यस्मान्मां शरणागतं शरणद त्वं रक्ष रक्षाधुना ॥  
म्स्स्_५१४४-१ आयुर्नीरतरङ्गभङ्गुरमिति ज्ञात्वा सुखेनासितं  लक्ष्मीः स्वप्नविनश्वरीति सततं भोगेषु बद्धा रुचिः ।  
म्स्स्_५१४४-२ अभ्रस्तम्बविडम्बि यौवनमिति प्रेम्णावगूढाः स्त्रियो  यैरेवात्र विमुच्यते भवरसात् तैरेव बद्धो जनः ॥  
म्स्स्_५१४५-१ आयुर्बलं विपुलमस्तु सुखित्वमस्तु  कल्याणमस्तु विपुला तव कीर्तिरस्तु ।  
म्स्स्_५१४५-२ श्रीरस्तु धर्ममतिरस्तु रिपुक्षयोऽस्तु  सन्तानवृद्धिरभिवाञ्छितसिद्धिरस्तु ॥  
म्स्स्_५१४६-१ आयुर्यशो बलं वित्तम् आकाङ्क्षद्भिः प्रियाणि च ।  
म्स्स्_५१४६-२ पितैवाराधनीयोऽग्रे दैवतं हि पिता महत् ॥  
म्स्स्_५१४७-१ आयुर्लेखा पवनचलनाश्लिष्टदीपोपमेया  सम्पच्चैषा मदवशचलत्कामिनीदृष्टिलोला ।  
म्स्स्_५१४७-२ तीव्रश्चान्तर्दहति हृदयं विप्रयोगः प्रियेभ्यस्  तस्मादेतत् सततममलं ब्रह्म शान्तं प्रपन्नाः ॥  
म्स्स्_५१४८-१ आयुर्वर्षशतं नृणां परिमितं रात्रौ तदर्धं गतं  तस्यार्धस्य परस्य चार्धमपरं बालत्ववृद्धत्वयोः ।  
म्स्स्_५१४८-२ शेषं व्याधिवियोगदुःखसहितं सेवादिभिर्नीयते  जीवे वारितरङ्गचञ्चलतरे सौख्यं कुतः प्राणिनाम् ॥  
म्स्स्_५१४९-१ आयुर्वर्षशतं नृणां परिमितं रात्रौ तदर्धं हृतं  तस्यार्धस्य च किञ्चिदेव जरया बाल्येन किञ्चिद् हृतम् ।  
म्स्स्_५१४९-२ किञ्चिद् व्याधिवियोगदुःखमरणैर्भूपालसेवारसैर्  नष्टं शिष्टमतस्तरङ्गतरलं पुंसां सुखं क्व क्षणे ॥  
म्स्स्_५१५०-१ आयुर्वायुचलं सुरेश्वरधनुर्लोलं बलं यौवनं  विद्युद्वच् चपलं धनं गिरिनदीकल्लोलवच् चञ्चलम् ।  
म्स्स्_५१५०-२ तारुण्यं करिकर्णतालतरलं देहं च रोगाकुलं  ज्ञात्वा सर्वमिदं कुरुध्वममलं धर्मं सदा निश्चलम् ॥  
म्स्स्_५१५१-१ आयुर्वायुव्यथितनलिनीपत्रमित्रं किमन्यत्  सम्पच्छम्पाद्युतिसहचरी स्वैरचारी कृतान्तः ।  
म्स्स्_५१५१-२ कस्मादस्मिन् भ्रमसि तमसि त्वं प्रयाहि प्रयागं  पौनःपुन्यं भुवि भगवती स्वर्धुनी ते धुनीते ॥  
म्स्स्_५१५२-१ आयुर्वासरमासवत्सरगणे गच्छत्यदूरं पथैर्  आक्रामन्ति कृतान्तकासरखुरक्षुण्णा रजोराजयः ।  
म्स्स्_५१५२-२ ईषल्लङ्घितशैशवा इति वयःसन्धिं दधाना इति  व्यक्ता वर्जितयौवना इति तथा नन्दन्ति तन्द्रालवः ॥  
म्स्स्_५१५३-१ आयुर्वित्तं गृहच्छिद्रं मन्त्रमैथुनभेषजम् ।  
म्स्स्_५१५३-२ अपमानं तपो दानं नव गोप्यानि यत्नतः ॥  
म्स्स्_५१५४-१ आयुर्वित्तं गृहच्छिद्रं मन्त्रमैथुनभेषजम् ।  
म्स्स्_५१५४-२ दानमानापमानं च नवैतानि सुगोपयेत् ॥  
म्स्स्_५१५५-१ आयुर्वृद्धिक्षयोत्कर्षहेतुं कालविनिर्गतम् ।  
म्स्स्_५१५५-२ वाञ्छतां धनिनामिष्टं जीवितात् परमं धनम् ॥  
म्स्स्_५१५६-१ आयुर्वेदकृताभ्यासः सर्वेषां प्रियदर्शनः ।  
म्स्स्_५१५६-२ आर्यशीलगुणोपेत एष वैद्यो विधीयते ॥  
म्स्स्_५१५७-१ आयुर्वेदमधीयानाः केवलं सपरिग्रहम् ।  
म्स्स्_५१५७-२ दृश्यन्ते बहवो वैद्या व्याधिभिः समभिप्लुताः ॥  
म्स्स्_५१५८-१ आयुषः क्षण एकोऽपि न लभ्यः स्वर्णकोटिभिः ।  
म्स्स्_५१५८-२ स चेन्निरर्थकं नीतः का नु हानिस्ततोऽधिका ॥  
म्स्स्_५१५९-१ आयुषः क्षण एकोऽपि न लभ्यः स्वर्णकोटिभिः ।  
म्स्स्_५१५९-२ स वृथा नीयते येन तस्मै नृपशवे नमः ॥  
म्स्स्_५१६०-१ आयुषः क्षण एकोऽपि सर्वरत्नैर्न लभ्यते ।  
म्स्स्_५१६०-२ नीयते यद् वृथा सोऽपि प्रमादः सुमहानयम् ॥  
म्स्स्_५१६१-१ आयुष्मान् प्राङ्मुखो भुञ्जात् धनवान् दक्षिणामुखः ।  
म्स्स्_५१६१-२ पश्चिमे तु यशस्वी स्यान् न कदाचिदुदङ्मुखः ॥  
म्स्स्_५१६२-१ आयुष्यं सर्वथा रक्ष्यं प्राणिनामिह धीमता ।  
म्स्स्_५१६२-२ अप्यल्पगुणसम्पन्नो जीवन् भद्राणि पश्यति ॥  
म्स्स्_५१६३-१ आयुस्तडिच्चलमपायि शरीरमेतन्  मृत्युर्ग्रसिष्यति कदेति न कोऽपि वेद ।  
म्स्स्_५१६३-२ अद्यैव तद् भजत मुक्तिपथं द्विजेन्द्रा  ज्येष्ठागमावधि हि तिष्ठति किं न दर्शः ॥  
म्स्स्_५१६४-१ आयुस्ते कियदस्ति तत्र च कियत् तारुण्यमत्रापि वाप्य्  अर्धं निर्गिलितं निशात्मकतया यत्रास्ति सङ्गो न ते ।  
म्स्स्_५१६४-२ शेषाः सन्ति कति क्षणाः प्रणयजस् तत्रापि कोपो यदि  व्यर्थं निश्चिनु चक्रवाकि जननं कस्ते हितं वक्ष्यति ॥  
म्स्स्_५१६५-१ आयुस्ते नरवीर वर्धतु सदा हेमन्तरात्रिर्यथा  लोकानां प्रियवर्धनो भव सदा हेमन्तसूर्यो यथा ।  
म्स्स्_५१६५-२ लोकानां भयवर्धनो भव सदा हेमन्ततोयं यथा  नाशं यान्तु तवारयोऽपि सततं हेमन्तपद्मं यथा ॥  
म्स्स्_५१६६-१ आयूंषि क्षणिकानि यौवनमपि प्रायो जराध्यासितं  संयोगा विरहावसानविरसा भोगाः क्षणध्वंसिनः ।  
म्स्स्_५१६६-२ जानन्तोऽपि यथाव्यवस्थितमिदं लोकाः समस्तं जगच्  चित्रं यद् गुरुगर्वभावितधियः क्रुध्यन्ति माद्यन्ति च ॥  
म्स्स्_५१६७-१ आयूरेखां चकारास्याः करे द्राघीयसीं विधिः ।  
म्स्स्_५१६७-२ शौण्डीर्यगर्वनिर्वाहप्रत्याशां च मनोभुवः ॥  
म्स्स्_५१६८-१ आये व्यये तथा नित्यं त्यक्तलज्जस् तु वै भवेत् ।  
म्स्स्_५१६८-२ न कुञ्चितेन गूढेन नित्यं प्रावरणादिभिः ॥  
म्स्स्_५१६९-१ आयोधने कृष्णगतिं सहायम्  अवाप्य यः क्षत्रियकालरात्रिम् ।  
म्स्स्_५१६९-२ धारां शितां रामपरश्वधस्य  सम्भावयत्युत्पलपत्रसाराम् ॥  
म्स्स्_५१७०-१ आरक्ततामेति मुखं जिह्वा वा श्यामतां यदा ।  
म्स्स्_५१७०-२ तदा प्राज्ञो विजानीयान् मृत्युमासन्नमात्मनः ॥  
म्स्स्_५१७१-१ आरक्तदीर्घनयनो नयनाभिरामः  कन्दर्पकोटिललितं वपुरादधानः ।  
म्स्स्_५१७१-२ भूयात् स मेऽद्य हृदयाम्बुरुहाधिवर्ती  वृन्दाटवीनगरनागरचक्रवर्ती ॥  
म्स्स्_५१७२-१ आरक्तराजिभिरियं  कुसुमैर्नवकन्दली सलिलगर्भैः ।  
म्स्स्_५१७२-२ कोपाद् अन्तर्बाष्पे  स्मरयति मां लोचने तस्याः ॥  
म्स्स्_५१७३-१ आरक्ताङ्कुरदन्तुरा कमलिनी नायामिनी यामिनी  स्तोकोन्मुक्ततुषारमम्बरमणेरीषत् प्रगल्भं महः ।  
म्स्स्_५१७३-२ अप्येते सहकारसौरभमुचो वाचालिताः कोकिलैर्  आयान्ति प्रियविप्रयुक्तयुवतीमर्मच्छिदो वासराः ॥  
म्स्स्_५१७४-१ आरक्तानां नवमधु शनैरापिबन् पद्मिनीनां  कालोन्निद्रे कुवलयवने घूर्णमानः सलीलम् ।  
म्स्स्_५१७४-२ स्विन्नो दानैर्विपिनकरिणां सौम्य सेविष्यते त्वाम्  आमोदानामहमहमिकामादिशन् गन्धवाहः ॥  
म्स्स्_५१७५-१ आरक्तायतपुष्पबाणनयने स्निग्धाञ्जनश्यामिकां  काश्मीरारुणकर्णिकारकुसुमोत्तंसे महानीलताम् ।  
म्स्स्_५१७५-२ उन्मीलत्तिलकान्तरे मृगमदक्षोदार्द्रबिन्दूपमां  धत्ते मुग्धतमालकान्तिमधुपीवृन्दं वसन्तश्रियः ॥  
म्स्स्_५१७६-१ आरक्तैर्नवपल्लवैर्विटपिनो नेत्रोत्सवं तन्वते  तान् धुन्वन्नयमभ्युपैति मधुरामोदो मरुद्दक्षिणः ।  
म्स्स्_५१७६-२ तेनालिङ्गितमात्र एव विधिवत् प्रादुर्भवन्निर्भर-  क्रीडाकूतकषायितेन मनसा लोकोऽयमुन्माद्यते ॥  
म्स्स्_५१७७-१ आरण्यास् तु स्वकैः कुर्युः सार्थिकाः सार्थिकैः सह ।  
म्स्स्_५१७७-२ सैनिकाः सैनिकैरेव ग्रामेऽप्युभयवासिभिः ॥  
म्स्स्_५१७८-१ आरब्धमब्धिमथनं  स्वहस्तयित्वा द्विजिह्वममरैर्यत् ।  
म्स्स्_५१७८-२ उचितस् तत्परिणामो  विषमं विषमेव यज्जातम् ॥  
म्स्स्_५१७९-१ आरब्धा किमु केतकीकिसलयैर्माला किमायामिनी  कर्पूरस्य परम्परा मलयजक्षोदस्य लेखाथवा ।  
म्स्स्_५१७९-२ धारा वैबुधसैन्धवी नु विसयत्याहो हिमानीमयी  वृष्टिः पञ्चशरस्य तावकदृशोर्भङ्गी कथं गीयते ॥  
म्स्स्_५१८०-१ आरब्धा मकरध्वजस्य धनुषैतस्यास्तनुर्वेधसा  त्वद्विश्लेषविशेषदुर्बलतया जाता न तावद्धनुः ।  
म्स्स्_५१८०-२ तत् सम्प्रत्यपि रे प्रसीद किमपि प्रेमामृतस्यन्दिनीं  दृष्टिं नाथ विधेहि सा रतिपतेः शिञ्जापि सम्जायताम् ॥  
म्स्स्_५१८१-१ आरब्धे दयितामुखप्रतिसमे निर्मातुमस्मिन्नपि  व्यक्तं जन्मसमानकालमिलितामंशुच्छटां वर्षति ।  
म्स्स्_५१८१-२ आत्मद्रोहिणि रोहिणीपरिवृढे पर्यङ्कपङ्केरुहः  सङ्कोचादतिदुःस्थितस्य न विधेस् तच्छिल्पमुन्मीलितम् ॥  
म्स्स्_५१८२-१ आरब्धे पटहे स्थिते गुरुजने भद्रासने लङ्घिते  स्कन्धोच्चारणनम्यमानवदनप्रच्योतितोये घटे ।  
म्स्स्_५१८२-२ राज्ञाहूय विसर्जिते मयि जनो धैर्येण मे विस्मितः  स्वः पुत्रः कुरुते पितुर्यदि वचः कस्तत्र भो विस्मयः ॥  
म्स्स्_८१८३-१ आरभन्तेऽल्पमेवाज्ञाः कामं व्यग्रा भवन्ति च ।  
म्स्स्_८१८३-२ महारम्भाः कृतधियस् तिष्ठन्ति च निराकुलाः ॥  
म्स्स्_५१८४-१ आरभेत नरः कर्म स्वपौरुषमहापयन् ।  
म्स्स्_५१८४-२ निष्पत्तिः कर्मणो दैवे पौरुषे च व्यवस्थिता ॥  
म्स्स्_५१८५-१ आरभेतैव कर्माणि श्रान्तः श्रान्तः पुनः पुनः ।  
म्स्स्_५१८५-२ कर्माण्यारभमाणं हि पुरुषं श्रीर्निषेवते ॥  
म्स्स्_५१८६-१ आरभ्यते महत्कार्यं यैः क्षुद्रैरपि पार्थिवैः ।  
म्स्स्_५१८६-२ ते चक्रवर्तिनो भूत्वा जायन्ते भद्रभाजनम् ॥  
म्स्स्_५१८७-१ आरम्भगुर्वी क्षयिणी क्रमेण  लघ्वी पुरा वृद्धिमती च पश्चात् ।  
म्स्स्_५१८७-२ दिनस्य पूर्वार्धपरार्धभिन्ना  छायेव मैत्री खलसज्जनानाम् ॥  
म्स्स्_५१८८-१ आरम्भरतिताऽधैर्यम् असत्कार्यपरिग्रहः ।  
म्स्स्_५१८८-२ विषयोपसेवा चाजस्रं राजसं गुणलक्षणम् ॥  
म्स्स्_५१८९-१ आरम्भरमणीयानि विमर्दे विरसानि च ।  
म्स्स्_५१८९-२ प्रायो वैरावसानानि सङ्गतानि खलैः सह ॥  
म्स्स्_५१९०-१ आरात् कारीषवह्नेः प्रविरचिततृणप्रस्तरान्तर्निषण्णैः  संशीर्णग्रन्थिकन्थाविवरवशविशच्छीतवाताभिभूतैः ।  
म्स्स्_५१९०-२ नीताः कृच्छ्रेण पान्थैः श्वभिरिव निविडं जानुसङ्कोचकुब्जैर्  अन्तर्दुर्वारदुःखद्विगुणतरकृतायामयामास्त्रि यामाः ॥  
म्स्स्_५१९१-१ आरादसौ तरुवरस्तव कुन्तलानाम्  आकल्पमात्मकुसुमैरभियाचमानः ।  
म्स्स्_५१९१-२ भूयः समाह्वयति या कलकण्ठनादैर्  आरोहभारमृदुगामिनि तत्र यामः ॥  
म्स्स्_५१९२-१ आराद्धं किमु दैवतं कुवलयैस्तेपे तपश्चन्द्रमाः  किं नामायमिदं च काञ्चनरुचां किं भाग्यमुज्जृम्भते ।  
म्स्स्_५१९२-२ दैवं वाद्य किमानुकूलिकमभूद् बालप्रवालश्रियाम्  अस्याः स्मेरदृशो दधत्यवयवौपम्यं यदेतान्यपि ॥  
म्स्स्_५१९३-१ आराद्धो मूर्द्धभिर्यत् तुहिनकरकलालङ्कृतिर्विशतिर्यद्  दोष्णामुष्णांशुमित्रं भुवनपरिभवी यत्प्रतापप्ररोहः ।  
म्स्स्_५१९३-२ यत् तत् कैलासशैलोद्धरणमपि मृषा तत् समस्तं तवाभूत्  बिभ्रल्लुण्टाकलीलां यदपहरसि नः पङ्कजाक्षीं परोक्षे ॥  
म्स्स्_५१९४-१ आराधयति यं देवं तमुत्कृष्टतरं वदेत् ।  
म्स्स्_५१९४-२ तन्न्यूनतां नैव कुर्याज् जोषयेत् तस्य सेवनम् ॥  
म्स्स्_५१९५-१ आराधयितुः प्रेम-  प्रतीक्षणार्थं स्पृहा परं यासाम् ।  
म्स्स्_५१९५-२ ता ननु सौभगदेव्यो  गणिकाः कृतिनां समाराध्याः ॥  
म्स्स्_५१९६-१ आराधिता हि राजानो देववच् चोपसेविताः ।  
म्स्स्_५१९६-२ अनुग्रहैर्योजयन्ति भक्तान् घ्नन्ति विपर्यये ॥  
म्स्स्_५१९७-१ आराधिता हि शीलेन प्रयत्नैश्चोपसेविताः ।  
म्स्स्_५१९७-२ राजानः सम्प्रसीदन्ति प्रकुप्यन्ति विपर्यये ॥  
म्स्स्_५१९८-१ आराधितो वाप्यपराधितो वा  खलः करोत्येव सदापकारम् ।  
म्स्स्_५१९८-२ मूर्ध्ना धृतो पादतले स्थितो वा  दशत्यवश्यं खलु दन्दशूकः ॥  
म्स्स्_५१९९-१ आराध्यः पतिरेव तस्य च पदद्वन्द्वानुवृत्तिर्व्रतं  केनैताः सखि शिक्षितासि विपथप्रस्थानदुर्वासनाः ।  
म्स्स्_५१९९-२ किं रूपेण न यत्र मज्जति मनो यूनां किमाचार्यकैर्  गूढानङ्गरहस्ययुक्तिषु फलं येषां न दीर्घं यशः ॥  
म्स्स्_५२००-१ आराध्य दुग्धजलधिः सुधयैव देवान्  देवाय हन्त महते गरलं दिदेश ।  
म्स्स्_५२००-२ येषां ध्रुवं प्रकृतिरेव जलाशयानां  नीचेषु सन्मतिरसन्मतिरुत्तमेषु ॥  
म्स्स्_५२०१-१ आराध्य भूपतिमवाप्य ततो धनानि  भोक्ष्यामहे किल वयं सततं सुखानि ।  
म्स्स्_५२०१-२ इत्याशया कलिविमोहितमानसानां  कालः प्रयाति मरणावधिरेव पुंसाम् ॥  
म्स्स्_५२०२-१ आराध्यमानो नृपतिः प्रयत्नाद्  आराध्यते नाम किमत्र चित्रम् ।  
म्स्स्_५२०२-२ अयं त्वपूर्वः प्रतिमाविशेषो  यः सेव्यमानो रिपुतामुपैति ॥  
म्स्स्_५२०३-१ आरामाधिपतिर्विवेकविकलो नूनं रसा नीरसा  वात्याभिः परुषीकृता दश दिशश्चण्डातपो दुःसहः ।  
म्स्स्_५२०३-२ एवं धन्वनि चम्पकस्य सकले सम्हारहेतावपि  त्वं सिञ्चन्नमृतेन तोयद कुतोऽप्याविष्कृतो वेधसा ॥  
म्स्स्_५२०४-१ आरामाभरणस्य पल्लवचयैरापीततिग्मत्विषः  पाथोद प्रशमं नयागुरुतरोरेतस्य दावज्वरम् ।  
म्स्स्_५२०४-२ ब्रूमस् त्वामुपकारकातर गतप्रायाः पयःसम्पदो  दग्धोऽप्येष तरुर्दिशः परिमलैरापूर्य निर्वास्यति ॥  
म्स्स्_५२०५-१ आरामुखं क्षुरप्रं च गोपुच्छं चार्धचन्द्रकम् ।  
म्स्स्_५२०५-२ सूचीमुखं च भल्लं च वत्सदन्तं द्विभल्लकम् ॥  
म्स्स्_५२०६-१ कर्णिकं काकतुण्डं च तयान्यान्यप्यनेकशः ।  
म्स्स्_५२०६-२ फलानि देशदेशेषु भवन्ति बहुरूपतः ॥  
म्स्स्_५२०७-१ आरामुखेन वै चर्म क्षुरप्रेण च कार्मुकम् ।  
म्स्स्_५२०७-२ सूचीमुखेन कवचम् अर्धचन्द्रेण मस्तकम् ॥  
म्स्स्_५२०८-१ भल्लेन हृदयं वेध्यं द्विभल्लेन गुणः शरः ।  
म्स्स्_५२०८-२ लोहं च काकतुण्डेन लक्ष्यं गोपुच्छकेन च ॥  
म्स्स्_५२०९-१ आरामैः सदनैर्हयैर्गजवरैर्गानैः परिक्रीडनैर्  वाद्यैर्यौवनगर्वमञ्जुलतरैर्वृन्दैश्च वामभ्रुवाम् ।  
म्स्स्_५२०९-२ मुक्तिः स्याद् यदि तद्विहाय सकलं चैतत् प्रवीणा नराः  कर्तुं हन्त तपस्तु मुक्तिसुखदं कस्मादरण्यं गताः ॥  
म्स्स्_५२१०-१ आरामोऽयमनर्गलेन बलिना भग्नः समग्रो मयेत्य्  अन्तःसम्भृतहर्षवर्धितमदोदग्रः किमुन्माद्यसि ।  
म्स्स्_५२१०-२ मातङ्ग प्रतिवर्शमेव भवतो भावी निदाघज्वरस्  तत्रापि प्रतिकारमर्हसि सखे सम्यक् समालोचितुम् ॥  
म्स्स्_५२११-१ आरिप्सुना मन्त्रबलान्वितेन  प्रागेव कार्यो निपुणं विचारः ।  
म्स्स्_५२११-२ दोष्णां बलान् मन्त्रबलं गरीयः  शक्रोऽसुरान् मन्त्रबलाद् विजिग्ये ॥  
म्स्स्_५२१२-१ आरिराधयिषुः सम्यग् अनुजीवी महीपतिम् ।  
म्स्स्_५२१२-२ विद्याविनयशिल्पाद्यैर् आत्मानमुपपादयेत् ॥  
म्स्स्_५२१३-१ आरुरुक्षोर्मुनेर्योगं कर्म कारणमुच्यते ।  
म्स्स्_५२१३-२ योगारूढस्य तस्यैव शमः कारणमुच्यते ॥  
म्स्स्_५२१४-१ आरुह्य दूरमगणित-  रौद्रक्लेशा प्रकाशयन्ती स्वम् ।  
म्स्स्_५२१४-२ वातप्रतीच्छनपटी  वहित्रमिव हरसि मां सुतनु ॥  
म्स्स्_५२१५-१ आरुह्य नृपतिः पूर्वम् इन्द्रियाश्वान् यशीकृतान् ।  
म्स्स्_५२१५-२ कामक्रोधादिकाञ् जित्वा रिपून् आभ्यन्तरांश्च तान् ।  
म्स्स्_५२१६-१ जयेदात्मानमेवादौ विजयायान्यविद्विषाम् ।  
म्स्स्_५२१६-२ अजितात्मा हि विवशो वशीकुर्यात् कथं परान् ॥  
म्स्स्_५२१७-१ आरुह्य शैलशिखरं  त्वद्वदनापहृतकान्तिसर्वस्वः ।  
म्स्स्_५२१७-२ प्रतिकर्तुमिवोर्ध्वकरः  स्थितः पुरस्तान् निशानाथः ॥  
म्स्स्_५२१८-१ आरुह्याक्रीदशैलस्य चन्द्रकान्तस्थलीमिमाम् ।  
म्स्स्_५२१८-२ नृत्यत्येष लसच्चारुचन्द्रकान्तः शिखावलः ॥  
म्स्स्_५२१९-१ आरूढः पतित इति स्वसम्भवोऽपि  स्वच्छानां परिहरणीयतामुपैति ।  
म्स्स्_५२१९-२ कर्णेभ्यश्च्युतमसितोत्पलं वधूनां  वीचीभिस्तटमनु यन्निरासुरापः ॥  
म्स्स्_५२२०-१ आरूढक्षितिपालभालविगलत्स्वेदाम्बुसेकोद्धता  भेरीझाङ्कृतिचापटङ्कृतिचमत्कारोल्लसन्म् आनसा ।  
म्स्स्_५२२०-२ क्षुभ्यत्क्षोणितलंस्फुरत्खुरपुटं चञ्चच्चलत्केशरं  मन्दभ्रान्तविलोचन प्रतिदिशं नृत्यन्ति वाजिव्रजाः ॥  
म्स्स्_५२२१-१ आरूढवेणुतरुणाधरविभ्रमेण  माधुर्यशालिवदनाम्बुजमुद्वहन्ती ।  
म्स्स्_५२२१-२ आलोक्यतां किमनया वनदेवता वः  कैशोरके वयसि कापि च कान्तियष्टिः ॥  
म्स्स्_५२२२-१ आरूढस्य चितां कृतानुमरणोद्योगप्रियालिङ्गनं  पुण्ड्रेक्षुद्रवपानमुल्बणमहामोहप्रलुप्तस्मृते ः ।  
म्स्स्_५२२२-२ वीतासोरवतंसमाल्यवलयामोदश्च यादृग् भवेद्  भावानां सुभगः स्वभावमहिमा निश्चेतसस् तादृशः ॥  
म्स्स्_५२२३-१ आरूढस्वामिकोऽश्वः स्याद् वित्तचिन्तितसिद्धये ।  
म्स्स्_५२२३-२ सर्वेषां सुरतक्रीडा दृष्टादौ भोगलब्धये ॥  
म्स्स्_५२२४-१ आरूढान्तरयौवनस्य परितो गोष्ठीरनुभ्राम्यतस्  तत्तत् तासु मनोगतं सुनिभृतं संव्याचिकीर्षोर्हरेः ।  
म्स्स्_५२२४-२ वेगादुच्छलितास्फुटाक्षरदशागर्भास् त्रपागौरवात्  प्रत्यञ्चो वलिता भवन्तु भवतां कृत्याय वागूर्मयः ॥  
म्स्स्_५२२५-१ आरूढो मलयानिलद्विपवरं युक्तो विलासानुगैः  पीतः पुष्पविलोचनैर्नवलतापौराङ्गनानां गणैः ।  
म्स्स्_५२२५-२ अभ्राम्यद् वनपत्तने मधुमहीपालः स्फुरत्कोकिला-  लीलालापमिलद्भ्रमद्भ्रमरिकाझाङ्कारभेरीर् अवैः ॥  
म्स्स्_५२२६-१ आरूढो वासयष्टिं गृहवलभितले दुष्टमार्जारकेण  क्रूरास्यं ग्रस्यमानः सकृदपि शनकैर्यद् विचुक्रोश कीरः ।  
म्स्स्_५२२६-२ गङ्गेति स्वामिनीं स्वामयममरपतेर्लब्धवानासनार्धं  यस्तु त्रैस्रोतसाम्भः स्पृशति मृशति वा तत्कथां के विदन्तु ॥  
म्स्स्_५२२७-१ आरोग्यं चिरमश्विनी नरपते तोषं शिवः केशवः  कल्याणं तव सर्वदा शशिरवी प्रोद्दीपनं देवताः ।  
म्स्स्_५२२७-२ ब्रह्माद्याः सकलाः सुभद्रमवनं गौर्यादयो मातरः  कुर्वाते कुरुते करोति कुरुतः कुर्वन्ति कुर्वन्तु च ॥  
म्स्स्_५२२८-१ आरोग्यं परमानन्दः सुखमुत्साह एव च ।  
म्स्स्_५२२८-२ ऐश्वर्यं प्रियसम्भोगं विना सर्वं निरर्थकम् ॥  
म्स्स्_५२२९-१ आरोग्यं भास्करादिच्छेच् श्रियमिच्छेद् हुताशनात् ।  
म्स्स्_५२२९-२ ज्ञानं महेश्वरादिच्छेन् मोक्षमिच्छेज् जनार्दनात् ॥  
म्स्स्_५२३०-१ आरोग्यं भास्करादिच्छेद् धनमिच्छेद् हुताशनात् ।  
म्स्स्_५२३०-२ महेश्वराज् ज्ञानमिच्छेन् मुक्तिमिच्छेज् जनार्दनात् ॥  
म्स्स्_५२३१-१ आरोग्यं विद्वत्ता  सज्जनमैत्री महाकुले जन्म ।  
म्स्स्_५२३१-२ स्वाधीनता च पुंसां  महदैश्वर्यं विनाप्यर्थैः ॥  
म्स्स्_५२३२-१ आरोग्यं सौभाग्यं  धनाढ्यता नायकत्वमानन्दः ।  
म्स्स्_५२३२-२ कृतपुण्यस्य स्यादिह  सदा जयो वाञ्छितावाप्तिः ॥  
म्स्स्_५२३३-१ आरोग्यबुद्धिविनयोद्यमशास्त्ररागाः  पञ्चान्तराः पठनसिद्धिगुणा भवन्ति ।  
म्स्स्_५२३३-२ आचार्यपुस्तकनिवाससहायकर्णा  बाह्यास्तु पञ्च पठनं परिवर्धयन्ति ॥  
म्स्स्_५२३४-१ आरोग्यमानृण्यमविप्रवासः  सद्भिर्मनुष्यैः सह सम्प्रयोगः ।  
म्स्स्_५२३४-२ स्वप्रत्यया वृत्तिरभीतवासः  षड् जीवलोकस्य सुखानि राजन् ॥  
म्स्स्_५२३५-१ आरोग्यलक्ष्मीरुपयाति पित्त-  ज्वरातुरं रेणुकषायभाजम् ।  
म्स्स्_५२३५-२ मा त्वं यथा रत्नकले स्मरार्ता  कृतप्रकोपप्रशमा सखीभिः ॥  
म्स्स्_५२३६-१ आरोढुं वरमौपवाह्यमपहर्तुं सुन्दरी कन्यका  भोक्तुं भोगमुपस्थितं सुखमलङ्कर्तुं च रत्नैस्तनुम् ।  
म्स्स्_५२३६-२ सम्नह्यन्त्यमृतान्धसो हि शमिते येनैव हालाहले  स स्वामी मम दैवतं तदितरो नाम्नापि न म्नायते ॥  
म्स्स्_५२३७-१ आरोपयसि मुधा किं  नाहमभिज्ञा किल त्वदङ्कस्य ।  
म्स्स्_५२३७-२ दिव्यं वर्षसहस्रं  स्थित्वेति न युक्तमभिधातुम् ॥  
म्स्स्_५२३८-१ आरोपितः पृथुनितम्बतटे तरुण्या  कण्ठे च बाहुलतया निविडं गृहीतः ।  
म्स्स्_५२३८-२ उत्तुङ्गपीनकुचनिर्भरपीडितोऽयं  कुम्भः करीषदहनस्य फलानि भुङ्क्ते ॥  
म्स्स्_५२३९-१ आरोपिता अपि प्राज्या गुणा लोकेषु पूजितैः ।  
म्स्स्_५२३९-२ पूजयन्तीह दृष्टान्तः प्रतिमा द्युःसदां ननु ॥  
म्स्स्_५२४०-१ आरोपिता शिलायाम्  अश्मेव त्वं भवेति मन्त्रेण ।  
म्स्स्_५२४०-२ मग्नापि परिणयापदि  जारमुखं वीक्ष्य हसितैव ॥  
म्स्स्_५२४१-१ आरोप्यतेऽश्मा शैलाग्रं यथा यत्नेन भूयसा ।  
म्स्स्_५२४१-२ निपात्यते सुखेनाधस् तथात्मा गुणदोषयोः ॥  
म्स्स्_५२४२-१ आरोहणं गोवृषकुञ्जराणां  प्रासादशैलाग्रवनस्पतीनाम् ।  
म्स्स्_५२४२-२ विष्ठानुलेपो रुधिरं मृतं च  स्वप्नेष्वगम्यागमनं च धन्यम् ॥  
म्स्स्_५२४३-१ आरोहणाय तव सज्ज इवास्ति तत्र  सोपानशोभिवपुरश्मवलिच्छटाभिः ।  
म्स्स्_५२४३-२ भोगीन्द्रवेष्टशतघृष्टिकृताभिरब्धि-  क्षुब्धाचलः कनककेतकगोत्रगात्रि ॥  
म्स्स्_५२४४-१ आरोहतु गिरिशिखरं  समुद्रमुल्लङ्घ्य यातु पातालम् ।  
म्स्स्_५२४४-२ विधिलिखिताक्षरमालं  फलति कपालं न भूपालः ॥  
म्स्स्_५२४५-१ आरोहत्यवनीरुहः प्रविशति श्वभ्रं नगैः स्पर्धते  खं व्यालेधि विचेष्टते क्षितितले कुञ्जोदरे लीय ।  
म्स्स्_५२४५-२ अन्तर्भ्राम्यति कोटरस्य विरसत्यालम्बते वीरुधः  किं तद् यन्न करोति मारुतवशं यातह् कृशानुर्वने ॥  
म्स्स्_५२४६-१ आरोहन्ति सुखासनान्यपटवो नागान् हयांस् तज्जुषस्  ताम्बूलाद्युपभुञ्जते नटविटाः खादन्ति हस्त्यादयः ।  
म्स्स्_५२४६-२ प्रासादे चटकादयोऽपि निवसन्त्येते न पात्रं स्तुतेः  स स्तुत्यो भुवने प्रयच्छति कृती लोकाय यह् कामिताम् ॥  
म्स्स्_५२४७-१ आरोहवल्लीभिरिवाम्बुधारा-  राजीभिराभूमिविलम्बिनीभिः ।  
म्स्स्_५२४७-२ संलक्ष्यते व्योम वटद्रुमाभम्  अम्भोधरश्यामदलप्रकाशम् ॥  
म्स्स्_५२४८-१ आर्जवं चानृशंस्यं च दमश्चेन्द्रियनिग्रहः ।  
म्स्स्_५२४८-२ एष साधारणो धर्मश् चातुर्वर्ण्येऽब्रवीन् मनुः ॥  
म्स्स्_५२४९-१ आर्जवं प्रतिपद्यस्व पुत्रेषु सततं विभो ।  
म्स्स्_५२४९-२ इह कीर्तिं परां प्राप्य प्रेत्य स्वर्गमवाप्स्यसि ॥  
म्स्स्_५२५०-१ आर्जवत्वं चतुर्थं च पञ्चमं धर्ममेव हि ।  
म्स्स्_५२५०-२ मधुरत्वं ततः प्रोक्तं षष्ठमेव वरानने ॥  
म्स्स्_५२५१-१ आर्जवममलकराणां  विनयो वररत्नमुकुटानाम् ।  
म्स्स्_५२५१-२ द्यूतं दुर्व्यसनानां  स्त्रीजितता मरुतटीपिशाचानाम् ॥  
म्स्स्_५२५२-१ आर्जवेन धृता दीक्षा या नो दैवं परं प्रति ।  
म्स्स्_५२५२-२ अत्यन्तमानुषीयाभ्यः पीडाभ्यस् तद्विमोचनम् ॥  
म्स्स्_५२५३-१ आर्जवेन नरं युक्तम् आर्जवात् सव्य्पत्रपम् ।  
म्स्स्_५२५३-२ अशक्तिमन्तं मन्यन्तो धर्षयन्ति कुबुद्धयः ॥  
म्स्स्_५२५४-१ आर्तत्राणपरायणेन करिणा दाहादिमूलेति यद्  वाक्यं चक्रधरेण नक्रमुखतो हाकाररोरीकृतम् ।  
म्स्स्_५२५४-२ यः स्तम्भे करताडनध्वनिरभूत् कर्णे सुरस्याप्यहो  हा कृष्णेति यदक्षयं स भगवान् पायादपायाज्जगत् ॥  
म्स्स्_५२५५-१ आर्तदुःख्यपरित्राणदुर्गतादि यथाक्रमम् ।  
म्स्स्_५२५५-२ पात्रमाहुर्दयालूनाम् अलाभे गुणवानिति ॥  
म्स्स्_५२५६-१ आर्तद्रुतस्वरज्ञा  विभिन्नदीनप्रभिन्नलघुरौद्राः ।  
म्स्स्_५२५६-२ निन्द्याः शुभास्तु शब्दाः  प्रमुदितपरिपूर्णदृढशान्ताः ॥  
म्स्स्_५२५७-१ आर्तस्य मे प्रणमतो जगदन्तरात्मन्  पश्यन् न पश्यसि विभो न शृणोषि शृण्वन् ।  
म्स्स्_५२५७-२ दुर्दैवकुम्भजनुषा ननु साम्प्रतं मे  पीतस्तदीयकरुणावरुणालयोऽपि ॥  
म्स्स्_५२५८-१ आर्ता देवान् नमस्यन्ति तपः कुर्वन्ति रोगिणः ।  
म्स्स्_५२५८-२ निर्धना दानमिच्छन्ति वृद्धा नारी पतिव्रता ॥  
म्स्स्_५२५९-१ आर्तानामार्तिसम्बन्धं प्रीतिविश्रामकारणम् ।  
म्स्स्_५२५९-२ केन रत्नमिदं सृष्टं मित्रमित्यक्षरद्वयम् ॥  
म्स्स्_५२६०-१ आर्तानामिह जन्तूनाम् आर्तिच्छेदं करोति यः ।  
म्स्स्_५२६०-२ शङ्खचक्रगदाहीनो द्विभुजः परमेश्वरः ॥  
म्स्स्_५२६१-१ आर्तार्ते मुदिते हृष्टा प्रोषिते मलिना कृशा ।  
म्स्स्_५२६१-२ मृते म्रियेत या पत्यौ सा स्त्री ज्ञेया पतिव्रता ॥  
म्स्स्_५२६२-१ आर्तेषु दीयते दानं शून्यलिङ्गस्य पूजनम् ।  
म्स्स्_५२६२-२ अनाथप्रेतसंस्कारम् अश्वमेधफलं लभेत् ॥  
म्स्स्_५२६३-१ आर्तेषु विप्रेषु दयान्वितश्च  यच्छ्रद्धया स्वल्पमुपैति दानम् ।  
म्स्स्_५२६३-२ अनन्तपारं समुपैति राजन्  यद्दीयते तन्न लभेद् द्विजेभ्यः ॥  
म्स्स्_५२६४-१ आर्तो मत्सदृशो नान्यस् त्वत्तो नान्यः कृपापरः ।  
म्स्स्_५२६४-२ तुल्य एवावयोर्योगः कथं नाथ न पासि माम् ॥  
म्स्स्_५२६५-१ आर्तो वा यदि वा त्रस्तः परेषां शरणागतः ।  
म्स्स्_५२६५-२ अरिः प्राणान् परित्यज्य रक्षितव्यः कृतात्मना ॥  
म्स्स्_५२६६-१ आर्द्रकीकसमुखः पुरतश्चेद्  दृश्यते भवति तच्छुभदः श्वा ।  
म्स्स्_५२६६-२ चर्म शुष्कमथवास्थि विशुष्कं  बिभ्रदेष मरणं विदधाति ॥  
म्स्स्_५२६७-१ आर्द्रमपि स्तनजघनान्-  निरस्य सुतनु त्वयैतदुन्मुक्तम् ।  
म्स्स्_५२६७-२ खस्थमवाप्तुमिव त्वां  तपनांशूनंशुकं पिबति ॥  
म्स्स्_५२६८-१ आर्द्रां कण्ठे मुखाब्जस्रजमवनमयत्यम्बिका जानुलम्बां  स्थाने कृत्वेन्दुलेखां निबिडयति जटाः पन्नगेन्द्रेण नन्दी ।  
म्स्स्_५२६८-२ कालः कृत्तिं निबध्नात्युपनयति करे कालरात्रिः कपालं  शम्भोर्नृत्यावतारे परिषदिति पृथग्व्यापृता वः पुनातु ॥  
म्स्स्_५२६९-१ आर्द्रालक्तकमस्याश्  चरणं मुखमारुतेन वीजयितुम् ।  
म्स्स्_५२६९-२ प्रतिपन्नः प्रथमतरः  सम्प्रति सेवावकाशो मे ॥  
म्स्स्_५२७०-१ आर्यकर्मणि रज्यन्ते भूतिकर्माणि कुर्वते ।  
म्स्स्_५२७०-२ हितं च नाभ्यसूयन्ति पण्डिता भरतर्षभ ॥  
म्स्स्_५२७१-१ आर्यजननिन्दितानां  पापैकरसप्रकाशनारीणाम् ।  
म्स्स्_५२७१-२ एतावानेव गुणो  यदभीष्टसमागमो निरावरणः ॥  
म्स्स्_५२७२-१ आर्यजुष्टमिदं वृत्तम् इति विज्ञाय शाश्वतम् ।  
म्स्स्_५२७२-२ सन्तः परार्थं कुर्वाणा नावेक्षन्ते प्रतिक्रियाम् ॥  
म्स्स्_५२७३-१ आर्यता पुरुषज्ञानं शौर्यं करुणवेदिता ।  
म्स्स्_५२७३-२ स्थौललक्ष्यं च सततम् उदासीनगुणोदयः ॥  
म्स्स्_५२७४-१ आर्यत्वं च चतुर्थं च पञ्चमं धर्ममेव हि ।  
म्स्स्_५२७४-२ षष्ठं सतीत्वं दृढता सप्तमं साहसोऽष्टमम् ॥  
म्स्स्_५२७५-१ आर्यदेशकुलरूपबलायुर्-  बुद्धिबन्धुरमवाप्य नरत्वम् ।  
म्स्स्_५२७५-२ धर्मकर्म न करोति जडो यः  पोतमुज्झति पयोधिगतः सः ॥  
म्स्स्_५२७६-१ आर्यपुत्र पिता माता भ्राता पुत्रस् तथा स्नुषा ।  
म्स्स्_५२७६-२ स्वानि पुण्यानि भुञ्जानाः स्वं स्वं भाग्यमुपासते ॥  
म्स्स्_५२७६-३ भर्तुर्भाग्यं तु भार्यैका प्राप्नोति पुरुषर्षभ ॥  
म्स्स्_५२७७-१ आर्यानङ्ग महाव्रतं विदधता विन्ध्यानिलैः पारणां  कृत्वा साङ्गमकारि केन मुरलाकूले कठोरं तपः ।  
म्स्स्_५२७७-२ येनास्या रतिखेदमेदुरमृदुश्वासाधिवासस्पृशः  पीयन्तेऽधरसीधवो विहसितज्योत्स्नोपदंशं रहः ॥  
म्स्स्_५२७८-१ आर्या मुखे तु चपला  तथापि चर्या न मे यतः सा तु ।  
म्स्स्_५२७८-२ दक्षा गृहकृत्येषु त-  था दुःखे भवति दुःखार्ता ॥  
म्स्स्_५२७९-१ आर्ये कर्मणि युञ्जानः पापे वा पुनरीश्वरः ।  
म्स्स्_५२७९-२ व्याप्य भूतानि चरते न चायमिति लक्ष्यते ॥  
म्स्स्_५२८०-१ आर्येण सुकरं ह्याहुर्य् आर्यकर्म धनञ्जय ।  
म्स्स्_५२८०-२ अनार्यकर्म त्वार्येण सुदुष्करतरं भुवि ॥  
म्स्स्_५२८१-१ आलक्ष्य दन्तमुकुलान् अनिमित्तहासैर्  अव्यक्तवर्णरमणीयवचः प्रवृत्तीन् ।  
म्स्स्_५२८१-२ अङ्काश्रयप्रणयिनस् तनयान् वहन्तो  धन्यास् तदङ्गरजसा मलिनीभवन्ति ॥  
म्स्स्_५२८२-१ आ लङ्कानाथनारीस्तनतरलपयोवीचिमुद्रात् समुद्राद्  आ स्वर्गङ्गातरङ्गावलिविरलशिलादुस्तरादुत्तराद्रेः ।  
म्स्स्_५२८२-२ आ प्राक्शैलासुरस्त्रीसुरतगतिविदो मग्नभास्वन्मृगाङ्काद्  आ च प्राचेतसाब्धेर्भवतु मम पुरः कोऽपि यद्यस्ति वीरः ॥  
म्स्स्_५२८३-१ आलपति पिकवधूरिव  पश्यति हरिणीव चलति हंसीव ।  
म्स्स्_५२८३-२ स्फुरति तडिल्लतिकेव  स्वदते तुहिनांशुलेखेव ॥  
म्स्स्_५२८४-१ आलप यथा यथेच्छसि  युक्तं तव कितव किमपवारयसि ।  
म्स्स्_५२८४-२ स्त्रीजातिलाञ्छनमसौ  जीवितरङ्का सखी सुभग ॥  
म्स्स्_५२८५-१ आलम्बिहेमरशनाह् स्तनसक्तहाराः  कन्दर्पदर्पशिथिलीकृतगात्रयष्ट्यः ।  
म्स्स्_५२८५-२ मासे मधौ मधुरकोकिलभृङ्गनादैर्  नार्यो हरन्ति हृदयं प्रसभं नराणाम् ॥  
म्स्स्_५२८६-१ आलम्बे जगदालम्बे हेरम्बचरणाम्बुजे ।  
म्स्स्_५२८६-२ शुष्यन्ति यद्रजः स्पर्शात् सद्यः प्रत्यूहवार्धयः ॥  
म्स्स्_५२८७-१ आलम्ब्याङ्गणवाटिकापरिसरे स्वेच्छानतां शाखिकां  केयूरीभवदल्पशेषवलया बाला समस्तं दिनम् ।  
म्स्स्_५२८७-२ सा दैवोपहृतस्य मूढमनसो भग्नावधेरद्य मे  पन्थानं विवृताश्रुणा वदनकेनालोक्य किं वक्ष्यति ॥  
म्स्स्_५२८८-१ आलम्भ्याङ्गणवापिकापरिसरे चूतद्रुमे मञ्जरीं  सर्पत्सान्द्रपरागलम्पटरणद्भृङ्गाङ्गनाशोभिनीम् ।  
म्स्स्_५२८८-२ मन्ये स्वां तनुमुत्तरीयशकलेनाच्छाद्य बाला स्फुरत्-  कण्ठध्वाननिरोधकम्पितकुचश्वासोद्गमा रोदिति ॥  
म्स्स्_५२८९-१ आलवाले स्थितं तोयं शोषं न भजते यदा ।  
म्स्स्_५२८९-२ अजीर्णं तद् विजानीयान् न देयं तादृशे जलम् ॥  
म्स्स्_५२९०-१ आलस्यं कुरु पापकर्मणि भव क्रूरः क्रुधस् ताडने  नैष्ठुर्यं भज लोभमोहविषये निद्रां समाधौ हरेः ।  
म्स्स्_५२९०-२ जाड्यं गच्छ परापवादकथने द्रोहं विधेहि स्मरे  दोषा एव गुणत्वमेवमखिला यास्यन्ति चेतस् तव ॥  
म्स्स्_५२९१-१ आलस्यं प्रथमं पश्चाद् व्याधिपीडा प्रजायते ।  
म्स्स्_५२९१-२ प्रमादः संशयस्थाने चित्तस्येहानवस्थितिः ॥  
म्स्स्_५२९२-१ आलस्यं मदमोहौ च चापलं गोष्ठिरेव च ।  
म्स्स्_५२९२-२ स्तब्धता चाभिमानित्वं तथात्यागित्वमेव च ।  
म्स्स्_५२९२-३ एते वै सप्त दोषास्तु सदा विद्यार्थिनां मताः ॥  
म्स्स्_५२९३-१ आलस्यं यदि न भवेज् जगत्यनर्थः  को न स्याद् बहुधनको बहुश्रुतो वा ।  
म्स्स्_५२९३-२ आलस्यादियमवनिः ससागरान्ता  सम्पूर्णा नरपशुभिश्च निर्धनैश्च ॥  
म्स्स्_५२९४-१ आलस्यं स्त्रीसेवा  सरोगता जन्मभूमिवात्सल्यम् ।  
म्स्स्_५२९४-२ सन्तोषो भीरुत्वं  षड् व्याघाता महत्त्वस्य ॥  
म्स्स्_५२९५-१ आलस्यं स्थिरतामुपैति भजते चापल्यमुद्योगितां  मूकत्वं मितभाषितां वितनुते मौग्ध्यं भवेदार्जवम् ।  
म्स्स्_५२९५-२ पात्रापात्रविचारभावविरहो यच्छत्युदारात्मतां  मातर्लक्ष्मि तव प्रसादवशतो दोषा अपि स्युर्गुणाः ॥  
म्स्स्_५२९६-१ आलस्यं हरति प्रज्ञां धनमायुर्यशो बलम् ।  
म्स्स्_५२९६-२ यस्मिन्नास्ते तदालस्यं सर्वदोषाकरस्तु सः ॥  
म्स्स्_५२९७-१ आलस्यं हि मनुष्याणां शरीरस्थो महान् रिपुः ।  
म्स्स्_५२९७-२ नास्त्युद्यमसमो बन्धुः कृत्वा यं नावसीदति ॥  
म्स्स्_५२९८-१ आलस्यमपि पारीन्द्रं प्रतिपद्य विजृम्भते ।  
म्स्स्_५२९८-२ हतभागं प्रयत्नोऽपि प्रतिहन्यत एव हा ॥  
म्स्स्_५२९९-१ आलस्यात् सुसहायोऽपि न गच्छत्युदयं जनः ।  
म्स्स्_५२९९-२ हस्ताग्रास्फालितो भूमौ तोयार्द्र इव कन्दुकः ॥  
म्स्स्_५३००-१ आलस्येन हता विद्या परहस्तगताः स्त्रियः ।  
म्स्स्_५३००-२ अल्पबीजं हतं क्षेत्रं हतं सैन्यमनायकम् ॥  
म्स्स्_५३०१-१ आलानं जयकुञ्जरस्य दृषदां सेतुर्विपद्वारिधेः  पूर्वाद्रिः करवालचण्डमहसो लीलोपधानं श्रियः ।  
म्स्स्_५३०१-२ सङ्ग्रामामृतसागरप्रमथनक्रीडाविधौ मन्दरो  राजन् राजति वीरवैरिवनितावैधव्यदस्ते भुजः ॥  
म्स्स्_५३०२-१ आलानत्वरुषेवैता दन्तिभिर्वृक्षपङ्क्तयः ।  
म्स्स्_५३०२-२ स्फुरत् कटकटारावं पात्यन्ते कृतचित्कृतैः ॥  
म्स्स्_५३०३-१ आलानमुन्मूल्य सुखाभिधानं  तारुण्यनागे गमनोद्यतेऽस्मिन् ।  
म्स्स्_५३०३-२ पलायिते कामिगणेऽङ्गनानां  विमर्दभीत्येव कुचाः पतन्ति ॥  
म्स्स्_५३०४-१ आलाने गृह्यते हस्ती वाजी वल्गासु गृह्यते ।  
म्स्स्_५३०४-२ हृदये गृह्यते नारी यदीदं नास्ति गम्यताम् ॥  
म्स्स्_५३०५-१ आलापं कलकण्ठिका न कुरुते कीरा न धीरध्वनिं  व्याहारं कलयन्ति कोमलगिरः कूजन्ति नो बर्हिणः ।  
म्स्स्_५३०५-२ नीराडम्बरदुर्दिनाम्बरतले दूरे द्विरेफध्वनिः  काकाः केवलमेव केङ्कृतरवैः कुर्वन्ति कर्णज्वरम् ॥  
म्स्स्_५३०६-१ आलापः स्मितकौमुदीसहचरो दृष्टिः प्रहर्षोज्ज्वला  भ्रूर्नृत्याध्वरदीक्षिता चरणयोर्न्यासः समे भङ्गुरः ।  
म्स्स्_५३०६-२ वेशेषु क्षणिकस्पृहा मदविधेर्बन्धो न वादाश्रयस्  तन्व्या नैकविकारभूर्मधुमदप्रायो मदः स्फूर्जति ॥  
म्स्स्_५३०७-१ आलापमालिनिकरस्य निशम्य भीता  मुग्धा विलोक्य वदनं मुकुरं जहाति ।  
म्स्स्_५३०७-२ मन्दं न निश्वसिति मन्मथवेदनार्ता  कीरेन्दु मारुत भयात् किमु मन्न भूप ॥  
म्स्स्_५३०८-१ आलापयत्यकार्याणि किञ्चिदाख्याति वा स्वयम् ।  
म्स्स्_५३०८-२ या न प्रयाति शयनं साप्यनुत्पन्नसस्पृहा ॥  
म्स्स्_५३०९-१ आलापाद् गात्रसंस्पर्शात् संसर्गात् सहभोजनात् ।  
म्स्स्_५३०९-२ आसनाच् शयनाद् यानात् पापं सङ्क्रमते नृणाम् ॥  
म्स्स्_५३१०-१ आलापान् भ्रूविलासो विरलयति लसद्बाहुविक्षिप्तियातं  नीविग्रन्थिं प्रथिम्ना प्रतनयति मनाङ्मध्यनिम्नो नितम्बः ।  
म्स्स्_५३१०-२ उत्पुष्यत्पार्श्वमूर्च्छत्कुचशिखरमुरो नूनमन्तःस्मरेण  स्पृष्टा कोदण्डकोट्या हरिणशिशुदृशो दृश्यतेयौवनश्रीः ॥  
म्स्स्_५३११-१ आलापैर्मधुरैश्च काश्चिदपरानालोकितैः सस्मितैर्  अन्यान् विभ्रमकल्पनाभिरितरानङ्गैरनङ्गोज्ज्वलैः ।  
म्स्स्_५३११-२ आचारैश्चतुरैः परानभिनवैरन्यान् भ्रुवः कम्पनैर्  इत्थं काश्चन रञ्जयन्ति सुदृशो मन्ये मनस्त्वन्यथा ॥  
म्स्स्_५३१२-१ आलि कपालिनि जटिले  पत्यावत्याग्रहैस्तवालमिति ।  
म्स्स्_५३१२-२ हरगतमिति दुःसहमपि  मुहुरपि मुखरान्निगादयति गौरी ॥  
म्स्स्_५३१३-१ आलि कल्पय पुरः करदीपं  चन्द्रमण्डलमिति प्रथितेन ।  
म्स्स्_५३१३-२ नन्वनेन पिहितं मम चक्षुर्  मङ्क्षु पाण्दुरतमोगुलकेन ॥  
म्स्स्_५३१४-१ आलिङ्गत्यन्यमन्यं रमयति वचसा लीलया वीक्षतेऽन्यं  रोदित्यन्यस्य हेतोः कलयति शपथैरन्यमन्यं वृणोति ।  
म्स्स्_५३१४-२ शेते चान्येन सार्धं शमनमुपगता चिन्तयत्यन्यमन्यं  स्त्रीमाया दुश्चरित्रा जगदहितकरी केन कष्टेन सृष्टा ॥  
म्स्स्_५३१५-१ आलिङ्गदाप्य गोपीं  तद्बाहुं सहरिरंसयाधाय ।  
म्स्स्_५३१५-२ श्रुत्वेति निश्चिनोम्यहम्  अङ्गिषु दुर्वारताम् अनङ्गस्य ॥  
म्स्स्_५३१६-१ आलिङ्गनाधरसुधारसपानवक्षो-  निष्पीडनादिविधिरस्तु विदूरतस्ते ।  
म्स्स्_५३१६-२ यत्त्वं विलोकयसि चञ्चलदृङ्निपातैर्  एतावतैव हरिणाक्षि वयं कृतार्थाः ॥  
म्स्स्_५३१७-१ आलिङ्गन्ते मलयजतरूनास्वजन्ते वनान्तान्  आपृच्छन्ते चिरपरिचितान् मालयान् निर्झरौघान् ।  
म्स्स्_५३१७-२ अद्य स्थित्वा द्रविडमहिलाभ्यन्तरे श्वः प्रभाते  प्रस्थातारो मलयमरुतः कुर्वते सन्निधानम् ॥  
म्स्स्_५३१८-१ आलिङ्गन्तो वसुधां  निजखुरदलितामिवानुनेतुममी ।  
म्स्स्_५३१८-२ वदनविगतचरणा इव  संलक्ष्यन्ते जवादश्वाः ॥  
म्स्स्_५३१९-१ आलिङ्गन्नतिसौरभानवयवान् बिम्बाधरं पाटलं  चुम्बन्नाकलयन् पयोधरतटीं शृण्वन् रुतं हांसकम् ।  
म्स्स्_५३१९-२ पश्यन् वानिशमायतां दृशमुपस्कुर्वंल्लवङ्गीरसं  बालायां सकलर्तुसङ्गमसुखं धन्यः परं मन्यते ॥  
म्स्स्_५३२०-१ आलिङ्गन् भृशमङ्गकानि सुदृशामास्यानि चुम्बं नयन्  वक्षोजोरुनितम्बकण्ठनखरश्रीचित्रभावं नयन् ।  
म्स्स्_५३२०-२ बिम्बोष्ठामृतमापिबञ्छिथिलयन् नीवीं करक्रीडना-  सङ्गेनातिसहासकेलिपरमः स्वैरं विचिक्रीड ना ॥  
म्स्स्_५३२१-१ आलिङ्गयत्यनुनयत्यवचुम्बयत्या-  --- लोकयत्यनुमृजत्यवगूहते च ।  
म्स्स्_५३२१-२ पार्श्वं विलोकयति मन्मथभावभिन्ना  शून्यान्तरा स्मरति केलिकृतं समस्तम् ॥  
म्स्स्_५३२२-१ आलिङ्गसे चारुलतां लवङ्गीम्  आचुम्बसे चाम्बुजिनीं क्रमेण ।  
म्स्स्_५३२२-२ तां चूतवल्लीं मधुप प्रकामं  सन्ताडयस्येव पदैः किमेतत् ॥  
म्स्स्_५३२३-१ आलिङ्गितस् तत्र भवान् साम्पराये जयश्रिया ।  
म्स्स्_५३२३-२ आशीःपरम्परां वन्द्यां कर्णे कृत्वा कृपां कुरु ॥  
म्स्स्_५३२४-१ आलिङ्गिताः परैर्यान्ति प्रस्खलन्ति समे पथि ।  
म्स्स्_५३२४-२ अव्यक्तानि च भाषन्ते धनिनो मद्यपा इव ॥  
म्स्स्_५३२५-१ आलिङ्ग्य पूर्वामनुगृह्य याम्यां  सौम्यां समालोक्य सहस्रभानुः ।  
म्स्स्_५३२५-२ सम्ध्याश्रितोऽप्याप निपातमब्धौ  तद् वारुणीसङ्गफलं चकास्ति ॥  
म्स्स्_५३२६-१ आलिङ्ग्य मधुरहुङ्कृतिम्  अलसोन्मिषदीक्षणां रहः कान्ताम् ।  
म्स्स्_५३२६-२ यद् बोधयन्ति सुप्तां  जन्मनि यूनां तदेव फलम् ॥  
म्स्स्_५३२७-१ आलिङ्ग्य मन्दिरे रम्ये सदानन्दविधायिनि ।  
म्स्स्_५३२७-२ कान्ता कान्तं कुरङ्गाक्षी कुम्भिकुम्भपयोधरा ॥  
म्स्स्_५३२८-१ आलि पालिललितौ तव भातः  कर्णिकारसखकर्णि कपोलौ ।  
म्स्स्_५३२८-२ पद्मजेन रतिपञ्चबाणयोर्  दर्पणाविव सुवर्णनिर्मितौ ॥  
म्स्स्_५३२९-१ आलि बालिशतया बलिरस्मै  दीयतां बलिभुजे न कदापि ।  
म्स्स्_५३२९-२ केवलं हि कलकण्ठशिशूनाम्  एष एव कुशलेषु निदानम् ॥  
म्स्स्_५३३०-१ आलिर्दिव्यौषधी प्रोक्ता सूक्ष्मकण्टकसंवृता ।  
म्स्स्_५३३०-२ विमुच्यते विषैः प्राणी पीत्वा तोयेन तज्जटाम् ॥  
म्स्स्_५३३१-१ आलीचालितपद्मिनीदलचलत्सर्वाङ्गमङ्गीकृत् अ-  स्वाङ्गालिङ्गनमर्मरीकृतनवाम्भोजालिशय् या चिरात् ।  
म्स्स्_५३३१-२ चैतन्यं कथमप्युपेत्य शनकैरुन्मील्य नेत्राञ्चलं  बाला केवलमेव शून्यहृदया शून्यं जगत् पश्यति ॥  
म्स्स्_५३३२-१ आलीभिः शपथैरनेककपटैः कुञ्जोदरं नीतया  शून्यं तच् च निरीक्ष्य विक्षुभितया न प्रस्थितं न स्थितम् ।  
म्स्स्_५३३२-२ न्यस्ताः किन्तु नवोढनीरजदृशा कुञ्जोपकण्ठे रुषा  तादृग्भृङ्गकदम्बडम्बरचमत्कारस्पृशो दृष्टयः ॥  
म्स्स्_५३३३-१ आलीभिः सह भाषितं किमपि तद्वर्त्मापि संवीक्षितं  पञ्चेषुः कुसुमैरपूजि कथमप्याधाय चित्ते मनाक् ।  
म्स्स्_५३३३-२ तेनापि प्रिय चेत् तथा मयि कृपाकार्पण्यमालम्बसे  प्राणेश प्रबलं तदत्र निखिलं तत्प्रातिकूल्यं विधेः ॥  
म्स्स्_५३३४-१ आलीषु केलीरभसेन बाला  मुहुर्ममालापमुपालपन्ती ।  
म्स्स्_५३३४-२ आरादुपाकर्ण्य गिरं मदीयां  सौदामिनीयां सुषमामयासीत् ॥  
म्स्स्_५३३५-१ आलेख्यं गगने लिखामि बिसिनीसूत्रैर्वयाम्यम्बरं  स्वप्नालोकितमानयामि कनकं ग्रथ्नामि वप्रं हिमैः ।  
म्स्स्_५३३५-२ इत्याद्युक्तमपि स्फुटं जडमतिर्जानाति सत्यं नृपो  यस्तादृक्त्रपया न वक्ति स गतप्रौढिः परं वञ्च्यते ॥  
म्स्स्_५३३६-१ आलेख्यं निजमुल्लिलेख विजने सोल्लेखया रेखया  सङ्कल्पानकरोद् विकल्पबहुलाकल्पाननल्पानपि ।  
म्स्स्_५३३६-२ अद्राक्षीदपरप्रजापतिमतं चक्रे च तीव्रं व्रतं  त्वन्निर्माणविधौ कियन्न विदधे बद्धावधानो विधिः ॥  
म्स्स्_५३३७-१ आलोक एव विमुखी  क्वचिदपि दिवसे न दक्षिणा भवसि ।  
म्स्स्_५३३७-२ छायेव तदपि तापं  त्वमेव मे हरसि मानवति ॥  
म्स्स्_५३३८-१ आलोकत्रस्तनारीकृतसभयमहानादधावज्जनौघ-  व्याप्तद्वारप्रदेशप्रचुरकलकलाकर्णनस्तब्धचक्षुः ।  
म्स्स्_५३३८-२ काष्ठं दण्डं गृहाणेत्यतिमुखरमुखैस् ताडितो लोष्टघातैर्  भीतः सर्पो गृहस्यानधिगतविवरः कोणतः कोणमेति ॥  
म्स्स्_५३३९-१ आलोकदानाच् चक्षुष्मान् प्रभायुक्तो भवेन् नरः ।  
म्स्स्_५३३९-२ तान् दत्त्वा नोपहिंसेत न हरेन् नोपनाशयेत् ॥  
म्स्स्_५३४०-१ दीपहर्ता भवेदन्धस् तमोगतिरसुप्रभः ।  
म्स्स्_५३४०-२ दीपप्रदः स्वर्गलोके दीपमाली विराजते ॥  
म्स्स्_५३४१-१ आलोकमार्गं सहसा व्रजन्त्या  कयाचिदुद्वेष्टनवान्तमाल्यः ।  
म्स्स्_५३४१-२ बद्धुं न सम्भावित एव तावत्  करेण रुद्धोऽपि च केशपाशः ॥  
म्स्स्_५३४२-१ आलोकयति पन्थानं दास्यतीत्यागतः किल ।  
म्स्स्_५३४२-२ रचयत्यादराद् वेणीं यदि नान्यैर्वशीकृता ॥  
म्स्स्_५३४३-१ आलोकयति पयोधरम्  उपमन्दिरमभिनवाम्बुभरनीलम् ।  
म्स्स्_५३४३-२ दयितारचितचितानल-  धूमोद्गमशङ्कया पथिकः ॥  
म्स्स्_५३४४-१ आलोकयेद् बुद्धिगुणोपपन्नैश्  चरैश्च दूतैश्च परप्रचारम् ।  
म्स्स्_५३४४-२ एतैर्वियुक्तो भवति क्षितीन्द्रो  जनैरनेत्रैश्च समानधर्मा ॥  
म्स्स्_५३४५-१ अलोकवन्तः सन्त्येव भूयांसो भास्करादयः ।  
म्स्स्_५३४५-२ कलावानेव तु ग्रावद्रावकर्मणि कर्मठः ॥  
म्स्स्_५३४६-१ आलोकविशाला मे  सहसा तिमिरप्रवेशविच्छिन्ना ।  
म्स्स्_५३४६-२ उन्मीलितापि दृष्टिर्  निमीलितेवान्धकारेण ॥  
म्स्स्_५३४७-१ आ लोकान्तात् प्रतिहततमोवृत्तिरासां प्रजानां  तुल्योद्योगस् तव दिनकृतश् चाधिकारो मतो नः ।  
म्स्स्_५३४७-२ तिष्ठत्येष क्षणमधिपतिर्ज्योतिषां व्योममध्ये  षष्ठे भागे त्वमपि दिवसस्यात्मनश् छन्दवर्ती ॥  
म्स्स्_५३४८-१ आलोकावधि यद्वशेन सुगतिं विन्दन्ति भूतान्यसौ  दृष्टिस्नेहवशेन सा वितनुते वंशे भुजङ्गभ्रमम् ।  
म्स्स्_५३४८-२ दक्षा भोगिषु केषुचिद् विषमितां दृष्टिं निहन्तुं क्षणात्  तानप्याशु विनाशयेत् क्षणरुचिः काचित् क्षणस्फूर्जथुः ॥  
म्स्स्_५३४९-१ आलोकितं गृहशिखण्डिभिरुत्कलापैर्  हंसैर्यियासुभिरपाकृतमुन्मनस्कैः ।  
म्स्स्_५३४९-२ आकालिकं सपदि दुर्दिनमन्तरिक्षम्  उत्कण्ठितस्य हृदयं च समं रुणद्धि ॥  
म्स्स्_५३५०-१ आलोकैरतिपाटलैरचरमां विस्तारयद्भिर्दिशं  नक्षत्रद्युतिमाक्षिपद्भिरचिरादाशङ्क्य सूर्योदयम् ।  
म्स्स्_५३५०-२ पुञ्जीभूय भयादिवान्धतमसं मन्ये द्विरेफच्छलान्  मीलन्नीलसरोरुहोदरकुटीकोणान्तरे लीयते ॥  
म्स्स्_५३५१-१ आलोक्य कोमलकपोलतलाभिषिक्त-  व्यक्तानुरागसुभगामभिराममूर्तिम् ।  
म्स्स्_५३५१-२ पश्यैष बाल्यमतिवृत्य विवर्तमानः  शृङ्गारसीमनि तरङ्गितमातनोति ॥  
म्स्स्_५३५२-१ आलोक्य चन्द्रमसमभ्युदितं समन्ताद्  उद्वेल्लदूर्मिविचलत्कलशाम्बुराशेः ।  
म्स्स्_५३५२-२ विष्वग्विसारिपरमाणुपरम्परैव  ज्योत्स्नात्मना जगदिदं धवलीकरोति ॥  
म्स्स्_५३५३-१ आलोक्य चिकुरनिकरं  सततं सुमनोऽधिवासयोग्यं ते ।  
म्स्स्_५३५३-२ कामो निजं निषङ्गं  परिवृत्यामृशति साशङ्कः ॥  
म्स्स्_५३५४-१ आलोक्य पाणी सुविमृज्य नेत्रे  तल्पात् समुत्थाय विधाय भूषाम् ।  
म्स्स्_५३५४-२ आचुम्ब्य कान्तं परिधाय वासो  यान्ती सलज्जा हृदयं दुनोति ॥  
म्स्स्_५३५५-१ आलोक्य प्रियतममंशुके विनीवौ  यत्तस्थे नमितमुखेन्दु मानवत्या ।  
म्स्स्_५३५५-२ तन्नूनं पदमवलोकयाम्बभूवे  मानस्य द्रुतमपयानमास्थितस्य ॥  
म्स्स्_५३५६-१ आलोक्य सुन्दरि मुखं तव मन्दहासं  नन्दन्त्य्मन्दमरविन्दधिया मिलिन्दाः ।  
म्स्स्_५३५६-२ किं चासिताक्षि मृगलाञ्छनसम्भ्रमेण  चञ्चूपुटं चटुलयन्ति चिरं चकोराः ॥  
म्स्स्_५३५७-१ आलोचनं च वचनं च निगूहनं च  यासां स्मरन्नमृतवत् सरसं कृशस् त्वम् ।  
म्स्स्_५३५७-२ तासां किमङ्ग पिशितास्रपुरीषपात्रं  गात्रं स्मरन् मृगदृशां न निराकुलोऽसि ॥  
म्स्स्_५३५८-१ आलोच्य वाक्यं स्वयमन्तरात्मा  हृष्टः परानन्दमिव प्रविष्टः ।  
म्स्स्_५३५८-२ प्रायेण भावीनि भवन्ति वस्तून्य्  आलोच्यमानानि मनोहराणि ॥  
म्स्स्_५३५९-१ आलोड्य सर्वशास्त्राणि पुराणान्युत्तमोत्तमाः ।  
म्स्स्_५३५९-२ विचिन्त्य सर्वभूतेषु दयां कुर्वन्ति साधवः ॥  
म्स्स्_५३६०-१ आलोड्य सर्वशास्त्राणि विचार्यैवं पुनः पुनः ।  
म्स्स्_५३६०-२ इदमेकं सुनिष्पन्नं ध्येयो नारायणः सदा ॥  
म्स्स्_५३६१-१ आलोलामलकावलीं विलुलितां बिभ्रच्चलत्कुण्डलं  किञ्चिन्मृष्टविशेषकं तनुतरैः स्वेदाम्भसां जालकैः ।  
म्स्स्_५३६१-२ तन्व्या यत् सुरतान्ततान्तनयनं वक्त्रं रतिव्यत्यये  तत् त्वां पातु चिराय किं हरिहरब्रह्मादिभिर्देवतैः ॥  
म्स्स्_५३६२-१ आलोलैरुपगम्यते मधुकरैः केशेषु माल्यग्रहः  कान्तिः कापि कपोलयोः प्रथयते ताम्बूलमन्तर्गतम् ।  
म्स्स्_५३६२-२ अङ्गानामनुलेपनं परिमलैरालेपनप्रक्रिया  वेषः कोऽपि सरोजसुन्दरदृशः सूते सुखं चक्षुषोः ॥  
म्स्स्_५३६३-१ आलोहितमाकलयन्  कन्दलमुत्कम्पितं मधुकरेण ।  
म्स्स्_५३६३-२ संस्मरति पथिषु पथिको  दयिताङ्गुलितर्जनाललितम् ॥  
म्स्स्_५३६४-१ आवक्त्रेन्दु तदङ्गमेव सृजतः स्रष्टुः समग्रस्त्विषां  कोषः शोषमगादगाधजगतीशिल्पेऽपि नाल्पायितः ।  
म्स्स्_५३६४-२ निःशेषद्युतिमण्डलव्ययवशादीषल्लभैस्त् अत्तनू-  शेषः केशमयः किमन्धतमसस्तोमैरभून्निर्मितः ॥  
म्स्स्_५३६५-१ आवत्सरमहिभीतिर्  न स्याद् अस्य प्रभावेण ।  
म्स्स्_५३६५-२ शुकनासां च पिबेद् यो  जलपिष्टां तस्य भीर्नास्ति ॥  
म्स्स्_५३६६-१ आवयोर्योधमुख्याभ्यां मदर्थः साध्यतामिति ।  
म्स्स्_५३६६-२ यस्मिन् पणः प्रक्रियते स सन्धिः पुरुषान्तरः ॥  
म्स्स्_५३६७-१ आवर्जित इव विनयाद्  ईषन्मधुरस्मिताननसरोजः ।  
म्स्स्_५३६७-२ अङ्कार्पितकरयुगलः  कलयति विज्ञप्तिमीक्षितो नृपतेः ॥  
म्स्स्_५३६८-१ आवर्जिता किञ्चिद् इव स्तनाभ्यां  वासो वसाना तरुणार्करागम् ।  
म्स्स्_५३६८-२ पर्याप्तपुष्पस्तबकावनम्रा  सञ्चारिणी पल्लविनी लतेव ॥  
म्स्स्_५३६९-१ आवर्जितालकालि  श्वासोत्कम्पस्तनार्पितैकभुजम् ।  
म्स्स्_५३६९-२ शयनं रतिविवशतनोः  स्मरामि शिथिलांशुकं तस्याः ॥  
म्स्स्_५३७०-१ आवर्तः ककुदे यस्य ककुदी स उदाहृतः ।  
म्स्स्_५३७०-२ मुष्केणैकेन युक्तस्तु हयस् त्वेकाण्डसञ्ज्ञितः ॥  
म्स्स्_५३७१-१ आवर्तः संशयानाम् अविनयभवनं पत्तनं साहसानां  दोषाणां सन्निधानं कपटशतमयं क्षेत्रमप्रत्ययानाम् ।  
म्स्स्_५३७१-२ स्वर्गद्वारस्य विघ्नं नरकपुरमुखं सर्वमायाकरण्डं  स्त्रीयन्त्रं केन सृष्टं विषममृतमयं प्राणिलोकस्य पाशः ॥  
म्स्स्_५३७२-१ आवर्त इव तोयस्य ज्ञानावर्तो यदाकुलः ।  
म्स्स्_५३७२-२ चित्तमास कृतावर्तम् उपसर्गः स उच्यते ॥  
म्स्स्_५३७३-१ आवर्त एव नाभिस्ते नेत्रे नीलसरोरुहे ।  
म्स्स्_५३७३-२ तरङ्गा वलयस्तेन त्वं लावण्याम्बुवापिका ॥  
म्स्स्_५३७४-१ आवर्तशोभा नतनाभिकान्तेर्  भङ्ग्यो भ्रुवां द्वन्द्वचराः स्तनानाम् ।  
म्स्स्_५३७४-२ जातानि रूपावयवोपमानान्य्  अदूरवर्तीनि विलासिनीनाम् ॥  
म्स्स्_५३७५-१ आवर्तिनः शुभफलप्रदशुक्तियुक्ताः  सम्पन्नदेवमणयो भृतरन्ध्रभागाः ।  
म्स्स्_५३७५-२ अश्वाः प्यधुर्वसुमतीमतिरोचमानास्  तूर्णं पयोधय इवोर्मिभिरापतन्तः ॥  
म्स्स्_५३७६-१ आवर्तैरातर्पण-  शोभां डिण्डीरपाण्डुरैर्दधती ।  
म्स्स्_५३७६-२ गायति मुखरितसलिला  प्रियसङ्गममङ्गलं सुरसा ॥  
म्स्स्_५३७७-१ आवर्त्य कण्ठं सिचयेन सम्यग्  आबद्ध्य वक्षोरुहकुम्भयुग्मम् ।  
म्स्स्_५३७७-२ कासौ करालम्बिततैलपात्रा  मन्दं समासीदति सुन्दरीं ताम् ॥  
म्स्स्_५३७८-१ आवर्त्य यो मुहुर्मन्त्रं धारयेच्च प्रयत्नतः ।  
म्स्स्_५३७८-२ अप्रयत्नधृतो मन्त्रः प्रचलन्नग्निवद् दहेत् ॥  
म्स्स्_५३७९-१ आवाचां व्यक्ततायाः कविपदविषयेष्वाचचष्टे समन्यो  मुक्तास्माभिर्न कोऽपि स्मरपदमवनौ संस्तुतः सत्यमेतत् ।  
म्स्स्_५३७९-२ मिथ्यैतद् भोः कथं रे ननु शतमकृथाः कुन्तलेन्द्रस्य तत्तत्  काव्यस्तोत्राणि धिक् त्वां जडमय न मनोरेव मूर्तिप्रभेदः ॥  
म्स्स्_५३८०-१ आवाति स्फुटितप्रियङ्गुसुरभिर्नीहारवारिच्छलात्  स्वच्छन्दं कमलाकरेषु विकिरन् प्रच्छन्नवह्निच्छटाः ।  
म्स्स्_५३८०-२ प्रातः कुन्दसमृद्धिदर्शनरसप्रीतिप्रकर्षोल्लसन्  मालाकारवधूकपोलपुलकस्थैर्यक्षमो मारुतः ॥  
म्स्स्_५३८१-१ आवासः किलकिञ्चितस्य दयिताः पार्श्वे विलासालसाः  कर्णे कोकिलकामिनीकलरवः स्मेरो लतामण्डपः ।  
म्स्स्_५३८१-२ गोष्ठी सत्कविभिः समं कतिपयैर्मुग्धाः सितांशोः कराः  केषाञ्चित् सुखयन्ति चात्र हृदयं चैत्रे विचित्राः स्रजः ॥  
म्स्स्_५३८२-१ आवासः क्रियतां गाङ्गे पापवारिणि वारिणि ।  
म्स्स्_५३८२-२ स्तनमध्ये तरुण्या वा मनोहारिणि हारिणि ॥  
म्स्स्_५३८३-१ आवासेऽस्मिन् विदग्धाः क्वचिदपि न विभो नापि निद्रोपभोग-  योग्यत्वं स्रस्तरास्था विलयमुपगता सम्मुखे विद्युदेषा ।  
म्स्स्_५३८३-२ प्रोद्यंश्चायं पयोभृत् तदिति यदि रुचिर्नैशवासेतदास्स्वेत्य्  उक्तः पान्थः सुदत्या हतमदनभयस् तत्र मुग्धोऽतिमुग्धः ॥  
म्स्स्_५३८४-१ आवासोत्सुकपक्षिणः कलरुतं क्रामन्ति वृक्षालयान्  कान्ताभाविवियोगभीरुरधिकं क्रन्दत्ययं कातरः ।  
म्स्स्_५३८४-२ चक्राह्वो मधुपाः सरोजगहनं धावन्त्युलूको मुदं  धत्ते चारुणताङ्गतो रविरसावस्ताचलं चुम्बति ॥  
म्स्स्_५३८५-१ आवासो विपिनायते प्रियसखीमालापि जालायते  तापोऽपि श्वसितेन दावदहनज्वालाकलापायते ।  
म्स्स्_५३८५-२ सापि त्वद्विरहेण हन्त हरिणीरूपायते हा कथं  कन्दर्पोऽपि यमायते विरचयञ् शार्दूलविक्रीडितम् ॥  
म्स्स्_५३८६-१ आ विन्ध्यादा हिमाद्रर्विरचितविजयस्तीर्थयात्राप्रसङ्गाद्  उद्ग्रीवेषु प्रहर्ता नृपतिषु विनमत्कन्धरेषु प्रसन्नः ।  
म्स्स्_५३८६-२ आर्यावर्तं यथार्थं पुनरपि कृतवान् म्लेच्छविच्छेदनाभिर्  देवः शाकम्भरीन्द्रो जगति विजयते बीसलः क्षोणिपालः ॥  
म्स्स्_५३८७-१ आविर्भवति नारीणां वयः पर्यस्तशैशवम् ।  
म्स्स्_५३८७-२ सहैव विविधैः पुंसाम् अङ्गजोन्मादविभ्रमैः ॥  
म्स्स्_५३८८-१ आविर्भवन्ती प्रथमं प्रियायाः  सोच्छ्वासमन्तःकरणं करोति ।  
म्स्स्_५३८८-२ सन्तापदग्धस्य शिखण्डियूनो  वृष्टेः पुरस्तादचिरप्रभेव ॥  
म्स्स्_५३८९-१ आविर्भावदिने न येन गणितो हेतुस्तनीयानपि  क्षीयेतापि न चापराधविधिना नत्या न यो वर्धते ।  
म्स्स्_५३८९-२ पीयूषप्रतिवेदिनस्त्रिजगतीदुःखद्रुहः साम्प्रतं  प्रेम्णस्तस्य गुरोः कथं नु करवै वाङ्निष्ठतालाघवम् ॥  
म्स्स्_५३९०-१ आविर्भूतं चतुर्धा यः कपिभिः परिवारितः ।  
म्स्स्_५३९०-२ हतवान् राक्षसानीकं रामं दाशरथिं भजे ॥  
म्स्स्_५३९१-१ आविर्भूतज्योतिषां ब्राह्मणानां  ये व्याहारास्तेषु मा संशयो भूत् ।  
म्स्स्_५३९१-२ भद्रा ह्येषां वाचि लक्ष्मीर्निषिक्ता  नैते वाचं विप्लुतार्थां वदन्ति ॥  
म्स्स्_५३९२-१ आविर्भूतविपाण्डुरच्छवि मुखं क्षामा कपोलस्थली  सव्यापारपरिश्लथे च नयनेऽनुत्साहमुग्धं वपुः ।  
म्स्स्_५३९२-२ श्यामीभूतमुखं पयोधरयुगं मध्यः स्वभावोच्छ्रितो  जातान्यैव मनोहराकृतिरहो गर्भोदये सुभ्रुवः ॥  
म्स्स्_५३९३-१ आविर्भूतानुरागाः क्षणमुदयगिरेरुज्जिहानस्य भानोः  पर्णच्छायैः पुरस्तादुपवनतरवो दूरमाश्वेव गत्वा ।  
म्स्स्_५३९३-२ एते तस्मिन् निवृत्ताः पुनरपरगिरिप्रान्तपर्यस्तबिम्बे  प्रायो भृत्यास्त्यजन्ति प्रचलितविभवं स्वामिनं सेवमानाः ॥  
म्स्स्_५३९४-१ आविर्भूते शशिनि तमसा मुच्यमानेव रात्रिर्  नैशस्यार्चिर्हुतभुज इव छिन्नभूयिष्ठधूमा ।  
म्स्स्_५३९४-२ मोहेनान्तर्वरतनुरियं लक्ष्यते मुक्तकल्पा  गङ्गा रोधःपतनकलुषा गृह्णतीव प्रसादम् ॥  
म्स्स्_५३९५-१ आविर्भूतो जगति सुषमारूपतो भौतिकेऽस्मिन्  ज्ञानात्मासौ लसति भगवान् विष्टपे मानसीये ।  
म्स्स्_५३९५-२ प्राणानां वा ज्वलति भुवने प्रस्फुटः शक्तिमूर्त्या  प्रेमद्वारा प्रकटिततनुर्भासते चैत्यलोके ॥  
म्स्स्_५३९६-१ आविलपयोधराग्रं  लवलीदलपाण्डुराननच्छायम् ।  
म्स्स्_५३९६-२ तानि दिनानि वपुरभूत्  केवलमलसेक्षणं तस्याः ॥  
म्स्स्_५३९७-१ आ विवाहसमयाद् गृहे वने  शैशवे तदनु यौवने पुनः ।  
म्स्स्_५३९७-२ स्वापहेतुरनुपाश्रितोऽन्यया  रामबाहुरुपधानमेष ते ॥  
म्स्स्_५३९८-१ आविशद्भिरुटजाङ्गणं मृगैर्  मूलसेकसरसैश्च वृक्षकैः ।  
म्स्स्_५३९८-२ आश्रमाः प्रविशदग्निधेनवो  बिभ्रति श्रियमुदीरिताग्नयः ॥  
म्स्स्_५३९९-१ आविष्करोति न स्नेहं रागं बध्नाति नो रते ।  
म्स्स्_५३९९-२ अभियुक्ता तु मन्देच्छा सान्यकामा तु कामिनी ॥  
म्स्स्_५४००-१ आविष्कुर्वन्निव नवनवेनादरेणानुरागं  सर्वाङ्गीणं सुचिरविरहोन्मूर्च्छितायां नलिन्याम् ।  
म्स्स्_५४००-२ त्रैलोक्यान्धीकरणतिमिरद्वेषरोषारुणत्वं  व्याकुर्वन् वा किमयमुदयत्यम्बरे तिग्मरोचिः ॥  
म्स्स्_५४०१-१ आविष्कृतान् परगुणान् कलयन्ति तूष्णीं  दुश्चेतसो बत विदूषयितुं न रागात् ।  
म्स्स्_५४०१-२ आकर्णयन्ति किल कोकिलकूजितानि  सन्धातुमेव किल सप्तनलीं किराताः ॥  
म्स्स्_५४०२-१ आविष्ट इव दुःखेन तद्गतेन गरीयसा ।  
म्स्स्_५४०२-२ समन्वितः करुणया परया दीनमुद्धरेत् ॥  
म्स्स्_५४०३-१ आवृणोति यदि सा मृगीदृशी  स्वाञ्चले कुचकाञ्चनाचलम् ।  
म्स्स्_५४०३-२ भूय एव बहिरेति गौरवाद्  उन्नतो न सहते तिरस्क्रियाम् ॥  
म्स्स्_५४०४-१ आवृण्वतो लोचनमार्गमाजौ  रजोऽन्धकारस्य विजृम्भितस्य ।  
म्स्स्_५४०४-२ शस्त्रक्षताश्वद्विपवीरजन्मा  बालारुणोऽभूद् रुधिरप्रवाहः ॥  
म्स्स्_५४०५-१ आवृण्वाना झगिति जघनं मद्दुकूलाञ्चलेन  प्रेङ्खत्क्रीडाकुलितकबरीबन्धनव्यग्रपाणिः ।  
म्स्स्_५४०५-२ अर्धोच्छ्वासस्फुटनखपदालङ्कृताभ्यां स्तनाभ्यां  दृष्टा धार्ष्ट्यस्मृतिनतमुखी मोहनान्ते मया सा ॥  
म्स्स्_५४०६-१ आवृतं ज्ञानमेतेन ज्ञानिनो नित्यवैरिणा ।  
म्स्स्_५४०६-२ कामरूपेण कौन्तेय दुष्पूरेणानलेन च ॥  
म्स्स्_५४०७-१ आवृतान्यपि निरन्तरमुच्चैर्  योषितामुरसिजद्वितयेन ।  
म्स्स्_५४०७-२ रागिणामित इतो विमृशद्भिः  पाणिभिर्जगृहिरे हृदयानि ॥  
म्स्स्_५४०८-१ आवृत्य श्रीमदेनान्धान् अन्योन्यकृतसंविदः ।  
म्स्स्_५४०८-२ स्वैरं हसन्ति पार्श्वस्था बालोन्मत्तपिशाचवत् ॥  
म्स्स्_५४०९-१ आवेदयितुमस्माकं कृतज्ञत्वं प्रभुं प्रति ।  
म्स्स्_५४०९-२ पन्थाः श्रेयस्करो नान्यः तूष्णीं तोषेण वर्तनात् ॥  
म्स्स्_५४१०-१ आवेद्यतामविदितं किमथाप्यनुक्तं  वक्तव्यमान्तररुजोपशमाय नालम् ।  
म्स्स्_५४१०-२ इत्युच्यते किमपि तच्छ्रवणे निधातुं  मातः प्रसीद मलयध्वजपाण्ड्यकन्ये ॥  
म्स्स्_५४११-१ आवेपते भ्रमति सर्पति मोहमेति  कान्तं विलोकयति कूजति दीनदीनम् ।  
म्स्स्_५४११-२ अस्तं हि भानुमति गच्छति चक्रवाकी  हा जीवितेऽपि मरणं प्रियविप्रयोगः ॥  
म्स्स्_५४१२-१ आशङ्क्य प्रणतिं पटान्तपिहितौ पादौ करोत्यादराद्  व्याजेनागतमावृणोति हसितं न स्पष्टमुद्वीक्षते ।  
म्स्स्_५४१२-२ मय्यालापवति प्रतीपवचना सख्या समं भाषते  तन्व्यास् तिष्ठतु निर्भरप्रणयिता मानोऽपि रम्योदयः ॥  
म्स्स्_५४१३-१ आशया कृतदासो यः स दासः सर्वदेहिनाम् ।  
म्स्स्_५४१३-२ आशा दासीकृता येन तस्य दासायते जगत् ॥  
म्स्स्_५४१५-१ आशां कालवतीं कुर्यात् कालं विघ्नेन योजयेत् ।  
म्स्स्_५४१५-२ विग्नं निमित्ततो ब्रूयान् निमित्तं चापि हेतुतः ॥  
म्स्स्_५४१६-१ आशाः काञ्चनपुष्पकुड्मलकुलच्छन्ना न काः क्ष्मातले  सौजन्यामृतवर्षिभिस् तिलकितं सेव्यैर्न किं मण्डलम् ।  
म्स्स्_५४१६-२ पन्थानः सुचिरोपचाररुचिरैर्व्याप्ता न कैः संस्तुतैस्  तेषामत्र वसन्ति निह्नुतगुणाः कालेन ये मोहिताः ॥  
म्स्स्_५४१७-१ आशाः खर्वय गर्वयातिमुखरानुन्नादिनो बर्हिणः  सर्वांस्त्रासय गर्जितैः कलगिरो हंसान् समुत्सारय ।  
म्स्स्_५४१७-२ द्रागास्कन्दय मित्रमण्डलमलं सद्वर्त्म सन्दूषय  श्रीमन्नब्द नयत्ययं न पवनो यावद् दशां कामपि ॥  
म्स्स्_५४१८-१ आशाः पूरयति श्रियं वितरति त्रैलोक्यतापं हरत्य्  अव्याजामृतसेचनं विदधति प्रीतिं परां तन्वति ।  
म्स्स्_५४१८-२ एतेन प्रसभं चिरं जलमुचा कालेन दूरीकृते  पूर्णे राजनि जातमुल्बणतमस्तोमावशेषं जगत् ॥  
म्स्स्_५४१९-१ आशाः प्रकाशयति यस्तिमिराणि भङ्क्त्वा  बोधं दृशां दिशति भूरिगुणेष्वभीष्टः ।  
म्स्स्_५४१९-२ खेदाय यस्य न परोपकृतिष्वटाट्या  धीमान् नमस्यति न कस्तमिनं प्रशस्यम् ॥  
म्स्स्_५४२०-१ आशाः प्रसादयतु पुष्यतु वा चकोरान्  कामं तनोतु कुमुदेषु मुदं सुधांशुः ।  
म्स्स्_५४२०-२ एकः स एव परमुत्कटराहुदन्त-  पत्रप्रवेशसमदुःखसुखः कुरङ्गः ॥  
म्स्स्_५४२१-१ आशाः सन्तमसोपलेपमलिनाः पीयूषगौरैः करैर्  आलिम्पन्नयमुद्गतैर्दिवमिमां कर्पूरपूरं सृजन् ।  
म्स्स्_५४२१-२ चन्द्रश्चन्द्रशिलैककुट्टिममयं क्षोणीतलं कल्पयन्  पश्योद्गच्छति पाकपाण्डुरशरच्छायोपमेयच्छविः ॥  
म्स्स्_५४२२-१ आशाखनिरगाधेयं दुष्पूरा केन पूर्यते ।  
म्स्स्_५४२२-२ या महद्भिरपि क्षिप्तैः पूरकैरेव खन्यते ॥  
म्स्स्_५४२३-१ आशाखनिरगाधेयम् अधःकृतजगत्त्रया ।  
म्स्स्_५४२३-२ उद्धृत्योद्धृत्य तत्रस्थान् अहो सद्भिः समीकृता ॥  
म्स्स्_५४२४-१ आशागर्तः प्रतिप्राणि यस्मिन् विश्वमणूपमम् ।  
म्स्स्_५४२४-२ कस्य किं कियदायाति वृथा या विषयैषिता ॥  
म्स्स्_५४२५-१ आशागृहीता विकला भवन्ति  हतत्रपा न्यस्तगुणाभिमानाः ।  
म्स्स्_५४२५-२ भ्राम्यन्ति मत्ता इव नष्टसञ्ज्ञा  देहीतिवाचस् तरलस्वभावाः ॥  
म्स्स्_५४२६-१ आशातुरगमारुह्य नित्यं धावति याचकः ।  
म्स्स्_५४२६-२ न चार्तिः न श्रमो ह्यस्य न गतौ नापि मन्दता ॥  
म्स्स्_५४२७-१ आशा धृतिं हन्ति समृद्धिमन्तकः  क्रोधः श्रियं हन्ति यशः कदर्यता ।  
म्स्स्_५४२७-२ अपालनं हन्ति पशूंश्च राजन्न्  एकः क्रुद्धो ब्राह्मणो हन्ति राष्ट्रम् ॥  
म्स्स्_५४२८-१ आशा नाम नदी मनोरथजला तृष्णातरङ्गाकुला  रागग्राहवती वितर्कविहगा धैर्यद्रुमध्वंसिनी ।  
म्स्स्_५४२८-२ मोहावर्तसुदुस्तरातिगहना प्रोत्तुङ्गचिन्तातटी  तस्याः पारगता विशुद्धमनसो नन्दन्तु योगीश्वराः ॥  
म्स्स्_५४२९-१ आशा नाम मनुष्याणां काश्चिदाश्चर्यशृङ्खला ।  
म्स्स्_५४२९-२ यया बद्धाःप्रधावन्ति मुक्तास् तिष्ठन्ति कुत्रचित् ॥  
म्स्स्_५४३०-१ आशा निष्ठा प्रतिष्ठा मम किल महिलास्तासु सौख्यं कदा स्याद्  या प्रान्त्या सा विदध्यादिह किमपि तथा मध्यमा सा परत्र ।  
म्स्स्_५४३०-२ आद्या सा नोभयत्राप्यहह तदपि किं सक्ततां यामि तस्यां  या प्रौढ्यादप्रगल्भे प्रतिदिवसमुभे ते कदर्थीकरोति ॥  
म्स्स्_५४३१-१ आशापाशनिबद्धो  नृत्यति किं वा नरो न धनिकपुरः ।  
म्स्स्_५४३१-२ हतशैलूषस्य विधेः  कुत्र विधेयः सुखमुपैति ॥  
म्स्स्_५४३२-१ आशापाशविमुक्तिनिश्चलसुखा स्वायत्तचित्तस्थितिः  स्नेहद्वेषविषादलोभविरतिः सन्तोषतृप्तं मनः ।  
म्स्स्_५४३२-२ चिन्ता नित्यमनित्यतापरिचये सङ्गेऽपि निःसङ्गता  संवित्सेकविवेकपूतमनसामित्येष मोक्षक्रमः ॥  
म्स्स्_५४३३-१ आशापाशशतैर्बद्धाः कामक्रोधपरायणाः ।  
म्स्स्_५४३३-२ ईहन्ते कामभोगार्थम् अन्यायेनार्थसञ्चयान् ॥  
म्स्स्_५४३४-१ आशापाशशतैर्बद्धा वासनाभरवाहिनः ।  
म्स्स्_५४३४-२ कायात् कायमुपायान्ति वृक्षाद् वृक्षमिवाण्डजाः ॥  
म्स्स्_५४३५-१ आशापाशैः परीताङ्गा ये भवन्ति नरोऽर्दिताः ।  
म्स्स्_५४३५-२ ते रात्रौ शेरते नैव तदप्राप्तिविचिन्तया ॥  
म्स्स्_५४३६-१ आशापिशाचिका मां  भ्रमयति परितो दशस्वपि दिशासु ।  
म्स्स्_५४३६-२ स्वीये पिशाचवर्गे  सेवायै किं न योजयसि ॥  
म्स्स्_५४३७-१ आशापिशाचिकाविष्टः पुरतो यस्य कस्यचित् ।  
म्स्स्_५४३७-२ वन्दते निन्दति स्तौति रोदिति प्रहसत्यपि ॥  
म्स्स्_५४३८-१ आशा बलवती कष्टा नैराश्यं परमं सुखम् ।  
म्स्स्_५४३८-२ आशां निराशां कृत्वा तु सुखं स्वपिति पिङ्गला ॥  
म्स्स्_५४३९-१ आशा बलवती राजन् विपरीता हि शृङ्खला ।  
म्स्स्_५४३९-२ यया बद्धाः प्रधावन्ति मुक्तास्तिष्ठन्ति पङ्गुवत् ॥  
म्स्स्_५४४०-१ आशा भङ्गकरी पुंसाम् अजेयारातिसन्निभा ।  
म्स्स्_५४४०-२ तस्मादाशां त्यजेत् प्राज्ञो यदीच्छेच् शाश्वतं सुखम् ॥  
म्स्स्_५४४१-१ आशाभरेण निखिलाशासु धावनमथाशातकुम्भगिरि वा  क्लेशावहं विविधदेशाटनं द्रविणलेशायनापि ववृते ।  
म्स्स्_५४४१-२ आशातिदामवितुमाशास्व पाणिधृतपाशामनेकजगताम्  ईशामुपासितगिरीशामिहाङ्गदिगधीशार्चिताङ्घ्रिनलिनाम् ॥  
म्स्स्_५४४२-१ आशाभिभूता ये मर्त्या महामोहा महोद्धताः ।  
म्स्स्_५४४२-२ अवमानादिकं दुःखं न जानन्ति कदाप्यहो ॥  
म्स्स्_५४४३-१ आशामुत्पाद्य चाकृष्य वञ्चयेद् रिपुमन्त्रिणम् ।  
म्स्स्_५४४३-२ असुरेभ्यो हृतौ दत्वा शाण्डामर्कौ ग्रहं सुरैः ॥  
म्स्स्_५४४४-१ आशायाः खलु ये दासास् ते दासाः सर्वदेहिनाम् ।  
म्स्स्_५४४४-२ आशा दासीकृता येन तस्य दासायते जगत् ॥  
म्स्स्_५४४५-१ आशाया ये दासास्  ते दासाः सर्वलोकस्य ।  
म्स्स्_५४४५-२ आशा येषां दासी  तेषां दासायते लोकः ॥  
म्स्स्_५४४६-१ आशायास् तनया माया क्रोधोऽसूयासुतः स्मृतः ।  
म्स्स्_५४४६-२ हिंसायास् तनयः पापः कृतघ्नो नार्हति प्रजाम् ॥  
म्स्स्_५४४७-१ आशालतावलयितं बद्धमूलमविद्यया ।  
म्स्स्_५४४७-२ को हि तापयितुं शक्तः मुखेन भवपादपम् ॥  
म्स्स्_५४४८-१ आशावलम्बोपचिता न कस्य  तृष्णालतानर्थफलं प्रसूते ।  
म्स्स्_५४४८-२ दिने दिने लब्धरुचिर्विवस्वान्  मीनं च मेषं च वृषं च भुङ्क्ते ॥  
म्स्स्_५४४९-१ आशाविप्लुतचेतसोऽभिलषिताल्लाभादलाभो वरस्  तस्यालाभनिराकृता हि तनुतामापद्यते प्रार्थना ।  
म्स्स्_५४४९-२ इष्टावाप्तिसमुद्भवस्तु सुतरां हर्षः प्रमाथी धृतेः  सेतोर्भङ्ग इवाम्भसां विवशतां वेगेन विस्तार्यते ॥  
म्स्स्_५४५०-१ आशासरसीं शोषय तपसा  तन्मध्यस्थः पोषय मनसा ।  
म्स्स्_५४५०-२ कायक्लेशं शोधय परुषं  शिथिलय परमब्रह्मणि कलुषम् ॥  
म्स्स्_५४५१-१ आशासानो न वै भृत्यः स्वामिन्याशिष आत्मनः ।  
म्स्स्_५४५१-२ न स्वामी भृत्यतः स्वाम्यम् इच्छन् यो राति चाशिषः ॥  
म्स्स्_५४५२-१ आशासु राशीभवदङ्गवल्ली-  भासैव दासीकृतदुग्धसिन्धुम् ।  
म्स्स्_५४५२-२ मन्दस्मितैर्निन्दितशारदेन्दुं  वन्देऽरविन्दासनसुन्दरि त्वाम् ॥  
म्स्स्_५४५२अ-१ आशास्यमन्यत् पुनरुक्तभूतं  श्रेयांसि सर्वाण्यधिजग्मुषस् ते ।  
म्स्स्_५४५२अ-२ पुत्रं लभस्वात्मगुणानुरूपं  भवन्तमीड्यं भवतः पितेव ॥  
म्स्स्_५४५३-१ आशा हि परमं दुःखं निराशा परमं सुखम् ।  
म्स्स्_५४५३-२ आशापाशं परित्यज्य सुखं स्वपिति पिङ्गला ॥  
म्स्स्_५४५४-१ आशा हि परमं दुःखं नैराश्यं परमं सुखम् ।  
म्स्स्_५४५४-२ यथा सञ्छिद्य कान्ताशां सुखं सुष्वाप पिङ्गला ॥  
म्स्स्_५४५५-१ आशिषं च तिलकं च जनन्या  मन्यते स्म कवचाधिकमन्यः ।  
म्स्स्_५४५५-२ येन संयति हि सर्वभटानां  विक्रमैकवचतां (?) प्रतिपेदे ॥  
म्स्स्_५४५६-१ आशीर्वादमुखा स्त्री  मन्त्रमुखो ब्राह्मणः प्रियवाक् ।  
म्स्स्_५४५६-२ कुशलं पृच्छन्नतिथिः  प्रियसुहृदानन्दपरिपूर्णः ॥  
म्स्स्_५४५७-१ आशीविषमिव क्रुद्धं प्रभुं प्राणधनेश्वरम् ।  
म्स्स्_५४५७-२ यत्नेनोपचरेन् नित्यं नाहमस्मीति मानवः ॥  
म्स्स्_५४५८-१ आशीविषेण रदनच्छददंशदानम्  एतेन ते पुनरनर्थतया न गण्यम् ।  
म्स्स्_५४५८-२ बाधां विधातुमधरे हि न तावकीने  पीयूषसारघटिते घटतेऽस्य शक्तिः ॥  
म्स्स्_५४५९-१ आशु कान्तमभिसारितवत्या  योषितः पुलकरुद्धकपोलम् ।  
म्स्स्_५४५९-२ निर्जिगाय मुखमिन्दुमखण्डं  खण्डपत्रतिलकाकृति कान्त्या ॥  
म्स्स्_५४६०-१ आशु लङ्घितवतीष्टकराग्रे  नीविमर्धमुकुलीकृतदृष्ट्या ।  
म्स्स्_५४६०-२ रक्तवैणिकहताधरतन्त्री-  मण्डलक्वणितचारु चुकूजे ॥  
म्स्स्_५४६१-१ आशैकतन्तुमवलम्ब्य विलम्बमाना  रक्षामि जीवमवधिर्नियतो यदि स्यात् ।  
म्स्स्_५४६१-२ नो चेद् विधिः सकललोकहितैककारी  यत् कालकूटमसृजत् तदिदं किमर्थम् ॥  
म्स्स्_५४६२-१ आ शैलेन्द्राच् शिलान्तःस्खलितसुरधुनीशीकरासारशीत् आद्  आ तीरान्नैकरागस्फुरितमणिरुचो दक्षिणस्यार्णवस्य ।  
म्स्स्_५४६२-२ आगत्यागत्य भीतिप्रणतनृपशतैः शश्वदेव क्रियन्ते  चूडारत्नांशुगर्भास्तव चरणयुगस्याङ्गुलीरन्ध्रभागाः ॥  
म्स्स्_५४६३-१ आशैव राक्षसी पुंसाम् आशैव विषमञ्जरी ।  
म्स्स्_५४६३-२ आशैव जीर्णमदिरा धिगाशा सर्वदोषभूः ॥  
म्स्स्_५४६४-१ आ शैशवान् ममतया कलितस् त्वयासौ  आनृण्यमम्ब तव लब्धुमना मृगाङ्कः ।  
म्स्स्_५४६४-२ स्वात्मानमेव नियतं बहुधा विभज्य  त्वत्पादयोर्विनिदधे नखरापदेशात् ॥  
म्स्स्_५४६५-१ आश्चर्यं कथयामि कस्य पुरतः कुर्वे किमेमि क्व वा  काचित् काञ्चनवल्लरी गृहशिरोरूढा समुज्जृम्भते ।  
म्स्स्_५४६५-२ अस्यां किं च सखे दधन्ति सुषमां नारङ्गबिम्बोपमां  दृष्ट्वा पक्वफलानि मेमृदु मनो मोहं समुत्पद्यते ॥  
म्स्स्_५४६६-१ आश्चर्यं पाणिपाशस्य गिरीन्द्रतनये तव ।  
म्स्स्_५४६६-२ जगद्बन्धनहा शम्भुर् येन बन्धं समिच्छति ॥  
म्स्स्_५४६७-१ आश्चर्यं वडवानलः स भगवानाश्चर्यमम्भोनिधिर्  यत्कर्मातिशयं विचिन्त्य हृदये कम्पः समुत्पद्यते ।  
म्स्स्_५४६७-२ एकस्याश्रयघस्मरस्य पिबतस्तृप्तिर्न जाता जलैर्  अन्यस्यापि महात्मनो न वपुषि स्वल्पोऽपि तोयव्ययः ॥  
म्स्स्_५४६८-१ आश्चर्यं समराम्बरे रिपुयशश्चन्द्रप्रतापार्कयोः  सर्वग्रासमयं सहैव तनुते त्वत्खङ्गराहुः कथम् ।  
म्स्स्_५४६८-२ किं चान्यत् परलोकनिर्भय भवांस्तस्मिन् महत्युत्सवे  गृह्णाति त्यजतामकम्पहृदयो राज्ञां समस्ता भुवः ॥  
म्स्स्_५४६९-१ आश्चर्यधामभिरतीव गुणैः किमेतज्  जालं त्वया विरचितं यदपूर्वमेव ।  
म्स्स्_५४६९-२ चेतांसि मूर्तिरहितान्यपि चञ्चलानि  बध्नाति यच्छ्रुतिगतं तदपूर्वमेव ॥  
म्स्स्_५४७०-१ आश्चर्यमुत्पलदृशो वदनामलेन्दु-  सान्निध्यतो मम मुहुर्जदिमानमेत्य ।  
म्स्स्_५४७०-२ जात्येन चन्द्रमणिनेव महीधरस्य  सन्धार्यते द्रवमयो मनसा विकारः ॥  
म्स्स्_५४७१-१ आश्चर्यमूर्जितमिदं किमु किं मदीयश्  चित्तभ्रमो यदयमिन्दुरनम्बरेऽपि ।  
म्स्स्_५४७१-२ तत्रापि कापि ननु चित्रपरम्परेयम्  उज्जृम्भितं कुवलयद्वितयं यदत्र ॥  
म्स्स्_५४७२-१ आश्चर्यस्तिमिताः क्षणं क्षणमथ प्रीतिप्रमीलत्पुटा  वातान्दोलितपङ्कजातसुमनःपीयूषधारामुचः ।  
म्स्स्_५४७२-२ एताः कस्य हरन्ति हन्त न मनः किञ्चित्त्रपामञ्जुल-  प्रेमप्रेरणमत्र मुग्धमुरचत्तारोत्तरा (?) दृष्टयः ॥  
म्स्स्_५४७३-१ आश्चर्यैकनिधिः स दुग्धजलधिर्मन्ये किमन्यद् यतो  लेभे जन्म स लोकलोचनसुधासारस् तुषारद्युतिः ।  
म्स्स्_५४७३-२ देवीकेलिकचग्रहेण ललिते गङ्गातरङ्गाङ्किते  निःशङ्कं निरटङ्कि शङ्करजटाजूटेऽपि येन स्थितिः ॥  
म्स्स्_५४७४-१ आ श्मशानान् निवर्तन्ते ज्ञातयः सह बान्धवैः ।  
म्स्स्_५४७४-२ त्वयैकेनैव गन्तव्यं तत् कर्म सुकृतं कुरु ॥  
म्स्स्_५४७५-१ आश्यानैर्गलितं दलैर्बत कथाशेषाः प्रसूनश्रियो  नोद्भेदोऽपि फलं प्रति प्रतिदिशं याता निराशाः खगाः ।  
म्स्स्_५४७५-२ आपातालविशुष्कमूलकुहरोन्मीलज्जटासन्ततिस्  तूष्णीमस्ति तथाप्यकालजलदं ध्यायन् मरुक्ष्मारुहः ॥  
म्स्स्_५४७६-१ आश्रमादाश्रमं गत्वा हुतहोमो जितेन्द्रियः ।  
म्स्स्_५४७६-२ भिक्षाबलिपरिश्रान्तः प्रव्रजन् प्रेत्य वर्धते ॥  
म्स्स्_५४७७-१ आश्रमी यदि वा वर्णी पूज्यो वाथ गुरुर्महान् ।  
म्स्स्_५४७७-२ नादण्ड्यो नाम राज्ञोऽस्ति यः स्वधर्मेण तिष्ठति ॥  
म्स्स्_५४७८-१ आश्रमेषु द्विजातीनां कार्ये विवदतां मिथः ।  
म्स्स्_५४७८-२ न विब्रूयान् नृपो धर्मं चिकीर्षन् हितमात्मनः ॥  
म्स्स्_५४७९-१ आश्रयः कियतामेष तरुः सन्मार्गमाश्रितः ।  
म्स्स्_५४७९-२ पाथोद सिच्यतां काले नोपेक्ष्यो दूरभावतः ॥  
म्स्स्_५४८०-१ आश्रयः सर्वभूतानां निवासः सर्वपक्षिणाम् ।  
म्स्स्_५४८०-२ ददाति सदृशा भागं सजलस्य पयोमुचः ॥  
म्स्स्_५४८१-१ आश्रयमाश्रयलिप्सुस्  तुङ्गं सेवेत दुरधिरोहमपि ।  
म्स्स्_५४८१-२ विनिपतति यदि स तस्मात्  तथाप्युपर्येव नीचानाम् ॥  
म्स्स्_५४८२-१ आश्रयवशेन सततं  गुरुता लघुता च जायते जन्तोः ।  
म्स्स्_५४८२-२ विन्ध्ये विन्ध्यसमानाः  करिणो बत दर्पणे लघवः ॥  
म्स्स्_५४८३-१ आश्रयाशः कृष्णवर्त्मा दहनश्चैष दुर्जनः ।  
म्स्स्_५४८३-२ अग्निरेव तथाप्यस्मिन् स्याद् भस्मनि हुतं हुतम् ॥  
म्स्स्_५४८४-१ आश्रयितव्यो नरपतिर्  अर्जयितव्यानि भूरि वित्तानि ।  
म्स्स्_५४८४-२ आरब्धव्यं वितरणम्  आनेतव्यं यशोऽपि दशदिग्भ्यः ॥  
म्स्स्_५४८५-१ आश्रयेणैव शोभन्ते पण्डिता वनिता लताः ।  
म्स्स्_५४८५-२ बहुमूल्यं हि माणिक्यं जटितं हेम्नि राजते ॥  
म्स्स्_५४८६-१ आश्रितस्याप्रदानेन दत्तस्य हरणेन च ।  
म्स्स्_५४८६-२ जन्मप्रभृति यद् दत्तं सर्वं नश्यति भारत ॥  
म्स्स्_५४८७-१ आश्रितानां भृतौ स्वामिसेवायां धर्मसेवने ।  
म्स्स्_५४८७-२ पुत्रस्योत्पादने चैव न सन्ति प्रतिहस्तकाः ॥  
म्स्स्_५४८८-१ आश्रिताश्चैव लोकेन समृद्धिं यान्ति विद्विषः ।  
म्स्स्_५४८८-२ समृद्धाश्च विनाशाय तस्मान् नोद्वेजयेत् प्रजाः ॥  
म्स्स्_५४८९-१ आश्रित्य नूनममृतद्युतयः पदं ते  देहक्षयोपनतदिव्यपदाभिमुख्याः ।  
म्स्स्_५४८९-२ लावण्यपुण्यनिचयं सुहृदि त्वदास्ये  विन्यस्य यान्ति मिहिरं प्रतिमासभिन्नाः ॥  
म्स्स्_५४९०-१ आश्लिष्टभूमिं रसितारमुच्चैर्  लोलद्भुजाकारबृहत्तरङ्गम् ।  
म्स्स्_५४९०-२ फेनायमानं पतिमापगानाम्  असावपस्मारिणमाशशङ्के ॥  
म्स्स्_५४९१-१ आश्लिष्टापि करोति सा मम तनुं कण्ठग्रहोत्कण्ठितां  दृष्टापि प्रियदर्शना नियमयत्यक्ष्णोर्दिदृक्षां पुनः ।  
म्स्स्_५४९१-२ अन्तश्चेतसि संस्थितापि हृदयं भूयो विशत्येव मे  रूढप्रेमसमागमापि नवतां धत्ते प्रिया प्रत्यहम् ॥  
म्स्स्_५४९२-१ आश्लिष्टा रभसाद् विलीयत इवाक्रान्ताप्यनङ्गेन या  यस्याः कृत्रिमचण्डवस्तुकरणाकूतेषु खिन्नं मनः ।  
म्स्स्_५४९२-२ कोऽयं काहमिति प्रवृत्तसुरता जानाति या नान्तरं  रन्तुः सा रमणी स एव रमणः शेषौ तु जायापती ॥  
म्स्स्_५४९३-१ आश्लिष्य वा पादरतां पिनष्टु माम्  अदर्शनान् मर्महतां करोतु वा ।  
म्स्स्_५४९३-२ यथा तथा वा विदधातु नागरो  मत्प्राणनाथस्तु स एव नापरः ॥  
म्स्स्_५४९४-१ आश्लेषचुम्बनरतोत्सवकौतुकानि  क्रीडादुरोदरपणः प्रतिभूरनङ्गः ।  
म्स्स्_५४९४-२ भोगः स यद्यपि जये च पराजये च  यूनोर्मनस्तदपि वाञ्छति जेतुमेव ॥  
म्स्स्_५४९५-१ आश्लेषशेषा रतिरङ्गनानाम्  आमोदशेषा कुचकुङ्कुमश्रीः ।  
म्स्स्_५४९५-२ तूणीरशेषः कुसुमायुधोऽपि  प्रभातशेषा रजनी बभूव ॥  
म्स्स्_५४९६-१ आश्लेषादनु चुम्बनादनु नखोल्लेखादनु स्वान्तज-  प्रोद्बोधादनु सम्भ्रमादनु रतारम्भादनु प्रीतयोः ।  
म्स्स्_५४९६-२ अन्यार्थं गतयोर्भ्रमान् मिलितयोः सम्भाषणैर्जानतोर्  दम्पत्योरिह को न को न तमसि व्रीडाविमिश्रो रसः ॥  
म्स्स्_५४९७-१ आश्लेषाधरबिम्बचुम्बनसुखालापस्मितान्यासत् आं  दूरे तावदिदं मिथो न सुलभं जातं मुखालोकनम् ।  
म्स्स्_५४९७-२ इत्थं व्यर्थकृतैकदेहघटनाविन्यासयोरावयोः  केयं प्रीतिविदम्बनेत्यवतु वः स्मेरोऽर्धनारीश्वरः ॥  
म्स्स्_५४९८-१ आश्लेषेण पयोधरप्रणयिनीं प्रत्यादिशन्त्या दृशं  दृष्ट्वा चाधरबद्धतृष्णमधरं निर्भर्त्सयन्त्या मुखम् ।  
म्स्स्_५४९८-२ ऊर्वोर्गाढनिपीडनेन जघने पाणिं च रुद्ध्वानया  पत्युः प्रेम न खण्डितं निपुणया मानोऽपि नैवोज्झितः ॥  
म्स्स्_५४९९-१ आश्लेषे प्रथमं क्रमादपहृते हृद्येऽधरस्यार्पणे  केलिद्यूतविधौ पणं प्रियतमे कान्तां पुनः पृच्छति ।  
म्स्स्_५४९९-२ अन्तर्गूढविगाढसम्भ्रमरसस्फारीभवद्गण्डया  तूष्णीं शारिविसारणाय निहितः स्वेदाम्बुगर्भः करः ॥  
म्स्स्_५५००-१ आश्लेषे सर्वदा पत्युः सतृष्णेवान्तरात्मना ।  
म्स्स्_५५००-२ अर्धनारीश्वरतनौ गौरीवृत्तं समीहते ॥  
म्स्स्_५५०१-१ सम्भोगायोग्यकालेषु सार्धं कान्तेन कामिनी ।  
म्स्स्_५५०१-२ वापीसौधे गृहोद्याने यात्रासङ्गेन तिष्ठति ॥  
म्स्स्_५५०२-१ अन्यच्छायावलोकेऽपि परालापे मनागपि ।  
म्स्स्_५५०२-२ पत्ये क्रुद्ध्यत्यनर्थादौ स्वयं चापि निमज्जति ॥  
म्स्स्_५५०३-१ अपरोपगमारम्भम् उन्नाटयति वल्लभम् ।  
म्स्स्_५५०३-२ दरिद्रजरतीवार्ता शिशिरे सायमातपम् ॥  
म्स्स्_५५०४-१ पत्युः शय्यापरावृत्तिं वियोगमिव मन्यते ।  
म्स्स्_५५०४-२ देवागारप्रयाणं च प्रवासमिव पश्यति ॥  
म्स्स्_५५०५-१ अतिस्नेहस्य निस्यन्दाद् अतिप्रेम्णः प्रवृत्तिभिः ।  
म्स्स्_५५०५-२ छायेवानुचरेत् कान्तं यान्तं तिष्ठन्तमङ्गना ॥  
म्स्स्_५५०६-१ आश्लेषे सुन्दरीणां स्थितवति सहसा सर्वसन्तृप्तिहेतौ  व्यर्थः पीयूषमाप्तुं जलनिधिमथने यत्न इत्याकलय्य ।  
म्स्स्_५५०६-२ तस्मादेते विरक्ता जगति सुमनसो यत् समस्तास्तदद्धा  स्वर्गस्थानामिवैषां न कथमितरथा लाघवं स्यात् प्रतीतम् ॥  
म्स्स्_५५०७-१ आश्वपेहि मम सीधुभाजनाद्  यावदग्रदशनैर्न दृश्यसे ।  
म्स्स्_५५०७-२ चन्द्र मद्दशनमण्डलाङ्कितः  खं न यास्यसि हि रोहिणीभयात् ॥  
म्स्स्_५५०८-१ आश्वसिहि महाबाहो प्राणिनां सर्वमापदः ।  
म्स्स्_५५०८-२ स्पृशन्त्यनिलवल्लोके क्षणेन प्रतियान्ति च ॥  
म्स्स्_५५०९-१ आश्वासयति काकोऽपि दुःखितां पथिकाङ्गनाम् ।  
म्स्स्_५५०९-२ त्वं चन्द्रामृतजन्मापि दहसीति किमुच्यताम् ॥  
म्स्स्_५५१०-१ आश्वासयेच्चापि परं सान्त्वधर्मार्थवृत्तिभिः ।  
म्स्स्_५५१०-२ अथास्य प्रहरेत् काले यदा विचलिते पथि ॥  
म्स्स्_५५११-१ आश्वासस्नेहभक्तीनाम् एकमायतनं महत् ।  
म्स्स्_५५११-२ प्रकृष्टस्येव धर्मस्य प्रसादो मूर्तिसुन्दरः ॥  
म्स्स्_५५१२-१ आश्वासितस्य मम नाम सुतोपलब्ध्या  सद्यस् त्वया सह कृशोदरि विप्रयोगः ।  
म्स्स्_५५१२-२ व्यावर्तितातपरुजः प्रथमाभ्रवृष्ट्या  वृक्षस्य वैद्युत इवाग्निरुपस्थितोऽयम् ॥  
म्स्स्_५५१३-१ आश्वास्य पर्वतकुलं तपनोष्णतप्तम्  उद्दामदावविधुराणि च काननानि ।  
म्स्स्_५५१३-२ नानानदीनदशतानि च पूरयित्वा  रिक्तोऽसि यज्जलद सैव तवोत्तमश्रीः ॥  
म्स्स्_५५१४-१ आश्विने कृष्णपक्षे च षष्ठ्यां भौमोऽथ रोहिणी ।  
म्स्स्_५५१४-२ व्यतीपातस् तदा षष्ठी कपिलानन्तपुण्यदा ॥  
म्स्स्_५५१५-१ आषाढशुक्लपक्षे  भानोर्दिवसे शिरीषवृक्षस्य ।  
म्स्स्_५५१५-२ मूलं जलेन पिष्ट्वा  पिबेन् न भीस्तस्य सर्पोत्था ॥  
म्स्स्_५५१६-१ आषाढी कार्त्तिकी माघी वचा शुण्ठी हरीतकी ।  
म्स्स्_५५१६-२ गयायां पिण्डदानेन पुण्या श्लेष्महरानृणी ॥  
म्स्स्_५५१७-१ आषाढे शशका दृष्टा स्थानास्थने सुभिक्षदाः ।  
म्स्स्_५५१७-२ चतुष्पदादिनाशाय तल्लब्ध्यै शशदर्शनम् ॥  
म्स्स्_५५१८-१ आषाढे श्रावणे मासि बीजावपनरोपणे ।  
म्स्स्_५५१८-२ ग्रीष्मादन्यत्र वल्लीनां केचिदिच्छन्ति रोपणम् ॥  
म्स्स्_५५१९-१ आ सम्प्रवृद्धेरपि वृद्धिकामः  समेन सन्धानमिहोपगच्छेत् ।  
म्स्स्_५५१९-२ अपक्वयोर्वा घटयोरवश्यम्  अन्योऽन्यभेदी समसन्निपातः ॥  
म्स्स्_५५२०-१ आसंसारं त्रिभुवनमिदं चिन्वतां तात तादृङ्  नैवास्माकं नयनपदवीं श्रोत्रवर्त्मागतो वा ।  
म्स्स्_५५२०-२ योऽयं धत्ते विषयकरिणीगाढरूढाभिभान-  क्षीबस्यान्तःकरणकरिणः संयमालानलीलाम् ॥  
म्स्स्_५५२१-१ आसक्ताः प्रतिकोटरं विषधरा भानोः करा मूर्धनि  ज्वालाजालकरालदावदहनः प्रत्यङ्गमालिङ्गति ।  
म्स्स्_५५२१-२ सर्वानन्दनचारुचन्दनतरोरेतस्य जीवातवे  रे जीमूत विमुञ्च वारि बहुशो युष्मद्यशो जृम्भताम् ॥  
म्स्स्_५५२२-१ आसज्य स्वयमेव चुम्बनविधिं याच्ञा विनालिङ्गनं  तल्पान्ते जघनेन वेपथुमता पर्यर्पितं जानुनोः ।  
म्स्स्_५५२२-२ क्रोधोत्कम्पममर्षयत्यनुनयत्यस्याः स्मरक्रीडया  प्रौढैकाभिरतिः प्रियस्य हृदयं हेलाबलात् कर्षति ॥  
म्स्स्_५५२३-१ आसते शतमधिक्षिति भूपास्  तोयराशिरसि ते खलु कूपाः ।  
म्स्स्_५५२३-२ किं ग्रहा दिवि न जाग्रति ते ते  भास्करस्य कतमस् तुलयास्ते ॥  
म्स्स्_५५२४-१ आसत्यलोकमखिलं भुवनं जलेषु  निर्मज्जयेत् प्रकुपितो जलधिर्जवेन ।  
म्स्स्_५५२४-२ किन्तु स्वमन्तयितुमुद्यतमौर्वमग्निम्  अन्तर्वसन्तमपि हन्तुमसौ न शक्तः ॥  
म्स्स्_५५२५-१ आ सत्यलोकादा भूमेः स्वैरचारकृतश्रमाः ।  
म्स्स्_५५२५-२ तेनुरिन्दुकराः स्वेदं द्रुतनीहारभूमिकम् ॥  
म्स्स्_५५२६-१ आसनं चैव यानं च सन्धाय च विगृह्य च ।  
म्स्स्_५५२६-२ कार्यं वीक्ष्य प्रयुञ्जीत द्वैधं संश्रयमेव च ॥  
म्स्स्_५५२७-१ आसनं प्राणसंरोधः प्रत्याहारश्च धारणा ।  
म्स्स्_५५२७-२ ध्यानं समाधिरेतानि योगाङ्गानि स्मृतानि षट् ॥  
म्स्स्_५५२८-१ आसनं प्राणसंरोधो ध्यानं चैव समाधिकः ।  
म्स्स्_५५२८-२ एतच् चटुष्टयं विद्धि सर्वयोगेषु सम्मतम् ॥  
म्स्स्_५५२९-१ आसनाच् शयनाद् यानात् सङ्गतेश् चापि भोजनात् ।  
म्स्स्_५५२९-२ कृते सञ्चरते पापं तैलबिन्दुरिवाम्भसि ॥  
म्स्स्_५५३०-१ आसनादेकशय्यायां सम्भाषात् सहभोजनात् ।  
म्स्स्_५५३०-२ पुंसां सङ्क्रमते पापं घटाद् घटमिवोदकम् ॥  
म्स्स्_५५३१-१ आसनावसथौ शय्याम् अनुव्रज्यामुपासनम् ।  
म्स्स्_५५३१-२ उत्तमेषूत्तमं कुर्याद् हीने हीनं समे समम् ॥  
म्स्स्_५५३२-१ आसनाशनशय्याभिर् अद्भिर्मूलफलेन वा ।  
म्स्स्_५५३२-२ नास्य कश्चिद् वसेद् गेहे शक्तितोऽनर्चितोऽतिथिः ॥  
म्स्स्_५५३३-१ आसने पादमारोप्य यो भुङ्क्ते स द्विजाधमः ।  
म्स्स्_५५३३-२ मुखेन धमते चान्नं तुल्यं गोमांसभक्षणम् ॥  
म्स्स्_५५३४-१ आसने लालयेद् बालां तरुणीं शयने तथा ।  
म्स्स्_५५३४-२ उत्सङ्गे पतिरूढां च लालनं त्रिविधं विदुः ॥  
म्स्स्_५५३५-१ आसने शयने याने पानभोजनवस्तुषु ।  
म्स्स्_५५३५-२ दृष्ट्वान्तरं प्रमत्तेषु प्रहरन्त्यरयोऽरिषु ॥  
म्स्स्_५५३६-१ आसने शयने याने भावा लक्ष्या विशेषतः ।  
म्स्स्_५५३६-२ पुरुषाणां प्रदुष्टानां स्वभावो वलवत्तरः ॥  
म्स्स्_५५३७-१ आसन् क्षीणानि यावन्ति चातकाश्रूणि तेऽम्बुद ।  
म्स्स्_५५३७-२ तावन्तोऽपि त्वयोदार न मुक्ता जलबिन्दवः ॥  
म्स्स्_५५३८-१ आसन्नतरतामेति मृत्युर्जन्तोर्दिने दिने ।  
म्स्स्_५५३८-२ आघातं नीयमानस्य वध्यस्येव पदे पदे ॥  
म्स्स्_५५३९-१ आसन्ननाशं सलिलं तटाके  कूपादिकानामतियत्नलभ्यम् ।  
म्स्स्_५५३९-२ नदि त्वमग्र्यासि जलाश्रयाणां  यस्यां युगस्थायि सुलम्भमम्भः ॥  
म्स्स्_५५४०-१ आसन्नमार्गमतिलङ्घ्य नतेन मूर्ध्ना  पश्चात् प्रसङ्गवलितेन मुखेन यान्त्या ।  
म्स्स्_५५४०-२ आरोपिताः कतिपये मयि पङ्कजाक्ष्या  साकूतहासमनतिप्रकटाः कटाक्षाः ॥  
म्स्स्_५५४१-१ आसन्नमित्रागमसूच्यमान-  समागमे वासरवल्लभस्य ।  
म्स्स्_५५४१-२ निर्यान्ति दीपा इव रात्रिभोग्याः  पश्य प्रभाते गणिकागृहेभ्यः ॥  
म्स्स्_५५४२-१ आसन्नमेव नृपतिर् भजते मनुष्यं  विद्याविहीनमकुलीनमसंस्तुतं वा ।  
म्स्स्_५५४२-२ प्रायेण भूमिपतयः प्रमदा लताश्च  यः पार्श्वतो वसति तं परिवेष्टयन्ति ॥  
म्स्स्_५५४३-१ आसन्नयौवनस् त्वं  दुहितुर्मे यौवनं त्वया प्रायः ।  
म्स्स्_५५४३-२ क्षपितमलक्ष्यं स्त्रीणां  गलति हि सहसैव तारुण्यम् ॥  
म्स्स्_५५४४-१ आसन्नसेवां नृपतेः क्रीडाशस्त्राहिपावकैः ।  
म्स्स्_५५४४-२ कौशलेनातिमहता विनीतः सानुरुध्यते (?) ॥  
म्स्स्_५५४५-१ आसन्नाः कण्टकिनो  रिपुभयदाः क्षीरिणोऽर्थनाशाय ।  
म्स्स्_५५४५-२ फलिनः प्रजाक्षयकरा  दारूण्यपि वर्जयेत् तेषाम् ॥  
म्स्स्_५५४६-१ आसन्नान् पुरतो भोगान् दर्शयित्वा पुनः पुनः ।  
म्स्स्_५५४६-२ छागो हरितमुष्ट्येव दूरं नीतोऽस्मि तृष्णया ॥  
म्स्स्_५५४७-१ आसन्नाभ्रजलस्य दावविगमे विद्युद्भयं शाखिनो  नक्रास्याद् गलतश्च मज्जनमयी शङ्का भवेद् वारिधौ ।  
म्स्स्_५५४७-२ भोक्तव्यस्य विधिः शुभस्य रभसात् स्वादुत्वनिष्पत्तये  जन्तोः सन्तनुते निराकृतभियो भीत्यन्तरोत्पादनम् ॥  
म्स्स्_५५४८-१ आसन्नामवलम्ब्य केसरलतामेकेन पुष्पोज्ज्वलां  सव्यं निःसहया नितम्बफलके कृत्वा कराम्भोरुहम् ।  
म्स्स्_५५४८-२ आमीलन् नयनान्तवान्तसलिलं श्लाघ्यस्य निन्द्यस्य वा  कस्येदं दृढसौहृदं प्रतिदिनं दीनं त्वया स्मर्यते ॥  
म्स्स्_५५४९-१ आसन्नामवलम्ब्य केसरलतामेकेन पुष्पोज्ज्वलां  सव्यं निःसहया नितम्बफलके कृत्वा कराम्भोरुहम् ।  
म्स्स्_५५४९-२ उद्ग्रीवं वद दुर्दिनेऽद्य चरणावुन्नम्य मार्गस् त्वया  बालोद्भ्रान्तमृगेक्षणे सुकृतिनः कस्यायमालोक्यते ॥  
म्स्स्_५५५०-१ आसन्नाय सुदूराय सुप्ताय प्रकटात्मने ।  
म्स्स्_५५५०-२ सुलभायातिदुर्गाय नमश्चित्राय शम्भवे ॥  
म्स्स्_५५५१-१ आसन्ने फलमासन्नं दूरगे दूरगं फलम् ।  
म्स्स्_५५५१-२ मिश्रं तु मिश्रे शकुने फलमाहुर्मनीषिणः ॥  
म्स्स्_५५५२-१ आसन्नो मधुरागतं वनभुवः साम्राज्यमित्यद्भुताः  श्रूयन्ते गिर एष तत्त्वमिह न ज्ञातुं विधातुः क्षमः ।  
म्स्स्_५५५२-२ यत् पर्णैस् त्रुटितं तदप्युपरतं पुष्पोद्गमैः शाखिनां  यद् ग्लानं विटपैरिदं पुनरिह प्रत्यक्षमालक्ष्यते ॥  
म्स्स्_५५५३-१ आसन्नो वल्मीको  दक्षिणपार्श्वे विभीतस्य ।  
म्स्स्_५५५३-२ अध्यर्धे भवति शिरा  पुरुषे ज्ञेया दिशि प्राच्याम् ॥  
म्स्स्_५५५४-१ आसन् यावन्ति याच्ञासु चातकाश्रूणि चाम्बुद ।  
म्स्स्_५५५४-२ तावन्तोऽपि त्वया मेघ न मुक्ता वारिबिन्दवः ॥  
म्स्स्_५५५५-१ आ सप्ततेर्यस्य विवाहपङ्क्तिर्  विच्छिद्यते नूनमपण्डितोऽसौ ।  
म्स्स्_५५५५-२ जीवन्ति ताः कर्तनकुट्टनाभ्यां  गोभ्यः किमुक्षा यवसं ददाति ॥  
म्स्स्_५५५६-१ आसप्तमं कुलं हन्ति शिरोऽभ्यङ्गे चतुर्दशी ।  
म्स्स्_५५५६-२ मांसाशने पञ्चदशी कामधर्मे तथाष्टमी ॥  
म्स्स्_५५५७-१ आ समन्ताच् चतुर्दिक्षु सन्निकृष्टाश्च ये नृपाः ।  
म्स्स्_५५५७-२ तत्परास् तत्परा येऽन्ये क्रमाद् हीनबलारयः ॥  
म्स्स्_५५५८-१ आसमस्ताक्षिविक्षेपसमर्पितमनोभुवाम् ।  
म्स्स्_५५५८-२ मन्मथोद्दीपनं तासां विटवृत्तं विधास्यते ॥  
म्स्स्_५५५९-१ आ सर्गात् प्रतिवासरं रसशतैर्या बोधिता पोषिता  कल्पान्तावसरेऽथ सैव पृथिवी स्वैरेव दग्धा करैः ।  
म्स्स्_५५५९-२ कृत्वेत्थं किमपि स्वकर्म नियतेः पूर्वापरोपप्लुतं  कष्टं सोऽपि दिनान्तवीतकिरणस् तिग्मांशुरस्तं गतः ॥  
म्स्स्_५५६०-१ आसवरतिरतिबहुभुक्  कट्वम्लाशी च कर्मठः पिशुनः ।  
म्स्स्_५५६०-२ स्थूलः कृशोऽतिदीर्घः  खर्वो वा कृष्णपीतो वा ॥  
म्स्स्_५५६१-१ आससाद मुनिरात्मनस् ततः  शिष्यवर्गपरिकल्पितार्हणम् ।  
म्स्स्_५५६१-२ बद्धपल्लवपुटाञ्जलिद्रुमं  दर्शनोन्मुखमृगं तपोवनम् ॥  
म्स्स्_५५६२-१ आसां जलास्फालनतत्पराणां  मुक्ताफलस्पर्धिषु शीकरेषु ।  
म्स्स्_५५६२-२ पयोधरोत्सर्पिषु शीर्यमाणः  संलक्ष्यते न च्छिदुरोऽपि हारः ॥  
म्स्स्_५५६३-१ आसां व्रतमतीवाक्ष्णोर् यत् पुरः परिसर्पणम् ।  
म्स्स्_५५६३-२ सह यातं मनस् तत्र त्यक्त्वा भूयो निवर्तनम् ॥  
म्स्स्_५५६४-१ आसादितप्रकटनिर्मलचन्द्रहासः  प्राप्तः शरत्समय एष विशुद्धकान्तः ।  
म्स्स्_५५६४-२ उत्खाय गाढतमसं घनकालमुग्रं  रामो दशास्यमिव सम्भृतबन्धुजीवः ॥  
म्स्स्_५५६५-१ आसादितव्योऽस्ति करालकेशः  सखेदयार्हः समयोऽपकारी ।  
म्स्स्_५५६५-२ तदुत्तमश्लोककथानुबन्धस्  तावद् यथा स्यात् प्रयते तथाहम् ॥  
म्स्स्_५५६६-१ आसादितस्य तमसा नियतेर्नियोगाद्  आकाङ्क्षतः पुनरपक्रमणेन कालम् ।  
म्स्स्_५५६६-२ पत्युस् त्विषामिह महौषधयः कलत्र-  स्थानं परैरनभिभूतममूर्वहन्ति ॥  
म्स्स्_५५६७-१ आसाद्य कृष्णपक्षान्  अत्रसतः सर्वदाऽभीकान् ।  
म्स्स्_५५६७-२ परयात्मनि रतचित्तान्  विभाव्य तत्कर्म कुर्वतः क्व भयम् ॥  
म्स्स्_५५६८-१ आसाद्यते कथं वा  शौर्याश्रयणेन गौरवध्वंसः ।  
म्स्स्_५५६८-२ तत् तत्र दत्तचित्तश्  चित्तजसन्तापभाजनं न जनः ॥  
म्स्स्_५५६९-१ आसाद्य दक्षिणां दिशम्  अविलम्बं त्यजति चोत्तरां तरणिः ।  
म्स्स्_५५६९-२ पुरुषं हरन्ति कान्ताः  प्रायेण हि दक्षिणा एव ॥  
म्स्स्_५५७०-१ आसाद्य भङ्गमनया  द्यूते विहिताभिरुचितकेलिपणे ।  
म्स्स्_५५७०-२ निःसारयताक्षानिति  कपटरुषोत्सारिताः सख्यः ॥  
म्स्स्_५५७१-१ आसाद्य मन्दरागोऽपि भुजङ्गेनातिसङ्गतिम् ।  
म्स्स्_५५७१-२ तद्भोगात्तु भ्रमन् कष्टं प्राप्नोति विषमन्ततः ॥  
म्स्स्_५५७२-१ आसाद्य सोमभुवमास्वहि यत्र नित्यं  मङ्क्तुं प्रलोभयति सैकतमंशुकाभम् ।  
म्स्स्_५५७२-२ तत् तत्र निर्वहति सम्प्रति नित्यकृत्यम्  एतस्य विस्मृतगृहस्य परानुभूत्या ॥  
म्स्स्_५५७३-१ आसाद्यापि महोदधिं न वितृषो जातो जलैर्वाडवो  मेघं प्राप्य न चातकोऽपि चरणौ भानुं न लेभेऽरुणः ।  
म्स्स्_५५७३-२ चन्द्रः शङ्करशेखरेऽपि निवसन् पक्षक्षये क्षीयते  प्रायः सज्जनसङ्गतोऽपि लभते दैवानुरूपं फलम् ॥  
म्स्स्_५५७४-१ आसाद्याम्रवनीमिमां प्रति नवामास्वाद्य तन्मञ्जरीं  मैवं पञ्चममञ्च नन्दनवनभ्रान्त्या तया कोकिल ।  
म्स्स्_५५७४-२ एषा वायसमण्डली घनशिरःशूलाहतिव्याकुला  कुध्वानैर्बधिरीकरिष्यति वृथा श्रोत्राणि सत्पत्रिणाम् ॥  
म्स्स्_५५७५-१ आसामुपरि दद्याच् च पानीयस्य विचक्षणः ।  
म्स्स्_५५७५-२ एवं यामद्वयं कुर्यात् ततस् त्वासां न दापयेत् ॥  
म्स्स्_५५७६-१ आसायं सलिलभरे  सवितारमुपास्य सादरं तपसा ।  
म्स्स्_५५७६-२ अधुनाब्जेन मनाक् तव  मानिनि तुलना मुखस्याप्ता ॥  
म्स्स्_५५७७-१ आसारान्तमृदुप्रवृत्तमरुतो मेघोपलिप्ताम्बरा  विद्युत्पातमुहूर्तदृष्टककुभः सुप्तेन्दुताराग्रहाः ।  
म्स्स्_५५७७-२ धाराक्लिन्नकदम्बसम्भृतसुरामोदोद्वहाः प्रोषितैर्  निःसम्पातविसारिदर्दुररवा नीताः कथं रात्रयः ॥  
म्स्स्_५५७८-१ आसारेण न हर्म्यतः प्रियतमैर्यातुं बहिः शक्यते  शीतोत्कम्पनिमित्तमायतदृशा गाढं समालिङ्ग्यते ।  
म्स्स्_५५७८-२ जालैः शीकरशीतलाश्च मरुतो रत्यन्तखेदच्छिदो  धन्यानां बत दुर्दिनं सुदिनतां याति प्रियासङ्गमे ॥  
म्स्स्_५५७९-१ आसारोपरमे प्रगाढतिमिराः किर्मीरयन्त्यो निशाः  पान्थस्त्रीमनसां स्मरानलकणासन्तानशङ्कास्पृशः ।  
म्स्स्_५५७९-२ पिष्टानां प्रसभं घनाघनघटासङ्घट्टतो विद्युतां  चूर्णाभाः परितः पतन्ति तरलाः खद्योतकश्रेणयः ॥  
म्स्स्_५५८०-१ आसितानि हसितानि कृतानि  प्रेक्षितानि गदितानि गतानि ।  
म्स्स्_५५८०-२ प्रायशोऽनुकुरुते ललिताङ्गी  नर्तकीव चतुरं दयितस्य ॥  
म्स्स्_५५८१-१ आसित्वा विजने विमुक्तविषयासङ्गं मनो निश्चलं  कृत्वा हृज्जलजान्तरे प्रियतमारूपं परं दैवतम् ।  
म्स्स्_५५८१-२ ध्यात्वा हारलतामयाक्षवलयं हस्तेन धृत्वा मया  तत्सायुज्यफलाप्तये प्रतिदिनं तन्नाम सञ्जप्यते ॥  
म्स्स्_५५८२-१ आसिष्ये सुखितो गृहीति विहितो मोहेन दारग्रहस्  तत्सङ्गात् सुतदासबान्धवसुहृत्सम्बन्धिनामुद्भवः ।  
म्स्स्_५५८२-२ तन्निर्वाहकदर्थनापरिभवानौचित्यचिन्ताजुषः  किं सौख्यं कतमा गृहस्थितिरतोऽनर्थो मया स्वीकृतः ॥  
म्स्स्_५५८३-१ आसीज् जनः कृतघ्नः  क्रियमाणघ्नश्च साम्प्रतं जातः ।  
म्स्स्_५५८३-२ इति मे मनसि वितर्को  भविता लोकः कथं भविता ॥  
म्स्स्_५५८४-१ आसीता मरणात् क्षान्ता नियता ब्रह्मचारिणी ।  
म्स्स्_५५८४-२ यो धर्म एकपत्नीनां काङ्क्षन्ती तमनुत्तमम् ॥  
म्स्स्_५५८५-१ आसीत् कल्पमुदन्वदम्बुनि चिरं भेजे च भालानलं  भर्गस्य प्रतिमासकर्महुतभुक्कुण्डेऽप्यहौषीद् वपुः ।  
म्स्स्_५५८५-२ तीव्रैरेव तपोभिरिन्दुरकरोदित्थं जनुर्यापनं  किं कुर्याद् विधुरो न वाञ्छति विधिस् तल्लाञ्छनप्रोञ्छनम् ॥  
म्स्स्_५५८६-१ आसीत् ताम्रमयं शरीरमधुना सौवर्णवर्णं गतं  मुक्ताहारलताश्रुबिन्दुनिवहैर्निःस्वस्य मे कल्पिता ।  
म्स्स्_५५८६-२ स्वल्पं स्वल्पमनल्पकल्पमधुना दीर्घं वयः कल्पितं  स्वामिन् दुःख भवत्प्रसादवशतः किं किं न लब्धं मया ॥  
म्स्स्_५५८७-१ आसीत् पूर्वं विमलजलधौ मण्डनं भूपतीनां  नारीणां च प्रबलमुकुटे काञ्चनेन प्रसङ्गात् ।  
म्स्स्_५५८७-२ तन्त्रीबद्धः कथमिदमहो काचखण्डेन सार्धं  भिल्लीकण्ठे मरकतमणे कामवस्थां गतोऽसि ॥  
म्स्स्_५५८८-१ आसीत् सत्ययुगे बलिस्तदनु च त्रेतायुगे भार्गवो  रामः सत्यपराक्रमोऽथ भगवान् धर्मस् तथा द्वापरे ।  
म्स्स्_५५८८-२ दाता कोऽपि न चास्ति सम्प्रति कलौ जीवन्ति केनार्थिनश्  चेत्येवं कृतनिश्चयेन विधिना व्यापारिणो निर्मिताः ॥  
म्स्स्_५५८९-१ आसीदञ्जनमत्रेति पश्यामि तव लोचने ।  
म्स्स्_५५८९-२ भाविभूषणसम्भारां साक्षात्कुर्वे तवाकृतिम् ॥  
म्स्स्_५५९०-१ आसीददभ्रशरदभ्रमिषाद् यशस् ते  नाके भ्रमन् नृप यदभ्रमुकान्तशुभ्रम् ।  
म्स्स्_५५९०-२ तत् पुष्पवर्षणमिवाप्सरसां द्युलोके  व्याप्नोत्यमादिव भुवं तुहिनच्छलेन ॥  
म्स्स्_५५९१-१ आसीदासीमभूमीवलयमलयजालेपनेपथ्यकीर्ति ः  सप्ताकूपारपारीसदनजनघनोद्गीतचापप्रताप् अः ।  
म्स्स्_५५९१-२ वीरादस्मात् परः कः पदयुगयुगपत्पातिभूपातिभूयश्  चूडारत्नोडुपत्नीकरपरिचरणामन्दनन्दन्नखेन्द् उः ॥  
म्स्स्_५५९२-१ आसीदुप्तं यदेतद् रणभुवि भवता वैरिमातङ्गकुम्भान्  मुक्ताबीजं तदेतत् त्रिजगति जनयामास कीर्तिद्रुमं ते ।  
म्स्स्_५५९२-२ शेषो मूलं प्रकाण्डं हिमगिरिरुदधिर्दुग्धपूरालवालं  ज्योत्स्ना शाखाप्रतानः कुसुममुडुचयो यस्य चन्द्रः फलं च ॥  
म्स्स्_५५९३-१ आसीदेव यदार्द्रः  किमपि तदा किमयमाहतोऽप्याह ।  
म्स्स्_५५९३-२ निष्ठुरभावादधुना  कटूनि सखि रटति पटह इव ॥  
म्स्स्_५५९४-१ आसीद् गङ्गाधरस् तस्य भ्राता गङ्गाधरोपमः ।  
म्स्स्_५५९४-२ एकान् बबन्ध यो व्यालान् मुमोचैकान् यदृच्छया ॥  
म्स्स्_५५९५-१ आसीद् गङ्गान्वयायक्षितिपतितिलको राजराजक्षितीशः  क्ष्मापालप्रौढमौलिप्रकरमणिरुचिप्रस्फुरत्पादपीठः ।  
म्स्स्_५५९५-२ योऽरातिक्षत्रचक्रक्रथनकरभुजापालिताशेषपृत् ह्वी-  चक्रश्चक्रायुधाभोऽदधदुरसि रमां वाचि वाचामधीशः ॥  
म्स्स्_५५९६-१ आसीद् यस्तव पुत्रकस् त्रिचतुरैः पत्राङ्कुरैरावृतो  मेघोन्मुक्तजलैकजीवनविधिः सन्मार्गलब्धास्पदः ।  
म्स्स्_५५९६-२ सोऽयं सम्प्रति वासरैः कतिपयैरध्वन्यपुण्योच्चयैः  सम्पन्नः फलनम्रपल्लवततिच्छायोपलिप्तावनिः ॥  
म्स्स्_५५९७-१ आसीद् वरः कण्टकितप्रकोष्ठः  स्विन्नाङ्गुलिः संववृते कुमारी ।  
म्स्स्_५५९७-२ तस्मिन् द्वये तत्क्षणमात्मवृत्तिः  समं विभक्तेव मनोभवेन ॥  
म्स्स्_५५९८-१ आसीनः शयितः स्थितः प्रचलितः स्वप्नायितो जागृतः  पश्यन् मीलितलोचनो व्यवहरन् मौनं प्रपन्नोऽथवा ।  
म्स्स्_५५९८-२ तां प्रेमाकुलवीक्षितां स्मितमुखीं सव्रीडमन्दागमां  श्लिष्यन्तीं प्रणयार्द्रमुग्धलपितां पश्यामि नक्तन्दिवम् ॥  
म्स्स्_५५९९-१ आसीनः सुखमापणे यदि वणिक् श्रद्धालुभिः प्रार्थितः  किञ्चिच् शंसति पञ्चकं शतकमित्येतन्न तस्याद्भुतम् ।  
म्स्स्_५५९९-२ आपातालविघूर्णिताम्भसि चलत्यौत्पातिके मारुते  मज्जन्त्यामपि नावि मुञ्चति न यस्तामेव मूल्यस्थितिम् ॥  
म्स्स्_५६००-१ असीनः स्वामिनः पार्श्वे तन्मुखेक्षी कृताञ्जलिः ।  
म्स्स्_५६००-२ स्वभावं चास्य विज्ञाय दक्षः कार्याणि साधयेत् ॥  
म्स्स्_५६०१-१ आसीना तटभुवि सस्मितेन भर्त्रा  रम्भोरूरवतरितुं सरस्यनिच्छुः ।  
म्स्स्_५६०१-२ धुन्वाना करयुगमीक्षितुं विलासाञ्  शीतालुः सलिलगतेन सिच्यते स्म ॥  
म्स्स्_५६०२-१ आसीने पूष्णि तूष्णीं व्यसनिनि शशिनि व्योम्नि कृष्णे सतृष्णे  दैत्येन्द्रे जातनिद्रे द्रवति मघवति क्लान्तकान्तौ कृतान्ते ।  
म्स्स्_५६०२-२ अब्रह्मण्यं ब्रुवाणे कमलपुटकुटीश्रोत्रिये शान्त्युपाये  पायाद् वः कालकूटं झटिति कवलयंल्लीलया नीलकण्ठः ॥  
म्स्स्_५६०३-१ आसीने लालयेद् बालां तरुणीं शयने तथा ।  
म्स्स्_५६०३-२ उत्थितेऽप्यधिरूढां च लालनं त्रिविधं विदुः ॥  
म्स्स्_५६०४-१ आसीनैः स्वं विमानं कृतपरिवृतिभिः सुन्दरीसङ्गतैस् तैर्  देवैः सिद्धैश्च यक्षैरनिमिषनयनैर्दृश्यमानः सतृष्णम् ।  
म्स्स्_५६०४-२ मध्येमघ्ये पयोदैर्मुरजसदृशतां बोधयद्भिः सुमन्द-  मम्भः सम्पात्य पुष्पैरिव ननु महितस् ताण्डवः श्रेयसे स्तात् ॥  
म्स्स्_५६०५-१ आसीन् नाथ पितामही तव मही माता ततोऽनन्तरं  सम्प्रत्येव हि साम्बुराशिरशना जाया जयोद्भूतये ।  
म्स्स्_५६०५-२ पूर्णे वर्षशते भविष्यति पुनः सैवानवद्या स्नुषा  युक्तं नाम समस्तशास्त्रविदुषां लोकेश्वराणामिदम् ॥  
म्स्स्_५६०६-१ आसीन् मे मनसि हृता न सा मृता सा  या दृष्टेर्व्रजति न गोचरं प्रिया मे ।  
म्स्स्_५६०६-२ ज्योत्स्ना हि स्फुटधवलापि कौमुदीन्दोर्  अन्धानां बहलतमोमलीमसैव ॥  
म्स्स्_५६०७-१ आसीमा कालिका यस्य क्षुद्राङ्गं कुण्डलीकृतम् ।  
म्स्स्_५६०७-२ क्षुद्रवज्रकनामानं प्राह नागार्जुनो मुनिः ॥  
म्स्स्_५६०८-१ आसीमान्तान् निवर्तन्ते सुहृदः सह बन्धुभिः ।  
म्स्स्_५६०८-२ सुकृतं दुष्कृतं वापि गच्छन्तमनुगच्छति ॥  
म्स्स्_५६०९-१ आसीस्त्वं निशिराजरक्तहृदयेतीर्ष्यालुना वज्रिणा  प्रातः शङ्कितयेव दिव्यपदवीं गत्वात्मनः शुद्धये ।  
म्स्स्_५६०९-२ और्वोत्तापितवार्धितापकतलादादाय मुक्तो बहिः  प्राच्यासौ दिवि तप्तमाषक इव प्रद्योतनो द्योतते ॥  
म्स्स्_५६१०-१ आसुरं कुलमनादरणीयं  चित्तमेतदमलीकरणीयम् ।  
म्स्स्_५६१०-२ रामधाम शरणीकरणीयं  लीलया भवजलं तरणीयम् ॥   
म्स्स्_५६११-१ आसे चेत् स्वगृहे कुटुम्बभरणं कर्तुं न शक्तोऽस्म्यहं  सेवे चेत् सुखसाधनं मुनिवनं मुष्णन्ति मां तस्कराः ।  
म्स्स्_५६११-२ श्वभ्रे चेत् स्वतनुं त्यजामि नरकाद् भीरात्महत्यावशान्  नो जाने करवाणि दैव किमहं मर्तुं न वा जीवितुम् ॥  
म्स्स्_५६१२-१ आसेव्यते मुखं सर्वैर् विद्यानां योषितामपि ।  
म्स्स्_५६१२-२ हृदयग्राहिणस् तासां द्वित्राः सन्ति न सन्ति वा ॥  
म्स्स्_५६१३-१ आस्कन्दन् कथमपि योषितो न यावद्  भीमत्यः प्रियकरधार्यमाणहस्ताः ।  
म्स्स्_५६१३-२ औत्सुक्यात् त्वरितममूस्तदम्बु तावत्  सङ्क्रान्तप्रतिमतया दधाविवान्तः ॥  
म्स्स्_५६१४-१ आस्कन्दितो भुजलताचलिताग्रशाखाम्  आलिङ्गितो युवतिभिः कलिकार्थिनीभिः ।  
म्स्स्_५६१४-२ धन्योऽसि चम्पकतरो कुसुमानुरूपैर्  आसां घनस्तनफलैः फलितोऽसि यच्च ॥  
म्स्स्_५६१५-१ आस्कन्धावधि कण्ठकाण्डविपिने द्राक् चन्द्रहासासिना  छेत्तुं प्रक्रमिते मयैव तरसा त्रुट्यच्छिरासन्ततौ ।  
म्स्स्_५६१५-२ अस्मेरं गलिताश्रुगद्गदपदं भिन्नभ्रुवा यद्यभूद्  वक्त्रेष्वेकमपि स्वयं स भगवांस्तन्मे प्रमाणं शिवः ॥  
म्स्स्_५६१६-१ आ स्तन्यपानाज् जननी पशूनाम्  आ दारलाभाच्च नराधमानाम् ।  
म्स्स्_५६१६-२ आगेहकर्मावधि मध्यमानाम्  आ जीवितात् तीर्थमिवोत्तमानाम् ॥  
म्स्स्_५६१७-१ आस्त भावमधिगच्छतोस् तयोः  सम्मदेषु करजक्षतार्पणा ।  
म्स्स्_५६१७-२ फाणितेषु मरिचावचूर्णना  सा स्फुटं कटुरपि स्पृहावहा ॥  
म्स्स्_५६१८-१ आस्तां किं बहुभिः परोपकृतयः संसारसारं फलं  सिद्धं तत् प्रतिकूलवर्तिनि विधौ न स्तोकमप्यत्र नः ।  
म्स्स्_५६१८-२ एते स्मः किल मानुषा वयमपि व्यर्थं व्यपेतायुषो  येषां स्वोदरपूर्तिरेव हि किमप्यष्टौ महासिद्धयः ॥  
म्स्स्_५६१९-१ आस्तां क्लमापहरणं जलधेर्जलेन  दूरे दवाग्नि परिदीपितमानसानाम् ।  
म्स्स्_५६१९-२ एतावदस्तु यदि तोयकणैर्न जिह्वा  दन्दह्यते द्विगुणतां च न याति तृष्णा ॥  
म्स्स्_५६२०-१ आस्तां गाढतरानुशीलनविधिः संस्पर्शनं दूरतः  संश्लेषे विषयीकृतोऽसि न मनागक्ष्णोः पदं प्रापितः ।  
म्स्स्_५६२०-२ किं ब्रूमः सहकार तावकगुणानन्यादृशैर्दुर्लभान्  सौरभ्येण यदध्वगानपि मुहुः प्रीणासि दूरादपि ॥  
म्स्स्_५६२१-१ आस्तां चक्षुरिदं तिरोऽञ्चति कियच्चेतोऽपि यद्वैभवैर्  निष्प्रत्याशमयं मुने जलनिधिर्गण्डूषितः सत्तपः ।  
म्स्स्_५६२१-२ एतेनैव विरन्तुमर्हसि न ते गण्डूषपानाधिका  काचित् ख्यातिरतःपरं परमसौ पर्जन्यनीवीव्ययः ॥  
म्स्स्_५६२२-१ आस्तां तत् करकानिपातकृतभीमण्डूकनिर्मज्जन-  क्षेमैकक्षमवारि पल्वलशतं सिन्धुं तमेव स्तुमः ।  
म्स्स्_५६२२-२ कुप्यच्छक्रकरस्वरुप्रहरणक्षुण्णाखिलाङ्गक्षरत्-  कीलालेन गिरिव्रजेन शरणं यद्गर्भवासः कृतः ॥  
म्स्स्_५६२३-१ आस्तां तावत् किमन्येन दौरात्म्येनेह योषिताम् ।  
म्स्स्_५६२३-२ विधृतं स्वोदरेणापि घ्नन्ति पुत्रमपि स्वकम् ॥  
म्स्स्_५६२४-१ आस्तां तावदकीर्तिर्मे त्वया तथ्यं तु कथ्यताम् ।  
म्स्स्_५६२४-२ चित्तं कथमिवासीत् ते हरिवंशीरवश्रुतौ ॥  
म्स्स्_५६२५-१ आस्तां तावदसीमपौरुषजुषः सम्मानितात्यद्भुत-  प्रारम्भाभ्यधिकक्रियस्य स खलु प्राच्यः प्रचारो हरेः ।  
म्स्स्_५६२५-२ जीर्णस्यापि च विन्ध्यकन्दरदरीद्वारावताराक्षमैर्  अङ्गैरङ्गभृतो दलन्ति दरतो गन्धेन गन्धद्विपाः ॥  
म्स्स्_५६२६-१ आस्तां तावदहो समुद्रमहिमा दूरेऽपि कर्णप्रियस्  तीरे यस्य पिपासयैव मरणं प्राप्नोति शीघ्रं जनः ।  
म्स्स्_५६२६-२ तस्मादम्बुनिधेर्वरं लघुसरः कूपोऽथवा वापिका  यत्र स्वात्मकरद्वयेन सलिलं पेपीयते स्वेच्छया ॥  
म्स्स्_५६२७-१ आस्तां तावद् दिगन्तप्रथितसुयशसां सङ्गमः सज्जनानां  तैः साकं वैरयोगोऽप्यतिशयमहितामुन्नतिं सन्निधत्ते ।  
म्स्स्_५६२७-२ लोके कस्यागमिष्यच्छ्रुतिपथमवपुर्वक्त्रशेषोऽपि राहुस्  त्रैलोक्यख्यातधाम्नोर्यदि रविशशिनोर्वैरितां नाकरिष्यत् ॥  
म्स्स्_५६२८-१ आस्तां तावद् वचनरचनाभाजनत्वं विदूरे  दूरे चास्तां तव तनुपरीरम्भसम्भावनापि ।  
म्स्स्_५६२८-२ भूयो भूयः प्रणतिभिरिदं किं तु याचे विधेया  स्मारं स्मारं स्वजनगणने कापि रेखा ममापि ॥  
म्स्स्_५६२९-१ आस्तां ते गुणिनस्तावद् भूषिताशेषभूतलाः ।  
म्स्स्_५६२९-२ येषां गुणरुचिर्भूयः साम्प्रतं तेऽपि दुर्लभाः ॥  
म्स्स्_५६३०-१ आस्तां दूरतया तदीयवदनाम्भोजामृतास्वादनं  नोदेत्येव मनोरथोऽपि हृदये तत्सङ्गमाशां प्रति ।  
म्स्स्_५६३०-२ उत्कण्ठाशिथिलीकृताङ्गलतिकं वीक्षेत मामेकदा  सस्नेहं यदि सा सरोजवदना धन्योऽस्म्यहं तावता ॥  
म्स्स्_५६३१-१ आस्तां दूरेण विश्लेषः प्रियामालिङ्गतो मम ।  
म्स्स्_५६३१-२ स्वेदः किं न सरिन्नाथो रोमाञ्चः किं न पर्वतः ॥  
म्स्स्_५६३२-१ आस्तां भवान्तरविधौ सुविपर्ययोऽयम्  अत्रैव जन्मनि नृणामधरोच्चभावः ।  
म्स्स्_५६३२-२ अल्पः पृथुः पृथुरपि क्षणतोऽल्प एव  स्वामी भवत्यनुचरः स च तत्पदार्हः ॥  
म्स्स्_५६३३-१ आस्तां मण्डलमैन्दवं वरतनोर्वक्त्रश्रियश् चेत् कथा  कोणे कुत्रचिदासतां कुवलयान्यक्ष्णोः प्रसङ्गो यदि ।  
म्स्स्_५६३३-२ दूरे तिष्ठतु वल्लकीकलरवः प्रस्तावना चेद् गिरां  वार्त्ता चेदवलग्नकस्य यशसां व्योम्नः प्रथायै नमः ॥  
म्स्स्_५६३४-१ आस्तां महाबोधबलेन साध्यो  मोक्षो विबाधामलसौख्ययुक्तः ।  
म्स्स्_५६३४-२ धर्मार्थकामा अपि नो भवन्ति  ज्ञानं विना तेन तदर्चनीयम् ॥  
म्स्स्_५६३५-१ आस्तां माद्य भवे शुभे सखि लता न्यस्ता त्वया माधवी  कान्ते तन् मम सम्प्रयच्छ कुसुमं किं वामुना मे फलम् ।  
म्स्स्_५६३५-२ नाल्पं निर्मलयामि मौक्तिकमिदं न्यस्तं त्वया दह्यताम्  इत्थं विभ्रमसम्भ्रमो मदयति प्रेयांसमेणीदृशः ॥  
म्स्स्_५६३६-१ आस्तां मानः कथनं  सखीषु वा मयि निवेद्यदुर्विनये ।  
म्स्स्_५६३६-२ शिथिलितरतिगुणगर्वा  ममापि सा लज्जिता सुतनुः ॥  
म्स्स्_५६३७-१ आस्तां वरमवकेशी  मा दोहदमस्य रचय पूगतरोः ।  
म्स्स्_५६३७-२ एतस्मात् फलितादपि  केवलमुद्वेगमधिगच्छ ॥  
म्स्स्_५६३८-१ आस्तां विश्वसनं सखीषु विदिताभिप्रायसारे जने  तत्राप्यर्पयितुं दृशं सलिलतां शक्नोमि न व्रीडया ।  
म्स्स्_५६३८-२ लोको ह्येष परोपहासचतुरः सूक्ष्मेङ्गितज्ञोऽप्यलं  मातः कं शरणं व्रजामि हृदये जीर्णोऽनुरागानलः ॥  
म्स्स्_५६३९-१ आस्तां सकण्टकमिदं वसुधाधिपत्यं  त्रैलोक्यराज्यमपि देव तृणाय मन्ये ।  
म्स्स्_५६३९-२ निःशङ्कसुप्तहरिणीकुलसङ्कुलासु  चेतः परं वलति शैलवनस्थलीषु ॥  
म्स्स्_५६४०-१ आस्तामनङ्गीकरणाद् भवेन  दृश्यः स्मरो नेति पुराणवाणी ।  
म्स्स्_५६४०-२ तवैव देहं श्रितया श्रियेति  नवस्तु वस्तु प्रतिभाति वादः ॥  
म्स्स्_५६४१-१ आस्तामन्यत्सुजनाः  परोपकारैककरणदुर्ललिताः ।  
म्स्स्_५६४१-२ सन्तापितपिशुनेषु  स्वगुणेष्वपि हन्त खिद्यन्ते ॥  
म्स्स्_५६४२-१ आस्तामपरो लोकः  क्रीडापेक्षापरो यदि प्रीतिः ।  
म्स्स्_५६४२-२ ब्यसनान्तरे पतन्ती  न वारिता परिजनेनापि ॥  
म्स्स्_५६४३-१ आस्तामेव सरोवरेण्य भवतो दुग्धोदलब्धामृत-  स्वादस्पर्धि सरोजवृन्दखचितं हंसावतंसं पयः ।  
म्स्स्_५६४३-२ स्फारोल्लोलसुशीतशीकरचयासारप्रसिक्तानिल-  स्पर्शैरेव मनोहरैरपगताः सन्तापशोषक्लमाः ॥  
म्स्स्_५६४४-१ आस्तिक्यं चेद् धनमखिलमप्यर्थिसात्कर्तुमर्हं  नास्तिक्यं चेत् तदपि सुतरां भोगहेतोरपास्यम् ।  
म्स्स्_५६४४-२ अस्पृष्ट्वापि स्वयमतिरहःस्थाप्यते यत् तदन्तस्  तस्मिन् हेतुः क इति निभृतं तर्कयामो न विद्मः ॥  
म्स्स्_५६४५-१ आस्तीकवचनं स्मृत्वा यः सर्पो न निवर्तते ।  
म्स्स्_५६४५-२ शतधा भिद्यते मूर्ध्नि शिंशवृक्षफलं यथा ॥  
म्स्स्_५६४६-१ आस्तीर्यन्तामुपान्ते वनवृतिनिपुणैर्जालिकैर्जालबन्धा  मुच्यन्तां शृङ्खलाभ्यः श्वगणभिरटवीगह्वरे सारमेयाः ।  
म्स्स्_५६४६-२ आकीर्यन्तां स्थलानि श्रमशिथिलहयैः सादिभिः पाशहस्तैर्  व्याधूयन्तां कृतान्तैरिव महिषचरैर्दण्डिभिः काननानि ॥  
म्स्स्_५६४७-१ आस्तृतेऽभिनवपल्लवपुष्पैर्  अप्यनारतरताभिरताभ्यः ।  
म्स्स्_५६४७-२ दीयते स्म शयितुं शयनीये  न क्षणः क्षणदयापि वधूभ्यः ॥  
म्स्स्_५६४८-१ आस्ते कश्चन भिक्षुः  सङ्गृह्णन्नव्ययानि दश ।  
म्स्स्_५६४८-२ न ममेत्यव्यययुगलं  याचामस् तं किमस्त्यन्यत् ॥  
म्स्स्_५६४९-१ आस्तेऽत्रैव सरस्यहो बत कियान् सन्तोषपक्षग्रहो  हंसस्यास्य मनाङ् न धावति मतिः श्रीधाम्नि पद्मे क्वचित् ।  
म्स्स्_५६४९-२ सुप्तोऽद्यापि विबुध्यते न तदितस्तावत् प्रतीक्षामहे  वेलामित्युषसि प्रिया मधुलिहः सोढुं त एव क्षमाः ॥  
म्स्स्_५६५०-१ आस्ते दामोदरीयामियमुदरदरीं यावलम्ब्य त्रिलोकी  सम्मातुं शक्नुवन्ति प्रथिमभरवशादत्र नैतद्यशांसि ।  
म्स्स्_५६५०-२ तामेतां पूरयित्वा निरगुरिव मधुध्वंसिनः पाण्डुपद्म-  च्छद्मापन्नानि तानि द्विपदशनसनाभीनि नाभीपथेन ॥  
म्स्स्_५६५१-१ आस्ते द्वारि वधूर्विधातृरचनावैदुष्यविक्रान्तिभूर्  भूरेतस्य बलादहारि भवता भीता नतारातिना ।  
म्स्स्_५६५१-२ किं नामापरमत्र कार्यमधुना साध्यं समाशास्यते  तत्पाणिग्रहमङ्गलाय मनुजाधीशास्तु यत्नो महान् ॥  
म्स्स्_५६५२-१ आस्ते नो सुषमा न चापि कुसुमामोदो हि नो वा मनाक्  चातुर्यं मकरन्ददानविषये किं चातुरीयं पुनः ।  
म्स्स्_५६५२-२ यत्त्वं चित्रगतं कुशेशयदलं पुष्णासि गुञ्जारवैर्  माहात्म्यं क इव ब्रवीमि तदहो हे चञ्चरीकाधुना ॥  
म्स्स्_५६५३-१ आस्ते रोहत्कनककमले केलिपात्रे मृडान्याः  खेलन् हेलोन्मदमधुकरीमानसे मानसे यः ।  
म्स्स्_५६५३-२ भेकोद्रेकप्रणयिनि वलद्बालजम्बालजाले  स स्यादुत्कः परिमितजले पल्वले किं मरालः ॥  
म्स्स्_५६५४-१ आस्ते विधुः परमनिर्वृत एव मौलौ  शम्भोरिति त्रिजगतीजनचित्तवृत्तिः ।  
म्स्स्_५६५४-२ अन्तर्निगूढनयनानलदाहदुःखं  जानाति कः परमृते बत शीतरश्मेः ॥  
म्स्स्_५६५५-१ आस्त्रीशिशु प्रथितयैष पिपासितेभ्यः  संरक्ष्यतेऽम्बुधिरपेयतयैव दूरात् ।  
म्स्स्_५६५५-२ दंष्ट्राकरालमकरालिकरालिताभिः  किं भाययत्यपरमूर्मिपरम्पराभिः ॥  
म्स्स्_५६५६-१ आस्थामालम्ब्य नीतेषु वशं क्षुद्रेष्वरातिषु ।  
म्स्स्_५६५६-२ व्यक्तिमायाति महतां माहात्म्यमनुकम्पया ॥  
म्स्स्_५६५७-१ आस्थाय दारुणतरं कमपि स्वभावम्  अत्यन्तदुष्कृतकृतामपि शिक्षणाय ।  
म्स्स्_५६५७-२ गृह्णासि सायकपदे कुसुमान्यमूनि  मातः सुतेषु महती किल रूक्षतेयम् ॥  
म्स्स्_५६५८-१ आस्थितः स्थगितवारिदपङ्क्त्या  सन्ध्यया गगनपश्चिमभागः ।  
म्स्स्_५६५८-२ सोर्मिविद्रुमवितानविभासा  रञ्जितस्य जलधेः श्रियमूहे ॥  
म्स्स्_५६५९-१ आस्फालितं यत् प्रमदाकराग्रैर्  मृदङ्गधीरध्वनिमन्वगच्छत् ।  
म्स्स्_५६५९-२ वन्यैरिदानीं महिषैस् तदम्भः  शृङ्गाहतं क्रोशति दीर्घिकाणाम् ॥  
म्स्स्_५६६०-१ आस्फालितैर्जलधिरूर्मिपरम्पराणां  दूरीकरोति यदि रत्नमवस्तुबुद्ध्या ।  
म्स्स्_५६६०-२ रत्नाकरत्वमपि तस्य भवेद् विनष्टं  रत्नं तु हन्त भविता महदङ्गधार्यम् ॥  
म्स्स्_५६६१-१ आस्माकी युवतिदृशामसौ तनोति  च्छायैव श्रियमनपायिनीं किमेभिः ।  
म्स्स्_५६६१-२ मत्वैवं स्वगुणपिधानसाभ्यसूयैः  पानीयैरिति विदधाविरेऽञ्जनानि ॥  
म्स्स्_५६६२-१ आस्यं निरस्य रसितैः सुचिरं विहस्य  गात्रान्तरेषु घन वर्षसि चातकस्य ।  
म्स्स्_५६६२-२ तच्चञ्चुकोटिकुटिलायतकन्धरस्य  प्राणात्ययोऽस्य भवतः परिहासमात्रम् ॥  
म्स्स्_५६६३-१ आस्यं पिधाय सकलं  विरलाङ्गुलिना करेण सघ्राणम् ।  
म्स्स्_५६६३-२ अयमुच्चरद्दकारं  मनोहरं ज्योत्करोति शिशुः ॥  
म्स्स्_५६६४-१ आस्यं यद्यपि हास्यवर्जितमिदं लास्येन वीतं वचो  नेत्रे शोणसरोजकान्ति तदपि क्वापि क्षणं स्थीयते ।  
म्स्स्_५६६४-२ मालायाः करणोद्यमे मकरिकारम्भः कुचाम्भोजयोर्  धूपाः कुन्तलधोरणीषु सुदृशः सायन्तनो दृश्यते ॥  
म्स्स्_५६६५-१ आस्यं यस्याः सुधांशुं कलयति नयनाभ्यां जितः पुंसमूहः  कान्त्या विद्युत् कुचाभ्यां जलकनकधरे निर्जिते हन्त मोहः ।  
म्स्स्_५६६५-२ कुष्ठं दुर्गन्धियुक्तं लघुकृमिविकृतं पूयमज्जास्रवाहि-  व्याप्तं तन् मक्षिकाभिर्गतिरिति वपुषः कुत्सिता नास्ति लोके ॥  
म्स्स्_५६६६-१ आस्यं सहास्यं नयनं सलास्यं  सिन्दूरबिन्दूदयशोभि भालम् ।  
म्स्स्_५६६६-२ नवा च वेणी हरिणीदृशश्चेद्  अन्यैरगण्यैरपि भूषणैः किम् ॥  
म्स्स्_५६६७-१ आस्यप्रोञ्छितपार्वणेन्दुयशसं नेत्रावधूतोत्पल-  श्रीगर्वां दशनच्छदव्यवहिताशोकप्रवालद्युतिम् ।  
म्स्स्_५६६७-२ एतां दृष्टिसुधाप्रपां त्रिजगतः शिल्पी विधाय स्वयं  मन्ये हर्षवशादजायत निजस्तोत्रप्रचण्डः कविः ॥  
म्स्स्_५६६८-१ आस्यश्रीजितजर्जरेन्दुमलिनं कृत्वा करे कन्दुकं  क्रीडाकौतुकमिश्रभावमनया ताम्रं वहन्त्याननम् ।  
म्स्स्_५६६८-२ भृङ्गाग्रग्रहकृष्णकेतकदलस्पर्धावतीनां दृशा  दीर्घापाङ्गतरङ्गितैकसुहृदामेषोऽस्मि पात्रीकृतः ॥  
म्स्स्_५६६९-१ आस्यश्रीर्द्विजराजबाधनकरी दृष्टिः श्रुतेर्लङ्घिनी  मूर्धन्यावलिगामिनी कुटिलता बद्धाश्च मुक्ता गुणैः ।  
म्स्स्_५६६९-२ यत्ते सुन्दरि दुर्विनीतिरियती दृष्टाबलाया मया  तन् मन्ये मकरध्वजो भवजयी जातस्त्वदग्रेसरः ॥  
म्स्स्_५६७०-१ आस्येन्दोः परिवेषवद्रतिपतेश्चाम्पेयकोदण्डवद्  धम्मिल्लाम्बुमुचः क्षणद्युतिवदासज्जौ क्षिपन्ती भुजौ ।  
म्स्स्_५६७०-२ विश्लिष्यद्वलि लक्ष्यनाभि विगलन्नीव्युन्नमन्मध्यमं  किञ्चित् किञ्चिदुदञ्चदञ्चलमहो कुम्भस्तनी जृम्भते ॥  
म्स्स्_५६७१-१ आस्ये पूर्णसुधानिधिश्चरणयोः काल्पद्रुमं वैभवं  देहे काञ्चनकान्तता त्वचि पुनर्हैयङ्गवीनं स्वयम् ।  
म्स्स्_५६७१-२ यस्या लोचनयोर्निरूपधि सदोदीतानुकम्पाततिः  सा माता जगतां प्रसादपदवी साक्षान्मुदे स्तादुमा ॥  
म्स्स्_५६७२-१ आस्रावयेच्चोपचितान् विपर्यस्येच्च कर्मसु ।  
म्स्स्_५६७२-२ यथा न भक्षयन्त्यर्थं भक्षितं निर्वमन्ति वा ॥  
म्स्स्_५६७३-१ आस्रावयेदुपचितान् साधु दुष्टव्रणानिव ।  
म्स्स्_५६७३-२ आयुक्तास्ते च वर्तेरन्न् अग्नाविव महीपतौ ॥  
म्स्स्_५६७४-१ आ स्वर्लोकादुरगनगरं नूतनालोकलक्ष्मीम्  आतन्वद्भिः किमिव सिततां चेष्टितैस् ते न नीतम् ।  
म्स्स्_५६७४-२ अप्येतासां रमणविरहे विद्विषत्कामिनीनां  यैरानीता नखपदमयी मण्डना पाण्डिमानम् ॥  
म्स्स्_५६७५-१ आस्वादितं स्वादुमरन्दबिन्दु-  स्वच्छन्दमिन्दीवरसुन्दरीभिः ।  
म्स्स्_५६७५-२ माकन्दपुष्पं प्रमदाजनस्य  प्रमोदमामोदभरैरकार्षीत् ॥  
म्स्स्_५६७६-१ आस्वादितदयिताधर-  सुधारसस्येव सूक्तयो मधुराः ।  
म्स्स्_५६७६-२ अकलितरसालमुकुलो  न कोकिलः कलमुदञ्चयति ॥  
म्स्स्_५६७७-१ आस्वादितद्विरदशोणितशोणशोभां  सन्ध्यारुणामिव कलां शशलाञ्छनस्य ।  
म्स्स्_५६७७-२ जृम्भाविदारितमुखस्य मुखात् स्फुरन्तीं  को हर्तुमिच्छति हरेः परिभूय दंष्ट्राम् ॥  
म्स्स्_५६७८-१ आस्वादितोन्मुक्तमिवार्द्धबिम्बं  तमोमुखाद् हन्त सुधाकरस्य ।  
म्स्स्_५६७८-२ सीमन्तसीमान्तमुदाररूपम्  इदं ललाटं ननु पङ्कजाक्ष्याः ॥  
म्स्स्_५६७९-१ आस्वादितोऽसि मोहाद्  बत विदिता वदनमाधुरी भवतः ।  
म्स्स्_५६७९-२ मधुलिप्तक्षुर रसनाच्  छेदाय परं विजानासि ॥  
म्स्स्_५६८०-१ आस्वाद्यं प्रमदारदच्छद इव श्रव्यं नवं जल्पितं  बालाया इव दृश्यमुत्तमवधूलावण्यलक्ष्मीरिव ।  
म्स्स्_५६८०-२ प्रोद्घोष्यं चिरविप्रयुक्तवनितासन्देशवाणीव मे  नैवेद्यं चरितं च रूपमनिशं श्रीकृष्ण नामास्तु ते ॥  
म्स्स्_५६८१-१ आस्वाद्य निर्विशेषं  विरहिवधूनां मृदूनि मांसानि ।  
म्स्स्_५६८१-२ करकामिषेण मन्ये  निःष्ठीवति नीरदोऽस्थीनि ॥  
म्स्स्_५६८२-१ आस्वाद्य स्वयमेव वच्मि महतीर्मर्मच्छिदो वेदना  मा भूत् कस्यचिदप्ययं परिभवो याच्ञेति संसारिणः ।  
म्स्स्_५६८२-२ पश्य भ्रातरियं हि गौरवजराधिक्कारकेलिस्थली  मानम्लानिमसी गुणव्यतिकरप्रागल्भ्यगर्भच्युतिः ॥  
म्स्स्_५६८३-१ आस्वाद्यात्र मधूनि षट्पद मदं मा गाः कषायाङ्कुरैर्  माकन्दस्य पिकान् प्रतारितवतो मूर्धानमध्यासितः ।  
म्स्स्_५६८३-२ प्रत्यासन्नतमे पिकेऽपि भवते येनार्पिता तादृशी  माध्वी तस्य विवेकविच्युतिरियं साद्गुण्यमेतन् न ते ॥  
म्स्स्_५६८४-१ आस्वाद्यैष कषायमङ्कुरमुरुप्रेमानुबद्धाशयो  माकन्दस्य यशांसि कोकिलयुवा निर्माति दिग्भित्तिषु ।  
म्स्स्_५६८४-२ माध्वीकानि निपीय तस्य मधुपास् तत्रैव गुञ्जन्त्यमी  को ब्रूतामसतां सतां च वचसां वर्त्मातिगं चेष्टितम् ॥  
म्स्स्_५६८५-१ आहतं कुचतटेन तरुण्याः  साधु सोढममुनेति पपात ।  
म्स्स्_५६८५-२ त्रुट्यतः प्रियतमोरसि हारात्  पुष्पवृष्टिरिव मौक्तिकवृष्टिः ॥  
म्स्स्_५६८६-१ आहते यत्र खड्गे स्याद् ध्वनिः काकस्वरोपमः ।  
म्स्स्_५६८६-२ अं आकारध्वनिर्वा स्यात् स वर्ज्यो नरपुङ्गवैः ॥  
म्स्स्_५६८७-१ आहते यत्र मधुरो ध्वनिः समुपजायते ।  
म्स्स्_५६८७-२ पूज्यः स खड्गो नृपतेः शत्रुसञ्चयनाशनः ॥  
म्स्स्_५६८८-१ आहत्य चिनुमः स्वर्गम् अपवर्गमनुक्रमात् ।  
म्स्स्_५६८८-२ अनुकूले हि दाम्पत्ये प्रतिकूलं न किञ्चन ॥  
म्स्स्_५६८९-१ आहत्याहत्य मूर्ध्ना द्रुतमनुपिबतः प्रस्नुतं मातुरूधः  किञ्चित् कुब्जैकजानोरनवरतचलच्चारुपुच्छस्य धेनुः ।  
म्स्स्_५६८९-२ उत्कर्णं तर्णकस्य प्रियतनयतया दत्तहुङ्कारमुद्रा  विस्रंसत्क्षीरधारालवशबलमुखस्याङ्गमातृप्ति लेढि ॥  
म्स्स्_५६९०-१ आह नाथवदनस्य चुम्बतः  सा स्म शीतकरतामनक्षरम् ।  
म्स्स्_५६९०-२ सीत्कृतानि सुदती वितन्वती  सत्त्वदत्तपृथुवेपथुस् तदा ॥  
म्स्स्_५६९१-१ आहरन्नपि न स्वस्थो विनिद्रो न प्रबुध्यति ।  
म्स्स्_५६९१-२ वक्ति न स्वेच्छया किञ्चित् सेवकोऽपीह जीवति ॥  
म्स्स्_५६९२-१ आहरेज् ज्ञानमर्थांश्च पुमानमरवत् सदा ।  
म्स्स्_५६९२-२ गृहीत इव केशेषु मृत्युना धर्ममाचरेत् ॥  
म्स्स्_५६९३-१ आहवे जगदुद्दण्डराजमण्डलराहवे ।  
म्स्स्_५६९३-२ श्रीनृसिंह महीपाल स्वस्त्यस्तु तव बाहवे ॥  
म्स्स्_५६९४-१ आहवेषु च ये शूराः स्वाम्यर्थे त्यक्तजीविताः ।  
म्स्स्_५६९४-२ भर्तृभक्ताः कृतज्ञाश्च ते नराः स्वर्गगामिनः ॥  
म्स्स्_५६९५-१ आहवेषु मिथोऽन्योन्यं जिघांसन्तो महीक्षितः ।  
म्स्स्_५६९५-२ युध्यमानाः परं शक्त्या स्वर्गं यान्त्यपराङ्मुखाः ॥  
म्स्स्_५६९६-१ आह स्मैषा नलादन्यं न जुषे मनसेति यत् ।  
म्स्स्_५६९६-२ यौवनानुमितेनास्यास् तन्मृषाभून् मनोभुवा ॥  
म्स्स्_५६९७-१ आहारं प्रति यत् कथापि शमिता यन् मौनमुद्रा मुखे  यच् चक्षुर्विनिमीलनं तनुलता यत् तानवे वर्तते ।  
म्स्स्_५६९७-२ एकान्ते यदवस्थितिर्यदपि च ध्यानैकतानं मनस्  तन् मन्ये सुभग त्वदर्थमनया तप्येत तीव्रं तपः ॥  
म्स्स्_५६९८-१ आहारः फलमूलमात्मरुचितं शय्या मही वल्कलं  संवीताय परिच्छदः कुशसमित्पुष्पाणि पुत्रा मृगाः ।  
म्स्स्_५६९८-२ वस्त्रान्नाश्रयदानभोगविभवा निर्यन्त्रणाः शाखिनो  मित्राणीत्यधिकं गृहेषु गृहिणां किं नाम दुःखादृते ॥  
म्स्स्_५६९९-१ आहारदोषाय च काकदीति  स्यादाकुटानि ध्वनितं रणाय ।  
म्स्स्_५६९९-२ केकेध्वनिष्ठा कुवती किकी च  त्रयं त्विदं स्यात् पुरदूषणाय ॥  
म्स्स्_५७००-१ आहारनिद्राभयमैथुनानि  सामान्यमेतत् पशुभिर्नराणाम् ।  
म्स्स्_५७००-२ ज्ञानं नराणामधिको विशेषो  ज्ञानेन हीनाः पशुभिः समानाः ॥  
म्स्स्_५७०१-१ आहारनिर्हारविहारयोगाः  सुसंवृता धर्मविदा तु कार्याः ।  
म्स्स्_५७०१-२ वाग्बुद्धिकार्याणि तपस् तथैव  धनायुषी गुप्ततमे तु कार्ये ॥  
म्स्स्_५७०२-१ आहारपानताम्बूलगन्धमाल्यफलादयः ।  
म्स्स्_५७०२-२ भुज्यन्ते यत् स भोगश्च तन्मतः साधुसत्तमैः ॥  
म्स्स्_५७०३-१ आहारभोजी कुरुतेऽनुमोदं  नरो वधे स्थावरजङ्गमानाम् ।  
म्स्स्_५७०३-२ तस्यापि तस्माद् दुरितानुषङ्गम्  इत्याह यस् तं प्रति वच्मि किञ्चित् ॥  
म्स्स्_५७०४-१ आहारवर्गे सुलभे विचित्रे  विमुक्तपापे भुवि विद्यमाने ।  
म्स्स्_५७०४-२ प्रारम्भदुःखं विविधं प्रपोष्य  चेदस्ति गृद्धिर्न किमत्ति मांसम् ॥  
म्स्स्_५७०५-१ आहाराज् जायते व्याधिर् गर्भात् क्रूरश्च जायते ।  
म्स्स्_५७०५-२ अलक्ष्मीकश्च शय्यायां स्वपाठादायुषः क्षयः ॥  
म्स्स्_५७०६-१ आहारार्थं कर्म कुर्यादनिन्द्यं  कुर्यात् तं च प्राणसन्धारणार्थम् ।  
म्स्स्_५७०६-२ प्राणा धार्यास् तत्त्वविज्ञानहेतोस्  तत्त्वं ज्ञेयं येन भूयो न जन्म ॥  
म्स्स्_५७०७-१ आहारे च भवेद् रोगी नष्टो गर्भश्च मैथुने ।  
म्स्स्_५७०७-२ निद्रायां ह्रियते लक्ष्मीश् चिन्तायां मरणं ध्रुवम् ॥  
म्स्स्_५७०८-१ आहारे बडवानलश्च शयने यः कुम्भकर्णायते  सन्देशे बधिरः पलायनविधौ सिंहः शृगालो रणे ।  
म्स्स्_५७०८-२ अन्धो वस्तुनिरीक्षणेऽथ गमने खञ्जः पटुः क्रन्दने  भाग्येनैव हि लभ्यते पुनरसौ सर्वोत्तमः सेवकः ॥  
म्स्स्_५७०९-१ आहारे विरतिः समस्तविषयग्रामे निवृत्तिः परा  नासाग्रे नयनं यदेतदपरं यच्चैकतानं मनः ।  
म्स्स्_५७०९-२ मौनं चेदमिदं च शून्यमखिलं यद्विश्वमाभाति ते  तद् ब्रूयाः सखि योगिनी किमसि भोः किं वा वियोगिन्यसि ॥  
म्स्स्_५७१०-१ आहारे व्यवहारे च त्यक्तलज्जः सुखी भवेत् ।  
म्स्स्_५७१०-२ धनं मैत्रीकरं दाने चादाने शत्रुकारणम् ॥  
म्स्स्_५७११-१ आहारे शुचिता ध्वनौ मधुरता नीडे पराधीनता  बन्धौ निर्ममता वने रसिकता वाचालता माधवे ।  
म्स्स्_५७११-२ यसैते गुणराशयः पिकवरं त्यक्त्वा किमेते जना  वन्दन्ते खलु खञ्जनं कृमिभुजं चित्रा गतिः कर्मणाम् ॥  
म्स्स्_५७१२-१ आहारो गरलं तृतीयमलिके चक्षुः कपालं करे  वासः कुञ्जरचर्म भस्मनि रतिर्भूषा भुजङ्गाधिपः ।  
म्स्स्_५७१२-२ जन्मालक्ष्यमसाक्षिकं कुलमविज्ञाता च जातिः कथं  सेव्योऽस्माभिरसौ पिशाचपरिषद्भर्ता हताः स्मो वयम् ॥  
म्स्स्_५७१३-१ आहारो गरलायते प्रतिदिनं हारोऽपि भारायते  चन्द्रश्चण्डकरायते मृदुगतिर्वातोऽपि वज्रायते ।  
म्स्स्_५७१३-२ आवासो विपिनायते मलयजालेपः स्फुलिङ्गायते  हा हन्त प्रियविप्रयोगसमयः संहारकालायते ॥  
म्स्स्_५१७४-१ आहारो द्विगुणः स्त्रीणां बुद्धिस् तासां चतुर्गुणा ।  
म्स्स्_५१७४-२ षड्गुणो व्यवसायश्च कामाश् चाष्टगुणः स्मृतः ॥  
म्स्स्_५७१५-१ आहितमुक्ताहार्यः  सम्यक् सकलप्रयोगसम्पत्त्या ।  
म्स्स्_५७१५-२ भावविहीनोऽपि नटः  सामाजिकचित्तरञ्जनं कुरुते ॥  
म्स्स्_५७१६-१ आहिते तव निःशाने स्फुटितं रिपुहृद्घटैः ।  
म्स्स्_५७१६-२ गलिते तत्प्रियानेत्रे राजंश् चित्रमिदं महत् ॥  
म्स्स्_५७१७-१ आहिते नु मधुना मधुरत्वे  चेष्टितस्य गमिते नु विकासम् ।  
म्स्स्_५७१७-२ आबभौ नव इवोद्धतरागः  कामिनीष्ववसरः कुसुमेषोः ॥  
म्स्स्_५७१८-१ आहुः सत्यं हि परमं धर्मं धर्मविदो जनाः ।  
म्स्स्_५७१८-२ ॥। ॥। ॥। ॥। ॥। ॥। ॥  
म्स्स्_५७१९-१ आहुः सूक्ष्मतरं किञ्चिद् अमात्यपरिरक्षणम् ।  
म्स्स्_५७१९-२ सूक्ष्मात् सूक्ष्मतरं तेभ्यो यदात्मपरिरक्षणम् ॥  
म्स्स्_५७२०-१ आहुत्याप्यायते सूर्यः सूर्याद् वृष्टिरथौषधिः ।  
म्स्स्_५७२०-२ तदन्नं रसरूपेण शुक्रत्वमधिगच्छति ॥  
म्स्स्_५७२१-१ आहूतः परितो दिगन्तगतिभिः शाखाभराडम्बरैः  किं रे जाल्म जवेन शाल्मलिफलप्रत्याशया धावसि ।  
म्स्स्_५७२१-२ तस्मिन्न् एकपदे भिदेलिमफलव्यालोलतूलोत्करैर्  अध्वानोऽपि निमीलिताक्षमटता न प्रेक्षणीयाः पुरः ॥  
म्स्स्_५७२२-१ आहूतस्याभिषेकाय निसृष्टस्य वनाय च ।  
म्स्स्_५७२२-२ न मया लक्षितस् तस्य स्वल्पोऽप्याकारविभ्रमः ॥  
म्स्स्_५७२३-१ आहूताद्य मयोत्सवे निशि गृहं शून्यं विमुच्यागता  क्षीबः प्रेष्यजनः कथं कुलबधूरेकाकिनी यास्यति ।  
म्स्स्_५७२३-२ वत्स त्वं तदिमां नयालयमिति श्रुत्वा यशोदागिरो  राधामाधवयोर्जयन्ति मधुरस्मेरालसा दृष्टयः ॥  
म्स्स्_५७२४-१ आहूतेषु विहङ्गमेषु मशको नायान् पुरो वार्यते  मध्येवारिधि वा वसंस्तृणमणिर्धत्ते मणीनां रुचम् ।  
म्स्स्_५७२४-२ खद्योतोऽपि न कम्पते प्रचलितुं मध्येऽपि तेजस्विनां  धिक् सामान्यमचेतनं प्रभुमिवानामृष्टतत्त्वान्तरम् ॥  
म्स्स्_५७२५-१ आहूतोऽपि सहायैर्  एमीत्युक्त्वा विमुक्तनिद्रोऽपि ।  
म्स्स्_५७२५-२ आगन्तुकोऽपि पथिकः  शैथिल्यं नैव विजहाति ॥  
म्स्स्_५७२६-१ आहूतो मलयाचलात् प्रचलितो मौहुर्तिको मारुतो  नेदिष्ठाः पथि सन्ति कोकिलगणा गीते प्रतिष्ठाभृतः ।  
म्स्स्_५७२६-२ आप्ताभिः प्रतिवेशिनीभिरभितः सन्त्यज्य कुन्दालयं  सोष्यन्ती सहकारसन्ततिरलिश्रेणीभिरावेष्ट्यते ॥  
म्स्स्_५७२७-१ आहूतो वाप्यनाहूतो यो राज्ञां द्वारि तिष्ठति ।  
म्स्स्_५७२७-२ स वै राज्यश्रियं भुङ्क्ते नावमानी कदाचन ॥  
म्स्स्_५७२८-१ आहूतो हालिकेनाश्रुतमिव वचनं तस्य कृत्वा क्षणैकं  तिष्ठासुस्तब्धरोमा कथमपि विटपं निःसमीरं विहाय ।  
म्स्स्_५७२८-२ दोर्भ्यामावृत्य वक्षःस्थलमलसगतिर्दीनपादप्रचारः  शीत्कारोत्कम्पभिन्नस्फुटदधरपुटः पामरः क्षेत्रमेति ॥  
म्स्स्_५७२९-१ आहृताभ्युद्यतां भिक्षां पुरस्तादप्रचोदिताम् ।  
म्स्स्_५७२९-२ मेने प्रजापतिर्ग्राह्याम् अपि दुष्कृतकर्मणः ॥  
म्स्स्_५७३०-१ आहृत्य परित्यक्ता  जनयन्त्यर्थाः सुखाभासम् ।  
म्स्स्_५७३०-२ अत्यन्तपरित्यक्ताः  परमानन्दाय कल्पन्ते ॥  
म्स्स्_५७३१-१ आहृत्य रक्ष्यमाणापि यत्नेनान्तर्विरागिणी ।  
म्स्स्_५७३१-२ असन्मैत्री च वेश्या च श्रीश्च कस्य कदा स्थिरा ॥  
म्स्स्_५७३२-१ आह्निकोत्तापदग्धानां त्रयाणां जगतां बत ।  
म्स्स्_५७३२-२ तपनार्चिषि शान्ते तद् भस्मेदं तिमिरं तु न ॥  
म्स्स्_५७३३-१ आह्लादयत्वेष खरैर्नखाग्रैर्  दैतेयवक्षःखनिमुत्खनन् वः ।  
म्स्स्_५७३३-२ प्रह्लादहृद्यं हृदये द्वितीयम्  अन्वेष्टुमिच्छन्निव सूनुरत्नम् ॥  
म्स्स्_५७३४-१ आह्लादहेतुनिरवद्यशरीरयष्टि-  लावण्यकान्तिकलुषीकरणेन तासाम् ।  
म्स्स्_५७३४-२ आसीत् कुशेशयदृशामयथार्थतैव  पर्यस्तभास्वररुचामपि भूषणानाम् ॥  
म्स्स्_५७३५-१ आह्वानं किं भवति हि तरोः कस्यचित् प्रश्नविज्ञाः  प्रायः कार्यं किमपि न कलौ कुर्वते के परेषाम् ।  
म्स्स्_५७३५-२ पूर्णं चन्द्रं वहति ननु का पृच्छति म्लानचक्षुः  केनोदन्याजनितमसमं कष्टमाप्नोति लोकः ॥  
म्स्स्_५७३६-१ इक्षुक्षीरगुडादीनां माधुर्यस्यान्तरं महत् ।  
म्स्स्_५७३६-२ तथापि न तदाख्यातुं सरस्वत्यापि शक्यते ॥  
म्स्स्_५७३७-१ इक्षुत्वक्क्षोदसाराः शकटसरणयो धीरधूलीपताकाः  पाकस्वीकारनम्रे शिरसि निविशते शूकशालेः शुकाली ।  
म्स्स्_५७३७-२ केदारेभ्यः प्रणालैः प्रविशति शफरीपङ्क्तिराधारमाराद्  अच्छः कच्छेषु पङ्कः सुखयति सरितामातपादुक्षपालम् ॥  
म्स्स्_५७३८-१ इक्षुदण्दास्तिलाः शूद्राः कान्ता हेम च मेदिनी ।  
म्स्स्_५७३८-२ चन्दनं दधि ताम्बूलं मर्दनं गुणवर्धनम् ॥  
म्स्स्_५७३९-१ इक्षुरापः पयो मूलं ताम्बूलं फलमौषधम् ।  
म्स्स्_५७३९-२ भक्षयित्वापि कर्तव्याः स्नानदानादिकाः क्रियाः ॥  
म्स्स्_५७४०-१ इक्षुर्धन्व शराः प्रसूनविततिर्भृङ्गावली सिञ्जिनी  यस्याज्ञावशवर्तिनः प्रमनसो निर्विष्टराष्ट्रादयः ।  
म्स्स्_५७४०-२ यद्बाणाभिहता विरञ्चिमुरजिन्मृत्युञ्जयेन्द्रादयो  व्याप्ताशेषमुखा इव त्रिभुवनं पायादजेयः स्मरः ॥  
म्स्स्_५७४१-१ इक्षुर्नदीप्रवाहो  द्यूतं मानग्रहश्च हे सुतनु ।  
म्स्स्_५७४१-२ भ्रूलतिका च तवेयं  भङ्गे रसमधिकमावहति ॥  
म्स्स्_५७४२-१ इक्षोरग्रात् क्रमशः  पर्वणि पर्वणि यथा रसविशेषः ।  
म्स्स्_५७४२-२ तद्वत् सज्जनमैत्री  विपरीतानां तु विपरीता ॥  
म्स्स्_५७४२अ-१ इक्षो रसं यथादाय कूर्चकस् त्यज्यते जनैः ।  
म्स्स्_५७४२अ-२ धर्मसारं तथादाय देहं त्यजति पण्डितः ॥  
म्स्स्_५७४३-१ इक्षोर्विकारा मतयः कवीनां  गवां रसो बालकचेष्टितानि ।  
म्स्स्_५७४३-२ ताम्बूलमग्र्यं युवतेः कटाक्षा  एतान्यहो शक्र न सन्ति नाके ॥  
म्स्स्_५७४४-१ इङ्गालसप्तार्चिरिव ज्वलित्वा  सर्वं दिनं चण्डरुचिः शशाम ।  
म्स्स्_५७४४-२ तदीयभस्मेव नभोहसन्ती  विभ्राजमानं तुहिनांशुबिम्बम् ॥  
म्स्स्_५७४५-१ इङ्गितज्ञास् तु मगधाः प्रेक्षितज्ञास् तु कोसलाः ।  
म्स्स्_५७४५-२ अर्धोक्ताः कुरुपाञ्चालाः सर्वोक्ता दक्षिणापथाः ॥  
म्स्स्_५७४६-१ इङ्गिताकारचेष्टाभिः परचित्तप्रवेदिनः ।  
म्स्स्_५७४६-२ आप्ताः सुशीघ्रगा दूता वाग्मिनो मितभाषिणः ॥  
म्स्स्_५७४७-१ इङ्गिताकारतत्त्वज्ञ ऊहापोहविशारदः ।  
म्स्स्_५७४७-२ शूरश्च कृतविद्यश्च न च मानी विमत्सरः ॥  
म्स्स्_५७४८-१ इङ्गिताकारतत्त्वज्ञो बलवान् प्रियदर्शनः ।  
म्स्स्_५७४८-२ अप्रमादी सदा दक्षः प्रतीहारः स उच्यते ॥  
म्स्स्_५७४९-१ इङ्गितेन निजरागनीरधिं  संविभाव्य चटुभिर्गुणज्ञताम् ।  
म्स्स्_५७४९-२ भक्ततां च परिचर्ययानिशं  साधिकाधिकवशं व्यधत्त तम् ॥  
म्स्स्_५७५०-१ इच्छतां सह वधूभिरभेदं  यामिनीविरहिणां विहगानाम् ।  
म्स्स्_५७५०-२ आपुरेव मिथुनानि वियोगं  लङ्घ्यते न खलु कालनियोगः ॥  
म्स्स्_५७५१-१ इच्छति मानी मरणं  न च गच्छति वैरिणः शरणम् ।  
म्स्स्_५७५१-२ मानक्षरणं मरणं  मानप्राणस्य केवलं कृतिनः ॥  
म्स्स्_५७५२-१ इच्छति शती सहस्रं  ससहस्रः कोटिमीहते कर्तुम् ।  
म्स्स्_५७५२-२ कोटियुतोऽपि नृपत्वं  नृपोऽपि बत चक्रवर्तित्वम् ॥  
म्स्स्_५७५३-१ इच्छति शती सहस्रं सहस्री लक्षमीहते ।  
म्स्स्_५७५३-२ लक्षाधिपस् ततो राज्यं राज्याच्च स्वर्गमीहते ॥  
म्स्स्_५७५४-१ इच्छन्ति केचिन् नरकेषु वासं  नेच्छन्ति केचिन् नरकेषु वासम् ।  
म्स्स्_५७५४-२ श्रेयो हि तस्मान् नरकं विशिष्टं  न गर्भवासात् परमं हि दुःखम् ॥  
म्स्स्_५७५५-१ इच्छन्त्यभीक्ष्णं क्षयमात्मनोऽपि  न ज्ञातयस् तुल्यकुलस्य लक्ष्मीम् ।  
म्स्स्_५७५५-२ नमन्ति शत्रून् न च बन्धुवृद्धिं  सन्तप्यमानैर्हृदयैः सहन्ते ॥  
म्स्स्_५७५६-१ इच्छां सुन्दरपाण्ड्य उन्नतिमतिं बिभ्रत् स्वया सञ्ज्ञया  निष्पाद्याभ्यवहारवारयुगलं निष्कम्पसम्पत्तिकम् ।  
म्स्स्_५७५६-२ सम्पूर्णं विदधे गभीरमुदरं रङ्गेशितुः शार्ङ्गिणो  यस्याभूद् भुवनैश् चतुर्दशभिरप्यापूरणं दुर्लभम् ॥  
म्स्स्_५७५७-१ इच्छेच् चेद् विपुलां मैत्रीं त्रीणि तत्र न कारयेत् ।  
म्स्स्_५७५७-२ वाग्वादमर्थसम्बन्धं तत्पत्नीपरिभाषणम् ॥  
म्स्स्_५७५८-१ इच्छेत् परमनुसर्तुं  प्रतिमासन्दर्शनेन विशदरुचिः ।  
म्स्स्_५७५८-२ अनवाप्य येनयोगं  भवतो हृदयेपरं निधीयेत ॥  
म्स्स्_५७५९-१ इच्छेद् यस् तु सुखं निवस्तुमवनौ गच्छेत् स राज्ञः सभां  कल्याणीं गिरमेव संसदि वदेत् कार्यं विदध्यात् कृती ।  
म्स्स्_५७५९-२ अक्लेशाद् धनमर्जयेदधिपतेरावर्जयेद् वल्लभान्  कुर्वीतोपकृतिं जनस्य जनयेत् कस्यापि नापक्रियाम् ॥  
म्स्स्_५७६०-१ इज्याचारदमाहिंसादानस्वाध्यायकर्मणाम् ।  
म्स्स्_५७६०-२ अयं तु परमो धर्मो यद् योगेनात्मदर्शनम् ॥  
म्स्स्_५७६१-१ इज्याध्ययनदानानि तपः सत्यं धृतिः क्षमा ।  
म्स्स्_५७६१-२ अलोभ इति मार्गोऽयं धर्मस्याष्टविधः स्मृतः ॥  
म्स्स्_५७६२-१ तत्र पूर्वश् चतुर्वर्गो दम्भार्थमपि सेव्यते ।  
म्स्स्_५७६२-२ उत्तरस् तु चतुर्वर्गो महात्मन्येव तिष्ठति ॥  
म्स्स्_५७६३-१ इडया सञ्चरन् वायुः सौम्ये कार्ये शुभः स्मृतः ।  
म्स्स्_५७६३-२ पिङ्गलायां तथा दीप्ते द्वयोः क्वापि न शोभनः ॥  
म्स्स्_५७६४-१ इडा च पिङ्गला चैव सुषुम्णा च सरस्वती ।  
म्स्स्_५७६४-२ गान्धारी हस्तिजिह्वा च पूषा चैव निगद्यते ॥  
म्स्स्_५७६५-१ अलम्बुषा कुहूश्चैव शङ्खिनी दशमी मता ।  
म्स्स्_५७६५-२ एताः प्राणवहा ज्ञेयाः प्रधाना दश नाडिकाः ॥  
म्स्स्_५७६६-१ इडा नासापुटे वामे पिङ्गला दक्षिणे भवेत् ।  
म्स्स्_५७६६-२ सुषुम्णा तालु भित्त्वैव ब्रह्मद्वारं प्रवर्तिता ॥  
म्स्स्_५७६७-१ इडायां यदि भूम्यम्बुतत्त्वे प्रवहतस् तदा ।  
म्स्स्_५७६७-२ स्थिरसौम्यादिकार्याणाम् आरम्भः सिद्धिकृद् भवेत् ॥  
म्स्स्_५७६८-१ इडा सोमस्य नाडी स्यात् पिङ्गला सूर्यनाडिका ।  
म्स्स्_५७६८-२ इडा सौम्या भवेत् वामा पिङ्गलोग्रा च दक्षिणा ॥  
म्स्स्_५७६९-१ इतः काकानीकं प्रतिभयमितः कौशिकरुताद्  इतो गृध्रव्यूहः कुलमिदमितः कङ्कवयसाम् ।  
म्स्स्_५७६९-२ श्मशानावस्थेऽस्मिन्नखिलगुणवन्ध्ये हतमराव्  अपि द्वित्राः केचिन् न खलु कलवाचः शकुनयः ॥  
म्स्स्_५७७०-१ इतः केकी नादैस् तुदति शतकोटिप्रतिभटैर्  इतः कामः कामं कठिनतरबाणैः प्रहरति ।  
म्स्स्_५७७०-२ इतो गर्जत्युच्चैर्जलधरगणो भीमनिनदैर्  विना नाथं जाने न सखि भविता किं ननु मम ॥  
म्स्स्_५७७१-१ इतः क्रोधो गृध्रः प्रकटयति पक्षं निजमितः  सृगाली तृष्णेयं विवृतवदना धावति पुरः ।  
म्स्स्_५७७१-२ इतः क्रूरः कामो विचरति पिशाचश् चिरमहो  श्मशानं संसारः क इह पतितः स्थास्यति सुखम् ॥  
म्स्स्_५७७२-१ इतः परानर्भकहार्यशस्त्रान्  वैदर्भि पश्यानुमता मयासि ।  
म्स्स्_५७७२-२ एवंविधेनाहवचेष्टितेन  त्वं प्रार्थ्यसे हस्तगता ममैभिः ॥  
म्स्स्_५७७३-१ इतः पौरस्त्यायां ककुभि विवृणोति क्रमदलत्-  तमिस्रामर्माणं किरणकणिकामम्बरमणिः ।  
म्स्स्_५७७३-२ इतो निष्क्रामन्ती नवरतिगुरोः प्रोञ्छति वधूः  स्वकस्तूरीपत्राङ्कुरमकरिकामुद्रितमुरः ॥  
म्स्स्_५७७४-१ इतः प्रत्यादेशात् स्वजनमनुगन्तुं व्यवसिता  मुहुस् तिष्ठेत्युच्चैर्वदति गुरुशिष्ये गुरुसमे ।  
म्स्स्_५७७४-२ पुनर्दृष्टिं बाष्पप्रसरकलुषामर्पितवती  मयि क्रूरे यत् तत् सविषमिव शल्यं दहति माम् ॥  
म्स्स्_५७७५-१ इतः प्रालेयांशुः प्रलयमकरोत् कैरवकुल-  क्लमच्छेदोत्सेकैः किरणनिकरैरेष तमसाम् ।  
म्स्स्_५७७५-२ इतोऽप्याज्ञावज्ञां सखि न सहते दुःसहतर-  प्रतापः पञ्चेषुस् तदिह शरणं साहसरसः ॥  
म्स्स्_५७७६-१ इतः शुक्ला चन्द्रद्युतिभिरिह रक्तारुणकरैस्  तमिस्रैरप्यन्तःस्खलितगतिभिर्मेचकरुचिः ।  
म्स्स्_५७७६-२ प्रभातश्रीरेषा विलसति पुरस्था सुकृतिनां  मिमङ्क्षूणां जह्नुद्युमणिविधिजासङ्गम इव ॥  
म्स्स्_५७७७-१ इतः शोचिः प्राच्यां दिशि दिशति भानोररुणताम्  इतो भृङ्गः कूजन्नभिकमलिनीं प्रोच्चलति च ।  
म्स्स्_५७७७-२ इतो निर्यान्त्युच्चैर्विहितसुरतक्लान्तिशिथिल-  स्खलत्पादन्यासक्षणरणितमञ्जीरमबलाः ॥  
म्स्स्_५७७८-१ इतः स दैत्यः प्राप्तश्रीर् नेत एवार्हति क्षयम् ।  
म्स्स्_५७७८-२ विषवृक्षोऽपि संवर्ध्य स्वयं छेत्तुमसाम्प्रतम् ॥  
म्स्स्_५७७९-१ इतः स्वपिति केशवः कुलमितस् तदीयद्विषाम्  इतश् च शरणार्थिनः शिखरिपत्रिणः शेरते ।  
म्स्स्_५७७९-२ इतोऽपि वडवानलः सह समस्तसंवर्तकैर्  अहो विततमूर्जितं भरसहं च सिन्धोर्वपुः ॥  
म्स्स्_५७८०-१ इतरदेव बहिर्मुखमुच्यते  हृदि तु यत् स्फुरतीतरदेव तत्।  
म्स्स्_५७८०-२ चरितमेतदधीरवितारकं  धुरि पयःप्रतिबिम्बमिवासताम् ॥  
म्स्स्_५७८१-१ इतरपापफलानि यथेच्छया  वितर तानि सहे चतुरानन ।  
म्स्स्_५७८१-२ अरसिकेषु कवित्वनिवेदनं  शिरसि मा लिख मा लिख मा लिख ॥  
म्स्स्_५७८२-१ इतरभजनघनरसतः  फलनिष्पत्तिर्नवा भवेदिति न ।  
म्स्स्_५७८२-२ मुक्ताः परं तु लोके  स्वातिघनरसं विना न जायेरन् ॥  
म्स्स्_५७८३-१ इतराण्यपि रक्षांसि पेतुर्वानरकोटिषु ।  
म्स्स्_५७८३-२ रजांसि समरोत्थानि तच्छोणितनदीष्विव ॥  
म्स्स्_५७८४-१ इतराश्चार्थमिच्छन्ति रूपमिच्छन्ति दारिकाः ।  
म्स्स्_५७८४-२ ज्ञातयः कुलमिच्छन्ति स्वर्गमिच्छन्ति तापसाः ॥  
म्स्स्_५७८५-१ इतरेतरयन्त्रितोरुयुग्मं  कठिनोरुस्तनपीडिताभिरामम् ।  
म्स्स्_५७८५-२ भुजमूलशयानुगण्डमूलं  मिथुनं स्यूतमिवाभवन् निशायाम् ॥  
म्स्स्_५७८६-१ इतरोपायदुःसाध्ये चण्डदण्डो महीपतिः ।  
म्स्स्_५७८६-२ अदुष्टायत्यसौ नीतेर् अश्नाति विपुलं फलम् ॥  
म्स्स्_५७८७-१ इतश्चञ्चच्चूतच्युतमधुचया वान्ति चतुराः  समीराः सन्तोषं दिशि दिशि दिशन्तो मधुलिहाम् ।  
म्स्स्_५७८७-२ निशान्ते कान्तानां स्मरसमरकेलिश्रममुषो  विजृम्भन्ते जृम्भाकलितकमलामोदसुहृदः ॥  
म्स्स्_५७८८-१ इतश्चन्द्रः सान्द्रः स्मरमयवयःसन्धिमधुरः  स्फुरन्मुग्धाकेलिस्मितमिव मयूखैः सुखयति ।  
म्स्स्_५७८८-२ चकोराणां चक्रं कुमुदसमुदायोऽपि च शरन्-  निशारम्भेऽमुष्मिन् समसमयमन्तर्विकसति ॥  
म्स्स्_५७८९-१ इतश्चेतश्चाद्भिर्विघटिततटः सेतुरुदरे  धरित्री दुर्लङ्घ्या बहुलहिमपङ्को गिरिरयम् ।  
म्स्स्_५७८९-२ इदानीं निर्वृत्ते करितुरगनीराजनविधौ  न जाने यातारस् तव च रिपवः केन च पथा ॥  
म्स्स्_५७९०-१ इतस्ततश् चङ्क्रमणो रजोभिः  क्रीडन्मनोमत्तमतङ्गजोऽयम् ।  
म्स्स्_५७९०-२ यः सर्वदा पिप्पलभोगतुष्टस्  तच्छान्तये त्वं हरिमाश्रयस्व ॥  
म्स्स्_५७९१-१ इतस्ततो भषन् भूरि न पतेत् पिशुनः शुनः ।  
म्स्स्_५७९१-२ अवदाततया किं च न भेदो हंसतः सतः ॥  
म्स्स्_५७९२-१ इतस्ततो वातविधूतिचञ्चलैर्  नीरन्ध्रिताशागगनैर्ध्वजांशुकैः ।  
म्स्स्_५७९२-२ लक्षैः क्वणत्काञ्चनकिङ्किणीकुलैर्  अमज्जि धूलीजलधौ नभोगते ॥  
म्स्स्_५७९३-१ इतस्ततो वान्ति विशिष्य यस्यां  वाताः शकृद्वेश्मविहारविस्राः ।  
म्स्स्_५७९३-२ सा वर्ण्यते रौरवराजधानी  केन प्रतोली मनसाप्यगम्या ॥  
म्स्स्_५७९४-१ इतस्ततोऽस्मिन् विलसन्ति मेरोः  समानवप्रे मणिसानुरागाः ।  
म्स्स्_५७९४-२ स्त्रियश्च पत्यौ सुरसुन्दरीभिः  समा नवप्रेमणि सानुरागाः ॥  
म्स्स्_५७९५-१ इतस्तावन् नेत्रे वलय मलयाद्रे निधिरपाम्  अपारस्त्वत्पादप्रणयपरतन्त्रो निवसति ।  
म्स्स्_५७९५-२ अथात्मानं किं न स्मरसि कुलशैलं किमयशः-  पताका सर्पौघैः प्रतिशिखरिशाखासु वहसि ॥  
म्स्स्_५७९६-१ इतस् त्रसद्विद्रुतभूभृदुज्झिता  प्रियाथ दृष्टा वनमानवीजनैः ।  
म्स्स्_५७९६-२ शशंस पृष्टाद्भुतमात्मदेशजं  शशित्विषः शीतलशीलतां किल ॥  
म्स्स्_५७९७-१ इति कृतवचनायाः कश्चिदभ्येत्य बिभ्यद्  गलितनयनवारेर्याति पादावनामम् ।  
म्स्स्_५७९७-२ करुणमपि समर्थं मानिनां मानभेदे  रुदितमुदितमस्त्रं योषितां विग्रहेषु ॥  
म्स्स्_५७९८-१ इति क्षितीशो नवतिं नवाधिकां  महाक्रतूनां महनीयशासनः ।  
म्स्स्_५७९८-२ समारुरुक्षुर्दिवमायुषः क्षये  ततान सोपानपरम्परामिव ॥  
म्स्स्_५७९९-१ इति गदन्तमनन्तरमङ्गना  भुजयुगोन्नमनोच्चतरस्तनी ।  
म्स्स्_५७९९-२ प्रणयिनं रभसादुदरश्रिया  वलिभयालिभयादिव सस्वजे ॥  
म्स्स्_५८००-१ इति गदितवती रुषा जघान  स्फुरितमनोरमपक्ष्मकेशरेण ।  
म्स्स्_५८००-२ श्रवणनियमितेन कान्तमन्या  सममसिताम्बुरुहेण चक्षुषा च ॥  
म्स्स्_५८०१-१ इति गन्तुमिच्छुमभिधाय पुरः  क्षणदृष्टिपातविकसद्वदनाम् ।  
म्स्स्_५८०१-२ स्वकरावलम्बनविमुक्तगलत्-  कलकाञ्चि काञ्चिदरुणत् तरुणः ॥  
म्स्स्_५८०२-१ इति गुह्यतमं शास्त्रम् इदमुक्तं मयानघ ।  
म्स्स्_५८०२-२ एतद् बुद्ध्वा बुद्धिमान् स्यात् कृतकृत्यश्च भारत ॥  
म्स्स्_५८०३-१ इति जगति न रक्षितुं समर्थः  क्वचिदपि कश्चिदपि प्रसह्य नारीम् ।  
म्स्स्_५८०३-२ अवति तु सततं विशुद्ध एकः  कुलयुवतीं निजसत्त्वपाशबन्धः ॥  
म्स्स्_५८०४-१ एवं चेर्ष्या नाम दुःखैकहेतुर्  मोघः पुंसां द्वेषदायी परेषाम् ।  
म्स्स्_५८०४-२ योऽयं मा भूद् रक्षणायाङ्गनानाम्  अत्यौत्सुक्यं प्रत्युतासां तनोति ॥  
म्स्स्_५८०५-१ इति तत्त्वधियः परिचिन्त्य बुधाः  सकलस्य जनस्य विनश्वरताम् ।  
म्स्स्_५८०५-२ न मनागपि चेतसि सन्दधते  शुचमङ्गयशःसुखनाशकराम् ॥  
म्स्स्_५८०६-१ इति देव भवत्युदारसत्त्वो  दृढभक्तश्च विलासिनीजनोऽपि ।  
म्स्स्_५८०६-२ अवरोधसमो महीपतीनां  किमुतान्यः कुलजः पुरन्ध्रिलोकः ॥  
म्स्स्_५८०७-१ इति देव सदैव हास्यभावं  परिभावे च जनस्य निन्द्यतां च ।  
म्स्स्_५८०७-२ विपदास्पदतां च यान्ति मूढा  इह सन्तस् तु भवन्ति पूजनीयाः ॥  
म्स्स्_५८०८-१ इति द्विकृत्वः शुचिमृष्टभोजिनां  दिनानि तेषां कतिचिन् मुदा ययुः ।  
म्स्स्_५८०८-२ द्विरष्टसंवत्सरवारसुन्दरी-  परीष्टिभिस् तुष्टिमुपेयुषां निशि ॥  
म्स्स्_५८०९-१ इति धर्मतरोर्मूलम् अशुद्धं यस्य मानसम् ।  
म्स्स्_५८०९-२ शुद्धं यस्य च तद्रूपं फलं तस्य न संशयः ॥  
म्स्स्_५८१०-१ इति निखिलमुदारमर्थसार्थ-  प्रणिहितमेकमिहेव खड्गशास्त्रे ।  
म्स्स्_५८१०-२ गिरिशमतमिदं निषेव्य चक्रे  क्षितिपतिमन्त्रिसमूहचक्रवर्ती ॥  
म्स्स्_५८११-१ इति नेत्रादिविकारैर्  वशमुपनीतं प्रलीनधैर्याङ्गम् ।  
म्स्स्_५८११-२ मारग्रहाभिभूतं  परिमृष्टप्राङ्निराकृतिस्मरणम् ॥  
म्स्स्_५८१२-१ प्रादुर्भूतरिरंसं  क्षणे क्षणे जघनदेशगतदृष्टिम् ।  
म्स्स्_५८१२-२ पक्वाम्रमिव विमोक्ष्यसि  पूर्ववदाचूष्य निःशेषम् ॥  
म्स्स्_५८१३-१ इति पथि विनिवेशितात्मनो  रिपुरपि गच्छति साधु मित्रताम् ।  
म्स्स्_५८१३-२ तदवनिपतिमत्सरादृते  विनयगुणेन जगद् वशं नयेत् ॥  
म्स्स्_५८१४-१ इति परिगणितार्थः शास्त्रमार्गानुसारी  नियमयति यतात्मा यः प्रजा दण्डनीत्या ।  
म्स्स्_५८१४-२ अपुनरपगमाय प्राप्तमार्गप्रचारा  सरित इव समुद्रं सम्पदस्तं विशन्ति ॥  
म्स्स्_५८१५-१ इति परिणयमित्थं यानमेकत्र याने  दरचकितकटाक्षप्रेक्षणं चानयोस् ततत् ।  
म्स्स्_५८१५-२ दिवि दिविषदधीशाः कौतुकेनावलोक्य  प्रणिदधुरिव गन्तुं नाकमानन्दसान्द्राः ॥  
म्स्स्_५८१६-१ इति पूर्वकर्मनियतं  भवितव्यं जगति यस्य जन्तोर्यत् ।  
म्स्स्_५८१६-२ तदयत्नेन स पुरतः  पतितं प्राप्नोत्यसाध्यमपि ॥  
म्स्स्_५८१७-१ इति प्रकुपितोरगप्रमुखभङ्गुरां सर्वदा  निधाय निजचेतसि प्रबलदुःखदां संसृतिम् ।  
म्स्स्_५८१७-२ विमुञ्चत परिग्रहग्रहमनार्जवं सज्जना  यदीच्छत सुखामृतं रसितुमस्तसर्वाशुभम् ॥  
म्स्स्_५८१८-१ इति प्रवीरे सुभगे च सत्यतो  विवेकिनीनामपि देव योषिताम् ।  
म्स्स्_५८१८-२ चलं मनो धावति यत्र कुत्रचिद्  विशुद्धसत्त्वा विरलाः पुनः स्त्रियः ॥  
म्स्स्_५८१९-१ इति प्रिये पृच्छति मानविह्वला  कथञ्चिदन्तर्धृतबाष्पगद्गदम् ।  
म्स्स्_५८१९-२ न किञ्चिदित्येव जगाद यद् वधूः  कियन् न तेनैव तयास्य वर्णितम् ॥  
म्स्स्_५८२०-१ इति बहुभिरुपायैः कुट्टनी कामुकानां  कृतसुकृतविहीना वञ्चनां सा कृतघ्ना (?) ।  
म्स्स्_५८२०-२ वनभुवि मृगबन्धं हन्त पश्यन्ति नित्यं  तदपि हरिणशावाः कूटपाशं विशन्ति ॥  
म्स्स्_५८२१-१ इति मदमदनाभ्यां रागिणः स्पष्टरागान्  अनवरतरतश्रीसङ्गिनस् तानवेक्ष्य ।  
म्स्स्_५८२१-२ अभजत परिवृत्तिं साथ पर्यस्तहस्ता  रजनिरवनतेन्दुर्लज्जयाधोमुखीव ॥  
म्स्स्_५८२२-१ इति मुषितधियः श्रिया प्रयान्त्या  रभसवशादविचिन्त्य दग्धभूपाः ।  
म्स्स्_५८२२-२ बलभरबहुमानतः पतङ्ग-  व्रतमुपयान्ति परप्रतापदीपे ॥  
म्स्स्_५८२३-१ इति यस्मादुभौ लोकौ धारयत्यात्मवान् नृपः ।  
म्स्स्_५८२३-२ प्रजानां च ततः सम्यग् दण्डं दण्डीव धारयेत् ॥  
म्स्स्_५८२४-१ इति रतिसमयोपदेशयुक्त्या  रतगुरुदर्शितया पुरन्ध्रिलोकः ।  
म्स्स्_५८२४-२ निजपरपरभागवृत्तिमौज्झीत्  स्मरपरमाद्वयभूमिकानिलीनः ॥  
म्स्स्_५८२५-१ इति राजगुणानेतान् यथोक्तान् योऽनुतिष्ठति ।  
म्स्स्_५८२५-२ अनुभूयेह भद्राणि प्रेत्य स्वर्गे महीयते ॥  
म्स्स्_५८२६-१ इति राज्यकलत्रमित्रपुत्रान्  गृहधामं च तृणाय मन्यमानः ।  
म्स्स्_५८२६-२ गुरुसत्त्वरजस्तमः कलङ्कां  प्रकृतिं हातुमगाद् वनं नरेन्द्रः ॥  
म्स्स्_५८२७-१ इति वचनं भूमिपतेः  श्रुत्वा मन्त्री विहस्य सासूयः ।  
म्स्स्_५८२७-२ तमुवाच कस्य राजन्  वेश्याचरितेऽस्ति विश्वासः ॥  
म्स्स्_५८२८-१ इति वदति सखीजने निमीलद्-  द्विगुणितसान्द्रतराक्षिपक्ष्ममाला ।  
म्स्स्_५८२८-२ अपतदलिभयेन भर्तुरङ्कं  भवति हि विक्लवता गुणोऽङ्गनानाम् ॥  
म्स्स्_५८२९-१ इति वदति सखीजनेऽनुरागाद्  दयिततमामपरश् चिरं प्रतीक्ष्य ।  
म्स्स्_५८२९-२ तदनुगमवशादनायतानि  न्यधित मिमान इवावनीं पदानि ॥  
म्स्स्_५८३०-१ इति विरचितबन्धा पद्धतिर्या मयेयं  सकलगुणिगणानां प्रीतये सास्तु नित्यम् ।  
म्स्स्_५८३०-२ विपुलविमलदीव्यत्सत्कलानां निधानं  तरुणतरणिरुद्धा विद्विषत्कौशिकानाम् ॥  
म्स्स्_५८३१-१ इति विस्मृतान्यकरणीयमात्मनः  सचिवावलम्बितधुरं धराधिपम् ।  
म्स्स्_५८३१-२ परिवृद्धरागमनुबन्धसेवया  मृगया जहार चतुरेव कामिनी ॥  
म्स्स्_५८३२-१ इति शासति सेनान्यां गच्छतस् ताननेकधा ।  
म्स्स्_५८३२-२ निषिध्य हसता किञ्चित् तस्थे तत्रान्धकारिणा ॥  
म्स्स्_५८३३-१ इति संसारदुःखार्कतापतापितचेतसाम् ।  
म्स्स्_५८३३-२ विमुक्तिपादपच्छायाम् ऋते कुत्र सुखम् नृणाम् ॥  
म्स्स्_५८३४-१ इति सशरीरया क्षणमिव क्षणदाः क्षपयन्  सह विशरीरया दयितया विरसान् दिवसान् ।  
म्स्स्_५८३४-२ दिनरजनीविहारविपरीतमहं चरितै  रथचरणाह्वयस्य चरितानि विडम्बितवान् ॥  
म्स्स्_५८३५-१ इति स्त्रियो देवि महाकुलोद्गताः  विशुद्धधीरैश् चरितैरुपासते ।  
म्स्स्_५८३५-२ सदैव भर्तारमनन्यमानसाः  पतिः सतीनां परमं हि दैवतभ् ॥  
म्स्स्_५८३६-१ इति स्फुटं तद्वचसस्तयादरात्  सुरस्पृहारोपविडम्बनादपि ।  
म्स्स्_५८३६-२ कराङ्कसुप्तैककपोलकर्णया  श्रुतं च तद्भाषितमश्रुतं च तत् ॥  
म्स्स्_५८३७-१ इति स्मरः शीघ्रमतिश् चकार तं  वधूं च रोमाञ्चभरेण कर्कशौ ।  
म्स्स्_५८३७-२ स्खलिष्यति स्निग्धतनुः प्रियादियं  म्रदीयसी पीडनभीरुदोर्युगात् ॥  
म्स्स्_५८३८-१ इति स्म राजा नयवर्त्मना व्रजन्  समुद्यमी मण्डलशुद्धिमाचरेत् ।  
म्स्स्_५८३८-२ विराजते साधु विशुद्धमण्डलः  शरच्छशीव प्रतिरञ्जयन् प्रजाः ॥  
म्स्स्_५८३९-१ इति स्म राजा विनयं नयान्वितो  निषेवमाणो नरदेवसेवितम् ।  
म्स्स्_५८३९-२ पदं समाक्रामति भास्वरं श्रियः  शिरो महारत्नगिरेरिवोन्नतम् ॥  
म्स्स्_५८४०-१ इतिहासपुराणानि शृणुयात् तदनन्तरम् ।  
म्स्स्_५८४०-२ भुक्तवान् विहरेच् चैव स्त्रीभिरन्तःपुरे सह ॥  
म्स्स्_५८४०अ-१ ईतिहासपुराणाभ्यां वेदं समुपबृंहयेत् ।  
म्स्स्_५८४०अ-२ बिभेत्यल्पश्रुताद् वेदो मामयं प्रचरिष्यति ॥  
म्स्स्_५८४१-१ इतिहासोत्तमादस्माज् जायन्ते कविबुद्धयः ।  
म्स्स्_५८४१-२ पञ्चभ्य इव भूतेभ्यो लोकसंविधयस् त्रयः ॥  
म्स्स्_५८४२-१ इतीरयित्वा विरतां स तां पुनर्  गिरानुजग्राहतरां नराधिपः ।  
म्स्स्_५८४२-२ विरुत्य विश्रान्तवतीं तपात्यये  घनाघनश् चातकमण्डलीमिव ॥  
म्स्स्_५८४३-१ इतीष्टमप्यनिष्टाय जायतेऽविधिना कृतम् ।  
म्स्स्_५८४३-२ तस्मान् न विधिमुत्सृज्य प्राज्ञः कुर्वीत किञ्चन ।  
म्स्स्_५८४३-३ अप्रेक्षापूर्वकारी च निन्द्यतेऽवद्यकृत् क्षणात् ॥  
म्स्स्_५८४४-१ इतो गङ्गाभङ्गा घटिततटभङ्गा पुनरितो  दवज्वाला ज्वालाज्वलिततरुमाला वनभुवः ।  
म्स्स्_५८४४-२ सरंहः सिंहोऽग्रे ध्वनति मम हंहो न हि गतिर्  विना दैवं दैवं हरिणशिशुरेवं प्रलपति ॥  
म्स्स्_५८४५-१ इतो दावज्वालः स्थलभुव इतो जालजटिला  इतो व्याधो धावत्ययमनुपदं वक्रितधनुः ।  
म्स्स्_५८४५-२ इतोऽप्यग्रे तिष्ठत्ययमजगरो विस्तृतमुखः  क्व यायात् किं कुर्यान् मृगशिशुरयं दैववशगः ॥  
म्स्स्_५८४६-१ इतो न किञ्चित् परतो न किञ्चिद्  यतो यतो यामि ततो न किञ्चित् ।  
म्स्स्_५८४६-२ विचार्यमाणं हि जगन् न किञ्चित्  स्वात्मावबोधादधिकं न किञ्चित् ॥  
म्स्स्_५८४७-१ इतो भ्रष्टस् ततो भ्रष्टः परमेकान्तिवेषभाक् ।  
म्स्स्_५८४७-२ न सम्सारसुखं तस्य नैव मुक्तिसुखं भवेत् ॥  
म्स्स्_५८४८-१ इतो मृत्युरितो व्याधिर् इतो विपदितो जरा ।  
म्स्स्_५८४८-२ चतुरङ्गा तुल्यबला हन्ति लोकमनित्यता ॥  
म्स्स्_५८४९-१ इतो विद्युत्पुञ्जस्फुरितमसकृद् भावयतु माम्  इतः केकानेका हरतु हृदयं निर्दयमिदम् ।  
म्स्स्_५८४९-२ इतः कामो वामः प्रहरतु मुहुः पुङ्खितशरो  गतासि त्वं दूरे चपलनयने प्रेयसि यतः ॥  
म्स्स्_५८५०-१ इतो विद्युद्वल्लीविलसितमितः केतकतरु-  स्फुरद्गन्धः प्रोद्यज्जलदनिनदस्फूर्जितमितः ।  
म्स्स्_५८५०-२ इतः केकिक्रीडाकलकलरवः पक्ष्मलदृशां  कथं यास्यन्त्येते विरहदिवसाः सम्भृतरसाः ॥  
म्स्स्_५८५१-१ इतो विपिनपङ्क्तयस् तिलकिता रसालाङ्कुरैर्  मरुन्मलयभूरितः कलमितः पिकीनां रुतम् ।  
म्स्स्_५८५१-२ इतश्च नवचम्पकैः सुरभिताः समन्ताद् दिशस्  तदद्य मयि तां विना भजतु घस्मरत्वं स्मरः ॥  
म्स्स्_५८५२-१ इतो हास्यतरं लोके किञ्चिदन्यन् न विद्यते ।  
म्स्स्_५८५२-२ यत् तु दुर्जन इत्याह सज्जनं दुर्जनः स्वयम् ॥  
म्स्स्_५८५३-१ इत्थं कविकुटुम्बस्य वचांसि विचिनोति यः ।  
म्स्स्_५८५३-२ अनिद्धवचनस्यापि तस्य वश्या सरस्वती ॥  
म्स्स्_५८५४-१ इत्थं केलिततीर्विहृत्य यमुनाकूले समं राधया  तद्रोमावलिमौक्तिकावलियुगे वेणीभ्रमं बिभ्रति ।  
म्स्स्_५८५४-२ तत्राह्लादिकुचप्रयागफलयोर्लिप्सावतोर्हस्तयोर्  व्यापाराः पुरुषोत्तमस्य ददतु स्फीतं मुदां सम्पदम् ॥  
म्स्स्_५८५५-१ इत्थं क्रियासु निवसन्त्यपि यासु तासु  पुंसां श्रियः प्रबलसत्त्वबहिष्कृतासु ।  
म्स्स्_५८५५-२ एवं च साहसधनेष्वथ बुद्धिमत्सु  सन्तुष्य दाननिरताः क्षितिपा भवन्ति ॥  
म्स्स्_५८५६-१ इत्यैहिकेन च पुरा विहितेन चापि  स्वेनैव कर्मविभवेन शुभाशुभेन ।  
म्स्स्_५८५६-२ शश्वद् भवेत् तदनुरूपविचित्रभोगः  सर्वो हि नाम ससुरासुर एष सर्गः ॥  
म्स्स्_५८५७-१ इत्थं चोपार्जितो यत्नाद् गुणोऽपि विधुरे विधौ ।  
म्स्स्_५८५७-२ सम्पत्तये न न परं जायते तु विपत्तये ॥  
म्स्स्_५८५८-१ मूले ह्यविकृते सदा सिक्ते प्रज्ञानवारिणा ।  
म्स्स्_५८५८-२ नयालवालः फलति प्रायः पौरुषपादपः ॥  
म्स्स्_५८५९-१ इत्थं तल्पतलाधिरोहणमियं पर्णार्पणप्रक्रिया  शय्याया वचनक्रमस्य दयितस्यैवंविधाराधना ।  
म्स्स्_५८५९-२ एवं केलिगृहोपदेहलि बलादानीयमाना मुहुश्  चाटूक्तिप्रकरैश् चिरं नववधूरालीभिरध्याप्यते ॥  
म्स्स्_५८५९अ-१ इत्थं तेन निरीक्षितं न च मयाप्येवं समालोकितस्  तेनोक्तं सुभगेन तत्र न मया दत्तं वचो मन्दया ।  
म्स्स्_५८५९अ-२ तत्सत्यं कथयालि किं स सुभगः कुप्येन् न मह्यं गत  इत्युक्त्वा सुदृशा कयापि वलितग्रीवं दृशौ स्फारिते ॥  
म्स्स्_५८६०-१ इत्थं दुरवधार्यैव स्त्रीचित्तस्य गतिः किल ।  
म्स्स्_५८६०-२ अन्यासक्तिं च कुर्वन्ति म्रियन्ते च पतिं विना ॥  
म्स्स्_५८६१-१ इत्थं धर्मार्जिता लक्ष्मीर् आसन्तत्यनपायिनी ।  
म्स्स्_५८६१-२ इतरा तु जलापाततुषारकणनश्वरी ॥  
म्स्स्_५८६२-१ अतो यतेत धर्मेण धनमर्जयितुं पुमान् ।  
म्स्स्_५८६२-२ राजा तु सुतरां येन मूलं राज्यतरोर्धनम् ॥  
म्स्स्_५८६३-१ इत्थं वृढतरवामित-  मनसां पुंसामसाम्प्रतं पुरतः ।  
म्स्स्_५८६३-२ वेशविलासवतीनाम्  अशरीरशरव्यथाकथनम् ॥  
म्स्स्_५८६४-१ इत्थं नारीर्घटयितुमलं कामिभिः काममासन्  प्रालेयांशोः सपदि रुचयः शान्तमानान्तरायाः ।  
म्स्स्_५८६४-२ आचार्यत्वं रतिषु विलसन्मन्ममथश्रीविलासा  ह्रीप्रत्यूहप्रशमकुशलाः शीधवश् चक्रुरासाम् ॥  
म्स्स्_५८६५-१ इत्थं पशुपतिपेशल-  पाशकलीलाप्रयुक्तवक्रोक्तेः ।  
म्स्स्_५८६५-२ हर्षवशतरलतारकम्  आननमव्याद् भवान्या वः ॥  
म्स्स्_५८६६-१ इत्थं प्रज्ञैव नामेह प्रधानं लोकवर्तनम् ।  
म्स्स्_५८६६-२ जीवत्यर्थदरिद्रोऽपि धीदरिद्रो न जीवति ॥  
म्स्स्_५८६७-१ इत्थं फलति शुद्धेन सिक्तं सङ्कल्पवारिणा ।  
म्स्स्_५८६७-२ पुण्यबीजमपि स्वल्पं पुंसां कृषिकृतामिव ॥  
म्स्स्_५८६८-१ तदेव दूषितं देवि दुष्टसङ्कल्पपाथसा ।  
म्स्स्_५८६८-२ फलत्यनिष्टम् ॥। ॥। ॥। ॥। ॥  
म्स्स्_५८६९-१ इत्थं मधूत्थं रसमुद्गिरन्ती  तदोष्ठबन्दूकधनुर्विसृष्टा ।  
म्स्स्_५८६९-२ कर्णात् प्रसूनाशुगपञ्चबाणी  वाणीमिषेणास्य मनो विवेश ॥  
म्स्स्_५८७०-१ इत्थं युक्तिमुपायानां कुर्वाणस्य चतुष्टयीम् ।  
म्स्स्_५८७०-२ व्रजतीन्दुप्रभागौरं परैरक्षय्यतां यशः ॥  
म्स्स्_५८७१-१ इत्थं विहृत्य वनिताभिरुदस्यमानं  पीनस्तनोरुजघनस्थलशालिनीभिः ।  
म्स्स्_५८७१-२ उत्सर्पितोर्मिचयलङ्घिततीरदेशम्  औत्सुक्यनुन्नमिव वारि पुरः प्रतस्थे ॥  
म्स्स्_५८७२-१ इत्थं सभापतिर्भूत्वा यः काव्यानि परीक्षते ।  
म्स्स्_५८७२-२ यशस् तस्य जगद्व्यापि स सुखी तत्र तत्र च ॥  
म्स्स्_५८७३-१ इत्थं समुत्थविरहानलतीव्रताप-  सन्तापिताङ्ग करिपुङ्गव मुञ्च शोकम् ।  
म्स्स्_५८७३-२ धात्रा स्वहस्तलिखितानि ललाटपट्टे  को वाक्षराणि परिमार्जयितुं समर्थः ॥  
म्स्स्_५८७४-१ इत्थं सुबुद्धिरल्पेन देव यत्नेन बोध्यते ।  
म्स्स्_५८७४-२ न कृच्छ्रेणापि महता निर्विचारमतिः पुनः ॥  
म्स्स्_५८७५-१ इत्थं स्वदुर्नयविपाकवशेन दिव्याः  शापच्युता ह्यवतरन्ति मनुष्यलोके ।  
म्स्स्_५८७५-२ भुक्त्वा फलं तदुचितं च निजां गतिं ते  पूर्वार्जितेन सुकृतेन पुनः प्रयान्ति ॥  
म्स्स्_५८७६-१ इत्थमाराध्यमानोऽपि क्लिश्नाति भुवनत्रयम् ।  
म्स्स्_५८७६-२ शाम्येत् प्रत्यपकारेण नोपकारेण दुर्जनः ॥  
म्स्स्_५८७७-१ इत्यगुह्यं निगूहन्ते गुह्यं प्रकटयन्ति च ।  
म्स्स्_५८७७-२ मौर्ख्याभिमानेनादातुं मूर्खाः प्रत्ययमात्मनि ॥  
म्स्स्_५८७८-१ इत्यङ्गैः संयुतः सर्वैर् देहिनो बालकाकृतिः ।  
म्स्स्_५८७८-२ मातुराहाररसतो देहे गर्भोऽभिवर्धते ॥  
म्स्स्_५८७९-१ इत्यज्ञानतमश्छन्नाः स्वदोषोन्मार्गगामिनः ।  
म्स्स्_५८७९-२ अपुरस्कृतसच्छास्त्रदीपा भ्रश्यन्ति निश्चितम् ॥  
म्स्स्_५८८०-१ इत्यनर्थाय शब्दैकपरो तात्पर्यविज् जडः ।  
म्स्स्_५८८०-२ ॥। ॥। ॥। ॥। ॥। ॥। ॥  
म्स्स्_५८८१-१ इत्यनुद्वेगशीला ये भव्या धैर्यावलम्बनाः ।  
म्स्स्_५८८१-२ दूरभ्रष्टामपि निजां भूमिं सम्प्राप्नुवन्ति ते ॥  
म्स्स्_५८८२-१ इत्यन्यदुपचारेण मित्रमन्यत् तु सत्यतः ।  
म्स्स्_५८८२-२ तुल्येऽपि स्निग्धतायोगे तैलं तैलं घृतं घृतम् ॥  
म्स्स्_५८८३-१ इत्यन्यरक्तचित्ता स्त्रीभुजङ्गी हन्त्यसंशयम् ।  
म्स्स्_५८८३-२ ॥। ॥। ॥। ॥। ॥। ॥। ॥  
म्स्स्_५८८४-१ इत्यबुद्धिधनाधाननिधानैर्विविधोदयैः ।  
म्स्स्_५८८४-२ कूटपण्यैरसामान्यैस् तारुण्यमतिवाह्यते ॥  
म्स्स्_५८८५-१ इत्यर्थलोभान् मिथ्यैव विज्ञानख्यापनेच्छवः ।  
म्स्स्_५८८५-२ मूर्खाः पुत्रमपि घ्नन्ति न रज्येत् तेषु बुद्धिमान् ॥  
म्स्स्_५८८६-१ इत्याख्याते पवनतनयं मैथिलीवोन्मुखी सा  त्वामुत्कण्ठोच्छ्वसितहृदया वीक्ष्य सम्भाव्य चैव ।  
म्स्स्_५८८६-२ श्रोष्यत्यस्मात् परमवहिता सौम्य सीमन्तिनीनां  कान्तोदन्तः सुहृदुपनतः सङ्गमात् किञ्चिदूनः ॥  
म्स्स्_५८८७-१ इत्यादिगुणसम्पन्ने लोकयात्राविदि स्थिरे ।  
म्स्स्_५८८७-२ निर्वृतः पितरीवास्ते यत्र लोकः स पार्थिवः ॥  
म्स्स्_५८८८-१ इत्यादि दूष्यान् सन्दूष्य प्रजानामभिवृद्धये ।  
म्स्स्_५८८८-२ विनयञ् श्रियमुत्कर्षं राजा शल्यं समुद्धरेत् ॥  
म्स्स्_५८८९-१ इत्युक्तवत्या यदलोपि लज्जा  सानौचिती चेतसि नश् चकास्तु ।  
म्स्स्_५८८९-२ स्मरस् तु साक्षी तददोषतायाम्  उन्माद्य यस् तत्तदवीवदत् ताम् ॥  
म्स्स्_५८९०-१ इत्युद्गते शशिनि पेशलकान्तदूती-  संलापसञ्चलितलोचनमानसाभिः ।  
म्स्स्_५८९०-२ अग्राहि मण्डनविधिर्विपरीतभूषा-  विन्यासहासितसखीजनमङ्गनाभिः ॥  
म्स्स्_५८९१-१ इत्येतत् तपसो देवा महाभाग्यं प्रचक्षते ।  
म्स्स्_५८९१-२ सर्वस्यास्य प्रपश्यन्तस् तपसः पुण्यमुद्भवम् ॥  
म्स्स्_५८९२-१ इत्येताः कुटिलतराः  क्रूराचारा गतत्रपाश् चपलाः ।  
म्स्स्_५८९२-२ यो नाम वेत्ति रामाः  स स्त्रीभिर्णैव वञ्च्यते मतिमान् ॥  
म्स्स्_५८९३-१ इत्येवं बहुहृदया  बहुजिह्वा बहुकराश् च बहुमायाः ।  
म्स्स्_५८९३-२ तत्त्वेन सत्यरहिताः  को जानाति स्फुटं वेश्याः ॥  
म्स्स्_५८९४-१ इत्येवं योषितो राजन् भेदस्य व्यसनस्य च ।  
म्स्स्_५८९४-२ पराभवस्य च पदं सेवेताशङ्कितोऽथ ताः ॥  
म्स्स्_५८९५-१ इदं कविवरैर्नित्यम् आख्यानमुपजीव्यते ।  
म्स्स्_५८९५-२ उदयप्रेप्सुभिर्भृत्यैर् अभिजात इवेश्वरः ॥  
म्स्स्_५८९६-१ इदं किं ते न्यस्तं वलयिनि करे वक्त्रकमलं  न युक्तः कोपोऽयं प्रणयिनि निरागस्यपि जने ।  
म्स्स्_५८९६-२ ब्रुवाणे मय्येवं श्वसनविषमोत्कम्पितकुचं  मृगाक्ष्यास् तत्कालं नयनजलमेवोत्तरमभूत् ॥  
म्स्स्_५८९७-१ इदं किलाव्याजमनोहरं वपुस्  तपःक्षमं साधयितुं य इच्छति ।  
म्स्स्_५८९७-२ ध्रुवं स नीलोत्पलपत्रधारया  समिल्लतां छेत्तुमृषिर्व्यवस्यति ॥  
म्स्स्_५८९८-१ इदं कृतमिदं कार्यम् इदमन्यत् कृताकृतम् ।  
म्स्स्_५८९८-२ एवमीहासुखासक्तं कृतान्तः कुरुते वशे ॥  
म्स्स्_५८९९-१ इदं कृष्णं कृष्णं प्रियतम ननु श्वेतमथ किं  गमिष्यामो यामो भवतु गमनेनाथ भवतु ।  
म्स्स्_५८९९-२ पुरा येनैवं मे चिरमनुसृता चित्तपदवी  स एवान्यो जातः सखि परिचिताः कस्य पुरुषाः ॥  
म्स्स्_५९००-१ इदं च त्वां सर्वपरं ब्रवीमि  पुण्यं पदं तात महाविशिष्टम् ।  
म्स्स्_५९००-२ न जातु कामान् न भयान् न लोभाद्  धर्मं त्यजेज् जीवितस्यापि हेतोः ॥  
म्स्स्_५९०१-१ इदं ज्ञेयमिदं ज्ञेयम् इति यस् तृषितश् चरेत् ।  
म्स्स्_५९०१-२ अपि कल्पसहस्रेषु नैव ज्ञेयमवाप्नुयात् ॥  
म्स्स्_५९०२-१ इदं तत् कालिन्दीतटमिह हि कंसासुरभिदो  यशः शृण्वद् वक्त्रं स्खलितकवलं गोकुलमभूत् ।  
म्स्स्_५९०२-२ भ्रमाद् वेणुक्वाणप्रणयमसृणोत्तारमधुर-  स्वराभिर्गोपीभिर्दिशि दिशि समुद्गीर्णमनिशम् ॥  
म्स्स्_५९०३-१ इदं तत् स्नेहसर्वस्वं सममाढ्यदरिद्रयोः ।  
म्स्स्_५९०३-२ अचन्दनमनौशीरं हृदयस्यानुलेपनम् ॥  
म्स्स्_५९०४-१ इदं तावच् चित्रं यदवनितले पार्वणशशी  कलङ्कादुन्मुक्तः किमपि च तदन्तर्विलसति ।  
म्स्स्_५९०४-२ प्रवालं माणिक्यं कुवलयदलं मन्मथधनुर्  मनोवीणावादध्वनिरिति महच्चित्रमधरम् ॥  
म्स्स्_५९०५-१ इदं ते केनोक्तं कथय कमलातङ्कवदने  यदेतस्मिन् हेम्नः कटकमिति धत्से खलु धियम् ।  
म्स्स्_५९०५-२ इदं तद् दुःसाधाक्रमणपरमास्त्रं स्मृतिभुवा  तव प्रीत्या चक्रं करकमलमूले विनिहितम् ॥  
म्स्स्_५९०६-१ इदं त्विहोत्पातयुगं प्र्थिव्यां  महाभयं शाकुनिका वदन्ति ।  
म्स्स्_५९०६-२ यद् वायसो मैथुनसन्निविष्टो  दृश्येत यद् वा धवलः कदाचित् ॥  
म्स्स्_५९०७-१ इदं दूर्वाकाण्डद्युतिमुषि कपोले कतिपयैः  श्रमाम्भोभिः कीर्णं सहजबकुलामोदसुभगम् ।  
म्स्स्_५९०७-२ समाकाङ्क्षे ताम्राधरमनुमनुष्व प्रियतमे  मनोज्ञं ते पातुं मुखकमलमाघ्रातुमथवा ॥  
म्स्स्_५९०८-१ इदं नभसि भीषणभ्रमदुलूककोलाहले  निशाचरविलासिनीनिवहदत्तनेत्रोत्सवे ।  
म्स्स्_५९०८-२ परिस्फुरति निर्भरप्रचुरपङ्कमग्नोल्लसद्-  वराहकुलमांसलं प्रबलबन्दमन्धं तमः ॥  
म्स्स्_५९०९-१ इदं नासीन् न चोत्पन्नं न चासीन् न भविष्यति ।  
म्स्स्_५९०९-२ तत् तद् ब्रह्मैव सद्रूपम् इदमित्थमवस्थितम् ॥  
म्स्स्_५९१०-१ इदं नृपप्रार्थिभिरुज्झितोऽर्थिभिर्  मणिप्ररोहेण विवृध्य रोहणः ।  
म्स्स्_५९१०-२ कियद्दिनैरम्बरमावरिष्यते  मुधा मुनिर्विन्ध्यमरुन्ध भूधरम् ॥  
म्स्स्_५९११-१ इदं परमसुन्दरं तनुपुरं कुरङ्गीदृशां  निवार्य खलु शैशवं स्वयमनेन नीतं बलात् ।  
म्स्स्_५९११-२ तदागमनशङ्कया मकरकेतुना किं कृतं  पयोधरधराधरौ त्रिवलिवाहिनीदुस्तरौ ॥  
म्स्स्_५९१२-१ इदं प्रकृत्या विषयैर्वशीकृतं  परस्परस्त्रीधनलोलुपं जगत् ।  
म्स्स्_५९१२-२ सनातने वर्त्मनि साधुसेविते  प्रतिष्ठते दण्डभयोपपीडितम् ॥  
म्स्स्_५९१३-१ इदं प्रायो लोके न परिचितपूर्वं नयनयोर्  न याच्ञा यत् पुंसः सुगुणपरिमाणं लघयति ।  
म्स्स्_५९१३-२ विशद्भिर्विश्वात्मा स्ववपुषि बलिप्रार्थनकृते  त्रपालीनैरङ्गैर्यदयमभवद् वामनतनुः ॥  
म्स्स्_५९१४-१ इदं मघोनः कुलिशं धारासन्निहितानलम् ।  
म्स्स्_५९१४-२ स्मरणं यस्य दैत्यस्त्रीगर्भपाताय कल्पते ॥  
म्स्स्_५९१५-१ इदं मदं चन्द्रमसः समन्ताद्  अस्मत्सपत्नस्य हरिष्यतीति ।  
म्स्स्_५९१५-२ यस्मिन् पुरन्ध्रीवदनस्यलक्ष्मीं  निजां व्यधुः प्राभृतमम्बुजानि ॥  
म्स्स्_५९१६-१ इदं युगसहस्रेषु भविष्यदभवद् दिनम् ।  
म्स्स्_५९१६-२ तदप्यद्यत्वमापन्नं का कथा मरणावधेः ॥  
म्स्स्_५९१७-१ इदं लब्धमिदं नष्टम् इदं लप्स्ये मनोरथम् ।  
म्स्स्_५९१७-२ इदं चिन्तयतामेव जीर्णमायुः शरीरिणाम् ॥  
म्स्स्_५९१८-१ इदं वक्त्रं साक्षाद् विरहितकलङ्कः शशधरः  सुधाधाराधारश् चिरपरिणतं बिम्बमधरः ।  
म्स्स्_५९१८-२ इमे नेत्रे रात्रिन्दिवमधिकशोभे कुवलये  तनुर्लावण्यानां जलधिरवगाहे सुखतरः ॥  
म्स्स्_५९१९-१ इदं विश्वं कुटुम्बो न इति येषां सुनिश्चयः ।  
म्स्स्_५९१९-२ ते शान्ताः परमोदाराः केषां वन्द्या न साधवः ॥  
म्स्स्_५९२०-१ इदं विश्वं पाल्यं विधिवदभियुक्तेन मनसा  प्रियाशोको जीवं कुसुममिव घर्मो ग्लपयति ।  
म्स्स्_५९२०-२ स्वयं कृत्वा त्यागं विलपनविनोदोऽप्यसुलभस्  तदद्याप्युच्छ्वासो भवति ननु लाभो हि रुदितम् ॥  
म्स्स्_५९२१-१ इदं व्योमसरोमध्ये भाति चन्द्रसितोत्पलम् ।  
म्स्स्_५९२१-२ मलिनोऽन्तर्गतो यत्र कलङ्को भ्रमरायते ॥  
म्स्स्_५९२२-१ इदं शरीरं पुरुषस्य मोहजं  यथा पृथग् भौतिकमीयते गृहम् ।  
म्स्स्_५९२२-२ यथौदकैः पार्थिवतैजसैर्जनः  कालेन जातो विकृतो विनश्यति ॥  
म्स्स्_५९२३-१ यथानलो दारुषु भिन्न ईयते  यथानिलो देहगतः पृथक् स्थितः ।  
म्स्स्_५९२३-२ यथा नभः सर्वगतं न सज्जते  तथा पुमान् सर्वगुणाश्रयः परः ॥  
म्स्स्_५९२४-१ इदं शरीरं श्लथसन्धि जर्जरं  पतत्यवश्यं परिणामदुर्वहम् ।  
म्स्स्_५९२४-२ किमौषधं पृच्छसि मूढ दुर्मते  निरामयं कृष्णरसायनं पिब ॥  
म्स्स्_५९२५-१ इदं शीतं पाथः पिबत पथिका मुञ्चत मनाक्  पथः श्रान्तिं कान्तास्मृतिजनितचिन्ताद्विगुणिताम् ।  
म्स्स्_५९२५-२ इति स्फीतापाङ्गं मृदुमधुरवाग्भङ्गिहसितं  प्रपापालीमाला हरति तरुणानां पथि गतिम् ॥  
म्स्स्_५९२६-१ इदं स्वजनदेहजातनयमातृभार्यामयं  विचित्रमिह केनचिद् रचितमिन्द्रजालं ननु ।  
म्स्स्_५९२६-२ क्व कस्य कथमत्र को भवति तत्त्वतो देहिनः  स्वकर्मवशवर्तिनस् त्रिभुवने निजो वा परः ॥  
म्स्स्_५९२७-१ इदं स्वस्त्ययनं श्रेष्ठम् इदं बुद्धिविवर्धनम् ।  
म्स्स्_५९२७-२ इदं यशस्यं सततम् इदं निःश्रेयसं परम् ॥  
म्स्स्_५९२८-१ इदं हि पुंसस् तपसः श्रुतस्य वा  स्विष्टस्य सूक्तस्य च बुद्धदत्तयोः ।  
म्स्स्_५९२८-२ अविच्युतोऽर्थः कविभिर्निरूपितो  यदुत्तमश्लोकगुणानुवर्णनम् ॥  
म्स्स्_५९२९-१ इदं हि प्राणयशसं क्रयविक्रयपत्तनम् ।  
म्स्स्_५९२९-२ स्वामिसत्कारशल्यानाम् अत्रैवोद्धरणी क्रिया ॥  
म्स्स्_५९३०-१ इदं हि माहात्म्यविशेषसूचकं  वदन्ति चिह्नं महतां मनीषिणः ।  
म्स्स्_५९३०-२ मनो यदेषां सुखदुःखसम्भवे  प्रयाति नो हर्षविषादवश्यताम् ॥  
म्स्स्_५९३१-१ इदं हि वैदग्ध्यरहस्यमुत्तमं  पठेन् न सूक्तिं कविमानिनः पुरः ।  
म्स्स्_५९३१-२ न केवलं तां न विभावयत्यसौ  स्वकाव्यबन्धेन विनाशयत्यपि ॥  
म्स्स्_५९३२-१ इदमनन्यपरायणमन्यथा  हृदयसन्निहिते हृदयं मम ।  
म्स्स्_५९३२-२ यदि समर्थयसे मदिरेक्षणे  मदनबाणहतोऽस्मि हतः पुनः ॥  
म्स्स्_५९३३-१ इदमनुचितमक्रमश् च पुंसां  यदिह जरस्यपि मान्मथो विकारः ।  
म्स्स्_५९३३-२ यदपि च न कृतं नितम्बिनीनां  स्तनपतनावधि जीवितं रतं वा ॥  
म्स्स्_५९३४-१ इदमनुदितहोतुः कोऽपि होमावसान-  ज्वलदनलमवादीत् कुण्डमाखण्डलस्य ।  
म्स्स्_५९३४-२ मणिघटमभिषेके प्रातरस्योचुरेके  कलितकिरणतोयं मण्डलं चण्डभासः ॥  
म्स्स्_५९३५-१ इदमन्तरमुपकृतये  प्रकृतिचला यावदर्थिसम्पदियम् ।  
म्स्स्_५९३५-२ विपदि नियतोदयायां  पुनरुपकर्तुं कुतोऽवसरः ॥  
म्स्स्_५९३६-१ इदमन्धं तमः कृत्स्नं जायेत भुवनत्रयम् ।  
म्स्स्_५९३६-२ यदि शब्दाह्वयं ज्योतिर् आ संसारान् न दीप्यते ॥  
म्स्स्_५९३७-१ इदमन्यच् च देवर्षे रहस्यं सर्वयोषिताम् ।  
म्स्स्_५९३७-२ दृष्ट्वैव पुरुषं हृद्यं योनिः प्रक्लिद्यते स्त्रियाः ॥  
म्स्स्_५९३८-१ इदमपटु कपाटं जर्जरः पञ्जरोऽयं  विरमति न गृहेऽस्मिन् क्रूरमार्जारयात्रा ।  
म्स्स्_५९३८-२ शुक मुकुलितजिह्वं स्थीयतां किं वचोभिस्  तव वचनविनोदे नादरः पामराणाम् ॥  
म्स्स्_५९३९-१ इदमपरमद्भुततमं  युवतिसहस्रैर्विलुप्यमानस्य ।  
म्स्स्_५९३९-२ वृद्धिर्भवति न हानिर्  यत् तव सौभाग्यकोषस्य ॥  
म्स्स्_५९४०-१ इदमपास्य विरागि परागिणीर्  अलिकदम्बकमम्बुरुहां ततीः ।  
म्स्स्_५९४०-२ स्तनभरेण जितस्तबकानमन्-  नवलते वलतेऽभिमुखं तव ॥  
म्स्स्_५९४१-१ इदमप्रतिमं पश्य सरः सरसिजैर्वृतम् ।  
म्स्स्_५९४१-२ सखे मा जल्प नारीणां नयनानि दहन्ति माम् ॥  
म्स्स्_५९४२-१ इदममृतममेयं सेयमानन्दसिन्धुर्  मधुमधुरमपीदं किञ्चिदन्तर्धुनोति ।  
म्स्स्_५९४२-२ यदयमुदयलीलीलालसानां वधूनां  रतिविनिमयभाजां केलिभिर्याति कालः ॥  
म्स्स्_५९४३-१ इदमम्लानमानाया लग्नं स्तनतटे तव ।  
म्स्स्_५९४३-२ छाद्यतामुत्तरीयेण नवं नखपदं सखि ॥  
म्स्स्_५९४४-१ इदमयुक्तमहो महदेव यद्  वरतनोः स्मरयत्यनिलोऽन्यदा ।  
म्स्स्_५९४४-२ स्मृतसयौवनसोष्मपयोधरान्  सतुहिनस् तु हिनस्तु वियोगिनः ॥  
म्स्स्_५९४५-१ इदमशिशिरैरन्तस्तापाद् विवर्णमणीकृतं  निशि निशि भुजन्यस्तापाङ्गप्रसारिभिरश्रुभिः ।  
म्स्स्_५९४५-२ अनभिलुलितज्याघाताङ्कं मुहुर्मणिबन्धनात्  कनकवलयं स्रस्तं स्रस्तं मया प्रतिसार्यते ॥  
म्स्स्_५९४६-१ इदमसुलभवस्तुप्रार्थनादुर्निवारं  प्रथममपि मनो मे पञ्चबाणः क्षिणोति ।  
म्स्स्_५९४६-२ किमुत मलयवातोन्मूलितापाण्डुपत्रैर्  उपवनसहकारैर्दर्शितेष्वङ्कुरेषु ॥  
म्स्स्_५९४७-१ इदमस्खलितं धारय  वारय परुषाक्षरा वाचः ।  
म्स्स्_५९४७-२ एकः सकलजनानां  जगति रिपुः परुषवाक् पुरुषः ॥  
म्स्स्_५९४८-१ इदमहं करुणामृतसागरं  शशिकिशोरशिरोमणिमर्थये ।  
म्स्स्_५९४८-२ व्रजतु जन्मनि जन्मनि मे वपुर्  भवदुपासनसाधनतामिति ॥  
म्स्स्_५९४९-१ इदमाभाति गगने भिन्दानं सन्ततं तमः ।  
म्स्स्_५९४९-२ अमन्दनयनानन्दकरं मण्डलमैन्दवम् ॥  
म्स्स्_५९५०-१ इदमिदमिति भूरुहां प्रसूनैर्  मुहुरतिलोभयता पुरःपुरोऽन्या ।  
म्स्स्_५९५०-२ अनुरहसमनायि नायकेन  त्वरयति रन्तुमहो जनं मनोभूः ॥  
म्स्स्_५९५१-१ इदमिदमिति सम्यक् कर्मणा योजनीयं  नियतमिति विचिन्त्य प्रापयेदीहमानः ।  
म्स्स्_५९५१-२ सुनयपिहितरन्ध्रः प्राकृतो यस्य वर्गः  क्षितिपतिरुपभुङ्क्ते स त्रिवर्गं चिराय ॥  
म्स्स्_५९५२-१ इदमुच्छ्वसितालकं मुखं  तव विश्रान्तकथं दुनोति माम् ।  
म्स्स्_५९५२-२ निशि सुप्तमिवैकपङ्कजं  विरताभ्यन्तरषट्पदस्वनम् ॥  
म्स्स्_५९५३-१ इदमुद्दिश्य वयस्याः  स्वसमीहितदैवतं नमत ।  
म्स्स्_५९५३-२ यमुनैव जानुदघ्नी  भवतु न वा नाविकोऽस्त्वपरः ॥  
म्स्स्_५९५४-१ इदमुपहितसूक्ष्मग्रन्थिना स्कन्धदेशे  स्तनयुगपरिणाहाच्छादिना वल्कलेन ।  
म्स्स्_५९५४-२ वपुरभिनवमस्याः पुष्यति स्वां न शोभां  कुसुममिव पिनद्धं पाण्दुपत्रोदरेण ॥  
म्स्स्_५९५५-१ इदमुभयभित्तिसन्तत-  हारगुणान्तर्गतैककुचमुकुलम् ।  
म्स्स्_५९५५-२ गुटिकाधनुरिव बाला-  वपुः स्मरः श्रयति कुतुतेन ॥  
म्स्स्_५९५६-१ इदमेतत् करिष्यामि तत एतद् भविष्यति ।  
म्स्स्_५९५६-२ सङ्कल्पः क्रियते योऽयं न तं मृत्युः प्रतीक्षते ॥  
म्स्स्_५९५७-१ इदमेव कलेरस्य मदविस्फूर्जितं महत् ।  
म्स्स्_५९५७-२ यन् मे मनोरथावाप्तिः न रामभजनादपि ॥  
म्स्स्_५९५८-१ इदमेव नरेन्द्राणां स्वर्गद्वारमनर्गलम् ।  
म्स्स्_५९५८-२ यदात्मनः प्रतिज्ञा च प्रजा च परिपाल्यते ॥  
म्स्स्_५९५९-१ इदमेव परं मौर्ख्यम् उपायैस्त्रिभिरुज्झितम् ।  
म्स्स्_५९५९-२ पराक्रमन्ते युद्धेषु सममेवोभये भटाः ॥  
म्स्स्_५९६०-१ इदमेव महद् धैर्यं धीराणां सुतपस्विनाम् ।  
म्स्स्_५९६०-२ विघ्नवन्त्यपि सम्प्राप्य यद् विघ्नैर्न विहन्यते ॥  
म्स्स्_५९६१-१ इदमेव हि जन्मफलं  जीवितफलमेतदेव यत् पुंसाम् ।  
म्स्स्_५९६१-२ लटहनितम्बवतीजन-  सम्भोगसुखेन याति तारुण्यम् ॥  
म्स्स्_५९६२-१ इदमेव हि निर्णीतं पैशुन्याद् दुःखसङ्गमः ।  
म्स्स्_५९६२-२ अन्यार्थं खनतो गर्तं कूपे पातः सुनिश्चितः ॥  
म्स्स्_५९६३-१ इदमेव हि पाण्डित्यं चातुर्यमिदमेव हि ।  
म्स्स्_५९६३-२ इदमेव सुबुद्धित्वम् आयादल्पतरो व्ययः ॥  
म्स्स्_५९६४-१ इदमेव हि पाण्डित्यम् इयमेव कुलीनता ।  
म्स्स्_५९६४-२ अयमेव परो धर्म आयादल्पतरो व्ययः ॥  
म्स्स्_५९६५-१ इदानीं तीव्राभिर्दहन इव भाभिः परिगतो  ममाश्चर्यं सूर्यः किमु सखि रजन्यामुदयते ।  
म्स्स्_५९६५-२ अयं मुग्धे चन्द्रः किमिति मयि तापं प्रकटयत्य्  अनाथानां बाले किमिह विपरीतं न भवति ॥  
म्स्स्_५९६६-१ इदानीं तु मया ज्ञातं त्यागान् नास्ति परं सुखम् ।  
म्स्स्_५९६६-२ नास्ति विद्यासमं चक्षुर् नास्ति चक्षुःसमं बलम् ॥  
म्स्स्_५९६७-१ इदानीं प्लक्षाणां जठरदलविश्लेषचतुरः  शिखानामाबन्धः स्फुरति शुकचञ्चूपुटनिभः ।  
म्स्स्_५९६७-२ ततः स्त्रीणां हन्त क्षममधरकान्तिं कलयितुं  समन्तान् निर्याति स्फुटसुभगरागं किसलयम् ॥  
म्स्स्_५९६८-१ इदानीं वंशीनां शबरमिथुनोच्छृङ्खलरहः-  क्रियासख्येनालं गिरिवनसरिद्ग्रामसुहृदाम् ।  
म्स्स्_५९६८-२ स्फुरल्लोमश्यामच्छगलशिशुकर्णप्रतिसम-  च्छदाग्राभिस् त्वग्भिर्वलयितकरीरास् तटभुवः ॥  
म्स्स्_५९६९-१ इदानीं सन्तु काव्यानि बहूनि जगतीतले ।  
म्स्स्_५९६९-२ यदादर्शमयं काव्यम् आद्यं तत् तु तदेव हा ॥  
म्स्स्_५९७०-१ इदानीमङ्गमक्षालि रचितं चानुलेपनम् ।  
म्स्स्_५९७०-२ इदानीमेव ते कृष्ण धूलीधूसरितं वपुः ॥  
म्स्स्_५९७१-१ इदानीमर्घन्ति प्रथमकलमच्छेदमुदिता  नवाग्रान्नस्थालीपरिमलमुचो हालिकगृहाः ।  
म्स्स्_५९७१-२ उदञ्चद्दोर्वल्लीरणितवलयाभिर्युवतिभिर्  गृहीतप्रोत्क्षिप्तभ्रमितमसृणोद्गीर्णमुशलाः ॥  
म्स्स्_५९७२-१ इनः स एव सेव्यो यः स्वालोकेन सुधामुचा ।  
म्स्स्_५९७२-२ द्विजेन्द्रमण्डलं क्षीणं समग्रयति सम्पदा ॥  
म्स्स्_५९७३-१ इन्दिन्दिरैर्निर्भरगर्भमीषद्-  उन्मेषवच्चम्पकपुष्पमासीत् ।  
म्स्स्_५९७३-२ हिरण्मयं शासनलेखहेतोः  सज्जं मषीभाण्डमिव स्मरस्य ॥  
म्स्स्_५९७४-१ इन्दिन्दिरो मरन्दे  विमुखो यदि किं नु मधुनि माहात्म्यम् ।  
म्स्स्_५९७४-२ रसिको वाञ्छति नो चेत्  रागाधरबिम्बमस्य को भूमा (?) ॥  
म्स्स्_५९७५-१ इन्दीवरं लोचनयोस् तुलायै  निर्माय यत्नेन विधिः कदाचित् ।  
म्स्स्_५९७५-२ अतुल्यतां वीक्ष्य ततो रजांसि  निक्षिप्य चिक्षेप स पङ्कमध्ये ॥  
म्स्स्_५९७६-१ इन्दीवरदलश्यामम् इन्दिरानन्दकन्दलम् ।  
म्स्स्_५९७६-२ वन्दारुजनमन्दारं वन्देऽहं यदुनन्दनम् ॥  
म्स्स्_५९७७-१ इन्दीवरश्यामतनुर्नृपोऽसौ  त्वं रोचनागौरशरीरयष्टिः ।  
म्स्स्_५९७७-२ अन्योन्यशोभापरिवृद्धये वां  योगस् तडित्तोयदयोरिवास्तु ॥  
म्स्स्_५९७८-१ इन्दीवरस्यान्तरमेतदस्या  नेत्रोत्पलस्यापि यतो हिमांशोः ।  
म्स्स्_५९७८-२ त्विषोऽपि नैकं सहते मुखाख्यम्  आक्रम्य तस्थावपरं शशाङ्कम् ॥  
म्स्स्_५९७९-१ इन्दीवराक्षि तव तीव्रकटाक्षबाण-  पातव्रणे द्वितयमौषधमेव मन्ये ।  
म्स्स्_५९७९-२ एकं तवाधरसुधारसपानमन्यद्  उत्तुङ्गपीनकुचकुङ्कुमपङ्कलेपः ॥  
म्स्स्_५९८०-१ इन्दीवराक्ष्याः स्फुटविद्रुमोष्ठ्याः  सङ्केतमुद्दिश्य वने चरन्त्याः ।  
म्स्स्_५९८०-२ चौरैः समस्ताभरणानि हृत्वा  नासामणिर्नोऽपहृतः किमेतत् ॥  
म्स्स्_५९८१-१ इन्दीवरेण नयनं मुखमम्बुजेन  कुन्देन दन्तमधरं नवपल्लवेन ।  
म्स्स्_५९८१-२ अङ्गानि चम्पकदलैः स विधाय वेधाः  कान्ते कथं घटितवानुपलेन चेतः ॥  
म्स्स्_५९८२-१ इन्दीवरोदरसहोदरमेदुरश्रीर्  वासो द्रवत्कनकवृन्दनिभं दधानः ।  
म्स्स्_५९८२-२ आमुक्तमौक्तिकमनोहरहारवक्षाः  कोऽयं युवा जगदनङ्गमयं करोति ॥  
म्स्स्_५९८३-१ इन्दुं कैरविणीव कोकपटलीवाम्भोजिनीवल्लभं  मेघं चातकमण्डलीव मधुपश्रेणीव पुष्पव्रजम् ।  
म्स्स्_५९८३-२ माकन्दं पिकसुन्दरीव रमणीवात्मेश्वरं प्रोषितं  चेतोवृत्तिरियं सदा नृपवर त्वां द्रष्टुमुत्कण्ठते ॥  
म्स्स्_५९८४-१ इन्दुं तण्डुलखण्डमण्डलरुचिं नित्योदितं जातुचिद्  दर्शे मेघघरट्टघट्टनगलद्देहं विधत्ते विधिः ।  
म्स्स्_५९८४-२ नूनं लोकहितेच्छया किरति यत् सन्तर्पणं सर्वतः  शुभ्रादभ्रविशिष्टपिष्टरुचिरम्भूमौ तुषारं दिवः ॥  
म्स्स्_५९८५-१ इन्दुं निन्दति चक्रवाकयुगलं भासां निधिं कौशिकः  स्वादुक्षीरमरोचकी सुकृतिनं पापी जडः पण्डितम् ।  
म्स्स्_५९८५-२ त्यक्तं सर्वजनैः खलः कटुवचा ग्राम्यः पुमान् नागरं  कः पैतामहगोलकेऽत्र निखिलैः सम्मानितो वर्तते ॥  
म्स्स्_५९८६-१ इन्दुं निन्दति चन्दनं न सहते मल्लीस्रजं नेक्षते  हारं द्वेष्टि सिताब्जमुज्झति बिसस्तोमं निगृह्णाति च ।  
म्स्स्_५९८६-२ श्रीभूपाल महीधरेषु विपिनेष्वम्भोधितीरेषु च  त्वत्कीर्तिस् त्वदरिप्रिया च विलसत्युच्चैः स्फुरत्पाण्डिमा ॥  
म्स्स्_५९८७-१ इन्दुं निन्दति चन्दनं न सहते विद्वेष्टि पङ्केरुहं  हारं भारमवैति नैव कुरुते कर्पूरपूरे मनः ।  
म्स्स्_५९८७-२ स्वर्गङ्गामवगाहते हिमगिरिं गाढं समालिङ्गते  यत्कीर्तिर्विरहातुरेव न मनागेकत्र विश्राम्यति ॥  
म्स्स्_५९८८-१ इन्दुं निन्दति तस्करो गृहपतिं जारो सुशीलं खलः  साध्वीमप्यसती कुलीनमकुलो जह्याज् जरन्तं युवा ।  
म्स्स्_५९८८-२ विद्यावन्तमनक्षरो धनपतिं नीचश् च रूपोज्ज्वलं  वैरूप्येण हतः प्रबुद्धमबुधोत्कृष्टं निकृष्टो जनः ॥  
म्स्स्_५९८९-१ इन्दुं निन्दति पद्मखण्डकदलीतल्पं न वा मन्यते  कर्पूरं किरति प्रयाति न रतिं प्रालेयधारागृहे ।  
म्स्स्_५९८९-२ किं वान्यत् तव विप्रयोगशिखिना सा दह्यमाना मुहुस्  त्वामन्तर्हृदयस्थितं दवभयान् नेत्राम्बुभिः सिञ्चति ॥  
म्स्स्_५९९०-१ इन्दुं निन्दतु नाम वाथ नलिनीं निन्दन्तु चक्राह्वया  नैवानेन सुधाकरस्य सुषमाहानिर्न वा दुर्यशः ।  
म्स्स्_५९९०-२ एतेनैव कृतार्थतास्य जनता यन्मोदमालम्बते  यज्ज्योत्स्नासु चिरं चकोरपरिषच् चञ्चूपुटं न्यस्यति ॥  
म्स्स्_५९९१-१ इन्दुं मुखाद् बहुतृणं तव यद् गृणन्ति  नैनं मृगस् त्यजति तन् मृगतृष्णयैव ।  
म्स्स्_५९९१-२ अत्येति मोहमहिमा न हिमांशुबिम्ब-  लक्ष्मीविडम्बिमुखि वित्तिषु पाशवीषु ॥  
म्स्स्_५९९२-१ इन्दुं वेत्ति दिवाकरं मलयजं दावानलं मन्यते  जानात्यम्बुजमुल्मुकं कलयति प्रालेयतल्पं चिताम् ।  
म्स्स्_५९९२-२ हाराङ्गारकदर्थितेन मनसा सृष्टिं समस्तामिमां  सम्प्रत्यग्निमयी न वेत्ति सुभगा त्यक्ता वराकी त्वया ॥  
म्स्स्_५९९३-१ इन्दुः किं क्व कलङ्कः  सरसिजमेतत् किमम्बु कुत्र गतम् ।  
म्स्स्_५९९३-२ ललितसविलासवचनैर्  मुखमिति हरिणाक्षि निश्चितं परतः ॥  
म्स्स्_५९९४-१ इन्दुः प्रयास्यति विनङ्क्ष्यति तारकश्रीः  स्थास्यन्ति लीढतिमिरा न मणिप्रदीपाः ।  
म्स्स्_५९९४-२ अन्धं समग्रमपि कीटमणे भविष्यत्य्  उन्मेषमेष्यति भवानपि दुरमेतत् ॥  
म्स्स्_५९९५-१ इन्दुप्रभारसविदं विहगं विहाय  कीरानने स्फुरसि भारति का रतिस् ते ।  
म्स्स्_५९९५-२ आद्यं यदि श्रयसि जल्पतु कौमुदीनां  गोविन्दराजवचसां च विशेषमेषः ॥  
म्स्स्_५९९६-१ इन्दुबिम्बादिवोत्कीर्णं पद्मगर्भादिवोद्धृतम् ।  
म्स्स्_५९९६-२ वदनं तव तन्वङ्गि विमृशद्भिर्विभाव्यते ॥  
म्स्स्_५९९६अ-१ इन्दुभास्करयोर्यत्र नभःसञ्चारखिन्नयोः ।  
म्स्स्_५९९६अ-२ पताकाः पवनाधूताः भजन्ते तालवृन्तताम् ॥  
म्स्स्_५९९७-१ इन्दुमिन्दुमुखि लोकय लोकं  भानुभानुभिरमुं परितप्तम् ।  
म्स्स्_५९९७-२ वीजितुं रजनिहस्तगृहीतं  तालवृन्तमिव नालविहीनम् ॥  
म्स्स्_५९९८-१ इन्दुमिन्द्रदिगसूत सरस्वान्  उत्तरङ्गभुजराजिरनृत्यत् ।  
म्स्स्_५९९८-२ उज्जहर्ष झषकेतुरवापुः  षट्पदाः कुमुदबन्धनमोक्षम् ॥  
म्स्स्_५९९९-१ इन्दुमुखी कुमुदाक्षी  रम्भोरू कमलचारुकरचरणा ।  
म्स्स्_५९९९-२ अमृतद्रवलावण्या  हृदयगता देवि किं दहसि ॥  
म्स्स्_६०००-१ इन्दुरिन्दुरिति किं दुराशया  बिन्दुरेष पयसो विलोक्यते ।  
म्स्स्_६०००-२ नन्विदं विजयते मृगीदृशः  श्यामकोमलकपोलमाननम् ॥  
म्स्स्_६००१-१ इन्दुर्मूर्ध्नि शिवस्य शैलदुहितुर्वक्रो नखाङ्कः स्तने  देयाद् वोऽभ्युदयं द्वयं तदुपमामालम्बमानं मिथः ।  
म्स्स्_६००१-२ सम्वादः प्रणवेन यस्य दलता कायैकतायां तयोर्  ऊर्ध्वद्वारविचिन्तितेन च हृदि ध्यातस्वरूपेण च ॥  
म्स्स्_६००२-१ इन्दुर्यत्र न निन्द्यते न मधुरं दूतीवचः श्रूयते  नालापा निपतन्ति बाष्पकलुषा नोपैति कार्श्यं तनुः ।  
म्स्स्_६००२-२ स्वाधीनामनुकूलिनीं स्वगृहिणीमालिङ्ग्य यत् सुप्यते  तत् किं प्रेम गृहाश्रमव्रतमिदं कष्टं समाचर्यते ॥  
म्स्स्_६००३-१ इन्दुर्यद्युदयाद्रिमूर्ध्नि न भवत्यद्यापि तन् मा स्म भून्  नासीरेऽपि तमःसमुच्चयममूरुन्मूलयन्ति त्विषः ।  
म्स्स्_६००३-२ अप्यक्ष्णोर्मुदमुद्गिरन्ति कुमुदैरामोदयन्ते दिशः  सम्प्रत्यूर्ध्वमसौ तु लाञ्छनमभिव्यङ्क्तुं प्रकाशिष्यते ॥  
म्स्स्_६००४-१ इन्दुर्लिप्त इवाञ्जनेन जडिता दृष्टिर्मृगीणामिव  प्रम्लानारुणिमेव विद्रुमदलं श्यामेव हेमप्रभा ।  
म्स्स्_६००४-२ कार्कश्यं कलया च कोकिलवधूकण्ठेष्विव प्रस्तुतं  सुन्दर्याः पुरतश्च हन्त शिखिनां बर्हाः सगर्हा इव ॥  
म्स्स्_६००५-१ इन्दुव्रतसहस्रं तु चरेद् यः कायशोधनम् ।  
म्स्स्_६००५-२ पिबेद् यश् चापि गङ्गाम्भः समौ स्यातां न वा समौ ॥  
म्स्स्_६००६-१ इन्दुस् त्वद्यशसा जितोऽवनिपते भासान्निधिस् तेजसा  कन्दर्पो वपुषा सुधाजलनिधिर्वाचो विलासेन च ।  
म्स्स्_६००६-२ तथ्यं ते जयशीलमेतदधुना त्वद्दानमद्दैन्ययोर्  मध्ये कं नु विजेष्यतीति विषये दोलायते मे मनः ॥  
म्स्स्_६००७-१ इन्दूदयश् चन्दनमिन्दुवक्त्रश्  चैत्रस् तथा यस्य महाय सम्पत् ।  
म्स्स्_६००७-२ वपुश् च शृङ्गारमयं स मन्ये  सन्तापकस् त्वं हरवह्नियोगात् ॥  
म्स्स्_६००८-१ इन्दोः कलाकलापेन पङ्क्तिक्रमनिवेशिना ।  
म्स्स्_६००८-२ सर्वदुःखापनोदाय बालकानां कृता भुजाः ॥  
म्स्स्_६००९-१ इन्दोः कान्तिं जडतरकरान् मत्तनागाद् गतिं वा  त्रस्तान् नेत्रे हरसि हरिणात् तत्र किं नाम चित्रम् ।  
म्स्स्_६००९-२ एतच् चित्रं पुनरिह जगज्जैत्रकन्दर्पचाप-  श्रीसर्वस्वं यदपहरसि प्रेयसि भ्रूविलासैः ॥  
म्स्स्_६०१०-१ इन्दोः किं द्रुहिणस्य वा सुरपतेः किं वा कृतान्तस्य वा  किं भूतेश दिशास्थि भूषणगणेश्वाकृष्य देयं मया ।  
म्स्स्_६०१०-२ इत्थं मण्डनमन्दिरोदरचरव्याहारतो भीकरात्  भीता यस्य सुराः प्रसाधनविधौ पायात् स वः शङ्करः ॥  
म्स्स्_६०११-१ इन्दोः सङ्क्षयरक्षिणाक्षतसुधा किं वेधसा निर्मिता  किं धैर्यापहरा हरस्य विहिता कामेन कान्ता तनुः ।  
म्स्स्_६०११-२ किं तारुण्यवसन्तकान्तिललिता शृङ्गारसिक्ता लता  किं लावण्यतरङ्गिणी पुनरियं जन्मान्तराप्ता रतिः ॥  
म्स्स्_६०१२-१ इन्दोरगतयः पद्मे सूर्यस्य कुमुदेंऽशवः ।  
म्स्स्_६०१२-२ गुणास् तस्य विपक्षेऽपि गुणिनो लेभिरेऽन्तरम् ॥  
म्स्स्_६०१३-१ इन्दोरस्य त्रियामायुवतिकुचतटीचन्दनस्थासकस्य  व्योमश्रीचामरस्य त्रिपुरहरजटावल्लरीकोरकस्य ।  
म्स्स्_६०१३-२ कन्दर्पक्षोणिपालस्फटिकमणिगृहस्यैतदाख ण्डलाशा-  नासामुक्ताफलस्य स्थगयति जगतीं कोऽपि भासां विलासः ॥  
म्स्स्_६०१४-१ इन्दोरिवास्य पुरतो  यद् विमुखी सापवारणा भ्रमसि ।  
म्स्स्_६०१४-२ तत् कथय किं नु दुरितं  सखि त्वया छाययेव कृतम् ॥  
म्स्स्_६०१५-१ इन्दोरेककलाया  रुद्रेणोद्धृत्य मूर्धनि धृतायाः ।  
म्स्स्_६०१५-२ स्थानमिव तुच्छमेतत्  कलङ्करूपेण परिणमति ॥  
म्स्स्_६०१६-१ इन्दोर्लक्ष्म त्रिपुरजयिनः कण्ठमूलं मुरारिर्  दिङ्नागानां मदजलमसीभाञ्जि गण्डस्थलानि ।  
म्स्स्_६०१६-२ अद्याप्युर्वीवलयतिलक श्यामलिम्नावलिप्तान्य्  आभासन्ते वद धवलितं किं यशोभिस् त्वदीयैः ॥  
म्स्स्_६०१७-१ इन्दोश् चन्दनबिन्दुनैव दशनच्छायं तदीयं मुखं  चक्रं लोचनभल्लमार्जनविधौ शाणस्य तत् कुण्डलम् ।  
म्स्स्_६०१७अ-२ भिन्नानां कुचकन्दरा स्मितसुधाकुल्येव मुक्तावली  पादाब्जे ध्वनदिन्द्रनीलवलयं रोलम्बमालैव सा ॥  
म्स्स्_६०१७अ-१ इन्दौ निन्द्या चकोरैरसमयति निशाजागरः पुण्डरीकैः  भृङ्गैः शीधुन्यसङ्गः शरदि समधिका ग्लानिरिन्दीवरैश्च ।  
म्स्स्_६०१७-२ भ्रूभङ्गे यस्य वैराकरयुवतिदृशामेकमेवोपमानं  पश्याम्यश्रान्तबाष्पप्रकरमयझरीगूड् हचाराश् चमर्यः ॥  
म्स्स्_६०१८-१ इन्द्रं द्व्यक्षधरं त्वमन्थमुदधिं पञ्चाननं पद्मजं  सिन्धुं स्वादुजलं शिवं सितगलं कामं च सद्विग्रहम् ।  
म्स्स्_६०१८-२ शैलान् पक्षधरांस् तथैव च हयांल् लक्ष्मीपतिं पिङ्गलं  दृष्टं सर्वमिदं क्वचिन् न रघुराड्दत्तं स्वयं हारितम् ॥  
म्स्स्_६०१९-१ इन्द्रं वै षण्ढमाहुर्मलिनमुडुपतिं माधवं गोपसूनुं  व्यासं मत्सीतनूजं गतरसमुदधिं पावकं सर्वभक्षम् ।  
म्स्स्_६०१९-२ वेश्यापुत्रं वसिष्ठं जनपदवचनैः पाण्डवाश् चान्यजाता  इत्थं सञ्चिन्त्य मह्यं कथय नरपते कस्य दोषा न सन्ति ॥  
म्स्स्_६०२०-१ इन्द्रः प्रक्षुब्धचित्तो दिशि दिशि सकलान् दिक्पतीन् सावधानान्  कुर्वन् वज्रास्त्रपाणिः सुरवरवलितां देवसेनां निगृह्य ।  
म्स्स्_६०२०-२ स्वर्गद्वारे यदीयोद्धतबलिनिहतप्रौढढक्कानिनादं  श्रुत्वातिष्ठत् प्रकम्पत्कुचकलशतटीकिन्नरीगीयमानः ॥  
म्स्स्_६०२१-१ इन्द्रः प्रधानं दिवि दैवतेषु  विप्रो मनुष्येषु नदीषु गङ्गा ।  
म्स्स्_६०२१-२ गावः पशुष्वेषु धनेषु धान्यं  सर्वत्र गात्रस्य शिरः प्रधानम् ॥  
म्स्स्_६०२१अ-१ इन्द्रगोपकपरम्परा भृशं  काननेषु शुशुभे विसर्पिणी ।  
म्स्स्_६०२१अ-२ प्रावृषः सरभसागमाच् च्युता  पद्मरागघटितेव कर्णिका ॥  
म्स्स्_६०२२-१ इन्द्रगोपैर्बभौ भूमिर् निचितैव प्रवासिनाम् ।  
म्स्स्_६०२२-२ अनङ्गबाणैर्हृद्भेदस्रुतलोहितबिन्दुभिः ॥  
म्स्स्_६०२३-१ इन्द्रजिच् चण्डवीर्योऽसि नाम्नैव बलवानसि ।  
म्स्स्_६०२३-२ धिक् धिक् प्रच्छन्नरूपेण युध्यसेऽस्मद्भयाकुलः ॥  
म्स्स्_६०२४-१ इन्द्रनीलशुकपक्षकोमला  शङ्खकुन्दकुमुदेन्दुसन्निभा ।  
म्स्स्_६०२४-२ तप्तकाञ्चनविकासिचम्पक-  स्पर्धिनी वसुमती प्रशस्यते ॥  
म्स्स्_६०२५-१ इन्द्रस् त्वं नृप सुन्दरी तव शची पुत्रो जयन्तोपमो  गेहं भाति च वैजयन्तसदृशं नागोऽभ्रमोर्वल्लभः ।  
म्स्स्_६०२५-२ इत्थं बोधकरैरसत्यवचनैः स्वैरं स्तुतः स्वं हरिं  वेत्ति प्रस्फुटविक्रमं स महिमा ज्ञेयो हरेर्मायिनः ॥  
म्स्स्_६०२६-१ इन्द्रस्य वज्रेण हतो वृत्रासुरमहायशाः ।  
म्स्स्_६०२६-२ मेदसा सर्वविच्छिन्नं तदर्थमुपलेपनम् ॥  
म्स्स्_६०२७-१ इन्द्रस्यार्कस्य वायोश् च यमस्य वरुणस्य च ।  
म्स्स्_६०२७-२ चन्द्रस्य च पृथिव्याश् च नृपः सप्तगुणो भवेत् ॥  
म्स्स्_६०२८-१ इन्द्रात् प्रभुत्वं ज्वलनात् प्रतापं  क्रोधो यमाद् वैश्रवणाच् च वित्तम् ।  
म्स्स्_६०२८-२ पराक्रमं रामजनार्दनाभ्याम्  आदाय राज्ञः क्रियते शरीरम् ॥  
म्स्स्_६०२९-१ इन्द्राद्या लोकपाला हरिविधुतपना नागविद्याधराद्या  द्वेष्याः सर्वेऽपि देवाः प्रिय तव वरदः कोऽस्ति वन्द्यो गरीयान् ।  
म्स्स्_६०२९-२ श्रुत्वा वाचं प्रियाया इति दशमुखतः प्राह वाक्यं दशास्यः  शूली शम्भुः पिनाकी शिवभवपशुपः शर्व ईशश् च भर्गः ॥  
म्स्स्_६०३०-१ इन्द्राद्यैः किं प्रदत्तं प्रदिशसि धवलं धाम धन्यं यदेभ्यो  मह्यं यन् नापि धत्से तृणघटितकुटीं किं मया तेऽपराद्धम् ।  
म्स्स्_६०३०-२ विश्वेभ्यो विश्वमातर्वितरसि यदि वा शर्म कर्मानुसारि  प्रोत्तुङ्गायाः कृपायास् तव तुहिनगिरेः पुत्रि कुत्रोपयोगः ॥  
म्स्स्_६०३१-१ इन्द्रानिलयमार्काणाम् अग्नेश् च वरुणस्य च ।  
म्स्स्_६०३१-२ चन्द्रवित्तेशयोश् चापि मात्रा निर्हृत्य शाश्वतीः ॥  
म्स्स्_६०३२-१ इन्द्राभ्यर्थनया पूर्वं भरताय चतुर्मुखः ।  
म्स्स्_६०३२-२ प्रमोदाय महेन्द्रस्य नाट्यं समुपदिष्टवान् ॥  
म्स्स्_६०३३-१ इन्द्राय वीक्षमाणस्  तन्मुखमास्वादयन्ननन्ताय ।  
म्स्स्_६०३३-२ स्पृहयामि चाद्य दयिताम्  आलिङ्गन् कार्तवीर्याय ॥  
म्स्स्_६०३४-१ इन्द्रियं विजितं येन तेनैव भुवनं जितम् ।  
म्स्स्_६०३४-२ यश् चेन्द्रियैः पराभूतः स सर्वत्र पराजितः ॥  
म्स्स्_६०३५-१ इन्द्रियस्येन्द्रियस्यार्थे रागद्वेषौ व्यवस्थितौ ।  
म्स्स्_६०३५-२ तयोर्न वशमागच्छेत् तौ ह्यस्य परिपन्थिनौ ॥  
म्स्स्_६०३६-१ इन्द्रियाणां जये योगं समातिष्ठेद् दिवानिशम् ।  
म्स्स्_६०३६-२ जितेन्द्रियो हि शक्नोति वशे स्थापयितुं प्रजाः ॥  
म्स्स्_६०३७-१ इन्द्रियाणां जये शूरो धर्मं चरति पण्डितः ।  
म्स्स्_६०३७-२ सत्यवादी भवेद् वक्ता दाता भवति वा न वा ॥  
म्स्स्_६०३८-१ इन्द्रियाणां तु सर्वेषां यद्येकं क्षरतीन्द्रियम् ।  
म्स्स्_६०३८-२ ततोऽस्य क्षरति प्रज्ञा दृतेः पादादिवोदकम् ॥  
म्स्स्_६०३९-१ इन्द्रियाणां निरोधेन रागद्वेषक्षयेण च ।  
म्स्स्_६०३९-२ अहिंसया च भूतानाम् अमृतत्वाय कल्पते ॥  
म्स्स्_६०४०-१ इन्द्रियाणां प्रसङ्गेन दोषमृच्छत्यसंशयम् ।  
म्स्स्_६०४०-२ सन्नियम्य तु तान्येव ततः सिद्धिं नियच्छति ॥  
म्स्स्_६०४१-१ इन्द्रियाणां प्रसङ्गेन धर्मस्यासेवनेन च ।  
म्स्स्_६०४१-२ पापान् संयान्ति संसारान् अविद्वांसो नराधमाः ॥  
म्स्स्_६०४२-१ इन्द्रियाणां प्रसृष्टानां हयानामिव वर्त्मसु ।  
म्स्स्_६०४२-२ धृतिं कुर्वीत सारथ्ये धृत्या तानि जयेद् ध्रुवम् ॥  
म्स्स्_६०४३-१ इन्द्रियाणां विचरतां विषयेष्वपहारिषु ।  
म्स्स्_६०४३-२ संयमे यत्नमातिष्ठेद् विद्वान् यन्तेव वाजिनाम् ॥  
म्स्स्_६०४४-१ इन्द्रियाणां हि चरतां यन् मनोऽनुविधीयते ।  
म्स्स्_६०४४-२ तदस्य हरति प्रज्ञां वायुर्नावमिवाम्भसि ॥  
म्स्स्_६०४५-१ इन्द्रियाणामधिष्ठात्री भूतानां चाखिलेषु या ।  
म्स्स्_६०४५-२ भूतेषु सततं तस्यै व्याप्त्यै देव्यै नमो नमः ॥  
म्स्स्_६०४६-१ इन्द्रियाणामनुत्सर्गो मृत्युना न विशिष्यते ।  
म्स्स्_६०४६-२ अत्यर्थं पुनरुत्सर्गः सादयेद् दैवतान्यपि ॥  
म्स्स्_६०४७-१ इन्द्रियाणि च संयम्य रागद्वेषविवर्जितः ।  
म्स्स्_६०४७-२ समदुःखसुखः शान्तः तत्त्वज्ञः साधुरुच्यते ॥  
म्स्स्_६०४८-१ इन्द्रियाणि पराण्याहुर् इन्द्रियेभ्यः परं मनः ।  
म्स्स्_६०४८-२ मनसस् तु परा बुद्धिर् यो बुद्धेः परतस् तु सः ॥  
म्स्स्_६०४९-१ इन्द्रियाणि पशून् कृत्वा वेदीं कृत्वा तपोमयीम् ।  
म्स्स्_६०४९-२ अहिंसामाहुतिं कृत्वा आत्मयज्ञं यजाम्यहम् ॥  
म्स्स्_६०५०-१ इन्द्रियाणि पुरा जित्वा जितं त्रिभुवनं त्वया ।  
म्स्स्_६०५०-२ स्मरद्भरिव तैद्वैरम् इन्द्रियैरेव निर्जितः ॥  
म्स्स्_६०५१-१ ॥। ॥। ॥। ॥। ॥। ॥। ।  
म्स्स्_६०५१-२ इन्द्रियाणि प्रमाथीनि हरन्त्यपि यतेर्मनः ॥  
म्स्स्_६०५२-१ इन्द्रियाणि मनः प्राणो ज्ञानमायुः सुखं धृतिः ।  
म्स्स्_६०५२-२ धारणा प्रेरणं दुःखम् इच्छाहङ्कार एव च ॥  
म्स्स्_६०५३-१ प्रयत्न आकृतिर्वर्णः स्वरद्वेषौ भवाभवौ ।  
म्स्स्_६०५३-२ तस्यैतदात्मजं सर्वम् अनादेरादिमिच्छतः ॥  
म्स्स्_६०५४-१ इन्द्रियाणि मनो बुद्धिर् अस्याधिष्ठानमुच्यते ।  
म्स्स्_६०५४-२ एतैर्विमोहयत्येष ज्ञानमावृत्य देहिनम् ॥  
म्स्स्_६०५५-१ इन्द्रियाणि महत् प्रेप्सुर् नियच्छेदर्थधर्मयोः ।  
म्स्स्_६०५५-२ इन्द्रियैर्नियतैर्बुद्धिर् वर्धतेऽग्निरिवेन्धनैः ॥  
म्स्स्_६०५६-१ इन्द्रियाणीन्द्रियार्थेभ्यः प्राणादीन् मन एव च ।  
म्स्स्_६०५६-२ निगृह्य समवायेन प्रत्याहारमुपक्रमेत् ॥  
म्स्स्_६०५७-१ इन्द्रियाण्यनुपक्लेश्य लभ्यं श्रेयो गृहाश्रमे ।  
म्स्स्_६०५७-२ अतस्तुर्याश्रमं प्राहुर् अबाधन्यायबाधितम् ॥  
म्स्स्_६०५८-१ इन्द्रियाण्यन्तरङ्गाणि पातयन्ति यथा जनान् ।  
म्स्स्_६०५८-२ अभ्यन्तरास् तथा राष्ट्रे भृत्याः स्वार्थपरायणाः ॥  
म्स्स्_६०५९-१ इन्द्रियाण्येव तत् सर्वं यत् स्वर्गनरकावुभौ ।  
म्स्स्_६०५९-२ निगृहीतविसृष्टानि स्वर्गाय नरकाय च ॥  
म्स्स्_६०६०-१ इन्द्रियार्थेषु सर्वेषु न प्रसज्येत कामतः ।  
म्स्स्_६०६०-२ अतिप्रसक्तिं चैतेषां मनसा सन्निवर्तयेत् ॥  
म्स्स्_६०६१-१ इन्द्रियैरिन्द्रचन्द्राद्या ह्रेपिता यैः सुरा अपि ।  
म्स्स्_६०६१-२ अपरिम्लानमानत्वं तैर्मर्त्यस्याथवा कथम् ॥  
म्स्स्_६०६२-१ इन्द्रियैरिन्द्रियार्थेषु वर्तमानैरनिग्रहैः ।  
म्स्स्_६०६२-२ तैरयं ताप्यते लोको नक्षत्राणि ग्रहैरिव ॥  
म्स्स्_६०६३-१ इन्द्रो निन्दति वाहमाह दिनकृत्त्वर्व्वाचमेवार्वतश्  चञ्चूर्न्यञ्चति किं न पन्नगरिपोरन्तस्त्रपोद्रेकतः ।  
म्स्स्_६०६३-२ वातः खञ्जति पङ्गुपुञ्जति मनोराजिर्ब्भवद्वाजिषु  द्बेषादाजिषु वैरिणामभिमुखं धावत्सु यावत् सुखम् ॥  
म्स्स्_६०६४-१ इन्द्रो यच्छतमन्युरस्ति दहनो यत् पावकोऽप्यन्तकः  कीनाशो धनदो विमाननिरतः पाशी जलानां पतिः ।  
म्स्स्_६०६४-२ ईशः कामहरश् चलो यदनिलो यन्नैरृतो राक्षसस्  तन् नान्योऽवनिलोकपाल भवतः कश्चित् समः स्याद् गुणैः ॥  
म्स्स्_६०६५-१ इन्द्रो यमोऽसि वरुणोऽसि हुताशनोऽसि  ब्रह्मा हरो हरिरसीत्यसकृद् यदुक्तिः ।  
म्स्स्_६०६५-२ भूपालमौलिमणिरञ्जितपादपीठ  तस्यानृतस्य फलमिन्धनमुद्वहामि ॥  
म्स्स्_६०६६-१ इभकुम्भतुङ्गकठिनेतरेतर-  स्तनभारदूरविनिवारितोदराः ।  
म्स्स्_६०६६-२ परिफुल्लगण्डफलकाः परस्परं  परिरेभिरे कुकुरकौरवस्त्रियः ॥  
म्स्स्_६०६७-१ इभ्या यदि नृपद्वारे सम्मन्यन्ते किमद्भुतम् ।  
म्स्स्_६०६७-२ इदानीं विबुधद्वारे तेषामेव पुरस्क्रिया ॥  
म्स्स्_६०६८-१ इमं कनकवर्णाभं भूषणैः समलङ्कृतम् ।  
म्स्स्_६०६८-२ गृध्रवाक्यात् कथं पुत्रं त्यजध्वं पितृपिण्डदम् ॥  
म्स्स्_६०६९-१ इमं तिलसुमायितं युवतिनासिकासम्पुटं  विभाव्य सुमनोजनो मनसि मोदमापद्यते ।  
म्स्स्_६०६९-२ सखे भुजगमुत्फणं सविषफूत्कृताहङ्कृतं  विभावय न तत्स्पृहां कुरु जहीहि तद्दृश्यताम् ॥  
म्स्स्_६०७०-१ इमं परित्यज्य परं रणादरिः  स्वमेव भग्नः शरणं बुधाविशत् ।  
म्स्स्_६०७०-२ न वेत्ति यत् त्रातुमितः कृतस्मयो  न दुर्गया शैलभुवापि शक्यते ॥  
म्स्स्_६०७१-१ इमं लोकं मातृभक्त्या पितृभक्त्या तु मध्यमम् ।  
म्स्स्_६०७१-२ गुरुशुश्रूषया त्वेव ब्रह्मलोकं समश्नुते ॥  
म्स्स्_६०७२-१ इमां च विन्द्यादनुरक्तचेष्टां  प्रियाणि वक्ति स्वधनं ददाति ।  
म्स्स्_६०७२-२ विलोक्य संहृष्यति वीतरोषा  प्रमार्ष्टि दोषान् गुणकीर्तनेन ॥  
म्स्स्_६०७३-१ इमां परीप्सुर्दुर्जाते पराभिभवकातराम् ।  
म्स्स्_६०७३-२ भर्तृप्रियः प्रियैर्भर्तुर् आनृण्यमसुभिर्गतः ॥  
म्स्स्_६०७४-१ इमां विधातुं भुजवल्लिमुज्ज्वलां  गृहीतसारं विधिना नतभ्रुवः ।  
म्स्स्_६०७४-२ कठोरभावप्रियमेव केवलं  मृणालमन्तस्तरलं कुतोऽन्यथा ॥  
म्स्स्_६०७५-१ इमां सागरपर्यन्तां हिमवद्विन्ध्यकुण्डलाम् ।  
म्स्स्_६०७५-२ महीमेकातपत्राङ्कां राजसिंहः प्रशास्तु नः ॥  
म्स्स्_६०७६-१ इमानि प्रायशस् तानि वेश्यास्वेवं प्रदापयेत् ।  
म्स्स्_६०७६-२ सा मुञ्चत्यचिरात् सर्वम् उपभोगं तदात्मनः ॥  
म्स्स्_६०७७-१ इमा यदि भवन्ति नो गलितयौवना नीरुचस्  तदा कमललोचनास् तरुणमानिनीर्मा मुचत् ।  
म्स्स्_६०७७-२ विलासमदविभ्रमान् भ्रमति लुण्ठयत्री जरा  यतो भुवि वधुस् ततो भवति निःस्पृहस् तन्मुखे ॥  
म्स्स्_६०७८-१ इमा रूपस्थानस्वजनतनयद्रव्यवनिता-  सुतालक्ष्मीकीर्तिद्युतिरतिमतिप्रीतिधृतयः ।  
म्स्स्_६०७८-२ मदान्धस्त्रीनेत्रप्रकृतिचपलाः सर्वभविनाम्  अहो कष्टं मर्त्यस् तदपि विषयान् सेवितुमनाः ॥  
म्स्स्_६०७९-१ इमास्ताः कस्तूरीप्रखरखुरटङ्कक्षततटास्  तटिन्योऽरण्यानीमनु कमलिनीच्छन्नसलिलाः ।  
म्स्स्_६०७९-२ जले यासां हंसा बिसकिसलयग्रासरसिकाः  सलीलं लीयन्ते युवतिगतिविद्यैकगुरवः ॥  
म्स्स्_६०८०-१ इमास्ता विन्ध्याद्रेः शुकहरितवंशीवनघना  भुवः क्रीडालोलद्विरददशनाभुग्नतरवः ।  
म्स्स्_६०८०-२ लताकुञ्जे यासामुपनदि रतक्लान्तशबरी-  कपोलस्वेदाम्भःकणचयनुदो वान्ति मरुतः ॥  
म्स्स्_६०८१-१ इमा हिन्दोलासु भ्रमितमहसः कुङ्कुमरुचा  त्रपारूपाकारास् तरलतरहाराश् चलदृशः ।  
म्स्स्_६०८१-२ उदञ्चत्काञ्चीनां बहलतरघोषैर्मनसिज-  त्रिलोकीसम्राजो दधति जयघण्टालिनिनदम् ॥  
म्स्स्_६०८२-१ इमे तारुण्यश्रीनवपरिमलाः प्रौढसुरत-  प्रतापप्रारम्भाः स्मरविजयदानप्रतिभुवः ।  
म्स्स्_६०८२-२ चिरं चेतश्चौरा अभिनवविकारैकगुरवो  विलासव्यापाराः किमपि विजयन्ते मृगदृशाम् ॥  
म्स्स्_६०८३-१ इमे पद्मे नाम्भः पुलिनतटमेतन् न तटिनी  खमेतन् न व्याप्तिः स्तबकयुगमेतन् न लतिका ।  
म्स्स्_६०८३-२ प्रवालोऽयं नाब्धिः शिशिरकिरणोऽयं न रजनी  घनोऽयं न प्रावृट् शिव शिव विधेः शिल्परचना ॥  
म्स्स्_६०८४-१ इमे मम धनाङ्गजस्वजनवल्लभादेहजा-  सुहृज्जनकमातुलप्रभृतयो भृशं वल्लभाः ।  
म्स्स्_६०८४-२ मुधेति हतचेतनो भववने चिरं खिद्यते  यतो भवति कस्य को जगति वालुकामुष्टिवत् ॥  
म्स्स्_६०८५-१ इमे हि दैन्येन निमीलितेक्षणा  मुहुः स्खलन्तो विवशास् तुरङ्गमाः ।  
म्स्स्_६०८५-२ गजाश् च सप्तच्छददानगन्धिनो  निवेदयन्तीव रणे निवर्तनम् ॥  
म्स्स्_६०८६-१ इमौ रम्भास्तम्भौ द्विरदपतिकुम्भद्वयमिदं  तदेतल् लीलाब्जं शरदमृतरश्मिः स्फुटमयम् ।  
म्स्स्_६०८६-२ किमङ्गे तन्वङ्ग्याः कलयति जगत् कान्तमधिकं  यदेतस्यां शश्वत् परवशमिवोन्मत्तमिव च ॥  
म्स्स्_६०८७-१ इयं कलाविलासिनी कलावती समीपगा  धृतारविन्दलोचना मनोजशोकमोचना ।  
म्स्स्_६०८७-२ नवीननीरदच्छटासमानकेशभूषिता  न कस्यचिज् जनस्य चित्तवृत्तितापखण्डिता ॥  
म्स्स्_६०८८-१ इयं कियच्चारुकुचेति पश्यते  पयःप्रदाया हृदयं समावृतम् ।  
म्स्स्_६०८८-२ ध्रुवं मनोज्ञा व्यतरद्यदुत्तरं  मिषेण भृङ्गारधृतेः करद्वयी ॥  
म्स्स्_६०८९-१ इयं गेहे लक्ष्मीरियममृतवर्तिर्नयनयोर्  असावस्याः स्पर्शो वपुषि बहुलश् चन्दनरसः ।  
म्स्स्_६०८९-२ अयं बाहुः कण्ठे शिशिरमसृणो मौक्तिकसरः  किमस्या न प्रेयो यदि परमसह्यस्तु विरहः ॥  
म्स्स्_६०९०-१ इयं गौरुद्दामा तव निबिडबन्धापि हि कथं  न वैदर्भादन्यत् स्पृशति सुलभत्वेऽपि हि कथम् ।  
म्स्स्_६०९०-२ अवन्ध्या च ख्याता भुवि कथमगम्या कविवृषैः  कथं वा पीयूषं स्रवति बहु दुग्धापि बहुभिः ॥  
म्स्स्_६०९१-१ इयं गौरेका नः क्वचिदपि न संयोजनविधाव्  अमुष्याः पश्यामो रसभरमुचं काञ्चिदपराम् ।  
म्स्स्_६०९१-२ गले बद्धा दध्मो यदि न धृतिरुद्दामविधृतौ  भयं गोचोरेभ्यस् तदिह क उपायः प्रभवतु ॥  
म्स्स्_६०९२-१ इयं घटी मत्तगजेन्द्रगामिनी-  विचित्रसिंहासनसंस्थिता सदा ।  
म्स्स्_६०९२-२ अनेकरामाजनलालिता परं  विधेर्वशात् सैव सती प्रजार्थिनी ॥  
म्स्स्_६०९३-१ इयं चिद्रूपापि प्रकटजडरूपा भगवती  यदीयाम्भोबिन्दुर्वितरति हि शम्भोरपि पदम् ।  
म्स्स्_६०९३-२ पुनाना धुन्वाना निखिलमपि नानाविधमघं  जगत् कृत्स्नं पायादनुदिनमपायात् सुरधुनी ॥  
म्स्स्_६०९४-१ इयं तावल् लीला यदधिरुरुहे वृद्धवृषभो  यदुन्नेहे रुण्डं यदिह चितिभस्मापि लिलिपे ।  
म्स्स्_६०९४-२ अयं को व्यापारो यदतिलकि भाले हुतवहो  यदग्रैवि व्यालो यदकवलि हालाहलमपि ॥  
म्स्स्_६०९५-१ इयं ते जननी प्राप्ता त्वदालोकनतत्परा ।  
म्स्स्_६०९५-२ स्नेहप्रस्नवनिर्भिन्नम् उद्वहन्ती स्तनद्वयम् ॥  
म्स्स्_६०९६-१ इयं त्रियामा शतयामधारिणी  सुधाकरादग्निरुदेति सर्वतः ।  
म्स्स्_६०९६-२ तनोति तापं मृदुचन्दनानिलो  विधौ विरुद्धे हि विपत् पदे पदे ॥  
म्स्स्_६०९७-१ इयं त्वभिन्नमर्यादैः स्वनुशिष्टैः कृतात्मभिः ।  
म्स्स्_६०९७-२ सर्वंसहैरुपायज्ञैर् अमूढैरेव धार्यते ॥  
म्स्स्_६०९८-१ इयं धत्ते धीरे मलयजसमीरे न च मुदं  न पद्मानां वृन्दे ललितमकरन्देऽपि रमते ।  
म्स्स्_६०९८-२ न वा सा सानन्दा भवति नवकुन्दावलिकुले  तदेतस्या बाधाहरमपि समाधानमिह किम् ॥  
म्स्स्_६०९९-१ इयं पल्ली भिल्लैरनुचितसमारम्भरसिकैः  समन्तादाकीर्णा विषविषमबाणप्रणयिभिः ।  
म्स्स्_६०९९-२ तरोरस्य स्कन्धे गमय समयं कीर निभृतं  न वाणी कल्याणी तदिह मुखमुद्रैव शरणम् ॥  
म्स्स्_६१००-१ इयं प्रीतिर्वल्लीहृदयभुवि दैवात् समुदिता  तथा यत्नाद् रक्ष्या प्रकृतिमृदुलापायबहुला ।  
म्स्स्_६१००-२ यथा नैनां स्फीतां पिशुनजनदुर्वाक्यदहनो  दहत्यन्तः शोषं व्रजति न पुनः सौहृदनिधेः ॥  
म्स्स्_६१०१-१ इयं बाला नवोद्वाहा सत्यं श्रुत्वा व्यथां व्रजेत् ।  
म्स्स्_६१०१-२ कामं धीरस्वभावेयं स्त्रीस्वभावस् तु कातरः ॥  
म्स्स्_६१०२-१ इयं बाला मां प्रत्यनवरतमिन्दीवरदल-  प्रभाचौरं चक्षुः क्षिपति किमभिप्रेतमनया ।  
म्स्स्_६१०२-२ गतो मोहोऽस्माकं स्मरसमरबाणव्यतिकर-  ज्वरज्वाला शान्ता तदपि न वराकी विरमति ॥  
म्स्स्_६१०३-१ इयं बाला वल्ली मृदुकिसलयं तापविलयं  घनच्छायं शालं नवमतिविशालं परिगता ।  
म्स्स्_६१०३-२ परन्त्वस्याभ्यन्तर्गरललवभस्मीकृतवनं  भुजङ्गं प्रोत्तुङ्गं कथमिव वराकी कलयतु ॥  
म्स्स्_६१०४-१ इयं भुजगिनीश्रिता लसदनेकपुष्पान्विता  द्विरेफततिसेविता प्रमदखञ्जनालङ्कृता ।  
म्स्स्_६१०४-२ फलद्वयभरानता विलसिता नवैः पल्लवैर्  विलोचनपथं गता भवति कापि हैमी लता ॥  
म्स्स्_६१०५-१ इयं मयि प्रोषित एव सङ्गता  हिमत्विषाभूत् कृतमण्डना सती ।  
म्स्स्_६१०५-२ इतीर्ष्ययेव द्रुतमच्छिनद् रुषा  विचित्रताराभरणानि भास्करः ॥  
म्स्स्_६१०६-१ इयं महेन्द्रप्रभृतीनधिश्रियश्  चतुर्दिगीशानवमत्य मानिनी ।  
म्स्स्_६१०६-२ अरूपहार्यं मदनस्य निग्रहात्  पिनाकपाणिं पतिमाप्तुमिच्छति ॥  
म्स्स्_६१०७-१ इयं मुखाम्भोरुहसन्निधाने  विलम्बिधम्मिल्लततिच्छलेन ।  
म्स्स्_६१०७-२ समागतां सादरमेव बाला  द्विरेफमालामुत वा दधाति ॥  
म्स्स्_६१०८-१ इयं यशांसि द्विषतः सुधारुचः  किमङ्कमेतद् द्विषतः किमाननम् ।  
म्स्स्_६१०८-२ यशोभिरस्याखिललोकधाविभिर्  विभीषिता धावति तामसी मसी ॥  
म्स्स्_६१०९-१ इयं रङ्गप्रवेशेन कलानां चोपशिक्षया ।  
म्स्स्_६१०९-२ वञ्चनापण्डितत्वेन स्वरनैपुण्यमाश्रिता ॥  
म्स्स्_६११०-१ इयं विलासद्रुमदोहदश्रीर्  इयं सुधा यौवनदुग्धसिन्धोः ।  
म्स्स्_६११०-२ लावण्यमाणिक्यरुचिच्छटेयम्  इयं मनःकार्मणचूर्णमुष्टिः ॥  
म्स्स्_६१११-१ इयं व्याधायते बाला भ्रूरस्याः कार्मुकायते ।  
म्स्स्_६१११-२ कटाक्षाश् च शरायन्ते मनो मे हरिणायते ॥  
म्स्स्_६११२-१ इयं सम्ध्या दूरादहमुपगतो हन्त मलयात्  तदेकां त्वद्गेहे करुणवति नेष्यामि रजनीम् ।  
म्स्स्_६११२-२ समीरेणैवोक्ता नवकुसुमिता चूतलतिका  धुनाना मुर्द्धानं नहि नहि नहीत्येव कुरुते ॥  
म्स्स्_६११३-१ इयं सा कालिन्दी कुवलयदलस्निग्धमधुरा  मदान्धव्याकूजत्तरुणजलरङ्कुप्रणयिनी ।  
म्स्स्_६११३-२ पुरा यस्यास् तीरे सरभससतृष्णं मुरभिदो  गताः प्रायो गोपीनिधुवनविनोदेन दिवसाः ॥  
म्स्स्_६११४-१ इयं सा लोलाक्षी त्रिभुवनललामैकवसतिः  स चायं दुष्टात्मा स्वसुरपकृतं येन मम तत् ।  
म्स्स्_६११४-२ इतस् तीव्रः कामो गुरुरयमितः क्रोधदहनः  कृतो वेषश् चायं कथमिदमिति भ्राम्यति मनः ॥  
म्स्स्_६११५-१ इयं सुनयना दासीकृततामरसश्रिया ।  
म्स्स्_६११५-२ आननेनाकलङ्केन जयन्तीन्दुं कलङ्कितम् ॥  
म्स्स्_६११६-१ इयं सुरतरङ्गिणी न पुनरत्र नौसङ्गमो  भवेत् तरणिमज्जनं पथिक नैव पान्थागमः ।  
म्स्स्_६११६-२ निधाय हृदये सदा विपुलचारुकुम्भद्वयं  सखे घनघनागमे घनरसस्य पारं व्रज ॥  
म्स्स्_६११७-१ इयं सुस्तनी मस्तकन्यस्तकुम्भा  कुसुम्भारुणं चारु वासो वसाना ।  
म्स्स्_६११७-२ समस्तस्य लोकस्य चेतःप्रवृत्तिं  गृहीत्वा घटे न्यस्य यातीव भाति ॥  
म्स्स्_६११८-१ इयं सृष्टा चञ्चत्कनकलतिका पङ्कजभुवा  निषिक्ता लावण्यामृतरसभरेणानुदिवसम् ।  
म्स्स्_६११८-२ अकस्माद् रोमालीमधुपपटलीह स्फुरति यत्  ततः शङ्के पुष्पोद्गमसमयमायातमधुना ॥  
म्स्स्_६११९-१ इयं स्वर्गाधिनाथस्य लक्ष्मीः किं यक्षकन्यका ।  
म्स्स्_६११९-२ अथवा विपिनस्यैव देवता किमु पार्वति ॥  
म्स्स्_६१२०-१ इयं हि निद्रा नयनावलम्बिनी  ललाटदेशादुपसर्पतीव माम् ।  
म्स्स्_६१२०-२ अदृश्यरूपा चपला जरेव या  मनुष्यसत्त्वं परिभूय वर्धते ॥  
म्स्स्_६१२१-१ इयं हि योनिः प्रथमा यां प्राप्य जगतीपते ।  
म्स्स्_६१२१-२ आत्मा वै शक्यते त्रातुं कर्मभिः शुभलक्षणैः ॥  
म्स्स्_६१२२-१ इयं हि लोकव्यतिरेकवर्तिनी  स्वभावतः पार्थिवता समुद्धता ।  
म्स्स्_६१२२-२ बलात् तदेनां विनयेन योजयेन्  नयस्य सिद्धौ विनयः पुरःसरः ॥  
म्स्स्_६१२३-१ इयता वयसा न साधितं यत्  परतः किं नु करिष्यतीति वेधाः ।  
म्स्स्_६१२३-२ तिलतण्डुलितास्य रोमरेखा-  च्छलतः कज्जलचूर्णमालिलिम्प ॥  
म्स्स्_६१२३-१ इयतीं सुभगावस्थां  गतोऽसि यस्याः कृते स्मरातङ्कात् ।  
म्स्स्_६१२३-२ मूर्च्छां हरामि सा तव  गतपुण्या नयनसलिलेन ॥  
म्स्स्_६१२४-१ इयती जगती कियती भविता  नमिताननतामिति याति हयः ।  
म्स्स्_६१२४-२ वियदङ्गणरिङ्गणरङ्गविधौ  परिनर्तितुमुत्क्रमतीव नभः ॥  
म्स्स्_६१२५-१ इयत् पृथ्वीमात्रं तदनु च नभोमण्डलमिय-  दियान् पातालान्तो जलमपि पृथिव्यामियदिति ।  
म्स्स्_६१२५-२ इति ज्ञात्वा कूपे विदितविषयो नायमपरः  परं मुग्धो भेकः प्रबलतररावं प्रकुरुते ॥  
म्स्स्_६१२६-१ इयत्यप्येतस्मिन् निरवधिमहत्यध्वनि गुणास्  त एवामी द्वित्रा जरठजरठा यान्ति गणनाम् ।  
म्स्स्_६१२६-२ अहो ग्राम्यो लोकः स न परममीभिः कृतधृतिः  स्मयस्तब्धो यावत् कलयति समग्रं तृणमिदम् ॥  
म्स्स्_६१२७-१ इयत्यां सम्पत्तावपि च सलिलानां त्वमधुना  न तृष्णामार्तानां हरसि यदि कासार सहसा ।  
म्स्स्_६१२७-२ निदाघे चण्डांशौ किरति परितोऽङ्गारनिकरान्  कृशीभूतः केषामहह परिहर्तासि खलु ताम् ॥  
म्स्स्_६१२८-१ इयत्यामपि सामग्र्यां सुकृतं न कृतं त्वया ।  
म्स्स्_६१२८-२ इतीव कुपितो दन्तान् अन्तकः पातयत्यलम् ॥  
म्स्स्_६१२९-१ इयत्येतस्मिन् वा निरवधिचमत्कृत्यतिशयो  वराहो वा राहुः प्रभवति चमत्कारविषयः ।  
म्स्स्_६१२९-२ महीमेको मग्नां यदयमवहद् दन्तशललैः  शिरःशेषः शत्रुं निगिलति परं सन्त्यजति च ॥  
म्स्स्_६१३०-१ इयमत्र कयापि दिशा  नीतिदृशां दर्शिता पदवी ।  
म्स्स्_६१३०-२ चाणक्याद्यभिधानाज्  ज्ञेयनिधानादथान्यदुन्नेयम् ॥  
म्स्स्_३१३१-१ इयमत्र सतामलौकिकी  महती कापि कठोरचित्तता ।  
म्स्स्_३१३१-२ उपकृत्य भवन्ति दूरतः  परतः प्रत्युपकारभीरवः ॥  
म्स्स्_६१३२-१ इयमप्रतिबोधशायिनीं  रशना त्वां प्रथमा रहःसखी ।  
म्स्स्_६१३२-२ गतिविभ्रमसादनीरवा  न शुचा नानुमृतेव लक्ष्यते ॥  
म्स्स्_६१३३-१ इयमवयवैः पाण्डुक्षामैरलङ्कृतमण्डना  कलितकुसुमा बालेवान्तर्लता परिशोषिणी ।  
म्स्स्_६१३३-२ वहति च वरारोहा रम्यां विवाहमहोत्सव-  श्रियमुदयिनीमुद्गाढां च व्यनक्ति मनोरुजम् ॥  
म्स्स्_६१३४-१ इयमसौ तरलायतलोचना  गुरुसमुन्नतपीनपयोधरा ।  
म्स्स्_६१३४-२ पृथुनितम्बभरालसगामिनी  प्रियतमा मम जीवितहारिणी ॥  
म्स्स्_६१३५-१ इयमानन्दलतिका न ग्रीवा हरिणीदृशः ।  
म्स्स्_६१३५-२ यतोऽस्यां विलुठन्त्येते मुक्ताः शुद्धगुणान्तराः ॥  
म्स्स्_६१३६-१ इयमियं मयदानवनन्दिनी  त्रिदशनाथजितः प्रसवस्थली ।  
म्स्स्_६१३६-२ किमपरं दशकन्धरगेहिनी  त्वयि करोति करद्वययोजनम् ॥  
म्स्स्_६१३७-१ इयमिष्टगुणाय रोचतां  रुचिरार्था भवतेऽपि भारती ।  
म्स्स्_६१३७-२ ननु वक्तृविशेषनिःस्पृहा  गुणगृह्या वचने विपश्चितः ॥  
म्स्स्_६१३८-१ इयमुदरदरी दुरन्तपूरा  यदि न भवेदभिमानभङ्गभूमिः ।  
म्स्स्_६१३८-२ क्षणमपि न सहे भवादृशानां  कुटिलकटाक्षनिरीक्षणं नृपाणाम् ॥  
म्स्स्_६१३९-१ इयमुद्गतिं हरन्ती  नेत्रनिकोचं च विदधती पुरतः ।  
म्स्स्_६१३९-२ न विजानीमः किं तव  वदति सपत्नीव दिननिद्रा ॥  
म्स्स्_६१४०-१ इयेष सा कर्तुमवन्ध्यरूपतां  समाधिमास्थाय तपोभिरात्मनः ।  
म्स्स्_६१४०-२ अवाप्यते वा कथमन्यथा द्वयं  तथाविधं प्रेम पतिश् च तादृशः ॥  
म्स्स्_६१४१-१ इलातलभराक्रान्तग्रीवं मा शेष वक्रय ।  
म्स्स्_६१४१-२ त्वयि दुःखिनि चैकस्मिञ् जीवलोकः सदा सुखी ॥  
म्स्स्_६१४२-१ इलिका भ्रमरीध्यानं ध्यायन्ती भ्रमरी भवेत् ।  
म्स्स्_६१४२-२ वीतरागपदं ध्यायन् वीतरागो भवेद् ध्रुवम् ॥  
म्स्स्_६१४३-१ इषुत्रयेणैव जगत्त्रयस्य  विनिर्जयात् पुष्पमयाशुगेन ।  
म्स्स्_६१४३-२ शेषा द्विबाणी सफलीकृतेयं  प्रियादृगम्भोजपदेऽभिषिच्य ॥  
म्स्स्_६१४४-१ इष्टं ददाति गृह्णाति कार्यमाख्याति पृच्छति ।  
म्स्स्_६१४४-२ भुङ्क्ते भोजयते चैव षड्विधं मित्रलक्षणम् ॥  
म्स्स्_६१४५-१ इष्टकचिते समन्तात्  पुरुषनिखातेऽवटे तरुर्जातः ।  
म्स्स्_६१४५-२ वामन एव हि धत्ते  फलकुसुमं सर्वकालमिति ॥  
म्स्स्_६१४६-१ इष्टां भार्यां प्रियं मित्रं पुत्रं चापि कनीयसम् ।  
म्स्स्_६१४६-२ रिक्तपाणिर्न पश्येत तथा नैमित्तिकं प्रभुम् ॥  
म्स्स्_६१४७-१ इष्टानि चाप्यपत्यानि द्रव्याणि सुहृदः प्रियाः ।  
म्स्स्_६१४७-२ आपद्धर्मविमोक्षाय भार्या चापि सतां मतम् ॥  
म्स्स्_६१४८-१ इष्टान् भोगान् हि वो देवा दास्यन्ते यज्ञभाविताः ।  
म्स्स्_६१४८-२ तैर्दत्तानप्रदायैभ्यो यो भुङ्क्ते स्तेन एव सः ॥  
म्स्स्_६१४९-१ इष्टापूर्तानि कलयेत् जगत्ख्यातो वसेद् दिवि ।  
म्स्स्_६१४९-२ अकूपारोक्तवृत्तोऽगाद् इन्द्रद्युम्नो दिवं पुनः ॥  
म्स्स्_६१५०-१ इष्टा बालकचेष्टा  यौवनदर्पोऽथ वृद्धवैराग्यम् ।  
म्स्स्_६१५०-२ सापि गता सोऽपि गतस्  तदपि गतं स्वप्नमायेयम् ॥  
म्स्स्_६१५१-१ इष्टा मखा द्विजवराश् च मयि प्रसन्नाः  प्रज्ञापिता भयरसं समदा नरेन्द्राः ।  
म्स्स्_६१५१-२ एवंविधस्य च न मेऽस्ति मनःप्रहर्षः  कन्यापितुर्हि सततं बहु चिन्तनीयम् ॥  
म्स्स्_६१५२-१ इष्टेषु विसृजत्यर्थान् कुबेर इव कामदः ।  
म्स्स्_६१५२-२ नमस्येयुश् च तं भक्त्या शिष्या इव गुरुं सदा ॥  
म्स्स्_६१५३-१ इष्टो वा बहुसुकृतोपलालितो वा  श्लिष्टो वा व्यसनशताभिरक्षितो वा ।  
म्स्स्_६१५३-२ दौःशील्याज् जनयति नैव जात्वसाधुर्  विस्रम्भं भुजग इवाङ्कमध्यसुप्तः ॥  
म्स्स्_६१५४-१ इष्ट्वा सङ्ग्रामयज्ञेन नानाप्रहरणाम्भसा ।  
म्स्स्_६१५४-२ अस्मिन्नवभृथे स्नातः कथं पत्न्या मया विना ॥  
म्स्स्_६१५५-१ इह कपटकुतुकतरलित-  दृशि विश्वासं कुरङ्ग किं कुरुषे ।  
म्स्स्_६१५५-२ तव रभसतरलितेयं  व्याधवधूर्वालधौ वलते ॥  
म्स्स्_६१५६-१ इह किं कुरङ्गशावक  केदारे कलममञ्जरीं त्यजसि ।  
म्स्स्_६१५६-२ तृणबाणस् तृणधन्वा  तृणघटितः कपटपुरुषोऽयम् ॥  
म्स्स्_६१५७-१ इह किं प्रतिस्फुरति मे तवाग्रतो  नयशास्त्रनीरनिधिपारदृश्वनः ।  
म्स्स्_६१५७-२ अवलीढविश्वतमसः पुरो रवेर्  नहि जातु दीपकशिखा प्रकाशते ॥  
म्स्स्_६१५८-१ इह खलु विषमः पुरा कृतानां  विलसति जन्तुषु कर्मणां विपाकः ।  
म्स्स्_६१५८-२ हरशिरसि शिरांसि यानि रेजुः  शिव शिव तानि लुठन्ति गृध्रपादैः ॥  
म्स्स्_६१५९-१ इह गमिष्यति वैद्यमतिः श्रमं  प्रथममेव पुरस्तु महासुखम् ।  
म्स्स्_६१५९-२ प्रियतमस्य मृगाक्षि समागमे  नवकरग्रहणा गृहिणी यथा ॥  
म्स्स्_६१६०-१ इह गुरुजलभारपूर्णगर्भाः  प्रदरदरीभ्रमभूरिभीमवेगाः ।  
म्स्स्_६१६०-२ तटकटकनियुध्यमानवेणी-  द्विगुणमहारवभैरवास् तटिन्यः ॥  
म्स्स्_६१६१-१ इह चत्वारि दानानि प्रोक्तानि परमर्षिभिः ।  
म्स्स्_६१६१-२ विचार्य नानाशास्त्राणि शर्मणेऽत्र परत्र च ॥  
म्स्स्_६१६२-१ भीतेभ्यश् चाभयं देयं व्याधितेभ्यस् तथौषधम् ।  
म्स्स्_६१६२-२ देया विद्यार्थिनां विद्या देयमन्नं क्षुधातुरे ॥  
म्स्स्_६१६३-१ इह चैव स्त्रियो धन्याः शीलस्य परिरक्षणात् ।  
म्स्स्_६१६३-२ शीलभङ्गे च नारीणां यमलोकः सुदारुणः ॥  
म्स्स्_६१६४-१ शीलं रक्ष्यं सदा स्त्रीभिर् दुष्टसङ्गविवर्जनात् ।  
म्स्स्_६१६४-२ शीलेन हि परः स्वर्गः स्त्रीणां वैश्य न संशयः ॥  
म्स्स्_६१६५-१ इह जगति जनस्य कस्य चित्ते  न वसति सौख्यविधानमुख्यवार्ता ।  
म्स्स्_६१६५-२ खलु भवति तदेव तस्य सर्वं  भुवनपतिस् तु यदीश्वरः करोति ॥  
म्स्स्_६१६६-१ इह जगति रतीशप्रक्रियाकौशलिन्यः  कति कति न निशीथे सुभ्रुवः सञ्चरन्ति ।  
म्स्स्_६१६६-२ मम तु विधिहताया जायमानस्मितायाः  सहचरि परिपन्थी हन्त दन्तांशुरेव ॥  
म्स्स्_६१६७-१ इह तव देव निपतता  करकमलकुशोदकेन जायन्ते ।  
म्स्स्_६१६७-२ तत्तद्दूरदरिद्र-  द्वारि द्विपदानवारिभिः सरितः ॥  
म्स्स्_६१६८-१ इह तुरगशतैः प्रयान्तु मूर्खा  धनरहिता विबुधाः प्रयान्तु पद्भ्याम् ।  
म्स्स्_६१६८-२ गिरिशिखरगतापि काकपङ्क्तिः  पुलिनगतैर्न समत्वमेति हंसैः ॥  
म्स्स्_६१६९-१ इह दुःखं नृपादिभ्यः परत्र नरकादितः ।  
म्स्स्_६१६९-२ प्राप्नोति स्तेयतस् तेन स्तेयं त्याज्यं सदा बुधैः ॥  
म्स्स्_६१७०-१ इह दुःखं लयः प्रोक्तो दुःखं हर्तुं लयः क्षमः ।  
म्स्स्_६१७०-२ दुःखे शुभे लयो दुःखं दुःखं किं तस्य कथ्यते ॥  
म्स्स्_६१७२-१ इह धर्मार्थकामानाम् अवाप्तिफलमिष्यते ।  
म्स्स्_६१७२-२ तत्रार्थः सह कामेन निरीक्ष्यो धर्मचक्षुषा ॥  
म्स्स्_६१७२-३ परित्यज्य हि यो धर्मम् अर्थमर्थाय पश्यति ।  
म्स्स्_६१७२-४ कामं वा कामलाभाय न स बुद्धेषु बुद्धिमान् ॥  
म्स्स्_६१७३-१ इह नगरे प्रतिरथ्यं  भुजङ्गसम्बाधरुचिरसञ्चारे ।  
म्स्स्_६१७३-२ सुन्दरि मम मतमेतन्  नकुलप्रतिपालनं श्रेयः ॥  
म्स्स्_६१७४-१ इह निचुलनिकुञ्जे मध्यमध्येऽस्य रन्तुर्  विजनमजनि शय्या कस्य बालप्रवालैः ।  
म्स्स्_६१७४-२ इति कथयति वृन्दे योषितां पान्तु युष्मान्  स्मितशबलितराधामाधवालोकितानि ॥  
म्स्स्_६१७५-१ इह निचुलनिकुञ्जे वंशसम्भारभाजि  स्वपिमि यदि मुहूर्तं पश्यसि क्षेत्रमेतत् ।  
म्स्स्_६१७५-२ इति पथिकमकस्मान् मार्ग एवोपविष्टं  वदति तरुणकान्तं गोपिका साङ्गभङ्गम् ॥  
म्स्स्_६१७६-१ इह निभृतनिपातमूकपादं  वलयितकार्मुकवल्लयः किराताः ।  
म्स्स्_६१७६-२ भवदलसविलोकनानभिज्ञा  मृगगृहिणि प्रहरन्ति गच्छ दूरम् ॥  
म्स्स्_६१७७-१ इह निवसति मेरुः शेखरो भूधराणाम्  इह हि निहितभाराः सागराः सप्त चैव ।  
म्स्स्_६१७७-२ इदमतुलमनन्तं भूतलं भूरिभूतोद्-  भवधरणसमर्थं स्थानमस्मद्विधानाम् ॥  
म्स्स्_६१७८-१ इह निशि निबिडनिरन्तर-  कुचकुम्भद्वितयदत्तहृदयभरा ।  
म्स्स्_६१७८-२ रमणगुणकृष्यमाणा  सन्तरति तमस्तरङ्गिणीं कापि ॥  
म्स्स्_६१७९-१ इह परिचिता जात्यन्धानामियं न तवोन्नतिर्  गुणपरिचये चक्षुष्मन्तो त्वयातिविडम्बिताः ।  
म्स्स्_६१७९-२ कृपणवणिजामल्पीकर्तुं गुणांस् तव केवलं  मरकत मृषा दोषोद्गारः करिष्यति दुर्यशः ॥  
म्स्स्_६१८०-१ इह परिमलो यत्र व्यक्तो न तत्र मधुश्रियो  मधु समधिकं यस्मिंस् तस्मिन् न गन्धसमृद्धयः ।  
म्स्स्_६१८०-२ इति मरुवकं निन्दन् कुन्दादपेतकुतूहलः  कमलमधिकं स्मारं स्मारं विषीदति षट्पदः ॥  
म्स्स्_६१८१-१ इह पुरोऽनिलकम्पितविग्रहा  मिलति का न वनस्पतिना लता ।  
म्स्स्_६१८१-२ स्मरसि किं सखि कान्तरतोत्सवं  न हि घनागमरीतिरुदाहृता ॥  
म्स्स्_६१८२-१ इह बहलितमिन्दोर्दीधितीनां प्रभाभिर्  मदविकलचकोरीचञ्चुमुद्राङ्किताभिः ।  
म्स्स्_६१८२-२ रतिभरपरिखेदस्रस्तरार्थं वधूनां  करकिसलयलीलाभञ्जनव्यञ्जिकाभिः ॥  
म्स्स्_६१८३-१ इह भुवि कलयति लघुरपि  महतां सङ्गेन कमपि महिमानम् ।  
म्स्स्_६१८३-२ लङ्घयति चन्द्रलीनो  नभस्तलं हेलया हरिणः ॥  
म्स्स्_६१८४-१ इह भोगं यशः प्रीतिं सभासु बहुमान्यताम् ।  
म्स्स्_६१८४-२ दद्यात् परत्र सुगतिं विद्याधनमनुत्तमम् ॥  
म्स्स्_६१८५-१ इह मधुपवधूनां पीतमल्लीमधूनां  विलसति कमनीयः काकलीसम्प्रदायः ।  
म्स्स्_६१८५-२ इह नटति सलीलं मञ्जरी वञ्जुलस्य  प्रतिपदमुपदिष्टा दक्षिणेनानिलेन ॥  
म्स्स्_६१८६-१ इह महिषविषाणव्यस्तपाषाणपीठ-  स्खलनसुलभरोहिद्गर्भिणीभ्रूणहत्याः ।  
म्स्स्_६१८६-२ कुहरविहरमाणप्रौढभल्लूकहिक्का-  चयचकितकिरातस्रस्तशस्त्रा वनान्ताः ॥  
म्स्स्_६१८७-१ इह मुहुर्मुदितैः कलभै रवः  प्रतिदिशं क्रियते कलभैरवः ।  
म्स्स्_६१८७-२ स्फुरति चानुवनं चमरीचयः  कनकरत्नभुवां च मरीचयः ॥  
म्स्स्_६१८८-१ इह यत् क्रियते कर्म तत् परत्रोपभुजुयते ।  
म्स्स्_६१८८-२ सिक्तमूलस्य वृक्षस्य फलं शाखासु दृश्यते ॥  
म्स्स्_६१८९-१ इह यत् क्रियते कर्म फलं तत्रैव भुज्यते ।  
म्स्स्_६१८९-२ कर्मभूमिरियं राजन् फलभूमिश् च सा स्मृता ॥  
म्स्स्_६१९०-१ इह यादववंशकृष्णवर्त्मा-  नुगतिः साङ्गतया मयान्वभावि ।  
म्स्स्_६१९०-२ अधुना तदवाप्तिचेतसे मे  मधुराकामधुरापि रोचते किम् ॥  
म्स्स्_६१९१-१ इह रूपमात्रसारे  चित्रकृते कमलकह्लारे ।  
म्स्स्_६१९१-२ न रसो नापि च गन्धो  मधुकर बन्धो मुधा भ्रमसि ॥  
म्स्स्_६१९२-१ इह रे बहला लासे बाला राहुमलीमसा ।  
म्स्स्_६१९२-२ सालका रसलीला सा तुङ्गालालि कलारत ॥  
म्स्स्_६१९३-१ इहलोके च पितृभिर् या स्त्री यस्य महामते ।  
म्स्स्_६१९३-२ अद्भिर्दत्ता स्वर्धर्मेण प्रेत्यभावेऽपि तस्य सा ॥  
म्स्स्_६१९४-१ इह लोके हि धनिनः परोऽपि स्वजनायते ।  
म्स्स्_६१९४-२ स्वजनस्तु दरिद्राणां जीवतामेव नश्यति ॥  
म्स्स्_६१९५-१ इह लोके हि धनिनां परोऽपि स्वजनायते ।  
म्स्स्_६१९५-२ स्वजनोऽपि दरिद्राणां तत्क्षणाद् दुर्जनायते ॥  
म्स्स्_६१९६-१ इह लोको हतो न् णां दारिद्र्येण यथा नृप ।  
म्स्स्_६१९६-२ मनुष्याणां तथा जन्म माघस्नानं विना हतम् ॥  
म्स्स्_६१९७-१ इह वटवृक्षे यक्षः  प्रतिवसति दिवापि यत्र भयशङ्का ।  
म्स्स्_६१९७-२ तस्मिन्नभिनववध्वा  नीता वीतोदयाः क्षणदाः ॥  
म्स्स्_६१९८-१ इह वत्सान् समचारयद्  इह नः स्वामी जगौ वंशीम् ।  
म्स्स्_६१९८-२ इति सास्रं गदतो मे  यमुनातीरे दिनं यायात् ॥  
म्स्स्_६१९९-१ इह वहति बहुमहोदधि-  विभूषणा मानगर्वमियमुर्वी ।  
म्स्स्_६१९९-२ देवस्य कमठमूर्तेर्  न पृष्ठमपि निखिलमाप्नोति ॥  
म्स्स्_६२००-१ इह वा तारयेद् दुर्गाद् उत वा प्रेत्य तारयेत् ।  
म्स्स्_६२००-२ सर्वथा तारयेत् पुत्रः पुत्र इत्युच्यते बुधैः ॥  
म्स्स्_६२०१-१ इह विकसदशोकास्तोकपुष्पोपकारैर्  अयमतिशयरक्तः सक्तसुस्निग्धभावः ।  
म्स्स्_६२०१-२ त्रिभुवनजयसज्जः प्राज्यसा म्राज्यभाजः  प्रथयति पृथुमैत्रीं पुष्पचापस्य चैत्रः ॥  
म्स्स्_६२०२-१ इह विचरन्ति किरातास्  त्वादृक्स्वच्छन्दतानिहन्तारः ।  
म्स्स्_६२०२-२ तदमीषां गानादौ  मा धाः श्रवणे कुरङ्गशाव त्वम् ॥  
म्स्स्_६२०३-१ इह विजयिनि वंशे कीर्तिधाराकलाप-  स्नपितसकललोकः श्रीयशोविग्रहोऽभूत् ।  
म्स्स्_६२०३-२ जलघट इव युद्धोत्तालभूपालदर्प-  ज्वलनशमनलीलाकोविदः कोऽपि वीरः ॥  
म्स्स्_६२०४-१ इह विधिविषमः पुराकृतानां  भवति हि जन्तुषु कर्मणां विपाकः ।  
म्स्स्_६२०४-२ क्व जनकतनया क्व रामरामा  क्व च दशकन्धरमन्दिरे निवासः ॥  
म्स्स्_६२०५-१ इह विरचयन् साध्वीं शिष्यः क्रियां न निवार्यते  त्यजति तु यदा मार्गं मोहात् तदा गुरुरङ्कुशः ।  
म्स्स्_६२०५-२ विनयरुचयस् तस्मात् सन्तः सदैव निरङ्कुशाः  परतरमतः स्वातन्त्र्येभ्यो वयं हि पराङ्मुखाः ॥  
म्स्स्_६२०६-१ इह विश्वम्भरापीडे चन्दनं कस्य न प्रियम् ।  
म्स्स्_६२०६-२ अनुस्वारं विलिप्यापि ओकारस्य प्रयोजनात् ॥  
म्स्स्_६२०७-१ इह वैकस्य नामुत्र अमुत्रैकस्य नो इह ।  
म्स्स्_६२०७-२ इह चामुत्र वैकस्य नामुत्रैकस्य नो इह ॥  
म्स्स्_६२०८-१ इह व्याधव्यूहः पटुघटितयन्त्रप्रहरणो  मृगेन्द्राणां वल्गत् प्रखरनखराणां कुलमिह ।  
म्स्स्_६२०८-२ इहालङ्घ्यः शैलो बहलतरपङ्का सरिदिह  प्रदीप्तोऽग्निर्मध्येवनमहह कष्टं करिपतेः ॥  
म्स्स्_६२०९-१ इह शय्यागतेनापि बन्धुमध्यस्थितेन वा ।  
म्स्स्_६२०९-२ मयैवैकेन सोढव्या मर्मच्छेदादिवेदना ॥  
म्स्स्_६२१०-१ इह शिखरकरालक्षोणिभिद्गण्डशैल-  स्खलनदलनगर्जत्फेनिलो बुद्बुदौघः ।  
म्स्स्_६२१०-२ पवनधृतशिरीषश्रेणिरेणुप्रणाली-  सुरभिसलिलदृप्ता द्वीपवत्यो वहन्ति ॥  
म्स्स्_६२११-१ इह शिष्टानुशिष्टानां शिष्टानामपि सर्वथा ।  
म्स्स्_६२११-२ वाचामेव प्रसादेन लोकयात्रा प्रवर्तते ॥  
म्स्स्_६२१२-१ इह सन्तमसे घनागमे  सुखितं भानवमैन्दवं वपुः ।  
म्स्स्_६२१२-२ तडिदुज्ज्वलदीपलेखया  हरितोऽमूः परितो विचिन्वति ॥  
म्स्स्_६२१३-१ इह समदशकुन्ताक्रान्तवानीरवीरुत्-  प्रसवसुरभिशीतस्वच्छतोया वहन्ति ।  
म्स्स्_६२१३-२ फलभरपरिणामश्यामजम्बूनिकुञ्ज-  स्खलनमुखरभूरिस्रोतसो निर्झरिण्यः ॥  
म्स्स्_६२१४-१ इह सरसि सलीलं चारुपत्रे विधुन्वन्  दरतरलिततिर्यक्चञ्चुकण्डूयिताङ्गः ।  
म्स्स्_६२१४-२ अनुसरति सरागः प्रेयसीमग्रयाताम्  अनुपदसमुदञ्चत्कण्ठनालो मरालः ॥  
म्स्स्_६२१५-१ इह सरसि सहर्षं मञ्जुगुञ्जाभिरामं  मधुकर कुरु केलिं सार्धमम्भोजिनीभिः ।  
म्स्स्_६२१५-२ अनुपममकरन्दामोददत्तप्रमोदा  त्यजति बत न निद्रां मालती यावदेषा ॥  
म्स्स्_६२१६-१ इह सर्वस्वफलिनः कुलपुत्रमहाद्रुमाः ।  
म्स्स्_६२१६-२ निष्फलत्वमलं यान्ति वेश्याविहगभक्षिताः ॥  
म्स्स्_६२१७-१ इह सामान्यानुगमं  समुपदिशन्तः स्थलेष्वनेकेषु ।  
म्स्स्_६२१७-२ लिङ्गपरामर्शपरा  नवीननैयायिका यान्ति ॥  
म्स्स्_६२१८-१ इह स्फुटं तिष्ठति नाथ कण्टकः  शनैः शनैः कर्ष नखाग्रलीलया ।  
म्स्स्_६२१८-२ इति च्छलात् काचिदलग्नकण्टकं  पदं तदुत्सङ्गतले न्यवेशयत् ॥  
म्स्स्_६२१९-१ इह हि नववसन्ते मञ्जरीपुञ्जरेणु-  च्छुरणधवलदेहा बद्धहेलं सरन्ति ।  
म्स्स्_६२१९-२ तरलमलिसमूहा हारिहुङ्कारकण्ठा  बहुलपरिमलालीसुन्दरं सिन्दुवारम् ॥  
म्स्स्_६२२०-१ इह हि मधुरगीतं रूपमेतद् रसोऽयं  स्फुरति परिमलोऽसौ स्पर्श एष स्तनानाम् ।  
म्स्स्_६२२०-२ इति हृतपरमार्थैरिद्रियैर्भ्राम्यमाणः  स्वहितकरणधूर्तैः पञ्चभिर्वञ्चितोऽस्मि ॥  
म्स्स्_६२२१-१ इहानेके सत्यं वृषमहिषमेषाः सुतुरगा  गृहाणि क्षुद्राणां कतिपयतृणैरेव सुखिनः ।  
म्स्स्_६२२१-२ गजानामास्थानं मदसलिलजम्बालितभुवां  तदेको विन्ध्याद्रेर्विपिनमथवा भूपसदनम् ॥  
म्स्स्_६२२२-१ इहानेके सन्तः सततमुपकारिण्युपकृतिं  कृतज्ञाः कुर्वन्तो जगति निवसन्तोऽपि सुधियः ।  
म्स्स्_६२२२-२ कियन्तस् ते सन्तः सुकृतपरिपाकप्रणयिनो  विना स्वार्थं येषां भवति परकृत्यव्यसनिता ॥  
म्स्स्_६२२३-१ इहाविशद्येन पथातिवक्रः  शास्त्रौघनिष्यन्दसुधाप्रवाहः ।  
म्स्स्_६२२३-२ सोऽस्याः श्रवःपत्रयुगे प्रणाली-  रेखेव धावत्यभिकर्णकूपम् ॥  
म्स्स्_६२२४-१ इहैकश् चूडालोऽभ्यजनि कलशाद् यस्य सकलैः  पिपासोरम्भोभिश् चुलुकमपि नो भर्तुमशकः ।  
म्स्स्_६२२४-२ स्वमाहात्म्यश्लाघागुरुगहनगर्जाभिरमितः  कुषित्वा क्लिश्नासि श्रुतिकुहरमब्धे किमिति नः ॥  
म्स्स्_६२२५-१ इहैव नरकव्याधेश् चिकित्सां न करोति यः ।  
म्स्स्_६२२५-२ गत्वा निरौषधस्थानं स रोगी किं करिष्यति ॥  
म्स्स्_६२२६-१ इहैव भुवने जातं सत्त्वसंस्थापनं क्षमम् ।  
म्स्स्_६२२६-२ गृह्यते किमपि स्वस्थैर् अन्यत् किमपि जिह्मगैः ॥  
म्स्स्_६२२७-१ इहोद्याने सम्प्रत्यहह परिशिष्टाः क्रमवशाद्  अमी वल्मीकास् ते भुजगकुललीलावसतयः ।  
म्स्स्_६२२७-२ गतास् ते विस्तीर्णस्तबकभरसौरभ्यलहरी-  परीतव्योमानः प्रकृतिगुरवः केऽपि तरवः ॥  
म्स्स्_६२२८-१ इहोपपत्तिर्मम केन कर्मणा  क्व वा प्रयातव्यमितो भवेदिति ।  
म्स्स्_६२२८-२ विचारणा यस्य न विद्यते स्मृतौ  कथं स धर्मप्रवणो भविष्यति ॥  
म्स्स्_६२२९-१ ईक्षणध्यानसंस्पर्शैर् मत्स्यकूर्मविहङ्गमाः ।  
म्स्स्_६२२९-२ पोषयन्ति स्वकान् पुत्रान् तद्वत् पण्डितवृत्तयः ॥  
म्स्स्_६२३०-१ ईक्षितोपदिशतीव नर्तितुं  तत्क्षणोदितमुदं मनोभुवम् ।  
म्स्स्_६२३०-२ कान्तदन्तपरिपीडिताधरा  पाणिधूननमियं वितन्वती ॥  
म्स्स्_६२३१-१ ईदृशं कारयेन् न्यासं येन श्रेयो भविष्यति ।  
म्स्स्_६२३१-२ अन्येऽपि दुष्टमन्त्रेण न हिंसन्ति कदाचन ॥  
म्स्स्_६२३२-१ ईदृशं निगदति प्रिये दृशं  सम्मदात् कियदियं न्यमीलयत् ।  
म्स्स्_६२३२-२ प्रातरालपति कोकिले कलं  जागरादिव निशः कुमुद्वती ॥  
म्स्स्_६२३३-१ ईदृशं व्यसनं प्राप्तं भ्रातरं यः परित्यजेत् ।  
म्स्स्_६२३३-२ को नाम स भवेत् तस्य यमेष न परित्यजेत् ॥  
म्स्स्_६२३४-१ ईदृशस्य भवतः कथमेतल्  लाघवं मुहुरतीव रतेषु ।  
म्स्स्_६२३४-२ क्षिप्तमायतमदर्शयदुर्व्यां  काञ्चिदाम जघनस्य महत्त्वम् ॥  
म्स्स्_६२३५-१ ईदृशे व्यवहाराग्नौ मन्त्रिभिः परिपातिताः ।  
म्स्स्_६२३५-२ स्थाने खलु महीपाला गच्छन्ति कृपणां दशाम् ॥  
म्स्स्_६२३६-१ ईदृशैः श्वेतकाकीयै राज्ञः शासनदूषकैः ।  
म्स्स्_६२३६-२ अपापानां सहस्राणि हन्यन्ते च हतानि च ॥  
म्स्स्_६२३७-१ ईप्सितं मनसः सर्वं कस्य सम्पद्यते सुखम् ।  
म्स्स्_६२३७-२ दैवायत्तं यतः सर्वं तस्मात् सन्तोषमाश्रयेत् ॥  
म्स्स्_६२३८-१ ईर्ष्यया रक्षतो नारीर् धिक् कुलस्थितिदाम्भिकान् ।  
म्स्स्_६२३८-२ स्मरान्धत्वाविशेषेऽपि तथा नरमरक्षतः ॥  
म्स्स्_६२३९-१ ईर्ष्ययैव समुद्विग्नाः पुरुषाद् दुष्टचेतसः ।  
म्स्स्_६२३९-२ अतिसक्ताः पलायन्ते श्रीधृतिस्मृतिकीर्तयः ॥  
म्स्स्_६२४०-१ ईर्ष्या कलहमूलं स्यात् क्षमा मूलं हि सम्पदाम् ।  
म्स्स्_६२४०-२ ईर्ष्यादोषाद् विप्रशापम् अवाप जनमेजयः ॥  
म्स्स्_६२४१-१ ईर्ष्या कुलस्त्रीषु न नायकस्य  निःशङ्ककेलिर्न पराङ्गनासु ।  
म्स्स्_६२४१-२ वेश्यासु चैतद् द्वितयं प्ररूढं  सर्वस्वमेतास् तदहो स्मरस्य ॥  
म्स्स्_६२४२-१ ईर्ष्याद् हि कुप्यते वेश्या प्रसङ्गाच् च विरज्यते ।  
म्स्स्_६२४२-२ स्तब्धातिगमनाच् चापि दानादपि विलुप्यते ॥  
म्स्स्_६२४३-१ ईर्ष्याप्रस्फुरिताधरोष्ठरुचिरं वक्त्रं न मे दर्शितं  साधिक्षेपपदा मनागपि गिरो न श्राविता मुग्धया ।  
म्स्स्_६२४३-२ मद्दोषैः सरसैः प्रतापितमनोवृत्त्यापि कोपोऽनया  काञ्च्या गाढतरावबद्धवसनग्रन्थ्या समावेदितः ॥  
म्स्स्_६२४४-१ ईर्ष्याभयक्रोधसमन्वितेन  लुब्धेन रुग्दैन्यनिपीडितेन ।  
म्स्स्_६२४४-२ विद्वेषयुक्तेन च सेव्यमानम्  अन्नं न सम्यक् परिपाकमेति ॥  
म्स्स्_६२४५-१ ॥। ॥। ॥। ॥। ॥। ॥। ॥  
म्स्स्_६२४५-२ ईर्ष्यामलं खलेष्वास्ते विषमाशीविषेष्विव ॥  
म्स्स्_६२४६-१ ईर्ष्यारोषज्वलितो  निजपतिसङ्गं विचिन्तयंस् तस्याः ।  
म्स्स्_६२४६-२ च्युतवसनजघनभावन-  सान्द्रानन्देन निर्वामि ॥  
म्स्स्_६२४७-१ ईर्ष्या लोभो मदः प्रीतिः क्रोधो भीतिश् च साहसम् ।  
म्स्स्_६२४७-२ प्रवृत्तिच्छिद्रहेतूनि कार्ये सप्त बुधा जगुः ॥  
म्स्स्_६२४८-१ ईर्ष्यी घृणी त्वसन्तुष्टः क्रोधनो नित्यशङ्कितः ।  
म्स्स्_६२४८-२ परभाग्योपजीवी च षडेते नित्यदुःखिताः ॥  
म्स्स्_६२४९-१ ईशः करस्थीकृतकाञ्चनाद्रिः  कुबेरमित्रं रजताचलस्थः ।  
म्स्स्_६२४९-२ तथापि भिक्षाटनमस्य जातं  विधौ शिरःस्थे कुटिले कुतः श्रीः ॥  
म्स्स्_६२५०-१ ईशानोत्थैः शकुनैश्  चोरा ग्रामं प्रविश्य न लभन्ते ।  
म्स्स्_६२५०-२ न च रोगार्तो जीवति  स्वस्थोऽप्यस्वास्थ्यमाप्नोति ॥  
म्स्स्_६२५१-१ ईशानोत्थैः शकुनैर्  विशेषतः शूरमण्डलाक्रान्तैः ।  
म्स्स्_६२५१-२ रिपुवेष्टित इव दूरं  त्यक्त्वा स्थानं पलायेत ॥  
म्स्स्_६२५२-१ ईशे पदप्रणयभाजि मुहूर्तमात्रं  प्राणप्रियेऽपि कुरु मानिनि मा प्रसादम् ।  
म्स्स्_६२५२-२ जानातु मत्पतिरसौ पदयोर्नतानाम्  अस्मादृशामपि मनोरथभङ्गदुःखम् ॥  
म्स्स्_६२५३-१ ईशो दण्डस्य वरुणो राज्ञां दण्डधरो हि सः ।  
म्स्स्_६२५३-२ ईशः सर्वस्य जगतो ब्राह्मणो वेदपारगः ॥  
म्स्स्_६२५४-१ ईशो दुरत्ययः काल इति सत्यवती श्रुतिः ।  
म्स्स्_६२५४-२ वृद्धानामपि यद् बुद्धिर् बालवाक्यैर्विभिद्यते ॥  
म्स्स्_६२५५-१ ईश्वरः स जगत्पूज्यः स वाग्मी चतुराननः ।  
म्स्स्_६२५५-२ यस्यास्ति द्रविणं लोके स एव पुरुषोत्तमः ॥  
म्स्स्_६२५६-१ स एवाहृदयो राहुर् अलसः स शनैश्चरः ।  
म्स्स्_६२५६-२ वक्रः कुजन्मा सततं वित्तं यस्य न विद्यते ॥  
म्स्स्_६२५७-१ ईश्वरः सर्वभूतानां हृद्देशेऽर्जुन तिष्ठति ।  
म्स्स्_६२५७-२ भ्रामयन् सर्वभूतानि यन्त्रारूढानि मायया ॥  
म्स्स्_६२५८-१ ईश्वरगृहमिदमत्र हि  विषं च वृषभश् च भस्म चाद्रियते ।  
म्स्स्_६२५८-२ यस् तु न विषं न वृषभो  न भस्म तस्यात्र का गणना ॥  
म्स्स्_६२५९-१ ईश्वरपरिग्रहोचित-  मोहोऽस्यां मधुप किं मुधा पतसि ।  
म्स्स्_६२५९-२ कनकाभिधानसारा  वीतरसा कितवकलिकेयम् ॥  
म्स्स्_६२६०-१ ईश्वरमाराधयतो  विगलितमानस्य लब्धमैश्वर्यम् ।  
म्स्स्_६२६०-२ स्फुटमेव भवति लघिमा  गरिमापि कथं न जानीमः ॥  
म्स्स्_६२६१-१ ईश्वरसेवा सुलभ-  न्यक्कारा दुर्लभोत्कर्षा ।  
म्स्स्_६२६१-२ चिरपरिचर्या विफला  निर्माल्या निष्क्रमोऽपि निरयाय ॥  
म्स्स्_६२६२-१ ईश्वरस्य जगत् कृत्स्नं सृष्टिमाकुलयन्निमाम् ।  
म्स्स्_६२६२-२ अस्ति योऽस्त्रीकृतस्त्रीकस् तस्य वैरं स्मरन्निव ॥  
म्स्स्_६२६३-१ ईश्वराः पिशुनाञ् शश्वद् बिभ्रतीति किमद्भुतम् ।  
म्स्स्_६२६३-२ प्रायो निधय एवाहीन् द्विजिह्वान् दधतेतराम् ॥  
म्स्स्_६२६४-१ ईश्वराणां वचः सत्यं तथैवाचरितं क्वचित् ।  
म्स्स्_६२६४-२ तेषां यत् स्ववचोयुक्तं बुद्धिमांस् तत् समाचरेत् ॥  
म्स्स्_६२६५-१ ईश्वराणामिदं तन्त्रं प्रायेणौत्सुक्यमावहेत् ।  
म्स्स्_६२६५-२ यतस् तिरश्चां चरितैर् नीतिमार्गः प्रदर्श्यते ॥  
म्स्स्_६२६६-१ ईश्वरात् समभूद् रुद्रो ज्योतिर्मय उमापतिः ।  
म्स्स्_६२६६-२ रुद्राद् विष्णुरभूदाद्यस् त्रैलोक्यपरिपालकः ॥  
म्स्स्_६२६७-१ ईश्वरानुगृहीतो हि कश्चिद् बालोऽपि शाम्यति ।  
म्स्स्_६२६७-२ वृद्धोऽपि न शमं याति कश्चित् कापुरुषः पुनः ॥  
म्स्स्_६२६८-१ ईश्वरा भूरिदानेन यल् लभन्ते फलं किल ।  
म्स्स्_६२६८-२ दरिद्रस् तच्च काकिण्या प्राप्नुयादिति न श्रुतिः ॥  
म्स्स्_६२६९-१ ईश्वरेण समं प्रीतिर् न मे लक्ष्मण रोचते ।  
म्स्स्_६२६९-२ गतस्य गौरवं नास्ति आगतस्य धनक्षयः ॥  
म्स्स्_६२७०-१ ईश्वरोक्ताद् धनुर्वेदाद् व्यासस्यापि सुभाषितात् ।  
म्स्स्_६२७०-२ पदान्याकृष्य रचितो ग्रन्थः सङ्क्षेपतो मया ॥  
म्स्स्_६२७१-१ ईषत्कम्पपयोधरं गुरुकटीप्रौढप्रहाराद्भुतं  स्विद्यद्भालमनेकहास्यसरसं सङ्कथ्यपादव्यथम् ।  
म्स्स्_६२७१-२ वारंवारमुरःप्रपातसुभगं सन्दश्यमानाधरं  किञ्चिद्दत्तनितम्बदेशनखरं धन्यो रतं सेवते ॥  
म्स्स्_६२७२-१ ईषत्तुषारैः कृतशीतहर्म्यः  सुवासितं चारुशिरः सचम्पकैः ।  
म्स्स्_६२७२-२ कुर्वन्ति नार्योऽपि वसन्तकाले  स्तनं सहारं कुसुमैर्मनोहरैः ॥  
म्स्स्_६२७३-१ ईषत्प्रकटितो मन्दस् तीक्ष्णस् तु पुलकादिभिः ।  
म्स्स्_६२७३-२ स तु तीक्ष्णतरः श्वासशोषितावयवोऽत्र यः ॥  
म्स्स्_६२७४-१ ईषदवशिष्टजडिमा  शिशिरे गतमात्र एव चिरमङ्गैः ।  
म्स्स्_६२७४-२ नवयौवनेव तन्वी  निषेव्यते निर्भरं वापी ॥  
म्स्स्_६२७५-१ ईषदायच्छमानोऽपि सिंहो मत्तानपि द्विपान् ।  
म्स्स्_६२७५-२ निहन्ति बलवांस् तस्मात् सन्धेयः शिवमिच्छता ॥  
म्स्स्_६२७६-१ ईषद्वक्रितपक्ष्मपङ्क्तिभिरनाकूतस्मितैर्वीक्षित् ऐः  एतैरेव तवाद्य सुन्दरि करक्रोडे जगद् वर्तते ।  
म्स्स्_६२७६-२ अन्तः पांसुलहेमकेतकिदलद्रोणीदुरापश्रियो  दोर्मूलस्य निवेदनादिह पुनः क्रूरे किमाकाङ्क्षसि ॥  
म्स्स्_६२७७-१ ईषन्नासानिकोचः खरमुखरसुखप्रेक्षणं हासलेशः  स्वाबोधादप्रसादध्वननमसदवद्योक्तिहेलावहेला ।  
म्स्स्_६२७७-२ मौनव्यासङ्गवार्तान्तरपररुचिरश्लोकपाठाद यस् ते  सोढव्याः के कियन्तः शिव शिव कविते कुच्छला मत्सराणाम् ॥  
म्स्स्_६२७८-१ ईषन्मीलितदृष्टि मुग्धविलसत्सीत्कारधारावशाद्  अव्यक्ताकुलकेलिकाकुविकसद्दन्तांशुधौताधरम् ।  
म्स्स्_६२७८-२ शान्तस्तब्धपयोधरं भृशपरिष्वङ्गात् कुरङ्गीदृशो  हर्षोत्कर्षविमुक्तनिःसहतनोर्धन्यो धयत्याननम् ॥  
म्स्स्_६२७९-१ ईषन्मीलितलोचना श्लथसमस्ताङ्गा श्रमोद्वेजिता  निश्वासप्रथमा विरत्नरसना सन्त्यक्तकण्ठस्वना ।  
म्स्स्_६२७९-२ प्रोद्यत्कामजला कलासु कुशला निर्लज्जया कामिनी  कान्ता कालवशात् प्रियस्य वशगा जाता रतान्ते क्षणम् ॥  
म्स्स्_६२८०-१ ईषन्मीलितलोललोचनयुगं व्यावर्तितभ्रूयुगं  सन्दष्टाधरवेदनाप्रणयिनं मा मेति मन्दाक्षरम् ।  
म्स्स्_६२८०-२ तन्वङ्ग्याः सुरतावसानसमये दृष्टं मया यन्मुखं  स्वेदार्द्रीकृतपाण्डुगण्डयुगलं तत् केन विस्मर्यते ॥  
म्स्स्_६२८१-१ ईषल्लब्धप्रवेशोऽपि स्नेहविच्छेदकारकः ।  
म्स्स्_६२८१-२ कृतक्षोभो नरीनर्ति खलो मन्थानदण्डवत् ॥  
म्स्स्_६२८२-१ ईषल्लोमशभावभाञ्जि कपिशश्यामानुबन्धच्छवी-  लिप्तत्वञ्चि चकोरकीरहरितोन्मेषीणि माषीलताः ।  
म्स्स्_६२८२-२ एतास् तर्कय बालवानरवधूहस्ताङ्गुलीलब्ध्रिम-  स्पर्धावन्ति फलानि बिभ्रति परीणामाभिरामश्रियः ॥  
म्स्स्_६२८३-१ ईहमानः समारम्भान् यदि नासादयेद् धनम् ।  
म्स्स्_६२८३-२ उग्रं तपः समारोहेन् न ह्यनुप्तं प्ररोहति ॥  
म्स्स्_६२८४-१ दानेन भोगी भवति मेधावी वृद्धसेवया ।  
म्स्स्_६२८४-२ अहिंसया च दीर्घायुर् इति प्राहुर्मनीषिणः ॥  
म्स्स्_६२८५-१ ईहा धनस्य न सुखा लब्ध्वा चिन्ता च भूयसी ।  
म्स्स्_६२८५-२ लभ्दनाशो यथा मृत्युर् लभ्दं भवति वा न वा ॥  
म्स्स्_६२८६-१ उक्तं च वक्ष्यमानं च भर्त्सनं तिर्यगीक्षणम् ।  
म्स्स्_६२८६-२ क्वचिद् यथार्थकथनं व्याख्या तन्त्रस्य षड्विधाः ॥  
म्स्स्_६२८७-१ उक्तं दुर्वचनं मया न सुभगे हास्येऽपि दुःखप्रदं  त्यक्त्वा त्वामपि भाषितैरपि मया नान्या गना लालिता ।  
म्स्स्_६२८७-२ त्वामेकामनवद्यभूषणभरैः सम्भावयामि त्वया  हे निष्कारणकोपने वद कृतः कोपः किमर्थं मयि ॥  
म्स्स्_६२८८-१ उक्तं परस्यामिषताम् अनुक्तं यात्यदृश्यताम् ।  
म्स्स्_६२८८-२ हृदये शल्यतां धत्ते निधने धनिनां धनम् ॥  
म्स्स्_६२८९-१ उक्तं यत् कृपणं वचो विरचितो भूयान् वसूनां व्ययः  सोढाः किं च वियोगवज्रततयो दूती मुहुः प्रेषिता ।  
म्स्स्_६२८९-२ बद्धोऽयं प्रणयाञ्जलिर्विनिहिते बाष्पाम्बुधौते दृशौ  निष्पीयाधरपल्लवं मृगदृशः सर्वे सखे विस्मृतम् ॥  
म्स्स्_६२९०-१ उक्तस् (उत्तस्) ते रुधिरेणाहं स्पृष्टं ते मस्तकं मया ।  
म्स्स्_६२९०-२ इत्येताञ् शपथान् कृत्वा सा वै गम्या पुनः पुनः ॥  
म्स्स्_६२९१-१ उक्ता गच्छति लज्जिता विरमति प्रेम्णा मनागिक्षते  केशांल्लुञ्चति जृम्भणं रचयति प्रस्तौति गाथां मुहुः ।  
म्स्स्_६२९१-२ आलि गत्यपरां विरौति परुषं चुम्बत्यसौ बालकं  गात्रं भञ्जति जृम्भते विहसति प्रत्युत्तरं याचते ॥  
म्स्स्_६२९२-१ दोर्मूलं खलु दर्शयेत् स्तनयुगे वस्त्रं समालम्बते  अ गुष्ठेन लिखेन्महीं स्मितमुखी व्रीडां विधत्ते मृषा ।  
म्स्स्_६२९२-२ दन्तेनाधरपल्लवं विदशति व्यक्तं तथा भाषते  भावैरेभिरिह स्फुटं मृगदृशां ज्ञेयोऽभिलाषः सदा ॥  
म्स्स्_६२९३-१ उक्ता ब्रवीषि सुरतं न मया निशायास्  त्वं दौष्टवेन गजगामिनि लज्जया वा ।  
म्स्स्_६२९३-२ ताम्बूलकज्जलकुचामयचिह्नचित्रं  तत् सन्निवेदयति मां रमणोत्तरीयम् ॥  
म्स्स्_६२९४-१ उक्तिर्नान्या स्फुरति नियतं ध्यानमन्यन्न चास्ते  पश्यत्यन्यं न खलु नयनं न श्रवोऽपि शृणोति ।  
म्स्स्_६२९४-२ श्यामं श्यामं पथिषु चकितं रीतिरेतादृशी नो  वृन्दारण्ये चिरपरिचिताः के न जीवन्ति नार्यः ॥  
म्स्स्_६२९५-१ उक्तेन बहुना किं वा किं कृतैः शपथैर्घनैः ।  
म्स्स्_६२९५-२ वदामि सत्यमेवैतत् त्वमेव मम मानसे ॥  
म्स्स्_६२९६-१ उक्त्वानृतं भवेद् यत्र प्राणिनां प्राण्रक्षणम् ।  
म्स्स्_६२९६-२ अनृतं तत्र सत्यं स्यात् सत्यमप्यनृतं भवेत् ॥  
म्स्स्_६२९७-१ कामिनीषु विवाहेषु गवां मुक्तौ तथैव च ।  
म्स्स्_६२९७-२ ब्राह्मणानां विपत्तौ च शपथैर्नास्ति पातकम् ॥  
म्स्स्_६२९८-१ उग्रग्राहमुदन्वतो जलमतिक्रामत्यनालम्बने  व्योम्नि भ्राम्यति दुर्गमं क्षितिभृताम् प्राग्भारमारोहति ।  
म्स्स्_६२९८-२ कीर्णं याति विषाकुलैरहिकुलैः पातालमेकाकिनी  कीर्तिस्ते नयनाभिराम कृतकं मन्ये भयं योषिताम् ॥  
म्स्स्_६२९९-१ उग्रत्वं च मृदुत्वं च समयं वीक्ष्य संश्रयेत् ।  
म्स्स्_६२९९-२ अन्धकारमसंहृत्य नोग्रो भवति भास्करः ॥  
म्स्स्_६३००-१ उग्ररूपं कुचद्वन्द्वं हारग गाधरं तव ।  
म्स्स्_६३००-२ चन्द्रचूडं करिष्यामि कुरु तावद् दिगम्बरम् ॥  
म्स्स्_६३०१-१ उग्राभिष गमनुष गि परस्य दुःखं  हन्ताश्लथं व्यथयति प्रसभार्द्रभावम् ।  
म्स्स्_६३०१-२ बद्धः सरोजकुहरे विरहार्तनादैश्  चक्राभिधस्य मधुपोऽधिकमेति दैन्यम् ॥  
म्स्स्_६३०२-१ उग्रावग्राहमग्ना कुशधुवनधुताधोरणास्फालिता गैः  प्रत्यग्रोद्दण्डशुण्डोड्डमरणसमरत्रस्तदि ना गचक्रैः ।  
म्स्स्_६३०२-२ आलोक्यालोक्य शैलानुरुचरणरणच्छृ खलाघट्टयद्भिर्  यस्याशाभित्तिजेतुर्मदकलकरिभिः क्वापि न प्रापि र गः ॥  
म्स्स्_६३०३-१ उग्रैः शापैरुपहतिभिया रक्षसा दूरमुक्ताः  दग्धुं योग्या हुतवहमपि त्वत्प्रियावर्णशुद्धाः ।  
म्स्स्_६३०३-२ उत्पश्यन्त्यो जनकतनयातेजसैव स्वरक्षां  रोधं यस्यामनुविदधते लोकपालावरोधाः ॥  
म्स्स्_६३०४-१ उचितं गोपनमनयोः  कुचयोः कनकाद्रिकान्तितस्करयोः ।  
म्स्स्_६३०४-२ अवधीरितविधुमण्डल-  मुखमण्डलगोपनं किमिति ॥  
म्स्स्_६३०५-१ उचितं नाम नार ग्यां केतक्यामपि कण्टकाः ।  
म्स्स्_६३०५-२ रसगन्धोज्झिते किं ते कण्टकाः कण्टकारिके ॥  
म्स्स्_६३०६-१ उचितं बन्धनमनयोः  कुचयुगयोः केवलं तन्वि ।  
म्स्स्_६३०६-२ युवजनमानसहाटक-  चौरविधौ पश्यतोहरयोः ॥  
म्स्स्_६३०७-१ उचितः प्रणयो वरं विहन्तं  बहवः खण्डनहेतवो हि दृष्टाः ।  
म्स्स्_६३०७-२ उपचारविधिर्मनस्विनीनां  न तु पूर्वाभ्यधिकोऽपि भावशून्यः ॥  
म्स्स्_६३०८-१ उचितकर्म तनोति न सम्पदाम्  इतरदप्यसदेव विवेकिनाम् ।  
म्स्स्_६३०८-२ इति निरस्तसमस्तसुखान्वयः  कथमतो न विषीदतु पण्डितः ॥  
म्स्स्_६३०९-१ उचितगुणोत्क्षिप्ता अपि  पुरतोऽपि निवेशिते सुवर्णलवे ।  
म्स्स्_६३०९-२ झगिति पतन्ति मुखेन  प्रकटप्रमदा यथा च तुलाः ॥  
म्स्स्_६३०९अ-१ उचितव्ययशीलस्य कृशत्वमपि शोभते ।  
म्स्स्_६३०९अ-२ द्वितीयश्चन्द्रमा वन्द्यो न वन्द्यः पूर्णचन्द्रमाः ॥  
म्स्स्_६३१०-१ उचितामुपास्य रुचिताम्  अभिधेहि गिरं निरन्तरावहितः ।  
म्स्स्_६३१०-२ अप्यायतिमति पुरुषे  प्रभुणा कलुषेण भूयते कथिते ॥  
म्स्स्_६३११-१ उचितेन विचारेण चारुतां यान्ति सूक्तयः ।  
म्स्स्_६३११-२ वेद्यतत्त्वावबोधेन विद्या इव मनीषिणाम् ॥  
म्स्स्_६३१२-१ उच्चं प्रदेशं भषणोऽधिरुह्य  भषत्यभीक्ष्णं रविमीक्षमाणः ।  
म्स्स्_६३१२-२ यदा तदानीमचिरेण वृष्टिर्  अम्भोदमुक्ता भवति प्रभूता ॥  
म्स्स्_६३१३-१ उच्चः सत्फलदो यथायमहमप्येतादृगेतावता  स्पर्धां मन्द मदोद्धतः स्वजनकेनार्केण मा मा कृथाः ।  
म्स्स्_६३१३-२ दूरादेव भवादृशोऽस्य महसा ध्वस्ताः समस्ताः स्वयं  नैवेच्छत्ययमत्ययं गुणिसखः कस्यापि तेजोनिधिः ॥  
म्स्स्_६३१४-१ उच्चकुचकुम्भनिहितो  हृदयं चालयति जघनलग्नाग्रः ।  
म्स्स्_६३१४-२ अतिनिम्नमध्यसङ्क्रम-  दारुनिभस् तरुणि तव हारः ॥  
म्स्स्_६३१५-१ उच्चात् प्रदेशादवतीर्य निम्नं  यो याति वामोऽथ सुखप्रदोऽसौ ।  
म्स्स्_६३१५-२ निम्नप्रदेशात् पुनरुच्चदेशं  यक्षो व्रजन् दक्षिणगोऽपि शस्तः ॥  
म्स्स्_६३१६-१ उच्चारणज्ञोऽथ गिरां दधानम्  उच्चा रणत्पक्षिगणास् तटीस् तम् ।  
म्स्स्_६३१६-२ उत्कं धरं द्रष्टुमवेक्ष्य शौरिम्  उत्कं धरं दारुक इत्युवाच ॥  
म्स्स्_६३१६अ-१ उच्चारूढैर्नरैरात्मा रक्षणीयोऽतियत्नतः ।  
म्स्स्_६३१६अ-२ दूरारोहपरिभ्रंशविनिपातः सुदुःसहः ॥  
म्स्स्_६३१७-१ उच्चावचं जगद्दौःस्थ्यम् एक एव निषेधति ।  
म्स्स्_६३१७-२ प्रविष्टमात्रो नृपतिः प्रपञ्चमिव नः श्रुतिः ॥  
म्स्स्_६३१८-१ उच्चावचं न कुरुत स्वनितं पत गास्  तूर्णं मुखानि पशवो मुकुलीकुरुध्वम् ।  
म्स्स्_६३१८-२ कर्णं प्रदाय रसिकाः कलयन्तु हर्षं  तारं तनोति रणितं तरुणः पिकोऽयम् ॥  
म्स्स्_६३१९-१ उच्चावचकरान्याय्याः पूर्वराज्ञां युधिष्ठिर ।  
म्स्स्_६३१९-२ यथा यथा न हीयेरंस् तथा कुर्यान् महीमतिः ॥  
म्स्स्_६३२०-१ उच्चावचानि जननानि भवन्ति यावत्  कर्माणि तावदखिलानि लयं न यान्ति ।  
म्स्स्_६३२०-२ तत् कर्ममूलहननाय यतध्वमार्या  यावच्छिरो न विरमेज् जलबन्धरोगः ॥  
म्स्स्_६३२१-१ उच्चासनगतो नीचः नीच एव न चोत्तमः ।  
म्स्स्_६३२१-२ प्रसादशिखरस्थोऽपि काकः किं गरुडायते ॥  
म्स्स्_६३२२-१ उच्चित्यं प्रथममधः स्थितं मृगाक्षी  पुष्पौघं श्रितविटपं ग्रहीतुकामा ।  
म्स्स्_६३२२-२ आरोढुं चरणमदादशोकयष्टेर्  आमूलं पुनरपि तेन पुष्पितोऽसौ ॥  
म्स्स्_६३२३-१ उच्चीकृतग्रीवमहो मुधैव  किं याचसे चातकपोत मेघम् ।  
म्स्स्_६३२३-२ अत्यूर्ज्जितं गर्ज्जितमात्रमस्मिन्न्  अम्भोधरे बिन्दुलवस् तु दूरे ॥  
म्स्स्_६३२४-१ उच्चीयन्ते स्म वेश्मन्यशनविरहिते यत्नतः श्रोत्रियाणां  यत्र श्यामाकबीजान्यपि चटकवधूचञ्चुकोटिच्युतानि ।  
म्स्स्_६३२४-२ यस्मिन् दातर्यकस्माच् चटुलवटुकराकृष्टमुक्तावचूल-  भ्रष्टास् तत्रैव दृष्टा युवतिभिरलसं घूर्णिता मुक्तिकौघाः ॥  
म्स्स्_६३२५-१ उच्चैः कल्याणवाही करजितवसुधः सर्वदा पूर्णकामो  विख्यातः कर्णवृत्त्या न च वचसि कटुश्चित्रपाकानुभावी ।  
म्स्स्_६३२५-२ कोषापेक्षी परस्मादुचितबहुकथस् तत्परः पुण्यलोके  चित्रं राजाधिराज त्वमिव तव रिपुस् तत्र कम्पं प्रतीमः ॥  
म्स्स्_६३२६-१ उच्चैः कुम्भः कपिशदशनो बन्धुरस्कन्धसन्धिः  स्निग्धाताम्रद्युतिनखमणिर्लम्बवृत्तोरुहस्तः ।  
म्स्स्_६३२६-२ शूरः सप्तच्छदपरिमलस्पर्धिदानोदकोऽयं  भद्रः सान्द्रद्रुमगिरिसरित्तीरचारी करीन्द्रः ॥  
म्स्स्_६३२७-१ उच्चैः पदमधितिष्ठंल्  लोकस् तत्त्वेषु मुह्यति प्रायः ।  
म्स्स्_६३२७-२ विषयमपि पश्यति समं  पर्वतशिखराग्रमारूढः ॥  
म्स्स्_६३२८-१ उच्चैः प्रकथनं हासः ष्ठीवनं कुत्सनं तथा ।  
म्स्स्_६३२८-२ जृम्भणं गात्रभ गं च पर्वस्फोटं च वर्जयेत् ॥  
म्स्स्_६३२९-१ उच्चैः ष्ठीवनमुत्कटप्रहसितं शय्यासनोत्सर्पणं  गात्रास्फोटनजृम्भणानि सुलभद्रव्यार्थसम्प्रार्थनम् ।  
म्स्स्_६३२९-२ बालालि गनचुम्बनान्यभिमुखे सख्याः समालोकनं  दृक्पातश्च परा मुखो गुणकथा कर्णस्य कण्डूयनम् ॥  
म्स्स्_६३३०-१ उच्चैः स्थानकृतोदयैर्बहुविधैर्ज्योतिर्भिरुद्यत्प्रभैः  शुक्राद्यैः किममीभिरत्र वितथां प्रौढिं दधानैरपि ।  
म्स्स्_६३३०-२ यावल्लोकतमोपहेन भवता लक्ष्मीर्न विस्तार्यते  तावच्चन्द्र कथं प्रयाति परमां वृद्धिं स रत्नाकरः ॥  
म्स्स्_६३३१-१ उच्चैःस्थितीनां विदुषां पदमारोढुमिच्छवः ।  
म्स्स्_६३३१-२ सत्सुभाषितसोपानसेविनः सन्तु साधवः ॥  
म्स्स्_६३३२-१ उच्चैरध्ययनं चिरन्तनकथाः स्त्रीभिः सहालापनं  तासामर्भकलालने रतिरथो तत्पाकमिथ्यास्तुतिः ।  
म्स्स्_६३३२-२ पुत्रभ्रातृजनाशिषः सुभगतायोग्यत्वसङ्कीर्तनं  स्वानुष्ठानकथाभिवादनविधिर्भिक्षोगुणा द्वादश ॥  
म्स्स्_६३३३-१ उच्चैरध्ययनं पुरातनकथाः स्त्रीभिः सहालापनं  तासामर्भकलालनं पतिनुतिस् तत्पाकमिथ्यास्तुतिः ।  
म्स्स्_६३३३-२ आदेशस्य करावलम्बनविधिः पाण्डित्यलेखक्रिया  होरागारुडमन्त्रतन्त्रकविधिर्भिक्षोगुणा द्वादश ॥  
म्स्स्_६३३४-१ उच्चैरुच्चरतु चिरं  चीरी वर्त्मनि तरुं समारुह्य ।  
म्स्स्_६३३४-२ दिग्व्यापिनि शब्दगुणे  श खः सम्भावना भूमिः ॥  
म्स्स्_६३३४अ-१ उच्चैरुच्चरितव्यं  यत् किञ्चिदजानतापि पुरुषेण ।  
म्स्स्_६३३४अ-२ मूर्खा बहु मन्यन्ते  विदुषामपि संशयो भवति ॥  
म्स्स्_६३३५-१ उच्चैरुच्चैःश्रवास् तेन हयरत्नमहारि च ।  
म्स्स्_६३३५-२ देहबद्धमिवेन्द्रस्य चिरकालार्जितं यशः ॥  
म्स्स्_६३३६-१ उच्चैरुच्चैस्तरामिच्छन् पदान्यायच्छते महान् ।  
म्स्स्_६३३६-२ नीचो नीचैस्तरां याति निपातभयश कया ॥  
म्स्स्_६३३७-१ उच्चैरुड्डीयमाना  नतिमन्ते वहति या तु गच्छन्ती ।  
म्स्स्_६३३७-२ यच्चिरलभ्यमथाल्पं  तत्सा बहु यच्छति त्वरितम् ॥  
म्स्स्_६३३८-१ उच्चैरुत्तालखेलद्भुजवनपवनोद्धूतशैलौघपात-  स्फारोदञ्चत्पयोधिप्रकटितमकुटस्वर्धुनीसङ्गमानि ।  
म्स्स्_६३३८-२ जीयासुस् ताण्डवानि स्फुटविकटजटाकोटिसङ्घट्टभूरि-  भ्रश्यन्नक्षत्रचक्रव्यवहितसुमनोवृष्टिपातानि शम्भोः ॥  
म्स्स्_६३३९-१ उच्चैरुत्तालगण्डस्थलबहुलगलद्दानपानप्रमत्त-  स्फीतालिव्रातगीतिश्रुतिविधृतिकलोन्मीलितार्धाक्षि पक्ष्मा ।  
म्स्स्_६३३९-२ भक्तप्रत्यूहपृथ्वीरुहनिवहसमुन्मूलनोच्चैरुदञ्चच्-  छुण्डादण्डाग्र उग्रार्भक इभवदनो वः स पायादपायात् ॥  
म्स्स्_६३४०-१ उच्चैरुद्घोष्य जेतव्यं मध्यस्थश्चेदपण्डितः ।  
म्स्स्_६३४०-२ पण्डितो यदि तत्रैव पक्षपातोऽधिरोप्यताम् ॥  
म्स्स्_६३४१-१ उच्चैरुन्मथितस्य तेन बलिना दैवेन धिक्कर्मणा  लक्ष्मीमस्य निरस्यतो जलनिधेर्जातं किमेतावता ।  
म्स्स्_६३४१-२ गाम्भीर्यं किमयं जहाति किमयं पुष्णाति नाम्भोधरान्  मर्यादां किमयं भिनत्ति किमयं न त्रायते वाडवम् ॥  
म्स्स्_६३४२-१ उच्चैरेष तरुः फलं च पृथुलं दृष्ट्वैव हृष्टः शुकः  पक्वं शालिवनं विहाय जडधीस् तां नालिकेरीं गतः ।  
म्स्स्_६३४२-२ तामारुह्य बुभुक्षितेन मनसा बुद्धिः कृता भेदने  आशा तस्य न केवलं विगलिता चञ्चूर्गता चूर्णताम् ॥  
म्स्स्_६३४३-१ उच्चैर्दैवादिह पशुपतौ भूषणीभूय तिष्ठन्  कालव्याल प्रथयसि फणां भीषणां तावदेव ।  
म्स्स्_६३४३-२ देवे दूरादविनयभयाद् यावदेवं गरुत्मान्  कोपाटोपं कथमपि तिरोभावयन् मौनमास्ते ॥  
म्स्स्_६३४४-१ उच्चैर्निषादगान्धारौ नीचैरृषभधैवतौ ।  
म्स्स्_६३४४-२ शेषास्तु स्वरिता ज्ञेयाः षड्जमध्यमपञ्चमाः ॥  
म्स्स्_६३४५-१ उच्चैर्ब्रह्माण्डखण्डद्वितयसहचरं कुम्भयुग्मं दधानः  प्रे खन्नागारिपक्षप्रतिभटविकटश्रोत्रतालाभिरा मः ।  
म्स्स्_६३४५-२ देवः शम्बोरपत्यं भुजगपतितनुस्पर्द्धिवर्द्धिष्णुहस्तस्  त्रैलोक्याश्चर्यमूर्तिः स जयति जगतामीश्वरः कुञ्जरास्यः ॥  
म्स्स्_६३४६-१ उच्चैर्महारजतराजिविराजितासौ  दुर्वर्णभित्तिरिह सान्द्रसुधासवर्णा ।  
म्स्स्_६३४६-२ अभ्येति भस्मपरिपाण्डुरितस्मरारेर्  उद्वह्निलोचनललामललाटलीलाम् ॥  
म्स्स्_६३४७-१ उच्चैर्यद्यस्ति मनः  किं विपदा सम्पदा गन्त्री ।  
म्स्स्_६३४७-२ पुरुषस्य मनसि भग्ने  मग्नेवापत्सु लक्ष्यते लक्ष्मीः ॥  
म्स्स्_६३४८-१ उच्चैर्यो मधुपानलुब्धमनसां भृ गा गनानां गणैर्  उद्गीतो रचितालयः खगकुलैर्देशान्तरादागतैः ।  
म्स्स्_६३४८-२ आसीद् यश्च निषेवितोऽध्वगशतैर्ग्रीष्मोष्मतान्तिच्छिदे  सोऽयं सम्प्रति दुर्मदेन दलितश् छायातरुर्दन्तिना ॥  
म्स्स्_६३४९-१ उच्चैस्तनन्तमभिगम्य घनं तवाहम्  अभ्यागतोऽस्म्यतिथिरेष पयोधरार्थी ।  
म्स्स्_६३४९-२ वक्तुं त्रपा तदपि वच्मि विदूरबन्धोः  काठिन्यमस्ति च पयोधरयोर्ममापि ॥  
म्स्स्_६३५०-१ उच्चैस्तरां मत्सरिणोऽपि लोकाः  कुर्वन्ति संसत्सु पुरः प्रशंसाम् ।  
म्स्स्_६३५०-२ न पण्डितर्विश्वसितव्यमत्र  तत्सौहृदं यत् क्रियते परोक्षम् ॥  
म्स्स्_६३५१-१ उच्चैस्तरादम्बरशैलमौलेश्  च्युतो रविर्गैरिकगण्डशैलः ।  
म्स्स्_६३५१-२ तस्यैव पातेन विचूर्णितस्य  सन्ध्यारजोराजिरिहोज्जिहीते ॥  
म्स्स्_६३५२-१ उच्चौ कुचौ कृशतरा च कटिर्गभीरो  नाभिः समुन्नततरं च नितम्बबिम्बम् ।  
म्स्स्_६३५२-२ निम्नोन्नतेति सुदृशः सुभगे शरीरे  मग्नं मनो मम न मां पुनरभ्युपैति ॥  
म्स्स्_६३५३-१ उच्छन्नेव कलौ वृषस्य चरणश्रेणी नवीनां पुनस्  तां निर्माय कृतस् त्वया पुनरपि न्यस्तः पदस्यन्दनः ।  
म्स्स्_६३५३-२ भिन्दानैस्तरणिं त्वदस्त्रनियतैरेतत्किलोदीरितं  श्रुत्वानूरुरसौ विहाय मिहिरं त्वां देव सेविष्यते ॥  
म्स्स्_६३५४-१ उच्छलन् मत्स्यपुच्छाग्रदण्डपातहतार्णसि ।  
म्स्स्_६३५४-२ जगदुद्यानमम्भोधाव् उन्ममज्ज ममज्ज च ॥  
म्स्स्_६३५५-१ उच्छास्त्रपदविन्यासः सहसैवाभिसम्पतः ।  
म्स्स्_६३५५-२ शत्रुख गमुखग्रासम् अगत्वा न निवर्तते ॥  
म्स्स्_६३५६-१ उच्छिद्यते धर्मवृत्तम् अधर्मो वर्तते महान् ।  
म्स्स्_६३५६-२ भयमाहुर्दिवारात्रं यदा पापो न वार्यते ॥  
म्स्स्_६३५७-१ उच्छिद्राणि दिगम्बरस्य वसनान्यर्धा गिनस्स्वामिनो  रत्नालङ्कृतिभिर्विशोषितवपुःशोभाशतं सुभ्रुवः ।  
म्स्स्_६३५७-२ पौराढ्याश्च पुरीः श्मशानवसतेर्भिक्षाभुजोऽप्यक्षमा  लक्ष्मीं न व्यतनोद् दरिद्रभरणेष्वज्ञो हि सेनान्वयः ॥  
म्स्स्_६३५८-१ उच्छिन्नाश्रयकातरेव कुलटा गोत्रान्तरं श्रीर्गता  तामेवानुगता गतानुगतिकास्त्यक्तानुरागाः प्रजाः ।  
म्स्स्_६३५८-२ आप्तैरप्यनवाप्तपौरुषफलैः कार्यस्य धूरुज्झिता  किं कुर्वन्त्वथवोत्तमा गरहितैर गैरिव स्थीयते ॥  
म्स्स्_६३५९-१ उच्छिष्टं करखर्परं पथि गतं मूर्खैर्जडैर्धिक्कृतं  विप्रैस् तत्त्वविचिन्तकैर्मनसि तं स्वात्मप्रबोधे कृतम् ।  
म्स्स्_६३५९-२ नृत्यन्तं च दिगम्बरं च जटिलं बालैश्च मुक्तं जडं  डिम्भश्चोपहसन्ति चत्वरपथे दत्त्वा मुहुस् तालिकाः ॥  
म्स्स्_६३६०-१ उच्छिष्टं शिवनिर्माल्यं वमनं शवकर्पटम् ।  
म्स्स्_६३६०-२ काकविष्ठासमुत्पन्नाः पञ्चैतेऽतिपवित्रकाः ॥  
म्स्स्_६३६१-१ उच्छिष्टो न स्पृशेत् ख गं निशिकुर्यान्न शीर्षके ।  
म्स्स्_६३६१-२ दिवा च पूजयेदेनं गन्धमाल्यादिसम्पदा ॥  
म्स्स्_६३६२-१ उच्छीर्षे पदकं कृत्वा यदि शेते शुनस् तदा ।   
म्स्स्_६३६२-२ आगच्छद्वल्लभं वक्ति तद्वेश्मन्यचिरादपि ॥  
म्स्स्_६३६३-१ उच्छूनारुणमश्रुणिर्गमवशाच् चक्षुर्मना मन्थरं  सोष्मश्वासकदर्थिताधररुचिर्व्यस्तालका भ्रूभुवः ।  
म्स्स्_६३६३-२ आपाण्डुः करपल्लवे च निभृतम् शेते कपोलस्थली  मुग्धे कस्य तपःफलं परिणतं यस्मै तवेयं दशा ॥  
म्स्स्_६३६४-१ उच्छृ कलेन निरपेक्षतयोन्मदेन  येनाकुलीकृतमिदं करिणा बभूव ।  
म्स्स्_६३६४-२ दत्त्वा पदं शिरसि हस्तिपकार्भकेण  मन्दः कथं गमित एष वशं प्रसह्य ॥  
म्स्स्_६३६५-१ उच्छेदनं चापचयः पीडनं कर्शनं तथा ।  
म्स्स्_६३६५-२ इति विद्याविदः प्राहुः शत्रौ वृत्तं चतुर्विधम् ॥  
म्स्स्_६३६६-१ उच्छेद्यमपि विद्वांसो वर्धयन्त्यरिमेकदा ।  
म्स्स्_६३६६-२ गुडेन वर्धितः श्लेष्मा यतो निःशेषतां व्रजेत् ॥  
म्स्स्_६३६७-१ उच्छ्मश्रुर्व्यात्तवक्त्रः प्रविततरसनापल्लवालीढसृक्का  पि गोग्रभ्रान्तनेत्रः पुलकिततरलोत्तानला गूलनालः ।  
म्स्स्_६३६७-२ कुत्राप्यक्लान्तिगामी क्वचिदतिपिहितः क्वापि तु गाग्रमात्रश्  चित्रव्याघ्रोऽयमाप्तुं प्रमदवनमृगीतर्णकांस्तूर्णमेति ॥  
म्स्स्_६३६८-१ उच्छ्रायो जनभीति हेतुरधिकं वैकृत्यमुद्ग्रीवता  सर्वत्र प्रतिपर्वविक्रमभवः क्रूरो मरुर्जन्मभूः ।  
म्स्स्_६३६८-२ यस्योच्चैः कटुकण्टकप्रणयिता धिक् कष्टमुष्ट्रे पशौ  तस्मिन् राजपरिग्रहः स च महाशब्दद्वयीभाजनम् ॥  
म्स्स्_६३६९-१ उच्छ्वसन् मण्दलप्रान्तरेखमाबद्धकुड्मलम् ।  
म्स्स्_६३६९-२ अपर्याप्तमुरो वृद्धेः शंसत्यस्याः स्तनद्वयम् ॥  
म्स्स्_६३७०-१ उच्छ्वासः खण्डखण्डस्तरलितहृदये मूकतां भूषणानाम्  उक्तिप्रत्युक्तिबन्धोऽप्यभिनयविहितः पांसुला भूः सुशय्या ।  
म्स्स्_६३७०-२ तूष्णीमेव प्रसादानुनयनकलहाश् चुम्बनं शब्दशून्यं  यत्रैतत् स्वस्ति तस्मै निभृतनिधुवनायेति नान्दी नमोऽस्तु ॥  
म्स्स्_६३७१-१ उच्छ्वासयन्त्यः श्लथबन्धनानि  गात्राणि कन्दर्पसमाकुलानि ।  
म्स्स्_६३७१-२ समीपवर्तिष्वधुना प्रियेषु  समुत्सुका एव भवन्ति नार्यः ॥  
म्स्स्_६३७२-१ उच्छ्वासहिक्काशयना गभ ग-  विष्ठावमिश्वासविजृम्भणानि ।  
म्स्स्_६३७२-२ वक्त्रं शुनोऽर्धोन्मिषितां च दृष्टिं  द्युते प्रशंसन्ति च वामचेष्टम् ॥  
म्स्स्_६३७३-१ उच्छ्वासावधयः प्राणाः स चोच्छ्वासः समीरणः ।  
म्स्स्_६३७३-२ समीरणाच्चलं नास्ति यत् प्राणिति तदद्भुतम् ॥  
म्स्स्_६३७४-१ उच्छ्वासोऽपि न निर्याति बाणे हृदयवर्तिनि ।  
म्स्स्_६३७४-२ किं पुनर्विकटाटोप पदबन्धा सरस्वती ॥  
म्स्स्_६३७५-१ उच्यतां स वचनीयमशेषं  नेश्वरे परुषता सखि साध्वी ।  
म्स्स्_६३७५-२ आनयैनमनुनीय, कथं वा  विप्रियाणि जनयन्ननुनेयः ॥  
म्स्स्_६३७६-१ उच्यमानोऽवलम्बेत परमर्मणि मूकताम् ।  
म्स्स्_६३७६-२ स्वकर्मणि तु बाधिर्यस्थैर्यमाधुर्यसोष्मवान् ॥  
म्स्स्_६३७७-१ उज्जागरितभ्रामित-  दन्तुरदलरुद्धमधुकरप्रकरे ।  
म्स्स्_६३७७-२ काञ्चनकेतकि मा तव  विकसतु सौरभ्यसम्भारः ॥  
म्स्स्_६३७८-१ उज्जाडिते यदा ग्रामे गच्छतां दक्षिणस्वराः ।  
म्स्स्_६३७८-२ श्र्गालास् तं पुनः स्थानं कथयन्ति करस्थितम् ॥  
म्स्स्_६३७९-१ उज्जृम्भते कुमुदिनीसुकृतं मृगा को  विष्वग्विकीर्णपरिपाटलरश्मिदण्डः ।  
म्स्स्_६३७९-२ उत्सूतविद्रुमकुलो जलधेस् तर गाद्  उत्क्षिप्यमाण इव कश्चन राजकम्बुः ॥  
म्स्स्_६३८०-१ उज्जृम्भाननमुल्लसत्कुचतटं लोलद्भ्रमद्भ्रूलतं  स्वेदाम्भःस्नपिता गयष्टि विगलद्व्रीडं सरोमाञ्चया ।  
म्स्स्_६३८०-२ धन्यः कोऽपि युवा स यस्य वदने व्यापारिताः साम्प्रतं  मुग्धे दुग्धमहाब्धिफेनपटलप्रख्याः कटाक्षच्छटाः ॥  
म्स्स्_६३८१-१ उज्ज्वलं सरलं चैव वक्रमारक्तमेव च ।  
म्स्स्_६३८१-२ नेत्रं चतुर्विधं प्रोक्तं तस्य भावाः पृथक् पृथक् ॥  
म्स्स्_६३८२-१ उज्ज्वलम् मित्रसंयोगे सरलं पुत्रदर्शने ।  
म्स्स्_६३८२-२ वक्रं च कामिनीभोगे आरक्तं शत्रुदर्शने ॥  
म्स्स्_६३८३-१ उज्ज्वलगुणमभ्युदितं  क्षुद्रो द्रष्टुं न कथमपि क्षमते ।  
म्स्स्_६३८३-२ दग्ध्वा तनुमपि शलभो  दीप्रं दीपार्चिषं हरति ॥  
म्स्स्_६३८४-१ उज्ज्वलचम्पकमुकुला-  श कितया यः प्रदीपकं स्पृशति ।  
म्स्स्_६३८४-२ कज्जलकल कदाहं  मुक्त्वान्यत् तस्य किं घटताम् ॥  
म्स्स्_६३८५-१ उज्ज्वलालोकया स्निग्धा त्वया त्यक्ता न राजते ।  
म्स्स्_६३८५-२ मलीमसमुखी वर्तिः प्रदीपशिखया यथा ॥  
म्स्स्_६३८६-१ उज्झती शुचिमिवाशु तमिस्राम्  अन्तिकं व्रजति तारकराजे ।  
म्स्स्_६३८६-२ दिक्प्रसादगुणमण्डनमूहे  रश्मिहासविशदं मुखमैन्द्री ॥  
म्स्स्_६३८७-१ उज्झन्त्यः स्वर्णकाञ्चीर्झणिति रशनया चम्पकन्यासमय्या  तन्वत्यस्तारहारान् विचकिलकलिकापङ्क्तिमुद्रावलीभिः ।  
म्स्स्_६३८७-२ किं चाशोकप्रवालैररुणमणिमयान् सन्त्यजन्त्योऽवतंसान्  उत्कीर्णाः कामबाणैरिव हृदि सुहृदो वल्लभानां बभूवुः ॥  
म्स्स्_६३८८-१ उज्झितवृषयोगा अपि  रतिसमये नरविशेषनिरपेक्षाः ।  
म्स्स्_६३८८-२ कृष्णौकाभिरता अपि  हिरण्यकशिपुप्रियाः सततम् ॥  
म्स्स्_६३८९-१ उज्झितसौभाग्यमद-  स्फुटयाच्ञान गभीतयोर्यूनोः ।  
म्स्स्_६३८९-२ अकलितमनसोरेका  दृष्टिर्दूती निसृष्टार्थी ॥  
म्स्स्_६३९०-१ उज्झिताहमिति वत्स न दूये  राघवेण कुलदूषणभीत्या ।  
म्स्स्_६३९०-२ का त्वमित्यभिहिते बत वन्यान्  श्रावये किमिति मुह्यति चेतः ॥  
म्स्स्_६३९१-१ उज्झित्वा दिशमम्बरं वरतरं वासो वसानश्चिरं  हित्वा वासरसं पुनः पितृवने कैलासहर्म्याश्रयः ।  
म्स्स्_६३९१-२ त्यक्त्वा भस्म कृता गरागनिचयः श्रीखण्डसारद्रवैर्  देवः पातु हिमाद्रिजापरिणयं कृत्वा गृहस्थः शिवः ॥  
म्स्स्_६३९२-१ उडुगणपरिवारो नायकोऽप्यौषधीनाम्  अयममृतशरीरः कान्तियुक्तोऽपि चन्द्रः ।  
म्स्स्_६३९२-२ भवति विगतरश्मिर्मण्डलं प्राप्य भानोः  परसदननिविष्टः को लघुत्वं न याति ॥  
म्स्स्_६३९३-१ उडुपरिवृढः पत्या मुक्तामयं यदपीडयद्  यदपि बिसिनीं भानोर्जायां जहास कुमुद्वती ।  
म्स्स्_६३९३-२ तदुभय मतः श के स कोचितं निजश कया  प्रसरति नवार्के कर्कन्धूफलारुणरोचषि ॥  
म्स्स्_६३९४-१ उडुपरिषदः किं नार्हत्वं निशः किमु नौचिती  पतिरिह न यद् दृष्टस् ताभ्यां गणेयरुचीगणः ।  
म्स्स्_६३९४-२ स्फुटमुडुपतेराश्मं वक्षः स्फुरन्मलिनाश्मन-  च्छवि यदनयोर्विच्छेदेऽपि द्रुतं बत न द्रुतम् ॥  
म्स्स्_६३९५-१ उडुराजमुखी मृगराजकटिर्  गजराजविराजितमन्दगतिः ।  
म्स्स्_६३९५-२ यदि सा वनिता हृदये निहिता  क्व जपः क्व तपः क्व समाधिरतिः ॥  
म्स्स्_६३९६-१ उड्डायितः पूर्वदिशा क्रमेण  प्रकाशर गः पृथुलः पतण्गः ।  
म्स्स्_६३९६-२ पारे वियद्विच्युतरश्मिरर्वाक्  पतन्निदानीं क्षपितोऽस्तशैले ॥  
म्स्स्_६३९७-१ उड्डीनं विहगैर्मृतं जलचरैः क्ष्मान्तर्गतं कच्छपैः  पाठीनैः पृथुप कपीठलुठनाद्यस्मिन् मुहुर्मूर्च्छितम् ।  
म्स्स्_६३९७-२ तस्मिन्नेव सरस्यकालजलदेनागत्य तच्चेष्टितं  येनाकुम्भनिमग्नवन्यकरिणां यूथैः पयः पीयते ॥  
म्स्स्_६३९८-१ उड्डीना गुणपत्रिणः सुखफलान्याराद् विकीर्णान्यधः  पर्यस्ताः परितो यशस्तबकिताः सम्पल्लतापल्लवाः ।  
म्स्स्_६३९८-२ प्रागेवापसृतः प्रमोदहरिणश्च्छाया कथान्तं गता  दैवारण्यमत गजेन बलिना भग्नेऽभिमानद्रुमे ॥  
म्स्स्_६३९९-१ उड्डीनानामेषां  प्रासादात् तरुणि पक्षिणां प क्तिः ।  
म्स्स्_६३९९-२ विस्फुरति वैजयन्ती  पवनच्छिन्नापविद्धेव ॥  
म्स्स्_६४००-१ उड्डीयागतमिन्दुमण्डलमिदं किं खञ्जरीटद्वयं  हित्वा कोरकतां विकस्वरतरे याते किमिन्दीवरे ।  
म्स्स्_६४००-२ इन्दोर्बिम्बमवाप्य जातरभसौ किं वा चकोराविमाव्  आं ज्ञातं शफरीविलासपटुनी नेत्रे कुर गीदृशः ॥  
म्स्स्_६४०१-१ उड्डीयाणं तु सहजं कथितं गुरुणा सदा ।  
म्स्स्_६४०१-२ अभ्यसेदस्ततन्द्रस् तु वृद्धोऽपि तरुणो भवेत् ॥  
म्स्स्_६४०२-१ उड्डीयोर्ध्वं गमने  निपत्यवचना वधोन्मुखी शकुनिः ।  
म्स्स्_६४०२-२ वामे यातुर्निधनं  दिशति विपक्षे विपक्षस्य ॥  
म्स्स्_६४०२अ-१ उत वा तृणवान् मार्गः समो गम्यः प्रशस्यते ।  
म्स्स्_६४०२अ-२ सुशोध्यस् त्रिविधो मार्गः षड्विधं च स्वकं बलम् ॥  
म्स्स्_६४०३-१ उत्कटकण्टककोटी-  घर्षणघृष्टानि हृदि न चिन्तयति ।  
म्स्स्_६४०३-२ असदृशरसविवशमतिर्  विशत्यलिः केतकीकुसुमम् ॥  
म्स्स्_६४०४-१ उत्कण्ठयति मेघानां माला वृन्दं कलापिनाम् ।  
म्स्स्_६४०४-२ यूनां चोत्कण्ठयत्येष मानसं मकरध्वजः ॥  
म्स्स्_६४०५-१ उत्कण्ठाकुलचक्रवाकयुवतीनिःश्वासदण्डाहतः  पीयूषद्युतिरच्छदर्पणतुलामारोहति प्रस्थितः ।  
म्स्स्_६४०५-२ कोकानां कृपयेव कुक्कुटरवैराहूयमाने रवौ  दिग् जाता नवधौतविद्रुममणिच्छाया च सौत्रामणी ॥  
म्स्स्_६४०६-१ उत्कण्ठाकुलमस्तु कण्टककुले सञ्जायतां ते मनः  सानन्दं पिचुमन्दकन्दलदलास्वादेषु का वा क्षतिः ।  
म्स्स्_६४०६-२ एतत् किं तु तव क्रमेलक कथङ्कारं सहे दुःसहं  तस्मिन् पुण्ड्रककन्दलीकिसलये येनासि निन्दापरः ॥  
म्स्स्_६४०७-१ उत्कण्ठित मनो बाला सुदूरस्था नवं वयः ।  
म्स्स्_६४०७-२ विधिर्वामो रिपुः कामो हा हा दुःखपरम्परा ॥  
म्स्स्_६४०८-१ उत्कण्ठितस्य हृदयानुगुणा वयस्या  सङ्केतके चिरयति प्रवरो विनोदः ।  
म्स्स्_६४०८-२ संस्थापना प्रियतमा विरहातुराणां  रक्तस्य रागपरिवृद्धिकरः प्रमोदः ॥  
म्स्स्_६४०९-१ उत्कण्ठितस्य हृदयानुगता सखीव  सङ्कीर्णदोषरहिता विषयेषु गोष्ठी ।  
म्स्स्_६४०९-२ क्रीडारसेषु मदनव्यसनेषु कान्ता  स्त्रीणां तु कान्तरतिविघ्नकरी सपत्नी ॥  
म्स्स्_६४१०-१ उत्कम्पघर्मपिच्छिल-  दोःसाधिकहस्तविच्युतश् चौरः ।  
म्स्स्_६४१०-२ शिवमाशास्ते सुतनु  स्तनयोस्तव पञ्चलाञ्चलयोः ॥  
म्स्स्_६४११-१ उत्कम्पिनी भयपरिस्खलितांशुकान्ता  ते लोचने प्रतिदिशं विधुरे क्षिपन्ती ।  
म्स्स्_६४११-२ क्रूरेण दारुणतया सहसैव दग्धा  धूमान्धितेन दहनेन न वीक्षितासि ॥  
म्स्स्_६४१२-१ उत्कम्पोऽपि सकम्प एव हृदये चिन्तापि चिन्तान्विता  निःश्वासा अपि निःश्वसन्त्यनिभृतं बाष्पोऽपि बाष्पायते ।  
म्स्स्_६४१२-२ कान्तां संस्मरतो विदेशवसतेर्नक्तं दिवं कामिनः  प्रारोहा इव निष्पतन्ति मनसो दुःखानि दुःखान्वितात् ॥  
म्स्स्_६४१३-१ उत्कम्पो हृदये स्खलन्ति वचनान्यावेगलोलं मनो  गात्रं सीदति चक्षुरश्रुकलुषं चिन्ता मुखं शुष्यति ।  
म्स्स्_६४१३-२ यस्यैषा सखि पूर्वर गरचना मानः स मुक्तो मया  वन्स्यास्ता अपि योषितः क्षितितले यासामयं सम्मतः ॥  
म्स्स्_६४१४-१ उत्कर्णं करिणां गणेन विकसन्मोदं चिराद् बर्हिभिः  क्रीडाकेशरिभिश्च पञ्जरगतैः कोपस्फुरल्लोचनम् ।  
म्स्स्_६४१४-२ कुञ्जोत्स गभुवि प्रकम्पतरलं सीमन्तिनीभिः क्षणात्  पीतः श्रोत्रपुटेन देव परितः प्रातर्मृद गध्वनिः ॥  
म्स्स्_६४१५-१ उत्कर्णोऽयमकाण्डचण्डिमपटुः स्फारस्फुरत्केसरः  क्रूराकारकरालवक्रविकटस्तब्धोर्ध्वला गूलभृत् ।  
म्स्स्_६४१५-२ चित्रेणापि न शक्यतेऽभिलिखितुं सर्वा गसङ्कोचनाच्  चीत्कुर्वद्गिरिकुञ्जकुञ्जरशिरः कुम्भस्थलस्थो हरिः ॥  
म्स्स्_६४१६-१ उत्कर्तितुं समर्थोऽपि गन्तुं चैव सपक्षकः ।  
म्स्स्_६४१६-२ द्विरेफो गन्धलोभेन कमले याति बन्धनम् ॥  
म्स्स्_६४१७-१ उत्कर्षवान् निजगुणो  यथा यथा याति कर्णमन्यस्य ।  
म्स्स्_६४१७-२ धनुरिव सुवंशजन्मा  तथा तथा सज्जनो नमति ॥  
म्स्स्_६४१८-१ उत्कर्षो नैव नित्यः स्यान्नापकर्षस् तथैव च ।  
म्स्स्_६४१८-२ प्राक् कर्मवशतो नित्यं सधनो निर्धनो भवेत् ॥  
म्स्स्_६४१९-१ उत्कलिकाबाहुल्यं  तत् तत् स्वाभाविकं द्रवत्वं च ।  
म्स्स्_६४१९-२ स च निरुपाधिस्नेहस्  तेनेशस्य प्रिया ग गा ॥  
म्स्स्_६४२०-१ उत्कल्लोलस्य लक्ष्मीं लवणजलनिधिर्लम्भितः क्षीरसिन्धोः  को विन्ध्यः कश्च गौरीगुरुरिति मरुतामभ्युदस्तो विवेकः ।  
म्स्स्_६४२०-२ नीताः कर्कत्वमर्कप्रवहणहरयो हारितोत्स गलक्ष्मा  राजन्नुद्दामगौरैरजनि च रजनीवल्लभस्त्वद्यशोभिः ॥  
म्स्स्_६४२१-१ उत्कामुन्मनयन्त्येते बालां तदलकत्विषः ।  
म्स्स्_६४२१-२ अम्भोधरास् तडित्वन्तो गम्भीराः स्तनयित्नवः ॥  
म्स्स्_६४२२-१ उत्कीर्णा इव वासयष्टिषु निशानिद्रालसा बर्हिणो  धूपैर्जालविनिःसृतैर् वलभयः सन्दिग्धपारावताः ।  
म्स्स्_६४२२-२ आचारप्रयतः सपुष्पबलिषु स्थानेषु चार्चिष्मतीः  सन्ध्याम गलदीपिका विभजते शुद्धान्तवृद्धो जनः ॥  
म्स्स्_६४२३-१ उत्कूजति भ्रमति रोदिति रारटीति  पद्मानि चोत्क्षिपति चञ्चुपुटेन दूरम् ।  
म्स्स्_६४२३-२ तोये निमज्जति शशा कमुदीक्षते च  कष्टं प्रियाविरहितो निशि चक्रवाकः ॥  
म्स्स्_६४२४-१ उत्कूजति श्वसिति मुह्यति याति तीरं  तीरात् तरुं तरुतलात् पुनरेति वापीम् ।  
म्स्स्_६४२४-२ वाप्यां न तिष्ठति न चाति मृणालखण्डं  चक्रः क्षपासु विरहे खलु चक्रवाक्याः ॥  
म्स्स्_६४२५-१ उत्कूजन्तु वटे वटे बत बकाः काका वराका अपि  क्राङ्कुर्वन्तु सदा निनादपटवस्ते पिप्पले पिप्पले ।  
म्स्स्_६४२५-२ सोऽन्यः कोऽपि रसालपल्लवलवग्रासोल्लसत्पाटव-  क्रीडत्कोकिलकण्ठकूजनकलालीलाविलासक्रमः ॥  
म्स्स्_६४२६-१ उत्कृत्य ज्वलितात् शवात् कथमपि प्रेताशनः पैशितीं  पेशीमग्निमयीं निगीर्य सहसा दन्दह्यमानोदरः ।  
म्स्स्_६४२६-२ धावत्युत्प्लवते मुहुर्निपतति प्रोत्तिष्ठति प्रेक्षते  विष्वक्क्रोशति सम्पिनष्टि जठरं मुष्ट्या हते मस्तकम् ॥  
म्स्स्_६४२७-१ उत्कृत्योत्कृत्य कृत्तिं प्रथममथ पृथूच्छोफभूयांसि मांसान्य  अंसस्फिक्पृष्ठपिण्डाद्यवयवसुलभान्युग्रपूत् ईनि जग्ध्वा ।  
म्स्स्_६४२७-२ आत्तस्नाय्वन्त्रनेत्रः प्रकटितदशनः प्रेतर कः कर काद्  अ कस्थादस्थिसंस्थं स्थपुटगतमपि क्रव्यमव्यग्रमत्ति ॥  
म्स्स्_६४२८-१ उत्कृत्योत्कृत्य गर्भानपि शकलयतः क्षत्रसन्तानरोषाद्  उद्दामस्यैकविंशत्यवधि विधसतः सर्वतो राजवंश्यान् ।  
म्स्स्_६४२८-२ पित्र्यं तद्रक्तपूर्णह्रदसवनमहानन्दमन्दायमान-  क्रोधाग्नेः कुर्वतो मे न खलु न विदितः सर्वभूतैः स्वभावः ॥  
म्स्स्_६४२९-१ उत्कृष्टबलवीर्यस्य विजिगीषोर्जयैषिणः ।  
म्स्स्_६४२९-२ गुणानुरक्तप्रकृतेर् यात्रा यानमिति स्मृतम् ॥  
म्स्स्_६४३०-१ उत्कृष्टमध्यमनिकृष्टजनेषु मैत्री  यद्वच्छिलासु सिकतासु जलेषु रेखा ।  
म्स्स्_६४३०-२ वैरं क्रमादधममध्यमसज्जनेषु  यद्वच्छिलासु सिकतासु जलेषु रेखा ॥  
म्स्स्_६४३१-१ उत्कोचं प्रीतिदानं च द्यूतद्रव्यं सुभाषितम् ।  
म्स्स्_६४३१-२ कामिनीं प्रथमावस्थां सद्यो गृह्णाति बुद्धिमान् ॥  
म्स्स्_६४३२-१ उत्कोचकाश्चौपधिका वञ्चकाः कितवास् तथा ।  
म्स्स्_६४३२-२ म गलादेशवृत्ताश्च भद्रप्रेक्षणिकैः सह ॥  
म्स्स्_६४३३-१ असम्यक्कारिणश्चैव महामात्राश्चिकित्सकाः ।  
म्स्स्_६४३३-२ शिल्पोपचारयुक्ताश्च निपुणाः पुण्ययोषितः ॥  
म्स्स्_६४३४-१ एवमाद्यान् विजानीयात् प्रकाशांल्लोककण्टकान् ।  
म्स्स्_६४३४-२ विगूढचारिणश्चान्यान् अनार्यानार्यलि गिनः ॥  
म्स्स्_६४३५-१ उत्कोचपारितोषक-  भाटसुभाषिततरार्थचौर्यांशाः ।  
म्स्स्_६४३५-२ तत्क्षणमेव ग्राह्याः  षडन्यकाले न लभ्यन्ते ॥  
म्स्स्_६४३६-१ उत्क्रान्तं गिरिकूटल घनसहं ते वज्रसारा नखास्  तत्तेजश्च तदूर्जितं स च नगोन्माथी निनादो महान् ।  
म्स्स्_६४३६-२ आलस्यादविमुञ्चता गिरिगुहां सिंहेन निद्रालुना  सर्वं विश्वजयैकसाधनमिदं लब्धं न किञ्चित् कृतम् ॥  
म्स्स्_६४३७-१ उत्क्रान्तानामामिषायोपरिष्टाद्  अध्याकाशं बभ्रुमुः पत्रवाहाः ।  
म्स्स्_६४३७-२ मूर्ताः प्राणा नूनमद्याप्यवेक्षा-  मासुः कायं त्याजिता दारुणास्त्रैः ॥  
म्स्स्_६४३८-१ उत्क्रामद्भिश्च यः प्राणैः प्रयतः शिष्टसम्मतः ।  
म्स्स्_६४३८-२ चिन्तयेन् मनसा ग गां स गतिं परमां लभेत् ॥  
म्स्स्_६४३९-१ उत्क्षिप्तं करक कणद्वयमिदं बद्धा दृढं मेखला  यत्नेन प्रतिपादिता मुखरयोर्मञ्जीरयोर्मूकता ।  
म्स्स्_६४३९-२ आरब्धे रभसान् मया प्रियसखि क्रीडाभिसारोत्सवे  चण्डालस्तिमिरावगुण्ठनपटक्षेपं विधत्ते विधुः ॥  
म्स्स्_६४४०-१ उत्क्षिप्तं सखि वर्तिपूरितमुखं मूकीकृतं नूपुरं  काञ्चीदाम निवृत्तघर्घररवं क्षिप्तं दुकूलान्तरे ।  
म्स्स्_६४४०-२ सुप्ताः पञ्जरसारिकाः परिजनोऽप्याघूर्णितो निद्रया  शून्यो राजपथस्तमांसि निविडान्येह्येहि निर्गम्यताम् ॥  
म्स्स्_६४४१-१ उत्क्षिप्तं सह कौशिकस्य पुलकैः साकं मुखैर्नामितं  भूपानां जनकस्य संशयधिया सार्धं समास्फालितम् ।  
म्स्स्_६४४१-२ वैदेहीमनसा समं च सहसा कृष्टं ततो भार्गव-  प्रौढाहङ्कृतिकन्दलेन च समं भग्नं तदैशं धनुः ॥  
म्स्स्_६४४२-१ उत्क्षिप्तबाहुदर्शित-  भुजमूलं चूतमुकुल मम सख्या ।  
म्स्स्_६४४२-२ आकृष्यमाण राजति  भवतः परमुच्चपदलाभः ॥  
म्स्स्_६४४३-१ उत्क्षिप्तमुच्छ्रितसितांशुकरावलम्बैर्  उत्तम्भितोडुभिरतीवतरां शिरोभिः ।  
म्स्स्_६४४३-२ श्रद्धेयनिर्झरजलव्यपदेशमस्य  विष्वक्तटेषु पतति स्फुटमन्तरीक्षम् ॥  
म्स्स्_६४४४-१ उत्क्षिप्ता अपि दन्तीद्रैः कोपनैः पत्तयः परम् ।  
म्स्स्_६४४४-२ तदसूनहरन् खड्गघातैः स्वस्य पुरः प्रभोः ॥  
म्स्स्_६४४५-१ उत्क्षिप्य करिभिर्दूरान् मुक्तानां योधिनां दिवि ।  
म्स्स्_६४४५-२ प्रापि जीवात्मभिर्दिव्या गतिर्वा विग्रहैर्मही ॥  
म्स्स्_६४४६-१ उत्क्षिप्य टिट्टिभः पादाव् आस्ते भ गभयाद् दिवः ।  
म्स्स्_६४४६-२ स्वचित्तकल्पितो गर्वः कस्य नात्रापि विद्यते ॥  
म्स्स्_६४४७-१ उत्क्षिप्यालकमालिकां विलुलितामापाण्डुगण्डस्थलाद्  विश्लिष्यद्वलयप्रपातभयतः प्रोल्लास्य किञ्चित् करौ ।  
म्स्स्_६४४७-२ द्वारस्तम्भनिषण्णगात्रलतिका केनापि पुण्यात्मना  मार्गालोकनदत्तदृष्टिरबला तत्कालमालि ग्यते ॥  
म्स्स्_६४४८-१ उत्क्षिप्योच्चैः प्रस्फुरन्तं रदाभ्याम्  ईषादन्तः कुञ्जरं शात्रवीयम् ।  
म्स्स्_६४४८-२ शृ गप्रोतप्रावृषेण्याम्बुदस्य  स्पष्टं प्रापत् साम्यमुर्वीधरस्य ॥  
म्स्स्_६४४९-१ उत्खातं निधिश कया क्षितितलं ध्माता गिरेर्धातवो  निस्तीर्णः सरिताम्पतिर्नृपतयो यत्नेन संसेविताः ।  
म्स्स्_६४४९-२ मन्त्राराधनतत्परेण मनसा नीताः श्मशाने निशाः  प्राप्तः काणवराटकोऽपि न मया तृष्णेऽधुना मा भव ॥  
म्स्स्_६४५०-१ उत्खातच्छिन्नसन्ध्यारुणकमलवनो व्योमकासारमध्यं  मन्ये मत्तो निशीथाह्वयवनमहिषो म क्ष्वविक्षन्मिम क्षुः ।  
म्स्स्_६४५०-२ तत्कालोद्भिद्यमानः सह तनुपृथुभिस् तारकाबुद्बुदौघैस्  तस्मादेवोज्जिहीते कलुषितभुवनं भीषणो ध्वान्तप कः ॥  
म्स्स्_६४५१-१ उत्खातदैवतमिवायतनं पुरारेर्  अस्ताचलान्तरितसूर्यमिवान्तरिक्षम् ।  
म्स्स्_६४५१-२ हम्मीरभूभुजि गते सुरवेश्म विश्वं  पश्यामि हारमिव नायकरत्नशून्यम् ॥  
म्स्स्_६४५२-१ उत्खातान् प्रतिरोपयन् कुसुमितांश्चिन्वंल्लघून् वर्धयन्  अत्युच्चान् नमयन् पृथून् विदलयन् विश्लेषयन् संहतान् ।  
म्स्स्_६४५२-२ तीक्ष्नान् कण्टकिनो बहिर्नियमयन् स्वारोपितान् पालयन्  मालाकार इव प्रयोगकुशलो राज्ये चिरं तिष्ठति ॥  
म्स्स्_६४५३-१ उत्खाय चित्तोपवनात् सुमेधो-  माला कृता पुस्तकनिष्कुटेषु ।  
म्स्स्_६४५३-२ काव्यद्रुमाणामधिरोपितानां  फलं परां निर्वृतिमुन्नयामः ॥  
म्स्स्_६४५४-१ उत्खेलत्त्रिवलीतर गतरला रोमावलीशैवल-  स्त्रग्वल्लिर्युवती ध्रुवं जनमनोनिर्वाणवाराणसी ।  
म्स्स्_६४५४-२ एतस्या यदुरस्तटीपरिसरे यद्बाल्यचापल्ययोः  स्थाने यौवनशिल्पिकल्पितचिताचैत्यद्वयं दृश्यते ॥  
म्स्स्_६४५५-१ उत्तंसः केकिपिच्छैर्मरकतवलयश्यामले दोःप्रकाण्डे  हारः सान्द्रेन्द्रनीलैर्मृगमदरचितो वक्त्रपत्रप्रपञ्चः ।  
म्स्स्_६४५५-२ नीलाब्जैः शेखरश्रीरसितवसनता चेत्यभीकाभिसारे  सम्प्रत्येणेक्षणानां तिमिरभरसखी वर्तते वेषलीला ॥  
म्स्स्_६४५६-१ उत्तंसकौतुकरसेन विलासिनीनां  लूनानि यस्य न नखैरपि पल्लवानि ।  
म्स्स्_६४५६-२ उद्यानमण्डनतरो सहकार स त्वम्  अ गारकारकरगोचरतां गतोऽसि ॥  
म्स्स्_६४५७-१ उत्तंसितं भाति मुखप्रभाभिर्  न किञ्चिदब्जं यदहो तदस्याः ।  
म्स्स्_६४५७-२ युक्तं दृशावेव विधिर्विधिज्ञः  कर्णद्वयालङ्करणं चकार ॥  
म्स्स्_६४५८-१ उत्तंसीकृतचन्द्रमाः सभुजगान् वीचीन् परावर्तयन्  ज्योत्स्नाभस्मविलेपने निरवधिस्फीते महिम्नि स्थितः ।  
म्स्स्_६४५८-२ प्रे कच्छ करोटिकोटिहननैः स्वःसिन्धुमुद्घोषयन्न्  अत्यन्तं पथि गर्जिताट्टहसितो रुद्रं हसत्यर्णवः ॥  
म्स्स्_६४५९-१ उत्तंसेषु ननर्त न क्षितिभुजां न प्रेक्षकैर्लक्षितः  साका क्षं लुठितो न च स्तनतटे लीलावतीनां क्वचित् ।  
म्स्स्_६४५९-२ कष्टं भोश्चिरमन्तरेव जलधेर्दैवाद् विशीर्णोऽभवत्  खेलद्व्यालकुला गघर्षणपरिक्षीणप्रमाणो मणिः ॥  
म्स्स्_६४६०-१ उत्तप्तोऽयमुरङ्गमः शिखितलच्छायां समालम्बते  वैरं साहजिकं विहाय च शिखी मूलं तरोर्गच्छति ।  
म्स्स्_६४६०-२ याचन्ते च जलं निकुञ्जभवने तृष्णातुराः सारिकास्  तप्ते वारिणि प कजानि मधुपास्त्यक्त्वा श्रयन्ते लताः ॥  
म्स्स्_६४६१-१ उत्तमं पुष्करक्षेत्रं ताराक्षेत्रं न मध्यमम् ।  
म्स्स्_६४६१-२ अधमं च कुरुक्षेत्रं प्रभासं त्वधमाधमम् ॥  
म्स्स्_६४६२-१ उत्तमं प्रणिपातेन शूरं भेदेन योजयेत् । नीचमल्पप्रदानेन समशक्तिं पराक्रमैः ॥  
म्स्स्_६४६३-१ उत्तमं सुचिरं नैव विपदोऽभिभवन्त्यलम् ।  
म्स्स्_६४६३-२ राहुग्रसनसम्भूतिः क्षणं विच्छाययेद् विधुम् ॥  
म्स्स्_६४६४-१ उत्तमं स्वार्जितं वित्तं मध्यमं पितुरर्जितम् ।  
म्स्स्_६४६४-२ अधमं भ्रातृवित्तं च स्त्रीवित्तमधमाधमम् ॥  
म्स्स्_६४६५-१ उत्तमः क्लेशविक्षोभं क्षमः सोढुं न हीतरः ।  
म्स्स्_६४६५-२ मणिरेव महाशाणघर्षणं न तु मृत्कणः ॥  
म्स्स्_६४६६-१ उत्तमः षट्पदः प्रोक्तो मध्यमः पञ्चभिस् तथा ।  
म्स्स्_६४६६-२ कनिष्ठस्तु चतुर्भिः स्याद् एवं स्युर्ध्रुवकास् त्रिधा ॥  
म्स्स्_६४६७-१ उत्तमकुलेऽपि जातः  सेवां विदधाति नीचलोकस्य ।  
म्स्स्_६४६७-२ वदति च वाचं नीचाम्  उदरेश्वरपीडितो मर्त्यः ॥  
म्स्स्_६४६८-१ उत्तमतरुणप्रकृतिः  पुलकादिकसूचितान्यतनुसक्तिः ।  
म्स्स्_६४६८-२ स्फुटसन्निहितविभावो  निवार्यते केन शृ गारः ॥  
म्स्स्_६४६९-१ उत्तमपदार्थरसिकाः  सुलभा लोके भवन्ति सर्वेऽपि ।  
म्स्स्_६४६९-२ दूषितपदार्थरसिकस्  त्वमिव मतस् त्वं पुनः करट ॥  
म्स्स्_६४७०-१ उत्तमभुजङ्गसङ्गम-  निस्पन्दनितम्बचापलस्तस्याः ।  
म्स्स्_६४७०-२ मन्दरगिरिरिव विबुधैर्  इतस्ततः कृष्यते कायः ॥  
म्स्स्_६४७१-१ उत्तमर्णधनदानश कया  पावकोत्थशिखया हृदिस्थया ।  
म्स्स्_६४७१-२ देव दग्धवसना सरस्वती  नास्यतो बहिरुपैति लज्जया ॥  
म्स्स्_६४७२-१ उत्तमर्णमुखं पश्यन्न् अधमर्णो ह्रिया नमन् ।  
म्स्स्_६४७२-२ मृत्युजीवितयोर्युद्धसम्भ्रमं परिलोकते ॥  
म्स्स्_६४७३-१ उत्तमवनितैकगतिः  करीव सरसीपयः सखीधैर्यम् ।  
म्स्स्_६४७३-२ आस्कन्दितोरुणा त्वं  हस्तेनैव स्पृशन् हरसि ॥  
म्स्स्_६४७४-१ उत्तमश् चिन्तितं कुर्यात् प्रोक्तकारी तु मध्यमः ।  
म्स्स्_६४७४-२ अधमोऽश्रद्धया कुर्याद् अकर्तोच्चरितम् पितुः ॥  
म्स्स्_६४७५-१ उत्तमस्तोषमायाति तद गं पोष्यते यदि ।  
म्स्स्_६४७५-२ वृक्षः प्रसीदति प्रायः पादाभ्य गेन न स्वयम् ॥  
म्स्स्_६४७६-१ उत्तमस्य क्षणं कोपो मध्यस्य प्रहरद्वयम् ।  
म्स्स्_६४७६-२ अधमस्य त्वहोरात्रं पापिष्ठो नैव मुच्यते ॥  
म्स्स्_६४७७-१ उत्तमस्यापि वर्णस्य नीचोऽपि गृहमागतः ।  
म्स्स्_६४७७-२ पूजनीयो यथायोग्यं सर्वदेवमयोऽतिथिः ॥  
म्स्स्_६४७८-१ उत्तमस्यापि वर्णस्य नीचोऽपि गृहमागतः ।  
म्स्स्_६४७८-२ बालो वा यदि वा वृद्धः सर्वस्याभ्यागतो गुरुः ॥  
म्स्स्_६४७९-१ उत्तमाः स्वगुणैः ख्याता मध्यमाश्च पितुर्गुणैः ।  
म्स्स्_६४७९-२ अधमा मातुलस्यापि श्वशुरस्याधमाधमाः ॥  
म्स्स्_६४८०-१ उत्तमाः स्वार्जितैर्द्रव्यैः पितुर्वित्तेन मध्यमाः ।  
म्स्स्_६४८०-२ अधमा मातृवित्तेन स्त्रीवित्तेनाधमाधमाः ॥  
म्स्स्_६४८१-१ उत्तमा आत्मनः ख्याताः पितुः ख्याताश्च मध्यमाः ।  
म्स्स्_६४८१-२ अधमा मातुलात् ख्याताः श्वशुराच् चाधमाधमः ॥  
म्स्स्_६४८२-१ उत्तमा गोद्भवाज् ज्यैष्ठ्याद् ब्रह्मणश्चैव धारणात् ।  
म्स्स्_६४८२-२ सर्वस्यैवास्य सर्गस्य धर्मतो ब्राह्मणः प्रभुः ॥  
म्स्स्_६४८३-१ उत्तमाधममध्यानां श्रोतव्यं वचनं बुधैः ।  
म्स्स्_६४८३-२ तत्र चात्महितं ग्राह्यं वस्तवाक्यं यथा नृपः ॥  
म्स्स्_६४८४-१ उत्तमाधममध्यानि बुद्ध्वा कार्याणि पार्थिवः ।  
म्स्स्_६४८४-२ उत्तमाधममध्येषु पुरुषेषु नियोजयेत् ॥  
म्स्स्_६४८५-१ उत्तमाधमसंसक्तौ जानन् सदृशवृत्तिताम् ।  
म्स्स्_६४८५-२ नारीणां शुचिबाह्यानाम् अ गनाख्यां व्यधाद् विधिः ॥  
म्स्स्_६४८६-१ उत्तमानां स्वभावोऽयं परदुःखासहिष्णुता ।  
म्स्स्_६४८६-२ स्वयं दुःखं च सम्प्राप्तं मन्यतेऽन्यस्य वार्यते ॥  
म्स्स्_६४८७-१ उत्तमानामपि स्त्रीणां विश्वासो नैव विद्यते ।  
म्स्स्_६४८७-२ राजप्रियाः कैरविण्यो रमन्ते मधुपैः सह ॥  
म्स्स्_६४८८-१ उत्तमानुत्तमानेव गच्छन् हीनांश्च वर्जयन् ।  
म्स्स्_६४८८-२ ब्राह्मणः श्रेष्ठतामेति प्रत्यवायेन शूद्रताम् ॥  
म्स्स्_६४८९-१ उत्तमानेव सेवेत प्राप्ते काले तु मध्यमान् ।  
म्स्स्_६४८९-२ अधमांस्तु न सेवेत य इच्छेच् श्रेय आत्मनः ॥  
म्स्स्_६४९०-१ उत्तमाभिजनोपेतान् न नीचैः सह वर्धयेत् ।  
म्स्स्_६४९०-२ कृशोऽपि हि विवेकज्ञो याति संश्रयणीयताम् ॥  
म्स्स्_६४९१-१ उत्तमाश्चात्मना ख्याताः पित्रा ख्याताश्च मध्यमाः ।  
म्स्स्_६४९१-२ अधमा मातुलैः ख्याताः श्वशुरैश्चाधमाधमाः ॥  
म्स्स्_६४९२-१ उत्तमास् ताजिकाः प्रोक्ताः पारसीकाः समुद्रजाः ।  
म्स्स्_६४९२-२ कोक्काणाखतलाणाश्च तथा सौराष्ट्रजा हयाः ॥  
म्स्स्_६४९३-१ उत्तमे तु क्षणं कोपो मध्यमे घटिकाद्वयम् ।  
म्स्स्_६४९३-२ अधमे स्यादहोरात्रं चाण्डाले मरणान्तिकः ॥  
म्स्स्_६४९४-१ उत्तमेनोत्तमं सर्वं मनुष्याणां प्रयत्नतः ।  
म्स्स्_६४९४-२ अदृष्टमीक्ष्य सर्वेषां वक्तव्यं सुविचक्षणैः ॥  
म्स्स्_६४९५-१ उत्तमे विघ्नवत्तास्ति अधमो दुःखभाजनम् ।  
म्स्स्_६४९५-२ तस्मात् सर्वत्र योग्यत्वाच् श्रेष्ठो वै मध्यमः स्मृतः ॥  
म्स्स्_६४९६-१ उत्तमैः सह स गेन को न याति समुन्नतिम् ।  
म्स्स्_६४९६-२ मूर्ध्ना तृणानि धार्यन्ते ग्रथितैः कुसुमैः सह ॥  
म्स्स्_६४९७-१ उत्तमैः सह साङ्गत्यं पण्डितैः सह सङ्कथाम् ।  
म्स्स्_६४९७-२ अलुब्धैः सह मित्रत्वं कुर्वाणो नावसीदति ॥  
म्स्स्_६४९८-१ उत्तमैः सह साङ्गत्यं यत् प्राज्ञैः सत्यवादिभिः ।  
म्स्स्_६४९८-२ बन्धनस्थोऽपि तिष्ठेत न तु राज्ये नराधमैः ॥  
म्स्स्_६४९९-१ उत्तमैः स्वीकृतो नीचो नीच एव न चोत्तमः ।  
म्स्स्_६४९९-२ भैरवाधिष्ठितः श्वा तु कदाचिन् नैव केसरी ॥  
म्स्स्_६५००-१ उत्तमैरननुज्ञातं कार्यं नेच्छेच् च तैः सह ।  
म्स्स्_६५००-२ देवैः साकं सुधापानाद् राहोश् छिन्नं शिरो यतः ॥  
म्स्स्_६५०१-१ उत्तमैरुत्तमैर्नित्यं सम्बन्धानाचरेत् सह ।  
म्स्स्_६५०१-२ निनीषुः कुलमुत्कर्षम् अधमानधमांस् त्यजेत् ॥  
म्स्स्_६५०२-१ उत्तमो नातिवक्ता स्याद् अधमो बहुभाषकः ।  
म्स्स्_६५०२-२ न हि स्वर्णे ध्वनिस् तादृग् यादृक् कांस्ये प्रजायते ॥  
म्स्स्_६५०३-१ उत्तमोऽपि कुलजोऽपि मनुष्यः  सर्वलोकमहितोऽपि बुधोऽपि ।  
म्स्स्_६५०३-२ दासतां भजति यां भजमानस्  तां भजन्ति गणिकां किमु सन्तः ॥  
म्स्स्_६५०४-१ उत्तमोऽप्यधमस्य स्याद् याच्ञानम्रकरः क्वचित् ।  
म्स्स्_६५०४-२ कौस्तुभादीनि रत्नानि ययाचे हरिरम्बुधिम् ॥  
म्स्स्_६५०५-१ उत्तमोऽप्रार्थितो दत्ते मध्यमः प्रार्थितः पुनः ।  
म्स्स्_६५०५-२ याचकैर्याच्यमानोऽपि दत्ते न त्वधमाधमः ॥  
म्स्स्_६५०६-१ उत्तमो मध्यमो नीचोऽधमो भ्रातृगुणैर्नरः ।  
म्स्स्_६५०६-२ कन्यास्त्रीभगिनीभाग्यो नरोऽधमतमो मतः ॥  
म्स्स्_६५०७-१ उत्तमो रसवादश्च धातुवादश्च मध्यमः ।  
म्स्स्_६५०७-२ अधमो मन्त्रवादश्च मिथ्यावादोऽधमाधमः ॥  
म्स्स्_६५०८-१ उत्तर गय कुर गलोचने  लोचने कमलगर्वमोचने ।  
म्स्स्_६५०८-२ अस्तु सुन्दरि कलिन्दनन्दिनी-  वीचिडम्बरगभीरमम्बरम् ॥  
म्स्स्_६५०९-१ उत्तरतश्च मधूकाद्  अहिनिलयः पश्चिमोत्तरे तोयम् ।  
म्स्स्_६५०९-२ परिहृत्य पञ्चहस्तान्  अर्धाष्टमपौरुषं वाच्यम् ॥  
म्स्स्_६५१०-१ उत्तरन्ति विनिकीर्य पल्वलं  गाढप कमतिवाहितातपाः ।  
म्स्स्_६५१०-२ दंष्ट्रिणो वनवराहयूथपा  दष्टभ गुरबिसा कुरा इव ॥  
म्स्स्_६५११-१ उत्तरादुत्तरं वाक्यम् उत्तरादेव जायते ।  
म्स्स्_६५११-२ सुवृष्टिगुणसम्पन्नाद् बीजाद् बीजमिवापरम् ॥  
म्स्स्_६५१२-१ उत्तरापथकान्तानां किं ब्रूमो रामणीयकम् ।  
म्स्स्_६५१२-२ यासां तुषारसम्भेदे न म्लायति मुखाम्बुजम् ॥  
म्स्स्_६५१३-१ उत्तरीयविनयात् त्रपमाणा  रुन्धती किल तदीक्षणमार्गम् ।  
म्स्स्_६५१३-२ आवरिष्ट विकटेन विवोढुर्  वक्षसैव कुचमण्डलमन्या ॥  
म्स्स्_६५१४-१ उत्तरेण किमात्मैव पञ्चबाणाग्निसाक्षिकम् ।  
म्स्स्_६५१४-२ तव सख्यै मया दत्तो न सेव्यः सेविता रहः ॥  
म्स्स्_६५१५-१ उत्तरेण सदा कार्यं प्राणस्य न विरोधकम् ।  
म्स्स्_६५१५-२ सङ्ग्रामेण विना कार्यं न लक्ष्यं दक्षिणामुखम् ॥  
म्स्स्_६५१६-१ उत्तानफललुब्धानां वरं राजोपजीविनः ।  
म्स्स्_६५१६-२ न तु तत्स्वामिनस्तीव्रपरिक्लेशैः फलन्ति ये ॥  
म्स्स्_६५१७-१ उत्तानाः कति वेल्लिताः कति रयादाभुग्नमध्याः कति  क्षिप्तोत्क्षिप्तविकुञ्चिताः कति भुजास्तौर्यत्रिकानुक्रमात् ।  
म्स्स्_६५१७-२ कल्पान्तेषु महानटस्य झटिति प्रक्रान्तचक्रभ्रमि-  भ्रान्तौ केवलमग्निहासगरलैर्लेखात्रयं पातु वः ॥  
म्स्स्_६५१८-१ उत्तानामुपधाय बाहुलतिकामेकामपा गश्रिताम्  अन्यामप्यलसां निधाय विपुलाभोगे नितम्बस्थले ।  
म्स्स्_६५१८-२ नीवीं किञ्चिदवश्लथां विदधती निश्वासलोलालका  तल्पोत्पीडनतिर्यगुन्नतकुचं निद्राति शातोदरी ॥  
म्स्स्_६५१९-१ उत्तानोच्छूनमण्डूकपाटितोदरसन्निभे ।  
म्स्स्_६५१९-२ क्लेदिनि स्त्रीव्रणे सक्तिर् अकृमेः कस्य जायते ॥  
म्स्स्_६५२०-१ उत्तानोल्लपितप्रतारितनवश्रोत्रैः कथं भाव्यतां  वाक्प्रत्यंशनिवेशिताखिलजगत्तत्त्वा कवीनां कला ।  
म्स्स्_६५२०-२ रथ्यागर्तविगाहनाद्भुतकृतैर्गाह्यः क्व रत्नाकरो  यस्यान्तःशफराधमाननतटीमज्जद्गिरीन्द्राः श्रियः ॥  
म्स्स्_६५२१-१ उत्तानौ चरणौ कृत्वा ऊरुसंस्थौ प्रयत्नतः ।  
म्स्स्_६५२१-२ ऊरुमध्ये तथोत्तानौ पाणी पद्मासनं त्विदम् ॥  
म्स्स्_६५२२-१ उत्तारकमतिस्निग्धं भ्रूक्षेपवशवर्ति च ।  
म्स्स्_६५२२-२ सदा मुखस्थं मित्रं चेन् नेत्रेण चपलेन किम् ॥  
म्स्स्_६५२३-१ उत्तारयति विपत्ताव्  इति धनवत्तामपेक्षते क्षितिपः ।  
म्स्स्_६५२३-२ चेन्नेह तदुपयोगस्  तं नियतं वित्तसञ्चयो रोगः ॥  
म्स्स्_६५२४-१ उत्तालताटकोत्पातदर्शनेऽप्यप्रकम्पितः ।  
म्स्स्_६५२४-२ नियुक्तस्तत्प्रमाथाय स्त्रैणेन विचिकित्सति ॥  
म्स्स्_६५२५-१ उत्तालतालीवनसम्प्रवृत्त-  समीरसीमन्तितकेतकीकाः ।  
म्स्स्_६५२५-२ आसेदिरे लावणसैन्धवीनां  चमूचरैः कच्छभुवां प्रदेशाः ॥  
म्स्स्_६५२६-१ उत्तालापीतहालारसविवशमनोवृत्तिताला कसीर-  प्रोत्खाताकृष्टकालागुरुरुचिररुचिः स्त्रोतसोन्मादशीला ।  
म्स्स्_६५२६-२ अच्छण्डीद्वीपवन्दीभवदखिलचलत्कान्दिशीकोग्रनक्रा  कालिन्दी वोऽस्तु सन्दीपितसुकृतचयोद्रेकम्न्दीकृतैनाः ॥  
म्स्स्_६५२७-१ उत्तालालकभञ्जनानि कबरीपाशेषु शिक्षारसो  दन्तानां परिकर्म नीविनहनं भ्रूलास्ययोग्याग्रहः ।  
म्स्स्_६५२७-२ तिर्यग्लोचनचेष्टितानि वचसां छेकोक्तिसङ्क्रान्तयः  स्त्रीणां म्लायति शैशवे प्रतिकलं कोऽप्येष केलिक्रमः ॥  
म्स्स्_६५२८-१ उत्तिष्ठ क्षणमेकमुद्वह सखे दारिद्र्यभारं गुरुं  श्रान्तस् तावदहं चिरान् मरणजं सेवे त्वदीयं सुखम् ।  
म्स्स्_६५२८-२ इत्युक्तो धनवर्जितेन विदुषा गत्वा श्मशानं शवो  दारिद्र्यान् मरणं वरं सुखमिति ज्ञात्वा स तूष्णीं स्थितः ॥  
म्स्स्_६५२९-१ उत्तिष्ठति नमति वणिक्  पृच्छति कुशलं ददाति च स्थानम् ।  
म्स्स्_६५२९-२ निक्षेपपाणिमाप्तं  दृष्ट्वा धर्म्यां कथां कुरुते ॥  
म्स्स्_६५३०-१ उत्तिष्ठ दूति यामो  यामो यातस् तथापि नायातः ।  
म्स्स्_६५३०-२ यातः परमपि जीवेज्  जीवितनाथो भवेत् तस्याः ॥  
म्स्स्_६५३१-१ उत्तिष्ठन्त्या रतान्ते भरमुरगपतौ पाणिनैकेन कृत्वा  धृत्वा चान्येन वासो विगलितकबरीभारमंसे वहन्त्याः ।  
म्स्स्_६५३१-२ भूयस् तत्कालकान्तिद्विगुणितसुरतप्रीतिना शौरिणा वः  शय्यामालि ग्य नीतं वपुरलसलसद्बाहु लक्ष्म्याः पुनातु ॥  
म्स्स्_६५३२-१ उत्तिष्ठमानस्तु परो नोपेक्ष्यः पथ्यमिच्छता ।  
म्स्स्_६५३२-२ समौ हि शिष्टैराम्नातौ वर्त्स्यन्तावामयः स च ॥  
म्स्स्_६५३३-१ उत्तिष्ठ यदि जीवन्तीं मामिच्छसि तमानय ।  
म्स्स्_६५३३-२ अहं नेतुमशक्यापि सुदूरमिदमन्तरम् ॥  
म्स्स्_६५३४-१ उत्तिष्ठ वत्सेत्यमृतायमानं  वचो निशम्योत्थितमुत्थितः सन् ।  
म्स्स्_६५३४-२ ददर्श राजा जननीमिव स्वां  गामग्रतः प्रस्रविणीं न सिंहम् ॥  
म्स्स्_६५३५-१ उत्तिष्ठारात् तरौ मे तरुणिमम तरोः शक्तिरारोहण का  साक्षादाख्यामि मुग्धे तरणिमिह रवेराख्यया का रतिर्मे ।  
म्स्स्_६५३५-२ वार्तेयं नौप्रस गे कथमपि भविता नावयोः सङ्गमार्था  वार्तापीति स्मितास्यं जितगिरमजितं राधयाराधयामि ॥  
म्स्स्_६५३६-१ उत्तिष्ठोत्तिष्ठ किं शेषे प्राप्ते परिभवे नवे ।  
म्स्स्_६५३६-२ अद्य वै निर्भया ल कां प्रविष्टाः सूर्यरश्मयः ॥  
म्स्स्_६५३७-१ उत्तीर्णभारलघुनाप्यलघूलपौघ-  सौहित्यनिःसहतरेण तरोरधस्तात् ।  
म्स्स्_६५३७-२ रोमन्थमन्थरचलद्गुरुसास्नमासां  चक्रे निमीलदलसेक्षणमौक्षकेण ॥  
म्स्स्_६५३८-१ उत्तीर्य दक्षिणे पूर्वं पश्चाद् वामेऽतिनिन्दिताः ।  
म्स्स्_६५३८-२ कैश्चित् कृष्णो मृगश्चैकः कैश्चित् सर्वेऽपि नादृताः ॥  
म्स्स्_६५३९-१ उत्तीर्य पृष्ठतो याति वेष्टनं वाकरोति चेत् ।  
म्स्स्_६५३९-२ स्वस्थस्य वेष्टनप्राप्तिः सभयस्य भयं हरेत् ॥  
म्स्स्_६५४०-१ उत्तु गपीवरकुचद्वयपीडिता गम्  आलि गितः पुलकितेन भुजेन रत्या ।  
म्स्स्_६५४०-२ श्रीमञ् जगन्ति मदयन् नयनाभिरामः  कामोऽयमेति मदघूर्णितनेत्रपद्मः ॥  
म्स्स्_६५४१-१ उत्तु गमत्तमात गमस्तकन्यस्तलोचनः ।  
म्स्स्_६५४१-२ आसन्न्ऽएपि च सार गे न वाञ्च्छां कुरुते हरिः ॥  
म्स्स्_६५४२-१ उत्तु गवातायनगोपुराणि  गृहाणि वित्तानि दुरर्जितानि ।  
म्स्स्_६५४२-२ क्षणादधःपातकराणि हन्त  चितातिथेरस्य निरर्थकानि ॥  
म्स्स्_६५४३-१ उत्तु गशैलशिखरस्थितपादपस्य  काकः कृशोऽपि फलमालभते सपक्षः ।  
म्स्स्_६५४३-२ सिंहः प्रचण्डगजकुम्भविदारकोऽपि  उच्छिष्टमेव लभते खलु पक्षहीनः ॥  
म्स्स्_६५४४-१ उत्तु गशैलशिखराश्रयणेन केचिद्  उद्दामवीचिवलिताः सरितो भवन्ति ।  
म्स्स्_६५४४-२ अन्ये पुणर्जलकनास् तृणलोष्टपाताद्  अम्भोमुचां पयसि न क्षयमाप्नुवन्ति ॥  
म्स्स्_६५४५-१ उत्तु गशैलशिखरे ननु पादपस्य  काकोऽपि पक्वफलमालभते सपक्षः ।  
म्स्स्_६५४५-२ सिंहो बली गजविदारणदारुणोऽपि  सीदत्यहो तरुतले निजपक्षहीनः ॥  
म्स्स्_६५४६-१ उत्तु गस्तनपर्वतादवतरद्ग गेव हारावली  रोमाली नवनीलनीरजरुचिः सेयं कलिन्दात्मजा ।  
म्स्स्_६५४६-२ जातं तीर्थमिदं सुपुण्यजनकं यत्रानयोः सङ्गमश्  चन्द्रो मज्जति लाञ्छनापहृतये नूनं नखाङ्कच्छलात् ॥  
म्स्स्_६५४७-१ उत्तु गस्तनपर्वतैस्तनुरुहै रोमावलीभूरुहैः  काञ्चीक कणनूपुरध्वनिपरैर्हारावलीवागुरैः ।  
म्स्स्_६५४७-२ भ्रूचापेन कटाक्षविस्तरशरैः कन्दर्पदावानलैर्  बाला खेलति पारधं निजगुणैः कामीमृगो बध्यते ॥  
म्स्स्_६५४८-१ उत्तु गस्तनभरतान्ततान्तमध्यं  विश्लिष्यद्घनकचवान्तवान्तसूनम् ।  
म्स्स्_६५४८-२ वक्राब्जभ्रमदलिभीतभीतनेत्रं  मुग्धाक्षी मम धुरि मन्दमन्दमेति ॥  
म्स्स्_६५४९-१ उत्तु गस्तनभार एश तरले नेत्रे चले भ्रूलते  रागान्धेषु तदोष्ठपल्लवमिदं कुर्वन्तु नाम व्यथाम् ।  
म्स्स्_६५४९-२ सौभाग्याक्षरप क्तिरेव लिखिता पुष्पायुधेन स्वयं  मध्यस्थापि करोति तापमधिकं रोमावली केन सा ॥  
म्स्स्_६५५०-१ उत्तु गस्तनमण्डलादवतरद्ग गेव हारावली  रोमाली नवनालनीरदरुचिः सेयं कलिन्दात्मजा ।  
म्स्स्_६५५०-२ जातं तीर्थमिदं सुपुण्यजनकं यत्रावयोः सङ्गमश्  चन्द्रो मज्जति लाञ्छनापहृदये नूनं नखाङ्कच्छलात् ॥  
म्स्स्_६५५१-१ उत्तु गस्तनमण्डलोपरिलसत्प्रालम्बमुक्तामणेर्  अन्तर्बिम्बितमिन्द्रनीलनिकरच्छायानुकारिद्युति ।  
म्स्स्_६५५१-२ लज्जाव्याजमुपेत्य नम्रवदना स्पष्टं मुरारेर्वपुः  पश्यन्ती मुदिता मुदेऽस्तु भवतां लक्ष्मीर्विवाहोत्सवे ॥  
म्स्स्_६५५२-१ उत्तु गस्तनशैलदुस्तरमुरो निम्नातिनाभिस्थली  भीमं देहवनं स्फुरद्भुजलतं रोमालिजालाकुलम् ।  
म्स्स्_६५५२-२ व्याधः पञ्चशरः किरत्यतितरांस्तीक्ष्णान् कटाक्षाशुगांस्  तन्मे ब्रूहि मनःकुर ग शरणं कं साम्प्रतं यास्यसि ॥  
म्स्स्_६५५३-१ उत्तु गादनिलचलांशुकास्तटान्ताच्  चेतोभिः सह भयदर्शिनां प्रियाणाम् ।  
म्स्स्_६५५३-२ श्रोणीभिर्गुरुभिरतूर्णमुत्पतन्त्यस्  तोयेषु द्रुततरम गना निपेतुः ॥  
म्स्स्_६५५४-१ उत्तु गे कृतसंश्रयस्य शिखरिण्युच्चावचग्रावणि  न्यग्रोधस्य किम ग तस्य वचसा श्लाघासु पर्याप्यते ।  
म्स्स्_६५५४-२ बन्दुर्वा स पुराकृतः किमथवा सत्कर्मणां सञ्चयो  मार्गे रूक्षविपत्रशाखिनि जनो यं प्राप्य विश्राम्यति ॥  
म्स्स्_६५५५-१ उत्तु गे विभवद्रुमस्य शिखरे भुक्त्वा फलं स्वेच्छया  तस्मात् प्रस्खलितः पदाद्विधिवशाद् भ्रष्टो निरालम्बनः ।  
म्स्स्_६५५५-२ पातालोदरभीषणे बहुविधक्लेशोरगाध्यासिते  दौर्गत्यावटगर्भके निपतितश्चित्रं यदि प्राणिति ॥  
म्स्स्_६५५६-१ उत्तु गैस्तरुभिः किमेभिरफलैराकाशसंस्पर्शिभिर्  धन्योऽसौ नितरामुलूपविटपो नद्यास्तटे तिष्ठति ।  
म्स्स्_६५५६-२ एवं यः कृतबुद्धिरुत्थितजलव्यालोलवीचीवशान्  मज्जन्तं जनमुद्धरामि यदि वा तेनैव मज्जाम्यहम् ॥  
म्स्स्_६५५८-१ उत्थातव्यं जागृतव्यं योक्तव्यं भूतिकर्मसु ।  
म्स्स्_६५५८-२ भविष्यतीत्येव मनः कृत्वा सततमव्यथैः ॥  
म्स्स्_६५५९-१ उत्थानं तु मनुष्याणां दक्षाणां दैववर्जितम् ।  
म्स्स्_६५५९-२ अफलं दृश्यते लोके सम्यगप्युपपादितम् ॥  
म्स्स्_६५६०-१ उत्थानं संयमो दाक्ष्यम् अप्रमादो धृतिः स्मृतिः ।  
म्स्स्_६५६०-२ समीक्ष्य च समारम्भो विद्धि मूलं भवस्य तत् ॥  
म्स्स्_६५६१-१ उत्थानं हि नरेन्द्राणां बृहस्पतिरभाषत ।  
म्स्स्_६५६१-२ राजधर्मस्य यन् मूलं ॥। ॥। ॥। ॥  
म्स्स्_६५६२-१ उत्थानधीरः पुरुषो वाग्धीरानधितिष्ठति ।  
म्स्स्_६५६२-२ उत्थानधीरं वाग्धीरा रमयन्त उपासते ॥  
म्स्स्_६५६३-१ उत्थानमभिजानन्ति सर्वभूतानि भारत ।  
म्स्स्_६५६३-२ प्रत्यक्षं फलमश्नन्ति कर्मणां लोकसाक्षिकम् ॥  
म्स्स्_६५६४-१ उत्थानयुक्तः सततं परेषामन्तरैषणे ।  
म्स्स्_६५६४-२ आनृण्यमाप्नोति नरः परस्यात्मन एव च ॥  
म्स्स्_६५६५-१ उत्थानहीनो राजा हि बुद्धिमानपि नित्यशः ।  
म्स्स्_६५६५-२ धर्षणीयो रिपूणां स्याद् भुजङ्ग इव निर्विषः ॥  
म्स्स्_६५६६-१ उत्थानेनामृतं लब्धम् उत्थानेनासुरा हताः ।  
म्स्स्_६५६६-२ उत्थानेन महेन्द्रेण श्रैष्ठ्यं प्राप्तं दिवीह च ॥  
म्स्स्_६५६७-१ उत्थानेनैधयेत् सत्त्वम् इन्धनेनेव पावकम् ।  
म्स्स्_६५६७-२ श्रियो हि सततोत्थायी दुर्बलोऽपि समश्नुते ॥  
म्स्स्_६५६८-१ उत्थाने सभ्यानाम्  उत्तिष्ठति याति तेषु यातेषु ।  
म्स्स्_६५६८-२ मतमन्तरापि राज्ञो  विज्ञायाशीःप्रदो बहिरुपैति ॥  
म्स्स्_६५६८-१ उत्थापितः संयति रेणुरश्वैः  सान्द्रीकृतः स्यन्दनवंशचक्रैः ।  
म्स्स्_६५६८-२ विस्तारितः कुञ्जरकर्णतालैर्  नेत्रक्रमेणोपरुरोध सूर्यम् ॥  
म्स्स्_६५६९-१ उत्थाप्य भुजगीं शक्तिं मूलवातैरधःस्थिताम् ।  
म्स्स्_६५६९-२ सुषुम्नान्तर्गतां पञ्चचक्राणां भेदिनीं शिवाम् ॥  
म्स्स्_६५७०-१ उत्थाय पश्चिमे यामे कृतशौचः समाहितः ।  
म्स्स्_६५७०-२ हुत्वाग्निं ब्राह्मणांश्चार्य प्रविशेच्च शुभां सभाम् ॥  
म्स्स्_६५७१-१ उत्थायोत्थाय पापेष्वभिरमति मतिर्मन्दबुद्धेर्यदा ते  नैवेद्वेगो न शान्तिर्न च भवति घृणा कुर्वतः कर्म निन्द्यम् ।  
म्स्स्_६५७१-२ तत् किं नैव प्रभाते ज्वलदनलसमा रौरवी नाम रौद्री  तीक्ष्णायःकीलचक्रक्रकचपटुरवा राजधानी यमस्य ॥  
म्स्स्_६५७२-१ उत्थायोत्थाय बोद्धव्यं किमद्य सुकृतं कृतम् ।  
म्स्स्_६५७२-२ आयुषः खण्डमादाय रविरस्तं गमिष्यति ॥  
म्स्स्_६५७३-१ उत्थायोत्थाय बोद्धव्यं किमद्य सुकृतं कृतम् ।  
म्स्स्_६५७३-२ दत्तं वा दापितं वापि वाक् सत्या वापि भाषिता ॥  
म्स्स्_६५७४-१ उत्थायोत्थाय बोद्धव्यं महद्भयमुपस्थितम् ।  
म्स्स्_६५७४-२ मरणव्याधिशोकानां किमद्य निपतिष्यति ॥  
म्स्स्_६५७५-१ उत्थायोत्थाय लीयन्ते दरिद्राणां मनोरथाः ।  
म्स्स्_६५७५-२ बालवैधव्यदग्धानां कुलस्त्रीणां कुचा इव ॥  
म्स्स्_६५७६-१ उत्थायोन्नतवासयष्टिशिखरे विस्तारिताकुञ्चितं  बिभ्रत्पादमुदस्तकेसरसटः किञ्चिद् विनिद्रेक्षणः ।  
म्स्स्_६५७६-२ दूरादञ्चितकन्धरः शमवशाद् व्याधूय पक्षद्वयं  मानम्लानिकरः कुर गकदृशां कोकूयते कुक्कुटः ॥  
म्स्स्_६५७७-१ उत्थिता एव पूज्यन्ते जनाः कार्यार्थिभिर्नरैः ।  
म्स्स्_६५७७-२ शत्रुवत् पतितं को नु वन्दते मानवं पुनः ॥  
म्स्स्_६५७७अ-१ उत्थिताग्रचरणा पृथुस्तनी  पुष्पजालमपचिन्वती तरौ ।  
म्स्स्_६५७७अ-२ मध्यभञ्जनभयापदेशतो  निस्त्रपा दयितकण्ठमग्रहीत् ॥  
म्स्स्_६५७८-१ उत्थितो निशि कलानिधिर्भवेद्  एतदीयमुखतुल्यताप्तये ।  
म्स्स्_६५७८-२ प्रापितो मलिनभावमेतया  लज्जया नभसि यात्यदृश्यताम् ॥  
म्स्स्_६५७९-१ उत्पक्ष्मणोर्नयनयोरुपरुद्धवृत्तिं  बाष्पं कुरु स्थिरतया विरतानुबन्धम् ।  
म्स्स्_६५७९-२ अस्मिन्नलक्षितनतोन्नतभूमिभागे  मार्गे पदानि खलु ते विषमीभवन्ति ॥  
म्स्स्_६५८०-१ उत्पततोऽप्यन्तरिक्षं गच्छतोऽपि महीतलम् ।  
म्स्स्_६५८०-२ धावतः पृथिवीं सर्वां नादत्तमुपतिष्ठति ॥  
म्स्स्_६५८१-१ उत्पतन्ति यदाकाशे निपतन्ति महीतले ।  
म्स्स्_६५८१-२ पक्षिणस् तदपि प्राप्त्या नादत्तमुपतिष्ठते ॥  
म्स्स्_६५८२-१ उत्पतन्ती भ्रमन्ती सा नमन्ती नलिनेक्षना ।  
म्स्स्_६५८२-२ शम्पाशतं वितन्वाना भ्रमरीव भ्रमं व्यधात् ॥  
म्स्स्_६५८३-१ उत्पतन्त्वन्तरिक्षं वा पातालं प्रविशन्तु वा ।  
म्स्स्_६५८३-२ चरन्तु वा दिशः सर्वा ह्यदत्तं नोपलभ्यते ॥  
म्स्स्_६५८५-१ उत्पतेत् सरुजाद् देशाद् व्याधिदुर्भिक्षपीडितात् ।  
म्स्स्_६५८५-२ अन्यत्र वस्तुं गच्छेद् वा वसेद् वा नित्यमानितः ॥  
म्स्स्_६५८६-१ उत्पत्तिः पयसां निधेर्वपुरपि ख्यातं सुधामन्दिरं  स्पर्धन्ते विशदा लताभसरला हारावलीमंशवः ।  
म्स्स्_६५८६-२ कान्ता कैरविणी तव प्रियसखः शृ गारसारः स्मरो  हं हो चन्द्र किमत्र तापजननं तापाय यन् मे भवान् ॥  
म्स्स्_६५८७-१ उत्पत्तिपरिपूरितायाः किमस्याः पावनान्तरैः ।  
म्स्स्_६५८७-२ तीर्थोदकं च वह्निश्च नान्यतः शुद्धिमर्हतः ॥  
म्स्स्_६५८८-१ उत्पत्तिरेव विप्रस्य मूर्तिर्धर्मस्य शाश्वती ।  
म्स्स्_६५८८-२ स हि धर्मार्थमुत्पन्नो ब्रह्मभूयाय कल्पते ॥  
म्स्स्_६५८८अ-१ उत्पत्तिर्जमदग्नितः स भगवान् देवः पिनाकी गुरुः  शौर्यं यत्तु न तद् गिरां पथि ननु व्यक्तं हि तत्कर्मभिः ।  
म्स्स्_६५८८अ-२ त्यागः सप्तसमुद्रमुद्रितमहीनिर्व्याजदानावधिः  क्षत्त्रब्रह्मतपोनिधेर्भगवतः किं वा न लोकोत्तरम् ॥  
म्स्स्_६५८९-१ उत्पत्तिर्देवयजनाद् ब्रह्मवादी नृपः पिता ।  
म्स्स्_६५८९-२ सुप्रसन्नोज्ज्वला मूर्तिर् अस्यां स्नेहं करोति मे ॥  
म्स्स्_६५९०-१ उत्पत्तिर्मरुतां प्रभोर्युगदिने प्रख्याप्य विश्वोत्सवे  पूण्याहश्रुतिषु प्रसिद्धिरधिका पूर्णं वयः पौरुषम् ।  
म्स्स्_६५९०-२ काकुत्स्थेन समं सपत्नकलहो दैवज्ञता तादृशी  काकस्तेन गुणेन काञ्चनमये व्यापारितः पञ्जरे ॥  
म्स्स्_६५९१-१ उत्पत्तिर्मलये समुद्रनिलये पन्था वृतो राक्षसैस्  तत्रत्यानपि हन्त चन्दनतरूंश्छिन्दन्ति सांयात्रिकाः ।  
म्स्स्_६५९१-२ वर्तन्ते सविधस्थिताश्च सुखिनः शाखोटमुख्यद्रुमास्  तन्मन्ये कृतिनस्तु ते तरुकुले ये नोपयोगक्षमाः ॥  
म्स्स्_६५९२-१ उत्पत्त्युत्पन्नशिष्टा विविधगुणगणा यत्र यान्ति प्रटिष्ठां  बाधेन प्राक्तनानां न च नियमविधिर्नापि सङ्ख्यार्थदाने ।  
म्स्स्_६५९२-२ ऊहः सर्वत्र यस्य स्फुरति च सकलः सत्य एवार्थवादो  मीमांसाभावमञ्चत्यभिनवमधुना मूर्तिरेषा त्वदीया ॥  
म्स्स्_६५९३-१ उत्पत्रेव दृशोऽर्चिषा कुसुमितेवेन्दोः करैर्भोगिभिः  सारोहेव जटाटवी फलतु वः श्रेयो भवानीपतेः ।  
म्स्स्_६५९३-२ यत्पर्यन्तविवर्तिनः सुरसरित्पूरस्य भूरिस्फुरत्-  फेनोण्डूकविलासमञ्चति विधेर्जीर्णा कपालावली ॥  
म्स्स्_६५९४-१ उत्पथा दुर्नदाः केचिद् बहुभ गभ्रमाविलाः ।  
म्स्स्_६५९४-२ तटस्थानपि निघ्नन्ति तरसा भिन्नसेतवः ॥  
म्स्स्_६५९५-१ उत्पथेन क्वचिद् याति क्वचिन् मार्गेण गच्छति ।  
म्स्स्_६५९५-२ मुहुरुष्णो मुहुः शीतश् चपलश्चपलायते ॥  
म्स्स्_६५९६-१ उत्पद्यन्ते विपद्यन्ते मद्विधाः क्षुद्रजन्तवः ।  
म्स्स्_६५९६-२ परार्थबद्धकक्ष्याणां तादृशामुद्भवः कुतः ॥  
म्स्स्_६५९७-१ उत्पन्नं सुधियां कुले यदखिलैस्त्यक्तं बुधैर्न क्षणं  यन् नो विस्मृतमेकदापि सुजनैर्यद्यन्न युक्तं खलैः ।  
म्स्स्_६५९७-२ दौर्गत्यस्य तथाविधस्य महतस्तस्यापि केनापि नो  यद् दानाम्बुसरित्प्रवाहपतितस्याकारि हस्तार्पणम् ॥  
म्स्स्_६५९८-१ उत्पन्नपरितापस्य बुद्धिर्भवति यादृशी ।  
म्स्स्_६५९८-२ तादृशी यदि पूर्वं स्यात् कस्य न स्यान्महोदयः ॥  
म्स्स्_६५९९-१ उत्पन्नपुत्रमात्रस्य पुंसः स्वर्गो भवेद् ध्रृवम् ।  
म्स्स्_६५९९-२ टिट्टिभोत्पादनादेव मन्दपालो दिवं ययौ ॥  
म्स्स्_६६००-१ उत्पन्नमिह लोके वै जन्मप्रभृति मानवम् ।  
म्स्स्_६६००-२ विविधान्युपवर्तन्ते दुःखानि च सुखानि च ॥  
म्स्स्_६६०१-१ तयोरेकतरे मार्गे यद्येनमभिसन्नयेत् ।  
म्स्स्_६६०१-२ न सुखं प्राप्य संहृष्येत् न दुःखं प्राप्य सञ्ज्वरेत् ॥  
म्स्स्_६६०२-१ उत्पन्नस्य रुरोः शृ गं वर्धमानस्य वर्धते ।  
म्स्स्_६६०२-२ प्रार्थना पुरुषस्येव तस्य मात्रा न विद्यते ॥  
म्स्स्_६६०३-१ उत्पन्नाः सरितां ह्रदेषु सुचिरं तत्रैव पुष्टास्ततः  प्राप्ताः प्रावृषि सागरं जलचरास्तासां मुखादेव ये ।  
म्स्स्_६६०३-२ द्वित्रैरेव दिनैस्तिमिङ्गिलकुलस्यासाद्य कूटस्थतां  मृष्यन्त्यद्य न ते रहस्यपि कृतां नादेयतासङ्कथाम् ॥  
म्स्स्_६६०४-१ उत्पन्ना बहवस्तलेषु सरसामम्भोरुहाणां चया  ये यामिन्यधिपानुकारिरमणीवक्त्रोपमानं गताः ।  
म्स्स्_६६०४-२ नाभौ भौमरिपोरजायत महापद्मः स कोऽप्येकको  यस्त्रैलोक्यसमुद्भवप्रभवितुर्जन्मावनित्वं गतः ॥  
म्स्स्_६६०५-१ उत्पन्नामापदं यस्तु समाधत्ते स बुद्धिमान् ।  
म्स्स्_६६०५-२ वणिजो भार्यया जारः प्रत्यक्षे निह्नुतो यथा ॥  
म्स्स्_६६०६-१ उत्पन्नेषु च कार्येषु मतिर्यस्य न हीयते ।  
म्स्स्_६६०६-२ स निस्तरति दुर्गाणि गोपी जारद्वयं यथा ॥  
म्स्स्_६६०७-१ उत्पन्नो घट चक्रवर्त्यसि पुनर्वह्निं प्रविश्य त्वया  प्रातः स्नानपरिश्रमेण पयसां पानेन तप्तं तपः ।  
म्स्स्_६६०७-२ आक्रम्योन्नतजानु यन् मृगदृशां तिष्ठन्नितम्बस्थले  कण्ठालम्बितबाहुवल्लिकुचयोः सीमानमास्कन्दसि ॥  
म्स्स्_६६०८-१ उत्पलस्य च पद्मस्य मत्स्यस्य कुमुदस्य च ।  
म्स्स्_६६०८-२ एकजातिप्रसूतानां रूपं गन्धः पृथक् पृथक् ॥  
म्स्स्_६६०९-१ उत्पलस्य हि रक्तिमा साधोः परोपकारिता ।  
म्स्स्_६६०९-२ असाधोः करुणाभावः स्वभावास्त्रिविधा यथा ॥  
म्स्स्_६६१०-१ उत्पल्लव इव किरणैः  कुसुमित इव तारकाभिरयमिन्दुः ।  
म्स्स्_६६१०-२ उदयत्युदयतटान्ते  सुरतरुरिव शीतलच्छायः ॥  
म्स्स्_६६११-१ उत्पश्यामि द्रुतमपि सखे मत्प्रियार्थं यियासोः  कालक्षेपं ककुभसुरभौ पर्वते पर्वते ते ।  
म्स्स्_६६११-२ शुक्लापान्गैः सजलनयनैः स्वागतीकृत्य केकाः  प्रत्युद्यातः कथमपि भवान् गन्तुमाशु व्यवस्येत् ॥  
म्स्स्_६६१२-१ उत्पातकं तदिह देव विचारणीयं  नारायणो यदि पतेदथवा सुभद्रा ।  
म्स्स्_६६१२-२ कादम्बरीमदविघूर्णितलोचनस्य  युक्तं हि ला गलधृतः पतनं पृथिव्याम् ॥  
म्स्स्_६६१३-१ उत्पातकेतुरिव मन्मथनायकस्य  वज्रप्रहार इव केलिलतावनस्य ।  
म्स्स्_६६१३-२ संहारकाल इव पान्थवधूजनस्य  ग्रीष्मस्य भाति दिवसः सखि दूरिताशः ॥  
म्स्स्_६६१४-१ उत्पातजं छिद्रमसौ विवस्वान्  व्यादाय वक्त्राकृति लोकभीष्यम् ।  
म्स्स्_६६१४-२ अत्तुं जनान् धूसररश्मिराशिः  सिंहो यथा कीर्णसटोऽभ्युदेति ॥  
म्स्स्_६६१५-१ उत्पाताय च काव्ये  दुरुपश्रुतिरभिनये च नाट्यानाम् ।  
म्स्स्_६६१५-२ स्वस्थानामपि यद्वद्  ध्वस्ता धारा धरित्रीति ॥  
म्स्स्_६६१६-१ उत्पादकब्रह्मदात्रोर् गरीयान् ब्रह्मदः पिता ।  
म्स्स्_६६१६-२ ब्रह्मजन्म हि विप्रस्य प्रेत्य चेह च शाश्वतम् ॥  
म्स्स्_६६१७-१ उत्पादनमपत्यस्य जातस्य परिपालनम् ।  
म्स्स्_६६१७-२ प्रत्यर्थं लोकयात्रायाः प्रत्यक्षं स्त्रीनिबन्धनम् ॥  
म्स्स्_६६१८-१ उत्पादयति लोकस्य प्रीतिं मलयमारुतः ।  
म्स्स्_६६१८-२ ननु दाक्षिण्यसम्पन्नः सर्वस्य भवति प्रियः ॥  
म्स्स्_६६१९-१ उत्पादयत्यलमिदं मनसो विषादं  सीदत्सरोरुहनिभं वदनं त्वदीयम् ।  
म्स्स्_६६१९-२ ज्ञात्वा निदानमहमत्र समानदुःखा  प्राणैरपि प्रियतमे भवितुं समीहे ॥  
म्स्स्_६६२०-१ उत्पादयन्तो सुरतस्य विघ्नं  परस्परालापसुखं हरन्ती ।  
म्स्स्_६६२०-२ संरागिणः कामिजनस्य गाढम्  अक्ष्णोर्ललम्बे सहसैव निद्रा ॥  
म्स्स्_६६२१-१ उत्पादिता स्वयमियं यदि तत् तनूजा  तातेन वा यदि तदा भगिनी खलु श्रीः ।  
म्स्स्_६६२१-२ यद्यन्यसङ्गमवती च तदा परस्त्री  तत्त्यागबद्धमनसः सुधियो भवन्ति ॥  
म्स्स्_६६२२-१ उत्पाद्य कृत्रिमान् दोषान् धनी सर्वत्र बाध्यते ।  
म्स्स्_६६२२-२ कृतदोषसहस्रोऽपि निर्धनः परमेश्वरः ॥  
म्स्स्_६६२३-१ उत्पाद्य पुत्राननृणांश्च कृत्वा  वृत्तिं च तेभ्योऽनुविधाय काञ्चित् ।  
म्स्स्_६६२३-२ स्थाने कुमारीः प्रतिपाद्य सर्वा  अरण्यसंस्थो मुनिवद् बुभूषेत् ॥  
म्स्स्_६६२४-१ उत्पाद्य यत् स्वयमपि प्रबलानुराग-  भाजस् तथानुसरतोऽपि दिवाकरस्य ।  
म्स्स्_६६२४-२ छाया प्रसर्पति सुदूरमनेन मन्ये  क्लृप्तं तया सदृशमेव कुलीनतायाः ॥  
म्स्स्_६६२५-१ उत्पुच्छः प्रमदोच्छ्वसद् वपुरधोविस्रंसिपक्षद्वयः  स्वैरोत्फालगतिक्रमेण परितो भ्रान्त्वा सलीलं मुहुः ।  
म्स्स्_६६२५-२ उत्कण्ठालसकूजितः कलरुतां भूयो रिरंसारस-  न्यग्भूतां चटकः प्रियामभिसरत्युद्वेपमानः क्षणम् ॥  
म्स्स्_६६२६-१ उत्पुच्छानतधूतपक्षततयो झात्कारिणो विभ्रमैर्  उद्वाच्यास्ततचञ्चवो लयवशादुत्क्षिप्तपादा मुहुः ।  
म्स्स्_६६२६-२ पश्यन्तो निजकण्ठकाण्डमलिनां कादम्बिनीमुन्नत-  ग्रीवाभ्यर्णमिलत्कलापविटपा नृत्यन्ति केकाभृतः ॥  
म्स्स्_६६२७-१ उत्प्रवालान्यरण्यानि वाप्यः सम्फुल्लप कजाः ।  
म्स्स्_६६२७-२ चन्द्रः पूर्णश्च कामेन पान्थदृष्टेर्विषं कृतम् ॥  
म्स्स्_६६२८-१ उत्प्लुत्य दूरं परिधूय पक्षा-  वधो निरीक्ष्य क्षणबद्धलक्ष्यः ।  
म्स्स्_६६२८-२ मध्येजलं बुड्डति दत्तझम्पः  समत्स्यमुत्सर्पति मत्स्यर कः ॥  
म्स्स्_६६२९-१ उत्प्लुत्य यः शिखरिणं मदकुम्भिकुम्भम्  उद्भिद्य सानुशतमायतमुल्लल घे ।  
म्स्स्_६६२९-२ पञ्चाननो नियतया जरयाभिभूतः  सोऽयं करौ लिहति बृंहितलोहिताक्षः ॥  
म्स्स्_६६३०-१ उत्प्लुत्या गृहकोणतः प्रचलिताः स्तोकाग्रज घं ततो  वक्रस्वैरपदक्रमैरुपगताः किञ्चिच् चलन्तो गले ।  
म्स्स्_६६३०-२ भेकाः पूतिनिपातिनो मिचिमिचीत्युन्मीलितार्धेक्षणा  नक्राकारविदारिताननपुटैर्निर्मक्षिकं कुर्वते ॥  
म्स्स्_६६३१-१ उत्प्लुत्यारादर्धचन्द्रेण लूने  वक्त्रेऽन्यस्य क्रोधदष्टोष्ठदन्ते ।  
म्स्स्_६६३१-२ सैन्यैः कण्ठच्छेदलीने कबन्धाद्  भूयो बिभ्ये वल्गतः सासिपाणेः ॥  
म्स्स्_६६३२-१ उत्फालं हेलयैव द्रुतमभिपततः पूर्वपृथ्वीधराग्राद्  उच्चैरर्चिश्चपेटाहतिभिरिव हरेर्ध्वान्तदन्ती विदीर्णः ।  
म्स्स्_६६३२-२ रक्ताः कुम्भैर्विमुक्ता इव सकलदृशां विस्मयं सन्दधानाः  सन्ध्याशोणत्विषस्ताः सपदि निपतितास्तारकास्ताः समस्ताः ॥  
म्स्स्_६६३३-१ उत्फुल्लकमलकेसर-  परागगौरद्युते मम हि गौरि ।  
म्स्स्_६६३३-२ अभिवाञ्छितं प्रसिद्ध्यतु  भगवति युष्मत्प्रसादेन ॥  
म्स्स्_६६३४-१ उत्फुल्लगल्लपरिफुल्लमुखारविन्द-  सौगन्ध्यलुब्धमधुपाकुलया रतान्ते ।  
म्स्स्_६६३४-२ सम्भुग्नपीनकुचचूचुकयातिगाढ-  मालि गितो गिरिजया गिरिशः पुनातु ॥  
म्स्स्_६६३५-१ उत्फुल्लगल्लैरालापाः क्रियन्ते दुर्मुखैः सुखम् ।  
म्स्स्_६६३५-२ जानाति हि पुनः सम्यक् कविरेव कवेः श्रमम् ॥  
म्स्स्_६६३६-१ उत्फुल्लतापिच्छमनोरमश्रीर्  मातुः स्तनन्यस्तमुखारविन्दः ।  
म्स्स्_६६३६-२ सञ्चालयन् पादसरोरुहाग्रं  कृष्णः कदा यास्यति दृक्पथं मे ॥  
म्स्स्_६६३७-१ उत्फुल्लप कजनिषक्तलसद्द्विरेफः  किञ्चिद्विनिद्रकुमुदोत्करसम्भृतश्रीः ।  
म्स्स्_६६३७-२ आमूलनद्धविविधाद्भुतमाल्यमालश्  चित्रं न कस्य तनुते ललितस्तमालः ॥  
म्स्स्_६६३७अ-१ उत्फुल्लप कजवनं ददर्श विमलं सरः ।  
म्स्स्_६६३७अ-२ स्फाटिकं वनदेवीनाम् इव विभ्रमदर्पणम् ॥  
म्स्स्_६६३८-१ उत्फुल्लपद्मवदनां दलत्कुवलयेक्षणाम् ।  
म्स्स्_६६३८-२ बन्धूककमनीयौष्ठां मन्दारस्तबकस्तनीम् ॥  
म्स्स्_६६३९-१ शिरीषसुकुमारा गीं पञ्चपुष्पमयीमिव ।  
म्स्स्_६६३९-२ एकमेव जगज्जैत्रीं स्मरेण विहितामिषुम् ॥  
म्स्स्_६६४०-१ उत्फुल्लमानसरसीरुहचारुमध्य-  निर्यन्मधुव्रतभरद्युतिहारिणीभिः ।  
म्स्स्_६६४०-२ राधाविलोचनकटाक्षपरम्पराभिर्  दृष्टो हरिस्तव सुखानि तनोतु कामम् ॥  
म्स्स्_६६४१-१ उत्फुल्लरम्य सहकार रसालबन्धो  कूजत्पिकावलिनिवास तथा विधेहि ।  
म्स्स्_६६४१-२ गुञ्जद्भ्रमद्भ्रमरकस्त्वयि बद्धतृष्णो  नान्यान् प्रयाति पिचुमन्दकरीरवृक्षान् ॥  
म्स्स्_६६४२-१ उत्फुल्लस्थलनलिनीवनादमुष्माद्  उद्धूतः सरसिजसम्भवह् परागः ।  
म्स्स्_६६४२-२ वात्याभिर्वियति विवर्तितः समन्ताद्  आधत्ते कनकमयातपत्रलक्ष्मीम् ॥  
म्स्स्_६६४३-१ उत्फुल्ला नवमालिका मदयति घ्राणेन्द्रियाह्लादिनी  जातं धूसरमेव किंशुकतरोराश्यामलं जालकम् ।  
म्स्स्_६६४३-२ आचिन्वन्ति कदम्बकानि मधुनः पाण्डूनि मत्तालयः  स्त्रीणां पीनघनस्तनेषु कणवान् स्वेदः करोत्यास्पदम् ॥  
म्स्स्_६६४४-१ उत्फुल्लामलकोमलोत्पलदलश्यामाय रामामनः-  कामाय प्रथमाननिर्मलगुणग्रामाय रामात्मने ।  
म्स्स्_६६४४-२ योगारूढमुनीन्द्रमानससरोहंसाय संसारवि-  ध्वंसाय स्फुरदोजसे रघुकुलोत्तंसाय पुंसे नमः ॥  
म्स्स्_६६४५-१ उत्फुल्लार्जुनसर्जवासितवहत्पौरस्त्यझञ्झामरुत्  प्रे खोलस्खलितेन्द्रनीलशकलस्निग्धाम्बुदश्रेणयः ।  
म्स्स्_६६४५-२ धारासिक्तवसुन्धरासुरभयः प्राप्तास्त एवाधुना  घर्माम्भोविगमागमव्यतिकरश्रीवाहिनो वासराः ॥  
म्स्स्_६६४६-१ उत्फुल्लैर्बकुलैर्लव गमुकुलैः शेफालिकाकुड्मलैर्  नीलाम्भोजकुलैस् तथा विचिकिलैः क्रान्तं च कान्तं च यत् ।  
म्स्स्_६६४६-२ तस्मिन् सौरभधाम्नि दाम्नि किमिदं सौगन्धवन्ध्यं मुधा  मध्ये मुग्ध कुसुम्भमुम्भसि भवेन् नैवैष युक्तः क्रमः ॥  
म्स्स्_६६४७-१ उत्स गे वा मलिनवसने सौम्य निक्षिप्य वीणां  मद्गोत्रा कं विरचितपदं गेयमुद्गातुकामा ।  
म्स्स्_६६४७-२ तन्त्रीरार्द्रा नयनसलिलैः सारयित्वा कथञ्चिद्  भूयोभूयः स्वयमपि कृतां मूर्च्छनां विस्मरन्ती ॥  
म्स्स्_६६४८-१ उत्स गैः सैकतानां शकुनिशतपदन्यासरेखा कितानां  जम्बूषण्डानि नद्यो दधति परिणमल्लम्बिलम्बालकानि ।  
म्स्स्_६६४८-२ यत्तोयान्दोलदोलः पुलकयति तनुं तीरकस्तूरिकैण-  प्रक्रान्तग्रन्थिपर्णग्रसनपरिमलोत्कन्धरो गन्धवाहः ॥  
म्स्स्_६६४९-१ उत्सन्नच्छदिरुच्छ्वसद्वृति गलद्भित्ति स्खलन्मण्डलि  भ्राम्यत्कुण्डलि हिण्डदाखु खुरलिप्रक्रीडिभेकावलि ।  
म्स्स्_६६४९-२ पञ्चच्चर्मचटौघपक्षतिपुटप्रारब्धभाम्भाङ्कृति  श्रीमत्सेनकुलावतंस भवतः शत्रोरिवास्मद्गृहम् ॥  
म्स्स्_६६५०-१ उत्सन्नमापणममुं  द्रक्ष्यामो निर्मलैः कदा नयनैः ।  
म्स्स्_६६५०-२ चिन्तामणिकाचकणौ  विपरीतगुणागुणौ यत्र ॥  
म्स्स्_६६५१-१ उत्सन्नो मधुरस्ति कोकिलरवैरुत्सन्नमस्त्येतदप्य्  उत्सन्नं मलयानिलैरिदमपि प्रागेव जानीमहे ।  
म्स्स्_६६५१-२ पान्थास्तुष्यथ तावतैव किमिति भ्रान्ता यदि प्राणिति  स्तोकेनापि मनोभवो विगलतु प्राणेषु शुष्को ग्रहः ॥  
म्स्स्_६६५२-१ उत्सर गकलितोरुकटारी-  भाजिरा उत भयङ्करभालाः ।  
म्स्स्_६६५२-२ सन्तु पायकगणा जय तैस्त्वं  गामगोहरमिलाप इलावी ॥  
म्स्स्_६६५३-१ उत्सर्पद्धूमलेखात्विषि तमसि मनाग्विस्फुलि गायमानैर्  उद्भेदैस्तारकाणां वियति परिगते पश्चिमाशामुपेता ।  
म्स्स्_६६५३-२ खेदेनेवानतासु स्खलदलिरसनास्वब्जिनीप्रेयसीषु  प्रायः सन्ध्यातपाग्निं विशति दिनपतौ दह्यते वासरश्रीः ॥  
म्स्स्_६६५४-१ उत्सवादपि नीचानां कलहोऽपि सुखायते ।  
म्स्स्_६६५४-२ कपर्दकार्धलाभेन कुशलो बहु मन्यते ॥  
म्स्स्_६६५५-१ उत्सवादुत्सवं यान्ति स्वर्गात् स्वर्गं सुखात् सुखम् ।  
म्स्स्_६६५५-२ श्रद्धधानाश्च दान्ताश्च धनाढ्याः शुभकारिणः ॥  
म्स्स्_६६५६-१ उत्सवे व्यसने प्राप्ते दुर्भिक्षे शत्रुसङ्कटे ।  
म्स्स्_६६५६-२ राजद्वारे श्मशाने च यस्तिष्ठति स बान्धवः ॥  
म्स्स्_६६५७-१ उत्सारणप्रियतया परिरुद्धसर्व-  द्वारे गृहे निरनुरोधतया वसन्तः ।  
म्स्स्_६६५७-२ सम्पल्लघूकृतधियोऽप्रतिघप्रवृत्तेर्  धिग्जानते न रभसान्नियतेर् निपातम् ॥  
म्स्स्_६६५८-१ उत्सारितो हसितदीधितिभिः कपोलाद्  एकावलीभिरवधूत इव स्तनेभ्यः ।  
म्स्स्_६६५८-२ अ गेष्वलब्धपरिभोगसुखोऽन्धकारो  गृह्णाति केशरचनासु रुषेव नारीः ॥  
म्स्स्_६६५९-१ उत्सार्य कुन्तलमपास्य दुकूलकूलम्  उन्नाम्य बाहुलतिकामलसास्तरुण्यः ।  
म्स्स्_६६५९-२ स्वेदाम्बुसिक्ततनवः स्पृहयन्ति यस्मै  तस्मै नमः सुकृतिने मलयानिलाय ॥  
म्स्स्_६६६०-१ उत्साहः स्याद्रसे हास्ये ताले कन्दुकसञ्ज्ञके ।  
म्स्स्_६६६०-२ वंशाभिवृद्धिकृत्पादस् त्रयोदशमिताक्षरः ।  
म्स्स्_६६६०-३ लघुद्वयं विरामान्तं ताले कन्दुकसञ्ज्ञके ॥  
म्स्स्_६६६१-१ उत्साहकारकसखीवचनैर्विधाय  भूषाविधिं कनकगौरतरा गकेषु ।  
म्स्स्_६६६१-२ प्राणेश्वरस्य सदनाय कृतप्रयाणा  मुग्धा तथापि हृदि कम्पभरं बिभर्ति ॥  
म्स्स्_६६६२-१ उत्साहप्रभुशक्तिभ्यां मन्त्रशक्त्या च भारत ।  
म्स्स्_६६६२-२ उपपन्नो नृपो यायाद् विपरीतमतोऽन्यथा ॥  
म्स्स्_६६६३-१ उत्साहवन्तः पुरुषा दुर्बला बलिनं रिपुम् ।  
म्स्स्_६६६३-२ हनिष्यन्ति हि संयाता तथैते पञ्च कुञ्जरम् ॥  
म्स्स्_६६६४-१ उत्साहवन्तो हि नरा न लोके  
म्स्स्_६६६४-२ सीदन्ति कर्मस्वतिदुष्करेषु ॥  
म्स्स्_६६६४-२ ॥। ॥।  
म्स्स्_६६६५-१ उत्साहशक्तियुतविक्रमधैर्यराशिर् यो वेत्ति गोष्पदमिवाल्पतरं समुद्रम् ।  
म्स्स्_६६६५-२ वल्मीकशृ गसदृशं च सदा नगेन्द्रं लक्ष्मीः स्वयं तमुपयाति न दीनसत्त्वम् ॥  
म्स्स्_६६६६-१ उत्साहशक्तिहीनत्वाद् वृद्धो दीर्घामयस् तथा ।  
म्स्स्_६६६६-२ स्वैरेव परिभूयेते द्वावप्येतावसंशयम् ॥  
म्स्स्_६६६७-१ उत्साहसम्पन्नमदीर्घसूत्रं  क्रियाविधिज्ञं व्यसनेष्वसक्तम् ।  
म्स्स्_६६६७-२ शूरं कृतज्ञं दृढसौहृदं च  लक्ष्मीः स्वयं वाञ्छति वासहेतोः ॥  
म्स्स्_६६६८-१ उत्साहस्य प्रभोर्मन्त्रस्यैवं शक्तित्रयं जगुः ।  
म्स्स्_६६६८-२ आत्मनः सुहृदश्चैव तन्मित्रस्योदयास् त्रयः ॥  
म्स्स्_६६६९-१ उत्साहातिशयं वत्स तव बाल्यं च पश्यतः ।  
म्स्स्_६६६९-२ मम हर्षविषादाभ्याम् आक्रन्तं युगपन्मनः ॥  
म्स्स्_६६७०-१ उत्साहिता सकलशीधुमदेन वक्तुम्  अर्धोदिते नववधूरवलम्बितह्रीः ।  
म्स्स्_६६७०-२ आलीजनेष्वनुपसंहृतवाक्यशेषा  भर्तुश्चकार सविशेषकुतूहलत्वम् ॥  
म्स्स्_६६७१-१ उत्साहोञ्झितमनसां  राज्ञां परिमोषिणां जिगीषूणाम् ।  
म्स्स्_६६७१-२ निरुपायोद्विग्नानां  साधुश्चरके सदा शकुनः ॥  
म्स्स्_६६७२-१ उत्साहोद्धतविभ्रमभ्रमरकव्यावृत्तहारान्तर-  त्रुट्यत्सूत्रविमुक्तमौक्तिकभरः सक्तः स्तनोत्स गयोः ।  
म्स्स्_६६७२-२ वक्त्रेन्दुच्युतसन्ततामृतकणाकारश्चकार क्षणं  तस्या नृत्तरसश्रमोदितघनस्वेदाम्बुबिम्बश्रियम् ॥  
म्स्स्_६६७३-१ उत्साहो बलवानार्य नास्त्युत्साहात् परं बलम् ।  
म्स्स्_६६७३-२ उत्साहारम्भमात्रेण जायन्ते सर्वसम्पदः ॥  
म्स्स्_६६७४-१ उत्साहो बलवानार्य नास्त्युत्साहात् परं बलम् ।  
म्स्स्_६६७४-२ सोत्साहस्य हि लोकेषु न किञ्चिदपि दुर्लभम् ॥  
म्स्स्_६६७५-१ उत्साहो रिपुवन् मित्रम् आलस्यं मित्रवद् रिपुः ।  
म्स्स्_६६७५-२ अमृतं विषवद् विद्याऽमृतवद् विषम गना ॥  
म्स्स्_६६७६-१ उत्सिक्तः कुसुमासवैः कुमुदिनीं राजप्रियां पुष्पिणीम्  आलि गन् निशि निर्भयं परिचयं कुर्वन् पुनः पल्लवैः ।  
म्स्स्_६६७६-२ यावत् प कज्सौरभस्वमखिलं गृह्णंल्लघु प्रस्थितस्  तावत् कल्य उपस्थिते मरुदयं विष्वग् भयाद् धावति ॥  
म्स्स्_६६७७-१ उत्सिक्तस्य तपःपराक्रमनिधेरस्यागमादेकतः  सत्स गप्रियता च वीररभसोन्मादश्च मां कर्षतः ।  
म्स्स्_६६७७-२ वैदेहीपरिरम्भ एष च मुहुश्चैतन्यमामीलयन्न्  आनन्दी हरिचन्दनेन्दुशिशिरस्निग्धो रुणद्ध्यन्यतः ॥  
म्स्स्_६६७८-१ उत्सीदेरन् प्रजाः सर्वा न कुर्युः कर्म चेद् यदि ।  
म्स्स्_६६७८-२ तथा ह्येता न वर्धेरन् कर्म चेद् अफलं भवेद् ॥  
म्स्स्_६६७९-१ उत्सृज्य कुसुमशयनं  नलिनीदलकल्पितस्तनावरणम् ।  
म्स्स्_६६७९-२ कथमातपे गमिष्यसि  परिबाधापेलवैर गैः ॥  
म्स्स्_६६८०-१ उत्सृज्य गीतमसमाप्य विलासलास्यम्  अ कादपास्य सहसा मणिवल्लकीं च ।  
म्स्स्_६६८०-२ अत्युन्मनास् तदवलोकनकौतुकेन  वातायनान्यधिरुरोह पुरन्ध्रिलोकः ॥  
म्स्स्_६६८०अ-१ उत्सृज्य जलसर्वस्वं विमलाः सितमूर्तयः ।  
म्स्स्_६६८०अ-२ तत्यजुश्चाम्बरं मेघा विग्रहं योगिनो यथा ॥  
म्स्स्_६६८१-१ उत्सृज्य विनिवर्तन्ते ज्ञातयः सुहृदः सुताः ।  
म्स्स्_६६८१-२ अपुष्पानफलान् वृक्षान् यथा तात पतत्रिणः ॥  
म्स्स्_६६८२-१ उत्सृज्य साधुवृत्तं  कुटिलधिया वञ्चितः परो येन ।  
म्स्स्_६६८२-२ आत्मैव मूढमतिना  कृतसुकृतो वञ्चितस्तेन ॥  
म्स्स्_६६८३-१ उत्सृज्याम्बुधिजामुखाम्बुजसुखालोकव्रतं यश्चिराद्  देवः सेवितवान् सरोजनयनो निद्रां समुद्राम्भसि ।  
म्स्स्_६६८३-२ सोऽप्युत्तु गभुज गभोगशयनाज्जागर्ति यस्योत्सवे  सोऽयं शारदशीतरोचिषि चमत्कारः कथं कथ्यताम् ॥  
म्स्स्_६६८४-१ उत्सृष्टमम्बुजदृशामिव मानरत्नम्  आदाय षट्पदतिलान् मधुवारिपूरान् ।  
म्स्स्_६६८४-२ पुंस्कोकिलस्य कलकूजितकैतवेन  सङ्कल्पवाक्यमयमातनुते रसालः ॥  
म्स्स्_६६८५-१ उदकं चाग्निसंसृष्टकुम्भस गाद्यथैव हि ।  
म्स्स्_६६८५-२ उद्वेगोद्वर्तनादौष्ण्यं भजते तद्वदेव हि ॥  
म्स्स्_६६८६-१ अ गस गात् तथा जीवो भजते प्राकृतान् गुणान् ।  
म्स्स्_६६८६-२ अह काराभिभूतः सन् भिन्नस्तेभ्योऽपि सोऽव्ययः ॥  
म्स्स्_६६८७-१ उदकानलचौरेभ्यो मूषकेभ्यो विशेषतः ।  
म्स्स्_६६८७-२ कष्टेन लिखितं शास्त्रं यत्नेन परिपालयेत् ॥  
म्स्स्_६६८८-१ उदके सर्वबीजानि सर्वदेवा निजेश्वरे ।  
म्स्स्_६६८८-२ कलत्रे सर्वसौख्यानि सर्वे धर्मा दयामयाः ॥  
म्स्स्_६६८९-१ उदके सर्वबीजानि सर्वे देवा हुताशने ।  
म्स्स्_६६८९-२ कलत्रे सर्वसौख्यानि सर्वदानानि ब्राह्मणे ॥  
म्स्स्_६६९०-१ उदक्यापतितम्लेच्छचाण्डालाद्यभिभाषणे ।  
म्स्स्_६६९०-२ मार्जारमूषकस्पर्शे विण्मूत्रोत्सर्गदर्शने ॥  
म्स्स्_६६९१-१ उदग्रगोतावतगोत्रगौरवो  महारजः पूतभटोत्कटच्छटः ।  
म्स्स्_६६९१-२ स्वरूपसम्पत्तिपरास्तमन्मथः  स लक्ष्मणो लक्षितलक्षणोज्ज्वलः ॥  
म्स्स्_६६९२-१ उद मुखो वक्ति भषन्निशीथे  द्विजोपपीडां मरणं गवां च ।  
म्स्स्_६६९२-२ कुमारिकादूषणगर्भपात-  वह्नीन् निशान्ते शिवदि मुखः स्यात् ॥  
म्स्स्_६६९३-१ उदञ्चत्कावेरीलहरिषु परिष्व गर गे लुठन्तः  कुहूकण्ठीकण्ठीरवरवलवत्रासितप्रोषितेभाः ।  
म्स्स्_६६९३-२ अमी चैत्रे मैत्रावरुणि तरुणीकेलिक केल्लिमल्ली-  चलद्वल्लीहल्लीसकसुरभयश्चण्डि चञ्चन्ति वाताः ॥  
म्स्स्_६६९४-१ उदञ्चत्क्वणद्धुङ्कृतिक्वाणचञ्चन्-  मणीमेखलादामदृप्यन्नितम्बा ।  
म्स्स्_६६९४-२ कृपापा गमा गल्यपट्टाभिषेकैर्  जगन्म गलं ज्वालपा नः सहायः ॥  
म्स्स्_६६९५-१ उदञ्चद्घर्मांशुद्युतिपरिचयोन्निद्रबिसिनी-  घनामोदाहूतभ्रमरभरझ कारमधुराम् ।  
म्स्स्_६६९५-२ अपश्यत्कासारश्रियममृतवर्तिप्रणयिनीं  सुखं जीवत्यन्धूदरविवरवर्ति प्लवकुलम् ॥  
म्स्स्_६६९६-१ उदञ्चद्वक्षोजद्वयतटभरक्षोभितकटि  स्फुरद्दृग्भ्यां मन्दीकृतविलसदिन्दीवरयुगम् ।  
म्स्स्_६६९६-२ समुद्यद्भ्रूभ गं प्रविहितधनुर्भ गमनिशं  वयस्तत् पद्माक्ष्याः कथमिव मनो न व्यथयतु ॥  
म्स्स्_६६९७-१ उदञ्चन्तां वाचो मधुरिमधुरीणाः खलु न मे  न चाप्युज्जृम्भन्तां नवभणितयो भ गिसुभगाः ।  
म्स्स्_६६९७-२ क्षणं स्तोत्रव्याजादपि यदि भवन्तं हृदि नये  तदात्मा पावित्र्यं नियतमियतैवाञ्चति मम ॥  
म्स्स्_६६९८-१ उदञ्चन्मञ्जीरध्वनिमिलितकाञ्चीकलरवं  मिलिन्दालीगुञ्जारवसुभगशिञ्जानवलयम् ।  
म्स्स्_६६९८-२ गलन्मुक्तादामस्तनविनिहितस्वेदकणिकं  रतं धन्यं मन्ये चलदलकमिन्दीवरदृशः ॥  
म्स्स्_६६९९-१ उदञ्चय दृगञ्चलं चलतु चञ्चरीकोच्चयः  प्रपञ्चय वचःसुधा श्रवणपालिमालि गतु ।  
म्स्स्_६६९९-२ भ्रुवं नटय नागरि त्यजतु मन्मथः कार्मुकं  मुखं च कुरु सम्मुखं व्रजतु लाघवं चन्द्रमाः ॥  
म्स्स्_६७००-१ उदञ्चय दृगञ्चलं रचय म गलं सर्वतश्  चिराय समुपागतः पुरत एष ते वल्लभः ।  
म्स्स्_६७००-२ इति प्रियगिरा श्रुतीपुलकदन्तुरे कुर्वती  प्रकशयति नो दृशौ प्रियसखी मृषाश कया ॥  
म्स्स्_६७०१-१ उदधिरवधिरुर्व्यास्तं हनूमांस्ततार  निरवधि गगनं चेत्त्वाण्डकोशे विलीनम् ।  
म्स्स्_६७०१-२ इति परिमितिमन्तो भान्ति सर्वेऽपि भावाः  स तु निरवधिरेकः सज्जनानां विवेकः ॥  
म्स्स्_६७०२-१ उदधेरिव रत्नानि तेजांसीव विवस्वतः ।  
म्स्स्_६७०२-२ स्तुतिभ्यो व्यतिरिच्यन्ते दूराणि चरितानि ते ॥  
म्स्स्_६७०३-१ उदन्वच्छिन्ना भूः स च निधिरपां योजनशतं  सदा पान्थः पूषा गगनपरिमाणं कलयति ।  
म्स्स्_६७०३-२ इति प्रायो भावाः स्फुरदवधिमुद्रामुकुलिताः  सतां प्रज्ञोन्मेषः पुनरयमसीमा विजयते ॥  
म्स्स्_६७०४-१ उदन्वानिव योऽक्षोभ्यो ज्ञायते संश्रितैः प्रभुः ।  
म्स्स्_६७०४-२ का ह्रीस्ततोऽन्या सोऽन्यैर्यत् तेषामग्रेऽभिभूयते ॥  
म्स्स्_६७०५-१ उदमज्जि कैटभजितः शयनाद्  अपनिद्रपाण्डुरसरोजरुचा ।  
म्स्स्_६७०५-२ प्रथमप्रबुद्धनदराजसुता-  वदनेन्दुनेव तुहिनद्युतिना ॥  
म्स्स्_६७०६-१ उदयं प्राप्य तीक्ष्णत्वाद् दुष्प्रेक्ष्यत्वमुपेयुषः ।  
म्स्स्_६७०६-२ पादान्तिके वसुमतो न हि मानी निषीदति ॥  
म्स्स्_६७०७-१ उदयं संहता एव संहता एव च क्षयम् ।  
म्स्स्_६७०७-२ प्रयान्तः स्पृहणीयत्वं तन्त्रिणः कस्य नागमन् ॥  
म्स्स्_६७०८-१ उदयगिरिगतायां प्राक्प्रभापाण्डुतायाम्  अनुसरति निशीथे शृ गमस्ताचलस्य ।  
म्स्स्_६७०८-२ जयति किमपि तेजः साम्प्रतं व्योममध्ये  सलिलमिव विभिन्नं जाह्नवं यामुनं च ॥  
म्स्स्_६७०९-१ उदयगिरितटस्थः पद्मिनीर्बोधयित्वा  मृदुतरकिरणाग्रैस्ताः स्वयं चोपभुज्य ।  
म्स्स्_६७०९-२ मलिनमधुपस गात् तासु सञ्जातकोपः  कृतरुधिरविरोचिर्भानुरस्तं प्रयातः ॥  
म्स्स्_६७१०-१ उदयगिरिशिरःस्थो निद्रया मूढमेतज्  जगदगदमशेषं निर्मिमीतेऽनिशं यः ।  
म्स्स्_६७१०-२ अमिततमितमिस्रोद्दामदारिद्र्यहारि-  प्रसृमरकिरणौघः स्यान्मुदे वः स देवः ॥  
म्स्स्_६७११-१ उदयगूढशशा कमरीचिभिस्  तमसि दूरमितः प्रतिसारिते ।  
म्स्स्_६७११-२ अलकसंयमनादिव लोचने  हरति मे हरिवाहनदि मुखम् ॥  
म्स्स्_६७१२-१ उदयतटान्तरितमियं  प्राची सूचयति दि  निशानाथम् ।  
म्स्स्_६७१२-२ परिपाण्डुना मुखेन  प्रियमिव हृदयस्थितं रमणी ॥  
म्स्स्_६७१३-१ उदयति कलमन्द्रैः कण्ठतालैरलीनां  कुमुदमुकुलकेषु व्यञ्जयन्न गहारान् ।  
म्स्स्_६७१३-२ मदमुखरचकोरीतोयकर्मान्तिकोऽयं  तुहिनरुचिरधामा दक्षिणं लोकचक्षुः ॥  
म्स्स्_६७१४-१ उदयति तडिच्चित्रं मित्रं रतेः कमलद्वयी  कुसुमितनवस्तम्भे रम्भे विधाय तनोरधः ।  
म्स्स्_६७१४-२ तडिति वलति व्योम व्योमाश्रयं च गिरिद्वयं  गिरिपरिसरे कम्बुः कम्बौ कलानिधिमण्डलम् ॥  
म्स्स्_६७१५-१ उदयति तपनेऽपि चेत् तमिस्रं  वद कुत एव दिनक्षपाविवेकः ।  
म्स्स्_६७१५-२ भगवति यदि कर्म दुर्निवार्यं  तव चरणस्मरणेन साध्यते किम् ॥  
म्स्स्_६७१६-१ उदयति तरुणिमतरणी  शैशवशशिनि प्रशान्तिमायाते ।  
म्स्स्_६७१६-२ कुचचक्रवाकयुगलं  तरुणितटिन्यां मिथो मिलति ॥  
म्स्स्_६७१७-१ उदयति नवनीतपिण्डपाण्डुः  कुमुदवनान्यवघट्टयन् कराग्रैः ।  
म्स्स्_६७१७-२ उदयगिरितटस्फुटाट्टहासो  रजनिवधूमुखदर्पणः शशा कः ॥  
म्स्स्_६७१८-१ उदयति यदि भानुः पश्चिमे दिग्विभागे  प्रचलति यदि मेरुः शीतताम् याति वह्निः ।  
म्स्स्_६७१८-२ विकसति यदि पद्मं पर्वताग्रे शिलायां  न भवति पुनरुक्तं भाषितं सज्जनानाम् ॥  
म्स्स्_६७१९-१ उदयति विततोर्ध्वरश्मिरज्जा-  वहिमरुचौ हिमधाम्नि याति चास्तम् ।  
म्स्स्_६७१९-२ वहति गिरिरयं विलम्बिघण्टा-  द्वयपरिवारितवारणेन्द्रलीलाम् ॥  
म्स्स्_६७२०-१ उदयति हि शशा कः कामिनीगण्डपाण्डुर्  ग्रहगणपरिवारो राजमार्गप्रदीपः ।  
म्स्स्_६७२०-२ तिमिरनिकरमध्ये रश्मयो यस्य गौराः  स्रुतजल इव प के क्षीरधाराः पतन्ति ॥  
म्स्स्_६७२१-१ उदयति हृदि यस्य नैव लज्जा  न च करुणा न च कोऽपि भीतिलेशः ।  
म्स्स्_६७२१-२ बकुलमुकुलकोशकोमलां मां  पुनरपि तस्य करे न पातयेथाः ॥  
म्स्स्_६७२२-१ उदयदुदयदीक्षणाय पत्युश्  चपलदृशस्त्रपया निरुध्यमानम् ।  
म्स्स्_६७२२-२ मन इव कृपणस्य दानकाले  कति न ततान गतागतानि चक्षुः ॥  
म्स्स्_६७२३-१ उदयन्तु नाम मेघा  भवतु निशा वर्षमविरतं पततु ।  
म्स्स्_६७२३-२ गणयामि नैव सर्वं  दयिताभिमुखेन हृदयेन ॥  
म्स्स्_६७२४-१ उदयन्नेष सविता पद्मेष्वर्पयति श्रियम् ।  
म्स्स्_६७२४-२ विभावयितुमृद्धीनां फलं सुहृदनुग्रहम् ॥  
म्स्स्_६७२५-१ उदयप्रभसूरीन्द्रः प्रथितः प्रतिभोदयः ।  
म्स्स्_६७२५-२ नानादिव्यप्रबन्धानां निर्मातायं विराजते ॥  
म्स्स्_६७२६-१ उदयप्रभसूरीन्द्रे प्रकाशयति भूतलम् ।  
म्स्स्_६७२६-२ अपरे विबुधाः सर्वे निष्प्रभा इव सर्वतः ॥  
म्स्स्_६७२७-१ उदयमयते दि मालिन्यं निराकुरुतेतरां  नयति निधनं निद्रामुद्रां प्रवर्तयति क्रियाः ।  
म्स्स्_६७२७-२ रचयतितरां स्वैराचारप्रवर्तनकर्तनं  बत बत लसत्तेजःपुञ्जो विभाति विभाकरः ॥  
म्स्स्_६७२८-१ उदयमुदितदीप्तिर्याति यः सङ्गतौ मे  पतति न वरमिन्दुः सोऽपरामेष गत्वा ।  
म्स्स्_६७२८-२ स्मितरुचिरिव सद्यः साभ्यसूयं प्रभेति  स्फुरति विशदमेषा पूर्वकाष्ठा गनायाः ॥  
म्स्स्_६७२९-१ उदयशिखरिशृ गप्रा गणेष्वेष रि गन्  सकमलमुखहासं वीक्षितः पद्मिनीभिः ।  
म्स्स्_६७२९-२ विततमृदुकराग्रः शब्दयन्त्या वयोभिः  परिपतति दिवोऽ के हेलया बालसूर्यः ॥  
म्स्स्_६७३०-१ उदयसिंह धराधिपतौ त्वयि  स्फुरति किं रविणा विधुनापि वा ।  
म्स्स्_६७३०-२ स्वमहसा हि विकाशयसे जगत्  स्वयशसा च सुशीतलयस्यपि ॥  
म्स्स्_६७३१-१ उदयस्थः सहस्रांशुर् दृष्टेरायाति गम्यताम् ।  
म्स्स्_६७३१-२ अतिरिक्तं कदा कं वा ल घयन्ति न योषितः ॥  
म्स्स्_६७३२-१ उदयाद्रेरुड्डीनो  दिनं भ्रमित्वा पत गोऽयम् ।  
म्स्स्_६७३२-२ अद्य प्रदोषसमये  वडवाज्वलने जुहोति देहं स्वम् ॥  
म्स्स्_६७३३-१ उदयास्तौ मूलाख्यौ  उत्तरयाम्यौ ध्रुवनिवासनामानौ ।  
म्स्स्_६७३३-२ नैरृतवायव्यौ च  प्रयाणचरकाह्वयौ तेषाम् ॥  
म्स्स्_६७३४-१ उदये सवितारक्तो रक्तश्चास्तमये तथा ।  
म्स्स्_६७३४-२ सम्पत्तौ च विपत्तौ च महतामेकरूपता ॥  
म्स्स्_६७३५-१ उदरं नतमध्यपृष्ठता-  स्फुटद गुष्ठपदेन मुष्टिना ।  
म्स्स्_६७३५-२ चतुर गुलमध्यनिर्गत-  त्रिवलिभ्राजि कृतं दमस्वसुः ॥  
म्स्स्_६७३६-१ उदरं परिमाति मुष्टिना  कुतुकी कोऽपि दमस्वसुः किमु ।  
म्स्स्_६७३६-२ धृततच्चतुर गुलीव यद्  वलिभिर्भाति सहेमकाञ्चिभिः ॥  
म्स्स्_६७३७-१ उदर एव धृतः किमुदन्वता  न विषमो वडवानलवद् विधुः ।  
म्स्स्_६७३७-२ विषवदुज्झितमप्यमुना न स  स्मरहरः किममुं बुभुजे विभुः ॥  
म्स्स्_६७३८-१ उदरदरीयं गहना  यद्गतमखिलं विलीयते क्वचन ।  
म्स्स्_६७३८-२ एका तत्र च भुजगी  विलापयति कं न सा दुष्टा ॥  
म्स्स्_६७३९-१ उदरद्वयभरणभयाद् अर्धा गाहितदारः ।  
म्स्स्_६७३९-२ यदि नैवं तस्य सुतः कथमद्यापि कुमारः ॥  
म्स्स्_६७४०-१ उदरम्भरिता लोके  तवैव नान्यस्य दुःशका दृष्टा ।  
म्स्स्_६७४०-२ उत्सृष्टपुरीषमपि  स्वादूकुर्वन् वराह यद् भु क्षे ॥  
म्स्स्_६७४१-१ उदरस्येदमणुत्वं  सहजगुरुत्वं यदि नेदं हृदयस्य ।  
म्स्स्_६७४१-२ स्वार्थे कथमलसत्वं  कथमनुसत्वं हितकरणे मतिरस्य ॥  
म्स्स्_६७४२-१ उदरार्थं न यत्किञ्चिन् निषेवेत कदाचन ।  
म्स्स्_६७४२-२ न हंसो वर्णसाम्येऽपि बकवन् मत्स्यभुग् यतः ॥  
म्स्स्_६७४३-१ उदर्कभूतिमिच्छद्भिः सद्भिः खलु न दृश्यते ।  
म्स्स्_६७४३-२ चतुर्थीचन्द्रलेखेव परस्त्रीभालपट्टिका ॥  
म्स्स्_६७४४-१ उदस्य धैर्यं दयितेन सादरं  प्रसादितायाः करवारिवारितम् ।  
म्स्स्_६७४४-२ मुखं निमीलन्नयनं नतभ्रुवः  श्रियं सपत्नीवदनादिवाददे ॥  
म्स्स्_६७४५-१ उदस्योच्चैः पुच्छं शिरसि निहितं जीर्णजटिले  यदृच्छाव्यापन्नद्विपपिशितलेशाः कवलिताः ।  
म्स्स्_६७४५-२ गुहागर्भे शून्ये सुचिरमुषितं जम्बुक सखे  तदेतत् किम् कुर्मो यदसि न गतः सिंहसमताम् ॥  
म्स्स्_६७४६-१ उदायुधो यावदहं तावदन्यैः किमायुधैः ।  
म्स्स्_६७४६-२ यद्वा न सिद्धमस्त्रेण मम तत् केन सेत्स्यति ॥  
म्स्स्_६७४७-१ उदारचरितात् त्यागी याचितः कृपणोऽधिकः ।  
म्स्स्_६७४७-२ एको धनं ततः प्राणान् अन्यः प्राणांस् ततो धनम् ॥  
म्स्स्_६७४८-१ उदारस्य तृणं वित्तं शूरस्य मरणं त्र्णम् ।  
म्स्स्_६७४८-२ विरक्तस्य तृणं भार्या निःस्पृहस्य तृणं जगत् ॥  
म्स्स्_६७४९-१ उदारांस् त्वदृते नान्यान् प्रपश्याम्ययि पार्वति ।  
म्स्स्_६७४९-२ श्रीरामभक्तिमाणिक्यम् अदेयमपि देहि मे ॥  
म्स्स्_६७५०-१ उदारैर्मन्दारै रचितशिखरं चन्द्रशिखरं  समभ्यर्च्य प्रेम्णा विपुलपुलकालङ्कृततनुः ।  
म्स्स्_६७५०-२ कदा गन्धाबन्धप्रमदमुदितोद्दाममधुप-  स्फुरद्गुञ्जागर्भैर्विभुमभिभजेयं नुतिपदैः ॥  
म्स्स्_६७५१-१ उदासीनालीनामपि वचसि लीनातनुलसत्  त्रपाधीना दीनालपनपदवीनायकधृता ।  
म्स्स्_६७५१-२ कवीनामासीना हृदि कुमुदिनीनाथवदना  नवीना मीनाक्षी व्यथयति मुनीनामपि मनः ॥  
म्स्स्_६७५२-१ उदासीनो देवो मदनमथनः सज्जनकुले  कलिक्रीडासक्तः कृतपरिजनः प्राकृतजनः ।  
म्स्स्_६७५२-२ इयं म्लेच्छाक्रान्ता त्रिदशतटिनी चोभयतटे  कथं भ्रातः स्थाता कथय सुकृतिन् कुत्र विभयः ॥  
म्स्स्_६७५३-१ उदाहरणमाशीःषु प्रथमे ते मनस्विनाम् ।  
म्स्स्_६७५३-२ शुष्केऽशनिरिवामर्षो यैररातिषु पात्यते ॥  
म्स्स्_६७५४-१ उदितं प्रियां प्रति सहार्दमिति  श्रदधीयत प्रियतमेन वचः ।  
म्स्स्_६७५४-२ विदिते गिते हि पुर एव जने  सपदीरिताः खलु लगन्ति गिरः ॥  
म्स्स्_६७५५-१ उदितं मण्डलमिन्दो  रुदितं सद्यो वियोगिवर्गेण ।  
म्स्स्_६७५५-२ मुदितं च सकलललना-  चूडामणिशासनेन मदनेन ॥  
म्स्स्_६७५६-१ उदितः समयः श्रयतेऽस्तमयं  कृतकं सकलं लभते विलयम् ।  
म्स्स्_६७५६-२ सकलानि फलानि पतन्ति तरोः  सकला जलधिं समुपैति नदी ॥  
म्स्स्_६७५७-१ उदितमुदितो हन्ति ध्वान्तं सहस्रकरः करैर्  निहतनिहितं भूयो भूयस्तमः परिजृम्भते ।  
म्स्स्_६७५७-२ विरमति तमो नेदं नायं निषीदति भानुमान्  न खलु विकसद्वैरा धीराः कथञ्चिदुदासते ॥  
म्स्स्_६७५८-१ उदितवति द्विजराजे  कस्य न हृदये मुदः पदं दधति ।  
म्स्स्_६७५८-२ सङ्कुचसि कमल यदयं  हर हर वामो विधिर्भवतः ॥  
म्स्स्_६७५९-१ उदितवति परस्मिन् प्रत्यये शास्त्रयोनौ  गतवति विलयं च प्राकृतेऽतिप्रपञ्चे ।  
म्स्स्_६७५९-२ सपदि पदमुदीतं केवलः प्रत्ययो यस्  तदियदिति च वक्तुं कः क्षमः पण्डितोऽपि ॥  
म्स्स्_६७६०-१ उदिते दृष्टिसुखे त्वयि  शशिनीव भवन्ति चन्द्रकान्तानि ।  
म्स्स्_६७६०-२ वदनान्यरिनारीणाम्  अविरलजलबिन्दुवर्षीणि ॥  
म्स्स्_६७६१-१ उदितेऽपि तवावनीन्द्र तेजस्  तपने स्फारगभस्तिभारभाजि ।  
म्स्स्_६७६१-२ तव वैरिनृपायशस्तमांसि  स्फुरदुज्जृम्भितमाचरन्ति चित्रम् ॥  
म्स्स्_६७६२-१ उदिते भास्करे लक्ष्यं पश्चिमायां निवेशयेत् ।  
म्स्स्_६७६२-२ अपराह्णे च कर्तव्यं लक्ष्यं पूर्वदिगाश्रितम् ॥  
म्स्स्_६७६३-१ उदितैरन्यपुष्टानाम् आरुतैर्मे हतं मनः ।  
म्स्स्_६७६३-२ उदितैरपि ते दूति मारुतैरपि दक्षिणैः ॥  
म्स्स्_६७६४-१ उदितोऽपि तुहिनगहने  गगनप्रान्ते न दीप्यते तपनः ।  
म्स्स्_६७६४-२ कठिनघृतपूरपूर्णे  शरावशिरसि प्रदीप इव ॥  
म्स्स्_६७६५-१ उदितोरुसादमतिवेपथुमत्  सुदृशोऽभिभर्तृ विधुरं त्रपया ।  
म्स्स्_६७६५-२ वपुरादरातिशयशंसि पुनः  प्रतिपत्तिमूढमपि बाढमभूत् ॥  
म्स्स्_६७६६-१ उदीच्यां सस्यनिष्पत्तिर् याम्यां निष्पत्तिनाशनम् ।  
म्स्स्_६७६६-२ गृहान्निर्गच्छतां वमे शुभं क्षेत्रे च दक्षिणम् ॥  
म्स्स्_६७६७-१ उदीरितोऽर्थः पशुनापि गृह्यते  हयाश्च नागाश्च वहन्ति चोदिताः ।  
म्स्स्_६७६७-२ अनुक्तमप्यूहति पण्डितो जनः  परे गितज्ञान फला हि बुद्धयः ॥  
म्स्स्_६७६८-१ उदीर्णमनसो योध वाहनानि च भारत ।  
म्स्स्_६७६८-२ यस्यां भवन्ति सेनायां ध्रुवं तस्यां जयो भवेत् ॥  
म्स्स्_६७६९-१ उदीर्यमाणेऽपि च सान्त्ववादे  मानापनोदो नहि राधिकायाः ।  
म्स्स्_६७६९-२ मानोऽस्तु ते यद्यपराधिकः स्यां  स्वप्नेऽपि नैवास्म्यपराधिकोऽहम् ॥  
म्स्स्_६७७०-१ उदुम्बरद्रुमानष्टौ रोपयेत् स्वयमेव यः ।  
म्स्स्_६७७०-२ प्रेरयेद् रोपणायापि चन्द्रलोके स मोदते ॥  
म्स्स्_६७७१-१ उदुम्बरफलानीव ब्रह्माण्डान्यत्ति यः सदा ।  
म्स्स्_६७७१-२ सर्वगर्वापहः कालस् तस्य के मशका वयम् ॥  
म्स्स्_६७७२-१ उदेति घनमण्डली नटति नीलकण्ठावली  तडिद् वलति सर्वतो वहति केतकीमारुतः ।  
म्स्स्_६७७२-२ तथापि यदि नागतः स सखि तत्र मन्येऽधुना  दधाति मकरध्वजस् त्रुटितशिञ्जिनीकं धनुः ॥  
म्स्स्_६७७३-१ उदेति पूर्वं कुसुमं ततः फलं  घनोदयः प्राक् तदनन्तरं पयः ।  
म्स्स्_६७७३-२ निमित्तनैमित्तिकयोरयं क्रमस्  तव प्रसादस्य पुरस्तु सम्पदः ॥  
म्स्स्_६७७४-१ उदेति यस्यां न निशाकरो रिपुस्  तिथिर्नु का पुण्यवतीभिराप्यते ।  
म्स्स्_६७७४-२ इतीव दुष्ट्या परिदेविते मुहुः  कुहूकुहूरित्यलमाह कोकिलः ॥  
म्स्स्_६७७५-१ उदेति सविता ताम्रस् ताम्र एवास्तमेति च ।  
म्स्स्_६७७५-२ सम्पत्तौ च विपत्तौ च महतामेकरूपता ॥  
म्स्स्_६७७६-१ उदेतुमत्यजन्नीहां राजसु द्वादशस्वपि ।  
म्स्स्_६७७६-२ जिगीषुरेको दिनकृद् आदित्येष्विव कल्पते ॥  
म्स्स्_६७७७-१ उदेष्यत्पीयूषद्युतिरुचिकणार्द्राः शशिमणि-  स्थलीनां पन्थानो घनचरणलाक्षालिपिभृतः ।  
म्स्स्_६७७७-२ चकोरैरुड्डीनैर्झटिति कृतश काः प्रतिपदं  पराञ्चः सञ्चारानविनयवतीनां विवृणुते ॥  
म्स्स्_६७७८-१ उद्गच्छत्यलिझ कृतिः स्मरधनुर्ज्यामञ्जुगुञ्जारवैर्  निर्याता विषलिप्तभल्लिविषमाः कङ्केल्लिफुल्लच्छटाः ।  
म्स्स्_६७७८-२ रे सम्प्रत्यपवित्रमत्र पथिकाः सारम्भमुज्जृम्भते  चूतो दूत इवान्तकस्य कलिकाजालस्फुरत्पल्लवः ॥  
म्स्स्_६७७९-१ उद्गता मथनक्षोभात् फेनराजिः पयोदधेः ।  
म्स्स्_६७७९-२ तारकावलिरित्यज्ञैर् इयं सखि निवेद्यते ॥  
म्स्स्_६७८०-१ उद्गतेन्दुमविभिन्नतमिस्रां  पश्यति स्म रजनीमवितृप्तः ।  
म्स्स्_६७८०-२ व्यंशुकस्फुटमुखीमतिजिह्मां  व्रीडया नववधूमिव लोकः ॥  
म्स्स्_६७८१-१ उद्गमनोपनिवेशन-  शयनपरावृत्तिवलनचलनेषु ।  
म्स्स्_६७८१-२ अनिशं स मोहयति मां  हृल्लग्नः श्वास इव दयितः ॥  
म्स्स्_६७८२-१ उद्गर्जज्जलकुञ्जरेन्द्ररभसास्फालानुबन्धोद्धतः  सर्वाः पर्वतकन्दरोदरभुवः कुर्वन् प्रतिध्वानिनीः ।  
म्स्स्_६७८२-२ उच्चैरुच्चरति ध्वनिः श्रुतिपथोन्माथी यथायं तथा  प्रायः प्रे खदसङ्ख्यश खवलया वेलेयमागच्छति ॥  
म्स्स्_६७८३-१ उद्गर्जन् कुटिलस् तटाश्रयतरुप्रोन्मूलनोड्डामरो  मा गर्वीः सरितः प्रवाह जलधिं प्रक्षोभयामीति भोः ।  
म्स्स्_६७८३-२ स्वां सत्तां यदि वाञ्छसि भ्रम मरुष्वेवास्स्व तत्रैव वा  दूरे वाडववह्निरत्र तु महासत्त्वैर्विशन् पीयते ॥  
म्स्स्_६७८४-१ उद्गर्भहूणतरुणीरमणोपमर्द-  भुग्नोन्नतिस्तननिवेशनिभं हिमांशोः ।  
म्स्स्_६७८४-२ बिम्बं कठोरबिसकाण्डकडारगौरैर्  विष्णोः पदं प्रथममग्रकरैर्व्यनक्ति ॥  
म्स्स्_६७८५-१ उद्गृह्य वीटीग्रथनं नतभ्रूर्  आच्छाद्य वक्षःस्थलमञ्चलेन ।  
म्स्स्_६७८५-२ उत्तारयन्ती निविडं निचोलं  मनोभवस्यापि मनो मिनोति ॥  
म्स्स्_६७८६-१ उद्ग्राहश्चान्यधातुः स्याद् ध्रुवकश्चान्यधातुकः ।  
म्स्स्_६७८६-२ मेलापकोऽन्यधातुः स्याद् आभोगश्चान्यधातुकः ।  
म्स्स्_६७८६-३ चतुर्धातुकमेतद्धि रूपकं कीर्त्यते बुधैः ॥  
म्स्स्_६७८७-१ उद्ग्राहस्याद्यखण्डे च न्यासः स ध्रुवको मतः ।  
म्स्स्_६७८७-२ एवं हि षट्पदः प्रोक्त उत्तमो ध्रुवको बुधैः ॥  
म्स्स्_६७८८-१ उद्ग्राहो ध्रुपदश्च स्याद् आभोगस्तदनन्तरम् ।  
म्स्स्_६७८८-२ नियमस् त्रिविधो ज्ञेयो मण्ठकस्य विचक्षणैः ॥  
म्स्स्_६७८९-१ उद्ग्रीवं खलु वीक्षितं वपुरिदं लज्जालसं यत्तदा  गच्छन्त्याः सखिसन्निधौ किमपि यन्निर्वर्णकं भाषितम् ।  
म्स्स्_६७८९-२ हे प्राणा विरहेण यात किमिदं नैर्घृण्यमालम्बितं  तत् स्मृत्वा यदि युक्तमासितुमहो यूयं प्रमाणं मम ॥  
म्स्स्_६७९०-१ उद्ग्रीवस्तिमितेक्षनस्तत इतः पश्यन् निलीय स्थितं  पादोद्घृष्टिपरस्परप्रतिभयभ्रान्तं चलत्पक्षतिः ।  
म्स्स्_६७९०-२ द्राक्त्रोटीपुरकोटिकुण्ठितरयं प्राक्तिर्यगूर्ध्वीकृतं  गर्भान्तःप्रणयीचकार शफरं कासारचारी बकः ॥  
म्स्स्_६७९१-१ उद्ग्रीवा विवृतारुणास्यकुहरास्तृष्णाचलत्तालवः  पक्षासम्भववेपमानतनवः प्रोड्डीय किञ्चिद् भुवः ।  
म्स्स्_६७९१-२ अन्योन्याक्रमिणः शरारिशिशवः प्रातर्नदीरोधसि  प्रालेयाम्बु पिबन्ति वीरणदलद्रोणीप्रणालस्रुतम् ॥  
म्स्स्_६७९२-१ उद्घातयेद् दक्षिणमक्षि यक्षो  हस्तेन मृद्नात्यथ दक्षिणेन ।  
म्स्स्_६७९२-२ यस्याभिषेके स भवेत् स्वशक्त्या  क्षितीशलक्षेक्षितपादपद्मः ॥  
म्स्स्_६७९३-१ उद्घाटितनवद्वारे पञ्जरे विहगोऽनिलः ।  
म्स्स्_६७९३-२ यत् तिष्ठति तदाश्चार्यं प्रयाणे विस्मयः कुतः ॥  
म्स्स्_६७९४-१ उद्घाट्य चेद् दक्षिणमक्षि लीढे  नाभिं स्वकीयामथवाधिरूढः ।  
म्स्स्_६७९४-२ शेते गृहस्योपरि जागरूकस्  तदाम्बुदोऽम्बु क्षिपति प्रभूतम् ॥  
म्स्स्_६७९५-१ उद्घाट्य योगकलया हृदयाब्जकोशं  धन्यैश्चिरादपि यथारुचि गृह्यमाणः ।  
म्स्स्_६७९५-२ यः प्रस्फुरत्यविरतं परिपूर्णरूपः  श्रेयः स मे दिशतु शाश्वतिकं मुकुन्दः ॥  
म्स्स्_६७९६-१ उद्दण्डकोकनदकोमलकोशकान्तिः  कान्ताकचग्रहणकण्टकितप्रकोष्ठः ।  
म्स्स्_६७९६-२ मित्रद्विजातिरिपुवर्गविलासिनीनां  सम्मानदानभयभोगकरः करस्ते ॥  
म्स्स्_६७९७-१ उद्दण्डे भुजदण्डे  तव कोदण्डे परिस्फुरति ।  
म्स्स्_६७९७-२ अरिमण्डलरविमण्डल-  रम्भाकुचमण्डलानि वेपन्ते ॥  
म्स्स्_६७९८-१ उद्दामज्वलदंशुमालिकिरणव्यर्थातिरेकादिव  च्छायाः सम्प्रति यान्ति पिण्डपदवीं मूलेषु भूमीरुहाम् ।  
म्स्स्_६७९८-२ किं चैतद् दनुजाधिराजयुवतीवर्गावगाहोत्सरत्-  क्षोभोड्डीनविहङ्गमण्डलकृतालीकातप् अत्रं सरः ॥  
म्स्स्_६७९९-१ उद्दामदक्षिणमरुद्भरचालिताभिः  शाखाभिराकुलतरं रुतवारणाय ।  
म्स्स्_६७९९-२ मा मेति कोकिलकुलं वदतीव वृक्षः  स्त्रैणं वियोगविधुरं कृपया विलोक्य ॥  
म्स्स्_६८००-१ उद्दामदन्तरुचिपल्लवितार्धचन्द्र-  ज्योत्स्नानिपीततिमिरप्रसरोपरोधः ।  
म्स्स्_६८००-२ श्रेयांसि वो दिशतु ताण्डवितस्य शम्भोर्  अम्भोधरावलिघनध्वनिरट्टहासः ॥  
म्स्स्_६८०१-१ उद्दामदानद्विपवृन्दबृंहितैर्  नितान्तमुत्तु गतुरङ्गहेषितैः ।  
म्स्स्_६८०१-२ चलद्घनस्यन्दननेमिनिःस्वनैर्  अभून् निरुच्छ्वासमिवाकुलं जगत् ॥  
म्स्स्_६८०२-१ उद्दामदिग्द्विरदचञ्चलकर्णपूर-  गण्डस्थलोच्चलदलिस्तबकाकृतीनि ।  
म्स्स्_६८०२-२ मीलन्नभांसि मृगनाभिसमानभांसि  दिक्कन्दरेषु विलसन्तितमां तमांसि ॥  
म्स्स्_६८०३-१ उद्दामद्युमणिद्युतिव्यतिकरप्रक्रीडदर्कोपल-  ज्वालाजालजटालजा गलतटीनिष्कूजकोयष्टयः ।  
म्स्स्_६८०३-२ भौमोष्मप्लवमानसूरकिरणक्रूरप्रकाशा दृशोर्  आयुःकर्म समापयन्ति धिगमूर्मध्येऽह्नि शून्या दिशः ॥  
म्स्स्_६८०४-१ उद्दामद्रुमभ गभीमदशनो येनाभ्यघानि द्विपः  सोऽयं वञ्चकचेष्टितैस् त्यजति किं पञ्चाननः काननम् ।  
म्स्स्_६८०४-२ तत् प्रीतिर्न्न कृतिः समं न समरं क्षान्तिर्मनोग्लानये  श्रेयानित्ययमस्य माननिधिनो यत् काननोपक्रमः ॥  
म्स्स्_६८०५-१ उद्दामद्विरदावलूनबिसिनीसौरभ्यसम्भावित-  व्योमानः कलहंसकम्पितगरुत्पालीमरुन्मांसलाः ।  
म्स्स्_६८०५-२ दूरोत्तानतर गल घनकलाज घालगर्वस्पृशः  कर्पूरद्रवशीकरैरिव दिशो लिम्पन्ति पम्पानिलाः ॥  
म्स्स्_६८०६-१ उद्दामभ्रमिवेगविस्तृतजटावल्लीप्रणालीपतत्-  स्वर्ग गाजलदण्डिकावलयितं निर्माय तत् पञ्जरम् ।  
म्स्स्_६८०६-२ सम्भ्राम्यद्भुजदण्डपक्षपटलद्वन्द्वेन हंसायितस्  त्रैलोक्यव्ययनाटिकानयनटः स्वामी जगत् त्रायताम् ॥  
म्स्स्_६८०७-१ उद्दामाम्बुदगर्हितान्धतमसप्रध्वस्तदि मण्डले  काले यामिकजाग्रदुग्रसुभटव्याकीर्णकोलाहले ।  
म्स्स्_६८०७-२ कर्णस्यासुहृदर्णवाम्बुवडवावह्नेर्यदन्तःपुराद्  आयातासि तदम्बुजाक्षि कृतकं मन्ये भयं योषिताम् ॥  
म्स्स्_६८०८-१ उद्दामाम्बुदवर्ध मानशिखिनीकेकातिरेकाकुले  सम्प्राप्यं सलिलं स्थलेष्वपि सदा निस्तर्षवर्षागमे ।  
म्स्स्_६८०८-२ भीष्मग्रीष्मभटे परस्परभयादालोच्यमानं मुहुर्  दीनं मीनकुलं न पालयसि चेत् कासार का सारता ॥  
म्स्स्_६८०९-१ उद्दामार्कमरीचिमूर्छितदृशां येनाध्वगानामयं  वेलालम्बनजागरूकमनसामारम्भि कर्णज्वरः ।  
म्स्स्_६८०९-२ क्लेशोच्छृ खलचेतसः प्रविशतो गण्डूषगर्भं मुनेर्  लीनः कुत्र महार्णवस्य स पुनः कल्लोलकोलाहलः ॥  
म्स्स्_६८१०-१ उद्दामार्कांशुदीप्यद्दिनमणिमणिभिर्भस्मितान्त् ए समन्ताद्  वायुव्याधूयमानज्वलनकणगणाकीर्णधूल् इप्रकीर्णे ।  
म्स्स्_६८१०-२ कान्तारेऽस्मिन् नृपार्ते पथि पथिक भवे क्वापि पाथोदसेना-  सूच्यग्रे कूपषट्कं तदुपरि नगरी तत्र ग गाप्रवाहः ॥  
म्स्स्_६८११-१ उद्दामोत्कलिकां विपाण्डुररुचं प्रारब्धजृम्भां क्षणाद्  आयासं श्वसनोद्गमैरविरतैरातन्वतीमात्मनः ।  
म्स्स्_६८११-२ अद्योद्यानलतामिमां समदनां नारीमिवान्यां ध्रुवं  पश्यन् कोपविपाटलद्युति मुखं देव्याः करिष्याम्यहम् ॥  
म्स्स्_६८१२-१ उद्दिश्य निःसरन्तीं  सखीमियं कपटकोपकुटिलभ्रूः ।  
म्स्स्_६८१२-२ एवमवतंसमाक्षिपद्  आहतदीपो यथा पतति ॥  
म्स्स्_६८१३-१ उद्दिष्टं वस्तु रागादौ किञ्चिदाधिक्यचिन्तितम् ।  
म्स्स्_६८१३-२ तद्धातुमातुनिष्पन्नं प्रत्यन्तरमितीरितम् ॥  
म्स्स्_६८१४-१ उद्दीपितोऽपि कनकद्युतिमञ्जुलोऽपि  स्नेहान्वितोऽपि सुदृशोऽपि सुवर्तितोऽपि ।  
म्स्स्_६८१४-२ कान्ताकरान्तरकुचच्छविमण्डितोऽपि  स्वाभाविकीं मलिनतां न जहाति दीपः ॥  
म्स्स्_६८१५-१ उद्दीप्ताग्निरसौ मुनिर्विजयते यस्योदरे जीर्यतः  पाथोधेरवशिष्टमम्बु कथमप्युद्गीर्णमन्यार्णवम् ।  
म्स्स्_६८१५-२ किं चास्माज्जठरानलादिव नवस्तत्कालवान्तिक्रमान्  निर्यातः स पुनर्यमाय पयसामन्तर्गतो वाडवः ॥  
म्स्स्_६८१६-१ उद्देशोऽयं कनकसिकताकोमलैकान्तकान्ता-  लीलावासीकृततरुतलः कामिभिर्नर्मदायाः ।  
म्स्स्_६८१६-२ किञ्चैतस्मिन् सुरतसचिवास्तन्वि ते वान्ति वाता  येषामग्रे सरति कलिताकण्ठकोपो मनोभूः ॥  
म्स्स्_६८१७-१ उद्देशोऽयं सरसकदलीश्रेणिशोभातिशायी  कुञ्जोत्कर्षा कुरितरमणीविभ्रमो नर्मदायाः ।  
म्स्स्_६८१७-२ किं चैतस्मिन् सुरतसुहृदस्तन्वि ते वान्ति वाता  येषामग्रे सरति कलिताकाण्डकोपो मनोभूः ॥  
म्स्स्_६८१८-१ उद्धता अलमुद्धर्तुम् औद्धत्यं दुरितात्मनाम् ।  
म्स्स्_६८१८-२ क्षाराणामेव सामर्थ्यं मलनाशाय वाससाम् ॥  
म्स्स्_६८१९-१ उद्धतैरिव परस्परस गाद्  ईरितान्युभयतः कुचकुम्भैः ।  
म्स्स्_६८१९-२ योषितामतिमदेन जुघूर्णुर्  विभ्रमातिशयपुंषि वपूंषि ॥  
म्स्स्_६८२०-१ उद्धतैर्निभृतमेकमनेकैश्  छेदवन् मृगदृशामविरामैः ।  
म्स्स्_६८२०-२ श्रूयते स्म मणितं कलकाञ्ची-  नूपुरध्वनिभिरक्षतमेव ॥  
म्स्स्_६८२१-१ उद्धरेदात्मनात्मानं नात्मानमवसादयेत् ।  
म्स्स्_६८२१-२ आत्मैव ह्यात्मनो बन्धुर् आत्मैव रिपुरात्मनः ॥  
म्स्स्_६८२२-१ उद्धर्तुं किल शैलकेलिरभसस्रस्तानि पाथोनिधेर्  अन्तर्भूषणमौक्तिकानि दिविजस्त्रीभिः समुत्कण्ठया ।  
म्स्स्_६८२२-२ गाढं तत्र निमज्जितेन रविणा बद्ध्वा दृढं रश्मिभिः  प्रोत्क्षिप्तानि निपत्य तानि गगने तारापदेशं दधुः ॥  
म्स्स्_६८२३-१ उद्धर्तुं धरणीं निशाकररवी क्षेप्तुं मरुन्मार्गतो  वातं स्तम्भयितुं पयोनिधिजलं पातुं गिरिं चूर्णितुम् ।  
म्स्स्_६८२३-२ शक्ता यत्र विशन्ति मृत्युवदने कान्यस्य तत्र स्थितिर्  यस्मिन् याति गिरिर्बिले सह वनैः कात्र व्यवस्था ह्यणोः ॥  
म्स्स्_६८२४-१ उद्धव माधवसविधे  विनिवेद्यं सर्वथा भवता ।  
म्स्स्_६८२४-२ अपि बहुमूल्यं भवनं  यमुनाकुञ्जोपमं न स्यात् ॥  
म्स्स्_६८२५-१ उद्धूतकामानलतापतप्ता  विहाय दोषाधिकजां तु चिन्ताम् ।  
म्स्स्_६८२५-२ वनादिरागावयवप्रभेदं  नरेति मत्वा वनिता रमन्ते ॥  
म्स्स्_६८२५अ-१ उद्धूतपांसुपटलानुमितप्रबन्ध-  धावत्खुराग्रचयचुम्बितभूमिभागाः ।  
म्स्स्_६८२५अ-२ निर्मथ्यमानजलधिध्वनिघोरघोषम्  एते रथं गगनसीम्नि वहन्ति वाहाः ॥  
म्स्स्_६८२६-१ उद्धूता धूमधारा विरहिजनमनोमाथिनो मन्मथाग्नेः  कस्तूरीपत्रमाला तिमिरततिरहो दिक्पुरन्ध्रीमुखानाम् ।  
म्स्स्_६८२६-२ निर्वाणा गारलेखा दिवसहुतभुजः सञ्चरच्चञ्चरीक-  श्रेणीयं भाति भास्वत्करलुलितनभःकन्दरेन्दीवरस्य ॥  
म्स्स्_६८२७-१ उद्धूय धूलीर्धवला रसातलाद्  वात्या लगन्ती गगने व्यवर्तत ।  
म्स्स्_६८२७-२ फूत्कारयन्त्येव भुवोद्धृता भुजा  निदाघतापाकुलया तपात्यये ॥  
म्स्स्_६८२८-१ उद्धूयेत तनूलतेति नलिनीपत्रेण नो वीज्यते  स्फोटः स्यादिति ना गकं मलयजक्षोदाम्भसा सिच्यते ।  
म्स्स्_६८२८-२ स्यादस्यातिभरात् पराभव इति प्रायो न वा पल्लवा-  रोपो वक्षसि तत् कथं कृशतनोराधिः समाधीयताम् ॥  
म्स्स्_६८२९-१ उद्धूयेत नतभ्रूः  पक्ष्मनिपातोद्भवैः पवनैः ।  
म्स्स्_६८२९-२ इति निर्निमेषमस्या  विरहवयस्या विलोकते वदनम् ॥  
म्स्स्_६८३०-१ उद्धृतेष्वपि शस्त्रेषु दूतो वदति नान्यथा ।  
म्स्स्_६८३०-२ ते वै यथोक्तवक्तारो न वध्याः पृथिवीभुजा ॥  
म्स्स्_६८३१-१ उद्धृतेष्वपि शस्त्रेषु बन्धुवर्गवधेष्वपि ।  
म्स्स्_६८३१-२ परुषाण्यपि जल्पन्तो वध्या दूता न भूभुजा ॥  
म्स्स्_६८३२-१ उद्ध्रियमानेन्दुकरैर्  उन्मज्जत्यन्धकारवारिनिधेः ।  
म्स्स्_६८३२-२ क्वापि क्वापि विलग्न-  च्छायाजम्बालधोरणी धरणी ॥  
म्स्स्_६८३३-१ उद्बद्धेभ्यः सुदूरं घनरजनितमःपूरितेषु द्रुमेषु  प्रोद्ग्रीवं पश्य पादद्वितयधृतभुवः श्रेणयः फेरवाणाम् ।  
म्स्स्_६८३३-२ उल्कालोकैः स्फुरद्भिर्निजवदनगुहोत्सर्पिभिर्वीक्षितेभ्यश्  च्योतत्सान्द्रं वसाम्भः क्वथितशववपुर्मण्डलेभ्यः पिबन्ति ॥  
म्स्स्_६८३४-१ उद्बन्धनं दृढं गाढं सिंहोऽपि सहते यदि ।  
म्स्स्_६८३४-२ कथं करटिनस्तर्हि नृपचिह्नानि बिभ्रति ॥  
म्स्स्_६८३५-१ उद्भर्तृगामिनी पुरुष-  भाषिणी कामचिह्नकृतवेशा ।  
म्स्स्_६८३५-२ या नातिमांसयुक्ता  सुराप्रिया सर्वतश्चपला ॥  
म्स्स्_६८३६-१ उद्भाव्यमानो नलिनीपलाशैः  समीरणस्तद्धृदयास्पदस्य ।  
म्स्स्_६८३६-२ करोति दाहस्य निवारणं नु  सन्धुक्षणं वा स्मरपावकस्य ॥  
म्स्स्_६८३७-१ उद्भासिताखिलखलस्य विशृ खलस्य  प्राग्जातविस्मृतनिजाधमकर्मवृत्तेः ।  
म्स्स्_६८३७-२ दैवादवाप्तविभवस्य गुणद्विषोऽस्य  नीचस्य गोचरगतैः सुखमास्यते कैः ॥  
म्स्स्_६८३८-१ उद्भासितेऽन्धतमसव्रज एति नाशं  सूने प्रयान्त्युभयतोऽतिमरन्दमुग्धाः ।  
म्स्स्_६८३८-२ सिंहा निहत्य रुधिरं बहु भक्षितं यद्  दीपा कुरे मधुकराः करिणं वमन्ति ॥  
म्स्स्_६८३९-१ उद्भिदुरं स्तनवदनं  लोचनमलिगर्वमोचनं सुदृशः ।  
म्स्स्_६८३९-२ दृष्ट्वा विगतविचारं  धातारं निन्दति स्थविरः ॥  
म्स्स्_६८४०-१ उद्भिन्नं किमिदं मनोभवनृपक्रीडारविन्दद्वयं  सूते तत् कथमेकतः किल लसद्रोमावलीनालतः ।  
म्स्स्_६८४०-२ चक्रद्वन्द्वमिदं क्षमं तदपि न स्थातुं मुखेन्दोः पुरो  लावण्याम्बुनिमग्नयौवनगजस्यावैमि कुम्भद्वयम् ॥  
म्स्स्_६८४१-१ उद्भिन्नयौवनमनोहररूपशोभा-  सम्भाविताभिनवभोगमनोभवानाम् ।  
म्स्स्_६८४१-२ एणीदृशां त्वदुपदेशविवर्जितानां  मातर्भवन्ति नहि नाम समीहितार्थाः ॥  
म्स्स्_६८४२-१ उद्भिन्नसात्त्विकविकारपरिप्लवानि  सद्यस्तिरस्कृतमनोभववेदनानि ।  
म्स्स्_६८४२-२ तन्वि त्वद गपरिरम्भसुखामृतानि  प्रादुर्भवन्तु पुनरागतजीवितानि ॥  
म्स्स्_६८४३-१ उद्भिन्नस्तनकुड्मलद्वयमुरः किञ्चित् कपोलस्थलीं  लिम्पत्येव मधूककान्तिरधरः सम्मुग्धलक्ष्मीमयः ।  
म्स्स्_६८४३-२ प्रत्यासीदति यौवने मृगदृशः किं चान्यदाविर्भवल्  लावण्यामृतप कलेपलडहच्छायं वपुर्वर्तते ॥  
म्स्स्_६८४४-१ उद्भिन्नस्तबकावतंससुभगाः प्रे खन्मरुन्नर्तिताः  पुष्पोद्गीर्णपरागपांशुललसत्पत्रप्रकाण्ड त्विषः ।  
म्स्स्_६८४४-२ गम्भीरक्रमपञ्चमोन्मदपिकध्वानोच्छलद्गीतयः  प्रत्युज्जीवितमन्मथोत्सव इव क्रीडन्त्यमू भूरुहः ॥  
म्स्स्_६८४५-१ उद्भिन्ना कलकण्ठकण्ठकुहरात् कर्णामृतस्यन्दिनी  हृद्या यद्यपि मार्दवैकवसतिः सा काकलीहुङ्कृतिः ।  
म्स्स्_६८४५-२ अन्यस्तन्वि तथापि ते त्रिणयनप्लुष्टस्य जीवार्पणः  पञ्चेषोरुचितप्रपञ्चितरसः पाकाञ्चितः पञ्चमः ॥  
म्स्स्_६८४७-१ उद्भेदं प्रतिपद्य पक्वबदरीभावं समेत्य क्रमात्  पुन्नागाकृतिमाप्य पूगपदवीमारुह्य बिल्वश्रियम् ।  
म्स्स्_६८४७-२ लब्ध्वा तालफलोपमां च ललितामासाद्य भूयोऽधुना  चञ्चत्काञ्चनकुम्भजृम्भणमिभावस्याः स्तनौ बिभ्रतः ॥  
म्स्स्_६८४८-१ उद्भ्रान्तभेककुलकीर्णजले तडागे  कोऽप्यस्ति नाम यदि नान्यगतिर्बकोटः ।  
म्स्स्_६८४८-२ उत्फुल्लपद्मसुरभीणि सरांसि हित्वा  न स्थातुमर्हति भवानिह राजहंस ॥  
म्स्स्_६८४९-१ उद्यच्छता धुरमकापुरुषानुरूपां  गन्तव्यमाजिनिधनेन पितुः पथा वा ।  
म्स्स्_६८४९-२ आच्छिद्य वा स्वजननीजनलोचनेभ्यो  नेयो मया रिपुवधूनयनानि बाष्पः ॥  
म्स्स्_६८५०-१ उद्यज्ज्वालावलीभिर्वरमिह भुवनप्लोषके हव्यवाहे  र गद्वीचौ प्रविष्टं जलनिधिपयसि ग्राहनक्राकुले वा ।  
म्स्स्_६८५०-२ सङ्ग्रामे वारिरौद्रे विविधशरहतानेकयोधप्रधाने  नो नारीसौख्यमध्ये भवशतजनितानन्तदुःखप्रवीणे ॥  
म्स्स्_६८५१-१ उद्यञ्छशी तरुणभास्करकान्तिचौरः  स्पर्शेन शीतकरलालितया प्रदोषे ।  
म्स्स्_६८५१-२ ज्ञातोऽर्धसुप्तनलिनीप्रियया सलज्जः  पाण्डुत्वमाप रभसादिव मन्मथार्तः ॥  
म्स्स्_६८५२-१ उद्यतं शस्त्रमालोक्य विषादं याति विह्वलः ।  
म्स्स्_६८५२-२ जीवनं प्रति सन्त्रास्तो नास्ति मृत्युसमं भयम् ॥  
म्स्स्_६८५३-१ उद्यतमेकहस्तचरणं द्वितीयकररेचितं सुविनतं  वंशमृद गवाद्यमधुरं विचित्रकरणान्वितं बहु विधम् ।  
म्स्स्_६८५३-२ मद्रकमेतदद्य सुभगैर् विदग्धगतिचेष्टितैः सुललितैर्  नृत्यसि विभ्रमाकुलपदं विविक्तरसभावितं शशिमुखि ॥  
म्स्स्_६८५४-१ उद्यतस्य परं हन्तुं स्तब्धस्य विवरैषिणः ।  
म्स्स्_६८५४-२ पतनं जायतेऽवश्यम् कृच्छ्रेण पुनरुन्नतिः ॥  
म्स्स्_६८५५-१ उद्यतस्य हि कामस्य प्रतिवादो न शस्यते ।  
म्स्स्_६८५५-२ अपि निर्मुक्तस गस्य कामरक्तस्य किं पुनः ॥  
म्स्स्_६८५६-१ उद्यतासिर्नृपो यत्र तत्रैव धनरक्षणम् ।  
म्स्स्_६८५६-२ कण्टकाकुलशाख्यायां लग्नं गृह्णाति नो फलम् ॥  
म्स्स्_६८५७-१ उद्यतेत यथाशक्ति न प्रसज्येत जातुचित् ।  
म्स्स्_६८५७-२ साध्यानां सिद्ध्यसिद्धी यन् नियत्या नियते कृते ॥  
म्स्स्_६८५८-१ उद्यतेष्वपि शस्त्रेषु दूतो वदति नान्यथा ।  
म्स्स्_६८५८-२ सदैवावध्यभावेन यथार्थस्य हि वाचकः ॥  
म्स्स्_६८५९-१ उद्यतेष्वपि शस्त्रेषु यथोक्तं शासनं वदेत् ।  
म्स्स्_६८५९-२ रागापरागौ जानीयाद् दृष्टिवक्त्रविचेष्टितैः ॥  
म्स्स्_६८६०-१ उद्यत्करकरवालः  शकतिमिरध्वंसने महानिपुणः ।  
म्स्स्_६८६०-२ कल्किहरिर्वः पायाद्  अपायतः कलिनिशान्तोत्थः ॥  
म्स्स्_६८६१-१ उद्यत्ताराधिनाथद्युतिहृतिपटवः सान्द्रसिन्दूरशोणाः  श्रीमद्वेतण्डतुण्डप्रतिभटबटवः पद्मरागातिरागाः ।  
म्स्स्_६८६१-२ दूरादानम्रकम्रच्छविरविकिरणश्रेणिकिर्मीरितान्ता  गुञ्जापुञ्जानुरागद्विगुणितमहसः पान्तु कृष्णा घ्रिभासः ॥  
म्स्स्_६८६२-१ उद्यत्तारुण्यवारुण्यतिशयितमदोच्छ्वासचारुण्यती व  प्रोदञ्चत्पञ्चबाणप्रचुररुचिरदृक्चञ्चरीकप्रपञ्चे ।  
म्स्स्_६८६२-२ मन्दश्रीश्चन्द्रमास्ते सति सुतनु मुखे प्रोच्छ्वसत्तन्द्रमास्ते  हीनं शोभाभिरम्भोरुहमपि रजनौ नैति रम्भोरु हासम् ॥  
म्स्स्_६८६३-१ उद्यत्सौरभगर्भनिर्भरमिलद्वाला कुरश्रीमृतो  माकन्दानवलोक्य यः प्रतिदिशं सानन्दमुत्कूजितः ।  
म्स्स्_६८६३-२ तानेवाद्य फलाशया परिरटल्लुण्ठाककाकावली-  वाचालानुपलभ्य कोकिलयुवा जातः स वाचंयमः ॥  
म्स्स्_६८६४-१ उद्यद्गन्धप्रबन्धां परमसुखरसां कोकिलालापजल्पां  पुष्पस्रक्सौकुमार्यां कुसुमशरवधूं रूपतो निर्जयन्तीम् ।  
म्स्स्_६८६४-२ सौख्यं सर्वेन्द्रियाणामभिमतमभितः कुर्वतीं मानसेष्टां  सत्सौभाग्याल्लभन्ते कृतसुकृतवशाः कामिनीं मर्त्यमुख्याः ॥  
म्स्स्_६८६५-१ उद्यद्दुःसहवित्ततानवतया बद्धावधाने मनस्य्  उन्मार्गभ्रमणेऽवशस्य रभसाच्छ्वभ्रे परिभ्राम्यतः ।  
म्स्स्_६८६५-२ अन्योऽपाहितकोशपृष्ठलुठनात् सन्दर्शिता गक्षतेर्  जन्तोर्हन्त तनोति दुर्गतिशमं रम्यानुलोम्यो विधिः ॥  
म्स्स्_६८६६-१ उद्यद्बर्हिषि दर्दुरारवपुषि प्र्क्षीणपान्थायुषि  श्च्योतद्विप्रुषि चन्द्ररु मुषि सखे हंसद्विषि प्रावृषि ।  
म्स्स्_६८६६-२ मा मुञ्चोच्चकुचाग्रसन्ततपतद्बाष्पाकुलां बालिकां  काले कालकरालनीलजलदव्यालुप्तभास्वत्त्विषि ॥  
म्स्स्_६८६७-१ उद्यद्बाला कुरश्रीर्दिशि दिशि दशनैरेभिराशागजानां  रोहन्मूला सुगौरैरुरगपतिफणैरत्र पातालकुक्षौ ।  
म्स्स्_६८६७-२ अस्मिन्नाकाशदेशे विकसितकुसुमा राशिभिस्तारकाणां  नाथ त्वत्कीर्तिवल्ली फलति फलमिदं बिम्बमिन्दोः सुधार्द्रम् ॥  
म्स्स्_६८६८-१ उद्यद्विद्रुमकान्तिभिः किसलयैस्ताम्रां त्विषं बिभ्रतो  भृ गालीविरुतैः कलैरविशदव्याहारलीलाभृतः ।  
म्स्स्_६८६८-२ घूर्णन्तो मलयानिलाहतिचलैः शाखासमूहैर्मुहुर्  भ्रान्तिं प्राप्य मधुप्रस गमधुना मत्ता इवामी द्रुमाः ॥  
म्स्स्_६८६९-१ उद्यद्विलोचनहुताशतडिद्विकाश-  व्यासङ्गिनी सुरधुनीपयसा सगर्भा ।  
म्स्स्_६८६९-२ भ्राजत्कलानिधिबलाकविशोभमाना  पायाज्जटाघनघटा वृषभध्वजस्य ॥  
म्स्स्_६८७०-१ उद्यद्विवेकतपनप्रफुल्ले हृदयाम्बुज ।  
म्स्स्_६८७०-२ विशते भगवद्भक्तिर् अरविन्द इवेन्दिरा ॥  
म्स्स्_६८७१-१ उद्यन्तु नाम सुबहूनि महामहांसि  चन्द्रोऽप्यलं भुवनमण्डलमण्डनाय ।  
म्स्स्_६८७१-२ सूर्यादृते न तदुदेति न चास्तमेति  येनोदितेन दिनमस्तमितेन रात्रिः ॥  
म्स्स्_६८७२-१ उद्यन्तु शतमादित्या उद्यन्तु शतमिन्दवः ।  
म्स्स्_६८७२-२ न विना विदुषां वाक्यैर् नश्यत्याभ्यन्तरं तमः ॥  
म्स्स्_६८७३-१ उद्यन्नादं धन्विभिर्निष्ठुराणि  स्थूलान्युच्चैर्मण्डलत्वं दधन्ति ।  
म्स्स्_६८७३-२ आस्फाल्यन्ते कार्मुकाणि स्म कामं  हस्त्यारोहैः कुञ्जराणां शिरांसि ॥  
म्स्स्_६८७४-१ उद्यन्नित्यं त्वरितस्  तमोऽपगमयति करैः समाकृष्य ।  
म्स्स्_६८७४-२ महितस् तदसि स्थाने  मित्र पुमांस्त्वं परे क्लीबाः ॥  
म्स्स्_६८७५-१ उद्यन्नेव जगद्विसृत्वरघनध्वान्तौघमध्वंसयः  पादन्यासमशेषभूधरशिरः पीठीतटेषु न्यधाः ।  
म्स्स्_६८७५-२ धिक्कृत्येन्दुमपि श्रियं व्यतनुथाः पद्माप्तपद्मोत्करे  जीवेद् वासरमेव वा त्वमिव यस्तज्जीवनं जीवनम् ॥  
म्स्स्_६८७६-१ उद्यन्महानिलवशोत्थविचित्रवीचि-  विक्षिप्तनक्रमकरादिनितान्तभीतिम् ।  
म्स्स्_६८७६-२ अम्भोधिमध्यमुपयाति विवृद्धवेलं  लोभाकुलो मरणदोषममन्यमानः ॥  
म्स्स्_६८७७-१ उद्यन्महीपालमरीचिमाली-  शिलीमुखश्रेणिकरावलीभिः ।  
म्स्स्_६८७७-२ उदारभूदारघनान्धकार-  सम्भारमुच्छिन्नतरं चकार ॥  
म्स्स्_६८७८-१ उद्यमं कुरुते जन्तुर् दैवं सर्वत्र कारणम् ।  
म्स्स्_६८७८-२ समुद्रमन्थनाल्लेभे हरिर्लक्ष्मीं हरो विषम् ॥  
म्स्स्_६८७९-१ उद्यमं कुर्वतां पुंसां फलं भाग्यानुसारतः ।  
म्स्स्_६८७९-२ समुद्रमन्थनाल्लेभे हरिर्लक्ष्मीं हरो विषम् ॥  
म्स्स्_६८८०-१ उद्यमं कुर्वतां पुंसां फलं मार्जारकर्मवत् ।  
म्स्स्_६८८०-२ जन्मप्रभृति गौर्नास्ति पयः पिबति नित्यशः ॥  
म्स्स्_६८८१-१ उद्यमः कलहः कण्डूर् द्यूतमद्यपरस्त्रियः ।  
म्स्स्_६८८१-२ निद्रा मैथुनमालस्यं सेवनात् तु विवर्धते ॥  
म्स्स्_६८८२-१ उद्यमः साहसं धैर्यं बलं बुधिः पराक्रमः ।  
म्स्स्_६८८२-२ षडेते यस्य तिष्ठन्ति तस्य देवोऽपि श कितः ॥  
म्स्स्_६८८३-१ उद्यमस्य प्रसादेन दृश्यन्ते विविधाः कलाः ।  
म्स्स्_६८८३-२ कातरा एव जल्पन्ति यद् भाव्यं तद् भविष्यति ॥  
म्स्स्_६८८४-१ उद्यमाख्यानमपरं प्रकीर्णाख्यानकं तथा ।  
म्स्स्_६८८४-२ समस्याख्यानमपरं प्रहेल्यादिप्रशंसनम् ॥  
म्स्स्_६८८५-१ उद्यमी लभते सिद्धिम् अयोग्योऽपि सुनिश्चितम् ।  
म्स्स्_६८८५-२ अनूरुर्गगनस्यान्तं प्रयात्येव दिने दिने ॥  
म्स्स्_६८८५अ-१ उद्यमी सिद्धिमाप्नोति सहाय्यविकलोऽपि चेत् ।  
म्स्स्_६८८५अ-२ एकचक्ररथोऽनूरुसूतोऽर्को व्योम गाहते ॥  
म्स्स्_६८८६-१ उद्यमेन विना राजन् न सिध्यन्ति मनोरथाः ।  
म्स्स्_६८८६-२ कातरा इति जल्पन्ति यद् भाव्यं तद् भविष्यति ॥  
म्स्स्_६८८७-१ उद्यमेन विना राजन् न सिध्यन्ति मनोरथाः ।  
म्स्स्_६८८७-२ नहि सुप्तस्य सिंहस्य प्रविशन्ति मुखे मृगाः ॥  
म्स्स्_६८८८-१ उद्यमेन हि सिध्यन्ति कार्याणि न मनोरथैः ।  
म्स्स्_६८८८-२ नहि सुप्तस्य सिंहस्य प्रविशन्ति मुखे मृगाः ॥  
म्स्स्_६८८९-१ उद्यमे नास्ति दारिद्र्यं जप्यतो नास्ति पातकम् ।  
म्स्स्_६८८९-२ मौनेन कलहो नास्ति नास्ति जागरतो भयम् ॥  
म्स्स्_६८९०-१ उद्यमेनैव कार्याणि सिध्यन्ति न मनोरथैः ।  
म्स्स्_६८९०-२ नहि सुप्तस्य सिंहस्य विशन्ति वदने मृगाः ॥  
म्स्स्_६८९१-१ उद्ययौ दीर्घिकागर्भान् मुकुलं मेचकोत्पलम् ।  
म्स्स्_६८९१-२ नारीलोचनचातुर्यश कासङ्कुचितं यथा ॥  
म्स्स्_६८९२-१ उद्यल्लावण्यलक्ष्मीवलयितवपुषां स्वर्गवारा गनानाम्  आश्लेषे यः प्रमोदः स्फुरति च गरिमा योऽमृते माधुरीणाम् ।  
म्स्स्_६८९२-२ सौरभ्यं कु कुमे यत् पयसि विमलता याप्यहो तत्समस्तं  मित्रैकत्रेक्षितुं चेदभिलषसि तदा पश्य कृष्णस्य काव्यम् ॥  
म्स्स्_६८९३-१ उद्यात्येव सुहृत्कुलं प्रतिबलं यात्येव नीचैस्तराम्  आयान्त्येव यशःश्रियः प्रतिदिशं यान्त्येव सत्कीर्तयः ।  
म्स्स्_६८९३-२ येनैकेन मुखाग्रपाटिततनूभूतार्द्रकोटिश्रिया  सर्वाश्चर्यमयः स एव जयति त्वत्खड्गधारापथः ॥  
म्स्स्_६८९४-१ उद्यानं कौमुदी गीतं कान्ता केलिः सुहृत् कथा ।  
म्स्स्_६८९४-२ कृतिनां सुकृतक्रीतः स्वर्गभोगो भुवि स्थितः ॥  
म्स्स्_६८९५-१ उद्यानं वनभूमयः कुसुमितैरुद्गन्धयः पादपैः  शैला निर्झरहासिनो जलधरश्यामा गिरिः कृत्रिमः ।  
म्स्स्_६८९५-२ नद्यः सारसमूर्च्छितोर्मिवलया घर्माभिषेकास्पदं  शीताः शीकरसङ्गमात्सुरभयो मित्रं सरोजानिलाः ॥  
म्स्स्_६८९६-१ उद्यानपाल कलशाम्बुनिषेचनानाम्  एतस्य चम्पकतरोरयमेव कालः ।  
म्स्स्_६८९६-२ तस्मिन् निदाघनिहते घनवारिणा वा  संवर्धिते तव वृथोभयथोपयोगः ॥  
म्स्स्_६८९७-१ उद्यानमारुतोद्धूताश् चूतचम्पकरेणवः ।  
म्स्स्_६८९७-२ उदश्रयन्ति पान्थानाम् अस्पृशन्तोऽपि लोचने ॥  
म्स्स्_६८९८-१ उद्यानसहकाराणाम् अनुद्भिन्ना न मञ्जरी ।  
म्स्स्_६८९८-२ देयः पथिकनारीणां सतिलः सलिलाञ्जलिः ॥  
म्स्स्_६८९९-१ उद्यानानि न सर्वदा परिभवत्रासादिवाध्यासते  भूमौ नोपविशन्ति ये खलु रजःसम्पर्कतर्कादिव ।  
म्स्स्_६८९९-२ तेषामप्यतिपूजनीयवपुषां नूनं पिकानामियं  धिक् कष्टं परपुष्टतेति किमपि प्राचां फलं कर्मणाम् ॥  
म्स्स्_६९००-१ उद्यानेषु विचित्रभ्होजनविधिस् तीव्रातितीव्रं तपः  कौपीनावरणं सुवस्त्रमभितं भिक्षाटनं मण्डनम् ।  
म्स्स्_६९००-२ आसन्नं मरणं च म गलसमं सत्यं समुत्पद्यते  तां काशीं परिहृत्य हन्त विबुधैरन्यत्र किं स्थीयते ॥  
म्स्स्_६९०१-१ उद्याने सहकारकोरकरसप्रत्याशया कोकिलः  स्थातुं वाञ्छति चित्तजन्मनृपतेर्मित्रं च मन्त्री यतः ।  
म्स्स्_६९०१-२ किन्तु ध्वा क्षविजृम्भितेषु च पिकप्रारब्धगानेषु च  क्रेङ्कारेषु च पञ्चमध्वनिषु च श्रोता न वेत्त्यन्तरम् ॥  
म्स्स्_६९०३-१ उद्योगः क्षयमेति हन्त सहसा जाड्यं समुज्जृम्भते  मित्रस्यापि च दर्शनं भवति नो किं वान्यदाचक्ष्महे ।  
म्स्स्_६९०३-२ यल्लोकस्पृहणीयतां गतमभूत् तज्जीवनं व्यर्थतां  प्राप्तं येन दुनोति तन् मम मनो दुर्दैववद् दुर्दिनम् ॥  
म्स्स्_६९०४-१ उद्योगः शत्रुवन् मित्रम् आलस्यं मित्रवद् विषम् ।  
म्स्स्_६९०४-२ विषवच् चामृतं विद्या सुधावद् विषम गना ॥  
म्स्स्_६९०५-१ उद्योगः साहसं धैर्यं बुद्धिः शक्तिः पराक्रमः ।  
म्स्स्_६९०५-२ उत्साहः षड्विधो यस्य तस्य देवोऽपि श कते ॥  
म्स्स्_६९०६-१ उद्योगमेधाधृतिसत्त्वसत्य-  त्यागानुरागस्थितिगौरवाणि ।  
म्स्स्_६९०६-२ जितेन्द्रियत्वं प्रसहिष्णुता ह्रीः  प्रागल्भ्यमित्यात्मगुणप्रवेकः ॥  
म्स्स्_६९०७-१ उद्योगादनिवृत्तस्य सुसहायस्य धीमतः ।  
म्स्स्_६९०७-२ छायेवानुगता तस्य नित्यं श्रीः सहचारिणी ॥  
म्स्स्_६९०७अ-१ उद्योगानुसारी लक्ष्मीः कीर्तिस् त्यागानुसारिणी ।  
म्स्स्_६९०७अ-२ अभ्यासानुसारी विद्या बुद्धिः कर्मानुसारिणी ॥  
म्स्स्_६९०८-१ उद्योगिनं पुरुषसिंहमुपैति लक्ष्मीर्  दैवेन देयमिति कापुरुषा वदन्ति ।  
म्स्स्_६९०८-२ दैवं निहत्य कुरु पौरुषमात्मशक्त्या  यत्ने कृते यदि न सिध्यति कोऽत्र दोषः ॥  
म्स्स्_६९०९-१ उद्योगिनः करालम्बं करोति कमलालया ।  
म्स्स्_६९०९-२ अनुद्योगिकरालम्बं करोति कमलाग्रजा ॥  
म्स्स्_६९१०-१ उद्योगेन कृते कार्ये सिद्धिर्यस्य न विद्यते ।  
म्स्स्_६९१०-२ दैवं तस्य प्रमाणं हि कर्तव्यं पौरुषं सदा ॥  
म्स्स्_६९११-१ उद्योगेन विना नैव कार्यं किमपि सिध्यति ।  
म्स्स्_६९११-२ नहि सुप्तस्य सिंहस्य प्रविशन्ति मुखे मृगाः ॥  
म्स्स्_६९१३-१ उद्वर्तयन्त्या हृदये निपत्य  नृपस्य दृष्टिर्न्यवृतद् द्रुतैव ।  
म्स्स्_६९१३-२ वियोगिवैरात् कुचयोर्नखा कैर्  अर्धेन्दुलीलैर्गलहस्तितेव ॥  
म्स्स्_६९१४-१ उद्वर्तितमपि बहुधा-  नुलिप्तमपि चन्दनागुरुरसाद्यैः ।  
म्स्स्_६९१४-२ भजति तथापि शरीरं  दौर्गन्ध्यं तत्र को हेतुः ॥  
म्स्स्_६९१५-१ उद्वासयितुं वेश्मनि  सरघाः कुर्वन्ति यन्मधुच्छत्त्रम् ।  
म्स्स्_६९१५-२ दुर्गा करोति नीडं  कुर्युर् वल्मीकमुपदीकाः ॥  
म्स्स्_६९१६-१ उद्वाहारोपितार्द्रक्षतनिजपदयोः सङ्गतामिन्दुमौला-  वानम्रे यां सुधांशोर्व्यधित किल कलां तूर्णमेवान्नपूर्णाम् ।  
म्स्स्_६९१६-२ सक्तानामक्षतानाममृतदृगनलोपाधितः पक्वभावान्  नानार्थैरन्नपूर्णा प्रणतजनततेः पूर्णतामातनोतु ॥  
म्स्स्_६९१७-१ उद्विजन्ते यथा सर्पान् नरादनृतवादिनः ।  
म्स्स्_६९१७-२ धर्मः सत्यं परो लोके मूलं स्वर्गस्य चोच्यते ॥  
म्स्स्_६९१८-१ उद्वीक्ष्य प्रियकरकुड्मलापविद्धैर्  वक्षोजद्वयमभिषिक्तमन्यनार्याः ।  
म्स्स्_६९१८-२ अम्भोभिर्मुहुरसिचद्वधूरमर्षाद्  आत्मीयं पृथुतरनेत्रयुग्ममुक्तैः ॥  
म्स्स्_६९१९-१ उद्वृत्तदैत्यपृतनापतिकण्ठपीठ-  च्छेदोच्छलद्बहलशोणितशोणधारम् ।  
म्स्स्_६९१९-२ चक्रं क्रियादभिमतानि हरेरुदार-  दिग्दाहदारुणनभः श्रियमुद्वहद् वः ॥  
म्स्स्_६९२०-१ उद्वृत्तस्तनभार एष तरले नेत्रे चले भ्रूलते  रागाधिक्यतमोष्ठपल्लवदलं कुर्वन्तु नाम व्यथाम् ।  
म्स्स्_६९२०-२ सौभाग्याक्षरप क्तिकेव लिखिता पुष्पायुधेन स्वयं  मध्यस्था हि करोति तापमधिकं रोमावली केन सा ॥  
म्स्स्_६९२१-१ उद्वृत्तस्तनभारभ गुरमुरो नोत्कञ्चुकं कारिता  संयोगस्तु यथा तथेति सकला नीवी न विस्रंसिता ।  
म्स्स्_६९२१-२ भूयः सङ्गम आवयोः क्व नु भवेदेवं च नोल्लापिता  सम्भ्रान्तत्वरितेन भीतसुरतेनैवं वयं वञ्चिताः ॥  
म्स्स्_६९२२-१ उद्वेगं जनयन्ति सञ्चितवृषव्याप्ताजिरोपान्तकाः  प्रातः शीर्णकुटीरपुञ्जतलताशिम्बीतुषारावि लाः ।  
म्स्स्_६९२२-२ ग्रामा गोमयधूमसन्ततिपरिक्लिष्टारुणश्मश्रुभिर्  वृद्धैः कुड्यनिवातलीननिभृतैरभ्यर्थ्यमानातपाः ॥  
म्स्स्_६९२२अ-१ उद्वेगस्य निवारणाय दुरितच्छेदाय पुण्याप्तये  पानाय श्रवणामृतस्य धृतये कस्मैचिदार्तिच्छिदे ।  
म्स्स्_६९२२अ-२ उच्छ्वासं पुरुषोत्तमाच्युत हरे गोविन्द नारायण  श्रीवत्सा क मुकुन्द कृष्ण कमलाकान्तेति वाच्यं मुहुः ॥  
म्स्स्_६९२३-१ उद्वेजनीयो भूतानां नृशंसः पापकर्मकृत् ।  
म्स्स्_६९२३-२ त्रयाणामपि लोकानाम् ईश्वरोऽपि न तिष्ठति ॥  
म्स्स्_६९२४-१ उद्वेजयति तीक्ष्णेन मृदुना परिभूयते ।  
म्स्स्_६९२४-२ तस्माद् यथार्हतो दण्डं नयेत् पक्षमनाश्रितः ॥  
म्स्स्_६९२५-१ उद्वेजयति तीक्ष्णेन मृदुना परिभूयते ।  
म्स्स्_६९२५-२ दण्डेन नृपतिस् तस्माद् युक्तदण्डः प्रशस्यते ॥  
म्स्स्_६९२६-१ उद्वेजयति दरिद्रं  परमुद्राया झणत्कारः ।  
म्स्स्_६९२६-२ गृहपतिरतिमिलितायाः  क कणरावो यथा जारम् ॥  
म्स्स्_६९२७-१ उद्वेजयति भूतानि दण्डपारुष्यवान् नृपः ।  
म्स्स्_६९२७-२ भूतान्युद्वेज्यमानानि द्विषतां यान्ति संश्रयम् ॥  
म्स्स्_६९२८-१ उद्वेजयति भूतानि यस्य राज्ञः कुशासनम् ।  
म्स्स्_६९२८-२ सिंहासनवियुक्तस्य तस्य क्षिप्रं कुशासनम् ॥  
म्स्स्_६९२९-१ उद्वेजयत्य गुलिपार्ष्णिभागान्  मार्गे शिलीभूतहिमेऽपि यत्र ।  
म्स्स्_६९२९-२ न दुर्वहश्रोणिपयोधरार्ता  भिन्दन्ति मन्दां गतिमश्वमुख्यः ॥  
म्स्स्_६९३०-१ उद्वेष्ट्य स्वयमेव लेखमुदितप्रस्वेदकम्पा गुलिस्  तस्मिन् सेकविलुप्तशेषशिथिलं दृष्ट्वा लिपिप्रक्रमम् ।  
म्स्स्_६९३०-२ एतत् किन्नु हतास्मि सम्प्रति दशा तस्यैवमासीदयं  बाष्पो हन्त करस्य कम्पितमिदं हन्तेति सा रोदिति ॥  
म्स्स्_६९३१-१ उद्वोढुं कनकविभूषणान्यशक्तः  सध्रीचा वलयितपद्मनालसूत्रः ।  
म्स्स्_६९३१-२ आरूढप्रतिवनिताकटाक्षभारः  साधीयो गुरुरभवद् भुजस्तरुण्याः ॥  
म्स्स्_६९३२-१ उन्नतं पदमवाप्य यो लघुर्  हेलयैव स पतेदिति ब्रुवन् ।  
म्स्स्_६९३२-२ शैलशेखरगतो दृषत्कणश्  चारुमारुतधुतः पतत्यधः ॥  
म्स्स्_६९३३-१ उन्नतं मानसं यस्य भाग्यं तस्य समुन्नतम् ।  
म्स्स्_६९३३-२ नोन्नतं मानसं यस्य भाग्यं तस्यासमुन्नतम् ॥  
म्स्स्_६९३४-१ उन्नतं सदनमुच्चकैर्हयो  माक्षिकं दधि सशर्करं पयः ।  
म्स्स्_६९३४-२ यामिनी शशिकला सुकोमला  लभ्यते कथमनर्चिते शिवे ॥  
म्स्स्_६९३५-१ उन्नतः प्रोल्लसद्धारः कालागुरुमलीमसः ।  
म्स्स्_६९३५-२ पयोधरभरस्तन्व्याः कं न चक्रेऽभिलाषिणम् ॥  
म्स्स्_६९३६-१ उन्नतघनमध्यगतं  निर्गुणमपि सुरधनुः शोभाम् ।  
म्स्स्_६९३६-२ तेन महद्भिः साकं  संवासः प्रार्थ्यते विज्ञैः ॥  
म्स्स्_६९३७-१ उन्नतदक्षिणपक्षा  भक्ष्यमुखी विहितपार्थिवनिनादा ।  
म्स्स्_६९३७-२ तारा तरुमधिगच्छति  तद्यच्छति वाञ्छितादधिकम् ॥  
म्स्स्_६९३८-१ उन्नतानां सुवंशानां द्वैधं तावन्न जायते ।  
म्स्स्_६९३८-२ यावत् कुठारधारेव योषिद् विशति नान्तरम् ॥  
म्स्स्_६९३९-१ उन्नतावनतभाववत्तया  चन्द्रिका सतिमिरा गिरेरियम् ।  
म्स्स्_६९३९-२ भक्तिभिर्बहुविधाभिरर्पिता  भाति भूतिरिव मत्तदन्तिनः ॥  
म्स्स्_६९४०-१ उन्नतेषु शशिनः प्रभा स्थिता  निम्नसंश्रयपरं निशातमः ।  
म्स्स्_६९४०-२ नूनमात्मसदृशी प्रकल्पिता  वेधसैव गुणदोषयोर् गतिः ॥  
म्स्स्_६९४१-१ उन्नतोऽपि विशदोऽपि कोमलोऽप्य्  अद्य जाड्यहरणक्षमोऽपि च ।  
म्स्स्_६९४१-२ अन्तरुज्ज्वलगुणोऽपि निर्धनस्  तूलराशिरिव याति लाघवम् ॥  
म्स्स्_६९४२-१ उन्नत्यै नमति प्रभुं प्रभुगृहान् द्रष्टुं बहिस्तिष्ठति  स्वद्रव्यव्ययमातनोति जडधीरागामिवित्ताशया ।  
म्स्स्_६९४२-२ प्राणान् प्राणितुमेव मुञ्चति रणे क्लिश्नाति भोगेच्छया  सर्वं तद् विपरीतमेव कुरुते तृष्णान्धदृक् सेवकः ॥  
म्स्स्_६९४३-१ उन्नमय्य सकचग्रहमास्यं  चुम्बति प्रियतमे हठवृत्त्या ।  
म्स्स्_६९४३-२ हुं हु मुञ्च मम मेति च मन्दं  जल्पितं जयति मानधनायाः ॥  
म्स्स्_६९४४-१ उन्नमितैकभ्रूलतम्  आननमस्याः पदानि रचयन्त्याः ।  
म्स्स्_६९४४-२ कण्टकितेन प्रथयति  मय्यनुरागं कपोलेन ॥  
म्स्स्_६९४५-१ उन्नम्य दूरं मुहुरानमन्त्यः  कान्ताः श्लथीभूतनितम्बजाड्याः ।  
म्स्स्_६९४५-२ दोलाविलासेन जितश्रमत्वात्  प्रकर्षमापुः पुरुषायितेषु ॥  
म्स्स्_६९४६-१ उन्नम्योन्नम्य तत्रैव दरिद्राणां मनोरथाः ।  
म्स्स्_६९४६-२ पतन्ति हृदये व्यर्था विधवास्त्रीस्तना इव ॥  
म्स्स्_६९४७-१ उन्नम्रस्वपयोधरान्तरपयोधाराभिरानन्दि सः  चञ्चद्बालकलापकान् कलगिरो मुग्धान् नवा घ्रिक्रमान् ।  
म्स्स्_६९४७-२ त्वय्याधाय शिखण्डिनः शिव शिव प्रावृट् समाप्तिं गता  तेषु त्वं तु शरच्छरारुचलिता जातासि धौतासिवत् ॥  
म्स्स्_६९४८-१ उन्नयति नाभिनिम्नान्  मुक्तावलिपाशि रोमराजिनलम् ।  
म्स्स्_६९४८-२ स्मरशबरः स्तनभूधर-  निपतत्तरुनाक्षिपक्षिबन्धाय ॥  
म्स्स्_६९४९-१ उन्निद्रकन्दलदलान्तरलीयमान-  गुञ्जन्मदान्धमधुपे नवमेघकाले ।  
म्स्स्_६९४९-२ स्वप्नेऽपि यः प्रवसति प्रविहाय कान्तां  तस्मै विषाणरहिताय नमो वृषाय ॥  
म्स्स्_६९५०-१ उन्निद्रकोकनदरेणुपिश गिता गा  गायन्ति मञ्जु मधुपा गृहदीर्घिकासु ।  
म्स्स्_६९५०-२ एतच्चकास्ति च रवेर्नवबन्धुजीव-  पुष्पच्छदाभमुदयाचलचुम्बि बिम्बम् ॥  
म्स्स्_६९५१-१ उन्निद्रता मत्स्यसगन्धिता च  प्रवालहानिः सपिपीलिकात्वम् ।  
म्स्स्_६९५१-२ त्वग्भ्रंशनाद् वारिकृतादजीर्णात्  तरोर्भवेत् तत्र चिकित्सनीयम् ॥  
म्स्स्_६९५२-१ उन्निद्रप्रियकमनोरमं रमण्याः  संरेजे सरसि वपुः प्रकाशमेव ।  
म्स्स्_६९५२-२ युक्तानां विमलतया तिरस्क्रियायै  नाक्रामन्नपि हि भवत्यलं जलौघः ॥  
म्स्स्_६९५३-१ उन्निद्रेण मयाद्य चिन्तितमभूद्यत्रावतारा हरेर्  आख्याता दश कीर्तितोऽसि न कथं तत्र त्वमेकादशः ।  
म्स्स्_६९५३-२ त्विच्चारित्रमगोचरं कविगिरां जानन्नपि क्ष्मापते  न प्रस्तौमि भयेन भारतकवेः कस्तादृशं वक्ष्यति ॥  
म्स्स्_६९५४-१ उन्नीतो भवभूतिना प्रतिदिनं बाणे गते यः पुरा  यश्चीर्णः कमलायुधेन सुचिरं येनागमत् केशटः ।  
म्स्स्_६९५४-२ यः श्रीवाक्पतिराजपादरजसां सम्पर्कपूतश्चिरं  दिष्ट्या श्लाघ्यगुणस्य कस्यचिदसौ मार्गः समुन्मीलति ॥  
म्स्स्_६९५५-१ उन्मग्नचञ्चलवनानि वनापगानाम्  आश्यानसैकततर गपरम्पराणि ।  
म्स्स्_६९५५-२ निम्नावशिष्टसलिलानि मनो हरन्ति  रोधांसि हंसपदमुद्रितकर्दमानि ॥  
म्स्स्_६९५६-१ उन्मज्जन्मकर इवामरापगाया  वेगेन प्रतिमुखमेत्य बाणनद्याः ।  
म्स्स्_६९५६-२ गाण्डीवी कनकशिलानिभं भुजाभ्याम्  आजघ्ने विषमविलोचनस्य वक्षः ॥  
म्स्स्_६९५७-१ उन्मत्त कण्टकिफलप्रतियोगिबुद्ध्या  वैरं वृथैव कुरुषे पनसेन सार्धम् ।  
म्स्स्_६९५७-२ सन्तो हसन्ति न भजन्ति भजन्ति चेत् त्वां  भ्रान्ता भवन्ति सहसा न पुनर्भजन्ति ॥  
म्स्स्_६९५८-१ उन्मत्त धूर्त तरुणेन्दुनिवासयोग्ये  स्थाने पिशाचपतिना विनिवेशितोऽसि ।  
म्स्स्_६९५८-२ किं कैरवाणि विकसन्ति तमः प्रयाति  चन्द्रोपलो द्रवति वार्धिरुपैति वृद्धिम् ॥  
म्स्स्_६९५९-१ उन्मत्तप्रेमसंरम्भाद् आरभन्ते यद गनाः ।  
म्स्स्_६९५९-२ तत्र प्रत्यूहमाधातुं ब्रह्मापि खलु कातरः ॥  
म्स्स्_६९६०-१ उन्मत्तमासाद्य हरः स्मरश्च  द्वावप्यसीमां मुदमुद्वहेते ।  
म्स्स्_६९६०-२ पूर्वं परस्पर्धितया प्रसूनं  नूनं द्वितीयो विरहाधिदूनम् ॥  
म्स्स्_६९६१-१ उन्मत्तानां च या गाथाः शिशूनां यच्च भाषितम् ।  
म्स्स्_६९६१-२ स्त्रियो यच्च प्रभाषन्ते तस्य नास्ति व्यतिक्रमः ॥  
म्स्स्_६९६२-१ उन्मत्तानां भुज गानां मद्यपानां च दन्तिनाम् ।  
म्स्स्_६९६२-२ स्त्रीणां राजकुलानां च विश्वसन्ति गतायुषः ॥  
म्स्स्_६९६३-१ उन्मत्तानां भुज गानां शृ गिणां शस्त्रपाणिनाम् ।  
म्स्स्_६९६३-२ विश्वासो नैव कर्तव्यः स्त्रीषु राजकुलेषु च ॥  
म्स्स्_६९६४-१ उन्मदतया कयाचित्  कदाचिदपथप्रवृत्तमपि पुरुषम् ।  
म्स्स्_६९६४-२ सद्यः सुहृदुपदेशः  सृणिरिव करिणं निवर्त्तयति ॥  
म्स्स्_६९६५-१ उन्मादगद्गदगिरो मदविह्वलाक्षा  भ्रश्यन्निजप्रकृतयः कृतमस्मरन्तः ।  
म्स्स्_६९६५-२ ऐश्वर्यसीधुरसपानविघूर्णमानाः  के नाम न प्रतिपदं पुरुषाः स्खलन्ति ॥  
म्स्स्_६९६६-१ उन्मादमेके पुष्यन्ति यान्त्यन्ये द्विषतां वशम् ।  
म्स्स्_६९६६-२ दास्यमेके च गच्छन्ति परेषामर्थहेतुना ॥  
म्स्स्_६९६७-१ उन्मीलत्त्रिवलीतर गवलया प्रोत्तु गपीनस्तन-  द्वन्द्वेनोद्यतचक्रवाकमिथुना वक्त्राम्बुजोद्भासिनी ।  
म्स्स्_६९६७-२ कान्ताकारधरा नदीयमभितः क्रूराशया नेष्यते  संसारार्णवमज्जनं यदि ततो दूरेण सन्त्यज्यताम् ॥  
म्स्स्_६९६८-१ उन्मीलत्पुलकं विलोलदलकं स्विद्यत्कपोलस्थलं  भ्राम्यत्कुण्डलमाकुलाकुललसत्सीत्कारमुद्यत्करम् ।  
म्स्स्_६९६८-२ किञ्चित्कुञ्चदुदञ्चितभ्रु विलसच्चोलं गलन्नीविकं  स्याद् भूयोऽपि कदा मदाकुलदृशोर्बिम्बाधरास्वादनम् ॥  
म्स्स्_६९६९-१ उन्मीलत्पुलका कुरेण निविडाश्लेषे निमेषेण च  क्रीडाकूतविलोकितेऽधरसुधापाने मुधा नर्मभिः ।  
म्स्स्_६९६९-२ आनन्दाभिगमेन मन्मथकलायुद्धेऽपि यस्मिन्नभूत्  प्रत्यूहो न तयोर्बभूव सुरतारम्भः प्रियम्भावुकः ॥  
म्स्स्_६९७०-१ उन्मीलत्युरसा गुणालिनिचिता निर्दूषणा भूषणा  सोल्लासोषसि लोलया सुमनसा सूक्त्या मनोहारिणी ।  
म्स्स्_६९७०-२ शय्यामेत्य मृदुं मदीयकवितेवाम्भोजिनीनायिका  कस्याप्युन्नतपूर्वपुण्यतपसः कण्ठं समालि गति ॥  
म्स्स्_६९७१-१ उन्मीलत्गुडपाकतन्तुलतया रज्ज्वा भ्रमीरर्जयन्  दानान्तःश्रुतशर्कराचलमथः स्वेनामृतान्धाः स्मरः ।  
म्स्स्_६९७१-२ नव्यामिक्षुरसोदधेर्यदि सुधामुत्थापयेत् सा भवज्  जिह्वायाः कृतिमाह्वयेत परमां मत्कर्णयोः पारणाम् ॥  
म्स्स्_६९७२-१ उन्मीलद्यौवनासि प्रियसखि विषमाः श्रेणयो नागराणां  तस्मात् कोऽपि त्वयाद्यप्रभृति न सहसा सम्मुखं वीक्षणीयः ।  
म्स्स्_६९७२-२ यावच् चन्द्रार्कमेकः पतिरतिशयितश्रद्धया सेवितव्यः  कर्तव्या रूपरक्षा वचसि न हृदयं देयमस्मद्विधानाम् ॥  
म्स्स्_६९७३-१ उन्मीलद्रसबिन्दुगन्धकुसुमावल्ल्यो वसन्तोदये  कान्ताः कोमलपल्लवाः कति कति क्रीडावने सन्ति न ।  
म्स्स्_६९७३-२ सौभाग्यैकनिधे रसाल तदपि श्रीमञ्जरीशालिनस्  त्वत्तोऽन्यत्र च कुत्रचिन् मधुकरश्रेणी न विश्राम्यति ॥  
म्स्स्_६९७४-१ उन्मीलद्वदनेन्दुकान्तिविसरैर्दूरं समुत्सारितं  भग्नं पीनकुचस्थलस्य च रुचा हस्तप्रभाभिर्हतम् ।  
म्स्स्_६९७४-२ एतस्याः कलविङ्ककण्ठकदलीकल्पं मिलत्कौतुकाद्  अप्राप्ताभिमुखं रुषेव सहसा केशेषु लग्नं तमः ॥  
म्स्स्_६९७५-१ उन्मीलन्ति कियन्ति वा न कुसुमान्युष्णद्युतेरुद्गमे  तत्त्वेतावति बन्धुरित्यतिसखीत्यादित्यकान्तेति च ।  
म्स्स्_६९७५-२ कीर्तिं दत्तवतां त्रिलोकविदितामेवं कवीनामृणं  किं कृत्वेयमपाकरोतु जनुषां कोट्यापि नालीकिनी ॥  
म्स्स्_६९७६-१ उन्मीलन्ति नखैर्लुनीहि वहति क्षौमाञ्चलेनावृणु  क्रीडाकाननमाविशन्ति वलयक्वाणैः समुत्त्रासय ।  
म्स्स्_६९७६-२ इत्थं वञ्जुलदक्षिणानिलकुहूकण्ठीषु सङ्केतिक-  व्याहाराः सुभग त्वदीयविरहे तस्याः सखीनां मिथः ॥  
म्स्स्_६९७७-१ उन्मीलन्ति निशानिशाचरवधूत्प्रोच्चाटनामान्त्रिकाः  सायं सालससुप्तप कजवनप्रोद्बोधवैतालिकाः ।  
म्स्स्_६९७७-२ फुल्लत्प कजकोशगर्भकुहरप्रोद्भूतभृ गावली-  झ कारप्रणवोपदेशगुरवस् तीव्रद्युतेरंशवः ॥  
म्स्स्_६९७८-१ उन्मीलन्ति मृणालकोमलरुचो राजीवसंवर्तिका-  संवर्तव्रतवृत्तयः कतिपये पीयूषभानोः कराः ।  
म्स्स्_६९७८-२ अप्युस्रैर्धवलीभवत्सु गिरिषु क्षुब्धोऽयमुन्मज्जता  विश्वेनेव तमोमयो निधिरपामह्नाय फेनायते ॥  
म्स्स्_६९७९-१ उन्मीलन्नयनान्तकान्तिलहरीनिष्पीतयोः केवलाद्  आमोदादवधारणीयवपुषोः कान्तासखेन क्षणम् ।  
म्स्स्_६९७९-२ यत्कर्णोत्पलयोः स्थितेन भवता किञ्चित् समुद्गुञ्जितं  भ्रातस्तिष्ठति कुत्र तत् कथय मे कान्तं प्रियाया मुखम् ॥  
म्स्स्_६९८०-१ उन्मीलन्मणिरश्मिजालजटिलच्छायं रणत्क कणं  बिभ्राणस्तव देव वैरिकदनक्रीडाकठोरः करः ।  
म्स्स्_६९८०-२ त्यक्त्वा संयति जीवितानि रिपवो ये स्वर्गमार्गे गतास्  तानाक्रष्टुमिवाविवेश रभसाच् चण्डद्युतेर्मण्डलम् ॥  
म्स्स्_६९८१-१ उन्मीलन्मधुगन्धलुब्धमधुपव्याधूतचूता कुर-  क्रीडत्कोकिलकाकलीकलरवैरुद्गीर्णकर्णज्वराः ।  
म्स्स्_६९८१-२ नीयन्ते पथिकैः कथं कथमपि ध्यानावधानक्षण-  प्राप्तप्राणसमासमागमरसोल्लासैरमी वासराः ॥  
म्स्स्_६९८२-१ उन्मीलन्मुकुलकरालकुन्दकोश-  प्रश्च्योतद्घनमकरन्दगन्धबन्धो ।  
म्स्स्_६९८२-२ तामीषत्प्रचलविलोचनां नता गीम्  आलिन् गन् पवन मम स्पृशा गम गम् ॥  
म्स्स्_६९८३-१ उन्मीलयन्ति कुसुमानि मनोरमाणि  के नाम नात्र तरवः समयोचितानि ।  
म्स्स्_६९८३-२ कस्येदृशं कथय दोहदमस्ति तस्य  यादृक्विनिर्मितमशोकमहीरुहस्य ॥  
म्स्स्_६९८४-१ उन्मीलल्लीलनीलोत्पलदलदलनामोदमेदस्विपूर-  क्रोडक्रीडद्विजालीगरुदुदितमरुत्स्फालवाचालवीचि ः ।  
म्स्स्_६९८४-२ एतेनाखानि शाखानिवहनवहरित्पर्णपूर्णद्रुमाली-  व्यालीढोपान्तशान्तव्यथपथिकदृशां दत्तरागस्तडागः ॥  
म्स्स्_६९८५-१ उन्मीलितं तूलिकयेव चित्रं  सूर्यांशुभिर्भिन्नमिवारविन्दम् ।  
म्स्स्_६९८५-२ बभूव तस्याश्चतुरश्रशोभि  वपुर्विभक्तं नवयौवनेन ॥  
म्स्स्_६९८६-१ उन्मील्याक्षि सखीर्न पश्यसि न चाप्युक्ता ददास्युत्तरं  नो वेत्सीदृशमत्र नेदृशमिमां शून्यामवस्थां गता ।  
म्स्स्_६९८६-२ तल्पादृश्यकर कपञ्जरमिदं जीवेन लिप्तं मना   मुञ्चन्ती किमु कर्तुमिच्छसि कुरु प्रेमान्यदेशागते ॥  
म्स्स्_६९८७-१ उन्मुकुलिताधरपुटे  भूतिकणत्रासमीलितार्धाक्षि ।  
म्स्स्_६९८७-२ धूमोऽपि नेह विरम  भ्रमरोऽयं श्वसितमनुसरति ॥  
म्स्स्_६९८८-१ उन्मुक्तकञ्चुकतयेयमुदारकान्तिः  शस्त्रीव शम्बररिपोरपनीतकोशा ।  
म्स्स्_६९८८-२ रक्तावकुण्ठनपटीरचितापिधाना  सन्ध्याम्बुवाहकलितेव शशा करेखा ॥  
म्स्स्_६९८९-१ उन्मुक्तक्रमहारिमेरुशिखरात् क्रामन्तमन्यो धरः  कोऽत्र त्वां शरभीकिशोरपरिषद्धौरेय धर्तुं क्षमः ।  
म्स्स्_६९८९-२ तस्माद् दुर्गमशृ गल घनकलादुर्लालितात्मन् व्रज  त्वद्वासाय स एव कीर्णकनकज्योत्स्नो गिरीणां पतिः ॥  
म्स्स्_६९९०-१ उन्मुक्तमानकलहा रमध्वं दयितान्विताः ।  
म्स्स्_६९९०-२ इतीव मधुरालापाः कोकिला जगदुर् जनान् ॥  
म्स्स्_६९९१-१ उन्मुक्ताभिर्दिवसमधुना सर्वतस्ताभिरेव  स्वच्छायाभिर्निचुलितमिव प्रेक्ष्यते विश्वमेतत् ।  
म्स्स्_६९९१-२ पर्यन्तेषु ज्वलति जलधौ रत्नसानौ च मध्ये  चित्रा गीयं रमयति तमःस्तोमलीला धरित्री ॥  
म्स्स्_६९९२-१ उन्मुच्य स्वजनानुपेक्ष्य तृणवत् प्राणानपि प्रेयसस्  तीर्त्वा दुस्तरमर्णवं च वणिजः प्राप्ताः पटीराशया ।  
म्स्स्_६९९२-२ श्वासैस्ते विनिवर्तिताः प्रतिभयैः स्वस्थो भवातःपरं  त्वं वा केवलम गम गमुरग व्यालिम्प गन्धद्रवैः ॥  
म्स्स्_६९९३-१ उन्मुद्रीकृतविश्वविस्मयभरैस्तत्तन्महार्घैर्गुणैर्  दुर्गाधे हृदयाम्बुधौ तव भवेन् नः सूक्तिग गा यदि ।  
म्स्स्_६९९३-२ विश्वश्वित्रमत गिनीघनरसस्यन्दिन्यमन्दध्वनिर्  ग गासागरसङ्गमः पुनरिवापूर्वः समुन्मीलति ॥  
म्स्स्_६९९४-१ उन्मूलितालानविलाभनाभिश्  छिन्नस्खलच्छृ खलरोमराजिः ।  
म्स्स्_६९९४-२ मत्तस्य सेयं मदनद्विपस्य  प्रस्वापवप्रोच्चकुचास्तु वास्तु ॥  
म्स्स्_६९९५-१ उन्मूल्य सितकेशांस्तु मूले मुले च तत्क्षिपेत् ।  
म्स्स्_६९९५-२ ततः केशाः प्रजायन्ते कृष्णाः कौतुककारिणः ।  
म्स्स्_६९९५-३ युक्त्या पूर्वोक्तया युञ्ज्यान् मेषशृ गीपयः सुधीः ॥  
म्स्स्_६९९६-१ उन्मूल्यालानभूमीरुहमतितरसोत्खण्डिताण्ड् ऊवितानान्य्-  आकर्षन्नेष पादैर्मदजलकलुषः क्षिप्तनक्षत्रमालः ।  
म्स्स्_६९९६-२ शुण्डादण्डाभिघातैर्नभसि विदलयन् पुष्करावर्तकादीन्  धावत्याधूतमूर्धा हरिमभिरभसाद् देवपुत्रः करीन्द्रः ॥  
म्स्स्_६९९७-१ उन्मृष्टं कुचसीम्नि पत्रमकरं दृष्ट्वा हठालि गनात्  कोपो मास्तु पुनर्लिखाम्यमुमिति स्मेरे रघूणां वरे ।  
म्स्स्_६९९७-२ कोपेणारुणितोऽश्रुपातदलितः प्रेम्णा च विस्तारितो  दत्तो मैथिलकन्यया दिशतु नः क्षेमं कटाक्षा कुरः ॥  
म्स्स्_६९९८-१ उन्मृष्टपत्रा लुलितालकान्ताः  कण्ठेषु लग्ना जघनं स्पृशन्तः ।  
म्स्स्_६९९८-२ कुचस्थलीष्वाहतिमादधाना  गता वधूनां प्रियतां जलौघाः ॥  
म्स्स्_६९९९-१ उन्मेषं यो मम न सहते जातिवैरी निशायाम्  इन्दोरिन्दीवरदलदृशा तस्य सौन्दर्यदर्पः ।  
म्स्स्_६९९९-२ नीतः शान्तिं प्रसभमनया वक्त्रकान्त्येति हर्षाल्  लग्ना मन्ये ललिततनु ते पादयोः पद्मलक्ष्मीः ॥  
म्स्स्_७०००-१ उपकरोत्यपकृतो ह्युत्तमोऽप्यन्यथाधमः ।  
म्स्स्_७०००-२ मध्यमः साम्यमन्विच्छेद् अपरः स्वार्थतत्परः ॥  
म्स्स्_७००१-१ उपकर्ताधिकाराढ्यः स्वापराधं न मन्यते ।  
म्स्स्_७००१-२ उपकारं ध्वजीकृत्य सर्वमेव विलुम्पति ॥  
म्स्स्_७००२-१ उपकर्तुं प्रियं वक्तुं कर्तुं स्नेहमनुत्तमम् ।  
म्स्स्_७००२-२ सज्जनानां स्वभावोऽयं केनेन्दुः शिशिरीकृतः ॥  
म्स्स्_७००३-१ उपकर्तुं यथा स्वल्पः समर्थो न तथा महान् ।  
म्स्स्_७००३-२ प्रायः कूपस्तृषां हन्ति सततं न तु वारिधिः ॥  
म्स्स्_७००४-१ उपकर्तुः कृतघ्नस्याप्य् उभयोरियती भिदा ।  
म्स्स्_७००४-२ सद्यो हि विस्मरत्याद्यः कृतं पश्चात् तु पश्चिमः ॥  
म्स्स्_७००५-१ उपकर्तुः स्थिरं द्रव्यं यत्नस् तत्कालसम्भवः ।  
म्स्स्_७००५-२ किमस्ति तालवृन्तस्य मन्दमारुतसङ्ग्रहः ॥  
म्स्स्_७००६-१ उपकर्तुमनुपकर्तुः  प्रियाणि कर्तुं कृतान्यनुस्मर्तुम् ।  
म्स्स्_७००६-२ विनिपतितांश्चोद्धर्तुं  कुलान्वितानामुचितमेतत् ॥  
म्स्स्_७००७-१ उपकर्तुमप्रकाशं  क्षन्तुं न्यूनेष्वयाचितं दातुम् ।  
म्स्स्_७००७-२ अभिसन्धातुं च गुणैः  शतेषु केचिद् विजानन्ति ॥  
म्स्स्_७००८-१ उपकर्त्रारिणा सन्धिर् न मित्रेणापकारिणा ।  
म्स्स्_७००८-२ उपकारापकारौ हि लक्ष्यं लक्षणमेतयोः ॥  
म्स्स्_७००९-१ उपकारं सुहृद्वर्गे योऽपकारं च शत्रुषु ।  
म्स्स्_७००९-२ नृमेघो वर्षति प्राज्ञस् तस्येच्छन्ति सदोन्नतिम् ॥  
म्स्स्_७०१०-१ उपकारं स्मरन्तस्तु कृतज्ञत्ववशंवदाः ।  
म्स्स्_७०१०-२ पदवीमुपकर्त् णां यान्ति निश्चेतना अपि ॥  
म्स्स्_७०११-१ निर्वाणमनु निर्वाति तपनं तपनोपलः ।  
म्स्स्_७०११-२ इन्दुमिन्दुमणिः किं च शुष्यन्तमनु शुष्यति ॥  
म्स्स्_७०१२-१ उपकारः परो धर्मः परोऽर्थः कर्मनैपुणम् ।  
म्स्स्_७०१२-२ पात्रे दानं परः कामः परो मोक्षो वितृष्णता ॥  
म्स्स्_७०१३-१ उपकारकमायतेर्भृशं  प्रसवः कर्मफलस्य भूरिणः ।  
म्स्स्_७०१३-२ अनपायि निबर्हणं द्विषां  न तितिक्षासममस्ति साधनम् ॥  
म्स्स्_७०१४-१ उपकारगृहीतेन शत्रुणा शत्रुमुद्धरेत् ।  
म्स्स्_७०१४-२ पादलग्नं करस्थेन कण्टकेनेव कण्टकम् ॥  
म्स्स्_७०१५-१ उपकारपरः प्रवरः  प्रत्युपकारं करोति मध्यस्थः ।  
म्स्स्_७०१५-२ नीचस्तदपि न कुरुते  उपकार्वशाद् भवति शत्रुः सः ॥  
म्स्स्_७०१६-१ उपकारपरः स्वभावत  सततं सर्वजनस्य सज्जनः ।  
म्स्स्_७०१६-२ असतामनिशं तथाप्यहो  गुरुहृद्रोगकरी तदुन्नतिः ॥  
म्स्स्_७०१७-१ उपकारप्रधानः स्याद् अपकारपरेऽप्यरौ ।  
म्स्स्_७०१७-२ सम्पद्विपत्स्वेकमना हेतावीर्ष्येत् फले न तु ॥  
म्स्स्_७०१८-१ उपकारफलं मित्रम् अपकारोऽरिलक्षणम् ।  
म्स्स्_७०१८-२ ॥। ॥। ॥। ॥। ॥। ॥। ॥। ॥। ॥। ॥। ॥  
म्स्स्_७०१९-१ उपकारमेव तनुते  विपद्गतः सद्गुणो नितराम् ।  
म्स्स्_७०१९-२ मूर्च्छां गतो मृतो वा  निदर्शनं पारदोऽत्र रसः ॥  
म्स्स्_७०२०-१ उपकारशतेनापि गृह्यते केन दुर्जनः ।  
म्स्स्_७०२०-२ साधुः सम्मानमात्रेण भवत्येवात्मविक्रयी ॥  
म्स्स्_७०२१-१ उपकारशतेनापि दानैश्चापि सुविस्तरैः ।  
म्स्स्_७०२१-२ लालनात् प्रीतिपूर्वाच्च न ग्राह्यो भगिनीसुतः ॥  
म्स्स्_७०२२-१ उपकारश्चापकारो यस्य व्रजति विस्मृतिम् ।  
म्स्स्_७०२२-२ पाषाणहृदयस्यास्य जीवतीत्यभिधा मुधा ॥  
म्स्स्_७०२३-१ उपकाराच्च लोकानां निमित्तान्मृगपक्षिणाम् ।  
म्स्स्_७०२३-२ भयाल्लोभाच्च मूर्खाणां मैत्री स्याद् दर्शनात् सताम् ॥  
म्स्स्_७०२४-१ उपकारादृतेऽप्याशु मित्रं श्रेयसि तिष्ठति ।  
म्स्स्_७०२४-२ मित्रवान् साधयत्यर्थान् दुःसाध्यानप्यनादरात् ॥  
म्स्स्_७०२५-१ उपकाराय न जातः  सपदि सुजातः क्व जातवैरेऽपि ।  
म्स्स्_७०२५-२ ग्रासयति ग्रस्तोऽपि  द्रोहिणममृतानि रोहिणीरमणः ॥  
म्स्स्_७०२६-१ उपकाराय या पुंसां न परस्य न चात्मनः ।  
म्स्स्_७०२६-२ पत्रसञ्चयसम्भारैः किं तया भारविद्यया ॥  
म्स्स्_७०२७-१ उपकारिणमपि पूज्यं  हन्ति महान्तं खलोऽत्रपोऽवसरे ।  
म्स्स्_७०२७-२ धृष्टद्युम्नो मध्ये-  वीरं हतवान् गुरुं शान्तम् ॥  
म्स्स्_७०२८-१ उपकारिणि विक्षीणे शनैः केदारवारिणि ।  
म्स्स्_७०२८-२ सानुक्रोशतया शालिर् अभूत् पाण्डुरवा मुखः ॥  
म्स्स्_७०२९-१ उपकारिणि विश्रब्धे  शुद्धमतौ यः समाचरति पापम् ।  
म्स्स्_७०२९-२ तं जनमसत्यसन्धं  भगवति वसुधे कथं वहसि ॥  
म्स्स्_७०३०-१ उपकारिणि वीतमत्सरे वा  सदयत्वं यदि तत्र कोऽतिरेकः ।  
म्स्स्_७०३०-२ अहिते सहसापराद्धलब्धे  सघृणं यस्य मनः सतां स धुर्यः ॥  
म्स्स्_७०३१-१ उपकारिषु यः साधुः साधुत्वे तस्य को गुणः ।  
म्स्स्_७०३१-२ अपकारिषु यः साधुः स साधुः सद्भिरुच्यते ॥  
म्स्स्_७०३२-१ उपकारे कृतज्ञत्वम् अपकारे कृतघ्नता ।  
म्स्स्_७०३२-२ विषयस्य गुणावेतौ कर्तुः स्यातां विपर्ययौ ॥  
म्स्स्_७०३३-१ उपकारेण दूयन्ते न सहन्तेऽनुकम्पिताम् ।  
म्स्स्_७०३३-२ आपत्स्वपि दुराराध्या नित्यदुःखा मनस्विनः ॥  
म्स्स्_७०३४-१ उपकारेण नीचानाम् अपकारो हि जायते ।  
म्स्स्_७०३४-२ पयःपानं भुजङ्गानां केवलं विषवर्धनम् ॥  
म्स्स्_७०३५-१ उपकारेण वीरस्तु प्रतिकारेण युज्यते ।  
म्स्स्_७०३५-२ अकृतज्ञोऽप्रतिकृतो हन्ति सत्त्ववतां मनः ॥  
म्स्स्_७०३६-१ उपकार्योपकारित्वं दूरे चेत् सा हि मित्रता ।  
म्स्स्_७०३६-२ पुष्पवन्तौ किमासन्नौ पश्य कैरवपद्मयोः ॥  
म्स्स्_७०३७-१ उपकृतं बहु तत्र किमुच्यते  सुजनता प्रथिता भवता परम् ।  
म्स्स्_७०३७-२ विदधदीदृशमेव सदा सखे  सुखितमास्स्व ततः शरदां शतम् ॥  
म्स्स्_७०३८-१ उपकृतमनेन सुतराम्  इत्यसतामस्ति न क्वचिदपेक्षा ।  
म्स्स्_७०३८-२ होतुः स्वहस्तमाश्रित  उद्वहतोऽग्निर् दहत्येव ॥  
म्स्स्_७०३९-१ उपकृतवताप्यनार्ये  नाश्वसितव्यं कृतिप्रियोऽस्मीति ।  
म्स्स्_७०३९-२ पयसापि सिक्तमूलो  भवति हि मधुरो न पिचुमन्दः ॥  
म्स्स्_७०४०-१ उपकृतवता श्रीरत्नाभ्यां हरेः शशिलेखया  मनसिजरिपोः पीयूषेणाप्यशेषदिवौकसाम् ।  
म्स्स्_७०४०-२ कथमितरथा तेन स्थेयं यशोभरमन्थरं  यदि न मथनायासं धीरः सहेत पयोनिधिः ॥  
म्स्स्_७०४१-१ उपकृतिरेव खलानां  दोषस्य गरीयसो भवति हेतुः ।  
म्स्स्_७०४१-२ अनुकूलाचरणेन हि  कुप्यन्ति व्याधयोऽत्यर्थम् ॥  
म्स्स्_७०४२-१ उपकृतिसाहसिकतया  क्षतिमपि गणयन्ति नो गुणिनः ।  
म्स्स्_७०४२-२ जनयन्ति हि प्रकाशं  दीपशिखाः स्वा गदाहेन ॥  
म्स्स्_७०४३-१ उपकृत्य भवन्ति दूरतः  परतः प्रत्युपकारश कया ।  
म्स्स्_७०४३-२ इयमेव हि सत्त्वशालिनां  महतां कापि कठोरचित्तता ॥  
म्स्स्_७०४४-१ उपक्रमं वाञ्छितमाशु कुर्याद्  दूतोपयानात् क्रियमाणसन्धिः ।  
म्स्स्_७०४४-२ स चेद् विसन्धिः स तु तत्र चैकः  कृतो भवत्यात्मसमुच्छ्रयश्च ॥  
म्स्स्_७०४५-१ उपगूढवेलमलघूर्मिभुजैः  सरितामचुक्षुभदधीशमपि ।  
म्स्स्_७०४५-२ रजनीकरः किमिव चित्रमदो  यदुरागिणां गणमन गलघुम् ॥  
म्स्स्_७०४६-१ उपगूहति दवदहने  त्रिभुवनधन्यामरण्यानीम् ।  
म्स्स्_७०४६-२ मूर्ता इवान्धकाराः  प्रतिदिशमपयान्ति कासरावलयः ॥  
म्स्स्_७०४७-१ उपचरिताप्यतिमात्रं  पण्यवधूः क्षीणसम्पदः पुंसः ।  
म्स्स्_७०४७-२ पातयति दृशं व्रजतः  स्पृहया परिधानमात्रेऽपि ॥  
म्स्स्_७०४८-१ उपचरिता हरिणदृशः  सज्जनगोष्ठीषु मिश्रिता वाचः ।  
म्स्स्_७०४८-२ चरितं क्लमनमदवनं  न विधेः कुटिलादपि त्रासः ॥  
म्स्स्_७०४९-१ उपचारः कर्तव्यो  यावदनुत्पन्नसौहृदाः पुरुषाः ।  
म्स्स्_७०४९-२ उत्पन्नसौहृदानाम्  उपचारः कैतवं भवति ॥  
म्स्स्_७०५०-१ उपचारविधिज्ञोऽपि निर्धनः किं करिष्यति ।  
म्स्स्_७०५०-२ निर कुश इवारूढो मत्तद्विरदमूर्धनि ॥  
म्स्स्_७०५१-१ उपचारानुनयास्ते  कितवस्योपेक्षिताः सखीवचसा ।  
म्स्स्_७०५१-२ अधुना निष्ठुरमपि यदि  स वदति कलिकैतवाद् यामि ॥  
म्स्स्_७०५२-१ उपचितावयवा शुचिभिः कणैर्  अलिकदम्बकयोगमुपेयुषी ।  
म्स्स्_७०५२-२ सदृशकान्तिरलक्ष्यत मञ्जरी  तिलकजालकजालकमौक्तिकैः ॥  
म्स्स्_७०५३-१ उपचितेषु परेष्वसमर्थतां  व्रजति कालवशाद् बलवानपि ।  
म्स्स्_७०५३-२ तपसि मन्दगभस्तिरभीषुमान्  नहि महाहिमहानिकरोऽभवत् ॥  
म्स्स्_७०५४-१ उपच्छन्द्यापि दातव्यं बलिने शान्तिमिच्छता ।  
म्स्स्_७०५४-२ समूलमेव गान्धारिर् अप्रयच्छन् गतः क्षयम् ॥  
म्स्स्_७०५५-१ उपजप्यानुपजपेद् बुध्येतैव च तत्कृतम् ।  
म्स्स्_७०५५-२ युक्ते च दैवे युध्येत जयप्रेप्सुरपेतभीः ॥  
म्स्स्_७०५६-१ उपजापः कृतस्तेन तानाकोपवतस्त्वयि ।  
म्स्स्_७०५६-२ आशु दीपयिताल्पोऽपि साग्नीनेधानिवानिलः ॥  
म्स्स्_७०५७-१ उपजापश्चिरारोधोऽवस्कन्दस् तीव्रपौरुषम् ।  
म्स्स्_७०५७-२ दुर्गस्य ल घनोपायाश् चत्वारः कथिता इमे ॥  
म्स्स्_७०५८-१ उपजापसहान् विल घयन्  स विधाता नृपतीन् महोद्धतः ।  
म्स्स्_७०५८-२ सहते न जनोऽप्यधःक्रियां  किमु लोकाधिकधाम राजकम् ॥  
म्स्स्_७०५९-१ उपजापहृतस्वामिस्नेहसीम्नि पराश्रयम् ।  
म्स्स्_७०५९-२ मौले वाञ्छति मेदिन्याः पत्युः पातो न संशयः ॥  
म्स्स्_७०६०-१ उपजीवति स्म सततं दधतः  परिमुग्धतां वणिगिवोडुपतेः ।  
म्स्स्_७०६०-२ घनवीथिवीथिमवतीर्णवतो  निधिरम्भसामुपचयाय कलाः ॥  
म्स्स्_७०६१-१ उपजीव्या हता कन्या स्वार्थे पाकक्रिया हता ।  
म्स्स्_७०६१-२ शूद्रभिक्षाहतो यागः कृपणस्य हतं धनं ॥  
म्स्स्_७०६२-१ उपताप्यमानमलघूष्णिमभिः  श्वसितैः सितेतरसरोजदृशः ।  
म्स्स्_७०६२-२ द्रवतां न नेतुमधरं क्षमते  नवनागवल्लिदलरागरसः ॥  
म्स्स्_७०६३-१ उपदिशति लोकवृत्तं  वितरति वित्तं विनोदयति चित्तम् ।  
म्स्स्_७०६३-२ उत्तम्भयति महत्त्वं  विद्या हृद्या सुराजसेवेव ॥  
म्स्स्_७०६४-१ उपदेशं विदुः शुद्धं सन्तस् तमुपदेशिनः ।  
म्स्स्_७०६४-२ श्यामायते न युष्मासु यः काञ्चनमिवाग्निषु ॥  
म्स्स्_७०६५-१ उपदेशप्रदात् णां नराणां हितमिच्छताम् ।  
म्स्स्_७०६५-२ परस्मिन्निहलोके च व्यसनं नोपपद्यते ॥  
म्स्स्_७०६६-१ उपदेशो न दातव्यो यादृशे तादृशे नरे ।  
म्स्स्_७०६६-२ पश्य वानरमूर्खेण सुगृही निर्गृहीकृता ॥  
म्स्स्_७०६७-१ उपदेशो हि मूर्खाणां क्रोधायैव शमाय न ।  
म्स्स्_७०६७-२ पयःपानं भुज गानां विषायैवामृताय न ॥  
म्स्स्_७०६८-१ उपदेशो हि मूर्खाणां प्रकोपाय न शान्तये ।  
म्स्स्_७०६८-२ पयःपानं भुज गानां केवलं विषवर्धनं ॥  
म्स्स्_७०६९-१ उपद्रष्टानुमन्ता च भर्ता भोक्ता महेश्वरः ।  
म्स्स्_७०६९-२ परमात्मेति चाप्युक्तो देहेऽस्मिन् पुरुषः परः ॥  
म्स्स्_७०७०-१ उपधाशोधिताः सम्यग् ईहमानाः फलोदयम् ।  
म्स्स्_७०७०-२ तेऽस्य सर्वं परीक्षेरन् सानुरागाः कृताकृतम् ॥  
म्स्स्_७०७१-१ उपेत्य धीयते यस्माद् उपधेति ततः स्मृता ।  
म्स्स्_७०७१-२ उपाय उपधा ज्ञेया तयामात्यान् परीक्षयेत् ॥  
म्स्स्_७०७२-१ ॥। ॥। ॥। ।  
म्स्स्_७०७२-२ उपधित्रयशुद्धितोऽस्य किं कनकस्येव परं परीक्षणम् ॥  
म्स्स्_७०७३-१ उपधिवसतिपिण्डान् गृह्णते नो विरुद्धांस्  तनुवचनमनोभिः सर्वथा ये मुनीन्द्राः ।  
म्स्स्_७०७३-२ व्रतसमितिसमेता ध्वस्तमोहप्रपञ्चा  ददतु मम विमुक्तिं ते हतक्रोधयोधाः ॥  
म्स्स्_७०७४-१ उपनतभये यो यो मार्गो हितार्थकरो भवेत्  स स निपुणया बुद्ध्या सेव्यो महान् कृपणोऽपि वा ।  
म्स्स्_७०७४-२ करिकरनिभौ ज्याघाता कौ महास्त्रविशारदौ  वलयरचितौ स्त्रीवद् बाहू कृतौ न किरीटिना ॥  
म्स्स्_७०७५-१ उपनतमतिपुण्यचयैः  सम्पूर्णं रक्षितं च यत्नेन ।  
म्स्स्_७०७५-२ सम्पदि विपदि त्राणं  भवति निधानं च मित्रं च ॥  
म्स्स्_७०७६-१ उपनदिपुलिने महापलाशः  पवनसमुच्छलदेकपत्त्रपाणिः ।  
म्स्स्_७०७६-२ दवदहनविनष्टजीवितानां  सलिलमिवैष ददाति पादपानाम् ॥  
म्स्स्_७०७७-१ उपनयति कपोले लोलकर्णप्रवाल-  क्षणमुकुलनिवेशान्दोलनव्यापृतानाम् ।  
म्स्स्_७०७७-२ परिमलितहरिद्रान् सम्प्रति द्वाविडीनां  नवनखपदतिक्तानातपः स्वेदबिन्दून् ॥  
म्स्स्_७०७८-१ उपनयनविवाहावुत्सवैकप्रधानौ  कलिविभवत एषां कालभेदानभिज्ञाः ।  
म्स्स्_७०७८-२ विजहति न कदाचिद् वेदपाठैकयोग्ये  वयसि च यवनानीवाचनाभ्यासमेते ॥  
म्स्स्_७०७९-१ उपनयति मसिं पत्त्रं चेदं लिखामि किमत्र वा  त्वमिति विनयभ्रंशो यूयं त्विति प्रणयक्षतिः ।  
म्स्स्_७०७९-२ सुहृदिति मृषा नाथेत्यूनं नृपेति तटस्थता  कथमिति ततः सन्देष्टव्यो मया यदुनन्दनः ॥  
म्स्स्_७०८०-१ उपनिषदः परिपीता  गीतापि न हन्त मतिपथं नीता ।  
म्स्स्_७०८०-२ तदपि न हा विधुवदना  मानससदनाद् बहिर्याति ॥  
म्स्स्_७०८१-१ उपनिहितहलीषासार्गलद्वारमारात्  परिचकितपुरन्ध्रीसारिताभ्यर्णभाण्डम् ।  
म्स्स्_७०८१-२ पवनरयतिरश्चीर्वारिधाराः प्रतीच्छन्  विशति वलितशृ गः पामरागारमुक्षा ॥  
म्स्स्_७०८२-१ उपनीतनीतिनौकः  संसारविकारवारिवन्यासु ।  
म्स्स्_७०८२-२ सत्पुरुषकर्णधारस्  तारयति जनान् बहूनेकः ॥  
म्स्स्_७०८३-१ उपनीय कलमकुडवं  कथयति सभयश्चिकित्सके हलिकः ।  
म्स्स्_७०८३-२ शोणं सोमार्धनिभं  वधूस्तने व्याधिमुपजातम् ॥  
म्स्स्_७०८४-१ उपनीय प्रियमसमय-  विदं च मे दग्धमानमपनीय ।  
म्स्स्_७०८४-२ नर्मोपक्रम एव  क्षणदे दूतीव चलितासि ॥  
म्स्स्_७०८५-१ उपनीय यन्नितम्बे  भुजङ्गमुच्चैरलम्बि विबुधैः श्रीः ।  
म्स्स्_७०८५-२ एकः स मन्दरगिरिः  सखि गरिमाणं समुद्वहतु ॥  
म्स्स्_७०८६-१ उपनेतुमुन्नतिमतेव दिवं  कुचयोर्युगेन तरसा कलिताम् ।  
म्स्स्_७०८६-२ रभसोत्थितामुपगतः सहसा  परिरभ्य कश्चन वधूमरुधत् ॥  
म्स्स्_७०८७-१ उपपत्तिभिरम्लाना नोपदेशैः कदर्थिताः ।  
म्स्स्_७०८७-२ स्वसंवेदनसंवेद्यसाराः सहृदयोक्तयः ॥  
म्स्स्_७०८८-१ उपपन्नं ननु शिवं सप्तस्वङ्गेषुयस्य मे ।  
म्स्स्_७०८८-२ दैवीनां मानुषीणां च प्रतिहर्ता त्वमापदाम् ॥  
म्स्स्_७०८९-१ उपपरिसरं गोदावर्याः परित्यजताध्वगाः  सरणिमपरो मार्गस् तावद् भवद्भिरिहेक्ष्यताम् ।  
म्स्स्_७०८९-२ इह हि विहितो रक्ताशोकः कयापि हताशया  चरणनलिनन्यासोदञ्चन्नवाङ्कुरकञ्चुकः ॥  
म्स्स्_७०९०-१ उपप्रदानं सान्त्वं वा भेदं काले च विक्रमम् ।  
म्स्स्_७०९०-२ योगं च रक्षसाम् श्रेष्ठ तावुभौ च नयानयौ ॥  
म्स्स्_७०९१-१ उपप्राकाराग्रं प्रहिणु नयने तर्कय मनाग्  अनाकाशे कोऽयं गलितहरिणः शीतकिरणः ।  
म्स्स्_७०९१-२ सुधाबद्धग्रासैरुपवनचकोरैरनुसृतां  किरञ् ज्योत्स्नामच्छां नवलवलपाकप्रणयिनीम् ॥  
म्स्स्_७०९२-१ उपप्लवोऽसौ किमु राजपुत्री  ज्योत्स्नाद्रवोऽसावुत वज्रपातः ।  
म्स्स्_७०९२-२ अलं तया सैव हि जीवितं मे  धिङ् मामहं वा चरितार्थ एकः ॥  
म्स्स्_७०९३-१ उपप्लुतं पातुमदो मदोद्धतैस्  त्वमेव विश्वम्भर विश्वमीशिषे ।  
म्स्स्_७०९३-२ ऋते रवेः क्षालयितुं क्षमेत कः  क्षपातमस्काण्डमलीमसं नभः ॥  
म्स्स्_७०९४-१ उपबर्हमम्बुजदृशो निजं भुजं  विरचय्य वक्त्रमपि गण्डमण्डले ।  
म्स्स्_७०९४-२ निजसक्थि सक्थिनि निधाय सादरं  स्वपिति स्तनार्पितकराम्बुजो युवा ॥  
म्स्स्_७०९५-१ उपभुक्तं यथा वासः स्रजो वा मृदिता यथा ।  
म्स्स्_७०९५-२ एवं राज्यात् परिभ्रष्टः समर्थोऽपि निरर्थकः ॥  
म्स्स्_७०९६-१ उपभुक्तखदिरवीटक-  जनिताधररागभङ्गभयात् ।  
म्स्स्_७०९६-२ पितरि मृतेऽपि न वेश्या  रोदिति हा तात तातेति ॥  
म्स्स्_७०९७-१ उपभुक्ताशेषवृषं  धावन्तं मृगशिरेशभोगाय ।  
म्स्स्_७०९७-२ कः खेचरकेसरिणं  पश्यतु भास्वन्तमन्तकप्रतिमम् ॥  
म्स्स्_७०९८-१ उपभोक्तुं न जानाति कदापि कृपणो जनः ।  
म्स्स्_७०९८-२ आकण्ठजलमग्नोऽपि कुक्कुरो लेढि जिह्वया ॥  
म्स्स्_७०९९-१ उपभोगकातराणां  पुरुषाणामर्थसञ्चयपराणाम् ।  
म्स्स्_७०९९-२ कन्यामणिरिव सदने  तिष्ठत्यर्थः परस्यार्थे ॥  
म्स्स्_७१००-१ उपभोगादृते तस्य नाश एव न विद्यते ।  
म्स्स्_७१००-२ प्राक्तनं बन्धनं कर्म कोऽन्यथा कर्तुमर्हति ॥  
म्स्स्_७१०१-१ उपभोगाय च धनं जीवितं येन रक्षितम् ।  
म्स्स्_७१०१-२ न रक्षिता तु भूर्येन किं तस्य धनजीवितैः ॥  
म्स्स्_७१०२-१ उपभोगेन पुण्यानां प्राक्तनानां तथांहसाम् ।  
म्स्स्_७१०२-२ कर्तव्यमिति नित्यानाम् अकामकरणात् तथा ॥  
म्स्स्_७१०३-१ उपभोगैरपि त्यक्तं नात्मानमवसादयेत् ।  
म्स्स्_७१०३-२ चण्डालत्वेऽपि मानुष्यं सर्वथा तात दुर्लभम् ॥  
म्स्स्_७१०४-१ उपमा कालिदासस्य भारवेरर्थगौरवम् ।  
म्स्स्_७१०४-२ दण्डिनः पदलालित्यं माघे सन्ति त्रयो गुणाः ॥  
म्स्स्_७१०५-१ उपमानमभूद् विलासिनां  करणं यत् तव कान्तिमत्तया ।  
म्स्स्_७१०५-२ तदिदं गतमीदृशीम् दशां  न विदीर्ये कठिनाः खलु स्त्रियः ॥  
म्स्स्_७१०६-१ उपययौ तनुतां मधुखण्डिता  हिमकरोदयपाण्डुमुखच्छविः ।  
म्स्स्_७१०६-२ सदृशमिष्टसमागमनिर्वृतिं  वनितयानितया रजनीवधूः ॥  
म्स्स्_७१०७-१ उपरि कबरीबन्धग्रन्थेरथ ग्रथिताङ्गुली  निजभुजलते तिर्यक्तन्व्या वितत्य विवृत्तया ।  
म्स्स्_७१०७-२ विवृतविलसद्वामापाङ्गस्तनार्धकपोलया  कुवलयदलस्रक्सन्दिग्धश्रियः प्रहिता दृशः ॥  
म्स्स्_७१०८-१ उपरि करवालधारा-  काराः क्रूरा भुजङ्गमपुङ्गवात् ।  
म्स्स्_७१०८-२ अन्तः साक्षाद्द्राक्षा-  दीक्षागुरवो जयन्ति केऽपि जनाः ॥  
म्स्स्_७१०९-१ उपरिगतं हि सवर्णं  हृत्वा करतो ददासि रन्तुं मे ।  
म्स्स्_७१०९-२ धन्यः सरोजयुगलं  त्वक्त्वा स्तनयुगमथास्पृशत् कृष्णः ॥  
म्स्स्_७११०-१ उपरि घनं घनपटलं  तिर्यग्गिरयोऽपि नर्तितमयूराः ।  
म्स्स्_७११०-२ क्षितिरपि कन्दलधवला  दृष्टिं पथिकः क्व पातयतु ॥  
म्स्स्_७१११-१ उपरि घनं घनरटितं  दूरे दयिता किमेतदापतितम् ।  
म्स्स्_७१११-२ हिमवति दिव्यौषधयः  शीर्षे सर्पः समाविष्टः ॥  
म्स्स्_७११२-१ उपरिजतरुजानि याजमानां  कुशलतया परिरम्भलोलुपोऽन्यः ।  
म्स्स्_७११२-२ प्रथितपृथुपयोधरां गृहाण  स्वयमिति मुग्धवधूमुदास दोर्भ्याम् ॥  
म्स्स्_७११३-१ उपरि तमालतरोः सखि  परिणतशरदिन्दुमण्डलः कोऽपि ।  
म्स्स्_७११३-२ तत्र च मुरलीखुरली  कुलमर्यादामधो नयति ॥  
म्स्स्_७११४-१ उपरितलनिपातितेष्टकोऽयं  शिरसि तनुर्विपुलश्च मध्यदेशे ।  
म्स्स्_७११४-२ असदृशजनसम्प्रयोगभीरोर्  हृदयमिव स्फुटितं महागृहस्य ॥  
म्स्स्_७११५-१ उपरि परिप्लवते मम  बालेयं गृहिणि हंसमालेव ।  
म्स्स्_७११५-२ सरस इव नलिननाला  त्वमाशयं प्राप्य वससि पुनः ॥  
म्स्स्_७११६-१ उपरि पीनपयोधरपातिता  पटकुटीव मनोभवभूपतेः ।  
म्स्स्_७११६-२ विजयिनस्त्रिपुरारिजिगीषया  तव विराजति भामिनि कञ्चुकी ॥  
म्स्स्_७११७-१ उपरि मिहिरः क्रूरः क्रूरास् तलेऽचलभूमयो  वहति पवनः पांशूत्कर्षी कृशः सरसो रसः ।  
म्स्स्_७११७-२ अहह न जहत्येते प्राणांस्तदैव किमध्वगा  यदि न भवतः पत्रच्छत्रं विशन्ति महीरुहः ॥  
म्स्स्_७११८-१ उपरि विधृतशारिप्रौढधन्विप्रसाराद्  इह पयसि नदीनां गाहितुं नैव शक्ताः ।  
म्स्स्_७११८-२ तटनिकटनिरूढाः प्रस्थितौ यस्य चण्डाः  सरलितकरदण्डाः कुम्भिनोऽम्भः पिबन्ति ॥  
म्स्स्_७११९-१ उपरिष्ठा यदा नारी रमते कामुकं नरम् ।  
म्स्स्_७११९-२ विपरीतं रतं ज्ञेयं सर्वकामिजनप्रियम् ॥  
म्स्स्_७१२०-१ उपरिस्था भक्तिरन्तर् निर्मूला तारयेत् कथम् ।  
म्स्स्_७१२०-२ नहि भारक्षमा दृष्टा वारां सान्द्रापि नीलिका ॥  
म्स्स्_७१२१-१ उपरुन्धन्ति श्वासान्  मुनयो नाश्नन्ति न पिबन्ति ।  
म्स्स्_७१२१-२ स्तूयन्ते सुजनैः किं  कण्ठे कुर्वन्ति कनकपाशमिमे ॥  
म्स्स्_७१२२-१ उपर्यंशुमतः सिद्धाश् चरन्तो यस्य सानुषु ।  
म्स्स्_७१२२-२ छत्राण्यातपसन्त्रासाद् अवाचीनानि बिभ्रति ॥  
म्स्स्_७१२३-१ उपर्यष्टौ शतान्याहुस् तथा भूयश्च सप्ततिः ।  
म्स्स्_७१२३-२ गजानां तु परीमाणम् एतदेव विनिर्दिशेत् ॥  
म्स्स्_७१२४-१ उपर्युपरि लोकस्य सर्वो गन्तुं समीहते ।  
म्स्स्_७१२४-२ यतते च यथाशक्ति न च तद् वर्तते तथा ॥  
म्स्स्_७१२५-१ उपलक्ष्य वर्णसङ्कर-  मपगतगुणयोगमुज्झितस्थैर्यम् ।  
म्स्स्_७१२५-२ पथिकाः समुद्विजन्ते  कुदेशमिव वीक्ष्य शक्रधनुः ॥  
म्स्स्_७१२६-१ उपलनिकषं सुवर्णं  पुरुषो व्यवहारनिकष उद्दिष्टः ।  
म्स्स्_७१२६-२ धूर्निकषो गोवृषभः  स्त्रीणां तु न विद्यते निकषः ॥  
म्स्स्_७१२७-१ उपलशकलमेतद् भेदकं गोमयानां  वटुभिरुपहृतानां बर्हिषां स्तूपमेतत् ।  
म्स्स्_७१२७-२ शरणमपि समिद्भिः शुष्यमाणाभिराभिर्  विनमितपटलान्तं दृश्यते जीर्णकुड्यम् ॥  
म्स्स्_७१२८-१ उपवनतरुनृत्याध्यापने लब्धवर्णो  विरचितजलकेलिः पद्मिनीकामिनीभिः ।  
म्स्स्_७१२८-२ प्रियसुहृदसमेषोराययौ योगियोग-  स्थितिविदलनदक्षो दक्षिणो गन्धवाहः ॥  
म्स्स्_७१२९-१ उपवननवमालिकाप्रसूनैः  स्रजमपि या परिखिद्यते सृजन्ती ।  
म्स्स्_७१२९-२ परिजनवनितोचितानि कर्माण्य्  अपरिचितानि कथं विधास्यसि त्वम् ॥  
म्स्स्_७१३०-१ उपवनपवनानुपातदक्षैर्  अलिभिरलाभि यदङ्गनाजनस्य ।  
म्स्स्_७१३०-२ परिमलविषयस् तदुन्नतानाम्  अनुगमने खलु सम्पदोऽग्रतःस्थाः ॥  
म्स्स्_७१३१-१ उपवनमिव वारिमध्यमग्नं  विमलतया प्रतिबिम्बितं दधाना ।  
म्स्स्_७१३१-२ शशिकरनिकरेण पूरितेव  क्वचिदुपनेयपयाः सुखाय वापी ॥  
म्स्स्_७१३२-१ उपवनसलिलानां बालपद्मैर्  भ्रमरपरभृतानां कण्ठनादैः ।  
म्स्स्_७१३२-२ समदगतिविलासैः कामिनीनां  कथयति पटुवृत्तं मधुमासः ॥  
म्स्स्_७१३३-१ उपविशति नृपनियुक्तः  केनचिदन्येन वा जनेनोक्तः ।  
म्स्स्_७१३३-२ निजवेशजातिसमुचितम्  आसनमालोक्य सेवते सुमतिः ॥  
म्स्स्_७१३४-१ उपविष्टः सभामध्ये यो न वक्ति स्फुटं वचः ।  
म्स्स्_७१३४-२ तस्माद् दूरेण स त्याज्यो न यो वा कीर्तयेद् ऋतम् ॥  
म्स्स्_७१३५-१ उपवीणयन्ति परमप्सरसो  नृपमानसिंह तव दानयशः ।  
म्स्स्_७१३५-२ सुरशाखिमौलिकुसुमस्पृहया  नमनाय तस्य यतमानतमाः ॥  
म्स्स्_७१३६-१ उपशमफलाद् विद्याबीजात् फलं धनमिच्छतां  भवति विफलः प्रारम्भो यत्तदत्र किमद्भुतम् ।  
म्स्स्_७१३६-२ नियतविषयाः सर्वे भावा न यान्ति हि विक्रियां  जनयितुमलं शालेर्बीजं न जातु यवाङ्कुरम् ॥  
म्स्स्_७१३७-१ उपशमितमेघनादं  प्रज्वलितदशाननं रमितरामम् ।  
म्स्स्_७१३७-२ रामायणमिव सुभगं  दीपदिनं हरतु वो दुरितम् ॥  
म्स्स्_७१३८-१ उपशोभैव सहायाः  सिद्धिर्वीरस्य साहसे वसति ।  
म्स्स्_७१३८-२ दलयति कुलानि करिणां  किल हरिणपरिग्रहः सिंहः ॥  
म्स्स्_७१३९-१ उपसन्ध्यमास्त तनु सानुमतः  शिखरेषु तत्क्षणमशीतरुचः ।  
म्स्स्_७१३९-२ करजालमस्तसमयेऽपि सताम्  उचितं खलूच्चतरमेव पदम् ॥  
म्स्स्_७१४०-१ उपसर्गाः क्रियायोगे पाणिनेरिति सम्मतम् ।  
म्स्स्_७१४०-२ निष्क्रियोऽपि तवारातिः सोपसर्गः सदा कथम् ॥  
म्स्स्_७१४१-१ उपसर्गाः प्रवर्तन्ते दृष्टेऽप्यात्मनि योगिनः ।  
म्स्स्_७१४१-२ ये तांस्ते सम्प्रवक्ष्यामि समासेन निबोध मे ॥  
म्स्स्_७१४२-१ उपसर्गेऽन्यचक्रे च दुर्भिक्षे च भयावहे ।  
म्स्स्_७१४२-२ असाधुजनसम्पर्के यः पलायेत् स जीवति ॥  
म्स्स्_७१४३-१ उपसर्गैर्जितैरेभिर् उपसर्गास् ततः पुनः ।  
म्स्स्_७१४३-२ योगिनः सम्प्रवर्तन्ते सात्त्वराजसतामसाः ॥  
म्स्स्_७१४४-१ उपस्थितः प्राकृतपुण्यपाकात्  पुरःस्थितो दक्षिणपाणिना स्वम् ।  
म्स्स्_७१४४-२ शिरः स्पृशेद् दक्षिणचेष्टितो वा  यो मण्डलो मण्डललाभदोऽसौ ॥  
म्स्स्_७१४५-१ उपस्थितस्य कामस्य प्रतिवादो न विद्यते ।  
म्स्स्_७१४५-२ अपि निर्मुक्तदेहस्य कामरक्तस्य किं पुनः ॥  
म्स्स्_७१४६-१ उपस्थितायां विपदि घोरायां स्वीयरक्षणे ।  
म्स्स्_७१४६-२ धीमद्भिः पुरुषैर्युक्तं वस्त्रं त्यक्त्वा पलायनम् ॥  
म्स्स्_७१४७-१ उपस्थिते प्राणहरे कृतान्ते  किमाशु कार्यं सुधिया प्रयत्नात् ।  
म्स्स्_७१४७-२ वाक्कायचित्तैः सुखदं यमघ्नं  मुरारिपादाम्बुजमेव चिन्त्यम् ॥  
म्स्स्_७१४८-१ उपस्थिते विप्लव एव पुंसां  समस्तभावः परिमीयतेऽन्तः ।  
म्स्स्_७१४८-२ अवाति वायौ नहि तूलराशेर्  गिरेश्च कश्चित् प्रतिभाति भेदः ॥  
म्स्स्_७१४९-१ उपस्थिते विवाहे च दाने यज्ञे तथा विभो ।  
म्स्स्_७१४९-२ समाचरति यो विघ्नं स मृत्वा जायते कृमिः ॥  
म्स्स्_७१५०-१ उपहरणं विभवानां  संहरणं सकलदुरितजालस्य ।  
म्स्स्_७१५०-२ उद्धरणं संसाराच्  चरणं वः श्रेयसेऽस्तु विश्वपतेः ॥  
म्स्स्_७१५१-१ उपहासादिकं दूत्या नायिकायास्ततः परम् ।  
म्स्स्_७१५१-२ अथ सम्भोगशृङ्गारे परस्परविलोकनम् ॥  
म्स्स्_७१५२-१ उपहितं शिशिरापगमश्रिया  मुकुलजालमशोभत किंशुके ।  
म्स्स्_७१५२-२ प्रणयिनीव नखक्षतमण्डनं  प्रमदया मदयापितलज्जया ॥  
म्स्स्_७१५३-१ उपंशुक्रीडितोऽमात्यः स्वयं राजायते यतः ।  
म्स्स्_७१५३-२ अवज्ञा क्रियते तेन सदा परिचयाद् ध्रुवम् ॥  
म्स्स्_७१५३-१ उपाकृताया नवयौवनेन  यान्त्या गलत्साञ्जनबाष्पपूरम् ।  
म्स्स्_७१५३-२ बाल्यश्रियः किं पदवी विरेजे  रोमावली खञ्जनलोचनायाः ॥  
म्स्स्_७१५४-१ उपाददे तस्य सहस्ररश्मिस्  त्वष्ट्रा नवं निर्मितमातपत्रम् ।  
म्स्स्_७१५४-२ स तद्दुकूलाद् अविदूरमौलिर्  बभौ पतद्गङ्ग इवोत्तमाङ्गे ॥  
म्स्स्_७१५५-१ उपादाता यावन्न भवति भवादृग्गुणवताम्  असत्कल्पास्तावत् त्रिभुवनमहार्हा अपि गुणाः ।  
म्स्स्_७१५५-२ अपि प्राग्दैत्यारेर्हृदयवसतेः कौस्तुभमणिः  स किं नासीदब्धौ श्रुतिरपि किमस्य क्वचिदभूत् ॥  
म्स्स्_७१५६-१ उपाधिभिः सततसङ्गतोऽपि  नहि स्वभावं विजहाति भावः ।  
म्स्स्_७१५६-२ आजन्म यो मज्जति दुग्धसिन्धौ  तथापि काकः किल कृष्ण एव ॥  
म्स्स्_७१५७-१ उपाध्यायं पितरं मातरं च  येऽभिद्रुह्यन्ति मनसा कर्मणा वा ।  
म्स्स्_७१५७-२ तेषां पापं भ्रूणहत्याविशिष्टं  तस्मान्नान्यः पापकृदस्ति लोके ॥  
म्स्स्_७१५८-१ उपाध्यायश्च वैद्यश्च प्रतिभूर्भुक्तनायिका ।  
म्स्स्_७१५८-२ सूतिका दूतिकाश्चैव सिद्धे कार्ये तृणोपमाः ॥  
म्स्स्_७१५९-१ उपाध्यायान् दशाचार्य आचार्याणां शतं पिता ।  
म्स्स्_७१५९-२ सहस्रं तु पित् न् माता गौरवेणातिरिच्यते ॥  
म्स्स्_७१६०-१ उपाध्वं तत् पान्थाः पुनरपि सरो मार्गतिलकं  यदासाद्य स्वच्छं विलसथ विनीतक्लमभराः ।  
म्स्स्_७१६०-२ इतस्तु क्षाराब्धेर्जरठमकरक्षुण्णपयसो  निवृत्तिः कल्याणी न पुनरवतारः कथमपि ॥  
म्स्स्_७१६१-१ उपानहौ च यो दद्यात् पात्रभूते द्विजोत्तमे ।  
म्स्स्_७१६१-२ सोऽपि लोकानवाप्नोति दैवतैरभिपूजितान् ॥  
म्स्स्_७१६२-१ उपानीतं दूरात् परिमलमुपाघ्राय मरुता  समायासीदस्मिन् मधुरमधुलोभान्मधुकरः ।  
म्स्स्_७१६२-२ परो दूरे लाभः कुपितफणिनश् चन्दनतरोः  पुनर्जीवन् यायाद् यदि तदिह लाभोऽयमतुलः ॥  
म्स्स्_७१६३-१ उपान्तप्रोन्मीलद्विटपिजटिलां कौतुकवती  कदाचिद् गन्तासि प्रियसखि न शिप्रातटभुवम् ।  
म्स्स्_७१६३-२ यदस्यां मुक्तास्रग्विहितसितभोगिभ्रमतया  वयोरूढः केकी लिखति नखरेण स्तनतटम् ॥  
म्स्स्_७१६४-१ उपायं चिन्तयेत् प्राज्ञो ह्यपायमपि चिन्तयेत् ।  
म्स्स्_७१६४-२ पश्यतो बकमूर्खस्य नकुलैर्भक्षिताः सुताः ॥  
म्स्स्_७१६५-१ उपायं यं पुरस्कृत्य सेवते सेवकः प्रभुम् ।  
म्स्स्_७१६५-२ अनन्तरज्ञस् तत्रैव योग्यं तं किल मन्यते ॥  
म्स्स्_७१६६-१ उपायकुशलं वैद्यं भृत्यसन्दूषणे रतम् ।  
म्स्स्_७१६६-२ शूरमैश्वर्यकामं च यो न हन्ति स वध्यते ॥  
म्स्स्_७१६७-१ उपायज्ञश्च योगज्ञस् तत्त्वज्ञः प्रतिभानवान् ।  
म्स्स्_७१६७-२ स्वधर्मनिरतो नित्यं परस्त्रीषु पराङ्मुखः ।  
म्स्स्_७१६७-३ वक्तोहवांश्चित्रकथः स्यादकुण्ठितवाक् सदा ॥  
म्स्स्_७१६८-१ उपायनीकृतं यत् तु सुहृत्सम्बन्धिबन्धुषु ।  
म्स्स्_७१६८-२ विवाहादिषु चाचारदत्तं ह्रीदत्तमेव तत् ॥  
म्स्स्_७१६९-१ उपायपूर्वं लिप्सेत कालं वीक्ष्य समुत्पतेत् ।  
म्स्स्_७१६९-२ पश्चात्तापाय भवति विक्रमैकरसज्ञता ॥  
म्स्स्_७१७०-१ उपायमास्थितस्यापि नश्यन्त्यर्थाः प्रमाद्यतः ।  
म्स्स्_७१७०-२ हन्ति नोपशयस्थोऽपि शयालुर्मृगयुर्मृगान् ॥  
म्स्स्_७१७१-१ उपायानां च सर्वेषाम् उपायः पण्यसम्भवः ।  
म्स्स्_७१७१-२ धनार्थं शस्यते ह्येकस् तदन्यः संशयात्मकः ॥  
म्स्स्_७१७२-१ उपाया युक्तयो मायाः कालयापनमुच्यते ।  
म्स्स्_७१७२-२ निरपायो जयस्तूर्णम् एक एव पराक्रमः ॥  
म्स्स्_७१७३-१ उपायेन जयो यादृग् रिपोस् तादृङ् न हेतिभिः ।  
म्स्स्_७१७३-२ उपायज्ञोऽल्पकायोऽपि न शूरैः परिभूयते ॥  
म्स्स्_७१७४-१ उपायेन हि यच्छक्यं न तच्छक्यं पराक्रमैः ।  
म्स्स्_७१७४-२ काकी कनकसूत्रेण कृष्णसर्पमघातयत् ॥  
म्स्स्_७१७५-१ उपायेन हि यच्छक्यं न तच्छक्यं पराक्रमैः ।  
म्स्स्_७१७५-२ शृगालेन हतो हस्ती गच्छता पङ्कवर्त्मना ॥  
म्स्स्_७१७६-१ उपायैरप्यशक्यास्ते जाने जेतुं नरेश्वराः ।  
म्स्स्_७१७६-२ उपेक्षिता भविष्यन्ति सङ्कल्पेऽप्यथ दुर्जयाः ॥  
म्स्स्_७१७७-१ उपायैरिव तैः काले चतुर्भिः सुप्रयोजितैः ।  
म्स्स्_७१७७-२ मैलुगिक्षोणिपालस्य राज्यं जातं सदोन्नतम् ॥  
म्स्स्_७१७८-१ उपार्जितानामर्थानां त्याग एव हि रक्षणम् ।  
म्स्स्_७१७८-२ तडागोदरसंस्थानां परीवाह इवाम्भसाम् ॥  
म्स्स्_७१७९-१ उपालभ्यो नायं सकलभुवनाश्चर्यमहिमा  हरेर्नाभीपद्मः प्रभवति हि सर्वत्र नियतिः ।  
म्स्स्_७१७९-२ यदत्रैव ब्रह्मा पिबति निजमायुर्मधु पुनर्  विलुम्पन्ति स्वेदाधिकममृतहृद्यं मधुलिहः ॥  
म्स्स्_७१८०-१ उपासते यथा बाला मातरं क्षुधयार्दिताः ।  
म्स्स्_७१८०-२ श्रेयस्कामास् तथा गङ्गाम् उपासन्तीह देहिनः ॥  
म्स्स्_७१८१-१ उपास्यमानाविव शिक्षितुं ततो  मृदुत्वमप्रौढमृणालनालया ।  
म्स्स्_७१८१-२ रराजतुर् माङ्गलिकेन सङ्गतौ  भुजौ सुदत्या वलयेन कम्बुनः ॥  
म्स्स्_७१८२-१ उपेक्षणीयैव परस्य वृद्धिः  प्रनष्टनीतेरजितेन्द्रियस्य ।  
म्स्स्_७१८२-२ मदादियुक्तस्य विरागहेतुः  समूलघातं विनिहन्ति चान्ते ॥  
म्स्स्_७१८३-१ उपेक्षितः क्षीणबलोऽपि शत्रुः  प्रमाददोषात् पुरुषैर्मदान्धैः ।  
म्स्स्_७१८३-२ साध्योऽपि भूत्वा प्रथमं ततोऽसाव्  असाध्यतां व्याधिरिव प्रयाति ॥  
म्स्स्_७१८४-१ उपेक्षितानां मन्दानां धीरसत्त्वैरवज्ञया ।  
म्स्स्_७१८४-२ अत्रासितानां क्रोधान्धैर् भवत्येषा विकत्थना ॥  
म्स्स्_७१८५-१ उपेक्षेत प्रनष्टं यत् प्राप्तं यत् तदुपाहरेत् ।  
म्स्स्_७१८५-२ न बालं न स्त्रियं चातिलालयेत् ताडयेन् न च ।  
म्स्स्_७१८५-३ विद्याभ्यासे गृह्यकृत्ये तावुभौ योजयेत् क्रमात् ॥  
म्स्स्_७१८६-१ उपेक्षेत समर्थः सन् धर्मस्य परिपन्थिनः ।  
म्स्स्_७१८६-२ स एव सर्वनाशाय हेतुभूतो न संशयः ॥  
म्स्स्_७१८७-१ उपेक्ष्यपक्षे भूपानां मानः स्वार्थस्य सिद्धये ।  
म्स्स्_७१८७-२ स तु प्राणानुपेक्ष्यापि ग्राह्यपक्षे मनस्विनाम् ॥  
म्स्स्_७१८७अ-१ उपेक्ष्य लोष्टक्षेप्तारं लोष्टं दशति मण्डलः ।  
म्स्स्_७१८७अ-२ सिंहस् तु शरमपेक्ष्य शरक्षेप्तारमीक्षते ॥  
म्स्स्_७१८८-१ उपेतः कोशदण्डाभ्यां सामात्यः सह मन्त्रिभिः ।  
म्स्स्_७१८८-२ दुर्गस्थश्चिन्तयेत् साधु मण्डलं मण्डलाधिपः ॥  
म्स्स्_७१८८अ-१ उपेत्य तां दृढपरिरम्भलालसश्  चिरादभूः प्रमुषितचारुचन्दनः ।  
म्स्स्_७१८८अ-२ धृताञ्जनः सपदि तदक्षिचुम्बनाद्  इहैव ते प्रिय विदिता कृतार्थता ॥  
म्स्स्_७१८९-१ उपैति क्षाराब्धिं सहति बहुवातव्यतिकरं  पुरो नानाभङ्गाननुभवति पश्यैष जलदः ।  
म्स्स्_७१८९-२ कथञ्चिल्लब्धानि प्रवितरति तोयानि जगते  गुणं वा दोषं वा गणयति न दानव्यसनिता ॥  
म्स्स्_७१९०-१ उपैति सस्यं परिणामरम्यतां  नदीरनौद्धत्यमपङ्कतां मही ।  
म्स्स्_७१९०-२ नवैर्गुणैः सम्प्रति संस्तवस्थिरं  तिरोहितं प्रेम घनागमश्रियः ॥  
म्स्स्_७१९१-१ उपोढरागाप्यबला मदेन सा  मदेनसा मन्युरसेन योजिता ।  
म्स्स्_७१९१-२ न योजितात्मानमनङ्गतापितां  गतापि तापाय ममाद्य नेयते ॥  
म्स्स्_७१९२-१ उपोढरागेण विलोलतारकं  तथा गृहीतं शशिना निशामुखम् ।  
म्स्स्_७१९२-२ यथा समस्तं तिमिरांशुकं तया  पुरोऽपि रागाद् गलितं न लक्षितम् ॥  
म्स्स्_७१९३-१ उपोदकी समायाति तिन्तिडीमन्त्रिणा सह ।  
म्स्स्_७१९३-२ पलायध्वं पलायध्वं रे रे शाकविडम्बकाः ॥  
म्स्स्_७१९४-१ उपोष्यैकादशीः सर्वास् तथा कृष्णाश्चतुर्दशीः ।  
म्स्स्_७१९४-२ ध्यात्वा हरिहरं देवं प्राप्नोति परमं पदम् ॥  
म्स्स्_७१९५-१ उप्ता कीर्तिलता गुणैस्तव विभो सिक्ता च दानोदकैर्  मेरुस्तम्भमवाप्य दिक्षु वितता प्राप्ता नभोमण्डलम् ।  
म्स्स्_७१९५-२ धूपैस् त्वत्प्रतिपक्षलक्षवनितानिःश्वासजैर् धूपिता  ऋक्षैः कोरकितेन्दुना कुसुमिता श्रीरामचन्द्र प्रभो ॥  
म्स्स्_७१९६-१ उप्यन्ते विषवल्लिबीजविषमाः क्लेषाः प्रियाख्या नरैस्  तेभ्यः स्नेहमया भवन्ति नचिराद् वज्राग्निगर्भाङ्कुराः ।  
म्स्स्_७१९६-२ येभ्योऽमी शतशः कुकूलहुतभुग्दाहं दहन्तः शनैर्  देहं दीप्रशिखासहस्रशिखरा रोहन्ति शोकद्रुमाः ॥  
म्स्स्_७१९७-१ उप्यमानं मुहुः क्षेत्रं स्वयं निर्वीर्यतामियात् ।  
म्स्स्_७१९७-२ न कल्पते पुनः सूत्या उप्तं बीजं च नश्यति ॥  
म्स्स्_७१९८-१ एवं कामाशयं चित्तं कामानामतिसेवया ।  
म्स्स्_७१९८-२ विरज्यते यथा राजन् नाग्निवत् कामबिन्दुभिः ॥  
म्स्स्_७१९९-१ उभयमेव वदन्ति मनीषिणः  समयवर्षितया कृतकर्मणाम् ।  
म्स्स्_७१९९-२ बलनिषूदनमर्थपतिं च तं  श्रमनुदं मनुदण्डधरान्वयम् ॥  
म्स्स्_७२००-१ उभयी प्रकृतिः कामे सज्जेदिति मुनेर्मतम् ।  
म्स्स्_७२००-२ अपवर्गे तृतीयेति भणतः पाणिनेरपि ॥  
म्स्स्_७२०१-१ उभयोरपि निस्तर्तुं शक्तः साधुस् तथापदम् ।  
म्स्स्_७२०१-२ शत्रोः स्वस्य च निस्तीर्णौ गजग्राहौ यथापदम् ॥  
म्स्स्_७२०२-१ उभयोर्न स्वभोगेच्छा परार्थं धनसञ्चयम् ।  
म्स्स्_७२०२-२ कृपणोदारयोः पश्य तथापि महदन्तरम् ॥  
म्स्स्_७२०३-१ उभयोर्मेलने प्रीतिर् यदि स्यान् मेलनं तदा ।  
म्स्स्_७२०३-२ एकेन न हि हस्तेन जायते तालवादनम् ॥  
म्स्स्_७२०४-१ उभाभ्यां गतिरेकैव गर्भस्थस्य ऋणस्य च ।  
म्स्स्_७२०४-२ हसन्ती धारयेद् गर्भं रुदन्ती प्रतिमुञ्चति ॥  
म्स्स्_७२०५-१ उभाभ्यांएव पक्षाभ्यां यथा खे पक्षिणां गतिः ।  
म्स्स्_७२०५-२ तथा दैवेन युक्तं तु पौरुषं फलसाधकम् ॥  
म्स्स्_७२०६-१ उभाभ्यांएव पक्षाभ्यां यथा खे पक्षिणं गतिः ।  
म्स्स्_७२०६-२ तथैव ज्ञानकर्मभ्यां जायते परमं पदम् ॥  
म्स्स्_७२०७-१ उभावेव चलौ यत्र लक्ष्यं चापि धनुर्धरः ।  
म्स्स्_७२०७-२ तद् विज्ञेयं द्वयाचलं श्रमेणैव हि साध्यते ॥  
म्स्स्_७२०८-१ उभौ यदि व्योम्नि पृथक्प्रवाहाव्  आकाशगङ्गापयसः पतेताम् ।  
म्स्स्_७२०८-२ तेनोपमीयेत तमालनीलम्  आमुक्तमुक्तालतमस्य वक्षः ॥  
म्स्स्_७२०९-१ उभौ रम्भास्तम्भावुपरि विपरीतौ कमलयोस्  तदूर्ध्वं रत्नाश्मस्थलमथ दुरूहं किमपि तत् ।  
म्स्स्_७२०९-२ ततः कुम्भौ पश्चाद् बिसकिसलये कन्दलमथो  तदन्विन्दाविन्दीवरमधुकराः किं पुनरिदम् ॥  
म्स्स्_७२१०-१ उभौ लोकावभिप्रेक्ष्य राजानमृषयः स्वयम् ।  
म्स्स्_७२१०-२ असृजन् सुमहद् भूतम् अयं धर्मो भविष्यति ॥  
म्स्स्_७२११-१ उभौ श्वेतौ पक्षौ चरति गगनेऽवारितगतिः  सदा मीनं भुङ्क्ते वसति सकलः स्थाणुशिरसि ।  
म्स्स्_७२११-२ बके चान्द्रः सर्वो गुणसमुदयः किञ्चिदधिको  गुणाः स्थाने मान्या नरवर न तु स्थानरहिताः ॥  
म्स्स्_७२१२-१ उमाकोमलहस्ताब्जसम्भावितललाटिकम् ।  
म्स्स्_७२१२-२ हिरण्यकुण्डलं वन्दे कुमारं पुष्करस्रजम् ॥  
म्स्स्_७२१३-१ उमातनूजेन गदाधरेण  प्रत्युत्सवं सेवितशङ्करेण ।  
म्स्स्_७२१३-२ गौरीशपुत्रेण रसज्ञहेतोर्  विरच्यते कश्चन काव्यबन्धः ॥  
म्स्स्_७२१४-१ उमा तिलकताले तु द्रुतौ लघुगुरू स्मृतौ ।  
म्स्स्_७२१४-२ चाराख्यस्त्वडतालः स्याद् विद्वद्भिस् तेन गीयते ॥  
म्स्स्_७२१५-१ उमामिमां समुद्वीक्ष्य शीतदीधितिशेखराम् ।  
म्स्स्_७२१५-२ एषा तु भारती भानुं मत्तं स्वीकृत्य नृत्यति ॥  
म्स्स्_७२१६-१ उमारूपेण यूयं ते संयमस्तिमितं मनः ।  
म्स्स्_७२१६-२ शम्भोर्यतध्वमाक्रष्टुम् अयस्कान्तेन लोहवत् ॥  
म्स्स्_७२१७-१ उभे एव क्षमे वोढुम् उभयोर्बीजमाहितम् ।  
म्स्स्_७२१७-२ सा वा शम्भोस् तदीया वा मूर्तिर्जलमयी मम ॥  
म्स्स्_७२१८-१ उमा वधूर्भवान् दाता याचितार इमे वयम् ।  
म्स्स्_७२१८-२ वरः शम्भुरलं ह्येष त्वत्कुलोद्भूतये विधिः ॥  
म्स्स्_७२१९-१ उमावृषाङ्कौ शरजन्मना यथा  यथा जयन्तेन शचीपुरन्दरौ ।  
म्स्स्_७२१९-२ तथा नृपः सा च सुतेन मागधी  ननन्दतुस् तत्सदृशेन तत्समौ ॥  
म्स्स्_७२२०-१ उरः कृत्वावेध्यं मणिफलकगाढस्थितकुचं  भुजावालम्ब्यैहीत्यमरवनिता व्योमगृहगाः ।  
म्स्स्_७२२०-२ अपद्वारेणैव त्वरितपदमाभाष्य सहसा  हतं हस्तालम्बैर्हरति सुरलोकं रणमुखात् ॥  
म्स्स्_७२२१-१ उरः पृष्ठं कटिश्चैव मुखतुल्यं समादिशेत् ।  
म्स्स्_७२२१-२ कर्णौ सप्ताङ्गुलौ प्रोक्तौ तालुकं च षडङ्गुलम् ॥  
म्स्स्_७२२२-१ उरःस्थलं कोऽत्र विना पयोधरं  बिभर्ति सम्बोधय मारुताशनम् ।  
म्स्स्_७२२२-२ वदन्ति कं पत्तनसम्भवं जनाः  फलं च किं गोपबधूकुचोपमभ् ॥  
म्स्स्_७२२३-१ उरगी शिशवे बुभुक्षवे स्वाम्  अदिशत् फूत्कृतिमाननानिलेन ।  
म्स्स्_७२२३-२ मरुदागमवार्तयापि शून्ये  समये जाग्रति सम्प्रवृद्ध एव ॥  
म्स्स्_७२२४-१ उरसि निपतितानां स्रस्तधम्मिल्लकानां  मुकुलितनयनानां किञ्चिदुन्मीलितानाम् ।  
म्स्स्_७२२४-२ उपरिसुरतखेदस्विन्नगण्डस्थलीनाम्  अधरमधु वधूनां भाग्यवन्तः पिबन्ति ॥  
म्स्स्_७२२५-१ उरसि निहितस् तारो हारः कृता जघने घने  कलकलवती काञ्ची पादौ रणन्मणिनूपुरौ ।  
म्स्स्_७२२५-२ प्रियमभिसरस्येवं मुग्धे त्वमाहतडिण्डिमा  यदि किमधिकत्रासोत्कम्पा दिशः समुदीक्षसे ॥  
म्स्स्_७२२६-१ उरसि फणिपतिः शिखी ललाटे  शिरसि विधुः सुरवाहिनी जटायाम् ।  
म्स्स्_७२२६-२ प्रियसखि कथयामि किं रहस्यं  पुरमथनस्य रहोऽपि संसदेव ॥  
म्स्स्_७२२७-१ उरसि मुरभिदः का गाढमालिङ्गितास्ते  सरसिजमकरन्दामोदिता नन्दने का ।  
म्स्स्_७२२७-२ गिरिसमलघुवर्णैरर्णवाख्यातिसङ्ख्यैर्  गुरुभिरपि कृता का छन्दसां वृत्तिरस्ति ॥  
म्स्स्_७२२८-१ उरस्तव पयोधराङ्कितमिदं कुतो मे क्षमा  ततो मयि विधीयतां वसु पुरा यदङ्गीकृतम् ।  
म्स्स्_७२२८-२ इति प्रचलचेतसः प्रियतमस्य वारस्त्रिया  क्वणत्कनककङ्कणं करतलात् समाकृष्यते ॥  
म्स्स्_७२२९-१ उरस्यस्य भ्रश्यत् कबरभरनिर्यत् सुमनसः  पतन्ति स्वर्बालाः स्मरपरवशा दीनमनसः ।  
म्स्स्_७२२९-२ सुरास्तं गायन्ति स्फुरिततनुगङ्गाधरमुखास्  तवायं दृक्पातो यदुपरि कृपातो विलसति ॥  
म्स्स्_७२३०-१ उरुगुं द्युगुरुं युत्सु चुकुशुस्तुष्टुवुः पुरु ।  
म्स्स्_७२३०-२ लुलुभुः पुपुषुर्मुत्सु मुमुहुर्नु मुहुर्मुहुः ॥  
म्स्स्_७२३१-१ उरोजवच् चक्रमनोज्ञरूपा  केशावलीव भ्रमराजिता वा ।  
म्स्स्_७२३१-२ सङ्गीतवत् सत्पुटभेदहृद्या  विद्येत नाभीसरसी मृगाक्ष्याः ॥  
म्स्स्_७२३२-१ उरोजाताश्च कीराश्च तुरुष्कारट्टजाश्च ये ।  
म्स्स्_७२३२-२ टक्कजाः सैन्धवा मध्याः स्थलजातास् तथा हयाः ॥  
म्स्स्_७२३३-१ उरोभावोत्सेदं भवदपि विलासैरभिनवैर्  मृगाक्ष्यास् तारुण्यं त्रिभुवनमिदं व्याकुलयति ।  
म्स्स्_७२३३-२ स्तनाभोगस्फीतं यदि किल भवेत् का खलु कथा  भवित्री किं चान्यद् विजितमखिलं पुष्पधनुषा ॥  
म्स्स्_७२३४-१ उरोभुवा कुम्भयुगेन जृम्भितं  नवोपहारेण वयस्कृतेन किम् ।  
म्स्स्_७२३४-२ त्रपासरिद्दुर्गमपि प्रतीर्य सा  नलस्य तन्वी हृदयं विवेश यत् ॥  
म्स्स्_७२३५-१ उरोभुवि न तुङ्गिमा न च गतागते चङ्गिमा  न वा वचसि वक्रिमा तरलिमा न तादृग् भ्रुवोः ।  
म्स्स्_७२३५-२ तथापि हरिणीदृशो वपुषि कापि कान्तिच्छटा  पटावृतमहामणिद्युतिरिवान्तरा लक्ष्यते ॥  
म्स्स्_७२३६-१ उरो मासद्वये जाते त्रिभिर्मासैस् तथोदरम् ।  
म्स्स्_७२३६-२ चतुर्मासैर्नितम्बं च हस्तपादाविव स्थितः ॥  
म्स्स्_७२३७-१ उरोरुहादुद्गमितैः पयोभिर्  आपूर्य केल्या निजमास्यगर्भम् ।  
म्स्स्_७२३७-२ फूत्कृत्य मातुर्वदने हसन्तं  तनूभवं पश्यति कोऽपि धन्यः ॥  
म्स्स्_७२३८-१ उरोरुहाम्भोरुहदर्शनाय  विमुञ्चतः कञ्चुकबन्धनानि ।  
म्स्स्_७२३८-२ आनन्दनीराकुललोचनस्य  प्रियस्य जातो विफलः प्रयासः ॥  
म्स्स्_७२३९-१ उरो विशालं शस्तं च कक्षे दीर्घोन्नते शुभे ।  
म्स्स्_७२३९-२ ऊरू वृत्तौ समौ बाहू गूढं जानु प्रशस्यते ॥  
म्स्स्_७२४०-१ उर्वशी यदि रूपेण रम्भा यदि तिलोत्तमा ।  
म्स्स्_७२४०-२ गोपाली मेनका चैव वर्जनीयाः परस्त्रियः ॥  
म्स्स्_७२४१-१ उर्वीं गुर्वीं वहति सततं नृत्यतो भूतभर्तुर्  भूत्वा हारो भवति शयनं किं च विश्वम्भरस्य ।  
म्स्स्_७२४१-२ एतत् कर्म त्रिजगति परं शेषनागैकशक्यं  भेकानन्ये विपुलवपुषो भोगिनो भक्षयन्तु ॥  
म्स्स्_७२४२-१ उर्वीं मौर्वीकिणभृति भवद्दोष्णि बिभ्रत्यशेषां  शान्तक्लान्तिः किमपि कुरुते नर्मणा कर्म कूर्मः ।  
म्स्स्_७२४२-२ कृत्वा वेलापुलिनलवलीपल्लवग्रासगोष्ठीं  दिङ्मातङ्गाः सममथ सरिन्नाथपाथः पिबन्ति ॥  
म्स्स्_७२४३-१ उर्वीङ्गुर्वीतिमुर्वीधर लघय शरैर्वैरिघैर्वीर्यगुर्वी  स्वर्वीथीर्वीतदर्वीकरनिकरमदैर्वीरकुर्वीति गुर्वीः ।  
म्स्स्_७२४३-२ खर्वी कुर्वीत कोऽन्यस्त्वमिव रिपुचमूर्वीजितैर्वैजयन्त्याः  कुर्वन् दुर्वीक्ष्यमोजो निजमितरधनुर्वारणैर्वीतिहोत्रम् ॥  
म्स्स्_७२४४-१ उर्वीपतेश्च स्फटिकाश्मनश्च  शीलोज्झितस्त्रीहृदस्य चान्तः ।  
म्स्स्_७२४४-२ असन्निधानात् सततस्थितीनाम्  अन्योपरागः कुरुते प्रवेशम् ॥  
म्स्स्_७२४५-१ उर्वीमुद्दामसस्यां जनयतु विसृजन् वासवो वृष्टिमिष्टाम्  इष्टैस् त्रैविष्टपानां विदधतु विधिवत् प्रीणनं विप्रमुख्याः ।  
म्स्स्_७२४५-२ आकल्पान्तं च भूयात् स्थिरसमुपचिता सङ्गतिः सज्जनानां  निःशेषं यान्तु शान्तिं पिशुनजनगिरो दुःसहा वज्रलेपाः ॥  
म्स्स्_७२४६-१ उर्व्यसावत्र तर्वाली मर्वन्ते चार्ववस्थितिः ।  
म्स्स्_७२४६-२ नात्रर्जु युज्यते गन्तुं शिरो नमय तन्मनाक् ॥  
म्स्स्_७२४७-१ उर्व्यां कोऽपि महीधरो लघुतरो दोर्भ्यां धृतो लीलया  तेन त्वं दिवि भूतले च सततं गोवर्धनो गीयसे ।  
म्स्स्_७२४७-२ त्वां त्रैलोक्यधरं वहामि कुचयोरग्रे न तद् गण्यते  किं वा केशव भाषणेन बहुना पुण्यैर्यशो लभ्यते ॥  
म्स्स्_७२४८-१ उलूखलं यथा मध्ये तैलयन्त्रे दृढं स्थितम् ।  
म्स्स्_७२४८-२ सर्वाधारस् तथा मेरुर् मध्ये भूमण्डले स्थितम् ॥  
म्स्स्_७२४९-१ उल्बेन संवृतस्तस्मिन्न् आर्द्रैश्च बहिरावृतः ।  
म्स्स्_७२४९-२ आस्ते कृत्वा शिरः कुक्षौ भुग्नपृष्ठशिरोधरः ॥  
म्स्स्_७२५०-१ उल्लङ्घ्य जङ्घामवलम्बमाना  वेणी स्फुरत्यायतलोचनायाः ।  
म्स्स्_७२५०-२ जित्वा जगच्चन्दनशाखिकायां  न्यस्तासिवल्लीव मनोभवेन ॥  
म्स्स्_७२५१-१ उल्लङ्घ्य सरिदरण्य-  ग्रामगिरीन् कामकातरा यान्तु ।  
म्स्स्_७२५१-२ अभिसारिण्य इवान्तस्-  तृष्णां निगदन्ति न स्वयं सुधियः ॥  
म्स्स्_७२५२-१ उल्लङ्घ्यापि सखीवचः समुचितामुत्सृज्य लज्जामलं  हित्वा भीतिभरं निरस्य च निजं सौभाग्यगर्वं मनाक् ।  
म्स्स्_७२५२-२ आज्ञां केवलमेव मन्मथगुरोरादाय नूनं मया  त्वं निःशेषविलासिवर्गगणनाचूडामणिः संश्रितः ॥  
म्स्स्_७२५३-१ उल्लसत्सौरभैः पुष्पैर् बिभ्रन्मालां सुगुम्फिताम् ।  
म्स्स्_७२५३-२ पर्य्यन्तस्थायिनोऽप्यन्यान् आमोदयति भूपतिः ॥  
म्स्स्_७२५४-१ उल्लसितभ्रूः किमति-  क्रान्तं चिन्तयसि निस्तरङ्गाक्षि ।  
म्स्स्_७२५४-२ क्षुद्रापचारविरसः  पाकः प्रेम्णो गुडस्येव ॥  
म्स्स्_७२५५-१ उल्लसितभ्रूधनुषा  तवपृथुना लोचनेन रुचिराङ्गि ।  
म्स्स्_७२५५-२ अचला अपि न महान्तः  के चञ्चलभावमानीताः ॥  
म्स्स्_७२५६-१ उल्लसितलाञ्छनोऽयं  ज्योत्स्नावर्षी सुधाकरः स्फुरति ।  
म्स्स्_७२५६-२ आसक्तकृष्णचरणः  शकट इव प्रकटितक्षीरः ॥  
म्स्स्_७२५७-१ उल्लसितशीतदीधिति-  कलोपकण्ठे स्फुरन्ति तारौघाः ।  
म्स्स्_७२५७-२ कुसुमायुधविधृतधनुर्-  निर्गतमकरन्दबिन्दुनिभाः ॥  
म्स्स्_७२५८-१ उल्लापयन्त्या दयितस्य दूतीं  वध्वा विभूषां च निवेशयन्त्याः ।  
म्स्स्_७२५८-२ प्रसन्नता कापि मुखस्य जज्ञे  वेषश्रिया नु प्रियवार्तया नु ॥  
म्स्स्_७२५९-१ उल्लासोऽधरपल्लवस्य तनुते पर्याप्तमस्याः स्मिते  विन्यासो नयनाञ्चलस्य गमयत्युत्साहवत् साहसम् ।  
म्स्स्_७२५९-२ रत्यागारपथामुखीनगमकं वैजात्यकक्षावधिः  पर्यङ्के पदरोपणं पुनरपर्यन्ता विपर्यस्तता ॥  
म्स्स्_७२६०-१ उल्लासो विरुतेन मङ्गलबलिग्रासेन विश्वासनं  सञ्चारेण कृतो विलोचनयुगे बाष्पोद्गमावग्रहः ।  
म्स्स्_७२६०-२ यातोऽस्तम् रविरेष सम्प्रति पुरः स्वस्त्यस्तु ते गम्यताम्  एते त्वामनुयान्तु सम्प्रति मम प्राणाः प्रियान्वेषिणः ॥  
म्स्स्_७२६१-१ उल्लास्य कालकरवालमहाम्बुवाहं  देवेन येन जरठोर्जितगर्जितेन ।  
म्स्स्_७२६१-२ निर्वापितः सकल एव रणे रिपूणां  धारा जलैस् त्रिजगति ज्वलितः प्रतापः ॥  
म्स्स्_७२६२-१ उल्लास्यतां स्पृष्टनलाङ्गमङ्गं  तासां नलच्छायपिबापि दृष्टिः ।  
म्स्स्_७२६२-२ अश्मैव रत्यास् तदनर्ति पत्या  छेदेऽप्यबोधं यदहर्षि लोम ॥  
म्स्स्_७२६३-१ उल्लेखं निजमीक्षते भणितिषु प्रौढिं परां शिक्षते  सन्धत्ते पदसम्पदः परिचयं धत्ते ध्वनेरध्वनि ।  
म्स्स्_७२६३-२ वैचित्र्यं वितनोति वाचकविधौ वाचस्पतेरन्तिके  देव त्वद्गुणवर्णनाय कुरुते किं किं न वाग्देवता ॥  
म्स्स्_७२६४-१ उवाच धात्र्या प्रथमोदितं वचो  ययौ तदीयामवलम्ब्य चाङ्गुलिम् ।  
म्स्स्_७२६४-२ अभूच्च नम्रः प्रणिपातशिक्षया  पितुर्मुदं तेन ततान सोऽर्भकः ॥  
म्स्स्_७२६५-१ उशना वेद यच्छास्त्रं यच्च वेद बृहस्पतिः ।  
म्स्स्_७२६५-२ स्त्रीबुद्ध्या न विशिष्येते ताः स्म रक्ष्याः कथं नरैः ॥  
म्स्स्_७२६६-१ उषःकालश्च गर्गश्च शकुनं च बृहस्पतिः ।  
म्स्स्_७२६६-२ अङ्गिराश्च मनोत्साहो विप्रवाक्यं जनार्दनः ॥  
म्स्स्_७२६७-१ उषः शशंस गार्ग्यस्तु शकुनं तु बृहस्पतिः ।  
म्स्स्_७२६७-२ मनोजयं तु माण्डव्यो विप्रवाक्यं जनार्दनः ॥  
म्स्स्_७२६८-१ उषसि गुरुसमक्षं लज्जमाना मृगाक्षी  रतिरुतमनुकर्तुं राजकीरे प्रवृत्ते ।  
म्स्स्_७२६८-२ तिरयति शिशुलीलानर्तनच्छद्मताल-  प्रचलवलयमालास्फालकोलाहलेन ॥  
म्स्स्_७२६९-१ उषसि गुरुसमीपे वाससा सावधाना  प्रियलिखितनखाङ्कं गोपयन्ती समन्तात् ।  
म्स्स्_७२६९-२ किमिदमिति सखीभिः सादरं पृच्छ्यमाना  हरि हरि हरिणाक्षी ह्रीसमुद्रे निमग्ना ॥  
म्स्स्_७२७०-१ उषसि निबिडयन्त्याः कुण्डलं केलिपर्या-  विलविगलितमन्तः कर्णपालि प्रियायाः ।  
म्स्स्_७२७०-२ सरसहसिततिर्यग्भङ्गुरापाङ्गरीतिः  सुकृतिभिरवलीढा लोचनाभ्यां मुखश्रीः ॥  
म्स्स्_७२७१-१ उषसि परिवर्तयन्त्या  मुक्तादामोपवीततां नीतम् ।  
म्स्स्_७२७१-२ पुरुषायितवैदग्ध्यं  व्रीडावति कैर्न कलितं ते ॥  
म्स्स्_७२७२-१ उषसि भ्रमरयुवानः  स्वप्ने दृष्ट्वा सरोजसाम्राज्यम् ।  
म्स्स्_७२७२-२ गतकल्पकुन्दतल्पाः  सरसीसलिलानि जिघ्रन्ति ॥  
म्स्स्_७२७३-१ उषसि मलयवासी जालमार्गप्रविष्टो  विकचकमलरेणुं व्याकिरन् मोहचूर्णम् ।  
म्स्स्_७२७३-२ सपदि शमितदीपो वायुचोरो वधूनां  हरति सुरतखेदस्वेदमुक्ताफलानि ॥  
म्स्स्_७२७४-१ उषस्येव भ्रान्तं हतजठरहेतोस् तत इतः  स्वयं च स्वं बिभ्रद् विचरति कुटुम्बं दिशि दिशि ।  
म्स्स्_७२७४-२ बतास्माभिः काकैरिव कवलमात्रैकमुदितैर्  न चायुर्दुर्गत्योरवधिरिह लब्धः कथमपि ॥  
म्स्स्_७२७५-१ उषापतिमुखाम्भोजे नरीनर्ति सरस्वती ।  
म्स्स्_७२७५-२ ऋतुराजकवेरेव गायन्ती गुणगौरवम् ॥  
म्स्स्_७२७६-१ उष्ट्राणां च विवाहेषु गीतं गायन्ति गर्दभाः ।  
म्स्स्_७२७६-२ परस्परं प्रशंसन्ति अहो रूपमहो अहो ध्वनिः ॥  
म्स्स्_७२७७-१ उष्णं जलं क्षिपेत् तत्र मात्रा नास्तीह कस्यचित् ।  
म्स्स्_७२७७-२ पक्षैकं स्थापिते भाण्डे कोष्णस्थाने मनीषिणा ।  
म्स्स्_७२७७-३ कुणपस्तु भवेदेव तरूणां पुष्टिकारकः ॥  
म्स्स्_७२७८-१ उष्णकाले जलं दद्याच् शीतकाले हुताशनम् ।  
म्स्स्_७२७८-२ प्रावृट्काले गृहं देयं सर्वकाले च भोजनम् ॥  
म्स्स्_७२७९-१ उष्णमन्नं घृतं मद्यं तरुणी क्षीरभोजनम् ।  
म्स्स्_७२७९-२ वापीकपवटच्छाया षड्कं तत् बलवर्धनम् ॥  
म्स्स्_७२८०-१ उष्णालुः शिशिरे निषीदति तरोर्मूलालवाले शिखी  निर्भिद्योपरि कर्णिकारमुकुलान्यालीयते षट्पदः ।  
म्स्स्_७२८०-२ तप्तं वारि विहाय तीरनलिनीं कारण्डवः सेवते  क्रीडावेश्मनि चैष पञ्जरशुकः क्लान्तो जलं याचते ॥  
म्स्स्_७२८१-१ उष्णालु क्वचिदर्कधामनि मनाङ् निद्रालु शीतानिले  हालानां गृहयालु चुम्बदसकृल्लज्जालु जायामुखम् ।  
म्स्स्_७२८१-२ नित्यं निष्पतयालु तिर्यगवनीशय्याशयालु क्षणं  गीतेभ्यः स्पृहयालु धाम धवलं दीने दयालु श्रये ॥  
म्स्स्_७२८२-१ उष्णीषवान् यथा वस्त्रैस् त्रिभिर्भवति संवृतः ।  
म्स्स्_७२८२-२ संवृतोऽयं तथा देही सत्त्वराजसतामसैः ॥  
म्स्स्_७२८३-१ उष्मायमाणस्तनमण्डलीभिर्  वाराङ्गनाभिः स्फुटविभ्रमाभिः ।  
म्स्स्_७२८३-२ आलिङ्गिता रात्रिषु शैशिरीषु  ते शेरते यैः प्रणतो शशाङ्कः ॥  
म्स्स्_७२८४-१ ऊचिवानुचितमक्षरमेनं  पाशपाणिरपि पाणिमुदस्य ।  
म्स्स्_७२८४-२ कीर्तिरेव भवतां प्रियदारा  दाननीरझरमौक्तिकहारा ॥  
म्स्स्_७२८४अ-१ ऊढा खड्गलता श्यामा त्वया मातङ्गदारिका ।  
म्स्स्_७२८४अ-२ अत एव भवान् मन्ये दूरं परिहृतः परैः ॥  
म्स्स्_७२८५-१ ऊढापि द्युतरङ्गिणि त्रिजगतीवन्द्येन तेनाप्यहो  मौलौ बालकुरङ्गकेतनकलालीलावतंसाङ्किते ।  
म्स्स्_७२८५-२ तारक्षारकरं करालमकरं सश्वभ्रमभ्रङ्कषं  मुग्धे जाड्यनिधिं मुधा जलनिधिं यातासि चित्राः स्त्रियः ॥  
म्स्स्_७२८६-१ ऊढामुनातिवाहय  पृष्ठे लग्नापि कालमचलापि ।  
म्स्स्_७२८६-२ सर्वंसहे कठोर-  त्वचः किमङ्केन कमठस्य ॥  
म्स्स्_७२८७-१ ऊढा येन महाधुराः सुविषमे मार्गे सदैकाकिना  सोढो येन कदाचिदेव न निजे गोष्ठेऽन्यशौण्डध्वनिः ।  
म्स्स्_७२८७-२ आसीद् यस्तु गवां गणस्य तिलकस् तस्यैद सम्प्रत्यहो  धिक् कष्टं धवलस्य जातजरसो गोः पण्यमुद्घोष्यते ॥  
म्स्स्_७२८८-१ ऊधश्छिन्द्याद्धि यो धेन्वाः क्षीरार्थी न लभेत् पयः ।  
म्स्स्_७२८८-२ एवं राष्ट्रमयोगेन पीडितं न विवर्धते ॥  
म्स्स्_७२८९-१ ऊनषोडशवर्षायाम् अप्राप्तः पञ्चविंशतिम् ।  
म्स्स्_७२८९-२ यद्याधत्ते पुमान् गर्भः कुक्षिस्थः स विपद्यते ॥  
म्स्स्_७२९०-१ ऊने दद्याद् गुरूनेव यावत् सर्वलघुर्भवेत् ।  
म्स्स्_७२९०-२ प्रस्तारोऽयं समाख्यातश् छन्दोविचितिवेदिभिः ॥  
म्स्स्_७२९१-१ ऊनेनापि हि तुच्छेन वैरिणापि कथञ्चन ।  
म्स्स्_७२९१-२ मैत्री बुद्धिमता कार्या आपद्यपि निवर्तते ॥  
म्स्स्_७२९२-१ ऊरीकर्तुं तुहिनकिरणप्रीतिधारामुदारां  दूरीकर्तुं दिनकरकरक्लेशबाधामगाधाम् ।  
म्स्स्_७२९२-२ यस्याः पुण्ये पयसि विशति स्नातुकामा त्रियामा  प्रायस्तस्यास्तिमिरततिभिः श्यामलं नीरमस्याः ॥  
म्स्स्_७२९३-१ ऊरुः कुरङ्गदृशश्  चञ्चलचेलाञ्चलो भाति ।  
म्स्स्_७२९३-२ सपताकः कनकमयो  विजयस्तम्भः स्मरस्येव ॥  
म्स्स्_७२९४-१ ऊरुद्वन्द्वमनिन्दितं प्रथयता श्रोणीं समातन्वता  रोमालीं सृजता समागमयता नाभिं गभीरश्रिया ।  
म्स्स्_७२९४-२ मध्यं क्षामयता स्तनौ घनयता कान्त्या मुखं लिम्पता  तन्वङ्ग्या नवयौवनेन किमपि प्रत्यङ्गमुन्मीलितम् ॥  
म्स्स्_७२९५-१ ऊरुद्वयं कदलकन्दलयोः सवंशं  श्रोणिः शिलाफलकसोदरसन्निवेशा ।  
म्स्स्_७२९५-२ वक्षः स्तनद्वितयताडितकुम्भशोभं  सब्रह्मचारि शशिनश्च मुखं मृगाक्ष्याः ॥  
म्स्स्_७२९६-१ ऊरुद्वयं मृगदृशः कदलस्य काण्डौ  मध्यं च वेदिरतुलं स्तनयुग्ममस्याः ।  
म्स्स्_७२९६-२ लावण्यवारिपरिपूरितशातकुम्भ-  कुम्भौ मनोजनृपतेरभिषेचनाय ॥  
म्स्स्_७२९७-१ ऊरुप्रकाण्डद्वितयेन तन्व्याः  करः पराजीयत वारणीयः ।  
म्स्स्_७२९७-२ युक्तं ह्रिया कुण्डलनच्छलेन  गोपायति स्वं मुखपुष्करं सः ॥  
म्स्स्_७२९८-१ ऊरुमूलगतनेत्रयुगस्य  प्रेयसो रभसवेल्लितकेशी ।  
म्स्स्_७२९८-२ चुम्बति स्म रतिकेलिविदग्धा  हावहारि वदनं दयितस्य ॥  
म्स्स्_७२९९-१ ऊरुमूलचपलेक्षणमघ्नन्  यैर्वतंसकुमुमैः प्रियमेताः ।  
म्स्स्_७२९९-२ चक्रिरे सपदि तानि यथार्थं  मन्मथस्य कुसुमायुधनाम ॥  
म्स्स्_७३००-१ ऊरू रम्भा दृगपि कमलं शेवलं केशपाशो  वक्त्रं चन्द्रो लपितममृतं मध्यदेशो मृणालम् ।  
म्स्स्_७३००-२ नाभिः कूपो वलिरपि सरित्पल्लवः किं च पाणिर्  यस्याः सा चेद् उरसि न कथं हन्त तापस्य शान्तिः ॥  
म्स्स्_७३०१-१ ऊरू रम्भे बाहू  लते विधात्रा कुचौ पुनः कमले ।  
म्स्स्_७३०१-२ यौवनमुपवनमस्यां  मदनविलासाय किं रचितम् ॥  
म्स्स्_७३०२-१ ऊरौ शिरस्तव निवेश्य दयावितीर्ण-  संयानपल्लवसमीरविनीतखेदम् ।  
म्स्स्_७३०२-२ अत्रैव जन्मनि विभोः परमोपदेशम्  आकर्णयेयमपि किं मणिकर्णिकायाम् ॥  
म्स्स्_७३०३-१ ऊर्जितं सज्जनं दृष्ट्वा द्वेष्टि नीचः पुनः पुनः ।  
म्स्स्_७३०३-२ कवलीकुरुते स्वस्थं विधुं दिवि विधुन्तुदः ॥  
म्स्स्_७३०४-१ ऊर्णां नैव ददाति नैव विषयो वाहस्य दोहस्य वा  तृप्तिर्नास्ति महोदरस्य बहुभिर्घासैः पलाशैरपि ।  
म्स्स्_७३०४-२ हा कष्टं कथमस्य पृष्ठशिखरे गोणी समारोप्यते  को गृह्णाति कपर्दकैरलमिति ग्राम्यैर्गजो हस्यते ॥  
म्स्स्_७३०५-१ ऊर्ध्वं गच्छन्ति यं त्यक्त्वा यं गृहीत्वा पतन्त्यधः ।  
म्स्स्_७३०५-२ तस्य गौरवमर्थस्य तावतैवानुमीयताम् ॥  
म्स्स्_७३०६-१ ऊर्ध्वं गच्छन्ति सत्त्वस्था मध्ये तिष्ठन्ति राजसाः ।  
म्स्स्_७३०६-२ जघन्यगुणवृत्तस्था अधो गच्छन्ति तामसाः ॥  
म्स्स्_७३०७-१ ऊर्ध्वं न क्षीरविच्छेदात् पयो धेनोरवाप्यते ।  
म्स्स्_७३०७-२ एवं राष्ट्रादयोगेन पीडितान्नाप्यते बलिः ॥  
म्स्स्_७३०८-१ ऊर्ध्वं नीरदवृन्दमैन्दवमिदं बिम्बं त्वधो निर्मितं  व्योम्नः पल्वलचित्रितस्य निहितौ शैलावुपर्युन्नतौ ।  
म्स्स्_७३०८-२ किं चाधः पुलिनोच्चयस्य कदलीकाण्डाववारोपितौ  तन्मन्ये चतुरस्य पुष्पधनुषः सर्गोऽयमन्यादृशः ॥  
म्स्स्_७३०९-१ ऊर्ध्वं प्राणा ह्युत्क्रामन्ति यूनः स्थविर आयति ।  
म्स्स्_७३०९-२ प्रत्युत्थानाभिवादाभ्यां पुनस् तान् प्रतिपद्यते ॥  
म्स्स्_७३१०-१ ऊर्ध्वं याति चापमुष्टिर् गुणमुष्टिरधो भवेत् ।  
म्स्स्_७३१०-२ स मुक्तो मार्गणो लक्ष्याद् दूरं याति न संशयः ॥  
म्स्स्_७३११-१ ऊर्ध्वंव्रीहित्रयं मानम् अङ्गुलस्य निगद्यते ।  
म्स्स्_७३११-२ हस्तोऽपि हि समाख्यातश् चतुर्विशद्भिरङ्गुलैः ॥  
म्स्स्_७३१२-१ ऊर्ध्वं श्वसंस्ततः प्राणो यात्यलब्धस्थितिस् तनोः ।  
म्स्स्_७३१२-२ तं यान्तमनुयात्येव जीवः कालप्रणोदितः ॥  
म्स्स्_७३१३-१ ऊर्ध्वगं कपिलाभासम् अङ्गं यस्मिन् प्रतीयते ।  
म्स्स्_७३१३-२ नकुलाङ्गं तु तं विद्यात् स्पर्शस् तस्याहिनाशनः ॥  
म्स्स्_७३१४-१ ऊर्ध्वबाहुर् विरौम्येष न च कश्चिच् श्र्णोति मे ।  
म्स्स्_७३१४-२ धर्मादर्थश्च कामश्च स किमर्थं न सेव्यते ॥  
म्स्स्_७३१५-१ ऊर्ध्ववेधी भवेज् ज्येष्ठो नाभिवेदी च मध्यमः ।  
म्स्स्_७३१५-२ यः पादवेधी लक्ष्यस्य स कनिष्ठो मतो मया ॥  
म्स्स्_७३१६-१ ऊर्ध्वशक्तिनिपातेन अधःशक्तेर्निकुञ्चनात् ।  
म्स्स्_७३१६-२ मध्यशक्तिप्रबोधेन जायते परमं सुखम् ॥  
म्स्स्_७३१७-१ ऊर्ध्वानना भास्करसम्मुखीनाः  श्वानो रुवन्तो महते भयाय ।  
म्स्स्_७३१७-२ एवं हि सन्ध्यासमयेऽन्यदा तु  निर्वासकाः स्युर्नगरस्य तस्य ॥  
म्स्स्_७३१८-१ ऊर्ध्वारोहे य आलम्बहेतुर् भूभृच् छिनत्ति तम् ।  
म्स्स्_७३१८-२ कुठारिकस् तरुस्कन्धम् इवाधोगमनोन्मुखः ॥  
म्स्स्_७३१९-१ ऊर्ध्वार्धे लक्षणं यस्य नाधोऽर्धे लक्षणं भवेत् ।  
म्स्स्_७३१९-२ तं खड्गं मध्यमं प्राहुः प्रवीणमतयो बुधाः ॥  
म्स्स्_७३२०-१ ऊर्ध्वीकृतग्रीवमहो मुधैव  किं याचसे चातकपोत मेघम् ।  
म्स्स्_७३२०-२ अत्यूर्जितं गर्जितमात्रमस्मिन्न्  अम्भोधरे बिन्दुलवस्तु दूरम् ॥  
म्स्स्_७३२१-१ ऊर्ध्वीकृतास्या रविदत्तदृष्टयः  समेत्य सर्वे सुरविद्विषः पुरः ।  
म्स्स्_७३२१-२ श्वानः स्वरेण श्रवणान्तशातिना  मिथो रुदन्तः करुणेन निर्ययुः ॥  
म्स्स्_७३२२-१ ऊषरं कर्मसस्यानां क्षेत्रं वाराणसी पुरी ।  
म्स्स्_७३२२-२ यत्र संलभ्यते मोक्षः समं चण्डालपण्डितैः ॥  
म्स्स्_७३२३-१ ऊषरेषु च क्षेत्रेषु यथा बीजं हि निष्फलम् ।  
म्स्स्_७३२३-२ उपकारोऽपि नीचानां कृतो भवति तादृशः ॥  
म्स्स्_७३२४-१ ऊषरेषु विवरेषु चाम्भसां  वीचयोऽपि भवता विनिर्मिताः ।  
म्स्स्_७३२४-२ क्षेत्रसीम्नि निहितास्तु बिन्दवो  वारिवाह भवतो नवो नयः ॥  
म्स्स्_७३२५-१ ऊषरे सरिति शाल्मलीवने  दावपावकचितेऽपि चन्दने ।  
म्स्स्_७३२५-२ तुल्यमर्पयति वारि वारिदे  कीर्तिरस्तु गुणगौरवैर्गतम् ॥  
म्स्स्_७३२६-१ ऊष्मव्यपेता रहिताश्च वृद्ध्या  संयोगहीना लघवोऽपि चान्तः ।  
म्स्स्_७३२६-२ श्लोकस्य वर्णा इव विद्विषस्ते  पादान्तमागम्य गुरूभवन्ति ॥  
म्स्स्_७३२७-१ ऊष्मा यस्यां धात्र्यां  धूमो वा तत्र वारि नरयुगले ।  
म्स्स्_७३२७-२ निर्देष्टव्या च शिरा  महता वारिप्रवाहेण ॥  
म्स्स्_७३२८-१ ऊष्मा हि वित्तजो वृद्धिं तेजो नयति देहिनाम् ।  
म्स्स्_७३२८-२ किं पुनस् तस्य सम्भोगस् त्यागधर्मसमन्वितः ॥  
म्स्स्_७३२९-१ ऋक्षस्य क्रोडसन्धिप्रहितमुखतया मण्डलीभूतमूर्तेर्  आरात् सुप्तस्य वीर त्वदरिवरपुरद्वारि नीहारकाले ।  
म्स्स्_७३२९-२ प्रातर्निद्राविनोदक्रमजनितसुखोन्मीलितं चक्षुरेकं  व्याधाः पालालभस्मस्थितदहनकणाकारमालोकयन्ति ॥  
म्स्स्_७३३०-१ ऋक्षाणां भूरिधाम्नां श्रितमधिपतिना प्रस्फुरद्भीमतारं  स्फारं नेत्रानलेन प्रसभनियमितोच्चापमीनध्वजेन ।  
म्स्स्_७३३०-२ रामायत्तं पुरारेः कुमुदशुचि लसन्नीलसुग्रीवमङ्गं  प्लावङ्गं सैन्यमन्यद् दशवदनशिरच्छेदहेतु श्रियै वः ॥  
म्स्स्_७३३१-१ ऋक्षैर्वृतो हरिपदे निवसन् समीर-  सन्तानशैत्यजनकः कुमुदप्रमोदी ।  
म्स्स्_७३३१-२ निघ्नन् निशाचरतमः पृथुनीललक्ष्मा  तारापतिः स्फुरति चित्रमनङ्गदोऽयम् ॥  
म्स्स्_७३३२-१ ऋग्यजुःसामनामानस् त्रयो वेदास् त्रयी स्मृता ।  
म्स्स्_७३३२-२ उभौ लोकाववाप्नोति त्रय्यां तिष्ठन् यथाविधि ॥  
म्स्स्_७३३३-१ ऋजुतां नयतः स्मरामि ते  शरमुत्सङ्गनिषण्णधन्वनः ।  
म्स्स्_७३३३-२ मधुना सह सस्मितां कथां  नयनोपान्तविलोकितं च यत् ॥  
म्स्स्_७३३३अ-१ ऋजुता धन्वगुणयोर् अस्तु वस्तुस्वरूपतः ।  
म्स्स्_७३३३अ-२ कार्यसिद्धौ प्रशस्येत वक्रतैव तयोः पुनः ॥  
म्स्स्_७३३४-१ ऋजुत्वं च परित्यज्य कलां दर्शयतोऽर्चना ।  
म्स्स्_७३३४-२ द्विजराजोऽनृजुत्वेन महेशेनापि मह्यते ॥  
म्स्स्_७३३५-१ ऋजुत्वं त्यागिता शौर्यं सामान्यं सुखदुःखयोः ।  
म्स्स्_७३३५-२ दाक्षिण्यं चानुरिक्तश्च सत्यता च सुहृद्गुणाः ॥  
म्स्स्_७३३६-१ ऋजुत्वमौनश्रुतिपारगामिता  यदीयमेतत् परमेव हिंसितुम् ।  
म्स्स्_७३३६-२ अतीव विश्वासविधायि चेष्टितं  बहुर्महानस्य स दाम्भिकः शरः ॥  
म्स्स्_७३३७-१ ऋजुदृशः कथयन्ति पुराविदो  मधुभिदं किल राहुशिरश्छिदम् ।  
म्स्स्_७३३७-२ विरहिमूर्धभिदं निगदन्ति न  क्व नु शशी यदि तज्जठरानलः ॥  
म्स्स्_७३३८-१ ऋजुनयननिपातः कामतन्त्राभिघातस्  तनुरपि तरलाक्ष्याः कस्य न स्यात् कटाक्षः ।  
म्स्स्_७३३८-२ इति नमितमुखेन्दुं पश्यति प्राणनाथं  जनसदसि विदग्धा पक्ष्मणामन्तरेण ॥  
म्स्स्_७३३९-१ ऋजुना निधेहि चरणौ  परिहर सखि निखिलनागराचारम् ।  
म्स्स्_७३३९-२ इह डाकिनीति पल्ली-  पतिः कटाक्षेऽपि दण्डयति ॥  
म्स्स्_७३४०-१ ऋजु पश्यति यः सर्वं चक्षुषानुपिबन्निव ।  
म्स्स्_७३४०-२ आसीनमपि तूष्णीकम् अनुरज्यन्ति तं प्रजाः ॥  
म्स्स्_७३४१-१ ऋजुरेष पक्षवानिति  काण्डे प्रीतिं खले च मा कार्षीः ।  
म्स्स्_७३४१-२ प्रायेण त्यक्तगुणः  फलेन हृदयं विदारयति ॥  
म्स्स्_७३४२-१ ऋज्वायतां च विरलां च नतोन्नतां च  सप्तर्षिवंशकुटिलां च निवर्तनेषु ।  
म्स्स्_७३४२-२ निर्मुच्यमानभुजगोदरनिर्मलस्य  सीमामिवाम्बरतलस्य विभज्यमानाम् ॥  
म्स्स्_७३४३-१ ऋज्वायतां हि मुखतोरणलोलमालां  भ्रष्टां क्षितौ त्वमवगच्छसि मूर्ख सर्पम् ।  
म्स्स्_७३४३-२ मन्दानिलेन निशि या परिवर्तमाना  किञ्चित् करोति भुजगस्य विचेष्टितानि ॥  
म्स्स्_७३४४-१ ऋज्वी दृष्टिरनुल्बणं विहसितं मन्दं परिस्पन्दितं  द्वेषो नर्मणि दूरतीर्थगमने यत्नो रतिर्लिङ्गिषु ।  
म्स्स्_७३४४-२ यस्यास्त्यक्तसुखस्पृहं किल वपुः पीनाल्पलम्बस्तनी  सक्षीरा विटचेटकैकमहिषी रण्डा शिवायास्तु वः ॥  
म्स्स्_७३४५-१ ऋज्वी स्थिरा सुवृत्ता  पाणिग्रहणोज्ज्वला सुवंशोत्था ।  
म्स्स्_७३४५-२ सन्धारयति पतन्तं  सम्प्रति गृहणीव यष्टिर्माम् ॥  
म्स्स्_७३४६-१ ऋणं कृतं त्वदत्तं चेद् बाधतेऽत्र परत्र च ।  
म्स्स्_७३४६-२ न नश्येद् दुष्कृतं तद्वद् भुक्तिं वा निष्कृतिं विना ॥  
म्स्स्_७३४७-१ ऋणं मित्रान्न कर्तव्यं न देयं चापि मित्रके ।  
म्स्स्_७३४७-२ प्रीतिच्छेदकरी ज्ञेया यस्माद् वै ऋणकर्तरी ॥  
म्स्स्_७३४८-१ ऋणं याच्ञा च वृद्धत्वं जारचोरदरिद्रताः ।  
म्स्स्_७३४८-२ रोगश्च भुक्तशेषश्चाप्य् अष्ट कष्टाः प्रकीर्तिताः ॥  
म्स्स्_७३४९-१ ऋणकर्ता पिता शत्रुर् माता च व्यभिचारिणी ।  
म्स्स्_७३४९-२ भार्या रूपवती शत्रुः पुत्रः शत्रुरपण्डितः ॥  
म्स्स्_७३५०-१ ऋणत्रयं द्विजातीनां जन्मनः प्रभृति स्थितम् ।  
म्स्स्_७३५०-२ ऋणान्तरभृतां पुंसां जीवनं जीवनं विना ॥  
म्स्स्_७३५१-१ ऋणत्रयं निराकारि नूत्नं चाकारि येन नो ।  
म्स्स्_७३५१-२ स एकः सुकृती लोकः सर्वत्र सुखमेधते ॥  
म्स्स्_७३५२-१ ऋणत्रयमपाकर्तुं शास्त्राज्ञाभङ्गभीः पुरः ।  
म्स्स्_७३५२-२ चतुर्थर्णनिराकारे प्रत्यक्षं नृपतेर्भयम् ॥  
म्स्स्_७३५३-१ ऋणदाता च दैवज्ञः श्रोत्रियः सुजला नदी ।  
म्स्स्_७३५३-२ यत्र ह्येते न विद्यन्ते न तत्र दिवसं वसेत् ॥  
म्स्स्_७३५४-१ ऋणदैः स्वजनैः पुत्रैर् लब्धक्षामप्रतिग्रहः ।  
म्स्स्_७३५४-२ नित्यमायास्यते येन कलिदानेन तेन किम् ॥  
म्स्स्_७३५५-१ ऋणपापसमुद्धाराद् ऋणोद्धारो वरः स्मृतः ।  
म्स्स्_७३५५-२ परलोके दहेत् पापम् ऋणाग्निरिह तत्र च ॥  
म्स्स्_७३५६-१ ऋणप्रदाता वैद्यस्तु श्रोत्रियः सजला नदी ।  
म्स्स्_७३५६-२ राजा यत्र न विद्यन्ते न कुर्यात् तत्र संस्थितिम् ॥  
म्स्स्_७३५७-१ ऋणमाद्यं निराकृत्य निराकर्तुमृणान्तरम् ।  
म्स्स्_७३५७-२ प्रतिष्ठा राजते यस्य गृहस्थाश्रम एव सः ॥  
म्स्स्_७३५८-१ ऋणवच् चिरसंशोध्यं वचसा प्रतिपादितम् ।  
म्स्स्_७३५८-२ यन् नित्ययाचनद्वेषं याच्यदानेन तेन किम् ॥  
म्स्स्_७३५९-१ ऋणशेषं रोगशेषं शत्रुशेषं न रक्षयेत् ।  
म्स्स्_७३५९-२ याचकाद्यैः प्रार्थितः सन् न तीक्ष्णं चोत्तरं वदेत् ।  
म्स्स्_७३५९-३ तत्कार्यं तु समर्थश्चेत् कुर्याद् वा कारयीत च ॥  
म्स्स्_७३६०-१ ऋणशेषोऽग्निशेषश्च व्याधिशेषस् तथैव च ।  
म्स्स्_७३६०-२ पुनश्च वर्धते यस्मात् तस्माच्छेषं च कारयेत् ॥  
म्स्स्_७३६१-१ ऋणशेषोऽग्निशेषश्च शत्रुशेषस् तथैव च ।  
म्स्स्_७३६१-२ पुनः पुनर् विवर्धेत स्वल्पोऽप्यनिवारितः ॥  
म्स्स्_७३६२-१ ऋणसम्बन्धिनः सर्वे पुत्रदारं पशुस्तथा ।  
म्स्स्_७३६२-२ ऋणक्षये क्षयं यान्ति का तत्र परिदेवना ॥  
म्स्स्_७३६३-१ ऋणानि त्रीण्यपाकृत्य मनो मोक्षे निवेशयेत् ।  
म्स्स्_७३६३-२ अनपाकृत्य मोक्षं तु सेवमानो व्रजत्यधः ॥  
म्स्स्_७३६४-१ ऋणानुबन्धरूपेण पशुपत्नीसुतालयाः ।  
म्स्स्_७३६४-२ ऋणक्षये क्षयं यान्ति का तत्र परिदेवना ॥  
म्स्स्_७३६५-१ ऋणिकैः कलहैर्नित्यम् अच्छिन्नगणनागतेः ।  
म्स्स्_७३६५-२ दानद्विषोऽनपत्यस्य मन्दाग्नेश्च धनेन किम् ॥  
म्स्स्_७३६६-१ ऋणीकृता किं हरिणीभिरासीद्  अस्याः सकाशान् नयनद्वयश्रीः ।  
म्स्स्_७३६६-२ भूयोगुणेयं सकला बलाद् यत्  ताभ्योऽनयालभ्यत बिभ्यतीभ्यः ॥  
म्स्स्_७३६७-१ ऋतुमत्यां तु तिष्ठन्त्यां स्वेच्छादानं विधीयते ।  
म्स्स्_७३६७-२ तस्मादुद्वाहयेन् नग्नां मनुः स्वायम्भुवोऽब्रवीत् ॥  
म्स्स्_७३६८-१ ऋतुर्मासद्वयेनैव षण्मासैरयनं स्मृतम् ।  
म्स्स्_७३६८-२ अयनद्वितयं वर्षो देवानां वासरो निशा ॥  
म्स्स्_७३६९-१ ऋतुर्व्यतीतः परिवर्तते पुनः  क्षयं प्रयातः पुनरेति चन्द्रमाः ।  
म्स्स्_७३६९-२ गतं गतं नैव तु सन्निवर्तते  जलं नदीनां च नृणां च यौवनम् ॥  
म्स्स्_७३७०-१ ऋतुस्नातां तु यो भार्यां नैव गच्छति मूढधीः ।  
म्स्स्_७३७०-२ घोरायां भ्रूणहत्यायां युज्यते नात्र संशयः ॥  
म्स्स्_७३७१-१ ऋतुस्नाता पिबेन् नारी श्वेतकण्टारिकाजटाम् ।  
म्स्स्_७३७१-२ पयसा पुत्रसम्भूतिस् तस्याः सञ्जायते ध्रुवम् ॥  
म्स्स्_७३७२-१ ऋतेन जीवेदनृतेन जीवेन्  मितेन जीवेत् प्रमितेन जीवेत् ।  
म्स्स्_७३७२-२ सत्यानृताभ्यामथवापि जीवेत्  श्ववृत्तिमेकां परिवर्जयेत् तु ॥  
म्स्स्_७३७३-१ ऋते नियोगात् सामर्थ्यम् अवबोद्धुं न शक्यते ।  
म्स्स्_७३७३-२ सहसा विनियोगो हि दोषवान् प्रतिभाति मे ॥  
म्स्स्_७३७४-१ ऋते यदर्थं प्रणयाद् रक्ष्यते यच्च रक्षति ।  
म्स्स्_७३७४-२ पूर्वोपचितसम्बन्धं तन् मित्रं नित्यमुच्यते ॥  
म्स्स्_७३७५-१ ऋते सेनाप्रणेतारं पृतना सुमहत्यपि ।  
म्स्स्_७३७५-२ दीर्यते युद्धमासाद्य पिपीलिकपुटं यथा ॥  
म्स्स्_७३७६-१ ऋत्विक्पुरोहिताचार्याः शिष्याः सम्बन्धिबान्धवाः ।  
म्स्स्_७३७६-२ सर्वे पूज्याश्च मान्याश्च श्रुतवृत्तोपसंहिताः ॥  
म्स्स्_७३७७-१ ऋद्धिमान् राक्षसो मूढश् चित्रम् नासौ यदुद्धतः ।  
म्स्स्_७३७७-२ को वा हेतुरनार्याणां धर्म्ये वर्त्मनि वर्तितुम् ॥  
म्स्स्_७३७८-१ ॥। ॥। ॥। ॥। ॥। ॥। ।  
म्स्स्_७३७८-२ ऋद्धियुक्ता हि पुरुषा न सहन्ते परस्तवम् ॥  
म्स्स्_७३७९-१ ऋषभोऽत्र गीयत इति  श्रुत्वा स्वरपारगा वयं प्राप्ताः ।  
म्स्स्_७३७९-२ को वेद गोष्ठमेतद्  गोशान्तौ विहितबहुमानम् ॥  
म्स्स्_७३८०-१ ऋषयश्चैव देवाश्च सत्यमेव हि मेनिरे ।  
म्स्स्_७३८०-२ सत्यवादी हि लोकेऽस्मिन् परमं गच्छति क्षयम् ॥  
म्स्स्_७३८१-१ ऋषयोऽप्युग्रतपसो दैवेनाभिप्रपीडिताः ।  
म्स्स्_७३८१-२ उत्सृज्य नियमांस् तीव्रान् भ्रश्यन्ते काममन्युभिः ॥  
म्स्स्_७३८२-१ ऋषयो मनवो देवा मनुपुत्रा महौजसः ।  
म्स्स्_७३८२-२ कलाः सर्वे हरेरेव सप्रजापतयस् तथा ॥  
म्स्स्_७३८३-१ ऋषयो राक्षसीमाहुर् वाचमुन्मत्तदृप्तयोः ।  
म्स्स्_७३८३-२ सा योनिः सर्ववैराणां सा हि लोकस्य निरृतिः ॥  
म्स्स्_७३८४-१ ऋषिरयमतिथिश्चेद् विष्टरः पाद्यमर्घ्यं  तदनु च मधुपर्कः कल्प्यतां श्रोत्रियाय ।  
म्स्स्_७३८४-२ अथ तु रिपुरकस्माद् द्वेष्टि नः पुत्रभाण्डं  तदिह नयविहीने कार्मुकस्याधिकारः ॥  
म्स्स्_७३८५-१ ऋषिसेना विना वेदम् अप्रिया सहगामिनी ।  
म्स्स्_७३८५-२ देवसेना विना दात् न् अविष्णुः पृथिवीपतिः ॥  
म्स्स्_७३८६-१ ऋषींश्च देवांश्च महासुरांश्च  त्रैविद्यवृद्धांश्च वने मुनींश्च ।  
म्स्स्_७३८६-२ कानापदो नोपनमन्ति लोके  परावरज्ञास्तु न सम्भ्रमन्ति ॥  
म्स्स्_७३८७-१ ऋषीणां च नदीनां च कुलानां च महात्मनाम् ।  
म्स्स्_७३८७-२ प्रभवो नाधिगन्तव्यः स्त्रीणां दुश्चरितस्य च ॥  
म्स्स्_७३८८-१ ऋषीणां परमं गुह्यम् इदं भरतसत्तम ।  
म्स्स्_७३८८-२ तीर्थाभिगमनं पुण्यं यज्ञैरपि विशिष्यते ॥  
म्स्स्_७३८९-१ ऋषेरस्याश्रमे पुण्ये शापसन्त्रस्तमानसः ।  
म्स्स्_७३८९-२ मुद्बोधतोऽपि प्रायोऽयं मृगात् सिंहः पलायते ॥  
म्स्स्_७३९०-१ एकं काञ्चनभूधरं सुवलयं वासः सुधावारिधिं  तारं तारकराजमण्डलमिदं सम्प्राप्य सत्कुण्डलम् ।  
म्स्स्_७३९०-२ दूरस्थापि च तेन तेन सदृशं त्वां भूषणं चापरं  स्त्री मानग्रहिलेव याचतितरां श्रीराम कीर्तिस्तव ॥  
म्स्स्_७३९१-१ एकं चक्षुर्विवेको हि द्वितीयं सत्समागमः ।  
म्स्स्_७३९१-२ तौ न स्तो यस्य स क्षिप्रं मोहकूपे पतेद् ध्रुवम् ॥  
म्स्स्_७३९२-१ एकं चित्रमतीव दृष्टमिह यन्नालोकितं न श्रुतं  किं कस्मै कथयामि कस्य मनसि स्याद् वा मम प्रत्ययः ।  
म्स्स्_७३९२-२ एकस्मिन् कनकस्य दाम्नि सरसीमैलिन्दमत्तद्विप-  ज्योत्स्नाचन्द्रचकोरचक्रचमरीवालाश् चमत्कुर्वते ॥  
म्स्स्_७३९३-१ एकं जीवनमूलं  चञ्चलमपि तापयन्तमपि सततम् ।  
म्स्स्_७३९३-२ अन्तर्वहति वराकी  सा त्वां नासेव निःश्वासम् ॥  
म्स्स्_७३९४-१ एकं दन्तच्छदस्य स्फुरति जपवशादर्धमन्यत् प्रकोपाद्  एकः पाणिः प्रणन्तुं शिरसि कृतपदः क्षेप्तुमन्यस् तमेव ।  
म्स्स्_७३९४-२ एकं ध्यानान्निमीलत्यपरमविषहं वीक्षितुं चक्षुरित्थं  तुल्यानिच्छापि वामा तनुरवतु स वो यस्य सन्ध्यावसाने ॥  
म्स्स्_७३९५-१ एकं दृष्ट्वा शतं दृष्ट्वा दृष्ट्वा पञ्चशतान्यपि ।  
म्स्स्_७३९५-२ अतिलोभो न कर्तव्यश् चक्रं भ्रमति मस्तके ॥  
म्स्स्_७३९५अ-१ एकं द्विजं च स्पृहणीयवाचं   मत्तद्विरेफं च मधुः पुपोष ।  
म्स्स्_७३९५अ-२ सतो गुणानप्यसतोऽपि दोषान्  जात्या विहीनो न विवेक्तुमीष्टे ॥  
म्स्स्_७३९६-१ एकं धाम शमीषु लीनमपरं सूर्योपलज्योतिषां  व्याजादद्रिषु गूढमन्यदुदधौ सङ्गुप्तमौर्वायते ।  
म्स्स्_७३९६-२ त्वत्तेजस्तपनांशुमांसलसमुत्तापेन दुर्गं भयाद्  वार्क्षं पार्वतमौदकं यदि ययुस्तेजांसि किं पार्थिवाः ॥  
म्स्स्_७३९७-१ एकं ध्याननिमीलनान्मुकुलितप्रायं द्वितीयं पुनः  पार्वत्या वदनाम्बुजस्तनभरे शृङ्गारभावालसम् ।  
म्स्स्_७३९७-२ अन्यद् दूरविकृष्टचापमदनक्रोधानलोद्दीपितं  शम्भोर्भिन्नरसं समाधिसमये नेत्रत्रयं पातु वः ॥  
म्स्स्_७३९८-१ एकं नाम जडात्मकस्य मुषितं लावण्यमिन्दोस् तया  नेत्राभ्यामसितोत्पलस्य च रुचिः प्रायेण तन्नो मृषा ।  
म्स्स्_७३९८-२ नो जानाति हृतामसौ पदगतिं मत्तो वराकः करी  तन्वङ्ग्या विदतोऽपि यन्मम हृतं चेतस् तदत्यद्भुतम् ॥  
म्स्स्_७३९९-१ एकं भूमिपतिः करोति सचिवं राज्ये प्रमाणं यदा  तं मोहाच् श्रयते मदः स च मदालस्येन निर्विद्यते ।  
म्स्स्_७३९९-२ निर्विण्णस्य पदं करोति हृदये तस्य स्वतन्त्रस्पृहा  स्वातन्त्र्यस्पृहया ततः स नृपतेः प्राणानभिद्रुह्यति ॥  
म्स्स्_७४००-१ एकं महिषशिरःस्थितम्  अपरं सानन्दसुरगणप्रणतम् ।  
म्स्स्_७४००-२ गिरिदुहितुः पदयुगलं  शोणितमणिरागरञ्जितं जयति ॥  
म्स्स्_७४०१-१ एकं मित्रं भजते  मासेनेन्दुः स्वयं क्षयं गच्छन् ।  
म्स्स्_७४०१-२ मित्रशतानि भजंस्त्वं  प्रतिक्षणं वृद्धिमुपयासि ॥  
म्स्स्_७४०२-१ एकं मित्रं भूपतिर्वा यतिर्वा  एका भार्या सुन्दरी वा दरी वा ।  
म्स्स्_७४०२-२ एकं शास्त्रं वेदमध्यात्मकं वा  एको देवः केशवो वा जिनो वा ॥  
म्स्स्_७४०३-१ एकं लिङ्गं प्रमदा-  हृदयं विदधाति जर्जरं सहसा ।  
म्स्स्_७४०३-२ तेषां षट्कं येषां  अन्तर्गूढं न ते कथं पशवः ॥  
म्स्स्_७४०४-१ एकं वदति मनो मम  यामि न यामीति हृदयमपरं मे ।  
म्स्स्_७४०४-२ हृदयद्वयमुचितं तव  सुन्दरि हृतकान्तचित्तायाः ॥  
म्स्स्_७४०५-१ एकं वस्तु द्विधा कर्तुं बहवः सन्ति धन्विनः ।  
म्स्स्_७४०५-२ धन्वी स मार एवैको द्वयोरैक्यं करोति यः ॥  
म्स्स्_७४०६-१ एकं वस्तु यदस्ति विश्वजनतानन्दप्रमोदात्मकं  सत्यं तत्त्वमसीति वाक्यमखिलं त्वय्येव विश्राम्यति ।  
म्स्स्_७४०६-२ त्वामाकर्ण्य न किञ्चिदन्यदवनीशृङ्गार भो मन्यते  त्वय्याप्ते जनकादिकीर्तिजनके किं ज्ञानमीमांसया ॥  
म्स्स्_७४०७-१ एकं वा कुपितप्रियाप्रणयिनीं कृत्वा मनोनिर्वृतिं  तिष्ठामो निजचारुपीवरकुचक्रीडारसास्वादने ।  
म्स्स्_७४०७-२ अन्यद् वा सुरसिन्धुसैकततटीदर्भाष्टकस्रस्तर-  स्थाने ब्रह्मपदं समाहितधियो ध्यायन्त एवास्महे ॥  
म्स्स्_७४०८-१ एकं विषरसो हन्ति शस्त्रेणैकश्च वध्यते ।  
म्स्स्_७४०८-२ सराष्ट्रं सप्रजं हन्ति राजानं मन्त्रविस्रवः ॥  
म्स्स्_७४०९-१ एकं वै सेवते नित्यम् अन्यं चेतसि रोचते ।  
म्स्स्_७४०९-२ पुरुषाणामलाभेन नारी चैव पतिव्रता ॥  
म्स्स्_७४१०-१ एकं सन्दिग्धयोस्तावद् भावि तत्रेष्टजन्मनि ।  
म्स्स्_७४१०-२ हेतुमाहुः स्वमन्त्रादीन् असङ्गानन्यथा विटाः ॥  
म्स्स्_७४११-१ एकं सागरतीरनीरनिकरस्फाराञ्जलिक्षालितैः  पुष्पैरच्युतपूजनं निजकरव्यापारसम्पादितैः ।  
म्स्स्_७४११-२ नो चेन् मञ्जुलमालतीदललसत्खट्वार्चिते मन्दिरे  कान्तातुङ्गनितम्बबिम्बसुरतक्रीडारसैः स्थीयते ॥  
म्स्स्_७४१२-१ एकं सुते मृगारिणी बहून् सूते वृकी सुतान् ।  
म्स्स्_७४१२-२ उत्तारः प्रलयं यान्ति नाद्यमानाः कथञ्चन ॥  
म्स्स्_७४१३-१ एकं हन्यान् न वा हन्याद् इषुः क्षिप्तो धनुष्मता ।  
म्स्स्_७४१३-२ प्राज्ञेन तु मतिः क्षिप्ता हन्याद् गर्भगतानपि ॥  
म्स्स्_७४१४-१ एकं हन्यान् न वा हन्याद् इषुर्मुक्तो धनुष्मता ।  
म्स्स्_७४१४-२ बुद्धिर्बुद्धिमतोत्सृष्टा हन्याद् राष्ट्रं सराजकम् ॥  
म्स्स्_७४१५-१ एकं हन्यान् न वा हन्याद् इषुर्मुक्तो धनुष्मता ।  
म्स्स्_७४१५-२ सराष्ट्रं सप्रजं हन्ति राजानं मन्त्रिनिश्चयः ॥  
म्स्स्_७४१६-१ एकं हि चक्षुरमलं सहजो विवेको  विद्वद्भिरेव सह संवसतिर्द्वितीयम् ।  
म्स्स्_७४१६-२ एतद् द्वयं भुवि न यस्य स तत्त्वतोऽन्धस्  तस्यापमार्गचलने वद कोऽपराधः ॥  
म्स्स्_७४१७-१ एकः कर्णमहीपतिः प्रतिदिनं लक्षाधिका याचकाः  कस्मै किं वितरिष्यतीति मनसा चिन्तां वृथा मा कृथाः ।  
म्स्स्_७४१७-२ आस्ते किं प्रतियाचकं सुरतरुः प्रत्यम्बुजं किं रविश्  चन्द्रः किं प्रतिकैरवं प्रतिलतागुल्मं किमम्भोधरः ॥  
म्स्स्_७४१८-१ एकः कापुरुषो दीर्णो दारयेन् महतीं चमूम् ।  
म्स्स्_७४१८-२ तं दीर्णमनु दीर्यन्ते योधाः शूरतमा अपि ॥  
म्स्स्_७४१९-१ एकः कोऽपि महीधरो लघुतरो दोर्भ्यां धृतो लीलया  तेन त्वं दिवि भूतले च विदितो गोवर्द्धनोद्धारकः ।  
म्स्स्_७४१९-२ त्वां त्रैलोक्यवहं वहामि कुचयोरग्रे सदा पुष्पवत्  तत् किं केशव जल्पितेन बहुना पुण्यैर्यशो लभ्यते ॥  
म्स्स्_७४२०-१ एकः क्षमावतं दोषो द्वितीयो नोपलभ्यते ।  
म्स्स्_७४२०-२ यदेनं क्षमया युक्तम् अशक्तं मन्यते जनः ॥  
म्स्स्_७४२१-१ सोऽस्य दोषो न मन्तव्यः क्षमा हि परमं बलम् ।  
म्स्स्_७४२१-२ क्षमा गुणो ह्यशक्तानां शक्तानां भूषणं क्षमा ॥  
म्स्स्_७४२२-१ एकः खलोऽपि यदि नाम भवेत् सभायां  व्यर्थीकरोति विदुषामखिलं प्रयासम् ।  
म्स्स्_७४२२-२ एकापि पूर्णमुदरं मधुरैः पदार्थैर्  आलोड्य रेचयति हन्त न मक्षिका किम् ॥  
म्स्स्_७४२३-१ एकः पञ्चत्वमासाद्य जायते पुनरष्टधा ।  
म्स्स्_७४२३-२ अहो वाणिज्यसम्पत्तिः काशीपुरनिवासिनाम् ॥  
म्स्स्_७४२४-१ एकः पथा न गन्तव्यं न सुप्तिं बाह्यमन्दिरे ।  
म्स्स्_७४२४-२ जनवाक्यं न कर्तव्यं स्त्रीणामालोचनं विना ॥  
म्स्स्_७४२५-१ एकः पापानि कुरुते फलं भुङ्क्ते महाजनः ।  
म्स्स्_७४२५-२ भोक्तारो विप्रमुच्यन्ते कर्ता दोषेण लिप्यते ॥  
म्स्स्_७४२६-१ एकः पालयते लोकम् एकः पालयते कुलम् ।  
म्स्स्_७४२६-२ मज्जत्येको हि निरय एकः स्वर्गे महीयते ॥  
म्स्स्_७४२७-१ एकः पुत्रो वरं विद्वान् बहुभिर्निर्गुणैस्तु किम् ।  
म्स्स्_७४२७-२ एकस्तारयते वंशम् अन्ये सन्तापकारकाः ॥  
म्स्स्_७४२८-१ एकः प्रजायते जन्तुर् एक एव प्रलीयते ।  
म्स्स्_७४२८-२ एकोऽनुभुङ्क्ते सुकृतम् एक एव च दुष्कृतम् ॥  
म्स्स्_७४२९-१ एकः प्रयात्युपरमं द्रविणं तदीयं  हृत्वापरः प्रसभमुद्वहति प्रमोदम् ।  
म्स्स्_७४२९-२ नो वेत्ति तत् स्वनिधने परकोशगामि  धिग् वासनामसममोहकृतान्धकाराम् ॥  
म्स्स्_७४३०-१ एकः शतं योधयति प्राकारस्थो धनुर्धरः ।  
म्स्स्_७४३०-२ शतं दशसहस्राणि तस्माद् दुर्गं विधीयते ॥  
म्स्स्_७४३१-१ एकः शत्रुर्न द्वितीयोऽस्ति शत्रुर्  अज्ञानतुल्यः पुरुषस्य राजन् ।  
म्स्स्_७४३१-२ येनावृतः कुरुते सम्प्रयुक्तो  घोराणि कर्माणि सुदारुणानि ॥  
म्स्स्_७४३२-१ एकः सङ्ग्रामरिङ्गत्तुरगखुररजोराजिभिर्नष्टदृष्टिर्  दिग्यात्राजैत्रमत्तद्विरदभरनमद्भूमिभग्नस् तथान्यः ।  
म्स्स्_७४३२-२ वीराः के नाम तस्मात् त्रिजगति न ययुः क्षीणतां काणकुब्ज-  न्यायादेतेन मुक्तावभयमभजतां वासवो वासुकिश्च ॥  
म्स्स्_७४३३-१ एकः सम्पन्नमश्नाति वस्ते वासश्च शोभनम् ।  
म्स्स्_७४३३-२ योऽसंविभज्य भृत्येभ्यः को नृशंसतरस् ततः ॥  
म्स्स्_७४३४-१ एकः सम्प्रति पाकशासनपुरीपीयूषसत्त्री पुरः  पारक्यं तमसामसौ कुमुदिनीचैतन्यचिन्तामणिः ।  
म्स्स्_७४३४-२ मानोच्चाटनकार्मणं मृगदृशां देवो नभोऽम्भोनिधौ  पश्योदञ्चति पञ्चबाणवणिजो यात्रावहित्रं शशी ॥  
म्स्स्_७४३५-१ एकः स एव जीवति  स्वहृदयशून्योऽपि सहृदयो राहुः ।  
म्स्स्_७४३५-२ यः सकललघिमकारणम्  उदरं न बिभर्ति दुष्पूरम् ॥  
म्स्स्_७४३६-१ एकः स एव तेजस्वी सैहिकेयः सुरद्विषाम् ।  
म्स्स्_७४३६-२ शिरोमात्रावशेषेण जीयन्ते येन शत्रवः ॥  
म्स्स्_७४३७-१ एकः स एव परिपालयताज्जगन्ति  गौरीगिरीशचरितानुकृतिं दधानः ।  
म्स्स्_७४३७-२ आभाति यो दशनशून्यमुखैकदेश-  देहार्धहारितवधूक इवैकदन्तः ॥  
म्स्स्_७४३८-१ एकः सकलजनानां  हृदयेषु कृतास्पदो मदः शत्रुः ।  
म्स्स्_७४३८-२ येनाविष्टशरीरो  न शृणोति न पश्यति स्तब्धः ॥  
म्स्स्_७४३९-१ एकः सखा प्रियो भूय उपकारी गुणान्वितः ।  
म्स्स्_७४३९-२ हन्तव्यः स्त्रीनिमित्तेन कष्टमापतितं मम ॥  
म्स्स्_७४४०-१ एकः स व्यसनी पुमानचरमैर्निःश्वासवातैः समं  हा मे सा दयितेति यस्य वदतः प्राणाः समं निर्गताः ।  
म्स्स्_७४४०-२ अन्ये तु व्यसनं क्षिपन्ति पशवः कान्तावियोगोद्भवैश्  चिन्ताग्लानिविषाददैन्यजनितैर्बाष्पैरनाहारिणः ॥  
म्स्स्_७४४१-१ एकः सुधांशुर्न कथञ्चन स्यात्  तृप्तिक्षमस्त्वन्नयनद्वयस्य ।  
म्स्स्_७४४१-२ त्वल्लोचनासेचनकस्तदस्तु  नलास्यशीतद्युतिसद्वितीयः ॥  
म्स्स्_७४४२-१ एकः स्तनस्तुङ्गतरः परस्य  वार्तामिव प्रष्टुमगान् मुखाग्रम् ।  
म्स्स्_७४४२-२ यस्याः प्रियार्धस्थितिमुद्वहन्त्याः  सा पातु वः पर्वतराजपुत्री ॥  
म्स्स्_७४४३-१ एकः स्थितोऽन्तः प्राप्तोऽन्यः परस्याद्यैव दुर्ग्रहः ।  
म्स्स्_७४४३-२ किं करोमीति जननीं पृच्छन्तीष्वपरासु च ॥  
म्स्स्_७४४४-१ एकः स्वादु न भुञ्जीत एकश्चार्थान् न चिन्तयेत् ।  
म्स्स्_७४४४-२ एको न गच्छेदध्वानं नैकः सुप्तेषु जागृयात् ॥  
म्स्स्_७४४५-१ एक एव खगो मानी वने वसति चातकः ।  
म्स्स्_७४४५-२ पिपासितो वा म्रियते याचते वा पुरन्दरम् ॥  
म्स्स्_७४४६-१ एक एव खगो मानी सुखं जीवति चातकः ।  
म्स्स्_७४४६-२ अर्थित्वं याति शक्रस्य न नीचमुपसर्पति ॥  
म्स्स्_७४४७-१ एक एव चरेद् धर्मं नास्ति धर्मे सहायता ।  
म्स्स्_७४४७-२ केवलं विधिमासाद्य सहायः किं करिष्यति ॥  
म्स्स्_७४४८-१ एक एव दमे दोषो द्वितीयो नोपपद्यते ।  
म्स्स्_७४४८-२ यदेनं क्षमया युक्तम् अशक्तं मन्यते जनः ॥  
म्स्स्_७४४९-१ एतस्य तु महाप्राज्ञ दोषस्य सुमहान् गुणः ।  
म्स्स्_७४४९-२ क्षमायां विपुला लोकाः सुलभा हि सहिष्णुना ॥  
म्स्स्_७४५०-१ एक एव न भुञ्जीयाद् यदिच्छेच् शुभमात्मनः ।  
म्स्स्_७४५०-२ द्वित्रिभिर्बन्धुभिः सार्धं भोजनं कारयेन् नरः ॥  
म्स्स्_७४५१-१ एक एव पदार्थस्तु त्रिधा भवति वीक्षितः ।  
म्स्स्_७४५१-२ कुणपं कमिनी मांसं योगिभिः कामिभिः श्वभिः ॥  
म्स्स्_७४५२-१ एक एव परो ह्यात्मा सर्वेषामपि देहिनाम् ।  
म्स्स्_७४५२-२ नानेव गृह्यते मूढैर् यथा ज्योतिर्यथा नभः ॥  
म्स्स्_७४५३-१ एक एव महान् दोषो भवतां विमले कुले ।  
म्स्स्_७४५३-२ लुम्पन्ति पूर्वजां कीर्तिं जाता जाता गुणाधिकाः ॥  
म्स्स्_७४५४-१ एक एव लघुर्यत्र आदितालः स कथ्यते ।  
म्स्स्_७४५४-२ विनोदे रासकस् तेन श्रोत् णां च सुखावहः ॥  
म्स्स्_७४५५-१ एक एव सुहृद् धर्मो निधनेऽप्यनुयाति यः ।  
म्स्स्_७४५५-२ शरीरेण समं नाशं सर्वमन्यद् हि गच्छति ॥  
म्स्स्_७४५६-१ एक एव हितार्थाय तेजस्वी पार्थिवो भुवः ।  
म्स्स्_७४५६-२ युगान्त इव भास्वन्तो बहवोऽत्र विपत्तये ॥  
म्स्स्_७४५७-१ एक एव हि भूतात्मा भूते भूते व्यवस्थितः ।  
म्स्स्_७४५७-२ एकधा बहुधा चैव दृश्यते जलचन्द्रवत् ॥  
म्स्स्_७४५८-१ एक एव हि वन्ध्यायाः शोको भवति मानसः ।  
म्स्स्_७४५८-२ अप्रजास्मीति सन्तापो न ह्यन्यः पुत्र विद्यते ॥  
म्स्स्_७४५९-१ एक एवोपहारस्तु सन्धिरेतन्मतं हि नः ।  
म्स्स्_७४५९-२ उपहारस्य भेदास्तु सर्वेऽन्ये मैत्रवर्जिताः ॥  
म्स्स्_७४६०-१ एककार्यनियोगेऽपि नानयोस् तुल्यशीलता ।  
म्स्स्_७४६०-२ विवाहे च चितायां च यथा हुतभुजोर्द्वयोः ॥  
म्स्स्_७४६१-१ एकक्षितिभृदुत्पन्नाः सच्छिद्राः कण्टकोल्बणाः ।  
म्स्स्_७४६१-२ मिथः सङ्घर्षणाद् वंशा दह्यन्ते साधुशाखिभिः ॥  
म्स्स्_७४६२-१ एकगर्भोषिताः स्निग्धा मूर्ध्ना सत्कृत्य धारिताः ।  
म्स्स्_७४६२-२ केशा अपि विरज्यन्ते जरया किमुताङ्गनाः ॥  
म्स्स्_७४६३-१ एकगुणा भवति तिथिश्  चतुर्गुणं भवति नक्षत्रम् ।  
म्स्स्_७४६३-२ चतुःषष्टिगुणं लग्नम्  एष ज्योतिषतन्त्रसिद्धान्तः ॥  
म्स्स्_७४६४-१ एकचक्रो रथो यन्ता विकलो विषमा हयाः ।  
म्स्स्_७४६४-२ आक्रामत्येव तेजस्वी तथाप्यर्को नभस्तलम् ॥  
म्स्स्_७४६५-१ एकचक्षुर्न काकोऽयं बिलमिच्छन्न पन्नगः ।  
म्स्स्_७४६५-२ क्षीयते वर्धते चैव न समुद्रो न चन्द्रमाः ॥  
म्स्स्_७४६६-१ एकचित्तो लभेत् सिद्धिं द्विधाचित्तो विनश्यति ।  
म्स्स्_७४६६-२ स्कन्धावारं हि गच्छन्तम् इषुकारो न पश्यति ॥  
म्स्स्_७४६७-१ एकच्छत्त्रं क्षितितलमिदं भुञ्जते यन् नरेन्द्राः  स्वर्गास्थाने मुदितमनसो यद् रमन्ते मुनीन्द्राः ।  
म्स्स्_७४६७-२ यन् निर्वाणे निरुपमसुखं मर्त्यमुख्या लभन्ते  दानस्यायं स्फुरति महिमा केवलस्यामलस्य ॥  
म्स्स्_७४६८-१ एकच्छागं द्विरावेयं त्रिगवं पञ्चमाहिषम् ।  
म्स्स्_७४६८-२ षडश्वं सप्तमातङ्गं शक्रस्यापि श्रियं हरेत् ॥  
म्स्स्_७४६९-१ एकतः क्रतवः सर्वे समग्रवरदक्षिणाः ।  
म्स्स्_७४६९-२ एकतो भयभीतस्य प्राणिनः प्राणरक्षणम् ॥  
म्स्स्_७४७०-१ एकतः प्रणयपीडनं मुधा  मानधारणरसादरोऽन्यतः ।  
म्स्स्_७४७०-२ रक्षती द्वयमिदं मनस्विनी  निर्वृणोतु कथमत्र जन्मनि ॥  
म्स्स्_७४७१-१ एकतः सकला विद्या चातुर्यं पुनरेकतः ।  
म्स्स्_७४७१-२ चातुर्येण विनाकृत्य सकला विकला कला ॥  
म्स्स्_७४७२-१ एकतः सर्वपापानि मद्यपानं तथैकतः ।  
म्स्स्_७४७२-२ एकतः सर्वदानानि ब्रह्मचर्यं तथैकतः ॥  
म्स्स्_७४७३-१ एकतश्चतुरो वेदाः साङ्गोपाङ्गाः सविस्तराः ।  
म्स्स्_७४७३-२ स्वाधीनास्ते नरश्रेष्ठ सत्यमेकं किलैकतः ॥  
म्स्स्_७४७४-१ एकतश्चतुरो वेदा ब्रह्मचर्यं तथैकतः ।  
म्स्स्_७४७४-२ एकतः सर्वपापानि मद्यपानं तथैकतः ॥  
म्स्स्_७४७५-१ एकतश्च सुरसुन्दरीजनः  श्रीः प्रतीच्छति युयुत्सुमन्यतः ।  
म्स्स्_७४७५-२ पाप्मना सह पलायतोऽयशश्  चैकतः कुलकलङ्ककारणम् ॥  
म्स्स्_७४७६-१ एकतामिव गतस्य विवेकः  कस्यचिन् न महतोऽप्युपलेभे ।  
म्स्स्_७४७६-२ भास्वता निदधिरे भुवनानाम्  आत्मनीव पतितेन विशेषाः ॥  
म्स्स्_७४७७-१ एकतो दिवसान् बाला गणयत्येकतोऽन्तकः ।  
म्स्स्_७४७७-२ न विद्मः प्रथमं कस्य यास्यामो वयमन्तिकम् ॥  
म्स्स्_७४७८-१ एकतोऽपरितोषश्चेद् अन्यमन्यं महीभुजम् ।  
म्स्स्_७४७८-२ निदाघपान्थवच्छायाम् अन्यामन्यामुपाश्रयेत् ॥  
म्स्स्_७४७८अ-१ एकतोऽपि भुवि भूरिशोऽभवन्  दीपकादहह पश्य दीपकाः ।  
म्स्स्_७४७८अ-२ अन्धकारनिधनाय भानुमन्-  मुक्तदिव्यविशिखादिवेषवः ॥  
म्स्स्_७४७९-१ एकतोऽभ्युदितमिन्दुमण्डलं  स्मेरमास्यमसितभ्रुवोऽन्यतः ।  
म्स्स्_७४७९-२ चञ्चुकोरकपुटीं चकोरिका  चालयत्युभयतोऽपि धावति ॥  
म्स्स्_७४८०-१ एकतो मातृवात्सल्यं परतो गुणकोटयः ।  
म्स्स्_७४८०-२ अनयोः समतां वक्तुं नालं ब्रह्मादयः सुराः ॥  
म्स्स्_७४८१-१ एकतो वा कुलं कृत्स्नम् आत्मा वा कुलवर्धन ।  
म्स्स्_७४८१-२ न समं सर्वमेवेति बुधानामेष निश्चयः ॥  
म्स्स्_७४८२-१ एकतोव्याधिदुर्भिक्षप्रमुखा विपदोऽखिलाः ।  
म्स्स्_७४८२-२ प्रजानामेकतस्त्वेका लुब्धता वसुधापतेः ॥  
म्स्स्_७४८३-१ एकत्र कौलव्रतभङ्गशङ्का  विदग्धताभङ्गभयं परत्र ।  
म्स्स्_७४८३-२ इत्याकुलानां कुलकामिनीनां  गतागतैरेव गता त्रियामा ॥  
म्स्स्_७४८४-१ एकत्र नास्य रतिरित्यवधूयमानः  कोपादिव श्वसनकम्पविघूर्णितायाः ।  
म्स्स्_७४८४-२ रक्तच्छदं मधुसुगन्धि सरोरुहिण्या  भृङ्गश् चुचुम्ब कमलाननमादरेण ॥  
म्स्स्_७४८५-१ एकत्र प्रपठन्ति साम च यजुश्चान्यत्र वेदान्तरं  हिंस्राश्चापि मृगायिताश्च परतो यागोत्थधूमः शिवः ।  
म्स्स्_७४८५-२ आतिथ्यादिविधिः परत्र विधिवत् पाद्यादिनापाद्यते  नानाशास्त्रविवेचनं च वटुभिः सन्तन्यते सङ्गतैः ॥  
म्स्स्_७४८६-१ एकत्र प्राकृतैः साम्यम् अन्यत्र परतन्त्रता ।  
म्स्स्_७४८६-२ शुकस्य परितोषाय न वनं न च पत्तनम् ॥  
म्स्स्_७४८७-१ एकत्र मधुनो बिन्दौ भक्षतेऽसङ्ख्यदेहिनः ।  
म्स्स्_७४८७-२ यो हि न स्यात् कृपा तस्य तस्मान् मधु न भक्षयेत् ॥  
म्स्स्_७४८८-१ एकत्र वासादवसानभाजस्  ताम्बूललक्ष्म्या इव संस्मरन्ती ।  
म्स्स्_७४८८-२ वक्त्रेषु यद्वैरिविलासिनीनां  हासप्रभा तानवमाससाद ॥  
म्स्स्_७४८९-१ एकत्र सार्थे व्रजतां बहूनां  तुल्येऽपि जाते शकुने फलानि ।  
म्स्स्_७४८९-२ नानाप्रकाराणि भवन्ति येन  तं हंसचारं प्रविचारयामः ॥  
म्स्स्_७४९०-१ एकत्र स्फटिकतटांशुभिन्ननीरा  नीलाश्मद्युतिभिदुराम्भसोऽपरत्र ।  
म्स्स्_७४९०-२ कालिन्दीजलजनितश्रियः श्रयन्ते  वैदग्धीमिह सरितः सुरापगायाः ॥  
म्स्स्_७४९१-१ एकत्राददते जलं जलधरव्यूहाः परत्राप्यमी  दीप्यद्दिक्करिणः परत्र वडवावक्त्रोद्गता वह्नयः ।  
म्स्स्_७४९१-२ एतावत् सततव्ययेऽपि सुतरामाश्चर्यमम्भोनिधेस्  ता एव स्थितयः स एव महिमा सैवास्य गम्भीरता ॥  
म्स्स्_७४९२-१ एकत्रापि हते जन्तौ पापं भवति दारुणम् ।  
म्स्स्_७४९२-२ न सूक्ष्मानेकजन्तूनां घातिनो मधुपस्य किम् ॥  
म्स्स्_७४९३-१ एकत्रासनसङ्गतिः परिहृता प्रत्युद्गमाद् दूरतस्  ताम्बूलानयनच्छलेन रभसाश्लेषोऽपि संविघ्नितः ।  
म्स्स्_७४९३-२ आलापोऽपि न मिश्रितः परिजनं व्यापारयन्त्यान्तिके  कान्तं प्रत्युपचारतश्चतुरया कोपः कृतार्थीकृतः ॥  
म्स्स्_७४९४-१ एकत्रासनसङ्गते प्रियतमे पश्चादुपेत्यादराद्  एकस्या नयने पिधाय महतः क्रीडानुबन्धच्छलात् ।  
म्स्स्_७४९४-२ तिर्यग्वक्रितकन्धरः सपुलकस्वेदोद्गमानन्दिनीम्  अन्तर्हासलसत्कपोलफलकां धूर्तोऽपरां चुम्बति ॥  
म्स्स्_७४९६-१ एकत्वं न रसैः कयोः समजनि स्त्रीपुंसयोः प्रावृषि  प्राप्तौ यद्रसनिर्भराविह धराकाशौ चिरादेकताम् ।  
म्स्स्_७४९६-२ योषित्सङ्गमगूढसर्वतरुणः कालोऽयमालोक्यते  छन्नः क्वापि दिवा युवापि निशया क्रोडीकृतः क्रीडति ॥  
म्स्स्_७४९७-१ एकदन्तं त्रिनयनं ज्वालानलसमप्रभम् ।  
म्स्स्_७४९७-२ गणाध्यक्षं गजमुखं प्रणमामि विनायकम् ॥  
म्स्स्_७४९८-१ एकदन्तद्युतिसितः शम्भोः सूनुः श्रियेऽस्तु वः ।  
म्स्स्_७४९८-२ विद्याकन्द इवोद्भिन्ननवाङ्कुरमनोहरः ॥  
म्स्स्_७४९९-१ एकदा न विगृह्णीयाद् बहून् राजाभिघातिनः ।  
म्स्स्_७४९९-२ सदर्पोऽप्युरगः कीटैर् बहुभिर्नाश्यते ध्रुवम् ॥  
म्स्स्_७५००-१ एकदेशमुपाध्याय ऋत्विग् यज्ञकृदुच्यते ।  
म्स्स्_७५००-२ एते मान्या यथापूर्वम् एभ्यो माता गरीयसी ॥  
म्स्स्_७५०१-१ एकद्विकरणे हेतू महापातकपञ्चके ।  
म्स्स्_७५०१-२ न तृणे मन्यते कोपकामौ यः पञ्च कारयन् ॥  
म्स्स्_७५०२-१ एकद्वित्रिकलाक्रमेण शशिनं गृह्णन्विमुञ्चन्नयं  यच् चण्डद्युतिरातनोति भगवानद्यापि चान्द्रायणम् ।  
म्स्स्_७५०२-२ देवैतद् भवदीयभास्वरभुजस्तम्भप्रतापानल-  स्पर्धायै क्रमभुक्तलाञ्छनपशोर्नैतत् पुनः सेत्स्यति ॥  
म्स्स्_७५०३-१ एकद्विप्रभृतिक्रमेण गणनामेषामिवास्तं यतां  कुर्वाणा समकोचयद् दशशतान्यम्भोजसंवर्तिकाः ।  
म्स्स्_७५०३-२ भूयोऽपि क्रमशः प्रसारयति ताः सम्प्रत्यमूनुद्यतः  सङ्ख्यातुं सकुतूहलेव नलिनी भानोः सहस्रं करान् ॥  
म्स्स्_७५०४-१ एकद्वेषु रसालशाखिषु मनागुन्मीलितं कुड्मलैः  कर्णाकर्णिकया मिथः कथममी घूर्णन्ति विश्वेऽध्वगाः ।  
म्स्स्_७५०४-२ द्वित्रैः क्वापि किल श्रुताश्रुतमपि स्पष्टान्यपुष्टारुतं  विष्वङ्मूर्छति दुःसहो विरहिणीगेहेषु हाहारवः ॥  
म्स्स्_७५०५-१ एकद्वैः किमभावि सूरिभिरथ द्वित्राणि मित्राणि किं  व्यापन्नानि गताश्च किं त्रिचतुरा घोरा महाव्याधयः ।  
म्स्स्_७५०५-२ सप्ताष्टैरलमिष्टमेतदपि नश्चेतः क्षणान् पञ्चषान्  स्वात्मन्येव रमस्व तेजसि गते कालेऽथवा सर्वतः ॥  
म्स्स्_७५०६-१ एकद्वैर्दिवसैर्भविष्यति मनाग् दोरन्तरं दन्तुरं  द्वित्रैरेव दिनैश्च लोचनपथं रोमावली यास्यति ।  
म्स्स्_७५०६-२ किं चाभूदिव वासरैस्त्रिचतुरैश्चाञ्चल्यमस्या दृशोस्  तज्जेतुं जगतीमनङ्ग किमतीवायासमालम्बसे ॥  
म्स्स्_७५०७-१ एकद्वैर्मधुबिन्दुभिर्मधुलिहः स्यादेव कुक्षिम्भरिः  कस्मिन् वा कुसुमे भवन्ति सुलभा तेऽमी पुनः पञ्चषाः ।  
म्स्स्_७५०७-२ कालः कोऽपि स तादृशः परिणतो येनैकतृष्णाकुलो  यद्यत् पुष्पमुपागमत् कृपणवत् तेनास्य मा कुञ्चितम् ॥  
म्स्स्_७५०८-१ एकधातुर्द्विखण्डः स्याद् यत्रोद्ग्राहस्ततः परम् ।  
म्स्स्_७५०८-२ तृतीयं किञ्चिदुच्चं स्यात् खण्डं गमकशोभनम् ॥  
म्स्स्_७५०९-१ एकनिभा यत्र मही  तृणतरुवल्मीकगुल्मपरिहीना ।  
म्स्स्_७५०९-२ तस्यां यत्र विकारो  भवति धरित्र्यां जलं तत्र ॥  
म्स्स्_७५१०-१ एकन्तु लोकवेदेभ्यः सारमाकृष्य कथ्यते ।  
म्स्स्_७५१०-२ प्राणात्ययेऽपि न त्याज्यो न्याय्यो धर्मश्लथः पथः ॥  
म्स्स्_७५११-१ एकपङ्क्त्युपविष्टानां विप्राणां सहभोजने ।  
म्स्स्_७५११-२ यद्येकोऽपि त्यजेदन्नं सर्वैरुच्छिष्टभोजनम् ॥  
म्स्स्_७५१२-१ एकपत्नीसमासक्तैर् भवद्भिः संहतैर्मिथः ।  
म्स्स्_७५१२-२ स्थातव्यमप्रसादेन भेदमूलं हि योषितः ॥  
म्स्स्_७५१३-१ एकपुंसा न गन्तव्यं काकसर्पस्य कारणात् ।  
म्स्स्_७५१३-२ कर्कटस्य प्रसादेन ब्राह्मणो जीवितो यथा ॥  
म्स्स्_७५१४-१ एकपुच्छश् चतुष्पादः ककुद्मान् लम्बकम्बलः ।  
म्स्स्_७५१४-२ गोरपत्यं बलीवर्दो घासमत्ति सुखेन सः ॥  
म्स्स्_७५१५-१ एकप्रियाचरणपद्मपरीष्टिजात-  क्लेशस्य मे हृदयमुत्तरलीचकार ।  
म्स्स्_७५१५-२ उद्भिन्ननिर्भरमनोभवभावमुग्ध-  नानाङ्गनावदनचन्द्रमसां दिदृक्षा ॥  
म्स्स्_७५१६-१ एकभवे रिपुपन्नगदुःखं  जन्मशतेषु मनोभवदुःखम् ।  
म्स्स्_७५१६-२ चारुधियेति विचिन्त्य महान्तः  कामरिपुं क्षणतः क्षपयन्ति ॥  
म्स्स्_७५१६अ-१ एकभुक्तं सदारोग्यं द्विभुक्तं बलवर्द्धनम् ।  
म्स्स्_७५१६अ-२ त्रिभुक्तेर्व्याधिपीडा स्याच् चतुर्भुक्तेर्मृतिर्ध्रुवम् ॥  
म्स्स्_७५१७-१ एकमपि क्षणं लब्ध्वा सम्यक्त्वं यो विमुञ्चति ।  
म्स्स्_७५१७-२ संसारार्णवमुत्तीर्य लभते सोऽपि निर्वृतिम् ॥  
म्स्स्_७५१८-१ एकमपि सतां सुकृतं  विकसति तैलं यथा जले न्यस्तम् ।  
म्स्स्_७५१८-२ असतामुपकारशतं  सङ्कुचति सुशीतले घृतवत् ॥  
म्स्स्_७५१९-१ एकमप्यक्षरं यस्तु गुरुः शिष्यं प्रबोधयेत् ।  
म्स्स्_७५१९-२ पृथिव्यां नास्ति तद् द्रव्यं यद् दत्वा सोऽनृणी भवेत् ॥  
म्स्स्_७५२०-१ एकमप्यत्र यो बिन्दुं भक्षयेन् मधुनो नरः ।  
म्स्स्_७५२०-२ सोऽपि दुःखवृषाकीर्णे पतते भवसागरे ॥  
म्स्स्_७५२१-१ एकमस्य परमेकमुद्यमं  निस्त्रपत्वमपरस्य वस्तुनः ।  
म्स्स्_७५२१-२ नित्यमुष्णमहसा निरस्यते  नित्यमन्धतमसं प्रधावति ॥  
म्स्स्_७५२२-१ एकमात्रो लघुः प्रोक्तो द्विमात्रश्च गुरुः स्मृतः ।  
म्स्स्_७५२२-२ प्लुतस् त्रिमात्रको ज्ञेयो द्रुतः स्यादर्धमात्रकः ॥  
म्स्स्_७५२३-१ एकमाशीविषो हन्ति शस्त्रेणैकश्च वध्यते ।  
म्स्स्_७५२३-२ हन्ति विप्रः सराष्ट्राणि पुराण्यपि हि कोपितः ॥  
म्स्स्_७५२४-१ एकमुत्कण्ठया व्याप्तम् अन्यद् दयितया हृतम् ।  
म्स्स्_७५२४-२ चैतन्यमपरं धत्ते कियन्ति हृदयानि मे ॥  
म्स्स्_७५२५-१ एकमेव गुणं प्राप्य नम्रतामगमद् धनुः ।  
म्स्स्_७५२५-२ तवाशेषगुणा राज्ञः स्तब्धतेति सुविस्मयः ॥  
म्स्स्_७५२६-१ एकमेव तु शूद्रस्य प्रभुः कर्म समादिशत् ।  
म्स्स्_७५२६-२ एतेषामेव वर्णानां शुश्रूषामनसूयया ॥  
म्स्स्_७५२७-१ एकमेव दहत्यग्निर् नरं दुरुपसर्पिणम् ।  
म्स्स्_७५२७-२ कुलं दहति राजाग्निः सपशुद्रव्यसञ्चयम् ॥  
म्स्स्_७५२८-१ एकमेव पुरस्कृत्य दश जीवन्ति मानवाः ।  
म्स्स्_७५२८-२ विना तेन न शोभन्ते यथा सङ्ख्याङ्कबिन्दवः ॥  
म्स्स्_७५२९-१ एकमेव बलिं बद्ध्वा जगाम हरिरुन्नतिम् ।  
म्स्स्_७५२९-२ अस्यास्त्रिबलिबन्धेन सैव मध्यस्य नम्रता ॥  
म्स्स्_७५३०-१ एकमेव हि दारिद्र्यं क्लिश्नाति सकलं जगत् ।  
म्स्स्_७५३०-२ तमहं शाब्दिकं वन्दे यश्चकार नपुंसकम् ॥  
म्स्स्_७५३१-१ एकमेवाक्षि वामाक्षि रञ्जयाञ्जनलेखया ।  
म्स्स्_७५३१-२ जायतामैन्दवे बिम्बे खञ्जनाम्बुजसङ्गमः ॥  
म्स्स्_७५३२-१ एकमेवाद्वितीयं तद् यद् राजन् नावबुध्यसे ।  
म्स्स्_७५३२-२ सत्यं स्वर्गस्य सोपानं पारावारस्य नौरिव ॥  
म्स्स्_७५३३-१ एकया द्वे विनिश्चित्य त्रींश्चतुर्भिर्वशे कुरु ।  
म्स्स्_७५३३-२ पञ्च जित्वा विदित्वा षट् सप्त हित्वा सुखी भव ॥  
म्स्स्_७५३४-१ एकयापि कलया विशुद्धया  योऽपि कोऽपि भजते गिरीशताम् ।  
म्स्स्_७५३४-२ भूयसीरपि कलाः कलङ्किताः  प्राप्य कश्चिदपचीयते शनैः ॥  
म्स्स्_७५३५-१ एकयैव गुरोर्दृष्ट्या द्वाभ्यां वापि लभेत यत् ।  
म्स्स्_७५३५-२ न तत् तिसृभिरष्टाभिः सहस्रेणापि कस्यचित् ॥  
म्स्स्_७५३६-१ एकरद द्वैमातुर  निस्त्रिगुण चतुर्भुजोऽपि पञ्चकर ।  
म्स्स्_७५३६-२ जय षण्मुखनुत सप्त-  च्छदगन्धिमदाष्टतनुतनय ॥  
म्स्स्_७५३७-१ एकवर्णं यथा दुग्धं बहुवर्णासु धेनुषु ।  
म्स्स्_७५३७-२ तथा धर्मस्य वैचित्र्ये तत्त्वमेकं परं पुनः ॥  
म्स्स्_७५३८-१ एकवर्णमिदं पूर्वं विश्वमासीद् युधिष्ठिर ।  
म्स्स्_७५३८-२ कर्मक्रियाविभेदेन चातुर्वर्ण्यं प्रतिष्ठितम् ॥  
म्स्स्_७५३९-१ एकवर्णो भवेद् यस्तु लक्षणैकेन संयुतः ।  
म्स्स्_७५३९-२ स खड्गराजो नृपतेर् विज्ञेयः शुभकारकः ॥  
म्स्स्_७५४०-१ एकवापीजलं पश्य इक्षौ मधुरतां व्रजेत् ।  
म्स्स्_७५४०-२ निम्बे कटुकतां याति पात्रापात्राय भोजनम् ॥  
म्स्स्_७५४१-१ एकवापीभवं तोयं पात्रापात्रविशेषतः ।  
म्स्स्_७५४१-२ आम्रे मधुरतामेति निम्बे कटुकतामपि ॥  
म्स्स्_७५४२-१ एकविंशतिरादिष्टाः नरकाः शास्त्रपारगैः ।  
म्स्स्_७५४२-२ गर्भवाससमीपे ते कलां नार्हन्ति षोडशीम् ॥  
म्स्स्_७५४३-१ एकविंशतिवर्णाङ्घ्रिर् भवेच् शृङ्गारके रसे ।  
म्स्स्_७५४३-२ कामदोऽभीष्टदः पुसां ताले तुरगलीलके ॥  
म्स्स्_७५४३-३ ॥। ॥। ॥। ॥। ॥। ॥। ॥  
म्स्स्_७५४४-१ एकविंशतिवारेण कुक्कुटस्यासृजोक्षितम् ।  
म्स्स्_७५४४-२ तत्क्षणाद् दाडिमीबीजं वर्धते फलति ध्रुवम् ॥  
म्स्स्_७५४५-१ एकविंशतिसञ्जप्तं जलं मन्त्रेण पाययेत् ।  
म्स्स्_७५४५-२ यदा वान्तिस् तदा मृत्युर् न वान्तिर्जीवति ध्रुवम् ॥  
म्स्स्_७५४६-१ एकविद्याप्रधानोऽपि बहुज्ञानी भवेन् नरः ।  
म्स्स्_७५४६-२ सुभाषितानि शिक्षेत यानि शास्त्रोद्धृतानि वै ॥  
म्स्स्_७५४७-१ एकवृक्षसमारूढा नानावर्णा विहङ्गमाः ।  
म्स्स्_७५४७-२ प्रातर्दश दिशो यान्ति का तत्र परिदेवना ॥  
म्स्स्_७५४८-१ एकवृक्षे यथा रात्रौ नानापक्षिसमागमः ।  
म्स्स्_७५४८-२ प्रातर्दश दिशो यान्ति तद्वद् भूतसमागमः ॥  
म्स्स्_७५४९-१ एकवेशाश्रयाज् जातेर् वर्णस्यापि प्रगोपनम् ।  
म्स्स्_७५४९-२ यथा हस्तिपदेऽन्येषां लीयन्ते चरणा अपि ॥  
म्स्स्_७५५०-१ एकशक्तिप्रहारेण म्रियतेऽश्वो नरोऽपि हि ।  
म्स्स्_७५५०-२ सहेन् महाप्रहाराणां शतं युद्धेषु वारणः ॥  
म्स्स्_७५५१-१ एकशीलवयोविद्याजातिव्यसनवृत्तयः ।  
म्स्स्_७५५१-२ साहचर्ये भवेन् मित्रम् एभिर्यदि तु सार्जवैः ॥  
म्स्स्_७५५२-१ एकश्चेत् पूर्वपुरुषः कुले यश्च बहुश्रुतः ।  
म्स्स्_७५५२-२ अपरः पापकृन्मूर्खः कुलं कस्यानुवर्तते ॥  
म्स्स्_७५५३-१ एकसार्थप्रयातानां सर्वेषां तत्र गामिनाम् ।  
म्स्स्_७५५३-२ यस्य कालः प्रयात्यग्रे तत्र का परिदेवना ॥  
म्स्स्_७५५४-१ एकसुकृतेन दुष्कृत-  शतानि ये नाशयन्ति ते सेव्याः ।  
म्स्स्_७५५४-२ न त्वेकदोषजनितो  येषां कोपः कृतशतघ्नः ॥  
म्स्स्_७५५५-१ एकस्तपो द्विरध्यायी त्रिभिर्गीतं चतुः पथम् ।  
म्स्स्_७५५५-२ सप्त पञ्च कृषीणां च सङ्ग्रामो बहुभिर्जनैः ॥  
म्स्स्_७५५७-१ एकस्त्रिधा हृदि सदा वससि स्म चित्रं  यो विद्विषां च विदुषां च मृगीदृशां च ।  
म्स्स्_७५५७-२ तापं च सम्मदरसं च रतिं च तन्वन्  शौर्योष्मणा च विनयेन च लीलया च ॥  
म्स्स्_७५५७अ-१ एकस्त्रेधा नयसुनिपुणैर्योगिभिः सेवकैर्वा  निर्बाधं यः सपदि विदितो भाति सर्वस्वरूपः ।  
म्स्स्_७५५७अ-२ सोऽयं नन्दव्रजमुपगतः साकमाभीरवृन्दैर्  वृन्दारण्ये विहरति परानन्दभूतिर्मुकुन्दः ॥  
म्स्स्_७५५८-१ एकस्त्वं गहनेऽस्मिन्  कोकिल न कलं कदाचिदपि कुर्याः ।  
म्स्स्_७५५८-२ साजात्यशङ्कयामी  न त्वां निघ्नन्ति निर्दयाः काकाः ॥  
म्स्स्_७५५९-१ एकस्त्वं मरुभूरुहेन्द्र विततैः शाखाशतैरञ्चितः  पुष्प्यत्पुष्पफलान्वितैरमृदितैर् जीव्याः सहस्रं समाः ।  
म्स्स्_७५५९-२ अश्रान्तं श्रमरुग्णपान्थजनतासर्वार्थनिर्वाहणं  कस्त्वां सात्त्विकमन्तरेण भुवनं निर्मातु धर्माशयः ॥  
म्स्स्_७५६०-१ एकस्त्वमावहसि जन्मनि सङ्क्षये च  भोक्तुं स्वयं स्वकृतकर्मफलानुबन्धम् ।  
म्स्स्_७५६०-२ अन्यो न जातु सुखदुःखविधौ सहायः  स्वाजीवनाय मिलितं विटपेटकं ते ॥  
म्स्स्_७५६१-१ एकस्थं जीवितेशे त्वयि सकलजगत्सारमालोकयामः  श्यामे चक्षुस्तवास्मिन् वपुषि निविशते नाल्पपुण्यस्य पुंसः ।  
म्स्स्_७५६१-२ कस्यान्यत्रामृतेऽस्मिन् रतिरतिविपुला दृष्टिरेवामृतं ते  दैत्यैरित्युच्यमानो मुनिभिरपि हरिः स्त्रैणरूपोऽवताद् वः ॥  
म्स्स्_७५६२-१ एकस्माद् वृक्षाद् यज्ञपात्राणि राजन्  स्रुक् च द्रोणी वोढनी पीडनी च ।  
म्स्स्_७५६२-२ एतद् राजन् ब्रुवतो मे निबोध  एकस्मात् पुरुषाज् जायतेऽसच्च सच्च ॥  
म्स्स्_७५६३-१ एकस्मिञ् जनिरावयोः समजनि स्वच्छे सरोवारिणि  भ्रातः काचिदिहैव कानिचिदहान्यत्र व्यतीतानि नौ ।  
म्स्स्_७५६३-२ लब्धं तामरस त्वया मृगदृशां लीलावतंसास्पदं  शैवालं विलुठामि पामरवधूपादाहते पाथसि ॥  
म्स्स्_७५६४-१ एकस्मिञ् शयने पराङ्गुखतया वीतोत्तरं ताम्यतोर्  अन्योन्यस्य हृदि स्थितेऽप्यनुनये संरक्षतोर्गौरवम् ।  
म्स्स्_७५६४-२ दम्पत्योः शनकैरपाङ्गवलनान् मिश्रीभवच्चक्षुषोर्  भग्नो मानकलिः सहासरभसव्यावृत्तकण्ठग्रहः ॥  
म्स्स्_७५६५-१ एकस्मिञ् शयने विपक्षरमणीनामग्रहे मुग्धया  सद्यःकोपपराङ्मुखग्लपितया चाटूनि कुर्वन्नपि ।  
म्स्स्_७५६५-२ आवेगादवधीरितः प्रियतमस् तूष्णीं स्थितस् तत्क्षणं  मा भूत् सुप्त इवेत्यमन्दवलितग्रीवं पुनर्वीक्षितः ॥  
म्स्स्_७५६६-१ एकस्मिञ् शयने सरोरुहदृशोर्विज्ञाय निद्रां तयोर्  एकां पल्लवितावगुण्ठनपटामुत्कन्धरो दृष्टवान् ।  
म्स्स्_७५६६-२ अन्यस्याः सविधं समेत्य निभृतव्यालोलहस्ताङ्गुलि-  व्यापारैर्वसनाञ्चलं चपलयन् स्वापच्युतिं क्लिप्तवान् ॥  
म्स्स्_७५६७-१ एकस्मिन् दिवसे मया विचरता प्राप्तः कथञ्चिन् मणिर्  मूल्यं यस्य न विद्यते भवति चेत् पृथ्वी समस्ता ततः ।  
म्स्स्_७५६७-२ सोऽयं दैववशादभूदतितरां काचोपमः साम्प्रतं  किं कुर्मः कमुपास्महे क्व स सुहृद् यस्यैतदावेद्यते ॥  
म्स्स्_७५६८-१ एकस्मिन्नप्यतिक्रान्ते दिने धर्मविवर्जिते ।  
म्स्स्_७५६८-२ दस्युभिर्मुषितस्येव हृदयं दह्यते चिरम् ॥  
म्स्स्_७५६९-१ एकस्मिन् नयने भृशं तपति यः काले स दाहक्रमो  येनातन्यत यत्प्रकाशसमये नैशं पदं दुर्लभम् ।  
म्स्स्_७५६९-२ सव्योमावयवस्य यस्य विदिता लोके प्रकाशस्थितिः  श्रीसूर्यः क्षणसेवितोऽपि हि महादेवः स नस्त्रायताम् ॥  
म्स्स्_७५७०-१ एकस्मिन्नेव जायेते कुले क्लीबमहारथौ ।  
म्स्स्_७५७०-२ फलाफलवती शाखे यथैकस्मिन् वनस्पतौ ॥  
म्स्स्_७५७१-१ एकस्मिन् मलयाचले बहुविधैः किं तैरकिञ्चित्करैः  काकोलूककपोतकोकिलकुलैरेकोऽपि पार्श्वस्थितः ।  
म्स्स्_७५७१-२ केकी कूजति चेत् तदा विघटितव्यालावलीबन्धनः  सेव्यः स्यादिह सर्वलोकमनसामानन्दनश् चन्दनः ॥  
म्स्स्_७५७२-१ एकस्मिन् यत्र निधनं प्रापिते दुष्टकारिणि ।  
म्स्स्_७५७२-२ बहूनां भवति क्षेमं तस्य पुण्यप्रदो वधः ॥  
म्स्स्_७५७३-१ एकस्मिन् विजिते चित्ते विजितं सकलं जगत् ।  
म्स्स्_७५७३-२ अजिते तु पुनस्तस्मिन् न पुत्रोऽपि विनिर्जितः ॥  
म्स्स्_७५७४-१ एकस्मिन् विनिपातितेऽपि शिरसि क्रोधोपशान्तिः कुतः  किन्तु स्वानुनयाय मूर्धनिधनं दृष्टं न यत्रारिणा ।  
म्स्स्_७५७४-२ त्वत्तो मूर्धबहुत्वतः फलमिदं सम्यङ् मया लभ्यते  छिन्नं छिन्नमवेक्ष्य राक्षसपते स्वं दुर्नयं ज्ञास्यसि ॥  
म्स्स्_७५७५-१ एकस्मै पूर्णमन्यस्मै कृशं तुल्यगुणोदये ।  
म्स्स्_७५७५-२ भेदाद् यदर्पितं रागद्वेषदानेन तेन किम् ॥  
म्स्स्_७५७६-१ एकस्य कर्म संवीक्ष्य करोत्यन्योऽपि गर्हितम् ।  
म्स्स्_७५७६-२ गतानुगतिको लोको न लोकः पारमार्थिकः ॥  
म्स्स्_७५७७-१ एकस्य जन्मनोऽर्थे  मूढाः कुर्वन्ति यानि पापानि ।  
म्स्स्_७५७७-२ जनयन्ति तानि दुःखं  तेषां जन्मान्तरसहस्रम् ॥  
म्स्स्_७५७८-१ एकस्य तस्य मन्ये  धन्यामभ्युन्नतिं जलधरस्य ।  
म्स्स्_७५७८-२ विश्वं सशैलकाननम्  आननमालोकते यस्य ॥  
म्स्स्_७५७९-१ एकस्य दुःखस्य न यावदन्तं  गच्छाम्यहं पारमिवार्णवस्य ।  
म्स्स्_७५७९-२ तावद् द्वितीयं समुपस्थितं मे  छिद्रेष्वनर्था बहुलीभवन्ति ॥  
म्स्स्_७५८०-१ एकस्य विश्वपापेन तापेऽनन्ते निमज्जतः ।  
म्स्स्_७५८०-२ कः श्रौतस्यात्मनो भीरो भारः स्याद् दुरितेन ते ॥  
म्स्स्_७५८१-१ एकस्य सृष्टिः परमेश्वरस्य  भिन्ना चतुर्धा विनियोगकाले ।  
म्स्स्_७५८१-२ भोगे भवानी समरेषु दुर्गा  कोपेषु काली पुरुषेषु विष्णुः ॥  
म्स्स्_७५८२-१ एकस्य हि प्रसादेन कृत्स्नो लोकः प्रसीदति ।  
म्स्स्_७५८२-२ व्याकुलेनाकुलः सर्वो भवतीति विनिश्चयः ॥  
म्स्स्_७५८३-१ एकस्यापि न यः शक्तो मनसः सन्निबर्हणे ।  
म्स्स्_७५८३-२ महीं सागरपर्यन्तां कथं नु स विजेष्यते ॥  
म्स्स्_७५८४-१ एकस्यापि मनोभुवस्तदबलापाङ्गैर्जगन्निर्जये  कामं निह्नुतसर्वविस्मयरसव्यक्तिप्रकारा वयम् ।  
म्स्स्_७५८४-२ यस्त्वेनं सबलं च जेतुमभितस्तत्कम्पमात्रं भ्रुवोर्  नारेभे सुगतस्तु तद्गुणकथा स्तम्भाय नः केवलम् ॥  
म्स्स्_७५८५-१ एकस्याप्यतिथेरन्नं यः प्रदातुं न शक्तिमान् ।  
म्स्स्_७५८५-२ तस्यानेकपरिक्लेशे गृहे किं वसतः फलम् ॥  
म्स्स्_७५८६-१ एकस्यायमुदेति मूर्धनि गिरेरन्यस्य चैव क्रमाद्  अस्तं याति कलानिधिस्तदुभयोरस्तः प्रशस्तोऽचलः ।  
म्स्स्_७५८६-२ को नामोदयिनं करोति न शिरोमाणिक्यमस्तं पुनर्  यातं यः कुरुते भवानिव स दुष्प्रापोऽयमुच्चैःशिराः ॥  
म्स्स्_७५८७-१ एकस्यार्थाय यो हन्याद् आत्मनो वा परस्य वा ।  
म्स्स्_७५८७-२ बहून् वै प्राणिनोऽथैकं भवेत् तस्येह पातकम् ॥  
म्स्स्_७५८८-१ सुखमेधन्ति बहवो यस्मिंस्तु निहते सति ।  
म्स्स्_७५८८-२ तस्मिन् हते नास्ति भद्रे पातकं नोपपातकम् ॥  
म्स्स्_७५८९-१ एकस्यास्तपनकरैः करालिताया  बिभ्राणः सपदि सितोष्णवारणत्वम् ।  
म्स्स्_७५८९-२ सेवायै वदनसरोजनिर्जितश्रीर्  आगत्य प्रियमिव चन्द्रमाश् चकार ॥  
म्स्स्_७५९०-१ एकस्यैव न पर्याप्तम् अस्ति यद् ब्रह्मकोशजम् ।  
म्स्स्_७५९०-२ आशया वर्द्धितस्यास्ति तस्याल्पमपि पूर्तिकृत् ॥  
म्स्स्_७५९१-१ एकां कृत्वा तनुमनुपमां चन्द्रचूडेन सार्धं  यस् त्यक्तोऽर्धः सततविरहक्लेशभागी भवान्या ।  
म्स्स्_७५९१-२ तेनाङ्गानां रचितमुचितं संविभक्तेन कर्तुं  नूनं दूनां तनुतनुलतां निर्ममे तां विरिञ्चिः ॥  
म्स्स्_७५९२-१ एकाकिना तपो द्वाभ्यां पठनं गायनं त्रिभिः ।  
म्स्स्_७५९२-२ चतुर्भिर्गमनं क्षेत्रं पञ्चभिर्बहुभी रणः ॥  
म्स्स्_७५९३-१ एकाकिना न गन्तव्यं यदि कार्यशतं भवेत् ।  
म्स्स्_७५९३-२ एककुक्कुटमात्रेण ब्राह्मणः परिरक्षितः ॥  
म्स्स्_७५९४-१ एकाकिना न गन्तव्यं यदि कार्यशतान्यपि ।  
म्स्स्_७५९४-२ कर्कटीजन्तुमात्रेण कालसर्पो निपातितः ॥  
म्स्स्_७५९५-१ एकाकिनि वनवासिन्य्  अराजलक्ष्मण्यनीतिशास्त्रज्ञे ।  
म्स्स्_७५९५-२ सत्त्वोच्छ्रिते मृगपतौ  राजेति गिरः परिणमन्ति ॥  
म्स्स्_७५९६-१ एकाकिनीं रहः क्षीबां लब्ध्वा दुर्लभयोषितम् ।  
म्स्स्_७५९६-२ अप्रौढोऽनुपभुज्यान्यदिने दूत्यार्थयेत यः ॥  
म्स्स्_७५९७-१ विभूतिं रभसावाप्तां यश्च सन्त्यज्य तत्क्षणम् ।  
म्स्स्_७५९७-२ नीत्या कामयतेऽन्येद्युः शोच्यस्ताभ्यां परोऽस्ति कः ॥  
म्स्स्_७५९८-१ एकाकिनी यदबला तरुणी तथाहम्  अस्मिन् गृहे गृहपतिश्च गतो विदेशम् ।  
म्स्स्_७५९८-२ किं याचसे तदिह वासमियं वराकी  श्वश्रूर्ममान्धबधिरा ननु मूढ पान्थ ॥  
म्स्स्_७५९९-१ एकाकिन्या मम गृहमिदं यामिको मामकोऽन्धः  का मे नोदेत्यहह मनसस्तस्करेणात्र भीतिः ।  
म्स्स्_७५९९-२ दैवेनैवं यदि न सुखितः स्याः श्रमेण प्रसुप्तः  पान्थ ब्रूमः किमिह सदृशो नैष नैशो निवासः ॥  
म्स्स्_७६००-१ एकाकी गृहसन्त्यक्तः पाणिपात्रो दिगम्बरः ।  
म्स्स्_७६००-२ सोऽपि सम्बाध्यते लोके तृष्णया पश्य कौतुकम् ॥  
म्स्स्_७६०१-१ एकाकी चिन्तयेन् नित्यं विविक्ते हितमात्मनः ।  
म्स्स्_७६०१-२ एकाकी चिन्तयानो हि परं श्रेयोऽधिगच्छति ॥  
म्स्स्_७६०२-१ एकाकी निःस्पृहः शान्तः पाणिपात्रो दिगम्बरः ।  
म्स्स्_७६०२-२ कदा शम्भो भविष्यामि कर्मनिर्मूलनक्षमः ॥  
म्स्स्_७६०३-१ एकाक्षरप्रदातारं यो गुरुं नैव मन्यते ।  
म्स्स्_७६०३-२ श्वानयोनिशतं गत्वा चाण्डालेष्वभिजायते ॥  
म्स्स्_७६०४-१ एका गङ्गा प्रयागे मलयपरिसरे चन्दनं मौक्तिकाली  कान्ताकण्ठे हिमांशुर्वियति सरसि श्वेतमब्जं तथास्याः ।  
म्स्स्_७६०४-२ कालिन्दी कालसर्पा मरकततरलो लाञ्छनं भृङ्गमालेत्य्  एवं ते यत्र कीर्तिः परिणमति युता यत्र शत्रोरकीर्त्या ॥  
म्स्स्_७६०५-१ एकाग्निकर्म हवनं त्रेतायां यच्च हूयते ।  
म्स्स्_७६०५-२ अन्तर्वेद्यां च यद् दानम् इष्टं तदभिधीयते ॥  
म्स्स्_७६०६-१ एकाग्रः स्यादविवृतो नित्यं विवरदर्शकः ।  
म्स्स्_७६०६-२ राजन् राज्यं सपत्नेषु नित्योद्विग्नः समाचरेत् ॥  
म्स्स्_७६०७-१ एकाग्रताथ सङ्कल्पः स्नायुवद् वर्द्धनक्षमौ ।  
म्स्स्_७६०७-२ नित्याभ्यासप्रयोगाभ्याम् अधिकाधिकमृध्यतः ॥  
म्स्स्_७६०८-१ एकाङ्घ्रिं विनिधाय कान्तचरणे तज्जानुदेशे परं  लीलोदञ्चितमध्यमा करयुगेणावर्ज्य तत्कन्धराम् ।  
म्स्स्_७६०८-२ वक्षस् तस्य घनोन्नतस्तनभरेणापीड्य गाढं रसाद्  आस्यं धन्यतमस्य पूर्णपुलका चन्द्रानना चुम्बति ॥  
म्स्स्_७६०९-१ एकातपत्रं जगतः प्रभुत्वं  नवं वयः कान्तमिदं वपुश्च ।  
म्स्स्_७६०९-२ अल्पस्य हेतोर्बहु हातुमिच्छन्  विचारमूढः प्रतिभासि मे त्वम् ॥  
म्स्स्_७६१०-१ एकादशरुद्राणाम्  एका गौरीत्यनौचितीं मत्वा ।  
म्स्स्_७६१०-२ राघव नृप तव यशसा  दशापि गौरीकृता हरितः ॥  
म्स्स्_७६११-१ एकादशस्थे गोविन्दे सर्वेऽप्येकादशे स्थिताः ।  
म्स्स्_७६११-२ किं कुर्वन्ति ग्रहाः सर्वे शनिरङ्गारको रविः ॥  
म्स्स्_७६१२-१ एकादशाक्षरात् पादाद् एकैकाक्षरवर्धितैः ।  
म्स्स्_७६१२-२ खण्डैर्ध्रुवाः षोडश स्युः षड्विंशत्यक्षरावधि ॥  
म्स्स्_७६१३-१ एकानपाङ्गैरपरांस् तरङ्गैर्  भ्रुवोर्विलासैरितरं च हासैः ।  
म्स्स्_७६१३-२ विमोहयन्त्यन्यमहो रहोभिः  को वा कलां वेद कलावतीनाम् ॥  
म्स्स्_७६१४-१ एकान्तमन्दिरगतं मदनोपमेयं  तल्पोपविष्टमतुलं रतिरूपरम्या ।  
म्स्स्_७६१४-२ बाला चकोरनयना नयनातिथिं तं  कृत्वा नमद्वदनपङ्कजमाननाम ॥  
म्स्स्_७६१५-१ एकान्तशान्तमेकं  मन्यन्ते मानवा निवासाख्यम् ।  
म्स्स्_७६१५-२ उग्रस्य च शीतस्य च  नाशकरं कार्ययुग्मस्य ॥  
म्स्स्_७६१६-१ एकान्तशीलस्य दृढव्रतस्य  सर्वेन्द्रियप्रीतिनिवर्तकस्य ।  
म्स्स्_७६१६-२ अध्यात्मयोगे गतमानसस्य  मोक्षो ध्रुवं नित्यमहिंसकस्य ॥  
म्स्स्_७६१७-१ एकान्तसुन्दरविधानजडः क्व वेधाः  सर्वाङ्गकान्तिचतुरं क्व च रूपमस्याः ।  
म्स्स्_७६१७-२ मन्ये महेश्वरभयान्मकरध्वजेन  प्राणार्थिना युवतिरूपमिदं गृहीतम् ॥  
म्स्स्_७६१८-१ एकान्तेन हि सर्वेषां न शक्यं तात रोचितुम् ।  
म्स्स्_७६१८-२ मित्रामित्रमथो मध्यं सर्वभूतेषु भारत ॥  
म्स्स्_७६१९-१ एकान्ते वनतो गृहं शशिमुखोऽप्यन्यादृशो दृश्यते  क्षिप्रं साधय यातु पुत्रि सुदिने भुक्त्वान्यमावासकम् ।  
म्स्स्_७६१९-२ श्वश्र्वा सम्भ्रमिता किलेति बहुशः सम्प्रेरयन्त्या वधूः  पान्थं वीक्ष्य बभञ्ज सस्मितमुखी सैवार्धसिद्धौदनम् ॥  
म्स्स्_७६२०-१ एकान्ते विजने देशे पवित्रे निरुपद्रवे ।  
म्स्स्_७६२०-२ कम्बलाजिनवस्त्राणाम् उपर्यासनमभ्यसेत् ॥  
म्स्स्_७६२१-१ एकान्ते विजने रम्ये पवित्रे निरुपद्रवे ।  
म्स्स्_७६२१-२ सुखासने समाधिः स्याद् वस्त्राजिनकुशोत्तरे ॥  
म्स्स्_७६२२-१ एकान्ते सुखमास्यता परतरे चेतः समाधीयतां  प्राणात्मा सुसमीक्ष्यतां जगदिदं तद्व्यापितं दृश्यताम् ।  
म्स्स्_७६२२-२ प्राक्कर्म प्रविलोप्यतां चितिबलान् नाप्युत्तरे श्लिष्यतां  प्रारब्धं त्विह भुज्यतामथ परब्रह्मात्मनास्थीयताम् ॥  
म्स्स्_७६२३-१ एकापवर्गसमये जगतोऽपवर्गः  सर्वापवर्गसमये पुनरस्तशङ्कः ।  
म्स्स्_७६२३-२ ईदृग्विधं कमपि पक्षमिहावलम्ब्य  स्थातुं सुखं क्षममनेन पथा प्रवृत्तैः ॥  
म्स्स्_७६२४-१ एकापि पञ्चशान्ता  तारा वाञ्छाप्तये शुभासीना ।  
म्स्स्_७६२४-२ लाभ उभाभ्यामधिकस्  तिस्रो राज्याय यात्रायाम् ॥  
म्स्स्_७६२५-१ एका प्रसूयते माता द्वितीया वाक् प्रसूयते ।  
म्स्स्_७६२५-२ वाग्जातमधिकं प्रोचुः सोदर्यादपि बान्धवात् ॥  
म्स्स्_७६२६-१ एका भार्या त्रयः पुत्रा द्वौ हलौ दश धेनवः ।  
म्स्स्_७६२६-२ कल्पकालावसानेऽपि न ते यास्यन्ति विक्रियाम् ॥  
म्स्स्_७६२७-१ एका भार्या त्रयः पुत्रा द्वौ हलौ दश धेनवः ।  
म्स्स्_७६२७-२ ग्रामेवासः पुरासत्रैः स्वर्गादपि मनोहरः ॥  
म्स्स्_७६२८-१ एका भार्या प्रकृतिमुखरा चञ्चला च द्वितीया  पुत्रस्त्वेको भुवनविजयी मन्मथो दुर्निवारः ।  
म्स्स्_७६२८-२ शेषः शय्या शयनमुदधौ वाहनं पन्नगारिः  स्मारं स्मारं स्वगृहचरितं दारुभूतो मुरारिः ॥  
म्स्स्_७६२९-१ एकाभूत् कुसुमायुधेषुधिरिव प्रव्यक्तपुङ्खावली  जेतुर्मङ्गलपालिकेव पुलकैरन्या कपोलस्थली ।  
म्स्स्_७६२९-२ लोलाक्षीं क्षणमात्रभाविविरहक्लेशासहां पश्यतो  द्रागाकर्णयतश्च वीर भवतः प्रौढाहवाडम्बरम् ॥  
म्स्स्_७६३०-१ एका भूरुभयोरैक्यम् उभयोर्दलकाण्डयोः ।  
म्स्स्_७६३०-२ शालिश्यामाकयोर्भेदः फलेन परिचीयते ॥  
म्स्स्_७६३१-१ एकामधीत्य विद्यां  बिभेति बहुविद्यपरिषदं प्राप्तः ।  
म्स्स्_७६३१-२ क्वासन्नशस्त्रनिकरः  कुत्रैकशरः पुनः पुरुषः ॥  
म्स्स्_७६३२-१ एकामिषप्रभवमेव सहोदराणाम्  उज्जृम्भते जगति वैरमिति प्रसिद्धम् ।  
म्स्स्_७६३२-२ पृथ्वीनिमित्तमभवत् कुरुपाण्डवानां  तीव्रस् तथा हि भुवनक्षयकृद् विरोधः ॥  
म्स्स्_७६३३-१ एकामिषाभिलाषो हि बीजं वैरमहातरोः ।  
म्स्स्_७६३३-२ तिलोत्तमाभिलाषो हि यथा सुन्दोपसुन्दयोः ॥  
म्स्स्_७६३४-१ एकाम्भोधीकृतायां भुवि जगदखिलं निर्जनीकृत्य खेलन्  देवः कालीसहायः प्रसभविहरणोन्मुक्तलीलाट्टहासः ।  
म्स्स्_७६३४-२ सद्यो दंष्ट्रांशुभिन्ने तमसि निजवपुर्बिम्बमालोक्य कस्त्वं  कस्त्वं ब्रूहीति कोपादभिदधदभयं भैरवश्चेष्टतां वः ॥  
म्स्स्_७६३५-१ एकारिमित्रयोश्चेत्  परस्परं भूपयोर्भेदः ।  
म्स्स्_७६३५-२ तदुपरि परिणतनीतिः  सुखमभियोगं करोतु गतभीतिः ॥  
म्स्स्_७६३६-१ एकारौकारयुक्ता हरिहरिजहराः पञ्च बाणाः स्मरस्य  ख्याता लक्ष्याण्यमीषां हृदयकुचदृशो मूर्ध्नि गुह्ये क्रमेण ।  
म्स्स्_७६३६-२ मर्मस्वेतेषु भूयो निजनयनधनुःप्रेरितैस्तैः पतद्भिः  स्यन्दन्ते सुन्दरीणां ज्वलदनलनिभैर्बिन्दवः कामवाराम् ॥  
म्स्स्_७६३७-१ एकार्थां सम्यगुद्दिश्य यात्रां यत्र हि गच्छतः ।  
म्स्स्_७६३७-२ य संहतप्रयाणस्तु सन्धिः संयोग उच्यते ॥  
म्स्स्_७६३८-१ एकार्थाभिनिवेशित्वम् अरिलक्षणमुच्यते ।  
म्स्स्_७६३८-२ दारुणस् तु स्मृतः शत्रुर् विजिगीषुगुणान्वितः ॥  
म्स्स्_७६३९-१ एकावलीकलितमौक्तिककैतवेन  कस्याश्चिदुन्नतपयोधरयुग्मसेवाम् ।  
म्स्स्_७६३९-२ चक्रुर्मनांसि यमिनामतिनिर्मलानि  कन्दर्पमुक्तशरपातकृतान्तराणि ॥  
म्स्स्_७६४०-१ एकावस्थितिरस्तु वः पुरमुरप्रद्वेषिणोर्देवयोः  प्रालेयाञ्जनशैलशृङ्गसुभगच्छायाङ्गयोः श्रेयसे ।  
म्स्स्_७६४०-२ तार्क्ष्यत्रासविहस्तपन्नगफटा यस्यां जटापालयो  बालेन्दुद्युतिकोशसुप्तजलजो यस्यां च नाभीह्रदः ॥  
म्स्स्_७६४१-१ एका वा दुग्धिका तुम्बी शङ्खपुष्पी जटा धृता ।  
म्स्स्_७६४१-२ कण्ठदन्तोद्भवा भूतवेदनाहरणक्षमा ॥  
म्स्स्_७६४२-१ एकासनस्था जलवायुभक्षा  मुमुक्षवस् त्यक्तपरिग्रहाश्च ।  
म्स्स्_७६४२-२ पृच्छन्ति तेऽप्यम्बरचारिचारं  दैवज्ञमन्ये किमुतार्थचित्ताः ॥  
म्स्स्_७६४३-१ एकाहं जपहीनस्तु सन्ध्याहीनो दिनत्रयम् ।  
म्स्स्_७६४३-२ द्वादशाहमनग्निस्तु शूद्र एव न संशयः ॥  
म्स्स्_७६४४-१ एकाहनिष्पन्नमहाप्रबन्धः  श्रीसिद्धराजप्रतिपन्नबन्धुः ।  
म्स्स्_७६४४-२ श्रीपालनामा कविचक्रवर्त्ती  प्रशस्तिमेतामकरोत् प्रशस्ताम् ॥  
म्स्स्_७६४५-१ एकाहमपि कौन्तेय भूयिष्ठमुदकं कुरु ।  
म्स्स्_७६४५-२ कुलं तारयते तात सप्त सप्त च सप्त च ॥  
म्स्स्_७६४६-१ एकाहारेण सन्तुष्टः षट्कर्मनिरतः सदा ।  
म्स्स्_७६४६-२ ऋतुकालाभिगामी च स विप्रो द्विज उच्यते ॥  
म्स्स्_७६४७-१ एकिकेव निजवृन्दमध्यगाप्य्  उच्चुकूज सभयं सितच्छदी ।  
म्स्स्_७६४७-२ दन्तमूलमसकृच्च संशयाद्  आममर्श करिणः करेणुका ॥  
म्स्स्_७६४८-१ एकीकृतस्त्वचि निषिक्त इवावपीड्य  निर्भुग्नपीनकुचकुड्मलयानया मे ।  
म्स्स्_७६४८-२ कर्पूरहारहरिचन्दनचन्द्रकान्त-  निष्यन्दशैवलमृणालहिमादिवर्गः ॥  
म्स्स्_७६४९-१ एकीकृत्य किमोषधीपतिरसैराकाशभाण्डोदरे  फुल्लत्पङ्कजिनीजनाम्बुजमुखध्मातैः समन्तान् मुहुः ।  
म्स्स्_७६४९-२ काष्ठोत्थारुणदीप्तिवह्निपटलैराताप्य सम्यग् भृशं  तारापारदमारणं वितनुते वैद्योऽनवद्यो रविः ॥  
म्स्स्_७६५०-१ एकीभावं गतयोर्  जलपयसोर्मित्रचेतसोश्चैव ।  
म्स्स्_७६५०-२ व्यतिरेककृतौ शक्तिर्  हंसानां दुर्जनानां च ॥  
म्स्स्_७६५१-१ एकीभूय स्फुटमिव किमप्याचरद्भिः प्रलीनैर्  एभिर्भूतैः स्मर कति कृताः स्वान्त ते विप्रलम्भाः ।  
म्स्स्_७६५१-२ तस्मादेषां त्यज परिचयं चिन्तय स्वव्यवस्थाम्  आभाषस्ते किमु न विदितः खण्डितः पण्डितः स्यात् ॥  
म्स्स्_७६५२-१ एके कुटीरकोणेऽपि न लक्ष्यन्ते स्थिताः क्वचित् ।  
म्स्स्_७६५२-२ अन्येषां विभवस्यैतद् ब्रह्माण्डमपि सङ्कटम् ॥  
म्स्स्_७६५३-१ एके केचित् यतिकरगताः पात्रसञ्ज्ञां लभन्ते  गायन्त्यन्ये सरसमधुरं वीणया सम्प्रयुक्ताः ।  
म्स्स्_७६५३-२ एके तेषां सहगतिवशाद् दुस्तरं तारयन्ति  केचित् तेषां ज्वलितहृदया रक्तमेवापिबन्ति ॥  
म्स्स्_७६५४-१ एके तुम्बा व्रतिकरगताः पात्रतामानयन्ति  गायन्त्यन्ये सरसमधुरं शुद्धवंशे विलग्नाः ।  
म्स्स्_७६५४-२ एके तावद् ग्रथितसगुणा दुस्तरं तारयन्ति  तेषां मध्ये ज्वलितहृदया रक्तमेके पिबन्ति ॥  
म्स्स्_७६५५-१ एकेऽद्य प्रातरपरे पश्चादन्ये पुनः परे ।  
म्स्स्_७६५५-२ सर्वे निःसीम्नि संसारे यान्ति कः केन शोच्यते ॥  
म्स्स्_७६५६-१ एकेन केनचिदनर्घमणिप्रभेण  काव्यं चमत्कृतिपदेन विना सुवर्णम् ।  
म्स्स्_७६५६-२ निर्दोषलेशमपि रोहति कस्य चित्ते  लावण्यहीनमिव यौवनमङ्गनानाम् ॥  
म्स्स्_७६५७-१ एकेन केनापि गुणेन नीचोऽप्य्  उच्चैः प्रतिष्ठां लभते जगत्सु ।  
म्स्स्_७६५७-२ दृष्टान्तमग्रे मृदुताप्रसिद्धो  दोषाकरोऽप्युच्चपदं प्रपन्नः ॥  
म्स्स्_७६५८-१ एकेन चुलुकेनाब्धिर् निपीतः कुम्भयोनिना ।  
म्स्स्_७६५८-२ तस्योदयेऽतः कालुष्यं त्यजन्त्यापो भयादिव ॥  
म्स्स्_७६५९-१ एकेन चूर्णकुन्तलम्  अपरेण करेण चिबुकमुन्नमयन् ।  
म्स्स्_७६५९-२ पश्यामि बाष्पधौत-  श्रुति नगरद्वारि तद्वदनम् ॥  
म्स्स्_७६६०-१ एकेन चेत् परिहृतोऽसि महेश्वरेण  किं खेदमावहसि केतक निर्गुणोऽसौ ।  
म्स्स्_७६६०-२ अन्ये न किं जगति सन्ति परं गुणज्ञा  ये त्वां वहन्ति शिरसा नरदेवदेवाः ॥  
म्स्स्_७६६१-१ एकेन तिष्ठताधस्ताद् अन्येनोपरि तिष्ठता ।  
म्स्स्_७६६१-२ दातृयाचकयोर्भेदः कराभ्यामेव सूचितः ॥  
म्स्स्_७६६२-१ एकेन प्रियसाक्षिणा जितवती वीणां वचोभिर्निजैर्  गत्या मन्दिर एव विश्वगमनं हंसं जिगायाचिरात् ।  
म्स्स्_७६६२-२ वक्त्रेणाद्वयमोदिनेन्दुमजयत् सर्वप्रमोदप्रदं  दृष्ट्या लक्ष्यपदाग्रयेव दलयत्यम्भोरुहाणां मदम् ॥  
म्स्स्_७६६३-१ एकेन राजहंसेन या शोभा सरसोऽभवत् ।  
म्स्स्_७६६३-२ न सा बकसहस्रेण परितस्तीरवासिना ॥  
म्स्स्_७६६४-१ एकेन रोमनालेन जातं पङ्केरुहद्वयम् ।  
म्स्स्_७६६४-२ ज्ञात्वाधो धनमस्यास्ति खनन्ति निशि रागिणः ॥  
म्स्स्_७६६५-१ एकेन शुष्कवृक्षेण दह्यमानेन वह्निना ।  
म्स्स्_७६६५-२ दह्यते तद्वनं सर्वं कुपुत्रेण कुलं यथा ॥  
म्स्स्_७६६६-१ एकेन सन्धिः कलहोऽपरेण  कार्योऽभितो वा प्रसमीक्ष्य वृद्धिम् ।  
म्स्स्_७६६६-२ एवं प्रयुञ्जीत जिगीषुरेता  नीतीर् विजानन्नहितात्मसारम् ॥  
म्स्स्_७६६७-१ एकेन स्मितपाटलाधररुचो जल्पन्त्यनल्पाक्षरं  वीक्षन्तेऽन्यमितः स्फुटत्कुमुदिनीफुल्लोल्लसल्लोचनाः ।  
म्स्स्_७६६७-२ दूरोदारचरित्रचित्रविभवं ध्यायन्ति चान्यं धिया  केनेत्थं परमार्थतोऽर्थवदिव प्रेमास्ति वामभ्रुवाम् ॥  
म्स्स्_७६६८-१ एकेनांशेन धर्मार्थः कर्तव्यो भूतिमिच्छता ।  
म्स्स्_७६६८-२ एकेनांशेन कामार्थ एकमंशं विवर्धयेत् ॥  
म्स्स्_७६६९-१ एकेनाक्ष्णा परिततरुषा वीक्षते व्योमसंस्थं  भानोर्बिम्बं सजललुलितेनापरेणात्मकान्तम् ।  
म्स्स्_७६६९-२ अह्नश्छेदे दयितविरहा शङ्किनी चक्रवाकी  द्वौ सङ्कीर्णौ रचयति रसौ नर्तकीव प्रगल्भा ॥  
म्स्स्_७६७०-१ एकेनापाति लत्ता पतिवपुषि परेणापि पीतः पिता ते  भ्रातान्येनापि शप्तस्त्रिभुवनतलतोऽन्येन निर्वासितासि ।  
म्स्स्_७६७०-२ सद्यः श्रीवीरभूपस्तृणमिव मनुते त्वां सरोजालये यन्  मातस्तज्जातिमात्रप्रणयिनि मयि तन्मा स्म कोपं विदध्याः ॥  
म्स्स्_७६७१-१ एकेनापाति लत्ता पतिवपुषि परेणापि पीतोऽस्ति तातो  भ्राता शप्तः परेण त्रिभुवनतलतोऽन्येन निष्कासितासि ।  
म्स्स्_७६७१-२ छन्नं गेहं परेणाऽकलि च तदपरेणास्ति सापत्न्यशीला  तस्मान्नित्यं द्विजेभ्यो मधुरिपुमहिले त्वं वियुक्तासि मन्ये ॥  
म्स्स्_७६७२-१ एकेनापि गुणवता  जातिविशुद्धेन चारुकृत्येन ।  
म्स्स्_७६७२-२ स्वकुलमलङ्कृतमखिलं  मुकुटं मुक्ताफलेनेव ॥  
म्स्स्_७६७३-१ एकेनापि गुणवता विद्यायुक्तेन साधुना ।  
म्स्स्_७६७३-२ कुलं पुरुषसिंहेन चन्द्रेणेव प्रकाश्यते ॥  
म्स्स्_७६७४-१ एकेनापि गुणेनर्द्धो लभते स्पृहणीयताम् ।  
म्स्स्_७६७४-२ काकल्यैव पिको लोकैर् मोद्यते मलिनोऽप्यसौ ॥  
म्स्स्_७६७५-१ एकेनापि गुणेनाहो स्पृहणीयो नरो भवेत् ।  
म्स्स्_७६७५-२ कलाभृत्त्येन रुचिरश् चन्द्रो दोषाकरोऽपि सन् ॥  
म्स्स्_७६७६-१ एकेनापि पयोधिना जलमुचस्ते पूरिताः कोटिशो  जातो नास्य कुशाग्रलीनतुहिनश्लक्ष्णोऽपि तोयव्ययः ।  
म्स्स्_७६७६-२ आहो शुष्यति दैवदृष्टिवलनादम्भोभिरम्भोमुचः  सम्भूयापि विधातुमस्य रजसि स्तैमित्यमप्यक्षमाः ॥  
म्स्स्_७६७७-१ एकेनापि विनीतेन सुतेनोद्ध्रियते कुलम् ।  
म्स्स्_७६७७-२ गङ्गावतारणापारप्रथं पश्य भगीरथम् ॥  
म्स्स्_७६७८-१ एकेनापि सुधीरेण सोत्साहेन रणं प्रति ।  
म्स्स्_७६७८-२ सोत्साहं जायते सैन्यं भग्ने भङ्गमवाप्नुयात् ॥  
म्स्स्_७६७९-१ अत एव हि वाञ्छन्ति भूपा योधान् महाबलान् ।  
म्स्स्_७६७९-२ शूरान् धीरान् कृतोत्साहान् वर्जयन्ति च कातरान् ॥  
म्स्स्_७६८०-१ एकेनापि सुपुत्रेण जायमानेन सत्कुलम् ।  
म्स्स्_७६८०-२ शशिना चैव गगनं सर्वदैवोज्ज्वलीकृतम् ॥  
म्स्स्_७६८१-१ एकेनापि सुपुत्रेण विद्यायुक्तेन साधुना ।  
म्स्स्_७६८१-२ आह्लादितं कुलं सर्वं यथा चन्द्रेण शर्वरी ॥  
म्स्स्_७६८२-१ एकेनापि सुपुत्रेण विद्यायुक्तेन साधुना ।  
म्स्स्_७६८२-२ कुलमुज्ज्वलतां याति चन्द्रेण गगनं यथा ॥  
म्स्स्_७६८३-१ एकेनापि सुपुत्रेण सिंही स्वपिति निर्भयम् ।  
म्स्स्_७६८३-२ सहैव दशभिः पुत्रैर् भारं वहति गर्दभी ॥  
म्स्स्_७६८४-१ एकेनापि सुवृक्षेण पुष्पितेन सुगन्धिना ।  
म्स्स्_७६८४-२ वासितं तद्वनं सर्वं सुपुत्रेण कुलं यथा ॥  
म्स्स्_७६८५-१ एकेनापि हि शूरेण पादाक्रान्तं महीतलम् ।  
म्स्स्_७६८५-२ क्रियते भास्करेणेव स्फारस्फुरिततेजसा ॥  
म्स्स्_७६८६-१ एकेनैव चिराय कृष्ण भवता गोवर्धनोऽयं धृतः  श्रान्तोऽसि क्षणमास्स्व साम्प्रतममी सर्वे वयं दध्महे ।  
म्स्स्_७६८६-२ इत्युल्लासितदोष्णि गोपनिवहे किञ्चिद् भुजाकुण्चन-  न्यञ्चच्छैलभरार्दिते विरमति स्मेरो हरिः पातु वः ॥  
म्स्स्_७६८७-१ एकेनैव हि कश्चिद्  गुणेन जगति प्रसिद्धिमुपयाति ।  
म्स्स्_७६८७-२ एकेन करेण गजः  करी न सूर्यः सहस्रेण ॥  
म्स्स्_७६८८-१ एकेनोद्धृत्य खङ्गं हृदि पतितमिषुं पाणिनैकेन भञ्जन्  भ्रूभेदालङ्कृतास्यः सरभसनयनः स्पष्टदष्टाधरोष्ठः ।  
म्स्स्_७६८८-२ भीतैः क्रव्यादवृन्दैरनुपहततनुः कुञ्जरेन्द्रोपधानः  शेते योधप्रधानो यदि मरणमिदं लभ्यते किं जयेन ॥  
म्स्स्_७६८९-१ एकेयं रसना न शब्दमभजद् भेजेऽनुवारं परा  नेत्रं किञ्चिदनूरुसङ्गमभवज्जातोरुसङ्गं परम् ।  
म्स्स्_७६८९-२ रागः कश्चन निर्जगाम हृदयात् तस्थौ तथैवापरो  बाह्ये सत्पुलकोऽन्तरे विपुलको जातोऽङ्कभूसम्भ्रमः ॥  
म्स्स्_७६९०-१ एके वारिनिधौ प्रवेशमपरे लोकान्तरालोकनं  केचित् पावकयोगितां निजगदुः क्षीणेऽह्नि चण्डार्चिषः ।  
म्स्स्_७६९०-२ मिथ्या चैतदसाक्षिकं प्रियसखि प्रत्यक्षतीव्रातपं  मन्येऽहं पुनरध्वनीनरमणीचेतोऽधिशेते रविः ॥  
म्स्स्_७६९१-१ एकेषां वाचि शुकवद् अन्येषां हृदि मूकवत् ।  
म्स्स्_७६९१-२ हृदि वाचि तथान्येषां वल्गु वल्गन्ति सूक्तयः ॥  
म्स्स्_७६९२-१ एके सत्पुरुषाः परार्थघटकाः स्वार्थं परित्यज्य ये  सामान्यास्तु परार्थमुद्यमभृतः स्वार्थाविरोधेन ये ।  
म्स्स्_७६९२-२ तेऽमी मानुषराक्षसाः परहितं स्वार्थाय निघ्नन्ति ये  ये तु घ्नन्ति निरर्थकं परहितं ते के न जामीमहे ॥  
म्स्स्_७६९३-१ एकैकमक्षविषयं भजताममीषां  सम्पद्यते यदि कृतान्तगृहातिथित्वम् ।  
म्स्स्_७६९३-२ पञ्चाक्षगोचररतस्य किमस्ति वाच्यम्  अक्षार्थमित्यमलधीरधियस् त्यजन्ति ॥  
म्स्स्_७६९४-१ एकैकशोऽपि निघ्नन्ति विषया विषसन्निभाः ।  
म्स्स्_७६९४-२ क्षेमी तु स कथं नु स्याद् यः समं पञ्च सेवते ॥  
म्स्स्_७६९५-१ एकैकशो युवजनं  विलङ्घमानाक्षनिकरमिव तरला ।  
म्स्स्_७६९५-२ विश्राम्यति सुभग त्वाम्  अङ्गुलिरासाद्य मेरुमिव ॥  
म्स्स्_७६९६-१ एकैकशो विनिघ्नन्ति विषया विषसन्निभाः ।  
म्स्स्_७६९६-२ किं पुनः पञ्च मिलिताः न कथं नाशयन्ति हि ॥  
म्स्स्_७६९७-१ एकैकस्य यदादाय पुष्पस्य मधु सञ्चितम् ।  
म्स्स्_७६९७-२ किञ्चिन् मधुकरीवर्गैस् तदप्यश्नन्ति निर्घृणाः ॥  
म्स्स्_७६९८-१ एकैकस्य शरस्यैव चतुष्पक्षाणि योजयेत् ।  
म्स्स्_७६९८-२ षडङ्गुलप्रमाणेन पक्षच्छेदं च कारयेत् ॥  
म्स्स्_७६९९-१ एकैकस्योपकारस्य प्राणान् दास्यामि ते कपे ।  
म्स्स्_७६९९-२ प्रत्यहं क्रियमाणस्य शेषस्य ऋणिनो वयम् ॥  
म्स्स्_७७००-१ एकैकातिशयालवः परगुणज्ञानैकवैज्ञानिकाः  सन्त्येते धनिकाः कलासु सकलास्वाचार्यचर्याचणाः ।  
म्स्स्_७७००-२ अप्येते सुमनोगिरां निशमनाद् बिभ्यत्यहो श्लाघया  धूते मूर्धनि कुण्डले कषणतः क्षीणे भवेतामिति ॥  
म्स्स्_७७०१-१ एकैकोऽसङ्ख्यजीवानां घाततो मधुनः कणः ।  
म्स्स्_७७०१-२ निष्पद्यते यतस्तेन मध्वश्नाति कथं बुधः ॥  
म्स्स्_७७०२-१ एकैव कविता पुंसां ग्रामायाश्वाय हस्तिने ।  
म्स्स्_७७०२-२ अन्ततोऽन्नाय वस्त्राय ताम्बूलाय च कल्पते ॥  
म्स्स्_७७०३-१ एकैव काचिन् महतामवस्था  सूक्ष्माणि वस्त्राण्यथवा च कन्था ।  
म्स्स्_७७०३-२ कराग्रलग्नाभिनवा च बाला  गङ्गातरङ्गेष्वथवाक्षमाला ॥  
म्स्स्_७७०४-१ एकैव दण्डनीतिस् तु विद्येत्यौशनसाः स्थिताः ।  
म्स्स्_७७०४-२ तस्यां हि सर्वविद्यानाम् आरम्भाः सम्प्रतिष्ठिताः ॥  
म्स्स्_७७०५-१ एकैव सङ्गमे बाला वियोगे तन्मयं जगत् ।  
म्स्स्_७७०५-२ कृतोपकार एवायं वियोगः केन निन्द्यते ॥  
म्स्स्_७७०६-१ एकैव सामृतमयी सुतरामनर्घ्या  काप्यस्त्यसौ हिमकरस्य कला ययैव ।  
म्स्स्_७७०६-२ आरोपितो गुणविदा परमेश्वरेण  चूडामणौ न गणितोऽस्य कलङ्कदोषः ॥  
म्स्स्_७७०७-१ एकैव सार्थका चिन्ता धर्मस्यार्थे विचिन्त्यते ।  
म्स्स्_७७०७-२ द्वितीया सार्थका चिन्ता योगिनां धर्मनन्दिनी ॥  
म्स्स्_७७०८-१ एकैश्वर्ये स्थितोऽपि प्रणतबहुफले यः स्वयं कृत्तिवासाः  कान्तासम्मिश्रदेहोऽप्यविषयमनसां यः परस्ताद् यतीनाम् ।  
म्स्स्_७७०८-२ अष्टाभिर्यस्य कृत्स्नं जगदपि तनुभिर्बिभ्रतो नाभिमानः  सन्मार्गालोकनाय व्यपनयतु स वस् तामसीं वृत्तिमीशः ॥  
म्स्स्_७७०९-१ एको गिरिशः स्वामी  गणता तुल्यैव वल्लभत्वं च ।  
म्स्स्_७७०९-२ किं कुर्मः कर्मगतौ  शुष्यति भृङ्गी विनायकः पीनः ॥  
म्स्स्_७७१०-१ एको गोत्रे पुमान् प्रोक्तः प्राक्तनैः स्वकुटुम्बभृत् ।  
म्स्स्_७७१०-२ एकोऽप्यनेकः पुरुषः परेषां भरणक्षमः ॥  
म्स्स्_७७११-१ एको जयति सद्वृत्तः किं पुनर्द्वौ सुसंहतौ ।  
म्स्स्_७७११-२ किं चित्रं यदि तन्वङ्ग्याः स्तनाभ्यां निर्जितं जगत् ॥  
म्स्स्_७७१२-१ एको जीवो बहवो देहा  एकं तत्त्वं बहवो मोहाः ।  
म्स्स्_७७१२-२ एका विद्या बहुपाषण्डा  विबुधैः क्रियते किमिति वितण्डा ॥  
म्स्स्_७७१३-१ एकोदरसमुद्भूता एकनक्षत्रजातकाः ।  
म्स्स्_७७१३-२ न भवन्ति समाः शीले यथा बदरकण्टकाः ॥  
म्स्स्_७७१४-१ एकोदराः पृथग्ग्रीवा अन्यान्यफलभक्षिणः ।  
म्स्स्_७७१४-२ असंहता विनश्यन्ति भारुण्डा इव पक्षिणः ॥  
म्स्स्_७७१५-१ एको दाशरथिः कामं यातुधानाः सहस्रशः ।  
म्स्स्_७७१५-२ ते तु यावन्त एवाजौ तावांश्च ददृशे स तैः ॥  
म्स्स्_७७१६-१ एको देवः केशवो वा शिवो वा  एकं मित्रं भूपतिर्वा यतिर्वा ।  
म्स्स्_७७१६-२ एको वासः पत्तने वा वने वा  एका भार्या सुन्दरी वा दरी वा ॥  
म्स्स्_७७१७-१ एको धर्मः परं श्रेयः क्षमैका शान्तिरुत्तमा ।  
म्स्स्_७७१७-२ विद्यैका परमा दृष्टिर् अहिंसैका सुखावहा ॥  
म्स्स्_७७१८-१ एको न रोपितो यावद् उत्पन्नोऽयं व्रणोऽपरः ।  
म्स्स्_७७१८-२ सत्यः प्रवादो यच्छिद्रेष्व् अनर्था यान्ति भूरिताम् ॥  
म्स्स्_७७१९-१ एकोना विंशतिः स्त्रीणां स्नानार्थं सरयूं गता ।  
म्स्स्_७७१९-२ विंशतिः पुनरायाता एको व्याघ्रेण भक्षितः ॥  
म्स्स्_७७२०-१ एकोना विंशतिर्नार्यः क्रीडां कर्तुं वने गताः ।  
म्स्स्_७७२०-२ विंशतिर्गृहमायाताः शेषो व्याघ्रेण भक्षितः ॥  
म्स्स्_७७२१-१ एको नेता क्षत्रियो वा द्विजो वा  चैका विद्यान्वीक्षिकी वा त्रयी वा ।  
म्स्स्_७७२१-२ एका भार्या वंशजा वा प्रिया वाप्य्  एकं मित्रं भूपतिर्वा यतिर्वा ॥  
म्स्स्_७७२२-१ एकोऽन्ते द्विसमस्त्रिलोचन इति ख्यातश्चतुर्भिः स्तुतो  वेदैः पञ्चमुखः षडाननपिता सप्तर्षिभिर्वन्दितः ।  
म्स्स्_७७२२-२ अष्टाङ्गो नवतुल्य आमरगणे वासो दशाशा दधत्  स्वश्चैकादश सोऽवतान्न विजितो यो द्वादशात्मांशुभिः ॥  
म्स्स्_७७२३-१ एकोऽपि कृष्णस्य कृतः प्रणामो  दशाश्वमेधावभृथेन तुल्यः ।  
म्स्स्_७७२३-२ दशाश्वमेधी पुनरेति जन्म  कृष्णप्रणामी न पुनर्भवाय ॥  
म्स्स्_७७२४-१ एकोऽपि कोऽपि सेव्यो यः क्षीणं क्षीणं पुनर्नवम् ।  
म्स्स्_७७२४-२ अनुद्विग्नं करोत्येव सूर्यश्चन्द्रमसं यथा ॥  
म्स्स्_७७२५-१ एकोऽपि गुणवान् पुत्रो निर्गुणेन शतेन किम् ।  
म्स्स्_७७२५-२ एकश्चन्द्रस् तमो हन्ति न च ताराः सहस्रशः ॥  
म्स्स्_७७२६-१ एकोऽपि गुणवान् पुत्रो निर्गुणैः किं शतैरपि ।  
म्स्स्_७७२६-२ एकश्चन्द्रो जगन्नेत्रं नक्षत्रैः किं प्रयोजनम् ॥  
म्स्स्_७७२७-१ एकोऽपि गुणवान् पुत्रो मा निर्गुणशतं भवेत् ।  
म्स्स्_७७२७-२ एकश्चन्द्रस् तमो हन्ति न च ताराः सहस्रशः ॥  
म्स्स्_७७२८-१ एकोऽपि जीयते हन्त कालिदासो न केनचित् ।  
म्स्स्_७७२८-२ शृङ्गारे ललितोद्गारे कालिदासत्रयी किमु ॥  
म्स्स्_७७२९-१ एकोऽपि त्रय इव भाति कन्दुकोऽयं  कान्तायाः करतलरागरक्तरक्तः ।  
म्स्स्_७७२९-२ भूमौ तच्चरणनखांशुगौरगौरः  स्वःस्थः सन् नयनमरीचिनीलनीलः ॥  
म्स्स्_७७३०-१ एकोऽपि यः सकलकार्यविधौ समर्थः  सत्त्वाधिको भवतु किं बहुभिः प्रसूतैः ।  
म्स्स्_७७३०-२ चन्द्रः प्रकाशयति दिङ्मुखमण्डलानि  तारागणः समुदितोऽप्यसमर्थ एव ॥  
म्स्स्_७७३१-१ एकोऽपि यत्र नगरे प्रसिद्धः स्याद् धनुर्घरः ।  
म्स्स्_७७३१-२ ततो यान्त्यरयो दूरं मृगाः सिंहगृहादिव ॥  
म्स्स्_७७३२-१ एकोऽपि वारणपतिर्द्विषतामनीकं  युक्तं निहन्ति मदसत्त्वगुणोपपन्नः ।  
म्स्स्_७७३२-२ नागेषु हि क्षितिभृतां विजयो निबद्धस्  तस्माद् गजाधिकबलो नृपतिः सदा स्यात् ॥  
म्स्स्_७७३३-१ एकोऽपि सिंहः साहस्रं यूथं मथ्नाति दन्तिनाम् ।  
म्स्स्_७७३३-२ तस्मात् सिंहमिवोदारम् आत्मानं वीक्ष्य सम्पतेत् ॥  
म्स्स्_७७३४-१ एकोऽप्यमात्यो मेधावी शूरो दक्षो विचक्षणः ।  
म्स्स्_७७३४-२ राजानं राजमात्रं वा प्रापयेन् महतीं श्रियम् ॥  
म्स्स्_७७३५-१ एको बटुर्दर्भकुशाग्रपाणिर्  वने वनैः सिञ्चति बालचूतान् ।  
म्स्स्_७७३५-२ आम्राश्च सिक्ताः पितरश्च तृप्ता  एका क्रिया द्व्यर्थकरी प्रसिद्धा ॥  
म्स्स्_७७३६-१ एको बहूनां मूर्खाणां मध्ये निपतितो बुधः ।  
म्स्स्_७७३६-२ पद्मः पाथस्तरङ्गाणां इव विप्लवते ध्रुवम् ॥  
म्स्स्_७७३७-१ एको बाणः स्फुरति वलितालोकनं कामिनीनां  कामस्यान्यो मलयपवनः कामिनां मर्मभेदी ।  
म्स्स्_७७३७-२ वीणावेणुक्वणितमपरश्चूतपुष्पं तुरीयः  सर्वोत्कण्ठप्रथमसचिवः पञ्चमः पञ्चमोऽपि ॥  
म्स्स्_७७३८-१ एको भवान् मम समं दश वा नमन्ति  ज्याघोषपूरितवियन्ति शरासनानि ।  
म्स्स्_७७३८-२ तल्लोकपालसहितः सह लक्ष्मणेन  चापं गृहाण सदृशं क्षणमस्तु युद्धम् ॥  
म्स्स्_७७३९-१ एको भावः सदा शस्तो यतीनां भावितात्मनाम् ।  
म्स्स्_७७३९-२ श्रीलुब्धानां न लोकानां विशेषेण महीभुजाम् ॥  
म्स्स्_७७४०-१ एकोऽभूत् पुलिनात् ततस्तु नलिनाच्चान्योऽपि नाकोरभूत्  प्राच्यास्ते त्रय एव दिव्यकवयो दीव्यन्तु देव्या गिरा ।  
म्स्स्_७७४०-२ अर्वाञ्चो यदि गद्यपद्यरचनाचातुर्यवागुद्धतास्  तान् सर्वानतिशय्य खेलतितरां शाकल्लमल्लः कविः ॥  
म्स्स्_७७४१-१ एकोऽभून्नलिनात् ततश्च पुलिनाद् वल्मीकतश्चापरस्  ते सर्वे कवयो भवन्ति गुरवस् तेभ्यो नमस्कुर्महे ।  
म्स्स्_७७४१-२ अर्वाञ्चो यदि गद्यपद्यरचनैश् चेतश् चमत्कुर्वते  तेषां मूर्ध्नि ददामि वामचरणं कर्णाटराजप्रिया ॥  
म्स्स्_७७४२-१ एको भेकः परममुदितः प्राप्य गोष्पादनीरं  को मे को मे रटति सततं स्पर्द्धया वाक्यमुच्चैः ।  
म्स्स्_७७४२-२ गङ्गादीनां सकलसरितां प्राप्य तोयं समुद्रः  किञ्चिद् गर्वं न वहति महान् प्रायशो भूरि रत्नैः ॥  
म्स्स्_७७४३-१ एको मे शाश्वतात्मा सुखमसुखभुजो ज्ञानदृष्टिस्वभावो  नान्यत् किञ्चिन्निजं मे तनुधनकरणभ्रातृभार्यासुखादि ।  
म्स्स्_७७४३-२ कर्मोद्भूतं समस्तं चपलमसुखदं तत्र मोहो मुधा मे  पर्यालोच्येति जीव स्वहितमवितथं मुक्तिमार्गं श्रय त्वम् ॥  
म्स्स्_७७४४-१ एकोऽम्बुधिर्जगति जीवति येन तानि  तावन्ति हन्त सलिलानि समुच्चितानि ।  
म्स्स्_७७४४-२ येभ्यः कथञ्चिदपि किञ्चिदमी पयोदाः  पीत्वा चिराय धरणीमपि तर्पयन्ति ॥  
म्स्स्_७७४५-१ एको रविरतितेजा  अतिशूरः केसरी वने वासी ।  
म्स्स्_७७४५-२ अतिविपुलं खं शून्यं  ह्यतिगम्भीरोऽम्बुधिः क्षारः ॥  
म्स्स्_७७४६-१ एको रसः करुण एव निमित्त भेदाद्  भिन्नः पृथक् पृथगिवाश्रयते विवर्तान् ।  
म्स्स्_७७४६-२ आवर्तबुद्बुदतरङ्गमयान् विकारान्  अम्भो यथा सलिलमेव हि तत् समस्तम् ॥  
म्स्स्_७७४७-१ एको रागिषु राजते प्रियतमादेहार्धहारी हरो  नीरागेषु जिनो विमुक्तललनासङ्गो न यस्मात् परः ।  
म्स्स्_७७४७-२ दुर्वारस्मरबाणपन्नगविषव्यासङ्गमुग्धो जनः  शेषः कामविडम्बितो हि विषयान् भोक्तुं न मोक्तुं क्षमः ॥  
म्स्स्_७७४८-१ एकोऽर्थं विमृशेदेको धर्मे प्रकुरुते मनः ।  
म्स्स्_७७४८-२ एकः कार्याणि कुरुते तमाहुर् मध्यमं नरम् ॥  
म्स्स्_७७४९-१ एको ललाटे द्वौ मूर्ध्नि द्वौ द्वौ पार्श्वोपपार्श्वयोः ।  
म्स्स्_७७४९-२ द्वौ च वक्षसि विज्ञेयौ प्रयाणे चैक एव तु ॥  
म्स्स्_७७५०-१ एको लोभो महाग्राहो लोभात् पापं प्रवर्तते ।  
म्स्स्_७७५०-२ ततः पापादधर्माप्तिस् ततो दुःखं प्रवर्तते ॥  
म्स्स्_७७५१-१ एको वित्तवतः सूनुः पितृहीनः सुयौवने ।  
म्स्स्_७७५१-२ मुग्धे भूभुजि कायस्थः कामिस्पर्धी वणिक्सुतः ॥  
म्स्स्_७७५२-१ नित्यातुरामात्यवैद्यप्रसिद्धस्य गुरोः सुतः ।  
म्स्स्_७७५२-२ ॥। ॥। प्रच्छन्नकामो जटाधरः ॥  
म्स्स्_७७५३-१ नपुंसकप्रवादस्य प्रशमार्थी फलाशनः ।  
म्स्स्_७७५३-२ मत्तो धूर्तसहायश्च राजसूनुर्निरङ्कुशः ॥  
म्स्स्_७७५४-१ ग्राम्यो धातृद्विजसुतः प्राप्तलाभश्च गायनः ।  
म्स्स्_७७५४-२ सद्यः सार्थपतिः प्राप्तः श्रीमान् दैवपरायणः ॥  
म्स्स्_७७५५-१ गतानुगतिको मूर्खः शास्त्रोन्मादश्च पण्डितः ।  
म्स्स्_७७५५-२ नित्यक्षीबश्च वेश्यानां जङ्गमाः कल्पपादपाः ॥  
म्स्स्_७७५६-१ एको विश्वसतां हराम्यपघृणः प्राणानहं प्राणिनाम्  इत्येवं परिचिन्त्य मात्ममनसि व्याधानुतापं कृथाः ।  
म्स्स्_७७५६-२ भूपानां भवनेषु किं च विमलक्षेत्रेषु गूढाशयाः  साधूनामरयो वसन्ति कति न त्वत्तुल्यकक्षा नराः ॥  
म्स्स्_७७५७-१ एको वैश्यश्च द्वौ शूद्रौ ब्राह्मणास्त्रय एव च ।  
म्स्स्_७७५७-२ विद्योपजीविनः पञ्च न गच्छेयुः समं स्वयम् ॥  
म्स्स्_७७५७अ-१ एको वैश्यो द्वौ च शूद्रौ क्षत्रियाः सप्त पञ्च वा ।  
म्स्स्_७७५७अ-२ नव नार्यो न गच्छेयुः न गच्छेद् ब्राह्मणत्रयम् ॥  
म्स्स्_७७५८-१ एकोऽहमसहायोऽहं कृशोऽहमपरिच्छदः ।  
म्स्स्_७७५८-२ स्वप्नेऽप्येवंविधा चिन्ता मृगेन्द्रस्य न जायते ॥  
म्स्स्_७७५९-१ एकोऽहमस्मीति च मन्यसे त्वं  न हृच्छयं वेत्सि मुनिं पुराणम् ।  
म्स्स्_७७५९-२ यो वेदिता कर्मणः पापकस्य  यस्यान्तिके त्वं वृजिनं करोषि ॥  
म्स्स्_७७६०-१ एकोऽहमस्मीत्यात्मानं यत् त्वं कल्याण मन्यसे ।  
म्स्स्_७७६०-२ नित्यं स्थितस् ते हृद्येष पुण्यपापेक्षिता मुनिः ॥  
म्स्स्_७७६१-१ एको हरः प्रियाधर-  गुणवेदी दिविषदोऽपरे मूढाः ।  
म्स्स्_७७६१-२ विषममृतं वा सममिति  यः पश्यन् गरलमेव पपौ ॥  
म्स्स्_७७६२-१ एको हि कुरुते पापं कालपाशवशं गतः ।  
म्स्स्_७७६२-२ नीचेनात्मापचारेण कुलं तेन विनश्यति ॥  
म्स्स्_७७६३-१ एको हि खञ्जनवरो नलिनीदलस्थो  दृष्टः करोति चतुरङ्गबलाधिपत्यम् ।  
म्स्स्_७७६३-२ किं मे करिष्यति भवद्वदनारविन्दे  जानामि नो नयनखञ्जनयुग्ममेतत् ॥  
म्स्स्_७७६४-१ एको हि दोषो गुणसन्निपाते  निमज्जतीत्येतदयुक्तमुक्तम् ।  
म्स्स्_७७६४-२ रूपादिकान् सर्वगुणान् निहन्ति  किं मौर्ख्यमेकं न शरीरभाजाम् ॥  
म्स्स्_७७६५-१ एको हि दोषो गुणसन्निपाते  निमज्जतीन्दोः किरणेष्विवाङ्कः ।  
म्स्स्_७७६५-२ केनापि नूनं कविना च दृष्टं  दारिद्र्यमेकं गुणराशिनाशि ॥  
म्स्स्_७७६६-१ एको ह्यमात्यो मेधावी शूरो दान्तो विचक्षणः ।  
म्स्स्_७७६६-२ राजानं राजपुत्रं वा प्रापयेन् महतीं श्रियम् ॥  
म्स्स्_७७६७-१ एणः क्रीडति शूकरश्च खनति द्वीपी च गर्वायते  क्रोष्टा क्रन्दति वल्गते च शशको वेगाद् रुरुर्धावति ।  
म्स्स्_७७६७-२ निःशङ्कः करिपोतकस्तरुलतामुन्मोटते लीलया  हंहो सिंह विना त्वयाद्य विपिने कीदृग्दशा वर्तते ॥  
म्स्स्_७७६८-१ एणश्रेणिः शशकनिकरः शल्लकीनां कदम्बं  कोलव्यूहः स्पृशति सुखितां यत्र तत्रापि कुञ्जे ।  
म्स्स्_७७६८-२ को नामास्मिन् बत हतवने पादपस्तादृगुच्चैर्  यस्य च्छायामयमधिवसत्युष्णरुग्णो गजेन्द्रः ॥  
म्स्स्_७७६९-१ एणाक्षीस्पृहयालुता न कथमप्यास्ते विवेकोदयान्  नित्यं प्रच्युतिशङ्कया क्षणमपि स्वर्गे न मोदामहे ।  
म्स्स्_७७६९-२ अप्यन्येषु विनाशिवस्तुविषयाभोगेषु तृष्णा न मे  स्वर्णद्याः पुलिने परं हरिपदध्यानं समीहामहे ॥  
म्स्स्_७७७०-१ एणाद्याः पशवः किरातपरिषन्नैषा गुणग्राहिणी  सञ्चारोऽपि न नागरस्य विषयोच्छिन्नं मुनीनां मनः ।  
म्स्स्_७७७०-२ धूमेनैव सुगन्धिना प्रतिपदं दिक्चक्रमामोदयन्  आमूलं परिदह्यतेऽगुरुतरुः कस्मै किमाचक्ष्महे ॥  
म्स्स्_७७७१-१ एणीगणेषु गुरुगर्वनिमीलिताक्षः  किं कृष्णसार खलु खेलसि काननेऽस्मिन् ।  
म्स्स्_७७७१-२ सीमामिमां कलय भिन्नकरीन्द्रकुम्भ-  मुक्तामयीं हरिविहारवसुन्धरायाः ॥  
म्स्स्_७७७२-१ एणीदृशः पाणिपुटे निरुद्धा  वेणी विरेजे शयनोत्थितायाः ।  
म्स्स्_७७७२-२ सरोजकोशादिव निष्पतन्ती  श्रेणी घनीभूय मधुव्रतानाम् ॥  
म्स्स्_७७७३-१ एणीदृशः श्रवणसीम्नि यदानयन्ति  तेनैव तस्य महिमा नवचम्पकस्य ।  
म्स्स्_७७७३-२ त्वं तत्र नो विहरसे यदि भृङ्ग तेन  नैतस्य किञ्चिदपि तत् तु तवैव हानिः ॥  
म्स्स्_७७७४-१ एणीदृशो विजयते वेणी पृष्ठावलम्बिनी ।  
म्स्स्_७७७४-२ कशेव पञ्चबाणस्य युवतर्जनहेतवे ॥  
म्स्स्_७७७५-१ एणी याति विलोक्य बालशलभान् शष्पाङ्कुरादित्सया  छत्रीकुड्मलकानि रक्षति चिरादण्डभ्रमाद् कुक्कुटी ।  
म्स्स्_७७७५-२ धूत्वा धावति कृष्णकीटपटलश्रेणीं शिखण्डी शिरो  दूरादेव वनान्तरे विषधरग्रासाभिलाषातुरः ॥  
म्स्स्_७७७६-१ एणीशाबविलोचनाभिरलसश्रोणीभरप्रौढि भिर्  वेणीभूतरसक्रमाभिरभितः श्रेणीकृताभिर्वृतः ।  
म्स्स्_७७७६-२ पाणी नाम विनोदयन् रतिपतेस्तूणीशयैः सायकैर्  वाणीनामपदं परं व्रजजनक्षोणीपतिः पातु नः ॥  
म्स्स्_७७७७-१ एणो गजः पतङ्गश्च भृङ्गो मीनस् तु पञ्चमः ।  
म्स्स्_७७७७-२ शब्दस्पर्शरूपगन्धरसैरेते हताः खलु ॥  
म्स्स्_७७७८-१ एतच्च तपसो मूलं तपसो मूलमेव च ।  
म्स्स्_७७७८-२ सर्वदा कामविजयः सङ्कल्पविजयस् तथा ॥  
म्स्स्_७७७९-१ एतच् चतुर्गुणं तैलं तस्माच् चापि चतुर्गुणम् ।  
म्स्स्_७७७९-२ काञ्जिकं प्रक्षिपेद् धीमांस् ततस् तैलं विपाचयेत् ॥  
म्स्स्_७७८०-१ एतच्छान्तविचित्रचत्वरपथं विश्रान्तवैतालिक-  श्लाघाश्लोकमगुञ्जिमञ्जुमुरजं विध्वस्तगीतध्वनि ।  
म्स्स्_७७८०-२ व्यावृत्ताध्ययनं निवृत्तसुकविक्रीडासमस्यं नमद्-  विद्वद्वादपथं कथं पुरमिदं मौनव्रते वर्तते ॥  
म्स्स्_७७८१-१ एतच्छास्त्रार्थतत्त्वं तु मयाख्यातं तवानघ ।  
म्स्स्_७७८१-२ अविश्वासो नरेन्द्राणाम् अपरं गुह्यमुच्यते ॥  
म्स्स्_७७८२-१ एतज् जडाजडविवेचनमेतदेव  क्षित्यादितत्त्वपरिशोधनकौशलं च ।  
म्स्स्_७७८२-२ ज्ञानं च शैवमिदमागमकोटिलभ्यं  मातुर्यदङ्घ्रियुगले निहितो मयात्मा ॥  
म्स्स्_७७८३-१ एतत्करालकरवालनिकृत्तकण्ठ-  नालोच्चलद्बहुलफेनिलबुद्बुदौघैः ।  
म्स्स्_७७८३-२ सार्धं डमड्डमरुडाङ्कृतिहूतभूत-  वर्गेण भर्गगृहिणीं रुधिरैर्धिनोमि ॥  
म्स्स्_७७८४-१ एतत् कवीन्द्रमुखचन्द्रमसः कदाचित्  काव्याभिधानममृतं यदि नागलिष्यत् ।  
म्स्स्_७७८४-२ संसारिणां विविधदुःखसहस्रभाजां  चेतोविनोदसदनं किमिहाभविष्यत् ॥  
म्स्स्_७७८५-१ एतत् कान्तमिदं कान्तम् इत्यावसथतृष्णया ।  
म्स्स्_७७८५-२ तस्या भ्रमति सर्वाङ्गं मन्ये मूढ इव स्मरः ॥  
म्स्स्_७७८६-१ एतत् कामफलं लोके यद् द्वयोरेकचित्तता ।  
म्स्स्_७७८६-२ अन्यचित्तकृते कामे शवयोरिव सङ्गमः ॥  
म्स्स्_७७८७-१ एतत् कार्यममराः संश्रुतं मे  धृतिः शमः सत्यधर्मानुवृत्तिः ।  
म्स्स्_७७८७-२ ग्रन्थिं विनीय हृदयस्य सर्वं  प्रियाप्रिये चात्मवशं नयीत ॥  
म्स्स्_७७८७अ-१ एतत् किं ननु कर्णभूषणमयं हारः सुकाञ्ची नवा  बद्धा काचिदियं त्वयाद्य तिलकः श्लाघ्यः प्रिये कल्पितः ।  
म्स्स्_७७८७अ-२ प्रत्यङ्गं स्पृशतेति तत्क्षणभवद्रोमाञ्चमालाञ्चिता  तन्वी मानमुपेक्षयैव शनकैर्धूर्तेन सम्मोचिता ॥  
म्स्स्_७७८८-१ एतत् किं प्रणयिन्यपि प्रणयिनी यन् मानिनी जायते  मन्ये मानविधौ भविष्यति सुखं किञ्चिद् विशिष्टं रसात् ।  
म्स्स्_७७८८-२ वाञ्छा तस्य सुखस्य मेऽपि हृदये जागर्ति नित्यं परं  स्वप्नेऽप्येष न मेऽपराध्यति पतिः कुप्यामि तस्मै कथम् ॥  
म्स्स्_७७८९-१ एतत् किं श्रुतसदृशं  त्वद्व्रतयोग्यं कुलानुरूपं वा ।  
म्स्स्_७७८९-२ कृतवानसि यत् सुमते  परिभूतगुणोदयं कर्म ॥  
म्स्स्_७७९०-१ एतत्कीर्तिविवर्तधौतनिखिलत्रैलोक्यनिर्वासितैर्  विश्रान्तिः कलिता कथासु जगतां श्यामैः समग्रैरपि ।  
म्स्स्_७७९०-२ जज्ञे कीर्तिमयादहो भयभरैरस्मादकीर्तेः पुनः  सा यन्नास्य कथापथेऽपि मलिनच्छाया बबन्ध स्थितिम् ॥  
म्स्स्_७७९१-१ एतत्कुचस्पर्धितया धटस्य  ख्यातस्य शास्त्रेषु निदर्शनत्वम् ।  
म्स्स्_७७९१-२ तस्माच्च शिल्पान् मणिकादिकारी  प्रसिद्धनामाजनि कुम्भकारः ॥  
म्स्स्_७७९२-१ एतत् कृत्वा प्रियमनुचितप्रार्थनावर्त्मनो मे  सौहार्दाद् वा विधुर इति वा मय्यनुक्रोशबुद्ध्या ।  
म्स्स्_७७९२-२ इष्टान् देशान् विचर जलद प्रावृषा सम्भृतश्रीर्  मा भूदेवं क्षणमपि च ते विद्युता विप्रयोगः ॥  
म्स्स्_७७९३-१ एतत् कोककुटुम्बिनीजनमनःशल्यं चकोराङ्गना-  चञ्चूकोटिकपाटयोर्घटितयोरुद्घाटिनी कुञ्चिका ।  
म्स्स्_७७९३-२ दग्धस्यापि नवाङ्कुरः स्मरतरोरार्द्रागसां प्रेयसी-  मानोद्दामगजाङ्कुशो विजयते मुग्धं सुधांशोर्वपुः ॥  
म्स्स्_७७९४-१ एतत् तद् दुर्जयं लोके पुत्रदारमयं विषम् ।  
म्स्स्_७७९४-२ जायन्ते च म्रियन्ते च यत् पीत्वा मोहिताः प्रजाः ॥  
म्स्स्_७७९५-१ एतत् तद् धृतराष्ट्रवक्त्रसदृशं मेघान्धकारं नभो  हृष्टो गर्जति चातिदर्पितबलो दुर्योधनो वा शिखी ।  
म्स्स्_७७९५-२ अक्षद्यूतजितो युधिष्ठिर इवाध्वानं गतः कोकिलो  हंसाः सम्प्रति पाण्डवा इव वनादज्ञातचर्यां गताः ॥  
म्स्स्_७७९६-१ एतत् तद्वक्त्रमत्र क्व तदधरमधु क्वायतास्ते कटाक्षाः  क्वालापाः कोमलास्ते क्व स मदनधनुर्भङ्गुरो भ्रूविलासः ।  
म्स्स्_७७९६-२ इत्थं खट्वाङ्गकोटौ प्रकटितदशनं मञ्जुगुञ्जत्समीरम्  रागान्धानामिवोच्चैरुपहसितमहो मोहजालं कपालम् ॥  
म्स्स्_७७९७-१ एतत् तर्कय चक्रवाकसुदृशामाश्वासनादायिनः  प्रौढध्वान्तपयोधिमग्नजगतीदत्तावलम्बोत्सवाः ।  
म्स्स्_७७९७-२ दीप्तांशोर्विकसन्ति दिङ्मृगदृशां काश्मीरपङ्कोदक-  व्यात्युक्षीचतुराः सरोरुहवनश्रीकेलिकाराः कराः ॥  
म्स्स्_७७९८-१ एतत् तर्कय चक्रवाकहृदयाश्वासाय तारागण-  ग्रासाय स्फुरदिन्दुमण्डलपरीहासाय भासां निधिः ।  
म्स्स्_७७९८-२ दिक्कान्ताकुचकुम्भकुङ्कुमरजोन्यासाय पङ्केरुहो-  ल्लासाय स्फुटवैरिकैरववनत्रासाय विद्योतते ॥  
म्स्स्_७७९९-१ एतत् तस्य मुखात् कियत् कमलिनीपत्रे कणं वारिणो  यन् मुक्तामणिरित्यमंस्त स जडः शृण्वन् यदस्मादपि ।  
म्स्स्_७७९९-२ अङ्गुल्यग्रलघुक्रियाप्रविलयिन्यादीयमाने शनैस्  कुत्रोड्डीय गतो ममेत्यनुदिनं निद्राति नान्तःशुचा ॥  
म्स्स्_७८००-१ एतत् तु मां दहति यद् गृहमस्मदीयं  क्षीणार्थमित्यतिथयः परिवर्जयन्ति ।  
म्स्स्_७८००-२ संशुष्कसान्द्रमदलेखमिव भ्रमन्तः  कालात्यये मधुकराः करिणः कपोलम् ॥  
म्स्स्_७८०१-१ एतत् ते भ्रूलतोद्भासि पाटलाधरपल्लवम् ।  
म्स्स्_७८०१-२ मुखं नन्दनमुद्यानम् अतोऽन्यत् केवलं वनम् ॥  
म्स्स्_७८०२-१ एतत् ते मुखमक्षतेन्दुलडहच्छायं भवल्लोचनं  नीलेन्दीवरनिर्विशेषमधरस्ते बन्धुजीवारुणः ।  
म्स्स्_७८०२-२ भ्रूवल्लिस्तव कामकार्मुकलता लीलासहाध्यायिनी  न ध्यायन्तु कथं नु देव कथय त्वामेकमेणीदृशः ॥  
म्स्स्_७८०३-१ एतत् पयोधरयुगं पतितं निरीक्ष्य  खेदं वृथा वहसि किं कमलायताक्षि ।  
म्स्स्_७८०३-२ स्तब्धो विवेकरहितो जनतापकारी  ह्यत्युन्नतः प्रपततीति किमत्र चित्रम् ॥  
म्स्स्_७८०४-१ एतत् पुरः स्फुरति पद्मदृशां सहस्रम्  अक्षिद्वयं कथय कुत्र निवेशयामि ।  
म्स्स्_७८०४-२ इत्याकलय्य नयनाम्बुरुहे निमील्य  रोमाञ्चितेन वपुषा स्थितमच्युतेन ॥  
म्स्स्_७८०५-१ एतत् पूतनचक्रमक्रमकृतग्रासार्धमुक्तैर्वृकान्  उत्पुष्णत्परितो नृमांसविघसैरादर्दरं क्रन्दतः ।  
म्स्स्_७८०५-२ खर्जूरद्रुमदघ्नजङ्घमसितत्वङ्नद्धविष्वक्तत-  स्नायुग्रन्थिघनास्थिपञ्जरजरत्कङ्कालमालोक्यते ॥  
म्स्स्_७८०६-१ एतत् प्रचण्डि समुदेत्यकलङ्कमूर्ति  कल्माषिताम्बरतलं ग्रहचक्रवालम् ।  
म्स्स्_७८०६-२ सूर्येन्दुसम्पुटसमुद्गकवाटकोष-  विश्लेषकीर्णनवरत्नकलापकान्ति ॥  
म्स्स्_७८०७-१ एतत् सर्वं परिज्ञाय वृक्षारोपं समारभेत् ।  
म्स्स्_७८०७-२ धर्मार्थकाममोक्षाणां द्रुमेभ्यः साधनं यतः ॥  
म्स्स्_७८०८-१ एतत् सर्वं शृणुत वचनं सङ्ग्रहादत्र सख्यः  प्राणानां नः फलमविकलं नूनमेषा सखी वः ।  
म्स्स्_७८०८-२ विश्लेषेऽस्मिन् प्रचलति भृशं दीपिकेव प्रवाते  सत्यामस्यां वयमतमसः सर्वथा रक्षतैनाम् ॥  
म्स्स्_७८०९-१ एतत् सर्वममात्यादि राजा नयपुरःसरः ।  
म्स्स्_७८०९-२ नयत्युन्नतिमुद्युक्तो व्यसनी क्षयमेव च ॥  
म्स्स्_७८१०-१ एतदत्र पथिकैकजीवितं  पश्य शुष्यतितरां महत्सरः ।  
म्स्स्_७८१०-२ रे मुधाम्बुधर रुद्धसद्गतिर्  वर्धिता किमिति घट्टवाहिनी ॥  
म्स्स्_७८११-१ एतदनूपे वाच्यं  जाङ्गलभूमौ च पञ्चभिः पुरुषैः ।  
म्स्स्_७८११-२ एतैरेव निमित्तैर्  मरुभूमावष्टभिः कथयेत् ॥  
म्स्स्_७८१२-१ एतदर्थं श्रुते बुद्धिं करोति द्वेषदूषितः ।  
म्स्स्_७८१२-२ यद् विवादैः करिष्यामि मानम्लानिं मनीषिणाम् ॥  
म्स्स्_७८१३-१ एतदर्थं हि कुर्वन्ति राजानो धनसञ्चयम् ।  
म्स्स्_७८१३-२ रक्षयित्वा तु चात्मानं यद्धनं तद् द्विजातये ॥  
म्स्स्_७८१४-१ एतदर्थं हि राज्यानि प्रशासति नरेश्वराः ।  
म्स्स्_७८१४-२ यदेषां सर्वकृत्येषु मनो न प्रतिहन्यते ॥  
म्स्स्_७८१५-१ एतदर्थे कुलीनानां नृपाः कुर्वन्ति सङ्ग्रहम् ।  
म्स्स्_७८१५-२ आदिमध्यावसानेषु न ते गच्छन्ति विक्रियाम् ॥  
म्स्स्_७८१६-१ एतदुच्छ्वसितपीतमैन्दवं  सोढुमक्षममिव प्रभारसम् ।  
म्स्स्_७८१६-२ मुक्तषट्पदविरावमञ्जसा  भिद्यते कुमुदमा निबन्धनात् ॥  
म्स्स्_७८१७-१ एतदेव कुलीनत्वम् एतदेव गुणार्जनम् ।  
म्स्स्_७८१७-२ यत् सदैव सतां सत्सु विनयावनतं शिरः ॥  
म्स्स्_७८१८-१ एतदेव तु विज्ञेयं स्वार्थधर्मविघातजे ।  
म्स्स्_७८१८-२ विषयध्वंसजे शत्रोर् विषयप्रतिपीडनम् ॥  
म्स्स्_७८१९-१ एतदेव परं शौर्यं यत् परप्राणरक्षणम् ।  
म्स्स्_७८१९-२ नहि प्राणहरः शूरः शूरः प्राणप्रदोऽर्थिनाम् ॥  
म्स्स्_७८१९अ-१ एतदेव मम पुण्यमगण्यं  यत् कृशोदरि दृशोरतिथिस् त्वम् ।  
म्स्स्_७८१९अ-२ दूरमस्तु मदघूर्णिततारं  शारदेन्दुमुखि वीक्षणमक्ष्णोः ॥  
म्स्स्_७८२०-१ एतदेव महच्चित्रं प्राक्तनस्येह कर्मणः ।  
म्स्स्_७८२०-२ यदनात्मवतामायुर् यच्चानतिमतां श्रियः ॥  
म्स्स्_७८२१-१ एतदेव हि पाण्डित्यम् इयमेव बहुज्ञता ।  
म्स्स्_७८२१-२ अयमेव परो लाभो यत् स्वल्पाद् भूरिरक्षणम् ॥  
म्स्स्_७८२२-१ एतदेव हि पाण्डित्यं एषा चैव कुलीनता ।  
म्स्स्_७८२२-२ एष एव परो धर्म आयादूनतरो व्ययः ॥  
म्स्स्_७८२४-१ एतदेवायुषः सारं निसर्गक्षणभङ्गिनः ।  
म्स्स्_७८२४-२ स्निग्धर्मुग्धैर्विदग्धैश्च यदयन्त्रितमास्यते ॥  
म्स्स्_७८२४अ-१ एतदेवार्थसामर्थ्यं प्रत्यक्षेणोपलक्ष्यते ।  
म्स्स्_७८२४अ-२ पुत्रदारादिसम्बन्धः पुंसां धननिबन्धनः ॥  
म्स्स्_७८२५-१ एतदेवार्थसामर्थ्यं प्रत्यक्षेणोपलक्ष्यते ।  
म्स्स्_७८२५-२ यत् स्कन्धबन्धे जीवद्भिः शवः शिबिकयोह्यते ॥  
म्स्स्_७८२६-१ एतद्गन्धगजस् तृषाम्भसि भृशं कण्ठान्तमज्जत्तनुः  फेनैः पाण्डुरितः स्वदिक्करिजयक्रीडायशःस्पर्धिभिः ।  
म्स्स्_७८२६-२ दन्तद्वन्द्वजलानुबिम्बनचतुर्दन्तः कराम्भोवमि-  व्याजादभ्रमुवल्लभेन विरहं निर्वापयत्यम्बुधेः ॥  
म्स्स्_७८२७-१ एतद्दत्तासिघातस्रवदसृगसुहृद्वंशसार्द्रेन्धनैत् अद्-  दोरुद्दामप्रतापज्वलदनलमिलद्भूमधूमभ्रमाय ।  
म्स्स्_७८२७-२ एतद्दिग्जैत्रयात्रासमसमरभरं पश्यतः कस्य नासीद्  एतन्नासीरवाजिव्रजखुरजरजोराजिराजिस्थलीषु ॥  
म्स्स्_७८२८-१ एतद् दधाति नवयौवननर्तकस्य  कश्मीरजच्छुरिततालकयुग्मलक्ष्मीम् ।  
म्स्स्_७८२८-२ मध्ये समुच्छ्वसितवृत्ति मनागुपान्ते  लब्धात्मसीम कुचकुड्मलयुग्ममस्याः ॥  
म्स्स्_७८२९-१ एतद्दन्तिबलैर्विलोक्य निखिलामालिङ्गिताङ्गीं भुवं  सङ्ग्रामाङ्गणसीम्नि जङ्गमगिरिस्तोमभ्रमाधायिभिः ।  
म्स्स्_७८२९-२ पृथ्वीन्द्रः पृथुरेतदुग्रसमरप्रेक्षोपनम्रामर-  श्रेणीमध्यचरः पुनः क्षितिधरक्षेपाय धत्ते धियम् ॥  
म्स्स्_७८३०-१ एतद् देव यशस्करं नरपतेर्यत् तस्करे निग्रहो  दीर्घं जीव यथापराधमधुरं दण्डं जगत्यावहन् ।  
म्स्स्_७८३०-२ येनायं परिपन्थिपार्थिववधूसिन्दूरचौरस् त्वया  बद्धश्च प्रतिदण्डभैरवकरी क्षिप्तश्च कारागृहे ॥  
म्स्स्_७८३१-१ एतद् धनञ्जयो वाच्यो नित्योद्युक्तो वृकोदरः ।  
म्स्स्_७८३१-२ यदर्थं क्षत्रिया सूते तस्य कालोऽयमागतः ॥  
म्स्स्_७८३२-१ एतद्धि परमं नार्याः कार्यं लोके सनातनम् ।  
म्स्स्_७८३२-२ प्राणानपि परित्यज्य यद् भर्तृहितमाचरेत् ॥  
म्स्स्_७८३३-१ एतद् बभ्रुकचानुकारिकिरणं राजद्रुहोऽह्नः शिरश्-  छेदाभं वियतः प्रतीचि निपतत्यब्धौ रवेर्मण्डलम् ।  
म्स्स्_७८३३-२ एषापि द्युरमा प्रियानुगमनं प्रोद्दामकाष्ठोत्थिते  सन्ध्याग्नौ विनिधाय तारकमिषाज्जातास्थिशेषस्थितिः ॥  
म्स्स्_७८३४-१ एतद् बुद्धिमशेषाणां सत्त्वमातन्य योगवित् ।  
म्स्स्_७८३४-२ परित्यजति सम्प्राप्य बुद्धिसौक्ष्म्यमनुत्तमम् ॥  
म्स्स्_७८३५-१ एतद्भीतारिनारी गिरिबिलविगलद्वासरा निःसरन्ती  स्वक्रीडाहंसमोहग्रहिलशिशुभृशप्रार्थि तोन्निद्रचन्द्रा ।  
म्स्स्_७८३५-२ आक्रन्दद् भूरि यत्तन्नयनजलमिलच्चन्द्रहंसानुबिम्ब-  प्रत्यासत्तिप्रहृष्यत्तनयविहसितैराश्वसीन् न्यश्वसीच्च ॥  
म्स्स्_७८३६-१ एतद् भीमपराक्रमेण रचितं संसारसारं सरः  पाथोनाथकथापहस्तनकलावैचक्षणे दीक्षितम् ।  
म्स्स्_७८३६-२ यन्माहात्म्यविलोकनाद्भुतरसाद्धूताम्बरश्री शिरः-  स्रस्तं कुण्डलमम्बुबिम्बितरविव्याजेन विद्योतते ॥  
म्स्स्_७८३७-१ एतद्भूषणकौशलं तव तनौ पश्येत् तदा माधवो  राधे तत्सविधे हि चेतसिचले चेद् धैर्यमाधास्यति ।  
म्स्स्_७८३७-२ इत्थं जल्पति शिल्पकारिणि जने तस्याः स्मरन्त्या हरिं  सद्यः स्वेदसरिद् व्यलम्पदमलं पत्रावलीमण्डलम् ॥  
म्स्स्_७८३८-१ एतद्यशःक्षीरधिपूरगाहि  पतत्यगाधे वचनं कवीनाम् ।  
म्स्स्_७८३८-२ एतद्गुणानां गणनाङ्कपातः  प्रत्यर्थिकीर्तीः खटिकाः क्षिणोति ॥  
म्स्स्_७८३९-१ एतद् रहस्यं परमम् एतच्च परमं पदम् ।  
म्स्स्_७८३९-२ एषा गतिर्विरक्तानाम् एषोऽसौ परमः शिवः ॥  
म्स्स्_७८४०-१ एतद् विदन्तो विद्वांसो ब्राह्मणा ब्रह्मवादिनः ।  
म्स्स्_७८४०-२ न राज्ञः प्रतिगृह्णन्ति प्रेत्य श्रेयोऽभिकाङ्क्षिणः ॥  
म्स्स्_७८४१-१ एतद् विद्वान् मदुदितं ज्ञानविज्ञाननैपुणम् ।  
म्स्स्_७८४१-२ न निन्दति न च स्तौति लोके चरति सूर्यवत् ॥  
म्स्स्_७८४२-१ एतद् विधानमातिष्ठेद् अरोगः पृथिवीपतिः ।  
म्स्स्_७८४२-२ अस्वस्थः सर्वमेतत् तु भृत्येषु विनियोजयेत् ॥  
म्स्स्_७८४३-१ एतद् विभाति चरमाचलचूडचुम्बि-  हिण्डीरपिण्डरुचिशीतमरीचिबिम्बम् ।  
म्स्स्_७८४३-२ उज्ज्वालितस्य रजनीं मदनानलस्य  धूमं दधत् प्रकटलाञ्छनकैतवेन ॥  
म्स्स्_७८४४-१ एतद् व्योमवनीवराहवलयं विश्वैकवीरस्मर-  स्कन्धावारमदान्धसिन्धुरकुलं श्यामावधूकैशिकम् ।  
म्स्स्_७८४४-२ चक्षुष्याञ्जनवस्तु घूकसदसां विश्लिष्टचक्राह्वय-  स्तोमान्तर्गतधूमकेतनमहाधूम्या तमस् तार्यते ॥  
म्स्स्_७८४५-१ एतन्नरेन्द्रवृषभ क्षपया व्रजन्त्या  संरोपणार्थमिव गोपितमम्बुजेषु ।  
म्स्स्_७८४५-२ उद्घाटयत्ययमशीतकरः करौघैः  पद्माकरात् तिमिरबीजमिवालिवृन्दम् ॥  
म्स्स्_७८४६-१ एतन्मन्दविपक्वतिन्दुकफलश्यामोदरापाण्डर-  प्रान्तं हन्त पुलिन्दसुन्दरकरस्पर्शक्षमं लभ्यते ।  
म्स्स्_७८४६-२ तत् पल्लीपतिपुत्रि कुञ्जरकुलं कुम्भाभयाभ्यर्थना-  दीनं त्वामनुनाथते कुचयुगं पत्रावृतं मा कृथाः ॥  
म्स्स्_७८४७-१ एतन्मयमिव जातं  निपतितमस्यां मनो नूनम् ।  
म्स्स्_७८४७-२ नायात्यपि यदुपायात्  कथमपि कायात् कुरङ्गनयनायाः ॥  
म्स्स्_७८४८-१ एतन्मानिनि मानसं सुरसरो निर्लूनहेमाम्बुजं  पार्वत्या प्रियपूजनार्थममुतो गङ्गासरिन्निर्गता ।  
म्स्स्_७८४८-२ अस्माच् चित्रशिखण्डिभिश्च परमे पर्वण्युपादीयते  स्नानोत्तीर्णवृषाङ्कभस्मरजसां सङ्गात् पवित्रं पयः ॥  
म्स्स्_७८४९-१ एतन्मालवमण्डलं विजयते सौजन्यरत्नाङ्कुरैः  सम्पद्विभ्रमधामभिः किमपरं शृङ्गारसारैर्जनैः ।  
म्स्स्_७८४९-२ यत्रारुह्य विचित्रचित्रवलभीर्लीलाशिलासद्मनां  नीयन्ते जलदोदयेषु दिवसाः कान्तासखैः कामिभिः ॥  
म्स्स्_७८५०-१ एतन्मुखं प्रियायाः  शशिनं जित्वा कपोलयोः कान्त्या ।  
म्स्स्_७८५०-२ तापानुरक्तमधुना  कमलं ध्रुवमीहते जेतुम् ॥  
म्स्स्_७८५१-१ एतल्लोचनमुत्पलभ्रमवशात् पद्मभ्रमादाननं  भ्रान्त्या बिम्बफलस्य चाजनि दधद्वामाधरो वेधसा ।  
म्स्स्_७८५१-२ तस्याः सत्यमनङ्गविभ्रमभुवः प्रत्यङ्गमासङ्गिनी  भ्रान्तिर्विश्वसृजोऽपि यत्र कियती तत्रास्मदादेर्मतिः ॥  
म्स्स्_७८५२-१ एतस्माज् जलधेर्जलस्य कणिकाः काश्चिद् गृहीत्वा ततः  पाथोदाः परिपूरयन्ति जगतीं रुद्धाम्बरा वारिभिः ।  
म्स्स्_७८५२-२ अस्मान् मन्दरकूटकोटिघटनाभीतिभ्रमत्तारकां  प्राप्यैकां जलमानुषीं त्रिभुवने श्रीमानभूदच्युतः ॥  
म्स्स्_७८५३-१ एतस्मात् कथमिन्द्रजालमपरं स्त्रीगर्भवासोऽस्थिरं  रेतः श्च्योतति मस्तमस्तकपदाविर्भूतनानाङ्कुरम् ।  
म्स्स्_७८५३-२ पर्यायेण शिशुत्वयौवनजरावेषैरशेषैर्वृतं  पश्यत्यत्ति शृणोति जिघ्रति मुहुर्निद्राति जागर्ति च ॥  
म्स्स्_७८५४-१ एतस्मात् परमानन्दाच् शुद्धचिन्मात्ररूपिणः ।  
म्स्स्_७८५४-२ जीवः सञ्जायते पूर्वं तस्माच् चित्तं ततो जगत् ॥  
म्स्स्_७८५५-१ एतस्मात् सरसश्चिराय चलितं चक्रेण चेतस्वता  नीरक्षीरपरीक्षकेण सुधिया हंसेन हा निर्गतम् ।  
म्स्स्_७८५५-२ निर्यातं निभृतं कलध्वनिकृता कारण्डवेन क्वचित्  सार्धं केन करोतु सारसयुवा सम्भाषणं सव्यथः ॥  
म्स्स्_७८५६-१ एतस्मादमृतं सुरैः शतमखेनोच्चैःश्रवाः सद्गुणः  कृष्णेनाद्भुतविक्रमैकवसतिर्लक्ष्मीः समासादिता ।  
म्स्स्_७८५६-२ इत्यादि प्रचुराः पुरातनकथाः सर्वेभ्य एव श्रुता  अस्माभिस्तु न दृष्टमत्र जलधौ मिष्टं पयोऽपि क्वचित् ॥  
म्स्स्_७८५७-१ एतस्माद् विरमेन्द्रियार्थगहनादायासकादाश्रयाच्  श्रेयोमार्गमशेषदुःखशमनव्यापारदक्षं क्षणात् ।  
म्स्स्_७८५७-२ शान्तं भावमुपैहि सन्त्यज निजां कल्लोललोलां गतिं  मा भूयो भज भङ्गुरां भवरतिं चेतः प्रसीदाधुना ॥  
म्स्स्_७८५८-१ एतस्मान् मां कुशलिनमभिज्ञानदानाद् विदित्वा  मा कौलीनादसितनयने मय्यविश्वासिनी भूः ।  
म्स्स्_७८५८-२ स्नेहानाहुः किमपि विरहे ह्रासिनस् ते ह्यभोगाद्  इष्टे वस्तुन्युपचितरसाः प्रेमराशीभवन्ति ॥  
म्स्स्_७८५९-१ एतस्मिन् कुसुमे स्वभावमहति प्रायो महीयः फलं  रम्यं स्वादु सुगन्धि शीतलमलं प्राप्तव्यमित्याशया ।  
म्स्स्_७८५९-२ शाल्मल्याः परिपाककालकलनाबोधेन कीरः स्थितो  यावत् तत्पुटसन्धिनिर्गतपतत्तूलं फलात् पश्यति ॥  
म्स्स्_७८६०-१ एतस्मिन् घनचन्दनार्द्रवपुषो निद्राकषायेक्षणा  लीलालोलमृदूल्लसद्भुजलताव्याजृम्भमाण् आ मुहुः ।  
म्स्स्_७८६०-२ निर्गच्छन्ति शनैरहःपरिणतौ मन्दा लतामन्दिरात्  स्वेदाम्भःकणदन्तुरस्तनतटाभोगाः कुरङ्गीदृशः ॥  
म्स्स्_७८६१-१ एतस्मिन् घनबद्धसम्पदि वनोत्सङ्गे नवाप्तोष्मभिः  स्वच्छन्दं गमितः सुखेन कतिभिः कालो न दन्तावलैः ।  
म्स्स्_७८६१-२ धिग् जातोऽसि तदात्र दग्धसमये दन्तिन्यदा नोदकं  नो वृक्षा न तृणानि केवलमयं दावानलः क्रीडति ॥  
म्स्स्_७८६२-१ एतस्मिन् दाक्षिणाशानिलचलितलतालीनमत्तालिमाल् आ-  पक्षक्षोभावधूतच्युतबहलरजोह्लादिहृद्ये वसन्ते ।  
म्स्स्_७८६२-२ प्रेमस्वेदार्द्रबाहुश्लथवलयरणत्प्रौढसीमन्तिनीनां  मन्दः कण्ठग्रहोऽपि ग्लपयति हृदयं किं पुनर्विप्रयोगः ॥  
म्स्स्_७८६३-१ एतस्मिन् दिवसस्य मध्यसमये वातोऽपि चण्डातप-  त्रासेनेव न सञ्चरत्यहिमगोर्बिम्बे ललाटन्तपे ।  
म्स्स्_७८६३-२ किं चान्यत्परितप्तधूलिलुठनप्लोषासहत्वादिव  च्छाया दूरगतापि भूरुहतले व्यावर्त्य संलीयते ॥  
म्स्स्_७८६४-१ एतस्मिन्नधिकपयःश्रियं वहन्त्यः  सङ्क्षोभं पवनभुवा जवेन नीताः ।  
म्स्स्_७८६४-२ वाल्मीकेररहितरामलक्ष्मणानां  साधर्म्यं दधति गिरां महासरस्यः ॥  
म्स्स्_७८६५-१ एतस्मिन्नवदातकान्तिनि कुचद्वन्द्वे कुरङ्गीदृशः  सङ्क्रान्तप्रतिबिम्बमैन्दवमिदं द्वेधा विभक्तं वपुः ।  
म्स्स्_७८६५-२ आनन्दोत्तरलस्य पुष्पधनुषस् तत्कालनृत्योत्सव-  प्राप्तिप्रोद्यतकांस्यतालयुगलप्रायं समालोक्यते ॥  
म्स्स्_७८६६-१ एतस्मिन् मदकलमल्लिकाक्षपक्ष-  व्याधूतस्फुरदुरुदण्डपुण्डरीकाः ।  
म्स्स्_७८६६-२ बाष्पाम्भःपरिपतनोद्गमान्तराले  दृश्यन्तामविरहितश्रियो विभागाः ॥  
म्स्स्_७८६७-१ एतस्मिन् मदजर्जरैरुपचिते कम्बूरवाडम्बरैः  स्तैमित्यं मनसो दिशत्यनिभृतं धारारवे मूर्च्छति ।  
म्स्स्_७८६७-२ उत्सङ्गे ककुभो निधाय रसितैरम्भोमुचां घोरयन्  मन्ये मुद्रितचन्द्रसूर्यनयनं व्योमापि निद्रायते ॥  
म्स्स्_७८६८-१ एतस्मिन् मरुमण्डले परिचलत्कल्लोलकोलाहल-  क्रीडत्कङ्कमपङ्कमङ्कविलसन्निःशङ्कमत्स्य् अव्रजम् ।  
म्स्स्_७८६८-२ केनेदं विकसत्कुशेशयकुटीकोणक्वणत्षट्पदं  श्रेणिप्रीणितपान्थमुज्ज्वलजलं चक्रे विशालं सरः ॥  
म्स्स्_७८६९-१ एतस्मिन् मृगयां गतेऽपि धनुषा बाणे समारोपितेऽप्य्  आकर्णान्तगतेऽपि मुष्टिविगतेऽप्येनाङ्गलग्नेऽपि च ।  
म्स्स्_७८६९-२ न त्रस्तं न पलायितं न चलितं नोत्कण्ठितं नोत्प्लुतं  मृग्या यद् वशिनं करोति दयितं कामोऽयमित्याशया ॥  
म्स्स्_७८७०-१ एतस्मिन् वनमार्गभूपरिसरे सौन्दर्यमुद्राङ्कितः  प्रोद्यद्भिः फलपत्रपुष्पनिवहैश् चूतः स एकः परम् ।  
म्स्स्_७८७०-२ यं वीक्ष्य स्मितवक्त्रमुद्गतमहासन्तोषमुल्लासित-  स्फारोत्कण्ठमकुण्ठितक्रमममी धावन्ति पान्थव्रजाः ॥  
म्स्स्_७८७१-१ एतस्मिन् विजने वनेऽतनुतरुच्छन्नावकाशे सुखं  तिष्ठामीति तव द्विषामधिपतिर्यावद् विधत्ते मतिम् ।  
म्स्स्_७८७१-२ तावत् तत्र निपातितं भुवि भवन्नामाङ्कसेल्लाहतं  दृष्ट्वा केसरिणः करङ्कमसमत्रासो मुहुर्मुर्च्छति ॥  
म्स्स्_७८७२-१ एतस्मिन् विपिने मया बलवता नाज्ञापिताः के मृगाः  कस्मै वा न फलं विकीर्णमुचितं रोषस्य तोषस्य च ।  
म्स्स्_७८७२-२ सोऽहं मूषकमद्य बन्धनगुणच्छेदार्थमभ्यर्थये  नास्थां सोऽपि करोति दग्धहृदयं द्वेधा न किं भिद्यते ॥  
म्स्स्_७८७३-१ एतस्मिन् विपुले प्लवङ्गमकुले जातो गुणैरग्रणीर्  एकः क्वापि कपिः स कोऽपि मरुतां वन्द्यो मरुन्नन्दनः ।  
म्स्स्_७८७३-२ केलिप्राङ्गणवापिकावदभवद् यस्याम्भसां भर्तरि  द्राक्कल्लोलविकारकल्पितजगत्कम्पेऽपि झम्पारसः ॥  
म्स्स्_७८७४-१ एतस्मिन् सरसि प्रसन्नपयसि प्राणत्रुटत्तालुना  किङ्कोलाहलडम्बरेण खलु रे मण्डूक मूकीभव ।  
म्स्स्_७८७४-२ उन्मीलन्नयनावलीदलचलल्लक्ष्मीरणन्नूपुर-  व्याहारप्रतिवादिनः प्रतिदिनं प्रेषन्ति हंसस्वनाः ॥  
म्स्स्_७८७५-१ एतस्मिन् सहसा वसन्तसमये प्राणेश देशान्तरं  गन्तुं त्वं यतसे तथापि न भयं तापात् प्रपद्येऽधुना ।  
म्स्स्_७८७५-२ यस्मात् कैरवसारसौरभमुषा साकं सरोवायुना  चान्द्री दिक्षु विजृम्भते रजनिषु स्वच्छा मयूखच्छटा ॥  
म्स्स्_७८७६-१ एतस्मिन् सुतनु लतागृहेऽतिरम्यं  मालत्याः कुसुममनाचितं परेण ।  
म्स्स्_७८७६-२ इत्युक्त्वा मृदुकरपल्लवं गृहीत्वा  मुग्धाक्षीं रहसि निनाय कोऽपि धूर्तः ॥  
म्स्स्_७८७७-१ एतस्य कलामेकाम्  अमृतमयूखस्य पार्वतीरमणः ।  
म्स्स्_७८७७-२ वर्णावलिमिव वहति  प्रतिमासं घट्यमानस्य ॥  
म्स्स्_७८७८-१ एतस्य जाङ्गुलिक नार्पय मन्त्रदर्पाद्  आस्ये निजाङ्गुलिमयं खलु कोऽपि सर्पः ।  
म्स्स्_७८७८-२ अत्रैव यस्य विषमेण विषेण दग्धास्  ते त्वादृशा निरसवः पतिताः सहस्रम् ॥  
म्स्स्_७८७९-१ एतस्य रहसि वक्षसि  सरसिजपत्त्रेण ताडितस्यापि ।  
म्स्स्_७८७९-२ दयितस्य वीक्ष्य हसितं  प्रियसखि हसितं ममाप्यासीत् ॥  
म्स्स्_७८८०-१ एतस्य वेश्मनि कलावति हालिकस्य  दुर्द्दैववैभववशात् पतितासि तन्वि ।  
म्स्स्_७८८०-२ तद्वारिकुम्भवहनाय करीषकृत्यै  चातुर्यमर्जय वशीकरणाय भर्तुः ॥  
म्स्स्_७८८१-१ एतस्य सावनिभुजः कुलराजधानी  काशी भवोत्तरणधर्मतरिः स्मरारेः ।  
म्स्स्_७८८१-२ यामागता दुरितपूरितचेतसोऽपि  पापं निरस्य चिरजं विरजीभवन्ति ॥  
म्स्स्_७८८२-१ एतस्यां रतिवल्लभक्षितिपतेः क्रीडासरस्यां शनैः  संशोषं नयतीह शैशववधूस् तारुण्यतिग्मद्युतिः ।  
म्स्स्_७८८२-२ अन्तःस्थापि यथा यथा कुचतटी धत्तेऽन्तरायद्वयं  लौल्यं हन्ति तथा तथाविधजले दृक्पीनमीनावलिः ॥  
म्स्स्_७८८३-१ एतस्याः करिकुम्भसन्निभकुचप्राग्भारपृष्ठे लुठद्-  गुञ्जागर्भगजेन्द्रमौक्तिकसरश्रेणीमनोहारिणि ।  
म्स्स्_७८८३-२ दूरादेत्य तरङ्ग एष पतितो वेगाद् विलीनः कथं  को वान्योऽपि विलीयते न सरसः सीमन्तिनीसङ्गमे ॥  
म्स्स्_७८८४-१ एतस्याः स्तनपद्मकोरकयुगं यस्याननेन्दोः सित-  ज्योत्स्नाभिर्न भजत्यदो मृगदृशः शङ्के विकासं पुनः ।  
म्स्स्_७८८४-२ तस्मिंल् लोचनपङ्कजं विकसितं भ्रूभृङ्गसंसेवितं  स्वान्ते संशयमातनोति सुतरामेतन् ममैवासकृत् ॥  
म्स्स्_७८८५-१ एतस्याः स्तनभारभङ्गुरमुरः कीर्णा नितम्बस्थली  मध्यं मज्जति नाभिगर्तपतितं नाभ्यञ्चलं चुम्बति ।  
म्स्स्_७८८५-२ धैर्यं धेहि मनःकुरङ्ग पुरतो रोमावली वागुरा  एतद् भ्रान्तिगतागतव्यसनिनः किं वा विधेयं विधे ॥  
म्स्स्_७८८६-१ एतस्या विरहज्वरः करतलस्पर्शैः परीक्ष्यो न यः  स्निग्धेनापि जनेन दाहभयतः प्रस्थम्पचः पाथसाम् ।  
म्स्स्_७८८६-२ निःशक्तीकृतचन्दनौषधिविधावस्मिंश् चमत्कारिणो  लाजस्फोटममी स्फुटन्ति मणयो विश्वेऽपि हारस्रजाम् ॥  
म्स्स्_७८८७-१ एतस्योन्नतसर्वकर्मकृतिनस् त्रैलोक्यचूडामणेः  शम्भुब्रह्मपुरन्दरप्रभृतयः स्तुत्यै न शक्ता यदि ।  
म्स्स्_७८८७-२ देवः पन्नगनायको भगवती वाणी स्वयं चेज् जडा  सैन्दर्यस्य निरूपणे वद कथं शक्तो भवेन् मानवः ॥  
म्स्स्_७८८८-१ एतां नवाम्बुधरकान्तिमुदीक्ष्य वेणीम्  एणीदृशो यदि वदन्ति वदन्तु नाम ।  
म्स्स्_७८८८-२ ब्रूमो वयं मुखसुधांशुसुधाभिलाषाद्  अभ्यागतां भुजगिनीं मणिमुद्वहन्तीम् ॥  
म्स्स्_७८८९-१ एतां पश्य पुरःस्थलीमिह किल क्रीडाकिरातो हरः  कोदण्डेन किरीटिना सरभसं चूडान्तरे ताडितः ।  
म्स्स्_७८८९-२ इत्याकर्ण्य कथाद्भुतं हिमनिधावद्रौ सुभद्रापतेर्  मन्दं मन्दमकारि येन निजयोर्दोर्दण्डयोर्मण्डनम् ॥  
म्स्स्_७८९०-१ एतां विलोकय तनूदरि ताम्रपर्णीम्  अम्भोनिधौ विवृतशुक्तिपुटोद्धृतानि ।  
म्स्स्_७८९०-२ यस्याः पयांसि परिणाहिषु हारमूर्त्या  वामभ्रुवां परिणमन्ति पयोधरेषु ॥  
म्स्स्_७८९१-१ एतांश् छिनद्मि यदि तन्मम जीवितेन  शण्ढस्य किं नु यदि सन्त्वथ गोपतेः किम् ।  
म्स्स्_७८९१-२ आसे प्रसार्य यदि तज्जनता हसन्ति  भारैर्गुणैश्च वृषणैश्च हला श्रमो मे ॥  
म्स्स्_७८९२-१ एतांस् ते भ्रमरौघनीलकुटिलान् बध्नामि किं कुन्तलान्  किं न्यस्यामि मधूकपाण्डुमधुरे गण्डेऽत्र पत्रावलीम् ।  
म्स्स्_७८९२-२ किं चास्मिन् व्यपनीय बन्धनमिदं पङ्केरुहाणां दलत्-  कोषश्रीमुषि सर्वचित्तहरिणस्यारोपयामि स्तने ॥  
म्स्स्_७८९३-१ एताः करोत्पीडितवारिधारा  दर्पात् सखीभिर्वदनेषु सिक्ताः ।  
म्स्स्_७८९३-२ वक्रेतराग्रैरलकैस् तरुण्यश्  चूर्णारुणान् वारिलवान् वमन्ति ॥  
म्स्स्_७८९४-१ उद्बन्धकेशश्च्युतपत्त्रलेखो  विश्लेषिमुक्ताफलपत्त्रवेष्टः ।  
म्स्स्_७८९४-२ मनोज्ञ एव प्रमदामुखानाम्  अम्भोविहाराकुलितोऽपि वेषः ॥  
म्स्स्_७८९५-१ एताः कानपि मण्डयन्ति पुरुषान् नानाविधैर्भूषणैर्  एताः कानपि वञ्चयन्ति च जनान् मिथ्यावचोभिः पुनः ।  
म्स्स्_७८९५-२ एता वै रमयन्ति कानपि वरान् भावैर्मनोजोत्कटैः  स्वान्त भ्रान्त करोषि किं बत मुधा नारीषु हार्दं हि तत् ॥  
म्स्स्_७८९६-१ एताः पङ्किलकूलरूढनलदस्तम्बक्वणत्कम्बवः  क्रीडत्कर्कटचक्रवालविदलज्जम्बालतोयाविलाः ।  
म्स्स्_७८९६-२ हृल्लेखं जनयन्त्यनूपसरितामुत्तुण्डगण्डूपदो-  त्कीर्णक्लिन्नमृदो नदस्थपुटितप्रान्तास् तटीभूमयः ॥  
म्स्स्_७८९७-१ एताः प्रफुल्लकमलोत्पलवक्त्रनेत्रा  गोपाङ्गनाः कनकचम्पकपुष्पगौराः ।  
म्स्स्_७८९७-२ नानाविरागवसना मधुरप्रलापाः  क्रीडन्ति वन्यकुसुमाकुलकेशहस्ताः ॥  
म्स्स्_७८९८-१ एताः शार्दूलहेलादलितमृगकुलव्यक्तरक्ताभिषिक्त-  क्ष्मापीठास्वादलुब्धस्फुटतरकलहस्फारफ् एरण्डचण्डाः ।  
म्स्स्_७८९८-२ वेल्लन्निर्मोकवल्लीवलयनिगडितानोकहक्रोडनीड-  क्रीडन्निःशूकघूकव्यतिकरमुखरा भूमयो भीषयन्ति ॥  
म्स्स्_७८९९-१ एताः सम्प्रति गर्भगौरवभराद् राज्ञोऽवरोधाङ्गनाः  कान्तारेषु पलायितुं बत कथं पद्भ्यां भवेयुः क्षमाः ।  
म्स्स्_७८९९-२ इत्थं चेतसि संविभाव्य सदयं वैकुण्ठकण्ठीरव  त्वन्नादावलिभिः सखीभिरिव किं तद्गर्भपातः कृतः ॥  
म्स्स्_७९००-१ एताः सत्यविहीना  धनलवलीनाः सुखक्षणाधीनाः ।  
म्स्स्_७९००-२ वेश्या विशन्ति हृदयं  मुखमधुरा निर्विचाराणाम् ॥  
म्स्स्_७९०१-१ एताः सुतनु मुखं ते  सख्यः पश्यन्ति हेमकूटगताः ।  
म्स्स्_७९०१-२ प्रत्यागतप्रसादं  चन्द्रमिवोपप्लवान् मुक्तम् ॥  
म्स्स्_७९०२-१ एताःस्थानपरिग्रहेण शिवयोरत्यन्तकान्तश्रियः  प्रालेयाचलमेखलावनभुवः पुष्णन्ति नेत्रोत्सवम् ।  
म्स्स्_७९०२-२ व्यावल्गद्बलवैरिवारणवरप्रत्यग्रदन्ताहति-  श्वभ्रप्रस्रवदभ्रसिन्धुसवनप्रस्निग्धदेवद्रुमाः ॥  
म्स्स्_७९०३-१ एताः स्वार्थपरा नार्यः केवलं स्वसुखे रताः ।  
म्स्स्_७९०३-२ न तासां वल्लभो यस्मात् स्वसुतोऽपि सुखं विना ॥  
म्स्स्_७९०४-१ एता गुरुश्रोणिपयोधरत्वाद्  आत्मानमुद्वोढुमशक्नुवत्यः ।  
म्स्स्_७९०४-२ गाढाङ्गदैर्बाहुभिरप्सु बालाः  क्लेशोत्तरं रागवशात् प्लवन्ते ॥  
म्स्स्_७९०५-१ एतादृशे कलियुगेऽपि शतेषु कश्चिज्  जातादरो जगति यः श्रुतिमार्ग एव ।  
म्स्स्_७९०५-२ यत् किञ्चिदाचरतु पात्रमसौ स्तुतीनां  श्लाघ्यं मितापमपि किं न मरौ सरश्चेत् ॥  
म्स्स्_७९०६-१ एतानि क्रतुपृष्ठवेदिविलुठद्विप्राणि वातप्रमी-  च्छन्नोपान्ततरूणि पश्य दधते पुण्याश्रमाणि श्रियम् ।  
म्स्स्_७९०६-२ यान्युत्क्षिप्य मनः पराञ्चति परं नारायणाराधन-  श्रद्धामोदितमेकदैव धनिकद्वारे च दारेषु च ॥  
म्स्स्_७९०७-१ एतानि तानि नवयौवनगर्हितानि  मिष्टान्नपानशयनासनलालितानि ।  
म्स्स्_७९०७-२ हारार्धहारमणिमण्डितभूषणानि  भूमौ पतन्ति विलुठन्ति कलेवराणि ॥  
म्स्स्_७९०८-१ एतानि तानि हरनेत्रशिखिप्रबन्ध-  दग्धस्मरव्रणविनाशरसायनानि ।  
म्स्स्_७९०८-२ केषां न विस्मयकराणि नितम्बिनीनां  विश्वप्रियाणि नयनार्धविलोकितानि ॥  
म्स्स्_७९०९-१ एतानि तान्यापतितानि काले  भाग्यक्षयान् निष्फलमुद्यमानि ।  
म्स्स्_७९०९-२ तुरङ्गमस्येव रणे निवृत्ते  नीराजनाकौतुकमङ्गलानि ॥  
म्स्स्_७९१०-१ एतानि निःसहतनोरसमञ्जसानि  शून्यं मनः पिशुनयन्ति गतागतानि ।  
म्स्स्_७९१०-२ एते च तीरतरवः प्रथयन्ति तापम्  आलम्बितोज्झितपरिग्लपितैः प्रवालैः ॥  
म्स्स्_७९११-१ एतानि बालधवल प्रविहाय कामं  गोष्ठाङ्गणे तरलतर्णकचेष्टितानि ।  
म्स्स्_७९११-२ स्कन्धं निधेहि धुरि पूर्वधुरीणमुक्तो  नेतव्यतामुपगतोऽस्ति तवैष भारः ॥  
म्स्स्_७९१२-१ एतानि मम पद्यानि पठित्वा यः सभां गतः ।  
म्स्स्_७९१२-२ स सदा पूज्यते राज्ञा सद्धर्मो नृगणैरिव ॥  
म्स्स्_७९१३-१ एतानि विंशतिपदान्य् आचरिष्यति यो नरः ।  
म्स्स्_७९१३-२ स जेष्यति रिपून् सर्वान् कल्याणश्च भविष्यति ॥  
म्स्स्_७९१४-१ एता निषिक्तरजतद्रवसन्निकाशा  धारा जवेन पतिता जलदोदरेभ्यः ।  
म्स्स्_७९१४-२ विद्युत् प्रदीपशिखया क्षणनष्टदृष्टाश्  छिन्ना इवाम्बरपटस्य दशाः पतन्ति ॥  
म्स्स्_७९१५-१ एतानि सर्वदा तस्य न जायन्ते ततः परम् ।  
म्स्स्_७९१५-२ स्त्रीसङ्गं वर्जयेद् यत्नाद् बिन्दुं रक्षेत् प्रयत्नतः ।  
म्स्स्_७९१५-३ आयुःक्षयो बिन्दुनाशाद् असामर्थ्यं च जायते ॥  
म्स्स्_७९१६-१ एतान् गुणांस् तात महानुभावान्  एको गुणः संश्रयते प्रसह्य ।  
म्स्स्_७९१६-२ राजा यदा सत्कुरुते मनुष्यं  सर्वान् गुणानेष गुणोऽतिभाति ॥  
म्स्स्_७९१७-१ एतान्यनिगृहीतानि व्यापादयितुमप्यलम् ।  
म्स्स्_७९१७-२ अविधेया इवादान्ता हयाः पथि कुसारथिम् ॥  
म्स्स्_७९१८-१ एतान्यवन्तीश्वरपारिजात-  जातानि तारापतिपाण्डुराणि ।  
म्स्स्_७९१८-२ सम्प्रत्यहं पश्यत दिग्वधूनां  यशःप्रसूनान्यवतंसयामि ॥  
म्स्स्_७९१९-१ एतान्यहानि किल चातकशावकेन  नीतानि कण्ठकुहरस्थितजीवितेन ।  
म्स्स्_७९१९-२ तस्यार्थिनो जलद पूरय वाञ्छितानि  मा भूत् त्वदेकशरणस्य बत प्रमादः ॥  
म्स्स्_७९२०-१ एतान्येव तु बन्धाय सप्त सूक्ष्माणि सर्वदा ।  
म्स्स्_७९२०-२ भूरादीनां विरागोऽत्र सम्भवेद् यस्तु मुक्तये ॥  
म्स्स्_७९२१-१ एता याः प्रेक्षसे लक्ष्मीश् छत्त्रचामरचञ्चलाः ।  
म्स्स्_७९२१-२ स्वप्न एष महाबुद्धे दिनानि त्रीणि पञ्च च ॥  
म्स्स्_७९२२-१ एता रावणजीमूताद् बाणधारा विनिःसृताः ।  
म्स्स्_७९२२-२ विभान्ति राममासाद्य वारिधारा वषं यथा ॥  
म्स्स्_७९२३-१ एतावच्छक्यमस्माभिर् वक्तुं त्वं गुणवानिति ।  
म्स्स्_७९२३-२ रत्नाकरस्य रत्नौघपरिच्छेदे तु के वयम् ॥  
म्स्स्_७९२४-१ एतावज् जन्मसाफल्यं देहिनामिह देहिषु ।  
म्स्स्_७९२४-२ प्राणैरर्थैर्धिया वाचा श्रेय एवाचरेत् सदा ॥  
म्स्स्_७९२५-१ एतावज् जन्मसाफल्यं यदनायत्तवृत्तिता ।  
म्स्स्_७९२५-२ ये पराधीनतां यातास् ते वै जीवन्ति के मृताः ॥  
म्स्स्_७९२६-१ एतावता नन्वनुमेयशोभि  काञ्चीगुणस्थानमनिन्दितायाः ।  
म्स्स्_७९२६-२ आरोपितं यद् गिरिशेन पश्चाद्  अनन्यनारीकमनीयमङ्कम् ॥  
म्स्स्_७९२७-१ एतावतैव कार्येण मन्यध्वं नो कृतार्थताम् ।  
म्स्स्_७९२७-२ कर्तव्यानां परा काष्ठा नेदानीं विद्यते खलु ॥  
म्स्स्_७९२८-१ एतावत् सरसि सरोरुहस्य कृत्यं  भित्त्वाम्भः सपदि बहिर्विनिर्गतं यत् ।  
म्स्स्_७९२८-२ सौरभ्यं विकसनमिन्दिरानिवासस्  तत् सर्वं दिनकरकृत्यमामनन्ति ॥  
म्स्स्_७९२९-१ एतावदेव पर्याप्तं भिक्षोरेकान्तशायिनः ।  
म्स्स्_७९२९-२ न तस्य म्रियते कश्चिन् म्रियते सोऽस्य कस्यचित् ॥  
म्स्स्_७९३०-१ एतावदेव हि फलं  पर्याप्तं ज्ञानसत्त्वयुक्तस्य ।  
म्स्स्_७९३०-२ यद्यापत्सु न मुह्यति  नाभ्युदये विस्मितो भवति ॥  
म्स्स्_७९३१-१ एतावन्तं समयमनयः केसरोत्सङ्गरङ्गी  हृद्भृङ्गीनां सततमहरस् त्वं सरःसञ्चरेषु ।  
म्स्स्_७९३१-२ दैवादस्मिन् मधुप निपतन् कानने केतकीनाम्  एतां दीनामनुभव दशां कीलितः कण्टकेषु ॥  
म्स्स्_७९३२-१ एतावानव्ययो धर्मः पुण्यश्लोकैरुपासितः ।  
म्स्स्_७९३२-२ यो भूतशोकहर्षाभ्याम् आत्मा शोचति हृष्यति ॥  
म्स्स्_७९३३-१ एतावानेव पुरुषः कृतं यस्मिन् न नश्यति ।  
म्स्स्_७९३३-२ यावच्च कुर्यादन्योऽस्य कुर्याद् बहुगुणं ततः ॥  
म्स्स्_७९३४-१ एतावानेव पुरुषो यज्जायात्मा प्रजेति ह ।  
म्स्स्_७९३४-२ विप्राः प्राहुस् तथा चैतद् यो भर्ता सा स्मृताङ्गना ॥  
म्स्स्_७९३५-१ एतावानेव पुरुषो यदमर्षी यदक्षमी ।  
म्स्स्_७९३५-२ क्षमवान् निरमर्षश्च नैव स्त्री न पुनः पुनः ॥  
म्स्स्_७९३६-१ एताश् चतुष्टयकला  द्वात्रिंशत् क्रमधृताः समस्ता वा ।  
म्स्स्_७९३६-२ संसारवञ्चकानां  विद्या विद्यावतामेव ॥  
म्स्स्_७९३७-१ एताश् चन्द्रोदयेऽस्मिन्नविरलमुशलोत्क्षेपदोलायमान-  स्निग्धश्यामाग्रपीनस्तनकलसनमत्कण्ठनालाग्ररम्याः ।  
म्स्स्_७९३७-२ उद्वेल्लद्बाहुवल्लीप्रचलितवलयश्रेणयः पामराणां  गेहिन्यो दीर्घगीतिध्वनिजनितसुखास् तण्डुलान् कण्डयन्ति ॥  
म्स्स्_७९३८-१ एताश् चलद्वलयसंहतिमेखलोत्थ-  झङ्कारनूपुररवाहृतराजहंस्यः ।  
म्स्स्_७९३८-२ कुर्वन्ति कस्य न मनो विवशं तरुण्यो  वित्रस्तमुग्धहरिणीसदृशाक्षिपातैः ॥  
म्स्स्_७९३९-१ एतासु केतकिलतासु विकासिनीषु  सौभाग्यमद्भुततरं भवती बिभर्ति ।  
म्स्स्_७९३९-२ यत्कण्टकैर्व्यथितमात्मवपुर्न जानंस्  त्वामेव सेवितुमुपक्रमते द्विरेफः ॥  
म्स्स्_७९४०-१ एतास् ता दिवसान्तभास्करदृशो धावन्ति पौराङ्गनाः  स्कन्धप्रस्खलदंशुकाञ्चलधृतिव्यासङ्गबद्धादराः ।  
म्स्स्_७९४०-२ प्रातर्यातकृषीवलागमभिया प्रोत्प्लुत्य वर्त्मच्छिदो  हट्टक्रीतपदार्थमूल्यकलनव्यग्राङ्गुलिग्रन्थयः ॥  
म्स्स्_७९४१-१ एतास् ता मलयोपकण्ठसरितामेणाक्षि रोधोभुवश्  चापाभ्यासनिकेतनं भगवतः प्रेयो मनोजन्मनः ।  
म्स्स्_७९४१-२ यासु श्यामनिशासु पीततमसो मुक्तामयीश् चन्द्रिकाः  पीयन्ते विवृतोर्ध्वचञ्चु विचलत्कण्ठं चकोराङ्गनाः ॥  
म्स्स्_७९४२-१ एतास्तु निर्घृणत्वेन निर्दयत्वेन नित्यशः ।  
म्स्स्_७९४२-२ विशेषाज् जाड्यकृत्येन दूषयन्ति कुलत्रयम् ॥  
म्स्स्_७९४३-१ एता हसन्ति च रुदन्ति च कार्यहेतोर्  विश्वासयन्ति च परं न च विश्वसन्ति ।  
म्स्स्_७९४३-२ तस्मान् नरेण कुलशीलसमन्वितेन  नार्यः श्मशानघटिका इव वर्जनीयाः ॥  
म्स्स्_७९४४-१ एते कर्बुरितातपास् तत इतः सञ्जायमानाम्बुद-  च्छेदैः सम्प्रति केतकीदलमिलद्दर्भातिथेयोदयाः ।  
म्स्स्_७९४४-२ ग्रामान्तोद्गतशालिबीजयवसाश्लेषप्रहृष्यन्मनो-  गोवाहायतगीतिगर्भितदिशो रम्याः सखे वासराः ॥  
म्स्स्_७९४५-१ एते किं ननु सत्यमेव तरवश् चञ्चत्प्रसूनोत्कराः  किं वा काननवाटिकेयमनघायस्याममी कोकिलाः ।  
म्स्स्_७९४५-२ चित्रं कुत्र तिरोहिता मरुधरा सा यत्र मे पत्तनं  नानानिर्झरवैभवं कुत इदं सद्यः समुन्मीलितम् ॥  
म्स्स्_७९४६-१ एते कूर्चकचाः सकङ्कणरणत्कर्णाटसीमन्तिनी-  हस्ताकर्षणलालिताः प्रतिदिनं प्राप्ताः परामुन्नतिम् ।  
म्स्स्_७९४६-२ तेऽमी सम्प्रति पापिनापितकरभ्राम्यत्क्षुरप्रानन-  क्षुण्णाः क्षोणितले पतन्ति परितः कॢप्तापराधा इव ॥  
म्स्स्_७९४७-१ एते केतकधूलिधूसररुचः शीतद्युतेरंशवः  प्राप्ताः सम्प्रति पश्चिमस्य जलधेस्तीरं जराजर्जराः ।  
म्स्स्_७९४७-२ अप्येते विकसत्सरोरुहवनीदृक्पातसम्भाविताः  प्राचीरागमुदीरयन्ति तरणेस् तारुण्यभाजः कराः ॥  
म्स्स्_७९४८-१ एते केतकसूचिसौरभजुषः पौरप्रगल्भाङ्गना-  व्यालोलालकवल्लरीविलुलनव्याजोपभुक्ताननाः ।  
म्स्स्_७९४८-२ किञ्चोन्निद्रकदम्बकुड्मलकुटीधूलीलुठत्षट्पद-  व्यूहव्याहृतिहारिणो विरहिणः कर्षन्ति वर्षानिलाः ॥  
म्स्स्_७९४९-१ एतेऽक्ष्णोर्जनयन्ति कामविरुजं सीतावियोगे घना  वाताः शीकरिणोऽपि लक्ष्मण दृढं सन्तापयन्त्येव माम् ।  
म्स्स्_७९४९-२ इत्थं वृद्धपरम्परापरिणतैर्यस्मिन् वचोभिर्मुनीन्  अद्याप्युन्मनयन्ति काननशुकाः सोऽयं गिरिर्माल्यवान् ॥  
म्स्स्_७९५०-१ एते चन्द्रशिलासमुच्चयमयाश् चन्द्रातपप्रस्फुरत्-  सर्वाङ्गीणपयःप्रवृत्तसरितो झात्कुर्वते पर्वताः ।  
म्स्स्_७९५०-२ येषामुन्मदजागरूकशिखिनि प्रस्थे नमेरुस्थिताः  श्यामा मेघगभीरगद्गदगिरः क्रन्दन्ति कोयष्टयः ॥  
म्स्स्_७९५१-१ एते चांशकलाः पुंसः कृष्णस्तु भगवान् स्वयम् ।  
म्स्स्_७९५१-२ इन्द्रारिव्याकुलं लोकं मृडयन्ति युगे युगे ॥  
म्स्स्_७९५२-१ एते चान्ये च बहवः प्रयोगाः पारदारिकाः ।  
म्स्स्_७९५२-२ देशे देशे प्रवर्तन्ते राजभिः सम्प्रवर्तिताः ॥  
म्स्स्_७९५२-१ न त्वेवैतान् प्रयुञ्जीत राजा लोकहिते रतः ।  
म्स्स्_७९५२-२ निगृहीतारिषड्वर्गस् तथा विजयते महीम् ॥  
म्स्स्_७९५४-१ एते चान्ये च बहवो दोषाः प्रादुर्भवन्त्युत ।  
म्स्स्_७९५४-२ नृपतौ मार्दवोपेते हर्षुले च युधिष्ठिर ॥  
म्स्स्_७९५५-१ एते चापीन्द्रतुल्याः क्षितिपतितनया भीमसेनार्जुनाद्याः  शूराः सत्यप्रतिज्ञा दिनकररुचयः केशवेनोपगूढाः ।  
म्स्स्_७९५५-२ ते दृष्टा पात्रहस्ता जगति कृपणवद् भैक्षचर्यानुयाताः  कः शक्तो भालपट्टे विधिकरलिखितां कर्मरेखां प्रमार्ष्टुम् ॥  
म्स्स्_७९५६-१ एते चूतमहीरुहोऽप्यविरलैर्धूमायिताः षट्पदैर्  एते प्रज्वलिताः स्फुटत्किसलयोद्भेदैरशोकद्रुमाः ।  
म्स्स्_७९५६-२ एते किंशुकशाखिनोऽपि मलिनैरङ्गारिताः कुड्मलैः  कष्टं विश्रमयामि कुत्र नयने सर्वत्र वामो विधिः ॥  
म्स्स्_७९५७-१ एते जीर्णकुलायजालजटिलाः पांसूत्कराकर्षिणः  शाखाकम्पविहस्तदुःस्थविहगानाकम्पयन्तस् तरून् ।  
म्स्स्_७९५७-२ हेलान्दोलितनर्तितोज्झितहतव्याघट्टितोन्मूलित-  प्रोत्क्षिप्तभ्रमितैः प्रपापटलकैः क्रीडन्ति झञ्झानिलाः ॥  
म्स्स्_७९५८-१ एते ते गिरिकूटसङ्घटशिलासङ्घट्टशीर्णाम्भसः  प्रेङ्खच्चामरचारुसीकरकणस्मेरा दरीनिर्झराः ।  
म्स्स्_७९५८-२ यत्पातेषु निकुञ्जकुञ्जरमुखभ्रश्यन्मृणालाङ्कुर-  ग्रासोद्ग्रन्थितटं रटन्ति परितः कण्ठीरवा भैरवम् ॥  
म्स्स्_७९५९-१ एते ते दिवसा वियोगिगुरवः पूरोल्लसत्सिन्धवो  विन्ध्यश्यामपयोदनीलनभसो नीपार्जुनामोदिनः ।  
म्स्स्_७९५९-२ आसन्नप्रसवालसां सहचरीमालोक्य नीडार्थिनीं  चञ्चुप्रान्तकिलिञ्जसञ्चयपरः काकोऽपि येष्वाकुलः ॥  
म्स्स्_७९६०-१ एते ते दिवसास् त एव तरवस् ताश्च प्रगल्भस्त्रियस्  तच् चैवाम्रवनं सकोकिलरुतं सेयं सचन्द्रा निशा ।  
म्स्स्_७९६०-२ वातः सोऽपि च दक्षिणो धृतिहरः सोऽयं वसन्तानिलो  हा तारुण्य विना त्वयाद्य सकलं पालालभारायते ॥  
म्स्स्_७९६१-१ एते ते दुरतिक्रमक्रममिलद्धर्मोर्मिमर्मच्छिदः  कादम्बेन रजोभरेण ककुभो रुन्धन्ति जञ्झानिलाः ।  
म्स्स्_७९६१-२ गाढारम्भनिरुद्धनीरदघटासङ्घट्ट् अनीलीभवद्-  व्योमक्रोडकटाहपातुकपयोवेणीकणग्राहिणः ॥  
म्स्स्_७९६२-१ एते ते पुरतो मरुस्थलभुवः प्रोच्चण्डदावानल-  ज्वालालीढकठोरसूरकिरणप्लुष्टच्छदाः शाखिनः ।  
म्स्स्_७९६२-२ तानेतानवधीर्य खिन्नवपुषो दुःशीलझञ्झानिल-  क्रीडाभिर्न पयोद गन्तुमुचितं वेलाभिषिक्तद्रुमान् ॥  
म्स्स्_७९६३-१ एते ते मलयाद्रिकन्दरजुषस्तच्छाखिशाखावली-  लीलाताण्डवसम्प्रदानगुरवश्चेतोभुवो बान्धवाः ।  
म्स्स्_७९६३-२ चूतोन्मत्तमधुव्रतप्रणयिनीहुङ्कारझङ्कारिणो  हा कष्टं प्रसरन्ति पान्थयुवतीजीवद्रुहो वायवः ॥  
म्स्स्_७९६४-१ एते त्वद्वदनानुकारिरुचयो राकासुधांश्वादयो  नीत्वा ते स्मरणं दहन्ति बत मामन्तःस्फुरन्त्यास् तव ।  
म्स्स्_७९६४-२ त्वं स्वामिन्यसि तज्जहीहि जहि वा नेदं पुनः साम्प्रतं  यत्स्वस्पर्धिभिरेव मर्दयसि मामेतैर्जघन्यैः प्रिये ॥  
म्स्स्_७९६५-१ एते दरिद्रशिशवस् तनुजीर्णकन्थां  स्कन्धे निधाय मलिनां पुलकाकुलाङ्गाः ।  
म्स्स्_७९६५-२ सूर्यस्फुरत्करकरम्बितभित्तिदेश-  लाभाय शीतसमये कलिमाचरन्ति ॥  
म्स्स्_७९६६-१ एतेन बद्धबलिना  सङ्कोचमवाप्य वृद्धदेहेन ।  
म्स्स्_७९६६-२ यातं हरिणेव मया  द्वित्राणि पदानि कृच्छ्रेण ॥  
म्स्स्_७९६७-१ एते नर्तितमौलयो गुणगणप्रस्तावनाभिर्मणेर्  जायन्तां वणिजो वयं तु कनक त्वत्कीर्तिवैतालिकाः ।  
म्स्स्_७९६७-२ ते चाम्लानमुखेन हन्त भवता दाहच्छिदा वेदनाम्  अङ्गीकृत्य नरेन्द्रशेखरसुखासीनाः क्रियन्ते यतः ॥  
म्स्स्_७९६८-१ एते नीवारवप्राः पृथुकुसुमसमित्पार्वतः कन्दरोऽयं  देवीयं जह्नुपुत्री सिकतिलशयितः शान्तनिःशङ्करङ्कः ।  
म्स्स्_७९६८-२ कान्तारे दर्भदूर्वाचयशुचिनि वचः स्मार्तमावर्तयन्ति  ब्रह्माणो दुर्विपाकग्रहगहनतया यामिनीजागरूकाः ॥  
म्स्स्_७९६९-१ एते नूतनचूतकोरकघनग्रासातिरेकीभवत्-  कण्ठध्वानजुषो हरन्ति हृदयं मध्येवनं कोकिलाः ।  
म्स्स्_७९६९-२ येषामक्षिनिभेन भान्ति भगवद्भूतेशनेत्रानल-  ज्वालाजालकरालितासमशराङ्गारस्फुलिङ् गा इमे ॥  
म्स्स्_७९७०-१ एतेनोत्कृत्तकण्ठप्रतिसुभटनटारब्धनाट्याद्भुतानां  कष्टं द्रष्टैव नाभूद् भुवि समरसमालोकिलोकास्पदेऽपि ।  
म्स्स्_७९७०-२ अश्वैरस्वैरवेगैः कृतखुरखुरलीमङ्क्षुविक्षुद्यमान-  क्ष्मापृष्ठोत्तिष्ठदन्धङ्करणरण धुरारेणुधारान्धकारात् ॥  
म्स्स्_७९७१-१ एते पञ्चदशानर्था ह्यर्थमूला मता नृणाम् ।  
म्स्स्_७९७१-२ तस्मादनर्थमर्थाख्यं श्रेयोऽर्थी दूरतस् त्यजेत् ॥  
म्स्स्_७९७२-१ भिद्यन्ते भ्रातरो दाराः पितरः सुहृदस् तथा ।  
म्स्स्_७९७२-२ एकास्निग्धाः काकिणिना सद्यः सर्वेऽरयः कृताः ॥  
म्स्स्_७९७३-१ अर्थेनाल्पीयसा ह्येते संरब्धा दीप्तमन्यवः ।  
म्स्स्_७९७३-२ त्यजन्त्याशुस्पृधो घ्नन्ति सहसोत्सृज्य सौहृदम् ॥  
म्स्स्_७९७४-१ एते पल्लिपुरन्ध्रिनिर्भरजलक्रीडाहृताम्भःकण-  क्षोदक्षालितलग्नपान्थवनितानिःश्वासतीव्र् आतपाः ।  
म्स्स्_७९७४-२ वान्ति स्वैरविहारकुञ्जरकरच्छिद्रोदराघूर्णन-  प्रारब्धोच्चमृदङ्गनादमुखरास् तापीनिकुञ्जानिलाः ॥  
म्स्स्_७९७५-१ एते पल्लीपरिवृढवधूप्रौढकन्दर्पकेलि-  क्लिश्यत्पीनस्तनपरिसरस्वेदसम्पद्विपक्षाः ।  
म्स्स्_७९७५-२ वान्ति स्वैरं सरसि सरसि क्रोडदंष्ट्राविमर्द-  त्रुट्यद्गुन्द्रापरिमलगुणग्राहिणो गन्धवाहाः ॥  
म्स्स्_७९७६-१ एते पाटीरवाटीनवविटपनटीलास्यशिक् षातिदक्षा  दोलाखेलत्पुरन्ध्रीश्रमजलकणिकाजालपातिप्रत् आनाः ।  
म्स्स्_७९७६-२ सौरभ्यादापतद्भिर्मधुकरपटलैः पृष्ठतोऽनुप्रयाताः  कामाग्नेः स्फारधाय्याः पथिककुलवधूबद्धवैराः समीराः ॥  
म्स्स्_७९७७-१ एते पुरः सुरभिकोमलहोमधूम-  लेखानिपीतनवपल्लवशोणिमानः ।  
म्स्स्_७९७७-२ पुण्याश्रमाः श्रुतिसमोहितसामगीति-  साकूतनिश्चलकुरङ्गकुलाः स्फुरन्ति ॥  
म्स्स्_७९७८-१ एते प्रशस्ततरवो दन्तधावनकर्मणि ।  
म्स्स्_७९७८-२ कण्टकिक्षीरवृक्षोत्थद्वादशाङ्गुलम् अव्रणम् ॥  
म्स्स्_७९७९-१ एते बहुविधाः शोका विलापरुदिते तथा ।  
म्स्स्_७९७९-२ वर्जनीया हि धीरेण सर्वावस्थासु धीमता ॥  
म्स्स्_७९८०-१ एते मेकलकन्यकाप्रणयिनः पातालमूलस्पृशः  सन्त्रासं जनयन्ति विन्ध्यभिदुरा वारां प्रवाहाः पुरः ।  
म्स्स्_७९८०-२ लीलोन्मूलितनर्तितप्रतिहतव्यावर्तितप्रेरित-  त्यक्तस्वीकृतनिह्नुतप्रचलितप्रोद्धूततीरद्रुमाः ॥  
म्स्स्_७९८१-१ एते लक्ष्मण जानकीविरहिणं मां खेदयन्त्यम्बुदा  मर्माणीव च घट्टयन्त्यलममी क्रूराः कदम्बानिलाः ।  
म्स्स्_७९८१-२ इत्थं व्याहृतपूर्वजन्मविरहो यो राधया वीक्षितः  सेर्ष्यं शङ्कितया स वः सुखयतु स्वप्नायमानो हरिः ॥  
म्स्स्_७९८२-१ एते वयं तनुधनाः कृपणेयमुर्वी  दीनाः शतं मृदु च विस्तरयन्ति वाचः ।  
म्स्स्_७९८२-२ तद् भ्रातरः शकुनिफेरवसारमेया  ढौकध्वमेतदहह स्फुटतु क्षणेन ॥  
म्स्स्_७९८३-१ एते वयममी दाराः कन्येयं कुलजीवितम् ।  
म्स्स्_७९८३-२ ब्रूत येनात्र वः कार्यम् अनास्था बाह्यवस्तुषु ॥  
म्स्स्_७९८४-१ एते वश्यकरोपाया दुर्जने निष्फलाः स्मृताः ।  
म्स्स्_७९८४-२ तत्सन्निधिं त्यजेत् प्राज्ञः शक्तस् तं दण्डतो जयेत् ।  
म्स्स्_७९८४-३ छलभूतैस् तु तद्रूपैर् उपायैरेभिरेव वा ॥  
म्स्स्_७९८५-१ एते वामविलोचनाकुचसखैः सोढव्यशीतार्तयः  प्राप्ताः पश्चिमसैन्धवस्य मरुतः प्रेमच्छिदो वासराः ।  
म्स्स्_७९८५-२ यत्रापास्य पुराणपङ्कजमयं देवः सशृङ्गारभूर्  आदत्ते नवकुन्दकुड्मलशिखानिर्माणमन्यद् धनुः ॥  
म्स्स्_७९८६-१ एते वारिकणान् किरन्ति पुरुषान् वर्षन्ति नाम्भोधराः  शैलाः शाद्वलमुद्वमन्ति न वमन्त्येते पुनर्नायकान् ।  
म्स्स्_७९८६-२ त्रैलोक्ये तरवः फलानि सुवते नैवारभन्ते जनान्  धातः कातरमालपामि कुलटाहेतोस् त्वया किं कृतम् ॥  
म्स्स्_७९८७-१ एते वैयाकरणपशवः स्वीयमायुर्वृथैव  प्राज्ञम्मन्याः श्रवणकटुभिः शब्दजालैः क्षिपन्ति ।  
म्स्स्_७९८७-२ शश्वत्कान्ताधरमधुरतावर्णनं कुर्वतां नस्  त्वाशीर्वादैरिह सहृदयाः प्रत्यहं वर्धयन्ते ॥  
म्स्स्_७९८८-१ एते व्योमनि शोषयन्ति हरिणत्रासाच् चिरं चीवरे  सन्ध्याकर्मविधौ कमण्डलुमिमे पश्यन्ति रिक्तं भृतम् ।  
म्स्स्_७९८८-२ भिक्षन्ते च फलान्यमी करपुटीपात्रेण चानोकहान्  एषामर्घविधौ च सन्निधिगताः पुष्प्यन्त्यकाण्डे लताः ॥  
म्स्स्_७९८९-१ एते शारदकौमुदीकुलभुवः क्षीरोदधेः सोदराः  शेषाहेः सुहृदो विनिद्रकुमुदश्रेणीमहःस्राविणः ।  
म्स्स्_७९८९-२ शीतांशोः सहपांशुखेलनसखाः स्वःसिन्धुसम्बन्धिनः  प्रालेयाचलबन्धवस् तव गुणाः कैर्नेह कर्णार्पिताः ॥  
म्स्स्_७९९०-१ एतेषां नवचक्राणाम् एकैकं ध्यायतो मुनेः ।  
म्स्स्_७९९०-२ सिद्धयो मुक्तिसहिताः करस्थाः स्युर्दिने दिने ॥  
म्स्स्_७९९१-१ एतेषामनुकूलो  दक्षिणधृष्टौ शठश्चेति ।  
म्स्स्_७९९१-२ भेदचतुष्टयमेषां  वदाम्युदाहरणमेकैकम् ॥  
म्स्स्_७९९२-१ एतेषु हा तरुणमारुतधूयमान-  दावानलैः कवलितेषु महीरुहेषु ।  
म्स्स्_७९९२-२ अम्भो न चेज् जलद मुञ्चसि मा विमुञ्च  वज्रं पुनः क्षिपसि निर्दय कस्य हेतोः ॥  
म्स्स्_७९९३-१ एते सन्ततभृज्यमानचणकामोदप्रधाना मनः  कर्ष्यन्त्यूषरसन्निवेशजरठच्छायाः स्थलीग्रामकाः ।  
म्स्स्_७९९३-२ तारुण्यातिशयाग्रपामरवधूसोल्लासहस्तग्रह-  भ्राम्यत्पीवरयन्त्रकघ्वनिरसद्गम्भीरगेहोदराः ॥  
म्स्स्_७९९४-१ एते सम्प्रति वैमनस्यमनिशं निःशङ्कमातन्वते  कान्तारस्थलपद्मिनीपरिमलैरानन्दितेन्दिन्दिराः ।  
म्स्स्_७९९४-२ उन्मीलत्सहकारकाननतटीवाचालपुंस्कोकिल-  ध्वानाकर्णनकान्दिशीकपथिकावस्कन्दिनो वासराः ॥  
म्स्स्_७९९५-१ एते समुल्लसद्भासो राजन्ते कुन्दकोरकाः ।  
म्स्स्_७९९५-२ शीतभीता लताकुन्दम् आश्रिता इव तारकाः ॥  
म्स्स्_७९९६-१ एते स्निग्धतमा इति  मा मा क्षुद्रेषु कुरुत विश्वासम् ।  
म्स्स्_७९९६-२ सिद्धार्थानामेषां  स्नेहोऽप्यश्रूणि पातयति ॥  
म्स्स्_७९९७-१ एते हि कामकलिताः  परिमललीनालिवलयहुङ्कारैः ।  
म्स्स्_७९९७-२ सूचितदानाः करिणो  बध्यन्ते क्षिप्रमबलाभिः ॥  
म्स्स्_७९९८-१ एते हि गुणाः पङ्कज  सन्तोऽपि न ते प्रकाशमायान्ति ।  
म्स्स्_७९९८-२ यल् लक्ष्मीवसतेस् तव  मधुपैरुपभुज्यते कोशः ॥  
म्स्स्_७९९९-१ एते हि जीवाश् चिद्भावा भवे भावनया हिताः ।  
म्स्स्_७९९९-२ ब्रह्मणः कलिताकाराः सहस्रायुतकोटिशः ॥  
म्स्स्_८०००-१ एते हि देहदाहाद्  विरहा इव दुःसहा भिषजः ।  
म्स्स्_८०००-२ ग्रीष्मदिवसा इवोग्रा  बहुतृष्णाः शोषयन्त्येव ॥  
म्स्स्_८००१-१ एते हि विद्युद्गुणबद्धकक्षा  गजा इवान्योन्यमभिद्रवन्तः ।  
म्स्स्_८००१-२ शक्राज्ञया वारिधराः सधारा  गां रूप्यरज्ज्वेव समुद्धरन्ति ॥  
म्स्स्_८००२-१ एते हि समुपासीना विहगा जलचारिणः ।  
म्स्स्_८००२-२ नावगाहन्ति सलिलम् अप्रगल्भा इवाहवभ् ॥  
म्स्स्_८००३-१ एतैः पिष्टतमालवर्णकनिभैरालिप्तमम्भोधरैः  संसक्तैरुपवीजितं सुरभिभिः शीतैः प्रदोषानिलैः ।  
म्स्स्_८००३-२ एषाम्भोदसमागमप्रणयिनी स्वच्छन्दमभ्यागता  रक्ता कान्तमिवाम्बरं प्रियतमा विद्युत् समालिङ्गति ॥  
म्स्स्_८००४-१ एतैरार्द्रतमालपत्रमलिनैरापीतसूर्यं नभो  वल्मीकाः शरताडिता इव गजाः सीदन्ति धाराहताः ।  
म्स्स्_८००४-२ विद्युत् काञ्चनदीपिकेव रचिता प्रासादसञ्चारिणी  ज्योत्स्ना दुर्बलभर्तृकेव वनिता प्रोत्सार्य मेघैर्हृता ॥  
म्स्स्_८००५-१ एतैरेव यदा गजेन्द्रमलिनैराध्मातलम्बोदरैर्  गर्जद्भिः सतडिद्बलाकशबलैर्मेघैः सशल्यं मनः ।  
म्स्स्_८००५-२ तत् किं प्रोषितभर्तृवध्यपटहो हा हा हृताशो बकः  प्रावृट् प्रावृडिति ब्रवीति शठधीः क्षारं क्षते प्रक्षिपन् ॥  
म्स्स्_८००६-१ एतैर्जह्नुसुताजलैरयमुनाभिन्नैरलग्नाञ्जनैर्  नारीणां नयनैरकर्दमलवालिप्तैर्मृणालाङ्कुरैः ।  
म्स्स्_८००६-२ हारैरस्फुरदिन्द्रनीलतरलैः कुन्दैरलीनालिभिर्  वेल्लद्भिर्भुवनं विभूषितमिदं शीतद्युतेरंशुभिः ॥  
म्स्स्_८००७-१ एतैर्जातैः किमिह बहुभिर्भोगिभिः किं तु मन्ये  मान्यः कोऽपि प्रभवति जगत्येकशेषः स शेषः ।  
म्स्स्_८००७-२ यस्मिन् गौरीपृथुकुचतटीकुङ्कुमस्थासकाङ्के  येन स्थाणोरुरसि रहितो हारवल्लीविलासः ॥  
म्स्स्_८००८-१ एतैर्दक्षिणगन्धवाहवलनैः श्रीखण्ड किं सौरभं  ब्रूमस् ते परितो मधुव्रतयुवा येनायमानीयते ।  
म्स्स्_८००८-२ माकन्दादपहृत्य पङ्कजवनादुद्धूय कुन्दोदराद्  उद्भ्राम्यद्द्विपगण्डमण्डलतलादाकृष्य हृष्यन्मनाः ॥  
म्स्स्_८००९-१ एतैर्यदि सुस्निग्धैर्  वल्मीकैः परिवृतास् ततस् तोयम् ।  
म्स्स्_८००९-२ हस्तैस् त्रिभिरुत्तरतश्  चतुर्भिरर्धेन च नरस्य ॥  
म्स्स्_८०१०-१ एतैर्यद्यद् समादिष्टं शुभं वा यदि वाशुभम् ।  
म्स्स्_८०१०-२ कर्तव्यं नियतं भीतैर् अप्रमत्तैर्बुभूषुभिः ॥  
म्स्स्_८०११-१ एतौ द्वौ दशकण्ठकण्ठकदलीकान्तारकान्तिच्छिद उ  वैदेहीकुचकुम्भकुङ्कुमरजःसान्द्रारुणाङ्काङ्कितौ ।  
म्स्स्_८०११-२ लोकत्राणविधानसाधुसवनप्रारम्भयूपौ भुजौ  देयास्तामुरुविक्रमौ रघुपतेः श्रेयांसि भूयांसि वः ॥  
म्स्स्_८०१२-१ एनं विहाय तुलसीविपिनोपकण्ठं  गोप्यः परत्र नयनाम्बुजमीलनानि ।  
म्स्स्_८०१२-२ कुर्वन्तु किन्तु तुलसीदलनीलभासं  का वा मुकुन्दमनुविन्दतु लीनमस्मिन् ॥  
म्स्स्_८०१३-१ एनसानेन तिर्यक् स्याद् इत्यादिः का विभीषिका ।  
म्स्स्_८०१३-२ राजिलोऽपि हि राजेव स्वैः सुखी सुखहेतुभिः ॥  
म्स्स्_८०१४-१ एनाममन्दमकरन्दविनिद्रबिन्दु-  सन्दोहदोहदपदं नलिनीं विमुच्य ।  
म्स्स्_८०१४-२ हे मुग्ध षट्पद निरर्थकरागभाजि  जातं मनस् तव जपाकुसुमे किमत्र ॥  
म्स्स्_८०१५-१ एभिर्जितैर्जितं सर्वं सरुतेन महात्मना ।  
म्स्स्_८०१५-२ स्मृत्वा विवर्जयेदेतान् षड्दोषांश्च महीपतिः ॥  
म्स्स्_८०१६-१ एभिर्दिनैस् तु शिष्याय गुरुः शस्त्राणि दापयेत् ।  
म्स्स्_८०१६-२ सन्तर्प्य दानहोमाभ्यां सुरान् वेदविधानतः ॥  
म्स्स्_८०१७-१ एभिर्नाशितयोगास्तु सकला देवयोनयः ।  
म्स्स्_८०१७-२ उपसर्गैर्महाघोरैर् आवर्तन्ते पुनः पुनः ॥  
म्स्स्_८०१८-१ एरण्डपत्त्रशयना  जनयन्ती स्वेदमलघुजघनतटा ।  
म्स्स्_८०१८-२ धूलिपुटीव मिलन्ती  स्मरज्वरं हरति हलिकवधूः ॥  
म्स्स्_८०१९-१ एरण्डबीजप्रतिमम् अङ्गं यस्मिन् प्रतीयते ।  
म्स्स्_८०१९-२ महिषाख्यः स वै खड्गो नीलमेघसमच्छविः ॥  
म्स्स्_८०२०-१ एरण्डभिण्डार्कनलैः प्रभूतैरपि सम्भृतैः ।  
म्स्स्_८०२०-२ दारुकृत्यं यथा नास्ति तथा नाज्ञैः प्रयोजनम् ॥  
म्स्स्_८०२१-१ एलाकरणढेकीभिर् वर्तन्या डूमडेन च ।  
म्स्स्_८०२१-२ लम्भरासैकतालीभिः शुद्धसूडोऽष्टभिः स्मृतः ॥  
म्स्स्_८०२२-१ एवं कदाचिन् नरकं स्वर्गं योन्यन्तराण्यपि ।  
म्स्स्_८०२२-२ प्रयान्ति जीवा मोहेन मोहिता भवसङ्कटे ॥  
म्स्स्_८०२३-१ एवं करणसामर्थ्यात् संयम्यात्मानमात्मना ।  
म्स्स्_८०२३-२ नयापनयविद् राजा कुर्वीत हितमात्मनः ॥  
म्स्स्_८०२४-१ एवं कर्तुं व वक्तुं च यो जानाति छलप्रियः ।  
म्स्स्_८०२४-२ स करोतु स यात्वेवं कर्तुं भोक्तुं निजं हितम् ॥  
म्स्स्_८०२५-१ एवं कुकर्म सर्वस्य फलत्यात्मनि सर्वदा ।  
म्स्स्_८०२५-२ यो यद् वपति बीजं हि लभते सोऽपि तत्फलम् ॥  
म्स्स्_८०२६-१ तस्मात् परविरुद्धेषु नोत्सहन्ते महाशयाः ।  
म्स्स्_८०२६-२ एतदुत्तमसत्त्वानां विधिसिद्धं हि सद्व्रतम् ॥  
म्स्स्_८०२७-१ एवं कुर्यात् समुदयं वृद्धिं चायस्य दर्शयेत् ।  
म्स्स्_८०२७-२ ह्रासं व्ययस्य च प्राज्ञः साधयेच् च विपर्ययम् ॥  
म्स्स्_८०२८-१ एवङ्गतस्य मम साम्प्रतमेतदर्हम्  अत्रेदमौपयिकमित्थमिदं च साध्यम् ।  
म्स्स्_८०२८-२ अस्मिन् प्रमाणमिदमित्यपि बोद्धुमम्ब  शक्तिर्न मे भुवनसाक्षिणि किं करोमि ॥  
म्स्स्_८०२९-१ एवं च भाषते लोकश् चन्दनं किल शीतलम् ।  
म्स्स्_८०२९-२ पुत्रगात्रस्य संस्पर्शश् चन्दनादतिरिच्यते ॥  
म्स्स्_८०३०-१ एवं चेत् सरसि स्वभावमहिमा जाड्यं किमेतादृशं  यस्मादेव निसर्गतः सरलता किं ग्रन्थिमत्तेदृशी ।  
म्स्स्_८०३०-२ मूलं चेच् शुचि पङ्कजश्रुतिरियं कस्माद् गुणा यद्यमी  किं छिद्राणि सखे मृणाल भवतस् तत्त्वं न मन्यामहे ॥  
म्स्स्_८०३१-१ एवं चेद् विधिना कृतोऽस्युपकृतौ कस्याञ्चिदप्यक्षमः  कामं मोपकृथास् ततस् तव मरो वाच्यं न धीरो भव ।  
म्स्स्_८०३१-२ किं त्वारान् मृगतृष्णयोपजनयन्नम्भोमुचां वञ्चनां  प्रेम्णा कर्षसि तर्षमूर्छितधियोऽप्यन्यानतः शोच्यसे ॥  
म्स्स्_८०३२-१ एवं चोरानचोराख्यान् वणिक्कारुकुशीलवान् ।  
म्स्स्_८०३२-२ भिक्षुकान् कुहकांश्चान्यान् वारयेद् देशपीडनात् ॥  
म्स्स्_८०३३-१ एवं जडेषु लोकेषु स्त्रीषु मुग्धासु का कथा ।  
म्स्स्_८०३३-२ बुद्धिहीनप्रसादेन जीवामः केवलं वयम् ॥  
म्स्स्_८०३३अ-१ एवं जरा हन्ति च निर्विशेषं  स्मृतिं च रूपं च पराक्रमं च ।  
म्स्स्_८०३३अ-२ न चैव संवेगमुपैति लोकः  प्रत्यक्षतोऽपीदृशमीक्षमाणः ॥  
म्स्स्_८०३४-१ एवञ्ज्ञात्वा नरेन्द्रेण भृत्याः कार्या विचक्षणाः ।  
म्स्स्_८०३४-२ कुलीनाः शौर्यसम्पन्नाः शक्ता भक्ताः क्रमागताः ॥  
म्स्स्_८०३५-१ एवञ्ज्ञात्वा महाभागाः पुरुषेण विजानता ।  
म्स्स्_८०३५-२ दिवा तत् कर्म कर्तव्यं येन रात्रौ सुखं स्वपेत् ॥  
म्स्स्_८०३६-१ एवं दुरवधार्यैव गतिश् चित्तस्य योषिताम् ।  
म्स्स्_८०३६-२ सवैरस्याविचारस्य नीचैकाभिमुखस्य च ॥  
म्स्स्_८०३७-१ एवं चात्यक्तशीलानां ससत्त्वानां जितक्रुधाम् ।  
म्स्स्_८०३७-२ तुष्ट्यैवाचिन्तिता एव स्वयमायान्ति सम्पदः ॥  
म्स्स्_८०३८-१ एवं देवोपहास्यत्वं लोके गच्छन्त्यबुद्धयः ।  
म्स्स्_८०३८-२ लभन्ते नार्थसंसिद्धिं पूज्यन्ते तु सुबुद्धयः ॥  
म्स्स्_८०३९-१ एवं द्रव्यं द्विपवनं सेतुबन्धमथाकरान् ।  
म्स्स्_८०३९-२ रक्षेत् पूर्वकृतान् राजा नवांश्चाभिप्रवर्तयेत् ॥  
म्स्स्_८०४०-१ एवं नरेश वनिताहृदये कदाचित्  कूटाद् ऋते वसति सत्यकथालवोऽपि ।  
म्स्स्_८०४०-२ तत् सार्थसाध्यगमनासु सदैव तासु  शून्याटवीष्विव रमेत न भूतिकामः ॥  
म्स्स्_८०४१-१ एवं न शक्नुवन्तीह यत् तत् कर्तुमशेषतः ।  
म्स्स्_८०४१-२ यथाशक्ति न तस्यांशम् अपि कुर्वन्त्यबुद्धयः ॥  
म्स्स्_८०४२-१ एवं निश्चितमभ्येति शुभमेव शुभात्मनाम् ।  
म्स्स्_८०४२-२ एवं चातिक्रमो नाम क्लेशाय महतामपि ॥  
म्स्स्_८०४३-१ अविश्वासास्पदं चैव स्त्रीणां स्पृशति नाशयम् ।  
म्स्स्_८०४३-२ प्राणदानोपकारोऽपि किं तासामन्यदुच्यते ॥  
म्स्स्_८०४४-१ एवं निसर्गचपला ललना विवेक-  वैराग्यदायिबहुदुश्चरितप्रबन्धाः ।  
म्स्स्_८०४४-२ साध्वी तु काचिदपि तासु कुलं विशालं  यालङ्करोत्यभिनवा खमिवेन्दुलेखा ॥  
म्स्स्_८०४५-१ एवं निहत्य सङ्ग्रामे दुष्टशत्रुं मदोद्धतम् ।  
म्स्स्_८०४५-२ जयतूर्यनिनादेन हर्षयन् सुभटान् स्वकान् ॥  
म्स्स्_८०४६-१ ॥। ॥। ॥। ॥। ॥। ॥। ।  
म्स्स्_८०४६-२ एवं नोज्झति मूढोऽर्थान् यावदर्थैः स नोज्झितः ॥  
म्स्स्_८०४७-१ ॥। ॥। ॥। ॥। ॥। ॥। ।  
म्स्स्_८०४७-२ एवं पशुश्च मूर्कश्च निर्विवेकमती समौ ॥  
म्स्स्_८०४८-१ एवं पुत्राश्च पौत्राश्च ज्ञातयो बान्धवास् तथा ।  
म्स्स्_८०४८-२ तेषु स्नेहो न कर्तव्यो विप्रयोगो हि तैर्ध्रुवम् ॥  
म्स्स्_८०४९-१ एवं प्रज्ञैव परमं बलं न तु पराक्रमः ।  
म्स्स्_८०४९-२ यत्प्रभावेण निहतः शशकेनापि केसरी ॥  
म्स्स्_८०५०-१ एवं प्रयत्नं कुर्वीत यानशय्यासनाशने ।  
म्स्स्_८०५०-२ स्थाने प्रसाधने चैव सर्वालङ्कारकेषु च ॥  
म्स्स्_८०५१-१ एवं फलति सर्वस्य विधिः सत्त्वानुसारतः ।  
म्स्स्_८०५१-२ तत् सुसत्त्वो भवेत् सत्त्वहीनं न वृण्वते श्रियः ॥  
म्स्स्_८०५२-१ ॥। ॥। ॥। ॥। ॥। ॥। ।  
म्स्स्_८०५२-२ एवं बहु क्षपयति स्वल्पस्यार्थे धनान्धधीः ॥  
म्स्स्_८०५३-१ एवं बहूनपि रिपून् समरप्रवृत्तान्  द्वेषाकुलानगणितस्वपरस्वरूपान् ।  
म्स्स्_८०५३-२ एकोऽप्यनन्यसमपौरुषभग्नसार-  दर्पज्वराञ् जयति संयुगमूर्ध्नि धीरः ॥  
म्स्स्_८०५४-१ एवं बुद्धेः परं बुद्ध्वा संस्तभ्यात्मानमात्मना ।  
म्स्स्_८०५४-२ जहि शत्रुं महाबाहो कामरूपं दुरासदम् ॥  
म्स्स्_८०५५-१ एवं ब्रुवन्ति लोकेऽत्र धनिनां पुरतःस्थिताः ।  
म्स्स्_८०५५-२ कुलीना अपि पापानां दृश्यन्ते धनलिप्सया ।  
म्स्स्_८०५५-३ दरिद्रस्य मनुष्यस्य क्षितौ राज्यं प्रकुर्वतः ॥  
म्स्स्_८०५६-१ एवं भवति लोकेऽस्मिन् देव सर्वस्य सर्वदा ।  
म्स्स्_८०५६-२ प्राक्कर्मोपार्जितं जन्तोः सर्वमेव शुभाशुभम् ॥  
म्स्स्_८०५७-१ एवं भवन्ति वेश्याः  स्वार्थैकरता व्यपेतसद्भावाः ।  
म्स्स्_८०५७-२ अभिलषितविषयसिद्धेः  का हानिस् तदपि युष्माकम् ॥  
म्स्स्_८०५८-१ एवं मनः कर्मवशं प्रयुङ्क्ते  अविद्ययात्मन्युपधीयमाने ।  
म्स्स्_८०५८-२ प्रीतिर्न यावन्मयि वासुदेवे  न मुच्यते देहयोगेन तावत् ॥  
म्स्स्_८०५९-१ ॥। ॥। ॥। ॥। ॥। ॥। ।  
म्स्स्_८०५९-२ एवं मूढप्रभुर्वेत्ति निग्रहं नाप्यनुग्रहम् ॥  
म्स्स्_८०६०-१ एवं मूढस्य मूढत्वं स्वार्थान्धस्यातिचित्रता ।  
म्स्स्_८०६०-२ ॥। ॥। ॥। ॥। ॥। ॥। ॥  
म्स्स्_८०६१-१ एवं मोहप्रभवो  रागो न स्त्रीषु कस्य दुःखाय ।  
म्स्स्_८०६१-२ तास्वेव विवेकभृतां  भवति विरागस् तु मोक्षाय ॥  
म्स्स्_८०६२-१ एवं यथाह भवती मम सर्वदोषाः  कः स्वामिना कुवलयाक्षि सहानुबन्धः ।  
म्स्स्_८०६२-२ एषोऽञ्जलिर्विरचितः कुरु निग्रहं मे  दासेऽपराधवति कोऽवसरः क्षमायाः ॥  
म्स्स्_८०६३-१ एवं लेपत्रयं कुर्यात् सप्तमे सप्तमेऽहनि ।  
म्स्स्_८०६३-२ ततो जन्मावधि कचाः कृष्णाः स्युर्भ्रमरप्रभाः ॥  
म्स्स्_८०६४-१ एवं लोकं परं विद्यान् नश्वरं कर्मनिर्मितम् ।  
म्स्स्_८०६४-२ सतुल्यातिशयध्वंसं यथा मण्डलवर्तिनाम् ॥  
म्स्स्_८०६५-१ एवं वशीकृतस्वात्मा नित्यं स्मितमुखो भवेत् ।  
म्स्स्_८०६५-२ त्यजेद् भ्रकुटिसङ्कोचं पूर्वाभाषी जगत्सुहृत् ॥  
म्स्स्_८०६६-१ एवंवादिनि देवर्षौ पार्श्वे पितुरधोमुखी ।  
म्स्स्_८०६६-२ लीलाकमलपत्राणि गणयामास पार्वती ॥  
म्स्स्_८०६७-१ एवं विचारश् चिन्ता च सारं राज्येऽधिकं नु किम् ।  
म्स्स्_८०६७-२ ॥। ॥। ॥। ॥। ॥। ॥। ॥  
म्स्स्_८०६८-१ एवंविधान् गजाञ् जात्यान् वनादानीय पार्थिवः ।  
म्स्स्_८०६८-२ विनये शिष्यवत् कुर्यात् पुत्रवत् परिपालयेत् ॥  
म्स्स्_८०६९-१ एवंविधे भावि न वेति चित्ते  निवेश्य कार्यं भषणं विमुञ्चेत् ।  
म्स्स्_८०६९-२ सम्भक्ष्य पिण्डं स्थिरतां गतस्य  चेष्टादिकं तस्य निरूपणीयम् ॥  
म्स्स्_८०७०-१ एवं विलोक्यास्य गुणाननेकान्  समस्तपापारिनिरासदक्षान् ।  
म्स्स्_८०७०-२ विशुद्धबोधा न कदाचनापि  ज्ञानस्य पूजां महतीं त्यजन्ति ॥  
म्स्स्_८०७१-१ एवं विषप्रयोगेण शत्रूणां क्षुद्रधातकम् ।  
म्स्स्_८०७१-२ क्षीणेन क्रियते यत् तु विषदण्डः स उच्यते ॥  
म्स्स्_८०७२-१ एवं विषह्य विधुरस्य विधेर्नियोगम्  आपत्सु रक्षितचरित्रधना हि साध्व्यः ।  
म्स्स्_८०७२-२ गुप्ताः स्वसत्त्वविभवेन महत्तमेन  कल्याणमादधति पत्युरथात्मनश्च ॥  
म्स्स्_८०७३-१ एवंवृत्तस्य राज्ञस् तु शिलोञ्छेनापि जीवतः ।  
म्स्स्_८०७३-२ विस्तीर्यते यशो लोके तैलबिन्दुरिवाम्भसि ॥  
म्स्स्_८०७४-१ एवं वेधत्रयं कुर्याच् शङ्खदुन्दुभिनिःस्वनैः ।  
म्स्स्_८०७४-२ ततः प्रणम्य गुरवे धनुर्बाणान् निवेदयेत् ॥  
म्स्स्_८०७५-१ एवं श्रमविधिं कुर्याद् यावत् सिद्धिः प्रजायते ।  
म्स्स्_८०७५-२ श्रमे सिद्धे च वर्षासु नैव ग्राह्यं धनुः करे ॥  
म्स्स्_८०७६-१ एवं सञ्चिन्त्य मनसा प्रेत्य कर्मफलोदयम् ।  
म्स्स्_८०७६-२ मनोवाक्कर्मभिर्नित्यं शुभं कर्म समाचरेत् ॥  
म्स्स्_८०७७-१ एवं सन्त्येव देवेह भर्तृभक्ताः कुलाङ्गनाः ।  
म्स्स्_८०७७-२ न पुनः सर्वथा सर्वा दुर्वृत्ता एव योषितः ॥  
म्स्स्_८०७८-१ एवं सर्वं विधायेदम् इतिकर्तव्यमात्मनः ।  
म्स्स्_८०७८-२ युक्तश् चैवाप्रमत्तश् च परिरक्षेदिमाः प्रजाः ॥  
म्स्स्_८०७९-१ एवं सर्वजगद् विलोक्य कलितं दुर्वारवीर्यात्मना  निस्त्रिंशेन समस्तसत्त्वसमितिप्रध्वंसिना मृत्युना ।  
म्स्स्_८०७९-२ सद्रत्नत्रयशातमार्गणगणं गृह्णन्ति तच्छित्तये  सन्तः शान्तधियो जिनेश्वरतपः साम्राज्यलक्ष्मीश्रिताः ॥  
म्स्स्_८०८०-१ एवं सर्वजनानां  दुःखकरं जठरशिखिनमतिविषमम् ।  
म्स्स्_८०८०-२ सन्तोषजलैरमलैः  शमयन्ति यतीश्वरा ये ते ॥  
म्स्स्_८०८१-१ एवं सर्वमिदं कृत्वा यन् मयासादितं शुभम् ।  
म्स्स्_८०८१-२ तेन स्यां सर्वसत्त्वानां सर्वदुःखप्रशान्तिकृत् ॥  
म्स्स्_८०८२-१ एवं सर्वमिदं राजा सम्मन्त्र्य सह मन्त्रिभिः ।  
म्स्स्_८०८२-२ व्यायम्याप्लुत्य मध्याह्ने भोक्तुमन्तःपुरं व्रजेत् ॥  
म्स्स्_८०८३-१ एवं सर्वात्मना कार्या रक्षा योगविदानिशम् ।  
म्स्स्_८०८३-२ धर्मार्थकाममोक्षाणां शरीरं साधनं यतः ॥  
म्स्स्_८०८४-१ एवं सर्वेषु भूतेषु भक्तिरव्यभिचारिणी ।  
म्स्स्_८०८४-२ कर्तव्या पण्डितैर्ज्ञात्वा सर्वभूतमयं हरिम् ॥  
म्स्स्_८०८५-१ एवं साधारणं देहम् अव्यक्तप्रभवाप्ययम् ।  
म्स्स्_८०८५-२ को विद्वानात्मसात्कृत्वा हन्ति जन्तूनृतेऽसतः ॥  
म्स्स्_८०८६-१ एवं सिद्धो भवेद् योगी वञ्चयित्वा विधानतः ।  
म्स्स्_८०८६-२ कालं कलितसंसारं पौरुषेणाद्भुतेन हि ॥  
म्स्स्_८०८७-१ एवं स्थापय सुभ्रु बाहुलतिकामेवं कुरु स्थानकं  नात्युच्चैर्नम कुञ्चयाग्रचरणौ मां पश्य तावत् क्षणम् ।  
म्स्स्_८०८७-२ एवं नर्तयतः स्ववक्त्रमुरजेनाम्भोधरध्वानिना  शम्भोर्वः परिपान्तु नर्तितलयच्छेदाहतास् तालिकाः ॥  
म्स्स्_८०८८-१ ॥। ॥। ॥। ॥। ॥। ॥। ।  
म्स्स्_८०८८-२ एवं स्वदोषः प्रकटोऽप्य् अज्ञैर्देव न बुध्यते ॥  
म्स्स्_८०८९-१ एवं स्वभावं ज्ञात्वासां प्रजापतिनिसर्गजम् ।  
म्स्स्_८०८९-२ परमं यत्नमातिष्ठेत् पुरुषो रक्षणं प्रति ॥  
म्स्स्_८०९०-१ ॥। ॥। ॥। ॥। ॥। ॥। ।  
म्स्स्_८०९०-२ एवं हि कुरुते देव योषिदीर्ष्यानियन्त्रिता ॥  
म्स्स्_८०९१-१ शिक्षयत्यन्यपुरुषाऽसङ्गमीर्ष्यैव हि स्त्रियः ।  
म्स्स्_८०९१-२ तदीर्ष्यामप्रकाश्यैव रक्ष्या नारी सुबुद्धिना ॥  
म्स्स्_८०९२-१ रहस्यं च न वक्तव्यं वनितासु यथा तथा ।  
म्स्स्_८०९२-२ पुरुषेणेच्छता क्षेमम् ॥। ॥। ॥। ॥  
म्स्स्_८०९३-१ एवमज्ञातहृदया मूर्खाः कृत्वा विपर्ययम् ।  
म्स्स्_८०९३-२ घ्नन्ति स्वार्थं परार्थं च तादृग् ददति चोऽत्तरम् ॥  
म्स्स्_८०९४-१ एवमनेकविधं विदधाति  यो जननार्णवपातनिमित्तम् ।  
म्स्स्_८०९४-२ चेष्टितमङ्गजबाणविभिन्नो  नेह सुखी न परत्र सुखी सः ॥  
म्स्स्_८०९५-१ एवमन्याय्यया बुद्ध्या कृतं कर्माशुभावहम् ।  
म्स्स्_८०९५-२ तस्मात् तन् न्याय्यया कुर्याद् बकेनाहेः कृतं यथा ॥  
म्स्स्_८०९६-१ एवमन्योन्यसञ्चारं षड्गुण्यं योऽनुपश्यति ।  
म्स्स्_८०९६-२ स बुद्धिनिगलैर् बद्धैर् इष्टं क्रीडति पार्थिवैः ॥  
म्स्स्_८०९७-१ एवमपास्तमतिः क्रमतोऽत्र  पुष्पधनुर्धरवेगविधूतः ।  
म्स्स्_८०९७-२ किं न जनो लभते जननिन्द्यो  दुःखमसह्यमनन्तमवाच्यम् ॥  
म्स्स्_८०९८-१ एवमभ्याहते लोके कालेनाभिनिपीडिते ।  
म्स्स्_८०९८-२ सुमहद् धैर्यमालम्ब्य मनो मोक्षे निवेशयेत् ॥  
म्स्स्_८०९९-१ एवमल्पश्रुतो मन्त्री कल्याणाभिजनोऽप्युत ।  
म्स्स्_८०९९-२ धर्मार्थकामसंयुक्तं नालं मन्त्रं परीक्षितुम् ॥  
म्स्स्_८१००-१ एवमाचारतो दृष्ट्वा धर्मस्य मुनयो गतिम् ।  
म्स्स्_८१००-२ सर्वस्य तपसो मूलम् आचारं जगृहुः परम् ॥  
म्स्स्_८१०१-१ एवमाप्तवचनात् स पौरुषं  काकपक्षकधरेऽपि राघवे ।  
म्स्स्_८१०१-२ श्रद्दधे त्रिदशगोपमात्रके  दाहशक्तिमिव कृष्णवर्त्मनि ॥  
म्स्स्_८१०२-१ एवमालि निगृहीतसाध्वसं  शङ्करो रहसि सेव्यतामिति ।  
म्स्स्_८१०२-२ सा सखीभिरुपदिष्टमाकुला  नास्मरत् प्रमुखवर्तिनि प्रिये ॥  
म्स्स्_८१०३-१ एवमाश्रमविरुद्धवृत्तिना  संयमः किमिति जन्मतस् त्वया ।  
म्स्स्_८१०३-२ सत्त्वसंश्रयसुखोऽपि दूष्यते  कृष्णसर्पशिशुनेव चन्दनः ॥  
म्स्स्_८१०४-१ एवमुत्तमजन्मानस् तिर्यञ्चोऽप्यापदि प्रिये ।  
म्स्स्_८१०४-२ प्रभुं नोज्झन्ति मित्रं वा तारयन्ति ततः पुनः ॥  
म्स्स्_८१०५-१ हीनजात्युद्भवा ये तु तेषां स्पृशति नाशयम् ।  
म्स्स्_८१०५-२ कदाचिदपि सत्त्वं वा स्नेहो वा चञ्चलात्मनाम् ॥  
म्स्स्_८१०६-१ एवमुपचीयमानं  स्तोकं स्तोकं विचिन्वतः पुण्यम् ।  
म्स्स्_८१०६-२ सम्पद्यते विशालं  श्रुतिमप्येवं तपोऽप्येवम् ॥  
म्स्स्_८१०७-१ एवमेव क्रियायुक्ता सर्वसौभाग्यदायिनी ।  
म्स्स्_८१०७-२ यस्यैषा च भवेद् भार्या देवेन्द्रोऽसौ न मानुषः ॥  
म्स्स्_८१०८-१ एवमेव नहि जीव्यते खलात्  तत्र का नृपतिवल्लभे कथा ।  
म्स्स्_८१०८-२ पूर्वमेव हि सुदुःसहोऽनलः  किं पुनः प्रबलवायुनेरितः ॥  
म्स्स्_८१०९-१ एवमेव मनुष्येषु तेषु पूर्वापकारिषु ।  
म्स्स्_८१०९-२ विश्वासो नोपगन्तव्यो नदी गतजला यथा ॥  
म्स्स्_८११०-१ एवमेव हि योऽश्वत्थं रोपयेद् विधिना नरः ।  
म्स्स्_८११०-२ यत्र कुत्रापि वा स्थाने गच्छेत् स भवनं हरेः ॥  
म्स्स्_८१११-१ एष एव मनस्तापः पङ्के मग्नस्य दन्तिनः ।  
म्स्स्_८१११-२ पतते यत् समुद्धर्तुं ज्ञातयो निभृतस्मिताः ॥  
म्स्स्_८११२-१ एष क्रीडान्तताम्यत्कुसुमपुरवधूवक्त्रसौरभ्यबन्धुर्  मुग्धं निद्राजडानां रसितमनुसरोद्राघयन् सारसानाम् ।  
म्स्स्_८११२-२ आवात्यङ्गानुकूलश् चलितविचकिलश्रेणिगन्धानुधावद्-  रोलम्बोद्घुष्यमाणस्मरजयबिरुदाडम्बरो मातरिश्वा ॥  
म्स्स्_८११३-१ एष क्षुभ्नाति पङ्कं दलति कमलिनीमत्ति गुन्द्राप्ररोहान्  आरान् मुस्तास्थलानि स्थपुटयति जलान्युत्कसेतूनि याति ।  
म्स्स्_८११३-२ प्राप्तः प्राप्तः प्रविष्टो वनगहनमयं याति यातीति सैन्यैः  पश्चादन्विष्यमाणः प्रविशति विषमान् काननान्तान् वराहः ॥  
म्स्स्_८११४-१ एष गजोऽद्रिमस्तकतले कलभपरिवृतः  क्रीडति वृक्षगुल्मगहने कुसुमभरनते ।  
म्स्स्_८११४-२ मेघरवं निशम्य मुदितः पवनजवसमः  सुन्दरि वंशपत्रपतितं पुनरपि कुरुते ॥  
म्स्स्_८११५-१ एष चारुमुखि योगतारया  युज्यते तरलबिम्बया शशी ।  
म्स्स्_८११५-२ साध्वसादुपगतप्रकम्पया  कन्ययेव नवदीक्षया वरः ॥  
म्स्स्_८११६-१ एष तूड्डमरवीचिडम्बरः  क्षोभमात्रमगमत् पयोनिधिः ।  
म्स्स्_८११६-२ विभ्रमैस् तदुदयक्रमोचितैर्  उल्ललास ललनासु मन्मथः ॥  
म्स्स्_८११६अ-१ एष दुर्नियतिदण्डचण्डिम-  प्रेरितो बत रविर्गतच्छविः ।  
म्स्स्_८११६अ-२ स्थास्यति स्वयमधःपतन् कियत्-  कालमम्बरविलम्बिभिः करैः ॥  
म्स्स्_८११७-१ एष धर्मस्तु सुश्रोणि पितुर्मातुश्च वश्यता ।  
म्स्स्_८११७-२ अतश्चाज्ञां व्यतिक्रम्य नाहं जीवितुमुत्सहे ॥  
म्स्स्_८११८-१ एष धर्मो मयाख्यातो नारीणां परमा गतिः ।  
म्स्स्_८११८-२ या नारी कुरुते चान्यत् सा याति नरकं ध्रुवम् ॥  
म्स्स्_८११९-१ एष बकः सहसैव विपन्नः  शाठ्यमहो क्व नु तद् गतमस्य ।  
म्स्स्_८११९-२ साधु कृतान्तक कश्चिदपि त्वां  वञ्चयितुं न कुतोऽपि समर्थः ॥  
म्स्स्_८१२०-१ एष ब्रह्मा सरोजे रजनिकरकलाशेखरः शङ्करोऽयं  दोर्भिर्दैत्यान्तकोऽसौ सधनुरसिगदाचक्रचिह्नैश् चतुर्भिः ।  
म्स्स्_८१२०-२ एषोऽप्यैरावतस्थस् त्रिदशपतिरमी देवि देवास् तथान्ये  नृत्यन्ति व्योम्नि चैताश् चलचरणरणन्नूपुरा दिव्यनार्यः ॥  
म्स्स्_८१२१-१ एष भो निर्मलज्योत्स्नो राहुणा ग्रस्यते शशी ।  
म्स्स्_८१२१-२ जलं कूलावपातेन प्रसन्नं कलुषायते ॥  
म्स्स्_८१२२-१ एष रविस् तेजस्वी  खद्योतोऽप्येष हन्त तेजस्वी ।  
म्स्स्_८१२२-२ एष रसालः शाखी  शाखी शाखोटकोऽप्येषः ॥  
म्स्स्_८१२३-१ एष राज्ञां परो धर्मो ह्यार्तानामार्तिनिग्रहः ।  
म्स्स्_८१२३-२ ॥। ॥। ॥। ॥। ॥। ॥। ॥  
म्स्स्_८१२४-१ एष वन्ध्यासुतो याति खपुष्पकृतशेखरः ।  
म्स्स्_८१२४-२ मृगतृष्णाम्भसि स्नातः शशशृङ्गधनुर्धरः ॥  
म्स्स्_८१२५-१ एष विशेषः स्पष्टो  वह्नेश्च त्वत्प्रतापवह्नेश्च ।  
म्स्स्_८१२५-२ अङ्कुरति तेन दग्धं  दग्धस्यानेन नोद्भवो भूयः ॥  
म्स्स्_८१२६-१ एष वृक्षशिखरे कृतास्पदो  जातरूपरसगौरमण्डलः ।  
म्स्स्_८१२६-२ हीयमानमहरत्ययातपं  पीवरोरु पिबतीव बर्हिणः ॥  
म्स्स्_८१२७-१ एष षट्पदयुवा मदायतः  कुन्द यापयति यामिनीस् त्वयि ।  
म्स्स्_८१२७-२ दुर्वहा तदपि नापचीयते  पद्मिनीविरहवेदना हृदि ॥  
म्स्स्_८१२८-१ एष सान्द्रतिमिरे गगनान्ते  वारिणीव मलिने यमुनायाः ।  
म्स्स्_८१२८-२ भाति पक्षपुटगोपितचञ्चू  राजहंस इव शीतमयूखः ॥  
म्स्स्_८१२९-१ एष सूर्यांशुसन्तप्तो मृगः कुतरुमाश्रितः ।  
म्स्स्_८१२९-२ साधुर्भाग्यपरिक्षीणो नीचं प्राप्येव सीदति ॥  
म्स्स्_८१३०-१ एष स्वभावो नारीणाम् अनुभूय पुरा सुखम् ।  
म्स्स्_८१३०-२ अल्पामप्यापदं प्राप्य दुष्यन्ति प्रजहत्यपि ॥  
म्स्स्_८१३१-१ एष स्वर्गतरङ्गिणीजलमिलद्दिग्दन्तिदन्तद्युतिर्  भ्रश्यद्राजतकुम्भविभ्रमधरः शीतांशुरभ्युद्यतः ।  
म्स्स्_८१३१-२ हंसीयत्यमलाम्बुजीयति लसड्डिण्डीरपिण्डीयति  स्फारस्फाटिककुण्डलीयति दिशामानन्दकन्दीयति ॥  
म्स्स्_८१३२-१ एष हि प्रथमो धर्मः क्षत्रियस्याभिषेचनम् ।  
म्स्स्_८१३२-२ येन शक्यं महाप्राज्ञ प्रजानां परिपालनम् ॥  
म्स्स्_८१३३-१ एषां गोपवधूविलाससुहृदां राधारहःसाक्षिणां  भद्रं भद्र कलिन्दशैलतनयातीरे लताशाखिनाम् ।  
म्स्स्_८१३३-२ विच्छिन्ने स्मरतल्पकल्पनविधिच्छेदाय योगेऽधुना  ते जाने जरठीभवन्ति विलसन्नीलत्विषः पल्लवैः ॥  
म्स्स्_८१३४-१ एषां पल्लवमंशुकानि कुसुमं मुक्ताः फलं विद्रुमं  वैडूर्यं दलमङ्कुरो मरतकं हैमं च शाखाशतम् ।  
म्स्स्_८१३४-२ एते के जगतीरुहो वनजुषाप्यज्ञातपूर्वा मया  प्रायः सारममी दिवो विटपिनः किं तैर्ममान्यो भरः ॥  
म्स्स्_८१३५-१ एषा का जघनस्थली सुललिता प्रोन्मत्तकामाधिका  भ्रूभङ्गं कुटिलं त्वनङ्गधनुषः प्रख्यं प्रभाचन्द्रवत् ।  
म्स्स्_८१३५-२ राकाचन्द्रकपोलपङ्कजमुखी क्षामोदरी सुन्दरी  वेणीदण्डमिदं विभाति तुलितं वेल्लद्भुजं गच्छति ॥  
म्स्स्_८१३६-१ एषा का नवयौवना शशिमुखी कान्ता पथो गच्छति  निद्राव्याकुलिता विघूर्णनयना सम्पक्वबिम्बाधरा ।  
म्स्स्_८१३६-२ केशैर्व्याकुलिता नखैर्विदलिता दन्तैश्च खण्डीकृता  केनेदं रतिराक्षसेन रमिता शार्दूलविक्रीडिता ॥  
म्स्स्_८१३७-१ एषा कान्ता व्रजति ललितं वेपमाना  गुल्मच्छन्नं वनमुरुनगैः सम्प्रविद्धम् ।  
म्स्स्_८१३७-२ हा हा कष्टं किमिदमिति नो वेद्मि मूढो  व्यक्तं क्रोधच्छरभललितं कर्तुकामा ॥  
म्स्स्_८१३८-१ एषा का परिपूर्णचन्द्रवदना गौरीमृगा क्षोभिनी  लीलामत्तगजेन्द्रहंसगमना - - । - - । - ।  
म्स्स्_८१३८-२ निःश्वासाधरगन्धशीतलमुखी वाचा मृदूल्लासिनी  स श्लाघ्यः पुरुषस् स जीवति वरो यस्य प्रिया हीदृशी ॥  
म्स्स्_८१३९-१ एषा का प्रस्तुताङ्गी प्रचलितनयना हंसलीला व्रजन्ती  द्वौ हस्तौ कुङ्कुमार्द्रौ कनकविरचिता - । - - । - - ।  
म्स्स्_८१३९-२ - ऊङ्गाङ्गेगता सा बहुकुसुमयुता बद्धवीणा हसन्ती  ताम्बूलं वामहस्ते मदनवशगता गूह्य शालां प्रविष्टा ॥  
म्स्स्_८१४०-१ एषा का भुक्तमुक्ता प्रचलितनयना स्वेदलग्नाङ्गवस्त्रा  प्रत्यूषे याति बाला मृग इव चकिता सर्वतः शङ्कयन्ती ।  
म्स्स्_८१४०-२ केनेदं वक्त्रपद्मं स्फुरदधररसं षट्पदेनैव पीतं  स्वर्गः केनाद्य भुक्तो हरनयनहतो मन्मथः कस्य तुष्टः ॥  
म्स्स्_८१४१-१ एषा का रतिहावभावविलसच्चन्द्राननं बिभ्रती  गात्रं चम्पकदामगौरसदृशं पीनस्तनालम्बिता ।  
म्स्स्_८१४१-२ पद्भ्यां सञ्चरति प्रगल्भहरिणी संलीलया स्वेच्छया  किं चैषा गगनाङ्गना भुवितले सम्पादिता ब्रह्मणा ॥  
म्स्स्_८१४२-१ एषा का स्तनपीनभारकठिना मध्ये दरिद्रावती  विभ्रान्ता हरिणी विलोलनयना सन्त्रस्तयूथोद्गता ।  
म्स्स्_८१४२-२ अन्तःस्वेदगजेन्द्रगण्डगलिता संलीलया गच्छति  दृष्ट्वा रूपमिदं प्रियाङ्गगहनं वृद्धोऽपि कामायते ॥  
म्स्स्_८१४३-१ एषा कुसुमनिषण्णा  तृषितापि सती भवन्तमनुरक्ता ।  
म्स्स्_८१४३-२ प्रतिपालयति मधुकरी  न खलु मधु विना त्वया पिबति ॥  
म्स्स्_८१४४-१ एषागतैव निबिरीसनितम्बबिम्ब-  भारेण पक्ष्मलदृशः क्रियते तु विघ्नः ।  
म्स्स्_८१४४-२ यान्त्या इतीव दयितान्तिकमेणदृष्टेर्  अग्रे जगाम गदितुं लघुचित्तवृत्तिः ॥  
म्स्स्_८१४५-१ एषा जिगीषति पृथुस्तबका लता त्वां  पर्याप्तपीननिबिडस्तनभारखिन्नाम् ।  
म्स्स्_८१४५-२ अस्याः प्रिये विचिनुमः स्तबकांस् तथान्याः  कर्तुं यथा न हि कदापि लताः स्मरेयुः ॥  
म्स्स्_८१४६-१ एषा ते हर का सुगात्रि कतमा मूर्ध्नि स्थिता किं जटा  हंसः किं भजते जटां नहि शशी चन्द्रो जलं सेवते ।  
म्स्स्_८१४६-२ मुग्धे भूतिरियं कुतोऽत्र सलिलं भूतिस् तरङ्गायते  इत्थं यो विनिगूहते त्रिपथगां पायात् स वः शङ्करः ॥  
म्स्स्_८१४७-१ एषा दोषा यथार्था प्रियतम भवतो हन्त जाता वियोगे  स्त्रीहत्यापातकीति प्रथितिमुपगते लाञ्छनीति त्रिलोक्याम् ।  
म्स्स्_८१४७-२ नैवं भूयोऽपराधं बत दयित कदाप्याचरिष्यामि सत्यं  त्वत्त्यक्तां मां सुतिग्मैर्मनसिजशमनः सायकैर्हन्तुमुत्कः ॥  
म्स्स्_८१४८-१ एषा धर्मपताकिनी तटसुधासेवावसन्नाकिनी  शुष्यत्पातकिनी भगीरथतपःसाफल्यहेवाकिनी ।  
म्स्स्_८१४८-२ प्रेमारूढपिनाकिनी गिरिसुतास्याकेकरालोकिनी  पापाडम्बरडाकिनी त्रिभुवनानन्दाय मन्दाकिनी ॥  
म्स्स्_८१४९-१ एषा पुष्करिणी मराल मलिनैश् छन्ना कुवीथीजलैर्  यस्यामज्ञतया विधेरकृपया चेद् वस्तुमाकाङ्क्षसे ।  
म्स्स्_८१४९-२ विश्रम्भो बकमण्डलेषु विनयो भेकेषु सम्बन्धिता  रात्र्यन्धेषु विधीयतां कृपणता कोयष्टिकश्रेणिषु ॥  
म्स्स्_८१५०-१ एषा प्रवासं कथमप्यतीत्य  याता पुनः संशयमन्यथैव ।  
म्स्स्_८१५०-२ को नाम पाकाभिमुखस्य जन्तोर्  द्वाराणि दैवस्य पिधातुमीष्टे ॥  
म्स्स्_८१५१-१ एषा फुल्लकदम्बनीपसुरभौ काले घनोद्भासिते  कान्तस्यालयमागता समदना हृष्टा जलार्द्रालका ।  
म्स्स्_८१५१-२ विद्युद्वारिदगर्जितैः सचकिता त्वद्दर्शनाकाङ्क्षिणी  पादौ नूपुरलग्नकर्दमधरौ प्रक्षालयन्ती स्थिता ॥  
म्स्स्_८१५२-१ एषा भविष्यति विनिद्रसरोरुहाक्षी  कामस्य कापि दयिता तनुजानुजा वा ।  
म्स्स्_८१५२-२ यः पश्यति क्षणमिमां कथमन्यथासौ  कामस् तमस्तकरुणस् तरुणं हिनस्ति ॥  
म्स्स्_८१५३-१ एषा मनो मे प्रसभं शरीरात्  पितुः पदं मध्यममुत्पतन्ती ।  
म्स्स्_८१५३-२ सुराङ्गना कर्षति खण्डिताग्रात्  सूत्रं मृणालादिव राजहंसी ॥  
म्स्स्_८१५४-१ एषा रङ्गप्रवेशेन कलानां चैव शिक्षया ।  
म्स्स्_८१५४-२ स्वरान्तरेण दक्षा हि व्याहर्तुं तन्न मुच्यताम् ॥  
म्स्स्_८१५५-१ एषा लता यदि विलासवती कथं स्याद्  विद्युल्लता यदि कथं भविता धरण्याम् ।  
म्स्स्_८१५५-२ वस्तुं मनोजनृपतेर्नगरी गरीयो-  वक्षोजदुर्गविषमा किमकारि धात्रा ॥  
म्स्स्_८१५६-१ एषा व्रजन्ती ललितं स्मयन्ती  सखीजनैः सार्धमतिप्रगल्भा ।  
म्स्स्_८१५६-२ सुरीव नित्यं सुरतासुखाप्ता  विभाति भूमीधरपाठकस्त्री ॥  
म्स्स्_८१५७-१ एषा सा विन्ध्यमध्यस्थलविपुलशिलोत्सङ्गरङ्गत्तरङ्गा  सम्भोगश्रान्ततीराश्रयशबरवधूशर्म दा नर्मदा च ।  
म्स्स्_८१५७-२ यस्याः सान्द्रद्रुमालीललिततलमिलत्सुन्दरीसन्निरुद्धैः  सिद्धैः सेव्यन्त एते मृगमृदितदलत्कन्दलाः कूलकच्छाः ॥  
म्स्स्_८१५८-१ एषासि वयसो दर्पात् कुलपुत्रानुसारिणी ।  
म्स्स्_८१५८-२ केशेषु कुसुमाढ्येषु सेवितव्येषु कर्षिता ॥  
म्स्स्_८१५९-१ एषा हि प्रकृतिः स्त्रीणाम् आसृष्टे रघुनन्दन ।  
म्स्स्_८१५९-२ समस्थमनुरज्यन्ते विषमस्थं त्यजन्ति च ॥  
म्स्स्_८१६०-१ एषा हि मे रणगतस्य दृढा प्रतिज्ञा  द्रक्ष्यन्ति यन्न रिपवो जघनं हयानाम् ।  
म्स्स्_८१६०-२ युद्धेषु भाग्यचपलेषु न मे प्रतिज्ञा  दैवं यदिच्छति जयं च पराजयं च ॥  
म्स्स्_८१६१-१ एषु स्पर्शो वरस्त्रीणां स्वान्तहारी मुनेरपि ।  
म्स्स्_८१६१-२ अतोऽप्रमत्तः सेवेत विषयांस् तु यथोचितान् ॥  
म्स्स्_८१६२-१ एषैव काचन विनिद्रसरोरुहाक्षी  कामस्य कापि दयिता तनुजानुजा वा ।  
म्स्स्_८१६२-२ यः पश्यति क्षणमिमां कथमन्यथासौ  कामस् तमस्तकरुणं तरुणं निहन्ति ॥  
म्स्स्_८१६३-१ एषैव महती लज्जा सदाचारस्य भूपतेः ।  
म्स्स्_८१६३-२ यदकालभवो मृत्युस् तस्य संस्पृशति प्रजाः ॥  
म्स्स्_८१६४-१ एषैव योषितां धन्या शीलं च लभते सुखम् ।  
म्स्स्_८१६४-२ दिवा पतिव्रता भूयो नक्तं च कुलटा यतः ॥  
म्स्स्_८१६५-१ एषोऽग्निहोत्रीति बिभर्ति गास्ता  विक्रीय दुग्धं सलिलं जुहोति ।  
म्स्स्_८१६५-२ ख्यातोऽस्ति लोकेष्वृतुकालगामी  रजस्वलां याति दिवापि वेश्याम् ॥  
म्स्स्_८१६६-१ एषोज्जटस्य भवतो गृहिणी त्वपर्णा  स्थाणुः स्वयं तव च सूनुरसौ विशाखः ।  
म्स्स्_८१६६-२ त्वत्तः फलं क इह वाञ्छति वामदेव  जन्मक्षयः परमसौ तव दर्शनेन ॥  
म्स्स्_८१६७-१ एषोत्तुङ्गतरङ्गलङ्घिततटोत्सङ्गा पतङ्गात्मजा  पूर्णेयं तरिरम्बुभिर्न हि हरेः शङ्का कलङ्कादपि ।  
म्स्स्_८१६७-२ काठिन्यं भज नाद्य सुन्दरि वयं राधे प्रसादेन ते  जीवामः स्फुटमातरीकुरु गिरिद्रोणीविनोदोत्सवम् ॥  
म्स्स्_८१६८-१ एषोऽम्बुदनिःस्वनतुल्यरवः  क्षीबः स्खलमानविलम्बगतिः ।  
म्स्स्_८१६८-२ श्रुत्वा घनगर्जितमद्रितटे  वृक्षान् प्रति मोटयति द्विरदः ॥  
म्स्स्_८१६९-१ एषोऽहमद्रितनयामुखपद्मजन्मा  प्राप्तः सुरासुरमनोरथदूरवर्ती ।  
म्स्स्_८१६९-२ स्वप्नेऽनिरुद्धघटनाधिगताभिरूप-  लक्ष्मीफलामसुरराजसुतां विधाय ॥  
म्स्स्_८१७०-१ एष्टव्या बहवः पुत्रा गुणवन्तो बहुश्रुताः ।  
म्स्स्_८१७०-२ तेषां वै समवेतानाम् अपि कश्चिद् गयां व्रजेत् ॥  
म्स्स्_८१७१-१ एष्टव्या बहवः पुत्रा यद्येकोऽपि गयां व्रजेत् ।  
म्स्स्_८१७१-२ यजेत वाश्वमेधेन नीलं वा वृषमुत्सृजेत् ॥  
म्स्स्_८१७२-१ एष्टव्या बहवः पुत्रा यद्येकोऽपि गयां व्रजेत् ।  
म्स्स्_८१७२-२ यत्रासौ प्रथितो लोकेष्व् अक्षय्यकरणो वटः ॥  
म्स्स्_८१७३-१ एष्यति मा पुनरयमिति  गमने यदमङ्गलं मयाकारि ।  
म्स्स्_८१७३-२ अधुना तदेव कारणम्  अवस्थितौ दग्धगेहपतेः ॥  
म्स्स्_८१७४-१ एष्यन्ति यावद् गणनाद् दिगन्तान्  नृपाः स्मरार्ताः शरणे प्रवेष्टुम् ।  
म्स्स्_८१७४-२ इमे पदाब्जे विधिनापि सृष्टास्  तावत्य एकाङ्गुलयोऽत्र लेखाः ॥  
म्स्स्_८१७५-१ एष्यन्त्यवश्यमधुना हृदयाधिनाथा  मुग्धा मुधा कुरुत मा विविधं विलापम् ।  
म्स्स्_८१७५-२ इत्थं शशंसुरिव गर्जितकैतवेन  पाथोधराः पथिकपङ्कजलोचनाभ्यः ॥  
म्स्स्_८१७६-१ एहि गच्छ पतोत्तिष्ठ वद मौनं समाचर ।  
म्स्स्_८१७६-२ इति वित्रस्तसारङ्गनेत्रया को न वञ्चितः ॥  
म्स्स्_८१७७-१ एहि गच्छ पतोत्तिष्ठ वद मौनं समाचर ।  
म्स्स्_८१७७-२ एवमाशाग्रहग्रस्तैः क्रीडन्ति धनिनोऽर्थिभिः ॥  
म्स्स्_८१७८-१ एहि तत्र चिनुवः सुकौसुमं  कौ सुमञ्जुसुमनस्तरुश्रियाम् ।  
म्स्स्_८१७८-२ एकिकामिति ततान मानिनीम्  आनिनीय कपटाद् रहः क्षणम् ॥  
म्स्स्_८१७९-१ एहि विश्वात्मने वत्से भिक्षा त्वं परिकल्पिता ।  
म्स्स्_८१७९-२ अर्थिनो मुनयः प्राप्तं गृहमेधिफलं मया ॥  
म्स्स्_८१८०-१ एहि हे रमणि पश्य कौतुकं  धूलिधूसरतनुं दिगम्बरम् ।  
म्स्स्_८१८०-२ सापि तद्वदनपङ्कजं पपौ  भ्रातरुक्तमपि किं न बुघ्यते ॥  
म्स्स्_८१८१-१ एह्यागच्छ समाविशासनमिदं कस्माच् चिराद् दृश्यसे  का वार्त्तेति सुदुर्बलोऽसि कुशलं प्रीतोऽस्मि ते दर्शनात् ।  
म्स्स्_८१८१-२ एवं ये समुपागतान् प्रणयिनः प्रत्यालपन्त्यादरात्  तेषां युक्तमशङ्कितेन मनसा हर्म्याणि गन्तुं सदा ॥  
म्स्स्_८१८२-१ एह्यालिङ्ग त्वरयति मनो दुर्बला वासरश्रीर्  आश्लिष्टासि क्षपय रजनीमेकिका चक्रवाकि ।  
म्स्स्_८१८२-२ नान्यासक्तो न खलु कुपितो नानुरागच्युतो वा  दैवाधीनः सपदि भवतीमस्वतन्त्रस् त्यजामि ॥  
म्स्स्_८१८३-१ एह्येहि क्व गतासि मैथिलि मृगः प्राप्तो मया काञ्चनीम्  एतस्य त्वचमुच्चरामि कुचयोर्विन्यस्य वर्णांशुकम् ।  
म्स्स्_८१८३-२ मत्सौभाग्यबुभुत्सयापि विपिनेष्वेकाकिनी मा स्म भूर्  विद्विष्टा मयि सञ्चरन्ति सरले मायाविनो राक्षसाः ॥  
म्स्स्_८१८४-१ एह्येहि वत्स रघुनन्दन रामभद्र  चुम्बामि मूर्धनि चिराय परिष्वजे त्वाम् ।  
म्स्स्_८१८४-२ आरोप्य वा हृदि दिवानिशमुद्वहामि  वन्देऽथवा चरणपुष्करकद्वयं ते ॥  
म्स्स्_८१८५-१ एह्येहीति शिखण्डिनां पटुतरं केकाभिराक्रन्दितः  प्रोड्डीयेव बलाकया सरभसं सोत्कण्ठमालिङ्गितः ।  
म्स्स्_८१८५-२ हंसैरुज्झितपङ्कजैरतितरां सोद्वेगमुद्वीक्षितः  कुर्वन्नञ्जनमेचका इव दिशो मेघः समुत्तिष्ठति ॥  
म्स्स्_८१८६-१ ऐकगुण्यमनीहायाम् अभावः कर्मणां फलम् ।  
म्स्स्_८१८६-२ अथ द्वैगुण्यमीहायां फलं भवति वा न वा ॥  
म्स्स्_८१८७-१ ऐकमत्यमुपागम्य शास्त्रदृष्टेन चक्षुषा ।  
म्स्स्_८१८७-२ मन्त्रिणो यत्र निरतास् तमाहुर्मन्त्रमुत्तमम् ॥  
म्स्स्_८१८८-१ बह्व्योऽपि मतयो गत्वा मन्त्रिणामर्थनिर्णये ।  
म्स्स्_८१८८-२ पुनर्यत्रैकतां प्राप्तः स मन्त्रो मध्यमः स्मृतः ॥  
म्स्स्_८१८९-१ अन्योऽन्यं मतिमास्थाय यत्र सम्प्रतिभाष्यते ।  
म्स्स्_८१८९-२ न चैकमत्ये श्रेयोऽस्ति मन्त्रः सोऽधम उच्यते ॥  
म्स्स्_८१९०-१ ऐणं चर्म पलाशवेश्म पुरतो दृष्ट्वैव कृष्णाजिनं  भिक्षार्थी क्षुधितस् तपोवनधिया किं धार्मिक भ्राम्यसि ।  
म्स्स्_८१९०-२ एनां भिल्लपुरीमवैहि सुरभीशृङ्गेण यत्र स्थितैः  पीयन्ते वनवह्निदग्धमहिषीमांसोपदंशं सुराः ॥  
म्स्स्_८१९१-१ ऐन्दवादर्चिषः कामी शिशिरं हव्यवाहनम् ।  
म्स्स्_८१९१-२ अबलाविरहक्लेशविह्वलो गणयत्ययम् ॥  
म्स्स्_८१९२-१ ऐन्दवी वहति नाडिका यदा  स्वेच्छया प्रविशति प्रभञ्जनः ।  
म्स्स्_८१९२-२ पोतकी व्रजति दक्षिणा यदा  स्यात् तदा सकलमीप्सितं फलम् ॥  
म्स्स्_८१९३-१ ऐन्द्रं धनुः पाण्डुपयोधरेण  शरद् दधानार्द्रनखक्षताभम् ।  
म्स्स्_८१९३-२ प्रसादयन्ती सकलङ्कमिन्दुं  तापं रवेरप्यधिकं चकार ॥  
म्स्स्_८१९४-१ ऐन्द्रिः किल नखैस् तस्या विददार स्तनौ द्विजः ।  
म्स्स्_८१९४-२ प्रियोपभोगचिह्नेषु पौरोभाग्यमिवाचरन् ॥  
म्स्स्_८१९५-१ ऐन्द्र्यां दिगवलोकित-  सूर्याभिमुखो गृहे गृहिणः ।  
म्स्स्_८१९५-२ राजभयं चौरभयं  वधकलहः पशुभयं च स्यात् ॥  
म्स्स्_८१९६-१ ऐरावणन्ति करिणः फणिनोऽप्यशेषाः  शेषन्ति हन्त विहगा अपि हंसितारः ।  
म्स्स्_८१९६-२ नीलोत्पलानि कुमुदन्ति च सर्वशैलाः  कैलासितुं व्यवसिता भवतो यशोभिः ॥  
म्स्स्_८१९७-१ ऐरावणाननमदाम्बुकणावपात-  संसक्ततामरसरेणुपिशङ्गिताङ्गः ।  
म्स्स्_८१९७-२ चण्डानिलाहततुषारविशीर्णपक्षः  क्षीणः क्षितौ मधुकरो विवशोऽत्र शेते ॥  
म्स्स्_८१९८-१ ऐरावणे सुरवधूपरिगीयमान-  युष्मद्यशःश्रवणनिश्चलकर्णताले ।  
म्स्स्_८१९८-२ निर्विघ्नमापिबति भृङ्गकुलं मदाम्भः  कल्याणमावहति कस्य न चेष्टितं ते ॥  
म्स्स्_८१९९-१ ऐशान्यां पतनं दुष्टं विदिशोऽन्याश्च शोभनाः ।  
म्स्स्_८१९९-२ हर्षपुष्टिकराश्चैव सिद्धिदाः शस्त्रकर्मणि ॥  
म्स्स्_८२००-१ ऐशान्यां सम्प्राप्तिर्  घृतपूर्णानां भवेदनडुहश्च ।  
म्स्स्_८२००-२ एवं फलं गृहपतेर्  गृहपृष्ठसमाश्रिते भवति ॥  
म्स्स्_८२०१-१ ऐश्वर्यं नहुषस्य शम्भुविषयश्रद्धा दशास्यस्य सा  शौर्यं श्रीरघुनायकस्य सहजं गाम्भीर्यमम्भोनिधेः ।  
म्स्स्_८२०१-२ दातृत्वं बलिकर्णयोरिह जगत्येकत्र चेत् स्यात् तदा  श्रीवीरक्षितिपालमौलिनृपतेः साम्यं कथञ्चिद् भवेत् ॥  
म्स्स्_८२०२-१ ऐश्वर्यतिमिरं चक्षुः पश्यच्चापि न पश्यति ।  
म्स्स्_८२०२-२ पश्चाद् विमलतां याति दारिद्र्यगुलिकाञ्जनैः ॥  
म्स्स्_८२०३-१ ऐश्वर्यधनरत्नानां प्रत्यमित्रेऽपि तिष्ठताम् ।  
म्स्स्_८२०३-२ दृष्टा हि पुनरावृत्तिर् जीवतामिति नः श्रुतम् ॥  
म्स्स्_८२०४-१ ऐश्वर्यमत्तः पापिष्ठो मधुपानमदादपि ।  
म्स्स्_८२०४-२ ऐश्वर्यमदमत्तानां गतिरूर्ध्वा न विद्यते ॥  
म्स्स्_८२०५-१ ऐश्वर्यमदपापिष्ठा मदाः पानमदादयः ।  
म्स्स्_८२०५-२ एश्वर्यमदमत्तो हि नापतित्वा विबुध्यते ॥  
म्स्स्_८२०६-१ ऐश्वर्यमदमत्तांश्च मत्तान् मद्यमदेन च ।  
म्स्स्_८२०६-२ अप्रमत्ताः शठाः शूरा विक्रान्ताः पर्युपासते ॥  
म्स्स्_८२०७-१ ऐश्वर्यमदमत्तानां क्षुधितानां च कामिनाम् ।  
म्स्स्_८२०७-२ अहङ्कारविमूढानां विवेको नैव जायते ॥  
म्स्स्_८२०८-१ ऐश्वर्यमध्रुवं प्राप्य ध्रुवधर्मे मतिं कुरु ।  
म्स्स्_८२०८-२ क्षणादेव विनाशिन्यः सम्पदोऽप्यात्मना सह ॥  
म्स्स्_८२०९-१ ऐश्वर्यमल्पमेत्य  प्रायेण हि दुर्जनो भवति मानी ।  
म्स्स्_८२०९-२ सुमहत्प्राप्यैश्वर्यं  प्रशमं प्रतिपद्यते सुजनः ॥  
म्स्स्_८२०९अ-१ ऐश्वर्यमव्याहतमावहन्तु  हेरम्बपादाम्बुजपांसवो नः ।  
म्स्स्_८२०९अ-२ ये निर्वहन्ति श्रुतिसुन्दरीणां  सीमन्तसिन्दूरपरागलक्ष्मीम् ॥  
म्स्स्_८२१०-१ ऐश्वर्यमीर्ष्या नैर्घृण्यं क्षीबत्वं निर्विवेकता ।  
म्स्स्_८२१०-२ एकैकं किं न यत् कुर्यात् पञ्चाङ्गित्वे तु का कथा ॥  
म्स्स्_८२११-१ ऐश्वर्यवन्तोऽपि हि निर्धनास् ते  व्यर्थश्रमा जीवितमात्रसाराः ।  
म्स्स्_८२११-२ कृता न लोभोपहृतात्मभिर्यैः  सुहृत्स्वयङ्ग्राहविभूषणा श्रीः ॥  
म्स्स्_८२१२-१ ऐश्वर्यस्य परा काष्ठा यत्र नित्यं विभाव्यते ।  
म्स्स्_८२१२-२ धनदः स न केषां स्यात् स्पृहणीयगुणोदयः ॥  
म्स्स्_८२१३-१ ऐश्वर्यस्य विभूषणं सुजनता शौर्यस्य वाक्संयमो  ज्ञानस्योपशमः शमस्य विनयो वित्तस्य पात्रे व्ययः ।  
म्स्स्_८२१३-२ अक्रोधस् तपसः क्षमा प्रभवितुर्धर्मस्य निर्व्याजता  सर्वेषामपि सर्वकारणमिदं शीलं परं भूषणम् ॥  
म्स्स्_८२१४-१ ऐश्वर्यात् सह सम्बन्धं न कुर्याच् च कदाचन ।  
म्स्स्_८२१४-२ गते च गौरवं नास्ति आगते च धनक्षयः ॥  
म्स्स्_८२१५-१ ऐश्वर्यादनपेतमीश्वरमयं लोकोऽर्थतः सेवते  तं गच्छन्त्यनु ये विपत्तिषु पुनस् ते तत्प्रतिष्ठाशया ।  
म्स्स्_८२१५-२ भर्तुर्ये प्रलयेऽपि पूर्वसुकृतासङ्गेन निःसङ्गया  भक्त्या कार्यधुरं वहन्ति कृतिनस् ते दुर्लभास्त्वादृशाः ॥  
म्स्स्_८२१६-१ ऐश्वर्येऽपि क्षमा यस्य दारिद्र्येऽपि हितैषिता ।  
म्स्स्_८२१६-२ आपत्तावपि धीरत्वं दधतो मर्त्यता कथम् ॥  
म्स्स्_८२१७-१ ऐश्वर्ये वा सुविस्तीर्णे व्यसने वा सुदारुणे ।  
म्स्स्_८२१७-२ रज्ज्वेव पुरुषं बद्ध्वा कृतान्तः परिकर्षति ॥  
म्स्स्_८२१८-१ ऐहलौकिकपारत्र्यं कर्म पुम्भिर्निषेव्यते ।  
म्स्स्_८२१८-२ कर्माण्यपि तु कल्याणि लभते काममास्थितः ॥  
म्स्स्_८२१९-१ ऐहलौकिकमीहन्ते मांसशोणितवर्धनम् ।  
म्स्स्_८२१९-२ पारलौकिककार्येषु प्रसुप्ताभृशनास्तिकाः ॥  
म्स्स्_८२२०-१ ऐहिकामुष्मिकान् कामांल् लोभमोहात्मकांश्च यान् ।  
म्स्स्_८२२०-२ निरुध्यास् ते सदा योगी प्राप्तिः स्यात् सार्वकामिकी ॥  
म्स्स्_८२२१-१ ॐकारः पुरुषः पूर्वः व्याहृतिः प्रकृतिः स्त्रियः ।  
म्स्स्_८२२१-२ उभयोः करसंयोगे वस्त्रेणाच्छादयेन् नरः ॥  
म्स्स्_८२२२-१ ॐकारशब्दो विप्राणां यस्य राष्ट्रे प्रवर्तते ।  
म्स्स्_८२२२-२ स राजा हि भवेद् योगी व्याधिभिश्च न पीड्यते ॥  
म्स्स्_८२२३-१ ॐकाराः कुसुमायुधोपनिषदां मन्त्रानुवादः स्मर-  स्वाध्यायस्य रतेः पुनर्भवविधौ गन्धाभिरामश्रुतिः ।  
म्स्स्_८२२३-२ चित्ताकर्षणसाध्यसिद्धिरसतीनेत्रस्य कर्णज्वरः  पान्थानां सहकारकाननसुधासेकः पिकानां ध्वनिः ॥  
म्स्स्_८२२४-१ ॐकारे सत्प्रदीपे मृगय गृहपतिं सूक्ष्ममेकान्तरस्थं  संयम्य द्वारवाहं पवनमविरतं नायकं चेन्द्रियाणाम् ।  
म्स्स्_८२२४-२ वाग्जालं कस्य हेतोर्वितरसि हि गिरां दृश्यते नैव किञ्चिद्  देहस्थं पश्य नाथं भ्रमसि किमपरे शास्त्रमोहान्धकारे ॥  
म्स्स्_८२२५-१ ॐकारो मदनद्विजस्य गगनक्रोडैकदंष्ट्राङ्कुरस्  तारामौक्तिकशुक्तिरन्धतमसस्तम्बेरमस्याङ्कुशः ।  
म्स्स्_८२२५-२ शृङ्गारार्गलकुञ्चिका विरहिणीमानच्छिदा कर्तरी  सन्ध्यावारवधूनखक्षतिरियं चान्द्री कला राजते ॥  
म्स्स्_८२२६-१ ॐकारो यस्य कन्दः सलिलमुपनिषन् न्यायजालं मृणालं  ब्रह्माण्डं यस्य काण्डं प्रसरति परितो यस्य यागः परागः ।  
म्स्स्_८२२६-२ भृङ्गध्वानः पुराणं विजनसुरधुनीतीरवासोऽधिवासो  यस्यानन्दो मरन्दः पुरहरचरणाम्भोरुहं तद् भजामः ॥  
म्स्स्_८२२७-१ ॐ नमः परमार्थैकरूपाय परमात्मने ।  
म्स्स्_८२२७-२ स्वेच्छावभासितासत्यभेदभिन्नाय शम्भवे ॥  
म्स्स्_८२२८-१ ॐ ह्रौं शिखास्थाने शङ्कराय नमः ।  
म्स्स्_८२२८-२ ॐ ह्रौं बाह्वोः केशवाय नमः ।  
म्स्स्_८२२८-२ ॐ ह्रौं नाभिमध्ये ब्रह्मणे नमः ।  
म्स्स्_८२२८-३ ॐ ह्रौं जङ्घयोर्गणपतये नमः ।  
म्स्स्_८२२९-१ ओघवाताहृतं बीजं यस्य क्षेत्रे प्ररोहति ।  
म्स्स्_८२२९-२ क्षेत्रिकस्यैव तद् बीजं न बीजी लभते फलम् ॥  
म्स्स्_८२३०-१ ओजसापि खलु नूनमनूनं  नासहायमुपयाति जयश्रीः ।  
म्स्स्_८२३०-२ यद् विभुः शशिमयूखसखः सन्न्  आददे विजयि चापमनङ्गः ॥  
म्स्स्_८२३१-१ ओजोभाजां यद् रणे संस्थितानाम्  आदत् तीव्रं सार्धमङ्गेन नूनम् ।  
म्स्स्_८२३१-२ ज्वालाव्याजादुद्वमन्ती तदन्तस्-  तेजस्तारं दीप्तजिह्वा ववाशे ॥  
म्स्स्_८२३२-१ ओमित्येतत्परं ब्रह्म श्रुतीनां मुखमक्षरम् ।  
म्स्स्_८२३२-२ प्रसीदतु सतां स्वान्तेष्व् एकं त्रिपुरुषीमयम् ॥  
म्स्स्_८२३३-१ ओषामासे मत्सरोत्पातवाता-  श्लिष्यद्दन्तक्ष्मारुहां घर्षणोत्थैः ।  
म्स्स्_८२३३-२ यौगान्तैर्वा वह्निभिर्वारणानाम्  उच्चैर्मूर्धव्योम्नि नक्षत्रमाला ॥  
म्स्स्_८२३४-१ ओष्ठपल्लवविदंशरुचीनां  हृद्यतामुपययौ रमणानाम् ।  
म्स्स्_८२३४-२ फुल्ललोचनविनीलसरोजैर्  अङ्गनास्यचषकैर्मधुवारः ॥  
म्स्स्_८२३५-१ ओष्ठाग्रं स्फुरतीक्षणे विचलतः कूपोदरे मत्स्यवद्  धम्मिल्लः कुसुमाञ्चितो विगलितः प्राप्नोति बन्धं पुनः ।  
म्स्स्_८२३५-२ प्रच्छन्नौ व्रजतः स्तनौ प्रकटतां श्रोणीतटं दृश्यते  नीवी च स्खलति स्थितापि सुदृढं कामेङ्गितं योषिताम् ॥  
म्स्स्_८२३६-१ सौभाग्यरूपपरिहासगुणानुराग-  सङ्कीर्तनेन दयितस्य च लब्धसौख्यम् ।  
म्स्स्_८२३६-२ सम्बन्धिमित्रमुखदर्शनदत्तदूर-  तोषं परोक्षमपि कामगुणेङ्गितं स्यात् ॥  
म्स्स्_८२३७-१ ओष्ठे बिम्बफलाशयालमलकेषूत्पाकजम्बूधिया  कर्णालङ्कृतिभाजि दाडिमफलभ्रान्त्या च शोणे मणौ ।  
म्स्स्_८२३७-२ निष्पत्त्या सकृदुत्पलच्छददृशामात्तक्लमानां मरौ  राजन् गूर्जरराजपञ्जरशुकैः सद्यस्तृषा मूर्च्छितम् ॥  
म्स्स्_८२३८-१ औचित्यं स्तुत्यानां  गुणरागश् चन्दनादिलेपानाम् ।  
म्स्स्_८२३८-२ कन्या शोककराणां  बुद्धिविहीनोऽनुकम्प्यानाम् ॥  
म्स्स्_८२३९-१ औचित्यप्रच्युताचारो युक्त्या स्वार्थं न साधयेत् ।  
म्स्स्_८२३९-२ व्याजबालिवधेनैव रामकीर्तिः कलङ्किता ॥  
म्स्स्_८२४०-१ औचित्यमेकमेकत्र गुणानां राशिरेकतः ।  
म्स्स्_८२४०-२ विषायते गुणग्राम औचित्यपरिवर्जितः ॥  
म्स्स्_८२४१-१ औज्झि प्रियाङ्गैर्घृणयैव रूक्षा  न वारिदुर्गात् तु वराटकस्य ।  
म्स्स्_८२४१-२ न कण्टकैरावरणाच् च कान्तिर्  धूलीभृता काञ्चनकेतकस्य ॥  
म्स्स्_८२४२-१ औत्सुक्यगर्भा भ्रमतीव दृष्टिः  पर्याकुलं क्वापि मनः प्रयाति ।  
म्स्स्_८२४२-२ वियुज्यमानस्य गुणान्वितेन  निरन्तरप्रेमवता जनेन ॥  
म्स्स्_८२४३-१ औत्सुक्यमात्रमवसादयति प्रतिष्ठा  क्लिश्नाति लब्धपरिपालनवृत्तिरेव ।  
म्स्स्_८२४३-२ नातिश्रमापनयनाय यथा श्रमाय  राज्यं स्वहस्तधृतदण्डमिवातपत्रम् ॥  
म्स्स्_८२४४-१ औत्सुक्यहेतुं विवृणोषि न त्वं  तत्त्वावबोधैकरसो न तर्कः ।  
म्स्स्_८२४४-२ तथापि रम्भोरु करोमि लक्ष्यम्  आत्मानमेषां परिदेवितानाम् ॥  
म्स्स्_८२४५-१ औत्सुक्यात् परिमिलतां  त्रपया सङ्कोचमञ्चतां च मुहुः ।  
म्स्स्_८२४५-२ नवसङ्गमयोर्यूनोर्  नयनानामुत्सवो जयति ॥  
म्स्स्_८२४६-१ औत्सुक्येन कृतत्वरा सहभुवा व्यावर्तमाना ह्रिया  तैस् तैर्बन्धुवधूजनस्य वचनैर्नीताभिमुख्यं पुनः ।  
म्स्स्_८२४६-२ दृष्ट्वाग्रे वरमात्तसाध्वसरसा गौरी नवे सङ्गमे  संरोहत्पुलका हरेण हसता श्लिष्टा शिवायास्तु वः ॥  
म्स्स्_८२४७-१ औदार्यं दाक्षिण्यं  पापजुगुप्सा च निर्मलो बोधः ।  
म्स्स्_८२४७-२ लिङ्गानि धर्मसिद्धेः  प्रायेण जनप्रियत्वं च ॥  
म्स्स्_८२४८-१ औदार्यं भुवनत्रयेऽपि विदितं सम्भूतिरम्भोनिधेर्  वासो नन्दनकानने परिमलो गीर्वाणचेतोहरः ।  
म्स्स्_८२४८-२ एवं दातृगुरोर्गुणाः सुरतरोः सर्वेऽपि लोकोत्तराः  स्यादर्थिप्रवरार्थितार्पणविधावेको विवेको यदि ॥  
म्स्स्_८२४९-१ औदार्यं सधने नयो गुणिजने लज्जा कुलस्त्रीजने  सत्काव्यं वदने मदो द्विरदने पुंस्कोकिलः कानने ।  
म्स्स्_८२४९-२ रोलम्बः कमले नखाङ्करचना कान्ताकपोलस्थले  तन्वी तल्पतले भवानपि विभो भूमण्डले मण्डनम् ॥  
म्स्स्_८२५०-१ औदासीन्यं दयालूनाम् अर्थिनां भाग्यहीनता ।  
म्स्स्_८२५०-२ नहि स्वमुखवैरूप्यं दर्पणस्यापराधतः ॥  
म्स्स्_८२५१-१ औदुम्बराणि पुष्पाणि श्वेतवर्णं च वायसम् ।  
म्स्स्_८२५१-२ मत्स्यपादं जले पश्येन् न नारीहृदयस्थितम् ॥  
म्स्स्_८२५२-१ औन्नत्यं भवतः सुमेरुशिखरोच्छ्रायोपमां गाहते  व्याप्तिस् ते गिरिराजमूलमहिमन्यायेन निर्णीयते ।  
म्स्स्_८२५२-२ एकस्यापि न किन्तु चातकशिशोः पूर्त्त्यै पयो वर्तते  वन्ध्यापीनपयोधरोपमतया बुद्धोऽसि पाथोधर ॥  
म्स्स्_८२५३-१ औरसं मैत्रसम्बद्धं तथा वंशक्रमागतम् ।  
म्स्स्_८२५३-२ रक्षितं व्यसनेभ्यश्च मित्रं ज्ञेयं चतुर्विधम् ॥  
म्स्स्_८२५४-१ औरसानपि पुत्रान् हि त्यजन्त्यहितकारिणः ।  
म्स्स्_८२५४-२ समर्थान् सम्प्रगृह्णन्ति जनानपि नराधिपाः ॥  
म्स्स्_८२५५-१ औरसीं भगिनीं वापि भार्यां वाप्यनुजस्य यः ।  
म्स्स्_८२५५-२ प्रचरेत नरः कामात् तस्य दण्डो वधः स्मृतः ॥  
म्स्स्_८२५६-१ और्वा इवातिलुब्धा  भवन्ति धनलवणवारिबहुतृष्णाः ।  
म्स्स्_८२५६-२ तृणलवमिव निजदेहं  त्यजन्ति लेशं न वित्तस्य ॥  
म्स्स्_८२५७-१ औषधं मूढवैद्यानां त्यजन्तु ज्वरपीडिताः ।  
म्स्स्_८२५७-२ परसंसर्गसंसक्तं कलत्रमिव साधवः ॥  
म्स्स्_८२५८-१ औषधानां च मन्त्राणां बुद्धेश्चैव महात्मनाम् ।  
म्स्स्_८२५८-२ असाध्यं नास्ति लोकेऽत्र किञ्चिद् ब्रह्माण्डमध्यगम् ॥  
म्स्स्_८२५९-१ औषधानि च मन्त्राणि नक्षत्रं शकुनं ग्रहाः ।  
म्स्स्_८२५९-२ भाग्यकाले प्रसन्नाः स्युर् अभाग्ये निष्फलाश् च ते ॥  
म्स्स्_८२६०-१ औषधान्यगदो विद्या दैवी च विविधा स्थितिः ।  
म्स्स्_८२६०-२ तपसैव प्रसिध्यन्ति तपस् तेषां हि साधनम् ॥  
म्स्स्_८२६१-१ औषधायापि यो मर्त्यो मध्वस्यति विचेतनः ।  
म्स्स्_८२६१-२ कुयोनौ जायते सोऽपि किं पुनस् तत्र लोलुपः ॥  
म्स्स्_८२६२-१ औषसातपभयादपलीनं  वासरच्छविविरामपटीयः ।  
म्स्स्_८२६२-२ सन्निपत्य शनकैरथ निम्नाद्  अन्धकारमुदवाप समानि ॥  
म्स्स्_८२६३-१ औष्ण्यं तथा विक्रमं च सौम्यं दण्डं प्रसन्नताम् ।  
म्स्स्_८२६३-२ धारयन्ति महात्मानो राजानः प्रायशो भुवि ॥  
म्स्स्_८२६३-३ तस्मात् सर्वास्ववस्थासु मान्याः पूज्याश् च पार्थिवाः ॥  
म्स्स्_८२६४-१ औष्मायमाणनवयौवनमुग्धभावाः  शृङ्गारसागरमनोज्ञतरङ्गलेखाः ।  
म्स्स्_८२६४-२ कन्दर्पकेलिरसलब्धयशःपताकाः  पण्याङ्गनाः पुरमिमामधिवासयन्ति ॥  
म्स्स्_८२६५-१ कञ्चन वञ्चनचतुरे  प्रपञ्चय त्वं मुरान्तके मानम् ।  
म्स्स्_८२६५-२ बहुवल्लभे हि पुरुषे  दाक्षिण्यं दुःखमुद्वहति ॥  
म्स्स्_८२६६-१ कञ्चित् कालं नय गिरिगुहागह्वरे रे मुधैव  क्रीडन् हालाहलरसलसद्दर्प मा सर्प ! सर्प ।  
म्स्स्_८२६६-२ माद्यन्नुद्यत्सजलजलदव्याकुले मेघकाले  येन प्राप्तो वनविहरणोत्कण्ठया नीलकण्ठः ॥  
म्स्स्_८२६७-१ कञ्चित् क्षणं ननु सहस्व विमुञ्च वासो  जागर्त्ययं परिजनो धिगपत्रपोऽसि ।  
म्स्स्_८२६७-२ एषोऽञ्जलिः शमय दीपमिति प्रियाया  वाचो रतादपि परां मुदमावहन्ति ॥  
म्स्स्_८२६८-१ कञ्चिदेव समयं समागतं  त्वां न विस्मरति शश्वदम्बुजम् ।  
म्स्स्_८२६८-२ मानसे विहर हंस मानसे  मा विमुञ्च पुनरस्य सौहृदम् ॥  
म्स्स्_८२६९-१ कञ्जानना कम्जपरागपुञ्ज-  गुञ्जन्मिलिन्दावलिकुन्तलश्रीः ।  
म्स्स्_८२६९-२ विद्वद्द्विजाक्रान्तमुखान्तराला  ज्योतिर्विदार्या तटिनीव भाति ॥  
म्स्स्_८२७०-१ कं न स्पृशन्ति पुरुषं व्यसनानि काले  को वा निरन्तरसुखी य इहास्ति लोके ।  
म्स्स्_८२७०-२ दुःखं सुखं च परिणामवशादुपैति  नक्षत्रचक्रमिव खे परिवर्तमानम् ॥  
म्स्स्_८२७१-१ कं पृच्छामः सुराः स्वर्गे निवसामो वयं भुवि ।  
म्स्स्_८२७१-२ किं वा काव्यरसः स्वादुः किं वा स्वादीयसी सुधा ॥  
म्स्स्_८२७२-१ कं प्रति कथयितुमीशे  सम्प्रति को वा प्रतीतिमायातु ।  
म्स्स्_८२७२-२ गोपतितनयाकुञ्जे  गोपवधूटीविटं ब्रह्म ॥  
म्स्स्_८२७३-१ कं योजयन् मनुजोऽर्थं लभेत  निपातयन् नष्टदृशं हि गर्ते ।  
म्स्स्_८२७३-२ एवं नराणां विषयस्पृहा च  निपातयन् निरये त्वन्धकूपे ॥  
म्स्स्_८२७४-१ कं विशेषमवलम्ब्य योषितः  प्रेयसे भजसि वर्चसे भुवम् ।  
म्स्स्_८२७४-२ त्यागहेतुरपि तुल्य एव ते  सापि सापि मलमोचनस्थली ॥  
म्स्स्_८२७५-१ कं सञ्जघान कृष्णः  का शीतलवाहिनी गङ्गा ।  
म्स्स्_८२७५-२ के दारपोषणरताः  कं बलवन्तं न बाधते शीतम् ॥  
म्स्स्_८२७६-१ कंसं ध्वंसयते मुरं तिरयते हंसं तथा हिंसते  बाणं क्षीणयते बकं लघयते पौण्ड्रं तथा लुम्पते ।  
म्स्स्_८२७६-२ भौमं क्षामयते बलाद् बलभिदो दर्पं पराकुर्वते  क्लिष्टं शिष्टगणं प्रणम्रमवते कृष्णाय तुभ्यं नमः ॥  
म्स्स्_८२७७-१ कंसारातेर्वद गमनं केन स्यात्  कस्मिन् दृष्टिं संलभते स्वल्पेच्छुः ।  
म्स्स्_८२७७-२ कं सर्वेषां शुभकरमूचुर्धीराः  किं कुर्यास् त्वं सुजन सशोकं लोकम् ॥  
म्स्स्_८२७८-१ कंसारिचरणोद्भूतसिन्धुकल्लोललालितम् ।  
म्स्स्_८२७८-२ मन्ये हंस मनो नीरे कुल्यानां रमते कथम् ॥  
म्स्स्_८२७९-१ कंसो रावणो रामश्च राजा दुर्योधनस् तथा ।  
म्स्स्_८२७९-२ चत्वारोऽपि महामूर्खाः पञ्चमः शालिवाहनः ॥  
म्स्स्_८२८०-१ कः कं शक्तो रक्षितुं मृत्युकाले  रज्जुच्छेदे के घटं धारयन्ति ।  
म्स्स्_८२८०-२ एवं लोकस् तुल्यधर्मो वनानां  काले काले छिद्यते रुह्यते च ॥  
म्स्स्_८२८१-१ कः कः कुत्र न घुर्घुरायितघुरीघोरो घुरेत् सूकरः  कः कः कं कमलाकरं विकमलं कर्तुं करी नोद्यतः ।  
म्स्स्_८२८१-२ के के कानि वनान्यरण्यमहिषा नोन्मूलयेयुर्यतः  सिंहीस्नेहविलासबद्धवसतिः पञ्चाननो वर्तते ॥  
म्स्स्_८२८२-१ कः कण्टकानां प्रकरोति तैक्ष्ण्यं  विचित्रभावं मृगपक्षिणां च ।  
म्स्स्_८२८२-२ माधुर्यमिक्षौ कटुतां च निम्बे  स्वभावतः सर्वमिदं हि सिद्धम् ॥  
म्स्स्_८२८३-१ कः कर्णारिपिता गिरीन्द्रतनया कस्य प्रिया कस्य तुक्  को जानाति परेङ्गितं विषमगुः कुत्रोदभूत् कामिनाम् ।  
म्स्स्_८२८३-२ भार्या कस्य विदेहजा तुदति का भौमेऽह्नि निन्द्यश्च कस्  तत्प्रत्युत्तरमध्यमाक्षरपदं सर्वार्थसम्पत्करम् ॥  
म्स्स्_८२८४-१ कः कस्य पुरुषो बन्धुः किमाप्यं कस्य केनचित् ।  
म्स्स्_८२८४-२ यदेको जायते जन्तुर् एक एव विनश्यति ॥  
म्स्स्_८२८५-१ तस्मान् माता पिता चेति राम सज्जेत यो नरः ।  
म्स्स्_८२८५-२ उन्मत्त इव स ज्ञेयो नास्ति कश्चिद्धि कस्यचित् ॥  
म्स्स्_८२८६-१ कः कान्तारमगात् पितुर्वचनतः संश्लिष्य कण्ठस्थलीं  कामी किं कुरुते च गृध्रहठतश्छिन्नं प्ररूढं च किम् ।  
म्स्स्_८२८६-२ का रक्षः कुलकालरात्रिरभवच् चन्द्रातपं द्वेष्टि को  रामश्चुम्बति रावणस्य वदनं सीतावियोगातुरः ॥  
म्स्स्_८२८७-१ कः कालः कानि मित्राणि को देशः कौ व्ययागमौ ।  
म्स्स्_८२८७-२ कश्चाहं का च मे शक्तिर् इति चिन्त्यं मुहुर्मुहुः ॥  
म्स्स्_८२८८-१ कः कुर्याद् भुवनं सर्वं कः समुन्मूलयेद् द्रुमान् ।  
म्स्स्_८२८८-२ किं प्रतीके भवेन् मुख्यं कः परत्रैति पुण्यताम् ॥  
म्स्स्_८२८९-१ कः कोपः कः प्रणयो  नटविटहतमस्तकासु वेश्यासु ।  
म्स्स्_८२८९-२ रजकशिलातलसदृशं  यासां जघनं च वदनं च ॥  
म्स्स्_८२९०-१ कः कौ के कं कौ कान्  हसति च हसतो हसन्ति हरिणाक्ष्या ।  
म्स्स्_८२९०-२ अधरः पल्लवमङ्घ्री  हंसौ कुन्दस्य कोरकान् दन्ताः ॥  
म्स्स्_८२९१-१ कः खे गच्छति का रम्या का जप्या किं विभूषणम् ।  
म्स्स्_८२९१-२ को वन्द्यः कीदृशी लङ्का वीरमर्कटकम्पिता ॥  
म्स्स्_८२९२-१ कः खे चरति कः शब्दं चोरं दृष्ट्वा करोति च ।  
म्स्स्_८२९२-२ कैरवाणामरिः को वा कोपानामालयश्च कः ॥  
म्स्स्_८२९३-१ कः खे भाति, हतो निशाचरपतिः केनाम्बुधौ मज्जति  कः, कीदृक् तरुणीविलासगमनं, को नाम राज्ञां प्रियः ।  
म्स्स्_८२९३-२ पत्रं किं नृपतेः, किमप्सु ललितं, को रामरामाहरो  मत्प्रश्नोत्तरमध्यमाक्षरपदं यत् तत् तवाशीर्वचः ॥  
म्स्स्_८२९४-१ कः परेतनगरीपुरन्दरः  को भवेदथ तदीयकिङ्करः ।  
म्स्स्_८२९४-२ कृष्णनाम जगदेकमङ्गलं  कण्ठपीठमुररीकरोति चेत् ॥  
म्स्स्_८२९५-१ कः पश्यति खुरमहसः  सम्मुखमपि तेजसां सहस्रस्य ।  
म्स्स्_८२९५-२ कलितं शशभृद्धाम्नो  यो मण्डलखण्डनं सहते ॥  
म्स्स्_८२९६-१ कः पुष्पजातिं सुरभिं विधत्ते  कश्चन्दनं वै शिशिरीकरोति ।  
म्स्स्_८२९६-२ कः प्रार्थयेद् भानुमिह प्रकाशे  साधुस् तथा स्वेन परोपकारी ॥  
म्स्स्_८२९७-१ कः पूज्यः सद्वृत्तः  कमधममाचक्षते चलितवृत्तम् ।  
म्स्स्_८२९७-२ केन जितं जगदेतत्  सत्यतितिक्षावता पुंसा ॥  
म्स्स्_८२९८-१ कः पूज्यः, सुजनत्वमेति कतमः, क्व स्थीयते पण्डितैः  श्रीमत्या शिवया च केन भुवने युद्धं कृतं दारुणम् ।  
म्स्स्_८२९८-२ किं वाञ्छन्ति सदा जना, युवजना ध्यायन्ति किं मानसे  मत्प्रश्नोत्तरमध्यमाक्षरपदं भूयात् तवाशीर्वचः ॥  
म्स्स्_८२९८अ-१ कः पौरवे वसुमतीं शासति  शासितरि दुर्विनीतानाम् ।  
म्स्स्_८२९८अ-२ अयमाचरत्यविनयं  मुग्धासु तपस्विकन्यासु ॥  
म्स्स्_८२९९-१ कः प्रसूते पूरोवातं कः प्रेरयति वारिदम् ।  
म्स्स्_८२९९-२ प्राप्ते तु श्रावणे मासि भवत्येकार्णवं जगत् ॥  
म्स्स्_८३००-१ कः प्राज्ञो वाञ्छति स्नेहं वेश्यासु सिकतासु च ।  
म्स्स्_८३००-२ विमुच्यते वा भवता वस्तुधर्मोऽयमीदृशः ॥  
म्स्स्_८३०१-१ कः प्रार्थितोऽपि दास्यति  तृणतुषपरिमाणमात्रमप्यधिकम् ।  
म्स्स्_८३०१-२ अन्तर्ललाटसम्पुट-  विकटाक्षरमालिकां मुक्त्वा ॥  
म्स्स्_८३०२-१ कः प्रार्थ्यते मदनविह्वलया युवत्या  भाति क्व पुण्ड्रकमुपैति कथं बतायुः ।  
म्स्स्_८३०२-२ क्वानादरो भवति, केन च राजतेऽब्जं  बाह्यास्थि किं फलमुदाहर नालिकेरम् ॥  
म्स्स्_८३०३-१ कः शक्रः कतमः स्रष्टा वराकः कतमो यमः ।  
म्स्स्_८३०३-२ सत्यव्रतानां भूपानां कर्तुं शासनलङ्घनम् ॥  
म्स्स्_८३०४-१ कः शमः क्रियतां प्राज्ञाः प्रियाप्रीतौ परिश्रमः ।  
म्स्स्_८३०४-२ भस्मीभूतस्य भूतस्य पुनरागमनं कुतः ॥  
म्स्स्_८३०५-१ कः श्रद्धास्यति भूतार्थं सर्वो मां तुलयिष्यति ।  
म्स्स्_८३०५-२ शङ्कनीया हि लोकेऽस्मिन् निष्प्रतापा दरिद्रता ॥  
म्स्स्_८३०६-१ कः श्लाघनीयजन्मा  माघनिशीथेऽपि यस्य सौभाग्यम् ।  
म्स्स्_८३०६-२ प्रालेयानिलदीर्घः  कथयति काञ्चीनिनादोऽयम् ॥  
म्स्स्_८३०७-१ कः स्यादम्बुदयाचको, युवतयः कं कामयन्ते पतिं  लज्जा केन निवार्यते, निकटके दासे कथं यावनी ।  
म्स्स्_८३०७-२ भाषा दर्शयतेति वस्तुषु महाराष्ट्रे कदा वा भवेद्  आद्यान्ताक्षरयोर्हि लोपरचनाचातुर्यतः पूर्यताम् ॥  
म्स्स्_८३०८-१ कः स्वभावगभीराणां लक्षयेद् बहिरापदम् ।  
म्स्स्_८३०८-२ बालापत्येन भृत्येन यदि सा न प्रकाश्यते ॥  
म्स्स्_८३०९-१ क आत्मा कः परो वात्र स्वीयः पारक्य एव वा ।  
म्स्स्_८३०९-२ स्वपराभिनिवेशेन विना ज्ञानेन देहिनाम् ॥  
म्स्स्_८३१०-१ क आलिप्तः प्रियः कोऽस्याः कं ध्यायति कमीक्षते ।  
म्स्स्_८३१०-२ इति चिन्ता न यस्यासीत् स पूज्यः पण्ययोषिताम् ॥  
म्स्स्_८३११-१ ॥। ॥।  
म्स्स्_८३११-२ क ईप्सितार्थस्थिरनिश्चयं मनः  
म्स्स्_८३११-३ पयश्च निम्नाभिमुखं प्रतीपयेत् ॥  
म्स्स्_८३१२-१ क एकस्त्वं पुष्पायुध मम समाधिव्ययविधौ  सुपर्वाणः सर्वे यदि कुसुमशस्त्रास् तदपि किम् ।  
म्स्स्_८३१२-२ इतीवैनान् नूनं य इह सुमनोस्त्रत्वमनयत्  स वः शास्ता शस्त्रं दिशतु दशदिङ्मारविजयी ॥  
म्स्स्_८३१३-१ ककुभकरीरावेक-  त्र संयुतौ ककुभबिल्वौ वा ।  
म्स्स्_८३१३-२ हस्तत्रयेऽम्बु पश्चान्  नरैर्भवत्येकविंशत्या ॥  
म्स्स्_८३१४-१ ककुभस्य फलं पुष्पं लाक्षा श्रीवासगुग्गुलू ।  
म्स्स्_८३१४-२ श्वेतापराजितामूलं विडङ्गान्वितसर्षपाः ॥  
म्स्स्_८३१५-१ ककुभां मुखानि सहसोज्ज्वलयन्  दधदाकुलत्वमधिकं रतये ।  
म्स्स्_८३१५-२ अदिदीपदिन्दुरपरो दहनः  कुसुमेषुमत्रिनयनप्रभवः ॥  
म्स्स्_८३१६-१ ककुभि ककुभि ध्वान्तक्षुब्धं वितत्य विधाय च  श्रुतिपुटभिदो गर्जाः श्रेयः कृतं परमम्बुदैः ।  
म्स्स्_८३१६-२ कथमितरथा जातोद्वेगः समुज्झितपल्वलः  कनककमलोत्तंसे हंसः स नन्दति मानसे ॥  
म्स्स्_८३१७-१ ककुभि ककुभि भ्रान्त्वा भ्रान्त्वा विलोक्य विलोकितं  मलयजसमो दृष्टोऽस्माभिर्न कोऽपि महीरुहः ।  
म्स्स्_८३१७-२ उपचितरसो दाहे च्छेदे शिलातलघर्षणे-  ऽप्यधिकमधिकं यत् सौरभ्यं तनोति मनोहरम् ॥  
म्स्स्_८३१८-१ कक्षे किं मितपुस्तकं किमुदकं (किं) काव्यसारोदकं  दीर्घं किं यदि ताडपत्रलिखितं किं चात्र गौडाक्षरम् ।  
म्स्स्_८३१८-२ गन्धः किं यदि रामरावणकथासङ्ग्रामगन्धो महत्  किं वारं बहु जल्पसे शृणु सखे नाम्ना पुराणो झषः ॥  
म्स्स्_८३१९-१ कङ्कगृध्रसृगालेषु दंशेषु मशकेषु च ।  
म्स्स्_८३१९-२ पन्नगेषु च जायन्ते नराः क्रोधपरायणाः ॥  
म्स्स्_८३२०-१ कङ्कहंसशशादानां मत्स्यादक्रौञ्चकेकिनाम् ।  
म्स्स्_८३२०-२ गृध्राणां कुक्कुटानां च पक्षा एतेषु शोभनाः ॥  
म्स्स्_८३२१-१ कङ्केलिरेष किमचेतन एव सत्यं  नम्नः स्वयं न कुसुमानि ददाति यस् ते ।  
म्स्स्_८३२१-२ धूर्तोऽथवा नमति नायमुदस्तबाहु-  व्यक्तोन्नतस्तनतटान्तदिदृक्षयेव ॥  
म्स्स्_८३२२-१ कचकुचचुबुकाग्रे पाणिषु व्यापृतेषु  प्रथमजलधिपुत्रीसङ्गमेऽनङ्गधाम्नि ।  
म्स्स्_८३२२-२ ग्रथितनिबिडनीवीबन्धनिर्मोचनार्थं  चतुरधिककराशः पातु वश्चक्रपाणिः ॥  
म्स्स्_८३२३-१ कचग्रहमनुग्रहं दशनखण्डनं मण्डनं  दृगञ्जनमवञ्चनं मुखरसार्पणं तर्पणम् ।  
म्स्स्_८३२३-२ नखार्दनमतर्दनं निबिडपीडनं क्रीडनं  करोति रतिसङ्गमे मकरकेतनः कामिनाम् ॥  
म्स्स्_८३२४-१ कचग्रहसमुल्लसत्कमलकोषपीडाजड-  द्विरेफकलकूजितानुकृतसीत्कृतालङ्कृताः ।  
म्स्स्_८३२४-२ जयन्ति सुरतोत्सवव्यतिकरे कुरङ्गीदृशां  प्रमोदमदनिर्भरप्रणयचुम्बिनो विभ्रमाः ॥  
म्स्स्_८३२५-१ कचग्रहोत्तानितमर्धकुड्मलं  त्रपाचलत्तारकमन्दलोचनम् ।  
म्स्स्_८३२५-२ बलाद्गृहीताधरवेदनाकुलं  कदा पिबेयं ननु तत् प्रियामुखम् ॥  
म्स्स्_८३२६-१ कचभारात् कुचभारः  कुचभाराद् भीतिमेति कचभारः ।  
म्स्स्_८३२६-२ कचकुचभाराज् जघनं  कोऽयं चन्द्रानने चमत्कारः ॥  
म्स्स्_८३२७-१ कचमूलबद्धपन्नग-  निश्वासविषाग्निधूमहतमध्यम् ।  
म्स्स्_८३२७-२ ऐशानमिव कपालं  स्फुटलक्ष्मा स्फुरति शशिबिम्बम् ॥  
म्स्स्_८३२८-१ कचा यूकावासा मुखमजिनबद्धास्थिनिचयम्  कुचौ मांसग्रन्थी जठरमपि विष्ठादिधटिका ।  
म्स्स्_८३२८-२ मलोत्सर्गे यन्त्रं जघनमबलायाः क्रमयुगं  तदाधारस्थूणे तदिह किमु रागाय महताम् ॥  
म्स्स्_८३२८अ-१ कचैरर्धच्छिन्नैः करनिहितरक्तैः कुचतटैर्  नखोत्कृत्तैर्गण्डैरुपलहतिशीर्णैश्च निटिलैः ।  
म्स्स्_८३२८अ-२ विदीर्णैराक्रन्दाद् विकलगदितैः कण्ठविवरैर्  मनस्तक्ष्णोत्यन्तःपुरपरिजनानां स्थितिरियम् ॥  
म्स्स्_८३२८ब्-१ कच्चित् कान्तारभाजां भवति परिभवः कोऽपि शौवापदो वा  प्रत्यूहेन क्रतूनां न खलु मखभुजो भुञ्जते वा हवींषि ।  
म्स्स्_८३२८ब्-२ कर्तुं वा कच्चिदन्तर्वसति वसुमतीदक्षिणः सप्ततन्तुर्  यत्सम्प्राप्तोऽसि किं वा रघुकुलतपसामीदृशोऽयं विवर्तः ॥  
म्स्स्_८३२९-१ कच्चित् पशव्यं निरुजं भूर्यम्बुतृणवीरुधम् ।  
म्स्स्_८३२९-२ वृहद्वनं तदधुना यत्रास्से त्वं सुहृद्वृतः ॥  
म्स्स्_८३३०-१ कच्चित् सहस्रान् मूर्खाणाम् एकमिच्छसि पण्डितम् ।  
म्स्स्_८३३०-२ पण्डितो ह्यर्थकृच्छ्रेषु कुर्यान् निःश्रेयसं महत् ॥  
म्स्स्_८३३१-१ कच्चित् सौम्य प्रियसहचरी विद्युदालिङ्गति त्वाम्  आविर्भूतप्रणयसुमुखाश्चातका वा भजन्ते ।  
म्स्स्_८३३१-२ पौरस्त्यो वा सुखयति मरुत्साधुसंवाहनाभिर्  विष्वग्बिभ्रत्सुरपतिधनुर्लक्ष्म लक्ष्मीं तनोति ॥  
म्स्स्_८३३२-१ कच्चित् सौम्य व्यवसितमिदं बन्धुकृत्यं त्वया मे  प्रत्यादेशान्न खलु भवतो धीरतां तर्कयामि ।  
म्स्स्_८३३२-२ निःशब्दोऽपि प्रदिशसि जलं याचितश् चातकेभ्यः  प्रत्युक्तं हि प्रणयिषु सतामीप्सितार्थक्रियैव ॥  
म्स्स्_८३३३-१ कच्चिदर्थेन वा धर्मम् अर्थं धर्मेण वा पुनः ।  
म्स्स्_८३३३-२ उभौ वा प्रीतिलोभेन कामेन न विबाधसे ॥  
म्स्स्_८३३४-१ कच्चिदर्थं च धर्मं च कामं च जायतां वर ।  
म्स्स्_८३३४-२ विभज्य काले कालज्ञ सर्वान् भरत सेवसे ॥  
म्स्स्_८३३५-१ कच्छान्ववायजलधेरमृतांशुरन्यः  प्रत्यर्थिवंशदहनः सुमना गुणज्ञः ।  
म्स्स्_८३३५-२ विद्याप्रियो नयपरो मतिमान् वदान्यः  मीवारभूपतिरुदेतु यशो वितन्वन् ॥  
म्स्स्_८३३६-१ कज्जलतिलककलङ्कित-  मुखचन्द्रे गलितसलिलकणकेशि ।  
म्स्स्_८३३६-२ नवविरहदहनतूलो  जीवयितव्यस्त्वया कतमः ॥  
म्स्स्_८३३७-१ कज भज विकासमभितस्  त्यज सङ्कोचं भ्रमत्ययं भ्रमरः ।  
म्स्स्_८३३७-२ यद्यपि न भवति कार्यं  तथापि तुष्टस् तनोत्ययं कीर्तिम् ॥  
म्स्स्_८३३८-१ कज्जलहिमकनकरुचः  सुपर्णवृषहंसवाहनाः शं वः ।  
म्स्स्_८३३८-२ जलनिधिगिरिकमलस्था  हरिहरकमलासना ददतु ॥  
म्स्स्_८३३९-१ कटकत्वं पृथग्घेम्नस् तरङ्गत्वं पृथग् जलात् ।  
म्स्स्_८३३९-२ यथा न सम्भवत्येवं न जगत् पृथगीश्वरात् ॥  
म्स्स्_८३४०-१ कटकानि भजन्ति चारुभिर्  नवमुक्ताफलभूषणैर्भुजैः ।  
म्स्स्_८३४०-२ नियतं दधते च चित्रकैर्  अवियोगं पृथुगण्डशैलतः ॥  
म्स्स्_८३४१-१ कटकिनः कटुकरसान्  करीरखदिरादिविटपतरुगुल्मान् ।  
म्स्स्_८३४१-२ उपभुञ्जाना करभी  दैवादाप्नोति मधुरमधुजालम् ॥  
म्स्स्_८३४२-१ कटाक्षेणापीषत् क्षणमयि निरीक्षेत यदि सा  तदानन्दः सान्द्रः स्फुरति पिहिताशेषविषयः ।  
म्स्स्_८३४२-२ सरोमाञ्चोदञ्चत्कुचकलशनिर्भिन्नवसनः  परीरम्भारम्भः क इव भविताम्भोरुहदृशः ॥  
म्स्स्_८३४३-१ कटाक्षैराक्षिप्तः प्रियसखि रहः केलिभवने  वने पुष्पव्याजात् कुचयुगमिदं चापि वलितम् ।  
म्स्स्_८३४३-२ रतासक्तं दृष्ट्वा हरिनमिथुनं चाल्पहसितं  तथापि प्रेयान् मे न किमपि जानाति किमिति ॥  
म्स्स्_८३४४-१ कटिर्मुष्टिग्राह्या द्विपुरुषभुजग्राह्यमुदरं  स्तनौ घण्टालोलौ जघनमिव गन्तुं व्यवसितौ ।  
म्स्स्_८३४४-२ स्मितं भेरीनादो मुखमपि च पत्युर्भयकरं  तथाप्येषा रण्डा परिभवति सन्तापयति च ॥  
म्स्स्_८३४५-१ कटिर्विटशतैर्घूष्टा पान्थपीतोज्झितं मुखम् ।  
म्स्स्_८३४५-२ स्तनौ सहस्रमृदितौ यस्याः कस्यास् तु सा निजा ॥  
म्स्स्_८३४५अ-१ कटिस्थकरवैशाखस्थानकस्थनराकृतिम् ।  
म्स्स्_८३४५अ-२ द्रव्यैः पूर्णं स्मरेल्लोकं स्थित्युत्पत्तिव्ययात्मकैः ॥  
म्स्स्_८३४६-१ कटीतटनिकुञ्जेषु सञ्चरन् वातकुञ्जरः ।  
म्स्स्_८३४६-२ एरण्डतैलसिंहस्य गन्धमाघ्राय धावति ॥  
म्स्स्_८३४७-१ कटु क्वणन्तो मलदायकाः खला-  स्तुदन्त्यलं बन्धनशृङ्खला इव ।  
म्स्स्_८३४७-२ मनस्तु साधुध्वनिभिः पदे पदे  हरन्ति सन्तो मणिनूपुरा इव ॥  
म्स्स्_८३४८-१ कटुतिक्तकषायरसैः  पवनः पित्तं कटूष्णलवणाम्लैः ।  
म्स्स्_८३४८-२ स्निग्धमधुराम्ललवणैः  श्लेष्मा कोपं प्रयाति तरोः ॥  
म्स्स्_८३४९-१ कटुतीक्ष्णोष्णलवणक्षाराम्लादिब् हिरुल्बणैः ।  
म्स्स्_८३४९-२ मातृभुक्तैरुपस्पृष्टः सर्वाङ्गोत्थितवेदनः ॥  
म्स्स्_८३५०-१ कटुभिरपि कठोरचक्रवाकोत्-  करविरहज्वरशान्तिशीतवीयैः ।  
म्स्स्_८३५०-२ तिमिरहतमयं महोभिरञ्जञ्  जयति जगन्नयनौघमुष्णभानुः ॥  
म्स्स्_८३५१-१ कटुमधुराण्यामोदैः  पर्णैरुत्कीर्णपत्रभङ्गानि ।  
म्स्स्_८३५१-२ दमनकवनानि सम्प्रति  काण्डैरेकान्तपाण्डूनि ॥  
म्स्स्_८३५२-१ कटु रटसि किमेवं कर्णयोः कुञ्जरारेर्  अविदितनिजबुद्धे किं न विज्ञातमस्ति ।  
म्स्स्_८३५२-२ शिलतरकरदंष्ट्राटङ्कनिर्भिन्नकुम्भं  मशक गलकरन्ध्रे हस्तियूथं ममज्ज ॥  
म्स्स्_८३५३-१ कटुविशिखशिखिप्रपञ्च पञ्चा-  नन धनदप्रियमित्र मित्रनेत्र ।  
म्स्स्_८३५३-२ धृतसकलविकल्प कल्पशेष-  प्रकटमहानट नाटय प्रसादम् ॥  
म्स्स्_८३५४-१ कटूनामिह सार्थत्वात् कामं भवति सङ्ग्रहः ।  
म्स्स्_८३५४-२ तथापि वृत्तिर्न तथा रसज्ञानुमतिक्षमा ॥  
म्स्स्_८३५५-१ कटौ न कलमेखला न कुचमण्डले मालिका  दृशोरपि न चाञ्जनं न पुनरस्ति रागोऽधरे ।  
म्स्स्_८३५५-२ प्रियेण सहचारिणा मदनतस्करस्योच्चकैस्  ततस् त्वमसि लुण्ठिता निधुवने वने शोभने ॥  
म्स्स्_८३५५अ-१ कटुस्वरस्त्वं पिकभूत् तथापि  श्लाघ्योऽसि सम्यक् पिकपुत्रपालात् ।  
म्स्स्_८३५५अ-२ आह्लादनाच्चन्द्र इवात्तलक्ष्मा  कस्तूरिका गन्धभृतेव कृष्णा ॥  
म्स्स्_८३५६-१ कट्वम्ललवणात्युष्णतीक्ष्णरूक्षविद् आहिनः ।  
म्स्स्_८३५६-२ आहारा राजसस्येष्टा दुःखशोकामयप्रदाः ॥  
म्स्स्_८३५७-१ कट्वेर्वारौ यथा पक्वे मधुरः सन् रसोऽपि न ।  
म्स्स्_८३५७-२ प्राप्यते ह्यात्मनि तथा नापक्वकरणे ज्ञता ॥  
म्स्स्_८३५८-१ कठिनं वा मधुरं वा  प्रस्तुतवचनं मनोहारि ।  
म्स्स्_८३५८-२ वामे गर्दभनादश्  चित्तप्रीत्यै प्रयाणेषु ॥  
म्स्स्_८३५९-१ कठिनः कृशमूलश्च दुर्लभो दक्षिणेतरः ।  
म्स्स्_८३५९-२ कश्चित् कल्याणगोत्रोऽपि मनुष्यैर्नोपजीव्यते ॥  
म्स्स्_८३६०-१ कठिनकुचौ तव बाले  तरलसरोजाक्षि तावकं चक्षुः ।  
म्स्स्_८३६०-२ कुटिलसुकेशि कचास् ते  मिथ्या भणितं कृशाङ्गि तव मध्यम् ॥  
म्स्स्_८३६१-१ कठिनतरदामवेष्टन-  लेखासन्देहदायिनो यस्य ।  
म्स्स्_८३६१-२ राजन्ति वलिविभङ्गाः  स पातु दामोदरो भवतः ॥  
म्स्स्_८३६२-१ कठिनस्यापि हृदयं गुणवानार्द्रयेद् दृशा ।  
म्स्स्_८३६२-२ चन्द्रकान्तोपलं चन्द्रः स्वांशुभिर्द्रावयत्यसौ ॥  
म्स्स्_८३६३-१ कठिनहृदये मुञ्च क्रोधं सुखप्रतिघातकं  लिखति दिवसं यातं यातं यमः किल मानिनि ।  
म्स्स्_८३६३-२ वयसि तरुणे नैतद् युक्तं चले च समागमे  भवति कलहो यावत् तावद् वरं सुभगे रतम् ॥  
म्स्स्_८३६४-१ कठिनहृदये मुञ्च भ्रान्तिं व्यलीककथाश्रयां  पिशुनवचनैर्दुःखं नेतुं न युक्तमिमं जनम् ।  
म्स्स्_८३६४-२ किमिदमथ वा सत्यं मुग्धे त्वयाद्य विनिश्चितं  यदभिरुचितं तन् मे कृत्वा प्रिये सुखमास्यताम् ॥  
म्स्स्_८३६५-१ कठिनास्तीक्ष्णवक्त्राश्च तीक्ष्णोदर्कास् तथैव च ।  
म्स्स्_८३६५-२ गणकैः किं नु लेखन्यस् ता वा किं ते विनिर्मिताः ॥  
म्स्स्_८३६६-१ कठिने दुर्गमे वासो गुप्तशक्तिप्रकाशनम् ।  
म्स्स्_८३६६-२ रणे पुत्रः यथा शोच्यः कलहं वेश्यया सह ॥  
म्स्स्_८३६७-१ कठोरनखराहतद्विरदकुम्भपीठस्थली-  लुठद्रुधिररञ्जितोल्ललितकेसरः केसरी ।  
म्स्स्_८३६७-२ गभीररवकातरातुरतरातुरव्याहृतैः  पतन् हरिणकैः समं समरभूमिकां लज्जते ॥  
म्स्स्_८३६८-१ कठोरपारावतकण्ठमेचकं  वपुर्वूषस्कन्धसुबन्धुरांसकम् ।  
म्स्स्_८३६८-२ प्रसन्नर्सिहस्तिमितं च वीक्षितं  ध्वनिश्च मङ्गल्यमृदङ्गमांसलः ॥  
म्स्स्_८३६९-१ कठोरास्थिग्रन्थिव्यतिकररणत्कारमुखरः  खरस्नायुच्छेदक्षणविहितवेगव्युपशमः ।  
म्स्स्_८३६९-२ निरातङ्कः पङ्केष्विव पिशितपिण्डेषु विलस-  न्नसिर्गात्रं गात्रं सपदि लवशस् ते विकिरतु ॥  
म्स्स्_८३७०-१ कण इव पुरां वह्नेर्भस्मावधूलनसङ्गतो  जयति बहलालोकस्फारावधूतनिशोदयः ।  
म्स्स्_८३७०-२ स्मरहरजटाबन्धग्रन्थिर्भुजङ्गफणामणि-  स्त्रिदशतटिनीपूरानीतः स्फुरन्निव तारकः ॥  
म्स्स्_८३७१-१ कणाचामतुषाङ्गारान् यत्नेन परिरक्षसि ।  
म्स्स्_८३७१-२ मूषकापहृतं कोषे रत्नराशिं न पश्यसि ॥  
म्स्स्_८३७२-१ कण्टकस्य तु भग्नस्य दन्तस्य चलितस्य च ।  
म्स्स्_८३७२-२ अमात्यस्य च दुष्टस्य मूलादुद्धरणं सुखम् ॥  
म्स्स्_८३७३-१ कण्टकान् कूपमग्निं च वर्जयन्ति यथा नराः ।  
म्स्स्_८३७३-२ तथा नृशंसकर्माणं वर्जयन्ति नरा नरम् ॥  
म्स्स्_८३७४-१ कण्टकावरणं यादृक् फलितस्य फलाप्तये ।  
म्स्स्_८३७४-२ तादृग् दुर्जनसङ्गोऽपि साधुसङ्गाय बाधनम् ॥  
म्स्स्_८३७५-१ कण्टकिततनुशरीरा  लज्जामुकुलायमाननयनेयम् ।  
म्स्स्_८३७५-२ तव कुमुदिनीव वाञ्छति  नृचन्द्र बाला करस्पर्शम् ॥  
म्स्स्_८३७६-१ कण्टकेनापि ये स्पृष्टा यान्ति कामपि विक्रियाम् ।  
म्स्स्_८३७६-२ तेऽपि शस्त्रनिकृन्तस्य पशोर्मांसानि भुञ्जते ॥  
म्स्स्_८३७७-१ कण्टकेनापि विद्धस्य महती वेदना भवेत् ।  
म्स्स्_८३७७-२ चक्रभीषणखड्गाद्यैर् मार्यमाणस्य किं पुनः ॥  
म्स्स्_८३७८-१ कण्टकैरिव विदारितपादः  पद्मिनीपरिचितैरपराद्रेः ।  
म्स्स्_८३७८-२ आरुरोह सरसीरुहबन्धुः  स्कन्धमम्बुधितटीगमनाय ॥  
म्स्स्_८३७८अ-१ कण्टको दारुखण्डं च वितनोति गलव्यथाम् ।  
म्स्स्_८३७८अ-२ व्यञ्जनान्तर्निपतितस् तालु विध्यति वृश्चिकः ॥  
म्स्स्_८३७९-१ कण्टक्यकण्टकानां  व्यत्यासेऽम्भस्त्रिभिः करैः पश्चात् ।  
म्स्स्_८३७९-२ खात्वा पुरुषत्रितयं  त्रिभागयुक्तं धनं वा स्यात् ॥  
म्स्स्_८३८०-१ कण्टारिकाया अन्योक्तिः सणान्योक्तिरुदाहृता ।  
म्स्स्_८३८०-२ धत्तूरपादपान्योक्तिर् अवधेया तृणोक्तयः ॥  
म्स्स्_८३८१-१ कण्ठकोणविनिविष्टमीश ते  कालकूटमपि मे महामृतम् ।  
म्स्स्_८३८१-२ अप्युपात्तममृतं भवद्वपुर्-  भेदवृत्ति यदि मे न रोचते ॥  
म्स्स्_८३८२-१ कण्ठगतैरप्यसुभिः  कस्यात्मा नोपसर्पते जातु ।  
म्स्स्_८३८२-२ मूर्खस्य विषादस्य च  गर्वस्य तथा कृतघ्नस्य ॥  
म्स्स्_८३८३-१ कण्ठग्रहं न वात्येव भर्तुः क्रुद्धापि यत्नतः ।  
म्स्स्_८३८३-२ कङ्कणश्रेणिकेवासौ दोषमेवावलम्बते ॥  
म्स्स्_८३८४-१ उन्मत्तेव प्रमत्तेव प्रहृष्टेवातुरेव च ।  
म्स्स्_८३८४-२ न शक्योपासितुं रामा प्रौढं यौवनमाश्रिता ॥  
म्स्स्_८३८५-१ सुखदुःखप्रदायिन्यस् तृतीये यौवने स्थिताः ।  
म्स्स्_८३८५-२ जायन्ते गहना रामाः संसारस्येव रीतयः ॥  
म्स्स्_८३८६-१ कण्ठग्रहे शिथिलतां गमिते कथञ्चिद्  यो मन्यते मरणमेव सुखाभ्युपायम् ।  
म्स्स्_८३८६-२ गच्छन् स एष न बलाद् विधृतो युवाभ्याम्  इत्युज्झिते भुजलते वलयैरिवास्याः ॥  
म्स्स्_८३८७-१ कण्ठच्छायमिषेण कल्परजनीमुत्तंसमन्दाकिनी-  रूपेण प्रलयाब्धिमूर्ध्वनयनव्याजेन कल्पानलम् ।  
म्स्स्_८३८७-२ भूषापन्नगकेलिपानकपटादेकोनपञ्चाश तं  वातानप्युपसंहरन्नवतु वः कल्पान्तशान्तौ शिवः ॥  
म्स्स्_८३८८-१ कण्ठच्छेदविशीर्यमाणरुधिरप्राग्भारभग्न् अद्युतेर्  येन स्मेरमुखेन होमशिखिनः सन्धुक्षणाकाङ्क्षिणा ।  
म्स्स्_८३८८-२ भ्रूभङ्गः शितिकण्ठकण्ठफणिने फूत्कारहेतोः कृतः  शौटीर्यव्रततुष्टधूर्जटिरसौ किं वर्ण्यते रावणः ॥  
म्स्स्_८३८९-१ कण्ठच्छेदे सुवर्णं चेत् क्षुरं यद्वद्धितं न हि ।  
म्स्स्_८३८९-२ बन्धुरप्यपकारी चेत् सर्वैस्त्याज्यस् तथैव सः ॥  
म्स्स्_८३९०-१ कण्ठमाकुञ्च्य हृदये स्थापयेद् दृढमिच्छया ।  
म्स्स्_८३९०-२ जालन्धरो बन्ध एष सुधाव्ययनिवारणः ॥  
म्स्स्_८३९१-१ कण्ठश्रियं कुवलयस्तबकाभिराम-  दामानुकारिविकटच्छविकालकूटाम् ।  
म्स्स्_८३९१-२ बिभ्रत् सुखानि दिशतादुपहारपीत-  धूपोत्थधूममलिनामिव धूर्जटिर्वः ॥  
म्स्स्_८३९२-१ कण्ठश्लेषं समासाद्य तस्याः प्रभ्रष्टयानया ।  
म्स्स्_८३९२-२ तुल्यावस्था सखीवेयं तनुराश्वास्यते मम ॥  
म्स्स्_८३९३-१ कण्ठसक्तमृदुबाहुबन्धनं  न्यस्तपादतलमग्रपादयोः ।  
म्स्स्_८३९३-२ प्रार्थयन्त शयनोत्थितं प्रियास्  तं निशात्ययविसर्गचुम्बनम् ॥  
म्स्स्_८३९४-१ कण्ठस् तस्याः कुवलय्दृशः काञ्चनः कोऽपि कम्बुर्  लावण्याम्बुस्मरनरपतेरर्घ्यमाविः करोति ।  
म्स्स्_८३९४-२ तिस्रो रेखास्त्रिभुवनजयव्यञ्जिकास् तत्र तत् किं  न स्यान्मध्ये त्रिवलिरचना पौनरुक्त्याय धातुः ॥  
म्स्स्_८३९५-१ कण्ठस्था या भवेद् विद्या सा प्रकाश्या सदा बुधैः ।  
म्स्स्_८३९५-२ या गुरौ पुस्तके विद्या तया मूढः प्रतार्यते ॥  
म्स्स्_८३९६-१ कण्ठस्य तस्याः स्तनबन्धुरस्य  मुक्ताकलापस्य च निस्तलस्य ।  
म्स्स्_८३९६-२ अन्योन्यशोभाजननाद् बभूव  साधारणो भूषणभूष्यभावः ॥  
म्स्स्_८३९७-१ कण्ठस्य विदधे कान्तिं मुक्ताभरणता यथा ।  
म्स्स्_८३९७-२ तस्याः स्वभावरम्यस्य मुक्ताभरणता तथा ॥  
म्स्स्_८३९८-१ कण्ठादूर्ध्वं विनिर्याति प्राणा याञ्चाक्षरैः सह ।  
म्स्स्_८३९८-२ ददामीत्यक्षरैर्दातुः पुनः श्रोत्राद् विशन्ति ते ॥  
म्स्स्_८३९९-१ कण्ठाद्रक्तं पिबति गुणिनां मद्यमांसं न भुङ्क्ते  विष्णुद्रव्यं हरति कुरुते द्वादशीषूपवासम् ।  
म्स्स्_८३९९-२ साङ्ख्यं श्रुत्वापहरति गवां ब्राह्मणानां च वृत्तिं  पापो दम्भः कलियुगसखः कस्य मित्रं नियोगी ॥  
म्स्स्_८४००-१ कण्ठान्तः क्वणितं दिवाकरकरक्लान्त्या रजोविप्लवैस्  तन्नेत्राञ्चलकुञ्चनं शितकुशप्रान्तक्षतैः सीत्कृतिः ।  
म्स्स्_८४००-२ श्वासोर्मिप्रभवो वनेचरभिया त्वद्वैरिवामभ्रुवाम्  एवं देव मरोस्तटेऽपि सुरतक्रीडानुरूपः क्रमः ॥  
म्स्स्_८४०१-१ कण्ठालङ्कारघण्टाघणघणरणिताध्मातरोदःकटाहः  कण्ठेकालाधिरोहोचितघनसुभगं भावुकस्निन्धपृष्ठः ।  
म्स्स्_८४०१-२ साक्षाद् धर्मो वपुष्मान् धवलककुदनिर्धूतकैलासकूटः  कूटस्थो वः ककुद्मान् निबिडतरतमःस्तोमतृण्यां वितृण्यात् ॥  
म्स्स्_८४०२-१ कण्ठालिङ्गनमङ्गलं घनकुचाभोगोपभोगोत्सवं  श्रोणीसङ्गमसौभगं च सततं मत्प्रेयसीनां पुरः ।  
म्स्स्_८४०२-२ प्राप्तुं कोऽयमितीर्ष्ययेव यमुनाकूले बलाद्यः स्वयं  गोपीनामहरद् दुकूलनिचयं कृष्णः स पुष्णातु नः ॥  
म्स्स्_८४०३-१ कण्ठावसक्तमृदुबाहुलतास् तुरङ्गाद्  राजावरोधनवधूरवतारयन्तः ।  
म्स्स्_८४०३-२ आलिङ्गनान्यधिकृताः स्फुटमापुरेव  गण्डस्थलीः शुचितया न चुचुम्बुरासाम् ॥  
म्स्स्_८४०४-१ कण्ठाश्लेषिणमुन्नतस्तनभरश्रोणीतटग्राहिणं  संसक्तोरुयुगं गृहीतजघनप्राकारमप्यन्ततः ।  
म्स्स्_८४०४-२ द्रागेव श्लथबन्धमिन्दुवदना गाढावमर्दासहं  विज्ञायात्यजदाशु काञ्चनपटं व्रीडाकुलापि क्षणम् ॥  
म्स्स्_८४०५-१ कण्ठे क एष तव वल्लभ नूपुरोऽयं  तत् पादभूषणमयं वलयस् तदानीम् ।  
म्स्स्_८४०५-२ इत्यादिवाच्यमविभाव्य वचो मृगाक्ष्या  ज्ञानेऽपि तद्विहृतमुत्सुकतां तनोति ॥  
म्स्स्_८४०५अ-१ कण्ठे कृत्तावशेषं कनकमयमधः शृङ्खलादाम कर्षन्  क्रान्त्वा द्वाराणि हेलाचलचरणरणत्किङ्कणीचक्रवालः ।  
म्स्स्_८४०५अ-२ दत्तातङ्कोऽङ्गनानामनुसृतसरणिः सम्भ्रमादश्वपालैः  प्रभ्रष्टोऽयं प्लवङ्गः प्रविशति नृपतेर्मन्दिरं मन्दुरायाः ॥  
म्स्स्_८४०६-१ कण्ठे गद्गदता स्वेदो मुखे वैवर्ण्यवेपथू ।  
म्स्स्_८४०६-२ म्रियमाणस्य चिह्नानि यानि तान्येव याचतः ॥  
म्स्स्_८४०७-१ कण्ठे चिन्तामणिर्ज्ञेयश् चिन्तितार्थप्रदः सदा ।  
म्स्स्_८४०७-२ आवर्तः पृष्ठवंशे यः स सूर्याख्यः शुभः स्मृतः ॥  
म्स्स्_८४०८-१ कण्ठे जीवितमानने तव गुणाः पाणौ कपोलस्तनौ  सन्तापस्त्वयि मानसं नयनयोरच्छिन्नधारं पयः ।  
म्स्स्_८४०८-२ सर्वं निष्करुण त्वदीयविरहे सालम्बनं किं पुनस्  तस्याः सम्प्रति जीविते बत सखीवर्गो निरालम्बनः ॥  
म्स्स्_८४०९-१ कण्ठे मदः कोद्रवजो हृदि ताम्बूलजो मदः ।  
म्स्स्_८४०९-२ लक्ष्मीमदस् तु सर्वाङ्गे पुत्रदारमुखेष्वपि ॥  
म्स्स्_८४१०-१ कण्ठे मौक्तिकमालिकाः स्तनतटे कार्पूरमच्छं रजः  सान्द्रं चन्दनमङ्गके वलयिताः पाणौ मृणालीलताः ।  
म्स्स्_८४१०-२ तन्वी नक्तमियं चकास्ति शुचिनी चीनांशुके बिभ्रती  शीतांशोरधिदेवतेव गलिता व्योमाग्रमारोहतः ॥  
म्स्स्_८४११-१ कण्ठे रज्जुं बद्ध्वा  मृतस्य पुंसस् तु रज्जुमादाय ।  
म्स्स्_८४११-२ तस्याः खण्डं कण्ठे  बद्धं गण्डस्रजं हरति ॥  
म्स्स्_८४१२-१ कण्ठे वसन्ती चतुरा यदस्याः  सरस्वती वादयते विपञ्चीम् ।  
म्स्स्_८४१२-२ तदेव वाग्भूय मुखे मृगाक्ष्याः  श्रोतुः श्रुतौ याति सुधारसत्वम् ॥  
म्स्स्_८४१३-१ कण्ठोचितोऽपि हुङ्कृति-  मात्रनिरस्तः पदान्तिके पतितः ।  
म्स्स्_८४१३-२ यस्याश् चन्द्रशिखः स्मर-  भल्लनिभो जयति सा चण्डी ॥  
म्स्स्_८४१४-१ कण्डूयते दक्षिणपाणिना चेत्  स सारमेयो वदनं तदानीम् ।  
म्स्स्_८४१४-२ भक्तैः प्रभूतैः सह भूमिपालैर्  भोज्यानि भक्ष्याणि चिरं भवन्ति ॥  
म्स्स्_८४१५-१ कण्डूलद्विपगण्डपिण्डकषणाकम्प् एन सम्पातिभिर्  धर्मस्रंसितबन्धनैः स्वकुसुमैरर्चन्ति गोदावरीम् ।  
म्स्स्_८४१५-२ छायापस्किरमाणविष्किरमुखव्याकृष्टकीटत्वचः  कूजत्क्लान्तकपीतकुक्कुटकुलाः कूले कुलायद्रुमाः ॥  
म्स्स्_८४१६-१ कण्डूयमानः खलु दक्षिणेन  हस्तेन भालं भषणो ददाति ।  
म्स्स्_८४१६-२ प्रभाविनम्रीकृतराजचक्रं  राज्याभिषेके वरपट्टबन्धम् ॥  
म्स्स्_८४१७-१ कतरत् पुरहर परुषं  हालाहलकवलयाचनावचसोः ।  
म्स्स्_८४१७-२ एकैव तव रसज्ञा  तदुभयरसतारतम्यज्ञा ॥  
म्स्स्_८४१८-१ कति कति न पुनश्चरन्ति हन्ति  प्रतिशिखरं प्रतिकाननं कुरङ्गाः ।  
म्स्स्_८४१८-२ तदपि जनमनोविनोदहेतुर्  विलसति केष्वपि कोऽपि नाभिगन्धः ॥  
म्स्स्_८४१९-१ कति कति न मदोद्धताश्चरन्ति  प्रतिशिखरि प्रतिकाननं कुरङ्गाः ।  
म्स्स्_८४१९-२ क्वचिदपि पुनरुत्तमा मृगास् ते  मदयति यन् मद एव मेदिनीशान् ॥  
म्स्स्_८४२०-१ कति कति न लताः कलिताः  सञ्चरता चञ्चरीकरसिकेन ।  
म्स्स्_८४२०-२ नलिनि भवन्मधु मधुरं  यत् पीतं तत् तदेव परिपीतम् ॥  
म्स्स्_८४२१-१ कति कति न वसन्ते वल्लयः शाखिनो वा  सुरभितसुमनोभिर्भूषिताङ्गा बभूवुः ।  
म्स्स्_८४२१-२ तदपि युवजनानां प्रीतये केवलोऽभूद्  अभिनवकलिकालीभारशाली रसालः ॥  
म्स्स्_८४२२-१ कतिचिदुद्धतनिर्भरमत्सराः  कतिचिदात्मवचःस्तुतिशालिनः ।  
म्स्स्_८४२२-२ अहह केऽपि निरक्षरकुक्षयस्  तदिह सम्प्रति कं प्रति मे श्रमः ॥  
म्स्स्_८४२२अ-१ कतिचिद् दिवसानि काण्डशेषाः  पतिताशेषपुराणजीर्णपर्णाः ।  
म्स्स्_८४२२अ-२ तरवस्त्वचि गर्हितप्रवालाः  समवाप्यन्त न नामतो विवेक्तुम् ॥  
म्स्स्_८४२३-१ कतिचिद् दिवसानि तया गमिता-  नि गृहे तव सङ्गमरोचनया ।  
म्स्स्_८४२३-२ कतिचिद् विपिने नलिनीशयने  वचनेन पिकीमदमोचनया ॥  
म्स्स्_८४२४-१ न वनेऽपि रतिर्भवनेऽपि न यं  प्रतिरूपविनिर्ज्जितरोचनया ।  
म्स्स्_८४२४-२ करुणावरुणालय किं क्रियताम्  अरुणायतपङ्कजलोचनया ॥  
म्स्स्_८४२५-१ कति ते कबरीभारः  सुमनःसङ्गात् प्रियेऽतिनीलत्वात् ।  
म्स्स्_८४२५-२ भवति च कलापवत्त्वान्  निजैरसेव्यः कथं न स्यात् ॥  
म्स्स्_८४२६-१ कति न सन्ति जना जगतीतले  तदपि तद्विरहाकुलितं मनः ।  
म्स्स्_८४२६-२ कति न सन्ति निशाकरतारकाः  कमलिनी मलिनी रविणा विना ॥  
म्स्स्_८४२७-१ कति न सन्ति महीषु महीरुहः  सुरभिपुष्परसालफलालयः ।  
म्स्स्_८४२७-२ सुरभयन्ति न केऽपि च भूरुहान्  इति यशोऽस्ति परं तव चन्दन ॥  
म्स्स्_८४२८-१ कति नो विषया निभालिताः  कति वा भूमिभुजो न शीलिताः ।  
म्स्स्_८४२८-२ धरणीधर तावकान् गुणान्  अवधार्याजगणं गुरुं लघुम् ॥  
म्स्स्_८४२९-१ कतिपयदिवसस्थायिनि  मदकारिणि यौवने दुरात्मानः ।  
म्स्स्_८४२९-२ विदधति तथापराधं  जन्मैव यथा वृथा भवति ॥  
म्स्स्_८४३०-१ कत्तिपयदिवसस्थायी  पूरो दूरोन्नतोऽपि भविता ते ।  
म्स्स्_८४३०-२ तटिनि तटद्रुमपातन-  पातकमेकं चिरस्थायि ॥  
म्स्स्_८४३१-१ कतिपयदिवसैः क्षयं प्रयायात्  कनकगिरिः कृतवासरावसानः ।  
म्स्स्_८४३१-२ इति मुदमुपयाति चक्रवाकी  वितरणशालिनि वीररुद्रदेवे ॥  
म्स्स्_८४३२-१ कतिपयनिमेषवर्तिनि  जन्मजरामरणविह्वले जगति ।  
म्स्स्_८४३२-२ कल्पान्तकोटिबन्धुः  स्फुरति कवीनां यशःप्रसरः ॥  
म्स्स्_८४३३-१ कतिपयपुरस्वामी कायव्ययैरपि दुर्ग्रहो  मितवितरिता मोहेनाहो मयानुसृतः पुरा ।  
म्स्स्_८४३३-२ त्रिभुवनपतिर्बुद्ध्याराध्योऽधुना स्वपदप्रदः  पुनरधिगतस् तत् प्राचीनो दुनोति दिनव्ययः ॥  
म्स्स्_८४३४-१ कतिपयसहकारपुष्परम्यस्  तनुतुहिनोऽल्पविनिद्रसिन्दुवारः ।  
म्स्स्_८४३४-२ सुरभिमुखहिमागमान्तशंसी  समुपययौ शिशिरः स्मरैकबन्धुः ॥  
म्स्स्_८४३५-१ कति पल्लविता न पुष्पिता वा  तरवः सन्ति समन्ततो वसन्ते ।  
म्स्स्_८४३५-२ जगतो विजये तु पुष्पकेतोः  सहकारी सहकार एक एव ॥  
म्स्स्_८४३६-१ कतिषु न कृता सेवा के वा न वाग्विभवैः स्तुतास्  तृणमपि गुणप्रीतः प्रादान्न कोऽपि विपश्चिताम् ।  
म्स्स्_८४३६-२ अयमिह परं दुःखज्वालाकलापमखण्डयत्  कनकपयसां धारादण्डैरकाण्डघनाघनः ॥  
म्स्स्_८४३७-१ कति सन्ति नोन्नतिभृतस् तरवस्  तदपि त्वमेव गुरुकीर्तिवरः ।  
म्स्स्_८४३७-२ निबिडादरं नवमरन्दहरः  सहकार कारणमिह भ्रमरः ॥  
म्स्स्_८४३८-१ कति सन्ति लता विपिने कुसुम-  स्तवकानमिताः खलु पल्लविताः ।  
म्स्स्_८४३८-२ प्रतिचम्पकचन्दननीपवनी-  नवपङ्कजिनीमधुसंवलिताः ॥  
म्स्स्_८४३९-१ सुचिरं कुसुमेषु परिभ्रमता  न च मालति कापि तथा मिलिता ।  
म्स्स्_८४३९-२ मधुपेन पुनर्मधुपानविधौ  हृदये न यथा भवती कलिता ॥  
म्स्स्_८४४०-१ कति सन्ति लवङ्गलता ललिता  नवकोरकिता धरणीसुतले ।  
म्स्स्_८४४०-२ कति बन्धुरगन्धभृतस् तरवो  गुरवो निवसन्ति गिरौ मलये ॥  
म्स्स्_८४४१-१ कत्यक्षीणि करोटयः कति कति द्वीपिद्विपानां त्वचः  काकोलाः कति पन्नगाः कति सुधाधाम्नश्च खण्डाः कति ।  
म्स्स्_८४४१-२ किं च त्वं च कति त्रिलोकजननि त्वद्वारिपूरोदरे  मज्जज्जन्तुकदम्बकं समुदयत्येकैकमादाय यत् ॥  
म्स्स्_८४४२-१ कत्यश्वाः कति धेनवः कति गजाः कत्यद्भुताः पादपाः  सुन्दर्यः कति सुस्रुवः कति महारत्नान्यनर्ध्याण्यपि ।  
म्स्स्_८४४२-२ जातैका किल कन्यका जलनिधेर्दातुं प्रसक्ता यदा  सर्वं तद् व्ययितं तदा परिणतौ नामैकमुच्छेषितम् ॥  
म्स्स्_८४४३-१ कथञ्चित् कालिदासस्य कालेन बहुना मया ।  
म्स्स्_८४४३-२ अवगाढेव गम्भीरमसृणौधा सरस्वती ॥  
म्स्स्_८४४४-१ कथञ्चिदह्नि हृदये कुशलैर्विनिवेशिता ।  
म्स्स्_८४४४-२ शिक्षा गौरखरेणेव राज्ञा विस्मार्यते निशि ॥  
म्स्स्_८४४५-१ कथञ्चिन् नैदाघे दिवस इव कोपे विगलिते  प्रसत्तौ प्राप्तायां तदनु च निशायामिव शनैः ।  
म्स्स्_८४४५-२ स्मितज्योत्स्नारम्भक्षपितविरहध्वान्तनिवहो  मुखेन्दुर्मानिन्याः स्फुरति कृतपुण्यस्य सुरते ॥  
म्स्स्_८४४६-१ कथं ते त्यक्तसद्वृत्ताः सुखं रात्रिषु शेरते ।  
म्स्स्_८४४६-२ मरणान्तरिता येषां नरकेषूपपत्तयः ॥  
म्स्स्_८४४७-१ कथं त्वदुपलम्भाशाविहताविह तादृशी ।  
म्स्स्_८४४७-२ अवस्था नालमारोढुम् अङ्गनामङ्गनाशिनी ॥  
म्स्स्_८४४७अ-१ कथं न रमते चित्तं धर्मेऽनेकसुखप्रदे ।  
म्स्स्_८४४७अ-२ जीवानां दुःखभीरूणां प्रायो मिथ्यादृशो यतः ॥  
म्स्स्_८४४८-१ कथं न लज्जितस्तादृक् सविता तेजसां निधिः ।  
म्स्स्_८४४८-२ ब्रह्माण्डखण्डिकां प्राप्य कुर्वन् पादप्रसारिकाम् ॥  
म्स्स्_८४४९-१ कथं नाम न सेव्यन्ते यत्नतः परमेश्वराः ।  
म्स्स्_८४४९-२ अचिरेणैव ये तुष्टाः पूरयन्ति मनोरथान् ॥  
म्स्स्_८४५०-१ कथं नु तं बन्धुरकोमलाङ्गुलिं  करं विहायासि निमग्नमम्भसि ।  
म्स्स्_८४५०-२ अचेतनं नाम गुणं न लक्षयेन्  मयैव कस्मादवधीरिता प्रिया ॥  
म्स्स्_८४५१-१ कथं नु पुत्राः पितरं हन्युः कस्याञ्चिदापदि ।  
म्स्स्_८४५१-२ भ्राता वा भ्रातरं हन्यात् सौमित्रे प्राणमात्मानः ॥  
म्स्स्_८४५२-१ कथं न्याय्यमनुष्ठानं मादृशः प्रतिषेधतु ।  
म्स्स्_८४५२-२ कथं वाभ्यनुजानातु साहसैकरसां क्रियाम् ॥  
म्स्स्_८४५३-१ कथं न्विदं कमलविशाललोचने  गृहं घनैः पिहितकरे निशाकरे ।  
म्स्स्_८४५३-२ अचिन्तयन्त्यभिनववर्षविद्युतस्  त्वमागता सुतनु यथा प्रभावती ॥  
म्स्स्_८४५४-१ कथं चैषा तन्वी प्रकृतिसुकुमाराङ्गलतिका  प्रगल्भव्यापारं रतिकलहखेदं विषहते ।  
म्स्स्_८४५४-२ नलिन्यास्तिग्मोऽपि प्रभवति सुखायैव सविता  प्रकृष्टे प्रेम्ण्येवं किमिव न सहन्ते युवतयः ॥  
म्स्स्_८४५५-१ कथं प्रियाया अनुकम्पितायाः  सङ्गं रहस्यं रुचिरांश्च मन्त्रान् ।  
म्स्स्_८४५५-२ सुहृत्सु च स्नेहसितः शिशूनां  कलाक्षराणामनुरक्तचित्तः ॥  
म्स्स्_८४५६-१ पुत्रान् स्मरंस्ता दुहित् र्हृदस्या  भ्रात् न् स्वस् र्वा पितरौ च दीनौ ।  
म्स्स्_८४५६-२ गृहान् मनोज्ञोरुपरिच्छदांश्च  वृत्तीश्च कुल्याः पशुभृत्यवर्गान् ॥  
म्स्स्_८४५७-१ कथं भार्यामृते धर्मम् अर्थं वा पुरुषः प्रभो ।  
म्स्स्_८४५७-२ प्राप्नोति काममथ वा तस्यां त्रितयमाहितम् ॥  
म्स्स्_८४५८-१ तथैव भर्तारमृते भार्या धर्मादिसाधने ।  
म्स्स्_८४५८-२ न समर्था त्रिवर्गोऽयं दाम्पत्यं समुपाश्रितः ॥  
म्स्स्_८४५९-१ कथं ममोरसि कृतपक्षनिःस्वनः  शिलीमुखोऽपहितदिति (?) जल्पति प्रिये ।  
म्स्स्_८४५९-२ निवृत्य किं किमिति ब्रुवाणयानया  ससाध्वसं कुपितममोचि कान्तया ॥  
म्स्स्_८४६०-१ कथं मुग्धे कथं वक्रे कान्तायास् ते विलोचने ।  
म्स्स्_८४६०-२ कथं जनानुरागाय कथं जनविपत्तये ॥  
म्स्स्_८४६१-१ कथं यतेत मनुजौ भिन्नैव प्रकृतिर्यतः ।  
म्स्स्_८४६१-२ एकस्थानसमुत्पन्न सुधाक्ष्वेडभिदा स्मृता ॥  
म्स्स्_८४६२-१ कथं राजा स्थितो धर्मे परदारान् परामृशेत् ।  
म्स्स्_८४६२-२ रक्षणीया विशेषेण राजदारा महाबल ॥  
म्स्स्_८४६३-१ कथं विलोकेयममुं युवानं  कुमुद्वतीबन्धुमिवोज्जिहानम् ।  
म्स्स्_८४६३-२ भर्तुः स्वसा भाद्रचतुर्थिकेव  कलङ्कयत्यर्धविलोकनेऽपि ॥  
म्स्स्_८४६४-१ कथं वीथीमस्मानुपदिशसि धर्मप्रणयिनीं  प्रसीद स्वां शिष्यामतिखलमुखीं शाधि मुरलीम् ।  
म्स्स्_८४६४-२ हरन्ती मर्यादां शिव शिव परे पुंसि हृदयं  नयन्ती धृष्टेयं यदुवर यथा नाह्वयति नः ॥  
म्स्स्_८४६५-१ कथं सम्बोध्यते राजा सुग्रीवस्य च का प्रिया ।  
म्स्स्_८४६५-२ निर्धनाः किं च वाञ्छन्ति किं कुर्वन्ति मनीषिणः ॥  
म्स्स्_८४६६-१ कथं स दन्तरहितः सूर्यः सूरिभिरुच्यते ।  
म्स्स्_८४६६-२ यो मीनराशिं मुक्तैव मेषं भोक्तुं समुद्यतः ॥  
म्स्स्_८४६७-१ कथनेन विनाप्याशां पूरयन्ति हि साधवः ।  
म्स्स्_८४६७-२ प्रतिगेहं भासते हि विवस्वान् कथनं विना ॥  
म्स्स्_८४६८-१ कथमगणितपूर्वं द्रक्ष्यते तं नरेन्द्रः  कथमपुरुषवाक्यं श्रोष्यते सिद्धवाक्यः ।  
म्स्स्_८४६८-२ कथमविषयवन्घ्यं धारयिष्यत्यमर्षं  प्रणिपतति निरुद्धः सत्कृतो धर्षितो वा ॥  
म्स्स्_८४६९-१ कथमद्य कथं च श्व इति जीवनचिन्तया ।  
म्स्स्_८४६९-२ या कृथा हा वृथा दैन्यम् आयुरन्तं प्रयच्छति ॥  
म्स्स्_८४७०-१ कथमपि कृतप्रत्यापत्तौ प्रिये स्खलितोत्तरे  विरहकृशया कृत्वा व्याजं प्रकल्पितमश्रुतम् ।  
म्स्स्_८४७०-२ असहनसखीश्रोत्रप्राप्तिं विशङ्क्य ससम्भ्रमं  विवलितदृशा शून्ये गेहे समुच्छ्वसितं पुनः ॥  
म्स्स्_८४७१-१ कथमपि तव वृन्दारण्यमाहात्म्यवृन्दं  न हि कथयितुमुच्चैरीश्वरोऽप्यीश्वरः स्यात् ।  
म्स्स्_८४७१-२ अपि च तृणफलानां यस्य लुब्धो रसाय  प्रभुरमृतभुजामप्याश्रयद् वत्सभावम् ॥  
म्स्स्_८४७२-१ कथमपि न निषिद्धो दुःखिना भीरुणा वा  द्रुपदतनयपाणिस् तेन पित्रा ममाद्य ।  
म्स्स्_८४७२-२ तव भुजबलदर्पाध्यायमानस्य वामः  शिरसि चरण एष न्यस्यते वारयैनम् ॥  
म्स्स्_८४७३-१ कथमपि परिचितमुद्रा  भुजभुद्रासङ्गतं स्वप्ने ।  
म्स्स्_८४७३-२ उषसि निमीलतनयना  शयनान्तः कान्तमामृषति ॥  
म्स्स्_८४७४-१ कथमपि सखि क्रीडाकोपाद् व्रजेति मयोदिते  कठिनहृदयस्त्यक्त्वा शय्यां बलाद् गत एव सः ।  
म्स्स्_८४७४-२ इति सरभसध्वस्तप्रेम्णि व्यपेतघृणे स्पृहां  पुनरपि हतव्रीडं चेतः करोति करोमि किम् ॥  
म्स्स्_८४७५-१ कथमपि हि भवन्ति क्षेत्रसद्बीजयोगाज्  जगदुपकृतिहेतोर्नात्मवृत्त्यै फलन्ति ।  
म्स्स्_८४७५-२ दधति फलसमृद्ध्या दूरमानम्रभावं  ननु जगति सुशूकाः साधवः शालयश्च ॥  
म्स्स्_८४७६-१ कथमप्यधिगतरन्ध्रैर्  अध्युषिता यदि गुहाखुभिः क्षुद्रैः ।  
म्स्स्_८४७६-२ इयतैव किं मृगाधिप  निजविक्रमनिर्विदं वहसि ॥  
म्स्स्_८४७७-१ कथमर्थं निषेधन्तु श्रुतयः स्मृतयोऽपि वा ।  
म्स्स्_८४७७-२ यासामेकं पदमपि न चलत्यर्थतो विना ॥  
म्स्स्_८४७८-१ कथमवनिप दर्पो यन्निशातासिधारा-  दलनगलितमूर्ध्ना विद्विषां स्वीकृता श्रीः ।  
म्स्स्_८४७८-२ ननु तव निहतारेरप्यसौ किं न नीता  त्रिदिवमपगताङ्गैर्वल्लभा कीर्तिरेभिः ॥  
म्स्स्_८४७९-१ कथमसौ न भजत्यशरीरतां  हतविवेकपदो हतमन्मथः ।  
म्स्स्_८४७९-२ प्रहरतः कदलीदलकोमले  भवति यस्य दया न वधूजने ॥  
म्स्स्_८४८०-१ कथमसौ मदनो न नमस्यतां  स्थितविवेकपदो मकरध्वजः ।  
म्स्स्_८४८०-२ मृगदृशं कदलीललितं वपुर्  यदभि हन्ति शरैः कुसुमोद्भवैः ॥  
म्स्स्_८४८१-१ कथमियति वनान्ते कश्चिदेको न तादृग्  वरवनतरुरुच्चैः पुष्पवल्लीफलाढ्यः ।  
म्स्स्_८४८१-२ जगदसुखविधातुर्दग्धधातुर्नियोगा-  द्धवखदिरपलाशाः केवलं वृद्धिभाजः ॥  
म्स्स्_८४८२-१ कथमिव तव सम्मतिर्भवित्री  सममृतुभिर्मुनिनावधीरितस्य ।  
म्स्स्_८४८२-२ इति विरचितमल्लिकाविकासः  स्मयत इव स्म मधुं निदाघकालः ॥  
म्स्स्_८४८३-१ कथमिह मनुष्यजन्मा  सम्प्रविशति सदसि विबुधगमितायाम् ।  
म्स्स्_८४८३-२ येन न सुभाषितामृतम्  आह्लादि निपीतमा तृप्तेः ॥  
म्स्स्_८४८४-१ कथमुत्पद्यते धर्मः कथं धर्मः प्रवर्धते ।  
म्स्स्_८४८४-२ कथं च स्थाप्यते धर्मः कथं धर्मो विनश्यति ॥  
म्स्स्_८४८५-१ सत्येनोत्पद्यते धर्मो दयादानैर्विवर्धते ।  
म्स्स्_८४८५-२ क्षमया स्थाप्यते धर्मः क्रोधलोभैर्विनश्यति ॥  
म्स्स्_८४८६-१ कथमुपरि कलापिनः कलापो  विलसति तस्य तलेऽष्टमीन्दुखण्डम् ।  
म्स्स्_८४८६-२ कुवलययुगलं ततो विलोलं  तिलकुसुमं तदधः प्रवालमस्मात् ॥  
म्स्स्_८४८७-१ कथमेतत् कुचद्वन्द्वं पतितं तव सुन्दरि ।  
म्स्स्_८४८७-२ पश्याधः खनने मूढ पतन्ति गिरयोऽपि च ॥  
म्स्स्_८४८८-१ कथय कथमिवाशा जायतां जीविते मे  मलयभुजगवान्ता वान्ति वाताः कृतान्ताः ।  
म्स्स्_८४८८-२ अयमपि खलु गुञ्जन् मञ्जु माकन्दमौलौ  चुलुकयति मदीयां चेतनां चञ्चरीकः ॥  
म्स्स्_८४८८अ-१ कथय कथमुरोजदामहेतोर्  यदुपतिरेष चिनोति चम्पकानि ।  
म्स्स्_८४८८अ-२ भवति करतले यदस्य कम्पः  प्रियसखि मत्स्मृतिरेव मत्सपत्नी ॥  
म्स्स्_८४८९-१ कथय किमपि दृष्टं स्थानमस्ति श्रुतं वा  व्रजति दिनकरोऽयं यत्र नास्तं कदाचित् ।  
म्स्स्_८४८९-२ इति विहगसमूहान् नित्यमेवास्ति पृच्छन्  रजनिविरहभीतश्चक्रवाकी वराकः ॥  
म्स्स्_८४९०-१ कथय किमिदं जात्या ख्यातं किमस्य वराटकैः  कतिभिरथवा लभ्यं चैतत् प्रयोजनमस्य किम् ।  
म्स्स्_८४९०-२ प्रतिपदमिति ग्रामीणानां गणेन लघूकृतं  बत करतले रत्नं कृत्वा विषीदति वाणिजः ॥  
म्स्स्_८४९१-१ कथयत इव नेत्रे कर्णमूलं प्रयाते  सुमुखि तव कुचाभ्यां वर्त्य पश्यावनीं वा ।  
म्स्स्_८४९१-२ स्खलति यदि कथञ्चित् ते पदाम्भोजयुग्मं  तव तनुतरमध्यं भज्यते नौ न दोषः ॥  
म्स्स्_८४९२-१ कथयत कथमेषा मेनया विप्रदत्ता  शिव शिव गिरिपुत्रो वृद्धकापालिकाय ।  
म्स्स्_८४९२-२ इति वदति पुरन्ध्रीमण्डले सिद्धिलेश-  व्ययकृतवरवेषः पातु वः श्रीमहेशः ॥  
म्स्स्_८४९३-१ कथय निपुणे कस्मिन् दृष्टः कथं नु कियच्चिरं  किमभिलिखितं किं तेनोक्तं कदा स इहैष्यति ।  
म्स्स्_८४९३-२ इति बहुविधप्रेमोल्लासप्रकल्पितविस्तराः  प्रियतमकथाः स्वल्पेऽप्यर्थे प्रयान्ति न नष्टताम् ॥  
म्स्स्_८४९४-१ कथयानिमिषोऽस्म्यहं कथं ते  वपुरालोकनमात्र एव जातः ।  
म्स्स्_८४९४-२ अधरामृतपायिनां भवत्या  सुरतावाप्तिररालकेशि युक्ता ॥  
म्स्स्_८४९४अ-१ कथाभिर्देशानां कथमपि च कालेन बहुना  समायाते कान्ते सखि रजनिरर्धं गतवती ।  
म्स्स्_८४९४अ-२ ततो यावल्लीलाप्रणयकुपितास्मि प्रकुपिता  सपत्नीव प्राची दिगियमभवत् तावदरुणा ॥  
म्स्स्_८४९५-१ कथासु ये लब्धरसाः कवीनां  ये नानुरज्यन्ति कथान्तरेषु ।  
म्स्स्_८४९५-२ न ग्रन्थिपर्णप्रणयाश्चरन्ति  कस्तूरिकागन्धमृगास् तृणेषु ॥  
म्स्स्_८४९५अ-१ कथितावधिजीवितावधिर्  गणयन्ती दिवसाननुक्षणम् ।  
म्स्स्_८४९५अ-२ दयिताश्रुभरेण जीव्यते  बत रेखा कतिचिद्विलुम्पता ॥  
म्स्स्_८४९६-१ कदपत्यं वरं मन्ये सदपत्याच्छुचां पदात् ।  
म्स्स्_८४९६-२ निर्विद्येत गृहान्मर्त्यो यत् क्लेशनिवहा गृहाः ॥  
म्स्स्_८४९७-१ कदम्बवृक्षसारस् तु विद्युत्पातनिवारणः ।  
म्स्स्_८४९७-२ विद्युत्पातस्य नो भीतिर् देवराजेऽति कीर्तनात् ॥  
म्स्स्_८४९८-१ कदर्थितस्यापि हि धैर्यवृत्तेर्  न शक्यते धैर्यगुणः प्रमार्ष्टुम् ।  
म्स्स्_८४९८-२ अधोमुखस्यापि कृतस्य वह्नेर्  नाधः शिखा यान्ति कदाचिदेव ॥  
म्स्स्_८४९९-१ कदर्यमाक्रोशकमश्रुतं च  वराकसम्भूतममान्यमानिनम् ।  
म्स्स्_८४९९-२ निष्ठूरिणं कृतवैरं कृतघ्नम्  एतान् भृशार्तोऽपि न जातु याचेत् ॥  
म्स्स्_८५००-१ कदर्योपार्जितं वित्तं भोग्यं भाग्यवतां भवेत् ।  
म्स्स्_८५००-२ दन्ता अदन्ति कष्टेन जिह्वा ग्रसति लीलया ॥  
म्स्स्_८५०१-१ कदली कदली करभः करभः  करिराजकरः करिराजकरः ।  
म्स्स्_८५०१-२ भुवनत्रितयेऽपि बिभर्ति तुलाम्  इदमूरुयुगं न चमूरुदृशः ॥  
म्स्स्_८५०२-१ कदलीकन्दवद्धर्मो न रोहति बहिर्गतः ।  
म्स्स्_८५०२-२ छादितस्तु फलं चारु सूते पनसमूलवत् ॥  
म्स्स्_८५०३-१ कदलीकरभसमानां  कलयति यो रूपकॢप्तिम् अतिरुचिराम् ।  
म्स्स्_८५०३-२ सोपायाद् दृढयोगं  गमितोरसिकोपकरणविषयतया ॥  
म्स्स्_८५०४-१ कदलीप्रकाण्डरुचिरोरुतरौ  जघनस्थलीपरिसरे महति ।  
म्स्स्_८५०४-२ रशनाकलापकगुणेन वधूर्  मकरध्वजद्विरदमाकलयत् ॥  
म्स्स्_८५०४अ-१ कदली बत जङ्घायाः सादृश्यं लभते कथम् ।  
म्स्स्_८५०४अ-२ शैत्यं हि सहजं तत्र तत्र कालानुरूपता ॥  
म्स्स्_८५०५-१ कदलीवनमध्यस्थो वह्निर्मन्दपराक्रमः ।  
म्स्स्_८५०५-२ अविवेकिजनस्थाने गुणवान् किं करिष्यति ॥  
म्स्स्_८५०६-१ कदलीसारनिःसारे मृगतृष्णेव चञ्चले ।  
म्स्स्_८५०६-२ स्थावरे जङ्गमे सर्वे भूतग्रामे चतुर्विधे ॥  
म्स्स्_८५०७-१ कदा कान्तागारे परिमलमिलत्पुष्पशयने  शयानः कान्तायाः कुचयुगमहं वक्षसि वहन् ।  
म्स्स्_८५०७-२ अये कान्ते मुग्धे कुटिलनयने चन्द्रवदने  प्रसीदेत्याति क्रोशन् निमिषमिव नेष्यामि दिवसान् ॥  
म्स्स्_८५०८-१ कदा कार्योद्योगं सकलमपि सन्न्यस्य सहसा  स्मरन् नित्यं शान्तं हृदयवचनागोचरमहः ।  
म्स्स्_८५०८-२ विभो मायातीत प्रथम परमानन्दनिबिड  प्रसीदेत्याक्रोशन् निमिषमिव नेष्यामि दिवसान् ॥  
म्स्स्_८५०९-१ कदा गण्डादञ्चन्मदलुलितसिन्दूरसुभगं  नमस्कुर्वन् पद्मामलमधुरमूर्तिं गणपतिम् ।  
म्स्स्_८५०९-२ गजास्य श्रीशम्भोःसुत सुमुख लम्बोदर विभो  प्रसीदेत्याक्रोशन् निमिषमिव नेष्यामि दिवसान् ॥  
म्स्स्_८५१०-१ कदाचन महाकार्ये लघुरेवोपयुज्यते ।  
म्स्स्_८५१०-२ किं दूरीकृत्य दीर्घादि दूर्वां क्षेमाय नादृतः ॥  
म्स्स्_८५११-१ कदाचित् कवचं भेद्यं नाराचेन शरेण वा ।  
म्स्स्_८५११-२ अपि वर्षशताघाते ब्राह्मणाशीर्न भिद्यते ॥  
म्स्स्_८५१२-१ कदाचित् कष्टेन द्रविणमधमाराधनवशान्  मया लब्धं स्तोकं निहितमवनौ तस्करभयात् ।  
म्स्स्_८५१२-२ ततो नित्ये कश्चित् क्वचिदपि तदाखुर्बिलगृहे-  ऽनयल्लब्धोऽप्यर्थोन भवति यदा कर्म विषमम् ॥  
म्स्स्_८५१३-१ कदाचित् कालिन्दीतटविपिनसङ्गीतकरवो  मुदाभीरीनारीवदनकमलास्वादमधुपः ।  
म्स्स्_८५१३-२ रमाशम्भुब्रह्मामरपतिगणेशर्चितपदो  जगन्नाथः स्वामी नयनपथगामी भवतु मे ॥  
म्स्स्_८५१४-१ कदाचित् पाञ्चाली विपिनभुवि भीमेन बहुशः  कृशाङ्गि श्रान्तासि क्षणमिह निषीदेति गदिता ।  
म्स्स्_८५१४-२ शनैः शीतच्छायं तटविटपिनं प्राप्य मुदिता  पुरः पत्युः कामाच्छ्वशुरमियमालिङ्गति सती ॥  
म्स्स्_८५१५-१ कदाचित् साधुतामेति पुरः शिशुरसन्मतिः ।  
म्स्स्_८५१५-२ प्राक् पाण्डुपत्राः कुत्रापि चोयन्ते चारुभूरुहाः ॥  
म्स्स्_८५१६-१ कदाचिदपि सञ्जातम् अकार्यादिष्टसाधनम् ।  
म्स्स्_८५१६-२ यदनिष्टं तु सत्कार्यान् नाकार्यप्रेरकं हि तत् ॥  
म्स्स्_८५१७-१ कदाचिदारोहति सौधमुन्नतं  कदाचिदायाति धरातलं पुनः ।  
म्स्स्_८५१७-२ कदाचिदास्यं विनिवेश्य जालके  प्रियं नवोढा तु सलज्जमीक्षते ॥  
म्स्स्_८५१८-१ कदा ते सानन्दं विततनवदूर्वाञ्चिततटी-  कुटीरे तीरे वा सवनमनु मन्वादिकथितैः ।  
म्स्स्_८५१८-२ कथाबन्धैरन्धङ्करणकरणग्रामनियमाद्  यमादुज्झन् भीतिं भगवति भवेयं प्रमुदितः ॥  
म्स्स्_८५१९-१ कदा द्रक्ष्यामि नन्दस्य बालकं नीपमालकम् ।  
म्स्स्_८५१९-२ पालकं सर्वसत्त्वानां लसत्तिलकभालकम् ॥  
म्स्स्_८५२०-१ कदाधरदले बाले दन्तकेसरशोभिते ।  
म्स्स्_८५२०-२ भवामि त्वन्मुखाम्भोजे रसिको मधुपो यथा ॥  
म्स्स्_८५२१-१ कदा नु कन्यागमनप्रवादं  प्रक्षालयेयं जगति प्ररूढम् ।  
म्स्स्_८५२१-२ इतीव भास्वान् परिवृद्धतापस्  तुलां विशुद्ध्यर्थमिवारुरोह ॥  
म्स्स्_८५२२-१ कदा नु चारुबिम्बोष्ठं तस्याः पद्ममिवाननम् ।  
म्स्स्_८५२२-२ ईषदुन्नम्य पास्यामि रसायनमिवातुरः ॥  
म्स्स्_८५२३-१ कदा नौ सङ्गमो भावीत्याकीर्णे वक्तुमक्षमम् ।  
म्स्स्_८५२३-२ अवेत्य कान्तमबला लीलापद्मं न्यमीलयत् ॥  
म्स्स्_८५२४-१ कदापि नाश्रयेत् प्राज्ञोऽकरुणं मिष्टभाषिणम् ।  
म्स्स्_८५२४-२ प्रच्छन्नमसहिष्णुं वा गुडमिश्रं विषं यथा ॥  
म्स्स्_८५२५-१ कदापि नोग्रदण्डः स्यात् कटुभाषणतत्परः ।  
म्स्स्_८५२५-२ भार्या पुत्रोऽप्युद्विजते कटुवाक्यात् प्रदण्डतः ॥  
म्स्स्_८५२५-३ पशवोऽपि वशं यान्ति दानैश्च मृदुभाषणैः ॥  
म्स्स्_८५२५अ-१ कदापि वेश्या न गुणार्थिनी स्याद्  रूपार्थिनी नैव हितार्थिनी च ।  
म्स्स्_८५२५अ-२ विद्यार्थिनी नापि न मन्यसे चेद्  वार्तां शृणु त्वं कयवन्नकस्य ॥  
म्स्स्_८५२६-१ कदा पुण्यक्षेत्रे करकलितरुद्राक्षवलयो  दधत् स्वान्ते शान्तेऽखिलशिवपदं श्रीशिवपदम् ।  
म्स्स्_८५२६-२ महेश श्रीकण्ठ स्मरहर हर त्र्यम्बक शिव  प्रसीदेत्याक्रोशान् निमिषमिव नेष्यामि दिवसान् ॥  
म्स्स्_८५२७-१ कदा ब्रह्मेशानत्रिदशपतिमुख्यैः सुरगणैः  स्तुतं विष्वक्सेनं जितदनुजसेनं हृदि भजन् ।  
म्स्स्_८५२७-२ अये विष्णो जिष्णो गरुडरथ विश्वम्भर हरे  प्रसीदेत्याक्रोशन् निमिषमिव नेष्यामि दिवसान् ॥  
म्स्स्_८५२८-१ कदा भागीरथ्या भवजलधिसन्तारतरणेः  स्खलद्वीचीमालाचपलतलविस्तारितमुदः ।  
म्स्स्_८५२८-२ तमःस्थाने कुञ्जे क्वचिदपि निविश्याहृतमना  भविष्याम्येकाकी नरकमथने ध्यानरसिकः ॥  
म्स्स्_८५२९-१ कदा भिक्षाभक्तैः करकलितगङ्गाम्बुतरलैः  शरीरं मे स्थास्यत्युपरतसमस्तेन्द्रियसुखम् ।  
म्स्स्_८५२९-२ कदा ब्रह्माभ्यासस्थिरतनुतयारण्यविहगाः  पतिष्यन्ति स्थाणुभ्रमहतधियः स्कन्धशिरसि ॥  
म्स्स्_८५३०-१ कदा मुखं वरतनु कारणादृते  तवागतं क्षणमयि कोपपात्रताम् ।  
म्स्स्_८५३०-२ अपर्वणि ग्रहकलुषेन्दुमण्डला  विभावरी कथय कथं भविष्यति ॥  
म्स्स्_८५३१-१ कदा वाराणस्याममरतटिनीरोधसि वसन्  वसानः कौपीनं शिरसि निदधानोऽञ्जलिपुटम् ।  
म्स्स्_८५३१-२ अये गौरीनाथ त्रिपुरहर शम्भो त्रिनयन  प्रसीदेति क्रोशन् निमिषमिव नेष्यामि दिवसान् ॥  
म्स्स्_८५३२-१ कदा वा साकेते विमलसरयूतीरपुलिने  चरन्तं श्रीरामं जनकतनयालक्ष्मणयुतम् ।  
म्स्स्_८५३२-२ अये राम स्वामिन् जनकतनयावल्लभ विभो  प्रसीदेत्याक्रोशन् निमिषमिव नेष्यामि दिवसान् ॥  
म्स्स्_८५३३-१ कदा वृन्दारण्ये नवघननिभं नन्दतनयं  परीतं गोपीभिः क्षणरुचिमनोज्ञाभिरभितः ।  
म्स्स्_८५३३-२ गमिष्यामस् तोषं नयनविषयीकृत्य कृतिनो  वयं प्रेमोद्रेकस्खलितगतयो वेपथुभृतः ॥  
म्स्स्_८५३४-१ कदा वृन्दारण्ये मिहिरदुहितुः सङ्गमहिते  मुहुर्भ्रामं भ्रामं चरितलहरीं गोकुलपतेः ।  
म्स्स्_८५३४-२ लपन्नुच्चैरुच्चैर्नयनपयसां वेणिभिरहं  करिष्ये सोत्कण्ठो निविडमवसेकं विटपिनाम् ॥  
म्स्स्_८५३५-१ कदा वृन्दारण्ये विमलयमुनातीरपुलिने  चरन्तं गोविन्दं हलधरसुदामादिसहितम् ।  
म्स्स्_८५३५-२ अये कृष्ण स्वामिन् मधुरमुरलीवादन विभो  प्रसीदेत्याक्रोशन् निमिषमिव नेष्यामि दिवसान् ॥  
म्स्स्_८५३६-१ कदा शयानो मणिकर्णिकायां  कर्णे जपाम्यक्षरमिन्दुमौलेः ।  
म्स्स्_८५३६-२ अवाप्य मुद्रां गतमोहमुद्रां  नालोकयिष्यामि पुनः प्रपञ्चम् ॥  
म्स्स्_८५३७-१ कदा श्रीमत्पङ्केरुहवनविकाशिप्रसृमर-  प्रथापुञ्जं तेजः किमपि कलयन्नौपनिषदम् ।  
म्स्स्_८५३७-२ ग्रहेश श्रीभानो मिहिर तरणे सूर्य सवितः  प्रसीदेत्याक्रोशन् निमिषमिव नेष्यामि दिवसान् ॥  
म्स्स्_८५३८-१ कदा संसारजालान्तर् बद्धं त्रिगुणरज्जुभिः ।  
म्स्स्_८५३८-२ आत्मानं मोचयिष्यामि शिवभक्तिशलाकया ॥  
म्स्स्_८५३९-१ कदा सम्यग् ध्यायन्ननुपमचरित्रं मणिगण-  स्फुरद्भूषाचित्रं पुररिपुकलत्रं किमपि तत् ।  
म्स्स्_८५३९-२ शिवे दुर्गे कात्यायनि जननि भक्तप्रणयिनि  प्रसीदेत्याक्रोशन् निमिषमिव नेष्यामि दिवसान् ॥  
म्स्स्_८५४०-१ कदा हि मूर्खो वचनेषु भीतः  खलो न कुत्रापि छलेष्वदक्षः ।  
म्स्स्_८५४०-२ अन्धेन काचिद् युवती हि दृष्टा  कस्यात्र कामेषु भवेच्च लज्जा ॥  
म्स्स्_८५४१-१ कदा ह्यहं समेष्यामि भरतेन महात्मना ।  
म्स्स्_८५४१-२ शत्रुघ्नेन च वीरेण त्वया च रघुनन्दन ॥  
म्स्स्_८५४२-१ कनकं सुगन्धि तव तन्वि वपुर्  मधुरो मणिश्च सखि तेऽप्यधरम् ।  
म्स्स्_८५४२-२ निगडं सुखस्य करणं भवतीं  सृजतो विधेर्निरवधिर्महिमा ॥  
म्स्स्_८५४३-१ कनककमलकान्तैः सद्य एवाम्बुधौतैः  श्रवणतटनिषक्तैः पाटलोपान्तनेत्रैः ।  
म्स्स्_८५४३-२ उषसि वदनबिम्बैरंससंसक्तकेशैः  श्रिय इव गृहमध्ये संस्थिता योषितोऽद्य ॥  
म्स्स्_८५४४-१ कनककमलकान्तैराननैः पाण्डुगण्डैर्  उपरिनिहितहारैश्चन्दनार्द्रैः स्तनान्तैः ।  
म्स्स्_८५४४-२ मदजनितविलासैर्दूष्टिपातैर्मुनीन्द्रान्  स्तनभरनतनार्यः कामयन्ति प्रशान्तान् ॥  
म्स्स्_८५४५-१ कनककलशश्रेणी यत्र प्रभाकरचुम्बनैर्  अतिखरकराघातैर्मध्यन्दिने शिथिलीकृता ।  
म्स्स्_८५४५-२ द्रवति भजते दार्ढ्यं सिक्ता समीरणकम्पित-  ध्वजपटसमानीतस्वर्गापगाजलबिन्दुभिः ॥  
म्स्स्_८५४६-१ कनककुन्डलमण्डितभाषिणे  शकरिपुर्विषयान् दश विद्विषः ।  
म्स्स्_८५४६-२ मगधकेकयकेरलकोशलान्  करिशतं च मदालसलोचनम् ॥  
म्स्स्_८५४७-१ कनकक्रमुकायितं पुरस्ताद्  अथ पङ्गेरुहकोरकायमाणम् ।  
म्स्स्_८५४७-२ क्रमशः कलशायमानमास्ते  सुदृशो वक्षसि कस्य भागधेयम् ॥  
म्स्स्_८५४८-१ कनकच्छत्रमम्बायाः कुरुते कुतुकं महत् ।  
म्स्स्_८५४८-२ विशदेव दृशोरन्तर् यन्निर्गच्छति मूधैनि ॥  
म्स्स्_८५४९-१ कनकद्रवकान्तिकान्तया  मिलितं राममुदीक्ष्य कान्तया ।  
म्स्स्_८५४९-२ चपलायुतवारिदभ्रमान्  ननृते चातकपोतकैर्वने ॥  
म्स्स्_८५४९अ-१ कनकद्रवगौरमम्बरं  दधतोरुद्वितयेन सुन्दरम् ।  
म्स्स्_८५४९अ-२ उदयन्मणिनूपुरप्रभा-  सरणिश्रेणिजटालजानुकम् ॥  
म्स्स्_८५५०-१ कनकनिकषभासा सीतयालिङ्गिताङ्गो  नवकुवलयदामश्यामवर्णाभिरामः ।  
म्स्स्_८५५०-२ अभिनव इव विद्युन्मण्डितो मेधखण्डः  शमयतु मम तापं सर्वतो रामचन्द्रः ॥  
म्स्स्_८५५१-१ कनकनिकषस्वच्छे राधापयोधरमण्डले  नवजलधरश्यामामात्मद्युतिं प्रतिबिम्बिताम् ।  
म्स्स्_८५५१-२ असितसिचयप्रान्तभ्रान्त्या मुहुर्मुहुरुत्क्षिपञ्  जयति जनितव्रीडानम्रप्रियाहसितो हरिः ॥  
म्स्स्_८५५२-१ कनकभङ्गपिशङ्गदलैर्दधे  सरजसारुणकेशरचारुभिः ।  
म्स्स्_८५५२-२ प्रियविमानितमानवतीरुषां  निरसनैरसनैरवृथार्थता ॥  
म्स्स्_८५५३-१ कनकभूषणसङ्ग्रहणोचितो  यदि मणिस् त्रपुणि प्रतिबध्यते ।  
म्स्स्_८५५३-२ न स विरौति न चापि न शोभते  भवति योजयितुर्वचनीयता ॥  
म्स्स्_८५५४-१ कनकमृगमुदस्य स्वां कुटीं सम्प्रविष्टः  क्वचिदपि न वधूटीं नोददर्शाङ्गनादौ ।  
म्स्स्_८५५४-२ तदपि स रघुवीरः पर्णशालागृहान्तर्  न विशति हृदयाशातन्तुनाशातिभीरुः ॥  
म्स्स्_८५५५-१ कनकरसमसृणवर्तित-  हयगन्धामूलमिश्रपर्युषितम् ।  
म्स्स्_८५५५-२ माहिषमिह नवनीतं  गतबीजे कनकफलमध्ये  
म्स्स्_८५५६-१ गोमयगाढोद्वर्तित-  पूर्वं पश्चादनेन संलिप्तम् ।  
म्स्स्_८५५६-२ भवति हयलिङ्गसदृशं  लिङ्गं कठिनाङ्गनादयितम् ॥  
म्स्स्_८५५७-१ कनकस्य तु पञ्चाङ्गं कर्पूरं केतकीरजः ।  
म्स्स्_८५५७-२ आत्मशुक्रेण संयुक्तं वश्यकृद् भक्षितं स्त्रियाः ॥  
म्स्स्_८५५८-१ कनकहरिणं हत्वा रामो ययौ निजमाश्रमं  जनकतनयां प्राणेभ्योऽपि प्रियामविलोकयन् ।  
म्स्स्_८५५८-२ दृढमुपगतैर्बाष्पापूरैर्निमीलितलोचनो  न विशति कुटीमाशातन्तुप्रणाशभयादसौ ॥  
म्स्स्_८५५९-१ कनकाचलकान्तिचौर्यभाजोः  कुचयोः कुङ्कुमपङ्कपूजनानि ।  
म्स्स्_८५५९-२ अनिबन्धनमेव बन्धनं ते  कृशताभागिनि किं नु मध्यभागे ॥  
म्स्स्_८५६०-१ कनकाचलजित्वरस्तनीनां  रमणीनां खलु यत्र सन्निवेशः ।  
म्स्स्_८५६०-२ मनसः परमाणुतां वदन्तः  कथमद्यापि न तार्किकास् त्रपन्ते ॥  
म्स्स्_८५६१-१ कनिष्ठाङ्गुलिवत् स्थूलं पूर्वार्धकृतकुञ्चितम् ।  
म्स्स्_८५६१-२ अभावे दन्तकाष्ठस्य प्रतिषिद्धदिनेऽपि च ।  
म्स्स्_८५६१-३ अपां द्वादशगण्डूषैर् मुखशुद्धिर्भविष्यति ॥  
म्स्स्_८५६२-१ कनिष्ठेषु च सर्वेषु समत्वेनानुवर्तते ।  
म्स्स्_८५६२-२ समोपभोगजीवेषु यथैव तनयेषु च ॥  
म्स्स्_८५६२अ-१ कनीनिकाकान्तिभिरञ्जनं दृशोः  स्मितत्विषा चन्दनचर्च्चनं हृदः ।  
म्स्स्_८५६२अ-२ कटाक्षभाभिर्नवमुत्पलं श्रुतेस्  तदा वधूनामिति भूषणान्यभान् ॥  
म्स्स्_८५६२ब्-१ कनीनिकेव नेत्रस्य कुसुमस्येव सौरभम् ।  
म्स्स्_८५६२ब्-२ सम्यक्त्वमुच्यते सारं सर्वेषां धर्मकर्मणाम् ॥  
म्स्स्_८५६३-१ कन्थां वहसि दुर्बुद्धे गर्दभैरपि दुर्वहाम् ।  
म्स्स्_८५६३-२ शिखायज्ञोपवीताभ्यां भारः कस्ते भविष्यति ॥  
म्स्स्_८५६३अ-१ कन्दमूलानि ये मूढाः सूर्यदेवे जर्नादने ।  
म्स्स्_८५६३अ-२ भक्षयन्ति नराः पार्थ ते वै नरक गामिनः ॥  
म्स्स्_८५६४-१ कन्दर्पकण्डूलकटाक्षबन्दीर्  इन्दीवराक्षोरभिलष्यमाणान् ।  
म्स्स्_८५६४-२ मन्दस्मिताधारमुखारविन्दान्  वन्दामहे वल्लवधूर्तपादान् ॥  
म्स्स्_८५६५-१ कन्दर्पकन्दलि सलीलदृशा लुनीहि  कोपाङ्कुरं चरणयोः शरणातिथिः स्याम् ।  
म्स्स्_८५६५-२ पश्य प्रसीद चरमाचलचूलचुम्बि  बिम्बं विधोर्लवलपाण्डुरमस्तमेति ॥  
म्स्स्_८५६६-१ कन्दर्पज्वरसञ्ज्वराकुलतनोराश्चर्यमस्याश्चिरं  चेतश्चन्दनचन्द्रमःकमलिनीचिन्तासु सन्ताम्यति ।  
म्स्स्_८५६६-२ किं तु क्लान्तिवशेन शीतलतरं त्वामेकमेव क्षणं  ध्यायन्ती रहसि स्थिता कथमपि क्षीणा क्षणं प्राणिति ॥  
म्स्स्_८५६७-१ कन्दर्पदर्पकलिताङ्गमनोहराणां  प्रेम्णा स्वयं सुरतमन्दिरमागतानाम् ।  
म्स्स्_८५६७-२ अङ्गानि कोमलतराणि मनोरमाणां  धन्या नराः सरभसं हि परिष्वजन्ते ॥  
म्स्स्_८५६८-१ कन्दर्पदेवस्य विमानसृष्टिः  प्रासादमाला रसपार्थिवस्य ।  
म्स्स्_८५६८-२ चैत्रस्य सर्वर्तुविशेषचिह्नं  दोलाविलासः सुदृशां रराज ॥  
म्स्स्_८५६९-१ कन्दर्पप्रतिभूनिवेशितवलीरेखावलीशोभिते  लीलोदञ्चितबाहुपाशयुगलापातैश्च भोः कामुकाः ।  
म्स्स्_८५६९-२ वेश्यानां विपुले नितम्बफलके शारैः कटाक्षैरितो  यद्वः क्रीडितमत्र दास्यति पुरो दारिद्र्यमेवोत्तरम् ॥  
म्स्स्_८५७०-१ कन्दर्पप्रतिमल्लकान्तिविभवं कादम्बिनीबान्धवं  वृन्दारण्यविलासिनीव्यसनिनं वेषेण भूषामयम् ।  
म्स्स्_८५७०-२ मन्दस्मेरमुखाम्बुजं मधुरिमव्यामृष्टबिम्बाधरं  वन्दे कन्दलितार्द्रयौवनवनं कैशोरकं शार्ङ्गिणः ॥  
म्स्स्_८५७१-१ कन्दर्पश्च रतिश्च कुङ्कुममृदालेपेन मूषाद्वयं  कुर्वाते रससाधनाय विधिवत् कस्तूरिकामुद्वया ।  
म्स्स्_८५७१-२ अन्तर्दर्पकबाणतापितयुवप्रेमोष्मभूयस्तया  निर्याता रसबिन्दवो बहिरितो हारस्य मुक्ताच्छलात् ॥  
म्स्स्_८५७२-१ कन्दर्पस्य जगत्त्रयीविजयिनः साम्राज्यदीक्षागुरुः  कान्तामानशिलोञ्छवृत्तिरखिलध्वान्ताभिचा रे कृती ।  
म्स्स्_८५७२-२ देवस्त्र्यम्बकमौलिमण्डनसरित्तीरस्थलीतापसः  शृङ्गाराध्वरदीक्षितो विजयते राजा द्विजानामयम् ॥  
म्स्स्_८५७३-१ कन्दर्पादपि सुन्दराकृतिरिति प्रौढोत्सलद्रागया  वृद्धत्वं वरयोषितोऽनयदिति त्रासाकुलस्वान्तया ।  
म्स्स्_८५७३-२ मारस्यापि शरैरभेद्यहृदिति श्रद्धाभरप्रह्वया  पायाद् वः स्फुटबाष्पकम्पपुलकं रत्या जिनो वन्दितः ॥  
म्स्स्_८५७४-१ कन्दर्पादपि सुन्दरो रविमहाः प्रत्यर्थिसीमन्तिनी-  वक्त्राम्भोजसुधाकरोऽतिविभवो युद्धेषु पार्थोपमः ।  
म्स्स्_८५७४-२ रक्षाकृज्जगतः स्वकीर्तिविदितो रामोऽस्तु युक्तो मुदा  दानीं शङ्करसेवको वरगुणो नीत्युत्तमः सर्वदा ॥  
म्स्स्_८५७५-१ कन्दर्पे नलकूवरे कुमुदिनीकान्तेऽप्यवज्ञावतां  त्वत्सौन्दर्यकथासु तासु मरुतां वृत्तासु कौतूहलात् ।  
म्स्स्_८५७५-२ प्राप्ता तानवमुर्वशी रतिरतिक्लान्ता हता रोहिणी  जाता किञ्च खरस्मरज्वरभरा रम्भापि रम्भातनुः ॥  
म्स्स्_८५७६-१ कन्दर्पैककृपाणवल्लरि वने कस्माद् अकस्यादियं  हे कालागुरुबालमञ्जरि हहा मोहादिह प्रारुहः ।  
म्स्स्_८५७६-२ सह्यन्तामुपजातसौरभपरिष्वङ्गैस् तदङ्गैरिमाः  कान्तैः कान्तपुरन्ध्रिकुन्तलभरच्छायैः कुठारच्छिदः ॥  
म्स्स्_८५७७-१ कन्दलयत्यानन्दं  निन्दति मन्दानिलेन्दुचन्दनकम् ।  
म्स्स्_८५७७-२ मन्दयति मन्दभावं  सन्धत्ते सम्पदोऽपि सत्सङ्गः ॥  
म्स्स्_८५७७अ-१ कन्दलीषु कुटजेषु मालती-  जालकेषु नवकेतकीषु च ।  
म्स्स्_८५७७अ-२ कन्थरासु मधुना सुकेकिनां  संविभक्त इव वारिदोदयः ॥  
म्स्स्_८५७८-१ कन्दाग्रात् प्रोत्थितः प्राणः सदा वहति देहिनाम् ।  
म्स्स्_८५७८-२ हृद्गतं जीवमाश्वास्य बहिर्गत्वा निवर्तते ॥  
म्स्स्_८५७९-१ कन्दुको भित्तिनिःक्षिप्त इव प्रतिफलन् मुहुः ।  
म्स्स्_८५७९-२ आपतत्यात्मनः प्रायो दोषोऽन्यस्य चिकीर्षितः ॥  
म्स्स्_८५८०-१ कन्दे सुन्दरता दले सरलता वर्णस्य सम्पूर्णता  स्कन्धे बन्धुरता फले सरसता कस्यापरस्येदृशी ।  
म्स्स्_८५८०-२ धन्यस्त्वं सहकार खिन्नपथिकाधार स्थितः सत्पथे  दीर्घायुर्भव साधु साधु विधिना मेधाविना निर्मितः ॥  
म्स्स्_८५८१-१ कन्दैः कन्दलितं वनैः किशलितं वल्लीभिरुज्जृम्भितं  वृक्षैः पल्लवितं जनैः प्रमुदितं धाराधरे वर्षति ।  
म्स्स्_८५८१-२ भ्रातश्चातक पातकं किमपि ते सम्यग् न जानीमहे  येनास्मिन् न पतन्ति चञ्चुपुटके द्वित्राः पयोबिन्दवः ॥  
म्स्स्_८५८२-१ कन्धरां समपहाय कं धरां  प्राप्य संयति जहास कस्यचित् ।  
म्स्स्_८५८२-२ मां किलानमयतः स्वपूर्तये  दुर्भरात् किमुदराद्वियोगतः ॥  
म्स्स्_८५८३-१ कन्धरावनतस्योर्वी गतस्याधोमुखस्य ते ।  
म्स्स्_८५८३-२ लज्जा न नाम निर्लज्जा गर्वो न गलितः कथम् ॥  
म्स्स्_८५८४-१ कन्यां कामप्युदूह्य प्रविजहदुदयद्यौवनामज्ञ एनां  द्रव्याशापाशकृष्टो भ्रमति चिरतरं हन्त देशान्तरेषु ।  
म्स्स्_८५८४-२ अन्योन्याश्लेषवाञ्छाविगलितवयसोरात्तमालिन्यम् अत्योर्  दम्पत्योर्व्याकृतैवं हतविधिरुभयोर्लोकयोः शोकयोगम् ॥  
म्स्स्_८५८४अ-१ कन्यां छत्रं फलं पक्वं दीपमन्नं महाध्वजम् ।  
म्स्स्_८५८४अ-२ मन्त्रं वा लभते यो हि तस्य चिन्तितसिद्धयः ॥  
म्स्स्_८५८५-१ कन्यां भुङ्क्ते रजःकालेऽग्निः शशी लोमदर्शने ।  
म्स्स्_८५८५-२ स्तनोद्भवेषु गन्धर्वास् तत् प्रागेव प्रदीयते ॥  
म्स्स्_८५८६-१ कन्यां रूपवतीं दृष्ट्वा मोहं गच्छेन् महानपि ।  
म्स्स्_८५८६-२ चण्डाल्यामप्यरुन्धत्यां वसिष्ठो मोहितोऽभवत् ॥  
म्स्स्_८५८७-१ कन्याकर्तितसूत्रेण बद्धापामार्गमूलिका ।  
म्स्स्_८५८७-२ ऐहाहिकज्वरं हन्ति शिखायामतिवेगतः ॥  
म्स्स्_८५८८-१ कन्या काचिदिहापि कर्मणि पणः स्यादित्यसूयाचलत्-  सीतापाङ्गमयूखमांसलमुखज्योत्स्नाविलुप्तीं दिवम् ।  
म्स्स्_८५८८-२ कुर्वाणेन रघूद्वहेन चकृषे नारायणीयं धनुः  सन्धायाथ शरश्च भार्गवगतिच्छेदादमोघीकृतः ॥  
म्स्स्_८५८९-१ कन्या कौतुकमात्रकेण विधवा सम्मर्दमात्रार्थिनी  वेश्या वित्तलवेच्छया स्वगृहिणी गत्यन्तरासम्भवात् ।  
म्स्स्_८५८९-२ वाञ्छन्तीत्थमनेककारणवशात् पुम्भिः स्त्रियः सङ्गमं  शुद्धस्नेहनिबन्धना परवधूः पुण्यैः परैः प्राप्यते ॥  
म्स्स्_८५९०-१ कन्यागते सवितरि तिष्ठन्ति पितरो गृहे ।  
म्स्स्_८५९०-२ शून्यं प्रेतपुरं तत्र यावद् वृश्चिकदर्शनम् ॥  
म्स्स्_८५९०अ-१ कन्या-गो-भूम्यलीकानि न्यासापहरणं तथा ।  
म्स्स्_८५९०अ-२ कूटसाक्ष्यं च पञ्चेति स्थूलासत्यानि सन्त्यजेत् ॥  
म्स्स्_८५९०ब्-१ कन्यागोशङ्खभेरीदधिफलकुसुमं पावको दीप्यमानो  नागेन्द्रोऽश्वो रथो वा नृपतिरभिमुखः पूर्णकुम्भो ध्वजो वा ।  
म्स्स्_८५९०ब्-२ उत्क्षिप्ता नैव भूमिर्खलचरयुगलं सिद्धमन्नं शतायुर्  वेश्यास्त्री मद्यमांसो हितमपि गदितं मङ्गलं प्रस्थितानाम् ॥  
म्स्स्_८५९१-१ कन्यादात्रे तु ह्यधनं दस्यवे सधनं नरम् ।  
म्स्स्_८५९१-२ गुप्तं जिघांसवे नैव विज्ञातमपि दर्शयेत् ॥  
म्स्स्_८५९२-१ कन्या निष्कासिता श्रेष्ठा वधूः श्रेष्ठा प्रवेशिता ।  
म्स्स्_८५९२-२ अन्नं सङ्कलितं श्रेष्ठं धर्मः श्रेष्ठो दिने दिने ॥  
म्स्स्_८५९३-१ कन्याप्रसूतस्य धनुःप्रसङ्गाद्  अङ्गाधिकासादितविक्रमस्य ।  
म्स्स्_८५९३-२ धनञ्जयाधीनपराक्रमस्य  हिमस्य कर्णस्य च को विशेषः ॥  
म्स्स्_८५९४-१ कन्यायाः किल पूजयन्ति पितरो जामातुराप्तं जनं  सम्बन्धे विपरीतमेव तदभूदाराधनं ते मयि ।  
म्स्स्_८५९४-२ त्वं कामेन तथाविधोऽस्यपहृतः सम्बन्धबीजं च तद्  घोरेऽस्मिन् मम जीवलोकनरके पापस्य धिग जीवितम् ॥  
म्स्स्_८५९५-१ कन्या वरयते रूपं माता वित्तं पिता श्रुतम् ।  
म्स्स्_८५९५-२ बान्धवाः कुलमिच्छन्ति मिष्टान्नमितरे जनाः ॥  
म्स्स्_८५९५अ-१ कन्याविक्रयिणश्चैव रसविक्रयिणस्तथा ।  
म्स्स्_८५९५अ-२ विषविक्रयिणश्चैव नरा निरयगामिनः ॥  
म्स्स्_८५९६-१ कन्ये समालोकय कान्यकुब्जम्  अकुब्जकीर्तिं नरनाथमेनम् ।  
म्स्स्_८५९६-२ ककुब्जये यस्य धरापरागैर्  भवन्ति वारान्निधयः स्थलानि ॥  
म्स्स्_८५९७-१ कपटं च बहुतरं न जानाति हि कश्चन ।  
म्स्स्_८५९७-२ कौलिको विष्णुरूपेण भुञ्जति राजकन्यकाम् ॥  
म्स्स्_८५९८-१ कपटकलितनिद्रं मन्दमालोकयन्ती  प्रियमधरमधूनि स्वेच्छया पातुमैच्छत् ।  
म्स्स्_८५९८-२ मदनमदमनोज्ञा लज्जयाकृष्टचित्ता  मुकुलितमुखपद्मा चित्रसंस्थेव तस्थौ ॥  
म्स्स्_८५९९-१ कपटनटनकोटेर्धूर्जटेः सन्नटस्योद्-  भटविकटजटाभिस्ताडिताः शैलकूटात् ।  
म्स्स्_८५९९-२ खरतरकरघातैरुत्थिता दिक्स्थितास्ते  नभसि निरवलम्बं दन्तिनः सञ्चरन्ति ॥  
म्स्स्_८६००-१ कपटपटुता द्रोहे चित्तं सतां च विमानने  मतिरपनये शाठ्यं मित्रे सुतेष्वपि वञ्चना ।  
म्स्स्_८६००-२ कृतकमधुरा वाक् प्रत्यक्षं परोक्षविघातिनी  कलियुगमहाराजस्यैताः स्वराज्यविभूतयः ॥  
म्स्स्_८६०१-१ कपटवचनभाजा केनचिद् वारयोषा  सकलरसिकगोष्ठीवञ्चिका वञ्चितासौ ।  
म्स्स्_८६०१-२ इति विहसति रिङ्गद् भृङ्गविक्षिप्तचक्षुर्  विकचकुसुमकान्तिच्छद्मना केलिकुञ्जः ॥  
म्स्स्_८६०२-१ कपटशतनदीष्णैर्वैरिभिर्वञ्चितोऽपि  निकृतिकरणदक्षोऽप्यत्र संसारभीरुः ।  
म्स्स्_८६०२-२ तनुवचनमनोभिर्वक्रतां यो न याति  गतमलमृजुमानं तस्य साधोर्वदन्ति ॥  
म्स्स्_८६०३-१ कपटादपि रिपुहननं  कुर्यादिति नीतिरौशनसी ।  
म्स्स्_८६०३-२ हननमृते च गुरुमते  बन्धादि विधीयते रिपोः कपटैः ॥  
म्स्स्_८६०४-१ कपटेन पुनर्नैव व्यापारो यदि या कृतः ।  
म्स्स्_८६०४-२ पुनर्न परिपाकार्हा हण्डिका काष्ठनिर्मिता ॥  
म्स्स्_८६०५-१ कपर्दी भूतिसम्पन्नो जगतीपतिरद्वयः ।  
म्स्स्_८६०५-२ धिग्दैवमव्ययः सोऽपि भृङ्गी शुष्यत्यतो भृशम् ॥  
म्स्स्_८६०६-१ कपाटमुद्धाटय चारुनेत्रे  कामोऽस्ति शत्रुर्मम पृष्ठलग्नः ।  
म्स्स्_८६०६-२ आपूरितं तस्य शरैः शरीरं  चन्द्रानने त्वां शरणं प्रपन्नः ॥  
म्स्स्_८६०७-१ कपाटमुद्धाटय लोललोचने  कन्दर्पशत्रुर्मम पृष्ठलग्नः ।  
म्स्स्_८६०७-२ आकृष्य बाणं शिथिलीकरोति  चन्द्रानने त्वां शरणागतोऽस्मि ॥  
म्स्स्_८६०८-१ कपाटविस्तीर्णमनोरमोरः-  स्थलस्थितिश्रीललनस्य तस्य ।  
म्स्स्_८६०८-२ आनन्दिताशेषजना बभूव  सर्वाङ्गसङ्गिन्यपरैव लक्ष्मीः ॥  
म्स्स्_८६०९-१ कपालं वृक्षमूलानि कुचेलससहायता ।  
म्स्स्_८६०९-२ समता चैव सर्वस्मिन्न् एतन् मुक्तस्य लक्षणम् ॥  
म्स्स्_८६१०-१ कपाल उपहारश्च सन्तानः सङ्गतस् तथा ।  
म्स्स्_८६१०-२ उपन्यासः प्रतीकारः संयोगः पुरुषान्तरः ॥  
म्स्स्_८६११-१ अदृष्टनर आदिष्ट आत्मामिष उपग्रहः ।  
म्स्स्_८६११-२ परिक्रयस् तथोच्छिन्नस् तथा च परदूषणः ॥  
म्स्स्_८६१२-१ स्कन्धोपनेयः सन्धिश्च षोडशः परकीर्तितः ।  
म्स्स्_८६१२-२ इति षोडशकं प्राहुः सन्धिं सन्धिविचक्षणाः ॥  
म्स्स्_८६१३-१ कपालसन्धिर्विज्ञेपः केवलं समसन्धिकः ।  
म्स्स्_८६१३-२ सम्प्रदानाद् भवति य उपहारः स उच्यते ॥  
म्स्स्_८६१४-१ कपाले गम्भीरः कुहरिणि जटासन्धिषु कृशः  समुत्तालश्चूडाभुजगफणरत्नव्यतिकरे ।  
म्स्स्_८६१४-२ मृदुर्लेखाकोणे रयवशविलोलस्य शशिनः  पुनीयाद् दीर्घं वो हरशिरसि गङ्गाकलकलः ॥  
म्स्स्_८६१५-१ कपाले मार्जारः पय इति करान् लेढि शशिनः  तरुच्छिद्रप्रोतान् बिसमिति करी सङ्कलयति ।  
म्स्स्_८६१५-२ रतान्ते तल्पस्थान् हरति वनिताप्यंशुकमिति  प्रभामत्तश् चन्द्रो जगदिदमहो विप्लवयति ॥  
म्स्स्_८६१६-१ कपाले यद्वदापः स्युः श्वदृतौ वा यथा पयः ।  
म्स्स्_८६१६-२ आश्रयस्थानदोषेण वृत्तहीने तथा श्रुतम् ॥  
म्स्स्_८६१७-१ कपालैर्यो बद्धः कथमखिलविश्वप्रभुरसाव्  अनार्यैरस्माभिः परमियमपूर्वैव रचना ।  
म्स्स्_८६१७-२ यदिन्दोः पीयूषद्रवमयमयूखोत्करकिरः  कलङ्कोरत्नं तु प्रतिफणमनर्घं विषभृताम् ॥  
म्स्स्_८६१८-१ कपिकच्छूमूलेन च  निजचरणविलेपनाद् भवति ।  
म्स्स्_८६१८-२ बीजस्तम्भः पुंसो  बहुशो दृष्टः प्रयोगोऽयम् ॥  
म्स्स्_८६१९-१ कपिकच्छूमूलेन च  मदविह्रलछागमूत्रपिष्टेन ।  
म्स्स्_८६१९-२ मिलनं स्तब्धीकरणं  मूलेन दुरालभायाश्च ॥  
म्स्स्_८६२०-१ कपिकुलनखमुखखण्डित-  तरुतलफलभोजनो वरं पुरुषः ।  
म्स्स्_८६२०-२ न पुनर्धनमदगर्वित-  मुखभङ्गकदर्थिता वृत्तिः ॥  
म्स्स्_८६२१-१ कपिरपि च कापिशायन-  मदमत्तो वृश्चिकेन सन्दष्टः ।  
म्स्स्_८६२१-२ अपि च पिशाचग्रस्तः  किं ब्रूमो वैकृतं तस्य ॥  
म्स्स्_८६२२-१ कपिलाक्षीरपानेन ब्राह्मणीगमनेन च ।  
म्स्स्_८६२२-२ वेदाक्षरविचारेण स शूद्रो नरकं व्रजेत् ॥  
म्स्स्_८६२२अ-१ कपिलानां सहस्राणि यो विप्रेभ्यः प्रयच्छति ।  
म्स्स्_८६२२अ-२ एकस्य जीवितं दद्यान् न च तुल्यं युधिष्ठिर ॥  
म्स्स्_८६२३-१ कपीनां वसयाश्वानां वह्निदाहसमुद्भवा ।  
म्स्स्_८६२३-२ व्यथा विनाशमभ्येति तमः सूर्योदये यथा ॥  
म्स्स्_८६२४-१ कपेर्मध्यं शिशुर्बद्ध्वा यथोन्नतपदं व्रजेत् ।  
म्स्स्_८६२४-२ तद्वद्रक्षकमाश्रित्य पदमुन्नतमाश्रयेत् ॥  
म्स्स्_८६२५-१ कपोलं पक्ष्मभ्यः कलयति कपोलात् कुचतटं  कुचान्मध्यं मध्यान्नवमुदितनाभीसरसिजम् ।  
म्स्स्_८६२५-२ न जानीमः किं नु क्व नु कियदनेन व्यवसितं  यदस्याः प्रत्यङ्गं नयनजलबिन्दुर्विहरति ॥  
म्स्स्_८६२६-१ कपोलकण्डूः करिभिर् विनेतुं  विघट्टितानां सरलद्रुमाणाम् ।  
म्स्स्_८६२६-२ यत्र स्रुतक्षीरतया प्रसूतः  सानूनि गन्धः सुरभीकरोति ॥  
म्स्स्_८६२७-१ कपोलपत्रान् मकरात् सकेतुर्  भ्रूभ्यां जिगीषुर्धनुषां जगन्ति ।  
म्स्स्_८६२७-२ इहावलभ्ब्यास्ति रतिं मनोभू  रज्यद्वयस्यो मधुनाधरेण ॥  
म्स्स्_८६२८-१ कपोलपालीं तव तन्वि मन्ये  लावण्यधन्ये दिशमुत्तराख्याम् ।  
म्स्स्_८६२८-२ विभाति यस्यां ललितालकायां  मनोहरा वै श्रवणस्य लक्ष्मीः ॥  
म्स्स्_८६२९-१ कपोलफलकावस्याः कष्टं भूत्वा तथाविधौ ।  
म्स्स्_८६२९-२ अपश्यन्ताविवान्योन्यमीदृक्षां क्षमतां गतौ ॥  
म्स्स्_८६३०-१ कपोलयोरिन्दुञ्जितोरमुष्याः  प्रसर्पतोरेव मिथो जयाय ।  
म्स्स्_८६३०-२ स्वयं स्वयम्भूः कृतरोधमन्तर्  व्यधत्त नासामिह साम्यदण्डम् ॥  
म्स्स्_८६३१-१ कपोलव्यालोलश्रवणनवमाकन्दकलिका-  मरन्दव्यामिश्रास्तव वरतनु स्वेदपृषतः ।  
म्स्स्_८६३१-२ रतिव्यत्यासस्य श्रममपलपेयुर्यदि भवेद्  अभेदोपक्रान्तक्वणितरशनादाम जघनम् ॥  
म्स्स्_८६३२-१ कपोलादुड्डीनैर्भयवशविलोलैर्मधुकरैर्  मदाम्भःसंलोभादुपरि पतितुं बद्धपटलैः ।  
म्स्स्_८६३२-२ चलद्बर्हच्छत्रश्रियमिव दधानोऽतिरुचिराम्  अविघ्नं हेरम्बो भवदघविघातं घटयतु ॥  
म्स्स्_८६३२अ-१ कपोलावुन्मीलत्पुलकनिकुरम्बौ मयि मनाङ्  मृशत्यन्तःस्मेरस्तबकितमुखाम्भोरुहरुचः ।  
म्स्स्_८६३२अ-२ कथङ्कारं शक्याः परिगदितुमिन्दीवरदृशो  दलद्द्राक्षानिर्यद्रसभरसपक्षा भणितयः ॥  
म्स्स्_८६३३-१ कपोले जानक्याः करिकलभदन्तद्युतिमुषि  स्मरस्मेरं गण्डोड्डमरपुलकं वक्त्रकमलम् ।  
म्स्स्_८६३३-२ मुहुः पश्यञ् शृण्वन् रजनिचरसेनाकलकलं  जटाजूटग्रन्थिं द्रढयति रघूणां परिवृढः ॥  
म्स्स्_८६३४-१ कपोले पत्रालीं पुलकिनि विधातुं व्यवसितः  स्वयं श्रीराधायाः करकलितवर्तिर्मधुरिपुः ।  
म्स्स्_८६३४-२ अभूद् वक्त्रेन्दौ यन् निहितनयनः कम्पितभुजस्  तदेतत् सामर्थ्यं तदभिनवरूपस्य जयति ॥  
म्स्स्_८६३५-१ कपोले पत्राली करतलनिरोधेन मृदिता  निपीतो निःश्वासैरयममृतहृद्योऽधररसः ।  
म्स्स्_८६३५-२ मुहुः कण्ठे लग्नस् तरलयति बाष्पः स्तनतटं  प्रियो मन्युर्जातस् तव निरनुरोधे न तु वयम् ॥  
म्स्स्_८६३६-१ कपोले पाण्डुत्वं किमपि जलधारां नयनयोस्  तनौ कार्श्यं दैन्यं वचसि हृदि दावानलशिखाम् ।  
म्स्स्_८६३६-२ अवज्ञां प्राणेषु प्रकृतिषु विपर्यासमधुना  किमन्यद् वैराग्यं सकलविषयेष्वाकलयते ॥  
म्स्स्_८६३७-१ कपोलेऽम्भोजाक्ष्याः प्रियदशनचिह्नं प्रियदृशोः  सरोजाक्षी वक्त्रच्युतभुजगवल्लीरसलवम् ।  
म्स्स्_८६३७-२ सपत्नी दृष्ट्वारादुरुतरविनिश्वासतरलो-  न्नतोरोजद्वन्द्वं रहसि शनकै रोदिति मुहुः ॥  
म्स्स्_८६३८-१ कपोलौ लोलाक्ष्या मधुमुकुललीलाविजयिना-  वुरोजौ रेजाते कनककलशाभोगसुभगौ ।  
म्स्स्_८६३८-२ दृशौ वातोत्खेलत्तरलतरनीलोत्पलरुचौ  वचो नो जानीमः किममृतमयं किं विषमयम् ॥  
म्स्स्_८६३८अ-१ कफमूत्रमलप्रायं निर्जन्तुर्जगतीतले ।  
म्स्स्_८६३८अ-२ यत्नाद्यदुत्सृजेत्साधुः सोत्सर्गसमितिर्भवेत् ॥  
म्स्स्_८६३९-१ कबन्धः परिघाभासो दृश्यते भास्करान्तिके ।  
म्स्स्_८६३९-२ जग्रास सूर्यं स्वर्भानुर् अपर्वणि महाग्रहः ॥  
म्स्स्_८६४०-१ कमठपृष्ठकठोरमिदं धनुर्  मधुरमूर्तिरसौ रघुनन्दनः ।  
म्स्स्_८६४०-२ कथमधिज्यमनेन विधीयताम्  अहह तात पणस् तव दारुणः ॥  
म्स्स्_८६४१-१ कमण्डलूपमोऽमात्यस् तनुत्यागी बहुग्रहः ।  
म्स्स्_८६४१-२ नृपते किङ्क्षणो मूर्खो दरिद्रः किंवराटकः ॥  
म्स्स्_८६४२-१ कमनीयतानिवासः  कर्णस् तस्या विचित्रमणिभूषः ।  
म्स्स्_८६४२-२ सविधप्रसूतरत्नं  शङ्खनिधिं दूरतरमकरोत् ॥  
म्स्स्_८६४२अ-१ कमनीयतारहारा  चन्दनपरिहसितचारुनीहारा ।  
म्स्स्_८६४२अ-२ परिचितपाण्ड्यविहारा  कमलमुखीयं कराञ्चदुपहारा ॥  
म्स्स्_८६४३-१ कमनेकतमादानं  सुरतनरजतुच्छलं तदासीनम् ।  
म्स्स्_८६४३-२ अप्यतिमानं खमते  सोऽगनिकानं नरं जेतुम् ॥  
म्स्स्_८६४४-१ कमलं कवलीकृतं न वा  सलिलं वा न सलीलमाहुतम् ।  
म्स्स्_८६४४-२ करिणा परिणामदारुणो  ददृशे विन्ध्यवने मृगाधिपः ॥  
म्स्स्_८६४५-१ कमलं तव पदकमले  विमले मम देहि चञ्चरीकत्वम् ।  
म्स्स्_८६४५-२ नान्यत् किमपि च काङ्क्षे  पश्चाद् गानं किमस्ति भिक्षायाः ॥  
म्स्स्_८६४६-१ कमलं भवनं रजोऽङ्गरागो  मधु पानं मधुराः प्रियाप्रलापाः ।  
म्स्स्_८६४६-२ शयनं मृदु केसरोपधानं  भ्रमरस्याम्भसि का न राजलीला ॥  
म्स्स्_८६४६अ-१ कमलदृशोऽधिकपोलं  दशनक्षतपङ्क्तिराभाति ।  
म्स्स्_८६४६अ-२ यूनो वशयितुमिच्छोर्  जपमालेवातनोः प्रवालमयी ॥  
म्स्स्_८६४७-१ कमलनयन युष्मद्विप्रयोगातुरा सा  सरसि सरसिजान्तः स्नातुकामा ममज्ज ।  
म्स्स्_८६४७-२ द्रुततरमनुयायाद् यावदूर्ध्वं कृशाङ्गी  हरि हरि हरिणाक्षी पङ्कमग्ना बभूव ॥  
म्स्स्_८६४८-१ कमलनयनाकर्णाभूषे स्फुरन्मणिमञ्जुले  त्रिभुवनतले दृष्ट्वामोदं प्रयाति न को युवा ।  
म्स्स्_८६४८-२ शमभटशिरश्छेत्तुं सज्जीकृते बत वेधसा  न किमु कुमते रज्जूत्क्षिप्ते विबोधसि चक्रके ॥  
म्स्स्_८६४९-१ कमलपल्लववारिकणोपमं  किमिव पासि सदा निधनं धनम् ।  
म्स्स्_८६४९-२ कलभकर्णचलाञ्चलचञ्चलं  स्थिरतराणि यशांसि न जीवितम् ॥  
म्स्स्_८६५०-१ कमलभूतनया वदनाम्बुजे  वसतु ते कमला करपल्लवे ।  
म्स्स्_८६५०-२ वपुषि ते रमतां कमलाङ्गजः  प्रतिदिनं हृदये कमलापतिः ॥  
म्स्स्_८६५१-१ कमलमधुनस् त्यक्त्वा पानं विहाय नवोत्पलं  प्रकृतिसुभगां गन्धोद्दामामपास्य च मालतीम् ।  
म्स्स्_८६५१-२ शठमधुकराः क्लिश्यन्तीमे कटाम्बुषु दन्तिनां  सुलभमपहायैऽवं लोकः कटेषु हि रज्यते ॥  
म्स्स्_८६५२-१ कमलमनम्भसि कमले  च कुवलये तानि कनकलतिकायाम् ।  
म्स्स्_८६५२-२ सा च सुकुमारसुभगेत्य्  उत्पातपरम्परा केयम् ॥  
म्स्स्_८६५३-१ कमलमिव चारु वदनं  मृणालमिव कोमलं भुजायुगलम् ।  
म्स्स्_८६५३-२ अलिमालेव च नीला  तवैव मदिरेक्षणे कबरी ॥  
म्स्स्_८६५४-१ कमलमुकुलमृद्वी फुल्लराजीवगन्धः  सुरतपयसि यस्याः सौरभं दिव्यमङ्गे ।  
म्स्स्_८६५४-२ चकितमृगदृशाभे प्रान्तरक्ते च नेत्रे  स्तनयुगलमनर्घ्यं श्रीफलश्रीविडम्बि ॥  
म्स्स्_८६५५-१ तिलकुसुमसमानां बिभ्रती नासिकां च  द्विजगुरुसुरपूजां श्रद्दधाना सदैव ।  
म्स्स्_८६५५-२ कुवलयदलकान्तिः कापि चाम्पेयगौरी  विकचकमलकोशाकारकामातपत्रा ॥  
म्स्स्_८६५६-१ व्रजति मृदु सलीलं राजहंसीव तन्वी  त्रिवलिवलितमघ्या हंसवाणी सुवेषा ।  
म्स्स्_८६५६-२ मृदु शुचि लघु भुङ्क्ते मानिनी गाढलज्जा  धवलकुसुमवासोवल्लभा पद्मिनी स्यात् ॥  
म्स्स्_८६५७-१ कमलमुखि सर्वतोमुख-  निवारणं विदधदेव भूषयति ।  
म्स्स्_८६५७-२ रोधोरुद्धस्वरसास्  तरङ्गिणीस् तरलनयनाश्च ॥  
म्स्स्_८६५८-१ कमलवदना पीनोत्तुङ्गं घटाकृति विभ्रती  स्तनयुगमियं तन्वी श्यामा विशालदृगञ्चला ।  
म्स्स्_८६५८-२ विशददशना मध्यक्षामा वृथेति जनाः श्रमं  विदधति मुधा रागादुच्चैरनीदृशवर्णने ॥  
म्स्स्_८६५९-१ कमलवनचिताम्बुः पाटलामोदरम्यः  सुखसलिलनिषेकः सेव्यचन्द्रांशुहारः ।  
म्स्स्_८६५९-२ व्रजतु तव निदाघः कामिनीभिः समेतो  निशि सुललितगीते हर्म्यपृष्ठे सुखेन ॥  
म्स्स्_८६६०-१ कमलशरधिरम्भासैकतानुक्रमाढ्यं  कनककलशभाराक्रान्तसौदामिनीकम् ।  
म्स्स्_८६६०-२ किसलयितमृणालं हारगर्भप्रवालं  कुवलयितशशाङ्कं कौशलं सा विधातुः ॥  
म्स्स्_८६६१-१ कमलाः पाकविनम्रा  मूलतलाघ्रातसुरभिकह्लाराः ।  
म्स्स्_८६६१-२ पवनाकम्पितशिरसः  प्रायः कुर्वन्ति परिमलश्लाघाम् ॥  
म्स्स्_८६६१अ-१ कमलाकुचकनकाचल-  जलधरमाभीरसुन्दरीमदनम् ।  
म्स्स्_८६६१अ-२ अधिततशेषफणावलि-  कमलवनीभृङ्गमच्युतं वन्दे ॥  
म्स्स्_८६६२-१ कमलाक्षि विलम्ब्यतां क्षणं  कमनीये कचभारबन्धने ।  
म्स्स्_८६६२-२ दृढलग्नमिदं दृशोर्युगं  शनकैरद्य समुद्धराम्यहम् ॥  
म्स्स्_८६६३-१ कमलाचिबुकोन्नायी  कृष्णस्य करः करोतु कल्याणम् ।  
म्स्स्_८६६३-२ मुकुर इव नीलवृन्तो  भाति नितान्तं तदाननं येन ॥  
म्स्स्_८६६४-१ कमलानि पानमधुभाजनानि नः  पिदधाति यः स विधुरेष गोचरः ।  
म्स्स्_८६६४-२ इति रोषणैरिव मधुव्रतैर्धुतं  दधती मुखं सुरभिचारुमारुतम् ॥  
म्स्स्_८६६५-१ कमलाभ्यां सुधासिन्धुवदनेक्षणयोस् तुलाम् ।  
म्स्स्_८६६५-२ कलयन्तु परे किं तु क्वेमे पङ्केरुहे क्व ते ॥  
म्स्स्_८६६६-१ कमलासनकमलेक्षण-  कमलारिकिरीटकमलभृद्वाहैः ।  
म्स्स्_८६६६-२ नुतपदकमला कमला  करधृतकमला करोतु मे कुशलम् ॥  
म्स्स्_८६६७-१ कमलिनि मलिनीकरोषि चेतः  किमिति बकैरवहेलितानभिज्ञैः ।  
म्स्स्_८६६७-२ परिणतमकरन्दमार्मिकास्ते  जगति भवन्तु चिरायुषो मिलिन्दाः ॥  
म्स्स्_८६६८-१ कमलिनि विमले जले जनिस् ते  तदुचितमाचरणं न सन्तनोषि ।  
म्स्स्_८६६८-२ मलिनमलिकुलं यतस्त्वमन्तः  शशिकिरणान् विमलान् बहिष्करोषि ॥  
म्स्स्_८६६९-१ कमलिनीमलिनी दयितं विना  न सहते सह तेन निषेविताम् ।  
म्स्स्_८६६९-२ तमधुना मधुना निहितं हृदि  स्मरति सा रतिसारमहर्निशम् ॥  
म्स्स्_८६७०-१ कमलिनीवनकेलिकलारसी  गुणवशीकृतकैरविणीगुणः ।  
म्स्स्_८६७०-२ अलिरसौ तव सौरभलोभतः  पतति केतकिकण्टकसङ्कटे ॥  
म्स्स्_८६७१-१ कमलेः समकेशं ते कमलेर्ष्याकरं मुखम् ।  
म्स्स्_८६७१-२ कमलेख्यं करोषि त्वं कमलेवोन्मदिष्णुषु ॥  
म्स्स्_८६७२-१ कमले कमला शेते हरः शेते हिमालये ।  
म्स्स्_८६७२-२ क्षीराब्धौ च हरिः शेते मन्ये मत्कुणशङ्कया ॥  
म्स्स्_८६७३-१ कमले कमले नित्यं मधूनि पिबतस् तव ।  
म्स्स्_८६७३-२ भविष्यन्ति न सन्देहः कष्टं दोषाकरोदये ॥  
म्स्स्_८६७४-१ कमले कमलोत्पत्तिः श्रूयते न च दृश्यते ।  
म्स्स्_८६७४-२ बाले तव मुखाम्भोजे दृष्टमिन्दीवरद्वयम् ॥  
म्स्स्_८६७५-१ कमले निधाय कमलं  कलयन्ती कमलवासिनं कमले ।  
म्स्स्_८६७५-२ कमलयुगादुद्भूतं  कमलं कमलेन वारयति ॥  
म्स्स्_८६७६-१ कमलेव मतिर्मतिरिव कमला  तनुरिव विभा विभेव तनुः ।  
म्स्स्_८६७६-२ धरणीव धृतिर्धूतिरिव धरणी  सततं विभाति बत यस्य ॥  
म्स्स्_८६७६अ-१ कमलोदरकोमलपादतलं  गणनापरिवर्जितबाहुबलम् ।  
म्स्स्_८६७६अ-२ प्रणमामि जगत्त्रयबोधिकरं  गिरनारविभूषणनेमिजिनम् ॥  
म्स्स्_८६७७-१ कमितुरभिसृत्वरीणां  गौराङ्गीणामिहेन्दुधवलासु ।  
म्स्स्_८६७७-२ उड्डयमानानामिव  रजनिषु परमीक्ष्यते छाया ॥  
म्स्स्_८६७७अ-१ कम्पः स्वेदः श्रमो मूर्च्छा भ्रमिर्ग्लानिर्बलक्षयः ।  
म्स्स्_८६७७अ-२ राजयक्ष्मादिरोगाश्च भवेयुर्मैथुनोत्थिताः ॥  
म्स्स्_८६७७ब्-१ कम्पक्षितीशमनिशं कथयन्ति सन्तः  सङ्गीतदुग्धजलधेरुदितं सुधांशुम् ।  
म्स्स्_८६७७ब्-२ साहित्यमानससरोवरराजहंसं  सङ्ग्रामरङ्गनटनस्थितिसूत्रधारम् ॥  
म्स्स्_८६७८-१ कम्पते गुणमुष्टिस् तु मार्गणस्य हि पृष्ठतः ।  
म्स्स्_८६७८-२ सम्मुखी स्याद् धनुर्मुष्टिस् तदा वामे गतिर्भवेत् ॥  
म्स्स्_८६७९-१ कम्पन्ते कपयो भृशं जडकृशं गोऽजाविकं ग्लायति  श्वा चुल्लीकुहरोदरं क्षणमपि क्षिप्तोऽपि नैवोज्ज्ञति ।  
म्स्स्_८६७९-२ शीतार्तिव्यसनातुरः पुनरयं दीनो जनः कूर्मवत्  स्वान्यङ्गानि शरीर एव हि निजे निह्नोतुमाकाङ्क्षति ॥  
म्स्स्_८६८०-१ कम्पन्ते गिरयः पुरन्दरभिया मैनाकमुख्याः पुनः  क्रन्दन्त्यम्बुधराः स्फुरन्ति बडवावक्त्रोद्गता वह्नयः ।  
म्स्स्_८६८०-२ भोः कुम्भोद्भव मुच्यतां जलनिधिः स्वस्त्यस्तु ते साम्प्रतं  निद्रालुः श्लथबाहुवल्लिकमलाश्लेषो हरिः सीदति ॥  
म्स्स्_८६८१-१ कम्पप्रदोऽसौ शिशिरर्तुचौरो  मुष्णाति वृक्षान् हरते किमस्मान् ।  
म्स्स्_८६८१-२ इतीव भीत्वा परिपाण्डुराणि  जातानि शुष्काणि तृणानि भूमौ ॥  
म्स्स्_८६८२-१ कम्पितं भीतमुद्घृष्टम् अव्यक्तमनुनासिकम् ।  
म्स्स्_८६८२-२ काकस्वरं शिरःस्थं च तथा स्थानविवर्जितम् ॥  
म्स्स्_८६८३-१ कम्पितः पतसि पादकयुग्मे  नेत्रकोणनिहतोऽपि भयार्तः ।  
म्स्स्_८६८३-२ युध्यसे किमिषुभिः प्रिय भीरुं  भाषुकामिति हसंश्चलितोऽन्यः ॥  
म्स्स्_८६८४-१ कम्पी कोऽभिविधौ किमव्ययमिह क्वास्ते द्रवत्वं पुनः  स्याद् रूपं प्रथमाद्वितीयवचने किं वेः खमद्याह्वय ।  
म्स्स्_८६८४-२ को धातुर्गतिगन्धयोर्द्रविणिनां किं याचते भिक्षुकः  प्रश्नानां द्रुतमुत्तराणि वद रे भय्या जलेबी खवा ॥  
म्स्स्_८६८५-१ कम्पोपरुद्धसर्वाङ्गैर् गलत्स्वेदोदबिन्दुभिः ।  
म्स्स्_८६८५-२ त्वदारब्धैर्महीनाथ वैरिभिर्वनितायितम् ॥  
म्स्स्_८६८६-१ कम्बाघातैर्वपुषि निहतैरुच्छलच्छोणितौघैः  कारागारैर्निबिडनिगडैर्लङ्घनं चुम्बनं च ।  
म्स्स्_८६८६-२ एवं ज्ञात्वा विरम सुमते मा कुरु त्वं नियोगं  कर्णोपान्ते मलिनवदना लेखिनी फूत्करोति ॥  
म्स्स्_८६८७-१ कम्बुकण्ठि चरणः शनैश्चरो  राहुरेष तव केशकलापः ।  
म्स्स्_८६८७-२ न च्युतं तदपि यौवनमेतत्  सा पयोधरगुरोरनुकम्पा ॥  
म्स्स्_८६८८-१ कयापि क्रीडतु ब्रह्मा दिव्याः स्त्रीर्दीव्यत स्वयम् ।  
म्स्स्_८६८८-२ कलिस्तु चरतु ब्रह्म प्रैत वातिप्रियाय वः ॥  
म्स्स्_८६८९-१ कयासि कामिन् सुरतापराधात्  पादानतः कोपनयावधूतः ।  
म्स्स्_८६८९-२ तस्याः करिष्यामि दृढानुतापं  प्रवालशय्याशरणं शरीरम् ॥  
म्स्स्_८६९०-१ करं गृहीत्वा परिमृद्य मन्दं  कटिं निपीड्यानुविमृज्य चोरुम् ।  
म्स्स्_८६९०-२ नीवीमपाकृत्य विलक्षणायाः  शठो मनोजोपनिषत् पपाठ ॥  
म्स्स्_८६९१-१ करं प्रसार्य सूर्येण दक्षिणाशावलम्बिना ।  
म्स्स्_८६९१-२ न केवलमनेनात्मा दिवसोऽपि लघूकृतः ॥  
म्स्स्_८६९२-१ करकङ्कटकुट्यङ्कखङ्गसङ्घट्टटाङ्कृतैः ।  
म्स्स्_८६९२-२ कालरात्र्या प्रनृत्यन्त्या रणवीणेव वाद्यते ॥  
म्स्स्_८६९३-१ करकजलपूतभूतल-  निहितपदो विहितविकृतहुङ्कारः ।  
म्स्स्_८६९३-२ अपि वितथमन्त्रगणना-  व्यग्रसमग्राङ्गुलीपर्वा ॥  
म्स्स्_८६९४-१ करकम्पितखङ्गयष्टिभीमे  रणसन्नाहितरामनाथवीरे ।  
म्स्स्_८६९४-२ अरिभूभृदमर्त्यसुन्दरीणाम्  अचलन् दक्षिणवामलोचनानि ॥  
म्स्स्_८६९५-१ करकलितदारनरके  शेरत इह ये सजन्ति भवसिन्धौ ।  
म्स्स्_८६९५-२ रसिकास् त एव मान्या  मन्यन्तां धन्यमात्मानम् ॥  
म्स्स्_८६९६-१ करकलितपिनाक नाकनाथ  द्बिषदुरुमानसशूल शूलपाणे ।  
म्स्स्_८६९६-२ भव वृषभविमान मानशौण्ड  त्रिजगदकारणतारक प्रसीद ॥  
म्स्स्_८६९७-१ करकाकृतभीकभेकलोक-  प्रतिपाल्याः किमु सागरेण कुल्याः ।  
म्स्स्_८६९७-२ वलभित्कुलिशप्रहारभीरु-  क्षितिभृद्रक्षणदक्षिणेन तुल्याः ॥  
म्स्स्_८६९७अ-१ करकिशलयचाल्यमानसूर्प-  क्रमनमदुन्नमदक्षिपक्ष्मपालि ।  
म्स्स्_८६९७अ-२ करनिहितकनीनिकं स्मिताक्ष्याः  क्षणमपि नोत्पवनं जहाति चेतः ॥  
म्स्स्_८६९८-१ करकिसलयं धूत्वा धूत्वा विलम्बितमेखला  क्षिपति सुमनोमालाशेषं प्रदीपशिखां प्रति ।  
म्स्स्_८६९८-२ स्थगयति मुहुः पत्युर्नेत्रे विहस्य समाकुला  सुरतविरतौ रम्यं तन्वी पुनः पुनरीक्ष्यते ॥  
म्स्स्_८६९८अ-१ करकिसलयमूलं धुन्वतीनां स धन्यः  श्रवणपथमनल्पं यस्य पुंसः प्रविष्टाः ।  
म्स्स्_८६९८अ-२ नवरतपरिरम्भे बालसीमन्तिनीनां  अहह न न न मा मा मुञ्च मुञ्चेति वाचः ॥  
म्स्स्_८६९९-१ करचरणकाञ्चिहार-  प्रहारमवचिन्त्य बलगृहीतकचः ।  
म्स्स्_८६९९-२ प्रणयी चुम्बति दयिता-  वदनं स्फुरदधरमरुणाक्षम् ॥  
म्स्स्_८७००-१ करचरणकृतं वा कायजं कर्मजं वा  श्रवणनयनजं वा मानसं वापराधम् ।  
म्स्स्_८७००-२ विहितमविहितं वा सर्वमेतत् क्षमस्व  जय जय करुणाब्धे श्रीमहादेव शम्भो ॥  
म्स्स्_८७०१-१ करचरणनासमादौ  कर्णौ गृह्णाति रक्ततां गमयन् ।  
म्स्स्_८७०१-२ शीतं गुरुकृतपीडं  पश्चादङ्गानि कूर्म इव ॥  
म्स्स्_८७०२-१ करचरणेन प्रहरति  यथा यथाङ्गेषु कोपतरलाक्षी ।  
म्स्स्_८७०२-२ रोषयति परुषवचनैस्  तथा तथा प्रेयसीं रसिकः ॥  
म्स्स्_८७०३-१ करचुलुकजलो महोदधिश्  चरणनिबद्धमहो निजाङ्गणम् ।  
म्स्स्_८७०३-२ निजसदनसमं रसातलं  भवति नृणां व्यवसायशालिनाम् ॥  
म्स्स्_८७०४-१ करजदशनचिह्नं नैशमङ्गेऽन्यनारी-  जनितमिति सरोषामीर्ष्यया शङ्कमानाम् ।  
म्स्स्_८७०४-२ स्मरसि न खलु दत्तं मत्तयैतत्त्वयैव  स्त्रियमनुनयतीत्थं व्रीडमानां विलासी ॥  
म्स्स्_८७०५-१ करजपदविभूषिता यथा त्वं  सुदति दशनविक्षताधरा च ।  
म्स्स्_८७०५-२ गतिरपि चरणावलग्नमन्दा  त्वमसि मृगसमाक्षि कामदत्ता ॥  
म्स्स्_८७०६-१ करजालमपूर्वचेष्टितं वस्  तदभीष्टप्रदमस्तु तिग्मभासः ।  
म्स्स्_८७०६-२ क्रियते भवबन्धनाद् विमुक्तिः  प्रणतानामुपसेवितेन येन ॥  
म्स्स्_८७०७-१ करञ्जारग्वधारिष्टसप्तपर्णत्वचाकृतः ।  
म्स्स्_८७०७-२ उपचारः क्रिमिहरो मूत्रमुस्तविडङ्गवान् ॥  
म्स्स्_८७०८-१ करटिकरटे भ्रस्यद्दानप्रवाहपिपासया  परिसरसरद्भृङ्गश्रेणी करोति यदा रवम् ।  
म्स्स्_८७०८-२ वदति शिरसः कम्पैर्नास्मान्निवारय वारण  वितर वितरामानं दानं चलाः किल सम्पदः ॥  
म्स्स्_८७०९-१ करणभगणदोषं वारसङ्क्रान्तिदोषं  कुतिथिकुलिकदोषं यामयामार्धदोषम् ।  
म्स्स्_८७०९-२ कुजशनिरविदोषं राहुकेत्वादिदोषं  हरति सकलदोषं चन्द्रमाः सम्मुखस्थः ॥  
म्स्स्_८७१०-१ करतरलितबन्धं कञ्चुकं कुर्वतीनां  प्रतिफलितमिदानीं दैपमाताम्रमर्चिः ।  
म्स्स्_८७१०-२ स्तनतटपरिणाहे भामिनीनां भविष्यन्  नखपदलिपिलीलासूत्रपातं करोति ॥  
म्स्स्_८७११-१ करतलयुगपरिणद्धे  कुचकलशे कुङ्कुमारुणे तस्याः ।  
म्स्स्_८७११-२ सिन्दूरिते करिपतेः  कुम्भे नक्षत्रमालेव ॥  
म्स्स्_८७१२-१ करदीकरणं राज्ञां रिपूणां परिमर्दनम् ।  
म्स्स्_८७१२-२ भूमेरुपार्जनं भूयो राजवृत्तं तु चाष्टधा ॥  
म्स्स्_८७१३-१ करनखरविदीर्णध्वान्तकुम्भीन्द्रकुम्भात्  तुहिनकणमिषेण क्षिप्तमुक्ताप्ररोहः ।  
म्स्स्_८७१३-२ अयमुदयधरित्रीधारिमूर्धाविरुढो  नयनपथमुपेतो भानुमत्केसरीन्द्रः ॥  
म्स्स्_८७१४-१ करपदाननलोचननामभिः  शतदलैः सुतनोर्विरहज्वरे ।  
म्स्स्_८७१४-२ रविमहो बहुपीतचरं चिराद्  अनिशतापमिषादुदसृज्यत ॥  
म्स्स्_८७१५-१ करपातैर्दुरालोकैस् तीक्ष्णः सन्तापयन् प्रजाः ।  
म्स्स्_८७१५-२ भानुर्न भवता तुल्यः क्षणसंरक्तमण्डलः ॥  
म्स्स्_८७१६-१ करप्रचेयामुत्तुङ्गप्रभुशक्तिं प्रथीयसीम् ।  
म्स्स्_८७१६-२ प्रज्ञाबलबृहन्मूलः फलत्युत्साहपादपः ॥  
म्स्स्_८७१७-१ करबदरसदृशमखिलं  भुवनतलं यत्प्रसादतः कवयः ।  
म्स्स्_८७१७-२ पश्यन्ति सूक्ष्ममतयः  सा जयति सरस्वती देवी ॥  
म्स्स्_८७१८-१ करभ किमिदं दीर्घोच्छ्वासैः क्षिणोषि शरीरकं  विरम शठ हे कस्यात्यन्तं सखे सुखमागतम् ।  
म्स्स्_८७१८-२ चर किसलयं स्वस्थः पीलोर्विमुञ्च मधुस्पृहां  पुनरपि भवान् कल्याणानां भविष्यति भाजनम् ॥  
म्स्स्_८७१९-१ करभदयिते यत्तत् पीतं सुदुर्लभमेकदा  मधु वनगतं तस्यालाभे विरौषि किमुत्सुका ।  
म्स्स्_८७१९-२ कुरु परिचितैः पीलोः पत्रैर्धूतिं मरुगोचरैर्  जगति सकले कस्यावाप्तिः सुखस्य निरन्तरा ॥  
म्स्स्_८७२०-१ करभदयिते योऽसौ पीलुस् त्वया मधुलुब्धया  व्यपगतघनच्छायस् त्यक्तो न सादरमीक्षितः ।  
म्स्स्_८७२०-२ चलकिसलयः सोऽपीदानीं प्ररूढनवाङ्कुरः  करभदयितावृन्दैरन्यैः सुखं परिभुज्यते ॥  
म्स्स्_८७२१-१ करभ यदि कदाचित् प्रभ्रमन् दैवयोगान्  मधुकरकुलतस्त्वं प्रापयेथा मधूनि ।  
म्स्स्_८७२१-२ विरम विरम तेभ्यः सन्ति शष्पाण्यरण्ये  प्रथममुखरसास्ते शोषयन्त्येव पश्चात् ॥  
म्स्स्_८७२२-१ करभ रभसात् क्रोष्टुं वाञ्छस्यहो श्रवणज्वरं  शरणमथवानृज्वी दीर्घा तवैव शिरोधरा ।  
म्स्स्_८७२२-२ बहुगलबिलावृत्तिश्रान्तोच्चलिष्यति वाङ् मुखात्  कियति समये को जानीते भविष्यति कस्य किम् ॥  
म्स्स्_८७२३-१ करमुदयमहीधरस्तनाग्रे  गलिततमःपटलांशुके निवेश्य ।  
म्स्स्_८७२३-२ विकसितकुमुदेक्षणं विचुम्ब-  त्ययममरेशदिशो मुखं सुधांशुः ॥  
म्स्स्_८७२४-१ करयुग्मपद्ममुकुलापवर्जितैः  प्रतिवेश्म लाजकुसुमैरवाकिरन् ।  
म्स्स्_८७२४-२ अवदीर्णशुक्तिपुटमुक्तमौक्तक-  प्रकरैरिव प्रियरथाङ्गमङ्गनाः ॥  
म्स्स्_८७२५-१ करयोः कलहायमानयोर्  उभयोरेव पयोधरोपरि ।  
म्स्स्_८७२५-२ वलयावलयो बलाबलं  बहुवेलं पतयालवो जगुः ॥  
म्स्स्_८७२६-१ कररुद्धनीवि दयितोपगतौ  गलितं त्वराविरहितासनया ।  
म्स्स्_८७२६-२ क्षणदृष्टहाटकशिलासदृश-  स्फुरदूरुभित्ति वसनं ववसे ॥  
म्स्स्_८७२७-१ कररुहशिखानिखात  भ्रान्त्वा विश्रान्त रजनिदुरवाप ।  
म्स्स्_८७२७-२ रविरिव यन्त्रोल्लिखितः  कृशोऽपि लोकस्य हरसि दृशम् ॥  
म्स्स्_८७२८-१ करलालितोऽपि दहति  ज्वलति व्यजनेन वीज्यमानोऽपि ।  
म्स्स्_८७२८-२ दहन इवानिर्वाणं  न विमुञ्चत्युष्णतां पिशुनः ॥  
म्स्स्_८७२९-१ करवारिरुहेण सन्धुनाने  तरवार्रि नृपतौ मुकुन्ददेवे ।  
म्स्स्_८७२९-२ रचयन्त्यमरावतीतरुण्यः  प्रथमं काञ्चनपारिजातमालाः ॥  
म्स्स्_८७३०-१ करवालकरालवारिधारा  यमुना दिव्यतरङ्गिणी च कीर्तिः ।  
म्स्स्_८७३०-२ तव कामद तीर्थराज दूराद्  अनुबध्नाति सरस्वती कवीनाम् ॥  
म्स्स्_८७३१-१ करशीकरशीतलं वितन्वन्  वनभूभागमुदग्रदावदग्धम् ।  
म्स्स्_८७३१-२ पुरतोऽञ्चति चेन् न यूथनाथः  कलभानां सुलभस् तदा न पन्थाः ॥  
म्स्स्_८७३२-१ करसादोऽम्बरत्यागस् तेजोहानिः सरागता ।  
म्स्स्_८७३२-२ वारुणीसङ्गजावस्था भानुनाप्यनुभूयते ॥  
म्स्स्_८७३२अ-१ करस्थमप्येवममी कृषीवलाः  क्षिपन्ति बौजं पृथुपङ्कसङ्कटे ।  
म्स्स्_८७३२अ-२ वयस्य केनापि कथं विलोकितः  समस्ति नास्तीत्यथवा फलोदयः ॥  
म्स्स्_८७३३-१ करस्थमुदकं त्यक्त्वा घनस्थमभिवाञ्छति ।  
म्स्स्_८७३३-२ सिद्धमन्नं परित्यज्य भिक्षामटति दुर्मतिः ॥  
म्स्स्_८७३४-१ करस्पर्शारम्भात् पुलकितपृथूरोजकलशो  श्रमाम्भो वामार्धे वमति मदनाकूतिसुलभम् ।  
म्स्स्_८७३४-२ विभोर्वारं वारं कृतसमधिकोद्धूलनविधेस्  तनौ भस्मस्नानं कथमपि समाप्तं विजयते ॥  
म्स्स्_८७३५-१ कराग्रजाग्रच्छतकोटिरर्थी  ययोरिमौ तौ तुलयेत् कुचौ चेत् ।  
म्स्स्_८७३५-२ सर्वं तदा श्रीफलमुन्मदिष्णु  जातं वटीमप्यधुना न लब्धुम् ॥  
म्स्स्_८७३६-१ कराद्गलितखाद्यस्य का हानिः करिणो भवेत् ।  
म्स्स्_८७३६-२ पिपीलिका तु तेनैव बिभर्ति स्वकुटुम्बकम् ॥  
म्स्स्_८७३७-१ करानीतं पटानीतं स्त्रियानीतं तथैव च ।  
म्स्स्_८७३७-२ एरण्डपत्रैरानीतं देवतानां च नार्हति ॥  
म्स्स्_८७३७अ-१ करान् तिरोधाय तरून्निपीड्य  शिला अवस्कन्द्य महीयसोऽपि ।  
म्स्स्_८७३७अ-२ उज्जृम्भितः कालवशात् तदन्यस्  तेषामधस्तात्पुनरेव जातः ॥  
म्स्स्_८७३८-१ कराम्बुजसजत्समाक्षवलया  तनुस् तव शुभे जितेन्दुसुषमा ।  
म्स्स्_८७३८-२ छिनत्तु दुरितच्छटां मम नदी  तटीमिव चलज्जलोद्धतगतिः ॥  
म्स्स्_८७३९-१ कराम्भोजे कञ्जी मदनमदभञ्जी पदजुषां  मनःपुञ्जारञ्जी मधुरमणिमञ्जीरचरणः ।  
म्स्स्_८७३९-२ कलाकूतव्यञ्जी व्रजयुवतिसञ्जी जलमुचां  गभीराभागञ्जी मम स परमञ्जीवनधनम् ॥  
म्स्स्_८७४०-१ करारविन्देन पदारविन्दं  मुखारविन्दे विनिवेशयन्तम् ।  
म्स्स्_८७४०-२ वटस्य पत्रस्य पुटे शयानं  बालं मुकुन्दं सततं स्मरामि ॥  
म्स्स्_८७४१-१ करालकालरुपेण जनतादुरितापहा ।  
म्स्स्_८७४१-२ तारणी तरिणी भूयाद् अमुना यमुनाम्बुना ॥  
म्स्स्_८७४२-१ करालवाचालमुखाश्चमूखनैर्  ध्वस्ताम्बरा वीक्ष्य दिशो रजस्वलाः ।  
म्स्स्_८७४२-२ तिरोबभूवे गहनैर्दिनेश्वरो  रजोन्धकारैः वरितः कुतोऽप्यसौ ॥  
म्स्स्_८७४३-१ करालैर्विकटैः कृष्णैः पुरुषैरुद्यतायुधैः ।  
म्स्स्_८७४३-२ पाषाणैस् ताडितः स्वप्ने सद्यो मृत्युं लभेन् नरः ॥  
म्स्स्_८७४४-१ कराविव शरीरस्य नेत्रयोरिव पक्ष्मणी ।  
म्स्स्_८७४४-२ अविचार्य प्रियं कुर्यात् तन् मित्रं मित्रमुच्यते ॥  
म्स्स्_८७४५-१ करा हिमांशोरपि तापयन्तीत्य्  एतत् प्रिये चेतसि नैव शङ्क्यम् ।  
म्स्स्_८७४५-२ वियोगतप्तं हृदयं मदीयं  तत्र स्थितां त्वां समुपैति तापः ॥  
म्स्स्_८७४६-१ करिकपोलमदोद्धतबुद्धितो  मलिनपङ्कजवृन्दमिहाश्रयन् ।  
म्स्स्_८७४६-२ कनकगौरममं नवचम्पकं  मधुप चञ्चल मुञ्चसि किं मुधा ॥  
म्स्स्_८७४७-१ करिकलभ विमुञ्च लोलतां  चर विनयव्रतमानताननः ।  
म्स्स्_८७४७-२ मृगपतिनखकोटिभङ्गुरो  गुरुरुपरि क्षमते न तेऽङ्कुशः ॥  
म्स्स्_८७४८-१ करिकवलितमृष्टैः शाखिशाखाग्रपत्रैर्  अरुणसरणयोऽमी सर्वतो भीषयन्ते ।  
म्स्स्_८७४८-२ चलितशबरसेनादत्तगोशृङ्गचण्ड-  ध्वनिचकितवराहव्याकुला विन्ध्यपादाः ॥  
म्स्स्_८७४८अ-१ करिकुम्भतुलामुरोजयोः  क्रियमाणां कविभिर्विशृङ्खलैः ।  
म्स्स्_८७४८अ-२ कथमालि शृणोषि सादरं  विपरीतार्थविदो हि योषितः ॥  
म्स्स्_८७४९-१ करिकृष्णाश्वगन्धा च नवनीतं च माहिषम् ।  
म्स्स्_८७४९-२ एतेषां मर्दनाल्लिङ्गवृद्धिः सञ्जायते परा ॥  
म्स्स्_८७५०-१ करिणश्च हस्तिकर्णैर्  निर्देश्या वाजिनोऽश्वकर्णेन ।  
म्स्स्_८७५०-२ गावश्च पाटलाभिः  कदलीभिरजाविकं भवति ॥  
म्स्स्_८७५१-१ करिन् मा गर्जोच्चैर्मूगपतिरिहास्तेऽतिनिकटे  न दृष्टस्त्वं दैवादपसर सुदूरं द्रुतमितः ।  
म्स्स्_८७५१-२ न किं पश्यस्यग्रे खरनखरनिर्दारितकरि-  प्रकीर्णास्थिश्रेणीधवलितमिमं शैलकटकम् ॥  
म्स्स्_८७५२-१ करिमदपरिमलवाही  वहति बहिर्गिरिसरित्समीर इति ।  
म्स्स्_८७५२-२ मृदुगर्भान्तर्मावं  न जहाति गुहागृहस्य हरिगृहिणी ॥  
म्स्स्_८७५३-१ करिवरमृदितवलीमुख-  नलकैर्मूलेषु कीलितस्य तरोः ।  
म्स्स्_८७५३-२ संवत्सरं च यावत्  फलिनस्य फलानि जायन्ते ॥  
म्स्स्_८७५४-१ करिष्यति कलानाथः कुतुकी करमम्बरे ।  
म्स्स्_८७५४-२ इति निर्वापयामास रविदीपं निशाङ्गना ॥  
म्स्स्_८७५५-१ करिष्यन् न प्रभाषेत कृतान्येव च दशैयेत् ।  
म्स्स्_८७५५-२ धर्मकामार्थकार्याणि तथा मन्त्रो न भिद्यते ॥  
म्स्स्_८७५६-१ करिष्यते यत्र सुदुश्चराणि  प्रसत्तये गोत्रभिदस् तपांसि ।  
म्स्स्_८७५६-२ शिलोच्चयं चारुशिलोच्चयं तम्  एष क्षणान्नेष्यति गुह्यकस् त्वाम् ॥  
म्स्स्_८७५७-१ करिष्यामि करिष्यामि करिष्यामीति चिन्तया ।  
म्स्स्_८७५७-२ मरिष्यामि मरिष्यामि मरिष्यामीति विस्मृतम् ॥  
म्स्स्_८७५८-१ करिष्येऽवश्यमित्युक्तिः करिष्यन्नपि दुष्यसि ।  
म्स्स्_८७५८-२ दृष्टादृष्टा हि नायत्ताः कार्यीया हेतवस्तव ॥  
म्स्स्_८७५८-१ करी बरीभरीति चेद् दिशं सरीसरीति कां  स्थिरीचरीकरीति चेत् न चञ्चरीकरीतिकाम् ।  
म्स्स्_८७५८-२ दरीधरीति केतकं वरीवरीति सारसं  जरीजरीति मञ्जरी निरीतिरीतिरीदृशी ॥  
म्स्स्_८७५९-१ करीषमध्ये निहितं तत् सर्वं पञ्चमासकम् ।  
म्स्स्_८७५९-२ द्रवीभूतं ततः सर्वम् उद्धरेत् तेन लेपयेत् ॥  
म्स्स्_८७६०-१ करुणमभिहितं त्रपा निरस्ता  तदभिमुखं च विमुक्तमश्रु ताभिः ।  
म्स्स्_८७६०-२ प्रकुपितमभिसारणेऽनुनेतुं  प्रियमियती ह्यबलाजनस्य भूमिः ।  
म्स्स्_८७६१-१ करुणाद्रवमेव दुर्जनः  सुतरां सत्पुरुषं प्रबाधते ।  
म्स्स्_८७६१-२ मृदुकं हि भिनत्ति कण्टकः  कठिने कुण्ठक एव जायते ॥  
म्स्स्_८७६१अ-१ करे कृत्वा तूलं कुचकलशमूलं विदधती   स्फुटं वारं वारं तरलयति हारं सुवदना ।  
म्स्स्_८७६१अ-२ समीचीना मीनायतनयननीलोत्पलदला  वितन्वाना तन्तून् विकलयति जन्तूनविकलम् ॥  
म्स्स्_८७६२-१ करे च दक्षिणे व्याधिं हृदि राज्यादिलाभदा ।  
म्स्स्_८७६२-२ पृष्ठे चोपद्रवं हन्त्युदरे मिष्टान्नभोजनम् ॥  
म्स्स्_८७६३-१ करेण कण्डूयति दक्षिणेन  यक्षो यदा वामकरं तदानीम् ।  
म्स्स्_८७६३-२ प्रभूतमातङ्गघटासमृद्धं  ब्रूते समन्तात् पृथिवीपतित्वम् ॥  
म्स्स्_८७६४-१ करेण करिणा वीरः सुगृहीतोऽपि कोपिना ।  
म्स्स्_८७६४-२ असिनासून् जहाराशु तस्यैव स्वय्मक्षतः ॥  
म्स्स्_८७६५-१ करेण ते रणेष्वन्तकरेण द्विषतां हताः ।  
म्स्स्_८७६५-२ करेणवः क्षरद्रक्ता भान्ति सन्ध्याघना इव ॥  
म्स्स्_८७६६-१ करेण दानं मुनिराददानो  भक्तस्य सङ्केतमिति ब्रवीति ।  
म्स्स्_८७६६-२ लोकद्वयेच्छाफलसम्प्रदाने  दत्तो मया दक्षिणहस्त एषः ॥  
म्स्स्_८७६७-१ करेण वाञ्छेव विधुं विधर्तुं  यमित्थमात्थादरिणी तमर्थम् ।  
म्स्स्_८७६७-२ पातुं श्रुतिभ्यामपि नाधिकुर्वे  वर्णं श्रुतेर्वर्ण इवान्तिमः किम् ॥  
म्स्स्_८७६८-१ करेण वातायनलम्बितेन  स्पृष्टस् त्वया चण्डि कुतूहलिन्या ।  
म्स्स्_८७६८-२ आमुञ्चतीवाभरणं द्वितीयम्  उद्भिन्नविद्युद्वलयो घनस् ते ॥  
म्स्स्_८७६८अ-१ करेण सलिलार्द्रेण न गण्डौ नापरं करम् ।  
म्स्स्_८७६८अ-२ नेक्षणे च स्पृशेत् किं तु स्प्रष्टव्ये जानुनी श्रिये ॥  
म्स्स्_८७६९-१ करेणुर्नाहूता निजकवलभागप्रणयिनी  न चामृष्टः स्नेहात् करकिसलयेनापि कलभः ।  
म्स्स्_८७६९-२ स येनासौ दर्पात् प्रतिगजजिगीषारभसतः  क्रुधा धावन् मग्नो ह्रदपयसि कष्टं करिपतिः ॥  
म्स्स्_८७६९अ-१ करे दानं हृदि ध्यानं मुखे मौनं गृहे धनम् ।  
म्स्स्_८७६९अ-२ तीर्थे यानं गिरि ज्ञानं मण्डनं महतामिदम् ॥  
म्स्स्_८७६९ब्-१ करे वामे वासस्तदपरकरे हारलतिकां  वहन्त्या बिम्बोष्ठे पतिदशनदत्तव्रणपदम् ।  
म्स्स्_८७६९ब्-२ परिम्लानां मालां शिरसि शशिखण्डं स्तनतटे  रतान्तोत्तिष्ठन्त्या जगदपि न मूल्यं मृगदशः ॥  
म्स्स्_८७७०-१ करे विधृत्येश्वरया गिरां सा  पान्था पथीन्द्रस्य कृता विहस्य ।  
म्स्स्_८७७०-२ वामेति नामैव बभाज सार्धं  पुरन्ध्रिसाधारणसंविभागम् ॥  
म्स्स्_८७७१-१ करे विभाति तन्वङ्ग्या रणद्वलयसंहतिः ।  
म्स्स्_८७७१-२ मनःकुरङ्गबन्धाय पाशालीव मनोभुवः ॥  
म्स्स्_८७७२-१ करे वेणीमेणीसदृशनयना स्नानविरतौ  दधाना हर्म्याग्रे हरनयनतेजोहुतमपि ।  
म्स्स्_८७७२-२ इयं मुग्धा दुग्धाम्बुधिबहलकल्लोलसदृशा  दृशा वारं वारं मनसिजतरुं पल्लवयति ॥  
म्स्स्_८७७३-१ करे श्लाघ्यस् त्यागः शिरसि गुरुपादप्रणमता  मुखे सत्या वाणी विजयि भुजयोर्वीर्यमतुलम् ।  
म्स्स्_८७७३-२ हृदि स्वच्छा वृत्तिः श्रुतमधिगतं च श्रवणयोर्  विनाप्यैश्वर्येण प्रकृतिमहतां मण्डनमिदम् ॥  
म्स्स्_८७७३अ-१ करैरुपात्तान् कमलोत्करेभ्यो  निजैर्विवस्वान् विकचोदरेभ्यः ।  
म्स्स्_८७७३अ-२ तस्या निचिक्षेप मुखारविन्दे  स्वेदापदेशान्मकरन्दबिन्दून् ॥  
म्स्स्_८७७४-१ करैर्वा प्रमितैर्ग्रामैर् वत्सरे प्रबलं रिपुम् ।  
म्स्स्_८७७४-२ तोषयेत् तद्धि दानं स्याद् यथायोगेषु शत्रुषु ॥  
म्स्स्_८७७५-१ करोति कालः सकलं संहरेत् काल एव हि ।  
म्स्स्_८७७५-२ कालः स्थापयते विश्वं कालाधीनमिदं जगत् ॥  
म्स्स्_८७७६-१ करोऽतिताम्रो रामाणां तन्त्रीताडनविभ्रमम् ।  
म्स्स्_८७७६-२ करोति सेर्ष्यं कान्ते च श्रवणोत्पलताडनम् ॥  
म्स्स्_८७७७-१ करोति दोषं न तमत्र केसरी  न दन्दशूको न करी न भूमिपः ।  
म्स्स्_८७७७-२ अतीव रुष्टो न च शत्रुरुद्धतो  यमुग्रमिथ्यात्वरिपुः शरीरिणाम् ॥  
म्स्स्_८७७८-१ करोति निर्मलाधारस् तुच्छस्यापि महार्घताम् ।  
म्स्स्_८७७८-२ अम्बुनो बिन्दुरल्पोऽपि शुक्तौ मुक्ताफलं भवेत् ॥  
म्स्स्_८७७९-१ करोति नीडं भुवि चेद् वराही  समान्यपत्यानि विजायते वा ।  
म्स्स्_८७७९-२ समुद्भवद्भानुमयूखवह्नौ  जाज्वल्यते तज्जगती समस्ता ॥  
म्स्स्_८७८०-१ करोति पापं योऽज्ञानान् नात्मनो वेत्ति च क्षमम् ।  
म्स्स्_८७८०-२ प्रद्वेष्टि साधुवृत्तांश्च स लोकस्यैति वाच्यताम् ॥  
म्स्स्_८७८०अ-१ करोति पुष्पैर्जिननायकस्य  पूजं त्रिकालं तनुमान् सदा यः ।  
म्स्स्_८७८०अ-२ तस्यामरेशावनिनाथचक्र-  वर्त्त्यादिलक्ष्मीर्वशगा भवेद् द्राक् ॥  
म्स्स्_८७८१-१ करोति पूज्यमानोऽपि लोकव्यसनदीक्षितः ।  
म्स्स्_८७८१-२ दर्शने दर्शने त्रासं गृहाहिरिव दुर्जनः ॥  
म्स्स्_८७८२-१ करोति मांसं बलमिन्द्रियाणां  ततोऽभिवृद्धिं मदनस्य तस्मात् ।  
म्स्स्_८७८२-२ करोत्ययुक्तिं प्रविचिन्त्य बुद्ध्या  त्यजन्ति मांसं त्रिविधेन सन्तः ॥  
म्स्स्_८७८३-१ करोति यः परद्रोहं जनस्यानपराधिनः ।  
म्स्स्_८७८३-२ तस्य राज्ञः स्थिरापि श्रीः समूलं नाशमृच्छति ॥  
म्स्स्_८७८४-१ करोति योऽशेषजनातिरिक्तां  सम्भावनामर्थवतीं क्रियाभिः ।  
म्स्स्_८७८४-२ संसत्सु जाते पुरुषाधिकारे  न पूरणी तं समुपैति सङ्ख्या ॥  
म्स्स्_८७८५-१ करोति लाभहीनेन गौरवेण किमाश्रितः ।  
म्स्स्_८७८५-२ क्षामस्येन्दोर्गुणं धत्ते कमीश्वरशिरोधृतिः ॥  
म्स्स्_८७८५अ-१ करोति विरतिं धन्यो यः सदा निशिभोजनात् ।  
म्स्स्_८७८५अ-२ सोऽर्धं पुरुषायुषस्य स्यादवश्यमुपोषितः ॥  
म्स्स्_८७८६-१ करोति वैरं स्फुटमुच्यमानः  प्रतुष्यति श्रोत्रसुखैरपथ्यैः ।  
म्स्स्_८७८६-२ विवेकशून्यः प्रभुरात्ममानी  महाननर्थः सुहृदां बतायम् ॥  
म्स्स्_८७८७-१ करोति शोभामलके स्त्रियाः को  दृश्या न कान्ता विधिना च कोक्ता ।  
म्स्स्_८७८७-२ अङ्गे तु कस्मिन् दहनः पुरारेः  सिन्दूरबिन्दुर्विधवाललाटे ॥  
म्स्स्_८७८८-१ करोति संसारशरीरभोग-  विरागभावं विदधाति रागम् ।  
म्स्स्_८७८८-२ शीलव्रतध्यानतपःकृपासु  ज्ञानी विमोक्षाय कृतप्रयासः ॥  
म्स्स्_८७८९-१ ॥। ॥। ॥। ॥। ॥। ॥। ।  
म्स्स्_८७८९-२ करोति सफलं जन्तोः कर्म यच्च करोति सः ॥  
म्स्स्_८७९०-१ करोति सहकारस्य कलिकोत्कलिकोत्तरम् ।  
म्स्स्_८७९०-२ मन्मनो मन्मनोऽप्येष मत्तकोकिलनिस्वनः ॥  
म्स्स्_८७९१-१ करोति सुहृदां दैन्यम् अहितानां तथा मुदम् ।  
म्स्स्_८७९१-२ अकाले च जरां पित्रोः कुसुतः कुरुते ध्रुवम् ॥  
म्स्स्_८७९२-१ करोति स्वमुखेनैव बहुधान्यस्य खण्डनम् ।  
म्स्स्_८७९२-२ नमः पतनशीलाय मुसलाय खलाय च ॥  
म्स्स्_८७९३-१ करोति हुंहुं शृगिति ध्वनिं यो  नेष्टो न दुष्टः स यतो रतार्थी ।  
म्स्स्_८७९३-२ चलश्चलः स्यात् कलहाय शब्दः  किकीति दीप्तो गुरुरुग्लुशान्तः ॥  
म्स्स्_८७९३अ-१ करोति हे दैत्यसुत यावन्मात्रं परिग्रहम् ।  
म्स्स्_८७९३अ-२ तावन्मात्रं स एवास्य दुःखं चेतसि यच्छति ॥  
म्स्स्_८७९३ब्-१ करोतु करटः शब्दं सर्वदा प्राङ्गणे वसन् ।  
म्स्स्_८७९३ब्-२ न शृणोति बुधः प्रीत्या शृणोति पिकभाषितम् ॥  
म्स्स्_८७९४-१ करोतु तादृशीं प्रीतिं यादृशी नीरपङ्कयोः ।  
म्स्स्_८७९४-२ रविणा शोषिते नीरे पङ्गदेहो विशीर्यते ॥  
म्स्स्_८७९५-१ करोतु नाम नीतिज्ञो व्यवसायमितस्ततः ।  
म्स्स्_८७९५-२ फलं पुनस् तदेव स्याद् यद् विधेर्मनसि स्थितम् ॥  
म्स्स्_८७९६-१ करोमीशोऽपि नाक्रान्तिं परितापेन खेदवान् ।  
म्स्स्_८७९६-२ दरिद्रोऽपि न वाञ्छामि तेन जीवाम्यनामयः ॥  
म्स्स्_८७९७-१ करोम्यहमिदं तदा कृतमिदं करिष्याम्यदः  पुमानिति सदा क्रियाकरणकारणव्यापृतः ।  
म्स्स्_८७९७-२ विवेकरहिताशयो विगतसर्वधर्मक्षमो  न वेत्ति गतमप्यहो जगति कालमत्याकुलः ॥  
म्स्स्_८७९८-१ करोषि तास्त्वमुत्खातमोहस्थाने स्थिरा मतीः ।  
म्स्स्_८७९८-२ पदं यतिः सुतपसा लभतेऽतः सशुक्लिम ॥  
म्स्स्_८७९८अ-१ करोषि यत् प्रेत्यहिताय किञ्चित्  कदाचिदल्पं सुकृतं कथञ्चित् ।  
म्स्स्_८७९८अ-२ मा जीहरस्तन्मदमत्सराद्यैर्  विना च तन्मा नरकातिथिर्भूः ॥  
म्स्स्_८७९९-१ करौ धुनाना नवपल्लवाकृती  पयस्यगाधे किल जातसम्भ्रमा ।  
म्स्स्_८७९९-२ सखीषु निर्वाच्यमधार्ष्ट्यदूषितं  प्रियाङ्गसंश्लेषमवाप मानिनी ॥  
म्स्स्_८८००-१ करौ धुनाना नवपल्लवाकृती  वृथा कृथा मानिनि मा परिश्रमम् ।  
म्स्स्_८८००-२ उपेयुषी कल्पलताभिशङ्कया  कथं न्वितस्त्रस्यति षट्पदावलिः ॥  
म्स्स्_८८०१-१ करौ शरदिजाम्बुजक्रमविलासशिक्षागुरू  पदौ विबुधपादपप्रथमपल्लवोल्लङ्घिनौ ।  
म्स्स्_८८०१-२ दृशौ दलितदुर्मदत्रिभुवनोपमानश्रियौ  विलोकय विलोचनामृतमहो महः शैशवम् ॥  
म्स्स्_८८०२-१ कर्कन्धूफलमुच्चिनोति शबरी मुक्ताफलाकाङ्क्षया  गृध्रोलूककदम्बकस्य पुरतः काकोऽपि हंसायते ।  
म्स्स्_८८०२-२ कीर्त्या ते धवलीऋक्ते त्रिभुवने क्ष्मापाल लक्ष्मीः पुनः  कृष्णं वीक्ष्य बलोऽयमित्युपहितव्रीडं शनैर्जल्पति ॥  
म्स्स्_८८०३-१ कर्कशं दुःसहवाक्यं जल्पन्ति वञ्चिताः परैः ।  
म्स्स्_८८०३-२ कुर्वन्ति द्यूतकारस्य कर्णनासादिछेदनम् ॥  
म्स्स्_८८०४-१ कर्कशतर्कविचार-  व्यग्रः किं वेत्ति काव्यहृदयानि ।  
म्स्स्_८८०४-२ ग्राम्य इव कृषिविलग्नश्  चञ्चलनयनावचोरहस्यानि ॥  
म्स्स्_८८०५-१ कर्कशेन तु चापेन यः कृष्टौ हीनमुष्टिना ।  
म्स्स्_८८०५-२ मत्स्यपुच्छा गतिस् तस्य सायकस्य प्रकीर्तिता ॥  
म्स्स्_८८०६-१ कर्कोटिकार्कयोर्मूलं चूर्णयित्वा च सर्षपान् ।  
म्स्स्_८८०६-२ सर्पिषा पाययेन् मन्त्री स्थावरक्ष्वेडशान्तये ॥  
म्स्स्_८८०७-१ कर्णं चक्षुरजीगणत्तव पितुस् तातः पिता ते पुनः  शक्त्याधारकुमारमप्यजगणत्तं कातरत्वेन सः ।  
म्स्स्_८८०७-२ देवोगान्महिषीति पश्यति जगत्त्वेवं विवेक्तुं पुनः  प्रागल्भ्यं प्रथयन्ति वस्तदपि च प्रज्ञाधनाः साधवः ॥  
म्स्स्_८८०८-१ कर्णः सर्वशिरोगतस्त्रिभुवने कर्णेन किं न श्रूतं  विश्राम्यन्ति मृगीदृशामपि दृशः कर्णे न चित्रं क्वचित् ।  
म्स्स्_८८०८-२ आश्चर्यं पुनरेतदेव यदयं निश्छिद्रसन्मण्डलः  सप्ताम्भोनिधिमेखलां वसुमतीं धत्ते जगन्मण्डलः ॥  
म्स्स्_८८०९-१ कर्णकल्पितरसालमञ्जरी-  पिञ्जरीकृतकपोलमण्डलः ।  
म्स्स्_८८०९-२ निष्पतन्नयनवारिधारया  राधया मधुरिपुर्निरीक्ष्यते ॥  
म्स्स्_८८१०-१ कर्णगतेयममोघा  दृष्टिस् तव शक्तिरिन्द्रदत्ता च ।  
म्स्स्_८८१०-२ सा नासादितविजया  क्वचिदपि नापार्थपतितेयम् ॥  
म्स्स्_८८१०अ-१ कर्णद्वयावनतकाञ्चनतालपत्रा  वेण्यन्तलम्बिमणिमौक्तिकहेमगुच्छा ।  
म्स्स्_८८१०अ-२ कूर्पासकोत्कवचितस्तनबाहुमूला  लाटी नितम्बपरिवृत्तदशान्तनीवी ॥  
म्स्स्_८८११-१ कर्णलङ्घिगुणोत्कर्षा वदान्या धन्विनो यथा ।  
म्स्स्_८८११-२ निष्फलान् न विमुञ्चन्ति मार्गणान् समितौ स्थिता ॥  
म्स्स्_८८१२-१ कर्णविषेण च भग्नः  किं किं न करोति बालिशो लोकः ।  
म्स्स्_८८१२-२ क्षपणकतामपि धत्ते  पिबति सुरां नरकपालेन ॥  
म्स्स्_८८१३-१ कर्णस् त्वचं शिबिर्मांसं जीवं जीमूतवाहनः ।  
म्स्स्_८८१३-२ ददौ दधीचिरस्थीनि नास्त्यदेयं महात्मनाम् ॥  
म्स्स्_८८१३अ-१ कर्णस्फुरत्कनककुण्डलकान्तिरम्यम्  आदृष्टिगोचरकुचद्वयलोभनीयम् ।  
म्स्स्_८८१३अ-२ कालेयबिन्दुकलिकायितकुङ्कुमाङ्कं  कर्णाटयौवतमिदं कमनीयरूपम् ॥  
म्स्स्_८८१४-१ कर्णस्य भूषणमिदं ममायतिविरोधिनः ।  
म्स्स्_८८१४-२ इति कर्णोत्पलं प्रायस् तव दृष्ट्या विलङ्घ्यते ॥  
म्स्स्_८८१५-१ कर्णाक्षिदन्तच्छदबाहुपाणि-  पादादिनः स्वाखिलतुल्यजेतुः ।  
म्स्स्_८८१५-२ उद्वेगभागद्वयताभिमानाद्  इहैव वेधा व्यधित द्वितीयम् ॥  
म्स्स्_८८१६-१ कर्णाग्रन्थितकिन्तनुर्नतशिरा बिभ्रज्जराजर्जर-  स्फिक्सन्धिप्रविवेशितप्रविचलल्लाङ्गूलनालः क्षणम् ।  
म्स्स्_८८१६-२ आराद् वीक्ष्य विपक्षमाक्रमकृतक्रोधस्फुरत्कन्धरं  श्वा मल्लीकलिकाविकाशिदशनः किञ्चित् क्वणन् गच्छति ॥  
म्स्स्_८८१७-१ कर्णाग्रे पीडिते येषां सिन्दूराभस्य दर्शनम् ।  
म्स्स्_८८१७-२ शोणितस्य भवेत् क्षिप्रं ते वाह्याश्चिरजीविनः ॥  
म्स्स्_८८१८-१ कर्णाटं देहि कर्णाधिकविधिविहितत्याग लाटं ललाट-  प्रोत्तुङ्ग द्राविडं वा प्रचलभुजबलप्रौढिमागाढराढम् ।  
म्स्स्_८८१८-२ प्रस्फूर्जद्गुर्जरं वा दलितरिपुवधूगर्भ वैदर्भकं वा  गाजी राजीवदृष्टे कुशशतमथवा शाहजल्लालुदीन ॥  
म्स्स्_८८१९-१ कर्णाटीदशनाङ्कितः शितमहाराष्ट्रीकटाक्षाहततः  प्रौढान्ध्रीस्तनपीडितः प्रणयिनीभ्रूभङ्गवित्रासितः ।  
म्स्स्_८८१९-२ लाटीबाहुविवेष्टितश्च मलयस्त्रीतर्जनीतर्जितः  सोऽयं सम्प्रति राजशेखरकविर्वाराणसीं वाञ्छति ॥  
म्स्स्_८८२०-१ कर्णाभ्यर्णविदीर्णसृक्कविकटव्यादानदीप्ताग्निभिर्  दंष्ट्राकोटिविशङ्कटैरित इतो धावद्भिराकीर्यते ।  
म्स्स्_८८२०-२ विद्युत्पुञ्जनिकाशकेशनयनभ्रूश्मश्रुजालैर्न भो  लक्ष्यालक्ष्यविशुष्कदीर्घवपुषामुल्कामु खानां मुखैः ॥  
म्स्स्_८८२१-१ कर्णाभ्यर्णारिशृङ्गक्षतिरुधिररसास्वादनाबद्धगर्ध-  ध्वाङ्क्षच्छायात्तभीतिप्रतिहतधवलीवर्गसं वर्धनेच्छः ।  
म्स्स्_८८२१-२ शीलव्याक्रुद्धगोपीलगुडहतिनमत्पृष्ठवंशः कथञ्चित्  प्रातः केदारनीरं कलमदलभिया कूणिताक्षो महोक्षः ॥  
म्स्स्_८८२२-१ कर्णामृतं सूक्रिसं विमुच्य  दोषे प्रयत्नः सुमहान् खलानाम् ।  
म्स्स्_८८२२-२ निरीक्षते केलिवनं प्रविश्य  क्रमेलकः कण्टकजालमेव ॥  
म्स्स्_८८२३-१ कर्णारुन्तुदमन्तरेण रणितं गाहस्व काक स्वयम्  माकन्दं मकरन्दसुन्दरमिदं त्वां कोकिलं मन्महे ।  
म्स्स्_८८२३-२ भव्यानि स्थलसौष्ठवेन कतिचिद् वस्तूनि कस्तूरिकां  नेपालक्षितिपालभालतिलके पङ्कं न शङ्केत कः ॥  
म्स्स्_८८२४-१ कर्णारुन्तुदमेव कोकिलरुतं तस्याः श्रुते भाषिते  चन्द्रे लोकरुचिस् तदाननरुचेः प्रागेव सन्दर्शनात् ।  
म्स्स्_८८२४-२ चक्षुर्मीलनमेव तन्नयनयोरग्रे मृगीणां वरं  हैमो वल्ल्यपि तावदेव ललिता यावन्न सा लक्ष्यते ॥  
म्स्स्_८८२५-१ कर्णार्पितो लोध्रकषायरूक्षे  गोरोचनाक्षेपनितान्तगौरे ।  
म्स्स्_८८२५-२ तस्याः कपोले परभागलाभाद्  बबन्ध चक्षूंषि यवप्ररोहः ॥  
म्स्स्_८८२५अ-१ कर्णालङ्करणं कदा कृतमिति स्पर्शः कपोले कृतः  कीदृक् कान्तमहो नु कञ्चुकमिति न्यस्तः करो वक्षसि ।  
म्स्स्_८८२५अ-२ रागः साहजिकः किमेष वदनेऽप्यस्पर्शि बिम्बाधरो  मोग्ध्येनैव मृगीदृशि व्यवसितं निर्विघ्नमासीन्मम ॥  
म्स्स्_८८२६-१ कर्णाहतिव्यतिकरं करिणामुपेक्ष्य  दानं व्यवस्यति मध्रुव्रत एष तिक्तम् ।  
म्स्स्_८८२६-२ स्मर्तव्यतामुपगतेषु सरोरुहेषु  धिग् जीवितव्यसनमस्य मलीमसस्य ॥  
म्स्स्_८८२७-१ कर्णिकादिष्विव स्वर्णम् अर्णवादिष्विवोदकम् ।  
म्स्स्_८८२७-२ भेदिष्वभेदि यत् तस्मै परस्मै महसे नमः ॥  
म्स्स्_८८२८-१ कर्णिकारलताः फुल्लकुसुमाकुलषट्पदाः ।  
म्स्स्_८८२८-२ सकज्जलशिखा रेजुर् दीपमाला इवोज्ज्वलाः ॥  
म्स्स्_८८२९-१ कर्णिकारससौवीरगुप्तां त्रिकटुमाधवीम् ।  
म्स्स्_८८२९-२ यष्टीधान्यगुडक्षीरं दष्टो मत्तशुना पिबेत् ॥  
म्स्स्_८८३०-१ कर्णिनालीकनाराचा निर्हरन्ति शरीरतः ।  
म्स्स्_८८३०-२ वाक्शल्यस् तु न निर्हर्तुं शक्यो हृदिशयो हि सः ॥  
म्स्स्_८८३१-१ कर्णे कान्तागमनवचनश्राविणि स्वर्णभूषां  तस्यादर्शिन्यकृत नयने श्यामिकामञ्जनेन ।  
म्स्स्_८८३१-२ स्थाप्यः कुत्र प्रिय इति परामृश्य हारावृताङ्के  हृत्पर्यङ्के पुलकपटलीतूलिकामास्तृणोति ॥  
म्स्स्_८८३२-१ कर्णें चामरचारुकम्बुकलिका कण्ठे मणीनां गणः  सिन्दूरप्रकरः शिरःपरिसरे पार्श्वान्तिके किङ्किणी ।  
म्स्स्_८८३२-२ लब्धश्चेन् नृपवाहनेन करिणा बद्धेन भूषाविधिस्  तत् किं भूधरधूलिधूसरतनुर्मान्यो न वन्यः करी ॥  
म्स्स्_८८३३-१ कर्णेजपः कुटिलमूर्तिरसव्यपाणिर्  अग्रेसरस् तदितरस् तव बद्धमुष्टिः ।  
म्स्स्_८८३३-२ तन्मार्गणास् तदपि लक्षममी लभन्ते  धानुष्क तत् किमपि कौशलमद्भुतं ते ॥  
म्स्स्_८८३४-१ कर्णेजपा अपि सदा कुटिलस्वभावा  दुष्टाशया निरभिसन्धितवैरिभूताः ।  
म्स्स्_८८३४-२ सोहार्दहृष्टहृदया मयि सन्तु येषां  जिह्वापटुर्विनिमयेषु गुणा गुणानाम् ॥  
म्स्स्_८८३५-१ कर्णेजपानां वचनप्रपञ्चान्-  महात्मनः क्वापि न दूषयन्ति ।  
म्स्स्_८८३५-२ भुजङ्गमानां गरलप्रसङ्गान्-  नापेयतां यान्ति महासरांसि ॥  
म्स्स्_८८३६-१ कर्णे तत् कथयन्ति दुन्दुभिरवै राष्ट्रे यदुद्घोषितं  तन्नम्राङ्गतया वदन्ति करुणं यस्मात् त्रपावान् भवेत् ।  
म्स्स्_८८३६-२ श्लाघन्ते तदुदीर्यते यदरिणाप्युग्रं न मर्मान्तकृद्  ये केचिन् ननु शाठ्यमौग्ध्यनिधयस् ते भूभृतां रञ्जकाः ॥  
म्स्स्_८८३७-१ कर्णे ताटङ्कलक्ष्मीमुरसि मकरिकापत्रमूरौ दुकूलं  सव्येऽर्धे दक्षिणे च द्विरसनभसितव्यालकृत्तीर्दधानः ।  
म्स्स्_८८३७-२ कण्ठे निःसीमशीर्षस्रजमथ विदधद्वीक्षितः शैलपुत्र्या  सभ्रूविक्षेपमन्तःस्मितललितमुखो भूतभर्तावताद् वः ॥  
म्स्स्_८८३८-१ कर्णे तालदलं तनौ मलयजं कर्पूरवास्ॐऽशुके  चूले गुम्फितकेतकीदलभरः कण्ठे नवैकावली ।  
म्स्स्_८८३८-२ वासः श्रीवनवाससीमनि वचश्रीः सत्कवेरुक्तयो  वक्त्रे नागरखण्डमस्तु पुरतः प्रेमाकुलाः कुन्तलाः ॥  
म्स्स्_८८३९-१ कर्णेन घातयित्वा  घटोत्कचं शक्रशक्तिनिर्मोक्षात् ।  
म्स्स्_८८३९-२ जीवितमरक्षि पार्थैः  स्वात्मानं सर्वतो रक्षेत् ॥  
म्स्स्_८८४०-१ कर्णेन निर्जितोऽस्मीति चिन्तां चिन्तामणे त्यज ।  
म्स्स्_८८४०-२ जिता देवद्रुमाः पञ्च न दुःखं पञ्चभिः सह ॥  
म्स्स्_८८४१-१ कर्णे बद्धा रवौ श्वेततुरङ्गरिपुमूलिका ।  
म्स्स्_८८४१-२ सर्वज्वरहरा श्वेतमन्दारस्य च मूलिका ॥  
म्स्स्_८८४२-१ कर्णे यन्न कृतं सखीजनवचो यन्नादृता बन्धुवाक्  यत् पादे निपतन्नपि प्रियतमः कर्णोत्पलेनाहतः ।  
म्स्स्_८८४२-२ तेनेन्दुर्दहनायते मलयजालेपः स्फुलिङ्गायते  रात्रिः कल्पशतायते बिसलताहारोऽपि भारायते ॥  
म्स्स्_८८४३-१ कर्णेऽवतंसयितुमर्पयितुं शिखासु  माष्टुं रतिश्रमजलं चषके निधातुम् ।  
म्स्स्_८८४३-२ कण्ठे गुणं रचयितुं वलयान् र्विधातुं  स्त्रीणां मनोऽतिलुलुभे शशिनः करेषु ॥  
म्स्स्_८८४४-१ कर्णोत्तंसः शिशुशुकवधूपिच्छलीलं शिरीषं  सान्तःसूत्राः परिमलमुचो मल्लिकानां च हाराः ।  
म्स्स्_८८४४-२ मुक्तागौरैर्वलयरचनाकन्दलाग्रैर्बिसानां  ग्रीष्मारम्भे रमयति नवं मण्डनं कामिनीनाम् ॥  
म्स्स्_८८४५-१ कर्णोत्तालितकुन्तलान्तनिपतत्तोयक्षणासङ्गिना  हारेणेव वृतस्तनी पुलकिता शीतेन सीत्कारिणी ।  
म्स्स्_८८४५-२ निर्धौताञ्जनशोणकोणनयना स्नानावसानेऽङ्गना  प्रस्यन्दत्कबरीभरा न कुरुते कस्य स्पृहार्द्रं मनः ॥  
म्स्स्_८८४५अ-१ कर्णोत्पलं कटाक्षाः  कान्तिस्ते कनककञ्चुकविशेषः ।  
म्स्स्_८८४५अ-२ हसितानि सिन्धुकन्ये  हारास्स्तनशैलनिर्झंरविहाराः ॥  
म्स्स्_८८४६-१ कर्णोत्पलान्नयनमपि गतिच्युतात्ते  तन्मीलने मुखमयं न जहाति भृङ्गः ।  
म्स्स्_८८४६-२ येनैवमद्य विनिवारयसि प्रमत्ते  तस्मिन् करेऽपि न किमम्बुजसाम्यदोषः ॥  
म्स्स्_८८४७-१ कर्णोत्पलेनापि मुखं सनाथं  लभेत नेत्रद्युतिनिर्जितेन ।  
म्स्स्_८८४७-२ यद्येतदीयेन ततः कृतार्था  स्वचक्षुषी किं कुरुते कुरङ्गी ॥  
म्स्स्_८८४८-१ कर्णोत्सङ्गविसर्पिणी नयनयोः कान्तिर्वतंसोत्पलं  लाक्षासम्भ्रमनिर्व्यपेक्षमधरं लावण्यमेवाञ्चति ।  
म्स्स्_८८४८-२ हारोऽस्याः स्मितचन्द्रिकैव कुचयोरङ्गप्रभा कञ्चुकी  तन्व्याः केवलमङ्गभारमधुना मन्ये परं भूषणम् ॥  
म्स्स्_८८४९-१ कर्णौ तावत् कुवलयदृशां लोचनाम्भोरुहाभ्याम्  अभ्याक्रान्तौ कनकरुचिरो भालदेशोऽपि नेयः ।  
म्स्स्_८८४९-२ इत्याशङ्काकुलितमनसा वेधसा कज्जलौघैः  सीमारेखा व्यरचि निबिडभ्रूलताकैतवेन ॥  
म्स्स्_८८५०-१ कर्णौ सपत्न्यः प्रविशालयेयुर्  विशालयेयुर्न कदापि नेत्रे ।  
म्स्स्_८८५०-२ विद्या सदभ्यासवशेन लभ्या  सौजन्यमभ्यासवशादलभ्यम् ॥  
म्स्स्_८८५०अ-१ कर्तव्यं जिनवन्दनं विधिपरैर्हर्षोल्लसन्मानसैः  सच्चारित्रविभूषिताः प्रतिदिनं सेव्याः सदा साधवः ।  
म्स्स्_८८५०अ-२ श्रोतव्यं च दिने दिने जिनवचो मिथ्यात्वनिर्नाशनं  दानादौ व्रतपालने च सततं कार्या रतिः श्रावकैः ॥  
म्स्स्_८८५१-१ कर्तव्यं त्वेव कर्मेति मनोरेष विनिश्चयः ।  
म्स्स्_८८५१-२ एकान्तेन ह्यनीहोऽयं पराभवति पूरुषः ॥  
म्स्स्_८८५२-१ कर्तव्यं न करोति बन्धुभिरपि स्नेहात्मभिर्बोधितः  कामित्वादवमन्यते हितमतं धीरोऽप्यभीष्टं नरः ।  
म्स्स्_८८५२-२ निष्कामस्य न विक्रिया तनुभृतो लोके क्वचिद् दृश्यते  यत्तस्मादिदमेव मूलमखिलानर्थस्य निर्धारितम् ॥  
म्स्स्_८८५३-१ कर्तव्यं भूमिपालेन शरणागतरक्षणम् ।  
म्स्स्_८८५३-२ कपोतरक्षणं श्येनात् कृत्वा कीर्तिं शिबिर्गतः ॥  
म्स्स्_८८५४-१ कर्तव्यं वचनं सर्वैः समूहहितवादिनाम् ।  
म्स्स्_८८५४-२ ॥। ॥। ॥। ॥। ॥। ॥। ॥  
म्स्स्_८८५५-१ कर्तव्यः प्रतिदिवसं प्रसन्नचित्तैः  स्वल्पोऽपि व्रतनियमोपवासधर्मः ।  
म्स्स्_८८५५-२ प्राणेषु प्रहरति नित्यमेव मृत्युर्  भूतानां महति कृतेऽपि हि प्रयत्ने ॥  
म्स्स्_८८५६-१ कर्तव्यः सञ्चयो नित्यं न तु कार्योऽतिसञ्चयः ।  
म्स्स्_८८५६-२ अतिसञ्चयशीलोऽयं धनुषा जम्बुको हतः ॥  
म्स्स्_८८५७-१ कर्तव्यमेव कर्तव्यं प्राणैः कण्ठगतैरपि ।  
म्स्स्_८८५७-२ अकर्तव्यं न कर्तव्यं प्राणैः कण्ठगतैरपि ॥  
म्स्स्_८८५८-१ कर्तव्या चार्थसारेऽपि काव्ये शब्दविचित्रता ।  
म्स्स्_८८५८-२ विना घण्टाटणत्कारं गजो गच्छन्न शोभते ॥  
म्स्स्_८८५९-१ कर्तव्यानि च मित्राणि दुर्बलानि बलानि च ।  
म्स्स्_८८५९-२ पश्य कूर्मपतिर्बद्धो मूषिकेण विमोचितः ॥  
म्स्स्_८८६०-१ कर्तव्यान्येव मित्राणि सबलान्यबलानि च ।  
म्स्स्_८८६०-२ हस्तियूथं वने बद्धं मूषकैर्यद् विमोचितम् ॥  
म्स्स्_८८६१-१ कर्तव्ये साहसं नित्यम् उत्कटं हि विगर्हितम् ।  
म्स्स्_८८६१-२ अतिसाहसदोषेण भीमः सर्पवशं गतः ॥  
म्स्स्_८८६१अ-१ कर्तव्यो गुणसङ्ग्रहः परिहते देयं निजं मानसं  श्रोतव्यं वचनामृतं जिनवचः कार्यं यथास्थानवत् ।  
म्स्स्_८८६१अ-२ दातव्यं यतिपुङ्गवेषु निजकं न्यायप्रकल्प्यं धनं  श्रद्धेयं सततं सतां सुचरितश्रेयस्करोऽयं विधिः ॥  
म्स्स्_८८६२-१ कर्तव्योऽप्याश्रयः श्रेयान् फलं भाग्यानुसारतः ।  
म्स्स्_८८६२-२ नीलकण्ठस्य कण्ठेऽपि वासुकिर्वायुभक्षकः ॥  
म्स्स्_८८६३-१ कर्तव्यो भ्रातृषु स्नेहो विस्मर्तव्या गुणेतराः ।  
म्स्स्_८८६३-२ सम्बन्धो बन्धुभिः श्रेयान् लोकयोरुभयोरपि ॥  
म्स्स्_८८६४-१ कर्तव्यो हृदि वर्तते यदि तरोरस्योपकारस् तदा  मा कालं गमयाम्बुवाह समये सिञ्चैनमम्भोभरैः ।  
म्स्स्_८८६४-२ शीर्णे पुष्पफले दले विगलिते मूले गते शुष्कतां  कस्मै किं हितमाचरिष्यसि परीतापस् तु ते स्थास्यति ॥  
म्स्स्_८८६५-१ कर्ता कारयिता चैव प्रेषको ह्यनुमोदकः ।  
म्स्स्_८८६५-२ सकृतं दुष्कृतं चैव चत्वारः समभागिनः ॥  
म्स्स्_८८६६-१ कर्ता कारयिता चैव यश्चैवमनुमन्यते ।  
म्स्स्_८८६६-२ शुभं वा यदि वा पापं तेषामपि समं फलम् ।  
म्स्स्_८८६७-१ कर्ता द्यूतच्छलानां जतुमयशरणोद्दीपनः सोऽतिमानी  कृष्णाकेशोत्तरीयव्यपनयनमरुत् पाण्डवा यस्य दासाः ।  
म्स्स्_८८६७-२ राजा दुःशासनादेर्गुरुरनुजशतस्याङ्गराजस्य मित्रं  क्वास्ते दुर्योधनोऽसौ कथयत न रुषा द्रुष्टुमभ्यागतौ स्वः ॥  
म्स्स्_८८६८-१ कर्तुं त्रिलोचनादन्यो न पार्थविजयं क्षमः ।  
म्स्स्_८८६८-२ तदर्थः शक्यते द्रष्टुं लोचनद्वयिभिः कथम् ॥  
म्स्स्_८८६९-१ कर्तुमकर्तुं शक्तः  सकलं जगदेतदन्यथाकर्तुम् ।  
म्स्स्_८८६९-२ यस्तं विहाय रामं  कामं मा धेहि मानसान्यस्मिन् ॥  
म्स्स्_८८७०-१ कर्तुमिष्टमनिष्टं वा कः प्रभुर्विधिना विना ।  
म्स्स्_८८७०-२ कर्तारमन्यमारोप्य लोकस् तुष्यति कुप्यति ॥  
म्स्स्_८८७१-१ कर्दमवदात्मवैभवम्  उल्लास्य च मानवीं प्रजां सुचिरम् ।  
म्स्स्_८८७१-२ तपनोत्तापप्लुष्टं  स्ववपुः कृत्वा गतं सरसा ॥  
म्स्स्_८८७२-१ कर्पासबीजमज्जानां चूर्णं तैलेन पाचयेत् ।  
म्स्स्_८८७२-२ तेन सञ्जायते पुष्पं युवतीनां चिराद् गतम् ॥  
म्स्स्_८८७२अ-१ कर्पासभस्मतक्रास्थिवर्जं सर्वं सितं शुभम् ।  
म्स्स्_८८७२अ-२ गोवाजिगजदेवर्षिवर्जं कृष्णं तु निन्दितम् ॥  
म्स्स्_८८७३-१ कर्पासास्थिप्रचयनिचिता निर्धनश्रोत्रियाणां  येषां वात्याप्रविततकुटीप्राङ्गणान्ता बभूवुः ।  
म्स्स्_८८७३-२ तत्सौधानां परिसरभुवि त्वत्प्रसादादिदानीं  क्रीडायुद्धच्छिदुरयुवतीहारमुक्ताः पतन्ति ॥  
म्स्स्_८८७४-१ कर्पूरं चन्दनं कुष्ठं तुलसी सर्जसम्भवम् ।  
म्स्स्_८८७४-२ मुस्तं शिलारसं चैव धत्तूरमगुरुस् तथा ॥  
म्स्स्_८८७५-१ शेफाली शतपुष्पा च सर्षपास्तगरं गुडः ।  
म्स्स्_८८७५-२ तथा रुद्रजटा सर्वम् एतदेकत्र कारयेत् ॥  
म्स्स्_१५६४-१ (अनेन योगराजेन धूपिताम्बरभूषणः ।  
म्स्स्_१५६४-२ धूपिताङ्गस्त्रिभुवनं मनुजः कुरुते वशम् ॥)  
म्स्स्_८८७६-१ कर्पूर इव दग्धोपि शक्तिमान् यो जने जने ।  
म्स्स्_८८७६-२ नमोऽस्त्ववार्यवीर्याय तस्मै मकरकेतवे ॥  
म्स्स्_८८७७-१ कर्पूरगौरं करुणावतारं  संसारसारं भुजगेन्द्रहारम् ।  
म्स्स्_८८७७-२ सदा वसन्तं हृदयारविन्दे  भवं भवानीसहितं नमामि ॥  
म्स्स्_८८७८-१ कर्पूरचन्दनरजो धवलं वहन्तीम्  आश्यानचन्दनविलेपनमङ्गमङ्गम् ।  
म्स्स्_८८७८-२ अन्तर्गतस्य दहती महतः स्मराग्नेर्  दग्धस्य सङ्क्षयवशादिव भस्मशेषम् ॥  
म्स्स्_८८७९-१ कर्पूरद्रवशीकरोत्करमहानीहारमग्नामिव  प्रत्यग्रामृतफेनपङ्कपटलीलेपोपदिग्धामिव ।  
म्स्स्_८८७९-२ स्वच्छैकस्फटिकाश्मवेश्मजठरक्षिप्तामिव क्ष्मामिमां  कुर्वन् पार्वणशर्वरीपतिरसावुद्दाममुद्द्योतते ॥  
म्स्स्_८८८०-१ कर्पूरधूलिधवलद्युतिपूरधौत-  दिङ्मण्डले शिशिररोचिषि तस्य यूनः ।  
म्स्स्_८८८०-२ लीलाशिर्ॐऽशुकनिवेशविशेषकॢप्ति-  व्यक्तस्तनोन्नतिरभून्नयनावनौ सा ॥  
म्स्स्_८८८०अ-१ कर्पूरधूलीरचितालवालः  कस्तूरिकाकल्पितदोहदश्रीः ।  
म्स्स्_८८८०अ-२ हिमाम्बुपूरैरभिषिच्यमानः  प्राञ्चं गुणं मुञ्चति किं पलाण्डुः ॥  
म्स्स्_८८८१-१ कर्पूरधूलीरचितालवालः  कस्तूरिकाकुङ्कुमलिप्तदेहः ।  
म्स्स्_८८८१-२ सुवर्णकुम्भैः परिषिच्यमानो  निजं गुणं मुञ्चति किं पलाण्डुः ॥  
म्स्स्_८८८२-१ कर्पूरन्तकि केतकन्तकि शरद्राकाशशाङ्कन्तकि  श्रीचन्द्रन्तकि चन्दनन्तकि सुधासाराच्छपूरन्तकि ।  
म्स्स्_८८८२-२ कैलासन्तकि दुग्धसागरलसत्स्वच्छाच्छदुन्धन्तकि  श्रीशम्भुन्तकि कीर्तयस् तव विभो दर्वीकरेन्द्रन्तकि ॥  
म्स्स्_८८८३-१ कर्पूरन्ति सुधाद्रवन्ति कमलाहासन्ति हंसन्ति च  प्रालेयन्ति हिमालयन्ति करकासारन्ति हारन्ति च ।  
म्स्स्_८८८३-२ त्रैलोक्याङ्गनरङ्गलङ्घिमगतिप्रागल्भ्यसम्भावित् आः  शीतांशोः किरणच्छटा इव जयन्त्येतर्हि तत्कीर्तयः ॥  
म्स्स्_८८८४-१ कर्पूरपूरच्छविवादविद्या-  संवावदूकद्युतिशुक्तिताम्रे ।  
म्स्स्_८८८४-२ इन्दौ नृपद्वेषि तमोवितानं  सूर्योदये रोदिति चक्रवाकी ॥  
म्स्स्_८८८५-१ कर्पूरपूरतुलनां कलयन्ति कीर्तेः  श्रीरामचन्द्र तव यत् कवयः कथं तत् ।  
म्स्स्_८८८५-२ त्वद्वैरिणामतितरामपकीर्तितोऽस्याः  स्याद् धूसरत्वमिति तत्र वयं प्रतीमः ॥  
म्स्स्_८८८६-१ कर्पूरप्रतिपन्थिनो हिमगिरिग्रावाग्रसङ्घर्षिणः  क्षीराम्भोनिधिमध्यगर्भजयिनो गङ्गौघसर्वङ्कषाः ।  
म्स्स्_८८८६-२ स्वच्छन्दं हरिचन्दनद्युतितुदः कुन्देन्दुसंवादिनस्  तस्यासन्नरविन्दकन्दरुचयोऽनेके गुणाः केचन ॥  
म्स्स्_८८८७-१ कर्पूरभल्लातकशङ्खचूर्णं  क्षारो यवानां समनःशिलश्च ।  
म्स्स्_८८८७-२ तैलं विपक्वं हरितालमिश्रं  निर्मूललोमानि करोति सद्यः ॥  
म्स्स्_८८८८-१ कर्पूरमिश्रसेहुण्डदुग्धलेपेन जायते ।  
म्स्स्_८८८८-२ शेफसो महती वृद्धिः कठिनस्त्रीसुखावहा ॥  
म्स्स्_८८८९-१ कर्पूरमिश्रेण च कण्टकारी-  बीजोद्भवेनैव रसेन लिप्तम् ।  
म्स्स्_८८८९-२ लिङ्गं रते द्रावकरं वधूनां  सञ्जायतेऽत्यन्तसुखावहं च ॥  
म्स्स्_८८९०-१ कर्पूर रे परिमलस् तव मर्दितस्य  श्रीखण्ड रे परिमलस् तव घर्षितस्य ।  
म्स्स्_८८९०-२ रे काकतुण्ड तव वह्निगतस्य गन्धः  कस्तूरिका स्वयमथाधितगन्धदृष्टा ॥  
म्स्स्_८८९१-१ कर्पूरवर्तिरिव लोचनतापहन्त्री  फुल्लाम्बुजस्रगिव कण्ठसुखैकहेतुः ।  
म्स्स्_८८९१-२ चेतश्चमत्कृतिपदं कवितेव रम्या  नम्या नरीभिरमरीव हि सा विरेजे ॥  
म्स्स्_८८९२-१ कर्पूरादपि कैरवादपि दलत्कुन्दादपि स्वर्णदी-  कल्लोलादपि केतकादपि ललत्कान्तादृगन्तादपि ।  
म्स्स्_८८९२-२ दूरोन्मुक्तकलङ्कशङ्करशिरःशीतांशुखण्डादपि  श्वेताभिस् तव कीर्तिभिर्धवलिता सप्तार्णवा मेदिनी ॥  
म्स्स्_८८९३-१ कर्पूराम्बुनिषेकभाजि सरसैरम्भोजिनीनां दलैर्  आस्तीर्णेऽपि विवर्तमानवपुषोः स्रस्तस्रजि स्रस्तरे ।  
म्स्स्_८८९३-२ मन्दोन्मेषदृशेः किमन्यदभवत्सा काप्यवस्था तयोर्  यस्यां चन्दनचन्द्रचम्पकदलश्रेण्यादि वह्नीयते ॥  
म्स्स्_८८९४-१ कर्पूरायितसैकताय शिशिरक्षोदायमानातप-  व्यूहाय व्यजनानिलायितमहाझञ्झामरुद्रंहसे ।  
म्स्स्_८८९४-२ अस्मै तन्वि निदाघवासरवयोमध्याभिसारक्रमो-  त्साहात्युत्सवसाहसाय महते सौहार्दमीहामहे ॥  
म्स्स्_८८९५-१ कर्पूरीयन्ति भूमौ सरसि सरभसं कैरवीयन्ति गङ्गा-  कल्लोलीयन्ति नाके दिशि दिशि परितः केतकीयन्ति किं च ।  
म्स्स्_८८९५-२ हंसीयन्त्यन्तरिक्षे कमलदलदृशां मौक्तिकीयन्ति कण्ठे  शुक्तीयन्यम्बुराशौ विशदविसरुचो रश्मयः शीतरश्मेः ॥  
म्स्स्_८८९६-१ कर्पूरेण स्थलविरचना कुङ्कुमेनालवालं  माध्वीकानि प्रतिदिनपयः पञ्चबाणः कृषाणः ।  
म्स्स्_८८९६-२ तत्रोत्पन्ना यदि किल भवेत् काञ्चनी कापि वल्ली  सा चेदस्याः किमपि लभते सुभ्रुवः सौकुमार्यम् ॥  
म्स्स्_८८९७-१ कर्पूरैः किमपूरि किं मलयजैरालेपि किं पारदैर्  अक्षालि स्फटिकोपलैः किमघटि द्यावापृथिव्योर्वपुः ।  
म्स्स्_८८९७-२ एतत् तर्कय कैरवक्लमहरे शृङ्गारदीक्षागुरौ  दिक्कान्तामुकुरे चकोरसुहृदि प्रौढे तुषारत्विषि ॥  
म्स्स्_८८९८-१ कर्पूरैरिव पारदैरिव सुधास्यन्दैरिवाप्लाविते  जाते हन्त दिवापि देव ककुभां गर्भे भवत्कीर्तिभिः ।  
म्स्स्_८८९८-२ धृत्वाङ्गे कवचं निबध्य शरधिं कृत्वा पुरो माधवं  कामः कैरवबान्धवोदयधिया धुन्वन् धनुर्धावति ॥  
म्स्स्_८८९९-१ कर्म खल्विह कर्तव्यं जातेनामित्रकर्शन ।  
म्स्स्_८८९९-२ अकर्माणो हि जीवन्ति स्थावरा नेतरे जनाः ॥  
म्स्स्_८९००-१ कर्म चात्महितं कार्यं तीक्ष्णं वा यदि वा मृदु ।  
म्स्स्_८९००-२ ग्रस्यतेऽकर्मशीलस् तु सदानर्थैरकिञ्चनः ॥  
म्स्स्_८९०१-१ कर्म चैव हि सर्वेषां कारणानां प्रयोजकम् ।  
म्स्स्_८९०१-२ श्रेयःपापीयसां चात्र फलं भवति कर्मणाम् ॥  
म्स्स्_८९०२-१ कर्मजन्यशरीरेषु रोमाः शारीरमानसाः ।  
म्स्स्_८९०२-२ शरा इव पतन्तीह विमुक्ता दृढधन्विभिः ॥  
म्स्स्_८९०३-१ कर्मजाः प्रभवन्त्येव यथाकालमुपद्रवाः ।  
म्स्स्_८९०३-२ एतत्तु कष्टं यच्छत्रुः कर्ताहमिति मन्यते ॥  
म्स्स्_८९०३अ-१ कर्म जीवं च संश्लिष्टं परिज्ञातात्मनिश्चयः ।  
म्स्स्_८९०३अ-२ विभिन्नीकुरुते साधुः सामायिकशलाकया ॥  
म्स्स्_८९०४-१ कर्मज्ञानं च मोक्षाय कर्मण्यर्थोऽधिकारिता ।  
म्स्स्_८९०४-२ अतोऽर्थेनैव कैवल्यं न कैवल्येन लभ्यते ॥  
म्स्स्_८९०५-१ कर्मणः फलनिर्वृत्तिं स्वयमश्नाति कारकः ।  
म्स्स्_८९०५-२ प्रत्यक्षं दृश्यते लोके कृतस्याप्यकृतस्य च ॥  
म्स्स्_८९०६-१ कर्मणः सञ्चयात् स्वर्गनरकौ मोक्षबन्धने ।  
म्स्स्_८९०६-२ कर्मणो ज्ञायते जन्तुर् बीजादिव नवाङ्कुरः ॥  
म्स्स्_८९०७-१ कर्मणः सुकृतस्याहुः सात्त्विकं निर्मलं फलम् ।  
म्स्स्_८९०७-२ रजसस् तु फलं दुःखम् अज्ञानं तमसः फलम् ॥  
म्स्स्_८९०८-१ सत्त्वात् सञ्जायते ज्ञानं रजसो लोभ एव च ।  
म्स्स्_८९०८-२ प्रमादमोहौ तमसो भवतोऽज्ञानमेव च ॥  
म्स्स्_८९०९-१ कर्मणां तु प्रशस्तानाम् अनुष्ठानं सुखावहम् ।  
म्स्स्_८९०९-२ तेषामेवाननुष्ठानं पश्चात् तापकरं महत् ॥  
म्स्स्_८९१०-१ कर्मणाचरितं पूर्वं सद्भिराचरितं च यत् ।  
म्स्स्_८९१०-२ तदेवास्थाय मोदन्ते दान्ताः शमपरायणाः ॥  
म्स्स्_८९११-१ कर्मणा जायते जन्तुः कर्मणैव विलीयते ।  
म्स्स्_८९११-२ सुखं दुःखं भयं क्षेमं कर्मणैवाभिपद्यते ॥  
म्स्स्_८९१२-१ अस्ति चेदीश्वरः कश्चित् फलरूप्यन्यकर्मणाम् ।  
म्स्स्_८९१२-२ कर्तारं भजते सोऽपि न ह्यकर्तुः प्रभुर्हि सः ॥  
म्स्स्_८९१३-१ कर्मणा तक्षकारेण मनुष्यो यत्तु पुत्रिका ।  
म्स्स्_८९१३-२ वासनारज्जुमाकृष्य सवङ्कर्मसु चोदितः ॥  
म्स्स्_८९१३अ-१ कर्मणा बध्यते जन्तुर् विद्यया तु प्रमुच्यते ।  
म्स्स्_८९१३अ-२ तस्मात् कर्म न कुर्वन्ति यतयः पारदर्शिनः ॥  
म्स्स्_८९१४-१ कर्मणा बाध्यते बुद्धिर् बुद्ध्या कर्म न बाध्यते ।  
म्स्स्_८९१४-२ सुबुद्धिरपि यद् रामो हैमं हरिणमन्वगात् ॥  
म्स्स्_८९१५-१ कर्मणा मनसा वाचा यत्नाद्धर्मं समाचरेत् ।  
म्स्स्_८९१५-२ अस्वर्ग्यं लोकविद्विष्टं धर्म्यमप्याचरेन् न तु ॥  
म्स्स्_८९१६-१ कर्मणा मनसा वाचा यदभीक्ष्णं निषेवते ।  
म्स्स्_८९१६-२ तदेवापहरत्येनं तस्मात् कल्याणमाचरेत् ॥  
म्स्स्_८९१६अ-१ कर्मणा मनसा वाचा सर्वभूतेषु सर्वदा ।  
म्स्स्_८९१६अ-२ अक्लेशजननं प्रोक्तं त्वहिंसा परमर्षिभिः ॥  
म्स्स्_८९१७-१ कर्मणामिष्टदुष्टानां जायते फलसङ्क्षयः ।  
म्स्स्_८९१७-२ चेतसोऽर्थकषायत्वाद् यत्र सा घ्वस्तिरुच्यते ॥  
म्स्स्_८९१७अ-१ कर्मणा मोहनीयेन मोहितं सकलं जगत् ।  
म्स्स्_८९१७अ-२ धन्या मोहं समुत्सार्य तपस्यन्ति महाधियः ॥  
म्स्स्_८९१८-१ कर्मणा येन तेनेह मृदुना दारुणेन वा ।  
म्स्स्_८९१८-२ उद्धरेद् दीनमात्मानं समर्थो धर्ममाचरेत् ॥  
म्स्स्_८९१९-१ कर्मणा रहितं ज्ञानं पङ्गुना सदृशं भवेत् ।  
म्स्स्_८९१९-२ न तेन प्राप्यते किञ्चित् न च किञ्चित् प्रसाध्यते ॥  
म्स्स्_८९२०-१ एवं ज्ञानेन हीनं यत् कर्मान्धेन समं स्मृतम् ।  
म्स्स्_८९२०-२ मार्गो वा मार्गलक्ष्यं वा नैव तस्य प्रतीयते ॥  
म्स्स्_८९२१-१ कर्मणा मनसा वाचा कर्तव्यं कर्म कुर्वतः ।  
म्स्स्_८९२१-२ तस्मादेवेष्टसंसिद्धिश् चतुरस्रा प्रजायते ॥  
म्स्स्_८९२२-१ कर्मणैव हि संसिद्धिम् आस्थिता जनकादयः ।  
म्स्स्_८९२२-२ लोकसङ्ग्रहमेवापि सम्पश्यन् कर्तुमर्हसि ॥  
म्स्स्_८९२३-१ कर्मणोऽपि प्रधानत्वं किं कुर्वन्ति शुभा ग्रहाः ।  
म्स्स्_८९२३-२ वसिष्ठदत्तलग्नेऽपि जानकी दुःखभागिनी ॥  
म्स्स्_८९२४-१ कर्मणो यस्य यः कालः तत्कालव्यापिनी तिथिः ।  
म्स्स्_८९२४-२ तया कर्माणि कुर्वीत ह्रासवृद्धिं न कारयेत् ॥  
म्स्स्_८९२५-१ कर्मणो हि प्रधानेन बुद्धिना किं प्रयोजनम् ।  
म्स्स्_८९२५-२ पाषाणस्य कुतो बुद्धिस् ततो देवो भविष्यति ॥  
म्स्स्_८९२६-१ कर्मणो ह्यपि बोद्धव्यं बोद्धव्यं च विकर्मणः ।  
म्स्स्_८९२६-२ अकर्मणश्च बोद्धव्यं गहना कर्मणो गतिः ॥  
म्स्स्_८९२७-१ कर्मण्यकर्म यः पश्येद् अकर्मणि च कर्म यः ।  
म्स्स्_८९२७-२ स बुद्धिमान् मनुष्येषु स युक्तः कृत्स्नकर्मकृत् ॥  
म्स्स्_८९२८-१ कर्मण्यकर्मविधिरेष यदाचरन्ति  कर्माणि तत्तदनुबन्धजिहासयेति ।  
म्स्स्_८९२८-२ सत्यं तथाप्यभिनवो भविता न बन्धः  प्राचीनबन्धहरणे क इवाभ्युपायः ॥  
म्स्स्_८९२९-१ कर्मण्यकोविदाः स्तब्धा मूर्खाः पण्डितमानिनः ।  
म्स्स्_८९२९-२ वदन्ति चाटुकान् मूढा यया माध्व्या गिरोत्सुकाः ॥  
म्स्स्_८९३०-१ कर्मण्येवाधिकारस् ते मा फलेषु कदाचन ।  
म्स्स्_८९३०-२ मा कर्मफलहेतुर्भूर् मा ते सङ्गोऽस्त्वकर्मणि ॥  
म्स्स्_८९३१-१ कर्म त्यजेम यदि नूनमधः पतेम  यद्याचरेम न कदापि भवं तरेम ।  
म्स्स्_८९३१-२ कर्म त्यजेदिति चरेदिति च प्रवृत्ता  भावेन केन निगमा इति न प्रतीमः ॥  
म्स्स्_८९३२-१ कर्मदायादवल् लोकः कर्मसम्बन्धलक्षणः ।  
म्स्स्_८९३२-२ कर्माणि चोदयन्तीह यथान्योन्यं तथा वयम् ॥  
म्स्स्_८९३३-१ कर्मब्रह्मविचारणां विजहतो भोगापवर्गप्रदां  घोषं कञ्चन कण्ठशोषफलकं कुर्वन्त्यमी तार्किकाः ।  
म्स्स्_८९३३-२ प्रत्यक्षं न पुनाति नापहरते पापानि पीलुच्छटा  व्यप्तिर्नावति नैव पात्यनुमितिर्नो पक्षता रक्षति ॥  
म्स्स्_८९३४-१ कर्मभिः स्वैरवाप्तस्य जन्मनः पितरौ यथा ।  
म्स्स्_८९३४-२ राज्ञं तथान्ये राज्यस्य प्रवृत्तावेव कारणम् ॥  
म्स्स्_८९३५-१ कर्मभूमिमिमां प्राप्य कर्तव्यं कर्म यच्छुभम् ।  
म्स्स्_८९३५-२ अग्निर्वायुश्च सोमश्च कर्मणां फलभागिनः ॥  
म्स्स्_८९३६-१ कर्मभूमिरियं ब्रह्मन् फलभूमिरसौ मता ।  
म्स्स्_८९३६-२ इह यत् क्रियते कर्म तत् परत्रोपभुज्यते ॥  
म्स्स्_८९३७-१ कर्म लोकविरुद्धं तु कुर्वाणं क्षणदाचर ।  
म्स्स्_८९३७-२ तीक्ष्णं सर्वजनो हन्ति सर्पं दुष्टमिवागतम् ॥  
म्स्स्_८९३८-१ कर्म सर्वोत्तमं किं मे करणीयं भवेदिति ।  
म्स्स्_८९३८-२ मानवः प्रभवेद् वेत्तुं लब्ध्वा स्थैर्यं शमं तथा ॥  
म्स्स्_८९३९-१ कर्माणि जन्मान्तरसञ्चितानि  महान्ति विज्ञानमहाहुताशे ।  
म्स्स्_८९३९-२ सर्वाणि दग्धानि भवन्ति सद्यो  महानलस्यास्ति किमार्द्रभावः ॥  
म्स्स्_८९४०-१ कर्माणि बध्नन्ति शुभाशुभानि  कर्तात्रमौपाधिकमेव जीवम् ।  
म्स्स्_८९४०-२ परं न तत्साक्षिणमस्तदोषम्  आभीरमद्यात् किमजे शयाने ॥  
म्स्स्_८९४१-१ कर्माणि यानि लोके  दुःखनिमित्तानि लज्जनीयानि ।  
म्स्स्_८९४१-२ सर्वाणि तानि कुरुते  जठरनरेन्द्रस्य वशमितो जन्तुः ॥  
म्स्स्_८९४१अ-१ कर्माणि सर्वाणि च मोहनीये  दुःखानि सर्वाणि दरिद्रतायाम् ।  
म्स्स्_८९४१अ-२ पापानि सर्वाणि च चौर्यभावे  दोषा अशेषा अनृते भवन्ति ॥  
म्स्स्_८९४२-१ कर्माण्यारभमाणानां दुःखहत्यै सुखाय च ।  
म्स्स्_८९४२-२ पश्येत् पाकविपर्यासं मिथुनीचारिणां नृणाम् ॥  
म्स्स्_८९४३-१ कर्मानिष्टं विधत्ते भवति परवशो लज्जते नो जनानां  धर्माधर्मौ न वेत्ति त्यजति गुरुकुलं सेवते नीचलोकम् ।  
म्स्स्_८९४३-२ भूत्वा प्राज्ञः कुलीनः प्रथितपृथुगुणो माननीयो बुधोऽपि  ग्रस्तो येनात्र देही नुद मदनरिपुं जीव तं बुःखदक्षम् ॥  
म्स्स्_८९४३अ-१ कर्मानुभावदुःखित  एवं मोहान्धकारगहनवति ।  
म्स्स्_८९४३अ-२ अन्ध इव दुर्गमार्गे  भ्रमति हि संसारकान्तारे ॥  
म्स्स्_८९४४-१ कर्मानुमेयाः सर्वत्र परोक्षगुणवृत्तयः ।  
म्स्स्_८९४४-२ तस्मात् परोक्षवृत्तीनां फलैः कर्म विभावयेत् ॥  
म्स्स्_८९४५-१ कर्मान्यजन्मनि कृतं सदसच्च दैवं  तत् केवलं भवति जन्मनि सत्कुलाद्ये ।  
म्स्स्_८९४५-२ बाल्यात् परं विनयसौष्ठवपात्रतापि  पुन्दैवजा कृषिवदित्यत उद्यमेत ॥  
म्स्स्_८९४६-१ कर्मापराधात् सत्त्वानां विनाशे समुपस्थिते ।  
म्स्स्_८९४६-२ अनयो नयरूपेण बुद्धिमाक्रम्य तिष्ठति ॥  
म्स्स्_८९४७-१ कर्मायत्तं फलं पुंसां बुद्धिः कर्मानुसारिणी ।  
म्स्स्_८९४७-२ तथापि सुधिया भाव्यं सुविचार्यैव कुर्वता ॥  
म्स्स्_८९४८-१ कर्मारण्यं दहति शिखिवन्मातृवत्पाति दुःखात्  सम्यग्रीतिं वदति गुरुवत् स्वामिवद् यद् बिभर्ति ।  
म्स्स्_८९४८-२ तत्त्वातत्त्वप्रकटनपटुः स्पष्टमाप्नोति पूतं  तत् सञ्ज्ञानं विगलितमलं ज्ञानदानेन मर्त्यः ॥  
म्स्स्_८९४९-१ कर्मेन्द्रियाणि संयम्य य आस्ते मनसा स्मरन् ।  
म्स्स्_८९४९-२ इन्द्रियार्थान् र्विमूढात्मा मिथ्याचारः स उच्यते ॥  
म्स्स्_८९५०-१ यस् त्व् इन्द्रियाणि मनसा नियम्यारभतेऽर्जुन ।  
म्स्स्_८९५०-२ कर्मेन्द्रियैः कर्मयोगम् असक्तः स विशिष्यते ॥  
म्स्स्_८९५०अ-१ कर्मेन्धनं यदज्ञानात् सञ्चितं जन्मकानने ।  
म्स्स्_८९५०अ-२ उपवासशिखी सर्वं तद्भस्मीकुरुते क्षणात् ॥  
म्स्स्_८९५०ब्-१ कर्मेन्धनं समाश्रित्य दृढा सद्भावनाहुतिः ।  
म्स्स्_८९५०ब्-२ धर्मध्यानाग्निना कार्या दीक्षितेनाग्निकारिका ॥  
म्स्स्_८९५१-१ कर्मैव कारणं चात्र सुगतिं दुर्गतिं प्रति ।  
म्स्स्_८९५१-२ कर्मैव प्राक्तनमपि क्षणं किं कोऽस्ति चाक्रियः ॥  
म्स्स्_८९५२-१ कर्मोक्तिनर्मनिर्माणैः प्रातः प्रातः प्रधावताम् ।  
म्स्स्_८९५२-२ धनं धनं प्रलपतां निधनं विस्मृतं नृणाम् ॥  
म्स्स्_८९५२अ-१ कर्मोदयाद् भवगतिर्  भवगतिमूला शरीरनिर्वृत्तिः ।  
म्स्स्_८९५२अ-२ देहादिन्द्रियविषया  विषयनिमित्ते च सुखदुःखे ॥  
म्स्स्_८९५३-१ कार्यस्य निःसंशयमात्महेतोः  सरूपतां हेतुभिरभ्युपेत्य ।  
म्स्स्_८९५३-२ दुःखस्य कार्यं सुखमामनन्तः  स्वेनैव वाक्येन हता वराकाः ॥  
म्स्स्_८९५४-१ कर्षणान्वेषणे यातुः क्षुतं जलदवृष्टये ।  
म्स्स्_८९५४-२ हेमादिभूषणे नव्ये विधृते भूषणाप्तये ॥  
म्स्स्_८९५५-१ कर्षति वपति लुनीते  दीव्यति सीव्यति पुनाति वयते च ।  
म्स्स्_८९५५-२ विदधाति किं न कृत्यं  जठरानलशान्तये तनुमान् ॥  
म्स्स्_८९५६-१ कर्षद्भिः सिचयाञ्चलानतिरसात् कुर्वद्भिरालिङ्गनं  गृह्णानैः कचमालिखद्भिरधरं विद्रावयद्भिः कुचौ ।  
म्स्स्_८९५६-२ प्रत्यक्षेऽपि कलिङ्गमण्डलपतेरन्तःपुराणामहो  धिक्कष्टं विटपैर्विटैरिव वने किं नाम नाचेष्टितम् ॥  
म्स्स्_८९५७-१ कलं कमुक्तं तनुमध्यनामिका  स्तनद्वयी च त्वदृते न हन्त्यतः ।  
म्स्स्_८९५७-२ न याति भूतं गणने भवन्मुखे  कलङ्कमुक्तं तनुमध्यनामिका ॥  
म्स्स्_८९५८-१ कलकण्ठ गणास्वाद्ये कामस्यास्त्रे निजाङ्कुरे ।  
म्स्स्_८९५८-२ निम्बवृत्तिभिरुद्गदीर्णे न चूतः परितप्यते ॥  
म्स्स्_८९५९-१ कलकलमपरा मुधा विधाय  क्षितितिलकान् नयनान्तमाससाद ।  
म्स्स्_८९५९-२ अवतरति मृगीदृशां तृतीयं  मनसिजचक्षुरुपायदर्शनेषु ॥  
म्स्स्_८९६०-१ कलकोकिलनादविवादबलद्-  भ्रमरावलिलोलरसालद्रुम- ।  
म्स्स्_८९६०-२ क्रममालतिकादिकदम्बलसत्-  कुसुमागममोदमनोजशरैः ॥  
म्स्स्_८९६१-१ परिपीडितया विधुसान्द्रकला-  कमलाकरचम्पकसङ्गदधत्- ।  
म्स्स्_८९६१-२ पवनैरनुचिन्तितया प्रिय सा  सखि सम्प्रति किं क्रियतेऽबलया ॥  
म्स्स्_८९६२-१ कलक्वणितगर्भेण कण्ठेनाघूर्णितेक्षणः ।  
म्स्स्_८९६२-२ पारावतः परिभ्रम्य रिरंसुश्चुम्बति प्रियाम् ॥  
म्स्स्_८९६३-१ कलक्वाणे वीणे विरम रणितात् कोकिल सखे  सखेदो माभूस्त्वं द्रुहिणविहितस्ते परिभवः ।  
म्स्स्_८९६३-२ सुधे मुञ्च स्पर्धामधरमधुसंसर्गसरसाः  स्फुटन्त्येता वाचः किमपि कमनीया मृगदृशः ॥  
म्स्स्_८९६४-१ कलङ्कदाशो गगनाम्बुराशौ  प्रसार्य चन्द्रातपतन्तुजालम् ।  
म्स्स्_८९६४-२ लग्नोडुमीनांल्लघु सञ्जिघृक्षुश्  चन्द्रप्लवस्थश्चरमाव्धिमेति ॥  
म्स्स्_८९६५-१ कलङ्कयन्ति सन्मार्गजुषः परिभवन्त्यलम् ।  
म्स्स्_८९६५-२ वात्या इवातिचपलाः स्त्रियो भूरिरजोवृताः ॥  
म्स्स्_८९६६-१ तत् तासु न प्रसक्तव्यं धीरसत्त्वैः सुबुद्धिभिः ।  
म्स्स्_८९६६-२ शीलमभ्यसनीयं तु वीतरागपदाप्तये ॥  
म्स्स्_८९६७-१ कलङ्कहीनः क्षयदोषशून्यः  सदा निवृत्तस् तमसो भयाच्च ।  
म्स्स्_८९६७-२ बताभविष्यद् द्विजनायकोऽपि  तदापि मन्ये न तवाननाभम् ॥  
म्स्स्_८९६८-१ कलङ्किनः प्रिये दोषाकरस्य च जडस्य च ।  
म्स्स्_८९६८-२ न जातु शक्तिरिन्दोस् ते मुखेन प्रतिगर्जितुम् ॥  
म्स्स्_८९६९-१ कलङ्किनि जले क्वापि सौरं प्रतिफलन् महः ।  
म्स्स्_८९६९-२ तमोऽपहत्वं तनुते समृद्धिं च दिने दिने ॥  
म्स्स्_८९७०-१ कलङ्की निःशङ्कं परितपतु शीतद्युतिरसौ  भुजङ्गव्यासङ्गीवमतु गरलं चन्दनरसः ।  
म्स्स्_८९७०-२ स्वयं दग्धो दाहं वितरतु मनोभूरपि भृशं  जगत्प्राण प्राणानपहरसि किं ते समुचितम् ॥  
म्स्स्_८९७०अ-१ कलङ्केन यथा चन्द्रः क्षारेण लवणाम्बुधिः ।  
म्स्स्_८९७०अ-२ कलहेन तथा भाति ज्ञानवानापि मानवः ॥  
म्स्स्_८९७१-१ कलत्रं पृष्ठतः कृत्वा रमते यः परस्त्रियः ।  
म्स्स्_८९७१-२ अधर्मश्चापदस्तस्य सद्यः फलति नित्यशः ॥  
म्स्स्_८९७२-१ कलत्रचिन्ताकुचितस्य पुंसः  श्रुतं च शीलं च गुणाश्च सर्वे ।  
म्स्स्_८९७२-२ अपक्वकुम्भे निहिता इवापः  प्रयान्ति देहेन समं विनाशम् ॥  
म्स्स्_८९७३-१ कलत्रनिन्दागुरुणा किलैवम्  अभ्याहतं कीर्तिविपर्ययेण ।  
म्स्स्_८९७३-२ अयोघनेनाय इवाभितप्तं  वैदेहिबन्धोर् हृदयं विदद्रे ॥  
म्स्स्_८९७४-१ कलत्रपुत्रादिनिमित्ततः क्दचिद्  विनिन्द्यरूपे विहितेऽपि कर्मणि ।  
म्स्स्_८९७४-२ इदं कृतं कर्म विनिन्दितं सतां  मयेति भव्यश्चकितो विनिन्दति ॥  
म्स्स्_८९७५-१ कलत्रभारेण विलोलनीविना  गलद्दुकूलस्तनशालिनोरसा ।  
म्स्स्_८९७५-२ वलिव्यपायस्फुटरोमराजिना  निरायतत्त्वादुदरेण ताम्यता ॥  
म्स्स्_८९७६-१ विलम्बमानाकुलकेशपाशया  कयाचिदाविष्कृतबाहुमूलया ।  
म्स्स्_८९७६-२ तरुप्रसूनान्यपदिश्य सादरं  मनोधिनाथस्य मनः समाददे ॥  
म्स्स्_८९७७-१ कलत्रमात्मा सुहृदो धनानि  वृथा भवन्तीह निमेषमात्रात् ।  
म्स्स्_८९७७-२ मुहुर्मुहुश् चाकुलितानि तानि  तस्मान् न विद्वानतिविग्रही स्यात् ॥  
म्स्स्_८९७७अ-१ कलत्रहरणल्केशात् खिन्नानामात्मनस्तनौ ।  
म्स्स्_८९७७अ-२ धर्तुमुत्सुकता नष्टेः सुदृशां सुधियामिव ॥  
म्स्स्_८९७८-१ कलभ तवान्तिकमागतम्  अलिमेतं मा कदाप्यवज्ञासीः ।  
म्स्स्_८९७८-२ अपि दानसुन्दराणां  द्विपधुर्याणामयं शिरोधार्यः ॥  
म्स्स्_८९७९-१ कलमाक्रान्तविश्वस्य मषीकृष्णस्य भोगिनः ।  
म्स्स्_८९७९-२ आसन्नबन्धनस्यान्ते दिविरस्य धनेन किम् ॥  
म्स्स्_८९८०-१ कलमं फलभारातिगुरुमूर्धतया शनैः ।  
म्स्स्_८९८०-२ विनामान्तिकोद्भूतं समाघ्रातुमिवोत्पलम् ॥  
म्स्स्_८९८०अ-१ कलमधुररक्तकण्ठी  शयने मदिरालसा समदना च ।  
म्स्स्_८९८०अ-२ वक्त्रापरवक्त्राभ्याम्  उपतिष्ठतु वारमुख्या त्वाम् ॥  
म्स्स्_८९८१-१ कलमाः पाकविनम्रा  मूलतलाघ्रातसुरभिकल्हाराः ।  
म्स्स्_८९८१-२ पवनाकम्पितशिरसः  प्रायः कुर्वन्ति परिमलश्लाघाम् ॥  
म्स्स्_८९८२-१ कलमान्तनिर्गतमषी-  बिन्दुव्याजेन साञ्जनाश्रुकणा ।  
म्स्स्_८९८२-२ कायस्थलुण्ठ्यमाना  रोदिति खिन्नेव राजश्रीः ॥  
म्स्स्_८९८३-१ कलय कमलमस्मिर्न्नित्युदीर्य स्थितानां  प्रतिफलितमुखेषु न्यस्तहस्तारविन्दाः ।  
म्स्स्_८९८३-२ स्फटिकविपिनमध्ये माणिकप्रेयसीनां  निभृतहसितपात्रं यत्र याता युवानः ॥  
म्स्स्_८९८४-१ कलयति कमलोपमानमक्ष्णोः  प्रथयति वाचि सुधारसस्य साम्यम् ।  
म्स्स्_८९८४-२ सखि कथय किमाचरामि कान्ते  समजनि तत्र सहिष्णुतैव दोषः ॥  
म्स्स्_८९८५-१ कलयति किं न सदा फलतां बहुफलतां च स वृक्षः ।  
म्स्स्_८९८५-२ यस्य परोपकृतौ कश्चिन् न सपक्षोऽपि विपक्षः ॥  
म्स्स्_८९८६-१ कलयति कुवलयमाला-  ललितं कुटिलः कटाक्षविक्षेपः ।  
म्स्स्_८९८६-२ अधरः किसलयलीला-  माननमस्याः कलानिधिविलासम् ॥  
म्स्स्_८९८७-१ कलयति मम चेतस्तल्पमङ्गारकल्पं  ज्वलयति मम गात्रं चन्दनं चन्द्रकश्च ।  
म्स्स्_८९८७-२ तिरयति मम नेत्रे मोहजन्मान्धकारो  विकृतबहुविकारं मन्मथो मां दुनोति ॥  
म्स्स्_८९८८-१ कलयतु हंसविलासगतिं  स बकः सरसि वराकः ।  
म्स्स्_८९८८-२ नीरक्षीरविवेकविधौ  तस्य कुतः परिपाकः ॥  
म्स्स्_८९८९-१ कलय वलयं धम्मिल्लेऽस्मिन्निवेशय मल्लिकां  रचय सिचयं मुक्ताहारं विभूषय सत्वरम् ।  
म्स्स्_८९८९-२ मृगमदमषीपत्रालेपं कुरुष्व कपोलयोः  सहचरि समायातः प्रातः स ते हृदयप्रियः ॥  
म्स्स्_८९९०-१ कलयसि वयस्य कस्मात्  त्वं रुचिरं भारतीशास्त्रम् ।  
म्स्स्_८९९०-२ अत्रोऽक्तिप्रत्युक्तौ  कलय मिथो भूरिशस्त्रपातरणम् ॥  
म्स्स्_८९९१-१ कलया तुषारकिरणस्य पुरः  परिमन्दभिन्नतिमिरौघजटम् ।  
म्स्स्_८९९१-२ क्षणमभ्यपद्यत जनैर्न मृषा  गगनं गणाधिपतिमूर्तिरिति ॥  
म्स्स्_८९९२-१ कलयात्र प्रकाश्यं चेत् किञ्चिद्वा दिव्यजीवने ।  
म्स्स्_८९९२-२ तस्यामपि प्रकाशा स्याद् विशाला शान्तिरुज्ज्वला ॥  
म्स्स्_८९९२अ-१ कलये किसलयमधरं  शङ्के पङ्केरुहं करद्वन्द्वम् ।  
म्स्स्_८९९२अ-२ मन्ये मनसिजवेत्रं  गात्रं नेत्रैकमोहनं तन्व्याः ॥  
म्स्स्_८९९२ब्-१ कलरवकण्ठकरम्बित-  कलरवकलकण्ठकूजिते सुरते ।  
म्स्स्_८९९२ब्-२ तव मनुमीलितलोचन-  माननमवलोकितुं प्रिये कलये ॥  
म्स्स्_८९९३-१ कलशे निजहेतुदण्डजः  किमु चक्रभ्रमकारितागुणः ।  
म्स्स्_८९९३-२ स तदुच्चकुचौ भवन् प्रभा-  झरचक्रभ्रममातनोति यत् ॥  
म्स्स्_८९९४-१ कलहः कदापि मास्त्विति  कलितशरीरैक्ययोः शिवयोः ।  
म्स्स्_८९९४-२ अहमस्म्यहमस्मीति  प्राप्तः कलहो मम त्राणे ॥  
म्स्स्_८९९५-१ कलहकलभविन्ध्यः कोपगृध्रश्मशानं  व्यसनभुजगरन्ध्रं द्वेषदस्युप्रदोषः ।  
म्स्स्_८९९५-२ सुकृतवनदवाग्निर्मार्दवाम्भोदवायुर्  नयनलिनतुषारोऽत्यर्थमर्थानुरागः ॥  
म्स्स्_८९९६-१ कलहकलया यत् संवृत्यै त्रपावनतानना  पिहितपुलकोद्भेदं सुभ्रूश्चकर्ष न कञ्चुकम् ।  
म्स्स्_८९९६-२ दयितमभितस्तामुत्कण्ठां विवव्रुरनन्तरं  झटिति तटिति त्रुट्यन्तोऽन्तः स्तनांशुकसन्धयः ॥  
म्स्स्_८९९७-१ कलहप्रियातिदीर्घा  खर्वा वा श्यामपीतहरिता वा ।  
म्स्स्_८९९७-२ लम्बोष्ठी लघुनासा  लघुशिथिलस्तनविभागा च ॥  
म्स्स्_८९९८-१ कलहमातनुते मदिरावशस्  तमिह येन निरस्यति जीवितम् ।  
म्स्स्_८९९८-२ वृषमपास्यति सञ्चिनुते मलं  धनमपैति जनैः परिभूयते ॥  
म्स्स्_८९९९-१ कलहान्तरिताप्रलपनम्  अतः परं नायकस्य शिक्षा च ।  
म्स्स्_८९९९-२ सम्भोगाविष्करणं  कुलटा सङ्कीर्णमिति च शृङ्गारः ॥  
म्स्स्_९०००-१ कलहान्तानि हर्म्याणि कुवाक्यान्तं च सौहृदम् ।  
म्स्स्_९०००-२ कुराजान्तानि राष्ट्राणि कुकर्मान्तं यशो नृणाम् ॥  
म्स्स्_९००१-१ कलहायन्ते मूढाः  कः प्रतिभूः श्वः प्रभात इति ।  
म्स्स्_९००१-२ तस्यामेव रजन्यां  कः प्रतिभूः स्वस्य सत्तायाम् ॥  
म्स्स्_९००२-१ कलां तामैन्दवीं वन्दे यया यादष्पतिः पिता ।  
म्स्स्_९००२-२ आरुह्य हरमूर्धानं कृतस् त्रैलोक्यमूर्धनि ॥  
म्स्स्_९००३-१ कलाः सर्वे हरेरेव सप्रजापतय्स् तथा ।  
म्स्स्_९००३-२ एते त्वंशकलाः पुंसः कृष्णस् तु भगवान् स्वयम् ॥  
म्स्स्_९००३अ-१ कलाकलापसम्पन्ना उपकर्तुः परञ्मुखाः ।  
म्स्स्_९००३अ-२ न भवन्ति महात्मानः सरसः शिखिनो यथा ॥  
म्स्स्_९००४-१ कलाकाष्ठामुहूर्तानां कालस्य व्रजतां जवात् ।  
म्स्स्_९००४-२ न लक्ष्यते विभागेन दीपस्येवार्चिषां गतिः ॥  
म्स्स्_९००५-१ कलात्तमायालवकान्तमूर्तिः  कलक्वणद्वेणुनिनादरम्यः ।  
म्स्स्_९००५-२ श्रितो हृदि व्याकुलयंस्त्रिलोकीं  श्रियेऽस्तु गोपीजनवल्लभो वः ॥  
म्स्स्_९००६-१ कलाधारो वक्रः स्फुरदधररागो नवतनुर्  गलन्मानावेशास्तरुणरमणीर्नागर इव ।  
म्स्स्_९००६-२ घनश्रोणीबिम्बे नयनमुकुले चाधरदले  कपोले ग्रीवायां कुचकलशयोश्चुम्बति शशी ॥  
म्स्स्_९००७-१ कलाधिनाथाधिगमाद् द्वितीये  किमद्वितीयेति तनोषि गर्वम् ।  
म्स्स्_९००७-२ अयि त्वमस्मद्वचसि प्रतीया  अयं तृतीयामुपगन्तुकामः ॥  
म्स्स्_९००८-१ कलाधिनाथानयनाय सायं  कुमुद्वतीप्रेषित एव भृङ्गः ।  
म्स्स्_९००८-२ किमिन्दुनालिङ्ग्य सरागमङ्के  कृतः कलङ्कभ्रममातनोति ॥  
म्स्स्_९००९-१ कलानां ग्रहणादेव सौभाग्यमुपजायते ।  
म्स्स्_९००९-२ देशकालौ त्वपेक्ष्यासां प्रयोगः सम्भवेन्न वा ॥  
म्स्स्_९०१०-१ कलानाथः कामं भजति बहुदोषाङ्किततनुं  कुमुद्वत्यास्तस्मिन्नपि भवति किं नाम न रुचिः ।  
म्स्स्_९०१०-२ न पद्मिन्या मोदः किमुदयत्युष्णमहसि  प्रिये प्रायो दोषान् न गणयति चित्तं मृगदृशः ॥  
म्स्स्_९०१०अ-१ कलानिधिकरस्पर्शात् प्रसन्नोल्लासितारका ।  
म्स्स्_९०१०अ-२ बिम्रणाम्बरमानीलं कामिनी यामिनीयते ॥  
म्स्स्_९०११-१ कलानिधिरयं रवेः समुपलभ्य रूपं स्वयं  दिनान्तसमयेऽस्पृशत् सपदि पद्मिनीं रागवान् ।  
म्स्स्_९०११-२ धवान्यकरसङ्गमान्मुकुलितेति पूर्वाकृतिं  समीक्ष्य जहसुः प्रिया ध्रुवमभूदतः पाण्डुरः ॥  
म्स्स्_९०१२-१ कलापिनां चारुतयोपयान्ति  वृन्दानि लापोढघनागमानाम् ।  
म्स्स्_९०१२-२ वृन्दानिलापोढघनागमानां  कलापिनां चारुतयोऽपयान्ति ॥  
म्स्स्_९०१३-१ कलाभिरुच्छ्रिता वेश्या रूपशीलगुणान्विता ।  
म्स्स्_९०१३-२ लभते गणिकाशब्दं स्थानं च जनसंसदि ॥  
म्स्स्_९०१४-१ कलामिन्दुः करं दाता धारां धाराधरो यदि ।  
म्स्स्_९०१४-२ सङ्कोचयिष्यते तर्हि जीविष्यति कथं जगत् ॥  
म्स्स्_९०१५-१ कलारत्नं गीतं गगनतलरत्नं दिनमणिः  सभारत्नं विद्वान् श्रवणपुटरत्नं हरिकथा ।  
म्स्स्_९०१५-२ निशारत्नं चन्द्रः शयनतलरत्नं शशिमुखी  महीरत्नं श्रीमाञ्जयति रघुनाथो नृपवरः ॥  
म्स्स्_९०१६-१ कलावतः सैव कला ययाधःक्रियते भवः ।  
म्स्स्_९०१६-२ बह्वीभिश्च कलाभिः किं याभिरङ्कः प्रदर्श्यते ॥  
म्स्स्_९०१७-१ कलावति क्षततमसि प्रभावति  स्फुटोदये जननयनाभिनन्दिनि ।  
म्स्स्_९०१७-२ ददुर्दूशं शशिनि रुषाभिसारिकाः  क्वचिद् भवत्यतिसुभगोऽपि दुर्भगः ॥  
म्स्स्_९०१८-१ कलावति चलां दृष्टिं न कुर्यास् त्वं मुहुर्मुहुः ।  
म्स्स्_९०१८-२ लग्नोऽपि न तथा बाणो बाधते चालितो यथा ॥  
म्स्स्_९०१९-१ कलासीमा काव्यं सकलगुणसीमा वितरणं  भये सीमा मृत्युः सकलसुखसीमा सुवदना ।  
म्स्स्_९०१९-२ तपःसीमा मुक्तिः सकलकृतिसीमाश्रितभृतिः  प्रिये सीमाह्लादः श्रवणसुखसीमा हरिकथा ॥  
म्स्स्_९०२०-१ कला सेवाथ धर्मार्थौ तृष्णादारिद्र्यपद्धती ।  
म्स्स्_९०२०-२ सन्तोषक्षान्तिकरुणा वैराग्यं तदनु स्तुतिः ॥  
म्स्स्_९०२१-१ कलास्तास्ताः सम्यग्वहसि यदसि त्वं द्विजपतिर्  द्युतिस् तादृग्नूत्ना जनिरपि च रत्नाकरकुले ।  
म्स्स्_९०२१-२ बहु ब्रूमः किं वा पुरहरशिरोमण्डनमसि  त्वदीयं तत् सर्वं शशधर कलङ्काद् विफलितम् ॥  
म्स्स्_९०२२-१ कलिकलुषसङ्कटाकुल-  कुटुम्बसंवलनखेदविकलस्य  
म्स्स्_९०२२-२ प्रतिनिधिरिव प्रवासः  संसारविरागसुखसमुद्रस्य ॥  
म्स्स्_९०२३-१ कलिकलुषे मनसि स्वे  कथमिव जगदार्जवं लभते ।  
म्स्स्_९०२३-२ चक्षुर्दोषे जाग्रति  चन्द्रद्वित्वं कुतो यातु ॥  
म्स्स्_९०२४-१ कलिकालमियं यावद् अगस्त्यस्य मुनरेपि ।  
म्स्स्_९०२४-२ मानसं खण्डयत्यत्र शशिखण्डानुकारिणी ॥  
म्स्स्_९०२५-१ कलितगरिमा श्रोणिर्मध्यं विवृद्धवलित्रयं  हृदयमुदयल्लज्जं मज्जच्चिरन्तनचापलम् ।  
म्स्स्_९०२५-२ मुकुलितकुचं वक्षश्चक्षुर्मनाग्धृतवक्रिम  क्रमपरिगलद्बाल्यं तस्या वपुस् तनुते श्रियम् ॥  
म्स्स्_९०२६-१ कलितमम्बरमाकलयन् करैर्  मृदितपङ्कजकोशपयोधरः ।  
म्स्स्_९०२६-२ विकसदुत्पलनेत्रविलोकितः  सखि निशां सरसीकुरुते विधुः ॥  
म्स्स्_९०२७-१ कलितो रुचिरं न कर्म चेत्  क्रियतेऽनङ्गकृतेः कुतः फलम् ।  
म्स्स्_९०२७-२ स्मरतो हृदि पुण्डरीकदृग्  भजतेऽसौ सफलस् ततः श्रमः ॥  
म्स्स्_९०२८-१ कलिन्दगिरिनन्दिनीतटवनान्तरं भासयन्  सदा पथि गतागतश्रमभरं हरन् प्राणिनाम् ।  
म्स्स्_९०२८-२ लतावलिशतावृतो मधुरया रुचा सम्भृतो  ममाशु हरतु श्रमानतितमां तमालद्रुमः ॥  
म्स्स्_९०२८अ-१ कलिन्दजानीरभरेऽर्धमग्ना  बकाः प्रकामं कृतभूरिशब्दाः ।  
म्स्स्_९०२८अ-२ ध्वान्तेन वैराद् विनिगीर्यम्माणाः  क्रोशन्ति मन्ये शशिनः किशोराः ॥  
म्स्स्_९०२९-१ कलिभूपे समायाते धर्मोऽधर्मायते भुवि ।  
म्स्स्_९०२९-२ अधर्मः सर्वन्तः पुंसां हन्त धर्मवदर्थ्यते ॥  
म्स्स्_९०३०-१ कलिमायान्तमुत्प्रेक्ष्य विलीयन्ते सुरा अपि ।  
म्स्स्_९०३०-२ तदाश्रितस्य धर्मादेः का कथा जीवने पुनः ॥  
म्स्स्_९०३१-१ कलिलं चैकरात्रेण पञ्चरात्रेण बुद्बुदम् ।  
म्स्स्_९०३१-२ पक्षैकेनाण्डकः सोऽथ मासपूर्णे शिरो कुरु ॥  
म्स्स्_९०३२-१ कलिसाम्राज्यमासाद्य न भेतव्यं भवान्तरात् ।  
म्स्स्_९०३२-२ धर्मानुष्ठानमूढावां भीतिरेकावशिष्यते ॥  
म्स्स्_९०३३-१ कलुषं कटुकं लवणं विरसं  सलिलं यदि वाशुभगन्धि भवेत् ।  
म्स्स्_९०३३-२ तदनेन भवत्यमलं सुरसं  ससुगन्धि गुणैरपरैश्च युतम् ॥  
म्स्स्_९०३४-१ कलुषं च तवाहितेष्वकस्मात्  सितपङ्केरुहसोदरश्रि चक्षुः ।  
म्स्स्_९०३४-२ पतितं च महीपतीन्द्र तेषां  वपुषि प्रस्फुटमापदां कटाक्षैः ॥  
म्स्स्_९०३५-१ कलुषं मधुरं चाम्भः सर्वं सर्वत्र साम्प्रतम् ।  
म्स्स्_९०३५-२ अनार्जवजनस्येव कृतकव्याहृतं वचः ॥  
म्स्स्_९०३६-१ कलेरन्ते भविष्यन्ति नररूपेण राक्षसाः ।  
म्स्स्_९०३६-२ मनुष्यान् भक्षयिष्यन्ति वित्ततो न शरीरतः ॥  
म्स्स्_९०३७-१ कलेर्दोषनिधे राजन्न् अस्ति ह्येको महान् गुणः ।  
म्स्स्_९०३७-२ कीर्तिनादेव कृष्णस्य मुक्तबन्धः परं व्रजेत् ॥  
म्स्स्_९०३७अ-१ कलौ कराले न सुखं लभेत  पक्षद्वयादेव विरोधकाले ।  
म्स्स्_९०३७अ-२ मध्यस्थता प्रत्युत निन्द्यतेऽपि  समन्ततो हा स कले प्रभावः ॥  
म्स्स्_९०३८-१ कलौ कले खले मित्रे पुत्रे दुर्व्यसनान्विते ।  
म्स्स्_९०३८-२ तस्करेषु प्रवृद्धेषु लुब्धे राज्ञि धनेन किम् ॥  
म्स्स्_९०३९-१ कलौ गङ्गा काश्यां त्रिपुरहरपुर्यां भगवती  प्रशस्ता देवानामपि भवति सेव्यानुदिवसम् ।  
म्स्स्_९०३९-२ इति व्यासो ब्रूते मुनिजनधुरीणो हरिकथा-  सुधापानस्वस्थो गलितभवबन्धोऽतुलमतिः ॥  
म्स्स्_९०४०-१ कलौ जगपत्पतिं विष्णुं सर्वस्रष्टारमीश्वरम् ।  
म्स्स्_९०४०-२ नार्चयिष्यन्ति मैत्रेय पाखण्डोपहता जनाः ॥  
म्स्स्_९०४१-१ कलौ दशसहस्रेषु हरिस्त्यजति मेदिनीम् ।  
म्स्स्_९०४१-२ तदर्धं जाह्लवीतोयं तदर्धं ग्रामदेवताः ॥  
म्स्स्_९०४१अ-१ कलौ युगे कल्मषमानसानाम्  अन्यत्र धर्मे खलु नाधिकारः ।  
म्स्स्_९०४१अ-२ रामेति वर्णद्वयमादरेण  सदा जपन्मुक्तिमुपेति जन्तुः ॥  
म्स्स्_९०४२-१ कल्की कल्कं हरतु जगतः स्फूर्जदूजैस्वितेजा  वेदोच्छेदस्फुरितदुरितध्वंसने धूमकेतुः ।  
म्स्स्_९०४२-२ येनोत्क्षिप्य क्षणमसिलतां धूमवत् कल्मषेच्छान्  म्लेच्छान् हत्वा दलितकलिनाकारि सत्यावतारः ॥  
म्स्स्_९०४३-१ कल्पक्षोणिरुहोऽयमित्यनुदिनं भूमीसुरैर्भाव्यसे  कामोऽसाविति कामिनीभिरभितश्चित्ते चिरं चिन्त्यसे ।  
म्स्स्_९०४३-२ श्रीनारायण एव केवलमिति प्रेम्णा श्रिया ध्यायसे  त्वं कालोऽयमिति प्रतिक्षितिधरैरेकोऽप्यनेकात्मभृत् ॥  
म्स्स्_९०४४-१ कल्पतरुकामदोग्ध्री-  चिन्तामणिधनदशङ्खानाम् ।  
म्स्स्_९०४४-२ रचितो रजोभरपयस्  तेजःश्चासान्तराम्बरैरेषः ॥  
म्स्स्_९०४५-१ कल्पद्रुमः कल्पितमेव सूते  सा कामधुक् कामितमेव दोग्धि ।  
म्स्स्_९०४५-२ चिन्तामणिश्चिन्तितमेव दत्ते  सतां हि सङ्गः सकलं प्रसूते ॥  
म्स्स्_९०४६-१ कल्पद्रुमान् विगतवाञ्छजने सुमेरौ  रत्नान्यगाधसलिले सरितामधीशे ।  
म्स्स्_९०४६-२ धात्रा श्रियं निदधता प्रखलेषु नित्यम्  अत्युज्ज्वलः खलु घटे निहितः प्रदीपः ॥  
म्स्स्_९०४७-१ कल्पद्रुमाश्च सन्तश्च नार्हन्ति समशीर्षिकाम् ।  
म्स्स्_९०४७-२ अर्थिनां प्रार्थिताः पूर्वे फलन्त्यन्ये स्वयं यतः ॥  
म्स्स्_९०४८-१ कल्पद्रुमैः किं कनकाचलस्थैः  परोपकारप्रतिलम्भदुःस्थैः ।  
म्स्स्_९०४८-२ वरं करीरो मरुमार्गवर्ती  यः पान्थसार्थं कुरुते कृतार्थम् ॥  
म्स्स्_९०४९-१ कल्पद्रुमो न जानाति न ददाति बृहस्पतिः ।  
म्स्स्_९०४९-२ अयं तु जगतीजानिर् जानाति च ददाति च ॥  
म्स्स्_९०५०-१ कल्पद्रुमोऽपि काले न भवेद् यदि फलप्रदः ।  
म्स्स्_९०५०-२ को विशेषस् तदा तस्य वन्यैरन्यमहीरुहैः ॥  
म्स्स्_९०५०अ-१ कल्पद्रोरपि कल्पद्रुर् महतोऽपि मणेर्मणिः ।  
म्स्स्_९०५०अ-२ देवानामपि पूज्योऽसि कियत् ते मम पूरणम् ॥  
म्स्स्_९०५१-१ कल्पयति येन वृत्तिं  सदसि च सद्भिः प्रशस्यते येन ।  
म्स्स्_९०५१-२ स गुणस् तेन गुणवता  विवर्धनीयश्च रक्ष्यश्च ॥  
म्स्स्_९०५१अ-१ कल्पयेदेकशः पक्ष रोमश्मश्रुकचान्नखान् ।  
म्स्स्_९०५१अ-२ न चात्मदशनाग्रेण स्वपाणिभ्यां च नोत्तमः ॥  
म्स्स्_९०५२-१ कल्पवृक्षशिखरेषु सम्प्रति  प्रस्फुरद्भिरविकल्पसुन्दरि ।  
म्स्स्_९०५२-२ हारयष्टिगणनामिवांशुभिः  कर्तुमुद्यतकुतूहलः शशी ॥  
म्स्स्_९०५३-१ कल्पस्थायि न जीवितम्  ऐश्वर्यं नाप्यते च यदभिमतम् ।  
म्स्स्_९०५३-२ लोकस् तथाप्यकार्यं  कुरुते कार्यं किमुद्दिश्य ॥  
म्स्स्_९०५४-१ कल्पान्तक्रूरकेलिः क्रतुकदनकरः कुन्दकर्पूरकान्तिः  क्रीडन् कैलासकूटे कलितकुमुदिनीकामुकः कान्तकायः ।  
म्स्स्_९०५४-२ कङ्कालक्रीडनोत्कः कलितकलकलः कालकालीकलत्रः  कालिन्दीकालकण्ठः कलयतु कुशलं कोऽपि कापालिको नः ॥  
म्स्स्_९०५५-१ कल्पान्तपवना वान्तु यान्तु चैकत्वमर्णवाः ।  
म्स्स्_९०५५-२ तपन्तु द्वादशादित्या नास्ति निर्मनसः क्षतिः ॥  
म्स्स्_९०५६-१ कल्पान्तवाससङ्क्षोभलङ्घिताशेशभूभ् ऋतः  
म्स्स्_९०५६-२ स्थैर्यप्रसादमर्यादास् ता एव हि महोदधेः ॥  
म्स्स्_९०५७-१ कल्पान्ते क्रोधनस्य त्रिपुरविजयिनः क्रीडया सञ्चरिष्णोः  कृत्वापि प्राणिजातैर्निजमुखकुहरातिथ्यमप्राप्ततृप्तेः ।  
म्स्स्_९०५७-२ दिग्भित्तीः प्रेक्ष्य शून्याः प्रलयजलनिधिप्रेक्षितात्मीयमूर्ति-  ग्रासव्यासक्तमोघश्रमजनितरुषः पान्तु वो गर्जितानि ॥  
म्स्स्_९०५८-१ कल्पान्ते शमितत्रिविक्रममहाकङ्कालबद्धस्फुरच्-  छेषस्यूतनृसिंहपाणिनखरप्रोतादिकोलामिषः ।  
म्स्स्_९०५८-२ विश्वैकार्णवताविशेषमुदितौ तौ मत्स्यकूर्मावुभौ  कर्षन् धीवरतां गतोऽस्यतु सतां मोहं महाभैरवः ॥  
म्स्स्_९०५८अ-१ कल्प्यते किमिति कर्मणचिन्ता-  स्वेदमेदुरमिदं निजचेतः  ।  
म्स्स्_९०५८अ-२ पश्यतां नयति पूर्वभवात्तं  पुण्यमेव भुवनानि किमन्यत् ॥  
म्स्स्_९०५९-१ कल्याणं कथयामि किं सहचरि स्वैरेषु शश्वत् पुरा  यस्या नाम समीरितं मुररिपोः प्राणेश्वरीति त्वया ।  
म्स्स्_९०५९-२ साहं प्रेमभिदाभयात् प्रियतमं दृष्ट्वापि दूतं प्रभोः  सन्दिष्टास्मि न वेति संशयवती पृच्छामि नो किञ्चन ॥  
म्स्स्_९०६०-१ कल्याणं नः किमधिकमितो जीवनार्थं यदस्माल्  लूत्वा वृक्षानहह दहसि म्रातरङ्गारकार ।  
म्स्स्_९०६०-२ किं त्वेतस्मिन्नशनिपिशुनैरातपैराकुलानाम्  अध्वन्यानामशरणमरुप्रान्तरे कोऽभ्युपायः ॥  
म्स्स्_९०६१-१ कल्याणं परिकल्प्यतां पिककुले रोहन्तु वाञ्छाप्तयो  हंसानामुदयोऽस्तु पूर्णशशिनः स्ताद्भद्रमिन्दीवरे ।  
म्स्स्_९०६१-२ इत्युद्बाष्यवधूगिरः प्रतिपदं सम्पूरयन्त्यान्तिके  कान्तः प्रस्थितिकल्पितोपकरणः सख्या भृशं वारितः ॥  
म्स्स्_९०६२-१ कल्याणं भगवत्कथाकथनतः काव्यं विधातुः कवेस्  तस्यैवाङ्कतया क्वचिद् रचयतः शृङ्गारवीरादिकम् ।  
म्स्स्_९०६२-२ को दोषो भविता यदत्र कविताशीलैः समाश्रीयते  पन्था व्यासवसुन्धराश्रुतिभवग्रन्थादिषु प्रेक्षितः ॥  
म्स्स्_९०६३-१ कल्याणं भवतां यशः प्रसरतां धर्मः सदा वर्धतां  सम्पत्तिः प्रथतां प्रजा प्रणमतां शत्रुक्षयो जायताम् ।  
म्स्स्_९०६३-२ वाक्यं संवदतां वपुः प्रभवतां लक्ष्मीपतिः प्रीयताम्  आयुस् ते शरदां शतं विजयतां दानाय दीर्घायुषे ॥  
म्स्स्_९०६४-१ कल्याणं भवतेऽस्तु कोकिलकुलाकल्पाय येन श्रुति-  क्रूरक्रोष्टुरुतार्दितं कलरवैर्विश्वं समाश्वासितम् ।  
म्स्स्_९०६४-२ अत्यन्ताभ्यसनाभ्युदित्वरबृहन्नादावबोधोल्लस-  च्छब्दब्रह्मरसानुभूतिजनितानन्दौघनिष्यन्दिभिः ॥  
म्स्स्_९०६५-१ कल्याणं वः क्रियासुर्मिलदटनियुगस्थास्नुगीर्वाणभोगि-  स्त्रैणव्यत्यस्तकल्पद्रुमनवसुमनोनागहारावलीनि ।  
म्स्स्_९०६५-२ नालीकाश्लिष्टलक्ष्मीकरतलकमलोद्वान्तमाध्वीकधारा-  तिम्यत्फालेक्षणानि त्रिपुरहरधनुर्ज्यालताकर्षणानि॥  
म्स्स्_९०६६-१ कल्याणं वो विधत्तां करटमदधुनीलोलकल्लोलमाला-  खेलद्रोलम्बकोलाहलमुखरितदिक्चक्रवालान्तरालम् ।  
म्स्स्_९०६६-२ प्रत्नं वेतण्डरत्नं सततपरिचलत्कर्णतालप्ररोह-  द्वातङ्कूराजिहीर्षादरविवृतफणाशृङ्गभूषाभुजङ्गम् ॥  
म्स्स्_९०६७-१ कल्याणदो भवेद् वीरे ध्रुवकश्चन्द्रशेखरः ।  
म्स्स्_९०६७-२ द्विदिग्वर्णपदं यत्र त्रिपुटे च विधीयते ॥  
म्स्स्_९०६७-३ द्रुतद्वन्द्वं लघुद्वन्द्वं ताले त्रिपुटसञ्ज्ञके ॥  
म्स्स्_९०६७अ-१ कल्याणपादपारामं श्रुतगङ्गाहिमाचलम् ।  
म्स्स्_९०६७अ-२ ज्ञानाम्भोजरविं देवं वन्दे श्रीज्ञाननन्दनम् ॥  
म्स्स्_९०६८-१ कल्याणभाक् सदा कार्ये सर्वसौभाग्यवर्धिनी ।  
म्स्स्_९०६८-२ या खल्वेतादृशी भार्या सा देवी न तु मानुषी ॥  
म्स्स्_९०६८अ-१ कल्याणमावहतु नः कुहनावराहो  यस्यास्थिसीम्नि निखिलं प्रतिरोमकूपम् ।  
म्स्स्_९०६८अ-२ आभाति सप्रणयमुद्वहतो धरित्रीं  स्वेदाभिधान इव सात्त्विकहावभेदः ॥  
म्स्स्_९०६९-१ कल्याणामावहतु वः शिवयोः शरीरम्  एकं यदीयमसितच्छविकण्ठमूलम् ।  
म्स्स्_९०६९-२ वामेतरेऽपि कुरुते सितभासि भागे  प्रारब्धशैलतनयापरिणामशङ्काम् ॥  
म्स्स्_९०७०-१ कल्याणवाक्त्वमिव किं पदमत्र कान्तं  सद्भूपतेस् त्वमिव कः परितोषकारी ।  
म्स्स्_९०७०-२ कः सर्वदा वृषगतिस् त्वमिवातिमात्रं  भूत्याश्रितः कथय पालितसर्वभूतः ॥  
म्स्स्_९०७१-१ कल्याणस्तु यथाशक्ति करोति सफलं वचः ।  
म्स्स्_९०७१-२ शठः पक्षौ चलयति द्वावप्यर्थोपलिप्सया ॥  
म्स्स्_९०७२-१ कल्याणहितवान् भूपो गुरूणां दोषगुप्तकः ।  
म्स्स्_९०७२-२ सममतिः सुखे दुःखे समरे चापलायितः ॥  
म्स्स्_९०७३-१ कुलशीलेषु सम्पन्नो नीतिधर्मेषु पण्डितः ।  
म्स्स्_९०७३-२ तथैव पूज्यते राजा चतुरस्रः प्रकीर्तितः ॥  
म्स्स्_९०७४-१ कल्याणाङ्गरुचानुरक्तमनसा त्वं येन सम्प्रार्थ्यते  यस्यार्थे सुमुखि त्वया पुनरसुत्यागेऽपि सन्नह्यते ।  
म्स्स्_९०७४-२ सोऽयं सुन्दरि पञ्चबाणविशिखव्यालीढदोरन्तर-  स्वैरोत्पीडितपीवरस्तनतटस् त्वद्दोर्लतापञ्जरे ॥  
म्स्स्_९०७५-१ कल्याणानां त्वमसि महसां भाजनं विश्वसूर्ते  धुर्यां लक्ष्मीमथ मयि भृशं धेहि देव प्रसीद ।  
म्स्स्_९०७५-२ यद् यत् पापं प्रतिजहि जगन्नाथ नम्नस्य तन् मे  भद्रं भद्रं वितर भगवन् भूयसे मङ्गलाय ॥  
म्स्स्_९०७६-१ कल्याणानां निधानं कलिमलमथनं पावनं पावनानां  पाथेयं यन् मुमुक्षोः सपदि परपदप्राप्तये प्रस्थितस्य ।  
म्स्स्_९०७६-२ विश्रामस्थानमेकं कविवरवचसां जीवनं सज्जनानां  बीजं धर्मद्रुमस्य प्रभवतु भवतां भूतये रामनाम ॥  
म्स्स्_९०७७-१ कल्याणानि ददातु वो गणपतिर्यस्मिन् नु तुष्टे सति  क्षोदीयस्यपि कर्मणि प्रभवितुं ब्रह्मापि जिह्मायते ।  
म्स्स्_९०७७-२ जाते यच्चरणप्रणामसुलभे सौभाग्यभाग्योदये  रङ्कस्याङ्कमनङ्कुशा निविशते देवेन्द्रलक्ष्मीरपि ॥  
म्स्स्_९०७७-१ कल्याणायभवन्तु खण्डपरशोः कोटीरवाटीरुहां  वल्लीनां वलयानि वेल्लदुरगश्रेणीनि शोणत्विषाम् ।  
म्स्स्_९०७७-२ उन्मीलत्कनकारविन्दकलिकाकिञ्जल्कपुञ्जक्षरद्-  धूलीधूसरसिद्धसिन्धुलहरीसिन्दूरितेन्दूनि वः ॥  
म्स्स्_९०७८-१ कल्याणि चन्दनरसैः परिषिच्य गात्रं  द्वित्राण्यहानि कथमप्यतिवाहयेथाः ।  
म्स्स्_९०७८-२ अङ्के निधाय भवतीं परिरभ्य दोर्भ्यां  नेष्यामि सूर्यकिरणानपि शीतलत्वम् ॥  
म्स्स्_९०७९-१ कल्याणि पाणिपतितानि विना विचारम्  एतानि मोक्तुमुचितानि न मौक्तिकानि ।  
म्स्स्_९०७९-२ गुञ्जेति सञ्जनयते यदिह भ्रमन्ते  हस्तारविन्दनयनोत्पलयोः प्रभैव ॥  
म्स्स्_९०८०-१ कल्याणी बत गाथेयं लौकिकी प्रतिभाति मे ।  
म्स्स्_९०८०-२ एति जीवन्तमानन्दो नरं वर्षशतादपि ॥  
म्स्स्_९०८१-१ कल्याणोल्लाससीमा कलयतु कुशलं कालमेघाभिरामा  काचित् साकेतधामा भवगहनगतिक्लान्तिहारिप्रणामा ।  
म्स्स्_९०८१-२ सौन्दर्यह्रीणकामा धृतजनकसुतासादरापाङ्गधामा  दिक्षु प्रख्यातभूमा दिविषदभिनुता देवता रामनामा ॥  
म्स्स्_९०८२-१ कल्योत्थानपरा नित्यं गुरुशुश्रूषणे रता ।  
म्स्स्_९०८२-२ सुसम्मृष्टगृहा चैव गोशकृत्कृतलेपना ॥  
म्स्स्_९०८३-१ कल्लोलक्षिप्तपङ्कत्रिपुरहरशिरःस्वःस्रवन्तीमृणालं  कर्पूरक्षोदजालं कुसुमशरवधूसीधुभृङ्गारनालम् ।  
म्स्स्_९०८३-२ एतद् दुग्धाब्धिबन्धोर्गगनकमलिनीपत्रपानीयबिन्दोर्  अन्तस् तोषं न केषां किसलयति जगन्मण्डनं खण्डमिन्दोः ॥  
म्स्स्_९०८३अ-१ कल्लोलचपला लक्ष्मीः सङ्गमाः स्वप्नसन्निभाः ।  
म्स्स्_९०८३अ-२ वात्याव्यतिकरोत्क्षिप्ततूलतुल्यं च यौवनम् ॥  
म्स्स्_९०८४-१ कल्लोलवेल्लितदृषत्परुषप्रहारै  रत्नान्यमूनि मकरालय मावमंस्थाः ।  
म्स्स्_९०८४-२ किं कौस्तुभेन विहितो भवतो न नाम  याच्ञाप्रसारितकरः पुरुषोत्तमोऽपि ॥  
म्स्स्_९०८५-१ कल्लोलसञ्चलदगाधजलैरलोलैः  कल्लोलिनीपरिवृढैः किमपेयतोयैः ।  
म्स्स्_९०८५-२ जीयात् स जर्जरतनुर्गिरिनिर्झरोऽयं  यद्विप्रुषापि तृषिता वितृषीभवन्ति ॥  
म्स्स्_९०८६-१ कल्लोलैः स्थगयन् मुखानि ककुभामभ्रंलिहैरम्भसा  क्षारेणापि दिवानिशं जलनिधे गर्जन् न विश्राम्यसि ।  
म्स्स्_९०८६-२ एतत्ते यदि घोरनक्रनिलयं स्वादु व्यधास्याद् विधिः  किं कर्तासि तदा न वेद्मि तरलैः स्वैरेव दुश्चेष्टितैः ॥  
म्स्स्_९०८७-१ कल्लोलैर्विकिरत्वसौ गिरिवरान् वेलाविलासोत्थितैः  शब्दैर्वा बधिरीकरोतु ककुभो धत्तां च विस्तीर्णताम् ।  
म्स्स्_९०८७-२ पान्थानां रवितापतप्तवपुषां तृष्णातिरेकच्छिदः  किं साम्यं प्रतनोः करोतु सरसोऽप्यब्धिः कृताडम्बरः ॥  
म्स्स्_९०८८-१ कवयः कवयन्तु तैलभुक्ताः  सरसा एव परन्तु दाक्षिणात्याः ।  
म्स्स्_९०८८-२ अपि लोचनचञ्चला हरिण्यो  मदिराक्ष्या न समाः कटाक्षपातैः ॥  
म्स्स्_९०८९-१ कवयः कालिदासाद्याः कवयो वयमप्यमी ।  
म्स्स्_९०८९-२ पर्वते परमाणौ च वस्तुत्वमुभयोरपि ।  
म्स्स्_९०९०-१ कवयः किं न पश्यन्ति किं न भक्षन्ति वायसाः ।  
म्स्स्_९०९०-२ प्रमदाः किं न कुर्वन्ति किं न जल्पन्ति मद्यपाः ॥  
म्स्स्_९०९१-१ कवयः किं न पश्यन्ति किं न भक्षन्ति वायसाः ।  
म्स्स्_९०९१-२ मद्यपाः किं न जल्पन्ति किं न कुर्वन्ति योषितः ॥  
म्स्स्_९०९२-१ कवयः परितुष्यन्ति नेतरे कविसूक्तिभिः ।  
म्स्स्_९०९२-२ नह्यकूपारवत् कूपा वर्धन्ते विधुकान्तिभिः ॥  
म्स्स्_९०९३-१ कवलयति न चेतस् तस्य दारिद्र्यदुःखं  न च पिशुनजनोक्तिः कर्णकण्डूं करोति ।  
म्स्स्_९०९३-२ वरकविकृतगोष्ठीबन्धगन्धोपभोगे  य इह मधु वमन्तीं काव्यचिन्तां करोति ॥  
म्स्स्_९०९४-१ कवयति पण्डितराजे  कवयन्त्यन्येऽपि विद्वांसः ।  
म्स्स्_९०९४-२ नृत्यति पिनाकपाणौ  नृत्यन्त्यन्येऽपि भूतवेतालाः ॥  
म्स्स्_९०९५-१ कवयो वद कुत्र कीदृशाः  कठिनं किं विदितं समन्ततः ।  
म्स्स्_९०९५-२ अधुना तव वैरियोषितां  हृदि तापः प्रबलो विहाय काः ॥  
म्स्स्_९०९५अ-१ कवलयसि चन्द्रदीधिती-  र्नविरलमश्नासि नूनमङ्गारान् ।  
म्स्स्_९०९५अ-२ अधिकतरमुष्णमनयोः  किमिह चकोरावधारयसि ॥  
म्स्स्_९०९६-१ कवलितमिह नालं कन्दलं चेह दृष्टम्  इह हि कुमुदकोशे पीतमम्भः सुशीतम् ।  
म्स्स्_९०९६-२ इति विरटति रात्रौ पर्यटन्ती तटान्ते  सहचरपरिमुक्ता चक्रवाकी वराकी ॥  
म्स्स्_९०९७-१ कविः करोति काव्यानि पण्डितो वेत्ति तद्रसम् ।  
म्स्स्_९०९७-२ कामिनीकुचकाठिन्यं पतिर्जानाति नो पिता ॥  
म्स्स्_९०९८-१ कविः करोति काव्यानि स्वादु जानाति पण्डितः ।  
म्स्स्_९०९८-२ सुन्दर्या अपि लावण्यं पतिर्जानाति नो पिता ॥  
म्स्स्_९०९९-१ कविः करोति पद्यानि लालयत्युत्तमो जनः ।  
म्स्स्_९०९९-२ तरुः प्रसूते पुष्पाणि मरुद् वहति सौरभम् ॥  
म्स्स्_९१००-१ कविः पिता पोषयति पालको रसिकः पतिः ।  
म्स्स्_९१००-२ कवितायुवतेर्नूनं सोदरास् तु विवेकिनः ॥  
म्स्स्_९१०१-१ कविः सूयति काव्यानि हृदा दधति सज्जनाः ।  
म्स्स्_९१०१-२ सूते मुक्ताः पयोराशिर् वहन्ति तरुणीस्तनाः ॥  
म्स्स्_९१०२-१ कविताकलनेन किं नृपाणां  यदि कवयो न लभन्ति पूर्णकामाः ।  
म्स्स्_९१०२-२ नयनेन किमेणलोचनानां  यदि वक्रं न विलोकिता युवानः ॥  
म्स्स्_९१०३-१ कविताकुन्दविकासन-  कृतिने विजितजनतानिदाघाय ।  
म्स्स्_९१०३-२ दलितोद्दामाघाय  प्रणतिं कलयामि माघाय ॥  
म्स्स्_९१०४-१ कविता वनिता कस्य न मोदाय सचेतसः ।  
म्स्स्_९१०४-२ रस एव सदा तस्या नरीनर्तीव सर्वतः ॥  
म्स्स्_९१०५-१ कवित्वं न शृणोत्येव कृपणः कीर्तिवर्जितः ।  
म्स्स्_९१०५-२ नपुंसकः किं कुरुते पुरःस्थितमृगीदृशा ॥  
म्स्स्_९१०६-१ कवित्वगानप्रियवादसत्या-  न्यस्या विधाता व्यधिताधिकण्ठम् ।  
म्स्स्_९१०६-२ रेखात्रयन्यासमिषादमीषां  वासाय सोऽयं विबभाज सीमाः ॥  
म्स्स्_९१०७-१ कवित्वप्रोद्गुम्फश्रवणकृतझम्पव्यतिकरं  चिरं येषां स्वान्तं समजनि नितान्तं रसवशम् ।  
म्स्स्_९१०७-२ अमीषां पीयूषापचितसुरयोषाधरपुटो-  ल्लसन्माधुर्ये वा समुदयति किं वा रतिरपि ॥  
म्स्स्_९१०८-१ कवित्वमारोग्यमतीव मेधा  स्त्रीणां प्रियत्वं कनकस्य लाभः ।  
म्स्स्_९१०८-२ सर्वेषु तथ्यं स्वजनेषु पूजा  स्वर्गस्थितानां किल चिह्नमेतत् ॥  
म्स्स्_९१०८अ-१ कवित्वशक्तिर्हि दिवोऽवतीर्णा  भूमौ सुधासार इवार्यपुण्यात् ।  
म्स्स्_९१०८अ-२ पुनर्ग्रहीतुं निजवस्तु देवाः  समागतास्तत् कवयः समुत्काः ॥  
म्स्स्_९१०९-१ कवित्वे वादित्वं कनककुसुमे सौरभगुणो  धनित्वे दातृत्वं विषमतरुफले स्वादुरसता ।  
म्स्स्_९१०९-२ कुलीने सौजन्यं मृगमदरसे रागरचना  प्रभुत्वे विद्वत्त्वं परभृतमुखे मानुषवचः ॥  
म्स्स्_९१०९अ-१ कविभावकृतं चिह्नम् अन्यत्रापि न दुष्यति ।  
म्स्स्_९१०९अ-२ मुखमिष्टार्थसंसिद्धं किं हि न स्यात् कृतात्मनाम् ॥  
म्स्स्_९११०-१ कविभिर्नूपसेवासु चित्रालङ्कारहारिणी ।  
म्स्स्_९११०-२ वाणी वेश्येव लोभेन परोपकरणीकृता ॥  
म्स्स्_९१११-१ कविमतिरिव बहुलोहा  सुघटितचक्रा प्रभातवेलेव ।  
म्स्स्_९१११-२ हरमूर्तिरिव हसन्ती  भाति विधूमानलोपेता ॥  
म्स्स्_९११२-१ कविरनुहरति च्छायां  पदमेकं पादमेकमर्धं वा ।  
म्स्स्_९११२-२ सकलप्रबन्धहर्त्रे  साहसकर्त्रे नमस् तस्मै ॥  
म्स्स्_९११३-१ कविरमरः कविरचलः  कविरभिनन्दश्च कालिदासश्च ।  
म्स्स्_९११३-२ अन्ये कवयः कपयश्  चापलमात्रं पदं दधति ॥  
म्स्स्_९११४-१ कविरविमहोत्कर्षान् हर्षन् प्रपञ्चय पञ्चषान्  स्खलसि रसने किं वा सर्वान् प्रवक्तुमनीश्वरे ।  
म्स्स्_९११४-२ गणयति यदप्येतान् धाता दिनावलिमालया  तदपि भगवानेषामन्तं कदापि न विन्दति ॥  
म्स्स्_९११५-१ कविरहिताः कविलापा  जायन्ते कण्ठशोषणायैव ।  
म्स्स्_९११५-२ सम्मुखगतः कविश्चेत्  भवति कुलपितापि कविकुलपितैव ॥  
म्स्स्_९११६-१ कविरेव कवेर्वेत्ति काव्यकर्मणि कौशलम् ।  
म्स्स्_९११६-२ शेषाहिरेव जानाति भुवो भारस्य निश्चयम् ॥  
म्स्स्_९११६अ-१ कविर्भारद्वाजो जगदवधिजाग्रन्निजयशा  रसश्रेणीमर्मव्यवहरणहेवाकरसिकः ।  
म्स्स्_९११६अ-२ यदीयानां वाचां रसिकहृदयोल्लासनविधा-  वमन्दानन्दात्मा परिणयति सन्दर्भमहिमा ॥  
म्स्स्_९११७-१ कविवाक्यामृततीर्थ-  स्नानैः पूता भृशं यशोदेहाः ।  
म्स्स्_९११७-२ येषां त एव भूपा  जीवन्ति मृता वृथैवान्ये ॥  
म्स्स्_९११८-१ कविविद्यादुराधर्षो यो राक्षस इवापरः ।  
म्स्स्_९११८-२ दक्षिणस्थो लब्धवर्णो विख्यातः कविराक्षसः ॥  
म्स्स्_९११९-१ कविषु दधतमुत्कर्षं  विस्फुरदनवद्यहृद्यवाग्वर्षम् ।  
म्स्स्_९११९-२ इह खलु खलप्रधर्षं  श्रीहर्षं नौमि हर्षसङ्घर्षम् ॥  
म्स्स्_९१२०-१ कविहृदयेष्वनसूया  कस्तूरीकर्दमेष्वमालिन्यम् ।  
म्स्स्_९१२०-२ अक्षारता पयोधा-  ववनीपालेषु पाण्डित्यम् ॥  
म्स्स्_९१२१-१ कवीनां च बुधानां च वदान्यानां च यो गुरुः ।  
म्स्स्_९१२१-२ नानाशास्त्रचणप्रज्ञः शिवनाथः स नम्यते ॥  
म्स्स्_९१२२-१ कवीनां महतां सूक्तैर् गूढार्थान्तरसूचिभिः ।  
म्स्स्_९१२२-२ विध्यमानश्रुतेर्माभूद् दुर्जनस्य कथं व्यथा ॥  
म्स्स्_९१२३-१ कवीनां मानसं नौमि तरन्ति प्रतिभाम्भसि ।  
म्स्स्_९१२३-२ यत्र हंसवयांसीव भुवनानि चतुर्दश ॥  
म्स्स्_९१२४-१ कवीनां सन्तापो भ्रमणमभितो दुर्गतिरिति  त्रयाणाम्पञ्चत्वं रचयसि न तच् चित्रमधिकम् ।  
म्स्स्_९१२४-२ चतुर्णां वेदानां व्यरचि नवता वीर भवता  द्विषत्सेनालीनाभयुतमपि लक्षं त्वमकृथाः ॥  
म्स्स्_९१२५-१ कवीनामगलद् दर्पो नूनं वासवदत्तया ।  
म्स्स्_९१२५-२ शक्त्येव पाण्डुपुत्राणां गतया कर्णगोचरम् ॥  
म्स्स्_९१२६-१ कवीन्दुं नौमि वाल्मीकिं यस्य रामायणीं कथाम् ।  
म्स्स्_९१२६-२ चन्द्रिकामिव चिन्वन्ति चकोरा इव साधवः ॥  
म्स्स्_९१२७-१ कवीन्द्राणामासन् प्रथमतरमेवाङ्गणभुवश्  चलद्भृङ्गासङ्गाकुलकरिमदामोदमधुराः ।  
म्स्स्_९१२७-२ अमी पश्चात् तेषामुपरि पतिता रुद्रनृपतेः  कटाक्षाः क्षीरोदप्रसरदुरुवीचीसहचराः ॥  
म्स्स्_९१२८-१ कवीश्वराणां वचसां विनोदैर्  नन्दन्ति विद्यानिधयो न चान्ये ।  
म्स्स्_९१२८-२ चन्द्रोपला एव करैः सुधांशोर्  द्रवन्ति नान्या दृषदः कदाचित् ॥  
म्स्स्_९१२९-१ कवेरभिप्रायमशब्दगोचरं  स्फुरन्तमार्द्रेषु पदेषु केवलम् ।  
म्स्स्_९१२९-२ वदद्भिरङ्गैः कृतरोमविक्रियैर्  जनस्य तूष्णीं भवतोऽयमञ्जलिः ॥  
म्स्स्_९१३०-१ कशाभिरिव हैमीभिर् विद्युद्भिरभिताडितम् ।  
म्स्स्_९१३०-२ अन्तःस्तनितनिर्घोषं सवेदनमिवाम्बरम् ॥  
म्स्स्_९१३१-१ कश्च प्रत्यक्षमुत्सृज्य संशयस्थमलक्षणम् ।  
म्स्स्_९१३१-२ आयतिस्थं चरेद् धर्म क्षत्रबन्धुरनिश्चितम् ॥  
म्स्स्_९१३२-१ कश्चिच् छस्त्रापातमूढोऽपवोढुर्  लब्ध्वा भूयश्चेतनामाहवाय ।  
म्स्स्_९१३२-२ व्यावर्तिष्ट क्रोशतः सख्युरुच्चैस्  त्यक्तश्चात्मा का च लोकानुवृत्तिः ॥  
म्स्स्_९१३३-१ कश्चित् कराभ्यामुपगूढनालम्  आलोलपत्राभिहतद्विरेफम् ।  
म्स्स्_९१३३-२ रजोभिरन्तःपरिवेषबन्धि  लीलारविन्दं भ्रमयाञ्चकार ॥  
म्स्स्_९१३४-१ कश्चित् कष्टं किरति करकाजालमेकोऽतिमात्रं  गर्जत्येव क्षिपति विषयं वैद्युतं वह्निमन्यः ।  
म्स्स्_९१३४-२ सूते वातं जवनमपरस्तेन जानीहि तावत्  किं व्यादत्से विहग वदनं तत्र तत्राम्बुवाहे ॥  
म्स्स्_९१३५-१ कश्चित् कस्यचिदेव स्यात् सुहृद् विश्रम्भभाजनम् ।  
म्स्स्_९१३५-२ पद्मं विकासयत्यर्कः सङ्कोचयति कैरवम् ॥  
म्स्स्_९१३६-१ कश्चित् कान्ताविरहगुरुणा स्वाधिकारात् प्रमत्तः  शापेनास्तङ्गमितमहिमा वर्षभोग्येण भर्तुः ।  
म्स्स्_९१३६-२ यक्षश्चक्रे जनकतनयास्नानपुण्योदकेषु  स्निग्धच्छायातरुषु वसतिं रामगिर्याश्रमेषु ॥  
म्स्स्_९१३७-१ कश्चित् क्रन्दति कालकर्कशकराकृष्टं विनष्टं हठाद्  उत्कृष्टं तनयं विलोक्य पुरतः पुत्रेति हा हा क्वचित् ।  
म्स्स्_९१३७-२ कश्चिन्नर्तकनर्तकीपरिवृतो नृत्यत्यहो कुत्रचिच्  चित्रं संसृतिपद्धतिः प्रथयति प्रीतिं च कष्टं च नः ॥  
म्स्स्_९१३८-१ कश्चित् तरति काष्ठेन सुगम्भीरां महानदीम् ।  
म्स्स्_९१३८-२ स तारयति तत् काष्ठं स च काष्ठेन तार्यते ॥  
म्स्स्_९१३९-१ कश्चित् तावत् त्वया दृष्टः श्रुतो वा शङ्कितोऽपि वा ।  
म्स्स्_९१३९-२ क्षितौ वा यदि वा स्वर्गे यस्य मृत्युर् न विद्यते ॥  
म्स्स्_९१४०-१ कश्चित् पण्यस्त्रीणां  विभवोपचितान्यपुरुषयोजनया ।  
म्स्स्_९१४०-२ विदधाति स्माराधन-  मधनत्वमुपागतः कामी ॥  
म्स्स्_९१४१-१ कश्चित् पान्थस् तृषार्तः पथि तपऋतौ गम्यमानोऽन्यपान्थं  पप्रच्छानन्दलीनो वद पथिक कुतो जह्नुकन्याप्रवाहः ।  
म्स्स्_९१४१-२ तेनासौ शीघ्रवाचा प्रचलितमनसा विप्रवर्येण चोचे  सूच्यग्रे कूपषट्कं तदुपरि नगरी तत्र गङ्गाप्रवाहः ॥  
म्स्स्_९१४२-१ कश्चित् पुमान् क्षिपति मां प्रति रूक्षवाक्यैः  सोऽहं क्षमाभरणमेत्य मुदं प्रयामि ।  
म्स्स्_९१४२-२ शोकं व्रजामि पुनरेवमयं तपस्वी  चारित्रतः स्खलितवानिति मन्निमित्तम् ॥  
म्स्स्_९१४३-१ कश्चिदाम्रवणं छित्त्वा पलाशांश्च निपिञ्चति ।  
म्स्स्_९१४३-२ पुष्पं दृष्ट्वा फले गृध्नुः स शोचति फलागमे ॥  
म्स्स्_९१४४-१ कश्चिदाश्रयसौन्दर्याद् धत्ते शोभामसज्जनः ।  
म्स्स्_९१४४-२ प्रमदालोचनन्यस्तं मलीमसमिवाञ्जनम् ॥  
म्स्स्_९१४५-१ कश्चिद् दैवेन सौमित्रे योद्धुमुत्सहते पुमान् ।  
म्स्स्_९१४५-२ यस्य न ग्रहणं किञ्चित् कर्मणोऽन्यत्र दृश्यते ॥  
म्स्स्_९१४६-१ कश्चिद् दैवेन सौमित्रै योद्धुमुत्सहते सह ।  
म्स्स्_९१४६-२ यस्येह विग्रहोपायो न कथञ्चन विद्यते ॥  
म्स्स्_९१४७-१ कश्चिद् द्विषत्खड्गहृतोत्तमाङ्गः  सद्यो विमानप्रभुतामुपेत्य ।  
म्स्स्_९१४७-२ वामाङ्गसंसक्तसुराङ्गनः स्वं  नृत्यत्कबन्धं समरे ददर्श ॥  
म्स्स्_९१४८-१ कश्चिद् यथाभागमवस्थितेऽपि  स्वसन्निवेशाद् व्यतिलङ्घिनीव ।  
म्स्स्_९१४८-२ वज्रांशुगर्बाङ्गुलिरन्ध्रमेकं  व्यापारयामास करं किरीटे ॥  
म्स्स्_९१४९-१ कश्चिद् वाचं रचयितुमलं श्रोतुमेवापरस् ताम्  कल्याणी ते मतिरुभयतो विस्मयं नस् तनोति ।  
म्स्स्_९१४९-२ न ह्येकस्मिन्नतिशयवतां सन्निपातो गुणानाम्  एकः सूते कनकमुपलस् तत्परीक्षाक्षमोऽन्यः ॥  
म्स्स्_९१५०-१ कश्चिन् नवं पल्लवमाददाति  कश्चित् प्रसूनानि फलानि कश्चित् ।  
म्स्स्_९१५०-२ परं करालेऽस्य निदाघकाले  मूले न दाता सलिलस्य कश्चित् ॥  
म्स्स्_९१५१-१ कश्चिन् मालासमं मित्रं कश्चिन् मित्रं तुलासमम् ।  
म्स्स्_९१५१-२ कश्चिन् मेरुसमं मित्रं कश्चिन् मित्रं महीसमम् ॥  
म्स्स्_९१५२-१ कश्चिन्मूर्च्छामेत्य गाढप्रहारः  सिक्तः शीतैः शीकरैर्वारणस्य ।  
म्स्स्_९१५२-२ उच्छश्वास प्रस्थिता तं जिघृक्षुर्  व्यर्थाकूता नाकनारी मुमूर्च्छ ॥  
म्स्स्_९१५३-१ कश् चुम्बति कुलपुरुषो  वेश्याधरपल्लवं मनोज्ञमपि ।  
म्स्स्_९१५३-२ चारभटचौरचेटक-  नटविटनिष्ठीवनशरावम् ॥  
म्स्स्_९१५४-१ कश्मीरान् गन्तुकामस्य मीरशाहाख्यभूपतेः ।  
म्स्स्_९१५४-२ शाहाबुद्दीनभूमीन्द्रः प्राहिणोदिति लेखकम् ॥  
म्स्स्_९१५५-१ किमेवमविशङ्कितः शिशुकुरङ्ग लोलक्रमं  परिक्रमितुमीहसे विरम नैव शून्यं वनम् ।  
म्स्स्_९१५५-२ स्थितोऽत्र गजयूथनाथमथनोच्छलच्छोणितच्-  छटापटलभासुरोत्कटसटाभरः केसरी ॥  
म्स्स्_९१५५अ-१ कषायकलुषो जीवो रागरञ्जितमानसः ।  
म्स्स्_९१५५अ-२ चतुर्गतिभवाम्भोधौ भिन्ननौरिव सीदति ॥  
म्स्स्_९१५५ब्-१ कषायपशुभिर्दुष्टैर्धर्मकामार्थनाश कैः ।  
म्स्स्_९१५५ब्-२ शममन्त्रहतैर्यज्ञं विधेहि विहितं बुधैः ॥  
म्स्स्_९१५६-१ कषायमुक्तं कथितं चरित्रं  कषायवृद्धावुपघातमेति ।  
म्स्स्_९१५६-२ यदा कषायः शममेति पुंसस्  तदा चरित्रं पुनरेति पूतम् ॥  
म्स्स्_९१५६अ-१ कषायरागवचनं वीतरागोऽधरस्तव ।  
म्स्स्_९१५६अ-२ विहारः कण्ठदेशश्च दूति प्रव्रजितासि किम् ॥  
म्स्स्_९१५६ब्-१ कषायविजये सौख्यम् इन्द्रियाणां च निग्रहे ।  
म्स्स्_९१५६ब्-२ जायते परमोत्कृष्टम् आत्मनो भवभेदि यत् ॥  
म्स्स्_९१५६च्-१ कषायविषयार्तानां देहिनां नास्ति निर्वूतिः ।  
म्स्स्_९१५६च्-२ तेषां च विरमे सौख्यं जायते परमाद्भुतम् ॥  
म्स्स्_९१५६द्-१ कषायविषयाहारत्यागो यत्र विधीयते ।  
म्स्स्_९१५६द्-२ उपवासः स विज्ञेयः शेषं लङ्घनकं विदुः ॥  
म्स्स्_९१५७-१ कषायसङ्गौ सहते न वृत्तं  समार्द्रचक्षुर्न दिनं च रेणुम् ।  
म्स्स्_९१५७-२ कषायसङ्गौ विधुनन्ति तेन  चारित्रवन्तो मुनयः सदापि ॥  
म्स्स्_९१५७अ-१ कषायान् शत्रुवत् पश्येद् विषयान् विषवत् तथा ।  
म्स्स्_९१५७अ-२ मोहं च परमं व्याधिम् एवमूचुर्विचक्षणाः ॥  
म्स्स्_९१५७ब्-१ कषाया विषया योगाः प्रमादाविरती तथा ।  
म्स्स्_९१५७ब्-२ मिथ्यात्वमार्तरौद्रे चेत्य् अशुभं प्रति हेतवः ॥  
म्स्स्_९१५७च्-१ कषायास्तन्निहन्तव्यास् तथा तत्सहचारिणः ।  
म्स्स्_९१५७च्-२ नोकषायाः शिवद्धारा गलीभूता मुमुक्षुभिः ॥  
म्स्स्_९१५८-१ कषायैरुपवासैश्च कृतामुल्लाघतां नृणाम् ।  
म्स्स्_९१५८-२ निजौषधकृतां वैद्यो निवेद्य हरते धनम् ॥  
म्स्स्_९१५९-१ कष्टं कर्मेति दुर्मेधाः कर्तव्याद् विनिवर्तते ।  
म्स्स्_९१५९-२ न साहसमनारभ्य श्रेयः समुपलभ्यते ॥  
म्स्स्_९१६०-१ कष्टं खलु मूर्खत्वं  कष्टं खलु यौवने च दारिद्र्यम् ।  
म्स्स्_९१६०-२ कष्टादपि कष्टतरं  परगृहवासः प्रवासश्च ॥  
म्स्स्_९१६१-१ कष्टं च खलु मूर्खत्वं कष्टं च खलु यौवनम् ।  
म्स्स्_९१६१-२ कष्टात् कष्टतरं चैव परगेहनिवासनम् ॥  
म्स्स्_९१६२-१ कष्टं जीवति गणको  गणिका कथकश्च सेवको वैद्यः ।  
म्स्स्_९१६२-२ दिवसे दिवसे मरणं  परजनमनरञ्जनी वृत्तिः ॥  
म्स्स्_९१६३-१ कष्टं नैव परिस्थिते समुदियात् कार्येषु नो जातुचित्  सञ्जायेत न चापि तद्व्यतिकराद् बाह्यादकिञ्चित्करात् ।  
म्स्स्_९१६३-२ कस्माच्चित् खलु भावतोऽन्तरभवात् त्वस्माकमुत्पद्यते  प्राणस्यैव विशेषतोऽन्तरशयाद् भावात् समुज्जृम्भते ॥  
म्स्स्_९१६४-१ कष्टं वने निवसतोऽत्र सदा नरस्य  नो केवलं निजतनुप्रभवं भवेच् च ।  
म्स्स्_९१६४-२ दैवं च पित्र्यमखिलं न विभाति कृत्यं  तस्माद् गृहे निवसतात्महितं प्रचिन्त्यम् ॥  
म्स्स्_९१६५-१ कष्टं साहसकारिणि  तव नयनार्धेन सोऽध्वनि स्पृष्टः ।  
म्स्स्_९१६५-२ उपवीतादपि विदितो  न द्विजदेहस् तपस्वी ते ॥  
म्स्स्_९१६६-१ कष्टं हृदि ज्वलति शोकमयो ममाग्निस्  ते चक्षुषी च विरहज्वरजागरुके ।  
म्स्स्_९१६६-२ एतन्मनो भ्रमति विष्वगसूंस् तथापि  त्वं पश्यतोहर इव स्मर हर्तुकामः ॥  
म्स्स्_९१६७-१ कष्टा वृत्तिः पराधीना कष्टो वासो निराश्रयः ।  
म्स्स्_९१६७-२ निर्धनो व्यवसायश्च सर्वकष्टा दरिद्रता ॥  
म्स्स्_९१६८-१ कष्टा वेधव्यथा कष्टो नित्यं च वहनक्लमः ।  
म्स्स्_९१६८-२ श्रवणानामलङ्कारः कपोलस्य तु कुण्डलम् ॥  
म्स्स्_९१६९-१ कष्टे नोपार्जितं वित्तं हेलया क्वापि निर्गतम् ।  
म्स्स्_९१६९-२ किं करोमि क्व गच्छामि निर्भाग्योऽहं भुवस्तले ॥  
म्स्स्_९१७०-१ कष्टो जनः कुलधनैरनुरञ्जनीयस्  तन्नो यदुक्तमशिवं न हि तत् क्षमं ते ।  
म्स्स्_९१७०-२ नैसर्गिकी सुरभिणः कुसुमस्य सिद्धा  मूर्ध्नि स्थितिर्न चरणैरवताडनानि ॥  
म्स्स्_९१७०अ-१ कष्टोपार्जितमत्र वित्तम्खिलं द्यूते मया योजितं  विद्या कष्टतरं गुरोरधिगता व्यापारिता कुस्तुतौ ।  
म्स्स्_९१७०अ-२ पारम्पर्यसमागता च विनयो वामेक्षणायां कृतः  सत्पात्रे किमहं करोमि विवशः कालेऽद्य नेदीयसि ॥  
म्स्स्_९१७१-१ कस्तस्य जीवितार्थः  सति विभवे कश्च तस्य पुरुषार्थः ।  
म्स्स्_९१७१-२ योऽर्थिनमभिमुखमागतम्  अनभिमुखः सन् विसर्जयति ॥  
म्स्स्_९१७२-१ कस्तां निन्दति लुम्पति  कः स्मरफलकस्य बर्णकं मुग्धः ।  
म्स्स्_९१७२-२ को भवति रत्नकण्टकम्  अमृते कस्यारुचिरुदेति ॥  
म्स्स्_९१७३-१ कस्तावद् बलिकर्णभार्गवमहादानप्रमाणस्तवः  कश्चासौ कुरुपाण्डपाण्डुरयशः प्रस्तावनाविस्तरः ।  
म्स्स्_९१७३-२ यावद् वर्षति वीरसिंहतनयो वृष्टीरिमाः काञ्चनीर्  धाराः प्रावृषि तावदञ्जनरुचिर्धारा न धाराधरः ॥  
म्स्स्_९१७४-१ कस्तूरिकां तृणभुजामटवीमृगाणां  निक्षिप्य नाभिषु चकार च तान् वधार्हान् ।  
म्स्स्_९१७४-२ मूढो विधिः सकलदुर्जनलोलजिह्वा-  मूले स्म निक्षिपति चेत् सकलोपकारः ॥  
म्स्स्_९१७५-१ कस्तूरिकां हरिण मुञ्च वनोपकण्ठं  मा सौरभेण ककुभः सुरभीकुरुष्व ।  
म्स्स्_९१७५-२ आस्तां यशो ननु किरातशराभिघातात्  त्रातापि हन्त भविता भवतो दुरापः ॥  
म्स्स्_९१७६-१ कस्तूरिकाचन्दनकुङ्कुमानि  सौभाग्यचिह्नानि विलासिनीनाम् ।  
म्स्स्_९१७६-२ प्रयागमृत्स्नातिलकक्रियैव  सौभाग्यचिह्नं विधवाललाटे ॥  
म्स्स्_९१७७-१ कस्तूरिकातिलकमालि विधाय सायं  स्मेरानना सपदि शीलय सौधमौलिम् ।  
म्स्स्_९१७७-२ प्रौढिं भजन्तु कुमुदानि मुदामुदाराम्  उल्लासयन्तु परितो हरितो मुखानि ॥  
म्स्स्_९१७७अ-१ कस्तूरिकादिक्रयविक्रयाङ्गां  यदृच्छया यद्विपणिं गतानाम् ।  
म्स्स्_९१७७अ-२ सौरभ्यमङ्गेषु समग्रलग्नम्  न हीयते पञ्चषमप्यहानि ॥  
म्स्स्_९१७८-१ कस्तूरिकामृगाणाम्  अण्डाद् गन्धगुणमखिलमादाय ।  
म्स्स्_९१७८-२ यदि पुनरहं विधिः स्यां  खलजिह्वायां निवेशयिष्यामि ॥  
म्स्स्_९१७९-१ कस्तूरी जायते कस्मात् को हन्ति करिणां शतम् ।  
म्स्स्_९१७९-२ किं कुर्यात् कातरो युद्धे मृगात् सिंहः पलायनम् ॥  
म्स्स्_९१८०-१ कस्तूरीति, किमङ्ग, साम्परिमलद्रव्यं किमप्यामरं  पेया किं, न हि, कीदृशी, मृगदृशां शृङ्गारलीलास्पदम् ।  
म्स्स्_९१८०-२ धार्या कुत्र, कुचस्थलीषु, कुचयोः स्थौल्यं ततो हीयते  क्लिष्टः क्लिश्यति पक्वणैश्च बहुशः कस्तूरिकाविक्रयी ॥  
म्स्स्_९१८१-१ कस्तूरीतिलकं तस्या  जनयति शोभां भ्रुवोरन्तः ।  
म्स्स्_९१८१-२ कोदण्डमध्यलग्नं  फलमिव पञ्चेषुबाणस्य ॥  
म्स्स्_९१८२-१ कस्तूरीतिलकं बाले भाले मा कुरु मा कुरु ।  
म्स्स्_९१८२-२ अद्य साम्यं भजामीति जृम्भते शशलाञ्छनः ॥  
म्स्स्_९१८३-१ कस्तूरीतिलकं बाले भाले मा कुरु मा कुरु ।  
म्स्स्_९१८३-२ कलङ्कशङ्कया राहुर् ग्रसिष्यति तवाननम् ॥  
म्स्स्_९१८४-१ कस्तूरीतिलकं ललाटफलके वक्षःस्थले कौस्तुभं  नासाग्रे नवमौक्तिकं करतले वेणुं करे कङ्कणम् ।  
म्स्स्_९१८४-२ सर्वाङ्गे हरिचन्दनं च कलयन् कण्ठे च मुक्तावलिं  गोपस्त्रीपरिवेष्टतो विजयते गोपालचूडामणिः ॥  
म्स्स्_९१८५-१ कस्तूरीतिलकं ललाटरचितं नासामणिं निस्तलं  वक्त्रं कुञ्चितकेशपाशमनिशं दृष्टिं निसृष्टां पुरः ।  
म्स्स्_९१८५-२ पुंसां मानसमत्स्यबन्धनविधौ धत्सेऽत्र वत्से स्वयं  जम्बूवज्जलबिन्दुवज्जलजवज्जम्बालवज्जालवत् ॥  
म्स्स्_९१८६-१ कस्तूरीतिलकन्ति भालफलके देव्या मुखाम्भोरुहे  रोलम्बन्ति तमालबालमुकुलोत्तंसन्ति मौलिं प्रति ।  
म्स्स्_९१८६-२ याः कर्णे विकचोत्पलन्ति कुचयोरङ्के च कालागुरु-  स्थासन्ति प्रथयन्तु तास् तव शिवं श्रीकण्ठकण्ठत्विषः ॥  
म्स्स्_९१८७-१ कस्तूरीयन्ति भाले तदनु नयनयोः कज्जलीयन्ति कर्ण-  प्रान्ते नीलोत्पलीयन्त्युरसि मरकतालङ्कृतीयन्ति देव्याः ।  
म्स्स्_९१८७-२ रोमालीयन्ति नाभेरुपरि हरिमणीमेखलीयन्ति मध्ये  कल्याणं कुर्युरेते त्रिजगति पुरजित्कण्ठभासां विलासाः ॥  
म्स्स्_९१८८-१ कस्तूरीवरपत्रभङ्गनिकरो भ्रष्टो न गण्डस्थले  नो लुप्तं सखि चन्दनं स्तनतटे धौतं न नेत्राञ्जनम् ।  
म्स्स्_९१८८-२ रागो न स्खलितस् तवाधरपुटे ताम्बूलसंवर्धितः  किं रुष्टासि गजेन्द्रमत्तगमने किं वा शिशुस् ते पतिः ॥  
म्स्स्_९१८९-१ कस्तूरी सितिमानमागतवती शौक्ल्यं गताः कुन्तला  नीलं चोलमभूत् सितं धवलिमा जातो मणीनां गणे ।  
म्स्स्_९१८९-२ ध्वान्तं शान्तमभूत् समं नरपते त्वत्कीर्तिचन्द्रोदये  त्रैलोक्येङ्प्यभिसारसाहसरसः शान्तः कुरङ्गीदृशाम् ॥  
म्स्स्_९१८९अ-१ कस्तूर्या तत्कपोलद्वयभुवि मकरीनिर्मितौ प्रस्तुतायां  निर्मित्सूनां स्ववक्षस्यतिपरिचयनात् त्वत्प्रशस्तीरुपांशु ।  
म्स्स्_९१८९अ-२ वीर श्रीसिंहभूप त्वदहितकुभुजां राज्यलक्ष्मीसपत्नी-  मानव्याजेन लज्जां सपदि विदधते स्वावरोधे प्रगल्भाः ॥  
म्स्स्_९१९०-१ कस् ते शशाङ्क मोहः  सुधाकरोऽहं न कोऽपि मद्भिन्नः ।  
म्स्स्_९१९०-२ किं ननु पश्यसि निजभा-  जयि वनिताया मुखं मूढ ॥  
म्स्स्_९१९१-१ कस् ते शौर्यमदो योद्धुं त्वय्येकं सप्तिमास्थिते ।  
म्स्स्_९१९१-२ सप्तसप्तिसमारुढा भवन्ति परिपन्थिनः ॥  
म्स्स्_९१९२-१ कस् त्वं, कृष्णमवेहि मां किमिह ते, मन्मन्दिराशङ्कया  युक्तं तन्नवनीतभाजनपुटे न्यस्तः किमर्थं करः ।  
म्स्स्_९१९२-२ कर्तुं तत्र पिपीलिकापनयनं, सुप्ताः किमुद्बोधिता  बाला, वत्सगतिं विवेक्तुमिति सञ्जल्पन् हरिः पातु वः ॥  
म्स्स्_९१९३-१ कस् त्वं, कोऽपि, कुतोऽसि, रत्नवसतेस्तीरादहं नीरधेर्,  लब्धं किञ्चन, गर्जितैर्बधिरता दृग्व्याहतिः सैकतैः ।  
म्स्स्_९१९३-२ मा खेदं कुरु तादृगौर्वदहनज्वालावलीदुःसहं  क्षारोदं यदुपास्य जीवसि सखे श्लाघ्यं न तन् मन्यसे ॥  
म्स्स्_९१९४-१ कस् त्वं कोऽहं कुत आयातः  का मे जननी को मे तातः ।  
म्स्स्_९१९४-२ इति परिभावय सर्वमसारं  सर्वं त्यक्वा स्वप्नविचारम् ॥  
म्स्स्_९१९५-१ कस् त्वं, तासु यदृच्छया, कितव यास्तिष्ठन्ति गोपाङ्गनाः  प्रेमाणं न विदन्ति यास्, तव हरे किं तासु ते कैतवम् ।  
म्स्स्_९१९५-२ एषा हन्त हताशया यदभवं त्वय्येकताना परं  तेनास्याः प्रणयोऽधुना खलु मम प्राणैः समं यास्यति ॥  
म्स्स्_९१९६-१ कस् त्वं, पीताम्बरोऽहं, किमु वदसि मृषा चाम्बरं केन पीतं  मुग्धे कंसस्य शत्रुः, शिव शिव सालिलं सस्यवैरि क्व दृष्टम्।  
म्स्स्_९१९६-२ मल्लास्यध्वंसनोऽहं किमिति निजमहो लास्यमध्वंसि चेति  व्याहारैर्वल्लवीनां निशि भवतु मुदेऽनुत्तरः श्रीपतिर्वः ॥  
म्स्स्_९१९७-१ कस् त्वं ब्रह्म, न्नपूर्वः, क्व च तव वसति, र्याखिला ब्रह्मसृष्टिः  कस् ते नाथो, ह्यनाथः, क्व च तव जनको, नैव तातं स्मरामि  
म्स्स्_९१९७-२ किं तेऽभीष्टं ददामि, त्रिपदपरिमिता भूमि, रल्पं किमेतत्  त्रैलोक्यं, भावगर्भं बलिमिदमवदद् वामनो वः स पायात् ॥  
म्स्स्_९१९८-१ कस् त्वं ब्रह्मन्न्, अपूर्वस्, त्वदनुचरजनो, नास्त्यनाथोऽहमेकः,  किं दद्यामीप्सितं ते, त्रिपदविहरणस्थानमेतत्, कियत्ते ।  
म्स्स्_९१९८-२ त्रैलोक्यं तद् द्विजातेर्मम शमनिरतस्येति सम्मूढभावा  विष्णोर्वाचः सुरारौ कृतकपटपदन्यासमुग्धाः पुनन्तु ॥  
म्स्स्_९१९९-१ कस्त्वं भद्र, खलेश्वरोऽहम्, इह किं घोरे वने स्थीयते,  शार्दूलादिभिरेव हिंस्रपशुभिः भोज्योऽहमित्याशया ।  
म्स्स्_९१९९-२ कस्मात् कष्टमिदं त्वया व्यवसितं, मद्देहमाम्साशिनः  प्रत्युत्पन्ननृमांसभक्षणधियस्ते घ्नन्तु सर्वान्नरान् ॥  
म्स्स्_९२००-१ कस् त्वं भोः, कथयामि दैवहतकं मां विद्धि शाखोटकं  वैराग्यादिव वक्षि, साधु विदितं, कस्मादिदं, कथ्यते ।  
म्स्स्_९२००-२ वामेनात्र वटस्तमध्वगजनः सर्वात्मना सेवते  न च्छायापि परोपकारकरणे मार्गस्थितस्यापि मे ॥  
म्स्स्_९२०१-१ कस् त्वं भोः, कविरस्मि, तत् किमु सखे क्षीणोऽस्य, नाहारतो  धिग् देशं गुणिनोऽपि, दुर्मतिरियं देशं न मामेव धिक् ।  
म्स्स्_९२०१-२ पाकार्थी क्षुधितो यदैव विदधे पाकाय दुद्धिं तदा  विन्ध्ये नेन्धनमम्बुधौ न सलिलं नान्नं धरित्रीतले ॥  
म्स्स्_९२०२-१ कस् त्वं भो निशि, केशवः, शिरसिजैः किं नाम गर्वायसे  भद्रे शौरिरहं, गुणैः र्पितृगतैः पुत्रस्य किं स्यादिह ।  
म्स्स्_९२०२-२ चक्री चन्द्रमुखि, प्रयच्छसि न मे कुण्डीं घटीं देहिनीम्  इत्थं गोपवधूहृतोत्तरतया दुःस्थो हरिः पातु वः ॥  
म्स्स्_९२०३-१ कस् त्वं लोहितलोचनास्यचरणो, हंसः, कुतो मानसात्  किं तत्रास्ति, सुवर्णपङ्कजवनान्यम्भः सुधासन्निभम् ।  
म्स्स्_९२०३-२ रत्नानां निचयाः प्रवालमणयो वैडूर्यरोहाः क्वचिच्,  अम्बूका अपि सन्ति, नेति च बकैराकर्ण्य हीहीकृतम् ॥  
म्स्स्_९२०४-१ कस् त्वं वानर, रामराजभवने लेखार्थसंवाहको,  यातः कुत्र पुरागतः स हनुमान् निर्दग्धलङ्कापुरः ।  
म्स्स्_९२०४-२ वद्धो राक्षससूनुनेति कपिभिः सन्ताडितस् तर्जितः  स व्रीडात्तपराभवो वनमृगः कुत्रेति न ज्ञायते ॥  
म्स्स्_९२०४अ-१ कस् त्वं, शूली, प्रविश भिषजां वेश्म, वैद्यं न जाने,  स्थाणुर्बाले, न वदति तरु-र्नीलकण्ठः प्रमुग्धे ।  
म्स्स्_९२०४अ-२ केकामेकां वद त्वं, पशुपतिरबले, नैव दृष्टे विषाणे  इत्येवं शैलकन्याप्रतिवचनजडः पातु वः पार्वतीशः ॥  
म्स्स्_९२०५-१ कस् त्वं शूली, मृगय भिषजं नीलकण्ठः प्रियेऽहं  केकामेकां वद, पशुपति,-र्नैवदृश्ये विषाणे ।  
म्स्स्_९२०५-२ मुग्धें स्थाणुः, स चरति कथं, जीवितेशः शिवाया  गच्छाटव्यामिति हतवचाः पातु वश्चन्द्रचूडः ॥  
म्स्स्_९२०६-१ कस्मात् कस्मिन् समुत्पन्ने सरागं भुवनत्रयम् ।  
म्स्स्_९२०६-२ अत्रादौ कथितं श्लोके यो जानाति स पण्डितः ॥  
म्स्स्_९२०७-१ कस्मात् कोऽहं किमपि च भवान् कोऽयमत्र प्रपञ्चः  स्वं स्वं वेद्यं गगनसदृशं पूर्णतत्त्वप्रकाशम् ।  
म्स्स्_९२०७-२ आनन्दाख्यं समरसघने बाह्यमन्तर्विहीने  निस्त्रैगुण्ये पथि विचरतः को विधिः को निषेधः ॥  
म्स्स्_९२०८-१ कस्मात् तन्वि तनूनि सम्प्रति समान्यङ्गानि जातानि ते  कस्मात् कोकनदप्रभं मुखमिदं जातं हि चन्द्रोपमम् ।  
म्स्स्_९२०८-२ एवं पृच्छति वल्लभेऽम्बुजमुखि प्रोष्यस्वभावादिति  व्यावृत्याथ तया सगद्गदरवं मुक्तश्च बाष्पोत्करः ॥  
म्स्स्_९२०९-१ कस्मात् त्वं क्व नु दृश्यते सुखमुखं क्वास्तेऽन्धकारः परं  क्व स्त्रीषु स्मरधूमकेतुरुदितेओ दृष्टा युवानः क्व ते ।  
म्स्स्_९२०९-२ गन्ता क्व क्व च पञ्चमः क्व णसकृत् क्वात्सङ्कुरो निद्गतः  क्वानन्दैकरसोदयः क्व नु सती कैवाध्वगस् तत्कथा ॥  
म्स्स्_९२१०-१ कस्मात् त्वं, तातगेहाद्, अपरमभिनवा ब्रूहि का तत्र वार्ता,  देव्या देवो जितः, किं वृषडमरुचिताभस्मभोगीन्द्रचन्द्रान् ।  
म्स्स्_९२१०-२ इत्येवं बर्हिनाथे कथयति सहसा भर्तूभिक्षाविभूषा-  वैगुण्योद्वेगजन्मा जगदवतु चिरं हारवो भृङ्गरीटेः ॥  
म्स्स्_९२११-१ कस्मात् त्वं दुर्बलासीति सख्यस् तां परिपृच्छति ।  
म्स्स्_९२११-२ त्वयि सन्निहिते तासु दद्यात् कथय सोत्तरम् ॥  
म्स्स्_९२१२-१ कस्मात् त्वं, भवदालयाद्, वद सखे क्षेमं, तवानुग्रहाद्,  दृष्टा मे सुभगा, न तेऽस्ति सुभगा दृष्टा भवद्गेहिनी ।  
म्स्स्_९२१२-२ स्वर्भानुं विषमेक्षणं विषधरं काकं वराकी गृहे  चन्द्रानङ्गसमीरकोकिलभयाद् व्यग्रा लिखन्ती मुहुः ॥  
म्स्स्_९२१३-१ कस्मात् त्वं हि विखिद्यसे कतिपयैरेव प्रिये वासरैर्  आयाता वयमेहि धेहि पुरतः प्रास्थानिकं मङ्गलम् ।  
म्स्स्_९२१३-२ एवं वादिनि वल्लभे दयितया निःश्वस्य पाणौ कृती  मङ्गल्यः कलशो विलोचनपयोधाराभिरापूरितः ॥  
म्स्स्_९२१४-१ कस्मात् पार्वति निष्ठुरासि, सहजः शैलोद्भवानामयं  निःस्नेहासि कथं, न भस्मपुरुषः स्नेहं विभर्ति क्वचित् ।  
म्स्स्_९२१४-२ कोपस् ते मयि निष्फलः प्रियतमे, स्थाणौ फलं किं भवेद्  इत्थं निर्वचनीकृतो गिरिजया शम्भुश्चिरं पातु वः ॥  
म्स्स्_९२१५-१ कस्मात् संल्किश्यते विद्वान् व्यर्थयार्थेहयासकृत् ।  
म्स्स्_९२१५-२ कस्यचिन् मायया नूनं लोकोऽयं सुविमोहितः ॥  
म्स्स्_९२१६-१ कस्मात् सत्यवतीसुतेन मुनिना नोक्तं भविष्यत्कथा-  मध्ये रूपमनादिमध्यनिधनस्येहं हरेर्मानुषम् ।  
म्स्स्_९२१६-२ इत्थं व्युत्थितविश्वकण्टकचमूनिर्मूलनव्यापृतं  सङ्ग्रामाम्बरसूर्यमम्बरचरास्त्वां वीक्ष्य संशेरते ॥  
म्स्स्_९२१७-१ कस्मादद्य न भूषितं वपुरिदं सद्भूषणैः काञ्चनैः  कस्मादच्छतराणि नाद्य वसनान्यङ्गीकृतानि त्वया ।  
म्स्स्_९२१७-२ उक्ता सेति मया मनोज्ञ विजने बाला विशालाक्ष मा  क्षिप्रं रोदनमेकमेव विदधे प्रत्युत्तरं नो ददौ ॥  
म्स्स्_९२१८-१ कस्मादिदं नयनमस्तमिताञ्जनश्रि  विश्रान्तपत्ररचनौ च कुतः कपोलौ ।  
म्स्स्_९२१८-२ शृङ्गारवारिरुहकाननराजहंसि  कस्मात् कृशासि विरसासि मलीमसासि ॥  
म्स्स्_९२१९-१ कस्मादिन्दुरसौ धिनोति जगतीं पीयूषगर्भैः करैः  कस्माद् वा जलधारयैव धरणिं धाराधरः सिञ्चति ।  
म्स्स्_९२१९-२ भ्रामं भ्राममयं च नन्दयति वा कस्मात् त्रिलोकीं रविः  साधूनां हि परोपकारकरणे नोपाध्यपेक्षं मनः ॥  
म्स्स्_९२२०-१ कस्माद् दूति श्वसिषि निभृतं, सत्वरावर्तनेन  भ्रष्टो रागः किमधरदले, प्रार्थनाभिस्त्वदर्थम् ।  
म्स्स्_९२२०-२ स्रस्ता चेयं किमलकततिस्, तत्पदालुण्ठनेन  वासस् तस्य त्वयि वद कथं, प्रत्ययार्थं तवैव ॥  
म्स्स्_९२२१-१ कस्माद् भग्नाः सुमुखि वलया, मार्गपातान्निशायां  किं ते वक्त्रं विगतरचनं, क्षालितं धूलिपूर्णम् ।  
म्स्स्_९२२१-२ ओष्ठे रागः किमपि गलित, स्त्वद्व्यथोच्छ्वासवातैस्  तद्वासः किं, हृतमिति मया वस्त्रलोभात् किलेति ॥  
म्स्स्_९२२२-१ कस्माद् भयमिह मरणाद्  अन्धादपि को विशिष्यते रागी ।  
म्स्स्_९२२२-२ कः शूरो यो ललना-  लोचनबाणैर्न विव्यथितः ॥  
म्स्स्_९२२३-१ कस्मिञ्छेते मुरारिः क्व न खलु वसतिर्वायसी को निषेधः  स्त्रीणां रागस् तु कस्मिन् क्व नु खलु सितिमा शैरिसम्बोधनं किम् ।  
म्स्स्_९२२३-२ सम्बुद्धिः काऽहिमांशोर्विधिहरवयसां चापि सम्बुद्धयः का  ब्रूते लुब्धः कथं वा कुरुकुलहननं केन तत् केशवेन ॥  
म्स्स्_९२२४-१ कस्मान् म्लायसि मालतीव मृदितेत्यालीजने पृच्छति  व्यक्तं नोदितमार्तयापि विरहे शालीनया बालया ।  
म्स्स्_९२२४-२ अक्ष्णोर्बाष्पचयं निगृह्य कथमप्यालोकितः केवलं  किञ्चित्कुड्मलकोटिभिन्नशिखरश्चूतद्रुमः प्राङ्गणे ॥  
म्स्स्_९२२५-१ कस्मिन् कर्मणि सामर्थ्यम् अस्य नोत्तपतेतराम् ।  
म्स्स्_९२२५-२ अयं साधुचरस् तस्माद् अञ्जलिर्बध्यतामिह ॥  
म्स्स्_९२२६-१ कस्मिन्नपि मते सत्ये हताः सर्वमतत्यजः ।  
म्स्स्_९२२६-२ तद्दृष्ट्या व्यर्थतामात्रम् अनर्थस्तु न धर्मजः ॥  
म्स्स्_९२२७-१ कस्मिन् वसन्ति वद मीनगणा विकल्पं  किं वापदं वदति किं कुरुते विवस्वान् ।  
म्स्स्_९२२७-२ विद्युल्लतावलयवान् पथिकाङ्गनानाम्  उद्वेजको भवति कः खलु वारिवाहः ॥  
म्स्स्_९२२८-१ कस्मिन् स्वपिति कंसारिः कावृत्तिरधमा नृणाम् ।  
म्स्स्_९२२८-२ किं ब्रूते पितरं बालः किं दृष्ट्वा रमते मनः ॥  
म्स्स्_९२२९-१ कस्मै किं कथनीयं  कस्य मनःप्रत्ययो भवति ।  
म्स्स्_९२२९-२ रमयति गोपवधूटी  कुञ्जकुटीरे परं ब्रह्म ॥  
म्स्स्_९२३०-१ कस्मैचित् कपटाय कैटभरिपूरःपीठदीर्घालयां  देवि त्वामभिवाद्य कुप्यसि न चेत् तत् किञ्चिदाचक्ष्महे ।  
म्स्स्_९२३०-२ यत् ते मन्दिरमम्बुजन्म किमिदं विद्यागृहं यच् च ते  नीचान्नीचतरोपसर्पणमपामेतत् किमाचार्यकम् ॥  
म्स्स्_९२३०अ-१ कस्मैचित् प्रतिपाद्य विक्रमजितां विप्राय विश्वम्भराम्  अब्धौ वैभवलब्धवासरसिकः क्षेमाय रामोऽस्तु वः ।  
म्स्स्_९२३०अ-२ श्लाघन्ते रणसीम्नि यस्य चरितं कालाग्निकूलङ्कष-  ज्वालोद्गारिकुठारकुक्षिनिहितक्ष्मापालचक्रा न् जनान् ॥  
म्स्स्_९२३१-१ कस्मैचिद् द्विजबन्धवे कियदपि क्षीरं पुरा नाथते  दत्तो येन दयारसैकवपुषा दुग्धोद एवार्णवः ।  
म्स्स्_९२३१-२ श्रीश्रीवल्लभकल्पपादपसुधाचिन्तामणीब् हिः समं  स स्वामी मम दैवतं तदितरो नाम्नापि नाम्नायते ॥  
म्स्स्_९२३२-१ कस्मै नमः सुरैरपि  सुतरां क्रियते दयाप्रधानाय ।  
म्स्स्_९२३२-२ कस्मादुद्विजितव्यं  संसारारण्यतः सुधिया ॥  
म्स्स्_९२३३-१ कस्मै यच्छति सज्जनो बहुधनं सृष्टं क्षगत् केन वा  शम्भोर्भानि च को गले युवतिभिर्वेण्यां च का धार्यते ।  
म्स्स्_९२३३-२ गौरीशः कमताडयच्चरणतः का रक्षिता राक्षसैर्  आरोहादवरोहतः कलयतामेकं द्वयोरुत्तरम् ॥  
म्स्स्_९२३४-१ कस्मै हन्त फलाय सज्जन गुणग्रामार्जने सज्जसि  स्वात्मोपस्करणाय चेन् मम वचः पथ्यं समाकर्णय ।  
म्स्स्_९२३४-२ ये भावा हृदयं हरन्ति नितरां शोभाभरैः सम्भृतास्  तैरेवास्य कलेः कलेवरपुषो दैनन्दिनं वर्तनम् ॥  
म्स्स्_९२३५-१ कस्य करान्न स्खलिता  नीरनिधिक्लेदपिच्छिला लक्ष्मीः ।  
म्स्स्_९२३५-२ भृगुचरणधूलिपरुषे  हृदि परिबद्धा हरेः स्थिरेयमभूत् ॥  
म्स्स्_९२३६-१ कस्यचिज् जायते जन्तोः पादाघातस् तवाध्वनि ।  
म्स्स्_९२३६-२ पदभङ्गव्यथा शम्भो जृम्भते जम्भवैरिणः ॥  
म्स्स्_९२३७-१ कस्यचित् किमपि नो हरणीयं  मर्मवाक्यमपि नोच्चरणीयम् ।  
म्स्स्_९२३७-२ श्रीपतेः पदयुगं स्मरणीयं  लीलया भवजलं तरणीयम् ॥  
म्स्स्_९२३८-१ कस्यचित् समदनं मदनीय-  प्रेयसीवदनपानपरस्य ।  
म्स्स्_९२३८-२ स्वादितः सकृदिवासव एव  प्रत्युत क्षणविदंशपदेऽभूत् ॥  
म्स्स्_९२३९-१ कस्यचिन्न हि दुर्बुद्धेश् छन्दतो जायते मतिः ।  
म्स्स्_९२३९-२ यादृशं कुरुते कर्म तादृशं फलमश्नुते ॥  
म्स्स्_९२४०-१ कस्य तृषं न क्षपयसि  पिबति न कस्तव पयः प्रविश्यान्तः ।  
म्स्स्_९२४०-२ यदि सन्मार्गसरोवर  नक्री न क्रोडमधिवसति ॥  
म्स्स्_९२४१-१ कस्य दोषः कुले नास्ति व्याधिना को न पीडितः ।  
म्स्स्_९२४१-२ व्यसनं केन न प्राप्तं कस्य सौख्यं निरन्तरम् ॥  
म्स्स्_९२४२-१ कस्य न दयितं वित्तं  चित्तं ह्रियते न कस्य वित्तेन ।  
म्स्स्_९२४२-२ किं तु यशोधनलुब्धा  वाञ्छन्ति न दुष्कृतैरर्थान् ॥  
म्स्स्_९२४३-१ कस्य न प्रतिहतं बत चक्षुर्  ध्वान्तसन्ततिभिरड्डमराभिः ।  
म्स्स्_९२४३-२ केवलं मनसिजप्रतिहतानां  नावधूतमभिसारवधूनाम् ॥  
म्स्स्_९२४४-१ कस्य न वाहनयोग्या  मुग्धधियस् तुच्छसाधने लग्नाः ।  
म्स्स्_९२४४-२ प्रीततया प्रशमरुचश्  चपलासु स्त्रीषु येऽदान्ताः ॥  
म्स्स्_९२४५-१ कस्य नो कुरुते मुग्धे पिपासाकुलितं मनः ।  
म्स्स्_९२४५-२ अयं ते विद्रुमच्छायो मरुमार्ग इवाधरः ॥  
म्स्स्_९२४६-१ कस्य मरौ दुरधिगमः  कमले कः कथय विरचितावासः ।  
म्स्स्_९२४६-२ कैस्तुष्यति चामुण्डा  रिपवस्ते वद कुतो भ्रष्टाः ॥  
म्स्स्_९२४७-१ कस्य माता कस्य पिता कस्य बन्धुर्महामुने ।  
म्स्स्_९२४७-२ विभ्रमश् च स्मृतिभ्रंशात् तेन मुह्यन्ति जन्तवः ॥  
म्स्स्_९२४८-१ कस्य माता पिता कस्य कस्य भार्या सुतोऽपि वा ।  
म्स्स्_९२४८-२ जातौ जातौ हि जीवानां भविष्यन्त्यपरेऽपरे ॥  
म्स्स्_९२४८अ-१ कस्य वक्तव्यता नास्ति सोपायं को न जीवति ।  
म्स्स्_९२४८अ-२ व्यसनं केन न प्राप्तं कस्य सौख्यं निरन्तरम् ॥  
म्स्स्_९२४९-१ कस्य वशे प्राणिगणः  सत्यप्रियभाषिणो विनीतस्य ।  
म्स्स्_९२४९-२ क्व स्थातव्यं न्याय्ये  पथि दृष्टादृष्टलाभाय ॥  
म्स्स्_९२४९अ-१ कस्य स्यान्न स्खलितं पूर्णाः सर्वे मनोरथाः कस्य ।  
म्स्स्_९२४९अ-२ कस्येह सुखं नित्यं दैवेन न खण्डितः को वा ॥  
म्स्स्_९२५०-१ कस्य स्वर्गश्रियो वश्याः कस्य चैन्द्रं पदं भुवि ।  
म्स्स्_९२५०-२ कं देवा बहु मन्यन्ते सङ्ग्रामे मरणादृते ॥  
म्स्स्_९२५१-१ सङ्ग्रामे मरणं पुण्यं गयायां मरणे तथा ।  
म्स्स्_९२५१-२ गङ्गायां मरणे मोक्षः सङ्ग्रामे मरणं सुखम् ॥  
म्स्स्_९२५२-१ यदि वस्तुं मनः पुंसां स्वर्गस्त्रीभिः समं चिरात् ।  
म्स्स्_९२५२-२ अपरां सुखितां कृत्वा सङ्ग्रामे म्रियतां तदा ॥  
म्स्स्_९२५३-१ कस्याञ्चिद् वाचि कैश्चिन्ननु यदि विहितं दूषणं दुर्दुरूढैश्  छिन्नं किं नस्तदा स्यात् प्रथितगुणवतां काव्यकोटीश्वराणाम् ।  
म्स्स्_९२५३-२ वाहाश्चेद् गन्धवाहाधिकविहितजवाः पञ्चषाश्चान्धखञ्जाः  का हानिः शेरशाहक्षितिपकुलमणेरश्वकोटीश्वरस्य ॥  
म्स्स्_९२५४-१ कस्याख्याय व्यतिकरमिमं मुक्तदुःखो भवेयं  को जानीते निभृतमुभयोरावयोः स्नेहसारम् ।  
म्स्स्_९२५४-२ जानात्येकं शशधरमुखि प्रेमतत्त्वं मनो मे  त्वामेवैतच्चिरमनुगतं तत् प्रिये किं करोमि ॥  
म्स्स्_९२५५-१ ॥। ॥। ॥। ॥।  
म्स्स्_९२५५-२ कस्यात्यन्तं सुखमुपनतं दुःखमेकान्ततो वा ।  
म्स्स्_९२५५-३ नीचैर् गच्छत्युपरि च दशा चक्रनेमिक्रमेण ॥  
म्स्स्_९२५६-१ कस्यादेशात् क्षपयति तमः सप्तसप्तिः प्रजानां  छायाहेतोः पथि विटपिनामञ्जलिः केन बद्धः ।  
म्स्स्_९२५६-२ अभ्यर्थ्यन्ते नवजलमुचः केन वा वृष्टिहेतोर्  जात्यैवैते परहितविधी साधवो बद्धकाङ्क्षाः ॥  
म्स्स्_९२५७-१ कस्या नाम किमत्र नास्ति विदितं यद् वीक्ष्यमाणोऽप्ययं  लोको मूक इवास्ति मां प्रति पुनः सर्वो जनस् तप्यते ।  
म्स्स्_९२५७-२ शक्यं दर्शयितुं न पूगफलवत् कृत्वा द्विधेदं वपुर्  यत् सत्यं सखि वीक्षितः खलु मया नूनं चतुर्थ्याः शशी ॥  
म्स्स्_९२५८-१ कस्यानित्येष्वनित्यस्य स्नेहो भवितुमर्हति ।  
म्स्स्_९२५८-२ येन जन्मसहस्राणि द्रष्टव्यो न पुनः प्रियः ॥  
म्स्स्_९२५९-१ कस्यानिमेषवितते नयने दिवौको-  लोकादृते जगति ते अपि वै गृहीत्वा ।  
म्स्स्_९२५९-२ पिण्डे प्रसारितमुखेन तिमे किमेतद्  दृष्टं न बालिश विशद्बडिशं त्वयान्तः ॥  
म्स्स्_९२६०-१ कस्यापि कोऽपि कुरुते  न सुखं दुःखं न दैवमपहाय ।  
म्स्स्_९२६०-२ विदधाति वृथा गर्वं  खलोऽहमहितस्य हन्तेति ॥  
म्स्स्_९२६१-१ कस्यापि कोऽप्यतिशयोऽस्ति स तेन लोके  ख्यातिं प्रयाति न हि सर्वविदस् तु सर्वे ।  
म्स्स्_९२६१-२ किं केतकी फलति किं पनसः सुपुष्पः  किं नागवल्ल्यपि च पुष्पफलैरुपेता ॥  
म्स्स्_९२६१अ-१ कस्यापि चाग्रतो नैव प्रकाश्यः स्वगुणः स्वयम् ।  
म्स्स्_९२६१अ-२ अतुच्छत्वेन तुच्छोऽपि वाच्यः परगुणः पुनः ॥  
म्स्स्_९२६२-१ कस्यामोदं कमलं  वदनमिदं ते प्रिये न सन्तनुयात् ।  
म्स्स्_९२६२-२ अवलम्ब्य मित्रमेकं  विकसति न यदन्यथा जातु ॥  
म्स्स्_९२६३-१ कस्याश्चित् सुभग इति श्रुतश्चिरं यस्  तं दृष्ट्वाधिगतरतेर्निमीलिताक्ष्याः ।  
म्स्स्_९२६३-२ निस्पन्दं वपुरवलोक्य सौविदल्लाः  सन्तेपुर्विधुरधियो निशान्तवध्वाः ॥  
म्स्स्_९२६४-१ कस्याश्चिन् मुखमनु धौतपत्रलेखं  व्यातेने सलिलभरावलम्बिनीभिः ।  
म्स्स्_९२६४-२ किञ्जल्कव्यतिकरपिञ्जरान्तराभिश्  चित्रश्रीरलमलकाग्रवल्लरीभिः ॥  
म्स्स्_९२६५-१ कस्यास्ति नाशो मनसो वितत्या  क्व सर्वथा नास्ति भयं विमुक्तौ ।  
म्स्स्_९२६५-२ शल्यं परं किं निजमूर्खतैव  के के ह्युपास्या गुरवश्च सन्तः ॥  
म्स्स्_९२६६-१ कस्येदं भवनं, ममैव, भवती का सुभ्रु, लाटाङ्गना  केर्य, मुग्धतरा सखी मम, पतिर्गेहेऽस्ति किं, तेन वा ।  
म्स्स्_९२६६-२ इत्थं पान्थवचो दिनान्तसमये गूढार्थमाकर्ण्य वै  मन्दान्दोलितकुण्डलस्तबकया तन्व्यावधूतं शिरः ॥  
म्स्स्_९२६७-१ कस्येमौ पितरौ मनोभववता तापेन संयौजिताव्  अन्योन्यं तनयादिकं जनयतो भूम्यादिभूतात्मभिः ।  
म्स्स्_९२६७-२ इत्थं दुःस्थमतिर्मनोभवरतिर्यो मन्यते नास्तिकः  शान्तिस् तस्य कथं भवेद् धनवतो दुष्कर्मन्धर्माश्रयात् ॥  
म्स्स्_९२६८-१ कस्येयं तरुणि प्रपा, पथिक नः, किं पीयतेऽस्यां, पयो  धेनूनामथ माहिषं बधिर रे वारः, कथं मङ्गलः ।  
म्स्स्_९२६८-२ सोमो वाथ शनैश्चरो, ऽमृतमिदं, तत्तेऽधरे दृश्यते  श्रीमत्पान्थ विलाससुन्दर सखे यद् रोचते तत् पिब ॥  
म्स्स्_९२६९-१ कस्योदपत्स्यत रुचिर्विरसावसाने  स्तोकस्थितावनुचितप्रभवे भवेऽस्मिन् ।  
म्स्स्_९२६९-२ नारायणस्मृतिकथामृतपानगोष्ठी  चेतोविनोदनमियं यदि नाम न स्यात् ॥  
म्स्स्_९२७०-१ कस्योपयोगमात्रेण धनेन रमते भनः ।  
म्स्स्_९२७०-२ पदप्रमाणमाधारम् आरूढः को न कम्पते ॥  
म्स्स्_९२७१-१ कस्राघातैः सुरभिरभितः सत्वरं ताडनीयो  गाढाम्रेडं मलयमरुतः शृङ्खलादाम दत्त ।  
म्स्स्_९२७१-२ कारागारे क्षिपत तरसा पञ्चमं रागराजं  चन्द्रं चूर्णीकुरुत च शिलापट्टके पिष्टपेषम् ॥  
म्स्स्_९२७२-१ कह्लारस्पर्शगर्भैः शिशिरपरिगमात् कान्तिमद्भिः कराग्रैश्  चन्द्रेणालिङ्गितायास्तिमिरनिवसने स्रंसमाने रजन्याः ।  
म्स्स्_९२७२-२ अन्योन्यालोकिनीभिः परिचयजनितप्रेमनिष्यन्दिनीभिर्  दूरारूढे प्रमोदे हसितमिव परिस्पष्टमाशावधूभिः ॥  
म्स्स्_९२७३-१ काञ्चिद् दिनार्धसमये रविरश्मितप्तां  नीलांशुकाञ्चलनिलीनमुखेन्दुम्बिम्बाम् ।  
म्स्स्_९२७३-२ तां तादृशीं समनुवीक्ष्य कविर्जगाद  राहुर्दिवा ग्रसति पर्व विना किलेन्दुम् ॥  
म्स्स्_९२७४-१ कां तपस्वी गतोऽवस्थाम् इति स्मेराविव स्तनौ ।  
म्स्स्_९२७४-२ वन्दे गौरीघनाश्लेषभवभूतिसिताननौ ॥  
म्स्स्_९२७५-१ कांश्चिच्चाटुवचःशतैर्निजसुताप्रेमातिरेकै ः परान्  अन्यान् वक्ररवाक्रमैर्धनवतः प्रापय्य गेहं निजम् ।  
म्स्स्_९२७५-२ प्राग्दत्तग्रहणप्रगल्भकितवव्याजादवष्टभ्य तान्  कुट्टिन्यः स्फुटमप्रगल्भचरितानेतान् निहन्तुं क्षमाः ॥  
म्स्स्_९२७६-१ कांश्चित् कल्पशतं कृतस्थितिचयान् कांश्चिद् युगानां शतं  कांश्चिद् वर्षशतं तथा कतिपयान् जन्तून् दिनानां शतम् ।  
म्स्स्_९२७६-२ तांस्तान् कर्मभिरात्मनः प्रतिदिनं सङ्क्षीयमाणायुषः  कालोऽयं कवलीकरोति सकलान् भ्रातः कुतः कौशलम् ॥  
म्स्स्_९२७७-१ कांश्चित् तुच्छयति प्रपूरयति वा कांश्चिन्नयत्युन्नतिं  कांश्चित् पातविधौ करोति च पुनः कांश्चिन्नयत्याकुलान् ।  
म्स्स्_९२७७-२ अन्योन्यं प्रतिपक्षसंहतिमिमां लोकस्थितिं बोधयन्न्  एष क्रीडति कूपयन्त्रघटिकान्यायप्रसक्तो विधिः ॥  
म्स्स्_९२७८-१ कांश्चिदर्थान् नरः प्राज्ञो लघुमूलान् महाफलान् ।  
म्स्स्_९२७८-२ क्षिप्रमारभते कर्तुं न विघ्नयति तादृशान् ॥  
म्स्स्_९२७९-१ कांसीकृतासीत् खलु मण्डलीन्दोः  संसक्तरश्मिप्रकरा स्मरेण ।  
म्स्स्_९२७९-२ तुला च नाराचलता निजैव  मिथोनुरागस्य समीकृतौ वाम् ॥  
म्स्स्_९२८०-१ कांस्यस्वन इवाभाति यस्मिन् खड्गहते ध्वनिः ।  
म्स्स्_९२८०-२ खङ्गोत्तमं तं वदति गिरिशः शुभवर्धनम् ॥  
म्स्स्_९२८१-१ कां हरिरभरत् सूकररूपः  कामरिरहितामिच्छति भूपः ।  
म्स्स्_९२८१-२ केनाकारि च मन्मथजननं  केन विराजति तरुणीवदनम् ॥  
म्स्स्_९२८२-१ काकः काञ्चनपञ्जरे विनिहितः पद्माकरे कौशिकः  श्राद्धे श्वा विनियोजितो हुतवहे हव्यः पलाण्डुः कृतः ।  
म्स्स्_९२८२-२ सर्वं तेन कृतं किमत्र बहुना मद्यं महाशान्तये  येनाज्ञानवता महीयसि पदे नीचः समारोपितः ॥  
म्स्स्_९२८३-१ काकः कृष्णः पिकः कृष्णः को भेदः पिककाकयोः ।  
म्स्स्_९२८३-२ वसन्तसमये प्राप्ते काकः काकः पिकः पिकः ॥  
म्स्स्_९२८४-१ काकः कोकिलमुन्नमय्य कुरुते चूते फलास्वादनं  भुङ्क्ते राजशुकं निवार्य कुररः क्रीडापरो दाडिमम् ।  
म्स्स्_९२८४-२ घूको बर्हिणमास्य शाखिशिखरे शेते सजानिः सुखं  हा जातं विपरीतमद्य विपिने श्येने परोक्षं गते ॥  
म्स्स्_९२८५-१ काकः पक्षबलेन भूपतिगृहे ग्रासं यदि प्राप्तवान्  किं वा तस्य महत्त्वमस्य लघुता पञ्चाननस्यागता ।  
म्स्स्_९२८५-२ येनाक्रम्य करीन्द्रगण्डयुगलं निर्भिद्य हेलालवाल्  लब्ध्वा ग्रासवरं वराटकधिया मुक्तागणस्त्यज्यते ॥  
म्स्स्_९२८६-१ काकः पक्षिषु चाण्डालः स्मृतः पशुषु गर्दभः ।  
म्स्स्_९२८६-२ नराणां कोऽपि चाण्डालः स्मृतः सर्वेषु निन्दकः ॥  
म्स्स्_९२८७-१ काकः पद्मवने धृतिं न लभते हंसश्च कूपोदके  क्रोष्टा सिंहगुहान्तरे सुविपुले नीचस्तु भद्रासने ।  
म्स्स्_९२८७-२ कुस्त्री सत्पुरुषं न जातु भजते सा सेव्यते दुर्जनैः  या यस्य प्रकृतिर्विधातृविहिता सा तस्य किं वार्यते ॥  
म्स्स्_९२८८-१ काकः श्वानोऽकुलीनश्च बिडालः सर्प एव च ।  
म्स्स्_९२८८-२ अकुलीना च या नारी तुल्यास्ते परिकीर्तिताः ॥  
म्स्स्_९२८९-१ काकः स्वभावचपलः परिशुद्धवृत्तिर्  लब्ध्वा बलिं स्वजनमाह्वयते परांश्च ।  
म्स्स्_९२८९-२ चर्मास्थिमांसवति हस्तिकलेवरेऽपि  श्वा द्वेष्टि हन्ति च परान् कृपणस्वभावः ॥  
म्स्स्_९२९०-१ काक आह्वयते काकान् याचको न तु याचकान् ।  
म्स्स्_९२९०-२ काकयाचकयोर्मध्ये वरं काको न याचकः ॥  
म्स्स्_९२९१-१ काककुर्कुटकायस्थाः सजातिपरिपोषकाः ।  
म्स्स्_९२९१-२ सजातिपरिहन्तारः सिंहाः श्वानो द्विजा गजाः ॥  
म्स्स्_९२९२-१ काकचञ्चुपुटीकृत्य ओष्ठौ प्रोक्तानिलं पिबेत् ।  
म्स्स्_९२९२-२ ॐकारध्वनिनाकृष्य पूरयेद् यावदन्तरम् ॥  
म्स्स्_९२९३-१ काकजङ्घाजटा निद्रां कुरुते मस्तके स्थिता ।  
म्स्स्_९२९३-२ पुष्योद्धृतं शुनः पित्तम् अपस्मारघ्नमञ्जनात् ॥  
म्स्स्_९२९४-१ काकजङ्घारसः कर्णे क्षिप्तो बाधिर्यनाशनः ।  
म्स्स्_९२९४-२ हन्ति कर्णे जटा बद्धा तस्या नेत्रामयं ध्रुवम् ॥  
म्स्स्_९२९५-१ काकतालीययोगेन यदनात्मवति क्षणम् ।  
म्स्स्_९२९५-२ करोति प्रणयं लक्ष्मीस् तत् तस्याः स्त्रीत्वचापलम् ॥  
म्स्स्_९२९६-१ काकतालीयवत् प्राप्तं दृष्ट्वापि निधिमग्रतः ।  
म्स्स्_९२९६-२ न स्वयं दैवमादत्ते पुरुषार्थमपेक्षते ॥  
म्स्स्_९२९७-१ काकतुण्डोक्तिरपरा मल्लिकोक्तिरनोपमा (?) ।  
म्स्स्_९२९७-२ पाटलोक्तिश्च पद्मोक्तिः पद्मिन्युक्तिः स्फुटाः स्मृताः ॥  
म्स्स्_९२९८-१ काक त्वं फलनम्रविपिनं दैवात्समासादयन्  किं कर्णौ बधिरीकरोषि परुषैः क्रेङ्कारकोलाहलैः ।  
म्स्स्_९२९८-२ मौनं चेदवलम्बसे रतभरप्रक्रान्तपुंस्कोकिल-  भ्रान्त्यापि त्वयि सञ्चरन्ति न कथं मुग्धाकटाक्षच्छटाः ॥  
म्स्स्_९२९९-१ का कथा बाणसन्धाने ज्याशब्देनैव दूरतः ।  
म्स्स्_९२९९-२ हुङ्कारेणेव धनुषः स हि विघ्नान् व्यपोहति ॥  
म्स्स्_९३००-१ काकमांसं तथोच्छिष्टं स्तोकं तदपि दुर्बलम् ।  
म्स्स्_९३००-२ भक्षितेनापि किं तेन येन तृप्तिर्न जायते ॥  
म्स्स्_९३०१-१ काकमाची तथा कुष्ठं गोतक्रेण च पाचयेत् ।  
म्स्स्_९३०१-२ नाशयेन् मण्डलिक्ष्वेडम् अगदोऽयं सुनिश्चितम् ॥  
म्स्स्_९३०२-१ काकमाचीशिफा कर्णे बद्धा रात्रिज्वरापहा ।  
म्स्स्_९३०२-२ पाणिस्थं वृषवृन्दाकं द्यूते वितनुते जयम् ॥  
म्स्स्_९३०३-१ काकवराकमरालमवैषि  न जर्जरिताऽर्जुनतार्य कुतः ।  
म्स्स्_९३०३-२ विक्रमवैरिवधूजनलोचन-  कज्जलवज्जलमज्जनतः ॥  
म्स्स्_९३०४-१ काकश्च द्रुमकुट्टश्च मण्डूको नीलमक्षिकः ।  
म्स्स्_९३०४-२ लट्वया सह पञ्चैते गजं जघ्नुरुपायतः ॥  
म्स्स्_९३०५-१ काकस्य कति वा दन्ता मेषस्याण्डे कियत् पलम् ।  
म्स्स्_९३०५-२ गर्दभे कति रोमाणि व्यर्थैषातु विचारणा ॥  
म्स्स्_९३०६-१ काकस्य चञ्चुर्यदि हेमयुक्ता  माणिक्ययुक्तौ चरणौ च तस्य ।  
म्स्स्_९३०६-२ एकैकपक्षे गजराजमुक्ता  तथापि काको न च राजहंसः ॥  
म्स्स्_९३०७-१ काकस्य वृष्टिहेतोर्  नीडं दिक्षु प्रशस्यते तिसृषु ।  
म्स्स्_९३०७-२ दुर्भिक्षमरणहेतुर्  भवति सयाम्येषु कोणेषु ॥  
म्स्स्_९३०८-१ काकाः किं किं न कुर्वन्ति क्रोङ्कारं यत्र तत्र वा ।  
म्स्स्_९३०८-२ शुक एव परं वक्ति नृपहस्तोपलालितः ॥  
म्स्स्_९३०९-१ काकाः प्रभुप्रणिहितैः पिकपट्टबद्धेर्  माकन्दबृन्दमकरन्दरसं लभन्ताम् ।  
म्स्स्_९३०९-२ प्राप्ते वसन्तसमये कथमाचरन्ति  कर्णामृतानि कलपञ्चमकूजितानि ॥  
म्स्स्_९३१०-१ काकानां कोकिलानां च सीमाभेदः कथं भवेत् ।  
म्स्स्_९३१०-२ यदि विश्वसृजा साक्षं न कृता कर्णशष्कुली ॥  
म्स्स्_९३११-१ काकानां प्रीतियोगं चिरसहवसतिं कोकिलापेक्षसे चेत्  तर्हि त्वं तद्वदेव श्रवणपुटपटून् कुत्सितान् कूज शब्दान् ।  
म्स्स्_९३११-२ अभ्यासस् तत्र नो चेत् तव गलदमृता गीरियं गुप्यतां वा  तामाकर्ण्य स्वजातेरननुगुणगुणं त्वाममी सन्त्यजेयुः ॥  
म्स्स्_९३१२-१ का कान्ता कालियारातेः पुनरर्थे किमव्ययम् ।  
म्स्स्_९३१२-२ किं वन्द्यं सर्वदेवानां फलेषु किमु सुन्दरम् ॥  
म्स्स्_९३१३-१ का का प्रिया प्रियतमं परिरभ्य दोर्भ्याम्  अभ्यागतेऽपि मिहिरे न जहाति निद्राम् ।  
म्स्स्_९३१३-२ जागर्तु सज्जयतु चोलमितीव काकाः  काकालिरालिरिव गूढगिरश्चकार ॥  
म्स्स्_९३१४-१ का काबला निधुवनश्रमपीडिताङ्गी  निद्रां गता दयितबाहुलतानुबद्धा ।  
म्स्स्_९३१४-२ सा सा तु यातु भवनं मिहिरोद्गमोऽयं  सम्केतवाक्यमिति काकचया वदन्ति ॥  
म्स्स्_९३१४अ-१ का कामधेनुरिह कश्  चिन्तामणिरपि च कल्पशाखी कः ।  
म्स्स्_९३१४अ-२ सर्वाण्यमूनि भुवने  पर्यायवचांसि पुण्यस्य ॥  
म्स्स्_९३१५-१ काका मूर्ध्नि सुखं वसन्ति शतशः शाखासु शाखामृगा  घूकाः कोटरगह्वरेषु मशलैर्दंशैश्च सान्द्रं दलम् ।  
म्स्स्_९३१५-२ आधारः कियतामसि स्थिरतरं शुद्धं च लब्धं यशः  पान्था नोपसरन्ति चेत् क्षतमितः किं वृक्षराजस्य ते ॥  
म्स्स्_९३१६-१ का काली का मधुरा  का शीतलवाहिनी गङ्गा ।  
म्स्स्_९३१६-२ कं सञ्जघान कृष्णः  कं बलवन्तं न बाधते शीतम् ॥  
म्स्स्_९३१७-१ काकाल्लौल्यं यमात् क्रौर्यं स्थपतेर्दृढघातिताम् ।  
म्स्स्_९३१७-२ एकैकाक्षरमादाय कायस्थः केन निर्मितः ॥  
म्स्स्_९३१७अ-१ काका वृका घुकबकाश्च भेकाः  प्रणम्य युष्मानिदमेव याचे ।  
म्स्स्_९३१७अ-२ कोलाहलं मा कुरुत क्षमध्वं  पुंस्कोकिलः कूजति मञ्जुरावम् ॥  
म्स्स्_९३१८-१ काकिन्याः पत्रमूलं सहचरसहितं केतकीनां च कन्दं  छायाशुष्कं च भृङ्गं त्रिफलरसयुतं तैलमध्ये निधाय ।  
म्स्स्_९३१८-२ लौहे पात्रे प्रणीतं धरणितलगतं मासमात्रस्थितं तत्  केशाः काशप्रकाशा अलिकुलसदृशाः सम्भवन्त्यस्य लेपात् ॥  
म्स्स्_९३१९-१ काकुं करोषि गृहकोणकरीषपुञ्ज-  गूढाङ्ग किं ननु वृथा कितव प्रयाहि ।  
म्स्स्_९३१९-२ कुत्राद्य जीर्णतरणिभ्रमनातिभीत-  गोपाङ्गनागणविडम्बनचातुरी ते ॥  
म्स्स्_९३२०-१ काकुत्स्थस्य दशाननो न कृतवान् दारापहारं यदि  क्वाम्भोधिः क्व च सेतुबन्धघटना क्वोत्तीर्य लङ्काजयः ।  
म्स्स्_९३२०-२ पार्थस्यापि पराभवं यदि रिपुर्नादात् क्व तादृक् तपो  नीयन्ते रिपुभिः समुन्नतिपदं प्रायः परं मानिनः ॥  
म्स्स्_९३२१-१ काकुत्स्थस्य प्रतापाग्निर् दीप्तपिङ्गैर्वलीमुखैः ।  
म्स्स्_९३२१-२ निर्वाणो राक्षसेन्द्रस्य मन्ये नीलैर्निशाचरैः ॥  
म्स्स्_९३२२-१ काकुत्स्थेन शिरांसि यानि शतशश्छिन्नानि मायानिधेः  पौलस्त्यस्य विमानसीमनि तथा भ्रान्तानि नाकौकसाम् ।  
म्स्स्_९३२२-२ तान्येवास्य धनुःश्रमप्रशमनं कुर्वन्ति सीतापतेः  क्रीडाचामरडम्बरानुकृतिभिर्लोलायमानै ः कचैः ॥  
म्स्स्_९३२३-१ का कृता विष्णुना कीदृग् योषितां कः प्रशस्यते ।  
म्स्स्_९३२३-२ असेव्यः कीदृशः स्वामी को निहन्ता निशातमः ॥  
म्स्स्_९३२४-१ काके कर्णपुटीकठोरनिनदे पीयूषधारारस-  स्यन्दोदञ्चितचारुपञ्चमरुते साधारणे मय्यपि ।  
म्स्स्_९३२४-२ वन्यां वृत्तिमयं व्यधादिति मुधा वत्स व्यथां मा कृथाः  क्व कैवं न कृतं जनेषु निकृतं दुर्मेधसा वेधसा ॥  
म्स्स्_९३२५-१ काके कार्ष्ण्यमलौकिकं धवलिमा हंसे निसर्गस्थितो  गाम्भीर्ये महदन्तरं वचसि यो भेदः स किं कथ्यते ।  
म्स्स्_९३२५-२ एतावत्सु विशेषणेष्वपि सखे यत्रेदमालोक्यते  के काकाः खलु के च हंसशिशवो देशाय तस्मै नमः ॥  
म्स्स्_९३२६-१ काके शौचं द्यूतकारेषु सत्यं  सर्पे क्षान्तिः स्त्रीषु कामोपशान्तिः ।  
म्स्स्_९३२६-२ क्लीबे धैर्यं मद्यपे तत्त्वचिन्ता  राजा मित्रं केन दृष्टं श्रुतं वा ॥  
म्स्स्_९३२७-१ काकैः सह विवृद्धस्य कोकिलस्य कला गिरः ।  
म्स्स्_९३२७-२ खलसङ्गेऽपि नैष्ठुर्यं कल्याणप्रकृतेः कुतः ॥  
म्स्स्_९३२७अ-१ काकैः सार्द्धं वसन् हंसः क्षोभते चावसीदति ।  
म्स्स्_९३२७अ-२ गतः कोमल एवाऽसो जिह्मो दुष्टो न काकवत् ॥  
म्स्स्_९३२८-१ काकैरिमांश्चित्रबर्हान् मयूरान्  पराजैष्ठाः पाण्डवान् धार्तराष्ट्रैः ।  
म्स्स्_९३२८-२ हित्वा सिंहान् क्रोष्टुकान् गूहमानः  प्राप्ते काले शोचिता त्वं नरेन्द्र ॥  
म्स्स्_९३२९-१ काकैर्निष्कुषितं श्वभिः कबलितं वीचीभिरान्दोलितं  स्रोतोभिश्चलितं तटान्तमलिनं गोमायुभिर्लोडितम् ।  
म्स्स्_९३२९-२ दिव्यस्त्रीकरचारुचामरमरुत्संवीज्यमानः कदा  द्रक्ष्येऽहं परमेश्वरि त्रिपथगे भागीरथि स्वं वपुः ॥  
म्स्स्_९३३०-१ काकोदुम्बरिकायां  वल्मीको दृश्यते शिरा तस्मिन् ।  
म्स्स्_९३३०-२ पुरुषत्रये सपादे  पश्चिमदिक्स्था न सा वहति ॥  
म्स्स्_९३३१-१ काकोलः कलकण्ठिका कुवलयं कादम्बिनी कर्दमः  कंसारिः कबरी कृपाणलतिका कस्तूरिका कज्जलम् ।  
म्स्स्_९३३१-२ कालिन्दी कषपट्टिका करिघटा कामारिकण्ठस्थली  यस्यैते करदा भवन्ति सखि तद्वन्दे विनिद्रं तमः ॥  
म्स्स्_९३३२-१ का खलेन सह स्पर्धा सज्जनस्याभिमानिनः ।  
म्स्स्_९३३२-२ भाषणं भीषणं साधु दूषणं यस्य भूषणम् ॥  
म्स्स्_९३३३-१ का गणना विषयवशे  पुंसि वराके वराङ्गना स्पृहया ।  
म्स्स्_९३३३-२ व्याजेन वीक्षमाणा  ध्यानधियां स्पृशति सज्ज्ञानम् ॥  
म्स्स्_९३३४-१ काङ्क्षितेनाप्यलब्धेन भोगार्हे नवयौवने ।  
म्स्स्_९३३४-२ जराजीर्णशरीरस्य भारेणेव धनेन किम् ॥  
म्स्स्_९३३५-१ काचं मणिं काञ्चनमेकसूत्रे  मुग्धा निबध्नन्ति किमत्र चित्रम् ।  
म्स्स्_९३३५-२ विचारवान् पणिनिरेकसूत्रे  श्वानं युवानं मघवानमाह ॥  
म्स्स्_९३३६-१ काचः काञ्चनसंसर्गाद् धत्ते मारकतीं द्युतिम् ।  
म्स्स्_९३३६-२ अश्मापि याति देवत्वं महद्भिः सुप्रतिष्ठितः ॥  
म्स्स्_९३३७-१ काचः काञ्चनसंसर्गाद् धत्ते मारकतीं द्युतिम् ।  
म्स्स्_९३३७-२ तथा सत्सन्निधानेन मूर्खो याति प्रवीणताम् ॥  
म्स्स्_९३३७अ-१ काचकामलदोषेण पश्येन् नेत्रे विपर्ययम् ।  
म्स्स्_९३३७अ-२ अभ्याख्यानं वदेज्जिह्वा तत्र रागक उच्यते ॥  
म्स्स्_९३३८-१ का चक्रे हरिणा, धने कृपणधीः कीदृग्, भुजङ्गेऽस्ति किं,  कीदृक्, कुम्भसमुद्भवस्य जठरं, कीदृग्यियासुर्वधूः ।  
म्स्स्_९३३८-२ श्लोकः कीदृगभीप्सितः सुकृतिनां, कीदृङ्नभो निर्मलं,  क्षोणीमाह्वय सर्वगं किमुदितं रात्रौ सरः कीदृशम् ॥  
म्स्स्_९३३९-१ काचाः काञ्चनभूषिताः कति न वा पुष्णन्ति रत्नश्रियं  मौलौ वा कति नोद्वहन्त्यपधियस्तानेव रत्नभ्रमात् ।  
म्स्स्_९३३९-२ अक्ष्णां ये पुनरुन्मृजन्ति तिमिरं यैर्नाम रत्नाकरः  सिन्धुस्ते पृथगेव हन्त मणयस्तेष्वप्यभिज्ञाः पृथक् ॥  
म्स्स्_९३४०-१ काचित् कराभ्यां कुसुमानि नीत्वा  दधार शम्भोः पदयोः समीपे ।  
म्स्स्_९३४०-२ विवक्षया मन्मथदुष्प्रवृत्तेः  समुत्सृजन्ती विशिखानिवाग्रे ॥  
म्स्स्_९३४१-१ काचित् कीर्णा रजोभिर्दिवमनुविदधे भिन्नवक्रेन्दुलक्ष्मीर्  अश्रीकाः काश्चिदन्तर्दिश इव दधिरे दाहमुद्भ्रान्तसत्त्वाः ।  
म्स्स्_९३४१-२ म्रेमुर्वात्या इवान्याः प्रतिपदमपरा भूमिवत् कम्पमापुः  प्रस्थाने पार्थिवानामशिवमिति पुरोभावि नार्यः शशंसुः ॥  
म्स्स्_९३४२-१ काचित् कृता कृतिरिति त्वयि सार्पितेति  कापि प्रमोदकणिका मम नान्तरङ्गे ।  
म्स्स्_९३४२-२ मौढ्यं मदीयमिह यद्विदितं ममैव  किं त्वम्ब विश्वसिमि दीनशरण्यतां ते ॥  
म्स्स्_९३४३-१ काचित् तृषार्ता वनिता निदाघे  गङ्गां समभ्येत्य सुधासवर्णाम् ।  
म्स्स्_९३४३-२ आदाय तद्वारि करद्वयेन  विलोकयन्ती न पपौ किमेतत् ॥  
म्स्स्_९३४३-५ (करकिसलयकान्तिकान्त्या शोणितशङ्कयेति ।)  
म्स्स्_९३४४-१ काचित् पदैरस्खलितैः सखेलं  वान्तीषु शुद्धान्तकरेणुकासु ।  
म्स्स्_९३४४-२ राजाङ्गनानामकरोदवज्ञां  श्रोणीभरे च स्तनगौरवे च ॥  
म्स्स्_९३४५-१ काचित् पुरा विरहिणी परिवृद्धिहेतोर्  यस्यै दिदेश सलिलं नवमालिकायै ।  
म्स्स्_९३४५-२ सा पुष्पितैव जलमश्रुवशाद् वियोगे  तस्यै प्रदाय कथमप्यनृणी बभूव ॥  
म्स्स्_९३४६-१ काचित् स्वर्णलता तदूर्ध्वममलश्चन्द्रस् तदभ्यन्तरे  पद्मे तन्निकटं तिलस्य कुसुमं तत्सन्निधौ पल्लवे ।  
म्स्स्_९३४६-२ हेम्नः किञ्चिदधस्तयोश्च कलशौ कान्तौ जगन्मोहनौ  स्वस्त्येतत् प्रकरोतु वस्त्रिजगतां किं ब्रह्मकृष्णादिभिः ॥  
म्स्स्_९३४७-१ काचिद् बलिना क्रान्ता  काचिन् न जहाति कामिनं रुचिरम् ।  
म्स्स्_९३४७-२ अन्या पानकगोष्ठ्यां  नयति दिनं प्रीतकैः सार्धम् ॥  
म्स्स्_९३४८-१ काचिद् बालकवन्महीतलगता मूलच्छिदाकारणं  द्रव्येणार्जनपुष्पितापि विफली काचिच् च जातिप्रभा ।  
म्स्स्_९३४८-२ काचिच् छ्रीः कदलीव भोगसुभगा सत्पुण्यबीजच्युता  सर्वाङ्गे सुभगा रसाललतिकावत् पुण्यबीजाङ्किता ॥  
म्स्स्_९३४९-१ काचिद् बाला रमणवसतिं प्रेषयन्ती करण्डं  दासीहस्तात् सभयमलिखद् व्यालमस्योपरिष्टात् ।  
म्स्स्_९३४९-२ गौरीकान्तं पवनतनयं चम्पकं चात्र भावं  पृच्छत्यार्यो निपुणतिलको मल्लिनाथः कवीन्द्रः ॥  
म्स्स्_९३५०-१ काचिद् विभूषयति दर्पणसक्तहस्ता  बालातपेषु वनिता वदनारविन्दम् ।  
म्स्स्_९३५०-२ दन्तच्छदं प्रियतमेन निपीतसारं  दन्ताग्रभिन्नम् अवकृष्य निरीक्षते च ॥  
म्स्स्_९३५१-१ काचिद् वियोगानलतप्तगात्री  प्राणान् समाधारयितुं लिलेख ।  
म्स्स्_९३५१-२ बाह्वोर्भुजङ्गं हृदि राहुबिम्बं  नाभौ च कर्पूरमयं महेशम् ॥  
म्स्स्_९३५२-१ काचिद् विलोलनयना रमणे स्वकीये  दूरं गते सति मनोभवबाणखिन्ना ।  
म्स्स्_९३५२-२ त्यक्तं शरीरमचिरान् मलयाद्रिवायुं  सौरभ्यशालिनमहो पिबति स्म चित्रम् ॥  
म्स्स्_९३५३-१ काचिद् विहृत्य किल कन्तुककेलिरङ्गाद्  भूरेणुरूषिततनुर्निरगान्मृगाक्षी ।  
म्स्स्_९३५३-२ उत्फुल्लपङ्कजवने सुचिरं चरित्वा  किञ्जल्करेणुपरिधूसरितेव लक्ष्मीः ॥  
म्स्स्_९३५४-१ का चिन्ता मम जीवने यदि हरिर्विश्वम्भरो गीयते  नो चेदर्भकजीवनाय जननीस्तन्यं कथं निर्ममे ।  
म्स्स्_९३५४-२ इत्यालोच्य मुहुर्मुहुर्यदुपते लक्ष्मीपते केवलं  त्वत्पादाम्बुजसेवनेन सततं कालो मया नीयते ॥  
म्स्स्_९३५५-१ काचिन्नितम्बार्पितवामहस्ता  दोर्लेखया कुञ्चितया नताङ्गी ।  
म्स्स्_९३५५-२ क्षमापतौ मार्गणमोक्षदक्षम्  अकल्पयच्चापमिव स्मरस्य ॥  
म्स्स्_९३५६-१ काचिन्निदेशाज्जरतीजनानां  कुलोचितं किञ्चिदिहालपन्ती ।  
म्स्स्_९३५६-२ कुञ्जद्रुमालेखनमाचरन्ती  सञ्ज्ञापितालीभिरभूत् सलज्जा ॥  
म्स्स्_९३५७-१ काचिन्निवारितबहिर्गमना जनन्या  द्रष्टुं हरं भवनजालकमाससाद ।  
म्स्स्_९३५७-२ तस्या विलोचनमदृश्यत दाशयन्त्र-  यत्रोपरुद्धशफरोपमितं क्षणेन ॥  
म्स्स्_९३५८-१ काचिन्मृगाक्षी प्रियविप्रयोगे  गन्तुं निशापारमपारयन्ती ।  
म्स्स्_९३५८-२ उद्गातुमादाय करेण वीणाम्  एणाङ्कमालोक्य शनैरहासीत् ॥  
म्स्स्_९३५९-१ काचे मणिर्मणौ काचो येषां बुद्धिः प्रवर्तते ।  
म्स्स्_९३५९-२ न तेषां सन्निधौ भृत्यो नाममात्रोऽपि तिष्ठति ॥  
म्स्स्_९३६०-१ काचो मणिर्मणिः काचो येषां तेऽन्ये हि देहिनः ।  
म्स्स्_९३६०-२ सन्ति ते सुधियो येषां काचः काचो मणिर्मणिः ॥  
म्स्स्_९३६०अ-१ काञ्चनाङ्गि कमनीयकलापौ  कञ्चुलीकवचितौ लिकुचौ ते ।  
म्स्स्_९३६०अ-२ पाणिना ननु वहामि मुहूर्तं  देहि मेऽधरमणिं तव दास्यम् ॥  
म्स्स्_९३६१-१ काञ्चिकेन समालोड्य भक्षयेत् प्रातरन्वहम् ।  
म्स्स्_९३६१-२ षण्मासयोगतो हन्ति पलितं वलिभिः सह ।  
म्स्स्_९३६१-३ दुग्धान्नभोजनासक्तश् चिरञ्जीवी भवेन् नरः ॥  
म्स्स्_९३६२-१ काञ्चीं काञ्ची न धत्ते कलयति न दृशा केरली केलितल्पं  सिन्दूरं दूर एव क्षिपति करतलन्यस्तमान्ध्री पुरन्ध्री ।  
म्स्स्_९३६२-२ सौराष्ट्री मार्ष्टि भूयः सपदि नयनयो रक्तयो रक्तिमानं  कार्णाटी कर्णिकायां मलिनयति मनो मानसिंहप्रयाणे ॥  
म्स्स्_९३६२अ-१ काञ्चीकलक्वणितकोमलनाभिकान्ति  पारावतध्वनितचित्रितकण्ठपालिम् ।  
म्स्स्_९३६२अ-२ उद्भ्रान्तलोचनचकोरमनङ्गरङ्गम्  आशास्महे कमपि वारविलासवत्याः ॥  
म्स्स्_९३६३-१ काञ्ची काञ्चिदियं चकार जघनन्यस्ता गतेर्मन्दतां  गाढं बद्धमिदं च कञ्चुकमदादुच्छ्रूनतां वक्षसः ।  
म्स्स्_९३६३-२ नेत्रप्रान्तमथाकुलं कलयति श्रोत्रावतंसद्वयं  तत्कोऽयं बत मत्प्रसाधनविधौ सख्यैषमस् त्वत्क्रमः ॥  
म्स्स्_९३६४-१ कान्चीगुणग्रथितकाञ्चनचेलदृश्य-  चण्डातपांशुकविभापरभागशोभि ।  
म्स्स्_९३६४-२ पर्यङ्कमण्डलपरिष्करणं पुरारेर्  ध्यायामि ते निखिलमम्ब नितम्बबिभ्बम् ॥  
म्स्स्_९३६५-१ काञ्चीगुणैः काञ्चनरत्नचित्रैर्  नो भूषयन्ति प्रमदा नितम्बम् ।  
म्स्स्_९३६५-२ न नूपुरैहंसरुतं भजद्भिः  पादाम्बुजान्यम्बुजकान्तिभाञ्जि ॥  
म्स्स्_९३६६-१ काञ्चीगुणैर्विरचिता जघनेषु लक्ष्मीर्  लब्धा स्थितिः स्तनतटेषु च रत्नहारैः ।  
म्स्स्_९३६६-२ नो भूषिता वयमितीव नितम्बिनीनां  कार्श्य निरर्गलमधार्यत मध्यभागैः ॥  
म्स्स्_९३६७-१ काञ्चीदामकबन्धनं सललिता कर्णोत्पलैस् ताडना  हेलालिङ्नविघ्नमाहितरुषा मौनेन निर्भर्त्सनम् ।  
म्स्स्_९३६७-२ किं पूर्वोचितमेतदत्र सहसा विस्मृत्य मन्योर्भरान्-  मय्युत्कण्ठमनस्यदर्शनपथं यातास्यहो कोपने ॥  
म्स्स्_९३६८-१ काञ्चीदाम दृढं विधाय कवरीमाबध्य गाढं गुणैर्  वक्षोजादपसार्य हारमसकृद् व्याधूय कर्णोत्पलम् ।  
म्स्स्_९३६८-२ दूरोत्सारितकङ्कणा विधुमुखी सोत्प्रासहासं हठात्  कण्ठे कस्य करोति हन्त दयिताश्लेषाय दोर्बन्धनम् ॥  
म्स्स्_९३६९-१ काञ्चीदाम निवेशयन् वितनुते वासः श्लथं सुभ्रुवो  हारं वक्षसि योजयन् करतलं धत्ते कुचाम्भोरुहे ।  
म्स्स्_९३६९-२ जल्पंश्चाटुवचोऽधरं धयति यत् प्रेयान् कुतो विस्मयः  पांसुं चक्षुषि विक्षिपन् यदि धनं गृह्णासि पाटच्चरः ॥  
म्स्स्_९३६९अ-१ काञ्चीसीमनि कापि काञ्चनमयी निश्रेणिका राजते  तामासाद्य रणोत्सवेन महता केनापि धीर त्वया ।  
म्स्स्_९३६९अ-२ सद्यः कण्टकशालिना करयुगेनाक्रम्य शैलद्वयं  तस्योपान्तनिवासिनश्च शशिनः स्फीता सुधा लप्स्यते ॥  
म्स्स्_९३७०-१ काञ्च्या गाढतरावबद्धवसनप्रान्ता किमर्थं पुनर्  मुग्धाक्षी स्वपितीति तत्परिजनं स्वैरं प्रिये पृच्छति ।  
म्स्स्_९३७०-२ मातः सुप्तिम् अपीह लुम्पति ममेत्य् आरोपितक्रोधया  पर्यस्य स्वपनच्छलेन शयने दत्तोऽवकाशस् तया ॥  
म्स्स्_९३७१-१ काठिन्यं कुचयोः स्रष्टुं वाञ्छन्त्यः पादपद्मयोः ।  
म्स्स्_९३७१-२ निन्दन्ति च विधातारं त्वद्घाटीष्वरियोषितः ॥  
म्स्स्_९३७२-१ काठिन्यं कुचकुम्भयोर्नयनयोश्चाञ्चल्यमेतद् द्वयं  भो ब्रह्मन् भवता कथं न पदयोरस्माकमासादितम् ।  
म्स्स्_९३७२-२ इत्थं श्रीनरसिंह ते त्रिभुवनाधीशस्य घाटीभिया  कान्तारेषु मिथः पलायनपरा जल्पन्ति वैरिस्त्रियः ॥  
म्स्स्_९३७३-१ काठिन्यं गिरिषु सदा  मृदुता सलिले ध्रुवा प्रभा सूर्ये ।  
म्स्स्_९३७३-२ वैरमसज्जनहृदये  सज्जनहृदये पुनः क्षान्तिः ॥  
म्स्स्_९३७४-१ काठिन्यमङ्गैर्निखिलैर्निरस्तं  स्तनौ कृशाङ्ग्याः शरणं जगाम ।  
म्स्स्_९३७४-२ अधः पतिष्याव इतीव भीत्या  न शक्नुतस्तावपि हातुमेतत् ॥  
म्स्स्_९३७५-१ काणः कुब्जोऽथ खञ्जः श्रुतिबलविकलो वामनः पङ्गुरन्धः  षण्डोऽपि च्छिन्ननासः परिजनरहितो दुर्भगो रोगदेही ।  
म्स्स्_९३७५-२ दुष्पुत्रो दुष्कलत्रः स्वजनपरिजनैर्निन्दिनो हीनमानः  सत्यं यज्जायते तत् स्वकृतमिदमहो चेष्टते जीवलोके ॥  
म्स्स्_९३७६-१ काणाः कमलपत्राक्षाः कदर्याः कल्पशाखिनः ।  
म्स्स्_९३७६-२ कातरा विक्रमादित्याः कविदृग्गोचरं गताः ॥  
म्स्स्_९३७७-१ काणाः कुब्जाश्च षण्डाश्च तथा वृद्धाश्च पङ्गवः ।  
म्स्स्_९३७७-२ एते चान्तःपुरे नित्यं नियोक्तव्याः क्षमाभृता ॥  
म्स्स्_९३७८-१ काणाः खञ्जाश्च कुब्जाश्च अतिविद्धाश्च पङ्गुलाः ।  
म्स्स्_९३७८-२ एतेष्वन्तः पुररक्षायां नियोज्याः पार्थिवेन तु ॥  
म्स्स्_९३७८अ-१ काणाश्छटाश्च रण्डाश्च तथा वृद्धाश्च पङ्गवः ।  
म्स्स्_९३७८अ-२ एते चान्तःपुरे नित्यं नियोक्तव्याः क्षमाभृता ॥  
म्स्स्_९३७८ब्-१ काणो निमग्नविषमोन्नतदृष्टिरेकः  शक्तो विरागजनने जननातुराणाम् ।  
म्स्स्_९३७८ब्-२ यो नैव कस्यचिदुपैति मनःप्रियत्वम्  आलेख्यकर्म लिखितोऽपि किमु स्वरूपः ॥  
म्स्स्_९३७९-१ कातरताकेकरित-  स्मरलज्जारोषमसृणमधुराक्षी ।  
म्स्स्_९३७९-२ योक्तुं न मोक्तुमथवा  वलतेऽसावर्थलब्धरतिः ॥  
म्स्स्_९३८०-१ कातर्यं केवला नीतिः शौर्यं श्वापदचेष्टितम् ।  
म्स्स्_९३८०-२ अतः सिद्धिं समेताभ्याम् उभाभ्यामन्वियेष सः ॥  
म्स्स्_९३८१-१ कातर्यं तु न कार्मणं न न परं दम्भो न किं योषितां  यच्चित्ता तनुचापलं मधुविधुद्बेषस् तनुत्वं तनोः ।  
म्स्स्_९३८१-२ अस्माकं सखि पश्य सम्प्रति तनू रोमापि वक्रायते  सद्यः प्रोषित नाथयाभिनवया पान्थस्त्रियो हासिताः ॥  
म्स्स्_९३८२-१ कातर्यं दुर्विनीतत्वं कार्पण्यमविवेकता ।  
म्स्स्_९३८२-२ सर्वं मार्जन्ति कवयः शालीनां मुष्टिकिङ्कराः ॥  
म्स्स्_९३८३-१ का तव काग्ता कस्ते पुत्रः  संसारोऽयमतीव विचित्रः ।  
म्स्स्_९३८३-२ कस्य त्वं वा कुत आयातस्  तत् त्वं चिन्तय तदिदं भ्रातः ॥  
म्स्स्_९३८४-१ का तारैर्मम गर्जितैरुपरता धाराम्बुभिः का हता  का मोहं गमिता वियोगविधुरा का वा कदम्बानिलैः ।  
म्स्स्_९३८४-२ नीता का च विलोलतां मदकलैः केकारबैर्बर्हिणाम्  इत्थं पान्थगृहेषु पश्यति घनो विद्युत्प्रदीपैरिव ॥  
म्स्स्_९३८५-१ कात्यायनीकुसुमकामनया किमर्थं  कान्तारकुक्षिकुहरं कुतुकाद् गतासि ।  
म्स्स्_९३८५-२ पश्य स्तनस्तबकयोस् तव कण्टकाङ्कं  गोपः सुकण्ठि बत पश्यति जातकोपः ॥  
म्स्स्_९३८६-१ कात्र श्रीः श्रोणिबिम्बे स्रवदुदरपुरावस्तिखद्वारवाच्ये  लक्ष्मीः का कामिनीनां कुचकलशयुगे मांसपिण्डस्वरूपे ।  
म्स्स्_९३८६-२ का कान्तिर्नेत्रयुग्मे जलकलुषजुषि श्लेष्मरक्तादिपूर्णे  का शोभावर्तगर्ते निगदत यदहो मोहिनस्ताः स्तुवन्ति ॥  
म्स्स्_९३८६अ-१ का त्वं कामिनि जाह्नवी, किमिह ते, भर्ता हरो नन्वसाव्  अम्भस्त्वं किल वेत्सि मन्मथकलां, जानात्ययं ते पतिः ।  
म्स्स्_९३८६अ-२ स्वामिन् सत्यमिदं, नहि प्रियतमे सत्यः कुतः कामिनां  इत्येवं हरजाह्नवीगिरिसुतासञ्जल्पितं पातु वः ॥  
म्स्स्_९३८७-१ का त्वं, कुन्तलमल्लकीर्तिर्, अहह क्वासि स्थिता, न क्वचित्  सख्यस्तास्तव कुत्र कुत्र वद वाग् लक्ष्मीस् तथा कान्तयः ।  
म्स्स्_९३८७-२ वाग् याता चतुराननस्य वदनं लक्ष्मीर्मुरारेरुरः  कान्तिर्मण्डलमैन्दवं मम पुनर्नाद्यापि विश्रामभूः ॥  
म्स्स्_९३८८-१ का त्वं पद्मपलाशाक्षि पीतकौशेयवासिनि ।  
म्स्स्_९३८८-२ द्रुमस्य शाखामालम्ब्य तिष्ठसि त्वमनिन्दते ॥  
म्स्स्_९३८९-१ का त्वं पुत्रि, नरेन्द्र लुब्धकवधूर्, हस्ते किमेतत्, पलं  क्षामं किं, सहजं ब्रवीमि नृपते यद्यादराच्छ्रूयते ।  
म्स्स्_९३८९-२ गायन्ति त्वदरिप्रियाश्रुतटिनीतीरेषु सिद्धाङ्गना  गीतान्धा न तृणं चरन्ति हरिणास्तेनामिषं दुर्बलम् ॥  
म्स्स्_९३९०-१ का त्वं, माधवदूतिका, वदसि किं, मानं जहीहि प्रिये  धूर्तः सोऽन्यमना, मनागपि सखि त्वय्यादरं नोज्झति ।  
म्स्स्_९३९०-२ इत्यन्योन्यकथारसैः प्रमुदितां राधां सखीवेषवान्  नीत्वा कुञ्जगृहं प्रकाशिततनुः स्मेरो हरिः पातु वः ॥  
म्स्स्_९३९१-१ का त्वं, मुक्ति, रुपागतास्मि भवती कस्मादकस्मादिह  श्रीकृष्णस्मरणेन देव भवतो दासीपदं प्रापिता ।  
म्स्स्_९३९१-२ दूरे तिष्ठ मनागनागसि कथं कुर्यादनार्यं मयि  त्वद्गन्धान्निजनामचन्दनरसालेपस्य लोपो भवेत् ॥  
म्स्स्_९३९२-१ का त्वं शुभे कस्य परिग्रहो वा  किं वा मदभ्यागमकारणं ते ।  
म्स्स्_९३९२-२ आचक्ष्व मत्वा वशिनां रघूणां  मनः परस्त्रीविमुखप्रवृत्ति ॥  
म्स्स्_९३९३-१ कादम्बिनी कम्बलिका कदम्ब-  केदारकान्ताकुचकुट्टिमं च ।  
म्स्स्_९३९३-२ कस्तूरिका केतकपुष्पगम्धः  केकारवः प्रावृषि हर्षमूलम् ॥  
म्स्स्_९३९४-१ कादम्बिनी किमियमालि कदम्बमूले  किं वा तमालतरुरेव किमन्धकारः ।  
म्स्स्_९३९४-२ जानासि नैव सखि गोपकुलाङ्गनानां  कौलव्रतव्रततिभङ्गकरः करीन्द्रः ॥  
म्स्स्_९३९४अ-१ का दीयतां तव रघूद्वह सम्यगाशीर्  निष्कण्टकानि विहितानि जगन्ति येन ।  
म्स्स्_९३९४अ-२ आशास्महे ननु तथापि सह स्ववीरैर्  भूकाश्यपोपमसुतद्वितया वधूः स्यात् ॥  
म्स्स्_९३९५-१ का दुर्दशा कुपितनिर्दयचित्रगुप्त-  वित्रासितस्य जगतो यदि देवि न स्याः ।  
म्स्स्_९३९५-२ त्वं कर्मबन्धनविमोचनधर्मराज-  लेखाधिकारपरिशोधनजातपत्री ॥  
म्स्स्_९३९६-१ का द्यौः, किं बलसद्म, का वसुमती, स्यात् सर्वमेतद् यदि  प्रत्यक्षं न भवेत् कदाचिदपि किं ते सर्वसन्दर्शिनः ।  
म्स्स्_९३९६-२ भ्राम्यन्तः प्रलपन्तु नाम विदितं मण्डूक सम्यक् त्वया  मुक्त्वेमं परमं कुकूपमितरत् किं नाम सम्भाव्यते ॥  
म्स्स्_९३९७-१ कानने सरिदुद्देशे गिरीणामपि कन्दरे ।  
म्स्स्_९३९७-२ पश्यन्त्यन्तकसङ्काशं त्वामेकं रिपवः पुरः ॥  
म्स्स्_९३९८-१ का नाम बुद्धिहीनस्य विधेरविदग्धता ।  
म्स्स्_९३९८अ-२ कूष्माण्डानां न यश्चक्रे तैलमूर्णां च दन्तिनाम्  
म्स्स्_९३९९-१ कानि स्थानानि दग्धान्यतिशयगहनाः सन्ति के वा प्रदेशाः  किं वा शेषं वनस्य स्थितमिति पवनासङ्गविस्पष्टतेजाः ।  
म्स्स्_९३९९-२ चण्डज्वालावलीढस्फुटिततरुलताग्रन्थिमुक्ताट्टहासो  दावाग्निः शुष्कवृक्षे शिखरिणि गहनेऽधिष्ठितः पश्यतीव ॥  
म्स्स्_९४००-१ कानीनस् तु पितामहः समभवत् पित्रादयो गोलकास्  तत्पुत्राश्च युधिष्ठिरप्रभृतयः कुण्डा ह्यमी पाण्डवाः ।  
म्स्स्_९४००-२ पञ्चानां द्रुपदात्मजा सहचरी युद्धे हता बान्धवा  श्रीकृष्णेन कुलं कलङ्कनिचितं नीतं जगद्वन्दितम् ॥  
म्स्स्_९४०१-१ कानीनस्य मुनेः स्वबान्धववधूवैधव्यविध्वंसिनो  नप्तारः खलु गोलकस्य तनयाः कुण्डाः स्वयं पाण्डवाः ।  
म्स्स्_९४०१-२ तेऽमी पञ्च समानयोनिरतयस् तेषां गुणोत्कीर्तनाद्  अक्षय्यं सुकृतं भवेदविकलं, धर्मस्य सूक्ष्मा गतिः ॥  
म्स्स्_९४०१अ-१ कान्तं कन्दर्पपुष्पं स्तनतटशशिनं रागवृक्षप्रवालं  शय्यायुद्धाभिघातं सुरतरथरणश्रान्तधुर्यप्रतोमद् ।  
म्स्स्_९४०१अ-२ उन्मेषं विम्रमाणां करजपदमयं गुह्यसम्भोगचिह्नं  रागाक्रान्ता वहन्तां जघननिपतितं कर्कशाः स्त्रीकिशोर्यः ॥  
म्स्स्_९४०२-१ कान्तं खलगिरा काव्यं लभते भूयसीं रुचम् ।  
म्स्स्_९४०२-२ स्पृष्टं च दंष्ट्त्रया हृद्यं यथा हेमविभूषणम् ॥  
म्स्स्_९४०३-१ कान्तं निरीक्ष्य वलयाङ्कितकण्ठदेशं  मुक्तास्तया परभिया परुषा न वाचः ।  
म्स्स्_९४०३-२ दूतीमुखे मृगदृशा स्खलदम्बुपूरा  दूरात्परं निदधिरे नयनान्तपाताः ॥  
म्स्स्_९४०३अ-१ कान्तं रूपं यौवनं चारुलीलं  दानं दाक्षिप्यं वाक् च सामोपपन्ना ।  
म्स्स्_९४०३अ-२ यं प्राप्यैते सद्गुणाः भान्ति सर्वे  लोके कामिन्यः का न तस्य प्रसाद्याः ॥  
म्स्स्_९४०४-१ कान्तं वक्ति कपोतिकाकुलतया नाथान्तकालोऽधुना  व्याधोऽधो धृतचापसज्जितशरः श्वेनः परिभ्रामति ।  
म्स्स्_९४०४-२ इत्थं सत्यहिना स दष्ट इषुणा श्येनोऽपि तेनाहतस्  तूर्णं तौ तु यमालयं प्रति गतौ दैवी विचित्रा गतिः ॥  
म्स्स्_९४०५-१ कान्तं विचिन्त्य सुलभेतरसम्प्रयोगां  श्रुत्वा विदर्भपतिमानमितं बलैश्च ।  
म्स्स्_९४०५-२ धाराभिरातप इवाभिहतं सरोजं  दुःखायते च हृदयं सुखमश्नुते च ॥  
म्स्स्_९४०६-१ कान्तं विना नदीतीरं मदमालोक्य केकिनी ।  
म्स्स्_९४०६-२ अत्र क्रियापदं गुप्तं यो जानाति स पण्डितः ॥  
म्स्स्_९४०७-१ कान्तं वीक्ष्य विपक्षपक्ष्मलदृशः पादाम्बुजालक्तकैर्  आलिप्ताननमानतीकृतमुखी चित्रार्पितेवाभवत् ।  
म्स्स्_९४०७-२ रूक्षं नोक्तवती न वा कृतवती निःश्वासकोष्णे दृशौ  प्रातर्मङ्गलमङ्गना करतलादादर्शमादर्शयत् ॥  
म्स्स्_९४०८-१ कान्तः कटाक्षपातेन भ्रामयन्नयनद्वयम् ।  
म्स्स्_९४०८-२ सुगन्धिमारुतो तात शृङ्गाररससेवितः ॥  
म्स्स्_९४०९-१ कान्तः करं स्पृशति जल्पति चाटुवाचम्  आलोकते मुखमपाकुरुते दुकूलम् ।  
म्स्स्_९४०९-२ इत्येव केवलमनङ्ग विलासभीता  स्वप्नेऽपि पश्यति नवोढसरोरुहाक्षी ॥  
म्स्स्_९४१०-१ कान्तः कुचादेककरेण वेणीम्  एणीदृशः कर्षति कौतुकेन ।  
म्स्स्_९४१०-२ अन्याङ्गनासङ्गमशुद्धिहेतोः  श्यामां भुजङ्गीमिव हेमकुम्भात् ॥  
म्स्स्_९४११-१ कान्तः कृतान्तचरितः कुटिला तदम्बा  वज्रोपमानि वचनानि च दुर्जनानाम् ।  
म्स्स्_९४११-२ प्रत्यङ्गमन्तरतनोः प्रहरन्ति बाणाः  प्राणाः पुनः सखि बहिर्न खलु प्रयान्ति ॥  
म्स्स्_९४१२-१ कान्तः पदेन हत इति  सरलामपराध्य किं प्रसादयथ ।  
म्स्स्_९४१२-२ सोऽप्येवमेव सुलभः  पदप्रहारः प्रसादः किम् ॥  
म्स्स्_९४१३-१ कान्तः पुत्रि हठाद् गतश्चरणयोर्न त्वं निपत्य स्थिता  बद्धो मेखलयानया रतिरहः सख्या न वा फूत्कृतम् ।  
म्स्स्_९४१३-२ का लज्जा मुषितासि किं प्रकटितैरेभिर्विलक्षस्मितैर्  आः पापे विरहानलस्य न शिखा जानासि मर्मच्छिदः ॥  
म्स्स्_९४१४-१ कान्तदूत्य इव कुङ्कुमताम्राः  सायमण्डलमभित्वरयन्त्यः ।  
म्स्स्_९४१४-२ सादरं ददृशिरे वनिताभिः  सौधजालपतिता रविभासः ॥  
म्स्स्_९४१५-१ कान्तप्रकर्षं दशनच्छदेन  सन्ध्याघने बद्धपदं हरन्त्याः ।  
म्स्स्_९४१५-२ तस्या गृहोद्यानसरोगतस्य  हस्तस्य एवाम्बुरुहस्य रागः ॥  
म्स्स्_९४१६-१ कान्तर्मूर्ध्नि दधती विधित्सया  तन्मणेः श्रवणपूरमुत्पलम् ।  
म्स्स्_९४१६-२ रन्तुमर्चनमिवाचरत् पुरः  सा स्ववल्लभतनो मनोभुवः ॥  
म्स्स्_९४१७-१ कान्तया कान्तसंयोगे किमकारि नवोढया ।  
म्स्स्_९४१७-२ अत्रापि चोत्तरं वक्तुम् अवधिर्ब्रह्मणो वयः ॥  
म्स्स्_९४१८-१ कान्तयानुगतः कोऽयं पीनस्कन्धो मदोद्धतः ।  
म्स्स्_९४१८-२ मृगाणां पृष्ठतो याति शम्बरो रूढयौवनः ॥  
म्स्स्_९४१९-१ कान्तया सपदि कोऽप्युपगूढः  प्रौढपाणिरपनेतुमियेष ।  
म्स्स्_९४१९-२ संहतस्तनतिरस्कृतदृष्टिर्  भ्रष्टमेव न दुकूलमपश्यत् ॥  
म्स्स्_९४२०-१ कान्तवेश्म बहु सन्दिशतीभिर्  यातमेव रतये रमणीभिः ।  
म्स्स्_९४२०-२ मन्मथेन परिलुप्तमतीनां  प्रायशः स्खलितमप्युपकारि ॥  
म्स्स्_९४२१-१ कान्तसङ्गमपराजितमन्यौ  वारुणीरसनशान्तविवादे ।  
म्स्स्_९४२१-२ मानिनीजन उपाहितसन्धौ  सन्दधे धनुषि नेषुमनङ्गः ॥  
म्स्स्_९४२२-१ कान्तस्ते कमलाभिरामनयने कल्पे हि देशान्तरं  गन्तेति श्रुतमद्य लोकवचनात् तथ्यं किमेतद् वचः ।  
म्स्स्_९४२२-२ पृष्टा सेति मया दयाधननिधे प्रोवाच दीनानना  यत् तद् वक्तुमपि क्षमा न रसना मे जायते साम्प्रतम् ॥  
म्स्स्_९४२३-१ कान्तां कामपि कामयत्यनुदिनं ध्यानापदेशादयं  येनामुं मुनयोऽप्यनादिनिधनं ध्यायन्ति धौतस्पृहाः ।  
म्स्स्_९४२३-२ इत्यङ्कात् स्वकरे हृते गिरिजया पादे च पद्मासनाद्  विश्वं पातु पुरन्ध्रिनद्धवपुषः शम्भोः समाधिव्ययः ॥  
म्स्स्_९४२४-१ कान्तां क्वापि विलम्बिनीं कलरुतैराहूय भूयस् ततो  दिग्भागानवलोक्य रङ्गवसुधामुत्सृज्य पद्भ्यां ततः ।  
म्स्स्_९४२४-२ एष स्फारमृदङ्गनादमधुरैरम्भोमुचामारवैर्  बर्हश्रेणिकृतातपत्ररचनो हृष्टः शिखी नृत्यति ॥  
म्स्स्_९४२५-१ कान्तां दृष्ट्वा चरणयुगलक्षालनाय प्रवृत्ताम्  अस्मिन् राष्ट्रे श्रियमिति वचः पापठीति प्रयत्नात् ।  
म्स्स्_९४२५-२ देवस्य त्वेति च पुनरसौ वीटिकायाः प्रदाने  जामाता ते जडमतिरयं छान्दसः किं करोमि ॥  
म्स्स्_९४२६-१ कान्तां हित्वा विरहविधुरारम्भखेदालसाङ्गीं  मामुल्लङ्घ्य व्रजतु पथिकः कोऽपि यद्यस्ति शक्तिः ।  
म्स्स्_९४२६-२ इत्याशोकी जगति सकले वल्लरी चोरिकेव  प्राप्तारम्मे कुसुमसमये कामदेवेन दत्ता ॥  
म्स्स्_९४२७-१ कान्ताः किं न शशाङ्ककान्तिधवलाः सौधालयाः कस्यचित्  काञ्चीदामविराजितोरुजघना सेव्या न किं कामिनी ।  
म्स्स्_९४२७-२ किं वा श्रोत्ररसायनं सुखकरं श्रव्यं न गीतादिकं  विश्वं किन्तु विलोक्य मारुतचलं सन्तस्तपः कुर्वते ॥  
म्स्स्_९४२७अ-१ कान्ताकटाक्षवपुषे नमः कुसुमधन्वने ।  
म्स्स्_९४२७अ-२ जायते येन सच्छायो विरसोऽपि भवद्रुमः ॥  
म्स्स्_९४२८-१ कान्ताकटाक्षविशिखा न खनन्ति यस्य  चित्तं न निर्दहति कोपकृशानुतापः ।  
म्स्स्_९४२८-२ कर्षन्ति भूरिविषयाश्च न लोभपाशा  लोकत्रयं जयति कृत्स्नमिदं स धीरः ॥  
म्स्स्_९४२९-१ कान्ता कर्षणलोलकेरलवधूधम्मिल्लमल्लीरजश्-  चौराश्चोडनितम्बिनीस्तनतटे निष्पन्दतामागताः ।  
म्स्स्_९४२९-२ रेवाशीकरधारिणोऽन्ध्रमुरलस्त्रीमानमुद्राभि दो  वाता वान्ति नवीनकोकिलवघूहूङ्कारवाचालिताः ॥  
म्स्स्_९४३०-१ कान्ताकेलिं कलयतु तरुः कोऽपि कश्चित् प्रभूणाम्  अत्यानन्दं जनयतु फलैः कोऽपि लोकान् धिनोतु ।  
म्स्स्_९४३०-२ धन्यं मन्ये मलयजमहो यः प्रभूतोपतापं  संसारस्य द्रुतमपनयत्यात्मदेहव्ययेन ॥  
म्स्स्_९४३१-१ कान्ताकेलिमयोपि भूतकरुणाशान्तोऽप्यसौ संयमी  क्रीडारूढसमाधिभङ्गविकटभ्रूभङ्गभीमाननः ।  
म्स्स्_९४३१-२ दृष्ट्वाकृष्टशरासनं यदकरोत् क्रुद्धः पिनाकी स्मरं  त्वामप्यद्य दृशा तदेव कुरुते क्रोधादयं कौशिकः ॥  
म्स्स्_९४३२-१ कान्ता चन्द्रोदयो वीणापञ्चमध्वनिरित्यमी ।  
म्स्स्_९४३२-२ ये नन्दयन्ति सुखितान् दुःखितान् व्यथयन्ति ते ॥  
म्स्स्_९४३३-१ कान्ताजनं सुरतखेदनिमीलिताक्षं  संवाहितुं समुपयानिव मन्दमन्दम् ।  
म्स्स्_९४३३-२ हर्म्येषु माल्यमदिरापरिभोगगन्धान्  आविश्चकार रजनीपरिवृत्तिवायुः ॥  
म्स्स्_९४३४-१ कान्ताजनेन रहसि प्रसभं गृहीत-  केशे रते स्मरसहासवतोषितेन ।  
म्स्स्_९४३४-२ प्रेम्णा मनस्सु रजनीष्वपि हैमनीषु  के शेरते स्म रसहासवतोषितेन ॥  
म्स्स्_९४३५-१ कान्ता ददाति मदनं  मदनः सन्तापमसममनुपशयम् ।  
म्स्स्_९४३५-२ सन्तापो मरणमहो  तथापि शरणं नृणां सैव ॥  
म्स्स्_९४३५अ-१ कान्ताधरसुधास्वादाद्यूनं यज्जायते सुखम् ।  
म्स्स्_९४३५अ-२ बिन्दुः पार्श्वे तदध्यात्मशास्त्रास्वादसुखोदधेः ॥  
म्स्स्_९४३६-१ कान्ताधरासवनिपानमुपास्य धीमान्  पीयूषपानकृतये न रुचिं प्रयाति ।  
म्स्स्_९४३६-२ तत्रास्ति चेन्मधुरिमा बत कोऽपि सत्यं  किं नाम तात तृषिटाः क्षुधिताः पुनः स्युः ॥  
म्स्स्_९४३७-१ कान्तानवाधररसामृततृष्णयेव  बिम्बं पपात शशिनो मधुभाजने यत् ।  
म्स्स्_९४३७-२ निःशेषिते मधुनि लज्जितचित्तवृत्ति  तत् तन्मुखाब्जजितकान्तितया विनष्टम् ॥  
म्स्स्_९४३८-१ कान्तानां कुवलयमप्यपास्तमक्ष्णोः  शोभाभिर्न मुखरुचाहमेकमेव ।  
म्स्स्_९४३८-२ संहर्षादलिविरुतैरितीव गायंल्  लोलोर्मौ पयसि महोत्पलं ननर्त ॥  
म्स्स्_९४३९-१ कान्तानां कृतपुलकः स्तनाङ्गरागे  वक्त्रेषु च्युततिलकेषु मौक्तिकाम्भः ।  
म्स्स्_९४३९-२ सम्पेदे श्रमसलिलोद्गमो विभूषां  रम्याणां विकृतिरपि श्रियं तनोति ॥  
म्स्स्_९४४०-१ कान्तानां वदनेन्दुकान्तिमधुना धत्ते सुधादीधितिः  खेलत्खञ्जनपङ्क्तयो मृगदृशां तन्वन्ति नेत्रश्रियम् ।  
म्स्स्_९४४०-२ पद्मानि श्वसितस्य सौरभमभिद्रुह्यन्ति वामभ्रुवाम्  अभ्यस्यन्ति च राजहंसवनिताः पीनस्तनीनां गतिम् ॥  
म्स्स्_९४४१-१ कान्तानुरागचतुरोऽसि मनोहरोऽसि  नाथोऽसि किं च नवयौवनभूषितोऽसि ।  
म्स्स्_९४४१-२ इत्थं निगद्य सुदृशा वदने प्रियस्य  निश्वस्य बाष्पलुलिता निहिता दृगन्ताः ॥  
म्स्स्_९४४१अ-१ कान्तानेत्रार्धपाता वदनरुचिकराः सस्मिता भ्रूविलासाः  साकारा वाक्यलेशाः सहतलनिनदा दृष्टनष्टाश्च हासाः ।  
म्स्स्_९४४१अ-२ नाभीकक्षस्तनानां विवरणमसकृत्स्पर्शनं मेखलानां  श्वासायासाश्च दीर्घां मदनशरहतां कामिनीं सूचयन्ति ॥  
म्स्स्_९४४१ब्-१ कान्तान्यर्धनिरीक्षितानि मधुरा हासोपदंशाः कथाः  पीनश्रोणिनिरुद्धशेषमतुलस्पर्शं तदर्धांसनम् ।  
म्स्स्_९४४१ब्-२ स्नेहव्यक्तिकरान् करव्यतिकरांस्तांस्तांश्च रम्यान् गुणान्  वेश्याभ्यः प्रणयादृतेऽपि लभते ज्ञातोपचारो जनः ॥  
म्स्स्_९४४१च्-१ कान्ताप्रीतिपरानुजो विनयवान् हृन्नन्दनो नन्दनो  भाग्यं स्वर्ललनोपभोग्यममला लक्ष्मीः सुखं निस्तुषम् ।  
म्स्स्_९४४१च्-२ पूजा राजकुले यशोऽतिविशदं गोष्ठी समं कोविदैर्  दानेऽतिव्यसनं रतिर्जिनमते स्यात् कस्यचित् पुण्यतः ॥  
म्स्स्_९४४२-१ कान्तामुखं सुरतकेलिविमर्दखेद-  सञ्जातघर्मकणविच्छुरितं रतान्ते ।  
म्स्स्_९४४२-२ आपाण्डुरं तरलतारनिमीलिताक्षं  संस्मृत्य हे हृदय किं शतधा न यासि ॥  
म्स्स्_९४४३-१ कान्तामुखद्युतिजुषामपि चोद्गतानां  शोभां परां कुरवकद्रुममञ्जरीणाम् ।  
म्स्स्_९४४३-२ दृष्ट्वा प्रिये सहृदयस्य भवेन्न कस्य  कन्दर्पबाणपतनव्यथितं हि चेतः ॥  
म्स्स्_९४४४-१ कान्तामुखास्वादपराङ्मुखा यत्  पान्थाः शशाङ्कस्य करैर्विमृष्टाः ।  
म्स्स्_९४४४-२ सुदुःसहं तापमिमे प्रयान्ति  मन्ये ततौ नैव सुधेतरत्र ॥  
म्स्स्_९४४५-१ कान्तायाः करजैः कपोलफलके पत्रावली कल्पिता  केलिद्यूतपणीकृतो विहरता पीतः स बिम्बाधरः ।  
म्स्स्_९४४५-२ स्वेदार्द्रीकृतचन्दनस्तनतटी सानन्दमालिङ्गिता  निर्विष्टा विषयाः शिवात्ममहसि न्यस्तं मनः सम्प्रति ॥  
म्स्स्_९४४६-१ कान्ताया विकसद्विलासहसितस्वच्छांशवश्चामरं  संसक्तावभिषेकहेमकलशौ यच्चन्दनाङ्कौ स्तनौ ।  
म्स्स्_९४४६-२ यत्कार्तस्वरकान्ति चारु जघनं सिंहासनं भूभुजां  साम्राज्यं तदिदं जयाजयमयः शेषस्तु चिन्तामय्ः ॥  
म्स्स्_९४४७-१ कान्तारं न यथेतरो ज्वलयितुं दक्षो दवाग्निं विना  दावाग्निं न यथा परः शमयितुं शक्तो विनाम्भोधरम् ।  
म्स्स्_९४४७-२ निष्णातः पवनं विना निरसितुं नान्यो यथाम्भोधरं  कर्मौघं सुकृतं विना किमपरं हन्तुं समर्थं तथा ॥  
म्स्स्_९४४८-१ कान्तारं परितो ज्वलत्यतिबले दावानले दैवतो  गोमायोर्गहनां गुहां परिपतन् दर्पोद्धुरः केसरी ।  
म्स्स्_९४४८-२ यद्व्यापादयति स्म तं न कृपया तेनैष तस्मिन् वने  सिंहानामभयप्रदोऽहमधुनेत्युत्पुच्छमुद्धावति ॥  
म्स्स्_९४४९-१ कान्तारः समराख्यश्च वैकुण्ठो वाञ्छितस् तथा ।  
म्स्स्_९४४९-२ विशालश्च तथा नन्दः षोढाः निःसारुको भवेत् ॥  
म्स्स्_९४५०-१ कान्तारपादपानां  यथा फलं मानुषैरननुभोग्यम् ।  
म्स्स्_९४५०-२ एवमनार्येष्वर्थाः  मनसाऽप्यार्यैरननुभोग्याः ॥  
म्स्स्_९४५१-१ कान्तारभूमिरुहमौलिनिवासशीलाः  प्रायः पलायनपरा जनवीक्षणेन ।  
म्स्स्_९४५१-२ कूजन्ति तेऽपि हि शुकाः खलु रामनाम  सङ्गः स्वभावपरिवर्तविधौ निदानम् ॥  
म्स्स्_९४५२-१ कान्तारवनदुर्गेषु कृच्छ्रास्वापत्सु सम्भ्रमे ।  
म्स्स्_९४५२-२ उद्यतेषु च शस्त्रेषु नास्ति सत्त्ववतां भयम् ॥  
म्स्स्_९४५३-१ कान्ता रुचिं मुनिजनस्तरुणोऽवियोगी  कामश्च रत्नमणिरुज्ज्वलकङ्कणेन ।  
म्स्स्_९४५३-२ धत्ते पयोधरयुगे कुचभूषणेन  हारे हरे हिमकरे मकरे करे च ॥  
म्स्स्_९४५४-१ कान्तारे घनतिमिरे भुजङ्गमेभ्यो  नो भीता न च गणिता महापगापि ।  
म्स्स्_९४५४-२ किं बाले वहसि भयं मदङ्गसङ्गात्  विक्रीते करिणि किमङ्कुशे विवादः ॥  
म्स्स्_९४५५-१ कान्तारे जलवृक्षवैरिणि मुहुस्त्वद्वैरिवामभ्रुवो  बालैराकुललोचनैः प्रतिपदं रुद्धक्रमाश्चङ्क्रमे ।  
म्स्स्_९४५५-२ पृथ्वीचण्डरुचे पटच्चरदशासङ्घट्टदीप्तप्रभं  सिञ्चन्त्यञ्जलिसञ्चिताश्रुभिरलं युष्मत्प्रतापानलम् ॥  
म्स्स्_९४५६-१ कान्तारे दैवगत्या कथमपि गलितान्यन्तरालोक्य भक्ष्याण्य्  उड्डीयोड्डीय भूयस् तरुशिखरशिखामेव तेभ्यः श्रयन्ते ।  
म्स्स्_९४५६-२ इत्थं त्वद्वैरिनारी गिरिषु नरपते जम्बुलम्बीकदम्ब-  भ्रान्त्या भर्तुर्बुभुक्षोः कथयति पुरतश्चेष्टितं षट्पदानाम् ॥  
म्स्स्_९४५७-१ कान्तारेषु करावलम्बिशिशवः पादैः स्रवल्लोहितैर्  अर्चन्त्यः पदवीं विलोचनजलैरावेदयन्त्यः शुचम् ।  
म्स्स्_९४५७-२ दृष्टाः पान्थजनैर्विवृत्य सकृपं हाशब्दगर्भैर्मुखैर्  यन्त्यह्ना सकलेन योजनतुरीयांशं तवारिस्त्रियः ॥  
म्स्स्_९४५८-१ कान्तारेषु च काननेषु च सरित्तीरेषु च क्ष्माभृताम्  उत्सङ्गेषु च पत्तनेषु च सरिद्भर्तुस्तटान्तेषु च ।  
म्स्स्_९४५८-२ भ्रान्ताः केतकगर्भपल्लवरुचः श्रान्ता इव क्ष्मापते  कान्ते नन्दनकन्दलीपरिसरे रोहन्ति ते कीर्तयः ॥  
म्स्स्_९४५९-१ कान्तारेष्वपि विश्रामो नरस्याध्वनिकस्य वै ।  
म्स्स्_९४५९-२ यः सदारः स विश्वास्यस् तस्माद् दाराः परा गतिः ॥  
म्स्स्_९४६०-१ कान्तावियोगः स्वजनापमानं  ऋणस्य शेषं कुनृपस्य सेवा ।  
म्स्स्_९४६०-२ दारिद्र्यभावाद् विमुखं च मित्रं  विनाग्निना पञ्च दहन्ति कायम् ॥  
म्स्स्_९४६१-१ कान्ताश्लेषपराङ्मुखं यदि दहेद् दोषाकरः कञ्चन  स्थाने तर्हि यतः स हन्त विधिना हन्तुं व्यधायीदृशान् ।  
म्स्स्_९४६१-२ कष्टं यत्पुनरेष चन्दनभुवो लब्धप्रभावोऽभितः  स्वर्णद्याद्यवगाहको मरुदयं दग्धं प्रचण्डोज्वलम् ॥  
म्स्स्_९४६२-१ कान्तासुहृद्गुणकथाश्रवणोत्सुकस्य  रम्या विनिद्रनयनस्य गता ममासौ ।  
म्स्स्_९४६२-२ सर्वेन्द्रियार्थजनितानि हि सेव्यमाना  दीर्घा स्ववृत्तिरिव हन्ति सुखानि निद्रा ॥  
म्स्स्_९४६३-१ कान्तिं कुङ्कुमकेशरान्मधुरतां द्राक्षारसस्यासवाद्  वैदर्भीपरिपाकपूतवचसः काव्यात् कवेर्मार्दवम् ।  
म्स्स्_९४६३-२ पार्श्वादेव जरातुरेण विधिना तं तं गृहीत्वा गुणं  सृष्टा हन्त हरन्ति कस्य न मनः कश्मीरवामभ्रुवः ॥  
म्स्स्_९४६४-१ कान्तिं केतककोरकद्युतिसखीं राकामृगाङ्कस्य यच्  चञ्चच्चञ्चु चुलुम्पति प्रतिदिनं प्रेम्णा चकोरार्भकः ।  
म्स्स्_९४६४-२ तन् मन्ये नयनामृतं रतिपतेर्मृत्युञ्जयेनार्थिना  तेनेदं रमणीकपोलफलके लावण्यमालोकितम् ॥  
म्स्स्_९४६५-१ कान्तिकल्लोलवलितां नयनामृतवाहिनीम् ।  
म्स्स्_९४६५-२ भजमानं स्वयं सुभ्रु कस्त्वां न बहु मन्यते ॥  
म्स्स्_९४६५अ-१ कान्तिप्रकर्षं दशनच्छदेन  सन्ध्याघने बद्धपदं हरन्त्याः ।  
म्स्स्_९४६५अ-२ तस्या गृहोद्यानसरोगतस्य  हस्तस्य एवाम्बुरुहस्य रागः ॥  
म्स्स्_९४६६-१ कान्तिमयादतिविमलाद्  अविरतविश्वोपकारगतकालात् ।  
म्स्स्_९४६६-२ सुदशान् महतोतिमहान्  प्रसरति दीपान् प्रदीप इव ॥  
म्स्स्_९४६७-१ कान्तिर्यस्य विनिद्रनीलनलिनच्छायासखी सुभ्रुवां  यत्पङ्केऽपि मुदोऽस्ति यस्य सुरभिः कासां रसोऽगोचरः ।  
म्स्स्_९४६७-२ अङ्गारार्थितया जनेरतिजडैरुड्डामरैः पामरैः  पश्यैष प्रगुणैर्गुणैरपि गुरुर्दग्धः स कालागुरुः ॥  
म्स्स्_९४६८-१ कान्तिर्यस्य शरन्निशाकरकलालावण्यसंवादिनी  तं विक्रेतुमिहासि यासि किमहो हारं विहारं श्रियः ।  
म्स्स्_९४६८-२ एतां पश्य पुरः पुलिन्दनगरीं भूपाः कुरङ्गीदृशां  यत्रैता गलकन्दले च कुचयोरङ्के च गुञ्जास्रजः ॥  
म्स्स्_९४६९-१ कान्तिर्लोचनवर्तिरद्भुतमयी मूर्तिर्महत् सौरभं  निःष्यन्दोऽथ सुधाकरादपि सुधास्यन्दादपि ह्लादकः ।  
म्स्स्_९४६९-२ सर्वोऽयं विरलो जगत्यपि गुणग्रामोऽभिरामो हहा  पश्योत्तंसभुजङ्गसङ्गमजुषः श्रीखण्ड ते खण्डितः ॥  
म्स्स्_९४६९अ-१ कान्तिश्चन्द्रमसो मृगस्य नयने बाहू मृणालस्य ते  हंसानां गमनं सरोजवदने हेम्नो घटौ ते कुचौ ।  
म्स्स्_९४६९अ-२ एतत्ते परकीयवस्तु सकलं नमैकमात्रं तव  मानं मा कुरु मानिनि प्रियतमे रूपाभिमानं प्रति ॥  
म्स्स्_९४७०-१ कान्तिश्रिया निर्जितपद्मरागं  मनोज्ञगन्धं द्वयमेव शस्तम् ।  
म्स्स्_९४७०-२ नवप्रबुद्धं जलजं जलेषु  स्थलेषु तस्या वदनारविन्दम् ॥  
म्स्स्_९४७०अ-१ कान्तिस्ते कनकाचलप्रतिनिधिः कान्ताकुचस्पर्धि ते  सौभाग्यं क्षितिपालदर्शनविधौ त्वत्पूर्वकं दर्शनम् ।  
म्स्स्_९४७०अ-२ सौरभ्यं सकलातिशायि भवतो जम्बिर किं ब्रूमहे  कर्पूरप्रतिकूलता यदि न ते त्वय्येव सर्वे गुणाः ॥  
म्स्स्_९४७१-१ कान्तिस्ते यदि निर्मला यदि गुणा लक्ष्मीर्यदि स्थायिनी  मा गाः पद्म मदं तथापि गलिता ह्येते शरद्वासराः ।  
म्स्स्_९४७१-२ संस्पर्शेन तुषारवारिपृषतामालूनमूर्तेः सरो-  मध्येऽत्रैव वराटकेन भवतः स्थेयं पुनः केवलम् ॥  
म्स्स्_९४७२-१ कान्ते कत्यपि वासराणि गमय त्वं मीलयित्वा दृशौ  स्वस्ति स्वस्ति निमीलयामि नयने यावन् न शून्या दिशः ।  
म्स्स्_९४७२-२ आयाता वयम् आगमिष्यति सुहृद्वर्गस्य भाग्योदयैः  सन्देशो वद कस् तवाभिलषितस् तीर्थेषु तोयाञ्जलिः ॥  
म्स्स्_९४७३-१ कान्ते कथञ्चित् कथितप्रयाणे  क्षणं विनम्रा विरहार्दिताङ्गी ।  
म्स्स्_९४७३-२ ततस् तमालोक्य कदागतोऽसीत्य्  आलिङ्ग्य मुग्धा मुदमाससाद ॥  
म्स्स्_९४७४-१ कान्ते कनकजम्बीरं करे किमपि कुर्वति ।  
म्स्स्_९४७४-२ आगारलिखिते भानौ बिन्दुमिन्दुमुखी ददौ ॥  
म्स्स्_९४७५-१ कान्ते कलितचोलान्ते दीपे वैरिणि दीप्यति ।  
म्स्स्_९४७५-२ आसीदसितपद्माक्ष्याः पक्षो नयनमुद्रणम् ॥  
म्स्स्_९४७६-१ कान्ते काञ्चुलिकावलोकिनि कलावत्या नमन्त्या स्थितं  तस्मिन् कोमलकाकुभाषिणि तया स्पन्दी निरुद्धोऽधरः ।  
म्स्स्_९४७६-२ उत्थायाथ करस्पृशि प्रियतमे यूनोर्नवे सङ्गमे  काञ्चीकूजितकैतवेन मदनो द्यौःशान्तिमभ्यस्यति ॥  
म्स्स्_९४७६अ-१ कान्ते कथय कथं वा  गच्छसि पानीयशालिकामेका ।  
म्स्स्_९४७६अ-२ अङ्गमनङ्गं नितराम्  अङ्कुरयति पङ्कजाक्षि वयोऽपि तव ॥  
म्स्स्_९४७७-१ कान्ते किं कुपितासि, कः परजने प्राणेश कोपो भवेत्  कोऽयं सुभ्रु पर, स्त्वमेव, दयिते दासोऽस्मि किं ते परः ।  
म्स्स्_९४७७-२ इत्युक्त्वा प्रणतः प्रियः क्षितितलादुत्थाप्य सानन्दया  नेत्राम्भःकणिकाङ्किते स्तनतटे तन्व्या समारोपितः ॥  
म्स्स्_९४७८-१ कान्ते कुटिलमालोक्य कर्णकण्डूयनेन किम् ।  
म्स्स्_९४७८-२ कामं कथय कल्याणि किङ्करः करवाणि यत् ॥  
म्स्स्_९४७९-१ कान्ते गृहाण त्वमिमां स्वमालाम्  अकारणं किं कलहं करोषि ।  
म्स्स्_९४७९-२ यत्पूर्वपादं मनुषेऽत्र शुद्धं  तत् तथ्यमेवास्ति न चेदिदं स्यात् ॥  
म्स्स्_९४८०-१ कान्ते घोरकृतान्तवक्रकुहरात् त्वं पुण्यपुञ्जेन मे  मुक्ता कृन्त तदर्जनश्रमभरं प्रत्यङ्गमालिङ्ग्य माम् ।  
म्स्स्_९४८०-२ इत्याकर्ण्य निमीलितार्धनयनं स्मेरं शनैरानतं  सोल्लासं वदनाम्बुजं मृगदृशः स्वैरं चुचुम्ब प्रियः ॥  
म्स्स्_९४८१-१ कान्ते जग्मुषि ताम्रचूडरटितं श्रुत्वा प्रबुद्धा जवात्  किञ्चिद् वासवदिङ्मुखं प्रविकसद् दृष्ट्वा गवाक्षाध्वना ।  
म्स्स्_९४८१-२ सन्त्रासेन समीरिता प्रियतमप्रेम्णावरुद्धा शनैर्  उत्थानोपनिवेशनानि कुरुते तल्पे मुहुः पांसुला ॥  
म्स्स्_९४८२-१ कान्ते तथा कथमपि प्रथितं मृगाक्ष्या  चातुर्यमुद्धतमनोभवया रतेषु ।  
म्स्स्_९४८२-२ तत्कूजितान्यनुवदद्भिरनेकवारं  शिष्यायितं गृहकपोतशतैर्यथा स्यात् ॥  
म्स्स्_९४८३-१ कान्ते तल्पमुपागते विगलिता नीवी स्वयं तत्क्षणात्  तद्वासः श्लथमेखलागुणधृतं किञ्चिन्नितम्बे स्थितम् ।  
म्स्स्_९४८३-२ एतावत् सखि वेद्मि केवलमहं तस्याङ्गसङ्गे पुनः  कोऽसौ कास्मि रतं तु किं कथमिति स्वल्पापि मे न स्मृतिः ॥  
म्स्स्_९४८४-१ कान्तेत्युत्पललोचनेति विपुलश्रोणीभरेत्युन्नमत्-  पीनोत्तुङ्गपयोधरेति सुमुखाम्भोजेति सुभ्रूरिति ।  
म्स्स्_९४८४-२ दृष्ट्वा माद्यति मोदतेऽभिरमते प्रस्तौति विद्वानपि  प्रत्यक्षाशुचिपुत्रिकां स्त्रियमहो मोहस्य दुश्चेष्टितम् ॥  
म्स्स्_९४८४अ-१ कान्ते त्वत्कुचचूचुकौ तदुपरि स्मेरा च हारावली  तद्वक्त्रं तरुणाङ्गि बिम्बितमनुच्छायालताश्यामताम् ।  
म्स्स्_९४८४अ-२ त्वं सर्वाङ्गमनोरमे त्रिजगतां बध्नासि दृष्ट्या मनो  जम्बूवज्जलबिन्दुवज्जलजवज्जम्बालवज्जालवत् ॥  
म्स्स्_९४८५-१ कान्ते त्वन्नेत्रकान्तं पुरु कमलवनं त्वन्मुखस्योपमेयश्  चन्द्रः प्रत्यक्षसिद्धः पिककुलमपि च त्वत्स्वरस्यानुकारि ।  
म्स्स्_९४८५-२ रम्भाकाण्डस् त्वदूरुच्छविरपि सुलभः कम्बवश्च त्वदीयाः  कण्ठाकारा शिखण्डास् तव कचसदृशास्तत् कथं तेऽसमत्वम् ॥  
म्स्स्_९४८६-१ कान्ते धावय मे पादाव् इति भर्त्रा निवेदिता ।  
म्स्स्_९४८६-२ न तया धावितौ पादौ भर्तुराज्ञा न लङ्घिता ॥  
म्स्स्_९४८७-१ कान्तेन प्रहितो नवः प्रियसखीवर्गेण बद्धस्पृहश्  चित्तेनोपहृतः स्मराय न समुत्स्रष्टुं गतः पाणिना ।  
म्स्स्_९४८७-२ आमृष्टो मुहुरीक्षितो मुहरभिघ्रातो मुहुर्लोठितः  प्रत्यङ्गं च मुहुः कृतो मृगदृशा किं किं न चूताङ्कुरः ॥  
म्स्स्_९४८८-१ कान्ते नितान्तं दयिताकुचान्त-  चोलाञ्चलं कर्षति हर्षमुग्धे ।  
म्स्स्_९४८८-२ बभार बाला नमितास्यहास्य-  लेशापदेशादपरं निचोलम् ॥  
म्स्स्_९४८९-१ कान्ते नितान्तमेतैर्  वचनै रुषितेव लक्ष्यते भवती ।  
म्स्स्_९४८९-२ क इवोष्यते न वचनैर्  उक्तैरागांस्यपह्नोतुम् ॥  
म्स्स्_९४८९अ-१ कान्ते कृतागसि पुरः परिवर्तमाने  सख्यं सरोजशशिनोः सहसा बभूव ।  
म्स्स्_९४८९अ-२ रोषाक्षरं सुदृशि वक्तुमपारयन्त्याम्  इन्दीवरद्वयमवाप तुषारधाराम् ॥  
म्स्स्_९४८९ब्-१ कान्ते पश्यति सानुरागमबला साचीकरोत्याननं  तस्मिन् कामकलाकलापकुशले व्यावृत्तवक्त्रे किल ।  
म्स्स्_९४८९ब्-२ पश्यन्ती मुहुरन्तरङ्गमदना दोलायमानेक्षणा  लज्जामन्मथमध्यगापि नितरां तस्याभवत् प्रीतये ॥  
म्स्स्_९४९०-१ कान्ते यामि, क्व, देशान्तर, मपि शयना, न्नेति, किं सद्मनोऽपि  क्वैतावन्मात्र, माः किं कथयसि नगरा, न्न प्रिये निर्वृतोऽपि ।  
म्स्स्_९४९०-२ इत्याकर्ण्योक्तवस्तुक्रमघनघनहृद्वेदना वेद नाहं  काहं कुत्रास्मि कोऽयं बत हतसमयोऽप्यस्मि वा नास्मि वेति ॥  
म्स्स्_९४९१-१ कान्ते विचित्रसुरतक्रमबद्धरागे  सङ्केतकेऽपि मृगशाबदृशा रसेन ।  
म्स्स्_९४९१-२ तत्कूजितं किमपि येन तदीयतल्पं  नाल्पैः परीतमनुकूजितलावकौघैः ॥  
म्स्स्_९४९२-१ कान्ते विलासिनि कलावति पद्मनेत्रे  नित्यं त्वयि प्रियतमे रमते मनो मे ।  
म्स्स्_९४९२-२ इत्थं भवन्तमुरुभावनया वदन्तं  श्रीकृष्ण मां बुधजना अपि हा हसन्ति ॥  
म्स्स्_९४९३-१ कान्ते सागसि कञ्चुकस्पृशि तया साचीकृतग्रीवया  मुक्ताः कोपकषायमन्मथशरत्क्रूराः कटाक्षाङ्कुराः ।  
म्स्स्_९४९३-२ साकूतं दरहासकेसरवचोमाध्वीकधारालसा  प्रीतिः कल्पलतेव काचन महादानीकृता सुभ्रुवा ॥  
म्स्स्_९४९३अ-१ कान्ते सागसि काचिदन्तिकगते निर्भर्त्स्य रोषारुणैर्  भ्रूभङ्गीकृटिलैरपाङ्गवलनैरालोकमान् आ मुहुः ।  
म्स्स्_९४९३अ-२ बध्वा मेखलया सपत्नरमणीपादाब्जलाक्षाङ्कितं  लीलानीलसरोरुहेण निटिलं हन्ति स्म रोषाकुला ॥  
म्स्स्_९४९४-१ कान्ते सागसि यापिते प्रियसखीवेषं विधायागते  भ्रान्त्यालिङ्ग्य मया रहस्यमुदितं तत्सङ्गमाकाङ्क्षया ।  
म्स्स्_९४९४-२ मुग्धे दुष्करमेतदित्यतितरामुक्त्वा सहासं बलाद्  आलिङ्ग्य च्छलितास्मि तेन कितवेनाद्य प्रदोषागमे ॥  
म्स्स्_९४९५-१ कान्ते स्नेहनिधौ समीयुषि मधौ जित्वा श्रियं शैशिरीं  विश्लेषादिव तस्य पाण्डिमभृतामालीलतानामियम् ।  
म्स्स्_९४९५-२ कर्तुं नूतनचित्रपत्ररचनां किं काननश्रीरिमां  प्राचीनां पवनाञ्चलेन परितः पत्रावलीं लुम्पति ॥  
म्स्स्_९४९६-१ कान्ते हन्त सुकोमला बत मता प्राग् व्यर्थमेव भ्रमात्  किन्तु त्वं भुवि निष्ठुरा निरुपमा पश्यस्यपीमं न माम् ।  
म्स्स्_९४९६-२ तस्माद् वक्षसि ते पयोधरमिषाद् धात्रा निखायार्पितौ  शैलेन्द्राविति साम्प्रतं न हि चिरं सौख्यं परक्लेशितुः ॥  
म्स्स्_९४९७-१ कान्तो नर्मणि नैपुणेन विदितस्त्वं शैशवद्वेषिणी  क्रीडाशैलशिरोमणिर्गृहमिदं रम्यो वसन्तोत्सवः ।  
म्स्स्_९४९७-२ सख्यः कामकथोपचारचतुराः सम्भोगकालेऽधुना  मानो वा कलहोऽथवा यदि कदा तच्चेतसो निर्वृतिः ॥  
म्स्स्_९४९८-१ कान्तो यास्यति दूरदेशमिति मे चिन्ता परं जायते  लोकानन्दकरो हि चन्द्रवदने वैरायते चन्द्रमाः ।  
म्स्स्_९४९८-२ किं चायं वितनोति कोकिलकलालापो विलापोदयं  प्राणानेव हरन्ति हन्त नितरामाराममन्दानिलाः ॥  
म्स्स्_९४९९-१ कान्तोऽसि नित्यमधुरोऽसि रसाकुलोऽसि  किं चासि पञ्चशरकार्मुकमद्वितीयम् ।  
म्स्स्_९४९९-२ इक्षो तवास्ति सकलं परमेकमूनं  यत् सेवितो भजसि नीरसतां क्रमेण ॥  
म्स्स्_९५००-१ कान्त्या काञ्चनकान्तया परिमलैर्भाग्यैकभोग्यैस् तथा  सौन्दर्येण च साधुनैव कुसुमं हा हन्त न त्वत्समम् ।  
म्स्स्_९५००-२ अक्रोधं शृणु किन्तु दूषणमिव त्वय्यस्ति किञ्चित् पुनस्  तत्त्वज्ञैर्यदचुम्बितं त्वमसि रे चाम्पेय पुष्पन्धयैः ॥  
म्स्स्_९५०१-१ कान्त्या दरिद्रत्वमुपैति चन्द्रः  किमस्ति तत्त्वं विकचोत्पलेषु ।  
म्स्स्_९५०१-२ न वेद्यि विश्वास्य कथं मृगाक्ष्या  सौन्दर्यसृष्टिर्मुषिता विधातुः ॥  
म्स्स्_९५०२-१ कान्त्या विलुप्तानि विलोचनानाम्  आपाटलानामतिरोदनेन ।  
म्स्स्_९५०२-२ सकुङ्कुमानीव पुनर्भंवन्ति  यस्यारिनारीकुचमण्डलानि ॥  
म्स्स्_९५०३-१ कान्त्या सुवर्णवरया परया च शुद्ध्या  नित्यं स्विकाः खलु शिखाः परितः क्षिपन्तीम् ।  
म्स्स्_९५०३-२ चेतोहरामपि कृशेशयलोचने त्वां  जानामि कोपकलुषो दहनो ददाह ॥  
म्स्स्_९५०४-१ कान्यकुब्जा द्विजाः सर्वे मागधं माधुरं विना ।  
म्स्स्_९५०४-२ गौडद्राविडविख्याताः कान्यकुब्जाः महोद्भवाः ॥  
म्स्स्_९५०५-१ का पाण्डुपत्नी गृहभूषणं किं  को रामशत्रुः किमगस्त्यजन्म ।  
म्स्स्_९५०५-२ कः सूर्यपुत्रो विपरीतपृच्छा  कुन्तीसुतो रावणकुम्भकर्णाः ॥  
म्स्स्_९५०६-१ कापि कान्तमिदमाह महेला  साधु साधय तथा युधि कार्यम् ।  
म्स्स्_९५०६-२ वर्तते तव यथा च जयश्रीर्  लोकनाथललना च सपत्नी ॥  
म्स्स्_९५०७-१ कापि कुड्यलिखितावधिरेखाः  प्रोषितप्रियतमा गणयन्ती ।  
म्स्स्_९५०७-२ वेश्मनि प्रबलवह्निपरीते  सास्रया बहिरनीयत सख्या ॥  
म्स्स्_९५०८-१ कापि मुख्यपदवीमधिरोप्य  स्वां सखीं स्वकरधारितदीपा ।  
म्स्स्_९५०८-२ प्राणनाथरतिगेहमयासीद्  अद्भुतो रतिपतेरुपदेशः ॥  
म्स्स्_९५०९-१ कापिशायनसुगन्धि विघूर्णन्न्  उन्मदोऽधिशयितुं समशेत ।  
म्स्स्_९५०९-२ फुल्लदृष्टिवदनं प्रमदानाम्  अब्जचारु चषकं च शडङ्घ्रिः ॥  
म्स्स्_९५१०-१ कापि शीघ्रमवधीरितमाना  मानिनो विचलिता प्रियधाम्नि ।  
म्स्स्_९५१०-२ आगतेन मरुतापि पुरस्ताल्  लाघवस्य परिहारममंस्त ॥  
म्स्स्_९५११-१ कापुरुषः कुक्कुरश्च भोजनैकपरायणः ।  
म्स्स्_९५११-२ लालितः पार्श्वमायाति वारितो नैव गच्छति ॥  
म्स्स्_९५१२-१ काप्यङ्घ्री रङ्गपत्र्यारुणयति रमणी भूषणैर्भाति काचिद्  गायत्यन्या परापि प्रलसति लहरीलक्ष्म वासो वसाना ।  
म्स्स्_९५१२-२ यत्रान्या स्नेहपूरान् वितरति च मुदं याति दोलाभिरन्या  सा शृङ्गारद्वितीया रचयति न मनः कस्य शृङ्गारमग्नम् ॥  
म्स्स्_९५१३-१ काप्यन्या मुकुलाधिकारमिलिता लक्ष्मीरशोकद्रुमे  माकन्दः समयोचितेन विधिना धत्तेऽभिजातं वपुः ।  
म्स्स्_९५१३-२ किं चाषाढगिरेरनङ्गविजयप्रस्तावनापण्डित ः  स्वैरं सर्पति बालचन्दनलतालीलासखो मारुतः ॥  
म्स्स्_९५१४-१ काप्यभिख्या तयोरासीद् व्रजतो शुद्धवेषयोः ।  
म्स्स्_९५१४-२ हिमनिर्मुक्तयोर्योगे चित्राचन्द्रमसोरिव ॥  
म्स्स्_९५१५-१ काप्यागतं वीक्ष्य मनोधिनाथं  समुत्थिता सादरमासनाय ।  
म्स्स्_९५१५-२ करेण शिञ्जद्वलयेन तल्पम्  आस्फालयन्ती कलमाजुहाव ॥  
म्स्स्_९५१६-१ का प्रस्तुताभिषेकाद्  आर्यं प्रच्यावयेद् गुणज्येष्ठम् ।  
म्स्स्_९५१६-२ मन्ये ममैव पुण्यैः  सेवावसरः कृतो विधिना ॥  
म्स्स्_९५१७-१ का प्रियेण रहिता वराङ्गना  धाम्नि केन तनयेन नन्दिता ।  
म्स्स्_९५१७-२ कीदृशेन पुरुषेण पक्षिणां  बन्धनं समभिलष्यते सदा ॥  
म्स्स्_९५१८-१ का प्रीतिः सह मार्जारैः का प्रीतिरवनीपतौ ।  
म्स्स्_९५१८-२ गणिकाभिश्च का प्रीतिः का प्रीतिर्भिक्षुकैः सह ॥  
म्स्स्_९५१९-१ काभिर्न तत्राभिनवस्मराज्ञा  विश्वासनिक्षेपवणिक् क्रियेऽहम् ।  
म्स्स्_९५१९-२ जिह्नेति यन्नैव कुतोऽपि तिर्यक्  कश्चित् तिरश्चस्त्रपते न तेन ॥  
म्स्स्_९५२०-१ का भूषा बलिनां, क्षमा, परिभवः, कोपः स्वकुल्यैः कृतः  किं दुःखं, परसंश्रयो, जगति कः श्लाघ्यो, य आश्रीयते ।  
म्स्स्_९५२०-२ को मृत्यु, र्व्यसनं, शुचं जहति के, यैर्निर्जिता शत्रवः  कैर्विज्ञातमिदं विराटनगरच्छन्नस्थितैः पाण्डवैः ॥  
म्स्स्_९५२१-१ कामं करीषाग्निमधो निधाया-  भ्रमेण तापातिशयं भजध्वम् ।  
म्स्स्_९५२१-२ युष्माकमद्यावधि नाधिकारो  दुग्धातिमुग्धाधरमाधुरीषु ॥  
म्स्स्_९५२२-१ कामं कर्णकटुः कृतोऽतिमधुरः केकारवः केकिनां  मेघाश्चामृतधारिणोऽपि विहिताः प्रायो विषस्यन्दिनः ।  
म्स्स्_९५२२-२ उन्मीलन्नवकन्दलावलिरसौ शय्यापि सर्पायते  तत् किं यद् विपरीतमत्र न कृतं तस्या वियोगेन मे ॥  
म्स्स्_९५२३-१ कामं कामदुघं धुङ्क्ष्व मित्राय वरुणाय च ।  
म्स्स्_९५२३-२ वयं धीरेण दानेन सर्वान् कामानशीमहि ॥  
म्स्स्_९५२४-१ कामं कामयते न केलिनलिनीं नामोदते कौमुदी-  निस्यन्दैर्न समीहते मृगदृशामालापलीलामपि ।  
म्स्स्_९५२४-२ सीदन्नेष निशासु दुःसहतनुर्भोगाभिलाषालसैर्  अङ्गैस्ताम्यति चेतसि व्रजवधूमाधाय मुग्धो हरिः ॥  
म्स्स्_९५२५-१ कामं कामयमानस्य यदा कामः समृद्ध्यते ।  
म्स्स्_९५२५-२ अथैनमपरः कामस् तृष्णा विध्यति बाणवत् ॥  
म्स्स्_९५२६-१ कामं कामसमस् त्वमत्र जगति ख्यातोऽसि यत् सर्वदा  रूपेणैव महीपते तव धनुःपाण्डित्यमन्यादृशम् ।  
म्स्स्_९५२६-२ त्वं यस्मिन् विशिखं विमुञ्चसि तमेवोद्दिश्य मुक्तत्रपं  त्रुट्यत्कञ्चुकमुद्गतस्पृहमहो धावन्ति देवाङ्गनाः ॥  
म्स्स्_९५२७-१ कामं कुमीनसदृशं  राज्यमपि प्राज्यकण्टकं कुशलः ।  
म्स्स्_९५२७-२ पाकान्वितमतिसुरसं  भुङ्क्ते बहुधावधानेन ॥  
म्स्स्_९५२८-१ कामं कूले नदीनामनुगिरि महिषीयूथनीडोपकण्ठे  गाहन्ते शष्पराजीरभिनवशलभग्रासलोला बलाकाः ।  
म्स्स्_९५२८-२ अन्तर्विन्यस्तवीरुत्तृणमयपुरुषत्रासविघ्नं कथञ्चित्  कापोतं कोद्रवाणां कवलयति कणान् क्षेत्रकोणैकदेशे ॥  
म्स्स्_९५२९-१ कामं कोपकषायिताक्षियुगलं कृत्वा करोत्फालनैः  क्षुद्रान् वन्यमृगात् करीन्द्र सहसा विद्रावय त्वं मुदा ।  
म्स्स्_९५२९-२ हेलाखण्डितकुम्भिकुम्भविगलद्रक्तारुणाङ्गे हरौ  जाते लोचनगोचरे यदि भवान् स्थाता तदा मन्महे ॥  
म्स्स्_९५३०-१ कामं क्रोधं च लोभं च दम्भं दर्पं च भूमिपः ।  
म्स्स्_९५३०-२ सम्यग्विजेतुं यो वेद स महीमभिजायते ॥  
म्स्स्_९५३०अ-१ कामं क्रोधं भयं लोभं दम्भं मोहं मदं तथा ।  
म्स्स्_९५३०अ-२ निद्रां मत्सरमालस्यं नास्तिक्यं च परित्यज ॥  
म्स्स्_९५३१-१ कामं क्रोधं लोभं मोहं  त्यक्त्वात्मानं पश्य हि कोऽहम्  
म्स्स्_९५३१-२ आत्मज्ञानविहीना मूढास्  ते पच्यन्ते नरके मूढाः ॥  
म्स्स्_९५३२-१ कामं गुणैर्महानेष प्रकृत्या पुनरासुरः ।  
म्स्स्_९५३२-२ उत्कर्षात् सर्वतो वृत्तेः सर्वाकारं हि दृप्यति ॥  
म्स्स्_९५३३-१ कामं जनाः स्मयन्ते  कैलासविलासवर्णनावसरे ।  
म्स्स्_९५३३-२ साधनकथनावसरे  साचीकुर्वन्ति वक्त्राणि ॥  
म्स्स्_९५३४-१ कामं तु क्षपयेद् देहं पुष्पमूलफलैः शुभैः ।  
म्स्स्_९५३४-२ न तु नामापि गृह्णीयात् पत्यौ प्रेते परस्य तु ॥  
म्स्स्_९५३५-१ कामं दहन्तु मरुतो मलयाचलस्य  चन्द्रोऽपि पातयतु वा नितरां स्फुलिङ्गान् ।  
म्स्स्_९५३५-२ दूरे प्रियो विमलवंशमणिः पतिर्मे  तत्साम्प्रतं त्वरितमानय तं कथञ्चित् ॥  
म्स्स्_९५३६-१ कामं दीर्घा भवेद् यात्रा कामं पन्था महान् भवेत् ।  
म्स्स्_९५३६-२ सोऽपि प्रभोः कृपामेव नित्यमाश्रयतेऽन्ततः ॥  
म्स्स्_९५३७-१ कामं दुग्धे विप्रकर्षत्यलक्ष्मीं  कीर्तिं सूते दुष्कृतं या हिनस्ति ।  
म्स्स्_९५३७-२ तां चाप्येतां मातरं मङ्गलानां  धेनुं धीराः सूनृतां वाचमाहुः ॥  
म्स्स्_९५३८-१ कामं दुर्विषहज्वरं जनयति व्याघूर्णयत्पक्षिणी  गात्राण्यूरुनितम्बगण्डहृदयान्युच्छूनय् अत्युल्बणम् ।  
म्स्स्_९५३८-२ तां तां दुर्विकृतं करोति सुहृदो गाढं व्यथन्ते यया  व्याधियौवनमात्मनाशनियतः के ते ग्रहण्यादयः ॥  
म्स्स्_९५३९-१ कामं दृष्टा मया सर्वा विवस्त्रा रावणस्त्रियः ।  
म्स्स्_९५३९-२ न तु मे मनसः किञ्चिद् वैकृत्यमुपपद्यते ॥  
म्स्स्_९५४०-१ मनो हि हेतुः सर्वेषाम् इन्द्रियाणां प्रवर्तने ।  
म्स्स्_९५४०-२ शुभाशुभास्ववस्थासु तच्च मे सुव्यवस्थितम् ॥  
म्स्स्_९५४१-१ कामं न पश्यति दिदृक्षत एव भूम्ना  नोक्तापि जल्पति विवक्षति चादरेण ।  
म्स्स्_९५४१-२ लज्जास्मरव्यतिकरेण मनोऽधिनाथे  बाला रसान्तरमिदं ललितं बिभर्ति ॥  
म्स्स्_९५४२-१ कामं निष्करुणं वेत्सि वेत्सि तं बहुवल्लभम् ।  
म्स्स्_९५४२-२ दूति चूताङ्कुरखरा दिशो वेत्सि न वेत्सि किम् ॥  
म्स्स्_९५४३-१ कामं नृपाः सन्तु सहस्रशोऽन्ये  राजन्वतीमाहुरनेन भूमिम् ।  
म्स्स्_९५४३-२ नक्षत्रताराग्रहसङ्कुलापि  ज्योतिष्मती चान्द्रमसैव रात्रिः ॥  
म्स्स्_९५४३अ-१ कामं परमिति ज्ञात्वा देवोऽपि हि पुरन्दरः ।  
म्स्स्_९५४३अ-२ गौतमस्य मुनेः पत्नीम् अहल्यां चकमे पुरा ॥  
म्स्स्_९५४४-१ कामं प्रत्यादिष्टां  स्मरामि न परिग्रहं मुनेस् तनयान् ।  
म्स्स्_९५४४-२ बलवत् तु दूयमानं  प्रत्याययतीव मे हृदयम् ॥  
म्स्स्_९५४५-१ कामं प्रदीपयति रूपमभिव्यनक्ति  सौभाग्यमावहति वक्त्रसुगन्धितां च ।  
म्स्स्_९५४५-२ ऊर्जं करोति कफजाश्च निहन्ति रोगांस्  ताम्बूलमेवमपरांश्च गुणान् करोति ॥  
म्स्स्_९५४६-१ युक्तेन चूर्णेन करोति रागं  रागक्षयं पूगफलातिरिक्तम् ।  
म्स्स्_९५४६-२ चूर्णाधिकं वक्त्रविगन्धकारि  पत्राधिकं साधु करोति गन्धम् ॥  
म्स्स्_९५४७-१ पत्राधिकम् निशि हितं सफलं दिवा च  प्रोक्तान्यथाकरणमस्य विडम्बनैव ।  
म्स्स्_९५४७-२ कक्कोलपूगलवलीफलपारिजातैर्  आमोदितं मदमुदा मुदितं करोति ॥  
म्स्स्_९५४८-१ कामं प्रदोषतिमिरेण न दृश्यसे त्वं  सौदामिनीव जलदोदरसन्धिलीना ।  
म्स्स्_९५४८-२ त्वां सूचयिष्यति तु माल्यसमुद्भवोऽयं  गन्धश्च भीरु मुखराणि च नूपुराणि ॥  
म्स्स्_९५४९-१ कामं प्रियानपि प्राणान् विमुञ्चन्ति मनस्विनः ।  
म्स्स्_९५४९-२ इच्छन्ति न त्वमित्रेभ्यो महतीमपि सत्क्रियाम् ॥  
म्स्स्_९५५०-१ कामं प्रिया न सुलभा  मनस् तु तद्भावदर्शनाश्वासि ।  
म्स्स्_९५५०-२ अकृतार्थेऽपि मनसिजे  रतिमुभयप्रार्थना कुरुते ॥  
म्स्स्_९५५१-१ कामं भवन्तु मधुलम्पटषट्पदौघ-  सङ्घट्टधुन्धुमघनध्वनयोऽब्जखण्डाः ।  
म्स्स्_९५५१-२ गायत्यतिश्रुतिसुखं विधिरेव यत्र  भृङ्गः स कोऽपि धरणीधरनाभिपद्मः ॥  
म्स्स्_९५५२-१ कामं भवन्तु सरितो भुवि सुप्रतिष्ठाः  स्वादूनि सन्तु सलिलानि च शुक्तयश्च ।  
म्स्स्_९५५२-२ एतां विहाय वरवर्णिनि ताम्रपर्णीं  नान्यत्र सम्भवति मौक्तिककामधेनुः ॥  
म्स्स्_९५५३-१ कामं मा कामयध्वं वृषमपि च भृशं माद्रियध्वं न वित्ते  चित्तं दत्त श्रयध्वं परममृतफला या कला तामिहैकाम् ।  
म्स्स्_९५५३-२ इत्थं देवः स्मरारिर्वूषमधरचरीकृत्य मूर्त्यैव दित्सन्  निःस्वो विश्वोपदेशानमृतकरकलाशेखरस्त्रायतां वः ॥  
म्स्स्_९५५४-१ कामं लिखतु संस्थानं कश्चिद् रूपं च भास्वतः ।  
म्स्स्_९५५४-२ अभित्तिविहतालम्बम् आलोकं विलिखेत् कथम् ॥  
म्स्स्_९५५५-१ कामं वनेषु हरिणास्  तृणेन जीवन्त्ययत्नसुलभेन ।  
म्स्स्_९५५५-२ विदधति धनिषु न दैन्यं  ते किल पशवो वयं सुधियः ॥  
म्स्स्_९५५६-१ कामं वपुः पुलकितं नयने धृतास्रे  वाचः सगद्गदपदाः सखि कम्पि वक्षः ।  
म्स्स्_९५५६-२ ज्ञातं मुकुन्दमुरलीरवमाधुरी ते  चेतः सुधांशुवदने तरलीकरोति ॥  
म्स्स्_९५५७-१ कामं वाचः कतिचिदफलाः सन्तु लोके कवीनां  सन्त्येवान्या मधुरिपुकथासंस्तवात् कामदोग्ध्र्यः ।  
म्स्स्_९५५७-२ वित्तं कामं भवतु विफलं दत्तमश्रोत्रियेभ्यः  पात्रे दत्तैर्भवति हि धनैर्धन्यता भूरिदातुः ॥  
म्स्स्_९५५८-१ कामं विषं च विषयाश्च निरीक्ष्यमाणाः  श्रेयो विषं न विषयाः परिसेव्यमानाः ।  
म्स्स्_९५५८-२ एकत्र जन्मनि विषं विनिहन्ति पीतं  जन्मान्तरेषु विषयाः परितापयन्ति ॥  
म्स्स्_९५५९-१ कामं शिवेन शमितं पुनरुज्जगार  दृष्टिस् तवेति किमियं जननि स्तुतिस्ते ।  
म्स्स्_९५५९-२ लीलाप्रसूतपुरुषार्थचतुष्टयायास्  तस्याः परं तु स भवत्यवयुक्त्यवादः ॥  
म्स्स्_९५६०-१ कामं शीर्णपलाशपत्ररचितां कन्थां वसानो वने  कुर्यामम्बुभिरप्ययाचितसुखैः प्राणानुबन्धस्थितिम् ।  
म्स्स्_९५६०-२ साङ्गग्लानि सवेपितं सचकितं सान्तर्निदाघज्वरं  वक्तुं न त्वहमुत्सहे सकृपणं देहीति दीनं वचः ॥  
म्स्स्_९५६१-१ कामं शुनको नृपति-  प्रसादतः स्याद् गजेन्द्रमौलिस्थः ।  
म्स्स्_९५६१-२ भवतेव तेन सह रे  नार्दयितुं शक्यते जातु ॥  
म्स्स्_९५६२-१ कामं श्यामतनुस् तथा मलिनयत्यावासवस्त्रादिकं  लोकं रोदयते भनक्ति जनतागोष्ठीं क्षणेनापि यः ।  
म्स्स्_९५६२-२ मार्गेऽप्यङ्गुलिलग्न एव भवतः स्वाभाविनः श्रेयसे  हा स्वाहाप्रिय धूममङ्गजमिमं सूत्वा न किं लज्जितः ॥  
म्स्स्_९५६३-१ कामं सन्तु सहस्रशः कतिपये सारस्यधौरेयकाः  कामं वा कमनीयतापरिमलस्वाराज्यबद्धव्रताः ।  
म्स्स्_९५६३-२ नैवैवं विवदामहे न च वयं देव प्रियं ब्रूमहे  यत्सत्यं रमणीयतापरिणतिस्त्वय्येव पारं गता ॥  
म्स्स्_९५६४-१ कामं सर्वोऽप्यलङ्कारो रसमर्थे निषिञ्चति ।  
म्स्स्_९५६४-२ तथाप्यग्राम्यतैवैनं भारं वहति भूयसा ॥  
म्स्स्_९५६४अ-१ कामं सुधाकरकरामृतदिव्यरूप-  सौधाग्रपीठवसतिः सुखमस्तु काकः ।  
म्स्स्_९५६४अ-२ श्रीसुन्दरीरमणसङ्गमकण्ठलग्न-  पूर्यत्सुधामणितजित् किमसौ कपोतः ॥  
म्स्स्_९५६५-१ कामं स्त्रियो निषेवेत पानं वा साधु मात्रया ।  
म्स्स्_९५६५-२ न द्यूतमृगये विद्वान् अत्यन्तव्यसने हि ते ॥  
म्स्स्_९५६६-१ कामं हरिर्भव विमूढ भवाथ चन्द्रश्  चन्द्रार्धमौलिरथ वा हर एव भूयाः ।  
म्स्स्_९५६६-२ विद्याप्रणाशपरिवर्धितघोरदीप्तेः  क्रोधानलस्य मम नेन्धनतां प्रयासि ॥  
म्स्स्_९५६७-१ कामः कमनीयतया  किमपि निकामं करोति सम्मोहम् ।  
म्स्स्_९५६७-२ विषमिव विषमं सहसा  मधुरतया जीवनं हरति ॥  
म्स्स्_९५६८-१ कामः कामं कमलवदनानेत्रपर्यन्तवासी  दासीभूतत्रिभुवनजनः प्रीतये जायतां वः ।  
म्स्स्_९५६८-२ दग्धस्यापि त्रिपुररिपुणा सर्वलोकस्पृहार्हा  यस्याधिक्यं रुचिरतितरामञ्जनस्येव याता ॥  
म्स्स्_९५६९-१ कामः कुप्यति चन्द्रमा अपि बलान्मां दग्धुमभ्युद्यतो  वाता वापि समागता यमदिशः प्राणान् निहर्न्तु तथा ।  
म्स्स्_९५६९-२ रक्ताक्षास्त्वरयन्ति तान् परभृताः स्वैः कूजनैर्दूति तत्  प्रेयांसं तमुपानयाश्वितरथा त्राणं न मे कुत्रचित् ॥  
म्स्स्_९५६९अ-१ कामः क्रोधश्च लोभश्च देहे तिष्ठन्ति तस्कराः ।  
म्स्स्_९५६९अ-२ ज्ञातरत्नमपाहारि तस्माज् जाग्रत जाग्रत ॥  
म्स्स्_९५७०-१ कामः क्रोधश्च लोभश्च मानो हर्षो मदस् तथा ।  
म्स्स्_९५७०-२ एते हि षड् विजेतव्या नित्यं स्वं देहमाश्रिताः ॥  
म्स्स्_९५७१-१ कामः क्रोधश्च लोभश्च मदो मानस् तथैव च ।  
म्स्स्_९५७१-२ हर्षश्च शत्रवो ह्येते नाशाय कुमहीभृताम् ॥  
म्स्स्_९५७१अ-१ कामः क्रोधश्च लोभश्च मोहो हर्षो मदस्तथा ।  
म्स्स्_९५७१अ-२ षड्वर्गमुत्सृजेदेनं यस्मिंस्त्यक्ते सुखी नृपः ॥  
म्स्स्_९५७१ब्-१ कामः क्रोधस् तथा मोहस् त्रयोऽप्येते महाद्विषः ।  
म्स्स्_९५७१ब्-२ एते न निर्जिता यावत् तावत् सौख्यं कुतो नृणाम् ॥  
म्स्स्_९५७२-१ कामः क्रोधस् तथा लोभो देहे तिष्ठन्ति तस्कराः ।  
म्स्स्_९५७२-२ ते मुष्णन्ति जगत् सर्वं तस्माज्जाग्रत जाग्रत ॥  
म्स्स्_९५७२अ-ब्-१ कामः क्रोधस् तथा लोभो रागो द्वेषश्च मत्सरः ।  
म्स्स्_९५७२अ-ब्-२ मदो माया तथा मोहः कन्दर्पो दर्प एव च ॥  
म्स्स्_९५७२अ-ब्-३ एते हि रिपवो घोरा धर्मसर्वस्वहारिणः ।  
म्स्स्_९५७२अ-ब्-४ एतैर्बम्भ्रम्यते जीवः संसारे बहुदुःखदे ॥  
म्स्स्_९५७३-१ कामः क्रोधस् तथा लोभो हर्षो मानो मदस् तथा ।  
म्स्स्_९५७३-२ षड्वर्गमुत्सृजेदेनं तस्मिंस् त्यक्ते सुखी नृपः ॥  
म्स्स्_९५७४-१ कामः क्रोधो मदो मानो लोभो हर्षस् तथैव च ।  
म्स्स्_९५७४-२ एते वर्ज्याः प्रयत्नेन सादरं पृथिवीक्षिता ॥  
म्स्स्_९५७५-१ एतेषां विजयं कृत्वा कार्यो भृत्यजयस् ततः ।  
म्स्स्_९५७५-२ कृत्वा भृत्यजयं राजा पौराञ्जनपदाञ्जयेत् ॥  
म्स्स्_९५७६-१ कामः सर्वात्मना हेयः स चेद्धातुं न शक्यते ।  
म्स्स्_९५७६-२ स्वभार्यां प्रति कर्तव्यः सैव तस्य हि भेषजम् ॥  
म्स्स्_९५७७-१ ॥। ॥। ॥। ॥। ।  
म्स्स्_९५७७-२ काम एवार्थधर्माभ्यां गरीयानिति मे मतिः ॥  
म्स्स्_९५७८-१ काम एष महाशत्रुस् तमेकं निर्जयेद् दृढम् ।  
म्स्स्_९५७८-२ जितकामा महात्मानस् तैर्जितं निखिलं जगत् ॥  
म्स्स्_९५७९-१ कामकारो महाप्राज्ञ गुरूणां सर्वदानघ ।  
म्स्स्_९५७९-२ उपपन्नेषु दारेषु पुत्रेषु च विधीयते ॥  
म्स्स्_९५८०-१ कामकार्मुकतया कथयन्ति  भ्रूलतां मम पुनर्मतमन्यत् ।  
म्स्स्_९५८०-२ लोचनाम्बुरुहयोरुपरिस्थं  भृङ्गशावकततिद्वयमेतत् ॥  
म्स्स्_९५८१-१ कामक्रोधं तथा लोभं स्वादु शृङ्गारकौतुके ।  
म्स्स्_९५८१-२ अतिनिद्रातिसेवे च विद्यार्थी ह्यष्ट वर्जयेत् ॥  
म्स्स्_९५८२-१ कामक्रोधग्राहवतीं पञ्चेन्द्रियजलां नदीम् ।  
म्स्स्_९५८२-२ कृत्वा धृतिमयीं नावं जन्मदुर्गाणि सन्तर ॥  
म्स्स्_९५८२अ-१ कामक्रोधभयादन्यैर् लोभ्यमानो न लुभ्यति ।  
म्स्स्_९५८२अ-२ यया शक्त्या युतः कार्ये मन्त्रशक्तिस्तु सा स्मृता ॥  
म्स्स्_९५८३-१ कामक्रोधमदोन्मत्ताः स्त्रीणां ये वशवर्तिनः ।  
म्स्स्_९५८३-२ न ते जलेन शुध्यन्ति स्नानतीर्थशतैरपि ॥  
म्स्स्_९५८४-१ कामक्रोधवियुक्तानां यतीनां यतचेतसाम् ।  
म्स्स्_९५८४-२ अभितो ब्रह्मनिर्वाणं वतैते विदितात्मनाम् ॥  
म्स्स्_९५८५-१ कामक्रोधस् तथा मोहो लोभो मानो मदस् तथा ।  
म्स्स्_९५८५-२ षड्वर्गमुत्सृजेदेनम् अस्मिंस्त्यक्ते सुखी नृपः ॥  
म्स्स्_९५८६-१ कामक्रोधादयः सर्वे मतिरक्षाण्यहङ्कृतिः ।  
म्स्स्_९५८६-२ गुणा विविधकर्माणि विलीयन्ते मनःक्षयात् ॥  
म्स्स्_९५८६अ-१ कामक्रोधादिभिस्तापैस् ताप्यमानो दिवानिशम् ।  
म्स्स्_९५८६अ-२ आत्मा शरीरान्तस्थोसौ पच्यते पुटपाकवत् ॥  
म्स्स्_९५८७-१ कामक्रोधानृतद्रोहलोभमोहमदादयः ।  
म्स्स्_९५८७-२ नमन्ति यत्र राजेन्द्र तमेव ब्राह्मणं विदुः ॥  
म्स्स्_९५८८-१ कामक्रोधावनादृत्य धर्ममेवानुपालयेत् ।  
म्स्स्_९५८८-२ धर्मः श्रेयस्करतमो राज्ञां भरतसत्तम ॥  
म्स्स्_९५८८अ-१ कामक्रोधावनिर्जित्य किमरण्ये करिष्यति ।  
म्स्स्_९५८८अ-२ अथवा निर्जितावेतौ किमरण्ये करिष्यति ॥  
म्स्स्_९५८९-१ कामक्रोधौ तु संयम्य योऽर्थान् धर्मेण पश्यति ।  
म्स्स्_९५८९-२ प्रजास्तमनुवर्तन्ते समुद्रमिव सिन्धवः ॥  
म्स्स्_९५९०-१ कामक्रोधौ द्वयमपि पदं प्रत्यनीकं वशित्वे  हत्वानङ्गं किमिव हि रुषा साधितं त्र्यम्बकेण ।  
म्स्स्_९५९०-२ यस् तु क्षान्त्या शमयति शतं मन्मथाद्यानरातीन्  कल्याणं वो दिशतु स मुनिग्रामणीरर्कबन्धुः ॥  
म्स्स्_९५९१-१ कामक्रोधौ पुरस्कृत्य योऽर्थं राजानुतिष्ठति ।  
म्स्स्_९५९१-२ न स धर्मं न चाप्यर्थं परिगृह्णाति बालिशः ॥  
म्स्स्_९५९२-१ कामक्रोधौ मद्यतमौ नियोक्तव्यौ यथोचितम् ।  
म्स्स्_९५९२-२ कामः प्रजापालने च क्रोधः शत्रुनिबर्हणे ॥  
म्स्स्_९५९३-१ कामक्रोधौ विनिर्जित्य किमरण्यैः करिष्यति ।  
म्स्स्_९५९३-२ अन्नेन धार्यन्ते देहः कुलं शीलेन धार्यते ॥  
म्स्स्_९५९४-१ कामक्रोधौ हि पुरुषम् अर्थेभ्यो व्यपकर्षतः ।  
म्स्स्_९५९४-२ तौ तु शत्रू विनिर्जित्य राजा विजयते महीम् ॥  
म्स्स्_९५९५-१ कामघ्नाद् विषमदृशो  भूत्यवलिप्ताद् भुजङ्गसङ्गरुचेः ।  
म्स्स्_९५९५-२ को भृङ्गीव न शुष्यति  वाञ्छ न फलमीश्वरादगुणात् ॥  
म्स्स्_९५९६-१ कामजं मृगया द्यूतं स्त्रियः पानं तथैव च ।  
म्स्स्_९५९६-२ व्यसनं व्यसनार्थज्ञैश् चतुर्विधमुदाहृतम् ॥  
म्स्स्_९५९७-१ काम जानामि ते मूलं सङ्कल्पात् किल जायसे ।  
म्स्स्_९५९७-२ न त्वां सङ्कल्पयिष्यामि समूलो न भविष्यसि ॥  
म्स्स्_९५९८-१ कामजेषु प्रसक्तो हि व्यसनेषु महीपतिः ।  
म्स्स्_९५९८-२ वियुज्यतेऽर्थधर्माभ्यां क्रोधजेष्वात्मनैव तु ॥  
म्स्स्_९५९८अ-१ कामतन्त्रेषु निपुणः क्रुद्धानुनयकोविदः ।  
म्स्स्_९५९८अ-२ स्फुरितेऽनादरे किञ्चिद् दयिताया विरज्यति ॥  
म्स्स्_९५९९-१ कामतो रूपधारित्वं शस्त्रास्त्राश्माम्बुवर्षणम् ।  
म्स्स्_९५९९-२ तमोऽनिलोऽचलो मेधा इति माया ह्यमानुषी ॥  
म्स्स्_९६००-१ जघान कीचकं भीम आश्रितः स्त्रीसरूपताम् ।  
म्स्स्_९६००-२ चिरं प्रच्छन्नरूपोऽभूद् दिव्यया मायया नलः ॥  
म्स्स्_९६०१-१ कामदर्पादिशीलानाम् अविचारितकारिणाम् ।  
म्स्स्_९६०१-२ आयुषा सह नश्यन्ति सम्पदो मूढचेतसाम् ॥  
म्स्स्_९६०२-१ कामधेनुगुणा विद्या ह्यकाले फलदायिनी ।  
म्स्स्_९६०२-२ प्रवासे मातृसदृशी विद्या गुप्तं धनं स्मृतम् ॥  
म्स्स्_९६०२अ-१ कामधेनुधरादीनां दातारः सुलभा भुवि ।  
म्स्स्_९६०२अ-२ दुर्लभः पुरुषो लोके सर्वभूतदयापरः ॥  
म्स्स्_९६०३-१ कामनाम्ना किरातेन वितता मूढचेतसाम् ।  
म्स्स्_९६०३-२ नार्यो नरविहङ्गानाम् अङ्गबन्धनवागुराः ॥  
म्स्स्_९६०४-१ कामपि धत्ते सूकररूपी  कामपि रहितामिच्छति भूपः ।  
म्स्स्_९६०४-२ केनाकारि च मन्मथजननं  केन विराजति तरुणीवदनम् ॥  
म्स्स्_९६०५-१ कामपि श्रियमासाद्य यस् तद्वृद्धौ न चेष्टते ।  
म्स्स्_९६०५-२ तस्यायतिषु न श्रेयो बीजभोजिकुटुम्बवत् ॥  
म्स्स्_९६०६-१ कामप्रसक्तमात्मानं स्मृत्वा पाण्डुं निपातितम् ।  
म्स्स्_९६०६-२ निवर्तयेत् तथा क्रोधाद् अनुहादं हतात्मजम् ॥  
म्स्स्_९६०७-१ कामबन्धनमेवैकं नान्यदस्तीह बन्धनम् ।  
म्स्स्_९६०७-२ कामबन्धनमुक्तो हि ब्रह्मभूयाय कल्पते ॥  
म्स्स्_९६०८-१ कामबाणप्रहारेण मूर्च्छितानि पदे पदे ।  
म्स्स्_९६०८-२ जीवन्ति युवचेतांसि युवतीनां स्मितामृतैः ॥  
म्स्स्_९६०९-१ काममस्तु जगत् सर्वं कालस्यास्य वशंवदम् ।  
म्स्स्_९६०९-२ कालकालप्रपन्नानां कालः किं नः करिष्यति ॥  
म्स्स्_९६१०-१ काममा मरणात् तिष्ठेद् गृहे कन्यर्तुमत्यपि ।  
म्स्स्_९६१०-२ न चैवैनां प्रयच्छेत गुणहीनाय कर्हिचित् ॥  
म्स्स्_९६११-१ काममाश्रित्य दुष्पूरं दम्भमानमदान्विताः ।  
म्स्स्_९६११-२ मोहाद् गृहीत्वासद्ग्राहान् प्रवर्तन्तेऽशुचिव्रताः ॥  
म्स्स्_९६१२-१ कामयन्ते विरज्यन्ते रञ्जयन्ति त्यजन्ति च ।  
म्स्स्_९६१२-२ कर्षयन्त्योऽपि सर्वार्थाञ् ज्ञायन्ते नैव योषितः ॥  
म्स्स्_९६१३-१ कामयेत न हि क्षुद्रम् अर्थं जातु महामनाः ।  
म्स्स्_९६१३-२ वर्धयेत स्वमौदार्यं प्रभावं च यशो भुवि ॥  
म्स्स्_९६१४-१ कामवर्षी च पर्जन्यो नित्यं सस्यवती मही ।  
म्स्स्_९६१४-२ गावश्च घटदोहिन्यः पादपाश्च सदाफलाः ॥  
म्स्स्_९६१५-१ कामवृत्तस् त्वयं लोकः कृत्स्नः समुपवर्तते ।  
म्स्स्_९६१५-२ यद्वृत्ताः सन्ति राजानस् तद्वृत्ताः सन्ति हि प्रजाः ॥  
म्स्स्_९६१६-१ कामव्याघ्रे कुमतिफणिनि स्वान्तदुर्वारनीडे  मायासिंहीविहरणमहीलोभभल्लूकभीमे ।  
म्स्स्_९६१६-२ जन्मारण्ये न भवति रतिः सज्जनानां कदाचित्  तत्त्वज्ञानां विषयतुषिताकण्टकाकीर्णपार्श्वे ॥  
म्स्स्_९६१७-१ कामव्याधशराहतिर्न गणिता सञ्जीवनी त्वं स्मृता  नो दग्धो विरहानलेन झटिति त्वत्सङ्गमाशाभृतैः ।  
म्स्स्_९६१७-२ नीतोऽयं दिवसो विचित्रलिखितैः सम्कल्परूपैर्मया  किं वान्यद् हृदये स्थितासि ननु मे तत्र स्वयं साक्षिणी ॥  
म्स्स्_९६१८-१ कामसङ्गरविधौ मृगीदृशः  प्रौढपेषणधरे पयोधरे ।  
म्स्स्_९६१८-२ स्वेदराजिरुदियाय सर्वतः  पुष्पवृष्टिरिव पुष्पधन्वनः ॥  
म्स्स्_९६१८अ-१ कायस् तपस्विषु जयत्यधिकारकामो  विश्वस्य चित्तविभुरिन्द्रियवाज्यधीशः ।  
म्स्स्_९६१८अ-२ भूतानि बिभ्रति महान्त्यपि यस्य शिष्टिं  व्यावृत्तमौलिमणिरश्मिभिरुत्तमाङ्गैः ॥  
म्स्स्_९६१९-१ कामस्तु तस्य नैवास्ति प्रत्यक्षेणोपलक्ष्यते ।  
म्स्स्_९६१९-२ दम्पत्योः सहधर्मेण त्रयीधर्ममवाप्नुयात् ॥  
म्स्स्_९६२०-१ कामस् तु बाणावसरं प्रतीक्ष्य  पतङ्गवद् वह्निमुखं विविक्षुः ।  
म्स्स्_९६२०-२ उमासमक्षं हरबद्धलक्ष्यः  शरासनज्यां मुहुराममर्श ॥  
म्स्स्_९६२१-१ कामस्य कश्चिच् चतुरः शरांश्चेद्  विलङ्घयामास कथञ्चिदन्यान् ।  
म्स्स्_९६२१-२ उन्मज्जता कोकिलकण्ठयन्त्रात्  न पञ्चमास्त्रेण वशीवभूव ॥  
म्स्स्_९६२२-१ कामस्य जेतुकामस्य मिलनाय महीपतेः ।  
म्स्स्_९६२२-२ दिवो मीनं त्विषामीशो द्वारीकर्तुमिवाययौ ॥  
म्स्स्_९६२३-१ कामस्य वेषशोभा  पेशलता चारुता गुणोत्कर्षः ।  
म्स्स्_९६२३-२ नानाविधाश्च लीलाश्  चित्तज्ञानं च कान्तानाम् ॥  
म्स्स्_९६२४-१ कामस्यापि निदानमाहुरपरे मायां महाशासनां  निश्चित्कां सकलप्रपञ्चरचनाचातुर्यलीलावतीम् ।  
म्स्स्_९६२४-२ यत्सङ्गाद् भगवानपि प्रभवति प्रत्यङ्महामोहहा  श्रीरङ्गो भुवनोदयावनलयव्यापारचक्रेऽक्रियः ॥  
म्स्स्_९६२५-१ कामस्वभावो यो यस्य न स शक्यः प्रमार्जितुम् ।  
म्स्स्_९६२५-२ न हि दुष्टात्मनामार्य मा वसत्यालये चिरम् ॥  
म्स्स्_९६२६-१ कामाग्निः परिवर्धितो विरहिणीश्वासानिलैर्निर्भरं  तूर्णं तेन कृशानुना कृशतनुर्मुग्धा न दग्धा कथम् ।  
म्स्स्_९६२६-२ बाला लोलविलोचनाम्बुजगलत्सद्वारिधाराभरैः  सिक्ता सम्प्रति तेन जीवसि हरे तां त्वं समुल्लासय ॥  
म्स्स्_९६२७-१ कामतुरो नाधिगच्छेन् महापुरुषकामिनीम् ।  
म्स्स्_९६२७-२ सहस्रयोनिदेहोऽभूद् इन्द्रोऽहल्यापरिग्रहात् ॥  
म्स्स्_९६२८-१ कामात् क्रोधाद् भयादन्यैर् लोभ्य्मानो न लुम्पति ।  
म्स्स्_९६२८-२ यया शक्त्या युतः कार्ये मन्त्रशक्तिस्तु सा स्मृता ॥  
म्स्स्_९६२९-१ कामात् क्लाम्यसि का रीतिर् नारीति नरकाभिधा ।  
म्स्स्_९६२९-२ मलमज्जामयी मांसस्थगी किं न विगीयते ॥  
म्स्स्_९६३०-१ कामात्मता न प्रशस्ता न चैवास्त्यकामता ।  
म्स्स्_९६३०-२ काम्यो हि वेदाधिगमः कर्मयोगश्च वैदिकः ॥  
म्स्स्_९६३१-१ कामादित्रिकमेव मूलमखिलक्लेशस्य मायोद्भवं  मर्त्यानामिति देवमौलिविलसद्भ्राजिष्णुचूडामणिः ।  
म्स्स्_९६३१-२ श्रीकृष्णो भगवानवोचदखिलप्राणिप्रियो मत्प्रभुर्  यस्मात् तत् त्रिकमुद्यतेन मनसा हेयं पुमर्थार्थिना ॥  
म्स्स्_९६३२-१ कामाधिकरणग्राह्यकुलादिबलशालिनः ।  
म्स्स्_९६३२-२ अहीनेऽपि नरेन्द्रस्य शक्तयः सिद्धिहेतवः ॥  
म्स्स्_९६३३-१ कामानामपि दातारं कर्तारं मानसान्त्वयोः ।  
म्स्स्_९६३३-२ रक्षितारं न मृष्यन्ति भर्तारं परमं स्त्रियः ॥  
म्स्स्_९६३४-१ कामानुशासनशते सुतरामधीती  सोऽयं रहो नखपदैर्महतु स्तनौ ते ।  
म्स्स्_९६३४-२ रुष्टाद्रिजाचरणकुङ्कुमपङ्कराग  सङ्कीर्णशङ्करशशाङ्ककलाङ्क कारैः ॥  
म्स्स्_९३६५-१ कामानुसारी पुरुषः कामाननु विनश्यति ।  
म्स्स्_९३६५-२ कामान् व्युदस्य धुनुते यत्किञ्चित् पुरुषो रजः ॥  
म्स्स्_९६३६-१ कामान् व्युदस्य धुनुते यत्किञ्चित् पुरुषो रजः ।  
म्स्स्_९६३६-२ कामक्रोधोद्भवं दुःखम् अह्रीररतिरेव च ॥  
म्स्स्_९६३७-१ कामाभिभूतः क्रोधाद्वा यो मिथ्या प्रतिपद्यते ।  
म्स्स्_९६३७-२ स्वेषु चान्येषु वा तस्य न सहाया भवन्त्युत ॥  
म्स्स्_९६३८-१ कामा मनुष्यं प्रसजन्त एव  धर्मस्य ये विघ्नमूलं नरेन्द्र ।  
म्स्स्_९६३८-२ पूर्वं नरस्तान् धृतिमान् विनिघ्नन्  लोके प्रशंसां लभतेऽनवद्याम् ॥  
म्स्स्_९६३९-१ कामाय स्पृहयत्यात्मा संयतोऽपि मनीषिणः ।  
म्स्स्_९६३९-२ वीथीनियमितोऽप्युक्षा शष्पमासाद्य धावति ॥  
म्स्स्_९६४०-१ कामार्तां स्वयमायातां यो न भुङ्क्ते नितम्बिनीम् ।  
म्स्स्_९६४०-२ सोऽवश्यं नरकं याति तन्निःश्वासहतो नरः ॥  
म्स्स्_९६४१-१ कामार्तां स्वस्त्रियं दीनां प्रार्थयन्तीं पुनः पुनः ।  
म्स्स्_९६४१-२ न भजेद् भजमानां यः स वै चाण्डालदर्शनः ॥  
म्स्स्_९६४१अ-१ कामार्ता घर्मतप्ता वेत्य् अनिश्चयकरं वचः ।  
म्स्स्_९६४१अ-२ युवानमाकुलीकर्तुम् इति दूत्याह नर्मणा ॥  
म्स्स्_९६४१ब्-१ कामार्थमज्ञः कृपणं करोति  प्राप्नोति दुःखं वधबन्धनादि ।  
म्स्स्_९६४१ब्-२ कामार्थमाशाकृपणस् तपस्वी  मृर्त्यु श्रमं चाच्छति जीवलोकः ॥  
म्स्स्_९६४२-१ कामार्थौ लिप्समानस्तु धर्ममेवादितश्चरेत् ।  
म्स्स्_९६४२-२ न हि धर्मादपैत्यर्थः कामो वापि कदाचन ॥  
म्स्स्_९६४२अ-१ कामाल्लोभाद् भयात् क्रोधात् साक्षिवादात्तथैव च ।  
म्स्स्_९६४२अ-२ मिथ्या वदति यत्पापं तदसत्यं प्रकीर्तितम् ॥  
म्स्स्_९६४२ब्-१ कामावेशः कैतवस्योपदेशः  मायाकोशो वञ्चनासन्निवेशः ।  
म्स्स्_९६४२ब्-२ निर्द्रव्याणामप्रसिद्धप्रवेशो  रम्यक्लेशः सुप्रवेशोऽस्तु वेशः ॥  
म्स्स्_९६४३-१ कामिजनपरमभोग्ये  कामसुखे धारयन्ति बीभत्सम् ।  
म्स्स्_९६४३-२ सन्तः शमसुखरसिकाः  सुधाशनाः सूकरान्न इव ॥  
म्स्स्_९६४४-१ कामिनः कृतरतोत्सवकाल-  क्षेपमाकृलवधूकरसङ्गि ।  
म्स्स्_९६४४-२ मेखलागुणविलग्नमसूयां  दीर्घसूत्रमकरोत् परिधानम् ॥  
म्स्स्_९६४५-१ कामिनश् चरितैरेभिः कुर्वन्तो निशि जागरम् ।  
म्स्स्_९६४५-२ कुर्वन्त्यप्रियमात्मानं केचिन्मूढाः प्रिया अपि ॥  
म्स्स्_९६४५अ-१ कामिनां कामिनीनां च सङ्गात् कामी भवेत् पुमान् ।  
म्स्स्_९६४५अ-२ देहान्तरे ततः क्रोधी लोभी मोही च जायते ॥  
म्स्स्_९६४६-१ कामिनामसकलानि विभुग्नैः  स्वेदवारिमृदुभिः करजाग्रैः ।  
म्स्स्_९६४६-२ अक्रियन्त कठिनेषु कथञ्चित्  कामिनीकुचतटेषु पदानि ॥  
म्स्स्_९६४७-१ कामिनीं प्रथमयौवनान्वितां  मन्दवल्गुमृदुपीडितस्वनाम् ।  
म्स्स्_९६४७-२ उत्स्तनीं समवलम्ब्य या रतिः  सा न धातृभवनेऽस्ति मे मतिः ॥  
म्स्स्_९६४८-१ कामिनीकायकान्तारे कुचपर्वतदुर्गमे ।  
म्स्स्_९६४८-२ मा सञ्चर मनःपान्थ तत्रास्ते स्मरतस्करः ॥  
म्स्स्_९६४८अ-१ कामिनीजनविलोचनपाता-  नुन्मिषत्कलुषान् प्रतिगृह्णन् ।  
म्स्स्_९६४८अ-२ मन्दमन्दमुदितः प्रययौ खं  भीतभीत इव शीतमयूखः ॥  
म्स्स्_९६४९-१ कामिनीनयनकज्जलपङ्काद्  उत्थितो मदनमत्तवराहः ।  
म्स्स्_९६४९-२ कामिमानसवनान्तरचारी  मूलमुत्खनति मानलतायाः ॥  
म्स्स्_९६५०-१ कामिनीवदननिर्जितकान्तिः  शोभितुं न हि शशाक शशाङ्कः ।  
म्स्स्_९६५०-२ लज्जयेव विमलं वपुराप्तुं  शीधुपूर्णचषकेषु ममज्ज ॥  
म्स्स्_९६५१-१ कामिनीवर्गसंसर्गैर् न कः सङ्क्रान्तपातकः ।  
म्स्स्_९६५१-२ नाश्नाति स्नाति हा मोहात् कामक्षामव्रतं जगत् ॥  
म्स्स्_९६५२-१ कामिनीसहचरस्य कामिनस्  तस्य वेश्मसु मृदङ्गनादिषु ।  
म्स्स्_९६५२-२ ऋद्धिमन्तमधिकर्द्धिरुत्तरः  पूर्वमुत्सवमपोहदुत्सवः ॥  
म्स्स्_९६५३-१ कामिनो हन्त हेमन्तनिशि शीतज्वरातुराः ।  
म्स्स्_९६५३-२ जीवन्ति हरिणाक्षीणां वक्षोजाश्लेषरक्षिताः ॥  
म्स्स्_९६५४-१ कामिन्याः कुचदुर्गपर्वतभुवि त्वं मा मनःपान्थक  सञ्चारं कुरु रोमराजिगहने तत्रास्ति नाभ्यां गुहा ।  
म्स्स्_९६५४-२ तल्लीनो मधुसूदनम्य तनयस् तेनात्र चौरेण भो  निर्वस्त्रीक्रियते दिवापि हि नरो रात्रौ तु किं कथ्यते ॥  
म्स्स्_९६५५-१ कामिन्याः कुचयोः कान्तिः पीनत्वेन पुरस्कृता ।  
म्स्स्_९६५५-२ सुवर्णाचलशृङ्गाभां विनिर्जेतुं समुद्यता ॥  
म्स्स्_९६५६-१ कामिन्याः स्तनभारमन्थरगतेर्लीलाचलच्चक्षुषः  कन्दर्पैकविलासनित्यवसतेः कीदृक् पुमान् वल्लभः ।  
म्स्स्_९६५६-२ हेलाकृष्टकृपाणपारितगजानीकात् कुतस् तेऽरयः  श्व्रासायासविशुष्ककण्ठकुहरा निर्यान्ति जीवार्थिनः ॥  
म्स्स्_९६५७-१ कामिन्यो नीचगामिन्यस् तटिन्य इव निश्चितम् ।  
म्स्स्_९६५७-२ दारा राज्ञोऽपि यत्ताराः प्रणयं यान्ति गोपतेः ॥  
म्स्स्_९६५८-१ कामी कामव्रणपरिगतः कामिनीरेव हित्वा  भुङ्क्ते पश्चादपगतभयं कामिनीनां सहस्रम् ।  
म्स्स्_९६५८-२ इत्थङ्कारं विषयसुखभोगैकतानैर्नरैरप्य्  अस्मिन् देहे कतिपयदिनान्येष भोगो विवर्ज्यः ॥  
म्स्स्_९६५९-१ कामुकाः स्युः कथा नीचाः सर्वः कस्मिन् प्रमोदते ।  
म्स्स्_९६५९-२ अर्थिनः प्राप्य पुण्याहं करिष्यध्वे वसूनि किम् ॥  
म्स्स्_९६६०-१ कामुके नूतनासङ्गगाढालिङ्गनकातरे ।  
म्स्स्_९६६०-२ गणिका गेहगणनां करोति ध्यानमास्थिता ॥  
म्स्स्_९६६१-१ कामुके भ्रमरः प्रोक्तः कामिन्यां चूतमञ्जरी ।  
म्स्स्_९६६१-२ तथाह्वानाङ्कुराश्चापि प्राकारो वारणे स्मृतः ॥  
म्स्स्_९६६२-१ कामुज्जहार हरिरम्बुधिमध्यलग्नां  कीदृक् श्रुतं भवति निर्मलमागमानाम् ।  
म्स्स्_९६६२-२ आमन्त्रयस्व वनमग्निशिखावलीढं  यच् चापि को दहति के मदयन्ति भृङ्गान् ॥  
म्स्स्_९६६३-१ कामेकपत्नीव्रतदुःखशीलां  लोलं मनश् चारुतया प्रविष्टाम् ।  
म्स्स्_९६६३-२ नितम्बिनीमिच्छसि मुक्तलज्जां  कण्ठे स्वयङ्ग्राहनिषक्तबाहुम् ॥  
म्स्स्_९६६४-१ का मे गतिरिति पृच्छति  चरमश्वासेऽपि यः स्वार्थम् ।  
म्स्स्_९६६४-२ तस्य जनस्यापि कृते  पापाः पापानि कुर्वन्ति ॥  
म्स्स्_९६६५-१ का मेघादुपयाति, कृष्णदयिता का वा, सभा कीदृशी,  कां रक्षत्यहिहा, शरद् विकचयेत् कं, धैर्यहन्त्री च का ।  
म्स्स्_९६६५-२ कं धत्ते गणनायकः करतले, का चञ्चला कथ्यताम्,  आरोहादवरोहतश्च निपुणैरेकं द्वयोरुत्तरम् ॥  
म्स्स्_९६६६-१ कामेन कामं प्रहिता जवेन  प्रावृट् चचाल त्रिजगद् विजेतुम् ।  
म्स्स्_९६६६-२ किं चन्द्रबिम्बं दधि भक्षयत्नी  सन्धारयन्ती हरितः शुभाय ॥  
म्स्स्_९६६७-१ कामेनाकृष्य चापं हतपटुपटहं वल्गुभिर्मारवीरैर्  भ्रूभङ्गोत्क्षेपजृम्भास्मितललितदृशा दिव्यनारीजनेन ।  
म्स्स्_९६६७-२ सिद्धैः प्रह्वोत्तमाङ्गैः पुलकितवपुषा विस्मयाद् वासवेन  ध्यायन्यो योगपीठादचलित इति वः पातु दृष्टो मुनीद्रः ॥  
म्स्स्_९६६८-१ कामेनापि न भेत्तुं  किमु हृदयमपारि बालवनितानाम् ।  
म्स्स्_९६६८-२ मूढविशिखप्रहारो-  च्छूनमिवाभाति यद्वक्षः ॥  
म्स्स्_९६६९-१ कामेषुणा कामरिपोर्मनोऽपि  कल्लोलितं का मनुजेषु वार्ता ।  
म्स्स्_९६६९-२ आषाढवाते चलति द्विपेन्द्रे  चूलीवतो वारिधिरेव काष्ठा ॥  
म्स्स्_९६७०-१ कामैस् तैस्तैर् हृतज्ञानाः प्रपद्यन्तेऽन्यदेवताः ।  
म्स्स्_९६७०-२ तं तं नियममास्थाय प्रकृत्या नियताः स्वया ॥  
म्स्स्_९६७१-१ कामोऽक्षमा दक्षिणतानुकम्पा  ह्रीः साध्वसं क्रौर्यमनायैता च ।  
म्स्स्_९६७१-२ दम्भोऽभिमानोऽथ च धार्मिकत्वं  दैन्यं स्वयूथस्यविमाननं च ॥  
म्स्स्_९६७२-१ द्रोहो भयं शश्वदुपेक्षणं च  शीतोष्णवर्षास्वसहिष्णुता च ।  
म्स्स्_९६७२-२ एतानि काले समुपाहितानि  कुर्वन्त्यवश्यं खलु सिद्धिविघ्नम् ॥  
म्स्स्_९६७३-१ कामोत्तप्तं मरकतमहाग्रावहारो गभीरे  मग्नं नाभीसरसि हृदयं जग्रसेऽनेकपं मे ।  
म्स्स्_९६७३-२ लिलावेशप्रचलितकरः कोऽप्यहीनारिकेतुस्  तद्भङ्गेन प्रतिविधिमिहैवानुरूपं व्यतानीत् ॥  
म्स्स्_९६७४-१ कामोद्वेगगृहीतं  धूर्तैरुपहस्यमानशृङ्गारम् ।  
म्स्स्_९६७४-२ दारिद्र्यहतं यौवनम्  अबुधानां केवलं विपदे ॥  
म्स्स्_९६७५-१ कामो नास्ति नपुंसकस्य कुलटावर्गस्य नास्ति त्रपा  तोयं नास्ति मरीचकासु सततं नास्ति स्थिरत्वं स्त्रियः ।  
म्स्स्_९६७५-२ धर्मो नास्ति च नास्ति कस्य विभवो नास्ति प्रमत्तात्मनः  स्नेहानां कणिकापि नास्ति गणिकालोकस्य च प्रायशः ॥  
म्स्स्_९६७६-१ कामोपभोगसाफल्यफलो राज्ञां महीजयः ।  
म्स्स्_९६७६-२ अहङ्कारेण जीयन्ते द्विषन्तः किं नयश्रिया ॥  
म्स्स्_९६७७-१ कामो वामदृशां निधिर्नयजुषां कालानलो विद्विषां  स्वःशाखी विदुषां गुरुर्गुणवतां पार्थो धनुर्धारिणाम् ।  
म्स्स्_९६७७-२ लीलावासगृहं कुलाकुलजुषां कर्णः सुवर्णार्थिनां  श्रीमान् वीरवरः क्षितीश्वरवरो वर्वर्ति सर्वोपरि ॥  
म्स्स्_९६७८-१ काम्बोजाः कम्बुजन्माकरशरणकृतः सह्यकान्तारकच्छा-  न्विच्छायाः कच्छवाहा विदधति कतमे कामरूपाः कुरूपाः ।  
म्स्स्_९६७८-२ कुर्वाणे त्वय्यकस्मात् करकमलहृतं कार्मुकं कूर्मपृष्ठो-  त्कृष्टं कर्णान्तकृष्टं नरपकुलमणे कर्णमाकर्णयन्ति ॥  
म्स्स्_९६७९-१ काम्याः क्रियास् तथा कामान् मानुषानभिवाञ्छति ।  
म्स्स्_९६७९-२ स्त्रियो दानफलं विद्यां मायां कुप्यं धनं दिवम् ॥  
म्स्स्_९६८०-१ देवत्वममरेशत्वं रसायनचयः क्रियाः ।  
म्स्स्_९६८०-२ मरुत्प्रपतनं यज्ञं जलाद्यावेशनं तथा ॥  
म्स्स्_९६८१-१ श्राद्धानां सर्वदानानां फलानि नियमांस् तथा ।  
म्स्स्_९६८१-२ तथोपवासात् पूर्त्ताच् च देवताभ्यर्च्चनादपि ॥  
म्स्स्_९६८२-१ तेभ्यस् तेभ्यश्च कर्मभ्य उपसृष्टोऽभिवाञ्छति ।  
म्स्स्_९६८२-२ चित्तमित्थं वर्त्तमानं यत्नाद्योगी निवर्त्तयेत् ॥  
म्स्स्_९६८३-१ काम्यानां कतिचित् समापरिमितस्वर्गैकसन्दायिनां  सद्यः स्वान्तनितान्तमोहनकृतां कर्ता जनः कर्मणाम् ।  
म्स्स्_९६८३-२ आत्मानन्दमनन्यवेद्यमपरिच्छिन्नं न जानाति तं  विक्रेता लवणस्य वेत्ति किमु तत्कर्पूरमूल्यं परम् ॥  
म्स्स्_९६८४-१ काम्यानां कर्मणां न्यासं सन्न्यासं कवयो विदुः ।  
म्स्स्_९६८४-२ सर्वकर्मफलत्यागं प्राहुस् त्यागं विचक्षणाः ॥  
म्स्स्_९६८५-१ कायं मत्वा नश्वरं चञ्चलाभं  चायुर्बुद्ध्वा भङ्गुरान् सर्वभोगान् ।  
म्स्स्_९६८५-२ पारं गन्तुं विश्वसिन्धोर्विदग्धा  योगाभ्यासे साधुबुद्धिं विदध्वम् ॥  
म्स्स्_९६८६-१ कायः कण्टकदूषितो न च घनच्छाया कुतः पल्लवाः  पुष्पाणि च्युतसौरभाणि न दलश्रेणी मनोहारिणी ।  
म्स्स्_९६८६-२ किं ब्रूमः फलपाकमस्य यदुपन्यासेऽपि लज्जामहे  तद् भोः केन गुणेन शाल्मलितरो जातोऽसि सोमद्रुमः ॥  
म्स्स्_९६८७-१ कायः सन्निहितापायः सम्पदः पदमापदाम् ।  
म्स्स्_९६८७-२ समागमाः सापगमाः सर्वमुत्पादि भङ्गुरम् ॥  
म्स्स्_९६८७अ-१ कालक्लमैर् यश् च तपोऽभिधानैः  प्रवृत्तिमाकाङ्क्षति कामहेतोः ।  
म्स्स्_९६८७अ-२ संसारदोषानपरीक्षमाणो  दुःखेन सोऽन्विच्छति दुःखमेव ॥  
म्स्स्_९६८८-१ कायक्लेशेन महता पुरुषः प्राप्नुयात् फलम् ।  
म्स्स्_९६८८-२ तत् सर्वं लभते नारी सुखेन पतिपूजया ॥  
म्स्स्_९६८९-१ कायच्छिन्नास्तु ऋषिका मर्मघ्ना गुरवस् तथा ।  
म्स्स्_९६८९-२ तीक्ष्णाश्छेदसहा वाङ्गा दृढा शूर्पारकोद्भवाः ॥  
म्स्स्_९६८९अ-१ कायवाङ्मनसां दुष्टप्रणिधानमनादरः ।  
म्स्स्_९६८९अ-२ स्मृत्यनुपस्थापनं च स्मृताः सामायिकव्रते ॥  
म्स्स्_९६९०-१ कायस्थस्य च शल्यस्य कायस्थस्य च सा गतिः ।  
म्स्स्_९६९०-२ याभ्यामनुप्रविष्टाभ्यां दूष्यन्ते सर्वधातवः ॥  
म्स्स्_९६९१-१ कायस्थेनोदरस्थेन मातुरामिषशङ्कया ।  
म्स्स्_९६९१-२ अन्त्राणि यन्न भुक्तानि तस्य हेतुरदन्तता ॥  
म्स्स्_९६९२-१ कायस्थैर्यं करणपटुतां बन्धुसम्पत्तिमर्थं  चातुर्यं वा किमिव हि बलं बिभ्रतो निर्भराः स्मः ।  
म्स्स्_९६९२-२ अन्त्यः श्वासः किमयमथवोपान्त्य इत्यामृशन्तो  विस्मृत्येशं निमिषमपि किं वर्तितुं पारयामः ॥  
म्स्स्_९६९३-१ कायेन कुरुते पापं मनसा सम्प्रधार्य च ।  
म्स्स्_९६९३-२ अनृतं जिह्वया चाह त्रिविधं कर्म पातकम् ॥  
म्स्स्_९६९४-१ कायेन त्रिविधं चैव वाचा चैव चतुर्विधम् ।  
म्स्स्_९६९४-२ मनसा त्रिविधं नित्यं दशाधर्मपथांस् त्यजेत् ॥  
म्स्स्_९६९५-१ कायेन मनसा बुद्ध्या केवलैरिन्द्रियैरपि ।  
म्स्स्_९६९५-२ योगिनः कर्म कुर्वन्ति सङ्गं त्यक्त्वात्मशुद्धये ॥  
म्स्स्_९६९५अ-१ काये सीदति कण्ठरोधिनि कफे कुण्ठे च वाणीपथे  जिह्मायां दृशि जीविते जिगमिषौ श्वासे शनैः शाम्यति ।  
म्स्स्_९६९५अ-२ आगत्य स्वयमेव नः करुणया कात्यायनीवल्लभः  कर्णे वर्णयताद् भवार्णवभयादुत्तारकं तारकम् ॥  
म्स्स्_९६९६-१ कारञ्जीः कूजयन्तो निजजठररवव्यञ्जिता बौजकोशिर्  उत्पाकान् कृष्णलानां पृथुसुषिरगताञ् शिम्बिकान् पारयन्तः ।  
म्स्स्_९६९६-२ झिल्लीकाझल्लरीणां बधिरितभुवनं झङ्कृतं खे क्षिपन्तः  शिञ्जानाश्वत्थपत्रप्रकरझणझणाराविणो वान्ति वाताः ॥  
म्स्स्_९६९७-१ कारणाकारणध्वस्तं कारणाकारणागतम् ।  
म्स्स्_९६९७-२ यो मित्रं समुपेक्षेत स मृत्युमुपगूहति ॥  
म्स्स्_९६९७अ-१ कारणात् प्रियतामेति द्वेष्यो भवति कारणात् ।  
म्स्स्_९६९७अ-२ अर्थार्थी जीवलोकोऽयं न कश्चित् कस्यचित् प्रियः ॥  
म्स्स्_९६९८-१ कारणान्मित्रताम् एति कारणाद् याति शत्रुताम् ।  
म्स्स्_९६९८-२ तस्मान्मित्रत्वम् एवात्र योज्यं वैरं न धीमता ॥  
म्स्स्_९६९९-१ कारणेन विना भृत्ये यस्तु कुप्यति पार्थिवः ।  
म्स्स्_९६९९-२ स गृह्णाति विषोन्मादं कृष्णसर्पप्रदंशितः ॥  
म्स्स्_९७००-१ कारणेनैव जायन्ते मित्राणि रिपवस् तथा ।  
म्स्स्_९७००-२ रिपवो येन जायन्ते कारणं तत् परित्यजेत् ॥  
म्स्स्_९७०१-१ कारणैः सदृशं कार्यम् इति मिथ्या प्रसिद्धयः ।  
म्स्स्_९७०१-२ मानिनो भवतो जातं यदमानं यशो भुवि ॥  
म्स्स्_९७०२-१ कारणोत्पन्नकोपोऽपि साम्प्रतं प्रमदाजनः ।  
म्स्स्_९७०२-२ निशि शीतापदेशेन गाढमालिङ्गति प्रियम् ॥  
म्स्स्_९७०३-१ कारण्डवाननविघट्टितवीचिमालाः  कादम्बसारसचयाकुलतीरदेशाः ।  
म्स्स्_९७०३-२ कुर्वन्ति हंसविरुतैः परितो जनस्य  प्रीतिं सरोरुहरजोऽरुणितास् तटिन्यः ॥  
म्स्स्_९७०४-१ कारय नाम्ब विलम्बं  मुञ्च करं मे हरिं यामि ।  
म्स्स्_९७०४-२ न सहे स्थातुं यदसौ  गर्जति मुरली प्रगल्भदूतीव ॥  
म्स्स्_९७०५-१ कारणात् प्रियतामेति द्वेष्यो भवति कारणात् ।  
म्स्स्_९७०५-२ अर्थार्थी जीवलोकोऽयं न कश्चित् कस्यचित् प्रियः ॥  
म्स्स्_९७०६-१ कारासन्तानकूटस्य संसारवनवागुरा ।  
म्स्स्_९७०६-२ स्वर्गमार्गमहागर्ता पुंसां स्त्री वेधसा कृता ॥  
म्स्स्_९७०७-१ कारुण्यं पुण्यानां  कृतज्ञता पुरुषचिह्नानाम् ।  
म्स्स्_९७०७-२ माया मोहमतीनां  कृतघ्नता नरकपातहेतूनाम् ॥  
म्स्स्_९७०८-१ कारुण्यं संविभागश्च यथा भृत्येषु लक्ष्यते ।  
म्स्स्_९७०८-२ चित्तेनानेन ते शङ्क्या त्रैलोक्यस्यापि नाथता ॥  
म्स्स्_९७०९-१ कारुण्यपुण्यसत्सद्म कुरु त्वं जनबान्धव ।  
म्स्स्_९७०९-२ मम श्रीपार्श्वतीर्थेश सुप्रसादं सुखास्पदम् ॥  
म्स्स्_९७१०-१ कारुण्यामृतकन्दलीसुमनसः प्रज्ञावधूमौक्तिक-  ग्रीवालङ्करणश्रियः शमसरित्पूरोत्सलच्छीकराः ।  
म्स्स्_९७१०-२ ते मौलौ भवतां मिलन्तु जगतीराज्याभिषेकोचित-  स्रग्भेदा अभयप्रदानचरणप्रेङ्खन्नखाग्रांशवः ॥  
म्स्स्_९७११-१ कारुण्यामृतनीरमाश्रितजनश्रीचातकानन्ददं  शार्ङ्गाखण्डलचापमम्बुजभवाग्नीन्द्रादिबर्हीष्टदम् ।  
म्स्स्_९७११-२ चारुस्मेरमुखोल्लसज्जनकजासौदामिनीशोभितं  श्रीरामाम्बुदमाश्रयेऽखिलजगत्संसारता पापहम् ॥  
म्स्स्_९७११अ-१ कारुण्येन हता वधव्यसनिता सत्येन दुर्वाच्यता  सन्तोषेण परार्थचौर्यपटुता शीलेन रागान्धता ।  
म्स्स्_९७११अ-२ नैर्ग्रन्थ्येन परिग्रहग्रहिलता यैयौवनेऽपि स्फुटं  पृथ्वीयं सकलापि तैः सुकृतिभिर्मन्ये पवित्रीकृता ॥  
म्स्स्_९७१२-१ कारुण्येनात्मनो मानं तृष्णां च परितोषतः ।  
म्स्स्_९७१२-२ उत्थानेन जयेत् तन्द्रीं वितर्कं निश्चयाज्जयेत् ॥  
म्स्स्_९७१३-१ कार्कश्यं स्तनयोर्दृशोस् तरलतालीकं मुखे श्लाघ्यते  कौटिल्यं कचसञ्चये च वचने मान्द्यं त्रिके स्थूलता ।  
म्स्स्_९७१३-२ भीरुत्वं हृदये सदैव कथितं मायाप्रयोगः प्रिये  यासां दोषगणो गुणो मृगदृशां ताः स्युः पशूनां प्रियाः ॥  
म्स्स्_९७१४-१ कार्कश्यलौल्यनैवर्ण्यं हिंसाचापल्यमूर्खताः ।  
म्स्स्_९७१४-२ क्रोधावमानदुःखं च स्त्रीणां स्वाभाविका गुणाः ॥  
म्स्स्_९७१५-१ कार्णाटीकेलिवाटीविटपिनवदलान्दोलनाश्चोलबाला-  चञ्चच्चाम्पेयमालानिविलपरिमलाकर्षणोत्कर्षब् हाजः ।  
म्स्स्_९७१५-२ वाता दातार एते मलयजमधुरामोदपूरैः प्रमोदान्  गोदावीचीविनोदार्जितजडिमगुणानुद्वहन्तो वहन्ति ॥  
म्स्स्_९७१६-१ कार्णाटी स्वर्णकर्णाभरणपरिमिलन्मौक्तिकेष्वम्बुलेशैर्  यस्याः सम्पृक्तमात्रेष्विदमजनि महच्चित्रमुच्चण्डमेव ।  
म्स्स्_९७१६-२ सङ्कीर्णे ताम्रपर्णीजललहरिभरैरर्णवे शुक्तयो यत्  सार्धं क्रीडन्ति शच्या शमयतु विपदोऽह्नाय सा जाह्नवी नः ॥  
म्स्स्_९७१७-१ कार्त्तिके वाथ चैत्रे वा विजिगीषोः प्रशस्यते ।  
म्स्स्_९७१७-२ यानमुत्कृष्टवीर्यस्य शत्रुदेशे न चान्यदा ॥  
म्स्स्_९७१८-१ कार्त्तिक्यां कृत्तिकायोगे यः कुर्यात् स्वामिदर्शनम् ।  
म्स्स्_९७१८-२ सप्तजन्म भवेद् विप्रो धनाढ्यो वेदपारगः ॥  
म्स्स्_९७१९-१ कार्त्स्न्येन निर्वर्णयितुं च रूपम्  इच्छन्ति तत्पूर्वसमागमानाम् ।  
म्स्स्_९७१९-२ न च प्रियेष्वायतलोचनानां  समग्रपातीनि विलोचनानि ॥  
म्स्स्_९७२०-१ कार्पण्यं दर्पमानौ च भयमुद्वेग एव च ।  
म्स्स्_९७२०-२ अर्थजानि विदुः प्राज्ञा दुःखान्येतानि देहिनाम् ॥  
म्स्स्_९७२१-१ कार्पण्यवृत्तिः स्वजनेषु निन्दा  कुचेलता नीचजनेषु भक्तिः ।  
म्स्स्_९७२१-२ अतीव रोषः कटुका च वाणी  नरस्य चिह्नं नरकागतस्य ॥  
म्स्स्_९७२२-१ कार्पण्येन यशः, क्रुधा गुणचयो, दम्भेन सत्यं, क्षुधा  मर्यादा, व्यसनैर्धनं च, विपदा स्थैर्यं, प्रमादैर्द्विजः ।  
म्स्स्_९७२२-२ पैशुन्येन कुलं, मदेन विनयो, दुश्चेष्टया पौरुषं  दारिद्र्येण जनादरो, ममतया चात्मप्रकाशो हतः ॥  
म्स्स्_९७२३-१ कार्पासं कटिनिर्मुक्तं कौशेयं भोजनावधि ।  
म्स्स्_९७२३-२ ऊर्णवस्त्रं सदा शुद्धम् ऊर्णा वातेन शुध्यति ॥  
म्स्स्_९७२४-१ कार्पासकृतकूर्पासशतैरपि न शाम्यति ।  
म्स्स्_९७२४-२ शीतं शातोदरीपीनवक्षोजालिङ्गनं विना ॥  
म्स्स्_९७२५-१ कार्पासकोशोज्ज्वलकेशसञ्चया  पयोधरालिङ्गितमन्मथालया ।  
म्स्स्_९७२५-२ गल्लौ जरद्गल्लकसन्निभावुभौ  तथापि रण्डा सुरतं न मुञ्चति ॥  
म्स्स्_९७२६-१ कार्पासौषधकृष्णधान्यलवणक्लीबास्थितैलं वसा-  पङ्काङ्गारगुडाहिवर्मशकृतक्लेशाय सव्याधिताः ।  
म्स्स्_९७२६-२ वान्तोन्मत्तजटीन्धनानि च तृणक्षुत्क्षामतक्रादयो  मुण्ड्यभ्यक्तविमुक्तकेशपलिताः काषायिणश्चाशुभाः ॥  
म्स्स्_९७२६अ-१ कार्यं च किं ते परदोषदृष्ट्या  कार्यं च किं ते परचिन्तया च ।  
म्स्स्_९७२६अ-२ वृषा कथं खिद्यसि बालबुद्धे  कुरु स्वकार्यं त्यज सर्वमन्यान् ॥  
म्स्स्_९७२७-१ कार्यं च शान्तदीप्तं  जात्वा विद्वान् विचारयेत् सर्वम् ।  
म्स्स्_९७२७-२ शान्ते शान्तं ग्राह्यं  दीप्ते दीप्तं च गृह्णीयात् ॥  
म्स्स्_९७२८-१ कार्यं चावेक्ष्य शक्तिं च देशकालौ च तत्त्वतः ।  
म्स्स्_९७२८-२ कुरुते धर्मसिद्ध्यर्थं विश्वरूपं पुनः पुनः ॥  
म्स्स्_९७२९-१ कार्यं तत्साधकादींश्च तद्व्ययं सुविर्निर्गमम् ।  
म्स्स्_९७२९-२ विचिन्त्य कुरुते ज्ञानी नत्न्यथा लघ्वपि क्वचित् ॥  
म्स्स्_९७३०-१ कार्यं यावदिवं करोमि विधिवत् तावत् करिष्याम्यदस्  तत् कृत्वा पुनरेतदद्य कृतवानेतत् पुरा कारितम् ।  
म्स्स्_९७३०-२ इत्यात्मीयकुटुम्बपोषणपरः प्राणी क्रियाव्याकुलो  मृत्योरेति करग्रहं हतमतिः सन्त्यक्तधर्मक्रियः ॥  
म्स्स्_९७३१-१ कार्यं शक्तावपि प्राणेस् त्राणं शरणमागते ।  
म्स्स्_९७३१-२ निजतृष्ठानुगं धातुं प्रदीपः किं न रक्षति ॥  
म्स्स्_९७३१अ-१ कार्यः कश्चिद्वरो दूतः सकुलश्चतुरोऽपि च ।  
म्स्स्_९७३१अ-२ कुलशीलविहीनस्तु सिर्द्धि नाशयति ध्रुवम् ॥  
म्स्स्_९७३२-१ कार्यकारणकर्तृत्वे हेतुः प्रकृतिरुच्यते ।  
म्स्स्_९७३२-२ पुरुषः सुखदुःखानां भोक्तृत्वे हेतुरुच्यते ॥  
म्स्स्_९७३३-१ कार्यकाले तु सम्प्राप्ते नावज्ञेयं त्रयं सदा ।  
म्स्स्_९७३३-२ बीजमौषधमाहारो यथा लाभस् तथा क्रयः ॥  
म्स्स्_९७३४-१ कार्यकाले विपत्तौ यो भृत्यो हि याचते धनम् ।  
म्स्स्_९७३४-२ सोत्सारणीयः सपदि नीतिज्ञावनिपालकैः ॥  
म्स्स्_९७३५-१ कार्यकालोचिता पापैर् मतिबुद्धिर्विहीयते ।  
म्स्स्_९७३५-२ सानुकूला तु वैदैवात् पुंसः सर्वत्र जायते ॥  
म्स्स्_९७३६-१ कार्यगतेर्वैचित्र्या-  न्नीचोऽपि क्वचिदलं न जातु महान् ।  
म्स्स्_९७३६-२ कांस्येनैवादर्शः  क्रियते राज्ञामपि न हेम्ना ॥  
म्स्स्_९७३७-१ कार्यज्ञः प्रष्टव्यो  न पुनर्मान्यो मम प्रियो वेति ।  
म्स्स्_९७३७-२ गुरुरप्यासनसेव्यः  प्रियानितम्बः कदा मन्त्री ॥  
म्स्स्_९७३८-१ कार्यते यच्च क्रियते सच्चासच्च कृतं ततः ।  
म्स्स्_९७३८-२ तत्राश्वसीत सत्कृत्वा असत्कृत्वा न विश्वसेत् ॥  
म्स्स्_९७३९-१ कार्यमालोचितापायं मतिमद्भिर्विचेष्टितम् ।  
म्स्स्_९७३९-२ न केवलं हि सम्पत्तौ विपत्तावपि शोभते ॥  
म्स्स्_९७४०-१ कार्यमित्येव यत् कर्म नियतं क्रियतेऽर्जुन ।  
म्स्स्_९७४०-२ सङ्गं त्यक्त्वा फलं चैव सत् त्यागः सात्त्विको मतः ॥  
म्स्स्_९७४१-१ कार्यस्य हि गरीयस्त्वान् नीचानामपि कालवित् ।  
म्स्स्_९७४१-२ सतोऽपि दोषान् प्रच्छाद्य गुणानप्यसतो वदेत् ॥  
म्स्स्_९७४२-१ कार्यस्यापेक्षया भुक्तं विषमप्यमृतायते ।  
म्स्स्_९७४२-२ सर्वेषां प्राणिनां यत्र नात्र कार्या विचारणा ॥  
म्स्स्_९७४३-१ कार्याकार्यमनार्यैर्  उन्मार्गनिरर्गलैर्गलन्मतिभिः ।  
म्स्स्_९७४३-२ नाकर्ण्यते विकर्णैर्  नयोक्तिभिर्युक्तमुक्तमपि ॥  
म्स्स्_९७४४-१ कार्याकार्ये किमपि सततं नैव कर्तृत्वमस्ति  जीवन्मुक्तस्थितिरवगतो दग्धवस्त्रावभासः ।  
म्स्स्_९७४४-२ एवं देहे प्रविलयगते तिष्ठमानो विमुक्तो  निस्त्रैगुण्ये पथि विचरतः को विधिः को निषेधः ॥  
म्स्स्_९७४५-१ कार्याकार्ये तुलयति सर्वस्  तृप्तो न जातु तृष्णार्तः ।  
म्स्स्_९७४५-२ स्वादु शुचि वा च तोयं  मरुपथिकः को विचारयति ॥  
म्स्स्_९७४६-१ कार्याकार्येषु काकोलः प्रशस्तः स्याद् यथा किल ।  
म्स्स्_९७४६-२ न तथा वायसा ज्ञेया ग्राह्यास्तु तदभावतः ॥  
म्स्स्_९७४७-१ कार्याणां कर्मणा पारं यो गच्छति स बुद्धिमान् ।  
म्स्स्_९७४७-२ ॥। ॥। ॥। ॥। ॥। ॥। ॥  
म्स्स्_९७४८-१ कार्याणां गतयो भुजङ्गकुटिलाः स्त्रीणां मनश्चञ्चलं  नैश्वर्यं स्थितिमत्तरङ्गचपलं न् णां वयो धावति ।  
म्स्स्_९७४८-२ सङ्कल्पाः समदाङ्गनाक्षितरला मृत्युः परं निश्चितो  मत्यैवं मतिसत्तमा विदधतां धर्मे मतिं तत्त्वतः ॥  
म्स्स्_९७४९-१ कार्याण्यर्थोपमर्देन स्वानुरक्तोऽपि साधयन् ।  
म्स्स्_९७४९-२ नोपेक्ष्यः सचिवो राज्ञा स तं मथ्नात्युपेक्षितः ॥  
म्स्स्_९७५०-१ कार्याण्युत्तमदण्डसाहसफलान्यायाससाध्यानि ये  प्रीत्या संशमयन्ति नीतिकुशलाः साम्नैऽव ते मन्त्रिणः ।  
म्स्स्_९७५०-२ निःसाराल्पफलानि ये त्वविधिना वाञ्छन्ति दण्डोद्यमैस्  तेषां दुर्नयचेष्टितैर्नरपतेरारोप्यते श्रीस् तुलाम् ॥  
म्स्स्_९७५१-१ कार्या न प्रतिकूलता न च बहिर्गन्तव्यमस्माद् गृहात्  कोपश्च क्षणमात्रमाहितरुषा कार्यः प्रणामावधिः ।  
म्स्स्_९७५१-२ इत्येवं प्रमदाव्रतं यदि भवान् गृह्णाति नात्यन्तिकं  तत्राहं दयितीभवामि शठ हे कोपानुबन्धेन किम् ॥  
म्स्स्_९७५२-१ कार्यान्तरितोत्कण्ठं  दिनं मया नीतमनतिकृच्छ्रेण ।  
म्स्स्_९७५२-२ अविनोददीर्घयामा  कथं नु रात्रिर्गमयितव्या ॥  
म्स्स्_९७५३-१ कार्यान्तरेष्वप्यनुगम्यमाना  श्रेयःप्रदा शान्तदिशि प्रदिष्टा ।  
म्स्स्_९७५३-२ शिवा प्रदीप्ते तु दिशःप्रदेशे  समारटन्ती महते भयाय ॥  
म्स्स्_९७५४-१ कार्यापेक्षी जनः प्रायः प्रीतिमाविष्करोत्यलम् ।  
म्स्स्_९७५४-२ लोमार्थी शौण्डिकः शष्पैर् मेषं पुष्णाति पेशलैः ॥  
म्स्स्_९७५५-१ कार्यारम्भः फलोल्लासम् आलोक्य प्रायशो जनैः ।  
म्स्स्_९७५५-२ अनानुगुण्यगणनां कुर्वाणैर्न विगर्ह्यते ॥  
म्स्स्_९७५६-१ कार्यार्थिनः क्षीणतरस्य नैव  निःशेषकार्यं कुटिलस्य कुर्यात् ।  
म्स्स्_९७५६-२ दोषाकरः प्राप्तविवृद्धदर्पः  पलायते दूरतरं हि मित्रात् ॥  
म्स्स्_९७५७-१ कार्यार्थिनो दीर्घमिवाध्वखेदं  विक्रीतदासा इव कर्मभारम् ।  
म्स्स्_९७५७-२ कष्टं कटुद्रव्यमिवामयार्ताः  स्वभर्तृगेहं वनिता सहन्ते ॥  
म्स्स्_९७५८-१ कार्यार्थी बन्धुजनः  कार्यैर्बहुभिर्भवन्ति मित्राणि ।  
म्स्स्_९७५८-२ दाराः सुताश्च सुलभा  धनमेकं दुर्लभं लोके ॥  
म्स्स्_९७५९-१ कार्यार्थी भजते लोके यावत् कार्यं न सिध्यति ।  
म्स्स्_९७५९-२ उत्तीर्णे च परे पारे नौकायाः किं प्रयोजनम् ॥  
म्स्स्_९७६०-१ कार्यार्थी भजते लोको न प्रियः पारमार्थिकः ।  
म्स्स्_९७६०-२ वत्सः क्षीरक्षयं दृष्ट्वा परित्यजति मातरम् ॥  
म्स्स्_९७६१-१ कार्यार्थी सङ्गतिं याति कृतार्थे नास्ति सङ्गतिः ।  
म्स्स्_९७६१-२ तस्मात्सर्वाणि कार्याणि सावशेषाणि कारयेत् ॥  
म्स्स्_९७६२-१ कार्यावेतौ हि कालेन धर्मो हि विजयावहः ।  
म्स्स्_९७६२-२ त्रयाणामपि लोकानाम् आलोककरणो भवेत् ॥  
म्स्स्_९७६३-१ कार्यासमर्थे महति न कुर्यात् परिहासकम् ।  
म्स्स्_९७६३-२ लम्बोदरं नत्यशक्तम् अप्रेष्योऽभूच्छशी हसन् ॥  
म्स्स्_९७६४-१ कार्या सैकतलीनहंसमिथुना स्रोतोवहा मालिनी  पादास् तामभितो निषण्णहरिणा गौरीगुरोः पावनाः ।  
म्स्स्_९७६४-२ शाखालम्बितवल्कलस्य च तरोर्निर्मातुमिच्छाम्यधः  शृङ्गे कृष्णमृगस्य वामनयनं कण्डूयमानां मृगीम् ॥  
म्स्स्_९७६५-१ कार्यं कर्मणि निर्दिष्टो यो बहून्यपि साधयेत् ।  
म्स्स्_९७६५-२ पूर्वकार्याविरोधेन स कार्यं कर्तुमर्हति ॥  
म्स्स्_९७६६-१ न ह्येकः साधको हेतुः स्वल्पस्यापीह कर्मणः ।  
म्स्स्_९७६६-२ यो ह्यर्थं बहुधा वेद स समर्थोऽर्थसाधने ॥  
म्स्स्_९७६७-१ कार्येण लोके निजधर्मगर्हणा  विचारचर्चाचरणैस्तु यैर्भुवि ।  
म्स्स्_९७६७-२ स्यात् तन्न कार्यं सुहितावहं भवद्  अपीह भव्यं स्वविचारदृष्टितः ॥  
म्स्स्_९७६७अ-१ कार्येणापि विलम्बनं परगृहे श्वश्रूर्न सम्मन्यते  शङ्कामारचयन्ति यूनि भवनं प्राप्ते मिथो यातरः ।  
म्स्स्_९७६७अ-२ वीथीनिर्गमनेऽपि तर्जयति च क्रुद्धा ननान्दा पुनः  कष्टं हन्त मृगीदृशां पतिगृहं प्रायेण कारागृहम् ॥  
म्स्स्_९७६८-१ कार्ये तु दुःखसाध्ये तु कार्यो नातिश्रमो जनैः ।  
म्स्स्_९७६८-२ कार्ये सिद्धे श्रमो न स्याद् असिद्धे श्रम एव हि ॥  
म्स्स्_९७६९-१ कार्ये दासी रतौ वेश्या भोजने जननीसमा ।  
म्स्स्_९७६९-२ विपत्तौ बुद्धिदात्री च सा भार्या सर्वदुर्लभा ॥  
म्स्स्_९७६९अ-१ कार्ये महति युञ्जानो हीयतेऽर्थपतिः श्रिया ।  
म्स्स्_९७६९अ-२ स्त्रीप्रधानानि राज्यानि विद्वद्भिर्वर्जितानि च ।  
म्स्स्_९७६९अ-३ मूर्खामात्यप्रतप्तानि शुष्यन्ति जलबिन्दुवत् ॥  
म्स्स्_९७७०-१ कार्येषु मन्त्री करणेषु दासी  भोज्येषु माता शयनेषु रम्भा ।  
म्स्स्_९७७०-२ धर्मेऽनुकूला क्षमया धरित्री  भार्या च षाड्गुण्यवतीह धन्या ॥  
म्स्स्_९७७१-१ कार्येषु मन्त्री करणेषु दासी  स्नेहेषु माता क्षमया धरित्री ।  
म्स्स्_९७७१-२ धर्मस्य पत्नी शयने च वेश्या  षट्कर्मभिः स्त्री कुलमुद्धरन्ति ॥  
म्स्स्_९७७२-१ कार्ये सत्यपि जातु याति न बहिर्नाप्यन्यमालोकते  साध्वीरप्यनुकुर्वती गुरुजनं श्वश्रूं च शुश्रूषते ।  
म्स्स्_९७७२-२ विस्रम्भं कुरुते च पत्युरधिकं प्राप्ते निशीथे पुनर्  निद्राणे सकले जने शशिमुखी निर्याति रन्तुं विटैः ॥  
म्स्स्_९७७३-१ कार्येहानुसरणतो  वारंवारं परं पुमांसमनु ।  
म्स्स्_९७७३-२ यतमानस्यानुदिनं  भवति यतः प्रेमलक्षणं भजनम् ॥  
म्स्स्_९७७४-१ कार्योपक्षेपमादौ तनुमपि रचयंस् तस्य विस्तारमिच्छन्  बीजानां गर्भितानां फलमतिगहनं गूढमुद्भेदयंश्च ।  
म्स्स्_९७७४-२ कुर्वन् बुद्ध्या विमर्शं प्रसृतमपि पुनः संहरन् कार्यजातं  कर्ता वा नाटकानामियमनुभवति क्लेशमस्मद्विधो वा ॥  
म्स्स्_९७७५-१ कार्श्यं क्षुत्प्रभवं कदन्नमशनं शीतोष्णयोः पात्रता  पारुष्यं च शिरोरुहेषु शयनं मह्यास्तले केवले ।  
म्स्स्_९७७५-२ एतान्येव गृहे वहन्त्यवनतिं यान्त्युन्नतिं कानने  दोषा एव गुणीभवन्ति मुनिभिर्योग्ये पदे योजिताः ॥  
म्स्स्_९७७६-१ कार्श्यं चेत् प्रतिपत्कला हिमनिधेः स्थूलाथ चेत् पाण्डिमा  लीला एव मृणालिका यदि घना बाष्पाः कियान् वारिधिः ।  
म्स्स्_९७७६-२ सन्तापो यदि शीतलो हुतवहस् तस्याः कियद् वर्ण्यते  राम त्वत्स्मृतिमात्रमेव हृदये लावण्यशेषं वपुः ॥  
म्स्स्_९७७७-१ कार्श्यजागरसन्तापान् यः करोति श्रुतोऽप्यलम् ।  
म्स्स्_९७७७-२ तमेव दुर्लभं कान्तं चेतः कस्माद् दिदृक्षते ॥  
म्स्स्_९७७८-१ कार्षकः सर्वबीजानि समालोड्य प्रवापयेत् ।  
म्स्स्_९७७८-२ उत्पन्नबीजसद्भावं त्वङ्कुरेण विभावयेत् ॥  
म्स्स्_९७७९-१ कालं कपालमालाङ्कम् एकमन्धकसूदनम् ।  
म्स्स्_९७७९-२ वन्दे वरदमीशानं शासनं पुष्पधन्वनः ॥  
म्स्स्_९७८०-१ कालं नियम्य कर्माणि ह्याचरेन् नान्यथा क्वचित् ।  
म्स्स्_९७८०-२ गवादिष्वात्मवज्ज्ञानम् आत्मानं चार्थधर्मयोः ।  
म्स्स्_९७८०-३ नियुञ्जीतान्नसंसिद्ध्यै मातरं शिक्षणे गुरुम् ॥  
म्स्स्_९७८१-१ कालं निरीक्ष्य कुरुते कार्यं तस्याशु सिध्यति ।  
म्स्स्_९७८१-२ ग्रहं विचार्य क्रीडायां दीव्यतो न पराजयः ॥  
म्स्स्_९७८२-१ कालं पुरा गरलमम्बुनिधेरुदस्थाद्  अद्येन्दुनाम धवलं विषमभ्युदेति ।  
म्स्स्_९७८२-२ अद्यादिदं स गिरिशो यदि हन्त हन्यात्  कार्ष्ण्यं स्वकण्ठनिहितं सखि मद्भयं च ॥  
म्स्स्_९७८३-१ कालं मुहूर्ताङ्गुलिमण्डलेन  दिनत्रियामाञ्जलिना पिबन्तम् ।  
म्स्स्_९७८३-२ रूपं विलोक्यैव वपुश्च केषां  भङ्गेन नाङ्गान्यलसीभवन्ति ॥  
म्स्स्_९७८४-१ कालः करोति कार्याणि काल एव निहन्ति च ।  
म्स्स्_९७८४-२ करोमीति विहन्मीति मूर्खो मुह्यति केवलम् ॥  
म्स्स्_९७८५-१ कालः किरातः स्फुटपद्मकस्य  वधं व्यधाद्यस्य दिनद्बिपस्य ।  
म्स्स्_९७८५-२ तस्येव सन्ध्या रुचिरास्रधारा  ताराश्च कुम्भस्थलमौक्तिकानि ॥  
म्स्स्_९७८६-१ कालः पचति भूतानि कालः संहरते प्रजाः ।  
म्स्स्_९७८६-२ कालः सुप्तेषु जागर्ति कालो हि दुरतिक्रमः ॥  
म्स्स्_९७८७-१ कालः पचति भूतानि कालः संहरति प्रजाः ।  
म्स्स्_९७८७-२ निर्दहन्तं प्रजाः कालं कालः शमयते पुनः ॥  
म्स्स्_९७८८-१ कालः सम्प्रति वर्तते कलियुगं सत्या नरा दुर्लभाः  देशाश्च प्रलयं गताः करभरैर्लोभं गताः पार्थिवाः ।  
म्स्स्_९७८८-२ नानाचौरगणा मुषन्ति पृथिवीमार्यो जनः क्षीयते  पुत्रस्यापि न विश्वसन्ति पितरः कष्टं युगे वर्तते ॥  
म्स्स्_९७८९-१ कालः सदागतिरपि स्थायीव परिचेष्टते ।  
म्स्स्_९७८९-२ चण्डमारुतवद् विश्वम् अधरोत्तरयन् क्षणात् ॥  
म्स्स्_९७९०-१ कालः समविषमकरः  परिभवसन्मानकारकः कालः ।  
म्स्स्_९७९०-२ कालः करोति पुरुषं  दातारं याचितारं च ॥  
म्स्स्_९७९१-१ कालः सुप्तेषु जागर्ति कालो हि दुरतिक्रमः ।  
म्स्स्_९७९१-२ कालः सर्वेषु भूतेषु चरत्यविधृतः समः ॥  
म्स्स्_९७९२-१ कालः सूक्ष्मगतिर्नित्यं द्विविधश्चेह भाव्यते ।  
म्स्स्_९७९२-२ स्थूलसङ्ग्रहचारेण सूक्ष्माचारान्तरेण च ॥  
म्स्स्_९७९३-१ कालः मृजति भूतानि कालः संहरते प्रजाः ।  
म्स्स्_९७९३-२ सर्वे कालस्य वशगा न कालः कस्यचिद् वशे ॥  
म्स्स्_९७९४-१ काल एवात्र कालेन निग्रहानुग्रहौ ददत् ।  
म्स्स्_९७९४-२ बुद्धिमाविश्य भूतानां धर्मार्थेषु प्रवर्तते ॥  
म्स्स्_९७९५-१ कालकालगलकालकालमुखकालकाल!  कालकाल घनकालकाल पनकालकाल ! ।  
म्स्स्_९७९५-२ कालकालसितकालका ललनिकालकाल-  कालकालगतु कालकाल! कलिकालकाल! ॥  
म्स्स्_९७९६-१ कालकूटमधुनापि निहन्तुं  हन्त नो वहसि लाञ्छनभङ्ग्या ।  
म्स्स्_९७९६-२ यद्भयादिव निगीर्णमपि त्वाम्  आशु मुञ्चति सुधाकर राहुः ॥  
म्स्स्_९७९७-१ कालकूटमिह निन्दति लोको  येन शम्भुरजरामर एव ।  
म्स्स्_९७९७-२ अन्तकं विरहिणीशु सुधांशुं  स्तौत्यमुं तु विरलो हि विवेकः ॥  
म्स्स्_९७९८-१ कालकूटादयो भेदा विषस्य नव सन्ति ये ।  
म्स्स्_९७९८-२ चिकित्सा कथ्यते तेषां मन्त्रपूर्वमविस्तरात् ॥  
म्स्स्_९७९९-१ कालक्रमं प्रत्यकथैव तावत्  क्षणं वियोगो मरणेन तुल्यः ।  
म्स्स्_९७९९-२ प्रियामुखोद्वीक्षणलालसानाम्  अक्ष्णोर्निमेषोऽपि हि विघ्नभूतः ॥  
म्स्स्_९८००-१ कालक्रमकमनीय-  क्रोडेयं केतकीति काशंसा ।  
म्स्स्_९८००-२ वृद्धिर्यथा यथा स्यास्  तथा तथा कण्टकोत्कर्षः ॥  
म्स्स्_९८०१-१ कालक्रमत्रुटितसंश्रयभूः स्वमूल-  मात्राश्रयी तटतरुः सरितोऽम्बुपूरैः ।  
म्स्स्_९८०१-२ यैः शङ्क्यते निपततीति वितीर्णमृद्धिस्  तैरेव तस्य हि भवेत् स्थितिभुमिदार्ढ्यम् ॥  
म्स्स्_९८०२-१ कालक्रमेण परिणामवशादनव्या  भावा भवन्ति खलु पूर्वमतीव तुच्छाः ।  
म्स्स्_९८०२-२ मुक्तामणिर्जलदतोयकणोऽप्यणीयान्  सम्पद्यते च चिरकीचकरन्ध्रमध्ये ॥  
म्स्स्_९८०३-१ कालक्षेपो न कर्तव्य आयुर्याति दिने दिने ।  
म्स्स्_९८०३-२ निरीक्षते यमो राजा धर्मस्य विविधां गतिम् ॥  
म्स्स्_९८०४-१ का लक्ष्मीः पदमुन्नतं, किमु पदं यद् गौरवं स्वामिनः  किं तद् गौरव, मन्तरायरहितापूर्वैव गुर्वी स्थितिः ।  
म्स्स्_९८०४-२ का चासौ स्थिति, रात्मभूषणपरव्यापारसम्भावना  कस्यैतत् सकलं समस्ति, शशिनः श्रीकण्ठचुडामणेः ॥  
म्स्स्_९८०५-१ कालञ्जरपतिश्चक्रे भीमटः पञ्चनाटकीम् ।  
म्स्स्_९८०५-२ प्राप प्रबन्धराजत्वं तेषु स्वप्नदशाननम् ॥  
म्स्स्_९८०५अ-१ कालत्रयेऽपि यत् किञ्चिद् आत्मप्रत्ययवर्जितम् ।  
म्स्स्_९८०५अ-२ एवमेतदिति स्पष्टं न वाच्यं चतुरेण तत् ॥  
म्स्स्_९८०६-१ कालत्रयोपपन्नानि जन्मकर्माणि मे नृप ।  
म्स्स्_९८०६-२ अनुक्रमन्तो नैवान्तं गच्छन्ति परमर्षयः ॥  
म्स्स्_९८०७-१ कालप्राप्तं महारत्नं यो न गृह्णात्यबुद्धिमान् ।  
म्स्स्_९८०७-२ अन्यहस्तगतं दृष्ट्वा पश्चात् स परितप्यते ॥  
म्स्स्_९८०८-१ कालप्राप्तमुपादद्यान्नार्थं राजा प्रसूचयेत् ।  
म्स्स्_९८०८-२ अहन्यहनि सन्दुह्यान्महीं गामिव बुद्धिमान् ॥  
म्स्स्_९८०९-१ कालयापनमाशानां वर्धनं फलखण्डनम् ।  
म्स्स्_९८०९-२ विरक्तेश्वरचिह्नानि जानीयान्मतिमान् नरः ॥  
म्स्स्_९८१०-१ कालरात्रिकरालेयं स्त्रीति किं विचिकित्ससे ।  
म्स्स्_९८१०-२ तज्जगत्त्रितयं त्रातुं तात ताडय ताटकाम् ॥  
म्स्स्_९८११-१ कालरात्रिर्महारात्रिर् मोहरात्रिश्च दारुणा ।  
म्स्स्_९८११-२ त्वं श्रीस् त्वमीश्वरी त्वं ह्रीस् त्वं बुद्धिर्बोधलक्षणा ॥  
म्स्स्_९८१२-१ कालवर्षी च पर्जन्यो धर्मचारी च पार्थिवः ।  
म्स्स्_९८१२-२ सम्पद् यदैषा भवति सा बिभर्ति सुखं प्रजाः ॥  
म्स्स्_९८१३-१ कालविद्भिर्विनिर्णीतं पाण्डित्यं यस्य राघव ।  
म्स्स्_९८१३-२ अनध्यार्पित एवासौ तज्ज्ञश्चेद् दैवमुत्तमम् ॥  
म्स्स्_९८१४-१ कालविद्भिविर्निर्णीता यस्यातिचिरजीविता ।  
म्स्स्_९८१४-२ स चेज् जीवति सञ्च्छिन्नशिरास्तद् दैवमुत्तमम् ॥  
म्स्स्_९८१५-१ कालव्यालहतं वीक्ष्य पतन्तं भानुमम्बरात् ।  
म्स्स्_९८१५-२ ओषधीशं समादाय धावतीव पितृप्रसूः ॥  
म्स्स्_९८१६-१ कालविच्छ्रोत्रियो राजा नदी साधुश्च पञ्चमः ।  
म्स्स्_९८१६-२ एते यत्र न विद्यन्ते तत्र वासं न कारयेत् ॥  
म्स्स्_९८१७-१ कालश्चालयति प्रायः पण्डितान् पामरानपि ।  
म्स्स्_९८१७-२ तं चेच् चिकीर्षसि वशे तितिक्षैव महौषधम् ॥  
म्स्स्_९८१८-१ कालश्चेत् करुणापरः कलियुगं यद्यद्य धर्मप्रियं  निस्त्रिंशो यदि पेशलो विषधरः सन्तोषदायी यदि ।  
म्स्स्_९८१८-२ अग्निश्चेदतिशीतलं खलजनः सर्वोपकारी स चेद्  आयुष्यं यदि वा भविष्यति विषं वेश्यापि तद् रागिणी ॥  
म्स्स्_९८१९-१ कालस्य कारणं राजा सदसत्कर्मणस्त्वतः ।  
म्स्स्_९८१९-२ सुकार्योद्यतदण्डाभ्यां स्वधर्मे स्थापयेत् प्रजाः ॥  
म्स्स्_९८२०-१ ॥। ॥। ॥। ॥। ॥। ॥। ।  
म्स्स्_९८२०-२ कालस्य सुमहद्बीर्यं सर्वभूतेषु लक्ष्मण ॥  
म्स्स्_९८२१-१ कालस्यैव वशो सर्वं दुर्गं दुर्गतरं च यत् ।  
म्स्स्_९८२१-२ काले क्रुद्धे कथं कालात् त्राणं नोऽद्य भविष्यति ॥  
म्स्स्_९८२१अ-१ कालागरूद्गारसुगन्धिगन्ध- धूपाधिवासाश्रयभूगृहेषु ।  
म्स्स्_९८२१अ-२ न तत्र सुर्माघसमीरणेभ्यः श्यामाकुचोष्माश्रयिणः पुमांसः ॥   
म्स्स्_९८२२-१ कालागुरुप्रचुरचन्दनचर्चिताङ्ग्यः  पुष्पावतंससुरभीकृतकेशपाशाः ।  
म्स्स्_९८२२-२ श्रुत्वा ध्वनिं जलमुचां त्वरितं प्रदोषे  शय्यागृहं गुरुगृहात् प्रविशन्ति नार्यः ॥  
म्स्स्_९८२३-१ कालागुरौ सुरभितातिशयेऽपि सङ्गाद्  आरभ्यते सुरभितापरपादपेऽपि ।  
म्स्स्_९८२३-२ पाटीरपाटवमिदं तव सङ्गिवातैस्  तादात्म्यमेति कतरो न तरोः समूहः ॥  
म्स्स्_९८२४-१ कालाग्निरुद्र आधारे शक्तिः कुण्डलिनी तथा ।  
म्स्स्_९८२४-२ आनन्दाख्या स्वधिष्ठाने शक्त्या कामाख्यया सह ॥  
म्स्स्_९८२५-१ कालातिक्रमणं कुरुष्व तडितां विस्फूर्जितैस्त्रासय  स्फारैर्भीषय गर्जितैरतितरां कार्ष्ण्यं मुखे दर्शय ।  
म्स्स्_९८२५-२ यस्यानन्यगतेः पयोद मनसो जिञ्ज्ञासया चातक-  स्याधेहि त्वमिहाखिलं तदपि न त्वत्तः परं याचते ॥  
म्स्स्_९८२६-१ कालातिक्रमणं वृत्तेर् यो न कुर्वीत भूपतिः ।  
म्स्स्_९८२६-२ कदाचित् तं न मुञ्चन्ति भर्त्सिता अपि सेवकाः ॥  
म्स्स्_९८२७-१ कालातिक्रमणे ह्येव भक्तवेतनयोर्भृताः ।  
म्स्स्_९८२७-२ भर्तुः कुप्यन्ति दुष्यन्ति सोऽनर्थः सुमहान् स्मृतः ॥  
म्स्स्_९८२८-१ कालातिपातः कार्याणां धर्मार्थपरिपीडनम् ।  
म्स्स्_९८२८-२ नित्याभ्यन्तरवर्तित्वात् साधुप्रकृतिकोपनम् ॥  
म्स्स्_९८२९-१ रहस्यभेदस् तत् पक्षाद् अकार्येषु प्रवर्तनम् ।  
म्स्स्_९८२९-२ ईर्ष्यामर्षस् तथा क्रोधो निरोधः साहसानि च ॥  
म्स्स्_९८३०-१ इत्यादि च स्त्रीव्यसने यच् च पूर्वं प्रकीर्तितम् ।  
म्स्स्_९८३०-२ तस्मात् स्त्रीव्यसनं राजा राज्यकामः परित्यजेत् ॥  
म्स्स्_९८३१-१ कालात् प्ररोहति विश्वं पुनः कालः प्रवर्तते ।  
म्स्स्_९८३१-२ स्थूलसूक्ष्मगतिः कालो विविधं तस्य चोच्यते ॥  
म्स्स्_९८३२-१ कालात् प्रवर्तते बीजं कालाद् गर्भं प्रमुञ्चति ।  
म्स्स्_९८३२-२ कालो जनयते पुत्रं पुनः कालोऽपि संहरेत् ॥  
म्स्स्_९८३३-१ कालाद् प्ररोहते बीजं फलं कालात् प्रवर्तते ।  
म्स्स्_९८३३-२ कालो हि वर्तयेत् सृष्टिं पुनः कालो हि संहरेत् ॥  
म्स्स्_९८३४-१ कालानपास्य विषुवायनसङ्क्रमादीन्  अस्तङ्गते हिमकरे च दिवाकरे च ।  
म्स्स्_९८३४-२ अम्ब स्मरेयमपि ते चरणारविन्दम्  आनन्दलक्षणमपास्तसमस्तभेदम् ॥  
म्स्स्_९८३५-१ कालानुकूल्यं विस्पष्टं राघवस्यार्जुनस्य च ।  
म्स्स्_९८३५-२ अनुकूले यदा दैवे क्रियाल्पा सुफला भवेत् ॥  
म्स्स्_९८३६-१ कालान्तरे ह्मनर्थाय गृध्रो गेहोपरि स्थितः ।  
म्स्स्_९८३६-२ खलो गृहसमीपस्थः सद्योऽनर्थाय देहिनाम् ॥  
म्स्स्_९८३७-१ कालञ्जराः भारसहास् तेषां वक्ष्यामि लक्षणम् ।  
म्स्स्_९८३७-२ शतार्धमङ्गुलानां तु श्रेष्ठं खड्गं प्रकीर्तितम् ॥  
म्स्स्_९८३८-१ कालिदास कलावास दासवच् चालितो यदि ।  
म्स्स्_९८३८-२ राजमार्गे व्रजन्नत्र परेषां तत्र का त्रपा ॥  
म्स्स्_९८३९-१ कालिदासकविता नवं वयो  माहिषं दधि सशर्करं पयः ।  
म्स्स्_९८३९-२ एणमांसमबला च कोमला  सम्भवन्तु मम जन्मजन्मनि ॥  
म्स्स्_९८४०-१ कालिदासकवेर्वाणी कदाचिन् मद्गिरा सह ।  
म्स्स्_९८४०-२ कलयत्यर्थसाम्यं चेद् भीता भीता पदे पदे ॥  
म्स्स्_९८४१-१ कालिन्दि, ब्रूहि कुम्भोद्भव, जलधिरहं नाम गृह्णासि कस्माच्  छत्रोर्मे, नर्मदाहं त्वमपि वदसि मे नाम कस्मात् सपत्न्याः ।  
म्स्स्_९८४१-२ मालिन्यं तर्हि कस्मादनुभवसि, मिलत्कज्जलैर्मालवीनां  नेत्राम्भोभिः, किमासां समजनि, कुपितः कुन्तलक्षोणिपालः ॥  
म्स्स्_९८४२-१ कालिन्दीं वीक्ष्य यातां सुललितवदनो मातरं गेहगोपीः  कार्यासक्ताः समन्तादनुगतनयनो गोरसागारमन्तः ।  
म्स्स्_९८४२-२ गत्वा भाण्डानि भित्त्वा मधुमधु शनकैर्गोरसं भक्षमाणः  शीघ्रप्रत्याप्तनन्दाकलितसितमुखो नन्दसूनुः शिवाय ॥  
म्स्स्_९८४३-१ कालिन्दीकलकूलकाननकृतक्रीडाकलापोल्लस द्-  गोगोपालकबालकैः प्रतिदिशं सानन्दमाविष्टितम् ।  
म्स्स्_९८४३-२ वंशीनादवशीकृतव्रजवधूस्वान्तं सदाह्नादकं  सद्भक्त्या समुपास्महे वयमघध्वंसैकधीरं महः ॥  
म्स्स्_९८४४-१ कालिन्दीकेशपाशः परिलसति महीनायिकायास् तनूजा  जह्नीः सत्पुण्यसङ्घो गुण इह सलिलं यच्च सारस्वसं तु ।  
म्स्स्_९८४४-२ वेणी त्वेषा विशेषादमरवरलसत्स्नेहयुक्ता वियुक्ता  बन्धेनेत्यत्र चित्रं विलसति नितरां यत्तमोवर्णहीना ॥  
म्स्स्_९८४५-१ कालिन्दीचारुवीचीनिचय इति मुदा गाहिता नैचिकीभिर्  बाला कादम्बिनीति प्रमुदितहृदयं वीक्षिता नीलकण्ठैः ।  
म्स्स्_९८४५-२ उत्तंसार्थं तमालस्तबक इति हृता मुग्धगोपाङ्गनाभिः  श्रेयो नः कल्पयन्तां मधुमथनतनुस्वच्छकान्तिप्रवाहाः ॥  
म्स्स्_९८४६-१ कालिन्दीजलकुञ्जवञ्जुलवनच्छायानिषण्णात्मनो  राधाबद्धनवानुरागरसिकस्योत्कण्ठितं गायतः ।  
म्स्स्_९८४६-२ तत्पायादपरिस्खलज्जलरुहापीडं कलस्पृङ्नत-  ग्रीवोत्तानितकर्णतर्णककुलैराकर्ण्यमानं हरेः ॥  
म्स्स्_९८४७-१ कालिन्दीजलकेलिलोलतरुणीरावीतचीनांशु का  निर्गत्याङ्गजलानि सारितवतीरालोक्य सर्वा दिशः ।  
म्स्स्_९८४७-२ तीरोपान्तमिलन्निकुञ्जभवने गूढं चिरात् पश्यतः  शौरेः सम्भ्रमयन्निमा विजयते साकूतवेणुध्वनिः ॥  
म्स्स्_९८४७अ-१ कालिन्दीतटभेदि हास्तिनपुरीदौस्थ्यादिभिः ख्यापित-  स्थेमा यस्य जयत्यखण्डजगदानन्दैककन्दो भूजः ।  
म्स्स्_९८४७अ-२ मुष्ट्या निष्ठुरयैष मुष्टिकशिरोनिष्ट्यूतरक्तक्छटाच्-  छद्मोद्वान्तरुषा भिनत्तु भवतां भद्रेतरं लाङ्गलम् ॥  
म्स्स्_९८४८-१ कालिन्दीनर्मदाम्भःस्रुतमदसलिलोत्सङ्गिनौ पुष्पवन्तौ  विभ्राणः कुम्भयुग्मं गगनतलततः स्वर्धुनीपूरशुण्डः ।  
म्स्स्_९८४८-२ घण्टालः साधुवादैरनभिमतयशो देव मृद्नन् मृणालं  कीर्तिस्तोमाभ्रकुम्भी जगदुदरसरःसम्भ्रमी बम्भ्रमीति ॥  
म्स्स्_९८४९-१ कालिन्दीपुलिनान्तवञ्जुललताकुञ्जे कुतश्चित् क्रमात्  सुप्तस्यैव मिथः कथाजुषि शनैः सम्वाहिकामण्डले ।  
म्स्स्_९८४९-२ वैदेहीं दशकन्धरोऽपहरतीत्याकर्ण्य कंसद्विषो  हुं हुं वत्स धनुर्धनुर्धनुरिति व्यग्रा गिरः पान्तु वः ॥  
म्स्स्_९८५०-१ कालिन्दीपुलिने मया, न न मया शैलोपशल्ये, न न  न्यग्रोधस्य तले मया, न न मया राधापितुः प्राङ्गणे ।  
म्स्स्_९८५०-२ दृष्टः कृष्ण इतीरितस्य सभयं गोपैर्यशोदापतेर्  विस्मेरस्य पुरो हसन् निजगृहान्निर्यन् हरिः पातु वः ॥  
म्स्स्_९८५१-१ कालिन्दीपुलिनोदरेषु मुसली यावद् गतः क्रीडितुं  तावत् कर्बुरिकापयः पिब हरे वार्धिष्यते ते शिखा ।  
म्स्स्_९८५१-२ इत्थं बालतया प्रतारणपरा श्रुत्वा यशोदागिरः  पायाद्वः स्वशिखां स्पृशन् प्रमुदितः क्षीरेऽर्धपीते हरिः ॥  
म्स्स्_९८५२-१ कालिन्दीमनुकूलकोमलरयामिन्दीवरश्यामलाः  शैलोपान्तभुवः कदम्बकुसुमैरामोदिनः कन्दरान् ।  
म्स्स्_९८५२-२ राधां च प्रथमाभिसारमधुरां जातानुतापः स्मरन्  अस्तु द्वारवतीपतिस्त्रिभुवनामोदाय दामोदरः ॥  
म्स्स्_९८५३-१ कालिन्दीयं द्विरददलिन्ताम्भोजिनीरेणुरम्या  यस्याः कृष्णः शिशिरपयसस्तीरकेदारचारी ।  
म्स्स्_९८५३-२ गायन्तीनां किमपि मधुरं बालगोपालिकानां  लीलालोलः कमलकलिकाः कर्णपूरीचकार ॥  
म्स्स्_९८५४-१ कालिन्दीयति कज्जलीयति कलानाथाङ्कमालीयति  व्यालीयत्यहिमण्डलीयति मुहुः श्रीकण्ठकण्ठीयति ।  
म्स्स्_९८५४-२ शैवालीयति कोकिलीयति महानीलाभ्रजालीयति  भ्रह्माण्डे रिपुदुर्यशस्तव नृपालङ्कारचूडामणे ॥  
म्स्स्_९८५५-१ कालिन्दीराशिरूर्ध्वं ननु मधुपकुलं मालतीपुञ्जगं वा  सन्दोहं वैणनाभेर्जयति शशिमुखीकेशजालं मनोज्ञम् ।  
म्स्स्_९८५५-२ भ्रान्तिं प्राप्नोषि किं त्वं बत गरलधराभोग एष प्रचण्डो  लोकं प्रत्यक्षभूतं ग्रसति बत बलाद् यन्न भूयःसुखित्वम् ॥  
म्स्स्_९८५६-१ कालिन्दीवीचिपुञ्जैः कुवलयविपिनैरिन्द्रनीलच्छटाभिः  शैवालैः कज्जलौघैरलितिमिरभरैर्बालजीमूतजालैः ।  
म्स्स्_९८५६-२ कस्तूरीकोकिलानां ततिभिरिव सहाचाकचिक्यप्रपञ्चैस्  त्रैलोक्यं पूरयन्ती शमयतु विपदः शाम्भवी कण्ठनाला ॥  
म्स्स्_९८५७-१ कालिन्द्याः पुलिनं प्रदोषमरुतो रम्याः शशाङ्कांशवः  सन्तापं न हरन्तु नाम नितरां कुर्वन्ति कस्मात् पुनः ।  
म्स्स्_९८५७-२ सन्दष्टं व्रजयोषितामिह हरेः संशृण्वतोऽन्तःपुरे  निःश्वासा प्रसृता चयन्ति रमणीसौभाग्यगर्वच्छिदः ॥  
म्स्स्_९८५८-१ कालिन्द्याः पुलिनेन्द्रनीलशकलश्यामाम्भसोऽन्तर्जले  मग्नस्याञ्जनपुञ्जमेचकनिभस्याहेः कुतोऽन्वेषणम् ।  
म्स्स्_९८५८-२ ताराभाः फणचक्रवालमणयो न स्युर् यदि द्योतिनो  यैरेवोन्नतिमाप्नुवन्ति गुणिनस् तैरेव यान्त्यापदम् ॥  
म्स्स्_९८५९-१ कालिन्द्याः पुलिनेषु केलिकुपितामुत्सृज्य रासे रसं  गच्छन्तीमनुगच्छतोऽश्रुकलुषां कंसद्विषो राधिकाम् ।  
म्स्स्_९८५९-२ तत्पादप्रतिमानिवेशितपदस्योद्भूतरोमोद्गतेर्  अक्षुण्णोऽनुनयः प्रसन्नदयितादृप्टस्य पुष्णातु वः ॥  
म्स्स्_९८५९अ-१ काली कलकलरूपा  महिषासुरविनाशिनी वीरा ।  
म्स्स्_९८५९अ-२ शुम्भादाननिशुम्भा-  स्वादनतोषावतु त्वां न् पते ॥  
म्स्स्_९८६०-१ कालीकेलीकलापक्रमकलितकलाकौतुकी कुन्दकान्तिः  कल्पान्ते कालकल्पः क्रतुकदनकथाकन्दलीकूटकन्दः ।  
म्स्स्_९८६०-२ काकोलक्रूरकण्ठः कलितकलकलत्क्लान्तकन्दर्पकान्ता-  कारुण्याक्रान्तकान्तः कलयतु कुशलं किङ्कराणां कपर्दी ॥  
म्स्स्_९८६१-१ कालीनागग्रहव्यग्रे श्रीकृष्णे यमुनातटे ।  
म्स्स्_९८६१-२ झम्पयाधोमुखे जाते विपरीतं जगत्त्रयम् ॥  
म्स्स्_९८६२-१ कालीयकक्षोदविलेपनश्रियं  दिशद् दिशामुल्लसदंशुमद्द्युति ।  
म्स्स्_९८६२-२ खातं खुरैर्मुद्गभुजां विपप्रथे  गिरेरधः काञ्चनभूमिजं रजः ॥  
म्स्स्_९८६३-१ कालीयैः कुचकाञ्चनाचलचमत्कारः किमुत्सार्यते  कीदृक् कुङ्कमकेसरत्विषि मुखे कस्तूरिकालेपनम् ।  
म्स्स्_९८६३-२ स्फीतेऽस्मित् जघने सरोजवदने किं नीलचोलार्पणं  कस्मै साहसिनि त्वमिच्छसि विधेर्विन्यासमन्यादृशम् ॥  
म्स्स्_९८६४-१ कालुष्यं जनयञ्जडस्य रचयन् धर्मद्रुमोन्सूलनं  क्लिश्यन्नीतिकृपाक्षमाकमलिनीं लोभाम्बुधिं वधैयन् ।  
म्स्स्_९८६४-२ मर्यादातटमुद्रुजञ्छुभमनोहंसप्रवासं दिशन्  किं न क्लेशकरः परिग्रहनदीपूरः प्रवृद्धिं गतः ॥  
म्स्स्_९८६५-१ कालुष्यं पयसां विलोक्य शनकैरुड्डीय हंसा गता  धाराजर्जरकेसरास्फुटरुचः पद्मा निमग्ना जले ।  
म्स्स्_९८६५-२ सा सर्वर्तुसुखावतारपदवी छन्ना तृणैर्नूतनैः  कष्टं तादृगपि स्वभावविमलं वृद्ध्यैव नष्टं सरः ॥  
म्स्स्_९८६६-१ कालुष्यमुद्वीक्ष्य विधुं कलङ्किनं  बुधा यदाहुर्मम सङ्गतं न तत् ।  
म्स्स्_९८६६-२ जाने निजाङ्के दयितास्य वर्तते  निशीथिनीनाथकलङ्किता नहि ॥  
म्स्स्_९८६७-१ काले काले न किमुपनतं भुञ्जते भोज्यजातं  गृह्णन्त्यम्भो न किमथ न किं संविशन्ति क्षपासु ।  
म्स्स्_९८६७-२ पुष्णन्ति स्वान् न किमु पृथुकान् स्त्रीषु किं नो रमन्ते  कृत्याकृत्यव्यपगतधियां कस्तिरश्चां च भेदः ॥  
म्स्स्_९८६८-१ काले काले विरेच्यं स्यात् पात्रं पूरयितुं पुनः ।  
म्स्स्_९८६८-२ सज्जीकुर्मो यदावाप्तुं गुर्वीं ग्रहणशीलताम् ।  
म्स्स्_९८६८-३ स्वात्मनोऽन्तस् तदस्माभी रिक्ततैवानुभूयते ॥  
म्स्स्_९८६८अ-१ काले कथञ्चिच् चरतां धवानां  कान्त्या स्वया कर्दमितेऽन्तरिक्षे ।  
म्स्स्_९८६८अ-२ अम्भोधराः श्रान्तिजुषामभूवन्  आलम्बदण्डा इव वारिधाराः ॥  
म्स्स्_९८६९-१ काले खल्वागता देव्यः पुत्रे मोहमुपागते ।  
म्स्स्_९८६९-२ हस्तस्पर्शो हि मात् णाम् अजलस्य जलाञ्जलिः ॥  
म्स्स्_९८६९अ-१ काले तरोरनुपकारि फलं फलित्वा  लज्जावशादुचित एव विनाशयोगः ।  
म्स्स्_९८६९अ-२ एतत् तु चित्रमुपकृत्य फलैः परेभ्यः  प्राणान् निजान् झटिति यत् कदली जहाति ॥  
म्स्स्_९८७०-१ कालेऽदाता पिता वाच्यो वाच्यश्चानुपयन् पतिः ।  
म्स्स्_९८७०-२ मृते भर्तरि पुत्रस् तु वाच्यो मातुररक्षिता ॥  
म्स्स्_९८७१-१ काले देशे यथायुक्तं नरः कुर्वन्नुपैति काम् ।  
म्स्स्_९८७१-२ भुक्तवन्तावलप्स्येतां किमन्नमकरिष्यताम् ॥  
म्स्स्_९८७२-१ काले धर्मार्थकामान् यः सम्मन्त्र्य सचिवैः सह ।  
म्स्स्_९८७२-२ निषेवेतात्मवांल्लोके न स व्यसनमाप्नुयात् ॥  
म्स्स्_९८७३-१ कालेन कृष्णाश्च सिताश्च रात्र्यः  कालेन चन्द्रः परिपूर्णबिम्बः ।  
म्स्स्_९८७३-२ नाकालतः पुष्पफलं नगानां  नाकालवेगाः सरितो वहन्ति ॥  
म्स्स्_९८७४-१ कालेन क्षितिवारिवह्निपवनव्योमादियुक्तं जगद्  ब्रह्माद्याश्च सुराः प्रयान्ति विलयं विद्मो विवारादिति ।  
म्स्स्_९८७४-२ पश्यामोऽपि विनश्यतेऽनवरतं लोकाननेकान् मुधा  मायामोहमयीं भवप्रणयिनीं नास्थां जहीमो वयम् ॥  
म्स्स्_९८७५-१ कालेन याति क्रिमितां महेन्द्रो  महेन्द्रभावं क्रिमिरप्युपैति ।  
म्स्स्_९८७५-२ अयं प्रथीयानयमप्रतिष्ठ  इत्येष निष्ठानुचितोऽभिमानः ॥  
म्स्स्_९८७६-१ कालेन रिपुणा सन्धिः काले मित्रेण विग्रहः ।  
म्स्स्_९८७६-२ कार्यकारणमाश्रित्य कालं क्षिपति पण्डितः ॥  
म्स्स्_९८७७-१ कालेन शीघ्राः प्रविवान्ति वाताः  कालेन वृष्टिर्जलदानुपैति ।  
म्स्स्_९८७७-२ कालेन पद्मोत्पलवज्जलं च  कालेन पुष्पन्ति नगा वनेषु ॥  
म्स्स्_९८७८-१ काले नीलबलाहके सतडिति प्रीतिप्रदे बर्हिणा  आश्चर्यं कथयामि वः शृणुत भो यद् वृत्तमस्मिन् गृहे ।  
म्स्स्_९८७८-२ सौभाग्यव्ययशङ्कयैकशयने कान्ताप्रियाभ्यामहो  मानिभ्यां बत रात्रिमेव सकलां चीर्णं प्रवासिव्रतम् ॥  
म्स्स्_९८७९-१ कालेऽन्नस्य क्षुधमवहितो दित्समानो विधृत्य  नो भोक्तव्यं प्रथममतिथेर्यः सदा तिष्ठतीति ।  
म्स्स्_९८७९-२ तस्याप्राप्तावपि गतमलं पुण्यराशिं श्रयन्तं  तं दातारं जिनपतिमते मुख्यमाहुर्जिनेद्राः ॥  
म्स्स्_९८८०-१ काले महत्यनवधावपतन् कदापि  क्वाप्यन्तिमे जनुषि कोऽपि गतिं लभेत ।  
म्स्स्_९८८०-२ इत्थं समर्थनविधिः परमागमानां  पर्यायसूक्तिविधया नयनं नञर्थे ॥  
म्स्स्_९८८१-१ काले मृदुर्यो भवति काले भवति दारुणः ।  
म्स्स्_९८८१-२ राजा लोकद्वयापेक्षी तस्य लोकद्वयं भवेत् ॥  
म्स्स्_९८८२-१ काले मृदुर्यो भवति काले भवति दारुणः ।  
म्स्स्_९८८२-२ स वै सुखमवाप्नोति लोकेऽमुष्मिन्निहैव च ॥  
म्स्स्_९८८३-१ काले मृदुर्यो भवति काले भवति दारुणः ।  
म्स्स्_९८८३-२ स साधयति कृत्यानि शत्रूंश्चैवाधितिष्ठति ॥  
म्स्स्_९८८४-१ काले भृदुश्च तीक्ष्णश्च नृपः स्याद् यदि सूर्यवत् ।  
म्स्स्_९८८४-२ उदयः क्रियते तस्य मण्डलेनानुरागिणा ॥  
म्स्स्_९८८५-१ काले यथावधिगत-  नरपतिकोपाद्यशेषवृत्तान्तः ।  
म्स्स्_९८८५-२ नृपभवने नतमूर्तिः  संयतवस्त्रः शनैः प्रविशेत् ॥  
म्स्स्_९८८६-१ काले वाप्यथवाकाले सन्ध्यावन्दनतत्परः ।  
म्स्स्_९८८६-२ अविद्यो वा सविद्यो वा ब्राह्मणो मामकी तनुः ॥  
म्स्स्_९८८७-१ काले वारिधराणाम्  अपतितया नैव शक्यते स्थातुम् ।  
म्स्स्_९८८७-२ उत्कण्ठितासि तरले  न हि न हि सखि पिच्छिलः पन्थाः ॥  
म्स्स्_९८८८-१ काले विद्युत्प्रभाजाले शिखिताण्डवमण्डिते ।  
म्स्स्_९८८८-२ कान्तः सर्वजनाभीष्टो बालेन्दुः खे न लभ्यते ॥  
म्स्स्_९८८९-१ काले सन्ततवर्षिणो जलमुचः सस्यैः समृद्धा धरा  भूपाला निजधर्मपालनपरा विप्रास्त्रयीनिर्भराः ।  
म्स्स्_९८८९-२ स्वादुक्षीरनतोधसः प्रतिदिनं गावो निरस्तापदः  सन्तः शान्तिपरा भवन्तु कृतिनः सौजन्यभाजो जनाः ॥  
म्स्स्_९८९०-१ काले सहिष्णुर्गिरिवद् असहिष्णुश्च वह्निवत् ।  
म्स्स्_९८९०-२ स्कन्धेनापि वहेच्छत्रून् प्रियाणि समुदाहरन् ॥  
म्स्स्_९८९१-१ काले हितं मितं ब्रूयाद् अविसंवादि पेशलम् ।  
म्स्स्_९८९१-२ पूर्वाभिभाषी सुमुखः सुशीलः करुणो मृदुः ॥  
म्स्स्_९८९२-१ काले हितमिताहारविहारी विधसाशनः ।  
म्स्स्_९८९२-२ अदीनात्मा च सुस्वप्नः शुचिः स्यात् सर्वदा नरः ॥  
म्स्स्_९८९३-१ का लोकमाता किमु देहमुख्यं  रते किमादौ कुरुते मनुष्यः ।  
म्स्स्_९८९३-२ को दैत्यहन्ता वद वै क्रमेण  गौरीमुखं चुम्बति वासुदेवः ॥  
म्स्स्_९८९४-१ कालो देशः क्रिया कर्ता करणं कार्यमागमः ।  
म्स्स्_९८९४-२ द्रव्यं फलमिति ब्रह्मन् नवधोक्तोऽजया हरिः ॥  
म्स्स्_९८९५-१ कालो दैवं कर्म जीवः स्वभावो  द्रव्यं क्षेत्रं प्राण आत्मा विकारः ।  
म्स्स्_९८९५-२ तत्सङ्घातो बीजरोहप्रवाहस्  त्वन्मायैषा तन्निषेधं प्रपद्ये ॥  
म्स्स्_९८९६-१ कालोपभोगिनः सर्वे नित्यमानन्दिता नराः ।  
म्स्स्_९८९६-२ सर्वे सत्यरता नित्यं सर्वे धर्मपरायणाः ॥  
म्स्स्_९८९६अ-१ कालोपलब्धं कलहंसनाद-  माकर्ण्य कर्णामृतमन्तरिक्षे ।  
म्स्स्_९८९६अ-२ सलीलमुद्धाटितवारिपूरा  सरोजिनी सादरमुज्जगाम ॥  
म्स्स्_९८९७-१ कालोऽभ्युपैति सकृदेव नरं कथञ्चित्  प्राप्नोति तं न स पुनः खलु कालकाङ्क्षी ।  
म्स्स्_९८९७-२ कालेन गोचरगताननपेक्ष्य भक्ष्यान्  मन्दक्रमोऽप्यजगरः समुपैति सिद्धिम् ॥  
म्स्स्_९८९८-१ कालो मधुः कुपित एष च पुष्पधन्वा  धीरा वहन्ति रतिखेदहराः समीराः ।  
म्स्स्_९८९८-२ केलीवनीयमपि वञ्जुलकुञ्जमञ्जुर्  दूरे पतिः कथय किं करणीयमद्य ॥  
म्स्स्_९८९९-१ कालोऽयं भूतमशकघुन्धुमानां प्रपातिनाम् ।  
म्स्स्_९८९९-२ ब्रह्माण्डोदुम्बरोत्थानां बृहत्पादपतां गतः ॥  
म्स्स्_९९००-१ कालो याति गलत्यायुः क्षीयन्ते च मनोरथाः ।  
म्स्स्_९९००-२ सुकृतं च कृतं किञ्चित् सतां संस्मरणोचितम् ॥  
म्स्स्_९९०१-१ कालो वा कारणं राज्ञो राजा वा कालकारणम् ।  
म्स्स्_९९०१-२ इति ते संशयो मा भूद् राजा कालस्य कारणम् ॥  
म्स्स्_९९०२-१ कालो विकुरुते भावान् सर्वांल्लोके शुभाशुभान् ।  
म्स्स्_९९०२-२ कालः सङ्क्षिपते सर्वाः प्रजा विसृजते पुनः ॥  
म्स्स्_९९०३-१ कालो हेतुं विकुरुते स्वार्थस् तमनुवर्तते ।  
म्स्स्_९९०३-२ स्वार्थं प्राज्ञोऽभिजानाति प्राज्ञं लोकोऽनुवर्तते ॥  
म्स्स्_९९०४-१ का विद्या कवितां विनार्थिनि जने त्यागं विना श्रीश्च का  को धर्मश्च कृपां विना नरपतिः को नाम नीतिं विना ।  
म्स्स्_९९०४-२ कः सूनुर्विनयं विना कुलवधूः का स्वामिभक्तिं विना  भोग्यं किं रमणीं विना क्षितितले किं जन्म कीर्तिं विना ॥  
म्स्स्_९९०५-१ का विषमा दैवगतिः  किं लष्टं यज्जनो गुणग्राही ।  
म्स्स्_९९०५-२ किं सौख्यं सुकलत्रं  किं दुर्ग्राह्यं खलो लोकः ॥  
म्स्स्_९९०६-१ कावेरीं तां समासाद्य विहृतामप्सरोगणैः ।  
म्स्स्_९९०६-२ तत्र स्नात्वा नरो राजन् गोसहस्रफलं लभेत् ॥  
म्स्स्_९९०७-१ कावेरी कबरीव भामिनि भुवो देव्याः पुरो दृश्यतां  पूगैर्नागलताश्रितैरुपदिशत्याश्लेषविद्याम् इव ।  
म्स्स्_९९०७-२ कर्णाटीजनमज्जनेषु जघनैर्यस्याः पयः प्लावितं  पीत्वा नाभिगुहाभिरात्तरुचिभिः प्राचीं दिशं नीयते ॥  
म्स्स्_९९०८-१ कावेरीतीरकर्पूरपरागामोदसोदराः ।  
म्स्स्_९९०८-२ रतिस्वेदलवानेते पुरन्ध्रीणां समीरणाः ॥  
म्स्स्_९९०९-१ कावेरीतीरभूमीरुहभुजगवधूभुक्तमुक्तावशिष्टः  कर्णाटीचीनपीनस्तनवसनदशान्दोलनास्प न्दमन्दः ।  
म्स्स्_९९०९-२ लोलल्लाटीललाटालकतिलकलतालास्यलीलाविल् ओलः  कष्टं भो दाक्षिणात्य प्रचलति पवनः पान्थ कान्ताकृतान्तः ॥  
म्स्स्_९९०९अ-१ कावेरीरम्यराजीवविलसद्गन्धबन्धुना ।  
म्स्स्_९९०९अ-२ मधुमाससमीरेण वर्धते कुत्र कस्य का ॥  
म्स्स्_९९१०-१ कावेरीवारिवेल्लल्लहरिपरिकरक्रीडनक्रान्तशीताः  स्फीतश्रीखण्डषण्डभ्रमणभरभव द्भूरिसौरभ्यगर्भाः ।  
म्स्स्_९९१०-२ चोलस्त्रीलोलचेलाञ्चलचलनकलाक्रान्तकान्तास्तनान्त् आ  वान्ति प्रेयोवियोगातुरतररमणीवैरिणोऽमी समीराः ॥  
म्स्स्_९९१०अ-१ कावेरीहृदयाभिरामपुलिने पुण्ये जगन्मङ्गले  चन्द्राम्भोजवतीतटे परिसरे धात्रा समाराधिते ।  
म्स्स्_९९१०अ-२ श्रीरङ्गे भुजगेन्द्रभोगशयने लक्ष्मीमहीसेविते  शेते यः पुरुषोत्तमः स भगवान् नारायणः पातु नः ॥  
म्स्स्_९९१०ब्-१ का वेश्या को विरोधोऽयं का प्रशस्तिश्च सङ्गरे ।  
म्स्स्_९९१०ब्-२ वृथा प्राणजिहीर्षूणां मूर्खानामीदृशी मतिः ॥  
म्स्स्_९९११-१ काव्यं करोति सुकविः  सहृदय एव व्यनक्ति तत्तत्त्वम् ।  
म्स्स्_९९११-२ रत्नं खनिः प्रसूते  रचयति शिल्पी तु तत्सुषमान् ॥  
म्स्स्_९९११अ-१ काव्यं करोतु परिजल्पतु संस्कृतं वा  सर्वाः कलाः समधिगच्छतु वाच्यमानाः ।  
म्स्स्_९९११अ-२ लोकस्थितिं यदि न वेत्ति यथानुरूपां  सर्वस्य मूर्खनिकरस्य स चक्रवर्ती ॥  
म्स्स्_९९१२-१ काव्यं करोमि न हि चारुतरं करोमि  यत्नात् करोमि यदि चारुतरं करोमि ।  
म्स्स्_९९१२-२ भूपालमौलिमणिमण्डितपादपीठ  हे साहसाङ्क कवयामि वयामि यामि ॥  
म्स्स्_९९१३-१ काव्यं करोषि किमु ते सुहृदो न सन्ति  ये त्वामुदीर्णपवनं विनिवारयन्ति ।  
म्स्स्_९९१३-२ गव्यं घृतं पिब निवातगृहं प्रविश्य  वाताधिका हि पुरुषाः कवयो भवन्ति ॥  
म्स्स्_९९१४-१ काव्यं चार्वपि रसिक-  प्रीतिकरं भवति नैकरसबद्धम् ।  
म्स्स्_९९१४-२ सुरतमनाहितकलहं  हरिणदृशो नाभिनन्दयति ॥  
म्स्स्_९९१४अ-१ काव्यं चेत् सरसं किमर्थममृतं वक्त्रं कुरङ्गीदृशां  चेत् कन्दर्पविपाण्डुगण्डफलकं राकाशशाङ्केन किम् ।  
म्स्स्_९९१४अ-२ स्वातन्त्र्यं यदि जीवितावधि मुधा स्वर्भूर्भुवो वैभवं  वैदर्भी यदि बद्धयौवनभरा प्रीत्या सरत्यापि किम् ॥  
म्स्स्_९९१५-१ काव्यं यदीयं गृहमम्बरं वा  सुवर्णचित्रोज्ज्वलमाविभाति ।  
म्स्स्_९९१५-२ स नन्दनो नन्दति कुन्दनस्य  श्रीकृष्णरामः कविराप्तकामः ॥  
म्स्स्_९९१६-१ काव्यं यद्यपि रसिकं  प्रीतिकरं भवति नैकरसबद्धम् ।  
म्स्स्_९९१६-२ सुरतमनाहितकलहं  हरिणदृशो नाभिनन्दयति ॥  
म्स्स्_९९१७-१ काव्यं यशसेऽर्थकृते  व्यवहारविदे शिवेतरक्षतये ।  
म्स्स्_९९१७-२ सद्यः परनिर्वृतये  कान्तासम्मिततयोपदेशयुजे ॥  
म्स्स्_९९१८-१ काव्यं सुधा रसज्ञानां कामिनां कामिनी सुधा ।  
म्स्स्_९९१८-२ धनं सुधा सलोभानां शान्तिः सन्यसिनां सुधा ॥  
म्स्स्_९९१९-१ काव्यप्रपञ्चचुञ्चू  रचयति काव्यं न सारविद् भवति ।  
म्स्स्_९९१९-२ तरवः फलानि सुवते  विन्दति सारं पतङ्गसमुदायः ॥  
म्स्स्_९९२०-१ काव्यमय्यो गिरो यावच् चरन्ति विशदा भुवि ।  
म्स्स्_९९२०-२ तावत् सारस्वतं स्थानं कविरासाद्य मोदते ॥  
म्स्स्_९९२१-१ काव्यशास्त्रविनोदेन कालो गच्छति धीमताम् ।  
म्स्स्_९९२१-२ व्यसनेन तु मूर्खाणां निद्रया कलहेन वा ॥  
म्स्स्_९९२२-१ काव्यस्याक्षरमैत्री-  भाजो न च कर्कशा न च ग्राम्याः ।  
म्स्स्_९९२२-२ शब्दा अपि पुरुषा अपि  साधव एवार्थबोधाय ॥  
म्स्स्_९९२३-१ काव्यस्याम्रफलस्यापि कोमलस्येतरस्य च ।  
म्स्स्_९९२३-२ बन्धच्छायाविशेषेण रसोऽप्यन्यादृशो भवेत् ॥  
म्स्स्_९९२४-१ काऽव्याकुलिता माद्यति  काञ्चनमुद्रां मनोरमामाहुः ।  
म्स्स्_९९२४-२ इह कालिकावतंसित-  चन्द्रकला कामिता योग्या ॥  
म्स्स्_९९२५-१ काव्यात्मना मनसि पर्यणमन् पुरा मे  पीयूषसारसरसास् तव ये विलासाः ।  
म्स्स्_९९२५-२ तानन्तरेण रमणी रमणीयशीले  चेतोहरा सुकविता भविता कथं नः ॥  
म्स्स्_९९२६-१ काव्यामृतं दुर्जनराहुनीतं  प्राप्यं भवेन् नो सुमनोजनस्य ।  
म्स्स्_९९२६-२ सच्चक्रमव्याजविराजमान-  तैक्ष्ण्यप्रकर्षं यदि नाम न स्यात् ॥  
म्स्स्_९९२६अ-१ काव्ये गान्धर्वे नृत्तशास्त्रे विधिज्ञं  दक्षं दातारं दक्षिणं दाक्षिणात्यम् ।  
म्स्स्_९९२६अ-२ वेश्या का नेच्छेत् स्वामिनं कोङ्कणानां  स्याच्चेदस्य स्त्रीष्वार्जवात् सन्निपातः ॥  
म्स्स्_९९२७-१ काव्येन मूर्खधनिनं प्रणयेन नीचं  वेश्यां श्रुतेन शठशात्रवमार्जवेन ।  
म्स्स्_९९२७-२ इच्छन्ति ये जगति रञ्जयितुं विमूढास्  तेषामरण्यरुदितेन समः प्रयासः ॥  
म्स्स्_९९२८-१ काव्ये भाव्यं गुणैस् तत्र दुर्जना दूषयन्ति यत् ।  
म्स्स्_९९२८-२ न दुर्गतगृहे सन्धिर् दीयते जातु दस्युभिः ॥  
म्स्स्_९९२९-१ काव्ये भव्यतमेऽपि विज्ञनिवहैरास्वाद्यमाने मुहुर्  दोषान्वेषणमेव मत्सरजुषां नैसर्गिको दुर्ग्रहः ।  
म्स्स्_९९२९-२ कासारेऽपि विकासिपङ्कजचये खेलन्मराले पुनः  क्रौञ्चश्चञ्चुपुटेन कुञ्चितवपुः शम्बूकमन्वेषते ॥  
म्स्स्_९९३०-१ काव्ये शुभे विरचिते खलु नो खलेभ्यः  कश्चिद् गुणो भवति यद्यपि सम्प्रतीह ।  
म्स्स्_९९३०-२ कुर्यां तथापि सुजनार्थमिदं यतः किं  यूकाभयेन परिधानविमोक्षणं स्यात् ॥  
म्स्स्_९९३१-१ काव्येषु नाटकं रम्यं तत्रापि च शकुन्तला ।  
म्स्स्_९९३१-२ तत्रापि च चतुर्थोऽङ्कस् तत्र श्लोकचतुष्टयम् ॥  
म्स्स्_९९३२-१ काव्यैकपात्रविलसद्गुणदोषदुग्ध-  पाथःसमूहपृथगुद्धरणे विदग्धाः ।  
म्स्स्_९९३२-२ जानन्ति कर्तुमभियुक्ततया विभागं  चन्द्रावदातमतयः कविराजहंसाः ॥  
म्स्स्_९९३३-१ काव्यैरुपहता वेदाः पुत्रा जामातृभिर्हताः ।  
म्स्स्_९९३३-२ अश्वैरुपहता गावः पण्यस्त्रीभिः कुलाङ्गनाः ॥  
म्स्स्_९९३४-१ का शम्भुकान्ता किमु चन्द्रकान्तं  कान्तामुखं किं कुरुते भुजङ्गः ।  
म्स्स्_९९३४-२ कः श्रीपतिः का विषमा समस्या  गौरीमुखं चुम्बति वासुदेवः ॥  
म्स्स्_९९३५-१ काशांशुका विकचपद्ममनोज्ञवक्त्रा  सोन्मादहंसरवनूपुरनादरम्या ।  
म्स्स्_९९३५-२ आपक्वशालिरुचिरा तनुगात्रयष्टिः  प्रात्पा शरन् नववधूरिव रूपरम्या ॥  
म्स्स्_९९३६-१ काशाः काशा इवाभान्ति सरांसीव सरांसि च ।  
म्स्स्_९९३६-२ चेतांस्याचिक्षिपुर्यूनां निम्नगा इव निम्नगाः ॥  
म्स्स्_९९३७-१ काशाः क्षीरनिकाशा  दधिशरवर्णानि सप्तपर्णानि ।  
म्स्स्_९९३७-२ नवनीतनिभश्चन्द्रः  शरदि च तक्रप्रभा ज्योत्स्ना ॥  
म्स्स्_९९३८-१ काशीयं समलङ्कृता निरुपमस्वर्गापगासम्भव-  स्थूलोत्तारतरङ्गबिन्दुविलसन्मुक्ताफलश्रेणिभिः ।  
म्स्स्_९९३८-२ चञ्चच्चञ्चलचञ्चरीकनिकरश्यामाम्बरा राजते  कासारस्थविनिद्रपद्मनयना विश्वेश्वरप्रेयसी ॥  
म्स्स्_९९३९-१ का शृङ्गारकथा कुतूहलकथा गीतादिविद्याकया  मद्यत्कुम्भिकथा तुरङ्गमकथा कोदण्डदीक्षाकथा ।  
म्स्स्_९९३९-२ एकैवास्ति मिथः पलायनकथा त्वद्भीतरक्षःपतेर्  देव श्रीरघुनाथ तस्य नगरे स्वप्नेऽपि नान्या कथा ॥  
म्स्स्_९९४०-१ काशैर्मही शिशिरदीधितिना रजन्यो  हंसैर्जलानि सरितां कुमुदैः सरांसि ।  
म्स्स्_९९४०-२ सप्तच्छदैः कुसुमभारनतैर्वनान्ताः  शुक्लीकृतान्युपवनानि च मालतीभिः ॥  
म्स्स्_९९४१-१ का शैलपुत्री किमु नेत्ररम्यं  शुकार्भकः किं कुरुते फलानि ।  
म्स्स्_९९४१-२ मोक्षस्य दाता स्मरणेन को वा  गौरीमुखं चुम्बति वासुदेवः ॥  
म्स्स्_९९४२-१ काश्मर्याः कृतमालमुद्गतदलं कोयष्टिकष्टीकते  तीराश्मन्तकशिम्बिचुम्बितमुखा धावन्त्यपः पूर्णिकाः ।  
म्स्स्_९९४२-२ दात्यूहैस्तिनिशस्य कोटरवति स्कन्धे निलीय स्थितं  वीरुन्नीडकपोतकूजितमनुक्रन्दन्त्यधः कुक्कुटाः ॥  
म्स्स्_९९४२अ-१ काश्मीरकर्दमकषायकपोलपाली  कह्लारदामकलिकाकमनीयचूली ।  
म्स्स्_९९४२अ-२ काचिद् विहारविशिखामुपयाति चोली  पालीलसत्करतलामलकस्तनाली ॥  
म्स्स्_९९४३-१ काश्मीरगौरवपुषामभिसारिकाणाम्  आबद्धरेखमभितो रुचिमञ्जरीभिः ।  
म्स्स्_९९४३-२ एतत् तमालदलनीलतमं तमिस्रं  तत्प्रेमहेमनिकषोपलतां तनोति ॥  
म्स्स्_९९४४-१ काश्मीरद्रवगौरि हन्त किमयं भूयोऽङ्गरागे ग्रहः  को वा नीलसरोरुहाक्षि नितरां नेत्राञ्जने सम्भ्रमः ।  
म्स्स्_९९४४-२ रक्ताशोकदलोपमेयचरणे किं लाक्षया दत्तया  नो रागान्तरमीहते निजरुचा विभ्राजमानो मणिः ॥  
म्स्स्_९९४४अ-१ काश्मीरधूलीकलिकाविराजद्-  बालेन्दुरेखातिलकाभिरामा ।  
म्स्स्_९९४४अ-२ कृकाटिकाकीलितकेशपाशा  सा वैष्णवी सारसपत्रनेत्रा ॥  
म्स्स्_९९४५-१ काश्मीरपङ्कखचितस्तनपृष्ठताम्र-  पट्टावकीर्णदयितार्द्रनखाक्षराली ।  
म्स्स्_९९४५-२ एणीदृशः कुसुमचापनरेन्द्रदत्त-  तारुण्यशासनमिव प्रकटीकरोति ॥  
म्स्स्_९९४६-१ काश्मीरीगात्रलेखासु लोलल्लावण्यवीचिषु ।  
म्स्स्_९९४६-२ द्रावयित्वेव विन्यस्तं स्वर्णं षोडशवर्णकम् ॥  
म्स्स्_९९४७-१ काश्मीरेण दिहानमम्बरतलं वामभ्रुवामानन-  द्वैराज्यं विदधानमिन्दुदृषदां भिन्दानमम्भःशिराः ।  
म्स्स्_९९४७-२ प्रत्युद्यत्पुरुहूतपत्तनवधूदत्तार्घदूर्वाङ्कुर-  क्षीवोत्सङ्गकुरङ्गमैन्दवमिदं तद्विम्बमुज्जृम्भते ॥  
म्स्स्_९९४८-१ काश्यां तिष्ठ सखे सुपर्वनिवहैर्नित्यं नुतायां भज  श्रीकण्ठं निजभक्तरक्षणविधौ दक्षं दयावारिधिम् ।  
म्स्स्_९९४८-२ गाङ्गे वारिणि पापहारिणि कुरु स्नानं स्मर श्रीपतिं  त्वं कष्टेन विनैव मोक्षपदवीं प्राणात्यये प्राप्स्यसि ॥  
म्स्स्_९९४९-१ काश्यां तु मरणान्मुक्तिर् जननात् कमलालये ।  
म्स्स्_९९४९-२ दर्शनादभ्रसरसः स्मरणादरुणाचले ॥  
म्स्स्_९९५०-१ काश्यां निपातय वपुः श्वपचालये वा  स्वर्गं नय त्वमपवर्गमधोगतिं वा ।  
म्स्स्_९९५०-२ अद्यैव वा कुरु दयां पुनरायतौ वा  कः सम्भ्रमो मम, धने धनिनः प्रमाणम् ॥  
म्स्स्_९९५१-१ काश्यामाकृतिमीशितुर्न लभते हृद्याहितातत्त्वधीर्  यस्य श्रीरिव साऽऽभवत् प्रियतमा या सर्वदाराधिका ।  
म्स्स्_९९५१-२ शश्वत् तद्रतचेतसस् तव पुरापुण्यान्यगण्यानि यद्  ब्रह्माद्वैतसुखेऽपि तद्भजनतो मन्दादरं ते मनः ॥  
म्स्स्_९९५२-१ का श्लाघ्या गुणिनां, क्षमा, परिभवः को, यः स्वकुल्यैः कृतः  किं दुःखं, परसंश्रयो, जगति कः श्लाघ्यो, य आश्रीयते ।  
म्स्स्_९९५२-२ को मृत्युर्व्यसनं, शुचं जहति के, यैर्निर्जिताः शत्रवः  कैर्विज्ञातमिदं, विराटनगरे छन्नस्थितैः पाण्डवैः ॥  
म्स्स्_९९५३-१ काषायान्न च भोजनादिनियमान्नो वा वने वासतो  व्याख्यानादथ वा मुनिव्रतभराच्चित्तोद्भवः क्षीयते ।  
म्स्स्_९९५३-२ किं तु स्फीतकलिन्दशैलतनयातीरेषु विक्रीडतो  गोविन्दस्य पदारविन्दभजनारम्भस्य लेशादपि ॥  
म्स्स्_९९५४-१ काष्ठं कल्पतरुः सुमेरुरचलश्चिन्तामणिः प्रस्तरः  सूर्यस्तीव्रकरः शशी च विकलः क्षारो हि वारां निधिः ।  
म्स्स्_९९५४-२ कामो नष्टतनुर्बलिर्दितिसुतो नन्दी पशुः कामगो  नैतांस्ते तुलयामि भो रघुपते कस्योपमा दीयते ॥  
म्स्स्_९९५५-१ काष्ठं वह्न्युज्झितमपि भवेच् छीतशान्त्यै कपीनां  लोम्नो शुद्ध्यै सलिलमनलश्चाग्निशौचैणकानाम् ।  
म्स्स्_९९५५-२ जन्तोर्भावा विदधति यथाभाविनः कार्यसिद्धिं  तत्त्वं तेषां क्वचन सहजं वस्तुतो नास्ति किञ्चित् ॥  
म्स्स्_९९५६-१ काष्ठं शिरसि संस्थाप्य तथा काष्ठेन ताडयेत् ।  
म्स्स्_९९५६-२ लुप्तस्मृतेः स्मृतिः सद्यो योगिनस् तेन जायते ॥  
म्स्स्_९९५७-१ काष्ठगोलयुगं क्षिप्तं दूरमूर्ध्वपुरःस्थितैः ।  
म्स्स्_९९५७-२ अप्राप्तधारं पृष्ठेन गच्छेत् पुच्छमुखेन हि ॥  
म्स्स्_९९५८-१ काष्ठपाषाणधातूनां कृत्वा भावेन सेवनम् ।  
म्स्स्_९९५८-२ श्रद्धया च तथा सिद्धिस् तस्य विष्णुप्रसादतः ॥  
म्स्स्_९९५८अ-१ काष्ठमङ्गारतां याति भस्मतां गोमयादिकम् ।  
म्स्स्_९९५८अ-२ वह्नौ कीर्णं सुवर्णं तु सुवर्णोत्कर्षतां व्रजेत् ॥  
म्स्स्_९९५९-१ काष्ठाग्निं निर्हरेच् चैव तथा कूपांश्च खातयेत् ।  
म्स्स्_९९५९-२ संशोधयेत् तथा कुपान् कृतान् पूर्वं पयोऽर्थिभिः ॥  
म्स्स्_९९६०-१ काष्ठादग्निर्जायते मथ्यमानाद्  भूमिस्तोयं खन्यमाना ददाति ।  
म्स्स्_९९६०-२ सोत्साहानां नास्त्यसाध्यं नराणां  मार्गारब्धाः सर्वयत्नाः फलन्ति ॥  
म्स्स्_९९६०अ-१ काष्ठाद्यथाग्निरुत्पन्नः स्वाश्रयं दहति क्षणात् ।  
म्स्स्_९९६०अ-२ क्रोधाग्निर्देहजस्तद्वत् तमेव दहति ध्रुवम् ॥  
म्स्स्_९९६१-१ काष्ठानुषङ्गात् परिवर्धमाने  जाग्रत्प्रतापज्वलने त्वदीये ।  
म्स्स्_९९६१-२ श्रीकार्तवीर्यं प्रसभं पतन्ति  प्रत्यर्थिपृथ्वीपतयः पतङ्गाः ॥  
म्स्स्_९९६२-१ काष्ठेऽश्वकेशं संयम्य तत्र बद्ध्वा वराटिकाम् ।  
म्स्स्_९९६२-२ हस्तेन भ्राम्यमाणां च यो हन्ति स धनुर्धरः ॥  
म्स्स्_९९६३-१ का सम्बुद्धिः सुभट भवतो ब्रूहि पृच्छामि सम्यक्  प्रातः कीदृग् भवति विपिनं सम्प्रबुद्धैर्विहङ्गैः ।  
म्स्स्_९९६३-२ लोकः कस्मिन् प्रथयति मुदं, का त्वदीया च जैत्री  प्रायो लोके स्थितमिह सुखं जन्तुना कीदृशेन ॥  
म्स्स्_९९६४-१ का संसृतिः किमपचारनिबन्धनेयं  कीदृग्विधस्य तव किं क्षतमेतयेति ।  
म्स्स्_९९६४-२ प्रश्ने तु नास्मि कुशलः प्रतिवक्तुमेव  खेदस्तु मे जननि कोऽप्ययमेवमास्ते ॥  
म्स्स्_९९६४अ-१ कासश्वासज्वराजीर्णशोकतृष्णास्य पाकयुक् ।  
म्स्स्_९९६४अ-२ न च कुर्याच्छिरोनेत्रहृत्कर्णामयवानपि ॥  
म्स्स्_९९६५-१ कासाञ्चिद् धवलश्चिरं निवसतां वित्तेपरासां पुनर्  नीलो वा कपिलोऽथवा वरवृषो रक्तोऽथवा मेचकः ।  
म्स्स्_९९६५-२ ग्रामीणैरवधीरितोऽपि शिथिलस्कन्धोऽप्यनूर्ध्वश्रवाः  स्वान्ते मे परतन्त्रतुन्दिलतनुर्जागर्त्ययं कर्बुरः ॥  
म्स्स्_९९६६-१ ॥। ॥। ॥। ॥। ॥। ॥। ॥  
म्स्स्_९९६६-२ कासां हि नापदां हेतुर् अतिलोभान्धबुद्धिता ॥  
म्स्स्_९९६७-१ कासारशोषिणि नवोदयमानमुग्ध-  सद्वर्तिकानिवहदाहिनि दारुणेऽपि ।  
म्स्स्_९९६७-२ मध्यन्दिनोष्णकिरणे प्रतिपन्नसख्य-  स्मेरं सुखं जयति चित्रचरित्रमब्जम् ॥  
म्स्स्_९९६८-१ कासारे पद्मिनीऽयं मुकुलयुगमनत्यन्तरं यत्र हृद्यम्  यस्मिन् सद्यःसमुद्यद्ग्रहपतिकरजव्यापृतिः श्लाघनीया ।  
म्स्स्_९९६८-२ तस्मादेतद् विशेषस्मृतिकलितमिह प्रेक्ष्य साक्षादुपेक्ष्यं  वर्यं शौर्यञ्चनादौ न गमय समयं त्वं व्रजस्त्रीहितज्ञः ॥  
म्स्स्_९९६९-१ कासारेऽपि पयः पिबन्ति पथिका न क्वापि वारि त्वयि  क्षारत्वादुदधेः समुद्र इति ते नामैतदेवोचितम् ।  
म्स्स्_९९६९-२ न त्वेतानि निरर्थकानि भवतो नामान्यनर्थान्तराण्य्  अम्भोधिर्जलधिः पयोनिधिरुदधिर्वारान्निधिर्वारिधिः ॥  
म्स्स्_९९७०-१ कासारे मदमत्तवारणगणैराकुम्भमग्नं पयः  पीतं यत्प्रभवोरुवीचिवलनैर्व्याप्तं समस्तं जगत् ।  
म्स्स्_९९७०-२ तस्मिन्नेव रवेः प्रचण्डकिरणश्रेणीनिपीताम्भसि  प्राप्ताः पान्थनखम्पचाः प्रतिपदं मध्यस्थलीभूमयः ॥  
म्स्स्_९९७१-१ कासारेषु सरित्सु सिन्धुषु तथा नीचेषु नीरग्रहं  धिक् तत्रापि शिरोनतिः किमपरं हेयं भवेन् मानिनाम् ।  
म्स्स्_९९७१-२ इत्यालोच्य विमुच्य चातकयुवा तेषु स्पृहामादराद्  उद्ग्रीवस् तव वारिवाह कुरुते धाराधरालोकनम् ॥  
म्स्स्_९९७१अ-१ कासार्यवर्य कलिताम्बुरुहावतंस  मुक्तासमानजलबिन्दुतरङ्गरङ्ग ।  
म्स्स्_९९७१अ-२ किं भूषणं तव बकैर्बहुभिः कुरार्वैर्  हंसैर्विना कलरवैर्नरदेवपूज्यैः ॥  
म्स्स्_९९७२-१ कासि त्वं वद चौर्यकारिणि कुतः, कस्त्वं, पुरोयामिकः  किं ब्रूषे, मुषितौ सुवर्णकलशौ भूपस्य, केन, त्वया ।  
म्स्स्_९९७२-२ कुत्र स्तः, प्रकटौ तवाञ्चलतटे, कुत्रेति, तप्तश्यताम्  इत्युक्ते धृतवल्लवीकुचयुगस्त्वं पातु पीताम्बरः ॥  
म्स्स्_९९७३-१ कासी विवर्जयेच् चौर्यं निद्रालुश् चर्मञ्चौरिकाम् ।  
म्स्स्_९९७३-२ जिह्वालौल्यं च रोगाढ्यो जीवितुं योऽत्र वाञ्छति ॥  
म्स्स्_९९७४-१ कासे श्वासे तथा शोषे मन्दाग्नौ विषमज्वरे ।  
म्स्स्_९९७४-२ प्रमेहे मूत्रकृच्छ्रे च सेवयेन्मधुपिप्पलीम् ॥  
म्स्स्_९९७५-१ का स्त्री न प्रणयिवशा  का विलसितयो मनोभवविहीनाः ।  
म्स्स्_९९७५-२ को धर्मो निरुपशमः  किं सौख्यं वल्लभेन रहितानाम् ॥  
म्स्स्_९९७६-१ कास्विद् अवगुण्ठनवती  नातिपरिस्फुटशरीरलावण्या ।  
म्स्स्_९९७६-२ मध्ये तपोधनानां  किसलयमिव पाण्डुपत्राणाम् ॥  
म्स्स्_९९७७-१ काहमस्मि गुहा वक्ति प्रश्नेऽमुष्मिन् किमुत्तरम् ।  
म्स्स्_९९७७-२ कथमुक्तं न जानासि कदर्थयसि यत् सखे ॥  
म्स्स्_९९७८-१ काहर्निशमनुचिन्त्या  सम्सारासारता न तु प्रमदा ।  
म्स्स्_९९७८-२ का प्रेयसी विधेया  करुणा दाक्षिण्यमथ मैत्री ॥  
म्स्स्_९९७९-१ का हि तुलामधिरोहति  भुजगलतायाः प्रतानिनीष्वन्या ।  
म्स्स्_९९७९-२ या खण्डितापि रदनैर्  जनयति वदने विचक्षणां सुषमाम् ॥  
  
  
  
  
