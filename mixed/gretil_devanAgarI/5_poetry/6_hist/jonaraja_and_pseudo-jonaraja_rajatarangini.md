---
title: 'Jonaraja and Pseudo-Jonaraja: Rajatarangini'

---
## Intro
  
  
  
  
Jonaraja and Pseudo-Jonaraja: Rajatarangini  
  
  
  
Jonaraja and Pseudo-Jonaraja: Rajatarangini  
  

  
Based on Slaje, Walter: Kingship in Kaśmīr (ad 1148-1459). From the pen of Jonarāja, court Paṇḍit to Sulṭān Zayn al-'Ābidīn. Halle : 2014  
  

  
Input by Walter Slaje
  
[GRETIL-Version: 2017-07-14]  
  

  
MARKUP  
Rulers with their respective reign according to laukika-saṃvatsara (LS)  
Pseudo-Jonarāja (Ps-JRT)  
Interpolations  
  

  
ANALYTIC TEXT VERSION according to source file  
  
  
  
  
  

  



## पाठः
  
  
  
  
  
  
  

  
जोनराज अन्द् प्सेउदो-जोनराज: राजतरङ्गिनी  
  

  
सिद्धे यत्र सति त्रपाकुलम् इव स्पर्धाभिलाषाहतेर् अन्तर्धिं वहति त्रिलोकमहितं शेषं निजार्धद्वयम् ।
  
स्नेहैकीभवदाशयद्वयजयाकाङ्क्षीव गाढं मिलद्देहार्धद्वयम् अस्तु तद् भगवतोस् सद्भावसम्पत्तये ॥ ज्र्त्_१ ॥  

  
दातुं भक्ताय कल्याणं गर्भं बिभ्रद् इवान्वहम् ।
  
तुन्दिभो गणराजस् स विघ्नशान्तिं करोतु नः ॥ ज्र्त्_२ ॥  

  
श्रीगोनन्दमुखैर् धर्मसम्मुखैर् आ कलेह्̱ किल ।
  
कश्मीरकाश्यपी भूपैर् अपालि गुणशालिभिः ॥ ज्र्त्_३ ॥  

  
तेषाम् अभाग्यहेमन्तनिशातमसि तिष्ठति ।
  
नैव कश्चिद् अपश्यत् तान् काव्यार्कानुदयाच् चिरम् ॥ ज्र्त्_४ ॥  

  
रसमय्या गिरा वृद्धां नित्यतारुण्यम् आपिपत् ।
  
अथ श्रीजयसिंहान्तां तत्कीर्तिं कल्हणह्̱ कविः ॥ ज्र्त्_५ ॥  

  
ततो देशादिदोषेण तदभाग्यैर् अथापि वा ।
  
कविर् वाक्सुधया कश्चिन् नाजिजीवत् परान् नृपान् ॥ ज्र्त्_६ ॥  

  
श्रीजैनोल्लाभदीने क्ष्मां सम्प्रत्य् अक्षति रक्षति ।
  
जोनराजाभिधस् तेषां उद्यतो वृत्तवर्णने ॥ ज्र्त्_७ ॥  

  
दर्पग्लानिभवां राजपान्थानां तापसन्ततिम् ।
  
हन्तुं संरोपितह्̱ काव्यद्रुमो भाविफलोदयः ॥ ज्र्त्_८ ॥  

  
उपस्काररसं क्षिप्त्वा विनयामृतशीतलैः ।
  
सज्जनैर् वर्धनीयो ऽयम् अपि यत्नेन भूयसा ॥ ज्र्त्_९ ॥  

  
मग्नान् विस्मृतिपाथोधाव् अतीतान् नृपतीन् इमान् ।
  
श्रीजैनोल्लाभदीनस्य कारुण्याद् उज्जिहीर्षतः ॥ ज्र्त्_१० ॥  

  
सर्वधर्माधिकारेषु नियुक्तस्य दयावतः ।
  
मुखाच् छ्रीशिर्यभट्टस्य प्राप्याज्ञाम् अनवज्ञया ॥ ज्र्त्_११ ॥  

  
राजावलिं पूरयितुं सम्प्रति प्रतिभा मम ।
  
कविनामाभिलाषेण न तु यस्मान् ममोद्यमः ॥ ज्र्त्_१२ ॥  

  
क्व चुण्ठीजलवन् मद्वाक् क्व च काव्यतरङ्गितम् ।
  
छायामात्रानुकारेण किं नडं पुण्ड्रकायते ॥ ज्र्त्_१३ ॥  

  
अन्तश्शून्यां लघुं प्रज्ञां तुम्बीम् इव वहन्न् अहम् ।
  
पारं राजतरङ्गिण्या गन्तुं हन्तोद्यमं गतः ॥ ज्र्त्_१४ ॥  

  
पृथ्वीनाथगुणाध्याने चापलं मे न दूषणम् ।
  
अलङ्कारैर् अहङ्कारात् कुरूपापि हि वल्गति ॥ ज्र्त्_१५ ॥  

  
कवीनाम् उपयोग्या वा मद्वाक् स्वान्तरशुद्धये ।
  
गङ्गाजलं जलं तेषां यैर् न पीतं जलान्तरम् ॥ ज्र्त्_१६ ॥  

  
राजोदन्तकथासूत्रपातमात्रं कृतं मया ।
  
कुर्वन्तु रचनाम् अत्र चतुराह्̱ कविशिल्पिनः ॥ ज्र्त्_१७ ॥  

  
मणीनां घर्षणायैव महाशाणस्य नैपुणम् ।
  
कान्तिप्रणयने तेषां मुखसारमणेस् तु तत् ॥ ज्र्त्_१८ ॥  

  
विनैव प्रार्थनां काव्यं कवेḫ पश्यन्ति साधवः ।
  
किम् अर्थितश् शशी विश्वं सुधासारेण सिञ्चति ॥ ज्र्त्_१९ ॥  

  
अनुनीतो ऽपि कालुष्यं खलह्̱ काव्ये न मुञ्चति ।
  
सुधाधौतो ऽपि नाङ्गारश् शुभ्रताम् एति जातुचित् ॥ ज्र्त्_२० ॥  

  
पश्यन्तु मत्काव्यम् इति चिरं दूरं गता कवेः ।
  
अन्तḫपरमुखप्रेक्षिभावदैन्यकदर्थना ॥ ज्र्त्_२१ ॥  

  
समस् स्याद् अप्रवीणानां गीतसंस्कृतयो रसः ।
  
वानरा युञ्जते गुञ्जाश् शीते वह्निकणभ्रमात् ॥ ज्र्त्_२२ ॥  

  
काव्यं श्रुतम् अपि प्रीत्यै नाबोधोपहतात्मनाम् ।
  
हीनदन्तबलस्येक्षुर् मुखे न्यस्तह्̱ करोति किम् ॥ ज्र्त्_२३ ॥  

  
पदार्थसुन्दरे काव्ये दर्शिते निर्मलात्मनाम् ।
  
दुर्वारं गुणरत्नानां मत्सरप्रतिबिम्बनम् ॥ ज्र्त्_२४ ॥  

  
लक्ष्मणा दूषयन्न् इन्दुं बुधं मत्सरयक्ष्मणा ।
  
विधाता वाच्यताम् एति परोद्रेकासहाग्रणीः ॥ ज्र्त्_२५ ॥  

  
मद्वाक् कल्हणकाव्यान्तḫप्रवेशाद् एतु चर्वणम् ।
  
नड्वलाम्बु सरित्तोये पतितं पीयते न किम् ॥ ज्र्त्_२६ ॥  
  
  
१) जयसिंह (ल्स् ४२०३-४२३०)
  
जगदानन्दनो देवद्विजातिकृतवन्दनः ।
  
क्षितिसङ्क्रन्दनस् श्रीमान् आसीत् सुस्सलनन्दनः ॥ ज्र्त्_२७ ॥  

  
गजराजैकवाहत्वप्रसिद्धिम् अपि बिभ्रती ।
  
जयसिंहाभिधाने श्रीश् चित्रं यस्मिन् सदावसत् ॥ ज्र्त्_२८ ॥  

  
वाग्देव्या लालिते मात्रा श्रियो भोक्तरि भूपतौ ।
  
तयोश् श्वश्रूस्नुषात्वेन नैवादर्शि विरोधिता ॥ ज्र्त्_२९ ॥  

  
त्रिगर्ताधिपतेर् वश्यं मल्लं जातु सुशर्मणः ।
  
वैरिनिर्वासितं प्राप्तं वृत्तिकामं नृपो ऽग्रहीत् ॥ ज्र्त्_३० ॥  

  
सर्वत्रौषधयस् तृणानि मणयो ग्रावाण एवाखिलैर् मन्यन्ते गुणिनो दिगन्तरगतास् तावज् जनाḫ प्राकृताः ।
  
यावन् नैव नयन्ति कर्मभिर् अभिध्येयप्रकर्षप्रथैश् चित्रप्रायदशैश् च निर्मलम् अतिस्फारं जनं रञ्जनम् ॥ ज्र्त्_३१ ॥  

  
वसुधावासवे याते जेतुं यवनमेदिनीम् ।
  
सैन्यस्य वल्लभो मल्लश् शौर्योद्रेकाद् अथाभवत् ॥ ज्र्त्_३२ ॥  

  
हतशेषं तुरुष्केशसैन्यं तुलयितुं निशि ।
  
शिबिरं मल्लचन्द्रो ऽगाद् रिपूणां साहसोर्जितः ॥ ज्र्त्_३३ ॥  

  
यत्र न प्राविशद् वायुर् भीत्येव सुभटैर् वृते ।
  
ध्रुवं मन्त्रौषधिबलात् प्रविश्यात्र बलान्तरे ॥ ज्र्त्_३४ ॥  

  
सुप्तद्रोहांहसो भीतेर् अनिघ्नन् यवनेश्वरम् ।
  
उपानहौ स्वनामाङ्के निनायास्य शिरस्त्रताम् ॥ ज्र्त्_३५ ॥  

  
उपानहौ परिज्ञाय गृहीत्वा चाथ सो ऽप्य् अरिः ।
  
भूपतेश् शिबिरं यातश् श्रियं कीर्तिम् इवादित ॥ ज्र्त्_३६ ॥  

  
द्वे मूर्ती तपनानलाव् अथ तथा शम्भोश् शशाङ्काम्भसी नेता हन्त मिथो गतानुगतिको लोकस् तुलां तां द्वयीम् ।
  
सूर्याचन्द्रमसोर् यथास्वम् उपलैह्̱ कान्तैर् विशेषं परं तेषां तत्प्रतियोग्यसम्भविगुणैर् लब्धा जनो ऽरोचकी ॥ ज्र्त्_३७ ॥  

  
त्रिंशे ऽब्दे फाल्गुणे कृष्णद्वादश्यां भूमिवल्लभः ।
  
स्वसौभाग्येन दिव्यस्त्रीदृशम् अप्रीणयत्तराम् ॥ ज्र्त्_३८ ॥  
  
  
२) परमाणुक (ल्स् ४२३०-४२४०)
  
अथाभ्यषेचि तत्पुत्रो जडैस् स परमाणुकः ।
  
अणीयḫपत्त्रविस्तारैह्̱ कुन्दो माघदिनैर् इव ॥ ज्र्त्_३९ ॥  

  
अवधूय प्रजात्राणम् अवधीर्य च दिग्जयम् ।
  
कर्तुं प्रारभताखिन्नं राजा कोशस्य सञ्चयम् ॥ ज्र्त्_४० ॥  

  
दातुं भोक्तुम् अनीशस्य श्रोत्रियस्येव सम्पदम् ।
  
प्रयागजनकौ धूर्तौ राज्ञो मुमुषतुश् श्रियम् ॥ ज्र्त्_४१ ॥  

  
तौ हि स्वभृत्यैर् निस्सत्यौ कारितै राक्षसाकृतिम् ।
  
तम् अत्रासयतां रात्रौ रात्रौ चित्रेण कर्मणा ॥ ज्र्त्_४२ ॥  

  
मिथ्यात्मनीनतां तस्य नाटयन्तौ कुमन्त्रिणौ ।
  
"रक्षासून्" इति तौ वित्तं त्याजयाम् आसतुर् नृपम् ॥ ज्र्त्_४३ ॥  

  
स्थाने भिषायकस्यैताव् आदिश्य स्वानुजीविनम् ।
  
तृणच्छन्नं महारत्नैश् चैत्र्यां पूजयतस् स्म तौ ॥ ज्र्त्_४४ ॥  

  
स पुनह्̱ कृतसङ्केतḫ पश्यत्स्व् अथ जनेष्व् अहो ।
  
राज्ञह्̱ कृत्वाशिषं रात्रौ सालङ्कारो ययौ वनम् ॥ ज्र्त्_४५ ॥  

  
"भिषायको बलिं यत् ते गृहीत्वा व्यधिताशिषः ।
  
निर्विघ्नं भावि त्वद्राज्यम्" इति तौ भूपम् ऊचतुः ॥ ज्र्त्_४६ ॥  
  
[प्स्-ज्र्त् १]
  
भिषायकदिने भृत्यं स्वं कृत्वा तौ भिषायकम् ।
  
रत्नैर् अभ्यर्च्य विपिनं नीत्वाथ प्रत्यमुञ्चताम् ॥ ज्र्त्_ब्।४७ ॥  

  
"कुबेरस् त्वयि तुष्टो ऽद्य नानारत्नविभूषितः ।
  
कृत्वा तवाशिषं लोकसमक्षं स तिरोहितः" ॥ ज्र्त्_ब्।४८ ॥  

  
इत्य् उक्त्वा भूपतेस् मुग्धस्य कृपणस्य च ।
  
प्रयागजनकौ धूर्तौ प्रसादं प्रत्यदापिताम् ॥ ज्र्त्_ब्।४९ ॥  

  
एवं कदीश्वरस्यास्य बालस्येव विभीषिकाः ।
  
सन्दर्श्य कोशं निश्शेषं लुण्ठयां चक्रतुर् विटौ ॥ ज्र्त्_४७ ॥  

  
राजा सार्धान् नवाब्दान् स क्ष्मां भुक्त्वा दिवसान् दश ।
  
चत्वारिंशाब्दनाभस्यसिताष्टम्यां लयं ययौ ॥ ज्र्त्_४८ ॥  
  
  
३) वन्तिदेव (ल्स् ४२४०-४२४७)
  
वन्तिदेवाभिधस् सप्तचत्वारिंशे ऽथ वत्सरे ।
  
भाद्रशुक्लदशम्यां स तस्य पुत्रो व्यपद्यत ॥ ज्र्त्_४९ ॥  
  
  
४) वोप्पदेव (ल्स् ४२४७-४२५६)
  
वोप्पदेवाभिधḫ पौरैर् योग्यालाभान् नृपह्̱ कृतः ।
  
प्रापितो घासरचितḫ पूजाम् इव भिषायकः ॥ ज्र्त्_५० ॥  

  
दृष्ट्वा स्थूलशिला हृष्टो मूढस् सो ऽथ स्वमन्त्रिणः ।
  
आदिशत् "स्तन्यपानेन वर्ध्यन्ताम् इतरा" इति ॥ ज्र्त्_५१ ॥  

  
श्रुत्वा तत्स्थानमाहात्म्यं बालिशो मन्त्रिभिस् सह ।
  
आगात् सुरेश्वरीक्षेत्रं नौपथेन स जातुचित् ॥ ज्र्त्_५२ ॥  

  
अप्सु स्वप्रतिबिम्बे ऽस्य कुर्वतो मुखवैकृतम् ।
  
रुषा चपेटां ददतो न्यपतन् मणिमुद्रिका ॥ ज्र्त्_५३ ॥  

  
"राज्ञह्̱ क्व मणिमुद्रे"ति पृच्छतस् सो ऽभ्यधाद् इति ।
  
"पतिता सा जले रेखा तत्राभिज्ञानम्" आचरन् ॥ ज्र्त्_५४ ॥  

  
एवं निदर्शनीभूय मूर्खाणां नामराजतां ।
  
नवाब्दांश् चतुरो मासान् सार्धान् द्वे च दिने व्यधात् ॥ ज्र्त्_५५ ॥  
  
  
५) जस्सक (ल्स् ४२५६-४२७४)
  
तस्यानुजो ऽथ भूभारम् अनिच्छन्न् अपि जस्सकः ।
  
स्ववृद्धिकामैर् अत्यज्ञो लवन्यैर् अभ्यषिच्यत ॥ ज्र्त्_५६ ॥  

  
बध्यन्ते न शुका इवोदितवचस्संवादिनो वायसा
  
भूमिश् शर्करिलोर्वरेव भजते नो घर्षणक्षोदनम् ।
  
अश्मा सैन्धववन् न जातु गमितो निष्पिष्य चूर्णीकृतिं
  
केषाञ्चिद् गुणवद् गुणाय महते दोषो ऽपि सञ्जायते ॥ ज्र्त्_५७ ॥  

  
सोदरौ क्षुक्षभीमाख्यौ द्विजौ तस्य महीभुजः ।
  
धूर्तत्वेन प्रियाव् आज्ञाम् अचिराद् उदलङ्घताम् ॥ ज्र्त्_५८ ॥  

  
"समर्थाव् अतिसामर्थ्यौ स कथं नौ सहिष्यते" ।
  
भूपं मत्वापि सामर्षं नान्यं वव्रतुर् इत्य् अमू ॥ ज्र्त्_५९ ॥  

  
स्वयं यच् च न सम्भेजे तयोर् एको नृपश्रियम् ।
  
लवन्योत्सिक्तता हेतुर् न त्व् अनौचित्यशङ्किता ॥ ज्र्त्_६० ॥  
  
[प्स्-ज्र्त् २]
  
तत्र हेतुर् लवन्येन्द्रभयं नानौचिती पुनः । ज्र्त्_ब्।६३एड़् ।  

  
यान्त्य् अङ्गसङ्गमम् अनङ्कुशम् अङ्कयन्ति रागं प्रदर्श्य हृदि कम्पम् उदञ्चयन्ति ।
  
व्यापादयन्ति विषवेदनया विशेषाद् विश्वास्य दुष्टपिटिका युवतीश् च हा धिक् ॥ ज्र्त्_६१ ॥  

  
वार्द्धकक्षीणशक्तित्वाद् विरक्ता स्ववधूर् अपि ।
  
हत्वा क्षुक्षं विषेणाशु भीमं भोगम् अकारयत् ॥ ज्र्त्_६२ ॥  

  
सा देवरस्य सङ्गेन श्वित्रसञ्चित्रिता सती ।
  
दानेन माधवादीनां स्वपापं पर्यणीनमत् ॥ ज्र्त्_६३ ॥  

  
सो ऽष्टादशाब्दान् क्ष्मां भुक्त्वा सत्रयोदशवासरान् ।
  
युगागाङ्काब्दमाघान्त्यदशम्यां प्रलयं ययौ ॥ ज्र्त्_६४ ॥  
  
  
६) जगदेव (ल्स् ४२७४-४२८९)
  
ततश् श्रीजगदेवस् तत्तनयो विनयोर्जितः ।
  
ततान जनताहर्षं मधुमास इवाधिकम् ॥ ज्र्त्_६५ ॥  

  
परस्परविरुद्धानां भृत्यानां तुल्यवृत्तिता ।
  
तत्राभूद् उत्पलाब्जानाम् इव सन्ध्यागमक्षणे ॥ ज्र्त्_६६ ॥  

  
उज्जहार महीनाथḫ पृथुविज्ञानकौशलः ।
  
भूतले दुर्व्यवस्थानं शल्यं शल्यहरो यथा ॥ ज्र्त्_६७ ॥  

  
मनश्शल्यायमानस् स निस्सामान्यगुणो नृपः ।
  
कुचक्रिकाबलाद् देशान् मन्त्रिभिर् निरवास्यत ॥ ज्र्त्_६८ ॥  

  
निग्रहानुग्रहाधायिमन्त्रज्ञं गुणराहुलम् ।
  
स प्रापत् सचिवं मित्रं कपीन्द्रम् इव राघवः ॥ ज्र्त्_६९ ॥  

  
उदयप्राप्तिलोभेन सूरद्विजपती समम् ।
  
अगाताम् अथ कश्मीरदेशं तौ विस्मयावहौ ॥ ज्र्त्_७० ॥  

  
चिरं भुक्तां श्रियं त्यक्तुम् अनीशास् समरोद्यताः ।
  
तन्मन्त्रौजोहुताशान्तḫ प्रापुश् शलभतां द्विषः ॥ ज्र्त्_७१ ॥  

  
जित्वा क्ष्मां बुभुजे भूपश् छत्त्रचामरहासिनीम् ।
  
लक्ष्मीम् अराजलक्ष्मां तु श्रीगुणाकरराहुलः ॥ ज्र्त्_७२ ॥  

  
राजा रज्जुपुरे राजद्राजतच्छत्त्रधारिणम् ।
  
हर्षेश्वरस्य प्रासादं निर्ममे निर्ममेहितः ॥ ज्र्त्_७३ ॥  

  
वाल्लभ्याद् द्वारपतितां पद्मेनाप्तवता ततः ।
  
दुरात्मनावधि च्छन्नविषदानेन भूपतिः ॥ ज्र्त्_७४ ॥  

  
रक्षित्वा क्षितिम् अब्दान् स सत्र्यहर्तूंश् चतुर्दश ।
  
नन्दाष्टाङ्काब्दचैत्रान्त्यचतुर्दश्यां लयं ययौ ॥ ज्र्त्_७५ ॥  
  
  
७) राजदेव (ल्स् ४२८९-४३१२)
  
तत्पुत्रो राजदेवो ऽथ काष्ठवाटं भयाद् गतः ।
  
आनिन्ये वामपार्श्वस्थैर् द्वारेशस्य विरोधिभिः ॥ ज्र्त्_७६ ॥  

  
तं सल्हणाख्यदुर्गान्तḫ प्रविष्टं दुष्टचेष्टितः ।
  
अवेष्टयद् बलैḫ पद्मो मण्डलैर् इव पन्नगम् ॥ ज्र्त्_७७ ॥  

  
उपायनीकृतापूर्वपादुकालोककौतुकात् ।
  
प्रमत्तं को ऽपि चण्डालो द्वारेशम् अवधीद् रणे ॥ ज्र्त्_७८ ॥  

  
अभिषिक्तस् ततो भट्टैस् स भेरीशङ्खनिस्स्वनम् ।
  
प्रणतानन्तसामन्तस् सेवकान् अन्वजिग्रहत् ॥ ज्र्त्_७९ ॥  

  
असामान्यो लवन्येन्द्रान् स वास्तव्यकुटुम्बिताम् ।
  
निन्ये क्षोणीपरिवृढो रूढभारोढिम् आदिशन् ॥ ज्र्त्_८० ॥  
  
[प्स्-ज्र्त् ३]
  
लवन्यवन्यकरिणां दर्पनिर्दलनं व्यधात् ।
  
नरसिंहो महातेजा वनानाम् इव पावकः ॥ ज्र्त्_ब्।८४ ॥  

  
मल्लैर् बलाढ्यचन्द्रस्य बलिनो लहरेशितुः ।
  
हरतश् श्रीनगर्यर्धस्वाम्यं न प्राभवत् तु सः ॥ ज्र्त्_८१ ॥  

  
पुण्यं राशीभवन् मूर्तम् इवाथ स्वाभिधाङ्कितम् ।
  
बलाढ्यचन्द्रस् सान्द्रौजा नगरान्तर् मठं व्यधात् ॥ ज्र्त्_८२ ॥  

  
"को ऽयं खशो मृदुह्̱ कश्चिद् अस्माभिर् अभिषिच्यते" ।
  
अमन्त्रयन्न् इदं भट्टा राज्ञावगणिताश् चिरात् ॥ ज्र्त्_८३ ॥  

  
"न भट्टो ऽहं न भट्टो ऽहं न भट्टो ऽहम्" इदं वचः ।
  
अश्रूयतापि भट्टेभ्यो निर्दिष्टे भट्टलुण्ठने ॥ ज्र्त्_८४ ॥  

  
तदैव विमलाचार्यश् शाके खेषुनवाङ्किते ।
  
षडद्रिनन्दमासस्य मलभ्रमम् अवारयत् ॥ ज्र्त्_८५ ॥  

  
निर्ममे निर्ममो राजपुरीं राजोलकं तथा ।
  
राजदेवस् स राजेन्दुर् आजन्मार्जितमङ्गलः ॥ ज्र्त्_८६ ॥  

  
अहानि सप्तविंशानि त्रयोविंशांश् च वत्सरान् ।
  
मासत्रयीं च राजा स क्ष्मां रक्षित्वा क्षयं ययौ ॥ ज्र्त्_८७ ॥  
  
  
८) सङ्ग्रामदेव (ल्स् ४३१२-४३२८)
  
सङ्ग्रामदेवस् तत्पुत्रो गोत्रासुत्रामतां भजन् ।
  
त्रासम् आसूत्रयद् राजसिंहश् शात्रवदन्तिनाम् ॥ ज्र्त्_८८ ॥  

  
विस्रम्भात् सूर्यम् अनुजं चक्रे प्रतिनिधिं स्वयम् ।
  
कुचक्रिकस् स भोगेभ्यो लुभ्यन् द्रोहम् अचिन्तयत् ॥ ज्र्त्_८९ ॥  

  
श्रुतद्रोहो महीभर्त्रा भीतस् स लहरेशितुः ।
  
चन्द्रस्य मण्डलं सूर्यḫ प्राविक्षद् उदयेच्छया ॥ ज्र्त्_९० ॥  

  
दारुणे रणकाले स सूर्यं चन्द्रान्वितं तदा ।
  
स्वर्भानुर् इव भूभानुश् चित्रं समम् अमीमिलत् ॥ ज्र्त्_९१ ॥  

  
शमालाधिपतिस् तुङ्गस् सूर्यं पार्श्वं नयन् मदात् ।
  
कृतयात्रेण राज्ञाथ नीचभावम् अनीयत ॥ ज्र्त्_९२ ॥  

  
मार्गैर् निरिन्दुरविभिश् चौरवद् रजनौ भ्रमन् ।
  
विटत्यक्तस् ततस् सूर्यो बद्ध्वा राज्ञा व्यपाद्यत ॥ ज्र्त्_९३ ॥  

  
स्वलक्ष्मीं रक्षितुं साक्षात् तस्मिन्न् आत्तक्षणे प्रभौ ।
  
अकारयन्न् अहिभयं स्तेनाह्̱ कल्हणनन्दनाः ॥ ज्र्त्_९४ ॥  

  
गोत्रजेषु बलिष्ठेषु नष्टाशस् सो ऽथ भूपतिः ।
  
शिष्टम् इष्टं च शरणम् अगाद् राजपुरीपतिम् ॥ ज्र्त्_९५ ॥  

  
तस्मिन् दण्डधरे दूरं याते डामरफेरवः ।
  
अन्त्राण्य् अपि विशाम् आशुर् निश्शेषं रक्तपायिनः ॥ ज्र्त्_९६ ॥  

  
राज्ञा सुमनसा त्यक्तं द्विजैश् च स्पर्शदूषितम् ।
  
भोज्यं डामरडोम्बानां तद् राज्यान्नम् अभूच् चिरम् ॥ ज्र्त्_९७ ॥  

  
स्वमण्डले विशीर्णे ऽथ परमण्डलम् आविशन् ।
  
न कैर् अनुमतो राजा प्रत्यासन्ननवोदयः ॥ ज्र्त्_९८ ॥  

  
प्रत्यक्षतो राजपुर्यास् स रिपून् समरे जयन् ।
  
ब्राह्मण्यात् काल्हणीन् रक्षन् राज्यं पुण्यं च लब्धवान् ॥ ज्र्त्_९९ ॥  

  
एकविंशतिशालं स श्रीविशालं विशाम्पतिः ।
  
गोद्विजानां निवासाय चकार विजयेश्वरे ॥ ज्र्त्_१०० ॥  

  
काल्हणप्रणिधीनां स द्विषां लुण्ठनकाङ्क्षिणाम् ।
  
चौराणाम् इव दीपो ऽभूद् द्वेषणीयो महीपतिः ॥ ज्र्त्_१०१ ॥  

  
शाखाक्रान्तदिगन्तस् स सदुराशैर् दुराशयैः ।
  
कविकल्पद्रुमो राजा विच्छिन्नह्̱ कल्हणात्मजैः ॥ ज्र्त्_१०२ ॥  

  
नायकीकृत्य तं भूपं कविḫ पण्डितयःशकः ।
  
स्वोक्तिहारलतां विद्वत्कण्ठभूषात्वम् आनयत् ॥ ज्र्त्_१०३ ॥  

  
षोडशाब्दान् दशाहानि स भुक्त्वा क्ष्मां व्यपद्यत ।
  
जगद्भद्रो ऽथ पञ्चम्यां भाद्रे ऽष्टाविंशवत्सरे ॥ ज्र्त्_१०४ ॥  
  
  
९) रामदेव (ल्स् ४३२८-४३४९)
  
रामदेवो ऽथ तत्पुत्रो हत्वा स्वपितृघातकान् ।
  
पृथ्वीराजे प्रजाभारं सर्वम् एव समर्पिपत् ॥ ज्र्त्_१०५ ॥  

  
लेदर्या दक्षिणे भागे सल्लरे स महीपतिः ।
  
स्वनामाङ्कं व्यधात् कोट्टं यशोराशिम् इवापरम् ॥ ज्र्त्_१०६ ॥  

  
प्रमादाद् भङ्गम् आनीतश् शमालाविजयोद्यमे ।
  
तेनोत्पलपुरे विष्णोḫ प्रासादो नूतनीकृतः ॥ ज्र्त्_१०७ ॥  
  
[प्स्-ज्र्त् ४]
  
वैशाखे मासि पक्षे शशधरविषदे त्रिंशदब्दे सभक्त्या
  
द्वादश्यां रामराजे क्षितिम् अवति निजप्रेयसीं सोमवारे ।
  
पृथ्वीराजश् शमालाविजयनसमये दस्युभग्नं मुरारिं
  
सम्पूर्णाङ्गं विधायोत्पलपुरनगरे स्वप्रतिष्ठां चकार ॥ ज्र्त्_ब्।११२ ॥  

  
पुष्पं चन्दनवृक्षस्य फलं चण्पकभूरुहः ।
  
अपत्यं तस्य भूपस्य हन्त नाकारि वेधसा ॥ ज्र्त्_१०८ ॥  

  
भिषायकपुरस्थस्य कस्यचिद् ब्राह्मणस्य सः ।
  
पुत्रं लक्ष्मणनामानं पुत्रीयाम् आस भूपतिः ॥ ज्र्त्_१०९ ॥  

  
अकृत्रिमपितापुत्रप्रीतिं प्रीतिḫ प्रथीयसी ।
  
वस्त्व् इवोचितम् आलेख्यं तयोर् अतुलयत्तराम् ॥ ज्र्त्_११० ॥  

  
श्रीसमुद्राभिधा देवी विमुद्रितसमुद्रजा ।
  
वितस्तायां स्वनामाङ्कं नगरान्तर् मठं व्यधात् ॥ ज्र्त्_१११ ॥  

  
त्रयोदशदिनं मासं वत्सरांश् चैकविंशतिम् ।
  
क्ष्मां भुक्त्वैकोनपञ्चाशे वर्षे ऽसौ द्याम् अगात् स्वयम् ॥ ज्र्त्_११२ ॥  
  
  
१०) लक्ष्मदेव (ल्स् ४३४९-४३६२)
  
कथञ्चिल् लक्ष्मदेवो ऽथ पाट्यमानाङ्गविह्वलः ।
  
ताम् आकण्टकिनीं वल्लीम् इव क्षोणीं बभार सः ॥ ज्र्त्_११३ ॥  

  
क्षत्रीकृतो ऽपि नामुञ्चत् स्वधर्मं द्विजभूपतिः ।
  
न माणिक्यश्रियं धत्ते रञ्जितो ऽश्मापि जातुचित् ॥ ज्र्त्_११४ ॥  

  
वितस्तायास् तटे श्वश्रूमठोपान्ते मठं नवम् ।
  
निष्पङ्का निजनामाङ्कम् अहलामहिषी व्यधात् ॥ ज्र्त्_११५ ॥  

  
कज्जलेन तुरुष्केण बहिर् एत्याथ मण्डले ।
  
मलिनेन प्रजादृष्टिर् उत्पाट्यास्रवता हता ॥ ज्र्त्_११६ ॥  

  
त्रयोदशाब्दान् मासांस् त्रीन् द्वादशाहं च भूपतिः ।
  
भुक्त्वा द्वाषष्टवर्षे ऽथ पौषान्ते स व्यपद्यत ॥ ज्र्त्_११७ ॥  
  
  
११) सिंहदेव (ल्स् ४३६२-४३७७)
  
कज्जलोपद्रवात् तस्माल् लेदरीमात्रनायकः ।
  
सिंहदेवो ऽथ सङ्ग्रामचन्द्रेणाक्षोभि भूपतिः ॥ ज्र्त्_११८ ॥  

  
नगरान्तर् मठं कृत्वा लहरेन्द्रे मृते सति ।
  
सिंहदेवो नृसिंहो ऽथ क्ष्मां ररक्ष क्षयाकुलाम् ॥ ज्र्त्_११९ ॥  

  
सिंहदेवो नृसिंहस्य सिंहेन गुरुणान्वितः ।
  
प्रतिष्ठां सिंहलग्ने ऽथ ध्यानोड्डारे ऽकरोत् कृती ॥ ज्र्त्_१२० ॥  

  
कर्ता कार्यं च लग्नं च गुरुस् सिंहश् च कोविदः ।
  
पतितेयं भवेत् तस्य व्रते सिंहपरम्परा ॥ ज्र्त्_१२१ ॥  

  
स निष्कलक्षविक्रीतक्षीरेण विजयेश्वरम् ।
  
एकाह एव स्नपयन् व्रतशुद्धिं ययौ नृपः ॥ ज्र्त्_१२२ ॥  

  
राज्ञा श्रीशङ्करस्वामी गुरुर् मन्त्रोपदेशकृत् ।
  
यो ऽष्टादशमठैश्वर्यदक्षिणाभिर् अपूज्यत ॥ ज्र्त्_१२३ ॥  

  
परलोकजयोपायं वाग्देवीप्राभृतं नृपः ।
  
आत्मोपज्ञम् इमं श्लोकं शय्योत्थायं सदापठत् ॥ ज्र्त्_१२४ ॥  

  
"पावकनिर्मलदृष्टिं विबुधगणैर् अर्च्यमानपादम् अहम् ।
  
शशिशकलादर्शयुतं गौरीशं शङ्करं वन्दे" ॥ ज्र्त्_१२५ ॥  
  
[प्स्-ज्र्त् ५]
  
पान्थानां तोयदानाय पितॄणां तर्पणाय च ।
  
दम्पत्योḫ पापनाशाय धर्मसंवर्धनाय च ॥ ज्र्त्_ब्।१३१ ॥  

  
निजालङ्कारदानेन निपानं रचितं पथि ।
  
मडवाश्रमग्रामान्ते गौर्या शङ्करभार्यया ॥ ज्र्त्_ब्।१३२ ॥  

  
खोनमोषाधिपस्यासीत् कन्या प्रज्जद्विजस्य सा ।
  
सत्यशीलान्विता भक्ता गौरी गौरीव शङ्करे ॥ ज्र्त्_ब्।१३३ ॥  

  
दुहितुर् दुश्चरित्रेण यो ऽभूद् दण्डḫ पितुḫ पतन् ।
  
इडागल्यार्थितो राजा नर्तक्या तं न्यवारयत् ॥ ज्र्त्_१२६ ॥  

  
स दुर्जनपरिष्वङ्गाद् आस्तिकप्रज्ञयोज्झितः ।
  
धात्रीपुत्र्यां स्मरादर्शे स्वात्मानं प्रत्यबिम्बयत् ॥ ज्र्त्_१२७ ॥  

  
दर्याख्यो भगिनीस्वामी कामसूहोपबृंहितः ।
  
तं विरक्तप्रजं मुक्तविनयं छद्मनावधीत् ॥ ज्र्त्_१२८ ॥  

  
चतुर्दशाब्दान् षण्मासांस् त्र्यहन्यूनान् महीपतिः ।
  
भूत्वा शुचौ दिवम् अगात् स वर्षे सप्तसप्तते ॥ ज्र्त्_१२९ ॥  
  
  
१२) सूहदेव (ल्स् ४३७७-४३९६)
  
तद्भ्राता सूहदेवो ऽथ कामसूहोपबृंहितः ।
  
जडो ऽपि सकलाम् एव कश्मीरक्ष्मां वशे व्यधात् ॥ ज्र्त्_१३० ॥  

  
दिगन्तराद् उपागत्य बहवो वृत्तिलिप्सया ।
  
तम् आश्रयन् महीपालं पुष्पद्रुमम् इवालयः ॥ ज्र्त्_१३१ ॥  
  
[प्स्-ज्र्त् ६]
  
वृत्त्यै लङ्कारचक्को ऽपि दरद्देशात् तदाययौ ।
  
सन्ततेर् भाविसाम्राज्यḫ प्राज्यं कश्मीरमण्डलम् ॥ ज्र्त्_ब्।१४० ॥  

  
क्रमराज्याभिधे राष्ट्रे त्राहग्रामं नृग्रामणीः ।
  
ददौ वसतये तस्मै नियतेस् स नियोगतः ॥ ज्र्त्_ब्।१४१ ॥  

  
पार्थो ऽन्य इव पार्थो ऽभूत् पञ्चगह्वरसीमनि ।
  
यो गर्भरपुरं चक्रे तत्पुत्रो बभ्रुवाहनः ॥ ज्र्त्_१३२ ॥  

  
तद्वंश्यह्̱ कुरुशाहो ऽभूद् यद्बाहूदयपर्वते ।
  
ज्याकिणच्छद्मना भेजे यशश् शुभ्रत्विषं निशा ॥ ज्र्त्_१३३ ॥  

  
"कश्मीराḫ पार्वती तत्र राजा ज्ञेयो हरांशजः" ।
  
इत्य् एतत्प्रत्ययायेव यस्यासीच् चक्षुषां त्रयम् ॥ ज्र्त्_१३४ ॥  

  
कश्मीरेषु हि साम्राज्यं कुरुशाहस्य सन्ततिः ।
  
शंशदीनमुखी मुख्या ख्यातकीर्तिह्̱ करिष्यति ॥ ज्र्त्_१३५ ॥  

  
ताहराजो ऽजनिष्टास्माद् यस्य चापलताश्रिता ।
  
मुहुर्मुहुर् अहो मौर्वी श्रुत्यन्तम् अगमत्तराम् ॥ ज्र्त्_१३६ ॥  

  
शाहमेरस् स्ववीर्योष्मग्रीष्मो भानुस् ततो ऽजनि ।
  
यस्य वैरिवधूवाष्पैḫ प्रतापाग्निर् अदीप्यत ॥ ज्र्त्_१३७ ॥  

  
वने विहरतस् तस्य शाह्मेरस्य कदाचन ।
  
मृगया प्रथमं दृष्टिं पश्चान् निद्रा व्यलोभयत् ॥ ज्र्त्_१३८ ॥  

  
"राज्यम् आ सन्ततेर् भावि कश्मीरेषु तवे"ति सः ।
  
स्वप्ने वाक्सुधया तत्र महादेव्याभ्यषिच्यत ॥ ज्र्त्_१३९ ॥  

  
पञ्चाग्न्यर्कमिते शाके नवाष्टाङ्कितवत्सरे ।
  
ततस् सपरिवारस् स कश्मीरान् अविशच् छनैः ॥ ज्र्त्_१४० ॥  

  
सकुटुम्बं तम् आयान्तं वृत्तिदानेन भूपतिः ।
  
अनुजग्राह सोत्कर्षं चूतद्रुम इवालिनम् ॥ ज्र्त्_१४१ ॥  

  
डलचाख्यह्̱ कर्मसेनचक्रवर्तिचमूपतिः ।
  
कश्मीरान् स तदैवागात् सिंहो मृगगुहाम् इव ॥ ज्र्त्_१४२ ॥  

  
षष्टिग्रामसहस्रेषु स्वाम्यं दातुम् इवात्र सः ।
  
तावत्सङ्ख्यसहस्राणि स्वसैन्ये सादिनो ऽवहत् ॥ ज्र्त्_१४३ ॥  

  
डल्चं धनप्रयोगेन निविवर्तयिषुर् नृपः ।
  
सर्वेषाम् एव वर्णानां दुर्वर्णो दण्डम् अक्षिपत् ॥ ज्र्त्_१४४ ॥  

  
प्राणाहुत्या प्रभोह्̱ कोपे तत्प्रतिग्रहसांहसः ।
  
प्रायस्था ब्राह्मणाḫ प्रायश्चित्तीयां चक्रुर् अक्रमम् ॥ ज्र्त्_१४५ ॥  
  
[प्स्-ज्र्त् ७]
  
दण्डदुह्̱खेन विप्रैर् यश् शापो दत्तो महीभुजः ।
  
भविष्यन् वंशविच्छेदो ध्रुवं तस्यैव तत् फलम् ॥ ज्र्त्_ब्।१५६ ॥  

  
तदैव कालमान्याख्यैर् भौट्टैर् घट्टितवैरिभिः ।
  
सबन्धुर् गोत्रजो व्याजाद् बकतन्यो न्यहन्यत ॥ ज्र्त्_१४६ ॥  
  
[प्स्-ज्र्त् ८]
  
स्वदेशे वकतन्याख्यो गोत्रजस्यात्मजो हतः ॥ ज्र्त्_ब्।१५७च्द् ॥  

  
मान्यो ऽसामान्यधीह्̱ कालमान्यवंशदवानलः ।
  
अवाशिष्यत तत्पुत्रो दैवाद् एकस् स रिञ्चनः ॥ ज्र्त्_१४७ ॥  

  
व्यालटक्कमुखैर् मन्त्रसूत्रसंयोजितैर् अथ ।
  
बद्ध्वा संहतिकन्थां स ताञ् जडाञ् जेतुम् इष्टवान् ॥ ज्र्त्_१४८ ॥  

  
"निपास्यमानकोशं मां भृत्यत्वे वृणुते"ति सः ।
  
तान् प्रत्यश्रावयद् दूतमुखेन स्वाततायिनः ॥ ज्र्त्_१४९ ॥  

  
नृसिंहस् स नदीतीरे सिकतास्थगितायुधः ।
  
तान् प्रत्यैक्षत रक्तस्य न तु कोशस्य पीतये ॥ ज्र्त्_१५० ॥  

  
व्यालाद्यैर् आगतास् तत्र कालमान्या निरायुधाः ।
  
सिकतान्तर्निविष्टस्य परश्वग्नेस् तृणीकृताः ॥ ज्र्त्_१५१ ॥  

  
प्रक्षाल्य वैरिरक्तेन पितृद्रोहरजोमलम् ।
  
शेषानेकारिभीत्यागात् कश्मीरान् बन्धुभिस् सह ॥ ज्र्त्_१५२ ॥  

  
पूर्णस्य रामचन्द्रस्य रुचिहान्यै धरार्यमा ।
  
नीलाशाभ्रे रिञ्चराहोर् उदयं सो ऽथ सोढवान् ॥ ज्र्त्_१५३ ॥  

  
हेतिभिस् तापयत्य् आशा डलचे कृष्णवर्त्मनि ।
  
काश्मीरिकैर् जनैस् सर्वैश् शलभत्वम् अलभ्यत ॥ ज्र्त्_१५४ ॥  

  
रुद्धयोर् डल्चरिञ्चाभ्यां प्राच्युदीच्योर् बहुर् जनः ।
  
वसतेḫ पश्चिमाम् आशां प्राग् यमाशाम् अथागमत् ॥ ज्र्त्_१५५ ॥  

  
अधो डल्चाम्बुपूराद् भीर् गिरौ रिञ्चनमारुतात् ।
  
छायाजुषां फलाढ्यानां पुन्नागानाम् अभूत् तदा ॥ ज्र्त्_१५६ ॥  

  
पक्षिशावम् इव स्थानच्युतं चिल्लोल्लसद्रया ।
  
बलश्री रैञ्चनी लोकं काश्मीरिकम् अपाहरत् ॥ ज्र्त्_१५७ ॥  

  
धनाम्बु प्राप्य भौट्टेभ्यह्̱ काश्मीरजनविक्रयात् ।
  
गर्जन्न् आशाḫ प्यधात् सर्वास् तदा रिञ्चनवारिदः ॥ ज्र्त्_१५८ ॥  
  
[प्स्-ज्र्त् ९]
  
तुरुष्कताजिकम्लेच्छसैन्यच्छादितभूतलः ।
  
डुलुच्यो नगरं प्रापद् अथागस्त्य इवार्णवम् ॥ ज्र्त्_ब्।१७० ॥  

  
मृगास् सिंहम् इवोदग्रं गरुत्मन्तम् इवाण्डजाः ।
  
तम् आपतन्तम् आलोक्य पलायन्त पुरौकसः ॥ ज्र्त्_ब्।१७१ ॥  

  
बद्धाḫ पलायिनस् तेन मान्त्रिकेणेव पन्नगाः ।
  
केचित् पलायिता भीत्या प्रविष्टा गिरिगह्वरम् ॥ ज्र्त्_ब्।१७२ ॥  

  
राजापि क्वापि सञ्छन्नो भीत्या घूकवद् आस्त सः ।
  
इतरेषां तु लोकानां का कथा तत्र वासिनाम् ॥ ज्र्त्_ब्।१७३ ॥  

  
विप्रशापो नरेन्द्राणां वृथा जातो न जातुचित् ।
  
सलक्ष्मा राजयक्ष्मा हि नाहत्वा विनिवर्तते ॥ ज्र्त्_ब्।१७४ ॥  

  
गूढार्थं दापिताḫ पूर्वं गाढया बन्धपीडया ।
  
विक्रीता वाजिभिḫ पश्चात् तुरुष्कैर् हस्तगा जनाः ॥ ज्र्त्_ब्।१७५ ॥  

  
विद्धाह्̱ केचित् परे बद्धा विराद्धास् तेन केचन ।
  
प्लोषं केचित् परे शोषं दोषं यान्त्य् अनलाद् द्रुमाः ॥ ज्र्त्_ब्।१७६ ॥  

  
जत्रुवेधेन बद्धानाम् एकया चर्मवध्रया ।
  
तेषां दुरापम् अप्य् आसीद् अन्योऽन्यमुखदर्शनम् ॥ ज्र्त्_ब्।१७७ ॥  

  
घासेन्धनादिसम्भारढौकनाय क्षणं क्षणम् ।
  
बद्धा म्लेच्छैर् अमुच्यन्त बिडालैर् इव मूषकाः ॥ ज्र्त्_ब्।१७८ ॥  

  
येषाम् अन्ने जुगुप्साभूद् बिडालस्पर्शदोषतः ।
  
म्लेच्छोच्छिष्टं गवांश् चास्थि तैर् बद्धैर् भक्षितं क्षुधा ॥ ज्र्त्_ब्।१७९ ॥  

  
वैतस्तम् अपि ये वारि न पपुḫ पङ्कसङ्कुलम् ।
  
बद्धैर् मरुषु तैर् नीतैर् मूत्रं पीतं भृशं तृषा ॥ ज्र्त्_ब्।१८० ॥  

  
"क्व म्लेच्छान्नं क्व वंशो नो दुस्सहा क्षुच् छ्रुतेन किम् ।
  
निद्रा नाद्यापि मार्गेण" ते ऽन्तर् एवम् अचिन्तयन् ॥ ज्र्त्_ब्।१८१ ॥  

  
गच्छतां तिष्ठतां तेषाम् अश्नतां जल्पताम् अपि ।
  
सो ऽभून् नैव क्षणो यत्र न ते कार्यम् असाधयन् ॥ ज्र्त्_ब्।१८२ ॥  

  
म्लेच्छैह्̱ केचित् खशैह्̱ केचिद् दरद्भिर् अपरे तथा ।
  
भोट्टैह्̱ केचित् तुरुष्कैश् च केचिद् बन्दीकृता जनाः ॥ ज्र्त्_ब्।१८३ ॥  

  
अन्नं गृहे वने वित्तं मार्गे बन्धून् विहाय च ।
  
पलायाम् आसुर् अपरे तुरुष्कभयसम्भ्रमात् ॥ ज्र्त्_ब्।१८४ ॥  

  
करुणागौरवघृणा द्रुतं गन्तुम् अशक्तिषु ।
  
बालवृद्धाबलास्व् एते त्यक्तवन्तḫ पलायिनः ॥ ज्र्त्_ब्।१८५ ॥  

  
न भुक्तं क्षुधितैर् मार्गे न पीतं तृषितैर् अपि ।
  
किम् अन्यद् भयसम्भ्रान्तैḫ पश्चात् तैर् नापि वीक्षितम् ॥ ज्र्त्_ब्।१८६ ॥  

  
क्षुधा केचित् तृषा केचिद् भिया केचित् परे ह्रिया ।
  
भयाद् बिलदरीष्व् एव प्रविश्यान्तर् विपेदिरे ॥ ज्र्त्_ब्।१८७ ॥  

  
बिलप्रविष्टांस् ताञ् छ्रुत्वा ततो निष्कासनेच्छवः ।
  
निष्कारुण्यास् तुरुष्कास् ते धूमं बिलमुखे ददुः ॥ ज्र्त्_ब्।१८८ ॥  

  
धूमेनान्तर् विपन्नानां नराणाम् अस्थिराशयः ।
  
दृश्यन्ते ऽद्यापि धूमोत्थं मालिन्यं च गुहामुखे ॥ ज्र्त्_ब्।१८९ ॥  

  
राजापचारम् अकरोत् प्रजासु फलितस् तु सः ।
  
नारीणां चपला दृष्टिर् दन्तैर् गण्डस् तु खण्ड्यते ॥ ज्र्त्_ब्।१९० ॥  

  
नाशिताशेषदेशो ऽथ स्फीतशीतभयाकुलः ।
  
डल्चह्̱ कश्मीरतस् तारबलमार्गेण निर्ययौ ॥ ज्र्त्_१५९ ॥  

  
जनाह्̱ काश्मिरिका दुर्गबिलेभ्यो मूषका इव ।
  
डलचोतौ गते बन्दीकृतशेषा विनिर्ययुः ॥ ज्र्त्_१६० ॥  

  
नालब्ध पितरं पुत्रḫ पिता तं च न कञ्चन ।
  
भ्रातॄंश् च भ्रातरो डल्चराक्षसोपप्लवात्यये ॥ ज्र्त्_१६१ ॥  

  
मितलोका खिलक्षेत्रा निर्भोज्या दर्भनिर्भरा ।
  
सर्गारम्भ इव प्रायस् तदा कश्मीरभूर् अभूत् ॥ ज्र्त्_१६२ ॥  

  
समर्थान् न्यग्रहीद् डल्चो रिञ्चनḫ प्राभवत् पुनः ।
  
विश्वम् अन्धयति ध्वान्ते सुखभाजो ऽभिसारिकाः ॥ ज्र्त्_१६३ ॥  

  
डल्चराहुविनिर्मुक्तं राजानं तुङ्गिमस्पृशा ।
  
अरुरुत्सत् स शृङ्गेण रिञ्चनास्ताचलस् ततः ॥ ज्र्त्_१६४ ॥  

  
दृष्ट्वा गगनगिर्यग्रे भास्वन्तं रिञ्चनं स्थितम् ।
  
अशङ्क्यत न कै राज्ञḫ प्रत्यासन्नो ऽस्तसंस्तवः ॥ ज्र्त्_१६५ ॥  

  
रिञ्चनश्येनराजस्य जिहीर्षोर् नगरामिषम् ।
  
कुलचन्द्रो रामचन्द्रो विघ्नं चक्रे पदे पदे ॥ ज्र्त्_१६६ ॥  

  
भौट्टांल् लहरकोट्टान्तḫ पट्टविक्रयकौतुकात् ।
  
प्रत्यहं वञ्चनोद्योगी रिञ्चनो ऽथ विसृष्टवान् ॥ ज्र्त्_१६७ ॥  

  
तथैव लहरस्यान्तर् भोट्टलोके प्रवेशिते ।
  
अपिप्यद् रामचन्द्रास्रमधु शस्त्राणि रिञ्चनः ॥ ज्र्त्_१६८ ॥  

  
रामचन्द्रकुलोद्यानकल्पवल्लीं स रिञ्चनः ।
  
वक्षस्स्थले महाबाहुह्̱ कोटादेवीम् अरोपयत् ॥ ज्र्त्_१६९ ॥  

  
श्रीरिञ्चनभयाद् राजा नगरं त्यक्तवांस् ततः ।
  
विप्रशापाग्निदग्धानां कुतस् स्याद् उदयाङ्कुरः ॥ ज्र्त्_१७० ॥  

  
प्रमण्डलगुहां राजजम्बुर् भीतो ऽविशत् ततः ।
  
पापस्य तादृशो मृत्युस् सम्मुखस्य रणे कथम् ॥ ज्र्त्_१७१ ॥  

  
वैरिधाराधरश् चित्रं रणे राजास्रवर्षणैः ।
  
दण्डदानां द्विजातीनां चक्रे नेत्रेष्व् अवग्रहम् ॥ ज्र्त्_१७२ ॥  

  
पञ्चाहोनांश् चतुर्मासान् वर्षांश् चैकोनविंशतिम् ।
  
स राजराक्षसो रक्षाव्याजात् क्षोणीम् अभक्षयत् ॥ ज्र्त्_१७३ ॥  
  
  
१३) ल्ह·छेन् र्ग्यल्·बु रिन्·छेन् (ल्स् ४३९६-४३९९)
  
श्रीरिञ्चनसुरत्राणो भुजवातायने महीम् ।
  
व्यशिश्रमद् अथ श्रान्तां दौस्स्थ्याद् दुस्स्थितिविप्लवैः ॥ ज्र्त्_१७४ ॥  

  
पूर्वदृष्टम् इवाशेषं तिमिरापगमे पुमान् ।
  
कश्मीरमण्डलम् पूर्वराजसौख्यं तद् ऐक्षत ॥ ज्र्त्_१७५ ॥  

  
दीपैर् इव प्रतिस्थानं यैर् लवन्यैस् स्थिरं स्थितम् ।
  
अकम्प्यन्त प्रभातस्य ते राज्ञो बलवायुना ॥ ज्र्त्_१७६ ॥  

  
मन्त्रसूच्या कृते भेदे बाणसूत्रे प्रवेशिनि ।
  
अभूल् लवन्यकन्थायाश् चित्रं विश्लथता तदा ॥ ज्र्त्_१७७ ॥  

  
वने कण्टकिनीवाङ्ग नग्नो यत्राकुलो भवेत् ।
  
तत्रैव व्योम्नि पत्त्रीव देशे समचरन् नृपः ॥ ज्र्त्_१७८ ॥  

  
तस्य दाक्षिण्यदक्षस्य प्रजानां हितहेतुना ।
  
पुत्रे मन्त्रिणि मित्रे वा दुष्टे नालक्ष्यत क्षमा ॥ ज्र्त्_१७९ ॥  

  
छेदं यच्छन्न् अतुच्छानां वैरिणाम् उच्छलच्छ्रियाम् ।
  
आच्छोटनम् अगच्छत् स छत्त्रशाली कदाचन ॥ ज्र्त्_१८० ॥  

  
टक्कभ्राता तिमिर् नाम मार्गे सन्तापखेदितः ।
  
गोपाल्याह्̱ कुत्रचिद् ग्रामे क्षीरं निष्पीतवान् हठात् ॥ ज्र्त्_१८१ ॥  

  
राज्ञा विज्ञापितेनाथ सद्यो गोपालयोषिता ।
  
अनुयुक्तस् तिमिर् भीत्या व्यधात् सर्वस्य निह्नवम् ॥ ज्र्त्_१८२ ॥  

  
असत्ये भाविता गोपी यदा धैर्यान् न सास्खलत् ।
  
पानाशयं तिमेर् एव स सत्यैक्षी व्यदारयत् ॥ ज्र्त्_१८३ ॥  

  
तस्य पानाशयाद् दीर्णान् निर्यान्त्या क्षीरधारया ।
  
राज्ञह्̱ कीर्तिर् मुखश्रीश् च गोप्याḫ प्रापत् प्रसन्नताम् ॥ ज्र्त्_१८४ ॥  

  
वारवाले निवसतोर् असुवातां कयोश्चन ।
  
अश्वे किशोरकौ तुल्यौ कस्मिन्न् अपि वनान्तरे ॥ ज्र्त्_१८५ ॥  

  
सिंहसङ्क्षयितापत्या तयोर् अन्यतमा वने ।
  
अश्वसादृश्यवात्सल्याद् अपुपुत्रीयिषत् परम् ॥ ज्र्त्_१८६ ॥  

  
"मदीयो ऽयं मदीयो ऽयम्" इत्य् असञ्जातनिश्चयौ ।
  
वडवाधिपती क्षोभाद् राजान्तिकम् अगच्छताम् ॥ ज्र्त्_१८७ ॥  

  
स विवादं तयोश् श्रुत्वा स्वान्तिकं स्वीयमानुषैः ।
  
वडवे च किशोरं च राजाभ्यानाययत् ततः ॥ ज्र्त्_१८८ ॥  

  
तस्मिन् किशोरके बाल्याद् दूरं धावति लीलया ।
  
माता धात्री च नितराम् अस्निह्यच् चाप्य् अहेषयत् ॥ ज्र्त्_१८९ ॥  

  
सभ्येष्व् अनेलमूकेषु वादिनोह्̱ क्षोभसज्जयोः ।
  
अश्वे नावानयन् मध्येवितस्तं सकिशोरके ॥ ज्र्त्_१९० ॥  

  
बालाश्वं पातितं नद्यां नावो राज्ञा महाधिया ।
  
हठाद् अन्वपतन् माता परा परम् अहेषयत् ॥ ज्र्त्_१९१ ॥  

  
सन्दिग्धव्यवहाराणाम् एवं निश्चयकारिणि ।
  
तस्मिन् राज्ञि जनो ऽमंस्त कृतं युगम् इवागतम् ॥ ज्र्त्_१९२ ॥  

  
श्रीदेवस्वामिनं शैवीं दीक्षां याचन् नराधिपः ।
  
नान्वग्राहि स भौट्टत्वात् तेनापात्रत्वशङ्कया ॥ ज्र्त्_१९३ ॥  

  
अनुजस् तनुजो बन्धुर् मन्त्री सहचरस् सखा ।
  
व्यालराजो नृपस्याभूत् सत्यैकव्रतनिष्ठया ॥ ज्र्त्_१९४ ॥  

  
जहौ व्यालह्̱ कृतं राज्ञा न स व्यालकृतं पुनः ।
  
मनो हि कायिकं हन्ति तत्कृतं न वपुḫ पुनः ॥ ज्र्त्_१९५ ॥  

  
कलानिधौ रसमये व्याले भूलोकभास्वतः ।
  
मूर्छिता रुचिर् अच्छैत्सीद् अच्छेद्यं जगतां तमः ॥ ज्र्त्_१९६ ॥  
  
[प्स्-ज्र्त् ११]
  
प्रवेष्टुकामं कश्मीरान् निवर्तयितुम् अञ्जसा ।
  
डुल्च्यं धनप्रयोगेण यो विसृष्टो महीभुजा ॥ ज्र्त्_ब्।२२९ ॥  

  
अवमन्त्र्य प्रविष्टे ऽथ डुलुच्ये भयतो गतः ।
  
गान्धारदेशं उद्यानदेवो लब्धान्तरस् ततः ॥ ज्र्त्_ब्।२३० ॥  

  
श्रीमान् उद्यानदेवो ऽथ रन्ध्रप्रहरणोद्यतः ।
  
समादिक्षत टक्कादीन् गान्धारस्थो भयाद् इति ॥ ज्र्त्_१९७ ॥  

  
"जीवताम् एव गन्तव्यं जाने तन् नगरान्तरम् ।
  
यत् सेव्यते ऽविशेषज्ञस् स्वामी सम्मानलिप्सया ॥ ज्र्त्_१९८ ॥  

  
भुङ्क्ते व्यालश् श्रियं प्राणपणैर् युष्माभिर् अर्जिताम् ।
  
करौ साधयतो यत्नाद् रसना भोगभागिनी ॥ ज्र्त्_१९९ ॥  

  
ईश्वरो भूतिलिप्ताङ्गो व्यालं हारीचिकीर्षति ।
  
अनास्थां तु सुवर्णेषु युष्मासु विदधाति सः ॥ ज्र्त्_२०० ॥  

  
क्षीरमात्रैकपायित्वं निमित्तीकृत्य भूपतिः ।
  
युष्मच्छौर्याभिशङ्कित्वात् तिमिं तिमिम् इवावधीत्" ॥ ज्र्त्_२०१ ॥  

  
एवं सन्देशनिर्भिन्नाष् टक्काद्याश् शुक्कलङ्किताः ।
  
विंशप्रस्थे कदाचित् ते प्रजह्रुर् अथ भूभुजम् ॥ ज्र्त्_२०२ ॥  

  
तत्खड्गधारासम्पातैर् व्यालस् तेषां हृदन्तरात् ।
  
स्वैश्वर्यतापम् अनुदद् राजामूर्छत् तु केवलम् ॥ ज्र्त्_२०३ ॥  

  
ते ऽथ लब्धजयम्मन्यास् तद्वधापोढमन्यवः ।
  
नगरान्तर् ययू राज्यग्रहणार्थम् अहङ्कृताः ॥ ज्र्त्_२०४ ॥  

  
क्षणं मृत इव स्थित्वा भूयोघातभयान् नृपः ।
  
दूरं गतान् रिपून् दृष्ट्वा राज्ये राजोदतिष्ठत ॥ ज्र्त्_२०५ ॥  

  
आरुक्षन् राजधानीं ते यावत् तावन् नराधिपम् ।
  
अपेतमूर्छम् आयान्तम् अद्राक्षुह्̱ क्षुद्रबुद्धयः ॥ ज्र्त्_२०६ ॥  

  
"त्वया किं न त्वया किं न हतो राजे"त्य् अनीतयः ।
  
परस्परविवादात् ते तत्कालं चुक्षुभुर् जडाः ॥ ज्र्त्_२०७ ॥  

  
अन्योऽन्यमन्यवो ऽन्योऽन्यलोठनाद् राजसद्मनः ।
  
कर्तव्यं मरणं राज्ञा व्यधुस् स्वस्य स्वयं जडाः ॥ ज्र्त्_२०८ ॥  

  
शेषान् राजाथ दुश्शीलाञ् छूलारोपेण केवलम् ।
  
उच्चैस्ताम् अनयन् मानी सर्वथाधोगतिं पुनः ॥ ज्र्त्_२०९ ॥  

  
सगर्भा वैरिकोट्टस्त्री रोषवान् स व्यदीदरत् ।
  
असिभिर् भूपतिर् गर्भशालिशिम्बीर् नखैर् इव ॥ ज्र्त्_२१० ॥  

  
तद्द्रोहरोषजा पीडा राज्ञस् तत्कुलमारणात् ।
  
चित्ते शान्तिम् अगात् खड्गघातोत्था न तु मूर्धनि ॥ ज्र्त्_२११ ॥  

  
दुस्स्वप्नम् इव तद् दृष्ट्वा टक्कादिचरितं क्षणात् ।
  
प्रबुद्धेव पुनḫ प्रापद् अभयेन शमं मही ॥ ज्र्त्_२१२ ॥  

  
अद्रोहमध्यगे राजा शाहमेरे प्रसन्नधीः ।
  
सकोटामातृकं वृद्ध्यै स्वपुत्रं हैदरं ददौ ॥ ज्र्त्_२१३ ॥  

  
वर्धितह्̱ कोटया देव्या प्रावृषेव महीरुहः ।
  
सच्छायत्वं स्फुरत्पत्त्रश् शाहमेरो न्यषेवत ॥ ज्र्त्_२१४ ॥  

  
परिखाच्छलतो ऽकीर्त्या स्वपराजयजातया ।
  
परितो वलितं राजा स्वनामाङ्कं पुरं व्यधात् ॥ ज्र्त्_२१५ ॥  

  
पौषदुर्दिनमार्ताण्डसन्निभो धरणीपतिः ।
  
मासांश् च कतिचिद् भूयḫ प्रकाशम् अकरोद् भुवः ॥ ज्र्त्_२१६ ॥  

  
हेमन्ते शैत्यपारुष्यदोषेण धरणीपतेः ।
  
मरुत्कोपेन नैविड्यं शिरḫपीडाग्रहीत्तराम् ॥ ज्र्त्_२१७ ॥  

  
सदानेकोत्तमाङ्गानां पीडाहरगुणश्रियः ।
  
भूपतेर् उत्तमाङ्गस्य पीडा कष्टम् अवर्धत ॥ ज्र्त्_२१८ ॥  

  
एकादश्यां ततḫ पौषे नवनन्दाङ्कवत्सरे ।
  
निरस्ता मृत्युवैद्येन भूपतेर् मृत्युवेदना ॥ ज्र्त्_२१९ ॥  

  
एकादशदिनैर् न्यूनौ मासौ त्रीन् वत्सरान् अपि ।
  
क्षमां संरक्ष्य स स्वर्गं ययौ रिञ्चनभूपतिः ॥ ज्र्त्_२२० ॥  
  
  
१४) उद्यानदेव (ल्स् ४३९९-४४१४)
  
पुत्रं हैदरनामानं बाल्याद् अनभिषिक्तवान् ।
  
अतथाविधशक्तित्वाद् राज्यं स्वेनाप्य् असंवहन् ॥ ज्र्त्_२२१ ॥  

  
लवन्यैह्̱ कुलनाथत्वाद् रिञ्चने प्रतिघाद् अपि ।
  
अव्याहतप्रवेशाशो मतिमाञ् शाहमेरकः ॥ ज्र्त्_२२२ ॥  

  
समं श्रीकोटया देव्या मूर्तयेव जयश्रिया ।
  
तदोदयनदेवं तं कश्मीरक्ष्माम् अलम्भयत् ॥ ज्र्त्_२२३ ॥  

  
राज्यलक्ष्मीमहादोला गुणबद्धा गरीयसी ।
  
रिञ्चनोच्चैḫपदं गत्वा राजाधḫपदम् अश्रयत् ॥ ज्र्त्_२२४ ॥  

  
राजा शाह्मेरपुत्रौ तौ ज्यंशिरालेशिरौ तदा ।
  
क्रमराज्यादिदेशानां स्वाम्यदानाद् अरञ्जयत् ॥ ज्र्त्_२२५ ॥  

  
धीर् इवासीत् तदा कोटा देवी सर्वाधिकारिणी ।
  
राजा देह इवात्यर्थं तदादिष्टं समाचरत् ॥ ज्र्त्_२२६ ॥  

  
तेजसा पिहितान्य् आसन् यानि रिञ्चनभास्वतः ।
  
लवन्यज्योतिषां राजप्रदोषे ऽभूत् तदोदयः ॥ ज्र्त्_२२७ ॥  

  
यस्याक्रम्यत सौम्यस्य गृहिण्या कोटया गृहम् ।
  
विषयाक्रमणं तस्य लवन्यैह्̱ किं नु शोच्यते ॥ ज्र्त्_२२८ ॥  

  
लवन्यदेशचण्डालगृहस्पर्शविवर्जकः ।
  
स श्रोत्रिय इवानैषीत् कालं स्नानतपोजपैः ॥ ज्र्त्_२२९ ॥  

  
आस्तिकत्वं कियत् तस्य वर्ण्यते वर्णधारिणः ।
  
क्रिमिमर्दभयाद् घण्टां यो ऽबध्नाद् वाजिनो गले ॥ ज्र्त्_२३० ॥  

  
तावद् द्रविणताम् एव कोशालङ्करणं दधत् ।
  
कण्ठभूषां समौलिं स चक्रिणे ऽदित काञ्चनीम् ॥ ज्र्त्_२३१ ॥  

  
अथ मुग्धपुरस्वामिदत्तानीकिन्यहङ्कृतः ।
  
कश्मीरान् अचलो ऽविक्षद् बलाद् डल्च इवापरः ॥ ज्र्त्_२३२ ॥  

  
स्वपक्षैर् आक्षिपत्य् आशा बलेनाक्रम्य मेदिनीम् ।
  
नाचले गोत्रभित्त्वं स कर्तुम् ऐष्ट महीवृषा ॥ ज्र्त्_२३३ ॥  

  
प्राप्ते भीमानकं तस्मिन् ससैन्ये दैन्यम् आश्रितः ।
  
भोट्टदेशम् अगात् तूर्णम् उर्वीपरिवृढो भयात् ॥ ज्र्त्_२३४ ॥  

  
"निवर्तय चमूम् अन्यां किं मिथ्या देशपीडया ।
  
अराजकास् त्वया पाल्याह्̱ कश्मीराह्̱ कुलनाथवत्" ॥ ज्र्त्_२३५ ॥  

  
इति श्रीकोटयामात्यैḫ प्रेरितैर् लेखधारिभिः ।
  
आसारसैन्यम् अचलḫ प्रत्यमुञ्चद् विमोहितः ॥ ज्र्त्_२३६ ॥  

  
प्रतिमुक्तनिजासारस् सारहीनो ऽचलस् स तैः ।
  
मार्गोत्सवच्छलात् कञ्चित् कालं मार्गे विलम्बितः ॥ ज्र्त्_२३७ ॥  

  
तावच् छ्रीकोटया देव्या तदा पालयितुं प्रजाः ।
  
भौट्टह्̱ खेरिञ्चनो नाम राजभावे न्ययुज्यत ॥ ज्र्त्_२३८ ॥  

  
प्रमीतभर्तृकोत्पन्नमृतापत्येव सा तदा ।
  
अदूयत निजैस् सर्वैश् चिरस्याचलशेमुषी ॥ ज्र्त्_२३९ ॥  

  
तुषारलिङ्गपूजाभिह्̱ कृतार्थीकृत्य वासरान् ।
  
भोट्टदेशान् निजं देशम् अगच्छद् वीतभीर् नृपः ॥ ज्र्त्_२४० ॥  

  
उदयाद्रिभुवा पूर्णश् शशीवाथ स कोटया ।
  
खेरिञ्चनतमोनाशी शिरसाधारि सादरम् ॥ ज्र्त्_२४१ ॥  

  
यं कोटासूत जट्टाख्यं भिक्षणाख्यस्य मन्त्रिणः ।
  
वर्धनायात्मजं राजा स तं मृत्युम् इवादित ॥ ज्र्त्_२४२ ॥  

  
शाहमेरस् स वीरो ऽथ परिपालितरैञ्चनिः ।
  
अचक्षुष्यह्̱ क्षमाभर्तुḫ पुत्रप्रेमभराद् अभूत् ॥ ज्र्त्_२४३ ॥  

  
देव्यास् तु समदृष्टित्वात् पुत्रयोर् उभयोर् अपि ।
  
राज्ञो द्वेष्यो ऽपि शाह्मेरो न भयेन स पस्पृशे ॥ ज्र्त्_२४४ ॥  

  
अचलोपप्लवातङ्के भयाल् लोकैस् समाश्रितः ।
  
शाह्मेरश् स राजानं न तृणायाप्य् अजीगणत् ॥ ज्र्त्_२४५ ॥  

  
शाह्मेरो हय्दरश्येनं दर्शयित्वा मुहुर् मुहुः ।
  
अभाययत्तरां राजपक्षिणं तं दिवानिशम् ॥ ज्र्त्_२४६ ॥  

  
रक्षंस् तटस्थान् उद्वेगरहितो जलवर्जितः ।
  
अल्लेश्वराम्बुपूरस् स प्रजाश् चित्रम् अतारयत् ॥ ज्र्त्_२४७ ॥  

  
शिरश्शाटकहिन्दाख्यौ समभूषयताम् उभौ ।
  
चन्द्रार्काव् इव तस्याशां शूरौ पौत्रौ गुणोच्छ्रितौ ॥ ज्र्त्_२४८ ॥  

  
द्वारैश्वर्यात् स्फुरद्दर्पो राजाज्ञालङ्घनोद्यतः ।
  
शाह्मेरस् स विपद्द्वारम् अभूद् भूपतिसेविनाम् ॥ ज्र्त्_२४९ ॥  

  
सो ऽल्लेशिरसुतां दत्त्वा लुस्तस्य तदधीशितुः ।
  
स्रीशङ्करपुरं जित्वा राज्ञश् शङ्काम् अवर्धयत् ॥ ज्र्त्_२५० ॥  

  
वशे तेलाकशूरो ऽस्य भाङ्गिलैश्वर्यभाजनम् ।
  
ज्यंशिरस्य सुतां हस्तेकृत्य कृत्यविदो ऽभवत् ॥ ज्र्त्_२५१ ॥  

  
बहुरूपजयी लक्ष्मीनिधिर् अच्युततापदम् ।
  
शमालां स नृसिंहो ऽथ दैत्यश्रियम् इवादुनोत् ॥ ज्र्त्_२५२ ॥  

  
मकरालयगाम्भीर्यह्̱ करालम्बो जयश्रियः ।
  
कराले स करालौजाह्̱ करम् आलम्बयज् जनान् ॥ ज्र्त्_२५३ ॥  

  
असिस्मरत् स्मेरयशा दह्यमानम् इतस् ततः ।
  
राज्ञह्̱ कलशदेवस्य विजयेशपुरं ततः ॥ ज्र्त्_२५४ ॥  

  
स्थित्यै प्रकल्प्य चक्रस्य स्वस्य चक्रधराचलम् ।
  
शाह्मेरो ऽचलकार्याणि जनस्य समदर्शयत् ॥ ज्र्त्_२५५ ॥  

  
कम्पनेश्वरलक्ष्यस्य लक्ष्मीसर्वस्वतां ददत् ।
  
चित्रं स लब्धवाञ् शुद्धं सुदायम् इव सद्यशाः ॥ ज्र्त्_२५६ ॥  

  
नरेन्द्ररङ्गशैलूषं कोटराजम् अथाग्रहीत् ।
  
शाह्मेरस् तनयारत्नग्रहणोन्मानकेन सः ॥ ज्र्त्_२५७ ॥  

  
साम्ना केचित् परे दण्डाद् दानाद् अन्ये परे भयात् ।
  
मान्यताम् अनयन् धन्या लवन्यास् तस्य शासनम् ॥ ज्र्त्_२५८ ॥  

  
लवन्यलोकस् तत्पुत्रीर् माला इव बभार ताः ।
  
नाजानाद् भुजगीर् घोरविषाḫ प्राणहरीḫ पुनः ॥ ज्र्त्_२५९ ॥  

  
राजबीजिविधेयत्वान् मन्त्राद् विक्रमतश् च वा ।
  
कश् शाह्मेरहरेर् नाभूल् लवन्यद्विरदो वशे ॥ ज्र्त्_२६० ॥  

  
शाहमेराम्बुपूरेण कामनोल्लासशालिना ।
  
आक्रान्तḫ परितो राजा मृद्राशिस्थद्रुमोपमः ॥ ज्र्त्_२६१ ॥  

  
पुरमात्राधिपत्योत्थलज्जयेव महीपतेः ।
  
जीवितं दूरम् अगमच् छुद्धेन यशसा समम् ॥ ज्र्त्_२६२ ॥  

  
शिवरात्रित्रयोदश्यां वर्षे राजा चतुर्दशे ।
  
क्षमावान् स क्षमाम् औज्झीच् शाह्मेरस्पर्शदूषिताम् ॥ ज्र्त्_२६३ ॥  
  
[प्स्-ज्र्त् १२]
  
अब्दान् पञ्चदश द्वौ च मासौ द्वौ वासराव् अपि ।
  
कश्मीरकाश्यपीभोगम् अकार्षीत् स महीपतिः ॥ ज्र्त्_ब्।२९८ ॥  
  
  
  
१५) कोटा देवी (ल्स् ४४१४-४४१५)
  
अथ शाह्मेरभीत्या श्रीकोटा चत्वार्य् अहानि सा ।
  
गूढेङ्गितानयद् गुप्तिं भूपालप्रमयादिकम् ॥ ज्र्त्_२६४ ॥  

  
"शाह्मेरो मत्सुतद्वारा साम्राज्यं स्वीकरोतु मा" ।
  
इति ज्यायांसम् उत्सृज्य बालत्वाच् च परं सुतम् ॥ ज्र्त्_२६५ ॥  

  
पुत्रस्नेहेन वृद्धत्वदोषेण च विमोहिता ।
  
अवरुद्धम् अनिच्छन्ती श्रीकोटा महिषी ततः ॥ ज्र्त्_२६६ ॥  

  
स्त्रीभावाद् बन्धुभावाच् च लवन्यैर् उपबृंहिता ।
  
असान्त्वयत् स्वयं भूमिं विधवां स्वां सखीम् इव ॥ ज्र्त्_२६७ ॥  
  
[प्स्-ज्र्त् १३]
  
सा राज्ञी शुक्लप्रतिपद्वीतभीता भवन्त्य् अथ ।
  
राजानं गुरुभिस् स्वीयैश् चरमेष्टिम् अवापिपत् ॥ ज्र्त्_ब्।३०३ ॥  

  
पूर्वोपकारस्मरणाच् छाहमेरादयो ऽखिलाः ।
  
तां प्राणमन्न् अमात्यास् स्वां चान्द्रीम् इव नवां कलाम् ॥ ज्र्त्_२६८ ॥  

  
शमयन्त्या रजस् सर्वं तापापहतिदक्षया ।
  
तया निदाघवृष्ट्येव लतास् संवर्धिताḫ प्रजाः ॥ ज्र्त्_२६९ ॥  

  
शाह्मेरात् स्वोदयभ्रंशशङ्किनी भट्टभिक्षणम् ।
  
तदुद्रेकविनाशार्थं मानं देवी निनाय सा ॥ ज्र्त्_२७० ॥  

  
दुस्तरेषु महाभीतिजलपूरेषु सा ततः ।
  
तत्प्रज्ञानावम् आरुह्य कार्यपारं परं ययौ ॥ ज्र्त्_२७१ ॥  

  
अन्तस् सेहे न शाह्मेरस् तद्दत्तं भिक्षणोदयम् ।
  
मानवन्तस् सहन्ते हि च्छायासाम्यं कथञ्चन ॥ ज्र्त्_२७२ ॥  

  
वर्तते धूमतापादिलक्षणं जातवेदसः ।
  
धीमतो ऽस्य न किञ्चित् तु रोषलिङ्गम् अलक्ष्यत ॥ ज्र्त्_२७३ ॥  

  
छलाभिनीतरोगेण शाहमेरेण धीमता ।
  
प्रत्यासन्नविनाशत्वम् आत्मनस् समकथ्यत ॥ ज्र्त्_२७४ ॥  

  
तस्याथ प्रत्यवेक्षार्थम् अवतारादिभिस् सह ।
  
व्यसर्जि कोटया देव्या स श्रीमान् भट्टभिक्षणः ॥ ज्र्त्_२७५ ॥  

  
"स्वेदह्̱ कुपितपित्तस्य हितो नो वे"ति वादिभिः ।
  
सम्प्रवेशान् न्यषिध्यन्त द्वास्स्थैस् तदनुयायिनः ॥ ज्र्त्_२७६ ॥  

  
तौ भिक्षणावतारौ द्वौ तत्समीपम् अविक्षताम् ।
  
साङ्कट्याद् इव तत्प्राणरक्षिण्यो देवता न तु ॥ ज्र्त्_२७७ ॥  

  
अनुयुक्तामयोदन्तस् स कालेन तयोर् निजैः ।
  
गात्रे न्यखानयच् छस्त्रीर् आधीन् स्वस्योदखानयत् ॥ ज्र्त्_२७८ ॥  

  
सिराभिश् शोणितं वाष्पं दृशाङ्गैस् सकलैर् असून् ।
  
तौ द्वाव् अमुञ्चतां सद्यस् तद्द्वेषं स च चेतसा ॥ ज्र्त्_२७९ ॥  

  
तद् एव व्रणदीपार्कपूर्णपात्रार्धतच्छिरः ।
  
रोगमोक्षोचितं स्नानं स तयोश् शोणितैर् व्यधात् ॥ ज्र्त्_२८० ॥  

  
"भवन्नन्दनसंरक्षापराव् एताव् उभाव् अपि ।
  
तयोर् अन्यतमं द्वारीकृत्यान्यम् अहरद् विधिः ॥ ज्र्त्_२८१ ॥  

  
प्रमीतद्विजशोकोत्थतापशान्त्यै जडḫ परम् ।
  
परप्राणान् रोषवह्नौ प्रदीप्ते जुहुयाद्" इति ॥ ज्र्त्_२८२ ॥  

  
शाह्मेरं रोद्धुकामां तां समर्थाम् अपि दुर्धियः ।
  
कोटादेवीम् अमात्यास् स्वा नये बुद्धिं न्यवारयन् ॥ ज्र्त्_२८३ ॥  

  
केदारम् इव कुल्या सा पानीयेन महर्द्धिना ।
  
लोकम् आप्याययाम् आस साम्राज्योत्पलचन्द्रिका ॥ ज्र्त्_२८४ ॥  

  
आज्ञाव्यतिक्रमाज् जातु कम्पनाधिपतिं प्रति ।
  
युयुत्सुर् अकरोद् यात्राम् अमित्राब्जशशिप्रभा ॥ ज्र्त्_२८५ ॥  

  
सङ्कटात् कम्पनेशस् तां कुलायाद् इव पक्षिणीम् ।
  
जीवग्राहं गृहीत्वाथ कारापञ्जरम् आनयत् ॥ ज्र्त्_२८६ ॥  

  
मन्त्री कुमारभट्टाख्यस् तस्यास् सचिवपुङ्गवः ।
  
तन्मोक्षसिद्धये ऽकार्षीत् तदामात्यैश् छलात् कलिम् ॥ ज्र्त्_२८७ ॥  

  
राज्ञ्याḫ पुम्भावमात्रेण भिन्नम् आकारसन्निभम् ।
  
कमण्डलुकरं कञ्चित् सो ऽधाद् विद्यार्थिनं शिशुम् ॥ ज्र्त्_२८८ ॥  

  
गत्वा स कम्पनाधीशं धीप्रशंसाविमण्डितः ।
  
सौष्ठवौदार्यसम्पत्तिशालिनीं वाचम् अभ्यधात् ॥ ज्र्त्_२८९ ॥  

  
"स्वशिरो मलिनीकृत्य जीवतां योषिदाज्ञया ।
  
पुरुषत्वं त्वया स्वामिन् कृतार्थीक्रियते ऽद्य नः ॥ ज्र्त्_२९० ॥  
  
[प्स्-ज्र्त् १४]
  
स्त्रीत्वात् कातरचित्ताया दानभोगोत्सवद्विषः ।
  
राज्ञ्या बन्धुषु सैन्यान्तर् द्रविणं वर्तते महत् ॥ ज्र्त्_ब्।३२७ ॥  

  
गत्वा त्वदाज्ञया कारां तस्यास् तर्जनसान्त्वनैः ।
  
धनं जनस् त्वदीयो ऽयं स्वामिसात्कर्तुम् इच्छति ॥ ज्र्त्_२९१ ॥  

  
स्त्रीत्वाद् अशक्ता दातुं सा समचैषीद् धनं यतः" ।
  
व्यसृजत् कम्पनेशस् तं काराम् एवं विमोहितः ॥ ज्र्त्_२९२ ॥  

  
काराया निर्गमिष्यन्तीं देवीं कोटाम् इवेक्षितुम् ।
  
तत्कालम् एव सन्ध्यागाज् जगद्रञ्जनकोविदा ॥ ज्र्त्_२९३ ॥  

  
सन्ध्यावन्दनयोग्याम्बुवाहिना वटुना सह ।
  
असौ काराम् अविक्षच् च राज्ञ्याश् निरगुश् शुचः ॥ ज्र्त्_२९४ ॥  

  
राज्ञीवेषभृतं तत्र स्थापयित्वा वटुं स तम् ।
  
तद्वेषधारिणीं कोटाम् अन्वादाय विनिर्ययौ ॥ ज्र्त्_२९५ ॥  

  
रक्षितारो ऽपि नाजानंस् तद् यावत् तावद् एव सा ।
  
कम्पनाधिपतिं चक्रे स्वचक्रेभशकृत्करिम् ॥ ज्र्त्_२९६ ॥  

  
सा ब्राह्मणकुमारेण मोचिता भट्टभिक्षणात् ।
  
एकदन्तहतारेह्̱ किं नान्येनेभमुखाद् भवेत् ॥ ज्र्त्_२९७ ॥  

  
तयानपोदितो ऽप्य् औज्झि शाह्मेरो नैव शङ्कया ।
  
कृतवैरास् समर्थेन प्राज्ञा नैव ह्य् उदासते ॥ ज्र्त्_२९८ ॥  

  
न प्रासीदन् न चाकुप्यत् तस्मिन् सा बलशालिनि ।
  
घृणा प्रमादसहिता विनाशप्रथमाङ्कुरः ॥ ज्र्त्_२९९ ॥  
  
[प्स्-ज्र्त् १६]
  
देव्या वासं विमुञ्चन्त्यास् तस्या धनरसाश्रयम् ।
  
शाह्मेरे विषवल्लीव द्रोहधीर् अभ्यवर्धत ॥ ज्र्त्_ब्।३३७ ॥  

  
वर्धनो ऽन्यतरस्याभूत् पक्षो ऽन्यस्य क्षयावहः ।
  
कोटाशाह्मेरयोर् अस्ति क्षितिमारुतयोर् इव ॥ ज्र्त्_ब्।३३८ ॥  

  
जयापीडपुरं यान्त्यां तस्यां कार्यानुरोधतः ।
  
शाहमेरो बली जातु नगरं स्वीचकार सः ॥ ज्र्त्_३०० ॥  

  
तस्मिंल् लवन्यलोकेन गृहीताज्ञे बलीयसि ।
  
राज्ञी समवृणोत् कोट्टद्वारं सह जयाशया ॥ ज्र्त्_३०१ ॥  
  
[प्स्-ज्र्त् १७]
  
निवृत्तनेत्रचारस्य चपलत्वैककारणम् ।
  
आखुर् बिलगतो वोतोश् शाहमेरस्य साभवत् ॥ ज्र्त्_ब्।३४१ ॥  

  
निरुद्धे बलिना कोटगुहाभ्रे मतिशालिना ।
  
नृसिंहेनाभजत् कोटा सृगालीव मुहुर् भयम् ॥ ज्र्त्_३०२ ॥  
  
[प्स्-ज्र्त् १८]
  
"तुङ्गत्वं मङ्गलासङ्गम् अभङ्गुरतरश्रियम् ।
  
राज्याङ्गैश् च निजाङ्गैश् च दत्तै राज्ञी करोतु मे ॥ ज्र्त्_ब्।३४३ ॥  

  
अध्यशेततरां राज्ञी मत्पुत्राणां न केवलम् ।
  
प्राणानाम् अपि चैश्वर्यं श्लाघ्या सुखपरम्परा" ॥ ज्र्त्_ब्।३४४ ॥  

  
"सिंहासने मया साकं श्रिया साकं ममोरसि ।
  
क्षमया सह चित्ते मे राज्ञी निविशतां स्वयम्" ॥ ज्र्त्_३०३ ॥  

  
ताम् एवमादिसन्देशैर् मुग्धां सम्मोह्य यत्नतः ।
  
हस्ते चकार कोटक्ष्मां कोटादेवीं च बुद्धिमान् ॥ ज्र्त्_३०४ ॥  

  
एकस्मिञ् शयने रात्रिम् अतिवाह्य तया समम् ।
  
स प्रातर् उत्थितो जातु तीक्ष्णैर् देवीम् अरोधयत् ॥ ज्र्त्_३०५ ॥  

  
वर्षे पञ्चदशे शुक्लदशम्यां नभसस् ततः ।
  
तारेव नभसो राज्याद् राज्ञी भ्रंशम् अलब्ध सा ॥ ज्र्त्_३०६ ॥  

  
तत्पुत्राव् अपि तौ द्वौ स करणीयविचक्षणः ।
  
बबन्ध बन्धुसम्बन्धिकल्पवृक्षो भटाग्रणीः ॥ ज्र्त्_३०७ ॥  
  
  
१६) Šअम्स् अद्-दीन् इब्न् टाहिर् मिर्ज़ा (Šआह् मीर्) (ल्स् ४४१५-४४१८)  

  
स्वं रूपं चिदचिद्भिर् एभिर् अभितो व्यञ्जत् स्वयं निर्मितैर् यस्योन्मीलति देशकालकलनाकल्लोलितं तन् महः ।
  
आत्मा वास्तु शिवो ऽस्तु वास्त्व् अथ हरिस् सो ऽप्य् आत्मभूर् अस्तु वा बुद्धो वास्तु जिनो ऽस्तु वा भगवते तस्मै नमह्̱ कर्मणे ॥ ज्र्त्_३०८ ॥  

  
भियं लवन्यलोकेषु कीर्तिं दिक्षु महीं भुजे ।
  
लक्ष्मीं वक्षसि कोटां च कारायां स ततो व्यधात् ॥ ज्र्त्_३०९ ॥  

  
नीत्वावस्थान्तरं दौस्स्थ्यशमात् कश्मीरमण्डलम् ।
  
श्रीशंशदीन इत्य् आख्याम् अन्यां स्वस्य व्यधान् नृपः ॥ ज्र्त्_३१० ॥  
  
[प्स्-ज्र्त् १९]
  
राजा सतीसरह्̱क्षोणिशुक्तिमुक्तामणिस् ततः ।
  
अर्थचिन्तामणिर् वैरिरत्नवज्रमणिर् बभौ ॥ ज्र्त्_ब्।३५३ ॥  

  
महाबले भुजे तस्य काष्ठोद्दीपनशालिनः ।
  
मौर्वीकिणḫ प्रतापाग्नेर् अधूमयद् अनन्तरम् ॥ ज्र्त्_३११ ॥  

  
प्राहरन् मन्त्रिणां राजा संशयं न तु तस्य ते ।
  
भिनत्त्य् अन्यान् मणीन् वज्रो नान्यरत्नानि तं पुनः ॥ ज्र्त्_३१२ ॥  
  
[प्स्-ज्र्त् २०]
  
राज्याधिकारान् अखिलान् स्त्रीभावाद् दुस्सहान् स्वयम् ।
  
येषु विश्वासपात्रेषु श्रीकोटा स्वयम् अर्पिपत् ॥ ज्र्त्_ब्।३५६ ॥  

  
तेजोमहिम्नेव रविस् तमांसीव गुहान्तरात् । ज्र्त्_ब्।३५७अब् ।  

  
स राजा राजतो राजस्थानीयान् काष्ठवाटगान् ।
  
भयात् ततो ऽपि विद्राव्य श्लाघनीययशा बभौ ॥ ज्र्त्_३१३ ॥  
  
[प्स्-ज्र्त् २१]
  
यत्र सन्ध्यातपस्य् एव लवन्यैस् तिमिरैर् इव ।
  
अरोधि रुचिसञ्चारस् स्वामिनो बलशालिभिः ॥  

  
कश्मीरमण्डलं चण्डशौर्यदण्डितविद्विषा ।
  
क्रमागतम् इवाशेषं क्षणात् तेन वशीकृतम् ॥ ब् ३५८अ-ह् ॥  

  
हृत्वेव हृदयात् कम्पं सम्पदापि तदा स च ।
  
वामेतरेण लोकस्य बाहुना नयनेन च ॥ ज्र्त्_ब्।३५९ ॥  

  
चिरं धुरं परिन्यस्य पुत्रयोस् स्वाद् अनूनयोः ।
  
नयोच्छ्रितयशा राज्यं सुखं भुङ्क्ते स्म भूपतिः ॥ ज्र्त्_३१४ ॥  

  
सपञ्चवासरान् भुक्त्वा त्रीन् अब्दान् मेदिनीपतिः ।
  
अष्टादशे ऽब्दे राकायाम् आषाढ्यां स व्यपद्यत ॥ ज्र्त्_३१५ ॥  
  
  
१७) Ǧअम्šईद् (ल्स् ४४१८-४४२०)
  
अथ प्रथमसामन्तैस् सम्मताज्ञस् स ज्यंशिरः ।
  
सतीसरह्̱क्षितिरक्षाम् अक्षामश्रीर् अटङ्कयत् ॥ ज्र्त्_३१६ ॥  

  
राज्यतोरणसंवाहस्तम्भाभ्यां धरणीपतेः ।
  
अनुजो बलबुद्धिभ्याम् अगमच् छङ्कनीयतां ॥ ज्र्त्_३१७ ॥  

  
नैव दानं न चादानं निग्रहं नाप्य् अनुग्रहम् ।
  
विहारं न न चाहारं राज्ञो न्यूनं स हि व्यधात् ॥ ज्र्त्_३१८ ॥  
  
[प्स्-ज्र्त् २२]
  
विद्याप्रणयविज्ञानप्रज्ञातिशयशालिनः ।
  
युवराजान् महाराजो वयसैवाधिको ऽभवत् ॥ ज्र्त्_ब्।३६५ ॥  

  
प्राग्वद् विश्वाससम्पत्तिम् अकुर्वति महीभुजि ।
  
युवराजो मनाक् चक्रे निकटस्थैर् विरक्तधीः ॥ ज्र्त्_३१९ ॥  

  
तद्वैमनस्यवृत्तान्तश्रवणच्छिद्रलाभतः ।
  
युवराजं ततो राजस्थानीयाḫ प्राहुर् अञ्जसा ॥ ज्र्त्_३२० ॥  

  
आगते विग्रहे व्यक्तिं राजस्थानीयसंश्रयात् ।
  
सो ऽगाद् अवन्तिनगरं तन्मूलस्थानम् उद्धतः ॥ ज्र्त्_३२१ ॥  

  
अथोत्पलपुरं राजा भटैस् सह रणोद्भटैः ।
  
अशिश्रयद् इदं भ्रातुर् वाचिकं च विसृष्टवान् ॥ ज्र्त्_३२२ ॥  

  
"दुर्जनप्रेरणात् त्वं चेन् मत्स्नेहं नाभ्यजीगणः ।
  
लोकापवादज्वरतह्̱ कथं कम्पो न जायते ॥ ज्र्त्_३२३ ॥  

  
अन्योऽन्यपालनायाज्ञां राज्ञस् त्रिदिवगामिनः ।
  
पालनीयाम् अनुध्याय प्रत्यानय दयां मयि" ॥ ज्र्त्_३२४ ॥  

  
इति सन्दिश्य दूतं च व्यसृजत् स नरेश्वरः ।
  
कम्पनाधिपतिं हन्तुं व्यसृजच् च निजात्मजम् ॥ ज्र्त्_३२५ ॥  

  
"मृगयां युवराजो ऽगाद्" इति दूतं न्यरोधयत् ।
  
भ्रातृपुत्रं निहन्तुं च श्रुतद्रोहो ऽगमच् च सः ॥ ज्र्त्_३२६ ॥  

  
"दूतह्̱ किम् इति नायातह्̱ कालो हि सुचिरं गतः" ।
  
इति चिन्ताकुलो लक्ष्मभट्टो राजान्तिकम् ययौ ॥ ज्र्त्_३२७ ॥  

  
ऊचे च "जाने स द्रोहं लक्षयित्वा तवानुजः ।
  
त्वत्पुत्रमारणायागाद् यद् दूतस्य चिरागमः ॥ ज्र्त्_३२८ ॥  

  
स्नाति भुङ्क्ते स्वपित्य् एव युवराज इति च्छलात् ।
  
त्वदुद्योगनिषेधाय नूनं रुद्धो वचोहरः ॥ ज्र्त्_३२९ ॥  

  
तद् अवन्तिपुरं तस्मिञ् श्रीदेवसरसं गते ।
  
सद्यो निस्स्वामिकं हन्मो जयो ऽस्माकं ततो ध्रुवः" ॥ ज्र्त्_३३० ॥  

  
अथावन्तिपुरं गत्वा सत्त्वातिशयशालिना ।
  
राज्ञा युद्धं तथाकारि तद्भटैर् उद्भटैस् समम् ॥ ज्र्त्_३३१ ॥  

  
अल्लेशिराय भृत्यानां वधं नूनं निवेदितुम् ।
  
वितस्ता शवरुद्धौघा प्रतीपम् अगमद् यथा ॥ ज्र्त्_३३२ ॥  

  
भ्रातृपुत्रं पराभूय तावद् अल्लेशिरे द्रुतम् ।
  
व्यावृत्ते रणखेदार्तḫ प्रपलायत ज्यंशिरः ॥ ज्र्त्_३३३ ॥  
  
[प्स्-ज्र्त् २३]
  
दीपस्येव शिखा ध्वान्ते यस्य धीर् आपदि स्फुरेत् ।
  
स रत्नं रत्नजातेश् च पाषाणेभ्यह्̱ किम् अन्तरम् ॥ ज्र्त्_ब्।३८१ ॥  

  
समधित्सत भेदाय कञ्चित् कालं स वैरिणम् ।
  
अमोघा दूरगा बुद्धिश् शस्त्राण्य् अप्य् अतिवर्तते ॥ ज्र्त्_ब्।३८२ ॥  

  
अनयोर् "नैव कर्तव्यह्̱ कलिर् मासद्वयीम्" इति ।
  
राज्ञा समं विदां चक्रे धीमान् अल्लेशिरस् ततः ॥ ज्र्त्_३३४ ॥  

  
प्रतिमुच्य निजान् योधान् अवन्तिपुरम् उत्सृजन् ।
  
अथ क्षीरीपथेनासाव् अल्लेशो ऽगमद् इक्षिकाम् ॥ ज्र्त्_३३५ ॥  

  
नगरीरक्षितां न्यस्य सय्यराजे स्वमन्त्रिणि ।
  
क्रमराज्यं विराजच्छ्रीर् ज्यंशिरश् चागमत् तदा ॥ ज्र्त्_३३६ ॥  

  
दानमानौ प्रतिश्रुत्य सय्यराजं विभिन्दता ।
  
युवराजेन नगरी स्वीकृता मन्त्रयुक्तिभिः ॥ ज्र्त्_३३७ ॥  

  
नामराजतया दुह्̱खं भुक्त्वा कश्मीरमण्डले ।
  
मासद्वयोनौ द्वौ वर्षाव् अवसानम् अगान् नृपः ॥ ज्र्त्_३३८ ॥  
  
  
१८) ‘अलाऽ अद्-दीन् (ल्स् ४४२०-४४३०)
  
जानन्न् अलावदेनो ऽथ तं कालं कलहाक्षमम् ।
  
द्वारैश्वर्यं ददौ भ्रातुस् सद्यो विघ्ननिवृत्तये ॥ ज्र्त्_३३९ ॥  

  
सलिलोत्तरणोपायं सेतुं सुय्यपुरे व्यधात् ।
  
विपत्सन्तरणोपायं न पुनर् ज्यंशिरो ऽस्मरत् ॥ ज्र्त्_३४० ॥  

  
पथिकानाम् निवासाय तेन पर्वतसीमनि ।
  
कक्ष्याविभागसहितस् स्वनाम्ना रचितो मठः ॥ ज्र्त्_३४१ ॥  
  
[प्स्-ज्र्त् २५]
  
कपटापत्त्रपारोपाद् राज्ञḫ प्राप्तविभीषकः ।
  
स्वयं द्वारं त्यजन् सो ऽगाद् ग्रामं ज्येष्ठेश्वराभिधम् ॥ ज्र्त्_ब्।३९१ ॥  

  
एवं विक्रमनीतिभ्यां देशं शोधयतो निजम् ।
  
श्रीशिरश्शाटको राज्ञो द्वारैश्वर्यम् अवाप्तवान् ॥ ज्र्त्_३४२ ॥  
  
तस्य राज्ञो ऽभवत् पुत्रो नाम्ना शाहाभदेनकः ।
  
बलबुद्धिक्षमाशौर्यमन्त्रोत्साहगुणैर् युतः ॥ *२६ ॥  

  
राजपुत्रस् स वाक्पुष्टाटवीं लीलारसाद् अटन् ।
  
योगिनीचक्रम् अद्राक्षीत् कदाचिद् गिरिगह्वरे ॥ ज्र्त्_३४३ ॥  

  
उदयश्रीस् तथा चन्द्रडामरश् चास्य वल्लभौ ।
  
अपश्यतां न किं लभ्यं महताम् अनुयानतः ॥ ज्र्त्_३४४ ॥  

  
अचलल् लाडनादण्डघण्टानां चण्डटाङ्कृतम् ।
  
मनांसि न पुनस् तेषां वीराणां साहसस्पृशाम् ॥ ज्र्त्_३४५ ॥  
  
[प्स्-ज्र्त् २६]
  
घटिताशातटस्वाट्टहाससंवाहनादिभिः ।
  
योगिन्यो डमरुध्वानैर् भयाद् इव चलैर् बभुः ॥ ज्र्त्_ब्।३९६ ॥  

  
मान्तर्धासिषुर् एवैताḫ प्रष्टुं द्रष्टुं च काङ्क्षिताः ।
  
इति ते ऽश्वाद् अवारोहन् प्रवीरा न तु तद्भयात् ॥ ज्र्त्_३४६ ॥  

  
शनैश् शनैस् ततो यान्तो मौनपूर्वं महाशयाः ।
  
योगिनीनिकटं प्रापुर् विकटप्रकटौजसः ॥ ज्र्त्_३४७ ॥  

  
योगिनीनायिका दूरात् परिज्ञाय नृपात्मजम् ।
  
साशिषं शीधुचषकं प्राहिणोन् मन्त्रितं ततः ॥ ज्र्त्_३४८ ॥  

  
चन्द्रस् तद् अमृतं तृप्तिभाजा राज्ञावशेषितम् ।
  
उदयश्रीमुखापेक्षी न सन्तृप्तिम् अशेषयत् ॥ ज्र्त्_३४९ ॥  

  
भवितव्यबलाद् अश्वपालं सपदि विस्मरन् ।
  
उदयश्रीर् अशेषं तत् पीत्वा तृप्तिं पराम् अगात् ॥ ज्र्त्_३५० ॥  

  
आश्चर्यतृप्तनेत्रेषु तेषु तृप्तेषु योगिनी ।
  
निमित्तज्ञावदद् राजपुत्रं बद्धाञ्जलिं ततः ॥ ज्र्त्_३५१ ॥  

  
"अखण्डं भावि ते राज्यं चन्द्रस् त्वद्विभवांशभाक् ।
  
आजीवम् उदयश्रीश् च मण्डितो ऽखण्डया श्रिया ॥ ज्र्त्_३५२ ॥  

  
अश्वपालस् त्व् असाव् अस्मदनुग्रहविवर्जितः ।
  
अचिरेणैव कालेन नूनं प्राणैर् वियुज्यते" ॥ ज्र्त्_३५३ ॥  

  
भविष्यत् सूचयित्वैवं योगिनीभिस् समन्विता ।
  
सान्तर्दधे पुरḫ प्राणाḫ पश्चात् तुरगपालिनः ॥ ज्र्त्_३५४ ॥  

  
अविचारतमोमग्नाञ् जन्तून् उद्धर्तुम् ईश्वराः ।
  
सम्भवन्ति प्रजापुण्यैḫ प्रकाशोत्कर्षहेतवः ॥ ज्र्त्_३५५ ॥  

  
श्वशुराद् भर्तृभागं यद् अवीरा पुंश्चली वधूः ।
  
हरन्त्य् आसीत् स तं राजा दुराचारं न्यवारयत् ॥ ज्र्त्_३५६ ॥  
  
[प्स्-ज्र्त् २८]
  
काष्ठवाटागतान् राजस्थानीयान् व्यूहतत्परान् ।
  
युक्त्यानीय महीपालो बद्ध्वा राज्यं सुखं व्यधात् ॥ ज्र्त्_ब्।४०८ ॥  

  
कोटराजस्य जामातुह्̱ कारावास्तव्यतां व्यधात् ।
  
भीत्या प्रत्यहम् एवाथ जीवन्मृत्युम् अवारयत् ॥ ज्र्त्_ब्।४०९ ॥  

  
बुभुजे क्षेमराजश्रीस्वस्थां शस्त्रनखैश् शतैः ।
  
विदार्य खटिकाभूमिं राजा सौकर्यभाजनम् ॥ ज्र्त्_ब्।४१० ॥  

  
जयापीडपुरे कृत्वा राजधानीं महामतिः ।
  
श्रीरिञ्चनपुरे चक्रे रोधम् बुद्धगिराभिधम् ॥ ज्र्त्_३५७ ॥  

  
एकोनत्रिंशे ११ वर्षे ऽथ दुष्कृतोद्भवम् अद्भुतम् ।
  
दुर्भिक्षं क्षोभयाम् आस लोकं शोकाकुलं महत् ॥ ज्र्त्_३५८ ॥  

  
मासान् अष्टौ द्वादशाब्दांस् त्रयोदश दिनानि च ।
  
क्ष्मां भुक्त्वा त्रिंशवर्षे ऽथ चैत्रे राजा व्यपद्यत ॥ ज्र्त्_३५९ ॥  
  
  
१९) Šइहाब् अद्-दीन् (ल्स् ४४३०-४४४९)
  
मन्दराजकथाख्यानाज् जडिमा वाचि संस्तुतः ।
  
तीक्ष्णप्रतापशाहाबदेनाख्यानाद् विनश्यते ॥ ज्र्त्_३६० ॥  

  
राज्ञि शाहाबदेने ऽथ स्मरणं क्षितिर् अत्यजत् ।
  
ललितादित्यसम्पत्तिविपत्तिसुखदुह्̱खयोः ॥ ज्र्त्_३६१ ॥  
  
[प्स्-ज्र्त् २९]
  
श्रीमान् शाहाबदेनो ऽथ प्राज्यं साम्राज्यम् अग्रहीत् ।
  
येन राजन्वती भूर् द्याम् अहसत् तद्यशोमिषात् ॥ ज्र्त्_ब्।४१६ ॥  

  
ग्रीष्मार्कं द्यौर् इवान्यर्तून् राज्ञो ऽतीत्य बहून् मही ।
  
ध्रुवम् आपज् जयापीडम् एतं न तु स किल्विषी ॥ ज्र्त्_३६२ ॥  

  
पूर्वे परे च भूपाला नायकेनेव भूषिताः ।
  
क्ष्मानायकेन तेनाथ मुक्तागुणलसच्छ्रिया ॥ ज्र्त्_३६३ ॥  
  
[प्स्-ज्र्त् ३०]
  
सिन्धौ वाडवतप्ताम्बुन्य् अपि बिम्बितम् अम्बरम् ।
  
यत्प्रतापाग्नितापार्तं मज्जतीव दिवानिशम् ॥ ज्र्त्_ब्।४१९ ॥  

  
तदीयो जयलक्ष्मीभिḫ प्रविष्टाभिḫ पदे पदे ।
  
न प्रतापानलो ऽतृप्यत् सरिद्भिर् इव सागरः ॥ ज्र्त्_३६४ ॥  

  
जयं विना गणयतह्̱ क्षणमात्रं वृथा गतम् ।
  
वृद्धस्य तरुणीवाभूद् यात्रा तस्यातिवल्लभा ॥ ज्र्त्_३६५ ॥  

  
न मृगाक्षी न वा शीधुपानलीला न चन्द्रिका ।
  
यात्रैव केवलं तस्य भूमिभर्तुर् मनो ऽहरत् ॥ ज्र्त्_३६६ ॥  

  
न तापो न हिमं तस्य न सन्ध्या न निशा तथा ।
  
न क्षुन् न वा पिपासा च राज्ञो यात्राम् अविघ्नयत् ॥ ज्र्त्_३६७ ॥  

  
न सरिद् दुस्तरतरा दुरारोहो न पर्वतः ।
  
दुर्लङ्घ्यो न मरुश् चाभूद् यात्रायां मानिनḫ प्रभोः ॥ ज्र्त्_३६८ ॥  

  
अजितां पूर्वभूपालैḫ पारसीककुलाकुलाम् ।
  
उत्तराशां विजेतुं स प्रस्थानं प्रथमं व्यधात् ॥ ज्र्त्_३६९ ॥  

  
जगतां विजयी कामो मधुशीधुवधूर् इव ।
  
चन्द्रलोलकशूरान् स सहायत्वे ऽवृणोत् प्रभुः ॥ ज्र्त्_३७० ॥  

  
सैन्यचेतांसि सत्त्वेन तमसा स्वविरोधिनः ।
  
अपूरयत् स रजसा दिगन्तान् उद्धतान्तकः ॥ ज्र्त्_३७१ ॥  

  
प्रविष्टं तस्य गोविन्दखानपालनशालिनि ।
  
उदभाण्डपुरे पूर्वं बाणैस् तदनु सैनिकैः ॥ ज्र्त्_३७२ ॥  

  
शैलशृङ्गं नृपानीके प्राप्ते तस्य विरोधिभिः ।
  
भयातुरैर् अवारोहश् शृङ्गात् तुङ्गाद् व्यधीयत ॥ ज्र्त्_३७३ ॥  

  
सदृशं प्राभृतं दातुम् असमर्थो ऽस्य सिन्धुपः ।
  
उपधीकृतवान् कन्यारत्नं आदाय भूपतेः ॥ ज्र्त्_३७४ ॥  

  
राज्ञस् तु गौरवं बाहौ गान्धाराणां भुवोढया ।
  
चित्रं तु लाघवं तेषां भयभारानुषङ्गतः ॥ ज्र्त्_३७५ ॥  

  
भङ्गस् तुङ्गस्य शृङ्गस्य खड्गानां नैव भूभुजा ।
  
शिङ्गानाम् अपि देशे ऽस्मिन् विहितश् शौर्यशालिना ॥ ज्र्त्_३७६ ॥  

  
आकर्ण्य राजसिंहस्य सिंहनादमयीं चमूम् ।
  
मदं तत्याज चस्खाल बिभाय गजिनीपुरी ॥ ज्र्त्_३७७ ॥  
  
[प्स्-ज्र्त् ३१]
  
स्नातं रक्तैर् द्विषां भुक्तं प्राणवातैर् महीतले ।
  
व्रतस्थाभिर् इवास्वापि तस्याहो धीरहेतिभिः ॥ ज्र्त्_ब्।४३४ ॥  

  
श्रोत्रियक्षत्रियैर् अष्टनगरे ऽरोदि शाम्यतोः ।
  
तरुणाग्निप्रतापाग्न्योर् धूमेनेव भयातुरैः ॥ ज्र्त्_३७८ ॥  

  
यशसा सह सम्पत्तिं तस्मिंल् लुण्ठयति प्रभौ ।
  
प्रापत् पुरुषवीराख्यदेशाख्या रूढिशब्दताम् ॥ ज्र्त्_३७९ ॥  

  
दत्तवाष्पनिवापाम्भोनगराग्रहरस्त्रियः ।
  
जीवतस् स्वस्य पत्युश् च पिण्डौ स्तननिभाद् ददुः ॥ ज्र्त्_३८० ॥  

  
अश्वपालेषु गच्छत्सु घोषधातुतटच्छलात् ।
  
उदक्पतितिरस्कारप्रशस्तिं स व्यधात् प्रभुः ॥ ज्र्त्_३८१ ॥  

  
ततो व्यावृत्य गच्छन् स दक्षिणाशां स्ववाजिनाम् ।
  
मार्गखेदोचितं तापं शतद्रूवारिणाहनत् ॥ ज्र्त्_३८२ ॥  

  
ढिल्लीम् उल्लुण्ठ्य तत्कालम् उदक्पतिम् उपागतम् ।
  
मार्गरोधेन नृपतिर् नितान्तम् उदवेजयत् ॥ ज्र्त्_३८३ ॥  
  
[प्स्-ज्र्त्]
  
योगिनीपुरपौरान् यान् धाट्यानैषीद् उदक्पतिः ।
  
मार्गदानोपकारेण स तान् अदित भूभुजे ॥ ज्र्त्_३८४ ॥  

  
तुरङ्गवस्त्रदानेन स तान् सम्मान्य भूपतिः ।
  
स्वदेशं प्राहिणोत् कीर्तिराशीन् मूर्तान् बहून् इव ॥ ज्र्त्_३८५ ॥  

  
सुशर्मपुरराजेन तस्मात् स्वाशर्मशङ्किना ।
  
दुर्गाहङ्कारम् उत्सृज्य देव्य् एव शरणीकृता ॥ ज्र्त्_३८६ ॥  
  
[प्स्-ज्र्त् ३२]
  
तत्प्रतापानलḫ पीत्वा केदाराश्रयिणां रसम् ।
  
जातानां शिवलिङ्गानां वत भङ्गम् अदर्शयत् ॥ ज्र्त्_ब्।४४४ ॥  

  
स्वयं नत्या न तून्नत्या भौट्टानाम् अस्य भूपतेः ।
  
अर्वतां पर्वतारोहदोहदो विनिवारितः ॥ ज्र्त्_३८७ ॥  

  
दुस्तरत्वात् तटस्थस्य देवताभिस् तनूकृतः ।
  
सिन्ध्वोघो नृपतेर् एवं पूर्वेभ्यश् श्रुतम् अद्भुतम् ॥ ज्र्त्_३८८ ॥  

  
एवं नित्यजयोद्योगात् स्वदेशḫ परदेशवत् ।
  
परदेशस् तु तस्यासीत् स्वदेश इव भूपतेः ॥ ज्र्त्_३८९ ॥  

  
प्रतापेनेति सम्पाद्य दिङ्मुखे तिलकश्रियम् ।
  
व्यधात् प्रविश्य कश्मीरान् स पौरान् अयनोत्सवम् ॥ ज्र्त्_३९० ॥  

  
तस्य वर्णयतां शौर्यं प्रसङ्गाद् अतिमानुषम् ।
  
अस्माकं चाटुकारित्वं ज्ञास्यते भाविभिर् जनैः ॥ ज्र्त्_३९१ ॥  

  
यात्रायातह्̱ कदाचित् स दूरदेशे महीपतिः ।
  
अप्सरस्सदृशीं काञ्चिच् छ्रुतवान् हरिणेक्षणाम् ॥ ज्र्त्_३९२ ॥  

  
निजानुगान् वञ्चयित्वा राजा युक्त्या कयाचन ।
  
अथैकाकी स तं देशम् अविशद् भोगलालसः ॥ ज्र्त्_३९३ ॥  

  
नर्मणा मोहयित्वा तां द्वितीय इव मन्मथः ।
  
मनोरथान् असिञ्चत् स तदोष्ठामृतपानतः ॥ ज्र्त्_३९४ ॥  

  
अपश्यन्तस् तम् आशङ्क्य हतं केनापि वैरिणा ।
  
अथ कोपभ्रमावेशम् उद्भटास् तद्भटा ययुः ॥ ज्र्त्_३९५ ॥  

  
अन्विष्यद्भिस् तम् अश्वेन निबद्धेनाङ्गनाद् बहिः ।
  
समभाव्यत तै राज्ञो वैरिभिर् निर्जयह्̱ कृतः ॥ ज्र्त्_३९६ ॥  

  
शौर्यस्वाम्यनुगाभ्यां तु विधातुं युद्धम् उद्भटैः ।
  
तद्भटैस् सदनं रुद्धम् अबद्धकवचान्तरैः ॥ ज्र्त्_३९७ ॥  

  
अत्रसद्भिश् च तत्सिंहनादपूर्णात् ततḫ पुरा । ३९८अब् ।  
  
[प्स्-ज्र्त्]
  
कृतास्कन्देषु शूरेषु शत्रुभिर् विपिनं गतम् ॥ ३९८च्द् ॥  

  
अथाश्वास्य प्रियां तां तु शत्रून् मत्वा समागतान् ।
  
स्वशौर्यं सफलीकर्तुं योद्धुं राजा विनिर्ययौ ॥ ज्र्त्_३९९ ॥  

  
शाहाबदेनम् आलोक्य तं तेषाम् अनुजीविनाम् । ४००अब् ।  

  
चित्तैḫ प्रीत्या मुखैर् भीत्या नीत्या मूर्धभिर् आनतम् ॥ ४००च्द् ॥  

  
एवं स स्वजयस्तम्भयूपान् रणमखान् बहून् ।
  
हतवैरिपशूंश् चक्रे स्वप्रतापानलार्चिषः ॥ ज्र्त्_४०१ ॥  

  
स्वदेशे मन्त्रिणोस् तस्य कोटभट्टोदयश्रियोः ।
  
समरेषु भरस् त्व् आसिच् चन्द्रडामरलोलयोः ॥ ज्र्त्_४०२ ॥  

  
देवशर्मान्वयोदन्वच्चन्द्रो राज्ञार्पितं मुहुः ।
  
वैराग्याद् विभवं त्यक्त्वा कोटशर्मा वनं ययौ ॥ ज्र्त्_४०३ ॥  
  
[प्स्-ज्र्त् ३३]
  
श्रीवृष्ट्या कोटभट्टो ऽर्थिसार्थान् सम्पोष्य यत्नतः ।
  
व्यलालयद् वनव्योम्नि स स्वं नियममारुतैः ॥ ज्र्त्_ब्।४६२ ॥  

  
कोटशर्मा तथा धर्मद्रुमं दानाम्भसासिचत् ।
  
ननाशाशामयो भूयो यथा तत्फलभोगिनः ॥ ज्र्त्_ब्।४६३ ॥  

  
तस्य दर्शयितुं राज्ञस् स्वबलाधिकतां ध्रुवम् ।
  
कदाचित् तत्प्रजा दैवी व्यापद् गाढम् अपीडयत् ॥ ज्र्त्_४०४ ॥  

  
पुरीकैरविणीसूरश् शूरḫ पादपविद्विषाम् ।
  
षट्त्रिंशे ऽब्दे जलापूरह्̱ क्रूरो व्यप्लवत प्रजाः ॥ ज्र्त्_४०५ ॥  
  
[प्स्-ज्र्त् ३४]
  
तदन्तḫप्रतिबिम्बस्थे स्वस्मिन् सद्मान्तरभ्रमात् ।
  
तद्वीक्षार्थम् इवानीके तोये तुम्बीर् व्यधुर् गृहाः ॥ ज्र्त्_ब्।४६६ ॥  

  
नगरब्रुडनाद् अस्रु मुञ्चन्तो निर्झरच्छलात् ।
  
तस्योदीपस्य महतḫ पर्वतास् तटताम् अगुः ॥ ज्र्त्_४०६ ॥  

  
न स वृक्षो न सा सीमा न स सेतुर् न तद् गुहम् ।
  
तटस्थम् अपि यन् नैव जलपूरो व्यनाशयत् ॥ ज्र्त्_४०७ ॥  

  
नाद्रिदुर्गाण्य् अपश्यत् स जातुचिद् वैरिभीतितः ।
  
अम्बुपूरभयात् तेषु राजा समचरत्तराम् ॥ ज्र्त्_४०८ ॥  

  
पीते तत्तेजसेवाम्बुपूरे शान्ते मितैर् दिनैः ।
  
भूयस् तद्विप्लवाशङ्की सो ऽचिकीर्षद् गिरौ पुरीम् ॥ ज्र्त्_४०९ ॥  

  
नाम्ना लक्ष्म्या महिष्याश् च प्रसिद्धां नगरीं व्यधात् ।
  
स्वौदार्यानुगुणां राजा निर्माणम् अविलोकयन् ॥ ४१०च्द् ॥  

  
शारिकाशैलराजस्य मूले पुण्यजनाश्रिताम् ।
  
याम् अद्राक्षीत्तरां लोकस् सुमेरोर् अलकाम् इव ॥ ४१०घ् ॥  

  
वितस्तासिन्धुसम्भेदे स्वनाम्ना स पुरीं व्यधात् ।
  
प्रतिबिम्बच्छलात् तोये त्रपया स्वर् निमज्जति ॥ ज्र्त्_४११ ॥  

  
सौधोत्सेधमयीं राशीभूतां कीर्तिम् इवाचलाम् ।
  
अलोलश्रीḫ पुरीं लोलडामरस् स्वाभिधां व्यधात् ॥ ज्र्त्_४१२ ॥  
  
[प्स्-ज्र्त् ३५]
  
सुधाधौतैर् मठैर् लक्ष्मीं फलयद्भिह्̱ कृतैḫ पुरी ।
  
कुलिशच्छिन्नकैलासशृङ्गभङ्गिम् अजीजनत् ॥ ज्र्त्_ब्।४७५ ॥  

  
आजन्मलोलता मह्या स्वरसाम्याय वर्धिता ।
  
निहन्ति च्छायया तस्या द्युमणिस्पर्शजं सुखम् ॥ ज्र्त्_४१३ ॥  

  
या लक्ष्म्या भागिनेयीत्वाद् बालापालि निजान्तिके ।
  
लासाख्या सा समाक्रामन् नृपतेश् चित्तदर्पने ॥ ज्र्त्_४१४ ॥  

  
यश् चानुरोधतन्तुस् तं चिरं लक्ष्म्या निबद्धवान् ।
  
स च्छिन्नो रागवेगेन लासासौन्दर्यजन्मना ॥ ज्र्त्_४१५ ॥  

  
बलिजिन्मूर्तिना तेन वसन्त्या वक्षसि श्रियः ।
  
प्रातिवेश्मिकतां नीता लासा सौभाग्यभागिनी ॥ ज्र्त्_४१६ ॥  

  
छाया तद्रचितोदयापि दिवसश्रीभोगम् आतन्वतः सूर्यात् सम्मुखतां जहाति वहति श्रेयोहरीं कालताम् ।
  
स्त्रीणाम् अस्ति चतुर्गुणा मतिर् इति स्थाने न हन्त श्रुतिर् यद् वा दुर्विधिपङ्कम् आकलयितुं शक्तो न कश्चिद् द्रुतम् ॥ ज्र्त्_४१७ ॥  

  
प्राकृतस्यावताराख्याभल्लस्यापि सुता सती ।
  
लक्ष्मीर् लासानुरक्ते ऽधाद् अथ रोषं महीपतौ ॥ ज्र्त्_४१८ ॥  

  
रोषात् सिन्धुपतेर् देशं सम्बन्धित्वाद् गतां नृपः ।
  
प्रत्यानयत् त्रपोद्रेकान् न पुनस् स्नेहगौरवात् ॥ ज्र्त्_४१९ ॥  
  
[प्स्-ज्र्त् ३६]
  
अलाब्वो न्यब्रुडन्न् अन्तर् अप्लवन्त जले शिलाः ।
  
लक्ष्मीपक्षह्̱ क्षयं वृद्धिं लासापक्षस् तु लब्धवान् ॥ ज्र्त्_ब्।४८३ ॥  

  
यावद् यावद् अगाद् दूरं लक्ष्मी रात्रिर् इव क्रुधा ।
  
तावत् तावत् स तां लासां दिवं भास्वान् इवाभजत् ॥ ज्र्त्_ब्।४८४ ॥  

  
अपनीय तापखेदं मरुकरिणी पद्मिनीतोयैः ।
  
तत्पद्मशेवलाम्भोनिर्माथे कर्मठीभवति ॥ ज्र्त्_४२० ॥  

  
लक्ष्म्या मातृस्वसुस् सर्वमातृकृत्यकृतो ऽभवत् ।
  
राजप्रियाथ राकेव लासा पक्षक्षयोद्यता ॥ ज्र्त्_४२१ ॥  

  
सत्कर्मपाकसमयो ऽस्य न चेद् विकासशोभां न किं परिहरेत् कुमुदाकरस्य ।
  
विश्वप्रबोधहरणप्रवणक्षणेन कुस्त्री निशा च सहसैव निशाकरेण ॥ ज्र्त्_४२२ ॥  

  
चिन्तासूचकनिश्श्वासक्लिन्नौष्ठी तं कदाचन ।
  
अवोचद् भोगिनीवेति लासाख्या भोगिनी नृपम् ॥ ज्र्त्_४२३ ॥  

  
"न चेद् विकासयेद् भास्वान् पद्मिनीं स्वरुचा स्फुटम् ।
  
तस्याश् छेदाय शैवालवल्ल्या इव यतेत कः ॥ ज्र्त्_४२४ ॥  

  
पतन्तीं प्रेमभारार्द्रां मयि दृष्टिं तवासहा ।
  
मां निहन्तुम् उपायेन कुरुते महिषी तव ॥ ज्र्त्_४२५ ॥  

  
अभिचारे दुराचारम् उपचारप्रियङ्करम् ।
  
सा चाराक्षी मयि द्वेषाद् उदयश्रियम् ऐरयत्" ॥ ज्र्त्_४२६ ॥  

  
"देवादेशपरे तस्मिन्न् अभिचारविनिर्मितिः ।
  
असम्भाव्ये"ति तां राजा प्रत्युवाच विचक्षणः ॥ ज्र्त्_४२७ ॥  

  
निर्बन्धेनोपजल्पन्तीं तद् एव वचनं ततः ।
  
तां प्रत्याययितुं देवीम् उदयश्रियम् अब्रवीत् ॥ ज्र्त्_४२८ ॥  

  
"व्ययित्वातिशयेनाहो कोशो रिक्तत्वम् आगतः ।
  
प्रार्थयन्ते जना राज्ञस् सर्वं कल्पतरून् इव ॥ ज्र्त्_४२९ ॥  

  
द्रविणोत्पत्तये तस्माद् उपायḫ प्रतिभात्य् अयम् ।
  
प्रतिमा श्रीजयेश्वर्या यास्ति रीतिमयी पृथुः ॥ ज्र्त्_४३० ॥  

  
तां खण्डयित्वा विहतैष् टङ्कैर् मन्नामचिह्नितैः ।
  
व्ययनिर्वहणं कीर्तिस्थिरत्वं चोपजायते" ॥ ज्र्त्_४३१ ॥  

  
"साध्व् एतत् किं तु तन्मूर्तिर् लघ्वी किं प्रभविष्यति ।
  
बृहद्बुद्धेन मुद्रास्तु" क्षुद्रस् तं सचिवो ऽभ्यधात् ॥ ज्र्त्_४३२ ॥  
  
[प्स्-ज्र्त् ३७]
  
पुन्नागव्रजम् उन्मुमूलयिषति प्रायह्̱ कराकर्षणैर् उद्दामं विजिहीर्षति प्रतिपदं कक्ष्याछिदां काङ्क्षति ।
  
कां नैच्छन् नृपगन्धसिन्धुरपतिस् तीव्रां न वप्रक्रियां तीक्ष्णाग्रप्रतिभाङ्कुशो ऽस्य निकटे मन्त्री नियन्ता पुनः ॥ ज्र्त्_ब्।४९९ ॥  

  
मुद्रोपकरणं सज्जीकृत्यान्येद्युर् उपागतम् ।
  
राज्ञीं प्रत्याय्य भूपालो रहो मन्त्रिणम् अब्रवीत् ॥ ज्र्त्_४३३ ॥  

  
"याḫ पूर्वैर् निरमीयन्त यशस्सुकृतलब्धये ।
  
अङ्गीकर्तासि ता देवप्रतिमा भङ्क्तुम् अञ्जसा ॥ ज्र्त्_४३४ ॥  

  
अमरप्रतिमा विधाय केचित् परिपूज्याथ परे प्रसिद्धिम् आप्ताः ।
  
परिपाल्य यथोचितं तथान्ये विदलय्याहम् अहो महद् दुरन्तम् ॥ ज्र्त्_४३५ ॥  

  
निर्माणाज् जलधेस् कृतेश् च सरितां कौमारशोकावधिḫ प्रख्यातस् सगरो भगीरथनृपो गङ्गावताराच् च सः ।
  
दुष्यन्तस् स च विश्वविश्वविजयाज् जिष्णोर् भयान्य् आवहन् रामो हन्त दशाननेन विहितात् सीतापहारात् पुनः ॥ ज्र्त्_४३६ ॥  

  
राजा शाहाभदीनाख्यस् सुरमूर्तीर् अलोठयत् ।
  
मा दुर्वार्त्तेयम् अत्युग्रा चकम्पद् भाविनो जनान्" ॥ ज्र्त्_४३७ ॥  

  
उदयश्रीर् नतशिरा राज्ञीत्य् उक्तवति स्वयम् ।
  
महीरन्ध्रम् इवैक्षिष्ट द्राग् अधोगतिवाञ्छया ॥ ज्र्त्_४३८ ॥  
  
[प्स्-ज्र्त् ३८]
  
सर्वंसहा तदा क्ष्माभूद् अन्वर्था प्राग्वद् एव यत् ।
  
लासानुरक्तम् अपि तं सा राजानम् असेवत ॥ ज्र्त्_ब्।५०५ ॥  

  
भास्करो द्युपरीरम्भरसासादितकौतुकः ।
  
स्वपुत्रशनिमुख्यानां ग्रहाणां हानिम् इच्छति ॥ ज्र्त्_४३९ ॥  

  
रागी तद्दोषवादिन्या तया देव्या प्रबोधितः ।
  
व्यवासयत् स्वदेशात् स राजपुत्रान् परान् इव ॥ ज्र्त्_४४० ॥  

  
कार्येष्व् अतिमनुष्येषु साहायकविधायिभिः ।
  
योगिनीपुरनाथस्य तैर् व्यक्तो विक्रमह्̱ कृतः ॥ ज्र्त्_४४१ ॥  

  
औदार्याद् दत्तवृत्तीन् स हिन्दुकान् एव बोधितः ।
  
म्लेच्छान् सेकन्दरमुखान् राजद्रोहकृतो ऽवधीत् ॥ ज्र्त्_४४२ ॥  

  
पिशुनैर् जनिताशङ्कश् शूरो मदनलाविकः ।
  
राजा विप्लवसज्जो ऽपि सेनयास्य निवारितः ॥ ज्र्त्_४४३ ॥  
  
[प्स्-ज्र्त् ३९]
  
"औदार्यशालिना राज्ञा स्वसमं वर्धितस् स्वयम् ।
  
राजाधिकं व्यवाहार्षीत् तदा मदनलाविकः ॥ ज्र्त्_ब्।५११ ॥  

  
तुल्यार्थस् समसामर्थ्यश् शङ्क्यो ऽयम्" इति भूपतिः ।
  
ईर्ष्यालुभिह्̱ कुसचिवैस् तस्मै परम् अकोप्यत ॥ ज्र्त्_ब्।५१२ ॥  

  
शुचिम् अप्य् अशुचिं मत्वा तं वीतिं भूमिपालधीः ।
  
खलनाशावृतत्वेन न चित्तविरताभवत् ॥ ज्र्त्_ब्।५१३ ॥  

  
उपप्लावयितुं वाञ्छंस् तं मुहुह्̱ क्रोधवेगतः ।
  
राजरत्नाकरो ऽरोधि तदीयगुणवेलया ॥ ज्र्त्_ब्।५१४ ॥  

  
राजा जातत्वरां यात्रां व्यसनेनाभिषेणयन् ।
  
नौसेतुकौतुकं सिन्धोḫ परिखाया इवाहरत् ॥ ज्र्त्_४४४ ॥  

  
शूरह्̱ खड्गनगर्यां स पर्यटन् मृगयारसात् ।
  
सिंहम् अभ्यद्रवद् राजा सिंहसंहतसाहसः ॥ ज्र्त्_४४५ ॥  

  
गच्छंश् चित्ताधिकं राजा वाजिना वेगराजिना ।
  
अन्वगाम्य् अतिभक्तेन मदनेनैव केवलम् ॥ ज्र्त्_४४६ ॥  
  
[प्स्-ज्र्त् ४०]
  
आरूढḫ पौरुषं राजा सो ऽवरूढस् तुरङ्गमात् ।
  
यमेनेव व्यधाद् युद्धं हरिणा क्रौर्यधारिणा ॥ ज्र्त्_ब्।५१८ ॥  

  
एकाकिनं चिरं बद्धयुद्धम् उद्धतकेसरः ।
  
तम् अधह्̱ कृतवान् राजसिंहं सिंहो ऽतिसाहसम् ॥ ज्र्त्_४४७ ॥  

  
उत्प्लुत्य वाजिनस् तूर्णं शूरो मदनलाविकः ।
  
निपातितनृपं सिंहं कृपाण्या सहसावधीत् ॥ ज्र्त्_४४८ ॥  

  
प्राणरक्षोपकारेण प्रसन्नḫ पिशुनाज् जनात् ।
  
युक्त्या मारणम् एतस्य शङ्कमानो नरेश्वरः ॥ ज्र्त्_४४९ ॥  

  
स विवाहच्छलाद् दत्त्वा द्रविणं करुणामयः ।
  
मदनं व्यसृजड् ढिल्लीपतेर् निकटम् अञ्जसा ॥ ज्र्त्_४५० ॥  

  
उत्पन्नचण्पकं दीप्त्या कुर्वतीं व्योम जातुचित् ।
  
स्वप्ने शर्करसूहाख्यो दृष्टवान् काञ्चनीं पुरीम् ॥ ज्र्त्_४५१ ॥  

  
वेश्म वेश्म विशंस् तत्र शून्यं पश्यन्न् अयं ततः ।
  
राजधान्यां स्त्रियं काञ्चिद् अपश्यत् कान्तिदन्तुराम् ॥ ज्र्त्_४५२ ॥  

  
अपृच्छच् च "त्वम् एकैव हन्तेयति महापुरे ।
  
व्योम्नीव शशिलेखा किं चित्रं तिष्ठसि निर्भया ॥ ज्र्त्_४५३ ॥  

  
कस्येयं नगरी कस्माच् छून्या सर्वत्र वर्तते ।
  
अत्रेदं पतितं कस्य वर्तते च कलेवरम्" ॥ ज्र्त्_४५४ ॥  

  
सा तं जगाद "गन्धर्वराजस्यासौ महापुरी ।
  
सुन्दरी पतिहीनेव विधुहीनेव शर्वरी ॥ ज्र्त्_४५५ ॥  

  
स चामात्यैस् समं सर्वैḫ पातुं कश्मीरमेदिनीम् ।
  
अवतीर्णḫ परिस्थाप्य निजम् अत्र कलेवरम् ॥ ज्र्त्_४५६ ॥  

  
शाहाबदेन इति यḫ प्रथितो ऽस्ति जगत्त्रये ।
  
तत्कलेवररक्षार्थम् अत्र तिष्ठामि केवला ॥ ज्र्त्_४५७ ॥  

  
स च निष्पादिताशेषकार्यो मासत्रयान्तरे ।
  
स्वाम् इमां नगरीम् एव ध्रुवं रक्षितुम् एष्यति" ॥ ज्र्त्_४५८ ॥  

  
प्रबुद्धो ऽभ्यधिकाश्चर्यशोकचिन्तारसान्तरे ।
  
मज्जन्न् अवर्णयद् राज्ञे स्वप्नवृत्तिम् अखण्डिताम् ॥ ज्र्त्_४५९ ॥  

  
"असत्ये किं भयं स्वप्ने सत्ये त्व् ऐश्वर्यम् एव मे" ।
  
इत्थं तद् विमृशन् राजा न तथा पस्पृशे शुचा ॥ ज्र्त्_४६० ॥  

  
"मदन्तिकम् उपागम्यम्" इति भूमिपतिस् ततः ।
  
दूरस्थितानां पुत्राणां सद्यो लेखान् विसृष्टवान् ॥ ज्र्त्_४६१ ॥  

  
ततो मुमूर्षुर् भूपालो हिन्दुकानां निजे पदे ।
  
अप्राप्ततनयो धीमान् अभ्यषिञ्चत् स्वयं ततः ॥ ज्र्त्_४६२ ॥  
  
[प्स्-ज्र्त् ४३]
  
तं भक्तं नेश्वरो ऽनैषीत् सदेहं यत् सधर्मताम् ।
  
तत्र हेतुर् ध्रुवं तस्मिन् सौभाग्यान् मदनभ्रमः ॥ ज्र्त्_ब्।५३४ ॥  

  
शौर्यौदार्यविधौ विधौतविविधश्लोके नृलोकेश्वरे तस्मिन्न् अस्तम् उपागते गुणिगणत्राणोच्चरन्नैपुणे ।
  
शक्रेणोन्नमितं शिरḫ परिभवत्रासापसाराद् ध्रुवं भूभारोद्वहनात् पुनर् विनमितं शेषेण शोकस्पृशा ॥ ज्र्त्_ब्।५३५ ॥  

  
प्रत्यक्षं ज्वलतḫ प्रतापशिखिनस् स्वीकृत्य यां भुक्तवान् नान्यान् आद्रियताधिकं स्पृहयतस् तद्रागबन्धाच् च या ।
  
तां भूमिं प्रविहाय हायम् अगमद् द्यां शक्रभुक्तां चिरं पुंसां स्त्रीषु कदापि न प्रभवति प्रेमग्रहप्रत्ययः ॥ ज्र्त्_ब्।५३६ ॥  

  
ज्यैष्ठशुक्लचतुर्दश्यां तानाङ्के ऽब्दे महीपतिः ।
  
आलिङ्ग्य नाकवनितास् स्तनौन्नत्यम् अपीफलत् ॥ ज्र्त्_४६३ ॥  
  
  
२०) क़ुट्ब्-अद्-दीन् (ल्स् ४४४९-४४६५)  
  
[प्स्-ज्र्त् ४४]
  
मत्वेव भूजयाद् भूयḫ पुनरुक्तापवादताम् ।
  
शाहाभदीने निर्जेतुं द्याम् इव प्रस्थिते सति ॥ ज्र्त्_ब्।५३८ ॥  

  
कुद्भदेननरेन्द्रो ऽथ मौलाव् आज्ञां महीभुजाम् ।
  
चित्ते सुखं मुखे हर्षं स्तुतिं वाचि न्यधात् ततः ॥ ज्र्त्_४६४ ॥  
  
[प्स्-ज्र्त् ४६]
  
तस्य प्रतापकमला सगर्वपदवीम् अगात् ।
  
जयव्यसनिपूर्वेशविरहार्तेव भूपतेः ॥ ज्र्त्_ब्।५४० ॥  

  
तद्वियोगासहा देशदेवी जयम् अधात् स्वयम् । ज्र्त्_ब्।५४१अब् ।  

  
नातितीव्रो न वा मन्दस् सर्वस्यैव महीपतिः ।
  
चित्तम् आदित लोकस्य वैषुवो भानुमान् इव ॥ ज्र्त्_४६५ ॥  
  
[प्स्-ज्र्त् ४७]
  
अह्नायापह्नुतं युद्धे तद्धनुḫप्रतिकूजितम् ।
  
शोचद्वैरिवधूवर्गक्रन्दितैर् मत्सराद् इव ॥ ज्र्त्_ब्।५४२ ॥  

  
दिङ्मुखे चन्दनालेपह्̱ कीर्तिर् अम्बरचन्द्रिका ।
  
धरणीरमणस्यास्य द्विषाम् आम्लापयन् मुखम् ॥ ज्र्त्_ब्।५४३ ॥  

  
क्षेम लक्ष्मीं प्रजाह्̱ क्षोणीपाले तन्वति तन्वति ।
  
भूमाव् एव स्थिता नाकभोगसौख्यम् अभुञ्जत ॥ ज्र्त्_ब्।५४४ ॥  

  
लोहरप्रत्यवेक्षार्थं यान् न्यधात् पूर्वभूपतिः ।
  
लोहराधिपतेर् भीत्या ते पलाय्य गतास् ततः ॥ ज्र्त्_४६६ ॥  

  
शाम्यन्त्य् ओषधयस् सर्वाश् शशिन्य् अस्तं गते सति ।
  
दृष्टो हि सूर्यकान्तानां रवौ याति द्युतिक्षयः ॥ ज्र्त्_४६७ ॥  

  
लोहरं प्रतिसन्धातुं कुद्भदेनमहीपतिः ।
  
शौर्यशालिनम् आदिक्षत् पुरो डामरलोलकम् ॥ ज्र्त्_४६८ ॥  

  
अवेष्टयत् ततो गत्वा लोहराद्रिं स सर्वतः ।
  
प्राणा हि स्वामिभक्तानां तृणायन्ते महात्मनाम् ॥ ज्र्त्_४६९ ॥  

  
असामर्थ्यान् निजं दुर्गं दुर्गेन्द्रो ऽर्पयितुं ततः ।
  
ब्राह्मणान् व्यसृजद् दूताण् डामराधिपतिं प्रति ॥ ज्र्त्_४७० ॥  

  
द्विजलिङ्गान् स तान् मत्वा सारं द्रष्टुम् उपागतान् ।
  
न्यग्रहीद् विग्रहाद् उग्राद् द्विजान् अव्यग्रमानसः ॥ ज्र्त्_४७१ ॥  

  
द्विजदैवतम् अप्य् एतं श्रुत्वा तदपकारिणम् ।
  
लोहरेन्द्रेण कोट्टाशां जीवाशां च विसृष्टवान् ॥ ज्र्त्_४७२ ॥  

  
पश्यन्तो मरणं स्वस्य युद्धे वाथ पलायने ।
  
क्षत्रियाणां निजं धर्मम् अग्रहीषुस् ततो रणम् ॥ ज्र्त्_४७३ ॥  

  
शिलासारशिलावर्षैर् दुर्दर्शा दुर्घना इव ।
  
लोहराद्रेर् अवारोहन्न् आरोहंस् तु यशांसि ते ॥ ज्र्त्_४७४ ॥  
  
[प्स्-ज्र्त् ४९]
  
स्वं खण्डीकृत्य शैलेन विभक्तं स्वामिभक्तितः ।
  
प्रत्येकं शत्रवस् तेषु शिलावर्षिष्व् अमंसत ॥ ज्र्त्_ब्।५५४ ॥  

  
विप्रकीर्णैस् स पाषाणैर् लोलो डामरनायकः ।
  
अन्तर्हितस् समं कीर्त्या भावि को नाम लङ्घति ॥ ज्र्त्_४७५ ॥  

  
शत्रुकीर्णशिलाराशिच्छन्नो डामरलोलकः ।
  
यवनप्रेतसंस्कारान् न विपद्य् अप्य् अहीयत ॥ ज्र्त्_४७६ ॥  

  
शाहाबदेनभूपालो निर्वास्यापि सुतान् निजान् ।
  
आकारयत् स्वयं लेखैर् निजवर्णपरिष्कृतैः ॥ ज्र्त्_४७७ ॥  

  
गुणैश् च वयसा तेषां ज्येष्ठो माहेन्द्रमण्डलम् ।
  
हस्सनो राजपुत्रस् स प्राप तावद् अनङ्कुशम् ॥ ज्र्त्_४७८ ॥  

  
स नेत्रशुक्तिमुक्ताभिर् मुक्ताभिर् वाष्पवीचिभिः ।
  
श्रुत्वा तत्र पितुर् मृत्युं निवापाञ्जलिम् आर्पयत् ॥ ज्र्त्_४७९ ॥  

  
व्यावृत्य गमनेच्छायास् स्वच्छाशयम् अमुं ततः ।
  
न्यवारयत् पितृव्यस्य लेखह्̱ कश्मीरभूपतेः ॥ ज्र्त्_४८० ॥  

  
"शक्रादिसौख्यलोभेन भृत्यान् अस्मान् उपेक्ष्य सः ।
  
समस्कुरुत शाहाबादीनभूमिपतिर् दिवम् ॥ ज्र्त्_४८१ ॥  

  
स्वस्स्त्रीभोगरसेनेव गमनाय त्वरावतः ।
  
तस्यास्माभिर् भवत्कार्यम् अशेषं निरपद्यत ॥ ज्र्त्_४८२ ॥  

  
क्ष्मारक्षालक्षणाम् आज्ञां विचक्षणशिरोमणेः ।
  
तन्मन्त्रमालितां मौलिमूले मालां विदध्महे ॥ ज्र्त्_४८३ ॥  

  
प्रवासागमनाभ्यां त्वं स्वपितुḫ पालिताज्ञया ।
  
श्रीराम इव भूलोकं यशोभिस् स्वम् अपूपुरः ॥ ज्र्त्_४८४ ॥  

  
भूतो भावी च सम्मानो यद्य् अपि स्वगुणैस् तव ।
  
यौवराज्यग्रहाद् भारं लघूकुर्यास् तथापि मे ॥ ज्र्त्_४८५ ॥  

  
स्वधैर्यं सभ्यसंयोगो नानाबन्धुसमागमः ।
  
तव रक्षाधिकारश् च दौर्मनस्यं विलुम्पते ॥ ज्र्त्_४८६ ॥  

  
यशसेव प्रमीतानां परदेशनिवासिनाम् ।
  
महतां न हि जातु स्याद् विभवेन सुखोद्गमः ॥ ज्र्त्_४८७ ॥  

  
स्वरूपप्रतिबिम्बेन भवता स्वर्गवासिनः ।
  
तदुत्कण्ठाभरो ऽस्माकं दर्शनेन निवार्यताम् ॥ ज्र्त्_४८८ ॥  

  
"पुत्रश् शाहाबदेनस्य सो ऽयम्" इत्य् अन्यमण्डले ।
  
अङ्गुलीमुखनिर्देशḫ प्राकृतस्येव मास्तु ते ॥ ज्र्त्_४८९ ॥  

  
राज्ञां मदनुकम्प्यानां मुखप्रेक्षी भवन् भवान् ।
  
कश्मीरैश्वर्यम् अतुलं मा नैषीर् अल्पकं स्वयम् ॥ ज्र्त्_४९० ॥  

  
विभज्य भवति क्षोणीभारं मेरुगिराव् इव ।
  
सुखं सम्पत्तिम् अतुलाम् अनन्तद्युतिर् आप्नुयाम् ॥ ज्र्त्_४९१ ॥  
  
[प्स्-ज्र्त् ५२]
  
कीर्तिं सुरवधूगीतां पात्रे श्रीप्रतिपादनात् ।
  
स कर्णपूरयन् राजा मादृत स्वर्गमालतीः ॥ ज्र्त्_ब्।५७२ ॥  

  
प्रिययोर् आवयोस् स्नेहश्रुतिसौख्येन शीतलैः ।
  
निश्श्वासैर् भूपतेस् स्वीयैस् स्याद् अस्पृह्यं च चामरम् ॥ ज्र्त्_ब्।५७३ ॥  

  
येन मानेन माम् अन्वग्रहीत् स वसुधाधिपः ।
  
त्वं सञ्चरस्व तेनैव मयि पालयति प्रजाः ॥ ज्र्त्_४९२ ॥  
  
[प्स्-ज्र्त् ५३]
  
त्राता द्यौश् शक्रराजभ्याम् आवाभ्यां च समं मही ।
  
शेषैकनाथां पाताललक्ष्मीं हसतु निस्सुखाम् ॥ ज्र्त्_ब्।५७५ ॥  

  
उदयश्रीमुखामात्यमतानुष्ठानशालिनीम् ।
  
ममार्थनानिषेधेन लक्ष्मीं मैव वृथा कृथाः" ॥ ज्र्त्_४९३ ॥  

  
अजानंल् लोलकर्णत्वं राजेन्द्रकरिणाम् अथ ।
  
पन्थानं लेखवाची स काश्मीराणाम् अगाहत ॥ ज्र्त्_४९४ ॥  

  
पवनैस् सम्मुखायातैर् झाङ्काररवधारिभिः ।
  
न्यवार्यतेव कश्मीरप्रवेशाद् राजनन्दनः ॥ ज्र्त्_४९५ ॥  

  
स विशन्न् अथ काश्मीरसरणीम् उदजिज्वलत् ।
  
अमलीमसयद् राज्ञश् श्रुतिं तु खलचोदना ॥ ज्र्त्_४९६ ॥  

  
नक्रास् समुद्रम् इव केचिद् उदेतुकामा वाता लतान्तम् इव केचन दर्पवृत्त्या ।
  
दुर्मत्रिणो भुवनकाननचक्रवालहव्याशना नरपतिं प्रविलोलयन्ति ॥ ज्र्त्_४९७ ॥  

  
अथ प्रविष्टे कश्मीरान् हस्सने राजनन्दने ।
  
कुद्भदेनमहीपालḫ पिशुनैर् इत्य् अकथ्यत ॥ ज्र्त्_४९८ ॥  

  
"सर्वासाम् एव बुद्धीनाम् उपरीश्वरबुद्धयः ।
  
तथापि सचिवैर् वाच्यो हिताहितविनिर्णयः ॥ ज्र्त्_४९९ ॥  

  
पुरन्दरादिलोकेशतेजोऽंशाश्रयशालिनाम् ।
  
स्ववंश्येभ्यो महीन्द्राणां अन्तरायो विलोक्यते ॥ ज्र्त्_५०० ॥  

  
स्पर्शनाशितया ख्याताद् भ्रातृरूपाद् विजिह्मगात् ।
  
कृष्णसर्पाद् इवाश्लिष्टात् कष्टं दूरे न कस्यचित् ॥ ज्र्त्_५०१ ॥  

  
विभवैस् तर्प्यमाणो ऽयं न च स्वीभविता तव ।
  
स्नेहेन सिच्यमानो ऽग्निश् शीतलत्वं किम् ऋच्छति ॥ ज्र्त्_५०२ ॥  
  
[प्स्-ज्र्त् ५५]
  
वरं हालाहलो घोरो न दुरात्मा च दुर्जनः ।
  
तस्य पानाद् गलत्य् एकḫ परस्य त्व् अखिलं कुलम् ॥ ज्र्त्_ब्।५८६ ॥  

  
दैवाद् दूरतरं सर्पं प्रसर्पद्विषधारिणम् ।
  
विना दैवकृतं को नु निधौ स्थापयति स्वयम् ॥ ज्र्त्_ब्।५८७ ॥  

  
न चिन्त्यं "स्वयम् एकाकी राज्ञो मे किं करिष्यति" ।
  
हरेḫ पुरस् सयूथो ऽपि कतमो वारणेश्वरः ॥ ज्र्त्_५०३ ॥  

  
"मद्बुद्ध्या विक्रमस् तस्य हन्यताम्" इति नोज्ज्वलम् ।
  
बुद्धिमान् उदयश्रीस् तं स्वामिभक्त्या हि रक्षति ॥ ज्र्त्_५०४ ॥  

  
आद्ये दर्पोदयḫ पक्षे दोषोद्रेकḫ परे यतः ।
  
नानुग्राह्यो न चोत्सृज्यस् तव राजेन्द्र हस्सनः ॥ ज्र्त्_५०५ ॥  

  
न वैवम्प्रायतावृत्तिं तेजस्वी स क्षमिष्यते ।
  
यस्मिन् दहति नाम्भोधिं स क्षणो वाडवस्य कः ॥ ज्र्त्_५०६ ॥  

  
अतस् तस्य निरोधेन निरुत्पिञ्जसुखाḫ प्रजाः ।
  
कुण्ठयन्तुतरां पूर्वभूपालोत्कण्ठितां चिरम्" ॥ ज्र्त्_५०७ ॥  

  
प्रविष्टैर् इति दुर्वाप्या निर्गताद्भिर् इव ह्रदः ।
  
वैरस्यम् अभजद् राजा खलवाक्यैस् स हस्सने ॥ ज्र्त्_५०८ ॥  

  
पश्यञ् शृण्वन्न् अनुभवंस् तस्याप्य् उत्सेकविक्रियाम् ।
  
"भ्रातुḫ पुत्र" इति स्नेहान् न तं राजा न्यरोधयत् ॥ ज्र्त्_५०९ ॥  

  
उदयश्रीर् अथालक्ष्य विरक्तं हस्सने नृपम् ।
  
लोलडामरभार्यां तद्धात्रीं समदिशत् ततः ॥ ज्र्त्_५१० ॥  

  
"स्वामिरागम् इवारूढो नाकं डामरलोलकः ।
  
अहारयद् यशो न स्वं कुस्वामिमुखवीक्षणैः ॥ ज्र्त्_५११ ॥  

  
अस्माद् दुर्मनसो राज्ञो विभवाशास्तु दूरतः ।
  
वर्धितस्य त्वया प्राणसंशयो हस्सनस्य तु ॥ ज्र्त्_५१२ ॥  
  
[प्स्-ज्र्त् ५७]
  
अतḫ प्रलोभ्य राजेत्थं त्वयानेयो निजान् गृहान् ।
  
योग्यं स्थानान्तरं नास्मद्विपन्निर्यातनाविधौ ॥ ज्र्त्_ब्।५९८ ॥  

  
तस्मात् त्वया निजार्थानां ग्रहणार्थं महीपतिः ।
  
प्रार्थनीयो यथाभ्येति त्वद्गृहान् एष लुब्धधीः ॥ ज्र्त्_५१३ ॥  
  
[प्स्-ज्र्त् ५८]
  
"विश्वस्तायाह्̱ किम् अर्थैर् मे धर्मकामार्थहेतुभिः ।
  
राज्ञो ऽर्पयामि तान् सर्वान् यदि मे स्याद् अनुग्रहः ॥ ज्र्त्_ब्।६०० ॥  

  
अतस् स्वकीर्तये पूर्तसम्मानस्फूर्तये ऽस्तु मे ।
  
यत् तु त्वच्चरणस्पर्शदर्शितानुग्रहं गृहम् ॥ ज्र्त्_ब्।६०१ ॥  

  
प्रत्याहृत्य स्वयं स्वीयम् ओषधेर् इव सद्वसु ।
  
आशाḫ प्रकाशयत्व् अर्थपतिर् भास्वान् इवाभितः ॥ ज्र्त्_ब्।६०२ ॥  

  
वदन्येन त्वयापेक्ष्यं न तु स्त्रीधनम् इत्य् अतः ।
  
रसाया रसम् आदत्ते लोकाप्यायाय भास्करः ॥ ज्र्त्_ब्।६०३ ॥  

  
अनेन वसुना राज्ञḫ फलतु प्रार्थनार्थिनाम् ।
  
सरितां वारि गृह्णानो मेघांस् तर्पयते ऽम्बुधिः ॥ ज्र्त्_ब्।६०४ ॥  

  
निधीन् अहिभिर् आवेष्ट्य गोपयन्ती मया मही ।
  
उपहास्येत नाथेन मद्द्रव्ये दृष्टिकारिणा" ॥ ज्र्त्_ब्।६०५ ॥  

  
तत्रागतं महीपालं हनिष्यामो वयं बलात् ।
  
बध्नीमो वा ततो राजपुत्रो वृद्धिम् उपैष्यति" ४ ॥ ज्र्त्_५१४ ॥  
  
[प्स्-ज्र्त् ५८]
  
"तथे"ति प्रतिसन्दिश्य सा पुंवद् धैर्यशालिनी ।
  
तद्बुद्धिपरितोषार्थम् एवं सन्देशम् आक्षिपत् ॥ ज्र्त्_ब्।६०६ ॥  

  
"एकाकी दीर्घधीकृद् यह्̱ किम् उद्यच्छेत साहसे ।
  
कदाचिन् नोच्चरत्य् एव करेणैकेन तालिका ॥ ज्र्त्_ब्।६०७ ॥  

  
सामर्षस् सावलेपत्वात् कम्पनाधिपतिस् त्वया ।
  
साहाय्यकार्थम् अभ्यर्थ्यस् सिद्धे कार्ये धृतौजसा ॥ ज्र्त्_ब्।६०८ ॥  

  
भवतैव विधार्येयं निराधारत्वनिष्फला ।
  
वाताहताश्रया द्राक्षावल्लीवान्येन भूरुहा" ॥ ज्र्त्_ब्।६०९ ॥  

  
उदयश्रीर् इति श्रुत्वा वाचिकं मतिमान् अपि ।
  
तथैवायाचत् साहाय्यं कम्पनेश्वरलक्ष्मकम् ॥ ज्र्त्_ब्।६१० ॥  

  
हस्सनस्य जनन्यास् स लक्ष्म्या ध्यायन्न् अपक्रियाः ।
  
तस्मिन् प्रत्यपकारेच्छुस् तद् राज्ञे विन्यवेदयत् ॥ ज्र्त्_ब्।६११ ॥  

  
मन्त्रिभिर् विवृतस् सो ऽथ गुणवत्सलमत्सरैः ।
  
अबोध्य् उदयभद्रस्य दुर्नयं तं नराधिपः ॥ ज्र्त्_ब्।६१२ ॥  

  
मन्त्रिणं स्तन्यम् आप्याय स्वकीयम् अभयाय तम् ।
  
राज्ञी राज्ञो ऽस्य सुडाख्या पुत्रीयां चक्रुषी स्वयम् ॥ ज्र्त्_ब्।६१३ ॥  

  
स पूर्वस्वामिसम्मानव्यृणमार्गोपलब्धये ।
  
हस्सनाभ्युदयाङ्गानि प्राणान् अपि त्व् अजीगणत् ॥ ज्र्त्_ब्।६१४ ॥  

  
अथ दैवाद् गते तस्मिन् मन्त्रे भेदं महीपतेः ।
  
उदयश्रीस् ततो भीतḫ पलाययत हस्सनम् ॥ ज्र्त्_५१५ ॥  

  
आत्मनो वधबन्धे वा मोचयन्न् अपराञ् जनान् ।
  
रसेन्द्र इव लोके ऽस्मिञ् श्लाघनीयत्वम् अश्नुते ॥ ज्र्त्_५१६ ॥  

  
कर्मण्य् अभीक्ष्णतीक्ष्णे ऽपि तथा लक्षितम् उद्यतम् ।
  
क्षमाशीलह्̱ क्षमापालो नातक्ष्णोद् उदयश्रियम् ॥ ज्र्त्_५१७ ॥  

  
गुणैस् संवृत्य रन्ध्राणि शुचितां शीलयन् बहिः ।
  
बिसवत् कालम् अनयत् पङ्कवत्सु जलेषु च ॥ ज्र्त्_५१८ ॥  
  
[प्स्-ज्र्त् ५९]
  
बुद्धेलस्वामिनह्̱ कन्यारत्नं स्वीकृत्य हस्सनः ।
  
अविशल् लोहरं तावन् निरगाच् च दिशां भयम् ॥ ज्र्त्_ब्।६२० ॥  

  
कश्मीराम्बरबद्धस्य घनस्येवोदयश्रियः ।
  
धीवृष्ट्या पुष्टिम् अभ्यायात् केदार इव हस्सनः ॥ ज्र्त्_ब्।६२१ ॥  

  
युक्त्या मन्त्रान् घ्नताथान्तर् आधिनेवोदयश्रिया ।
  
व्याधिनेव बहिर् भूपो हस्सनेनाभ्यभूयत ॥ ज्र्त्_ब्।६२२ ॥  

  
"तावद् वमति यस् तोयं दूरात् स्पृष्टो हिमांशुना ।
  
किंस्विन् नैव तदाश्लिष्टश् शशिग्रावा स्रवेद्" इति ॥ ज्र्त्_५१९ ॥  

  
उदयश्रीर् गन्तुकामो राजपुत्रान्तिकं ततः ।
  
उदयश्रीश् श्रुतद्रोहो राज्ञा कारां निवेशितः ॥ ज्र्त्_५२० ॥  
  
[प्स्-ज्र्त् ६०]
  
मडवासरणिं वक्रां सिद्धिहेतुं विदन् रहः ।
  
श्वशुरं वर्णितस्वीयरहस्यं मडवापतिम् ॥ ज्र्त्_ब्।६२५ ॥  

  
गङ्गराजम् अथायाचत् तन्मार्गेण विनिर्गमम् ।
  
अन्ते नश्यति धीḫ पुंसस् सहस्रांशोर् इव द्युतिः ॥ ज्र्त्_ब्।६२६ ॥  

  
न यद्य् उद्भेदयेत् कन्दकोटिं शृङ्गाटम् उन्नताम् ।
  
कस् तस्यान्तर्निमग्नस्य ज्ञातुं शक्तो भवेत् स्थितिम् ॥ ज्र्त्_ब्।६२७ ॥  

  
स्वनाशशङ्कया गङ्गराजे तद्द्रोहवर्णिनि ।
  
इद्धतेजा नृपह्̱ क्रुद्धो रुणद्धि स्मोदयश्रियम् ॥ ज्र्त्_ब्।६२८ ॥  

  
परीक्षितुम् इवोद्युक्तैर् गुरोस् तस्य च शेमुषीम् ।
  
सुरैर् इवार्थितो राजा क्रोधाद् व्यापादयत् स तम् ॥ ज्र्त्_५२१ ॥  

  
मथ्नन् पद्मं गजो भञ्जन् मरुच् चन्दनपादपम् ।
  
निघ्नन् पुरुषरत्नं च राजा निन्द्यो जगत्त्रये ॥ ज्र्त्_५२२ ॥  

  
यशḫ पुरुषपुष्पाणां भुवनोद्यानवर्तिनाम् ।
  
सौरभातिशयं श्लाघ्यं विचिनोति मनोहरम् ॥ ज्र्त्_५२३ ॥  

  
विनष्टहस्तपादो ऽन्धो यथातिचकिताशयः ।
  
उदयश्रीक्षये राजपुत्रो ऽभूद् द्हस्सनस् तथा ॥ ज्र्त्_५२४ ॥  
  
[प्स्-ज्र्त् ६४]
  
पक्षिशाव इव क्रूरकरकाभग्नपक्षतिः ।
  
पर्यन्तवृत्तिभिह्̱ क्रूरैर् हस्सनो ऽथ न्यरुध्यत ॥ ज्र्त्_ब्।६३३ ॥  

  
प्रसादप्रीणितैḫ प्रायह्̱ खशराजैर् दुरात्मभिः ।
  
राजपुत्रो हस्सनस् स हन्तुं प्रत्यर्पितḫ प्रभोः ॥ ज्र्त्_५२५ ॥  

  
उत्पिञ्जे गलिते शत्रुवर्गे ऽप्य् आशाच्युते सति ।
  
मतिस् सतेजा लोकानाम् आलोकश्रियम् आययौ ॥ ज्र्त्_५२६ ॥  

  
वितस्तायां स्वनामाङ्का पुरी तेनाथ निर्मिता ।
  
उच्छ्रितैह्̱ कनकच्छत्त्रैर् द्याम् उद्धसति या श्रिया ॥ ज्र्त्_५२७ ॥  

  
प्रत्यब्दं जनम् आलक्ष्य दुर्भिक्षक्षयितायुषम् ।
  
मासि भाद्रपदे ऽकार्षीत् स सत्त्रं भूरिदक्षिणम् ॥ ज्र्त्_५२८ ॥  

  
साधुसूक्तिसुधास्नानात् कर्णाभ्यर्णतले कचैः ।
  
ध्रुवं धवलिम् आपेदे वार्धके चास्य भूपतेः ॥ ज्र्त्_५२९ ॥  

  
भूषणं निजवंशस्य पूषणं धरणेर् असौ ।
  
शत्रुश्रीदूषणं पुत्ररत्नं न च स लब्धवान् ॥ ज्र्त्_५३० ॥  
  
[प्स्-ज्र्त् ६५]
  
आयुर् वायुचलद्वीचिचञ्चलं कलयन्न् अथ ।
  
सर्वाग्रहारनिर्माणम् अकरोत् पुत्रलिप्सया ॥ ज्र्त्_ब्।६४० ॥  

  
योगिनो ब्रह्मनाथस्य कश्मीरान् आगतस्य सः ।
  
प्रसादेन महीपालस् सन्ततिं प्राप्तवांश् चिरात् ॥ ज्र्त्_५३१ ॥  
  
[प्स्-ज्र्त् ६७]
  
"मया वैरिवरान् नीत्वा कारागारकुटुम्बिताम् ।
  
निवारितं विलोलत्वं नैसर्गिकम् अपि श्रियः ॥ ज्र्त्_ब्।६४२ ॥  

  
यथापराधं दण्डेन हरता धर्मविप्लवम् ।
  
प्रजा अपक्षपातेन स्वप्रजा इव पालिताः ॥ ज्र्त्_ब्।६४३ ॥  

  
नीताश् चिराय निर्मथ्य विपश्चिज्जनवारिधिम् ।
  
कियन्तो ऽपि मया स्वीयां मैत्रीं शास्त्रमणिप्रभाः ॥ ज्र्त्_ब्।६४४ ॥  

  
इति मे कृतकृत्यस्य शोकशङ्कुर् अयं परम् ।
  
प्राज्यसाम्राज्यभारस्य वोढा नास्ति कुलाङ्कुरः" ॥ ज्र्त्_ब्।६४५ ॥  

  
इति श्रुत्वा वचस् तस्य वंशच्छेदतमोमुषम् ।
  
दर्शयन् दशनज्योत्स्नां योगी तं प्रत्यभाषत ॥ ज्र्त्_ब्।६४६ ॥  

  
"मा विषादं कृथा राजन् पुत्रानुत्पत्तिहेतुकम् ।
  
न हि किञ्चित् कदाचित् स्याद् दुरापं पुण्यशालिनाम् ॥ ज्र्त्_ब्।६४७ ॥  

  
पुत्रोत्पत्तिनिमित्तं मे योगिनो ऽप्य् आनुषङ्गिकम् ।
  
किञ्चित् सञ्चितम् अस्त्य् एव तत् तवास्तूपकारकृत् ॥ ज्र्त्_ब्।६४८ ॥  

  
गुणैस् समम् इमं मे च कश्मीरागमनोद्यमम् ।
  
फलयत्व् एव महिषी भुञ्जाना गुलिकाम् इमाम् ॥ ज्र्त्_ब्।६४९ ॥  

  
कुलतन्तौ समुत्पन्ने त्रिलोकाभयलग्नके ।
  
नरोत्तमो जगत्त्राणचिन्तातानवम् अश्नुताम्" ॥ ज्र्त्_ब्।६५० ॥  

  
इत्य् ऊचुषो ऽथ योगीन्द्राद् आदाय गुलिकां नृपः ।
  
अभोजयत् स महिषीं चरुं दशरथो यथा ।
  
देवीम् अभोजयन् मूर्तां प्रसादपदवीम् इव ॥ ज्र्त्_ब्।६५१ ॥  

  
अन्वयाभरणं देवी पितुर् आनन्दपारणम् ।
  
तमोहरणम् अर्यन्धङ्करणं सुषुवे सुतम् ॥ ज्र्त्_५३२ ॥  

  
शृङ्गारमङ्गलावासम् अवलोक्य वपुश् शिशोः ।
  
शृङ्गार इति नामास्य व्यधाद् भूलोकवासवः ॥ ज्र्त्_५३३ ॥  

  
हर्षाद् आदिशति क्ष्मापे बन्धमुक्तिं तदुत्सवे ।
  
अन्वभावि तदा चित्रं बन्धो नौसेतुभिḫ परम् ॥ ज्र्त्_५३४ ॥  
  
[प्स्-ज्र्त् ६८]
  
यो मातुलसुतो देव्या भाण्डागारिक उद्दकः ।
  
तत्प्रियां सेवतां राजा निन्ये धात्रीषु मुख्यताम् ॥ ज्र्त्_ब्।६५५ ॥  

  
अथ द्वितीयपुत्रं सा देवी हैबतसञ्ज्ञितम् ।
  
असूत कान्तिसन्तानतर्ज्यमानसुधाकरम् ॥ ज्र्त्_५३५ ॥  
  
[प्स्-ज्र्त् ६९]
  
न कस्य वस्तुनो ऽलक्षि सुभिक्षश्रीḫ पदे पदे ।
  
तस्मिन् रक्षितरि क्षोणीम् अन्यत्रारिभयाज् जनैः ॥ ज्र्त्_ब्।६५७ ॥  

  
धनुर् विनामितं तेन पश्यन्तो नैव कुत्रचित् ।
  
प्रणतिं वैरिणस् तस्य कस्माद् अप्य् अध्यगीषत ॥ ज्र्त्_ब्।६५८ ॥  

  
दैवी नीतिर् अभूत् तस्मिन् पृथ्वीं पालयति प्रभौ ।
  
उत्पिञ्जखञ्जताख्यानं प्रत्युतास्य तिरस्क्रिया ॥ ज्र्त्_ब्।६५९ ॥  

  
चन्द्रस्येव कलङ्को ऽभूद् अयं दोषो महीभुजः ।
  
कुलागतां महीं यत् स वास्तव्यानाम् अपाहरत् ॥ ज्र्त्_५३६ ॥  
  
[प्स्-ज्र्त् ७०]
  
अकलङ्कस् स राजेन्दुर् विकसत्कुमुदाकरः ।
  
नाग्रामनाम्नि धाम्न्य् आपत् परधामविलीनताम् ॥ ज्र्त्_ब्।६६१ ॥  

  
चिरभुक्तां भुवं मत्वा सो ऽस्पृश्यां भाविकिल्विषैः ।
  
जगाम त्रिदिवं राजा ध्रुवं भोक्तुं सुरस्त्रियः ॥ ज्र्त्_ब्।६६२ ॥  

  
भाद्रे कृष्णद्वितीयायां पञ्चषष्ठे स वत्सरे ।
  
अस्तं जगाम राजेन्दुह्̱ कुद्भदेनमहीपतिः ॥ ज्र्त्_५३७ ॥  
  
  
२१) सिकन्दर् Šआह् बुत्šइकान् (ल्स् ४४६५-४४८९)
  
"राज्ञी शोकातुरा राजपुत्रौ बालाव्" इति प्रजाः ।
  
अभूवंश् चकितास् सर्वा विनाथवद् अथाधिकम् ॥ ज्र्त्_५३८ ॥  

  
देव्या वाष्पजले शोकवर्षजाते पृथौ सति ।
  
परस्परम् अमात्यानां मात्स्ये न्याये ऽभवद् रुचिः ॥ ज्र्त्_५३९ ॥  

  
"अलं शोकनिवेशेन धैर्यम् अत्रोचितं यतः ।
  
रुन्धते मलिनात्मानह्̱ क्ष्माम् अशूराम् अराजकाम्" ॥ ज्र्त्_५४० ॥  

  
इति प्रबोध्य सुभटां देवीम् उद्दकसाहकौ ।
  
ज्येष्ठं सेकन्दरं पुत्रं महाराज्ये ऽभ्यषिञ्चताम् ॥ ज्र्त्_५४१ ॥  

  
राज्ञ्या मतेनोद्दको ऽथ साहपुत्रं मुहम्मदम् ।
  
स्वजामातरम् अप्य् एष सजानिम् अदहच् छलात् ॥ ज्र्त्_५४२ ॥  

  
सूक्ष्मान् अत्ति तिमिर् महान् स्वकुलजान् अन्धाद् अजानन् वधं स्वाम् अम्बाम् अपि मक्षिका वत मधुग्राहाद् भविष्यद्वधा ।
  
लक्ष्मीलोभभरेण मोहितधियह्̱ कल्पान् अनल्पान् स्थितिं जानन्तो ऽपि जडा न किं कुचरितं कुर्वन्ति हा हन्त हा ॥ ज्र्त्_५४३ ॥  
  
[प्स्-ज्र्त् ७१]
  
शोभानाममहादेव्यास् सो ऽधिविन्नां महीं व्यधात् ।
  
प्रतापहेम राजा तु नाधिवेदनिकां ददौ ॥ ज्र्त्_ब्।६७० ॥  

  
श्रीशोभाया महादेव्याश् श्लाघ्या लक्ष्मीर् अभूत्तराम् ।
  
क्ष्मां हेमलिङ्गैर् द्यां पुण्यलिङ्गैर् या स्वैर् अमण्डयत् ॥ ज्र्त्_५४४ ॥  

  
"एतद्बन्धुघ्नम् एषो ऽपि मां हनिष्यति निश्चितम्" ।
  
इत्य् उद्दको राजपुत्रं विषेणाथ व्यपादयत् ॥ ज्र्त्_५४५ ॥  

  
"निजयैव कृपाण्याहं स्वं छिन्द्यां कण्ठम् एतया ।
  
यद्य् अहं त्वां निरुन्ध्यां वा हन्यां वे"त्य् अथ संविदा ॥ ज्र्त्_५४६ ॥  

  
विश्वास्य साहकं वीरम् उद्दको ऽथ व्यपादयत् ।
  
आसन्नविनिपातानां द्रोहा दूता हि दुर्धियाम् ॥ ज्र्त्_५४७ ॥  

  
यथा भ्रातुस् तथा स्वस्य वधं सम्भावयन् नृपः ।
  
प्रौढीभूतस् ततो वृद्धिं स्वं पक्षं किञ्चिद् आनयत् ॥ ज्र्त्_५४८ ॥  

  
भौट्टाञ् जित्वागतो दृप्तो ऽसहमानो ऽन्यवैभवम् ।
  
श्रीशोभाभ्रातरं खुञ्ज्याराजम् उद्दो ऽवधीत् ततः ॥ ज्र्त्_५४९ ॥  

  
आदिशन् सेवकं स्वं स द्वारोत्पिञ्जाय निम्मकम् ।
  
राज्ञो ऽपि प्रणयं त्यक्त्वा होलडाम् अगमन् मदात् ॥ ज्र्त्_५५० ॥  

  
तच् छ्रुत्वा लद्दराजाद्या भूपतेर् अनुयायिनः ।
  
योद्धुं बद्धोद्यमाḫ पद्मपुरधन्वनि धन्विनः ॥ ज्र्त्_५५१ ॥  

  
प्रत्यासन्नविनाशानां प्रायो मतिमताम् अपि ।
  
पिशाचादिभ्रमो नूनं स्वच्छायास्व् अपि जायते ॥ ज्र्त्_५५२ ॥  

  
उद्दसैन्यैर् यतो योद्धुं वल्लामठम् उपागतैः ।
  
पारेवितस्तं महिषीष्व् अश्वभ्रान्त्या पलाय्यत ॥ ज्र्त्_५५३ ॥  

  
आवितस्तापुरं रात्रौ तम् अनुद्रुत्य भूपतिः ।
  
व्यावर्तताथ तं बद्ध्वा नगरोत्पिञ्जशङ्कया ॥ ज्र्त्_५५४ ॥  
  
[प्स्-ज्र्त् ७३]
  
मनोविशालं गगनं पटहैस् तर्जयन्न् इव ।
  
स प्राविशत् पुरं राजा हर्षश् च हृदयं विशाम् ॥ ज्र्त्_ब्।६८२ ॥  

  
तं वध्यम् अपि कारायां कारुण्यात् तु नृपो ऽक्षिपत् ।
  
उद्दकस् तु स विश्वस्तद्रोहपापमलीमसः ॥ ज्र्त्_५५५ ॥  

  
शङ्कमानो वधं भूपात् करुणाकोमलाद् अपि ।
  
निजयैव कृपाण्याथ स्वगलच्छेदम् आचरत् ॥ ज्र्त्_५५६ ॥  
  
[प्स्-ज्र्त् ७४]
  
मदज्वरो ऽद्भुतḫ पालपशूनाम् एवम् अप्य् अभूत् ।
  
आश्रयन् स्तब्धतां येन तच्छिरांसि तदा चिरम् ॥ ज्र्त्_ब्।६८३ ॥  

  
कदाचित् सह तैḫ पालकुञ्जैर् मदघूर्णितैः ।
  
पलङ्गम् आविशद् राजसिंहस् सन्नखरद्युतिः ॥ ज्र्त्_ब्।६८४ ॥  

  
तत्र पालोत्तमाङ्गानि वपुश्चक्रान् महीपतिः ।
  
शरावान् इव सूत्रेण कुम्भकारो ऽसिनाच्छिनत् ॥ ज्र्त्_ब्।६८५ ॥  

  
पत्त्रिराज इव व्यालान् सृगालान् इव केसरी ।
  
पालान् धरणिपालस् स कालान्तिकम् अथानयत् ॥ ज्र्त्_५५७ ॥  

  
राज्यं शौर्यं वयस् तेजो निर्नियन्त्रणता तथा ।
  
तदा तथाभवद् राज्ञḫ पञ्चाग्नितपसḫ फलम् ॥ ज्र्त्_५५८ ॥  

  
हन्त राज्ञां ततं दर्पतिमिरं खण्डयन् नृपः ।
  
यात्राम् असूत्रयच् चित्रं गोत्रभिद्भयदां ततः ॥ ज्र्त्_५५९ ॥  
  
[प्स्-ज्र्त् ७५]
  
रूढं तत्सेवकक्षत्रच्छत्त्रशेषफणाशतैः ।
  
स व्यधाद् अम्बरारोहि रजो भूमण्डलान्तरम् ॥ ज्र्त्_ब्।६९१ ॥  

  
विश्वं रञ्जयता तस्य प्रतापेन प्रथीयसा ।
  
राजस्त्रीनखलक्ष्मश्रीḫ पाण्डिमानम् अवापिता ॥ ज्र्त्_५६० ॥  

  
तदैव दीनाभरणाम् अपालकतया युताम् ।
  
म्लेच्छराजो व्यधाड् ढिल्लीं विधवाम् इव लुण्ठयन् ॥ ज्र्त्_५६१ ॥  

  
ततḫ प्रत्याव्रजन् म्लेच्छराजह्̱ कश्मीरभूपतेः ।
  
शङ्कमानो गजेन्द्रौ द्वाव् उपायनम् अचीकरत् ॥ ज्र्त्_५६२ ॥  

  
हस्तिद्वयगलद्दानराजिव्याजात् स्वयं व्यधात् ।
  
देशसीमाविभागं स कश्मीराधिपतेह्̱ किल ॥ ज्र्त्_५६३ ॥  

  
हस्तिद्वये समारूढे हिमाद्रिशिखरश्रियि ।
  
विन्ध्यवृद्धिभ्रमाद् विन्ध्यनियन्ता कोपम् आगमत् ॥ ज्र्त्_५६४ ॥  

  
मार्गे कोपम् अगातां तौ वितस्तातरणक्षणे ।
  
प्रतिबिम्बं निजं दृष्ट्वा प्रतिहस्तिभ्रमं गतौ ॥ ज्र्त्_५६५ ॥  
  
[प्स्-ज्र्त् ७७]
  
दिदृक्षयैव करिणो राजधान्यां महीपतेः ।
  
नोच्चं शिरो ऽभवत् तस्य तत्तृप्त्या तिमिराद् अपि ॥ ज्र्त्_ब्।६९९ ॥  

  
राजस्त्रीस्तनसौन्दर्यचौर्यकारिकटोत्कटौ ।
  
तौ गजौ भूमिपालेन वारीकारां प्रवेशितौ ॥ ज्र्त्_५६६ ॥  

  
वदन्येन नरेन्द्रेण सुवर्णपरिपूरिताः ।
  
नैवार्थिनḫ परं देशो निजो ऽपि प्रव्यधीयत ॥ ज्र्त्_५६७ ॥  

  
यथाकामार्पणप्रीतयाचकस्तुतिलज्जया ।
  
विनमन् सङ्कुचन् हस्तस् तस्य दानक्षणे ऽभवत् ॥ ज्र्त्_५६८ ॥  

  
दानं वर्णयितुं तस्य शक्यते नैव केनचित् ।
  
पाणिरूपम् अधḫ पद्मं यत्रोपरि जलं सदा ॥ ज्र्त्_५६९ ॥  

  
सदा दानाम्बुसेकाद् यन् न प्रारोहद् यवह्̱ करे ।
  
खड्गत्सरुविमर्दानां मन्ये तत्र निमित्तताम् ॥ ज्र्त्_५७० ॥  
  
[प्स्-ज्र्त् ७८]
  
अवाच्या सौभगश्लाघा श्रीसेकन्दरभूपतेः ।
  
त्यक्तापि यं स्वयं लक्ष्मीर् भूयो भूयस् समाश्रिता ॥ ज्र्त्_ब्।७०५ ॥  

  
दानोद्यमपराद् राज्ञस् स्फुरन्मुखरुचḫ पुरः ।
  
कमला दानभीत्येव पद्माद् अपि पलायत ॥ ज्र्त्_ब्।७०६ ॥  

  
आजीवम् एव तिष्ठन्ती निन्द्या श्रीस् तस्य तूत्तमा ।
  
सान्यजन्मस्व् अपि प्रत्ता यद् वाग्देवीव भाविनी ॥ ज्र्त्_ब्।७०७ ॥  

  
प्रजापापविपाकेन ततो यवनदर्शने ।
  
बालस्येव मृदि क्षोणिपते रुचिर् अवर्धत ॥ ज्र्त्_५७१ ॥  

  
अनेके यवना दानप्रसिद्धं तम् अथाश्रयन् ।
  
विहायापरभूपालान् पुष्पाणीवालयो द्विपम् ॥ ज्र्त्_५७२ ॥  

  
दीप्तेन्दुर् इव ऋक्षाणां तेषां बालो ऽपि विद्यया ।
  
यवनानाम् अभूज् ज्येष्ठो मेरसैदमुहम्मदः ॥ ज्र्त्_५७३ ॥  

  
अनमद् भृत्यवच् छिक्षां शिष्यवन् नित्यम् अग्रहीत् ।
  
दासवच् च पुरो नीत्या राजा तत्र न्यविक्षत ॥ ज्र्त्_५७४ ॥  

  
मरुद्भिर् इव वृक्षाणां शालीनां शलभैर् इव ।
  
कश्मीरदेशाचाराणां ध्वंसो ऽथ यवनैह्̱ कृतः ॥ ज्र्त्_५७५ ॥  

  
स्वामिनो दानमानाभ्यां वैशद्यगुणवत्तया ।
  
कश्मीरान् अविशन् म्लेच्छास् सुक्षेत्रं शलभा इव ॥ ज्र्त्_५७६ ॥  
  
[प्स्-ज्र्त् ८०]
  
विद्वान् अभ्यासबोधाभ्यां विद्याम् इव विशाम्पतिः ।
  
स लक्ष्मीं त्यागभोगाभ्याम् अशोभयद् अवीवृधत् ॥ ज्र्त्_ब्।७१४ ॥  

  
उदभाण्डपुराधीशं दृप्तो जातु जयन् नृपः ।
  
श्रीमेरां तत्सुतां प्राप मूर्ताम् इव जयश्रियम् ॥ ज्र्त्_५७७ ॥  

  
अवातरच् छाहिकुले नूनं सा कापि देवता ।
  
योजयिष्यति तत्पुत्रह्̱ कश्मीरान् म्लेच्छनाशितान् ॥ ज्र्त्_५७८ ॥  

  
श्रीजैनोल्लाभदीनाख्यो मूर्तो धर्मह्̱ कलाव् अपि ।
  
राजापि योगिराजो ऽयं राजचूडामणेḫ प्रियः ॥ ज्र्त्_५७९ ॥  
  
[प्स्-ज्र्त् ८२]
  
यवना गुरवो भृत्यास् सेवका वल्लभास् ततः ।
  
बान्धवाश् चाभवंस् तस्य काकाḫ पिकशिशोर् इव ॥ ज्र्त्_ब्।७१८ ॥  

  
केनापि रससिद्धेन दत्तस्तोकरसो नृपम् ।
  
रससिद्धिं वदन् धूर्तो महादेवाभिधो ऽभ्यधात् ॥ ज्र्त्_५८० ॥  
  
[प्स्-ज्र्त् ८३]
  
सहस्रवेधिता तेन रसेनैव न साधिता ।
  
विस्मयेन रसेनापि काञ्चनश्रियम् ऋच्छता ॥ ज्र्त्_ब्।७२० ॥  

  
सदा राज्ञि महीभारोद्वहनाद् अनुरोधवान् ।
  
अदान् मेरुर् महादेवरूपेण द्रविणं बहु ॥ ज्र्त्_५८१ ॥  

  
रससिद्धप्रसादो ऽथ महादेवस्य हीनताम् ।
  
अगमन् न तु कश्मीरनिवासविषये मनाक् ॥ ज्र्त्_५८२ ॥  

  
रससिद्धिभ्रमार्थं स कृत्वा दृग्बन्धम् औषधैः ।
  
हेमेव मूषिकामध्ये चिरम् आसीत् किरन् किल ॥ ज्र्त्_५८३ ॥  

  
विज्ञानज्ञापितो राज्ञा तच्छद्म स्वयम् एकदा ।
  
अकीर्तिश्रवणाद् भीतो महादेवो ऽजहाद् असून् ॥ ज्र्त्_५८४ ॥  
  
[प्स्-ज्र्त् ८४]
  
धिक् तं वारिदम् अम्बु यो जलनिधेर् आप्याशुचिश्रीर् भवन् मित्रं साशम् उपद्रवत्य् अथ परिक्षीणस् स्खलत्य् अद्रिषु ।
  
पद्मस् स्तुत्यतमश् च यो विकसने सारै रसैर् औरसैः सम्प्रीय भ्रमरान् रसव्युदसने प्राणान् निजान् मुञ्चति ॥ ज्र्त्_ब्।७२५ ॥  

  
शेषं विषभयेनेव काठिन्येनेव पर्वतान् ।
  
मदेनेव द्विपांस् त्यक्त्वा सुखं भूस् तद्भुजे ऽवसत् ॥ ज्र्त्_ब्।७२६ ॥  

  
चित्रं च नालभट्टेन गुणिना मित्रबन्धुना ।
  
कुलपद्मेनापि राजवाल्लभ्याद् उच्चनालता ॥ ज्र्त्_ब्।७२७ ॥  

  
लद्दराजो ऽगदङ्कारशङ्करो भट्टसूहकः ।
  
मन्त्रिणश् चान्तरङ्गाश् च सर्वदैवाभवन् प्रभोः ॥ ज्र्त्_५८५ ॥  
  
[प्स्-ज्र्त् ८५]
  
अभिषेणयतस् तस्य कन्यारत्नौषधार्पणात् ।
  
मद्रेन्द्रो बिल्लदेवो ऽथ जातु यात्राम् अपीफलत् ॥ ज्र्त्_ब्।७२९ ॥  

  
औचित्यात् साधुवादेषु प्रसक्तेन प्रभोḫ पुरः ।
  
सख्यं शङ्करवैद्येन निरवद्यं च बद्धवान् ॥ ज्र्त्_ब्।७३० ॥  

  
धृतामर्षस् सूहभट्टश् शङ्करप्रीतिवत्सरे ।
  
अपकारान् मद्रराजे चिन्तयन्न् आस्त सन्ततम् ॥ ज्र्त्_ब्।७३१ ॥  

  
उदीचीनायको धाट्या यं पौरैस् सह नीतवान् ।
  
शिखकुक्कुरराजस्य पुत्रं मलेकजस्रतम् ॥ ज्र्त्_ब्।७३२ ॥  

  
मृते ऽथोदक्पतौ जाते ऽत्युत्पिञ्जे मुक्ततां भजन् ।
  
स मद्रनायकद्वेषात् सूहभट्टार्थनाबलात् ॥ ज्र्त्_ब्।७३३ ॥  

  
मद्रासन्नक्षितेस् स्वाम्यं कश्मीरेन्द्रेण लम्भितः ।
  
सचेतनं जयस्तम्भम् इव तं तत्र रोपयन् ।
  
व्यावर्ततारिलोकार्तिकर्ता स क्ष्माविकर्तनः ॥ ज्र्त्_ब्।७३४ ॥  

  
मेरखानश् शाहिखानह्̱ खानो मह्मद इत्य् अपि ।
  
यैस् सञ्ज्ञा अभ्यभूषन्त गङ्गौघैर् विष्टपा इव ॥ ज्र्त्_५८६ ॥  

  
प्रत्यक्षा इव धर्मार्थकामाह्̱ काममनोरमाः ।
  
मेरदेव्यास् त्रयḫ पुत्रा राज्ञस् तस्योदपत्सत ॥ ज्र्त्_५८७ ॥  

  
कृत्रिमत्वान् निरस्तानां शोभादेव्यात्मजन्मनाम् ।
  
पुत्रं पिरुजनामानं न निरास्थत् पुरान् नृपः ॥ ज्र्त्_५८८ ॥  

  
अलकासदृशीं राजा मानसप्रतिबिम्बिताम् ।
  
पुरीं पुण्यजनाकीर्णां प्रद्युम्नाद्रितटे व्यधात् ॥ ज्र्त्_५८९ ॥  
  
[प्स्-ज्र्त् ८७]
  
पूर्णानन्दा जयारिक्ता भद्रा विस्मयदायिनी ।
  
श्रीस् तस्यातिथिसम्पत्त्यै भूभुजो ऽभूद् दिवानिशम् ॥ ज्र्त्_ब्।७३९ ॥  

  
राजावनाश्रयत्वेन प्रसिद्धस् स सदायतिः ।
  
लक्ष्मीम् अचुम्बिताम् अन्यैर् वताचुम्बद् द्विषां बलात् ॥ ज्र्त्_ब्।७४० ॥  

  
यवना नित्यतद्दत्तवित्तसम्पत्तिशालिनः ।
  
आहारव्यवहारादौ जितवन्तो महीपतिम् ॥ ज्र्त्_ब्।७४१ ॥  

  
अयत्नप्राप्तवित्तानां यवनानां महीपतेः ।
  
वराटके च कोटौ च दृष्टिर् आसीत् समा तदा ॥ ज्र्त्_५९० ॥  

  
कश्मीरमण्डले म्लेच्छदुराचारातिदूषिते ।
  
महिमा ब्राह्मणैर् मन्त्रैर् देवैश् च स्वस् समुज्झितः ॥ ज्र्त्_५९१ ॥  

  
प्रभावतेजो यैर् देवैस् सततं प्रकटीकृतम् ।
  
खद्योतैर् इव तैर् एव देशदोषाद् विनिह्नुतम् ॥ ज्र्त्_५९२ ॥  

  
प्रत्याहृते ततस् तेजोविशेषे त्रिदशैर् अभूत् ।
  
प्रतिमानां शिलाभावो मन्त्राणां वर्णमात्रता ॥ ज्र्त्_५९३ ॥  
  
[प्स्-ज्र्त् ८९]
  
कलिस्पर्शभयात् त्यक्तुकामैस् स्वप्रतिमा ध्रुवम् ।
  
तद्ध्वंसे त्रिदशैर् म्लेच्छा धियम् आविश्य चोदिताः ॥ ज्र्त्_ब्।७४७ ॥  

  
राजान्तरङ्गो यवनमतभक्तḫ प्रतारितः ।
  
यवनैस् सूहभट्टो ऽथ प्रतिमानां निराकृतौ ॥ ज्र्त्_ब्।७४८ ॥  

  
पुण्यक्षयेन कर्तॄणां कलिदोषेण चोज्झिताः ।
  
गीर्वाणैḫ प्रतिमास् सर्वा निर्मोका भुजगैर् इव ॥ ज्र्त्_५९४ ॥  

  
रक्ते रागं शुचौ शौक्ल्यं मलिने मलिनां स्थितिम् ।
  
सङ्क्रान्ते सति गाहन्ते स्फटिकानीव भूभुजः ॥ ज्र्त्_५९५ ॥  

  
स्वयं ब्राह्मक्रियाद्वेषी म्लेच्छैश् च प्रतिबोधितः ।
  
सूहभट्टḫ प्रभुं जातु देवभङ्गार्थम् ऐरयत् ॥ ज्र्त्_५९६ ॥  
  
[प्स्-ज्र्त् ९०]
  
"पाषाणान् देवसान्निध्यभ्रमेणैष जनो नमन् ।
  
त्वत्प्रणामविशुद्धं स्वशिरो दूषयति ध्रुवम् ॥ ज्र्त्_ब्।७५१ ॥  

  
मायया कवलक्षोभसंसर्गान्धम्भविष्णुषु ।
  
श्रद्दधीत च देवत्वम् ईश्वराद् इतरेषु कः ॥ ज्र्त्_ब्।७५२ ॥  

  
मुखानि कमलानीव रज्जवो भुजगा इव ।
  
शुक्तयो रजतानीव स्थाणवḫ पुरुषा इव ॥ ज्र्त्_ब्।७५३ ॥  

  
मायेन्द्रजालसन्दर्भप्रभवादिनयोदिताः ।
  
ये च केचिज् जडैर् देवा भ्रान्तिशक्त्या प्रकल्पिताः ॥ ज्र्त्_ब्।७५४ ॥  

  
सन्निधापयितुं तान् कḫ प्रतिमासु क्षमो भवेत् ।
  
ग्रहीतुं मारुतं मुष्टौ सौष्ठवं कस्य दृश्यते ॥ ज्र्त्_ब्।७५५ ॥  

  
ते च सन्निहिताह्̱ किं वा कुर्युह्̱ कर्म नियन्त्रिताः ।
  
शिल्पिभिह्̱ कल्प्यमानासु स्वतुल्यावयवास्व् अपि ॥ ज्र्त्_ब्।७५६ ॥  

  
कलिकाले स्फुरत्य् अद्य तिष्ठेरंस् ते जना हि किम् ।
  
तेजस्तिमिरयोर् नास्ति साधारणपदस्थितिः" ॥ ज्र्त्_ब्।७५७ ॥  

  
तेनेत्यादिकुतर्कोक्त्या दुरमात्येन पापिना ।
  
निरस्तो देवताभावḫ प्रतिमाभ्यो महीपतेः ॥ ज्र्त्_ब्।७५८ ॥  

  
सुरासुराणां समरे सज्जानां सततं तदा ।
  
असुरैर् विजितं नूनम् अन्यथा कथम् अप्य् अयुः ॥ ज्र्त्_ब्।७५९ ॥  

  
विध्वस्ताḫ प्रतिमास् सर्वा गीर्वाणानां शिला इव ।
  
न विघ्नो भञ्जकानां च प्राग्वद् दृष्टह्̱ कदाचन ॥ ज्र्त्_ब्।७६० ॥  

  
विहाय राजकार्याणि प्रजाभाग्यविपर्ययात् ।
  
देवानां प्रतिमाभङ्गे राजारज्यद् अहर्निशम् ॥ ज्र्त्_५९७ ॥  

  
पापिनां पापमूलो ऽभूद् भूभृताम् अनयद्रुमः ।
  
हर्षदेवतुरुष्को ऽभूद् यस्य प्राग् अङ्कुरायितः ॥ ज्र्त्_५९८ ॥  

  
पत्त्रायितो लवन्यानाम् उत्पिञ्जो दारुणो ऽभवत् ।
  
डलचो म्लेच्छराजो ऽभूद् यस्य पुष्पायितस् तथा ॥ ज्र्त्_५९९ ॥  

  
देवानां मूर्तिभङ्गेच्छा यस्यासीत् तस्य भूभुजः ।
  
म्लेच्छप्रेरणया नित्यं विप्लवस् स फलायितः ॥ ज्र्त्_६०० ॥  

  
मार्ताण्डविजयेशानचक्रभृत्त्रिपुरेश्वराः ।
  
भग्ना येनास्य को विघ्नश् शेषभङ्गेन कथ्यते ॥ ज्र्त्_६०१ ॥  

  
सुरेश्वरीवराहादिप्रतिमाभङ्गकर्मणि ।
  
अकम्पत भियेवोर्वी नास्य सर्वङ्कषा तु धीः ॥ ज्र्त्_६०२ ॥  

  
न पुरं पत्तनं नापि न ग्रामो न च तद् वनम् ।
  
यत्र सूहतुरुष्केण सुरागारम् अशेष्यत ॥ ज्र्त्_६०३ ॥  
  
[प्स्-ज्र्त् ९२]
  
तद्दर्शनभयेनेव तिरोभूतस् स्वयम्भुवः ।
  
तदा हुताशो नाशोचि निकटस्थैर् द्रुमैḫ परम् ॥ ज्र्त्_ब्।७७० ॥  

  
भीत्येवापḫ प्रकाश्य स्वास् त्रिसन्ध्यं तत्र मज्जतः ।
  
सन्ध्यादेवी परं वन्ध्या तस्यागाद् अनुकम्प्यताम् ॥ ज्र्त्_ब्।७७१ ॥  

  
कथाशेषीकृते सर्वगीर्वाणप्रतिमागणे ।
  
व्याधिमुक्त इवानन्दं सूहभट्टो ऽभजत् ततः ॥ ज्र्त्_६०४ ॥  
  
[प्स्-ज्र्त् ९३]
  
सिन्धूदभाण्डपुरयोस् स्वामिनौ श्रीसेकन्दरः ।
  
श्रीशोभाकन्ययोḫ पाणिग्रहेणान्वग्रहीद् अथ ॥ ज्र्त्_ब्।७७३ ॥  

  
प्रत्यमुञ्चत् स्वदेशोत्कं मेरसैदमहम्मदम् ।
  
राजा सहचरीकृत्य शोभापुत्रं स पिर्वजम् ॥ ज्र्त्_ब्।७७४ ॥  

  
दर्शितैर् मौसुलैश् शास्त्रैर् जातिद्वेषमयैर् इव ।
  
अश्रावि तेन तद् राजा किम् असाध्यं दुरात्मना ॥ ज्र्त्_ब्।७७५ ॥  

  
अपथ्याशीव बालस् स सामन्तसहितस् ततः ।
  
जनानां जातिविध्वंसे सूहभट्टह्̱ कृतोद्यमः ॥ ज्र्त्_६०५ ॥  

  
"जातिध्वंसे मरिष्यामो" द्विजेष्व् इति वदत्स्व् अथ ।
  
जातिरक्षानिमित्तं स तान् दुर्दण्डम् अजिग्रहत् ॥ ज्र्त्_६०६ ॥  

  
प्रसादप्राप्तिलोभेन भूपतेर् उपजीविषु ।
  
ब्राह्मणत्वाधिकां जातिं त्यजत्स्व् अप्य् अविलम्बितम् ॥ ज्र्त्_६०७ ॥  

  
श्रीसिंहभट्टकस्तूटौ वणिजौ श्लाघ्यतां गतौ ।
  
श्रीनिर्मलाचार्यवर्यस् त्रिजगच्छ्लाघ्यतां गतः ॥ ज्र्त्_६०८ ॥  

  
त्यक्त्वा जातिग्रहं यत् ताव् अन्यदर्शनसेविनौ ।
  
शुष्कं तुरुष्कदण्डं च विन्यवारयतां ततः ॥ ज्र्त्_६०९ ॥  

  
निर्मलाचार्यवर्यस् स सर्वस्वं तृणवत् क्षणात् ।
  
त्यजन् राजप्रसादेन न जातिं स्वाम् अदूषयत् ॥ ज्र्त्_६१० ॥  
  
[प्स्-ज्र्त् ९४]
  
पश्यतां सर्वलोकानां ब्रह्मदण्डो ऽपतद् दिवः ॥ ज्र्त्_ब्।७७८ ॥  

  
कृतव्रणस् स तेनाङ्गे विसर्पिक्लिन्नविग्रहः ।
  
कीर्यमाणक्रिमिकुलह्̱ क्रकचैश् चारितैर् अभूत् ॥ ज्र्त्_ब्।७७९ ॥  

  
अनुभाव्य व्यथां भाविनिरयक्लेशवर्णिकाम् ।
  
गणरात्रेण तं प्राणाह्̱ काङ्क्षितापगमा जहुः ।
  
ब्रह्मदण्डकृतं दण्डं भुक्त्वा दण्डधराधिपः ॥ ज्र्त्_ब्।७८० ॥  

  
दण्डाक्रान्तस् स राजाथ मेरखानं निजे पदे ।
  
अभिषिच्यालिशाहाख्यां कृत्वास्यागाद् यमालयम् ॥ ज्र्त्_ब्।७८१ ॥  

  
स्वामी भृत्यापराधेन दण्डनीय इति स्थितेः ।
  
सूहभट्टापराधेन कालो भूपे ऽकरोत् क्रुधम् ॥ ज्र्त्_६११ ॥  

  
ज्यायांसम् अभिषिच्याथ पुत्रं सिकन्दरो नृपः ।
  
नन्दाष्टाब्दे ततो ज्यैष्ठकृष्णाष्टम्यां व्यपद्यत ॥ ज्र्त्_६१२ ॥  
  
  
२२अ) ‛अली Šआह् (ल्स् ४४८९-४४९४)  
  
[प्स्-ज्र्त् ९५]
  
रूपं निष्फलम् अर्चितं किम् अपि तन् मन्दान् अमन्दाग्रहान् भक्तान् यस् समनुग्रहीतुम् अतुलस्वाच्छन्द्यवन्द्यक्रियः ।
  
गौरीरूपकरीं वपुस्सहचरीं स्वां शक्तिम् अव्यक्तयद् भुक्तिं मुक्तिपुरस्सरीं दिशतु वो देवस् स्वयम्भूर् अयम् ॥ ज्र्त्_ब्।७८४ ॥  

  
विश्राम्यतुतरां शाहिखानवृत्तान्तसानुनि ।
  
मद्वाक् श्रान्तान्यराजाख्याशैलकोटिशिखाटनैः ॥ ज्र्त्_ब्।७८५ ॥  

  
तद्गुणौघरसश्लाघ्यां पिबन्त्व् अपि गिरं मम ।
  
सुगन्धिघनसारेण कूपाम्भो ऽपि मनोरमम् ॥ ज्र्त्_ब्।७८६ ॥  

  
आलिशाहस् स वसुधासुधांशुर् जगतस् तमः ।
  
प्रदोषारब्धम् अच्छैत्सीद् भास्वतो ऽस्ते पितुस् ततः ॥ ज्र्त्_६१३ ॥  

  
अदर्पकचितं बालं प्रौढा लक्ष्मीर् मुहुर् मुहुः ।
  
कुलजालिङ्गद् अङ्गैस् तं राजानं नतिशालिभिः ॥ ज्र्त्_६१४ ॥  
  
[प्स्-ज्र्त् ९६]
  
तस्य बाल्यं मनोहारि विशेषाद् राज्यराजितम् ।
  
कान्तिं कलयते कान्तḫ पूर्णेन्दुश् शरदि स्फुरन् ॥ ज्र्त्_ब्।७८९ ॥  

  
पूर्वोर्वरेशवद् बालम् अपि तं भूभुजो ऽनमन् ।
  
अहिदष्टो हि दामापि क्रमितुं न प्रगल्भते ॥ ज्र्त्_६१५ ॥  

  
निजबुद्धिबलाद् दैवहितत्वेनोपसंहितात् ।
  
सूहभट्टेन मुख्यत्वं सचिवानाम् अवाप्यत ॥ ज्र्त्_६१६ ॥  

  
विश्वासन्यस्तशस्त्रं स लद्दमार्गपतिं बलात् ।
  
बद्धवान् सह तत्पुत्रैर् वर्जयित्वा मुहम्मदम् ॥ ज्र्त्_६१७ ॥  

  
मुहम्मदो मार्गपतेर् बन्धं श्रुत्वैव शौर्यवान् ।
  
भाङ्गिलाचलमार्गेण मार्गाभिज्ञḫ पलायितः ॥ ज्र्त्_६१८ ॥  
  
[प्स्-ज्र्त् ९९]
  
मारुतस्येव वीरस्येव गतिह्̱ क्वापि न हन्यते ।
  
श्रुत्वा तद्गमनं दूतान् मन्त्रनिर्भेदशङ्कितः ।
  
लद्दमार्गपतिं रोद्धुं सहसा समचिन्तयत् ॥ ज्र्त्_ब्।८१६ ॥  

  
रुजस् संवीक्षणव्याजान् मार्गेशस्य शयाप्तये ।
  
विश्वासनाय च प्रास्यद् भट्टोत्सं तस्य सद्मनि ॥ ज्र्त्_ब्।८१७ ॥  

  
चिकित्सकौषधाहारी मार्गेशतिमिनादृतः ।
  
नाबोधि पिण्डीनिर्गूढबडिशं पुनर् उत्सवः ॥ ज्र्त्_ब्।८१८ ॥  

  
तावन् मार्गपतेस् सौधं सिंहनादोद्भटैर् भटैः ।
  
जवाद् रोधितवान् मन्त्री दाशो नीडं तृणैर् इव ॥ ज्र्त्_ब्।८१९ ॥  

  
तीक्ष्णैर् अपि दयाविष्टैर् इष्टैर् इव स विह्वलैः ।
  
कथञ्चिद् दोषरहितो मार्गेशस् समरुध्यत ॥ ज्र्त्_ब्।८२० ॥  

  
निरुध्यमानं निश्शङ्कम् अगदङ्कारशङ्करम् ।
  
अप्रयुक्तातितीक्ष्णापि शस्त्री धीश् च व्यडम्बयत् ॥ ज्र्त्_६१९ ॥  

  
अपश्यन् दर्पतह्̱ किञ्चित् सिंहो विशतु वागुराम् ।
  
चित्रं तु तद् विशेत् पाशं दूरदृश्वापि यत् खगः ॥ ज्र्त्_६२० ॥  
  
[प्स्-ज्र्त् १००]
  
ततो मार्गपतेḫ पुत्रान् मेषान् इव स सौनिकः ।
  
रुद्धवान् उद्धतक्रोधḫ पाप्मा मूर्त इवापरः ॥ ज्र्त्_ब्।८२३ ॥  

  
ताभ्यां सपरिवाराभ्यां कारागारम् अपूपुरत् ।
  
न परं भुवनं सर्वं दुर्यशोभिश् च निश्चलैः ॥ ज्र्त्_ब्।८२४ ॥  

  
एकाहेनैव तच् छ्रुत्वा मह्मदḫ प्राप्तिचिन्तया ।
  
कन्ययेव दरिद्रस् स नक्तन्दिवम् अदूयत ॥ ज्र्त्_६२१ ॥  

  
दुर्दण्डदेशे गोविन्दनाम्नो मित्रस्य वेश्मनि ।
  
विश्वस्तḫ प्राविशत् तावद् विश्रमार्थं मुहम्मदः ॥ ज्र्त्_६२२ ॥  
  
[प्स्-ज्र्त् १०१]
  
श्रीसेकन्दरदत्तैतद्देशाधीकारशालिना ।
  
मह्मदस्य पुरा शाखी तेनानाटि हि दुर्धिया ॥ ज्र्त्_ब्।८२७ ॥  

  
वह्नेर् धूमविवर्धितश् शमयति ज्वालाभरं वारिदो वृक्षक्षोदभवो वनानि नयति क्षिप्रं कृशानुह्̱ क्षयम् ।
  
दाहं जन्मभुवो दिशेद् विषतरुर् वैरस्यदोषावहं द्रुह्यत्य् अत्युपकारिणे ऽपि नितरां लोभाभिभूतो जनः ॥ ज्र्त्_६२३ ॥  

  
प्राप्ते मुहम्मदे मार्गपतौ विश्वासतो गृहान् ।
  
स गोविन्दखशश् चित्ते क्षणम् एवम् अचिन्तयत् ॥ ज्र्त्_६२४ ॥  

  
"मन्त्रिणा सूहभट्टेन राज्योपद्रवरक्षिणा ।
  
द्वैराज्यकारी दुर्बुद्धिर् विन्यवारि मुहम्मदः ॥ ज्र्त्_६२५ ॥  
  
[प्स्-ज्र्त् १०२]
  
लीलेवापक्रिया कर्तुर् अपकार्यस्य सा पुनः ।
  
नाडीव व्रणिता जातु न शुष्यति कथञ्चन ॥ ज्र्त्_ब्।८३१ ॥  

  
परिणामे ऽतिदुह्̱खेन सुखेनासुखसीमनि ।
  
अपथ्येनेव किं नस् स्यात् सेवितेनामुना फलम् ॥ ज्र्त्_ब्।८३२ ॥  

  
राजद्रोहोद्यतḫ पापी निस्सामर्थ्यो भयाद् अयम् ।
  
मम देशं प्रविष्टो ऽद्य रक्षणीयो न युज्यते" ॥ ज्र्त्_६२६ ॥  
  
[प्स्-ज्र्त् १०३]
  
इति सम्मन्त्र्य विश्वस्तजिह्मगो मह्मदं ततः ।
  
सुप्तं हरिम् इव व्याधो गोविन्दस् तं निबद्धवान् ॥ ज्र्त्_ब्।८३४ ॥  

  
अनेकेनाथ रत्नेन निस्सपत्नत्वलिप्सया ।
  
एकं सूहस् स पुंरत्नम् अक्रीणान् मह्मदं ततः ॥ ज्र्त्_ब्।८३५ ॥  

  
तावच् च सूहभट्टेन विसृष्टाश् श्रेष्ठबुद्धयः ।
  
अन्वेषका गृहं प्राप्ता गोविन्दस्य खशेशितुः ॥ ज्र्त्_६२७ ॥  

  
मैत्रीम् उल्लङ्घ्य निर्व्यूढाम् आस्रितस्य च रक्षणम् ।
  
मुहम्मदं निजम् मित्रम् अर्पयाम् आस दुर्मतिः ॥ ज्र्त्_६२८ ॥  

  
सुप्तं हरिम् इव व्याधो यदा बद्ध्वाक्षिपत् खशः ।
  
पशुवत् तं तदा ते ऽथ कश्मीरान् आनयन् द्रुतम् ॥ ज्र्त्_६२९ ॥  

  
मन्त्रार्दितस्य फणिनḫ प्लवगाश् चपेटैर् व्याधास् सटाविघटनान् निरसोर् हरेश् च ।
  
बद्धस्य कातरतयाबलिनो ऽवमानैर् निन्दां विना किम् इव नाम परं लभन्ते ॥ ज्र्त्_६३० ॥  
  
[प्स्-ज्र्त् १०४]
  
करोटीटङ्कनाघट्टरदटाङ्कारकुट्टनैः ।
  
पर्यभूयत जिह्मेन सूहभट्टेन मह्मदः ॥ ज्र्त्_ब्।८३९ ॥  

  
मान्यं कृतावमानं तं शङ्कमानḫ पलायनम् ।
  
बहुरूपे महादुर्गे सूहह्̱ काराम् अवीविशत् ॥ ज्र्त्_६३१ ॥  
  
[प्स्-ज्र्त् १०५]
  
हितैषिणो निजप्राणैर् देवस्य स्वानुजीविनः ।
  
विषये ऽस्मिन् ह्य् अधीकारस् तेनामन्दम् अधीयत ॥ ज्र्त्_ब्।८४१ ॥  

  
विद्युद्द्योतभरैर् निशि प्रवसतḫ पान्थान् नवो वारिदः पञ्चास्यो वनवासिनो मृगगणान् व्यावृत्त्य विप्रेक्षितैः ।
  
गत्या वक्रगतैर् दिनेशतनयो राशीन् अजादीन् विधिर् भद्राभासविलोकनैर् दुरितिनो विश्वास्य पर्यस्यति ॥ ज्र्त्_६३२ ॥  

  
शाहनाम्न्यास् ततो दास्या मुखेन प्रतिबोधितः ।
  
मह्मदो निजधात्रेयैर् बन्धस्थानाद् अकृष्यत ॥ ज्र्त्_६३३ ॥  

  
स हि "स्वेदाकुलस् स्नानं करोमी"ति स्वरक्षकान् ।
  
भ्रामयित्वा प्रविश्याथ स्नानकोष्ठं ततो ऽचलत् ॥ ज्र्त्_६३४ ॥  

  
धात्रेयैर् विहितं सन्धिभेदस्थानम् उपेत्य सः ।
  
हंसह्̱ क्रौञ्चान्तरम् इव निस्सृतो ऽथ मुहम्मदः ॥ ज्र्त्_६३५ ॥  

  
रोषाद् इव स्रुतिं हन्तुं निष्पतन् निर्झराम्भसाम् ।
  
भृगोर् इव ततो दुर्गाद् अदाज् झम्पाम् अकम्पितः ॥ ज्र्त्_६३६ ॥  

  
अशक्नुवन्न् अमुं रोद्धुं पाषाणा रक्षिणो न च ।
  
निर्झरास् तु तदङ्घ्रिस्थनिगडध्वनिडम्बरम् ॥ ज्र्त्_६३७ ॥  

  
धात्रेया मह्मदस्याथ भञ्जन्तो निगडान् दृढान् ।
  
सूहभट्टम् अमन्यन्त भग्नं साकं स्वबन्धुभिः ॥ ज्र्त्_६३८ ॥  
  
[प्स्-ज्र्त् १०६]
  
हिमगमनतह्̱ क्लान्तस्वान्तो हिमं मनुते ऽनलं तटतरुमुखं नावा गच्छन् व्रजत् परिपश्यति ।
  
वलति नितरां विश्वं विश्वं विवेत्ति च मूर्छितः सरलहृदये शङ्काग्रस्तस् तनोत्य् अतिशङ्किताम् ॥ ज्र्त्_ब्।८४९ ॥  

  
मुहम्मदवद् एवास्मिञ् शङ्कमानḫ पलायनम् ।
  
वृद्धं निपीतकोशो ऽपि मार्गेशम् अवधीद् द्विजः ॥ ज्र्त्_६३९ ॥  

  
हते मार्गपतौ वृद्धे सूहभट्टेन दुर्धिया ।
  
अमन्दनिन्दम् आक्रन्दन् पितरीवाखिला जनाः ॥ ज्र्त्_६४० ॥  

  
ऋक्षैस् संलक्षयन्न् आशाविशेषं निशि निश्य् अथ ।
  
पक्षीव नीडभ्रष्टस् स सूहो लोकभयाद् अयात् ॥ ज्र्त्_६४१ ॥  

  
अहस् तस्य विहस्तस्य रात्रिर् आसीन् निशा दिनम् ।
  
विपर्येति ध्रुवं सर्वं विधौ विधुरतां गते ॥ ज्र्त्_६४२ ॥  

  
कारानावं समुल्लङ्घ्य चलितं तं स्मरन् मुहुः ।
  
मुहम्मदतिमिं सूहधीवरश् शुचम् आसदत् ॥ ज्र्त्_६४३ ॥  

  
मन्त्रिणा सूहभट्टेन पालितैर् लालितैर् जनैः ।
  
ज्ञातो ऽदर्शनमात्रेण स्वर्यातश् श्रीसेकन्दरः ॥ ज्र्त्_६४४ ॥  

  
श्रीसेकन्दरशाहिर् यं शोभादेव्यास् स्वम् आत्मजम् ।
  
उत्पिञ्जानाम् अभावार्थं स्वदेशान् निरवासयत् ॥ ज्र्त्_६४५ ॥  

  
उदीचीपतिना राजपुत्रत्वाद् अभिनन्दितम् ।
  
कश्मीरान् आययौ जेतुं तम् आदायाथ मह्मदः ॥ ज्र्त्_६४६ ॥  

  
तुरुष्ककटकैस् सार्धं श्रुत्वा पिरुजम् आगतम् ।
  
व्यसृजत् तन्निरोधाय सूहश् श्रीलद्दगौरकौ ॥ ज्र्त्_६४७ ॥  

  
मन्त्रैश् श्रीलद्दराजस्य विक्रमैर् गौरकस्य च ।
  
सा तुरुष्कचमूश् शान्ता व्याधिर् दानजपैर् इव ॥ ज्र्त्_६४८ ॥  

  
वीतभीतिस् ततो मन्त्री कम्पनाधिपतिं व्यधात् ।
  
लद्दराजं गौरभट्टं क्रमराज्येश्वरं च सः ॥ ज्र्त्_६४९ ॥  

  
सन्ध्याक्षण इवोदग्रे सूहे रञ्जितभूभृति ।
  
नाभूताम् उदितौ राजयुवराजौ रवीन्दुवत् ॥ ज्र्त्_६५० ॥  

  
श्येनो हन्ति पतत्रिणो मृगपतिर् निष्पातयिष्णुर् मृगान् भिद्यन्ते मणयो ऽपि वज्रमणिना खाता खनित्रैर् मही ।
  
पुष्पाणीव च भास्वता ग्रहगणास् सूर्येण निर्धूनिताः प्रायेणात्र विलोक्यते परिभवत्रासस् सजातीयतः ॥ ज्र्त्_६५१ ॥  

  
द्विजातिपीडने ऽनेन प्रेरितो ऽपि मुहुर् मुहुः ।
  
श्रीसेकन्दरभूपालह्̱ करुणाकोमलाशयः ॥ ज्र्त्_६५२ ॥  

  
यवनाब्धिमहावेलां याम् अकार्षीत् कथञ्चन ।
  
उल्लङ्घिता द्विजातीनां तेन दण्डस्थितिस् ततः ॥ ज्र्त्_६५३ ॥  

  
दर्शनान्तरविद्वेषी प्रदोषस् तमसां निधिः ।
  
यागयात्रादि नागानां दुर्वृत्तस् स न्यवारयत् ॥ ज्र्त्_६५४ ॥  

  
शङ्कमानह्̱ कृतातङ्कसङ्कोचानां द्विजन्मनाम् ।
  
विदेशगमनाज् जातिरक्षाम् अक्षाममत्सरः ॥ ज्र्त्_६५५ ॥  

  
"मोक्षाक्षरं विना मार्गो दातव्यो नैव कस्यचित्" ।
  
इत्य् आदिशद् अशेषान् स मार्गरक्षाधिकारिणः ॥ ज्र्त्_६५६ ॥  

  
ततो मीनान् इव व्याधो दत्तबन्धे सरिज्जले ।
  
द्विजातीन् अतिदुर्जातो देशे ऽस्मिन् न्यग्रहीत्तराम् ॥ ज्र्त्_६५७ ॥  

  
तद्भयानलसन्तापं पापं च बहवो द्विजाः ।
  
अग्निज्वालाप्रवेशेन सहसैव न्यवारयन् ॥ ज्र्त्_६५८ ॥  

  
केचिद् विषेण पाशेन परे तोयेन चापरे ।
  
भृगुणा वह्निना चान्ये विप्रा भीत्या विपेदिरे ॥ ज्र्त्_६५९ ॥  

  
राजद्रोहसहस्रेण रक्षितुं राजवल्लभाः ।
  
न त्व् एकम् अशकन् विप्रम् एतस्मिन् द्वेषदूषिते ॥ ज्र्त्_६६० ॥  

  
दुर्वहत्वेन निन्दन् स राज्यभारम् अलं खलः ।
  
अश्लाघत द्विजाक्रन्दश्रवणानन्दलाभतः ॥ ज्र्त्_६६१ ॥  

  
गृहाद् धूम्येव विप्राणां पङ्क्तिर् जात्यभिमानिनी ।
  
रुद्धद्वारात् ततो देशाद् अपमार्गैर् अपासरत् ॥ ज्र्त्_६६२ ॥  

  
त्यक्त्वापि पितरं पुत्रस् तं पिता चागमद् द्विजः ।
  
सूहान्तके कृताक्षेपे विदेशं परलोकवत् ॥ ज्र्त्_६६३ ॥  

  
क्ष्मा रूक्षा क्षामम् अशनं व्यायामो वेदनामयः ।
  
जीवन्नरकतां तेषां विदेशो ऽगाद् द्विजन्मनाम् ॥ ज्र्त्_६६४ ॥  

  
धाटीफणीन्द्रभीतीव्रतापस्वल्पाशनातुरैः ।
  
मार्गे ऽनेकैर् द्विजैर् मृत्युलाभात् सुखम् अमन्यत ॥ ज्र्त्_६६५ ॥  

  
क्व च स्नानं क्व च ध्यानं तपह्̱ क्व च जपह्̱ क्व च ।
  
भिक्षार्थम् अटतां ग्रामान् अगात् कालो द्विजन्मनाम् ॥ ज्र्त्_६६६ ॥  

  
द्विजानाम् उपकारो ऽभूद् अपकारमुखाद् अहो ।
  
यत् तन्निर्वासितास् सर्वे पापं तीर्थेष्व् अनाशयन् ॥ ज्र्त्_६६७ ॥  

  
विदेशम् अगताश् शुष्यत्कलत्रत्राणचिन्तया ।
  
म्लेच्छवेषा द्विजाह्̱ केचित् कश्मीरेष्व् एव चाभ्रमन् ॥ ज्र्त्_६६८ ॥  

  
विच्छेत्तुम् इच्छता विद्यां तेनापहतवृत्तिभिः ।
  
लडितं प्रतिवेश्माग्रं पिण्डीलोभाद् द्विजैश् श्ववत् ॥ ज्र्त्_६६९ ॥  

  
तुरुष्कदर्शने भक्त्या न तु द्वेषेण स द्विजान् ।
  
व्यप्लावयद् अतश् चास्मिन् हत्या न प्रजगल्भिरे ॥ ज्र्त्_६७० ॥  

  
इत्य् आख्यच् च स एवैषां स तस्य परिहारदः ।
  
द्वेषद्योतनशक्तानां कार्याणाम् एव दर्शनात् ॥ ज्र्त्_६७१ ॥  

  
रत्नाकरं यम् आश्रित्य ब्राह्मणा जगतीभृतः ।
  
पक्षरक्षां व्यधुस् सो ऽभूत् क्षुद्रभट्टो ऽस्य वल्लभः ॥ ज्र्त्_६७२ ॥  

  
मलानोर्दीननामानं यवनानां परं गुरुम् ।
  
वैदग्ध्याच् छङ्कमानस् "स द्रोही"ति तम् अबन्धयत् ॥ ज्र्त्_६७३ ॥  

  
यतḫ प्रभृति स प्रापद् राज्यम् अच्छत्त्रचामरम् ।
  
ततḫ प्रभृति रोगार्तिर् इव दर्शनदूषणा ॥ ज्र्त्_६७४ ॥  

  
स्वप्ने ऽपि नात्यजत् सूहभट्टं घट्टितवैरिणम् ।
  
भोगस् सद्वासना चातिशुद्धानां तपसां फलम् ॥ ज्र्त्_६७५ ॥  

  
तस्यैव फलपूर्णानाम् ऋतूनाम् इव मन्त्रिणाम् ।
  
मानस्य हानिसम्पत्ती भास्वतो ऽधीनतां गते ॥ ज्र्त्_६७६ ॥  

  
एकस्मिञ् शाहिखाने स दृष्ट्वा मन्त्रपराक्रमौ ।
  
अत्यन्तचिन्ताचकितो निद्रां नापत् कदाचन ॥ ज्र्त्_६७७ ॥  

  
पश्यन्न् एवाविलं सूहसर्पं सविषया दृशा ।
  
शाहिखानप्रदीपो ऽभूत् तमस् संहर्तुम् अक्षमः ॥ ज्र्त्_६७८ ॥  

  
द्विजातिपीडया शास्त्रनिन्दया द्रोहचिन्तया ।
  
चिकित्सया च तस्याब्दैर् यातं त्रिचतुरैस् तथा ॥ ज्र्त्_६७९ ॥  
  
[प्स्-ज्र्त् १०७]
  
दायवान् इव दोषो ऽस्य हेतुमात्रपरीक्षया ।
  
संवृतौजा व्यलम्बिष्ट शाहिखानस्य बाधने ॥ ज्र्त्_ब्।८९१ ॥  

  
वलीमुखमनोज्ञस् स प्रजाभाग्यबलोदयात् ।
  
अनैषीद् भग्नतां शाहिखानचिन्तामणिं न च ॥ ज्र्त्_ब्।८९२ ॥  

  
प्रजापुण्योदयेनैव प्रेरितो दुष्कृतोत्थितः ।
  
क्षयामयो दुश्चिकित्स्यो द्विजराजम् अशोषयत् ॥ ज्र्त्_६८० ॥  

  
अनालोक्यैवेन्दोर् उदयम् अगमिष्यद् यदि शमं समन्तान् नादित्योपलदहनराशिव्यतिकरः ।
  
किम् अद्रक्ष्यन् नायं तदुदयवशस्रावितुहिनद्युतिग्रावाम्भोभिह्̱ कृतधरणितापोपशमनम् ॥ ज्र्त्_६८१ ॥  

  
वर्षांस् त्रिचतुरान् अन्याञ् जीवेच् चेत् स न किं ततः ।
  
शाहिखानोदये पश्येद् इहैव स्वांहसां फलम् ॥ ज्र्त्_६८२ ॥  

  
जीवत्य् एव ततस् सूहभट्टे भीत्या पलायितम् ।
  
विश्राम्य लद्दराजं द्राग् हंसगौरौ बबन्धतुः ॥ ज्र्त्_६८३ ॥  

  
श्रीधेनौ रागिणौ तौ द्वौ मदोदग्रौ वृषाव् इव ।
  
अन्योऽन्यशृङ्गभङ्गार्थं प्रावर्तेते द्विजे मृते ॥ ज्र्त्_६८४ ॥  

  
काराया मोचिते लद्दराजे हंसेन संयति ।
  
प्राणांस् त्यक्त्वा गौरभट्टस् सुरस्त्रीणां मुदं व्यधात् ॥ ज्र्त्_६८५ ॥  

  
त्यक्त्वा गत्यन्तराभावात् करिकर्णविलोलताम् ।
  
पुंश्चल्येव पतिर् वृद्धो भेजे हंसस् तदा श्रिया ॥ ज्र्त्_६८६ ॥  

  
बालो ऽपि शाहिखानो ऽस्य नोत्सेकं सोढवान् पुनः ।
  
शशीव तिमिरस्फारं न हि तेजो वयोऽनुगम् ॥ ज्र्त्_६८७ ॥  

  
ठक्कुरैस् सह सम्मन्त्र्य युवराजो ऽथ मन्त्रवित् ।
  
लद्दराजं विनिघ्नन्तं हंसभट्टं रणे ऽवधीत् ॥ ज्र्त्_६८८ ॥  

  
शाहिखानं प्रजारागो निम्नं पय इवागमत् ।
  
अमन्दचूतसम्पत्तौ कुन्दं निन्दति षट्पदः ॥ ज्र्त्_६८९ ॥  

  
युवराजं जयोदग्रं परिरब्धुं समुत्सुका ।
  
राज्यश्रीस् समयालाभाच् चिन्ताकुलम् अवर्तत ॥ ज्र्त्_६९० ॥  

  
स्नेहाद् विदग्धभावाच् च प्रजारागभराद् अपि ।
  
अधिकारभरं राजा युवराजे समर्पिपत् ॥ ज्र्त्_६९१ ॥  

  
मेरकंसारसञ्ज्ञस्य तुरुष्कस्याथ दुर्मतेः ।
  
द्विपस्येव मदान्धस्य द्विष्टो ऽभूत् तद्गुणाङ्कुशः ॥ ज्र्त्_६९२ ॥  

  
सुचिरं मलिनै राज्ञो मानसं वारिदैर् इव ।
  
पैशुन्यवर्षिभिर् नेतुं मालिन्यं न स्म शक्यते ॥ ज्र्त्_६९३ ॥  

  
भक्ते दक्षे ऽनुजे स्निग्धो भूभृद् आश्रितवत्सलः ।
  
अतिप्रेरणया तेषां राज्ये ऽप्य् उद्विग्नताम् अगात् ॥ ज्र्त्_६९४ ॥  

  
युवराजं सेवकांश् च रक्षितुं स्वान् महीपतिः ।
  
तीर्थानुसरणाकाङ्क्षी तम् इत्य् एवम् अवोचत ॥ ज्र्त्_६९५ ॥  

  
"अनर्थितर्पणं वित्तं चित्तम् अध्यानदर्पणम् ।
  
अतीर्थसर्पणं देहं पर्यन्ते शोच्यतां व्रजेत् ॥ ज्र्त्_६९६ ॥  

  
दिग्गजेष्व् इव युष्मासु भूभारं न्यस्तवान् अहम् ।
  
पुरुषोत्तमसेवायै यते शेष इवापरः" ॥ ज्र्त्_६९७ ॥  

  
शाहिखानार्णवḫ प्रेममन्दरान्दोलितस् ततः ।
  
वाणीं सुधाकरकलाम् ईश्वराय नवाम् अदात् ॥ ज्र्त्_६९८ ॥  

  
"अस्तु सन्देहसन्दोहाद् दूरे तीर्थकदर्थना ।
  
द्वारं यशस्सुकृतयोḫ प्रजापालनम् अस्तु वः ॥ ज्र्त्_६९९ ॥  

  
चिरस्य पालितां पित्र्यां हित्वा निश्शरणां महीम् ।
  
नैर्घृण्येनैव शूरस् त्वम् अशक्त्यैवाङ्क्यसे ऽखिलैः ॥ ज्र्त्_७०० ॥  

  
देवस्य यदि तीर्थार्थम् उत्कण्ठा वर्ततेतराम् ।
  
आराधकानाम् अस्माकं किम् अन्यत् कार्यम् उच्यताम्" ॥ ज्र्त्_७०१ ॥  

  
व्यक्तम् इत्य् उक्तवत्य् एव युवराजे नरेश्वरः ।
  
ईषत्स्मितरुचा चारुं पुनर् वाचम् अवोचत ॥ ज्र्त्_७०२ ॥  

  
"प्रजानुपालनात् पुण्यं केवलात् कियद् अर्ज्यते ।
  
रसायनानाम् अग्र्यं यद् अनेकरसचर्वणम् ॥ ज्र्त्_७०३ ॥  

  
देहात् पृथङ् निवसतो मद्भुजस्येव ते वत ।
  
दृष्ट्वा पराक्रमं शङ्का मदशक्तौ कथं भवेत् ॥ ज्र्त्_७०४ ॥  

  
एतावद् अपि वाक्यं मे यदि नैवानुतिष्ठसि ।
  
त्वयि सङ्कल्पिताश् शेषास् तद् आशास् सन्तु दूरतः" ॥ ज्र्त्_७०५ ॥  

  
निर्बन्धेनेति जल्पन् स तीर्थार्थं धरणीपतिः ।
  
युवराजं हठाद् राज्यभारम् अग्राहयच् चिरात् ॥ ज्र्त्_७०६ ॥  
  
  
२३अ) सुल्टान् ज़य्न् अल्-‘आबिदीन् (ल्स् ४४९४-४४९५)
  
"श्रीजैनोल्लाभदीनाख्यस् सुरत्राणो भवन् भवान् ।
  
चिरं राज्यं क्रियाद्" एवं राजास्याशिषम् अभ्यधात् ॥ ज्र्त्_७०७ ॥  

  
तीर्थदर्शनलोभेन स्वदेशान् निरगान् नृपः ।
  
न पुनर् युवराजस्य चित्तात् प्रेमार्गलाञ्चितात् ॥ ज्र्त्_७०८ ॥  

  
कोशसाराणि रत्नानि वाजिरत्नानि चार्पयन् ।
  
भ्रातरं वसतीर् द्वित्रास् सो ऽन्वगात् प्रेमगौरवात् ॥ ज्र्त्_७०९ ॥  

  
मार्गे क्लेशं प्रयत्नेन सिद्धिं तीर्थफलाल्पताम् ।
  
उक्त्वा मार्गे खला राज्ञस् तीर्थश्रद्धाम् अखण्डयन् ॥ ज्र्त्_७१० ॥  

  
स्वजामातुस् तिरस्कारं मन्यमानेन मानिना ।
  
मद्रेन्द्रेणाथ भूपालो हठात् तीर्थान् निवर्तितः ॥ ज्र्त्_७११ ॥  

  
प्राप्तायां शरदि श्रेष्ठदशायाम् इव भूपतिम् ।
  
मद्रराजस् तम् आदाय कश्मीरान् प्रत्यगात् ततः ॥ ज्र्त्_७१२ ॥  

  
भ्रातुर् आगमनात् तुष्ट्या मद्रासारग्रहाद् रुषा ।
  
नवराजḫ प्रसादे च कालुष्ये च निमग्नवान् ॥ ज्र्त्_७१३ ॥  
  
[प्स्-ज्र्त् १०९]
  
देवस्योपद्रवं कार्षीन् मा मद्रेन्द्रचमूर् इति ।
  
इयेष ठक्कुरं राजा तं निरोद्धुं विसृष्टवान् ॥ ज्र्त्_ब्।९२७ ॥  

  
युद्धं विनानिवर्तिन्यां सेनायां मद्रभूपतेः ।
  
आज्ञां विनाक्षमो योद्धुं व्यावर्तत स ठक्कुरः ॥ ज्र्त्_ब्।९२८ ॥  

  
क्षुद्रेष्व् अथ स मद्रेषु युवराजो महामतिः ।
  
भ्रातुस् स्नेहाद् रुषं त्यक्त्वा राज्यत्यागं स्वयं व्यधात् ॥ ज्र्त्_७१४ ॥  
  
  
२२ब्) ‛अली Šआह् (ल्स् ४४९५-४४९६)
  
तन् न्यस्तं दिवसावसानसमये सूर्यस्य तेजो निजं प्रत्यूषे प्रतिपादयन्न् अतिशयश्लाघ्यस्वतेजा भवन् ।
  
वह्निर् यज्वकुलैस् ततो ऽपि दिवसे श्रद्धानुबन्धाकुलैस् तेजोवृद्धिमुषा नवेन हविषा यज्ञेषु सन्तर्प्यते ॥ ज्र्त्_७१५ ॥  

  
ठक्कुरैर् अन्वितो राजा पवनह्̱ कुसुमैर् इव ।
  
कश्मीरेभ्यो गतस् सर्वैर् देशाधीशैर् नतस् ततः ॥ ज्र्त्_७१६ ॥  

  
सुखं तावद् अगाहिष्ट वीतनक्रां नदीम् इव ।
  
ठक्कुरैर् उज्झितां मद्रचमूह्̱ कश्मीरमेदिनीम् ॥ ज्र्त्_७१७ ॥  

  
अथ विस्तीर्णम् आक्रान्तम् आलिशाहेन भूभुजा ।
  
पित्र्यं सिंहासनं तेन न तु सज्जनमानसम् ॥ ज्र्त्_७१८ ॥  

  
उद्यच्छेत कथं जडद्युतिर् अहो दूरोल्लसल्लाञ्छनो गच्छेद् दीप्तकरो न चेद् दिनकरो लोकान्तरं स्वेच्छया ।
  
वीरेणात्यवहेलया विरचितो ऽपक्षो जडह्̱ कातरः सम्भाव्य स्वपराक्रमेण विजयं विश्वं तृणं मन्यते ॥ ज्र्त्_७१९ ॥  

  
शाखाभङ्गेन सच्छायम् उद्यानं प्लवगा इव ।
  
मण्डलं क्षोभयाम् आसुस् तुरुष्का राजसेवकाः ॥ ज्र्त्_७२० ॥  

  
कातरान् नाम भूपालाद् अनिष्पन्ननियन्त्रणः ।
  
यवनो मेरकंसारो व्यधान् मण्डलविप्लवम् ॥ ज्र्त्_७२१ ॥  

  
अकार्षीन् मलिनो भृङ्गस् सङ्कुचन्तीर् इवाब्जिनीः ।
  
पौरनारीर् अनार्यस् स हठसम्भोगदूषिताः ॥ ज्र्त्_७२२ ॥  

  
महाकरैर् मदेनान्धैḫ पङ्कसङ्कुलतां भजत् ।
  
अक्षोभि मण्डलं स्वच्छैस् सरो मरुगजैर् इव ॥ ज्र्त्_७२३ ॥  

  
मन्त्रिमन्त्रैर् अवार्याणां दिवसे ऽप्य् अनिवर्तिनाम् ।
  
रक्षसाम् एव कश्मीरास् तदा हस्तवशं गताः ॥ ज्र्त्_७२४ ॥  

  
अराजकं वरं राज्यं न स्वामी तादृशḫ पुनः ।
  
अभूषणौ वरं कर्णौ न पुनर् लोहकुण्डलम् ॥ ज्र्त्_७२५ ॥  
  
[प्स्-ज्र्त् ११०]
  
हिमाद् अग्निस् तमस् सूर्याच् छिला व्योम्नस् तदापतत् ।
  
यत् पालको ऽपि भूपालस् सर्वलोकक्षयो ऽभवत् ॥ ज्र्त्_ब्।९४१ ॥  

  
सद्म तुङ्गं वरो वाजी स्वच्छं वासो मणिर् महान् ।
  
स्वीकृतं यवनैस् तत् तद् यद् यच् छोभावहं प्रभोः ॥ ज्र्त्_७२६ ॥  

  
अकार्षीत् पञ्चषान् मासान् राज्यं स जडनायकः ।
  
प्रजापापविपाकेन न पुनस् स्वेन कर्मणा ॥ ज्र्त्_७२७ ॥  

  
मालिन्यं सुमनḫप्रथाḫ प्रथयते दैन्यं निधत्ते दृशः सूर्यालोकतिरस्कृतं च कुरुते संहारम् आशा नयन् ।
  
उन्निद्रह्̱ कम् उपद्रवं न तरसा कुर्वीत धूमोद्गमो नोद्द्योतेततरां शिखी यदि महाज्वालाकलापाकुलः ॥ ज्र्त्_७२८ ॥  

  
श्रीसेकन्दरदत्तस्य राज्यस्य ऋणम् आत्मनः ।
  
निवारयितुकामेन स्वलक्ष्मीफलकाङ्क्षिणा ॥ ज्र्त्_७२९ ॥  

  
मद्रेन्द्रद्वेषपूर्णेन खुह्̱खुरस्वामिना ततः ।
  
नवराजो ऽर्थितो दूतैर् निजदेशागमं प्रति ॥ ज्र्त्_७३० ॥  

  
नक्रो न चेज् जलनिधेर् बहिर् अभ्युपेयात् काकस् त्यजेन् न वरपादपम् उन्नतं चेत् ।
  
आखुर् न चेद् गहनगर्तगुहां विमुञ्चेद् धन्तव्यतां कथम् अवाप्नुयुर् एव तत् ते ॥ ज्र्त्_७३१ ॥  

  
"आश्रयो युवराजस्य मद्द्विषो दीयते ऽमुना" ।
  
जस्रथं प्रति भूपालह्̱ क्रोधाद् इत्य् अभ्यषेणयत् ॥ ज्र्त्_७३२ ॥  

  
म्लेच्छच्छादितमाहात्म्यैर् उद्विग्नैस् सचिवैर् निजैः ।
  
अनिषिद्धोद्यममतिर् दूतैर् उभयवेतनैः ॥ ज्र्त्_७३३ ॥  

  
युक्त्योपोद्वलितश्रद्धस् तथा द्वैराज्यजीविभिः ।
  
नवराजोदयं लेखमुखेन प्रापयिष्णुभिः ॥ ज्र्त्_७३४ ॥  

  
प्रसादलोभाद् यवनैर् अतिमात्रकृतस्तुतिः ।
  
नवराजजयोद्रेकश्रवणभ्रष्टसाहसैः ॥ ज्र्त्_७३५ ॥  

  
स्वसैन्यैर् दैन्यचकितैर् निन्द्यमानोद्यमो नृपः ।
  
मल्लेकं जस्रथं जेतुं प्रस्थानम् अकरोत् ततः ॥ ज्र्त्_७३६ ॥  

  
अभ्यमित्रीणतां तस्य कश्मीरेन्द्रस्य गच्छतः ।
  
आसीन् मित्रस्य साम्मुख्यं न मित्राणां महीभुजाम् ॥ ज्र्त्_७३७ ॥  
  
[प्स्-ज्र्त् १११]
  
स्वस्यात्यौन्नत्यम् आलक्ष्य शङ्कमानो ऽथ पातकम् ।
  
खुज्याकादस् समं मन्त्रम् अमन्त्रयत मन्त्रिभिः ॥ ज्र्त्_ब्।९५४ ॥  

  
"मन्त्रविक्रममुख्यानि लक्षणानि क्व भूभुजाम् ।
  
अयं बालिशभावस्य भाजनं क्व जनाधिपः ॥ ज्र्त्_ब्।९५५ ॥  

  
अस्माभिर् निहिताश् चास्मिन्न् उपदेशा हिता अपि ।
  
प्रतीपं यान्ति शशिनḫ पङ्कजे किरणा इव ॥ ज्र्त्_ब्।९५६ ॥  

  
प्राग् एव युवराजो ऽभूद् अजय्यो ऽसह्यसाहसः ।
  
विशेषेणाद्य मद्रेशद्वेषाज् जस्रथमानितः ॥ ज्र्त्_ब्।९५७ ॥  

  
राज्याश्रयेषु नास्मासु विश्वासी नूतनो नृपः ।
  
हारलुब्धस्य दाम्नस् तु हारो न मणिभृत्फणी ॥ ज्र्त्_ब्।९५८ ॥  

  
तस्माद् अस्माभिर् एते न युवराजो विजीयते ।
  
योग्याḫ प्राहुणकेनैव गृहे घ्नन्ति भुजङ्गमम् ॥ ज्र्त्_ब्।९५९ ॥  

  
जीयमाने नरेन्द्रे न युवराजे निरङ्कुशाः ।
  
आयान्तु मण्डलं सर्वे साधयामश् चिकीर्षितम्" ॥ ज्र्त्_ब्।९६० ॥  

  
इति सम्मन्त्र्य मन्त्री स युवराजाभियोजने ।
  
सोद्यमस्य नरेन्द्रस्य हेतुकर्तृदशाम् अगात् ॥ ज्र्त्_ब्।९६१ ॥  

  
यत्र यत्रागमन् म्लेच्छकटकस् स मदोत्कटः ।
  
तत्र तत्र रजोव्याजात् तमो मूर्तम् अदृश्यत ॥ ज्र्त्_७३८ ॥  

  
पालनीयेषु देशेषु राजपुर्यादिषूद्धतः ।
  
परदेशेष्व् इवाकार्षीत् स लुण्ठनपराभवम् ॥ ज्र्त्_७३९ ॥  

  
प्राप्ते ऽथ मुद्गरव्यालनाम स्थानं महीपतौ ।
  
सन्देशम् इत्य् अमन्दौजाḫ प्राहिणोन् मद्रभूपतिः ॥ ज्र्त्_७४० ॥  

  
"पत्तिलोकस् ससम्पत्तिर् वाजिनो वेगराजिनः ।
  
भटा रणोद्भटास् सन्ति कटके तव यद्य् अपि ॥ ज्र्त्_७४१ ॥  

  
तथापि च्छलबन्धेषु प्रसिद्धेषु महीतले ।
  
यूयं खुह्̱खुरयुद्धेषु नैव नाम प्रगल्भथ ॥ ज्र्त्_७४२ ॥  

  
वयम् एव तु जानीमह्̱ खुह्̱खुराणां रणच्छलम् ।
  
अहिर् एव भुजङ्गस्य पदं जानाति नेतरः ॥ ज्र्त्_७४३ ॥  

  
अतो यावद् वयं प्राप्तास् त्वत्सेवाविधिसिद्धये ।
  
भवद्भिस् तावद् अत्रैव स्थातव्यं पर्वतोपरि" ॥ ज्र्त्_७४४ ॥  

  
मद्रेशस्य स सन्देशो मन्दैर् यवनपुङ्गवैः ।
  
स्वयशोलब्धये ज्ञातो मदसम्मूढदृष्टिभिः ॥ ज्र्त्_७४५ ॥  

  
राज्ञि मूढे ऽवरूढे ऽथ मानाद् इव महीधरात् ।
  
ध्वजैर् वायुचलैर् यातं खुह्̱खुरेशबलाद् भिया ॥ ज्र्त्_७४६ ॥  

  
धावदश्वबलक्षोदात् तनीयसि महीतले ।
  
हर्षभीरससम्भेदे मज्जति स्म फणीश्वरः ॥ ज्र्त्_७४७ ॥  

  
अश्वक्षुण्णे ऽस्रसंसिक्ते भूतले ऽसिकुशाञ्चिते ।
  
वीराḫ प्राणान् प्रतापाग्नौ तत्राजुहुवुर् आहवे ॥ ज्र्त्_७४८ ॥  

  
आलिशाहस् ततो राजा सिन्धौ प्रवहणं यथा ।
  
अभाग्यदुर्मरुद्वेगाद् अभज्यत रणार्णवे ॥ ज्र्त्_७४९ ॥  
  
  
२३ब्) सुल्टान् ज़य्न् अल्-‘आबिदीन् (ल्स् ४४९६-४५४६)
  
विश्वान्धङ्करणान्धकारनिकरग्रस्तस्य सूर्योदयं हेमन्ते हिममारुतैर् हतधृतेḫ पुष्पाकराभ्यागमम् ।
  
दुष्टक्ष्मापतितर्जितस्य जगतो निर्दोषलेशं प्रभुं लोकेशो जनयन् व्यनक्ति नितरां कारुण्यम् अत्युज्ज्वलम् ॥ ज्र्त्_७५० ॥  

  
श्रीजैनोल्लाभदीनो ऽथ कश्मीरान् अपकल्मषः ।
  
अनुकूलो विधातेव प्राविशद् विजयोर्जितः ॥ ज्र्त्_७५१ ॥  

  
सतां स्तुत्या दिशां भेर्या मुखानि ध्वनयन्न् अयम् ।
  
पौराणां प्राङ् मनḫ पश्चाद् राजधानीं नृपो ऽविशत् ॥ ज्र्त्_७५२ ॥  

  
धीनैर्मल्यं जनस्याहो जातं राज्ञो ऽभिषेकतः ।
  
प्रतापो वैरिणां शान्तस् तस्मिंश् छत्राणि बिभ्रति ॥ ज्र्त्_७५३ ॥  

  
तन्नीतिḫ पूर्वराजेषु कुण्ठोत्कण्ठाḫ प्रजा व्यधात् ।
  
गुणातिशायनी या च शर्करेक्षुरसेष्व् इव ॥ ज्र्त्_७५४ ॥  

  
पूर्वराजव्यवस्थास् स विनष्टा नवयन्न् अभूत् ।
  
शिशिरोपहता वल्लीर् वसन्त इव भूपतिः ॥ ज्र्त्_७५५ ॥  

  
परस्पराधिकं शत्रूञ् जयद्भिर् दुर्जयान् अपि ।
  
शस्त्रैर् मन्त्रा जितास् तस्य मन्त्रैश् शस्त्राणि च प्रभोः ॥ ज्र्त्_७५६ ॥  

  
कान्त्याङ्गं वदनं वाचा श्रियोरह्̱ क्षमया मनः ।
  
श्रितं पश्यन्त्य् अगाद् दूरं कीर्तिर् ईर्ष्यावशाद् इव ॥ ज्र्त्_७५७ ॥  

  
राज्ञह्̱ कलिदशामध्ये धर्म्या साम्राज्यपद्धतिः ।
  
अन्तर्दशेव शुशुभे शुभा कृतयुगस्य सा ॥ ज्र्त्_७५८ ॥  

  
भोगे सखा नये मन्त्री विवेक्ता शास्त्रनिर्णये ।
  
श्रीमुहम्मदखानो ऽभूत् कश्मीरेन्द्रस्य सोदरः ॥ ज्र्त्_७५९ ॥  

  
किम् अन्यद् राज्यम् एवासीच् छत्त्रचामरवर्जितम् ।
  
श्रीमुहम्मदखानस्य कश्मीरेन्द्रप्रभावतः ॥ ज्र्त्_७६० ॥  

  
वसन्त इव कामस्य वयस्यो भूपतेर् अभूत् ।
  
खुह्̱कराधिपतिस् तस्य भृत्येष्व् अभ्यधिकप्रियः ॥ ज्र्त्_७६१ ॥  

  
दुर्व्यवस्थां निवार्यायं देशे ऽस्मिन् म्लेच्छनाशिते ।
  
इति राज्यपरिप्राप्तिफलं यावद् अचिन्तयत् ॥ ज्र्त्_७६२ ॥  

  
तावद् द्रोहोचितं कर्म द्रोग्धारो राजवल्लभैः ।
  
अपृष्ट्वैव महीपालं नीता वीतभयैस् स्फुटम् ॥ ज्र्त्_७६३ ॥  

  
यशो दिशि श्रियं साधौ सुखं लोकेषु रोपयन् ।
  
व्यधात् प्रक्रमभङ्गं तं यच् छत्रून् उदमूलयत् ॥ ज्र्त्_७६४ ॥  

  
एकान्ता तिग्मता भानोर् म्रदिमा शशिनḫ पुनः ।
  
स द्वौ जेतुम् इवापुष्यत् तत्संसर्गमयीं श्रियम् ॥ ज्र्त्_७६५ ॥  

  
असङ्ख्यान् अत्र सङ्क्षिप्ते तद्गुणान् वर्णयामि किम् ।
  
सृगालानां गुहामध्ये कथं हस्तिपतिर् वसेत् ॥ ज्र्त्_७६६ ॥  

  
तस्माच् छैलेन्द्रवच् चित्रे मकुरे सूर्यबिम्बवत् ।
  
न्यस्यामि तद्गुणाख्यानम् अत्र चित्ते त्रिलोकवत् ॥ ज्र्त्_७६७ ॥  

  
शीतोष्णयोर् इवोर्जादौ विषुवे ऽहर्निशोर् इव ।
  
तस्य मानो ऽभवत् तुल्यस् स्वे परे वापि दर्शने ॥ ज्र्त्_७६८ ॥  

  
राजा वणिग् इवात्यर्थं तुलायाḫ पुटयोर् इव ।
  
साम्यभङ्गं दर्शनयोर् नाक्षमिष्ट कथञ्चन ॥ ज्र्त्_७६९ ॥  

  
शान्ते सिद्धाश्रमे सिंहैर् मृगा इव न पीडिताः ।
  
तुरुष्कैḫ पुष्कलभयैर् ब्राह्मणाḫ पूर्ववत् तदा ॥ ज्र्त्_७७० ॥  

  
दोषाकरेण सूहेन येषां सङ्कोचिता स्थितिः ।
  
व्यकासयत् ततो भास्वान् गुणिनस् तान् महीपतिः ॥ ज्र्त्_७७१ ॥  

  
रन्ध्रैर् अधोगतिं प्राप्ता कुल्येवोद्धृत्य भूभृता ।
  
विद्या प्रवाहिता तेन गुणिना गुणरागिणा ॥ ज्र्त्_७७२ ॥  

  
दोषच्छेदकरो राजा क्रमाद् भिषग् इवानलम् ।
  
कश्मीरेषु सदाचारम् अपीपलद् उपक्रमैः ॥ ज्र्त्_७७३ ॥  

  
अहङ्कारागदङ्कारो राजा प्रकृतिवृद्धये ।
  
दर्शनानां स धातूनाम् इवोल्बणम् अशीशमत् ॥ ज्र्त्_७७४ ॥  

  
कालधर्मेण बलिना मात्स्यन्यायप्रवर्तनम् ।
  
अष्टलोकेशतेजोऽंशधारणस्यास्य लक्षणम् ॥ ज्र्त्_७७५ ॥  

  
स सूहभट्टसंस्पर्शदुष्टायाश् शुद्धये भुवः ।
  
प्रतापाग्निं ध्रुवं दीप्तमहाकाशम् अजिज्वलत् ॥ ज्र्त्_७७६ ॥  

  
राज्ञस् सञ्चिन्वतो मन्त्रप्रपञ्चं पञ्चधा स्थितम् ।
  
जिगीषयेव तस्यारिवर्गḫ पञ्चत्वम् आश्रयत् ॥ ज्र्त्_७७७ ॥  

  
अनित्यबाह्यविद्वेषिनिर्जयस्तुतिसंस्तवः ।
  
नित्यान्तस्स्थारिसंहर्तुस् तस्य प्रत्युत गर्हणा ॥ ज्र्त्_७७८ ॥  

  
शक्तो ऽपि काश्यपीशक्रश् शक्यान् एवाभ्यषेणयत् ।
  
व्योम्नि यात्रां करोत्य् अर्कस् सतारे न तु सोडुपे ॥ ज्र्त्_७७९ ॥  

  
नाजिगीषत् स तेजस्वी शत्रून् विभवतृष्णया ।
  
हरिर् मांसादिलोभेन हिनस्ति न हि हस्तिनः ॥ ज्र्त्_७८० ॥  

  
शैलेषु तद्द्विषो भानुप्रतापाधिदवश्रमैः ।
  
प्रायश्चित्तीयितुं पञ्चतपस्त्वं ध्रुवम् आश्रयन् ॥ ज्र्त्_७८१ ॥  

  
प्रावर्तिष्ट महीष्ठो ऽपि नोत्पथेन स जातुचित् ।
  
राकेन्दुर् न निशारम्भं विना जात्व् अप्य् उदेति यत् ॥ ज्र्त्_७८२ ॥  

  
"गर्वं प्रवृद्धा वास्तव्या हीना मैव क्षयं गमन्" ।
  
इति नीतिविदा राज्ञा तेभ्यो बलिर् अगृह्यत ॥ ज्र्त्_७८३ ॥  

  
वैरिकीर्तिर् जुहोतु स्वं विक्रमस्य वियोगतः ।
  
वताग्निसदृशे राज्ञḫ प्रतापे सहितं श्रिया ॥ ज्र्त्_७८४ ॥  

  
ढिल्लीशपीडितं जातु जस्रथं शरणागतम् ।
  
द्रोणीगुहासु सो ऽरक्षत् तमो ऽद्रिर् इव भास्करात् ॥ ज्र्त्_७८५ ॥  

  
तस्मिञ् शासितरि क्षोणीं विनेतरि दुरात्मनाम् ।
  
जयापीडपुरस्थस्य भूमिदेवस्य कस्यचित् ॥ ज्र्त्_७८६ ॥  

  
शष्पग्रासाभिलाषाद् वा विधातुर् वा नियोगतः ।
  
उदाचिताप्य् अगाद् धेनुर् मूर्तेवाशा स्वधाभुजाम् ॥ ज्र्त्_७८७ ॥  

  
गतो मडवराज्यं स तीर्थस्नानाय जातुचित् ।
  
स्वां परिज्ञातसङ्केतां गां परिज्ञातवान् द्विजः ॥ ज्र्त्_७८८ ॥  

  
सनिश्चयो गृहं यान्तीं सायं ताम् अनुगम्य गाम् ।
  
विवादम् अकरोद् वेश्मस्वामिना सह तत्र सः ॥ ज्र्त्_७८९ ॥  

  
तौ लोभनिश्चयग्रस्ताव् अशान्तकलहाव् उभौ ।
  
महीपालसभास्थाने विवादं कर्तुम् उद्यतौ ॥ ज्र्त्_७९० ॥  

  
तयोर् अशक्तयोर् जेतुम् उपपत्तिं परस्परम् ।
  
शृङ्गाटानि परीक्षार्थं गोर् अग्रे व्यकिरन् नृपः ॥ ज्र्त्_७९१ ॥  

  
सा बाल्ये ग्रसनाभ्यासाच् छीघ्रम् आघ्राय सस्पृहा ।
  
गौर् अभुङ्क्त फलानीव न तु तत्सन्ततिश् चिरम् ॥ ज्र्त्_७९२ ॥  

  
सभायां राजनैपुण्यं स्तुवत्यां कृतनिश्चयात् ।
  
दण्ड्येनाजिग्रहद् दण्डं भाण्डं राजा द्विजन्मना ॥ ज्र्त्_७९३ ॥  

  
तस्य दाक्षिण्यदक्षस्य प्रजानां हितहेतुना ।
  
पुत्रे मन्त्रिणि मित्रे वा दुष्टे नालक्ष्यत क्षमा ॥ ज्र्त्_७९४ ॥  

  
अपराधं विना जायां क्षीबो निघ्नन् प्रियो ऽपि सन् ।
  
मेरेशायो ऽपि यवनो वधं भूपेन लम्भितः ॥ ज्र्त्_७९५ ॥  

  
शत्रुपक्षे निकारं स क्षिपन् क्षितिपुरन्दरः ।
  
अकरोद् आदरं नित्यं योगिनां नययोगिनाम् ॥ ज्र्त्_७९६ ॥  

  
पराक्रमश् च नीतिश् च तस्य तेषां च भूभुजाम् ।
  
करुणा च विवेकश् च यस्मिन् राजनि राजति ॥ ज्र्त्_७९७ ॥  

  
कामो वियोगिवर्गस्य करोत्य् अपचितिं सदा ।
  
निर्विकारस् स्मरो योगिवर्गस्यापचितिं व्यधात् ॥ ज्र्त्_७९८ ॥  

  
सौम्या भीमा गुणा यस्मिन्न् अवसन् नवसङ्गमम् ।
  
क्वान्यत्र सागराद् दृष्टा विषामृतजलानलाः ॥ ज्र्त्_७९९ ॥  

  
चिरं स्थेयैर् उपात्तो ऽर्थिप्रत्यर्थिभ्यां धनग्रहः ।
  
तेन धर्मप्रवृत्तेन सद्वृत्तेन निवारितः ॥ ज्र्त्_८०० ॥  

  
केनापि हेतुना पूर्वं लौलराजद्विजन्मना ।
  
भूप्रस्थदशकात् प्रस्थो विक्रीतो लेख्यपूर्वकम् ॥॥  

  
बालानां नोनराजादिपुत्राणां तम् उदीर्य सः ।
  
विक्रयाब्दे ब्रह्मभूयं लौलराजो ऽगमत् ततः ॥ ज्र्त्_८०२ ॥  

  
नोनराजाद्यसामर्थ्यात् प्रस्थग्राहैर् अभुज्यत ।
  
अविक्रीतम् अपि प्रस्थनवकं बलिभिस् ततः ॥ ज्र्त्_८०३ ॥  

  
एवं कृते दशप्रस्थभोगे तैर् बलिभिश् चिरम् ।
  
नगभोगाय कपटं कृतं विक्रयपत्त्रके ।  
  
[प्स्-ज्र्त् ११२]
  
व्यञ्जनाग्रस्थितैकाररूपज्ञानाय लेखकाः ।
  
रेखां पूर्वे व्यञ्जनानां पश्चाद्भागे किलालिखन् ॥ ज्र्त्_ब्।१०२९ ॥  

  
कालान्तरे लिपेर् भेदाद् उपर्य् अद्यतनाḫ पुनः ।
  
व्यञ्जनानां लिखन्त्य् एव रेखाम् एकारबोधिकाम् ॥ ज्र्त्_ब्।१०३० ॥  

  
भूप्रस्थम् एकं विक्रीतम् इति विक्रयपत्त्रके ।
  
ते मकारस्थितैकारबोधिरेखापदे ततः ॥ ज्र्त्_ब्।१०३१ ॥  

  
भूप्रस्थग्राहिणो धूर्ता दकारं समलेखयन् ।
  
मकारं ते शकारं च कारयाम् आसुर् अञ्जसा ॥ ज्र्त्_ब्।१०३२ ॥  

  
भूप्रस्थम् एकं विक्रीतम् इति विक्रयपत्त्रके । ज्र्त्_ब्।१०३३अब् ।  

  
विक्रीतं प्रस्थदशकम् इति वर्णान् अलेखयन् ॥ ८०४एड़् ॥  

  
तस्मिन् राज्ञि विचारज्ञे नोनराजस्य नन्दनः ।
  
बलाद् धृतां भुवं राजसभायाम् अहम् आक्षिपम् ॥ ज्र्त्_८०५ ॥  

  
प्रत्यर्थिभिर् अथानीतं भूर्जं राजाज्ञया नृपः ।
  
युक्तिज्ञस् सलिलस्यान्तर् वाचयित्वाक्षिपत् ततः ॥ ज्र्त्_८०६ ॥  

  
नष्टेषु नववर्णेषु पुराणेषु स्थिरेष्व् अथ ।
  
भूप्रस्थम् एकं विक्रीतम् इति सभ्यान् अवाचयत् ॥ ज्र्त्_८०७ ॥  

  
राजा कीर्तिम् अहं भूमिं कूटकृद् दण्डम् अद्भुतम् ।
  
प्रजास् सुखं खला भीतिं प्राप्तवन्तस् समं ततः ॥ ज्र्त्_८०८ ॥  

  
इन्दो राहुभयं कदापि कुरुते कालह्̱ कलाḫ पूरयन् सिञ्चन् सञ्चिनुते तडिन्निपतनक्षोभं तरोर् वारिदः ।
  
वेधास् सत्पुरुषस्य सर्वजगताम् आह्लादनायोद्यमं कुर्वन्न् आमयदर्शनेन कुरुते भीतिप्रकर्षं क्षणम् ॥ ज्र्त्_८०९ ॥  

  
अबाधिष्टतरां कष्टो विषस्फोटह्̱ कदाचन ।
  
प्रकोष्ठं भूमिपालस्य प्रजानां हृदयं च सः ॥ ज्र्त्_८१० ॥  

  
माघमासीव पुष्पाणां म्लेच्छप्रालेयबाधया ।
  
न लाभो विषवैद्याणां देशे ऽस्मिन्न् अभवत् तदा ॥ ज्र्त्_८११ ॥  

  
यज्वा गारुडशास्त्रज्ञश् शिवभट्टो नृपानुगैः ।
  
अत्रान्विष्यद्भिर् आप्तो ऽथ कूपो ऽध्वन्यैर् मराव् इव ॥ ज्र्त्_८१२ ॥  

  
चिकित्सायां विदग्धस् स म्लेच्छभीत्या व्यलम्बत ।
  
स्फुलिङ्गदग्धḫ पुरुषस् स्पृशत्य् अपि मणिं चिरात् ॥ ज्र्त्_८१३ ॥  

  
स्वयं दत्ताभयो राज्ञा प्राप्तस् तम् उदमूलयत् ।
  
शिवभट्टो विषस्फोटं करीव विषपादपम् ॥ ज्र्त्_८१४ ॥  

  
तस्य कीर्तिस् सुखं राज्ञḫ प्रजानां हर्षसन्ततिः ।
  
प्रारोहंस् त्रीणि विस्फोटे तत्रैकस्मिन् विपाटिते ॥ ज्र्त्_८१५ ॥  

  
तुष्टेन भूभुजा दत्तां यथेष्टम् अपि सम्पदम् ।
  
नैक्षिष्ट शिवभट्तस् स यतात्मेव वराङ्गनाम् ॥ ज्र्त्_८१६ ॥  
  
[प्स्-ज्र्त् ११३]
  
उद्दाहपातकवशाद् इव निर्घृणस् सन् दग्ध्वा तृणं तृणकृशानुर् उपैति शान्तिम् ।
  
जाताम्बुवाहकरुणाप्रणयात् तृणस्य कान्तिḫ पुनश् शतगुणा मसृणाभिरामा ॥ ज्र्त्_ब्।१०४६ ॥  

  
क्ष्मां सन्तापयता गाढम् आषाढेनेव वारिदाः ।
  
सूहभट्टेन संशुष्य पराभूता ययुर् दिशः ॥ ज्र्त्_ब्।१०४७ ॥  

  
वर्षा मरुद् इव क्ष्मापस् तद्विद्याप्रत्ययोत्सुकः ।
  
आनाययत् स तान् सर्वान् पण्डितान् निजमण्डलम् ॥ ज्र्त्_ब्।१०४८ ॥  

  
मुक्ताहारोपमे देशे विद्वद्रत्नानि नायकः ।
  
कान्त्या वा सुधिया तत्र यथायोगं न्यवीविशत् ॥ ज्र्त्_ब्।१०४९ ॥  

  
राजा संरोपितान् अर्घवृत्तिदानेन पण्डितान् ।
  
आप्याययज् जलेनेव मालाकारो महीरुहान् ॥ ज्र्त्_ब्।१०५० ॥  

  
नाशितं सूहभट्टेन यद् यत् कश्मीरमण्डले ।
  
योजितं शिर्यभट्टेन राजप्रार्थनयाथ तत् ॥ ज्र्त्_ब्।१०५१ ॥  

  
प्रवर्त्य यागयात्रादि नागानां भट्टशिर्यकः ।
  
तुरुष्कापहृतां भूमिं विदग्धेभ्यो न्यदापयत् ॥ ज्र्त्_ब्।१०५२ ॥  

  
उदये दापिते तेन हिन्दुकानाम् अखण्डिते ।
  
शिर्यभट्टाय चुकुपुस् सर्वे यवनदानवाः ॥ ज्र्त्_ब्।१०५३ ॥  

  
महापद्मफणीन्द्राम्भस्सम्भेदे कुम्भकेन सः ।
  
बद्धो ऽपि दृतिवत् स्थित्वा यवनेन्द्रान् व्यलक्षयत् ॥ ज्र्त्_ब्।१०५४ ॥  

  
तापो यस्याह्नि शैलाञ् ज्वलयति स रविस् सायम् अक्ष्णापि गम्यः स्वग्राव्णश् शुष्यतो ऽह्नि द्रवयति न शशी पूरकस् सायम् अब्धेः ।
  
कारुण्याद् एव लोके निजमतिसकलं स्वेच्छया दर्शयित्वा तं तद्भाग्यावसानात् प्रथमम् अथ महांस् तूर्णम् अन्तर्दधाति ॥ ज्र्त्_ब्।१०५५ ॥  

  
कलौ पातकिनां पुंसां स्पर्शदर्शनविह्वला ।
  
अवश्यं शारदा देवी तदान्तर्धानम् आश्रयत् ॥ ज्र्त्_ब्।१०५६ ॥  

  
मुखे स्वेदो भुजे कम्पḫ पादस्पर्शे विदाहिता ।
  
जातु जात्व् अभवद् देव्या नो तदा हि तथा क्वचित् ॥ ज्र्त्_ब्।१०५७ ॥  

  
द्रोहार्जिताद् धनाद् भागं प्रसादेन नियुञ्जति ।
  
कश्मीरलोके सा देवी नानुग्रहपरा ह्य् अभूत् ॥ ज्र्त्_ब्।१०५८ ॥  

  
दूर्वामात्रेण तुष्यन्ति विशुद्धेन हि देवताः ।
  
प्राणैर् अपि न मालिन्यदूषितैर् जातुचित् पुनः ॥ ज्र्त्_ब्।१०५९ ॥  

  
कलिकाले तु देव्यास् स प्रभावो ऽपि शमं गतः ।
  
जात्व् इत्य् अगान् नृपो देवीं द्रष्टुं तद्यात्रिकैस् सह ॥ ज्र्त्_ब्।१०६० ॥  

  
नदीं मधुमतीं स्नानपानाभ्यां फलयन्न् अयम् ।
  
शारदाक्षेत्रम् आसीदत् सीदत्परिषदाकुलम् ॥ ज्र्त्_ब्।१०६१ ॥  

  
देवीभक्ताभयोद्युक्तो व्यङ्क्तुं तच्छक्तिम् उद्यतः ।
  
युक्तायुक्तविवेक्ता स तत्र राजा न्यविक्षत ॥ ज्र्त्_ब्।१०६२ ॥  

  
तत्रापि तेषां दौरात्म्यदर्शनाद् विस्मितो नृपः ।
  
भक्तिह्रासम् अगाद् देव्यां यात्रिकेषु च कोपिताम् ॥ ज्र्त्_ब्।१०६३ ॥  

  
"साक्षात् त्वद्दर्शनं देवि देवानाम् अपि दुर्लभम् ।
  
अस्माभिर् नार्थनीयं तत् कलिकालकलङ्कितैः ॥ ज्र्त्_ब्।१०६४ ॥  

  
अशक्तानां भवद्रूपं निष्कलं ध्यातुम् अर्चितुम् ।
  
भक्तिभाजाम् अनुक्रोशाद् यत् तु रूपं त्वम् अग्रहीः ॥ ज्र्त्_ब्।१०६५ ॥  

  
तवास्यां प्रतिमायां चेद् व्यपेतो नैव सन्निधिः ।
  
पवित्रयतराम् अद्य स्वप्ने तद् दर्शनेन माम् ॥ ज्र्त्_ब्।१०६६ ॥  

  
अस्माभिश् च ततस् सा त्वं यथाशक्ति निषेव्यसे ।
  
मिथ्याभक्तदुरात्मत्वात् त्वं चेद् दूरम् इतो गता ॥ ज्र्त्_ब्।१०६७ ॥  

  
किमर्थं प्रतिमा तर्हि गर्हिता हिन्दुवैरिभिः" ।
  
विज्ञप्येति स सप्तम्यां भाद्रे राजा जितेन्द्रियः ॥ ज्र्त्_ब्।१०६८ ॥  

  
अशेत शारदाक्षेत्रप्रासादस्थण्डिलोपरि ।
  
दर्शितं न यदा स्वप्ने किञ्चित् सन्निधिसूचकम् ॥ ज्र्त्_ब्।१०६९ ॥  

  
राज्ञाष्टानवतौ वर्षे स्वां मूर्तिं देव्य् अचूर्णयत् ।
  
नास्यादाद् दर्शनं देवी म्लेच्छसंसर्गतो ध्रुवम् ।
  
स्वामी भृत्यापराधेन गर्हणीय इति स्थितिः ॥ ज्र्त्_ब्।१०७० ॥  

  
देवीदर्शनविच्छेदि तस्य नासीद् धि किञ्चन ।
  
दया सत्यं विवेकश् च तम् एवाश्रयते तदा ॥ ज्र्त्_ब्।१०७१ ॥  

  
व्यावृत्य यवनानां स वनानाम् इव वारिदः ।
  
हर्षोत्कर्षवशो ऽकार्षीन् महत् कनकवर्षणम् ॥ ज्र्त्_ब्।१०७२ ॥  

  
यत्र दण्ड्या न दण्ड्यन्ते दुर्बलास् तस्करं विना ।
  
भूपतेḫ प्राड्विवाकत्वं स प्रापद् भट्टशिर्यकः ॥ ज्र्त्_ब्।१०७३ ॥  

  
प्रतिजानंस् तदा कोशधनसम्भवने ऽसति ।
  
स्वगलच्छेदनं भट्टो मिथ्यावक्तुश् च विप्लवम् ॥ ज्र्त्_ब्।१०७४ ॥  

  
शाखाभङ्गसमुद्भूतशब्दव्याप्तचतुर्दिशाम् ।
  
समुदीरयतां नूनम् अब्राह्मण्यं पदे पदे ॥ ज्र्त्_ब्।१०७५ ॥  

  
द्रुमाणां फलनम्राणां जनानां नमतां गुणैः ।
  
छेदाद् रक्षाम् अकार्षीत् स जिष्णुर् इन्धनहेतुना ॥ ज्र्त्_ब्।१०७६ ॥  

  
– – – – – – – – त्रयदण्डं निवार्य सः ।
  
द्विजानां जातिरक्षार्थं रौप्यमाषम् अकल्पयत् ॥ ज्र्त्_८१७ ॥  
  
[प्स्-ज्र्त् ११५]
  
मांसादिलोभान् निघ्नत्सु मण्डलेषु विषेण गाः ।
  
गोमांसकुण्डीर् ग्राह्यादिवारणात् स न्यवारयत् ॥ ज्र्त्_ब्।१०७९ ॥  

  
पत्यौ मृते ऽन्यं गच्छन्त्या विहितं भर्तृगोत्रजैः ।
  
स महामतिमाञ् शूद्र्या विप्लवं विन्यवारयत् ॥ ज्र्त्_ब्।१०८० ॥  

  
न्यवारयत् स पुत्रीणाम् और्ध्वदैहिकविप्लवम् ।
  
अपुत्रस्य विपन्नस्य लुब्धैस् तद्गोत्रजैह्̱ कृतम् ॥ ज्र्त्_ब्।१०८१ ॥  

  
शिशूनां शास्त्रपाठादि सूहभट्टेन नाशितम् ।
  
वृत्तिदानेन विदुषां विद्यावान् आनयत् पुनः ॥ ज्र्त्_ब्।१०८२ ॥  

  
विधित्सुस् स्वम् अभिज्ञानं द्विजदेहे महीपतिः ।
  
व्यधत्त तिलकव्याजाद् विभागं सत्यधर्मयोः ॥ ज्र्त्_ब्।१०८३ ॥  

  
ग्रामाणां प्रथमे वर्षे सङ्क्रान्तं कारकातुरैः ।
  
पत्तलाघोषदेशेषु लोत्रदण्डं न्यवारयत् ॥ ज्र्त्_ब्।१०८४ ॥  

  
निवार्य शाकटतुलामानकूटं चिरस्थितम् ।
  
अर्घव्यवस्था वस्तूनां प्रतिमास् समकारयत् ॥ ज्र्त्_ब्।१०८५ ॥  

  
बहिर्देशागतार्थानां देशकालाद्यपेक्षया ।
  
व्यवस्थाप्यार्घम् उत्पिञ्जम् अच्छिनद् दिनमोषणम् ॥ ज्र्त्_ब्।१०८६ ॥  

  
विदग्धश् शिर्यभट्टो ऽपि नोत्कोचफलम् आदित ।
  
अविनाशि पुनर् धर्मफलं वर्षोपकारतः ॥ ज्र्त्_ब्।१०८७ ॥  

  
देहस्थैवार्थिनां ज्ञानरसविज्ञानकाङ्क्षिणाम् ।
  
तदेच्छासिद्धिर् अभवद् राज्ञḫ पुण्यफलाद् द्रुतम् ॥ ज्र्त्_ब्।१०८८ ॥  

  
महाश्रीशिर्यभट्टस्य मुखाद् राजा न्यवारयत् ।
  
धर्मप्रकाशनामानं राजकाङ्गटिकं प्रभुः ॥ ज्र्त्_ब्।१०८९ ॥  

  
दूरं निवारयाम् आस निर्धारणपदाङ्कितम् ।
  
भाविनां भूमिपालानां दुर्व्यवस्थापथार्गलम् ॥ ज्र्त्_ब्।१०९० ॥  

  
अस्थापयत् स धर्मस्थस् सद्वृत्तं प्रतिपत्तनम् । ज्र्त्_ब्।१०९१अब् ।  

  
स्थापितो ग्रामसीमायां ग्रामेभ्यḫ प्रापितो धनम् ।
  
अरण्ये ऽरण्यनाथेभ्यḫ पान्थस् तेन महीभुजा ॥ ज्र्त्_८१८ ॥  

  
हासाश् श्मशानदेवीनां सूहभट्टं प्रतीव तम् ।
  
प्रतिस्थानं विमानानि प्रेतानाम् अद्युतंस् तदा ॥ ज्र्त्_८१९ ॥  

  
म्लेच्छैर् उपद्रुतां क्षोणीम् अक्षीणकरुणो नृपः ।
  
उदहार्षीत् क्रमाद् एवं दानवैर् इव केशवः ॥ ज्र्त्_८२० ॥  

  
उच्छृङ्गान् स नयन् भङ्गं निम्नान् आपूरयन् नृपः ।
  
स्वकीर्तिबीजवापार्थम् अनुद्घातां महीं व्यधात् ॥ ज्र्त्_८२१ ॥  

  
भूपतेḫ परदारेषु निष्कौतुकमयं व्रतम् ।
  
अभज्यत परं तस्य परश्रीपरिरम्भणे ॥ ज्र्त्_८२२ ॥  

  
सम्यग्दशबलेनाथ सर्वज्ञेन महीभुजा ।
  
सौगतस् तिलकाचार्यो महत्तमपदे कृतः ॥ ज्र्त्_८२३ ॥  

  
सशिवभट्टस् तिलकस् स सिंहगणनापतिः ।
  
सोपनान्य् अभवंस् ते च पदारोहे द्विजन्मनाम् ॥ ज्र्त्_८२४ ॥  

  
मेदिन्याखण्डलस्यासीत् पिकस्येव रसश्रिया ।
  
अखण्डं रसपाण्डित्यं ब्रह्मकुण्डलसेवया ॥ ज्र्त्_८२५ ॥  

  
कर्पूरभट्टो यश् श्रीमान् प्राणिरक्षो महीभुजः ।
  
गुणिनां शरणं चक्रे स्वगुणैस् सुरभिं सभाम् ॥ ज्र्त्_८२६ ॥  

  
पूर्वाब्दग्रहसञ्चाराद् उत्तराब्दग्रहस्थितिम् ।
  
रुय्यभट्टो विदन्न् आसीद् विनैव गणितश्रमम् ॥ ज्र्त्_८२७ ॥  

  
श्रीरामानन्दपादानां भाष्यव्याख्याक्षणेक्षणे ।
  
वीक्षते शारदा क्षोणीम् एव सम्भ्रान्तमानसा ॥ ज्र्त्_८२८ ॥  

  
गान्धारसिन्धुमद्रादिभूभुजस् तस्य भूभुजः ।
  
ग्राम्या इवाभवन्न् आज्ञाकारिणो जितवैरिणः ॥ ज्र्त्_८२९ ॥  

  
युद्धे जितं ततो बद्धं खुह्̱खुरेन्द्रेण भूपतिः ।
  
मालदेवं मद्रराजम् आज्ञया निरमोचयत् ॥ ज्र्त्_८३० ॥  

  
राजा राजपुरीराजं नयज्ञस् स्वपदातिभिः ।  
क्षणाद् भ्रूभङ्गमात्रेण रणसूहम् अलोठयत् ॥ ज्र्त्_८३१ ॥  

  
उदभाण्डपुराधीशं सिन्धुराजोपबृंहितम् ।
  
स कन्दुकम् इवोत्थाप्य मुहुर् मुहुर् अपातयत् ॥ ज्र्त्_८३२ ॥  

  
भोट्टभूमौ महीन्द्रेण गोग्गदेशे कदाचन ।
  
बाणा गौरखरास्रेण गुणैर् लोकाश् च रञ्जिताः ॥ ज्र्त्_८३३ ॥  

  
समिज्जिते शयादेशे क्रूरादेशो महीपतिः ।
  
सुवर्णबुद्धप्रतिमां यवनेभ्यो ररक्ष सः ॥ ज्र्त्_८३४ ॥  

  
कषाकरं कषंस् तस्य निकषो भौट्टतेजसाम् ।
  
अप्रकाशां प्रतापो ऽथ मलूतनगरीं व्यधात् ॥ ज्र्त्_८३५ ॥  

  
केवलं हृदयं शून्यं भौट्टानां नाभवत् तदा ।
  
भूमिपालभयावेशात् कोशो ऽपि चिरसञ्चितः ॥ ज्र्त्_८३६ ॥  

  
प्रकृतीनां ददद् राजा शेषोप्यायौ यथोचितम् ।
  
प्रत्यवेक्षाम् अकार्षीत् स शालिनाम् इव कार्षकः ॥ ज्र्त्_८३७ ॥  

  
नासहिष्टेव तच्चापं तुलां शार्ङ्गपिनाकयोः ।
  
दूरकार्यार्थसाधिन्या धनुष्मत्ता भ्रुवḫ पुनः ॥ ज्र्त्_८३८ ॥  

  
अस्तं यस् तमसां कुलानि बलतो नेतुं सदा वाञ्छति क्षीणं तं वसुनाभिपूर्य शशिनं संवर्धयत्य् अञ्जसा ।
  
काश्यप्याम् अवकाशमात्रघटनां शाखामुखै रुन्धतो वृक्षान् वृष्टिभरैश् च यो ऽस्य कतमो भानोस् तुलाम् अर्हति ॥ ज्र्त्_८३९ ॥  

  
लद्दराजसुतं राजा नोस्रतं यम् अवर्धयत् ।
  
अहृतद्रविणं तं "स द्रोही"ति निरवासयत् ॥ ज्र्त्_८४० ॥  

  
मक्कदेशागतो जातु पुस्तकाडम्बरं वहन् ।
  
सदौलनामा यवनो राजेन्द्रं तम् उपागमत् ॥ ज्र्त्_८४१ ॥  

  
गुणान् विकत्थमानं तं गुणिरागी नरेश्वरः ।
  
उपागच्छत् प्रतिदिनं दर्शनायेतरो यथा ॥ ज्र्त्_८४२ ॥  

  
स तस्य पटहस्येव राजापश्यत् क्रमाद् असौ ।
  
अन्तस्सारविहीनत्वं परीक्षायां विचक्षणः ॥ ज्र्त्_८४३ ॥  

  
म्लेच्छमस्करिणि क्षोणिप्राणेशो निर्गुणे ऽपि सः ।
  
प्रेमाणं नामुचत् पुत्रे पितेव करुणार्णवः ॥ ज्र्त्_८४४ ॥  

  
प्रदोषस्येव तमसां दुर्घनस्येव विद्युताम् ।
  
दोषाणां बहुता तस्य प्रजास् समुदवेजयत् ॥ ज्र्त्_८४५ ॥  

  
तस्मिन्न् अवसरे कश्चिद् योगिराजो जितेन्द्रियः ।
  
न्यविक्षतोन्नते स्तम्भे योगाभ्यासस्य सिद्धये ॥ ज्र्त्_८४६ ॥  

  
स्तम्भोपरि नवाहानि निराहारम् अपश्यतः ।
  
तस्याशिषैव महिषी राज्ञḫ पुत्रम् अजीजनत् ॥ ज्र्त्_८४७ ॥  

  
तपस्यतस् तथा तस्य तत्र तन् नवमं दिनम् ।
  
राज्ञस् त्व् अनवमं पुत्रजन्मकालमहोत्सवः ॥ ज्र्त्_८४८ ॥  
  
[प्स्-ज्र्त् ११६]
  
हेमन्तान्ते पतति तुहिनं फाल्गुणे वल्गु वल्गद् दीपस्यापि स्फुरति सुतरां शान्तिकाले ऽतिदाहः ।
  
शैत्योद्रेको वहति वहति ग्रीष्मकाले तुषारं वस्तु प्रायḫ प्रथयति निजं धर्मम् आयाति नाशे ॥ ज्र्त्_ब्।११२२ ॥  

  
तपह्̱कवचम् अस्पृष्ट्वा तम् अधो मार्गणैर् गतम् ।
  
प्रहर्तुर् इव निर्देष्टुं भविष्यन्तीं तथा गतिम् ॥ ज्र्त्_ब्।११२३ ॥  

  
राजमान्यं तम् आलोक्य कुप्यन्तं शान्तमानसः ।
  
निर्णयाद् अचलद् वर्णी नयान् न तु भयोदयात् ॥ ज्र्त्_ब्।११२४ ॥  

  
स स्तम्भान् न महाधैर्याद् अवारोहन् महामनाः ।
  
नैवारोहज् जगद्दृष्टिं सद्यो द्याम् अपि योगवित् ॥ ज्र्त्_ब्।११२५ ॥  

  
"अतिथिं योगपथिकं मा वधीर् माम्" इति ब्रुवन् ।
  
म्लेच्छमस्करिणा वर्णी खड्गघातैर् अचूर्ण्यत ॥ ज्र्त्_ब्।११२६ ॥  

  
अत्यर्थदर्शनद्वेषान् मदिरामदमोहितः ।
  
स म्लेच्छसहितो योगिराजं तम् अवधीच् छरैः ॥ ज्र्त्_८४९ ॥  

  
सन्तप्तैर् मलिनैस् स्थूलैर् जनानां तद्विलोकनात् ।
  
भूतले पतितं वाष्पैर् अपवादैश् च राजनि ॥ ज्र्त्_८५० ॥  

  
पृथ्वीनाथो ऽथ तच् छ्रुत्वा शुद्ध्यर्थम् इव मग्नवान् ।
  
भीह्रीशोकक्रुधाश्चर्यकृत्यचिन्तार्णवेषु सः ॥ ज्र्त्_८५१ ॥  

  
प्रथमोद्भूतपुत्रे ऽपि तस्मिन्न् अह्नि महीभुजा ।
  
नास्नायि नाभ्यवाहारि व्यवाहारि न नाकथि ॥ ज्र्त्_८५२ ॥  

  
अन्येद्युर् भूपतिḫ पृष्टस्मृतिज्ञगुरुकोविदः ।
  
हन्तुर् दण्डं वधं शृण्वन् करुणायन्त्रितो ऽभवत् ॥ ज्र्त्_८५३ ॥  

  
प्रतीपं खरम् आरोप्य प्रतिहट्टं परिभ्रमम् ।
  
नरमूत्राभिषिक्तस्य कूर्चस्य परिकर्तनम् ॥ ज्र्त्_८५४ ॥  

  
ष्ठीवनं सर्वलोकानां प्रेतान्त्रैर् बाहुबन्धनम् ।
  
जीवन्मरणम् आदिक्षद् दण्डं तस्य कृशायतेः ॥ ज्र्त्_८५५ ॥  

  
राजनि म्लानिहीनानि दिक्सौगन्ध्यवहानि च ।
  
अपतन् नाकपुष्पाणि पौराशीर्वचनानि च ॥ ज्र्त्_८५६ ॥  

  
मद्रराजदुहित्रोस् स चतुरस् तनयान् नृपः ।
  
यथा दशरथो राजा जनकान् तान् अजीजनत् ॥ ज्र्त्_८५७ ॥  

  
ज्यायान् आधमखानस् स हाज्यखानस् तथा परः ।
  
खानो जस्सरथह्̱ खानो बहरामश् च सञ्ज्ञितः ॥ ज्र्त्_८५८ ॥  
  
[प्स्-ज्र्त् ११७]
  
हिन्दवस् सूहभट्टेन बलाद् ये पीडिता भृशम् ।
  
परदेशं गतास् ते तु बिभ्रतो वेषकल्पनाम् ॥ ज्र्त्_ब्।११३७ ॥  

  
निजाचारे रता नित्यं तदाचारद्विषो हृदा ।
  
स्वम् आचारम् अनुष्ठातुं प्रेरिताश् च द्विजैर् बलात् ॥ ज्र्त्_ब्।११३८ ॥  

  
दारितास् स्वत्राणभयाद् उत्कोचार्पणतत्पराः ।
  
रक्षिता भूमिपालेन तदुपद्रववारणात् ॥ ज्र्त्_ब्।११३९ ॥  

  
क्षीरार्णवस्य मथनात् परतस् सुधादिरत्नानि तान्य् अनुपभोगनिरर्थकानि ।
  
यो नीतवान् सफलतां किल पात्रदानात् स्तुत्यस् स मन्दरगिरिर् गिरिराजवर्गे ॥ ज्र्त्_८५९ ॥  

  
नदीर् अवटपातेन भुवश् चाम्बु विनाफलाः ।
  
संयोगात् सफलीकृत्य यशश् चित्रम् अजीजनत् ॥ ज्र्त्_८६० ॥  

  
राज्ञोत्पलपुरक्षोणौ कुल्यां प्रापय्य वप्रिणीम् ।
  
तयोर् निरर्थकत्वेन दूषणाविनिवारिता ॥ ज्र्त्_८६१ ॥  

  
नन्दशैलमरौ कुल्याम् अवतार्य महीपतिः ।
  
अस्मारयच् चक्रधरं सागरान्तर् निवासिनम् ॥ ज्र्त्_८६२ ॥  

  
करालम्बस् सतां बिभ्रद् अकरालं सितं यशः ।
  
कुल्ययाकारयद् देशं करालाख्यं स्तुतेḫ पदम् ॥ ज्र्त्_८६३ ॥  

  
साग्रहारा द्विजा यत्र साग्रहाराश् च योषितः ।
  
साथ जैनपुरी राज्ञा कराले निरमीयत ॥ ज्र्त्_८६४ ॥  

  
अवन्तिपुरभूमौ च कान्तोदन्तेन भूभुजा ।
  
कुल्यावतारितातुल्या शालिसम्पत्तिशालिनी ॥ ज्र्त्_८६५ ॥  

  
गिरिमार्गेण गङ्गाया मानसं प्रापिते जले ।
  
किं पूतं मानसेनेदम् अमुना किम् उ मानसम् ॥ ज्र्त्_८६६ ॥  

  
व्यडम्बयत् स्वमूर्तिं या मानसप्रतिबिम्बिताम् ।
  
विधाय तत्तटे तेन नगरी सफलायिता ॥ ज्र्त्_८६७ ॥  
  
[प्स्-ज्र्त् ११८]
  
श्रीस्वयस्य यम् आनेतुं प्रज्ञा न स्फुटम् अस्फुरत् ।
  
श्रीसेकन्दरशाहो ऽपि कुण्ठोत्कण्ठो ऽभवत्तराम् ॥ ज्र्त्_ब्।११४९ ॥  

  
श्रीजैनोल्लाभदेनस् तम् आनीय पहरं नदम् ।
  
प्रासिञ्चद् विंशतिक्रोशाञ् छ्रीमान् स्वयपुरे मरुम् ॥ ज्र्त्_ब्।११५० ॥  

  
दुर्भिक्षव्याप्तचित्तानां विश्रान्तिजननान् नृणाम् ।
  
विश्रान्तिसञ्ज्ञया कुल्या प्रसिद्धाभूत् पदे पदे ॥ ज्र्त्_ब्।११५१ ॥  

  
श्रीमान् सुय्यपुरात् पारेवितस्तं धरणेर् नृपः ।
  
संयोज्य पहरं तापव्यापदं स न्यवारयत् ॥ ज्र्त्_८६८ ॥  

  
आ प्रद्युम्नगिरिप्रान्ताद् अमरेशपुरावधि ।
  
मठाग्रहारहट्टाढ्यां स जैननगरीं व्यधात् ॥ ज्र्त्_८६९ ॥  

  
स्वर्गं जेतुम् इवोदस्थाद् उन्नतैर् अश्मवेश्मभिः ।
  
सङ्क्रान्ता जैनगङ्गायां फणिलोकस्य यागमत् ॥ ज्र्त्_८७० ॥  

  
जैनगङ्गां रणस्वामिप्रासादं प्रापितां कृती ।
  
व्यसिस्मरत् स्मेरयशा हरिपादकुतूहलम् ॥ ज्र्त्_८७१ ॥  

  
पारेसुय्यपुरं जैनगिरिसञ्ज्ञां पुरीं व्यधात् ।
  
कैलासाचलतुल्येव प्रासादैर् अभिभूषिता ॥ ज्र्त्_८७२ ॥  

  
सिद्धक्षेत्रे सुरेश्वर्यां प्रसिद्धो विलसद्यशाः ।
  
राजधानीं निषिद्धारिर् व्यधात् सिद्धिपुरीम् असौ ॥ ज्र्त्_८७३ ॥  

  
प्रासादशिखरे राजा मार्तण्डामरनाथयोः ।
  
राजधान्यौ व्यधात् सौधधौतदूरनभस्तले ॥ ज्र्त्_८७४ ॥  

  
सुभिक्षं सुय्यराजेन पूर्वम् अङ्कुरितं किल ।
  
ततḫ प्रभृत्य् अतीतेषु बहुष्व् अपि च राजसु ॥ ज्र्त्_८७५ ॥  

  
प्रजानाम् अल्पपुण्यत्वान् नावर्धत मनाग् अपि ।
  
तपोबलात् पल्लवितं पुष्पितं फलितं तथा ॥ ज्र्त्_८७६ ॥  

  
श्रीजैनोल्लाभदीनेन युगपत् तद् व्यधीयत ।
  
तपसाम् अतिशुद्धत्वात् किम् इव ज्ञापकं परम् ॥ ज्र्त्_८७७ ॥  

  
पूर्वपुण्यक्षये राज्यात् पतन्त्य् अन्ये महीक्षितः ।
  
तस्य जन्मान्तरे राज्यप्राप्त्यै राज्यम् अभूत् प्रभोः ॥ ज्र्त्_८७८ ॥  

  
स नदीमातृकाह्̱ कृत्वा धरणीर् देवमातृकाः ।
  
अग्रहारान् अनु क्ष्मापो द्विजेभ्यो यद् अदात् सदा ॥ ज्र्त्_८७९ ॥  

  
वराहक्षेत्रनगरविजयेशानकादिषु ।  
यवनेभ्यो ऽग्रहारान् स सविहारान् स्वयं ददौ ॥ ज्र्त्_८८० ॥  

  
विजयक्षेत्रवाराहक्षेत्रशूरपुरादिषु ।
  
सत्त्रदानेन स त्रासम् अपि गोत्रभिदो व्यधात् ॥ ज्र्त्_८८१ ॥  

  
भूमिविक्रयभूर्जादि कृतचिह्नं महीभुजा ।
  
निह्नवप्रागभावाय धर्माधिकरणं कृतम् ॥ ज्र्त्_८८२ ॥  

  
यो जयापीडदेवेन प्राप्तो नागप्रसादतः ।
  
स दण्डम् इव तस्यादात् ताम्रं ताम्राकरो गिरिः ॥ ज्र्त्_८८३ ॥  

  
मणीन् खनिभ्यश् चालभ्यांस् तद्राज्ये भूर् अजीजनत् ।
  
ये जैनमणयह्̱ ख्याताḫ पद्मरागमदच्छिदः ॥ ज्र्त्_८८४ ॥  

  
सरितां सैकते नीतसिकताभ्रमदं तदा ।
  
काञ्चनं काञ्चन च्छायां बिभ्रल् लोकैर् अचीयत ॥ ज्र्त्_८८५ ॥  

  
"सरित्सुवर्णात् षष्ठांशो ग्राह्यो भाविभिर् ईश्वरैः" ।
  
ताम्रपट्टे ऽलिखद् याच्ञावाक्यम् एवं नरेश्वरः ॥ ज्र्त्_८८६ ॥  

  
नगराधिकृतह्̱ काचडामरो दुस्तरे पथि ।
  
क्रोशमात्रं व्यधात् सेतुं नगरान्तश् शिलामयम् ॥ ज्र्त्_८८७ ॥  

  
नात्मैव सेतुदानेन तेन पङ्कात् समुद्धृतः ।
  
सकलो ऽपि जनो मध्येनगरं पुण्यशालिना ॥ ज्र्त्_८८८ ॥  

  
विषये विषये चक्रे शिर्यभट्टो मठान् पृथून् ।
  
अन्ये ऽपि सचिवा राज्ञो धर्मशाला बहूर् व्यधुः ॥ ज्र्त्_८८९ ॥  

  
पद्माकरस्य मथनाय गजाधिराजाव् अभ्युद्यतौ सततम् एव तदम्बुदृप्तौ ।
  
तावत् कराकरि रसाद् इह चातिमत्तौ कृत्वा क्षणाद् अगमतां स्वयम् एव नाशम् ॥ ज्र्त्_८९० ॥  

  
मसोदशूरौ धात्रेयौ भूपतेर् एकगोत्रजौ ।
  
द्वौ रन्ध्रान्वेषिणाव् आस्ताम् अन्योऽन्यविभवासहौ ॥ ज्र्त्_८९१ ॥  

  
राज्ञा तौ वारितक्रोधौ स्नेहदाक्षिण्यशालिना ।
  
हत्वान्यतरम् उत्पिञ्जसज्जाव् अभवतां चिरम् ॥ ज्र्त्_८९२ ॥  

  
कदाचिद् भूपतेर् अग्रे स्पृष्टश् शूरेण वाक्छरैः ।
  
मसोदठक्कुरश् शस्त्रसन्न्यासं समकारयत् ॥ ज्र्त्_८९३ ॥  

  
न्यस्तशस्त्रस् स रजनौ गच्छन् मितपरिच्छदः ।
  
रन्ध्रं लब्ध्वाथ शूरेण मसोदष् ठक्कुरो हतः ॥ ज्र्त्_८९४ ॥  

  
विन्नाद्यैष् ठक्कुरैस् तस्य भ्रातृभिह्̱ ख्यातपौरुषैः ।
  
हन्तुम् अभ्यर्थितश् शूरो भूपतेḫ प्रेमशालिनः ॥ ज्र्त्_८९५ ॥  

  
शूरे सानुचरे विन्नठक्कुरेण हते सति ।
  
प्रसादम् अगमत् कीर्तिष् ठक्कुराणां च धीस् तदा ॥ ज्र्त्_८९६ ॥  

  
तथा स योगिनां मानम् अदाद् भूलोकवासवः ।
  
तेषाम् अग्रे यथा मद्रराजाद्यैर् लडितं श्ववत् ॥ ज्र्त्_८९७ ॥  

  
स ददद् योगिनां भोगं यागं तेभ्यो ऽग्रहीन् नृपः ।  
भयं ददद् अरातिभ्यो दधाव् अभयम् अप्य् अहो ॥ ज्र्त्_८९८ ॥  

  
मुद्राकर्परकन्थादि वारयन् योगिनां नृपः ।
  
कुण्डलं हेमपात्राणि दुकूलम् अपि दत्तवान् ॥ ज्र्त्_८९९ ॥  

  
छित्त्वा पर्वतपक्षतीर् अपि नवाḫ फेणेन हत्वाप्य् अहिं कृत्वा यज्ञशतं त्रिलोकविजयी कीर्त्या न तृप्तिं गतः ।
  
इन्द्रḫ पीतसितासितारुणहरिद्वर्णं विधत्ते धनुर्ज्योतिर् धूमसमीरनीरघटनामात्रे ऽप्य् असारे घने ॥ ज्र्त्_९०० ॥  

  
भूतानां भाविनां वापि यद् अशक्यं महीभुजाम् ।
  
तद् इष्टसाहसो राजा कीर्तये कर्तुम् इष्टवान् ॥ ज्र्त्_९०१ ॥  

  
कर्तव्यं साहसं यद् यद् उचितं यद् अयं नृपः ।
  
कालस्यानवधित्वाच् च विपुलत्वेन च क्षितेः ॥ ज्र्त्_९०२ ॥  

  
तत् तत् सम्भाव्य साध्यं स भाविभिर् मेदिनीश्वरैः ।
  
दूराद् अब्धिम् इवायातो रत्नेष्व् अधिकदीप्तिषु ॥ ज्र्त्_९०३ ॥  

  
साहसेष्व् एकम् आदातुम् अपि प्राप न निश्चयम् ।
  
उपचारैर् दरिद्राणां सम्भवोदारमानसः ॥ ज्र्त्_९०४ ॥  

  
न तोषितश् श्रुतै राज्ञाम् अतीतानां च साहसे ।
  
अगम्येष्व् अपि भूपालश् शैलेषु च सरस्सु च ॥ ज्र्त्_९०५ ॥  

  
शब्देष्व् अर्थेष्व् इव कविस् ततस् समचरन् नृपः ।
  
वणिजाम् इव वाक्यानि व्यवहारसमुत्सुकः ॥ ज्र्त्_९०६ ॥  

  
राजा नीलपुराणादीन् पण्डितेभ्यस् ततो ऽशृणोत् ।
  
चिन्तान्तराणि सन्त्यज्य साहसैकसमुत्सुकः ॥ ज्र्त्_९०७ ॥  

  
कदाचिद् धरणीपालश् चिरम् एवम् अचिन्तयत् ।
  
"देहस्येव त्रिलोकस्य मुखवत् क्षितिमण्डलम् ॥ ज्र्त्_९०८ ॥  

  
प्रधानं तत्र कश्मीरमण्डलं नयनं यथा ।
  
शैलराजशिखाḫ पक्ष्मतुलां यत्र वहन्ति ताः ॥ ज्र्त्_९०९ ॥  

  
तारामण्डलवत् तत्र महापद्मसरोवरः । ९१०अब् ।  
  
[प्स्-ज्र्त् ११९]
  
शश्वद् उद्भ्रमितो यत्र मैनाकान्वेषणोद्यतः ॥ ज्र्त्_ब्।११९४च्द् ॥  

  
प्रतिबिम्बफलाद् भाति जाने हिमगिरीश्वरः ।
  
समुद्रसदृशे यत्र प्रतिबिम्बच्छलाद् रवेः ॥ ज्र्त्_ब्।११९५ ॥  

  
अन्तह्̱ कृतास्पदो दीप्तो लक्ष्यते वडवानलः । ज्र्त्_ब्।११९६अब् ।  

  
महापद्मास्पदं तत्र ज्योतिर्मण्डलसोदरम् ॥ ९१०च्द् ॥  

  
तद् आपूर्य कथञ्चिच् चेत् कियन्मात्रम् अपि क्रमात् ।
  
निर्माणं शक्यते कर्तुं तदा राज्यफलोदयः ॥ ज्र्त्_९११ ॥  

  
अगाधसलिलच्छन्नक्रोशाष्टाविंशतिप्रमः ।
  
सरोराजस् स हि महान् आशयो महताम् अपि" ॥ ज्र्त्_९१२ ॥  

  
विचिन्त्येति स विस्रष्टुं तत्रोपायं सरोवरे ।
  
नावास्य गतवान् मध्यं योगीवात्मानम् आत्मना ॥ ज्र्त्_९१३ ॥  

  
सदैवोद्धतकल्लोलं महापद्मसरो महत् ।
  
नागाहन्त नृपाḫ पूर्वे तरणीभङ्गशङ्किनः ॥ ज्र्त्_९१४ ॥  

  
तपḫप्रभावाद् धैर्याद् वा कार्यगौरवतो ऽपि वा ।
  
स्थलवत् सलिले तत्र स राजान्वसरत् सुखम् ॥ ज्र्त्_९१५ ॥  

  
यच् चेतसा चिरतरं परिचिन्त्यमानं चिन्तामणिह्̱ किल ददाति तद् एव नान्यत् ।
  
चित्तस्य चापि यद् अगोचरताम् उपैति तत् तु प्रयच्छतितरां वत बुद्धिरत्नम् ॥ ज्र्त्_९१६ ॥  

  
तस्य हि क्षितिपालस्य निरालम्बमतेस् सतः ।
  
सरसस् स्थलतां कर्तुम् उपायḫ प्रत्यभाद् अयम् ॥ ज्र्त्_९१७ ॥  

  
"शिलापूर्णप्रवहणैर् उपर्य् उपरि पातितैः ।
  
शैलशृङ्गैर् इवाम्भोधिम् एतद् आपूरयाम्य् अहम् ॥ ज्र्त्_९१८ ॥  

  
कृताभिर् लोहनद्धाभिḫ पट्टीभिर् देवदारुणः ।
  
न क्लिद्यन्ते ततस् तोये शिलाप्रवहणादिभिः" ॥ ज्र्त्_९१९ ॥  

  
ततḫ प्रत्यागतो राजा वृद्धान् आबद्धकौतुकः ।
  
अभ्यगाच् छरणं तत्र ते चैनं नृपम् अभ्यधुः ॥ ज्र्त्_९२० ॥  

  
"द्वारिकेव शुभा तस्य पुरी सन्धिमती किल ।
  
सुदर्शनेन चक्रेण मनुजानां समाश्रिता ॥ ज्र्त्_९२१ ॥  

  
नगर्या देवता तस्य महापद्मḫ फणीश्वरः ।
  
त्वम् इवैतांश् चतुर्वर्णान् पुत्रवत् पर्यपालयत् ॥ ज्र्त्_९२२ ॥  

  
कलिकालबलात् तत्र दुराचारनिषेविणः ।
  
जनास् तद्देशवास्तव्याḫ प्रापुर् वृद्धिं दिनाद् दिनम् ॥ ज्र्त्_९२३ ॥  

  
अथ कर्मानुसारेण विपर्यासानुबन्धतः ।
  
क्रोधं नागपतिर् यातो दूषणाद् इव सज्जनः ॥ ज्र्त्_९२४ ॥  

  
अनुज्झितनिजाचारं कुम्भकारं स कञ्चन ।
  
स्वप्ने ऽवदद् "दुराचारान् पौरान् मज्जयितास्म्य् अहम्" ॥ ज्र्त्_९२५ ॥  

  
"नागḫ प्रजादुराचारात् प्रजा व्रोडयती" ति तम् ।
  
प्रातर् वदन्तम् अहसन् पौराḫ पशुम् इवाखिलाः ॥ ज्र्त्_९२६ ॥  
  
[प्स्-ज्र्त् १२०]
  
तदास्तिके कुम्भकारे गते तस्मात् पुराद् द्रुतम् ।
  
नागेन्द्रो जलपूरेण सर्वम् अव्रोडयत् पुरम् ॥ ज्र्त्_ब्।१२१३ ॥  

  
यावत् पौराḫ पुराच् चेलुस् ते सर्वे हरिणा इव ।
  
तावद् एवाग्रम् आक्रामद् दावाग्निर् इव तज्जलम् ॥ ज्र्त्_ब्।१२१४ ॥  

  
फणाशतोल्लसद्वारिधाराशब्दभयङ्करः ।
  
नागराजो ऽथ नगरीं वैरीवावेष्टयज् जलैः ॥ ज्र्त्_९२७ ॥  

  
मन्त्रान् पठत्सु विप्रेषु १०जनेषु प्रणमत्स्व् अथ ।
  
रुदत्स्व् अपि च बालेषु नास्याभूद् यमवद् दया ॥ ज्र्त्_९२८ ॥  

  
भयाद् बालेषु पुत्रेषु कण्ठलग्नेषु योषितः ।
  
वाष्पमुक्ताफलैश् चक्रुḫ पूजां फणिपतेर् इव ॥ ज्र्त्_९२९ ॥  

  
पादाद् अङ्कं ततह्̱ कण्ठं ततस् स्कन्धं ततश् शिरः ।
  
प्राणा इव सुता जग्मुर् मातॄणां भयविह्वलाः ॥ ज्र्त्_९३० ॥  

  
सर्वाण्य् अङ्गानि नारीणां शृङ्गारीवानुरागवान् ।
  
कम्पमानानि लोलस् स जलपूरस् समस्पृशत् ॥ ज्र्त्_९३१ ॥  

  
ह्रस्वं दीर्घं च सूक्ष्मं च स्थूलं चाणु महत् तथा ।
  
अन्धकार इवाच्छाद्य जलपूरो व्यजृम्भत ॥ ज्र्त्_९३२ ॥  

  
अगाधे सलिले तस्मिन् खलस्पर्शासहस् ततः ।
  
फणिराजस् स्थितिं चक्रे विपिने सज्जनो यथा ॥ ज्र्त्_९३३ ॥  

  
कालियस् स हि नागेन्द्रḫ पदाक्रान्तो मुरद्विषा ।
  
शिरस्य् उत्पन्नपद्मत्वान् महापद्माभिधां गतः ॥ ज्र्त्_९३४ ॥  

  
नष्टान् योजयितुं भूयह्̱ कश्मीरान् इच्छतो हरेः ।
  
अवतारस् त्वम् एतत् ते सिध्यत्य् एव चिकीर्षितम्" ॥ ज्र्त्_९३५ ॥  

  
राजा श्रुत्वेति स स्वप्ने क्षणम् एवम् अचिन्तयत् ।
  
"एवंविधानि कार्याणि सिध्येयुह्̱ कथम् अन्यथा ॥ ज्र्त्_९३६ ॥  

  
प्रजाचारविपर्यासान् नाक्षमिष्ट पुरं फणी ।
  
नानिष्टं सहते ऽल्पो ऽपि तादृशस् तु महान् कथम् ॥ ज्र्त्_९३७ ॥  

  
नागराजोचितं छत्त्रसगोत्रम् अहम् अत्र तु ।
  
स्थलमात्रं यशोरत्नघटिकारभ्यम् आरभे ॥ ज्र्त्_९३८ ॥  

  
उल्लोलसरसो मध्ये वर्तमाने महास्थले ।
  
पवित्रे विजने चात्र सिद्धिं यास्यन्ति साधकाः" ॥ ज्र्त्_९३९ ॥  

  
चिन्तयित्वेति भूपालश् शिलाप्रवहणैर् दृढैः ।
  
उल्लोलसरसो मध्यम् अप्य् अगाधम् अपूरयत् ॥ ज्र्त्_९४० ॥  

  
सरसस् तु ततस् तस्य स्थलीभूते ऽथ भूपतिः ।
  
मध्यदेशे महाराजो जैनलङ्कां विनिर्ममे ॥ ज्र्त्_९४१ ॥  

  
अन्ते तस्यैव सरसो राक्षसेन्द्रप्रसादतः ।
  
जयापीडमहीपालस् स्थलभावम् अदापयत् ॥ ज्र्त्_९४२ ॥  

  
हेमन्ते बिसशृङ्गाटकवुकोद्धरणादिना ।
  
श्रीजयापीडकोट्टस्य ज्ञायते ऽगाधवर्तिता ॥ ज्र्त्_९४३ ॥  

  
उल्लोलस्यान्तभागेषु सुय्याकुण्डलकादयः ।
  
दृश्यन्ते बहवो ग्रामा विशालसदनाङ्किताः ॥ ज्र्त्_९४४ ॥  

  
गिरयो ऽपि निमज्जन्ति यत्र तत्र तु स व्यधात् ।
  
जैनलङ्कां महाटङ्कां तं निधायाधिकारिणम् ॥ ज्र्त्_९४५ ॥  

  
रुय्यभाण्डपतिं शिल्पकौशलाभ्युल्लसन्मतिम् ।
  
राजधानीमहाद्वारं नष्टं यो ऽयोजयत् पुनः ॥ ज्र्त्_९४६ ॥  

  
हिमाचलशिखादर्पच्छेदप्रासादमेदुरम् ।
  
क्रमराज्ये स्फुरद्राज्यस् सुरत्राणपुरं व्यधात् ॥ ज्र्त्_९४७ ॥  

  
जैनकोट्टं घट्टितारिर् अट्टशालि समन्ततः ।
  
नृत्यत्पट्टपताकान्तकान्तं राजा विनिर्ममे ॥ ज्र्त्_९४८ ॥  

  
जीर्णोद्धारेषु सर्वेषु निर्माणेषु नवेषु च ।
  
आज्ञा राज्ञो बभौ हेतू रुय्यभाण्डपतेश् च धीः ॥ ज्र्त्_९४९ ॥  

  
महापद्मसरस्तीरे जैनोपपदशालिनः ।
  
पुरमण्डपिकाघोषांस् तथा श्रीजैनकुण्डलम् ।
  
स जैनपत्तनं चापि विदधे धरणीपतिः ॥ ज्र्त्_९५० ॥  
  
[प्स्-ज्र्त् १२१]
  
कारुण्यात् कीर्तिलोभाच् च स्वयम् एवाथ भूपतिः ।
  
वामपर्श्वे गिरौ वारि विस्रष्टुं चिरम् अभ्रमत् ॥ ज्र्त्_ब्।१२३२ ॥  

  
दृष्ट्वा निस्सलिलं शैलं लेदर्यानयनोत्सुकः ।
  
अश्रौषीच् छास्त्रवृद्धेभ्यस् तन्मूलम् अमरेश्वरम् ॥ ज्र्त्_ब्।१२३३ ॥  

  
निर्विघ्नं कार्यसिद्ध्यर्थं प्रसादयितुम् ईश्वरम् ।
  
आरुरोहामरेशाद्रिम् अभिमानम् इवाथ सः ॥ ज्र्त्_ब्।१२३४ ॥  

  
ते लताभ्य इव म्लेच्छा नागेभ्यश् शङ्कयाकुलाः ।
  
नान्योऽयम् इव संलापं तत्र स्वक इव व्यधुः ॥ ज्र्त्_ब्।१२३५ ॥  

  
त्वग्रोगिनाम् इव स्वस्थास् तुरुष्काणां वनस्थिताः ।
  
नागा दर्शनम् अप्य् अन्तर् नासहन्त कदाचन ॥ ज्र्त्_ब्।१२३६ ॥  

  
धैर्येणोपद्रुतो राजा शुश्रुवान् नासहिष्ट तान् ।
  
बालो ऽग्निकणविप्लुष्टḫ पद्मरागम् इवामलम् ॥ ज्र्त्_ब्।१२३७ ॥  

  
कपीनाम् इव बद्धानां भीतानाम् अपि च ध्रुवम् ।
  
म्लेच्छानां च दुराचारचापल्यं विन्यवर्तत ॥ ज्र्त्_ब्।१२३८ ॥  

  
यद् उद्गर्जद्भिर् उद्यद्भिस् सविद्युद्भिर् घनैर् घनैः ।
  
कोपेनेवाभवत् तेषु ततह्̱ कालमुखं नभः ॥ ज्र्त्_ब्।१२३९ ॥  

  
कातरेष्व् इव सङ्ग्रामाद् गिरेस् तूर्णपलायिषु ।
  
म्लेच्छेषु करकावर्षैर् नष्टधैर्येषु तत्क्षणम् ॥ ज्र्त्_ब्।१२४० ॥  

  
मानाद् इव कुलीनो ऽथ भक्त्या धैर्याद् अविच्युतः ।
  
अवरूढो न शैलेन्द्रात् कश्मीरेन्द्रह्̱ कथञ्चन ॥ ज्र्त्_ब्।१२४१ ॥  

  
मान्त्रिकेष्व् इव मेघेषु गर्जत्सु यवनोरगैः ।
  
त्यक्तो निधिर् इव क्ष्मापो देवो नागैर् अशंस्यत ॥ ज्र्त्_ब्।१२४२ ॥  

  
"निवृत्यताम् इतो देव कार्यसिद्धिर् भविष्यति ।
  
पूजोपकरणं शम्भोḫ प्राप्तम् एव विसृज्यताम्" ॥ ज्र्त्_ब्।१२४३ ॥  

  
स्वप्ने दिव्याकृतेḫ पुंसश् श्रुत्वेति क्षितिनायकः ।
  
सिद्धकार्यस् ततḫ प्रातह्̱ कश्मीरान्तरम् आविशत् ॥ ज्र्त्_ब्।१२४४ ॥  

  
"लेदरीं गिरिमार्गेणापय मार्ताण्डपत्तनम्" ।
  
इति राजा समादिक्षद् धार्मिकं शिर्यभट्टकम् ॥ ज्र्त्_ब्।१२४५ ॥  

  
दयालुत्वात् प्रशस्तत्वान् निर्लोभत्वान् महीभुजा ।
  
नियुक्तस् स नदीकृष्टाव् अलगद् भट्टशिर्यकः ॥ ज्र्त्_ब्।१२४६ ॥  

  
सो ऽव्याहताज्ञस् सर्वत्र लोकालीपतिभिस् ततः ।
  
लोकम् आनाय्य शैलेन्द्रं सरितḫ पदवीं व्यधात् ॥ ज्र्त्_ब्।१२४७ ॥  

  
अवटेषु शिलाबन्धं निम्नेषु ग्रावपूरणम् ।
  
खनीषु कुटिलं मार्गं तस्यास् स सरितो व्यधात् ॥ ज्र्त्_ब्।१२४८ ॥  

  
तटस्थान् पोषयन्त्य् उच्चैḫ पुरस्ताच्छाखिनस् सरित् ।
  
सा तु राजसभेवाथ रभसाद् उदपूरयत् ॥ ज्र्त्_ब्।१२४९ ॥  

  
प्रज्ञेव विदुषस् स्थित्वा चिरं प्रतिपदं सरित् ।
  
लोलीकृततरङ्गभ्रूḫ प्रातिष्ठत शनैश् शनैः ॥ ज्र्त्_ब्।१२५० ॥  

  
राज्ञस् तपḫप्रभावेण भट्टशिर्यनयेन च ।
  
प्रजानाम् अपि भाग्येन नास्या विघ्नो ऽभवत् क्वचित् ॥ ज्र्त्_ब्।१२५१ ॥  

  
सा भजन्ती गिरिं क्वापि त्यजन्ती दूरतह्̱ क्वचित् ।
  
वप्रात् पररतेवाभूत् सशब्दकलहा सरित् ॥ ज्र्त्_ब्।१२५२ ॥  

  
नवस्य भूमिपालस्य चित्तवृत्तिर् इवाम्भसा ।
  
अवटो दक्षिणे नद्या वामे ऽद्रिर् विकटोपलः ।
  
पुरस् तुङ्गा च दीर्घा च शिलेति क्वाप्य् अदृश्यत ॥ ज्र्त्_ब्।१२५३ ॥  

  
स्थूलेन गण्डशैलेन पुरतो रुद्धपद्धतिः ।
  
न तस्थौ न ययौ कुल्या कामिनीव विमानिता ॥ ज्र्त्_ब्।१२५४ ॥  

  
राज्ञा स्वयम् अथाप्य् अत्र गण्डशैले विदारिते ।
  
सरित् तीर्णप्रतिज्ञेन गच्छन्ती क्रमते स्म सा ॥ ज्र्त्_ब्।१२५५ ॥  

  
नद्या व्याक्रष्टुम् इष्टायाश् शिलया मार्गरोधने ।
  
मिहिराख्यो नृपह्̱ क्रोधात् स्त्रीलक्षाणि जघान सः ॥ ज्र्त्_ब्।१२५६ ॥  

  
श्रीजैनोल्लाभदीनस् तु सरितो मार्गरोधिनीम् ।
  
दारयित्वा शिलां शस्त्रैर् जनतास् समजीवयत् ॥ ज्र्त्_ब्।१२५७ ॥  

  
गिरीशमुकुटभ्रष्टां गङ्गाम् इव भगीरथः ।
  
लेदरीम् अब्धिविस्तीर्णां मार्ताण्डक्ष्माम् अवापयत् ॥ ज्र्त्_ब्।१२५८ ॥  

  
मेखलेव गिरेस् तस्य राज्ञह्̱ कीर्तिर् इवामला ।
  
भूमेर् मुक्तालतेवासौ सरित् परम् अशोभत ॥ ज्र्त्_ब्।१२५९ ॥  

  
"समीपस्थो ऽपि मार्ताण्डो न मां शोषयितुं क्षमः" ।
  
इतीव तरलोद्दामा निनादम् अकरोत् सरित् ॥ ज्र्त्_ब्।१२६० ॥  

  
एकश् श्रीजयनोल्लाभदीनो धर्मपरो नृपः ।
  
सरित्प्रवाहकपटाद् इति रेखां विधिर् व्यधात् ॥ ज्र्त्_ब्।१२६१ ॥  

  
ब्रह्मचर्योपतप्तानां स्त्रीसङ्गाद् इव भूरुहाम् ।
  
सेकात् सरित्कृतात् तत्र किम् अप्य् उदभवत् सुखम् ॥ ज्र्त्_ब्।१२६२ ॥  

  
दर्शिता वर्तनाभिस् सा गच्छन्ती सुभगं शनैः ।
  
सरित् सफेनहसिता मार्ताण्डम् अहसत्तराम् ॥ ज्र्त्_ब्।१२६३ ॥  

  
सूर्यो हारिप्रवाहायां सरिति प्रतिबिम्बितः ।
  
मूर्तस् सन्निहितो ज्ञातह्̱ कलाव् अपि चिरं जनैः ॥ ज्र्त्_ब्।१२६४ ॥  

  
ननु दीनान् पालयन्ती नदान् अभिमुखी सती ।
  
सरित् प्रसिद्धिम् अगमज् जैनधर्मनदीति सा ॥ ज्र्त्_ब्।१२६५ ॥  

  
सान्द्रं प्रदोषजनितं तिमिरं निवार्य विश्वप्रकाशनपरस्य दिवाकरस्य ।
  
आयाति मण्डलतलं स्वयम् एव तेजः श्रेष्ठौषधीश ऋणम् आस्ततरां चिरं यत् ॥ ज्र्त्_ब्।१२६६ ॥  

  
त्रिपञ्चाङ्गमिते वर्षवृन्दे याते कलेह्̱ किल ।
  
अथर्वकौशलाद् द्रोणो रणं कुरुबलैर् व्यधात् ॥ ज्र्त्_ब्।१२६७ ॥  

  
कुरुभिर् निहते द्रोणे तदाथर्वा निराश्रयः ।
  
शरणीकृतवान् वेदह्̱ कर्णाटान् पटुचेतनान् ॥ ज्र्त्_ब्।१२६८ ॥  

  
शास्त्रेष्व् अथर्ववेदस्य माहात्म्यं परिपश्यताम् ।
  
काश्मीरिकाणां तत्प्राप्त्यै चिरम् आसीन् मनोरथः ॥ ज्र्त्_ब्।१२६९ ॥  

  
काले ऽथ विपुले याते सूहभट्टभयाकुलः ।
  
युद्धभट्टाभिधो मानी देशान्तरम् अगाद् गुणी ॥ ज्र्त्_ब्।१२७० ॥  

  
यजुषḫ पठनात् प्रीतैह्̱ कर्णाटैस् सो ऽथ पाठितः ।
  
सरहस्यम् अथर्वाणं निजां प्रत्यागतो भुवम् ॥ ज्र्त्_ब्।१२७१ ॥  

  
श्रीजैनोल्लाभदीनस्य गुणिनो गुणरागिणः ।
  
उपदीकृत्य तं वेदं परां तुष्टिम् अजीजनत् ॥ ज्र्त्_ब्।१२७२ ॥  

  
दत्तस्वकीयवस्त्रान्नश् शिर्यभट्टो ऽथ धर्मवित् ।
  
तेनैवाथर्ववेदं तं द्विजपुत्रान् अपाठयत् ॥ ज्र्त्_ब्।१२७३ ॥  

  
सा धर्मिष्ठा शालास्य शिर्यभट्टस्य धीमतः ।
  
कर्णाटाणाम् अपि परम् अगमत् स्पृहणीयताम् ॥ ज्र्त्_ब्।१२७४ ॥  

  
स्निग्धा विद्युच् छ्रवणमधुरं गर्जितं वृष्टिर् इष्टा छाया भास्वत्क्लमभरहरी मारुतो मन्दमन्दः ।
  
वर्षाकालं विधिर् अनुदिनं वर्धयन् स्वैर् गुणौघैर् ग्रीष्मार्तासु प्रथयति दयादक्षिणत्वं प्रजासु ॥ ज्र्त्_ब्।१२७५ ॥  

  
दशाविधुरभावेन विपक्षस्य बलेन वा ।
  
दानसंस्कारमानादाव् अनुरूपे पराङ्मुखः ॥ ज्र्त्_ब्।१२७६ ॥  

  
यस्मिन्न् आधमखानाख्ये ज्येष्ठे पुत्रे ऽपि भूपतिः ।
  
अप्रसन्नो विदग्धत्वहीनैस् सम्भावितश् चिरम् ॥ ज्र्त्_ब्।१२७७ ॥  

  
हाज्यखानादिपुत्रेभ्यो विशेषाद् विहितादरः ।
  
विभासितस् स राज्ञापि तिलको मधुना यथा ॥ ज्र्त्_ब्।१२७८ ॥  

  
आदौ पादतले सन्तं करालम्बं ततह्̱ कृतम् ।
  
यं दर्शनान्तरे च द्राग् उत्तमाङ्गोपरि स्थितम् ॥ ज्र्त्_ब्।१२७९ ॥  

  
अवर्धयत् क्रमाद् एव कलानां निधिम् ईश्वरः ।
  
मल्लादर्यावखानस् स सर्वत्राधिकृतह्̱ कृतः ॥ ज्र्त्_ब्।१२८० ॥  

  
समो वैश्रवणस्यासीद् भट्टवैश्रवणो गुणैः ।
  
ईश्वरस्य प्रसादेन राजभिर् यद् अवर्त्स्यत ॥ ज्र्त्_ब्।१२८१ ॥  

  
भूपतेह्̱ कोमलकरा मनोज्ञाचरणाञ्चिता ।
  
अभिराममहोदन्ता करुणा वल्लभाभवत् ॥ ज्र्त्_९५१ ॥  

  
अनिघ्नन् करुणानिघ्नो नरेन्द्रो डोम्बतस्करान् ।
  
बन्धयन् निगडैर् गाढं मृत्कर्माकारयत् सदा ॥ ज्र्त्_९५२ ॥  

  
निर्दिशन् यशसा शुभ्रा दिशो नृपतिर् आदिशत् ।
  
अवधं खगमत्स्यानाम् अनेकेषु सरस्सु सः ॥ ज्र्त्_९५३ ॥  

  
अथ जातु हृतां चौरैर् गां परिज्ञाय कञ्चन ।
  
क्रन्दन्तं भूमिपḫ पृच्छंस् चौरांश् चाथाप्य् अढौकयत् ॥ ज्र्त्_९५४ ॥  

  
वयोलक्षणसंवादं विना गोर् भुग्नशृङ्गताम् ।
  
सभाक्षोभेण हेतुं स सत्यवाग् ब्राह्मणो ऽब्रवीत् ॥ ज्र्त्_९५५ ॥  

  
"तिलकादिवद् एवास्यास् सहजा भुग्नशृङ्गता" ।
  
राज्ञा पृष्टे वदत्य् एवं चौरे मूका सभाभवत् ॥ ज्र्त्_९५६ ॥  

  
परीक्षार्थं तिमिस्वेदे राज्ञा गोशृङ्गयोह्̱ कृते ।
  
कुटिलत्वं व्यपैति स्म प्राक् चौरस्याथ शृङ्गयोः ॥ ज्र्त्_९५७ ॥  

  
एवं बुद्धिप्रकर्षेण व्यवहारविमर्शतः ।
  
अमात्यपर्षदो हर्षचित्तोत्कर्षम् अजीजनत् ॥ ज्र्त्_९५८ ॥  

  
प्राड्विवाकह्̱ क्षमाबुद्धिर् युक्तदण्डत्वरञ्जकः ।
  
राज्ञो ऽवहत् प्रजाभारं गणनापतिगौरकः ॥ ज्र्त्_९५९ ॥  

  
यैर् दत्तम् उपकारित्वाद् उत्कोचद्रविणं स्वयम् ।
  
कालान्तरे कृतघ्नेषु तेष्व् एवास्थानमण्डपे ॥ ज्र्त्_९६० ॥  

  
प्रकाशयत्सु तद्दानं कुपितेन महीभुजा ।
  
मौलानो मल्ल एसाकस् तेभ्यस् तत् प्रतिदापितः ॥ ज्र्त्_९६१ ॥  

  
आदौ पादतले तिष्ठन् करालम्बीकृतस् ततः ।
  
अथ चक्षुष्यतां गच्छन्न् उत्तमाङ्गोर्ध्ववर्तिताम् ॥ ज्र्त्_९६२ ॥  

  
क्रीतो दर्यावखानो ऽथ कृतज्ञेनेश्वरेण सः ।
  
कलानिधिर् हिमरुचिह्̱ कौमुदीं हि ततो वहन् ॥ ज्र्त्_९६३ ॥  

  
दिनपतिर् न रसातलगं तमश् शमयितुं यतते यद् अवेक्ष्य सः ।
  
अतिवलद्रुचि कालघनावृतेर् हरति तत्प्रतिबिम्बम् अहो जगत् ॥ ज्र्त्_९६४ ॥  

  
राजा भूभारखिन्नो ऽपि खड्गधाराध्वगो ऽपि सन् ।
  
स्वदत्तं विभवं यस्य दृष्ट्वा विश्रामम् आप्तवान् ॥ ज्र्त्_९६५ ॥  

  
अस्तं मह्मदखानस् स कलानिधिर् अथागमत् ।
  
अत्यन्तरमणीयानां सुचिरस्थायिता कुतः ॥ ज्र्त्_९६६ ॥  

  
प्रत्यब्दं प्रतिहार्याद्यैर् यो व्यधात् प्रीतिम् अर्थिनाम् ।
  
सत्यव्रतो दिवम् अगान् महिमश्रीस् स ठक्कुरः ॥ ज्र्त्_९६७ ॥  

  
तद्गोत्रजेभ्यस् स किलागूढं तस्य वधं व्यधात् ।
  
यो दूत्यच्छलतो राज्ञा स्वदेशान् निरवास्यत ॥ ज्र्त्_९६८ ॥  

  
राज्ञस् सैन्धवशुल्कादिस्थाने सोन्ध्याभिधे पुरे ।
  
प्रत्यागतस् स तीर्थाध्वखिन्नो विन्नो दिवं ययौ ॥ ज्र्त्_९६९ ॥  

  
राज्ञो धर्माधिकारेषु प्रत्यवेक्षापरस् सदा ।
  
महाश्रीशिर्यभट्टो ऽपि तस्मिन् काले दिवं ययौ ॥ ज्र्त्_९७० ॥  

  
गतेष्व् अप्य् एषु धर्मो ऽस्य राज्ञो नैवाल्पतां गतः ।
  
क्ष्मां दधानस्य शेषस्य दिग्गजा हि परिच्छदः ॥ ज्र्त्_९७१ ॥  

  
एकाह एव दीन्नारकोटिर् एका महीभुजा ।
  
बालेभ्य एव दत्तासीज् जय्यभट्टमुखेन यत् ॥ ज्र्त्_९७२ ॥  

  
अद्भूतानां पदार्थानां तद्राज्ये सङ्ग्रहो ऽभवत् ।
  
नारायणावतारो ऽयं ज्ञायेत कथम् अन्यथा ॥ ज्र्त्_९७३ ॥  

  
येषां हिमांशुपीयूषप्रवाहा नित्यभिक्षवः ।
  
इक्षवस् तेन मार्ताण्डदेशभूमिषु रोपिताः ॥ ज्र्त्_९७४ ॥  

  
त्यजता योगमाहात्म्याद् वलीपलितविक्रियाम् ।
  
श्रीजैनोल्लाभदेनेन विबुधत्वं प्रकाशितम् ॥ ज्र्त्_९७५ ॥  

  
उदीपे सस्यसम्पत्तेर् उपप्लवकरीं व्यधात् ।
  
तूलमूलाद् अपाकृष्य सिन्धुं भारोसगामिनीम् ॥ ज्र्त्_९७६ ॥  
  
[प्स्-ज्र्त् १२२]
  
पूर्वाब्दतिथिवारर्क्षसङ्क्रान्त्याद्येकसाधनः ।
  
तिथिवारर्क्षसङ्क्रान्तीर् भाविन्यब्दे क्षणाल् लिखन् ॥ ज्र्त्_ब्।१३१३ ॥  

  
तद्राज्ये रुय्यभट्टो ऽभूद् राजवाल्लभ्यविश्रुतः ।
  
अनादरं खण्डखाद्ये कारयन् गणितागमे ॥ ज्र्त्_ब्।१३१४ ॥  

  
चन्द्रे ऽस्तं गत एव दैववशतश् शोकाग्निशान्त्यै निशा तत्कान्ता रविकान्तवह्निम् उदयात् कष्टं प्रविष्टा सती ।
  
द्याम् आरुह्य तदीयधूमकपटात् प्राप्ता पुनस् तन्महो यत् सो ऽयं ग्रहराजपादमहिमप्राप्तḫ प्रसादोदयः ॥ ज्र्त्_ब्।१३१५ ॥  

  
ऋतुपतिश् शिशिरेण समत्सरो ऽप्य् अतिविरुद्धकरो न हितस् स्थितः ।
  
यदि भुवं शिशिरो न विनाशयेत् किम् इव नाम मधुर् वत योजयेत् ॥ ज्र्त्_ब्।१३१६ ॥  

  
सूहभट्टो ऽथ शास्त्रार्थमण्डितो ऽप्य् अथ पण्डितः ।
  
दर्शनद्वेषतḫ प्रेतदाहं वत निषिद्धवान् ॥ ज्र्त्_ब्।१३१७ ॥  

  
प्रेतदेहास् तदा केचित् त्यक्ता गूढं जलान्तरे ।
  
अरण्ये केचन त्यक्ता निखाता बन्धुभिḫ परे ॥ ज्र्त्_ब्।१३१८ ॥  

  
कालधर्मम् उपेते ऽथ सूहभट्टे शनैश् शनैः ।
  
प्रजा वीतभया कांश्चित् प्रेतान् गूढम् अदाहयन् ॥ ज्र्त्_ब्।१३१९ ॥  

  
दोषान् दृष्ट्वा स्वयं राज्ञा सैदमक्के निराकृते ।
  
अदहन् प्रकटं प्रेतदेहान् अहनि बान्धवाः ॥ ज्र्त्_ब्।१३२० ॥  

  
अथानुसरणात् पत्न्यḫ पत्युस् सुकृतशालिनः ।
  
स्वर्गाङ्गनाङ्गसंसर्गात् पुण्यक्षयम् अवारयन् ॥ ज्र्त्_ब्।१३२१ ॥  

  
भोक्तुं राज्यं पैतृकं तद् धात्रा दत्तं सठक्कुरः ।
  
जयनोल्लाभदीनो ऽसौ कश्मीरान् प्रत्युपाययौ ॥ ज्र्त्_ब्।१३२२ ॥  

  
हतानां वसुवासोऽस्त्रशिरस्त्रादि प्रगृह्य तत् ।
  
सदनं सधनं जस्सरथो ऽप्य् आगाद् विमुच्यताम् ॥ ज्र्त्_ब्।१३२३ ॥  

  
शुक्ले शुक्ले ब्रह्मणो ऽह्नि रसाङ्के ऽब्दे शशाङ्कगे ।
  
जयनोल्लाभदीनो ऽसौ राजधानीं विवेश सः ॥ ज्र्त्_ब्।१३२४ ॥  

  
दानातकथनेशस्य तनूजाय हनूमते ।
  
सर्वस्वकर्षणग्रामाधिपत्यं प्रददौ नृपः ॥ ज्र्त्_ब्।१३२५ ॥  

  
मेरकाय ददौ भूभृद् आस्थानासनसंविदम् ।
  
कर्तुं विचारदक्षाय सत्यासत्यपरीक्षणम् ॥ ज्र्त्_ब्।१३२६ ॥  

  
विवृद्धयवनाधिकारवरविप्रवीरैर् विटैर् भट्टैह्̱ कुटिलवर्त्मगैर् मथितमोहिताश् च प्रजाः ।
  
सुरेज्यधिषणं विचारचतुरं परं ठक्कुरं निरीक्ष्य युयुजे विचारपदनिर्णये मेरकम् ॥ ज्र्त्_ब्।१३२७ ॥  

  
सेनाधिपत्यं वीराय ठक्कुरायोग्रतेजसे ।
  
विन्नकपरमल्लेकनौरुजाय ददौ नृपः ॥ ज्र्त्_ब्।१३२८ ॥  

  
लेदर्यां सव्यपारं सताजराजाय सो ऽदिशत् ।
  
मल्लेशराजाय ददौ महाग्रामपरम्पराम् ॥ ज्र्त्_ब्।१३२९ ॥  

  
विषयं देयनिर्मुक्तं नृपो ऽप्य् अर्धवनाभिधम् ।
  
आदमाख्याय स ददौ महाविक्रमशालिने ॥ ज्र्त्_ब्।१३३० ॥  

  
प्रवरेशपुराधीशत्वं परं परमेश्वरः ।
  
वीराय मार्गपतये मह्मदाख्याय धीमते ॥ ज्र्त्_ब्।१३३१ ॥  

  
भाङ्गिलविषयं भूभृत् स तुलायां ददौ नृपः ।
  
तस्यानुजान् मार्गपतींस् ताजकप्रमुखान् बहून् ॥ ज्र्त्_ब्।१३३२ ॥  

  
पञ्चग्रामीं महार्घांश् च दत्त्वाश्वान् समतूतुषत् ।
  
श्रीजाकोट्टाधिपत्यं च मेरेष्कारपदं ददौ ॥ ज्र्त्_ब्।१३३३ ॥  

  
ठक्कुरायाह्मदाख्याय महाग्रामांश् च पत्तलाम् ।
  
ठक्कुरेभ्यो ऽपरेभ्यो ऽसाव् अपि मान्यतया समम् ।
  
महाग्रामसहस्राणि यथेष्टं प्रददौ नृपः ॥ ज्र्त्_ब्।१३३४ ॥  
  
