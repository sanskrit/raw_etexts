---
title: 'Narayanabhatta: Narayaniya'

---
## Intro
  
  
  
  
Narayanabhatta: Narayaniya  
  
  
  
  
Narayanabhatta: Narayaniya  
  
Reference system:  
Nar_skanda#(1-12).dashaka# (continous!).verse#-line/pada#  
  
  
  


## पाठः
  
  
  
  
  
  
नर्_१।१।१-१ सान्द्रानन्दावबोधात्मकमनुपमितं कालदेशावधिभ्यां  
नर्_१।१।१-२ निर्मुक्तं नित्यमुक्तं निगमशतसहस्रेण निर्भास्यमानम् ।  
नर्_१।१।१-३ अस्पष्टं दृष्टमात्रे पुनरुरुपुरुषार्थात्मकं ब्रह्म तत्त्वं  
नर्_१।१।१-४ तत्तावद् भाति साक्षाद् गुरुपवनपुरे हन्त भाग्यं जनानाम् ॥  
नर्_१।१।२-१ एवं दुर्लभ्यवस्तुन्यपि सुलभतया हस्तलब्धे यदन्यत्  
नर्_१।१।२-२ तन्वा वाचा धिया वा भजति बत जनः क्षुद्रतैव स्फुटेयम् ।  
नर्_१।१।२-३ एते तावद् वयं तु स्थिरतरमनसा विश्वपीडापहत्यै  
नर्_१।१।२-४ निश्शेषात्मानमेनं गुरुपवनपुराधीशमेवाश्रयामः ॥  
नर्_१।१।३-१ सत्त्वं यत्तत् पुराभ्यामपरिकलनतो मिर्मलं तेन तावद्  
नर्_१।१।३-२ भूतैर्भूतेनिद्रयैस्ते वपुरिति बहुशः श्रूयते व्यासवाक्यम् ।  
नर्_१।१।३-३ तत् स्वच्छत्वाद् यदच्छादितपरसुखचिद्जर्भनिर्भासरूपं  
नर्_१।१।३-४ तस्मिन् धन्या रमन्ते श्रुतिमतिमधुरे सुग्रहे विग्रहे ते ॥  
नर्_१।१।४-१ निष्कम्पे नित्यपूर्णे निरवधि परमानन्दपीयूषरूपे  
नर्_१।१।४-२ निर्लीनानेकमुक्तावलिसुभगतमे निर्मलब्रह्मसिन्धौ ।  
नर्_१।१।४-३ कल्लोलोल्लासतुल्यं खलु विमलतरं सत्त्वमाहुस्तदात्मा  
नर्_१।१।४-४ कस्मान्नो निष्कलस्त्वं सकल इति वचस्त्वत्कलास्वेव भूमन्! ॥  
नर्_१।१।५-१ निर्व्यापारोऽपि निष्कारणमज! भजसे यत् क्रियामीक्षणाख्यां  
नर्_१।१।५-२ तेनैवोदेति लीना प्रकृतिरसतिकल्पापि कल्पादिकाले ।  
नर्_१।१।५-३ तस्याः संशुद्धमंशं कमपि तमतिरोधायकं सत्त्वरूपं  
नर्_१।१।५-४ स त्वं धृत्वा दधासि स्वमहिमविभवाकुण्ठ! वैकुण्ट्ःअ! रूपम् ॥  
नर्_१।१।६-१ तत्ते प्रत्यग्रधाराधरललितकलायावलीकेलिकारं  
नर्_१।१।६-२ लावण्यस्यैकसारं सुकृतिजनदृशां पूर्णपुण्यावतारम् ।  
नर्_१।१।६-३ लक्ष्मीनिश्शङ्कलीलानिलयनममृतस्यन्दोहमन्तः  
नर्_१।१।६-४ सिञ्चत् सञ्चिन्तकानां वपुरनुकलये मारुतागारनाथ! ॥  
नर्_१।१।७-१ कष्ता ते सृष्टिचेष्टा बहुतरभवखेदावहा जीवभाजामित्येवं  
नर्_१।१।७-२ पूर्वमालोचितमजित! मया नैवमद्याभिजाने ।  
नर्_१।१।७-३ नो चेज्जीवाः कथं वा सधुरतरमिदं त्वद्वपुश्चिद्रसार्द्रं  
नर्_१।१।७-४ नेत्रैः श्रोत्रैश्च पीत्वा परमरससुधाम्भोधिपूरे रमेरन् ॥  
नर्_१।१।८-१ नम्राणां सन्निधत्ते सततमपि पुरस्तैरनभ्यार्थितानप्यर्थान्  
नर्_१।१।८-२ कामानजस्रं वितरति परमानन्दसान्द्रां गतिं च ।  
नर्_१।१।८-३ इत्थं निश्शेषलभ्यो निरवधिकफलः पारिजातो हरे! त्वं  
नर्_१।१।८-४ क्षुद्रं तं शक्रवाटीद्रुममभिलषति व्यर्थमर्थिव्रजोऽयम् ॥  
नर्_१।१।९-१ कारुण्यात् काममन्यं ददति खलु परे स्वात्मदस्त्वं विशेषा-  
नर्_१।१।९-२ दैश्वर्यादीशतेऽन्ये जगति परजने स्वात्मनोऽपीश्वरस्त्वम् ।  
नर्_१।१।९-३ त्वय्युच्चैरारमन्ति प्रतिपदमधुरे चेतनाः स्फीतभाग्यास्त्वं  
नर्_१।१।९-४ चात्माराम् एवेत्यतुलगुणगणाधार! शौरे! नमस्ते ॥  
नर्_१।१।१०-१ एश्वर्यं शङ्करादीश्वरविनियमनं विश्वतेजोहराणां  
नर्_१।१।१०-२ तेजस्संहारि वीर्यं विमलमपि यशो निस्पृहैश्चोपगीतम् ।  
नर्_१।१।१०-३ अङ्गासङ्गा सदा श्रीरखिलविदसि न क्वापि ते सङ्गवार्ता  
नर्_१।१।१०-४ तद् वातागारवासिन्! मुरहर! भगवच्छब्दमुख्याश्रयोऽसि ॥  
नर्_१।२।१-१ सूर्यस्पर्धिकिरीटमूर्ध्वतिलकप्रोद्भासिफालान्तरं  
नर्_१।२।१-२ कारुण्याकुलनेत्रमार्द्रहसितोल्लासं सुनासापुटम् ।  
नर्_१।२।१-३ गण्डोद्यन्मकराभकुण्डलयुगं कण्ठोज्ज्वलत्कौस्तुभं  
नर्_१।२।१-४ त्वद्रूपं वनमाल्यहीरपटलश्रीवत्सदीप्रं भजे ॥  
नर्_१।२।२-१ केयूराङ्गदकङ्कणोत्तममहारत्नाङ्गुलीयाङ्कितश्रीमद्बाहुचतुष्कसङ्गतगदाशङ्खारिपङ्केरुहाम् ।  
नर्_१।२।२-२ काञ्चित् काञ्चिनकाञ्चिलाच्छितलसत्पीताम्बरालम्बिनीमालम्बे विमलाम्बुजद्युतिपदां मूर्तिं तवार्तिच्छिदम् ॥  
नर्_१।२।३-१ यत् त्रैलोक्यमहीयसोऽपि महितं सम्मोहनं मोहनात्  
नर्_१।२।३-२ कान्तं कान्तिनिधानतोऽपि मधुरं माधुर्यधुर्यादपि ।  
नर्_१।२।३-३ सौन्दर्योत्तरतोऽपि सुन्दरतरं त्वद्रूपमाश्चर्यतोऽप्याश्चर्यं  
नर्_१।२।३-४ भुवने न कस्य कुतुकं पुष्णाति विष्णो! विभो! ॥  
नर्_१।२।४-१ तत्तादृङ्मधुरात्मकं तव वपुः सम्प्राप्य सम्पन्मयी  
नर्_१।२।४-२ सा देवी परमोत्सुका चिरतरं नास्ते स्वभक्तेष्वपि ।  
नर्_१।२।४-३ तेनास्या बत कष्टमच्युत्! विभो! त्वद्रूपमानोज्ञकप्रेमस्थैर्यमयादचापलबलाच्चापल्यवार्तोदभूत् ॥  
नर्_१।२।५-१ लक्ष्मीस्तावकरामणीयकहृतैवेयं परेष्वस्थिरेत्  
नर्_१।२।५-२ यस्मिन्नन्यदपि प्रमाणमधुना वक्ष्यामि लक्ष्मीपते! ।  
नर्_१।२।५-३ ये त्वद्ध्य्नगुणानुकीर्तनरसासक्ता हि भक्ता जनास्  
नर्_१।२।५-४ तेष्वेषा वसति स्थिरैव दयितप्रस्तावदत्तादरा ॥  
नर्_१।२।६-१ एवम्भूतमनोज्ञतानवसुधानिष्यन्दसन्दोहनं  
नर्_१।२।६-२ त्वद्रूपं परचिद्रसायनमयं चेतोहरं शृण्वताम् ।  
नर्_१।२।६-३ सद्यः प्रेरयते मतिं मदयते रोमाञ्चयत्य्ङ्गकं  
नर्_१।२।६-४ व्यासिञ्चत्यपि शीतबाष्पविसरैरानन्दमूर्च्छोद्भवैः ॥  
नर्_१।२।७-१ एवम्भूततया हि भक्त्यभिहितो योगः स योगद्वयत्  
नर्_१।२।७-२ कर्मज्ञानमयाद् भृशोत्तमतरो योगीश्वरैर्गीयते ।  
नर्_१।२।७-३ सौन्दर्यैकरसात्मके त्वयि खलु प्रेमप्रकर्षात्मिका  
नर्_१।२।७-४ भक्तिर्निःश्रममेव विश्वपुरुषैर्लभ्या रमावल्लम्! ॥  
नर्_१।२।८-१ निष्कामं नियतस्वधर्मचरणं यत् कर्मयोगाभिधं  
नर्_१।२।८-२ तद् दूरेत्यफलं यदौपनिषदज्ञानोपलभ्यं पुनः ।  
नर्_१।२।८-३ तत् त्वव्यक्ततया सुदुर्गमतरं चित्तस्य तस्माद् विभो!  
नर्_१।२।८-४ त्वत्प्रेमात्मकभक्तिरेव सततं स्वदीयसी श्रेयसी ॥  
नर्_१।२।९-१ अत्यायासकराणि कर्मपटलान्याचर्य निर्यन्मला   
नर्_१।२।९-२ बोधे भक्तिपथेऽथवाप्युविततामायान्ति किं तावता ।  
नर्_१।२।९-३ क्लिष्ट्वा तर्कपथे परं तव वपुर्ब्रह्माख्यमन्ये पुनश्  
नर्_१।२।९-४ चित्तार्द्रत्वमृते विचिन्त्य बहुभिः सिध्यन्ति जन्मान्तरैः ॥  
नर्_१।२।१०-१ त्वद्भक्तिस्तु कथारसामृतज्ञरीनिर्मज्जनेन स्वयं  
नर्_१।२।१०-२ सिध्यन्ति विमलप्रषोधपदवीमक्लेशतस्तन्वती ।  
नर्_१।२।१०-३ सद्यः सिद्धिकरी जयत्ययि विभो! सैवास्तु मे त्वत्पद-  
नर्_१।२।१०-४ प्रेमप्रौढिरसार्द्रता द्रुततरं वातालयाधीश्वर! ॥  
नर्_१।३।१-१ पठन्तो नामानि प्रमदभरसिन्धौ निपतिताः  
नर्_१।३।१-२ स्मरन्तो रूपं ते वरद! कठयन्तो गुणकठाः ।  
नर्_१।३।१-३ चरन्तो ये भक्तास्त्वपि खलु रमन्ते परममु-  
नर्_१।३।१-४ नहं धन्यान् मन्ये समधिगतसर्वाभिलषितान् ॥  
नर्_१।३।२-१ गदक्लिष्टं कष्टं तव चरणसेवारसभरे-  
नर्_१।३।२-२ ऽप्यनासक्तं चित्तं भवति बत विष्णो! कुरु दयाम् ।  
नर्_१।३।२-३ भवत्पादाम्भोजस्मरणरसिको नामनिवहा-  
नर्_१।३।२-४ नहं गायङ्गायं कुहचन विवत्स्यामि विजने ॥  
नर्_१।३।३-१ कृपा ते जाता चेत् किमिव न हि लभ्यं तनुभृतां  
नर्_१।३।३-२ मदीयक्लेशौघप्रशमनदशा नाम कियती ।  
नर्_१।३।३-३ न के के लोकेऽस्मिन्ननिशमयि शोकाभिरहिता  
नर्_१।३।३-४ भवद्भक्ता मुक्ताः सुखगतिमसक्ता विदधते ॥  
नर्_१।३।४-१ मुनिप्रौढा रूढा जगति खलु गूढात्मगतयो  
नर्_१।३।४-२ भवत्पादाम्भोजस्मरणविरुजो नारद्मुखाः ।  
नर्_१।३।४-३ चरन्तीश्! स्वैरं सततपरिनिर्भातपरचित्-  
नर्_१।३।४-४ सदानन्दाद्वैतप्रसरपरिमग्नाः किमपरम् ॥  
नर्_१।३।५-१ भवद्भक्तिः स्फीता भवतु मम सैव प्रशमये-  
नर्_१।३।५-२ दशेषक्लेशौघं न खलु हृदि सन्देहकणिका ।  
नर्_१।३।५-३ न चेद् व्यासस्योक्तिस्तव च वचनं नैगमवचो  
नर्_१।३।५-४ भवेन्मिथ्या रथ्यापुरुषवचनप्रायमखिलम् ॥  
नर्_१।३।६-१ भवद्भक्तिस्तावत् प्रमुखमधुरा त्वाद्गुणरसात्  
नर्_१।३।६-२ मिमप्यारूढा चेदखिलपरितापप्रशमनी ।  
नर्_१।३।६-३ पूनश्चान्ते स्वान्ते विमलपरि बोधोदयमिलन्  
नर्_१।३।६-४ महानन्दाद्वैतं दिशति किमतः प्रार्थ्यमपरम् ॥  
नर्_१।३।७-१ विधूय क्लेशान् मे कुरु चरणयुग्मं धृतरसं  
नर्_१।३।७-२ भवत्क्षेत्रप्राप्तौ करमपि च ते पूजनविधौ ।  
नर्_१।३।७-३ भवन्मूर्त्यालोके नयनमथ ते पादतुलसी-  
नर्_१।३।७-४ परिघ्राणे घ्राणं श्रवणमपि ते चारुचरिते ॥  
नर्_१।३।८-१ प्रभूताधिव्याधिप्रसभवलिते मामकहृदि   
नर्_१।३।८-२ त्वदीयं तद् रूपं परमरसचिद्रूपमुदियात् ।  
नर्_१।३।८-३ उदञ्चद्रोमाञ्चो गलितबहुहर्षाश्रूनिवहो  
नर्_१।३।८-४ यथा विस्मर्यासं दुरुपशमपीडापरिभवन् ॥  
नर्_१।३।९-१ मरुद्गेहाधीश्! त्वयि खलु पराञ्चोऽपि सुखिनो  
नर्_१।३।९-२ भवत्स्नेही सोऽहं सुबहु परितप्ये च किमिदम् ।  
नर्_१।३।९-३ अकीर्तिस्ते मा भूद् वरद! गदभारं प्रशमयन्  
नर्_१।३।९-४ भवत्भक्तोत्तंसं झटिति कुरु मां कंसदमन! ॥  
नर्_१।३।१०-१ किमुक्तैर्भूयोभिस्तव हि करुणा यावदुदियादहं  
नर्_१।३।१०-२ तावद् देव! प्रहितविविधार्तप्रलपितः ।  
नर्_१।३।१०-३ पुरः क्लृप्ते पादे वरद! तव नेष्यामि दिवसान्  
नर्_१।३।१०-४ यथाशक्ति व्यक्तं नतिनुतिनिषेवा विरचयन् ॥  
  
नर्_२।४।१-१ कल्यतां मम कुरुष्व तावतीं कल्यते भवदुपासनं यया ।  
नर्_२।४।१-२ स्पष्टमष्टविधयोगचर्यया पुष्टयाशु तव तुष्टिमाप्नुयाम् ॥  
नर्_२।४।२-१ भ्रह्मचर्यदृढतादिभिर्यमैराप्ल्वादिनियमैश्च पाविताः ।  
नर्_२।४।२-२ कुर्महे दृढममी सुखासनं पङ्कजाद्यमपि वा भवत्पराः ॥  
नर्_२।४।३-१ तारमन्तरनुचिन्त्य सन्ततं प्राणवायुमभियम्य निर्मलाः ।  
नर्_२।४।३-२ इन्द्रियाणि विषयादथापहृत्यास्महे भवदुपासनोन्मुखाः ॥  
नर्_२।४।४-१ अस्फुटे वपुषि प्रयत्नतो धारयेम धिषणां मुहुर्मुहुः ।  
नर्_२।४।४-२ तेन भक्तिरसमन्तराद्रतामुद्वहेम भवदङ्घ्रिचिन्तकाः ॥  
नर्_२।४।५-१ विस्फुटावयवभेदसुन्दरं त्वद्वपुः सुचिरशीलनावशात् ।  
नर्_२।४।५-२ अश्रमं मनसि चिन्तयामहे ध्यानयोगनिरतास्त्वदाश्रयाः ॥  
नर्_२।४।६-१ ध्यायतां सकलमूर्तिमीदृशीमुन्मिषन्मधुरताहृतात्मनाम् ।  
नर्_२।४।६-२ सान्द्रमोदरसरूपमान्तरं ब्रह्म रूपमयि! तेऽविभासते ॥  
नर्_२।४।७-१ तत्समास्वदनरूपिणीं स्थितिं त्वत्समाधिमयि विश्वनायक! ।  
नर्_२।४।७-२ आश्रिताः पुनरतः परिच्युतावारभेमहि च धारणादिकम् ॥  
नर्_२।४।८-१ इत्थमभ्यसननिर्भरोल्लसत्त्वत्परात्मसुखकल्पितोत्सवाः ।  
नर्_२।४।८-२ मुक्तभक्तकुलमौलितां गताः सञ्चरेम शुकनारदादिवत् ॥  
नर्_२।४।९-१ त्वत्समाधिविजये तु यः पुनर्मङ्क्षु मोक्षरसिकः क्रमेण वा ।ण्  
नर्_२।४।९-२ योगवश्यमनिलं षडाश्रयैरुन्नयत्यज! सुषुम्णया शनैः ॥  
नर्_२।४।१०-१ लिङ्गदेहमपि सन्त्यजन्नथो लीयते त्वयि परे निराग्रहः ।  
नर्_२।४।१०-२ ऊर्ध्वलोककुतुकी तु मूर्धतः सार्धमेव करणैर्निरीयते ॥  
नर्_२।४।११-१ अग्निवासरवलर्क्षपक्षगैरुत्तरायणजुषा च दैवतैः ।  
नर्_२।४।११-२ प्रापितो रविपदं भवत्परो मोदवान् ध्रुवपदान्तमीयते ॥  
नर्_२।४।१२-१ आस्थितोऽथ महरालये यदा शेषवक्त्रदहनोष्मणार्द्यते ।  
नर्_२।४।१२-२ ईयते भवदुपाश्रयस्तदा वेधसः पदमतः पुरैव वा ॥  
नर्_२।४।१३-१ तत्र वा तव पदेऽथवा वसन् प्राकृतप्रलय एति मुक्तताम् ।  
नर्_२।४।१३-२ स्वेच्छया खलु पुरापि मुच्यते सञ्चिभिद्य जगदण्डमोजसा ॥  
नर्_२।४।१४-१ तस्य च क्षितिपयोमहोनिलद्योमहत्प्रकृतिसप्तकावृती ।  
नर्_२।४।१४-२ तत्तदात्मकतया विशन् सुखी याति ते पदमनावृतं विभो! ॥  
नर्_२।४।१५-१ अर्चिरादिगतिमीदृशीं व्रजन् विच्युतिं न भजते जगत्पते! ।  
नर्_२।४।१५-२ सच्चिदीत्मक! भवद्गुणोदयानुच्चरन्तमनिलेश! पाहि माम् ॥  
नर्_२।५।१-१ व्यक्ताव्यक्तमिदं न किञ्चिदभवत् प्राक् प्राकृतप्रक्षये  
नर्_२।५।१-२ मायायां गुणसाम्यरुद्धविकृतौ त्वय्यागतायां लयम् ।  
नर्_२।५।१-३ नो मृत्युश्च तदामृतं च समभून्नाह्नो न रात्रेः स्थिति-  
नर्_२।५।१-४ स्तत्रैकस्त्वमशिष्यथाः किल परानन्दप्रकाशात्मना ॥  
नर्_२।५।२-१ कालः कर्म गुणाश्च जीवनिवहा विश्वं च कार्यं विभो!  
नर्_२।५।२-२ चिल्लीलारतिमेयुषि त्वयि तदा निर्लीनतामाययुः ।  
नर्_२।५।२-३ तेषां नैव वदन्त्यसत्त्वमयि भोः! शक्त्यात्मना तिष्ठताम्  
नर्_२।५।२-४ नो चेत् किं गगनप्रसुनसदृशां भूयो भवेत् सम्भवः ॥  
नर्_२।५।३-१ एवञ्च द्विपरार्धकालविगतावीक्षां सिसृक्षात्मिकां  
नर्_२।५।३-२ बिभ्राणे त्वयि चुक्षुमे त्रिभुवनीभावाय माया स्वयम् ।  
नर्_२।५।३-३ मायातः खलु कालशक्तिरखिलादृष्टं स्वभावोऽपि च  
नर्_२।५।३-४ प्रादुर्भूय गुणान् विकास्य विदधुस्तस्याः सहायक्रियाम् ॥  
नर्_२।५।४-१ मायासन्निहितोऽप्रविष्टवपुषा साक्षीति गीतो भवान्  
नर्_२।५।४-२ भेदैस्तां प्रतिबिम्बतो विविशिवान् जीवोऽपि नैवापरः ।  
नर्_२।५।४-३ कालादिप्रतिबोधिताथ भवता सञ्चोदिता च स्वयं  
नर्_२।५।४-४ माया सा खलु बुद्धितत्त्वमसृजद् योऽसौ महानुच्यते ॥  
नर्_२।५।५-१ तत्रासौ त्रिगुणात्मकोऽपि च महान् सत्त्वप्रधानः स्वयं  
नर्_२।५।५-२ जीवेऽस्मिन् खलु निर्विकल्पमहमित्युद्बोधनिष्पादकः ।  
नर्_२।५।५-३ चक्रेऽ स्मिन् सविकल्पबोधकमहन्तत्त्वं महान् खल्वसु  
नर्_२।५।५-४ सम्पुष्टं त्रिगुणैस्तमोतिबहुलं विष्णो! भवत्प्रेरणात् ॥  
नर्_२।५।६-१ सोऽहं च त्रिगुणक्रमात् त्रिविधतामासाद्यवैकारिको  
नर्_२।५।६-२ भूयस्तैजसतामसाविति भवन्नाद्येन सत्त्वात्मना ।  
नर्_२।५।६-३ देवानिद्रियमानिनोऽकृत दिशावातार्कपाश्यश्विनो  
नर्_२।५।६-४ वह्नीन्द्राच्युतमित्रकान् विधुविधिश्रीरुद्रशारीरकान् ॥  
नर्_२।५।७-१ भूमन्! मानसबुद्ध्यहङ्कृतिमिलच्चित्ताख्यवृत्त्यन्वितं  
नर्_२।५।७-२ तच्चान्तः करणं विभो! तव बलात् सत्त्वांश् एवासृजत् ।  
नर्_२।५।७-३ जातस्तैजसतो दशेन्द्रियगणस्तत्तामसांशात् पुन-  
नर्_२।५।७-४ स्तन्मात्रं नभसो मरुत्पुरपते! शब्दोऽजनि त्वद्बलात् ॥  
नर्_२।५।८-१ शब्दाद् व्याम ततः ससर्जिथ विभो! स्पर्शं ततो मारुतं  
नर्_२।५।८-२ तस्माद् रूपमतो महोऽथच रसं तोयं गन्धं महीम् ।  
नर्_२।५।८-३ एवं माधव! पूर्वपूर्वकलनादाद्याद्यधर्मान्वितं  
नर्_२।५।८-४ भूतग्राममिमं त्वमेव भगवन्! प्राकाशयस्तामसात् ॥  
नर्_२।५।९-१ एते भूतगणास्तथेन्द्रियगणा देवाश्च जाताः पृथङ्  
नर्_२।५।९-२ नो शेकुर्भुवनाण्डनिर्मितिविधादेवैरमीभिस्तदा ।  
नर्_२।५।९-३ त्वं नानाविधसूक्तिभिर्नुतगुणस्तत्त्वान्यमून्याविशं-  
नर्_२।५।९-४ श्चेष्टाशक्तिमुदीर्य तानि बटयन् हैरण्यमण्डं व्यधाः ॥  
नर्_२।५।१०-१ अण्डं तत् खलु पूर्वसृष्टसलिलेऽतिष्ठत् सहस्रं समा  
नर्_२।५।१०-२ निर्बिन्दन्नकृथाश्चतुर्दशजगद्रूपं विराडाह्वयम् ।  
नर्_२।५।१०-३ साहस्रैः करपादमूर्धनीवहैर्निश्शेषजीवात्मको  
नर्_२।५।१०-४ निर्भातोऽसि मरुत्पुराधिप! स मां त्रायस्व सर्वामयात् ॥  
नर्_२।६।१-१ एवं चतुर्दशजगन्मयतां गतस्य  
नर्_२।६।१-२ पातालमीश! तव पादतलं वदन्ति ।  
नर्_२।६।१-३ पादोर्ध्वदेशमपि देव! रसातलं त  
नर्_२।६।१-४ गुल्फद्वयम् खलु महातलमद्भुतात्मन् ॥  
नर्_२।६।२-१ जङ्घे तलातलमथो सुतलं च जान्  
नर्_२।६।२-२ किञ्चोरुभागयुगलं वितलातेले द्वे ।  
नर्_२।६।२-३ क्षोणीतलं जघनमम्बरमङ्ग! नाभिर्-  
नर्_२।६।२-४ वक्षश्च शक्रनिलयस्तव चक्रेपाणे! ॥  
नर्_२।६।३-१ ग्रीवा महस्तव मुखं च जनस्तपस्तु  
नर्_२।६।३-२ फालं शिरस्तव समस्तमयस्य सत्यम् ।  
नर्_२।६।३-३ एवं जगन्मयन्तयो! जगदाश्रीतैर-  
नर्_२।६।३-४ प्यन्यैर्निबद्धवपुषे भगवन्! नमस्ते ॥  
नर्_२।६।४-१ त्वद्ब्रह्मरन्ध्रपदमीश्वर! विश्वकन्द-  
नर्_२।६।४-२ च्छन्दांसि केशष्! धनास्तव केशपाशाः ।  
नर्_२।६।४-३ उल्लासिचिल्लियुगलं द्रुहिणस्य गेहं  
नर्_२।६।४-४ पक्ष्माणि रात्रिदिवसौ सविता च नेत्रे ॥  
नर्_२।६।५-१ निश्शेषविश्वरचना च कटाक्षमोक्षः  
नर्_२।६।५-२ कर्णौ दिशोऽश्वियुगलं तव नासिके द्वे ।  
नर्_२।६।५-३ लोभत्रपे च भगवन्नधरोत्तरोष्ठौ  
नर्_२।६।५-४ तारागणाश्च रदनाः शमनश्च दंष्ट्रा ॥  
नर्_२।६।६-१ माया विलासहसितं श्वसितं समीरो  
नर्_२।६।६-२ जिह्वा जलं वचनमीश्! शकुन्तपङ्क्तिः ।  
नर्_२।६।६-३ सिद्धादयः स्वरगणा मुखरन्ध्रमग्निर्  
नर्_२।६।६-४ देवा भुजाः स्तनयुगं तव धर्मदेवः ॥  
नर्_२।६।७-१ पृष्ठं त्वधर्मैह देव! मनः सुधांशु-  
नर्_२।६।७-२ रव्यक्तमेव हृदयाम्बुजमम्नुजाक्ष! ।  
नर्_२।६।७-३ कुक्षिः समुद्रनिवहा वसनं तु सन्ध्ये  
नर्_२।६।७-४ शेफः प्रजापतिरसौ वृष्णौ च मित्रः ॥  
नर्_२।६।८-१ श्रोणीस्थलं मृगगणाः पदयोर्नखास्ते  
नर्_२।६।८-२ हस्त्य्ष्ट्रसैन्धवमुखा गमनं तु कालः ।  
नर्_२।६।८-३ विप्रादिवर्णभवनं वदनाब्जबाहु-  
नर्_२।६।८-४ चारूरुयुग्मचरणङ्करुणाम्बुधे! ते ॥  
नर्_२।६।९-१ संसारचक्रमायि चक्रधर! क्रियास्ते  
नर्_२।६।९-२ वीर्यं महासुरगणोऽस्थिकुलानि शैलाः ।  
नर्_२।६।९-३ नाड्यः सरित्समुदयास्तरवश्च रोम  
नर्_२।६।९-४ जीयादिदं वपुरनिर्वचनीयमीश्! ॥  
नर्_२।६।१०-१ ईदृग् जगन्मयवपुस्तव कर्मभाजां  
नर्_२।६।१०-२ कर्मावसानसमये स्मरणीयमाहुः ।  
नर्_२।६।१०-३ तस्यान्तरात्मवपुषे विमलात् मने ते   
नर्_२।६।१०-४ वातालयाधिप! नमोऽस्तु निरुन्धि रोगान् ॥    
नर्_२।६।१०-५ एवं देव! चतुर्दशात्मकजगद्रूपेण जातः पुनस्  
नर्_२।६।१०-६ तस्योधर्वं खलु सत्यलोकनिकलये जातोऽसि धाता स्वयम् ।  
नर्_२।६।१०-७ यं शंसन्ति हिरण्यगर्भमखिलत्रैलोक्यजीवात्मकं  
नर्_२।६।१०-८ योऽभूत् स्फीतरजोविकारविकसन्नानासिसृक्षारसः ॥  
नर्_२।७।२-१ सोऽयं विश्वविसर्गदत्तहृदयः सम्पश्यमानः स्वयं  
नर्_२।७।२-२ बोधं खल्वनवाप्य विश्वविषयं हि चिन्ताकुलस्तस्थिवान् ।  
नर्_२।७।२-३ तावत् त्वं जगतां पते! तप तपेत्येवं हि वैहायसीं  
नर्_२।७।२-४ वाणीमेनमशिश्रवः श्रुतिसुखां कुर्वंस्तपःप्रेरणाम् ॥  
नर्_२।७।३-१ कोऽसौ मामवदत् पुमानिति जलापूर्णे जगन्मण्डले  
नर्_२।७।३-२ दिक्षूद्वीक्ष्य किमप्यनीक्षितवता वाक्यार्थमुत्पश्यता ।  
नर्_२।७।३-३ दिव्यं वर्षसहस्रमात्ततपसा तेन त्वमाराधितस्  
नर्_२।७।३-४ तस्मै दर्शितवानसि स्वनिलयं वैकुण्ठमेकाद्भुतम् ॥  
नर्_२।७।४-१ माया यत्र कदापि नो विकुरुते भाते जगद्भ्यते बहिः  
नर्_२।७।४-२ शोकक्रोधविमोहसाध्वसमुखा भावास्तु दूरं गताः ।  
नर्_२।७।४-३ सान्द्रानन्दझरी च यत्र परमज्योतिः प्रकाशात्मके  
नर्_२।७।४-४ तत् ते धाम विभावितं विजयते वैकुण्ठरूपं विभो! ॥  
नर्_२।७।५-१ यस्मिन् नाम चतुर्भुजा हरिमणिश्यामावदातत्विषो  
नर्_२।७।५-२ नानाभूषणरत्नदीपितदिशो राजद्विमानालयाः ।  
नर्_२।७।५-३ भक्तिप्राप्ततथाविधोन्नतपदा दीव्यन्ति दिव्यो जनास्  
नर्_२।७।५-४ तत् ते धाम निरस्तसर्वशमलं वैकुण्ठरूपं जयेत् ॥  
नर्_२।७।६-१ नानादिव्यवधूजनैरभिवृता विद्युल्लतातुल्यया  
नर्_२।७।६-२ विश्वोन्मादनहृद्यगात्रलतया विद्योतिताशान्तरा ।  
नर्_२।७।६-३ त्वत्पादाम्बुजसौरमैककुतुकाल्लक्ष्मीः स्वयं लक्ष्यते  
नर्_२।७।६-४ यस्मिन् विस्मयनीयदिव्यविभवा तत् ते ओअदं देहि मे ॥  
नर्_२।७।७-१ तत्रैवं प्रतिदर्शिते निजपदे रत्नासनाध्यासितं  
नर्_२।७।७-२ भास्वत्कोटिलसत्किरीटकटकाद्याकल्पदीप्राकृति ।  
नर्_२।७।७-३ श्रीवत्साङ्कितमात्तकौस्तुभणिच्छायारुणं कारणं  
नर्_२।७।७-४ विश्वेषां तव रूपमैक्षत विधिस्तत् ते विभो! भातु मे ॥  
नर्_२।७।८-१ कालाम्भोदकलायकोमलरुची चक्रेण चक्रं दिशा-  
नर्_२।७।८-२ मावृण्वानमुदारमन्दहसितस्यन्दप्रसन्नाननम् ।  
नर्_२।७।८-३ राजत्कम्बुगदारिपङ्कजधरश्रीमद्भुजामण्डलं  
नर्_२।७।८-४ स्रष्टुस्तुष्टिकरं वपुस्तव विभो! मद्रोगमुद्वासयेत् ॥  
नर्_२।७।९-१ दृष्ट्वा सम्भृतसम्भ्रमः कमलभूस्त्वत्पादपाथोरुहे  
नर्_२।७।९-२ हर्षावेशवशंवदो निपतितः प्रीत्या कृतार्थीभवन् ।  
नर्_२।७।९-३ जानास्येव मनीषितं मम विभो! ज्ञानं तदापादय  
नर्_२।७।९-४ द्वैताद्वैतभवत्स्वरूपपरमित्याचष्ट तं त्वां भजे ॥  
नर्_२।७।१०-१ आताम्रे चरणे विनम्रमथ तं हस्तेन हस्ते स्पृशन्  
नर्_२।७।१०-२ बोधस्ते भविता न सर्गविधिभिर्बन्दोऽपि सञ्जायते ।  
नर्_२।७।१०-३ इत्याभाष्य गिरं प्रतोष्य्त नितरां तच्चित्तगूढः स्वयं  
नर्_२।७।१०-४ सृष्टौ तं समुदैरयः स भगवन्नुल्लासयोल्लाघताम् ॥  
  
नर्_३।८।१-१ एवं तावत् प्राकृतप्रक्षयान्ते ब्राह्मे कल्पे ह्यादिमे लब्धजन्मा ।  
नर्_३।८।१-२ ब्रह्मा भूयस्त्वत्त एवाप्य वेदान् सृष्टिं चक्रे पूर्वकल्पोपमानाम् ॥  
नर्_३।८।२-१ सोऽयं चतुर्युगसहस्रमितान्यहानि  
नर्_३।८।२-२ तावन्मिताश्च रजनीर्बहुशो निनाय ।  
नर्_३।८।२-३ निद्रात्यसौ त्वयि निलीय समं स्वसृष्टैर्  
नर्_३।८।२-४ नैमित्तिकप्रलयमाहुरतोऽस्य रात्रिम् ॥  
नर्_३।८।३-१ अस्मादृशां पुनरहर्मुखकृत्यतुल्यां  
नर्_३।८।३-२ सृष्टिं करोत्यनुदिनं स भवत्प्रसादात् ।  
नर्_३।८।३-३ प्राग् ब्राह्मकल्पजनुषां च परायुषां तु  
नर्_३।८।३-४ सुप्तप्रबोधनसमास्ति तदा विसृष्टिः ॥  
नर्_३।८।४-१ पञ्चाशदब्दमधुना स्ववयोर्धरूपम्  
नर्_३।८।४-२ एकं परार्धमतिवृत्य हि वर्ततेऽसौ ।  
नर्_३।८।४-३ तत्रान्त्यरात्रिजनितान् कथयामि भूमन्!  
नर्_३।८।४-४ पश्चाद् दिनावतरणे च भवद्विलासान् ॥  
नर्_३।८।५-१ दिनावसानेऽथ सरोजयोनिः सुषुप्तिकामस्त्वयि सन्निलिल्ये ।  
नर्_३।८।५-२ जगन्ति च त्वज्जठरं समीयुस्तदेदमेकार्णवमास विश्वम् ॥  
नर्_३।८।६-१ तवैव वेषे फणिराजि शेषे जलैकशेषे भुवने स्म शेषे ।  
नर्_३।८।६-२ आनन्दसान्द्रानुभवस्वरूपः स्वयोगनिद्रापरिमुद्रितात्मा ॥  
नर्_३।८।७-१ कालाख्यशक्तिं प्रलयावसाने प्रबोधयेत्यादिशता किलादौ ।  
नर्_३।८।७-२ त्वया प्रसुप्तं परिसुप्तशक्तिव्रजेन तत्राखिलजीवधाम्ना ॥  
नर्_३।८।८-१ चतुर्युगाणां च सहस्रमेवं त्वयि प्रसुप्ते पुनरद्वितीये ।  
नर्_३।८।८-२ कालाख्यशक्तिः प्रथमप्रबुद्धा प्रावोधयत् त्वां किल विश्वनाथ ॥  
नर्_३।८।९-१ विबुध्य च त्वं जलगर्भशायिन्! विलोक्य लोकानखिलान् प्रलीनान् ।  
नर्_३।८।९-२ तेष्वेव सूक्ष्मात्मतया निजान्तः स्थितेषु विश्वेषु ददाथ दृष्टिम् ॥  
नर्_३।८।१०-१ ततस्त्वदीयादयि! नाभिरन्ध्रादुदञ्चितं किञ्चन दिव्यपद्मम् ।  
नर्_३।८।१०-२ निलीननिश्शेषपदार्थमालासङ्क्षेपरूपं मुकुलायमानम् ॥  
नर्_३।८।११-१ तदेतदम्भोरुहकुड्मलं ते कलेबरात् तोयपथे प्ररूड्ःअम् ।  
नर्_३।८।११-२ बहिर्निरीतं परितः स्फुरद्भिः स्वधामभिर्ध्वान्तमलं न्यकृन्तत् ॥  
नर्_३।८।१२-१ सम्फुल्लपत्रे नितरां विचित्रे तस्मिन् भवद्वीर्यधृते सरोजे ।  
नर्_३।८।१२-२ स पद्मजन्मा विधिराविरासीत् स्वयम्प्रबुद्धाखिलवेदराशिः ॥  
नर्_३।८।१३-१ अस्मिन् परात्मन्! ननु पाद्मकल्पे त्वमित्थमुत्थापितपद्मयोनिः ।  
नर्_३।८।१३-२ अनन्तभुमा मम रोगराशिं निरुन्धि वातालयवास्! विष्णो! ॥  
नर्_३।९।१-१ स्थितः स कमलोद्भवस्तव हि नाभिपङ्केरुहे  
नर्_३।९।१-२ कुतः स्विदिदमम्बुधावुदितमित्यनालोकअयन् ।  
नर्_३।९।१-३ तदीक्षणकुतूहलात् प्रतिदिशं विवृत्ताननश्  
नर्_३।९।१-४ चतुर्वदनतामगाद् विकसदष्टदृष्ट्यम्बुजाम् ॥  
नर्_३।९।२-१ महार्णवविघूर्ण्तं कमलमेव तत् केवलं  
नर्_३।९।२-२ विलोक्य तदुपाश्रयं तव तनुं तु नालोकयन् ।  
नर्_३।९।२-३ क एष कमलोदरे महति निस्सहायो ह्यहं  
नर्_३।९।२-४ कुतः स्विदिदमम्बुजं समजनीति चिन्तामगात् ॥  
नर्_३।९।३-१ अमुष्य हि सरोरुहः किमपि कारणं सम्भवेद्  
नर्_३।९।३-२ इतिस्म कृतनिश्चयः स खलु नालरन्ध्राध्वना ।  
नर्_३।९।३-३ सयोगबलविद्यया समवरूढवान् प्रौढधीस्  
नर्_३।९।३-४ त्वदीयमतिमोहनं न तु कलेबरं दृष्टवान् ॥  
नर्_३।९।४-१ ततः सकलनालिकाविवरमार्गगो मार्गयन्  
नर्_३।९।४-२ प्रय्स्य शतवत्सरं किमपि नैव सन्दृष्टवान् ।  
नर्_३।९।४-३ निवृत्य कमलोदरे सुखनिषण्ण एकाग्रधीः  
नर्_३।९।४-४ समाधिबलमादधे भवदनुग्रहैकाग्रही ॥  
नर्_३।९।५-१ शतेन परिवत्सरैर्दृढसमाधिबन्धोल्लसत्  
नर्_३।९।५-२ प्रबोधविश्दीकृतः स खलु पद्मिनीसम्भवः ।  
नर्_३।९।५-३ अदृष्टचरमद्भुतं तव हि रूपमन्तर्दृशा  
नर्_३।९।५-४ व्यचष्ट परितुष्टधीर्भुजगभोगभागाश्रयम् ॥  
नर्_३।९।६-१ किरीटमकृटोल्लसत् कटकहारकेयूरयुग्  
नर्_३।९।६-२ मणिस्फुरितमेखलं सुपरिवीतपीताम्बरम् ।  
नर्_३।९।६-३ कलायकुसुमप्रभं गलतलोल्लसत्कौस्तुभं  
नर्_३।९।६-४ वपुस्तदयि! भावये कमलजन्मने दर्शितम् ॥  
नर्_३।९।७-१ श्रुतिप्रकरदर्शितप्रचुरवैभव! श्रीपते!  
नर्_३।९।७-२ हरे! जय जय प्रभो! पदमुपैषि दिष्ट्या दृशोः ।  
नर्_३।९।७-३ कुरुष्व धियमाशु मे भुवननिर्मितौ कर्मठाम्  
नर्_३।९।७-४ इति द्रुहिणवर्णितस्वगुणबंहिमा पाहि माम् ॥  
नर्_३।९।८-१ लभस्व भुवनत्रयीरचनदक्षतामक्षतां  
नर्_३।९।८-२ गृहाण मदनुग्रहं कुरु तपश्च भूयो विधे! ।  
नर्_३।९।८-३ भवत्वखिलसाधनी मयि च भक्तिरत्युत्कटे-  
नर्_३।९।८-४ त्युदीर्य गिरमादधा मुदितचेतसं वेधसम् ॥  
नर्_३।९।९-१ शतं कृततपास्ततः स खलु दिव्यसंवत्सरा-  
नर्_३।९।९-२ नवाप्य च तपोबलं मतिबलं च पूर्वाधिकम् ।  
नर्_३।९।९-३ उदीक्ष्य किल कम्पितं पयसि पङ्कजं वायुना  
नर्_३।९।९-४ भवत्बलविजृम्भितः पवनपाथसी पीतवान् ॥  
नर्_३।९।१०-१ तवैव कृपया पुनः सरसिजेन तेनैव स  
नर्_३।९।१०-२ प्रकल्प्य भुवनत्रयीं प्रववृते प्रजानिर्मितौ ।  
नर्_३।९।१०-३ तथाविधकृपाभरो गुरुमरुत्पुराधीश्वर!  
नर्_३।९।१०-४ त्वमाशु परिपाहि मां गुरुदयोक्षितैरीक्षितैः ॥  
नर्_३।१०।१-१ वैकुण्ट्ःअ! वर्धितबलोऽथ भवत्प्रसादा-  
नर्_३।१०।१-२ दम्भोजयोनिरसृजत् किल जीवदेहान् ।  
नर्_३।१०।१-३ स्थास्नूनि भूरुहमयानि तथा तिरश्चां  
नर्_३।१०।१-४ जातीर्मनुष्यनिवहानपि देवभेदान् ॥  
नर्_३।१०।२-१ मिथ्याग्रहास्मिमतिरागविकोपभीतिर्  
नर्_३।१०।२-२ अज्ञानवृत्तिमिति पञ्चविधां स सृष्ट्वा ।  
नर्_३।१०।२-३ उद्दामतामसपदार्थविधानदूनस्  
नर्_३।१०।२-४ तेने त्वदीयचरणस्मरणं विशुद्ध्यै ॥  
नर्_३।१०।३-१ तावत् ससर्ज मनसा सनकं सनन्दं  
नर्_३।१०।३-२ भूयं सनातनमुनिं च सनत्कुमारम् ।  
नर्_३।१०।३-३ ते सृष्टिकर्मणि तु तेन नियुज्यमानास्  
नर्_३।१०।३-४ त्वत्पादभक्तिरसिका जगृहुर्न वाणीम् ॥  
नर्_३।१०।४-१ तावत् प्रकोपमुदितं प्रतिरुन्धतोऽस्य  
नर्_३।१०।४-२ भ्रूमध्यतोऽजनि मृडो भवदेकदेशः ।  
नर्_३।१०।४-३ नामानि मे कुरु पदानि च हा विरिञ्चेत्  
नर्_३।१०।४-४ यदौ रुरोद् किल तेन स रुद्रनामा ॥  
नर्_३।१०।५-१ एकादशाह्वयतया च विभिन्नरूपं  
नर्_३।१०।५-२ रुद्रं विधाय दयिता वनिताश्च दत्त्वा ।  
नर्_३।१०।५-३ तावन्त्यदत्त च पदानि भवत्प्रणुन्नः  
नर्_३।१०।५-४ प्राह प्रजाविरचनाय च सदारं तम् ॥  
नर्_३।१०।६-१ रुद्राभिसृष्तभयदाकृतिरुद्रसङ्घ-  
नर्_३।१०।६-२ सम्पूर्यमाणाभुवनत्रयभीतचेताः ।  
नर्_३।१०।६-३ मा मा प्रजाः सृज तपश्चर मङ्गलायेत्  
नर्_३।१०।६-४ याचष्ट तं कमलभूर्भवदीरितात्मा ॥  
नर्_३।१०।७-१ तस्याथ सर्गरसिकस्य मरीचिरत्रिस्  
नर्_३।१०।७-२ तत्राङ्गिराः क्रतुमिनिः पुलहः पुलस्त्यः ।  
नर्_३।१०।७-३ अङ्गादजयत भृगुश्च वसिष्ठदक्षौ  
नर्_३।१०।७-४ श्रीनारदश्च भगवान् भवदङ्घ्रिदासः ॥  
नर्_३।१०।८-१ धर्मादिकानभ्सृजन्नथ कर्दमं च   
नर्_३।१०।८-२ वाणीं विधाय विधिरङ्गजसङ्कुलोऽभूत् ।  
नर्_३।१०।८-३ त्वद्बोधितैः सनकदक्षमुखैस्तनूजैर्  
नर्_३।१०।८-४ उद्बोधितश्च विरराम तमो विमुञ्चन् ॥  
नर्_३।१०।९-१ देवान् पुराणनिवहानपि सर्वविद्याः  
नर्_३।१०।९-२ कुर्वन् निजाननगणाच्चतुराननोऽसौ ।  
नर्_३।१०।९-३ पुत्रेषु तेषु विनिधाय स सर्गवृद्धिम्  
नर्_३।१०।९-४ अप्राप्नुवंस्तव पदाम्बुजमाश्रितोऽभूत् ॥  
नर्_३।१०।१०-१ जानन्नुपायमथ देहमजो विभज्य  
नर्_३।१०।१०-२ स्त्रीपुंसभावमभजन्मनुतद्वधूभ्याम् ।  
नर्_३।१०।१०-३ ताभ्यां च मानुषकुलानि विवर्धयंस्त्वं  
नर्_३।१०।१०-४ गोविन्द! मारुतपुराधिप! रुन्धि रोगान् ॥  
नर्_३।११।१-१ क्रमेण सर्गे परिवर्धमाने कदापि दिव्याः सनकादयस्ते ।  
नर्_३।११।१-२ भवद्विलोकाय विकुण्ठलोकं प्रपेदिरे मारुतमन्दिरेश! ॥  
नर्_३।११।२-१ मनोज्ञनैः श्रेयसकाननाद्यैरनेकवापमिणिमन्दिरैश्च ।  
नर्_३।११।२-२ अनोपमं तं भवतो निकेतं मुनीश्वराः प्रापुरतीतकक्ष्याः ॥  
नर्_३।११।३-१ भवद्दिदृक्षून् भवनं विविक्षून् द्वाःस्थौ जयस्तान् विजयोऽप्यरुन्धाम् ।  
नर्_३।११।३-२ तेषां च चित्ते पदमाप कोपः सर्वं भवत्प्रेरणयैव भूमन् ॥  
नर्_३।११।४-१ वैकुण्ठलोकानुचितप्रचेष्तौ कष्टौ युवां दैत्यगतिं भजेतम् ।  
नर्_३।११।४-२ इति प्रशप्तौ भवदाश्रयौ तौ हरिस्मृतिर्नोऽस्त्विति नेमतुस्तान् ॥  
नर्_३।११।५-१ तेदेतदाज्ञाय भवानवाप्तः सहैव लक्ष्म्या बहिरम्बुजाक्ष! ।  
नर्_३।११।५-२ खगेश्वरांसार्पितचारुबाहुरानन्दयंस्तीनभिराममूर्त्या ॥  
नर्_३।११।६-१ प्रसाद्य गीर्भिः स्तुवतो मुनीन्द्राननन्यनाथावथ पार्षदौ तौ ।  
नर्_३।११।६-२ संरम्भयोगेन भवैस्त्रिभिर्मामुपेतमित्यात्तकृपां न्यगादीः ॥  
नर्_३।११।७-१ त्वदीयभृत्यौ किल काश्यपात् तौ सुरारिवीरावुदितौ दितौ द्वौ ।  
नर्_३।११।७-२ सन्ध्यासमुत्पादनकष्टचेष्तौ यमौ च लोकस्य यमाविवायौ ॥  
नर्_३।११।८-१ हिरण्यपूर्वः कशिपुः किलैकः पुरो हिरण्याक्ष इति प्रतीतः ।  
नर्_३।११।८-२ उभौ भवन्नाथमशेषलोकं रुषा न्यरुन्धां निजवासनान्धौ ॥  
नर्_३।११।९-१ तयोर्हिरण्याक्षमहासुरेन्द्रो रणाय धावन्ननवाप्तवैरी ।  
नर्_३।११।९-२ भवत्प्रियां क्ष्मां सलिले निमज्ज्य चचार गर्वाद् विनदन् गदावान् ॥  
नर्_३।११।१०-१ ततो जलेशात् सदृशं भवन्तं निशम्य बभ्राम गवेषयंस्त्वाम् ।  
नर्_३।११।१०-२ भक्तैकदृश्यः स कृपानिधे! त्वं निरुन्धि रोगान् मरुदालयेश! ॥  
नर्_३।१२।१-१ स्वायम्भुवो मनुरथो जनसर्गशीलो  
नर्_३।१२।१-२ दृष्ट्वा महीमसमये सलिले निमघ्नाम् ।ष्  
नर्_३।१२।१-३ स्रष्टारमाप शरणं भवदङ्घ्रिसेवा-  
नर्_३।१२।१-४ तुष्टाशयं मुनिजनैः सह सत्यलोके ॥  
नर्_३।१२।२-१ कष्टं प्रजाः सृजति मय्यवनी निमग्ना  
नर्_३।१२।२-२ स्थानं सरोजभव! कल्पय तत् प्रजानाम् ।  
नर्_३।१२।२-३ इत्येवमेष कथितो मनुनि स्वयम्भू-  
नर्_३।१२।२-४ रम्भोरुहाक्ष! तव पादयुगं व्यचिन्तीत् ॥  
नर्_३।१२।३-१ हा हा विभो! जलमहं न्यपिबं पुरस्ताद्  
नर्_३।१२।३-२ अद्यापि मज्जति मही किमहं करोमि ।  
नर्_३।१२।३-३ इत्थं त्वदङ्घ्रियुगलं शरणं यतोऽस्य  
नर्_३।१२।३-४ नासापुटात् समभवः शिशुकोलरूपी ॥  
नर्_३।१२।४-१ अङ्गुष्ट्ःअमात्रवपुरुत्पतितः पुरस्ताद्  
नर्_३।१२।४-२ भूयोऽथ कुम्भिसदृशः समजृम्भथास्त्वम् ।  
नर्_३।१२।४-३ अभ्रे तथाविधमुदीक्ष्य भवन्तमुच्चैर्  
नर्_३।१२।४-४ विस्मेरतां विधिरगात् सह सूनुभिः स्वैः ॥  
नर्_३।१२।५-१ कोऽसावचिन्त्यमहिमा किटिरुत्थितो मे  
नर्_३।१२।५-२ घोणापुटात् किमु भवेदजितस्य माया ।  
नर्_३।१२।५-३ इत्थं विचिन्तयति धातरिशैलमात्रः  
नर्_३।१२।५-४ सद्यो भवन् किल जगर्जिथ घोरघोरम् ॥  
नर्_३।१२।६-१ तं ते निनादमुपकर्ण्य जनस्तपःस्थाः  
नर्_३।१२।६-२ सत्यस्थिताश्च मुनयो नुनुवुर्भवन्तम् ।  
नर्_३।१२।६-३ तत्स्तोत्रहर्षुलमनाः परिणद्य भूयस्  
नर्_३।१२।६-४ तोयाशयं विपुलमूर्तिरवातरस्त्वम् ॥  
नर्_३।१२।७-१ ऊर्ध्वप्रसारिपरिधूम्राविधूतरोमा  
नर्_३।१२।७-२ प्रोत्क्षिप्तवालधिरवाङ्मुखघोरघोणः ।  
नर्_३।१२।७-३ तूर्णप्रदीर्णजलदः परिघूर्णदक्ष्णा  
नर्_३।१२।७-४ स्तोत् न् मुनीच्छिशिरयन्नवतेरिथ त्वम् ॥  
नर्_३।१२।८-१ अन्तर्जलं तदनु सङ्कुलनक्रचक्रं  
नर्_३।१२।८-२ भ्राम्यत्तिमिङ्गिलकुलं कलुषोर्मिमालम् ।  
नर्_३।१२।८-३ आविश्य भीषणरवेण रसातलस्था-  
नर्_३।१२।८-४ नाकम्पयन् वसुमतीमगवेषयस्त्वम् ॥  
नर्_३।१२।९-१ दृष्ट्वाथ दैत्यहतकेन रसातलान्ते  
नर्_३।१२।९-२ संवेशितां झटिति कूटकिटिर्विभो! त्वम् ।  
नर्_३।१२।९-३ आपातुकानविगणय्य सुरारिखेटान्  
नर्_३।१२।९-४ दंष्ट्राङ्कुरेण वसुधामदधाः सलीलम् ॥  
नर्_३।१२।१०-१ अभ्युद्धरन्नथ धरां दशनाग्रलग्न-  
नर्_३।१२।१०-२ मुस्ताङ्कुराङ्कित इवाधिकपीवरात्मा ।  
नर्_३।१२।१०-३ उद्धातघोरसलिलाज्जलधेरुदञ्चन्  
नर्_३।१२।१०-४ क्तीडावराहवपुरीश्वर! पाहि रोगात् ॥  
नर्_३।१३।१-१ हिरण्याक्षं तावद् वरद! भवदन्वेषणपरं  
नर्_३।१३।१-२ चरन्तं सांवर्ते पयसि निजजङ्घापरिमिते ।  
नर्_३।१३।१-३ भवद्भुक्तो गत्वा कपटपटुधीर्नारदमुनिः  
नर्_३।१३।१-४ शनैरूचे नन्दन् दनुजमपि निन्दंस्तव बलम् ॥  
नर्_३।१३।२-१ स मायावी विष्णुर्हरति भवदीयं वसुमतीं  
नर्_३।१३।२-२ प्रभो! कष्टं कष्टं किमिदमिति तेनाभिगदितः ।  
नर्_३।१३।२-३ नदन् क्वासौ क्वासाविति स मुनिना दर्शितप्थो  
नर्_३।१३।२-४ भवन्तं सम्प्रापद् धरणिधरमुद्यन्तमुदकात् ॥  
नर्_३।१३।३-१ अहो आरण्योऽयं मृग इति हसन्तं बहुतरैर्  
नर्_३।१३।३-२ दुरुक्तैर्विध्यन्तं दितिसुतमवज्ञाय भगवन्! ।  
नर्_३।१३।३-३ महीं दृष्ट्वा दंष्ट्राशिरसि चकितां स्वेन महसा  
नर्_३।१३।३-४ पयोधावाधाय प्रसभमुदयुङ्क्था मृधविधौ ॥  
नर्_३।१३।४-१ गदापाणौ दैत्ये त्वमपि हि गृहीतोन्नतगदो  
नर्_३।१३।४-२ नियुद्धेन क्रीडन् घटघटरवोद्घुष्टवियता ।  
नर्_३।१३।४-३ रणालोकैत्सुक्यान्मिलति सुरसङ्घे द्रुतममुं  
नर्_३।१३।४-४ निरुन्ध्याः सन्ध्यातः प्रथममिति धात्रा जगदिषे ॥  
नर्_३।१३।५-१ गदोन्मर्दे तस्मिंस्तव खलु गदायां दितिभुवो  
नर्_३।१३।५-२ गदाघाताद् भूमौ झटिति पतितायामहह भोः! ।  
नर्_३।१३।५-३ मृदुस्मेरास्यस्त्वं दनुजकुलनिर्मूलनचणं  
नर्_३।१३।५-४ महाचक्रं स्मृत्वा करभुवि दधानो रुरुचिषे ॥  
नर्_३।१३।६-१ ततः शूलं कालप्रतिमरुषि दैत्ये विसृजति  
नर्_३।१३।६-२ त्वयिच्छिन्दत्येनत् करकलितचक्रप्रहरणात् ।  
नर्_३।१३।६-३ समारुष्टो मुष्ट्या स खलु वितुदंस्त्वां समतमोद्  
नर्_३।१३।६-४ गलन्माये मायास्त्वयि किल जगन्मोहनकरीः ॥  
नर्_३।१३।७-१ भवच्चक्रज्योतिष्कणलवनिपातेन विधुते  
नर्_३।१३।७-२ ततो मायाचक्रे विततघनरोषान्धमनसम् ।  
नर्_३।१३।७-३ गरिष्ठाभिर्मुष्टिप्रहृतिभिरभिघ्नन्तमसुरं  
नर्_३।१३।७-४ कराग्रेण स्वेन श्रवणपदमूले निरवधीः ॥  
नर्_३।१३।८-१ महाकायः सोऽयं तव करसरोजप्रमथितो  
नर्_३।१३।८-२ गलद्रक्तो वक्त्रादपतदृषिभिः श्लाघितहतिः ।  
नर्_३।१३।८-३ तदा त्वामुदामप्रमदभरविद्योतिहृदया  
नर्_३।१३।८-४ मुनीन्द्राः सान्द्राभिः स्तुतिभिरनुवन्नध्वरतनम् ॥  
नर्_३।१३।९-१ त्वचि च्छन्दो रोमस्वपि कुशगणश्चक्षुषि घृतं  
नर्_३।१३।९-२ चतुर्होतारोऽङ्घ्रौ स्रुगपि वदने चोदर इडा ।  
नर्_३।१३।९-३ ग्रहा जिह्वायां ते परपुरुष! कर्णे च चमसा  
नर्_३।१३।९-४ विभो! सोमो वीर्यं वरद! गलदेशेऽप्युपसन्दः ॥  
नर्_३।१३।१०-१ मुनीन्द्रैरित्यादिस्तवनमुखरैर्मोदितमना  
नर्_३।१३।१०-२ महीयस्या मूर्त्या विमलतरकीर्त्या च विलसन् ।  
नर्_३।१३।१०-३ स्वधिष्ण्यं सम्प्राप्तः सुखरसविहारी मधुरिपो!  
नर्_३।१३।१०-४ निरुन्ध्या रोगं मे सकलमपि वातालयपते! ॥  
नर्_३।१४।१-१ समनुस्मृततावकाङ्घ्रियुग्मः स मनुः पङ्कजसम्भवाङ्गजन्मा ।  
नर्_३।१४।१-२ निजमन्तरमन्तरायहीनं चरितं ते कथयन् सुखं निनाय ॥  
नर्_३।१४।२-१ समये खलु तत्र कर्दमाख्यो द्रुहिणच्छायभवस्तदीयवाचा ।  
नर्_३।१४।२-२ घृतसर्गरसो निसर्गरम्यं भगवंस्त्वामयुतं समाः सिषेवे ॥  
नर्_३।१४।३-१ गरुडोपरि कालमेघकम्रं विलसत्केलिसरोजपाणिपद्मम् ।  
नर्_३।१४।३-२ हसितोल्लसिताननं विभो! त्वं वपुराविष्कुरुषे स्म कर्दमाय ॥  
नर्_३।१४।४-१ स्तुवते पुलकावृताय तस्मै मनुपुत्रीं दयितां नवापि पुत्रीः ।  
नर्_३।१४।४-२ कपिलं च सुतं स्वमेव पश्चात् स्वगतिं चाप्यनुगृह्य निर्गतोऽभूः ॥  
नर्_३।१४।५-१ स मनुः शतरूपया महिष्या गुणवत्या सुतया च देवहूत्या ।  
नर्_३।१४।५-२ भवदीरितनारदोपदिष्टः समगात् कर्दममागतिप्रतीक्षम् ॥  
नर्_३।१४।६-१ मनुनोपहृतां च देवहूतिं तरुणीरत्नमवाप्य कर्दमोऽसौ ।  
नर्_३।१४।६-२ भवदर्चननिर्वृतोऽपि तस्यां दृढशुश्रूषणया दधौ प्रसादम् ॥  
नर्_३।१४।७-१ सपुनस्त्वदुपासनप्रभावाद् दयिताकामकृते कृते विमाने ।  
नर्_३।१४।७-२ वनिताकुलसङ्कुले नवात्मा व्यहरद् देवपथेषु देवहूत्या ॥  
नर्_३।१४।८-१ शतवर्षमथ व्यतीत्य सोऽयं नव कन्याः समवाप्य धन्यरूपाः ।  
नर्_३।१४।८-२ वनयानसमुद्यतोऽपि कान्ताहितकृत् त्वज्जननोत्सुको न्यवात्सीत् ॥  
नर्_३।१४।९-१ निजभर्तृगिरा भवन्निषेवानिरतायामथ देव! देवहूत्याम् ।  
नर्_३।१४।९-२ कपिलस्त्वमजायथा जनानां प्रथयिष्यन् परमात्मतत्त्वविद्याम् ॥  
नर्_३।१४।१०-१ वनमेयुषि कर्दमे प्रसन्ने मतसर्वस्वमुपादिशञ्जनन्यै ।  
नर्_३।१४।१०-२ कपिलात्मक! वायुमदिरेश्! त्वरितं त्वं परिपाहि मां गदौघात् ॥  
नर्_३।१५।१-१ मतिरिह गुणसक्ता बन्धकृत् तेष्वसक्ता  
नर्_३।१५।१-२ त्वमृतकृदुपरुन्धे भक्तियोगस्तु सक्तिम् ।  
नर्_३।१५।१-३ महदनुगमलभ्या भक्तिरेवात्र साध्या  
नर्_३।१५।१-४ कपिलतनुरिति त्वं देवहूत्यै न्यगादीः ॥  
नर्_३।१५।२-१ प्रकृतिमहदहङ्काराश्च मात्राश्च भूतान्यपि  
नर्_३।१५।२-२ हृदपि दशाक्षी पूरुषः पञ्चविंशः ।  
नर्_३।१५।२-३ इति विदितविभागो मुच्यतेऽसौ प्रकृत्यां  
नर्_३।१५।२-४ कपिलतनुरिति त्वं देवहूत्यै न्यगादीः ॥  
नर्_३।१५।३-१ प्रकृतिगतगुणौघैर्नाज्यते पूरुषोऽयं  
नर्_३।१५।३-२ यदि तु सजति तस्यां तद्गुणास्तं भजेरन् ।  
नर्_३।१५।३-३ मदनुभजनतत्त्वालोचनैः साप्यपेयात्  
नर्_३।१५।३-४ कपिलतनुरिति त्वं देवहूत्यै न्यगादीः ॥  
नर्_३।१५।४-१ विमलमतिरुपात्तैरासनाद्यैर्मदङ्गं  
नर्_३।१५।४-२ गुरुडसमधिरूढं दिव्यभूषायुधाङ्कम् ।  
नर्_३।१५।४-३ रुचितुलिततमालं शीलयेतानुवेलं  
नर्_३।१५।४-४ कपिलतनुरिति त्वं देवहूत्यै न्यगादीः ॥  
नर्_३।१५।५-१ मम गुणगुणलीलाकर्णनैः कीर्तिनाद्यैर्  
नर्_३।१५।५-२ मयि सुरसरिदोघप्रख्यचित्तानुवृत्तिः ।  
नर्_३।१५।५-३ भवति परमभक्तिः सा हि मृत्योर्विजेत्री  
नर्_३।१५।५-४ कपिलतनुरिति त्वं देवहूत्यै न्यगादीः ॥  
नर्_३।१५।६-१ अहह बहुलहिंसासञ्चितार्थैः कुडुम्बं  
नर्_३।१५।६-२ प्रतिदिनमनुपुष्णन् स्त्रीजितो बाललाली ।  
नर्_३।१५।६-३ विशति हि गृहसक्तो यातनां मय्यभक्तः  
नर्_३।१५।६-४ कपिलतनुरिति त्वं देवहूत्यै न्यगादीः ॥  
नर्_३।१५।७-१ युवतिजठरखिन्नो जातबोधोऽप्यकाण्डे  
नर्_३।१५।७-२ प्रसवगलितबोधः पीडयोल्लङ्घ्य बाल्यम् ।  
नर्_३।१५।७-३ पुनरपि बत मुह्यत्येव तारुण्यकाले  
नर्_३।१५।७-४ कपिलतनुरिति त्वं देवहूत्यै न्यगादीः ॥  
नर्_३।१५।८-१ पितृसुरगणयाजी धार्मिको यो गृहस्थः  
नर्_३।१५।८-२ स च निपतति काले दक्षिणाध्वोपगामी ।  
नर्_३।१५।८-३ मयि निहितमकां कर्म तूदक्पथार्थं  
नर्_३।१५।८-४ कपिलतनुरिति त्वं देवहूत्यै न्यगादीः ॥  
नर्_३।१५।९-१ इति सुविदितवेद्यां देव! हे देवहूतिं  
नर्_३।१५।९-२ कृतनुतिमनुगृह्य त्वं गतो योगिसङ्घैः ।  
नर्_३।१५।९-३ विमलमतिरथासौ भक्तियोगेन मुक्ता  
नर्_३।१५।९-४ त्वमपि जनहितीर्थं वर्तसे प्रागुदीच्याम् ॥  
नर्_३।१५।१०-१ परम! किमु बहूक्त्या त्वत्पदाम्भोजभक्तिं  
नर्_३।१५।१०-२ सकलभयविनेत्रीं सर्वकामोपनेत्रीम् ।  
नर्_३।१५।१०-३ वदसि खलु दृढं त्वं त्वद् विधूयामयान् मे  
नर्_३।१५।१०-४ गुरुपवनपुरेश्! त्वय्युपाधत्स्व भक्तिम् ॥  
  
नर्_४।१६।१-१ दशो विरिञ्चतनयोऽथ मनोस्तनूजां  
नर्_४।१६।१-२ लब्ध्वा प्रसूतिमिह षोडश चाप कन्याः ।  
नर्_४।१६।१-३ धर्मे त्रयोदश ददौ पिऋषु स्वधां च  
नर्_४।१६।१-४ स्वाहां हविर्भुजि सतीं गिरिशे त्वदंशे ॥  
नर्_४।१६।२-१ मूर्तिर्हि धर्मगृहिणी सुषुवे भवन्तं  
नर्_४।१६।२-२ नारायणं नरसखं महितानुभावम् ।  
नर्_४।१६।२-३ यज्जन्मनि प्रमुदिताः कृततुर्यघोषाः  
नर्_४।१६।२-४ पुष्पोत्करान् प्रववृषुर्नुनुवुः सुरौघाः ॥  
नर्_४।१६।३-१ दैत्यं सहस्रकवचं कवचैः परीतं  
नर्_४।१६।३-२ साहस्रवत्सरतपस्समराभिलव्यैः ।  
नर्_४।१६।३-३ पर्यायनीर्मिततपस्समरौ भवन्तौ  
नर्_४।१६।३-४ शिष्टैककङ्कटममुं न्यहतां सललिम् ॥  
नर्_४।१६।४-१ अन्वाचरन्नुपदिशन्नपि मोक्षधर्मं  
नर्_४।१६।४-२ त्वं भ्रातृमान् बदरिकाश्रममध्यवात्सीः ।  
नर्_४।१६।४-३ शक्रोऽथ ते शमतपोबलनिस्सहात्मा  
नर्_४।१६।४-४ दिव्याङ्गनापरिवृतं प्रजिघाय मारम् ॥  
नर्_४।१६।५-१ कामो वसन्तमलयानिलबन्धुशाली  
नर्_४।१६।५-२ कान्ताकटाक्षविशिखैर्विकसद्विलासैः ।  
नर्_४।१६।५-३ विध्यन्मुहुर्मुहुरकम्पमुदीक्ष्य च त्वां  
नर्_४।१६।५-४ भीतस्त्वायाथ जगदे मृदुहासभाजा ॥  
नर्_४।१६।६-१ भीत्यालमङ्गजवसन्तसुराङ्गना! वो  
नर्_४।१६।६-२ मन्मानसं त्विह जुषुध्वमिति ब्रुवाणः ।  
नर्_४।१६।६-३ त्वं विस्मयेन परितः स्तुवतामथैषां  
नर्_४।१६।६-४ प्रदर्शयः स्वपरिचारककातराक्षीः ॥  
नर्_४।१६।७-१ सम्मोहनाय मिलिता मदनादय्स्ते  
नर्_४।१६।७-२ त्वद्दासिकापरिमलैः किल मोहमापुः ।  
नर्_४।१६।७-३ दत्तां त्वया च जगृहुस्त्रपयैव सर्व-  
नर्_४।१६।७-४ स्वर्वासिगर्वशमनीं पुनरुर्वशीं ताम् ॥  
नर्_४।१६।८-१ दृष्ट्वोर्वशीं त्वं कथां च निशम्य शक्रः  
नर्_४।१६।८-२ पर्याकुलोऽजानि भवन्महिमावमर्शात् ।  
नर्_४।१६।८-३ एवं प्रशान्तरमणीयतरोऽवतारस्  
नर्_४।१६।८-४ त्वत्तोऽधिको वरद! कृष्णतनुस्त्वमेव ॥  
नर्_४।१६।९-१ दक्षस्तु धातुरतिलालनया रजोन्धो  
नर्_४।१६।९-२ नात्यादृतस्त्वयि च कष्टमशान्तिरासीत् ।  
नर्_४।१६।९-३ येन व्यन्रुन्ध स भवत्तनुमेव शर्वं  
नर्_४।१६।९-४ यज्ञो च वैरपिशुने स्वसुतां व्यमानीत् ॥  
नर्_४।१६।१०-१ क्रुद्धेशमर्दितमखः स तु कृत्तशीर्षो  
नर्_४।१६।१०-२ देवप्रसादितहरादथ लब्धजीवः ।  
नर्_४।१६।१०-३ त्वत् पूरितक्रतुवरः पुनराप शान्तिं  
नर्_४।१६।१०-४ स त्वं प्रशान्तिकर! पाहि मरुत्पुरेश्! ॥  
नर्_४।१७।१-१ उत्तानपादनृपतेर्मनुनन्दनस्य  
नर्_४।१७।१-२ जाया बभूव सुरुचिर्नितरामभीष्टा ।  
नर्_४।१७।१-३ अन्या सुनीतिरिति भर्तुनराद्दता सा  
नर्_४।१७।१-४ त्वामेव नित्यमगतिः शरणं गताभूत् ॥  
नर्_४।१७।२-१ अङ्के पितुः सुरुचिपुत्रकमुत्रमं तं  
नर्_४।१७।२-२ दृष्ट्वा ध्रुवः किल सुनीतिसुतोऽधिरोक्ष्यन् ।  
नर्_४।१७।२-३ आचिक्षिपे किल शिशुः सुतरां सुरुच्या  
नर्_४।१७।२-४ दुस्सन्त्यजा खलु भवद्विमुखैरसूया ॥  
नर्_४।१७।३-१ त्वन्मोहिते पितरि पश्यति दारवश्ये  
नर्_४।१७।३-२ दूरं दुरुक्तिनिहतः स गतो निजाम्बाम् ।  
नर्_४।१७।३-३ सापि स्वकर्मगतिसन्तरणाय पुंसां  
नर्_४।१७।३-४ त्वत्पादमेव शरणं शिशवे शशंस ॥  
नर्_४।१७।४-१ आकर्ण्य सोऽपि भवदर्चनिश्चितात्मा  
नर्_४।१७।४-२ मानी निरेत्य नगरात् किल पञ्चवर्षः ।  
नर्_४।१७।४-३ सन्दृष्टनारदनिवेदितमन्त्रमार्गस्  
नर्_४।१७।४-४ त्वामारराध तपसा मधुकाननान्ते ॥  
नर्_४।१७।५-१ ताते विषण्णहृदये नगरीं गतेन  
नर्_४।१७।५-२ श्रीनारदेन परिसान्त्वितचित्तवृत्तौ ।  
नर्_४।१७।५-३ बालस्त्वदर्पितमनाः क्रमवर्धितेन  
नर्_४।१७।५-४ निन्ये कठोरतपसा किल पञ्च मासान् ॥  
नर्_४।१७।६-१ तावत् तपोबलनिरुच्छ्वसिते दिगन्ते  
नर्_४।१७।६-२ देवार्थितस्त्वमुदयत्करुणार्द्रचेताः ।  
नर्_४।१७।६-३ त्वद्रूपचिद्रसनिलीनमतेः पुरस्ता-  
नर्_४।१७।६-४ दाविर्बभूविथ विभो! गरुडाधिरूढः ॥  
नर्_४।१७।७-१ त्वद्दर्शनप्रमदभारतरङ्गितं तं  
नर्_४।१७।७-२ दृग्भ्यां निमग्नमिव रूपरसायने ते ।  
नर्_४।१७।७-३ तुष्टूषमाणमवगम्य कपोलदेशे  
नर्_४।१७।७-४ संस्पृष्टवानसि दरेण तथादरेण ॥  
नर्_४।१७।८-१ तावद् विबोधविमलं प्रणुवन्तमेण-  
नर्_४।१७।८-२ माभाषथास्त्वमवगम्य तदीयभावम् ।  
नर्_४।१७।८-३ राज्यं चिरं समनुभूय भजस्व भूयः  
नर्_४।१७।८-४ सर्वोत्तरं ध्रुव! पदं विनिवृत्तिहीनम् ॥  
नर्_४।१७।९-१ इत्यूचुषि त्वयि गते नृपनन्दनोऽसा-  
नर्_४।१७।९-२ वानन्दिताखिलजनो नगरीमुपेतः ।  
नर्_४।१७।९-३ रेमे चिरं भवदनुग्रहपूर्णकामस्  
नर्_४।१७।९-४ ताते गते च वनमादृतराज्यभारः ॥  
नर्_४।१७।१०-१ यक्षेण देव! निहते पुनरुत्तमेऽस्मिन्  
नर्_४।१७।१०-२ यक्षैः स युद्धनिरतो विरतो मनूक्या ।  
नर्_४।१७।१०-३ शान्त्या प्रसन्नहृदयाद् धनदादुपेतात्  
नर्_४।१७।१०-४ त्वद्भक्तिमेव सुदृढामवृणोन्महात्मा ॥  
नर्_४।१७।११-१ अन्ते भवत्पुरुषनीतविमानयातो  
नर्_४।१७।११-२ मात्रा समं ध्रुवपदे मुदितोऽयमास्ते ।  
नर्_४।१७।११-३ एवं स्वभृत्यजनपालनलोलधीस्त्वं  
नर्_४।१७।११-४ वातालयाधिप! निरुन्धि ममामयौघान् ॥  
नर्_४।१८।१-१ जातस्य ध्रुवकुल एव तुङ्गकीर्ते-  
नर्_४।१८।१-२ रङ्गस्य व्यजनि सुतः स वेननामा ।  
नर्_४।१८।१-३ यद्दोषव्यथितमतिः स राजवर्य-  
नर्_४।१८।१-४ स्त्वत्पादे विहितमना वनं गतोऽभूत् ॥  
नर्_४।१८।२-१ पापोऽपि क्षितितलपालनाय वेनः  
नर्_४।१८।२-२ पौराद्यैरुपनिहितः कठिरवीर्यः ।  
नर्_४।१८।२-३ सर्वेभ्यो निजबलमेव सम्प्रशंसन्  
नर्_४।१८।२-४ भूचक्रे तव यजनान्ययं न्यरौत्सीत् ॥  
नर्_४।१८।३-१ सम्प्राप्ते हितकथनाय तापसौधे  
नर्_४।१८।३-२ मत्तोऽन्यो भवनपतिर्न कश्चनेति ।  
नर्_४।१८।३-३ त्वन्निन्दावचनपरो मुनीश्वरैस्तैः  
नर्_४।१८।३-४ शापाग्नौ शलभदशामनायि वेनः ॥  
नर्_४।१८।४-१ तन्नाशात् खलजनभीरुकैर्मुनीन्द्रै-  
नर्_४।१८।४-२ स्तन्मात्रा चिरपरिरक्षिते तदङ्गे ।  
नर्_४।१८।४-३ त्यक्ताघे परिमथितादथोरुदण्डाद्  
नर्_४।१८।४-४ दोर्दण्डे परिमथिते त्वमाविरासीः ॥  
नर्_४।१८।५-१ विख्यातः पृथुरिति तापसोपदिष्टैः  
नर्_४।१८।५-२ सूताद्यैः परिणुतभाविभूरिवीर्यः ।  
नर्_४।१८।५-३ वेनार्त्या कबलितसम्पदं धरित्री-  
नर्_४।१८।५-४ माक्रान्तां निजधनुषा समामकार्षी ॥  
नर्_४।१८।६-१ भूयस्तां निजकुलमुख्यवत्सयुक्तैर्  
नर्_४।१८।६-२ देवाद्यैः समुचितचारुभाजनेसु ।  
नर्_४।१८।६-३ अन्नादीन्यभिलषितानि यानि तानि  
नर्_४।१८।६-४ स्वच्छन्दं सुरभितनूमदूदुहस्त्वम् ॥  
नर्_४।१८।७-१ आत्मानं यहति सखैस्त्वयि त्रिधाम-  
नर्_४।१८।७-२ न्नारब्धे शततमवाजिमेधयागे ।  
नर्_४।१८।७-३ स्पर्धालुः शतमख एत्य नीचवेषो  
नर्_४।१८।७-४ हृत्वाश्वं तव तनयात् पराजितोऽभूत् ॥  
नर्_४।१८।८-१ देवेन्द्रं मुहुरिति वाजिनं हरन्तं  
नर्_४।१८।८-२ वह्नौ तं मुनवरमण्डले जुहूषौ ।  
नर्_४।१८।८-३ रुन्धाने कमलभवे क्रतोः समाप्तौ  
नर्_४।१८।८-४ साक्षात् त्वं मधुरिपुमैक्षथाः स्वयं स्वम् ॥  
नर्_४।१८।९-१ तद्दतं वरमुपलभ्य भक्तिमेकां  
नर्_४।१८।९-२ गङ्गान्ते विहितपदः कदापि देव! ।  
नर्_४।१८।९-३ सत्रस्थं मुनिनिवहं हितानि शंस-  
नर्_४।१८।९-४ न्नैक्षिष्ठाः सनकमुखान् मुनीन् पुरस्तात् ॥  
नर्_४।१८।१०-१ विज्ञानं सनकमुखोदितं दधानः  
नर्_४।१८।१०-२ स्वात्मानं स्वयमगमो वनान्तसेवी ।  
नर्_४।१८।१०-३ तत्तादृक्पृथुवपुरीश! सत्वरं मे  
नर्_४।१८।१०-४ रोगौघं प्रशमय वातगेहवासिन्! ॥  
नर्_४।१९।१-१ पृथोस्तु नप्ता पृथुधर्मकर्मठः प्राचीनबर्हिर्युवतौ शतद्रुतौ ।  
नर्_४।१९।१-२ प्रचेतसो नाम सुचेतसः सुतानजीजनत् त्वत्करुणाङ्कुरानिव ॥  
नर्_४।१९।२-१ पितुः सिसृक्षानिरतस्य शासनाद् भवत्तपस्यानिरता दशापि ते ।  
नर्_४।१९।२-२ पयोनिधिं पश्चिममेत्य तत्तटे सरोवरं सन्ददृशुर्मनोहरम् ॥  
नर्_४।१९।३-१ तदा भवत्तीर्थमिदं समागतो भवो भवत्सेवकदर्शनादृतः ।  
नर्_४।१९।३-२ प्रकाशमासाद्य पुरः प्रचेतसामुपादिशद् भक्ततमस्तव स्तवम् ॥  
नर्_४।१९।४-१ स्तवं जपन्तस्तममी जलान्तरे भवन्तमासेविषतायुतं समाः ।  
नर्_४।१९।४-२ भवत्सुखास्वादरसादमीष्वियान् बभूव कलो ध्रुववन्न शीघ्रता ॥  
नर्_४।१९।५-१ तपोभिरेषामतिमात्रवर्धिभिः स यज्ञहिंसानिरतोऽपि पावितः ।  
नर्_४।१९।५-२ पितापि तेषाम् गृहयातनारदप्रदर्शितात्मा भवदात्मतां ययौ ॥  
नर्_४।१९।६-१ कृपाबलेनैव तत्ः प्रचेतसां प्रकाशमागाः पतगेन्द्रवाहनः ।  
नर्_४।१९।६-२ विराजिचक्रादिवरायुधांशुभिर्भुजाभिरष्टाभिरुदञ्चितद्युतिः ॥  
नर्_४।१९।७-१ प्रचेतसां तावदयाचतामपि त्वमेव कारुण्यभराद् वारानदाः ।  
नर्_४।१९।७-२ भवद्विचिन्तापि शिवायदेहिनां भवत्वसौ रुद्रनुतिश्च कामदा ॥  
नर्_४।१९।८-१ अवाप्य कान्तां तनयां महीरुहां तया रमध्वं दशलक्षवत्सरीम् ।  
नर्_४।१९।८-२ सुतोऽस्तु दक्षो ननु तत्क्षणाच्च मां प्रयास्यथेति न्यगदो मुदैव तान् ॥  
नर्_४।१९।९-१ ततश्च ते भूतलरोधिनस्तरून् क्रूधा दहन्तो द्रुहिणेन वारिताः ।  
नर्_४।१९।९-२ द्रुमैश्च दत्तां तनयामवाप्य तां त्वदुक्तकालं सुखिनोऽभिरेमिरे ॥  
नर्_४।१९।१०-१ अवाप्य दक्षं च सुतं कृताध्वराः प्रचेतसो नारदलब्धया धिया ।  
नर्_४।१९।१०-२ अवापुरानन्दपदं तथाविधुस्त्वमीश! वातालयनाथ! पाहि माम् ॥  
  
नर्_५।२०।१-१ प्रियव्रतस्य प्रियपुत्रभूतादाग्नीध्रराजादुदितो हि नाभिः ।  
नर्_५।२०।१-२ त्वां दृष्टवानिष्टदमिष्टमध्ये तवैव तुष्ट्यै कृतयज्ञकर्मा ॥  
नर्_५।२०।२-१ अभिष्टुतस्तत्र मुनीश्वरैस्त्वं राज्ञा स्वतुल्यं सुतमर्थ्यमानः ।  
नर्_५।२०।२-२ स्वयं जनिष्येऽहमिति ब्रुवाणस्तिरोदधा बर्हिषि विश्वमूर्ते! ॥  
नर्_५।२०।३-१ नाभिप्रियायामथ मेरुदेव्यां त्वमंशतोऽभूरृषभाभिधानः ।  
नर्_५।२०।३-२ अलोकसामान्यगुणप्रभावप्रभाविताशेषजनप्रमोदः ॥  
नर्_५।२०।४-१ त्वयि त्रिलोकीभृति राज्य्भारं निधाय नाभिः सह मेरुदेव्या ।  
नर्_५।२०।४-२ तपोवनं प्राप्य भवन्निषेवी गतः किलानन्दपदं पदं ते ॥  
नर्_५।२०।५-१ इन्द्रस्त्वदुत्कर्षकृतादमर्षाद् ववर्ष नास्मिन्नजनाभवर्षे ।  
नर्_५।२०।५-२ यदा तदा त्वं निजयोगशक्त्या स्ववर्षमेनद् व्यदधाः सुवर्षम् ॥  
नर्_५।२०।६-१ जितेन्द्रदत्तां कमनीं जयन्तीमथोद्वहन्नात्मरताशयोऽपि ।  
नर्_५।२०।६-२ अजीजनत् तत्र शतं तनूजान् येषां क्षितीषो भरतोऽग्रजन्मा ॥  
नर्_५।२०।७-१ नवाभवन् योगिवरा नवान्ये त्वपालयन् भारतवर्षखण्डान् ।  
नर्_५।२०।७-२ सैका त्वशीतिस्तव शेषपुत्रास्तपोबलाद् भूसुरभूयमीयुः ॥  
नर्_५।२०।८-१ उक्त्वा सुतेभ्योऽथ मुनीन्द्रमध्ये विरक्तिभक्त्यन्वितमुक्तिमार्गम् ।  
नर्_५।२०।८-२ स्वयं गतः पारमहंस्यवृत्तिमधा जडोन्मत्तपिशाचचर्याम् ॥  
नर्_५।२०।९-१ परात्मभूतोऽपि परोपदेशं कुर्वन् भवन् सर्वनिरस्यमानः ।  
नर्_५।२०।९-२ विकारहीनो विचचार कृत्स्नां महीमहीनात्मरसाभिलीनः ॥  
नर्_५।२०।१०-१ शयुव्रतं गोमृगकाकचर्यां चिरं चरन्नाप्य परं स्वरूपम् ।  
नर्_५।२०।१०-२ दवाहृताङ्गः कुटकाचले त्वं तापान् ममापाकुरु वातनाथ! ॥  
नर्_५।२१।१-१ मध्योद्भवओ भुव इलावृतनाम्रि वर्षे  
नर्_५।२१।१-२ गौरीप्रधानवनिताजनमात्रभाजि ।  
नर्_५।२१।१-३ शर्वेण मन्त्रनुतिभिः सुमुपास्यमानं  
नर्_५।२१।१-४ सङ्कर्षणात्मकमधीश्वर! सम्श्रये त्वाम् ॥  
नर्_५।२१।२-१ भद्राश्वनामक इलावृतपूर्ववर्षे  
नर्_५।२१।२-२ भद्रश्रवोभिरृषिभिः परिणूयमानम् ।  
नर्_५।२१।२-३ कल्पान्तगूढनिगमोद्धरणप्रवीणं  
नर्_५।२१।२-४ ध्यायामि देव! हयशीर्षतनुं भवन्तम् ॥  
नर्_५।२१।३-१ ध्यायामि दक्षिणगते हरिवर्षवर्षे  
नर्_५।२१।३-२ प्राह्लादमुख्यपुरुषैः परिषेव्यमाणम् ।  
नर्_५।२१।३-३ उत्तुङ्गशान्तधवलाकृतिमेकशुद्ध-  
नर्_५।२१।३-४ ज्ञानप्रदं नरहरिं भगवन्! भवन्तम् ॥  
नर्_५।२१।४-१ वर्षे प्रतीचि ललितात्मनि केतुमाले  
नर्_५।२१।४-२ लीलाविशेषललितस्मितशोभनाङ्गम् ।  
नर्_५।२१।४-३ लक्ष्म्या प्रजापतिसुतैश्च निषेव्यमाणं  
नर्_५।२१।४-४ तस्याः प्रियाय धृतकामतनुं भजे त्वाम् ॥  
नर्_५।२१।५-१ रम्येऽप्युदीचि खलु रम्यकनाम्रि वर्षे  
नर्_५।२१।५-२ तद्वर्षनाथमनुवर्य्सपर्यमाणम् ।  
नर्_५।२१।५-३ भक्तैकवत्सलममत्सरहृत्सु भान्तं  
नर्_५।२१।५-४ मत्स्याकृतिं भुवननाथ! भजे भवन्तम् ॥  
नर्_५।२१।६-१ वर्षं हिरण्मयसमाह्वयमौत्तराह-  
नर्_५।२१।६-२ मासीनमद्रिधृतिकर्मठकामठाङ्गम् ।  
नर्_५।२१।६-३ संसेवते पितृगणप्रवरोऽर्यमायं  
नर्_५।२१।६-४ तं त्वां भजामि भगवन्! परचिन्मयात्मन्! ॥  
नर्_५।२१।७-१ किञ्चोत्तरेषु कुरुषु प्रियया धरण्या  
नर्_५।२१।७-२ संसेवितो महितमन्त्रनुतिप्रभेदैः ।  
नर्_५।२१।७-३ दंष्ट्राग्रघृष्टघनपृष्ठगरिष्ठवर्ष्मा  
नर्_५।२१।७-४ त्वं पाहि विज्ञनुतयज्ञवराहमूर्ते! ॥  
नर्_५।२१।८-१ याम्यां दिशं भजति किम्पुरुषाख्यवर्षे   
नर्_५।२१।८-२ संसेवितो हनुमता दृढभक्तिभाजा ।  
नर्_५।२१।८-३ सीताभिरामपरमाद्भुतरूपशाली  
नर्_५।२१।८-४ रामात्मकः परिलसन् परिपाहि विष्णो! ॥  
नर्_५।२१।९-१ श्रीनारदेन सह भारतखण्डमुख्यैस्  
नर्_५।२१।९-२ त्वं साङ्ख्ययोगनुतिभिः समुपास्यमानः ।  
नर्_५।२१।९-३ आकल्पकालमिह साधुजनाभिरक्सी  
नर्_५।२१।९-४ नारायणो नरसखः परिपाहि भूमन्! ॥  
नर्_५।२१।१०-१ प्लाक्षेऽर्करूपमयि शाल्मल इन्दुरूपं  
नर्_५।२१।१०-२ द्वीये भजन्ति कुशनामनि वह्निरूपम् ।  
नर्_५।२१।१०-३ क्रौञ्चेऽम्बुरूपमथ वायुमयं च शाके  
नर्_५।२१।१०-४ त्वां ब्रह्मरूपमयि पुष्करनाम्रि लोकाः ॥  
नर्_५।२१।११-१ सर्वैर्ध्रुवीदिभिरुडुप्रकरैर्ग्रहैश्च  
नर्_५।२१।११-२ पुच्छादिकेष्ववयवेष्वभिकल्प्यमानैः ।  
नर्_५।२१।११-३ त्वं शिंशुमारवपुषा महतामुपास्यः  
नर्_५।२१।११-४ सन्ध्यासु रुन्धि नरकं मम सिन्धुशायैन्! ॥  
नर्_५।२१।१२-१ पातालमूलभुवि शेषतनुं भवन्तं  
नर्_५।२१।१२-२ लोलैककुण्डलविराजिसहस्रशीर्षम् ।  
नर्_५।२१।१२-३ नीलाम्बरं धृतहलं भुजगाङ्गनाभिर्-  
नर्_५।२१।१२-४ जुष्टं भजे हर गदान् गुरुगेहनाथ! ॥  
  
नर्_६।२२।१-१ अजामिलो नाम महीसुरः पुरा चरन् विभो! धर्मपथान् गृहाश्रमी ।  
नर्_६।२२।१-२ गुरोर्गिरा काननमेत्य दृष्टवान् सुघृष्टशीलां कुलटां मदाकुलाम् ॥  
नर्_६।२२।२-१ स्वतः प्रशान्तोऽपि तदाहृताशयः स्वधर्ममुत्सृज तया समारमन् ।  
नर्_६।२२।२-२ अधर्मकारी दशमी भवन् पुनर्दधौ भवन्नामयुते सुते रतिम् ॥  
नर्_६।२२।३-१ स मृत्युकाले यमराजकिङ्गरान् भयङ्कराम्स्त्रीनभिलक्षयन् भिया ।  
नर्_६।२२।३-२ पुरा मनाक् त्वत्स्मृतिवासनाबलाज्जुहाव नारायणनामकं सुतम् ॥  
नर्_६।२२।४-१ दुराशयस्यापि तदात्वनिर्गतत्वदीयनामाक्षरमात्रवैभवात् ।  
नर्_६।२२।४-२ पुरोऽभिपेतुर्भवदीयपार्षदाश्चतुर्भुजाः पीतपटा मनोहराः ॥  
नर्_६।२२।५-१ अमुं च सम्पाश्य विकर्षतो भटान् विमुञ्चतेत्यारुरुधुर्बलादमी ।  
नर्_६।२२।५-२ निवारितास्ते च भवज्जनैस्तदा तदीयपापं निखिलं न्यवेदयन् ॥  
नर्_६।२२।६-१ भवन्तु पापानि कथं तु निष्कृते कृतेऽपि भो दण्डनमस्ति पण्डिताः! ।  
नर्_६।२२।६-२ न निष्कृतिः किईं विदिता भवादृशामिति प्रभो! त्वत्पुरुषा बभाषिरे ॥  
नर्_६।२२।७-१ श्रुतिस्मृतिभ्यां विहिता व्रतादयः पुनन्ति पापं न लुनन्ति वासनाम् ।  
नर्_६।२२।७-२ अनन्तसेवा तु निकृन्तति द्वयीमिति प्रभो! त्वत्पुरुषा बभाषिरे ॥  
नर्_६।२२।८-१ अनेन भो! जन्मसहस्रकोटिभिः कृतेषु पापेष्वपि निष्कृतिः कृता ।  
नर्_६।२२।८-२ तदग्रहीन्नाम भयाकुलो हरेरिति प्रभो! त्वत्पुरुषा बभाषिरे ॥  
नर्_६।२२।९-१ नृणामबुद्ध्यापि मुकुन्दकीर्तनं दहत्यघौघान् महिमास्य तादृशः ।  
नर्_६।२२।९-२ यथाग्निरेधांसि यथौषेधं गदानिति प्रभो! त्वत्पुरुषा बभाषिरे ॥  
नर्_६।२२।१०-१ इतीरितैर्याम्यभटैरपासृते भवद्भटानां च गणे तिरोहिते ।  
नर्_६।२२।१०-२ भवत्स्मृतिं कञ्चन कालमाचरन् भवत्पदं प्रापि भवद्भटैरसौ ॥  
नर्_६।२२।११-१ स्वकिङ्गरावेदनशङ्कितो यमस्त्वदङ्घ्रिभक्तेषु न गम्यतामिति ।  
नर्_६।२२।११-२ स्वकीयभृत्यानशिशिक्षदुच्चकैः स देव! वातालय्नाथ! पाहि माम् ॥  
नर्_६।२३।१-१ प्रचेतस्तु भगवन्नपरोऽपि दक्षस्-  
नर्_६।२३।१-२ त्वत्सेवनं व्यधित सर्गविवृद्धिकामः ।  
नर्_६।२३।१-३ आविर्बभूविथ तदा लसदष्टबाहुस्-  
नर्_६।२३।१-४ तस्मै वरं ददिथ तां च वधूमसिक्नीम् ॥  
नर्_६।२३।२-१ तस्यात्मजास्त्वयुतमीश! पुनः सहस्रं  
नर्_६।२३।२-२ श्रीनारदस्य वचसा तव मार्गमापुः ।  
नर्_६।२३।२-३ नैकत्रवासमृषये मुमुचे स शापं  
नर्_६।२३।२-४ भक्तोत्तमस्त्वृषिरनुग्नहमेव मेने ॥  
नर्_६।२३।३-१ षष्ट्या ततो दुहितृभिः सृजतः कुलौघान्  
नर्_६।२३।३-२ दौहित्रसूनुरथ तस्य स विश्वरूपः ।  
नर्_६।२३।३-३ त्वत्स्तोत्रवर्मितमजापयदिन्द्रमाजौ  
नर्_६।२३।३-४ देव! त्वदीयमहिमा खलु सर्वजैत्रः ॥  
नर्_६।२३।४-१ प्राक् शूरसेनविषये किल चित्रकेतुः  
नर्_६।२३।४-२ पुत्राग्रही नृपतिरङ्गिरसः प्रभावात् ।  
नर्_६।२३।४-३ लब्ध्वैकपुत्रमथ तत्र हते सपत्नी-  
नर्_६।२३।४-४ सङ्घैरमुह्यदवशस्तव माययासौ ॥  
नर्_६।२३।५-१ तं नारदस्तु सममङ्गिरसा दयालुः  
नर्_६।२३।५-२ सम्प्राप्य तावदुपदर्श्य सुतस्य जीवम् ।  
नर्_६।२३।५-३ कस्यास्मि पुत्र इति तस्य गिरा विमोहं  
नर्_६।२३।५-४ त्यकत्वा त्वदर्चनविधौ नृपतिं न्ययुङ्क्त ॥  
नर्_६।२३।६-१ स्तोत्रं च मन्त्रमपि नारदतोऽथ लब्ध्वा  
नर्_६।२३।६-२ तोषाय शेषवपुषो ननु ते तपस्यन् ।  
नर्_६।२३।६-३ विद्याधराधिपतितां स हि सप्तरात्रे  
नर्_६।२३।६-४ लब्ध्वात्युकुण्ट्ःअमतिरन्वभजद् भवन्तम् ॥  
नर्_६।२३।७-१ तस्मै मृणालधवलेन सहस्रशीर्ष्णा  
नर्_६।२३।७-२ रूपेण बद्धनुतिसिद्धगणावृतेण ।  
नर्_६।२३।७-३ प्रादुर्भवन्नचिरतो नुतिभिः प्रसन्नो  
नर्_६।२३।७-४ दत्त्वात्मतत्त्वमनुगृह्य तिरोदधाथ ॥  
नर्_६।२३।८-१ त्वद्भक्तमौलिरथ सोऽपि च लक्षलक्षं  
नर्_६।२३।८-२ वर्षाणि हर्षुलमना भुवनेषु कामम् ।  
नर्_६।२३।८-३ सन्ङ्गापयन् गुणगणं तव सुन्दरीभिः  
नर्_६।२३।८-४ सङ्गतिरेकरहितो ललितं चचार ॥  
नर्_६।२३।९-१ अत्यन्तसङ्गविलयाय भवत्प्रणुन्नो  
नर्_६।२३।९-२ नूनं स रूप्यगिरिमाप्य महत्समाजे ।  
नर्_६।२३।९-३ निश्शङ्कमङ्ककृतवल्लभमङ्गजारिं  
नर्_६।२३।९-४ तं शङ्करं परिहसन्नुमयाभिशेपे ॥  
नर्_६।२३।१०-१ निस्सम्भ्रमस्त्वयमयाचितशापमोक्षो  
नर्_६।२३।१०-२ वृत्रासुरत्वमुपगम्य सुरेन्द्रयोधी ।  
नर्_६।२३।१०-३ भक्त्यात्मतत्त्वकथनैः समरे विचित्रं  
नर्_६।२३।१०-४ शत्रोरपि भ्रममपास्य गतः पदं ते ॥  
नर्_६।२३।११-१ त्वत्सेवनेन दितिरिन्द्रवधोद्यतापि  
नर्_६।२३।११-२ तान् प्र्त्युतेन्द्रसुहृदो मरुतोऽभिलेभे ।  
नर्_६।२३।११-३ दुष्टाशयेऽपि शुभदैव भवन्निषेवा  
नर्_६।२३।११-४ तत्तादृशस्त्वमव मां पवनालयेश! ॥  
  
नर्_७।२४।१-१ हिरण्याक्षे पोत्रिप्रवरवपुषा देव! भवता  
नर्_७।२४।१-२ हते शोलक्रोधग्लपितघृतिरेतस्य सहजः ।  
नर्_७।२४।१-३ हिरण्यप्रारम्भः कशिपुरमरारातिसदसि  
नर्_७।२४।१-४ प्रतिज्ञामातेने तव किल वधार्थं मुररिपो! ॥  
नर्_७।२४।२-१ विधातारं घोरं स खलु तपसित्वा नचिरतः  
नर्_७।२४।२-२ पुरः साक्षात्कुर्वन् सुरनरमृगाद्यैरनिधनम् ।  
नर्_७।२४।२-३ वरं लब्ध्वा दृप्तो जगदिह भवन्नायकमिदं  
नर्_७।२४।२-४ परिक्षुन्दन्निन्द्रादहरत दिवं त्वामगणयन् ॥  
नर्_७।२४।३-१ निहन्तुं त्वां भूयस्तव पदमवाप्तस्य च रिपोर्-  
नर्_७।२४।३-२ बहिर्दृष्टेरन्तर्दधिथ हृदये सूक्ष्मवपुषा ।  
नर्_७।२४।३-३ नदन्नुच्चैस्तत्राप्यखिलभुवनान्ते च मृगयन्  
नर्_७।२४।३-४ भिया यातं मत्वा स खलु जितकाशी निववृते ॥  
नर्_७।२४।४-१ ततोऽस्य प्रह्लादः समजनि सुतो गर्भवसतौ  
नर्_७।२४।४-२ मुनेर्वीणापाणेरधिगतभबद्भक्तिमहिमा ।  
नर्_७।२४।४-३ स वै जात्या दैत्यः शिशुरपि समेत्य त्वयि रतिं  
नर्_७।२४।४-४ गतस्त्वद्भक्तानां वरद! परमोदाहरणताम् ॥  
नर्_७।२४।५-१ सुरारीणां हास्यं तव चरणदास्यं निजसुते  
नर्_७।२४।५-२ स दृष्ट्वा दिष्टात्मा गुरुभिरशिशिक्षच्चिरममुम् ।  
नर्_७।२४।५-३ गुरुप्रोक्तं चासाविदमिदमभद्राय दृढमि-  
नर्_७।२४।५-४ त्यपाकुर्वन् सर्वं तव चरणभक्त्यैव ववृधे ॥  
नर्_७।२४।६-१ अधीतेषु श्रेष्ठं किमिति परिपृष्टेऽथ तनये  
नर्_७।२४।६-२ भवद्भक्तिं वर्यामभिगदति पर्याकुलधृतिः ।  
नर्_७।२४।६-३ गुरुभ्यो रोषित्वा सहजमतिरस्योत्यभिविदन्  
नर्_७।२४।६-४ वधिपायानस्मिन् व्यततुत् भवत्पादशरणे ॥  
नर्_७।२४।७-१ स शूलैराविद्धः सुबहु मथितो दिग्गजगणैर्-  
नर्_७।२४।७-२ महासर्पैर्दष्टोऽप्यनशनगराहारविधुतः ।  
नर्_७।२४।७-३ गिरिन्द्रावक्षिप्तोऽप्यहह परमात्मन्नयि विभो!  
नर्_७।२४।७-४ त्वयि न्यस्तात्मत्वात् किमपि न निपीडामभजत ॥  
नर्_७।२४।८-१ ततः शङ्काविष्टः स पुनरतिदुष्टोऽस्य जनको  
नर्_७।२४।८-२ गुरूक्त्या तद्गेह किल वरुणपाशैस्तमरुणत् ।  
नर्_७।२४।८-३ गुरोश्चासान्निध्ये स पुनरनुगान् दैत्यतनयान्  
नर्_७।२४।८-४ भवद्भक्तेस्तत्त्वं परमपि विज्ञानमशिषत् ॥  
नर्_७।२४।९-१ पिता शृण्वन् बालप्रकरमखिलं त्वत्स्तुतिपरं  
नर्_७।२४।९-२ रुषान्धः प्राहैनं कुलहतक! कस्ते बलमिति ।  
नर्_७।२४।९-३ बलं मे वैकुण्ठस्तव च जगतां चापि स बलं  
नर्_७।२४।९-४ स एव त्रैलोक्यं सकलमिति धीरोऽयमगदीत् ॥  
नर्_७।२४।१०-१ अरे! क्वासौ क्वासौ सकलजगदात्मा हरिरिति  
नर्_७।२४।१०-२ प्रभिन्ते स्म स्तम्भं चलितकरवालो दितिसुतः ।  
नर्_७।२४।१०-३ अतः पश्चाद् विष्णो! न हि वदितुमीशोऽस्मि सहसा  
नर्_७।२४।१०-४ कृपात्मन्! विश्वात्मन्! पवनपुरवासिन्! मृडय माम् ॥  
नर्_७।२५।१-१ स्तम्भे घट्टयतो हिरण्यकशिपोः कर्णौ समाचूर्णय-  
नर्_७।२५।१-२ न्नाधूर्णज्जगदण्दकुण्डकुहरो घोरस्तवाभूद् रवः ।  
नर्_७।२५।१-३ श्रुत्वा यं किल दैत्यराजहृदये पूर्वं कदाप्यश्रुतं  
नर्_७।२५।१-४ कम्पः कश्चन सम्पपात् चलितोऽप्यम्भोजभूर्विष्टपात् ॥  
नर्_७।२५।२-१ दैत्ये दिक्षु विसृष्टचक्षुषि महासंराम्भिणी स्तम्भतः   
नर्_७।२५।२-२ सम्भूतं न मृगात्मकं न मनुजाकारं वपुस्ते विभो! ।  
नर्_७।२५।२-३ किं किं भीषणमेतदद्भुतमिति व्युद्भ्रान्तचित्तेऽसुरे  
नर्_७।२५।२-४ विस्फुर्जद्धवलोग्ररोमविकसद्वर्ष्मा समाजृम्भथाः ॥  
नर्_७।२५।३-१ तप्तस्वर्णसवर्णघूर्णदतिरूक्षाक्षं सटाकेसर-  
नर्_७।२५।३-२ प्रोत्कम्पप्रनिकुम्बिताम्बरमहो जीयात् तवेदं वपुः ।  
नर्_७।२५।३-३ व्यात्तव्याप्तमहादरीसखमुखं खड्गोग्रवल्गन्महा-  
नर्_७।२५।३-४ जिह्वानिर्गमदृश्यमानसुमहादंष्ट्रायुगोड्डामरम् ॥  
नर्_७।२५।४-१ उत्सर्पद्वलिभङ्गभीषुणहनुं ह्वस्वस्थवीयस्तर-  
नर्_७।२५।४-२ ग्रीवं पीवरदोश्शतोद्गतनखक्रूरांशुदूरोल्बणम् ।  
नर्_७।२५।४-३ व्योमोल्लङ्घिघनाघनोपमघनप्रध्वाननिर्धावित-  
नर्_७।२५।४-४ स्पर्धालुप्रकरं नमामि भवतस्तन्नारसिंहं वपुः ॥  
नर्_७।२५।५-१ नूनः वुष्णुरयं निहन्म्यमुमिति भ्राम्यद्गदाभीषणं  
नर्_७।२५।५-२ दैत्येन्द्रं समुपाद्रवन्तमधृथा दोर्भ्यां पृथुभ्यामम्मुम् ।  
नर्_७।२५।५-३ वीरो निर्गलितोऽथ खड्गफलके गृह्णन् विचित्रश्रमान्  
नर्_७।२५।५-४ व्यावृण्वन् पुनरापपात भुवनग्रासोद्यतं त्वामहो ॥  
नर्_७।२५।६-१ भ्राम्यन्तं दितिहाधमं पुनरपि प्रोद्गृह्य दोर्भ्यां जवाद्  
नर्_७।२५।६-२ द्वारेऽथोरुयुगे निपात्य नखरान् व्युत्न्खाय वक्षोभुवि ।  
नर्_७।२५।६-३ निर्भिन्दन्नधिगर्भनिर्भरगलद्रक्ताम्बु बद्धोत्सवं  
नर्_७।२५।६-४ पायं पायमुदैरयो बहुजगत्संहारिसिंहारवान् ॥  
नर्_७।२५।७-१ त्यक्त्वा तं हतमाशु रक्तलहरीसिक्तोन्नमद्वर्ष्मणि  
नर्_७।२५।७-२ प्रत्युत्पत्य समस्तदैत्यपटलीं चाखाद्यमाने त्वयि ।  
नर्_७।२५।७-३ भ्राम्यद्भूमि विकम्पिताम्बुधिकुलं व्यालोलशैलोत्करं  
नर्_७।२५।७-४ प्रोत्सर्पत्खचरं चराचरमहो दुःस्थामवस्थां दधौ ॥  
नर्_७।२५।८-१ तावन्मांसवपाकरालवपुषं घोरान्त्रमालाधरं  
नर्_७।२५।८-२ त्वां मध्येसभमिद्धरोषमुषितं दुर्वारगुर्वारवम् ।  
नर्_७।२५।८-३ अभ्येतुं न शशक कोऽपि भुवने दूरे स्थिता भीरवः  
नर्_७।२५।८-४ सर्वे शर्वविरिञ्चवासवमुखाः प्रत्येकमस्तोषत ॥  
नर्_७।२५।९-१ भूयोऽप्यक्षतरोषधाम्नि भवति ब्रह्माज्ञया बालके  
नर्_७।२५।९-२ प्रह्लादे पदयोर्नमत्यपभये कारुण्यभाराकुलः ।  
नर्_७।२५।९-३ शान्तस्त्वं करमस्य मूर्ध्नि समधाः स्तोत्रैरथोद्नायत-  
नर्_७।२५।९-४ स्तस्याकामधियोऽपि तेनिथ वरं लोकाय चानुग्रहम् ॥  
नर्_७।२५।१०-१ एवं नाटितरौद्रचेष्टित! विभो! श्रीतापनीयाभिध-  
नर्_७।२५।१०-२ श्रुत्यन्तस्फुटगीतसर्वमहिमन्नत्यन्तशुद्धाकृते! ।  
नर्_७।२५।१०-३ तत्तादृङ्निखिलोत्तरं पुनरहो कस्त्वां परो लङ्घयेत्  
नर्_७।२५।१०-४ प्रह्लादप्रिय! हे मरुत्पुरपते! सर्वामयात् पाहि माम् ॥  
  
नर्_८।२६।१-१ इन्द्रद्यूम्नः पाण्ड्यखण्डाधिराजस्त्वद्भक्तात्मी चन्दनाद्रौ कदीचित् ।  
नर्_८।२६।१-२ त्वत्सेवायां मग्नधीरालुलोके नैवागस्त्यं प्राप्तमातिथ्यकामम् ॥  
नर्_८।२६।२-१ कुम्भोद्भूतः सम्भृतक्रोधभारः स्तब्धात्मा त्वं हस्तिभूयं भजेति ।  
नर्_८।२६।२-२ शप्त्वाथैनं प्रत्यगात् सोऽपि लेभे हस्तीन्द्रत्वं त्वत्स्मृतिव्यक्तिधन्यम् ॥  
नर्_८।२६।३-१ दुग्धाम्भोधेर्मध्यभाजि त्रिकूटे क्रोडञ्छैले यूथपोऽयं वशाभिः ।  
नर्_८।२६।३-२ सर्वान् जन्तूनत्यवर्तिष्ट शक्त्या त्वद्भक्तानां कुत्र नोत्कर्षलाभः ॥  
नर्_८।२६।४-१ स्तेन स्थेम्ना दिव्यदेहत्वशक्त्या सोऽयं खेदानप्रजानन् कदाचित् ।  
नर्_८।२६।४-२ शैलप्रान्ते घर्मतान्तः सरस्यां यूथैः सार्धं त्वत्प्रणुन्नोऽभिरेमे ॥  
नर्_८।२६।५-१ हूहूस्तावद् देवलस्यापि शापद् ग्राहीभूतस्तज्जले वर्तमानः ।  
नर्_८।२६।५-२ जग्राहैनं हस्तिनं पाददेशे शान्त्यर्थं हि श्रान्तिदोऽसि स्वकानाम् ॥  
नर्_८।२६।६-१ त्वत्सेवाया वैभवाद् दुर्निरोधं युध्यन्तं तं वत्सराणां सहस्रम् ।  
नर्_८।२६।६-२ प्राप्ते काले त्वत्पदैकाग्र्यसिद्ध्यै नक्राक्रान्तं हस्तिवीरं व्यधास्त्वम् ॥  
नर्_८।२६।७-१ आर्तिव्यक्तप्राक्तनज्ञानभक्तिः शुण्डोत्क्षिप्तैः समर्चन् ।  
नर्_८।२६।७-२ पूर्वाभ्यस्तं निर्विशेषात्मनिष्ठं स्तोत्रश्रेष्ठं सोऽन्दगादीत् परात्मन्! ॥  
नर्_८।२६।८-१ श्रुत्वा स्तोत्रं निर्गुणस्थं समस्तं ब्रह्मेशाद्यैर्नाहमित्यप्रयाते ।  
नर्_८।२६।८-२ सर्वात्मा त्वं भूरिकारुण्यवेगात् तार्क्ष्यारूढः प्रेक्षितोऽभूः पुरस्तात् ॥  
नर्_८।२६।९-१ हस्तीन्द्रं तं हस्तपद्मेन धृत्वा चक्रेण त्वं नक्रवर्यं व्यदारीः ।  
नर्_८।२६।९-२ गन्धर्वेऽस्मिन् मुक्तशापे स हस्ती त्वत्सारूप्यं प्राप्य देदीप्यते स्म ॥  
नर्_८।२६।१०-१ एतद् वृत्तं त्वां च मां च प्रगे यो गायेत् सोऽयं भूयसे श्रेयसे स्यात् ।  
नर्_८।२६।१०-२ इत्युक्त्वैनं तेन सार्धं गतस्त्वं धिष्ण्यं विष्णो! पाहि वातालयेश! ॥  
नर्_८।२७।१-१ दुर्वासाः सुरवनिताप्तदिव्यमाल्यं शक्राय स्वयमुपदाय तत्र भूजः ।  
नर्_८।२७।१-२ नागेन्द्रप्रतिमृदिते शशाय शक्रं का क्षान्तिस्त्वदितरदेवतांशजानाम् ॥  
नर्_८।२७।२-१ शापेन प्रथितजरेऽथ निर्जरेन्द्रे देवेष्वप्यसुरजितेषु निष्प्रभेषु ।  
नर्_८।२७।२-२ शर्वाद्याः कमलजमेत्य सर्वदेवा निर्वाणप्रभव! समं भवन्तमापुः ॥  
नर्_८।२७।३-१ ब्रह्माद्यैर्नुतमहिमा चिरं तदानीं प्रादुःषन् वरद! पुरः परेण धाम्ना ।  
नर्_८।२७।३-२ हे देवा! दितिजकुलैर्विधाय सन्धिं पीयूषं परिमथतेति पर्यशास्त्वम् ॥  
नर्_८।२७।४-१ सन्धानं कृतवति दानवैः सुरौधे मन्थानं नयति मदेन मन्दराद्रिम् ।  
नर्_८।२७।४-२ भ्रष्टेऽस्मिन् बदरमिवोद्वहन् खगेन्द्रे सद्य्स्त्वं विनिहितवान् पयः पयोधौ ॥  
नर्_८।२७।५-१ आधाय द्रुतमथ वासुकिं वरत्रां पाथोधौ विनिहितसर्वबीजजाले ।  
नर्_८।२७।५-२ प्रारब्धे मथनविधौ सुरासुरैस्तैर्व्याजात् त्वं भुजगमुखेऽकरोः सुरारीन् ॥  
नर्_८।२७।६-१ क्षुब्धाद्रौ क्षुभितजलोदरे तदानीं दुग्धाब्धौ गुरुतरभारतो निमग्ने ।  
नर्_८।२७।६-२ देवेषु व्यथिततमेषु तत्प्रियैषी प्राणैषीः कमठतनुं कठोरपृष्ठाम् ॥  
नर्_८।२७।७-१ वज्रातिस्थिरतरकर्परेण विष्णो! विस्तारात् परिगतलक्षयोजनेन ।  
नर्_८।२७।७-२ अम्भोधेः कुहरगतेन वर्ष्मणा त्वं निर्मग्नं क्षितिधरनाथमुन्निनेथ ॥  
नर्_८।२७।८-१ उन्मग्ने झटिति तदा धराधरेन्द्रे निर्मेथुर्दृढमिह सम्मदेन सर्वे ।  
नर्_८।२७।८-२ आविश्य द्वितयगणेऽपि सर्पराजे वैवश्यं परिशमयन्नवीवृधस्तान् ॥  
नर्_८।२७।९-१ उद्दामभ्रमणजवोन्नमद्गिरीन्द्रन्यस्तैकस्थिरतरहस्तपङ्कजं त्वाम् ।  
नर्_८।२७।९-२ अभ्रान्ते विधिगिरिशादयः प्रमोदादुद्भ्रान्ता नुनुवुरुपात्तपुष्पवर्षाः ॥  
नर्_८।२७।१०-१ दैत्यौधे भुजगमुखानिलेन तप्ते तेनैव त्रिदशकुलेऽपि किञ्चिदार्ते ।  
नर्_८।२७।१०-२ कारुण्यात् तव किल देव! वारिवाहाः प्रावर्षन्नमरगणान् न दैत्यसङ्घान् ॥  
नर्_८।२८।१-१ गरलं तरलानलं पुरस्ताज्जलधेरुद्विजगाल कालकूटम् ।  
नर्_८।२८।१-२ अमरस्तुतिवादमोदनिघ्नो निरिशस्तन्निपपौ भवत्प्रियार्थम् ॥  
नर्_८।२८।२-१ विमथत्सु सुरासुरेषु जाता सुरभिस्तामृषिषु न्यधास्त्रिधामन्! ।  
नर्_८।२८।२-२ हयरत्नमभूदथेभरत्नं द्यूतरुश्चाप्सरसः सुरेषु तानि ॥  
नर्_८।२८।३-१ जगदीश! भवत्परा तदानीं कमनीया कमला बभूव देवी ।  
नर्_८।२८।३-२ अमलामवलोक्य यां विलोकः सकलोऽपि स्पृहयाम्बभूव लोकः ॥  
नर्_८।२८।४-१ त्वयि दत्तहृद्दे तदैव देव्यै त्रिदशेन्द्रो मणिपीठिकां व्यतारीत् ।  
नर्_८।२८।४-२ सकलोपहृताभिषेचनीयैरृषयस्तां श्रुतिगीर्भिरभ्यषिञ्चन् ॥  
नर्_८।२८।५-१ अभिषेकजलानुपातिमुग्धत्वदपाङ्गैरवभूषिताङ्गवल्लीम् ।  
नर्_८।२८।५-२ मणिकुण्डलपीतचेलहारप्रमुखैस्ताममरादयोऽन्दभूषन् ॥  
नर्_८।२८।६-१ वरणस्रजमात्तभृङ्गनादां दधती सा कुचकुम्भमन्दयाना ।  
नर्_८।२८।६-२ पदशिञ्जितमञ्जुन्पुरा त्वां कलितव्रीलविलासमाससाद ॥  
नर्_८।२८।७-१ गिरिशद्रुहिणादिसर्वदेवान् गुणभाजोऽप्यविमुक्तदोषलेशान् ।  
नर्_८।२८।७-२ अवमृश्य सदैव सर्वरम्ये निहिता त्वय्यनयापि दिव्यमाला ॥  
नर्_८।२८।८-१ उरसा तरसा ममानिथैनां भुवनानां जननीमनन्यभावाम् ।  
नर्_८।२८।८-२ त्वदुरोविलसत्तदीक्षणश्रीपरिवृष्ट्या परिपुष्टमास विश्वम् ॥  
नर्_८।२८।९-१ अतिमोहनविभ्रमा तदानीं मदयन्ती खलु वारुणी निरागात् ।  
नर्_८।२८।९-२ तमसः पदवीमदास्त्वमेनामतिसम्माननया महासुरेभ्यः ॥  
नर्_८।२८।१०-१ तरुणाम्बुदसुन्दरस्तदा त्वं ननु धन्वन्तरिरुत्थितोऽम्बुराशेः ।  
नर्_८।२८।१०-२ अमृतं कलशे वहन् कराभ्यामखिलार्तिं हर मारुतालयेश! ॥  
नर्_८।२९।१-१ उद्गच्छतस्तव करादमृतं हरत्सु  
नर्_८।२९।१-२ दैत्येषु तानशरणाननुनीय देवान् ।  
नर्_८।२९।१-३ सधस्तिरोदधिथ देव! भवत्प्रभावाद्  
नर्_८।२९।१-४ उद्यत्सयूथ्यकलहा दितिजा बभूवुः ॥  
नर्_८।२९।२-१ श्यामां रुचापि वयसापि तनुं तदानीं  
नर्_८।२९।२-२ प्राप्तोऽसि तुङ्गकुचमण्डलभङ्गुरां त्वम् ।  
नर्_८।२९।२-३ पीयुषकुम्भकलहं परिमुच्य सर्वे  
नर्_८।२९।२-४ तृष्णाकुलाः प्रतिययुस्त्वदुरोजकुम्भे ॥  
नर्_८।२९।३-१ का त्वं मृगाक्षि! विभजस्व सुधामिमामि-  
नर्_८।२९।३-२ त्यारूढरागविवशानभियाचतोऽमून् ।  
नर्_८।२९।३-३ विश्वस्यते मयि कथं कुलटास्मि दैत्या!  
नर्_८।२९।३-४ इत्यालपन्नपि सुविश्वसितानतानीः ॥  
नर्_८।२९।४-१ मोदात् सुधाकलशमेषु ददत्सु सा त्वं  
नर्_८।२९।४-२ दुश्चेष्टितं मम सहध्वमिति ब्रुवाणा ।  
नर्_८।२९।४-३ पङ्क्तिप्रभेदविनिवेशितदेवदैत्या  
नर्_८।२९।४-४ लीलाविलासगतिभिः समदाः सुधां ताम् ॥  
नर्_८।२९।५-१ अस्मास्वियं प्रणयिनीत्युसुरेषु तेषु  
नर्_८।२९।५-२ जोषं स्थितेष्वथ समाप्य सुधां सुरेषु ।  
नर्_८।२९।५-३ त्वं भक्तलोकवशगो मिजरूपमेत्य  
नर्_८।२९।५-४ स्वर्भानुमर्धपरिपीतसुधं व्यलावीः ॥  
नर्_८।२९।६-१ त्वत्तं सुधाहरणयोग्यफलं परेषु  
नर्_८।२९।६-२ दत्त्वा गते त्वयि सुरैः खलु ते व्यगृह्णन् ।  
नर्_८।२९।६-३ घोरेऽथ मूर्छति रणे बलिदैत्यमाया-  
नर्_८।२९।६-४ व्यामोहिते सुरगणे त्वमिहाविरासीः ॥  
नर्_८।२९।७-१ त्वं कालनेमिमथ मालिसुखाञ्जघन्थ  
नर्_८।२९।७-२ शक्रो जघान बलिजम्भवलान् सपाकान् ।  
नर्_८।२९।७-३ शुष्कार्द्रदुष्करवधे नमुचौ च लूने  
नर्_८।२९।७-४ फेनेन नारदगिरा न्यरुणो रणं तम् ॥  
नर्_८।२९।८-१ योषावपुर्दनुजमोहनमाहितं ते  
नर्_८।२९।८-२ श्रुत्वं विलोकनकुतूहलवान् महेशः ।  
नर्_८।२९।८-३ भूतैः समं गिरिजया च गतः पदं ते  
नर्_८।२९।८-४ स्तुत्वाब्रवीदभिमतं त्वमथो तिरोधाः ॥  
नर्_८।२९।९-१ आरामसीमनि च कन्दुकघातलीला-  
नर्_८।२९।९-२ लोलायमाननयनां कमनीं मनोज्ञाम् ।  
नर्_८।२९।९-३ त्वामेष वीक्ष्य विगलद्वसनां मनोभू-  
नर्_८।२९।९-४ वेगादनङ्गरिपुरङ्ग! समालिलिङ्ग ॥  
नर्_८।२९।१०-१ भूयोऽपि विद्रुतवतीमुपधाव्य देवो  
नर्_८।२९।१०-२ वीर्यप्रमोक्षविकसत्परमार्थबोधः ।  
नर्_८।२९।१०-३ त्वन्मानितस्तव महत्त्वमुवाच देव्यै  
नर्_८।२९।१०-४ तत्तादृशस्त्वमव वातनिकेतनाथ! ॥  
नर्_८।३०।१-१ शक्रेण संयति हतोऽपि बलिर्महात्मा  
नर्_८।३०।१-२ शुक्रेण जीविततनुः क्रतुवर्धितोष्मा ।  
नर्_८।३०।१-३ विक्रान्तिमान् भयनिलीनसुरां त्रिलोकीं  
नर्_८।३०।१-४ चक्रे वशे स तव चक्रमुखादभीतः ॥  
नर्_८।३०।२-१ पुत्रार्तिदर्शनवशाददितिर्विषण्णा  
नर्_८।३०।२-२ तं काश्यपं निजपतिं शरणं प्रपन्ना ।  
नर्_८।३०।२-३ त्वत्पूजनं तदुदितं हि पयोव्रताख्यं  
नर्_८।३०।२-४ सा द्वादशाहमचरत् त्वयि भक्तिपूर्णा ॥  
नर्_८।३०।३-१ तस्यावधौ त्वयि निलीनमतेरमुष्याः  
नर्_८।३०।३-२ श्यामश्चतुर्भुजवपुः स्वयमाविरासीः ।  
नर्_८।३०।३-३ नम्रां च तामिह भवत्तनयो भवेयं  
नर्_८।३०।३-४ गोप्यं मदीक्षणमिति प्रलपन्नयासीः ॥  
नर्_८।३०।४-१ त्वं काश्यपे तपसि सन्निदधत् तदानीं  
नर्_८।३०।४-२ प्राप्तोऽसि गर्भमदितेः प्रणुतो विधात्रा ।  
नर्_८।३०।४-३ प्रासूत च प्रकटवैष्णवदिव्यरूपं  
नर्_८।३०।४-४ सा द्वादशीश्रवणपुण्यदिने भवन्तम् ॥  
नर्_८।३०।५-१ पुण्याश्रमं तमभिवर्षति पुष्पवर्षैर्-  
नर्_८।३०।५-२ हर्षाकुले सुरकुले कृततूर्यघोषे ।  
नर्_८।३०।५-३ बद्ध्वाञ्जलिं जय जयेति तनुः पितृभ्यां  
नर्_८।३०।५-४ त्वं तत्क्षणे पटुतमं वटुरूपमाधाः ॥  
नर्_८।३०।६-१ तावत् प्रजापतिमुखैरुपनीय मौञ्जी-  
नर्_८।३०।६-२ दण्डाजिनाक्षवलयादिभिरर्च्यमानः ।  
नर्_८।३०।६-३ देदीप्यमानवपुरीश! कृताग्निकार्यस्  
नर्_८।३०।६-४ त्वं प्रास्थिथा बलिगृहं प्रकृताश्वमेधम् ॥  
नर्_८।३०।७-१ गात्रेण भाविमहिमोचितगौरवं प्राग्  
नर्_८।३०।७-२ व्यावृण्वतेव धरणीं चलयन्नयासीः ।  
नर्_८।३०।७-३ छत्रं परोष्मतिरणार्थमिवादधानो  
नर्_८।३०।७-४ दण्डं च दानवजनेष्विवं सन्निधातुम् ॥  
नर्_८।३०।८-१ तां नर्मदित्तरतटे हयमेधशाला-  
नर्_८।३०।८-२ मासेदुषि त्वयि रुचा तव रुद्धनेत्रैः ।  
नर्_८।३०।८-३ भास्वान् किमेष दहनो नु सनत्कुमारो  
नर्_८।३०।८-४ योगी नु कोऽयमिति शुक्रमुखैः शशङ्के ॥  
नर्_८।३०।९-१ आनीतमाशु भृगुभिर्महसाभिभूतैस्  
नर्_८।३०।९-२ त्वां रम्यरूपमसुरः पुलकावृताङ्गः ।  
नर्_८।३०।९-३ भक्त्या समेत्य सुकृती परिषिच्य पादौ  
नर्_८।३०।९-४ तत्तोयमन्वधृत मूर्धति तीर्थतीर्थम् ॥  
नर्_८।३०।१०-१ प्रह्लादवंशजतया क्रतुभिर्द्विजेषु  
नर्_८।३०।१०-२ विश्वासतो नु तदिदं दितिजोऽपि लेभे ।  
नर्_८।३०।१०-३ यत् ते पदाम्बु गिरिशस्य शिरोभिलाल्यं  
नर्_८।३०।१०-४ स त्वं विभो! गुरुपुरालय! पालयेथाः ॥  
नर्_८।३१।१-१ प्रीत्या दैत्यस्तव तनुमहःप्रेक्षणीत् सर्वथापि  
नर्_८।३१।१-२ त्वामाराध्यन्नजित! रचयन्नञ्जलिं सञ्जगाद ।  
नर्_८।३१।१-३ मत्तः किं ते समभिलषितं विप्रसूनो! वद त्वं  
नर्_८।३१।१-४ वित्तं भक्तं भवनमवनीं वापि सर्वं प्रदास्ये ॥  
नर्_८।३१।२-१ तामक्षीणां बलिगिरमुपाकर्ण्य कारुण्यपूर्णो-  
नर्_८।३१।२-२ ऽप्यस्योत्सेकं शमयितुमना दैत्यवंशं प्रशंसन् ।  
नर्_८।३१।२-३ भूमिं पादत्रयपरिमितां प्रार्थयामासिथ त्वं  
नर्_८।३१।२-४ सर्वं देहीति तु निगदिते कस्य हास्यं न वा स्यात् ॥  
नर्_८।३१।३-१ विश्वेशं मां त्रिपदमिह किं याचसे बालिशस्त्वं  
नर्_८।३१।३-२ सर्वां भूमिं वृणु किममुनेत्यालपत् त्वां स दृप्यन् ।  
नर्_८।३१।३-३ यस्माद् दर्पात् त्रिपदपरिपूर्त्यक्षमः क्षेपवादान्  
नर्_८।३१।३-४ बन्धं चासावगमदतदर्होऽपि गाढोपशान्त्यै ॥  
नर्_८।३१।४-१ पादत्रय्या यदि न मुदितो विष्टपैर्नापि तुष्ये-  
नर्_८।३१।४-२ दित्युक्तेऽस्मिन् वरद! भवते दातुकामेऽथ तोयम् ।  
नर्_८।३१।४-३ दैत्याचार्यस्तव खलु परीक्षार्थिनः प्रेरणात् तं  
नर्_८।३१।४-४ मा मा देयं हरिरयमिति व्यक्तमेवाबभाषे ॥  
नर्_८।३१।५-१ याचत्येवं यदि स भगवान् पूर्णकामोऽस्मि सोऽहं  
नर्_८।३१।५-२ दास्याम्येव स्थिरमिति वदन् काव्यशप्तोऽपि दैत्यः ।  
नर्_८।३१।५-३ विन्ध्यावल्या निजदयितया दत्तपाद्याय तुभ्यं  
नर्_८।३१।५-४ चित्रं चित्रं सकलमपि स प्रार्पयत् तोयपूर्वम् ॥  
नर्_८।३१।६-१ निस्सन्देहं दितिकुलपतौ त्वय्यशेषार्पणं तद्  
नर्_८।३१।६-२ व्यातन्वाने मुमुचुरृषयः सामराः पुष्पवर्षम् ।  
नर्_८।३१।६-३ दिव्यं रूपं तव च तदिदं पश्यतां विश्वभाजाम्-  
नर्_८।३१।६-४ उच्चैरुच्चैरवृधदवधीकृत्य विश्वाण्डभाण्डम् ॥  
नर्_८।३१।७-१ त्वत्पादाग्रं निजपदगतं पुण्डरीकोद्भवोऽसौ  
नर्_८।३१।७-२ कुण्डीतोयैरसिचदपुनाद् यज्जलं विश्वलोकान् ।  
नर्_८।३१।७-३ हर्षोत्कर्षात् सुबहु खेचरैरुत्सवेऽस्मिन्  
नर्_८।३१।७-४ भेरीं निघ्नन् भुवनमचरज्जाम्बवान् भक्तिशाली ॥  
नर्_८।३१।८-१ तावद् दैत्यास्त्वनुमतिमृते भर्तुरारब्धतुद्धा  
नर्_८।३१।८-२ देवोपेतैर्भवदनुचरैः सङ्गता भङ्गमापन् ।  
नर्_८।३१।८-३ कालात्मायं वसति पुरतो यद्वशात् प्राग् जिताः स्मः  
नर्_८।३१।८-४ किं वो युद्धैरिति बलिगिरा तेऽथ पातालमापुः ॥  
नर्_८।३१।९-१ पाशैर्बद्धं पतगपतिना दैत्यमुच्चैरवादी-  
नर्_८।३१।९-२ स्तार्तीयीकं दिश मम पदं किं न विश्वेश्वरोऽसि ।  
नर्_८।३१।९-३ पादं मूर्ध्नि प्रणय भगवन्नित्यकम्पं वदन्तं  
नर्_८।३१।९-४ प्रह्लादस्तं स्वयमुपगतो मानयन्नस्तवीत् त्वाम् ॥  
नर्_८।३१।१०-१ दर्पोच्छित्त्यै विहितमखिलं दैत्य! सिद्धोऽसि पुण्यैर्  
नर्_८।३१।१०-२ लोकस्तेऽस्तु त्रिदिवविजयी वासवत्वं च पश्चात् ।  
नर्_८।३१।१०-३ मत्सायुज्यं भज च पुनरित्यन्वगृह्णा बलिं तं  
नर्_८।३१।१०-४ विप्रैः सन्तानितमखवरः पाहि वातालयेश! ॥  
नर्_८।३२।१-१ पुरा हयग्रीवमहासुरेण षष्ठान्तरान्तोद्यदकाण्डकल्पे ।  
नर्_८।३२।१-२ निद्रोन्मुखब्रह्ममुखाद्धृतेषु वेदेष्वधित्सः किल मत्स्यरूपम् ॥  
नर्_८।३२।२-१ सत्यव्रतस्य द्रमिलाधिभर्तुर्नदीजले तर्पयतस्तदानीम् ।  
नर्_८।३२।२-२ कराञ्जलौ स ज्वलिताकृतिस्त्वमदृश्यथाः कश्चन बालमीनः ॥  
नर्_८।३२।३-१ क्षिप्तं जले त्वां चकितं विलोक्य निन्येऽन्बुपात्रण मुनिः स्वगेहम् ।  
नर्_८।३२।३-२ स्वल्पैरहोभिः कलशीं च कूपं वापीं सरश्चानशिषे विभो! त्वम् ॥  
नर्_८।३२।४-१ योगप्रभावाद् भवदाज्ञयैव नीतस्ततस्त्वं मुनिना पयोधिम् ।  
नर्_८।३२।४-२ पृष्टोऽमुना कल्पदिदृक्षुमेनं सप्ताहमास्स्वेति वदन्नयासीः ॥  
नर्_८।३२।५-१ प्राप्ते त्वदुक्तेऽहनि वारिधारापरिप्लुते भूमितले मुनीन्द्रः ।  
नर्_८।३२।५-२ सप्तर्षिभिः सार्धमपारवारिण्युद्घूर्णमानः शरणं ययौ त्वाम् ॥  
नर्_८।३२।६-१ धरां त्वदादेशकरीमवाप्तां नौरूपिणीमारुरुहुस्तदा ते ।  
नर्_८।३२।६-२ तत्कम्पकम्प्रेषु च तेषु भूयस्त्वमम्बुधेराविरभूर्महीयान् ॥  
नर्_८।३२।७-१ झषाकृतिं योजनलक्षदीर्घां दधानमुच्चैस्तरतेजसं त्वाम् ।  
नर्_८।३२।७-२ निरीक्ष्य तुष्टा मुनयस्त्वदुक्त्या त्वत्तुङ्गशृङ्गे तरणिं बबन्धुः ॥  
नर्_८।३२।८-१ आकृष्टनौको मुनिमण्डलाय प्रदर्शयन् विश्वजगद्विभागान् ।  
नर्_८।३२।८-२ संस्तूयमानो नृवरेण तेन ज्ङानं परं चोपदिशन्नचारीः ॥  
नर्_८।३२।९-१ कल्पावधौ सप्त मुनीन् पुरोवत् प्रस्ताप्य सत्यव्रतभूमिपं तम् ।  
नर्_८।३२।९-२ वैवस्वताख्यं मनुमादधानः क्रोधाद्धयग्रीवमभिद्रुतोऽभूः ॥  
नर्_८।३२।१०-१ स्वतुङ्गशृङ्गक्षतवक्षसं तं निपात्य दैत्यं निगमान् गृहीत्वा ।  
नर्_८।३२।१०-२ विरिञ्चये प्रीतहृदे ददानः प्रभञ्जनागारपते! प्रपायाः ॥  
  
नर्_९।३३।१-१ वैवस्वताख्यमनुपुत्रनभागजात-  
नर्_९।३३।१-२ नाभागनामकनरेन्द्रसुतोऽम्बरीषुः ।  
नर्_९।३३।१-३ सप्तार्णवावृतमहीदयितोऽपि रेमे  
नर्_९।३३।१-४ त्वत्सङ्गिषु त्वयि च मग्नमनाः सदैव ॥  
नर्_९।३३।२-१ त्वत्प्रीतयेसकलमेव वितन्वतोऽस्य  
नर्_९।३३।२-२ भक्त्यैव देव! नचिरादभृथाः प्रसादम् ।  
नर्_९।३३।२-३ येनास्य याचनमृतेऽप्यभिरक्षणार्थं  
नर्_९।३३।२-४ चक्रं भवान् प्रविततार सहस्रधारम् ॥  
नर्_९।३३।३-१ स द्वादशीव्रतमथो भ्वदर्चनार्थं  
नर्_९।३३।३-२ वर्षं दधौ मधुवने यमुनोपकण्ठे ।  
नर्_९।३३।३-३ पत्न्या समं सुमनसा महतीं वितन्दन्  
नर्_९।३३।३-४ पूजां द्विजेषु विसृजन् पशुषष्टिकोटिम् ॥  
नर्_९।३३।४-१ तत्राथ पारणदिने भवदर्चनान्ते  
नर्_९।३३।४-२ दुर्वाससास्य मुनिना भवनं प्रपेदे ।  
नर्_९।३३।४-३ भोक्तुं वृतश्च स नृपेण परार्तिशीलो  
नर्_९।३३।४-४ मन्दं जगाम यमुनां नियमान् विधास्यन् ॥  
नर्_९।३३।५-१ राज्ञाथ पारणमुह्ङ्र्तसमाप्तिखेदाद्  
नर्_९।३३।५-२ वारैव पारणमकारि भवत्परेण ।  
नर्_९।३३।५-३ प्राप्तो मुनिस्तदथ दिव्यदृशा विजानन्  
नर्_९।३३।५-४ क्षिप्यन् क्रुधोद्धृतजटो विततान कृत्याम् ॥  
नर्_९।३३।६-१ कृत्यां च तामसिधरां भुवनं दहन्ती-  
नर्_९।३३।६-२ मग्रेऽभिवीक्ष्य नृपतिर्न पदाच्चकम्पे ।  
नर्_९।३३।६-३ त्वद्भक्तबाधमभिवीक्ष्य सुदर्शनं ते  
नर्_९।३३।६-४ कृत्यानलं शलभयन्मुनिमन्वधावीत् ॥  
नर्_९।३३।७-१ धावन्नशेषभुवनेषु भिया स पश्यन्  
नर्_९।३३।७-२ विश्वत्र चक्रमपि ते गतवान् विरिञ्चम् ।  
नर्_९।३३।७-३ कः कालचक्रमतिलङ्घयतीत्यपास्तः  
नर्_९।३३।७-४ शर्वं ययौ स च भवन्तमवन्दतैव ॥  
नर्_९।३३।८-१ भूयो भवन्निलयमेत्य मुनिं नमन्तं  
नर्_९।३३।८-२ प्रोचे भवानहमृषे! ननु भक्तदासः ।  
नर्_९।३३।८-३ ज्ञानं तपश्च विनयान्वितमेव मान्यं  
नर्_९।३३।८-४ याह्यम्बरीषपदमेव भजेति भूमन्! ॥  
नर्_९।३३।९-१ तावत् समेत्य मुनिना स गृहीतपादो  
नर्_९।३३।९-२ राजापसृत्य भवदस्त्रमसाव (नौषी?नावी) ते ।  
नर्_९।३३।९-३ चक्रे गते मुनिरदादखिलाशिषोऽस्मै  
नर्_९।३३।९-४ त्वद्भक्तिमागसि कृतेऽपि कृपां च शंसन् ॥  
नर्_९।३३।१०-१ राजा प्रतीक्ष्य मुनिमेकसमामनाश्वान्  
नर्_९।३३।१०-२ सम्भोज्य साधु तमृषिं विसृजन् प्रसन्नम् ।  
नर्_९।३३।१०-३ भुक्त्वा स्वयं त्वयि ततोऽपि दृढं रतोऽभूत्  
नर्_९।३३।१०-४ सायुज्यमाप च स मां पवनेश! पायाः ॥  
नर्_९।३४।१-१ गीर्वाणैरर्थ्यमानो दशमुखनिधनं कोसलेष्वृश्यशृङ्गे  
नर्_९।३४।१-२ पुत्रीयामिष्टिमिष्ट्वा ददुषि दशरथक्ष्माभृते पायसाग्र्यम् ।  
नर्_९।३४।१-३ तद्भुक्त्या तत्पुरन्ध्रीष्वपि तिसृषु समं जातगर्भासु जातो  
नर्_९।३४।१-४ रामस्त्वं लक्ष्मणेन स्वयमथ भरतेनापि शत्रुघ्ननाम्ना ॥  
नर्_९।३४।२-१ कोदण्डी कौशिकस्य क्रतुवरमवितुं लक्ष्मणेनानुयातो  
नर्_९।३४।२-२ यातोऽभूस्तातवाचा मुनिकथितमनुद्वन्द्वशान्ताध्वखेदः ।  
नर्_९।३४।२-३ न् णां त्राणाय बाणैर्मुनिवचनबलात् ताटकां पाटयित्वा  
नर्_९।३४।२-४ लब्ध्वास्मादस्त्रजालं मुनिवनमगमो देव! सिद्धाश्रमाख्यम् ॥  
नर्_९।३४।३-१ मारीचं द्रावयित्वा मखशिरसि शरैरन्यरक्षांसि निघ्नन्  
नर्_९।३४।३-२ कल्यां कुर्वन्नहल्यां पथि पदरजसा प्राप्य वैदेहगेहम् ।  
नर्_९।३४।३-३ भिन्दानश्चान्द्रचूडं धनुरवनिसुतामिन्दिरामेव लब्ध्वा  
नर्_९।३४।३-४ रायं प्रातिष्ठथास्त्वं त्रिभिरपि च समं भ्रातृवीरैः सदारैः ॥  
नर्_९।३४।४-१ आरुन्धाने रुषान्धे भृगुकुलतिलके सङ्क्रमय्य स्वतेजो  
नर्_९।३४।४-२ याते यातोऽस्ययोध्यां सुखमिह निवसन् कान्तया कान्तमूर्ते! ।  
नर्_९।३४।४-३ शत्रुघ्नेनैकदाथो गतवति भरते मातुलस्याधिवासं  
नर्_९।३४।४-४ तातात्रब्धोऽभिषेकस्तव किल विहतः केकयाधीशपुत्र्या ॥  
नर्_९।३४।५-१ तातोक्या यातुकामो वनमनुजवधूसंयुतश्चापधारः  
नर्_९।३४।५-२ पौरानारूध्य मार्गे गुहनिलयगतस्त्वं जटाचीरधारी ।  
नर्_९।३४।५-३ नावा सन्तीर्य गङ्गामधिपदवि पुनस्तं भरद्वाजमारा-  
नर्_९।३४।५-४ न्नत्वा तद्वाक्यहेतोरतिसुखमवसश्चित्रकूटे गिरीन्द्रे ॥  
नर्_९।३४।६-१ श्रुत्वा पुत्रार्तिखिन्नं खलु भरतमुखात् स्वर्गयातं स्वतातं  
नर्_९।३४।६-२ तप्तो दत्त्वाम्बु तस्मै निदधिथ भरते पादुकां मेदिनीं च ।  
नर्_९।३४।६-३ अत्रिं नत्वाथ गत्वा वनमतिविपुलां दण्डकां चण्डकायं  
नर्_९।३४।६-४ हत्वा दैत्यं विराधं सुगतिमकलयश्चारु भोः! शारभङ्गीम् ॥  
नर्_९।३४।७-१ नत्वागस्त्यं समस्ताशरनिकरसपत्राकृतिं तापसेभ्यः  
नर्_९।३४।७-२ प्रत्यश्रौषीः प्रियैषी तदनु च मुनिना वैष्णवे दिव्यचापे ।  
नर्_९।३४।७-३ ब्रह्मास्त्रे चापि दत्ते पथि पितृसुहृदं दीक्ष्य जटायुं  
नर्_९।३४।७-४ मोदाद् गोदातटान्ते परिरमसि पुरा पञ्चवत्यां वधूट्या ॥  
नर्_९।३४।८-१ प्राप्तायाः शूर्पणख्या मदनचलधृतेरर्थनैर्निस्सहात्मा  
नर्_९।३४।८-२ तां सौमित्रौ विसृज्य प्रबलतमरुषा तेन निर्लुननासाम् ।  
नर्_९।३४।८-३ दृष्ट्वैनां रुष्टचित्तं खरमभिपतितं दुषणं च त्रिमूर्धं  
नर्_९।३४।८-४ व्याहिंसीराशरानप्ययुतसमधिकांस्तत्क्षणादक्षतोष्मा ॥  
नर्_९।३४।९-१ सोदर्याप्रोक्तवार्ताविवशदशमुखादिष्टमारीचमाया-  
नर्_९।३४।९-२ सारङ्गं सारसाक्ष्या स्पृहितमनुगतः प्रावधीर्बाणघातम् ।  
नर्_९।३४।९-३ तन्मायाक्रन्दनिर्यापितभवदनुजां रावणस्तामहार्षीत्  
नर्_९।३४।९-४ तेनार्तोऽपि त्वमन्तः किमपि मुदमधास्तद्वधोपायायलाभात् ॥  
नर्_९।३४।१०-१ भूयस्तन्वीं विचिन्वन्नहृत दशमुखस्त्वद्वधूं मद्वधेने-  
नर्_९।३४।१०-२ त्युक्त्वा याते जटायौ दिवमथ सुहृदः प्रातनोः प्रेतकार्यम् ।  
नर्_९।३४।१०-३ गृह्णानं तं कबन्धं जघनिथ शबरीं प्रेक्ष्य पम्पातटे त्वं  
नर्_९।३४।१०-४ सम्प्राप्तो वातसूनुं भृशमुदितमनाः पाहि वातालयेश! ॥  
नर्_९।३५।१-१ नीतः सुग्रीवमैत्रीं तदनु दुन्दुभेः कायमुच्चैः  
नर्_९।३५।१-२ क्षिप्त्वाङ्गुष्ठेन भूयो लुलविथ युगपत् पत्रिणा सप्त सालान् ।  
नर्_९।३५।१-३ हत्वा सुग्रीवघातोद्यतमतुलबलं वालिनं व्याजवृत्त्या  
नर्_९।३५।१-४ वर्षावेलामनैषीर्विरहतरलैतस्त्वं मतङ्गाश्रमान्ते ॥  
नर्_९।३५।२-१ सुग्रीवेणानुजोक्त्या सभयमभियता व्यूहितां वाहिनीं ता-  
नर्_९।३५।२-२ मृक्षाणां वीक्ष्य दिक्षु द्रुतमथ दयितामार्गणायावनम्राम् ।  
नर्_९।३५।२-३ सन्देशं चान्गुलीयं पवनसुतकरे प्रादिशो मोदशाली  
नर्_९।३५।२-४ मार्गे मार्गे ममार्गे कपिभिरपि तदी त्वत्प्रिया सप्रयासः ॥  
नर्_९।३५।३-१ त्वद्वार्ताकर्णनोद्यद्गरुदुरुजवसम्पातिसम्पातिवाक्य-  
नर्_९।३५।३-२ प्रोत्तीर्णार्णोधिरन्तर्नगरि जनकजां वीक्ष्य दत्त्वाङ्गुलीयम् ।  
नर्_९।३५।३-३ प्रक्षुद्योद्यानमक्षक्षपणचणरणः सोढबन्धो दशास्यं  
नर्_९।३५।३-४ दृष्ट्वा प्लुष्ट्वा च लङ्कां झटिति स हनुमान् मौलिरत्नं ददौ ते ॥  
नर्_९।३५।४-१ त्वं सुग्रीवाङ्गदादिप्रबलकपिचमूचक्रविक्रान्तभूमि-  
नर्_९।३५।४-२ चक्रोऽभिक्रम्य पारेजल्धि निशिचरेन्द्रानुजाश्रीयमाणः ।  
नर्_९।३५।४-३ तत्प्रोक्तां शत्रुवार्तां रहसि निशमयन् प्रार्थनापार्थ्यरोष-  
नर्_९।३५।४-४ प्रास्ताग्नेयास्त्रतेजस्त्रमदुदधिगिरा लब्धवान् मध्यमार्गम् ॥  
नर्_९।३५।५-१ कीशैराशान्तरोपाहृतगिरिनिकरैः सेतुमाधाप्य यातो  
नर्_९।३५।५-२ यातून्यामर्द्य दंष्ट्रानखशिखरिशिलासालशस्त्रैः स्वसैन्यैः ।  
नर्_९।३५।५-३ व्याकुर्वन् सनुजस्त्वं समरभुवि परं विक्रमं शक्रजेत्रा  
नर्_९।३५।५-४ वेगान्नागास्त्रबद्धः पतगपतिगरुन्मारुतैर्मोचितोऽभूः ॥  
नर्_९।३५।६-१ सौमित्रिस्त्वत्र शक्तिप्रहृतिगलदसुर्वातजानीतशैल-  
नर्_९।३५।६-२ घ्राणात् प्रणानुपेतो व्यकृणुत कुसृतिश्लाघिनं मेघनादम् ।  
नर्_९।३५।६-३ मायाक्षोभेषु वैभीषणवचनहृतस्तम्भनः कुम्भकर्णं  
नर्_९।३५।६-४ सम्प्राप्तं कम्पितोर्वीतलमखिलचमूभक्षिणं व्यक्षिणोस्त्वम् ॥  
नर्_९।३५।७-१ गृह्णन् जम्भारिसम्प्रेषितरथकवचौ रावणेनाभियुध्यन्  
नर्_९।३५।७-२ ब्रह्मास्त्रेणास्य भिन्दन् गलततिमबलामग्निशुद्धां प्रगृह्णन् ।  
नर्_९।३५।७-३ देव! श्रेणीवरोज्जीवितसमरमृतैरक्षतैरृक्षसङ्घैर्-  
नर्_९।३५।७-४ लङ्काभर्त्रा च साकं निजनगरमगाः सप्रियः पुष्पकेण ॥  
नर्_९।३५।८-१ प्रीतो दिव्याभिषेकैरयुतसमधिकान् वत्सरान् पर्यरंसीर्-  
नर्_९।३५।८-२ मैथिल्यां पापवाचा शिव शिव किल तां गर्भिणीमभ्यहासीः ।  
नर्_९।३५।८-३ शत्रुघ्नेनार्दयित्वा लवणनिशिचरं प्रार्दयः शूद्रपाशं  
नर्_९।३५।८-४ तावद् वाल्मीकिगेहे कृतवसतिरुपासूत सीत सुतौ ते ॥  
नर्_९।३५।९-१ वाल्मीकेस्त्वत्सुतोद्गापितमधुरकृतेराज्ञया यज्ञवाटे  
नर्_९।३५।९-२ सीतां त्वय्यासुकामे क्षितिमविशदसौ त्वं च कालार्थितोऽभूः ।  
नर्_९।३५।९-३ हेतोः सौमित्रिघाती स्वयमथ सरयूमग्ननिश्शेषभृत्यैः  
नर्_९।३५।९-४ साकं नाकं प्रयातो निजपदमगमो देव! वैकुण्ठमाद्यम् ॥  
नर्_९।३५।१०-१ सोऽयं मर्त्यावतारस्तव खलु नियतं मर्त्यशिक्षार्थमेवं  
नर्_९।३५।१०-२ विश्लेषार्तिर्निरागस्त्यजनमपि भवेत् कामधर्मातिसक्त्या ।  
नर्_९।३५।१०-३ नो चेत् स्वात्मानुभूतेः क्वनु तव मनसो विक्रिया चक्रपाणे!  
नर्_९।३५।१०-४ स त्वं सत्त्वैकमूर्ते! पवनपुरपते! व्याधुनु व्याधितापान् ॥  
नर्_९।३६।१-१ अत्रेः पुत्रतया पुरा त्वमनसूयायां हि दत्ताभिधो  
नर्_९।३६।१-२ जातः शिष्यानिषन्धतन्द्रितमनाः स्वस्थश्चरन् कान्तया ।  
नर्_९।३६।१-३ दृष्तो भक्ततमेन हेहयमहीपालेन तस्मै वरा-  
नर्_९।३६।१-४ नष्टैश्वर्यमुखान् प्रदाय ददिथ स्वेनैव चान्ते वधम् ॥  
नर्_९।३६।२-१ सत्यं कर्तुमथार्जुनस्य च वरं तच्छक्तिमात्रानतं  
नर्_९।३६।२-२ ब्रह्मद्वेषि तदाखिलं नृपकुलं हन्तुं च भूमेर्भरम् ।  
नर्_९।३६।२-३ सञ्जातो जमदग्नितो भृगुकुले त्वं रेणुकायां हरे!  
नर्_९।३६।२-४ रामो नाम तदात्मजेष्ववरजः पित्रोरधाः सम्मदम् ॥  
नर्_९।३६।३-१ लब्धाम्नायगणश्चतुर्दशवया गन्धर्वराजे मना-  
नर्_९।३६।३-२ गासतां किल मातरं प्रति पितुः क्रोधाकुलस्याज्ञया ।  
नर्_९।३६।३-३ ताताज्ञातिगसोदरैः सममिमां छित्वाथ शान्तात् पितुस्-  
नर्_९।३६।३-४ तेषां जीवनयोगमापिथ वरं माता च तेऽदाद् वरम् ॥  
नर्_९।३६।४-१ पित्रा मातृमुदे स्तवाहृतवियद्धेनोर्निजादाश्रमात्  
नर्_९।३६।४-२ प्रस्थायाथ भृगोर्गिरा हिमगिरावाराध्य गौरीपतिम् ।  
नर्_९।३६।४-३ लब्ध्वा तत्परशुं तदुक्तदनुजच्छेदी महास्त्रादिकं  
नर्_९।३६।४-४ प्राप्तो मित्रमथाकृतवृअणमुनिं प्राप्यागमः स्वाश्रमम् ॥  
नर्_९।३६।५-१ आखेटेपगतोऽर्जुनः सुरगवीसम्प्राप्तसम्पद्गणैस्-  
नर्_९।३६।५-२ त्वत्पित्रा परिपूजितः पुरगतो दुर्मन्त्रिवाचा पुनः ।  
नर्_९।३६।५-३ गां क्रेतुं सचिवं न्ययुङ्क्त कुधिया तेनापि रुन्धन्मुनि-  
नर्_९।३६।५-४ प्राणक्षेपसरोषगोहतचमूचक्रेण वत्सो हृतः ॥  
नर्_९।३६।६-१ शुक्रोज्जीविततातवाक्यचलितक्रोधोऽथ सख्या समं  
नर्_९।३६।६-२ बिभ्रुद् ध्यातमहोदरोपनिहितं चापं कुठारं शरन् ।  
नर्_९।३६।६-३ आरूढः सहवाहयन्तृकरथं माहिष्मतीमाविशन्  
नर्_९।३६।६-४ वाग्भिर्वत्समदाशुषि क्षितिपतौ सम्प्रास्तुथाः सङ्गरम् ॥  
नर्_९।३६।७-१ पुत्राणामयुतेनसप्तदशभिश्चाक्षौहिणीभिर्महा-  
नर्_९।३६।७-२ सेनानीभिरनेकमित्रनिवहिर्व्याजृम्भितीयोधनः ।  
नर्_९।३६।७-३ सद्यस्त्वत्ककुठारबाणविदलन्निश्शेषसैन्योत्करो  
नर्_९।३६।७-४ भीतिप्रद्रुतनष्टशिष्टनयस्त्वामापतद्धेहयः ॥  
नर्_९।३६।८-१ लीलावारितनर्मदाजलवलल्लङ्केशगर्वापह-  
नर्_९।३६।८-२ श्रीमद्बाहुसहस्रमुक्तबहुशस्त्रास्त्रं निरुन्धन्नमुम् ।  
नर्_९।३६।८-३ चक्रे त्वय्यथ वैष्णवेऽपि विकले बुद्ध्वा हरिं त्वां मुदा  
नर्_९।३६।८-४ ध्यायन्तं छितस्र्वदोषमवधीः सोऽगात् परं ते पदम् ॥  
नर्_९।३६।९-१ भूयोऽमर्षितहेहयात्मजगणैस्ताते हते रेणुका-  
नर्_९।३६।९-२ माघ्नानां हृदयं निरीक्ष्य बहुशो घोरां प्रतिज्ञां वहन् ।  
नर्_९।३६।९-३ ध्यानानीतरथायुधस्त्वमकृथा विप्रद्रुहः क्षत्रियान्  
नर्_९।३६।९-४ दिक्चक्रेषु कुठारयन् विशिखयन् निःक्षात्रियां मेदिनीम् ॥  
नर्_९।३६।१०-१ तातोज्जीवनकृन्नृपालककुलं त्रिःसप्तकृत्वो जयन्  
नर्_९।३६।१०-२ सन्तर्प्याथ समन्तपञ्चकमहारक्तहृदौधे पित् न् ।  
नर्_९।३६।१०-३ यज्ञे क्ष्मामपि काश्यपादिषु दिशन् साल्वेन युध्यन् पुनः  
नर्_९।३६।१०-४ कृष्णोऽमुं निहनिष्यतीति शमितो युद्धात् कुमारैर्भवान् ॥  
नर्_९।३६।११-१ न्यस्यास्त्राणि महेन्द्रभूभृति तपस्तन्वन् पुनर्मज्जितां  
नर्_९।३६।११-२ गोकर्णावधि सागरेण धरणीं दृष्ट्वार्थितस्तापसैः ।  
नर्_९।३६।११-३ ध्यातेष्वासघृतानलास्त्रचकितं सिन्धुं स्रुवक्षेपणा-  
नर्_९।३६।११-४ दुत्सार्योद्धृतकेरलो भृगुपते! वातेश! संरक्ष माम् ॥  
नर्_९।३६।११-५ सान्द्राननन्दतनो! हरे! ननु पुरा दैवासुरे सङ्गरे  
नर्_९।३६।११-६ त्वत्कृत्ता अपि कर्मशेषवशतो ये ते न याता गतिम् ।  
नर्_९।३६।११-७ तेषां भूतलजन्मनां दितिभुवां भारेण दुरार्दिता  
नर्_९।३६।११-८ भूमिः प्राप विरिञ्चमाश्रितपदं देवैः पुरैवागतैः ॥  
  
नर्_१०।३७।२-१ हा हा दुर्जनभूरिभारमथितां पाथोनिधौ पातुकाम्-  
नर्_१०।३७।२-२ एतां पालय हन्त मे विवशतां सम्पृच्छ देवानिमान् ।  
नर्_१०।३७।२-३ इत्यादिप्रचुरप्रलापविवशामालोक्य धाता महीं  
नर्_१०।३७।२-४ देवानां वदनानि वीक्ष्य परितो दध्यौ भवन्तं हरे! ॥  
नर्_१०।३७।३-१ ऊचे चाम्बुजभूरमूनयि सुराः! सत्यं धरित्र्या वचो  
नर्_१०।३७।३-२ नन्वस्या भवतां च रक्षणविधौ दक्षो हि लक्ष्मीपतिः ।  
नर्_१०।३७।३-३ सर्वे शर्वपुरस्सरा वयमितो गत्वा पयोवारिधिं  
नर्_१०।३७।३-४ नत्वा तं स्तुमहे जवादिति युयः साकं तवाकेतनम् ॥  
नर्_१०।३७।४-१ ते मुग्धानिलशालिदुग्धजलधेस्तीरं गताः सङ्गता  
नर्_१०।३७।४-२ यावत् त्वत्पदचिन्तनैकमनसस्तावत् स पाथोजभूह् ।  
नर्_१०।३७।४-३ त्वद्वाचं हृदये निशम्य सकलानानन्दयन्नचिवा-  
नर्_१०।३७।४-४ नाख्यातः परमात्मना स्वयमहं वाक्यं तदाकर्ण्यताम् ॥  
नर्_१०।३७।५-१ जाने दीनदशामहं दिविषदां भूमेश्च भीमैर्नृपैस्-  
नर्_१०।३७।५-२ तत्क्षेपाय भवामि यादवकुले सोऽहं समग्रात्मना ।  
नर्_१०।३७।५-३ देवा वृष्णिकुले भवन्तु कलया देवाङ्गनाश्चावनौ  
नर्_१०।३७।५-४ मत्सेवार्थमिति त्वदीयवचनं पाथोजभूरूचिवान् ॥  
नर्_१०।३७।६-१ श्रुत्वा कर्णरसायनं तव वचः सर्वेषु निर्वापित-  
नर्_१०।३७।६-२ स्वान्तेष्वीश! गतेषुइ तावककृपापीयूषतृप्तात्मसु ।  
नर्_१०।३७।६-३ विख्याते मथुरापुरे किल भवत्सान्निध्यपुण्योत्तरे  
नर्_१०।३७।६-४ धन्यां देवकनन्दनामुदवहद् राजा स शूरात्मजः ॥  
नर्_१०।३७।७-१ उद्वाहावसितौ तदीयसहजः कंसोऽथ सम्मानय-  
नर्_१०।३७।७-२ न्नेतौ सूततया गतः पथि रथे व्योमोत्थया त्वद्गिरा ।  
नर्_१०।३७।७-३ अस्यास्त्वामतिदुष्टमष्टमसुतो हन्तेति हन्तेरितः  
नर्_१०।३७।७-४ सत्त्रासात् स तु हन्तुमन्तिकगताः तन्वीं कृपाणीमधात् ॥  
नर्_१०।३७।८-१ गृह्णानश्चिकुरेषु तां खलमतिः शौरेश्चिरं सान्त्वनैर्-  
नर्_१०।३७।८-२ नो मुञ्चन् पुनरात्मजार्पणगिरा प्रीतोऽथ यातो गृहान् ।  
नर्_१०।३७।८-३ आद्यं त्वत्सहजं तथार्पितमपि स्नेहेन नाहन्नसौ  
नर्_१०।३७।८-४ दुष्टानामपि देव! पुष्टकरुणा दृष्टा हि धीरेकदा ॥  
नर्_१०।३७।९-१ तावत् त्वन्मनसैव नारदमुनिः प्रोचे स भोजेश्वरं  
नर्_१०।३७।९-२ यूयं नन्वसुराः सुराश्च यदवो जानासि किं न प्रभो! ।  
नर्_१०।३७।९-३ मायावी स हरिर्भवद्वधकृते भावी सुरप्रार्थना-  
नर्_१०।३७।९-४ दित्याकर्ण्य यदूनदूधुनदसौ शौरेश्च सूनूनहन् ॥  
नर्_१०।३७।१०-१ प्राप्ते सप्तमगर्भतामहिपतौ त्वत्प्रेरणान्मायया  
नर्_१०।३७।१०-२ नीते माधव! रोहिणीं त्वमपि भोः! सच्चित्सुखैकात्मकः ।  
नर्_१०।३७।१०-३ देवक्या जठरं विवेशिथ विभो! संस्तूयमानः सुरैः  
नर्_१०।३७।१०-४ स त्वं कृष्ण! विधूय रोगपटलीं भक्तिं परां देहि मे ॥  
नर्_१०।३८।१-१ आनन्दरूप! भगवन्नयि! तेऽवतारे  
नर्_१०।३८।१-२ प्राप्ते प्रदीप्तभवदङ्ग निरीयमाणैः ।  
नर्_१०।३८।१-३ कान्तिव्रजैरिव घनाघनमण्डलैर्द्या-  
नर्_१०।३८।१-४ मावृण्वती विरुरुचे किल वर्षवेला ॥  
नर्_१०।३८।२-१ आशासु शीतलतरासु पयोदतोयै-  
नर्_१०।३८।२-२ राशासिताप्तिविवशेषु च सज्जनेषु ।  
नर्_१०।३८।२-३ नैशाकरोदयविधौ निशि मध्यमायां  
नर्_१०।३८।२-४ क्लेशापहस्त्रिजगतां त्वमिहाविरासीः ॥  
नर्_१०।३८।३-१ बाल्यसृशापि वपुषा दधुषा वुभूती-  
नर्_१०।३८।३-२ रुद्यत्किरीटकटकाङ्गदहारभासा ।  
नर्_१०।३८।३-३ शङ्खारिवारिजगदापरिभासितेन  
नर्_१०।३८।३-४ मेघासितेन परिलेसिथ सूतिगेहे ॥  
नर्_१०।३८।४-१ वक्षःस्थलीसुखनिलानविलासिलक्ष्मी-  
नर्_१०।३८।४-२ मन्दाक्षलक्षितकटाक्षविमोक्षभेदैः ।  
नर्_१०।३८।४-३ तन्मन्दिरस्य खलकंसकृतामलक्ष्मी-  
नर्_१०।३८।४-४ मुन्मार्जयन्निव विरेजिथ वासुदेव! ॥  
नर्_१०।३८।५-१ शौरिस्तु धीरमुनिमण्डलचेतसोऽपि  
नर्_१०।३८।५-२ दूरस्थितं वपुरुदीक्ष्य निजेक्षणाभ्याम् ।  
नर्_१०।३८।५-३ आनन्दबष्पपुलकोद्गमगद्गदार्द्र-  
नर्_१०।३८।५-४ स्तुष्टाव दृष्तिमकरन्दरसं भवन्तम् ॥  
नर्_१०।३८।६-१ देव! प्रसीद परपूरुष! तापवल्ली-  
नर्_१०।३८।६-२ निर्लूनिदात्र! समनेत्र! कलाविलासिन्! ।  
नर्_१०।३८।६-३ खेदानपाकुरु कृपागुरुभिः कटाक्षैर्-  
नर्_१०।३८।६-४ इत्यादि तेन मुदितेन चिरं नुतोऽभूः ॥  
नर्_१०।३८।७-१ मात्रा च नेत्रसलिलास्तृतगात्रवल्ल्या  
नर्_१०।३८।७-२ स्तोत्रैरभिष्टुतगुणः करुणालयस्त्वम् ।  
नर्_१०।३८।७-३ प्राचीनजन्मयुगलं प्रतिबोध्य ताभ्यां  
नर्_१०।३८।७-४ मातुर्गिरा दधिथ मानुषबालवेषम् ॥  
नर्_१०।३८।८-१ त्वत्प्रेरिस्ततदनु नन्दतनूजया ते  
नर्_१०।३८।८-२ व्यत्यासमारचयितुं स हि शूरसूनुः ।  
नर्_१०।३८।८-३ त्वां हस्तयोरधित चित्ताविधार्यमार्यै-  
नर्_१०।३८।८-४ रम्भोरुहस्थकलहंसकिशोररम्यम् ॥  
नर्_१०।३८।९-१ जाता तदा पुशुपसद्मनि योगनिद्रा  
नर्_१०।३८।९-२ निद्राविमुद्रितमथाकृत पौरलोकम् ।  
नर्_१०।३८।९-३ त्वत्प्रेरणात् किमिह चित्रमचेतनैर्यद्  
नर्_१०।३८।९-४ द्वारैः स्वयं व्यघटि सङ्गटितैः सुगाढम् ॥  
नर्_१०।३८।१०-१ शेषेण भूरिफणवारितवारिणाथ  
नर्_१०।३८।१०-२ स्वैरं प्रदर्शितपथो मणिदीपितेन ।  
नर्_१०।३८।१०-३ त्वां धारयन् स खलु धन्यतमः प्रतस्थे  
नर्_१०।३८।१०-४ सोऽयं त्वमीश! मम नाशय रोगवेगान् ॥  
नर्_१०।३९।१-१ भवन्तमयमुद्वहन् यदुकुलोद्वहो निस्सरन्  
नर्_१०।३९।१-२ ददर्श गगनोच्चलज्जलभरां कलिन्दात्मजाम् ।  
नर्_१०।३९।१-३ अहि सलिलसञ्चयः स पुनरैन्द्रजालोदितो  
नर्_१०।३९।१-४ जलौघ इव तत्क्षणात् प्रपदमेयतामाययौ ॥  
नर्_१०।३९।२-१ प्रसुप्तपशुपालिकां निभृतमारुदद्बालिका-  
नर्_१०।३९।२-२ मपावृतकवाटिकां पशुपवाटिकामाविशन् ।  
नर्_१०।३९।२-३ भवन्तमयमर्पयन् प्रसवतल्पके तत्पदाद्  
नर्_१०।३९।२-४ वहन् कपटकन्यकां स्वपुरमागतो वेगतः ॥  
नर्_१०।३९।३-१ ततस्त्वदनुजारवक्षपितनिद्रवेगद्रवद्-  
नर्_१०।३९।३-२ भटोत्करनिवेदितप्रसववार्तयैवार्तिमान् ।  
नर्_१०।३९।३-३ विमुक्तचिकुरोत्करस्त्वरितमापतन् भोजरा-  
नर्_१०।३९।३-४ डतुष्ट इव दृष्टवान् भगिनिकाकरे कन्यकाम् ॥  
नर्_१०।३९।४-१ ध्रुवं कपटशालिनो मधुहरस्य माया भवे-  
नर्_१०।३९।४-२ दसाविति किशोरिकां भगिनिकाकरालिङ्गिताम् ।  
नर्_१०।३९।४-३ द्विपो नलिनिकान्तरादिव मृणालिकामाक्षिप-  
नर्_१०।३९।४-४ न्नयं त्वदनुजामजामुपलपट्टके पिष्टवान् ॥  
नर्_१०।३९।५-१ ततो भवदुपासको झटिति मृत्युपाशादिव  
नर्_१०।३९।५-२ प्रमुच्य तरसैव सा समधिरूढरूपान्तरा ।  
नर्_१०।३९।५-३ अधस्तलमजग्मुषी विकसदष्टबाहुस्फुरन्-  
नर्_१०।३९।५-४ महायुधमहो गता किल विहायसा दिद्युते ॥  
नर्_१०।३९।६-१ नृशंसतर! कंस! ते किमु मया विनिष्पिष्टया  
नर्_१०।३९।६-२ बभूव भवदन्तकः क्वचन चिन्त्यतां ते हितम् ।  
नर्_१०।३९।६-३ इति त्वदनुजा विभो! खलमुदीर्य तं जग्मुषी  
नर्_१०।३९।६-४ मरुद्गणपणायिता भुवि च मन्दिराण्येयुषी ॥  
नर्_१०।३९।७-१ प्रगे पुनरगात्मजावचनमीरिति भूभुजा  
नर्_१०।३९।७-२ प्रलम्बबकपूतनाप्रमुखदानवा मानिनः ।  
नर्_१०।३९।७-३ भवन्निधनकाम्यया जगति बभ्रमुर्निर्भयाः  
नर्_१०।३९।७-४ कुमारकविमारकाः किमिव दुष्करं निष्कृपैः ॥  
नर्_१०।३९।८-१ ततः पशुपमन्दिरे त्वयि मुकुन्द! नन्दप्रिया-  
नर्_१०।३९।८-२ प्रसूतिशयनेशये रुवति किञ्चिदञ्चत्पदे ।  
नर्_१०।३९।८-३ विबुध्य वनिताजनैस्तनयसम्भवे घोषिते  
नर्_१०।३९।८-४ मुदा किमु वदाम्यहो सकलमाकुलं गोकुलम् ॥  
नर्_१०।३९।९-१ अहो खलु यशोदया नवकलायचेतोहरं  
नर्_१०।३९।९-२ भवन्तमलमन्तिके प्रथममापिबन्त्या दृशा ।  
नर्_१०।३९।९-३ पुनः स्तनभरं निजं सपदि पाययन्त्या मुदा  
नर्_१०।३९।९-४ मनोहरतनुस्पृशा जगति पुण्यवन्तो जिताः ॥  
नर्_१०।३९।१०-१ भवत्कुशलकाम्यया स खलु नन्दगोपस्तदा  
नर्_१०।३९।१०-२ प्रमोदभरसङ्कुलो द्विजकुलाय किं नाददात् ।  
नर्_१०।३९।१०-३ तथैव पशुपालकाः किमु न मङ्गलं तेनिरे  
नर्_१०।३९।१०-४ जगत्रितयमङ्गल! त्वमिह पाहि मामामयात् ॥  
नर्_१०।४०।१-१ तदनु नन्दममन्दशुभास्पदं नृपपुरीं करदानकृते गतम् ।  
नर्_१०।४०।१-२ समवलोक्य जगाद् भवत्पिता विदितकंससहायजनोद्यमः ॥  
नर्_१०।४०।२-१ अयि सखे! तव बालकजन्म मां सुखयतेऽद्य निजात्मजजन्मवत् ।  
नर्_१०।४०।२-२ इति भवत्पितृतां व्रजनायके समधिरोप्य शशंस तमादरात् ॥  
नर्_१०।४०।३-१ इह च सन्त्यनिमित्तशतानि ते कटकसीम्ने ततो लघु गम्यताम् ।  
नर्_१०।४०।३-२ इति च तद्वचसा व्रजनायको भवदपायभिया द्रुतमाययौ ॥  
नर्_१०।४०।४-१ अवसरे खलु तत्र च काचन व्रजपदे मधुराकृतिरङ्गना ।  
नर्_१०।४०।४-२ तरलषट्पदलालितकुन्तला कपटपोतक! ते निकटं गता ॥  
नर्_१०।४०।५-१ सपसि सा हृतबालकचेतना निशिचरान्वयजा किल पूतना ।  
नर्_१०।४०।५-२ व्रजवधूष्विह केयमिति क्षणं विमृशतीषु भवन्तमुपाददे ॥  
नर्_१०।४०।६-१ ललितभावविलासहृतात्मभिर्युवतिभिः प्रतिरोद्धुमपारिता ।  
नर्_१०।४०।६-२ स्तनमसौ भवनान्तनिषेदुषी प्रददुषी भवते कपटात्मने ॥  
नर्_१०।४०।७-१ समधिरुह्य तदङ्कमशङ्कितस्त्वमथ बालकलोपनरोषितः ।  
नर्_१०।४०।७-२ महदिवाम्रफलं कुचमण्डलं प्रतिचुचूषिथ दुर्विषदूषितम् ॥  
नर्_१०।४०।८-१ असुभिरेव समं धयति त्वयि स्तनमसौ स्तनितोपमनिस्वना ।  
नर्_१०।४०।८-२ निरपतद् भयदायि निजं वपुः प्रतिगता प्रविसार्य भुजावुभौ ॥  
नर्_१०।४०।९-१ भयदघोषणभीषणविग्रहश्रवणदर्शनमोहितवल्लवे ।  
नर्_१०।४०।९-२ व्रजपदे तदुरःस्थलखेलनं ननु भवन्तमगृह्णत गोपिकाः ॥  
नर्_१०।४०।१०-१ भुवनमङ्कल!नामभिरेव ते युवतिभिर्बहुधा कृतरक्षणः ।  
नर्_१०।४०।१०-२ त्वमयि वातनिकेतननाथ! मामगदयन् कुरु तावकसेवकम् ॥  
नर्_१०।४१।१-१ व्रजेश्वरः शौरिवचो निशम्य समाव्रजन्नध्वनि भीतचेताः ।  
नर्_१०।४१।१-२ निष्पिष्टनिश्शेषतरुं निरीक्ष्य कञ्चित् पदार्थं शरणं गतस्त्वाम् ॥  
नर्_१०।४१।२-१ निशम्य गोपीवचनादुदन्तं सर्वेऽपि गोपा भयविस्मयान्धाः ।  
नर्_१०।४१।२-२ त्वत्पातितं घोरपिशाचदेहं देहुर्विदूरेऽथ कुठारकृत्तम् ॥  
नर्_१०।४१।३-१ त्वत्पीतपूतस्तनतच्छरीरात् समुच्चलन्नुच्चतरो हि धूमः ।  
नर्_१०।४१।३-२ शङ्कामधादागरवः किमेषु किं चान्दनो गौग्गुलवोऽथवेति ॥  
नर्_१०।४१।४-१ मदङ्गसङ्गस्य फलं न दूरं क्षणेन तावद् भवतामपि स्यात् ।  
नर्_१०।४१।४-२ उत्युल्लपन् वल्लवतल्लजेभ्यस्त्वं पूतनामातनुथाः सुगन्धिम् ॥  
नर्_१०।४१।५-१ चित्रं पिशाच्या न हतः कुमारश्चित्रं पुरैवाकथि शौरिणेदम् ।  
नर्_१०।४१।५-२ इति प्रशंसन् किल गोपलोको भवन्मुखालोकरसे न्यमाङ्क्षीत् ॥  
नर्_१०।४१।६-१ दिने दिनेऽथ प्रतिवृद्धलक्ष्मीरक्षीणमङ्गल्यशतो व्रजोऽयम् ।  
नर्_१०।४१।६-२ भवन्निवासादयि वासुदेव! प्रमोदसान्द्रः परितो विरेजे ॥  
नर्_१०।४१।७-१ गृहेषु ते कोमलरूपहासमिथःकथासङ्कुलिताः कमन्यः ।  
नर्_१०।४१।७-२ वृत्तेषु कृत्येषु भवन्निरीक्षासमागताः प्रत्यहमत्यनन्दन् ॥  
नर्_१०।४१।८-१ अहो कुमारो मयि दत्तदृष्टिः स्मितः कृतं मां प्रति वत्सकेन ।  
नर्_१०।४१।८-२ एह्येहि मामित्युपसार्य पाणिं त्वयाश! किं किं न कृतं वधूभिः ॥  
नर्_१०।४१।९-१ भवद्वपुःस्पर्शनकौतुकेन करात् करं गोपवधूजनेन ।  
नर्_१०।४१।९-२ नीतस्त्वमाताम्रसरोजमालाव्यालम्बिलोलम्बतुलामलासीः ॥  
नर्_१०।४१।१०-१ निपाययन्ती स्तनमङ्कगं त्वां विलोकयन्ती वदनं हसन्ती ।  
नर्_१०।४१।१०-२ दशां यशोदा कतमां न भेजे स तादृशः पाहि हरे! गदान्माम् ॥  
नर्_१०।४२।१-१ कदापि जन्मर्क्षदिने तव प्रभो! निमन्त्रितज्ञातिवधूमहीसुरा ।  
नर्_१०।४२।१-२ महानसस्त्वां सविधे निधाय सा महानसादौ ववृते व्रजेश्वरी ॥  
नर्_१०।४२।२-१ ततो भवत्त्राणनियुक्तबालकप्रभीतिसङ्क्रन्दनसङ्कुलारवैः ।  
नर्_१०।४२।२-२ विमिश्रमश्रावि भवत्समीपतः परिस्फुटद्दारुचटच्चटारवः ॥  
नर्_१०।४२।३-१ ततस्तदाकर्णनसम्भ्रमश्रमप्रकम्पिवक्षोजभरा व्रजाङ्गनाः ।  
नर्_१०।४२।३-२ भवन्तमन्तर्ददृशुः समन्ततो विनिष्पतद्दारुणदारुमध्यगम् ॥  
नर्_१०।४२।४-१ शिशोरहो किं किमभूदिति द्रुतं प्रधाव्य नन्दः पशुपाश्च भूसुराः ।  
नर्_१०।४२।४-२ भवन्तमालोक्य यशोदया धृतं समाश्वसन्नश्रुजलार्द्रलोचनाः ॥  
नर्_१०।४२।५-१ कस्को नु कौतस्कुत एष विस्मयो विशङ्कटं यच्छकटं विपाटितम् ।  
नर्_१०।४२।५-२ न कारणं किञ्चिदिहेति ते स्थिताः स्वनासिकादत्तकरास्त्वदीक्षकाः ॥  
नर्_१०।४२।६-१ कुमारकस्यास्य पयोधरार्थिनः प्ररोदने लोलपदाम्बुजाहतम् ।  
नर्_१०।४२।६-२ मया मया दृष्टमनो विपर्यगादितीश! ते पालकबालका जगुः ॥  
नर्_१०।४२।७-१ भिया तदा किञ्चिदजानतामिदं कुमारकाणामतिदुर्घटं वचः ।  
नर्_१०।४२।७-२ भवत्प्रभावाविदुरैरितीरितं मनागिवाशङ्क्यात दृष्टपूतनैः ॥  
नर्_१०।४२।८-१ प्रवालताम्रं किमिदं पदं क्षतं सरोजरम्यौ नु करौ विरोजितौ ।  
नर्_१०।४२।८-२ इति प्रसर्पत्करुणातरङ्गितास्त्वदङ्गमापस्पृशुरङ्गनाजनाः ॥  
नर्_१०।४२।९-१ अये सुतं देहि जगत्पतेः कृपातरङ्गपातात् परिपातमद्य मे ।  
नर्_१०।४२।९-२ इति स्म सङ्गृह्य पिता त्वदङ्गुकं गुहुर्मुहुः श्लिष्यति जीतकण्टकः ॥  
नर्_१०।४२।१०-१ अनोनिलीनः किल हन्तुमागतः सुरारिरेवं भवता विहिंसितः ।  
नर्_१०।४२।१०-२ रजोऽपि नोदृष्टममुष्य तत् कथं स शुद्धसत्त्वे त्वयि लीनवान् ध्रुवम् ॥  
नर्_१०।४२।११-१ प्रपूजितैस्तत्र ततो द्विजातिभिर्विशेषतो लम्भितमङ्गलाशिषः ।  
नर्_१०।४२।११-२ व्रजं निजैर्बाल्यरसैर्विमोहयन् मरुत्पुराधीश! रुजां जहीहि मे ॥  
नर्_१०।४३।१-१ त्वमेकदा गुरुमरुत्पुरनाथ! वोढुं  
नर्_१०।४३।१-२ गाढाधिरूड्ःअगरिमाणमपारयन्ती ।  
नर्_१०।४३।१-३ माता नोधाय शयने किमिदं बतेति  
नर्_१०।४३।१-४ ध्यायन्त्यचेष्टत गृहेषु निविष्टशङ्का ॥  
नर्_१०।४३।२-१ तावद् विदूरमुपकर्णितघोरघोष-  
नर्_१०।४३।२-२ व्याजृम्भिपांसुपटलीपरिपूरिताशः ।  
नर्_१०।४३।२-३ वात्यावपुः स किल दैत्यवरस्तृणाव-  
नर्_१०।४३।२-४ र्ताख्यो जहार जनमानसहारिणं त्वाम् ॥  
नर्_१०।४३।३-१ उद्दामपांसुतिमिराहतदृष्तिपाते  
नर्_१०।४३।३-२ द्रष्टुं किमप्यकुशले पशुपाललोके ।  
नर्_१०।४३।३-३ हा बालक्स्य किमिति त्वदुपान्तमाप्ता  
नर्_१०।४३।३-४ माता भवन्तमविलोक्य भृशं रुरोद् ॥  
नर्_१०।४३।४-१ तावत् स दानववरोऽपि च दीनमूर्तिर्-  
नर्_१०।४३।४-२ भावत्कभारपरिधारणलूनवेगः ।  
नर्_१०।४३।४-३ सङ्कोचमाप तदनु क्षतपांसुघोषे  
नर्_१०।४३।४-४ घोषे व्यतायत भवज्जननीनिनादः ॥  
नर्_१०।४३।५-१ रोदोपकर्णनवशादुपगम्य गेहं  
नर्_१०।४३।५-२ क्रन्दत्सु नन्दमुखगोपकुलेषु दीनः ।  
नर्_१०।४३।५-३ त्वां दानवस्त्वखिलमुक्तिकरं मुमुक्षुस्-  
नर्_१०।४३।५-४ त्वय्यप्रमुञ्चति पपात् वियत्प्रदेशात् ॥  
नर्_१०।४३।६-१ रोदाकुलास्तदनु गोपगणा बहिष्ठ-  
नर्_१०।४३।६-२ पाषाणपृष्ठभुवि देहमतिस्थविष्ठम् ।  
नर्_१०।४३।६-३ प्रैक्षन्त हन्त निपन्तममुष्य वक्ष-  
नर्_१०।४३।६-४ स्यक्षीणमेव च भवन्तमलं हसन्तम् ॥  
नर्_१०।४३।७-१ ग्रावप्रपातपरिपिष्टगरिष्ठदेह-  
नर्_१०।४३।७-२ भ्रष्टासुदुष्टदनुजोपरि धृष्टहासम् ।  
नर्_१०।४३।७-३ आघ्नानमम्बुजकरेण भवन्तमेत्य  
नर्_१०।४३।७-४ गोप दधुर्गिरिवरादिव नीलरत्नम् ॥  
नर्_१०।४३।८-१ एकैकमाशु परिगृह्य निकामनन्द-  
नर्_१०।४३।८-२ न्नन्दादिगोपपरिरब्धविचुम्बताङ्गम् ।  
नर्_१०।४३।८-३ आदातुकामपरिशङ्कितगोपनारी-  
नर्_१०।४३।८-४ हस्ताम्बुजप्रपतितं प्रणुमो भवन्तम् ॥  
नर्_१०।४३।९-१ भूयोऽपि किन्नु कृणुमः प्रणतार्तिहारी  
नर्_१०।४३।९-२ गोविन्द एव परिपालयतात् सुतं नः ।  
नर्_१०।४३।९-३ इत्यादि मातरपितृप्रसुखैस्तदानीं  
नर्_१०।४३।९-४ सम्प्रार्थितस्त्वदवनाय विभो! त्वमेव ॥  
नर्_१०।४३।१०-१ वातात्मकं दनुजमेवमयि प्रधून्वन्  
नर्_१०।४३।१०-२ वातोद्भवान् मम गदान् किमु नो धुनोषि ।  
नर्_१०।४३।१०-३ किं वा करोमि पुरनप्यनिलालयेश!  
नर्_१०।४३।१०-४ निश्शेषरोगशमनं मुहुरर्थये त्वाम् ॥  
नर्_१०।४४।१-१ गूढं वसुदेवगिरा कर्तुं ते निष्क्रियस्य संस्कारान् ।  
नर्_१०।४४।१-२ हृद्गतहोरातत्त्वो गर्गमुनिस्त्वद्गृहान् विभो! गतवान् ॥  
नर्_१०।४४।२-१ नन्दोऽथ नन्दितात्मा बृन्दिष्ठं मानयन्नमुं यमिनाम् ।  
नर्_१०।४४।२-२ मन्दस्मितार्द्रमूचे त्वत् संस्कारान् विधातुमुत्सुकधीः ॥  
नर्_१०।४४।३-१ यदुवंशाचार्यत्वात् सुनिभृतमिदमार्य! कार्यमिति कथयन् ।  
नर्_१०।४४।३-२ गर्गो निर्गतपुलकश्चक्रे तव साग्रजस्य नामानि ॥  
नर्_१०।४४।४-१ कथमस्य नाम कुर्वे सहस्रनाम्नो ह्यनन्तनाम्नो वा ।  
नर्_१०।४४।४-२ इति नूनं गर्गमुश्चक्रे तव नाम नाम रहसि विभो! ॥  
नर्_१०।४४।५-१ कृषिधीतुणकाराभ्यां सत्तानन्दात्मतां किलाभिलपत् ।  
नर्_१०।४४।५-२ जगदघकर्षित्वं वा कथयदृषिः कृष्णनाम ते व्यतनोत् ॥  
नर्_१०।४४।६-१ अन्यांश्च नामभेदान् न्यीकुर्वन्नग्रजे च रामादीन् ।  
नर्_१०।४४।६-२ अतिमानुषानुभावं न्यगदत् त्वामप्रकाशयन् पित्रे ॥  
नर्_१०।४४।७-१ स्निह्यति यत्सव पुत्रे सुह्यति स न मायिकैः पुनः शोकैः ।  
नर्_१०।४४।७-२ द्रुह्यति यः स तु नश्येदित्यवदत् ते महत्त्वमृषिवर्यः ॥  
नर्_१०।४४।८-१ जेष्यति बहुतरदैत्यान् नेष्यति निजबन्धुलोकममलपदम् ।  
नर्_१०।४४।८-२ श्रोष्यसि सुविमलकीर्तीरस्येति भवद्विभूतिमृषिरूचे ॥  
नर्_१०।४४।९-१ अमुनैव सर्वदुर्गं तरितास्थ कृतास्थमन्त्र तिष्ठध्वम् ।  
नर्_१०।४४।९-२ हरिरेवेत्यनभिलपन्नित्यादि त्वामवर्णयत् स मुनिः ॥  
नर्_१०।४४।१०-१ गर्गेऽथ निर्गतेऽस्मिन् नन्दितनन्दादिनन्द्यमानस्त्वम् ।  
नर्_१०।४४।१०-२ मद्गदमुद्गतकरुणो निर्गमय श्रीमरुत्पुराधीश! ॥  
नर्_१०।४५।१-१ अयि सबल! मुरारे! पाणिजानुप्रचारैः  
नर्_१०।४५।१-२ किमपि भवनभागान् भूषयन्तौ भवन्तौ ।  
नर्_१०।४५।१-३ चलितचरणकञ्जे मञ्जुमञ्जीरशिञ्जा-  
नर्_१०।४५।१-४ श्रवणकुतुकभाजौ चेरतुश्चारु वेगात् ॥  
नर्_१०।४५।२-१ मृदु मृदु विहसन्तावुन्मिषद्दन्तवन्तौ  
नर्_१०।४५।२-२ वदनपतितकेशौ दृश्यपादाब्जदेशौ ।  
नर्_१०।४५।२-३ भुजगलितकरान्तव्यालगत्कङ्कणाङ्कौ  
नर्_१०।४५।२-४ मतिमहरतमुच्चैः पश्यतां विश्वन् णाम् ॥  
नर्_१०।४५।३-१ अनुसरति जनौघे कौतुकव्याकुलाक्षे  
नर्_१०।४५।३-२ किमपि कृतनिनादं व्याहसन्तौ द्रवन्तौ ।  
नर्_१०।४५।३-३ बलितवदनपद्मं पृष्ठतो दत्तदृष्टी  
नर्_१०।४५।३-४ किमिव न विदधाथे कौतुकं वासुदेव! ॥  
नर्_१०।४५।४-१ दुतगतिषु पतन्तावुत्थितौ लिप्तपङ्कौ  
नर्_१०।४५।४-२ दिवि मुनिभिरपङ्कैः सस्मितं वन्द्यमानौ ।  
नर्_१०।४५।४-३ द्रुतमथ जननीभ्यां सानुकम्पं गृहीतौ  
नर्_१०।४५।४-४ मुहुरपि परिरब्धौ द्राग् युवां चुम्बितौ च ॥  
नर्_१०।४५।५-१ स्नुतकुचभरमङ्के धारयन्ती भवन्तं  
नर्_१०।४५।५-२ तरलमति यशोदा स्तन्यदा धन्यधन्या ।  
नर्_१०।४५।५-३ कपटपशुप! मध्ये मुग्धहासाङ्कुरं ते  
नर्_१०।४५।५-४ दशनमुकुलहृद्यं वीक्ष्यं वक्त्रं जहर्ष ॥  
नर्_१०।४५।६-१ तदनु चरणचारी दारकैः साकमारा-  
नर्_१०।४५।६-२ न्निलयततिषु खेलन् बालचापल्यशाली ।  
नर्_१०।४५।६-३ भवनशुकबिडालान् वत्सकांश्चानुधावन्  
नर्_१०।४५।६-४ कथमपि कृतहासैर्गोपकैर्वारितोऽभूः ॥  
नर्_१०।४५।७-१ हलधरसहितस्त्वं यत्र यत्रोपयातो  
नर्_१०।४५।७-२ विवशपतितनेत्रास्तत्र तत्रैव गोप्यः ।  
नर्_१०।४५।७-३ विगलितगृहकृत्या विस्मृतापत्यभृत्या  
नर्_१०।४५।७-४ मुरहर! मुहुरत्यन्ताकुला नित्यमासन् ॥  
नर्_१०।४५।८-१ प्रतिनवनवनीतं गोपिकादत्तमिच्छन्  
नर्_१०।४५।८-२ कलपदमुपगायन् कोमलं क्वापि नृत्यन् ।  
नर्_१०।४५।८-३ सदययुवतिलोकैरर्पितं सर्पिरश्नन्  
नर्_१०।४५।८-४ क्वचन नवविपक्वं दुग्धमत्यापिबस्त्वम् ॥  
नर्_१०।४५।९-१ मम खलु बलिगेहे याचनं जातमास्ताम्-  
नर्_१०।४५।९-२ इह पुनरबलानामग्रतो नैव कुर्वे ।  
नर्_१०।४५।९-३ इति विहितमतिः किं देव! सन्त्यज्य याच्ञां  
नर्_१०।४५।९-४ दधिघृतमहरस्त्वं चारुणा चोरणेन ॥  
नर्_१०।४५।१०-१ तव दधिघृतमोषे घोषयोषाजनाना-  
नर्_१०।४५।१०-२ मभजत हृदि रोषो नावकाशं न शोकः ।  
नर्_१०।४५।१०-३ हृदयमपि मुषित्वा हर्षसिन्धौ न्यधास्त्वं  
नर्_१०।४५।१०-४ स मम शमय रोगान् वातगेहाधिनाथ! ॥  
नर्_१०।४५।११-१ शाखाग्रेऽथ विधुं विलोक्य फलमित्यम्बां च तातं मुहुः  
नर्_१०।४५।११-२ सम्प्रार्थ्याथ तदा तदीयवचसा प्रोत्क्षिप्तबाहौ त्वयि ।  
नर्_१०।४५।११-३ चित्रं देव! शशी स ते करमगात् किं ब्रूमहे सम्पत-  
नर्_१०।४५।११-४ ज्ज्योतिर्मण्डलपूरिताखिलवपुः प्रागा विराड्रूपताम् ॥  
नर्_१०।४५।१२-१ किं किं बतेदमिति सम्भ्रमभाजमेनं  
नर्_१०।४५।१२-२ ब्रह्मार्णवे क्षणममुं परिमज्ज्य तातम् ।  
नर्_१०।४५।१२-३ मायां पुनस्तनयमोहमयीं वितन्व-  
नर्_१०।४५।१२-४ न्नानन्दचिन्मय! जगन्मय! पाहि रोगात् ॥  
नर्_१०।४६।१-१ अयि देव! पुरा किल त्वयि स्वयमुत्तानशये स्तनन्धये ।  
नर्_१०।४६।१-२ परिजृम्भणतो व्यपावृते वदने विश्वमचष्ट वल्लवी ॥  
नर्_१०।४६।२-१ पुनरप्यथ बालकैः समं त्वयि लीलानिरते जगत्पते! ।  
नर्_१०।४६।२-२ फलसञ्चयवञ्चनक्रुधा तव मृद्भोजनमूचुरर्भकाः ॥  
नर्_१०।४६।३-१ अयि ते प्रलयावधौ विभो! क्षितितोयादिसमस्तभक्षिणः ।  
नर्_१०।४६।३-२ मृदुपाशनतो रुजा भवेदिति भीता जननी चुकोप सा ॥।  
नर्_१०।४६।४-१ अयि दुर्विनयात्मक! त्वया किमु मृत्सा बत वत्स! भक्षिता ।  
नर्_१०।४६।४-२ इति मातृगिरं चिरं विभो! वितथां त्वं प्रतिजज्ञिषे हसन् ॥  
नर्_१०।४६।५-१ अयि ते सकलैर्विनिश्चिते विमतिश्चेद् वदनं विदार्यताम् ।  
नर्_१०।४६।५-२ इति मातृविभर्त्सितो मुखं विकसत्पद्मनिभं व्यदारयः ॥  
नर्_१०।४६।६-१ अयि मृल्लवदर्शनोत्सुकां जननीं तां बहु तर्पयन्निव ।  
नर्_१०।४६।६-२ पृथिवीं निखिलां न केवलं भुवनान्यप्यखिलान्यदीदृशः ॥  
नर्_१०।४६।७-१ कुहचिद् वनमम्बुधिः क्वचित् क्वचिदभ्रं कुहचिद् रसातलम् ।  
नर्_१०।४६।७-२ मनुजा दनुजाः क्वचित् सुरा ददृशे किं न तदा त्वदानने ॥  
नर्_१०।४६।८-१ कलशाम्बुधिशायिनं पुनः परवैकुण्ठपदाधिवासिनम् ।  
नर्_१०।४६।८-२ स्वपुरश्च निजार्भकात्मकं कतिधा त्वां न ददर्श सा मुखे ॥  
नर्_१०।४६।९-१ विकसद्भुवने मुखोदरे ननु भूयोऽपि तथाविधाननः ।  
नर्_१०।४६।९-२ अनया स्फुटमीक्षितो भवाननवस्थां जगतां बतातनोत् ॥  
नर्_१०।४६।१०-१ धृततत्त्वधियं तदा क्षणं जननीं तां प्रणयेन मोहयन् ।  
नर्_१०।४६।१०-२ स्तनमम्ब! दिशेत्युपासजन् भगवन्नद्भुतबाल! पाहि माम् ॥  
नर्_१०।४७।१-१ एकदा दधिविमाथकारिणीं मातरं समुपसेदिवान् भवान् ।  
नर्_१०।४७।१-२ स्तन्यलोलुपतया निवारयन्नङ्कमेत्य पपिवान् पयोधरौ ॥  
नर्_१०।४७।२-१ अर्धपीतकुचकुड्मले त्वयि स्निग्धहासमधुराननाम्बुजे ।  
नर्_१०।४७।२-२ दुग्धमीश! दहने परिस्नुतं धर्तुमाशु जननी जगाम ते ॥  
नर्_१०।४७।३-१ सामिपीतरसभङ्गसङ्गतक्रोधभारपरिभूतचेतसा ।  
नर्_१०।४७।३-२ मन्थदण्डमुपगृह्य पाटितं हन्त देव! दधिभाजनं त्वया ॥  
नर्_१०।४७।४-१ उच्चल ध्वनितमुच्चकैस्तदा सन्निशम्य जननी समाद्रुता ।  
नर्_१०।४७।४-२ त्वद्यशोविसरवद् ददर्श सा सद्य एव दधि विसृतं क्षितौ ॥  
नर्_१०।४७।५-१ वेदमार्गपरिमार्गितं रुषा त्वामवीक्ष्य परिमार्गयन्त्यसौ ।  
नर्_१०।४७।५-२ सन्ददर्श सुकृतिन्युलूखले दीयमाननवनीतमोतवे ॥  
नर्_१०।४७।६-१ त्वां प्रगृह्य बत भीतिभावनाभासुराननसरोजमाशु सा ।  
नर्_१०।४७।६-२ रोषरूषितमुखी सखीपुरो बन्धनाय रशनामुपाददे ॥  
नर्_१०।४७।७-१ बन्धुमिच्छति यमेव सज्जनस्तं भवन्तमयि बन्धुमिच्छती ।  
नर्_१०।४७।७-२ सा नियुज्य रशनागुणान् बहून् व्द्यङ्गुलोनमखिलं किलैक्षत ॥  
नर्_१०।४७।८-१ विस्मितोत्स्मितसखीजनेक्षितां स्विन्नसन्नवपुषं निरीक्ष्य ताम् ।  
नर्_१०।४७।८-२ नित्यमुक्तवपुरप्यहो हरे! बन्धमेव कृपयान्वमयथाः ॥  
नर्_१०।४७।९-१ स्थीयतां चिरमुलूखले खलेत्यागता भवनमेव सा यदा ।  
नर्_१०।४७।९-२ प्रागुलूखलबिलान्तरे तदा सर्पिरर्पितमदन्नवास्थिथाः ॥  
नर्_१०।४७।१०-१ यद्यपाशसुगमो भवान् विभो! संयतः किमु सपाशयानया ।  
नर्_१०।४७।१०-२ एवमादि दिविजैरभिष्टुतो वातनाथ! परिपाहि मां गदात् ॥  
नर्_१०।४८।१-१ मुदा सुरौधैस्त्वमुदारसम्मदैरुदीर्य दामोदर इत्यभिष्टुतः ।  
नर्_१०।४८।१-२ मृदूदरः स्वैरमुलूखले लगन्नदूरतो द्वौ ककुभावुदैक्षथाः ॥  
नर्_१०।४८।२-१ कुबेरसूनुर्नलकूबराभिधः परो मणिग्रीव इति प्रथां गतः ।  
नर्_१०।४८।२-२ महेशसेवाधिगतश्रियोन्मदौ चिरं किल त्वद्विमुखावखेलताम् ॥  
नर्_१०।४८।३-१ सुरापगायां किल तौ मदोत्कटौ सुरापगायद्बहुयौवतावृतौ ।  
नर्_१०।४८।३-२ विवाससौ केलिपरौ स नारदो भवत्पदैकप्रवणो निरैक्षत ॥  
नर्_१०।४८।४-१ भिया प्रियालोकमुपात्तवाससं पुरो निरीक्ष्यापि मदान्धचेतसौ ।  
नर्_१०।४८।४-२ इमौ भवद्भक्त्युपशान्तिसिद्धये मुनिर्जगौ शान्तिमृते कुतः सुखम् ॥  
नर्_१०।४८।५-१ युवामवाप्तौ ककुभात्मतां चिरं हरिं निरीक्ष्याथ पदं स्वमाप्नुतम् ।  
नर्_१०।४८।५-२ इतीरितौ तौ भवदीक्षणस्पृहां गतौ व्रजान्ते ककुभौ बभूवतुः ॥  
नर्_१०।४८।६-१ अतन्द्रमिन्द्रद्रुयुगं तथाविधं समेयुषा मन्थरगामिना त्वया ।  
नर्_१०।४८।६-२ तिरायितोलूखलरोधनिर्धुतौ चिराय जीर्णौ परिपातितौ तरू ॥  
नर्_१०।४८।७-१ अभाजि शाखिद्वितयं यदा त्वया तदैव तद्गर्भतलान्निरेयुषा ।  
नर्_१०।४८।७-२ महात्विषा यक्षयुगेन तत्क्षणादभाजि गोविन्द! भवानपि स्तवैः ॥  
नर्_१०।४८।८-१ इहान्यभक्तोऽपि समेष्यति क्रमाद् भवन्तमेतौ खलु रुद्रसेवकौ ।  
नर्_१०।४८।८-२ मुनिप्रसादाद् भवदङ्घ्रिमागतौ गतौ वृणानौ खलु भक्तिमुत्तमाम् ॥  
नर्_१०।४८।९-१ ततस्तरूद्दारणदारुणारवप्रकम्पिसम्पातिनि गोपमण्डले ।  
नर्_१०।४८।९-२ विलज्जितत्वज्जननीमुखेक्षिणा व्यमोक्षि नन्दने भवान् विमोक्षदः ॥  
नर्_१०।४८।१०-१ महीरुहोर्मध्यगतो बतार्भको हरेः प्रभावादपरिक्षतोऽधुना ।  
नर्_१०।४८।१०-२ इति ब्रवाणैर्गमितो गृहं भवान् मरुत्पुराधीश्वर! पाहि मां गदात् ॥  
नर्_१०।४९।१-१ भवत्प्रभावाविदुरा हि गोपास्तरुप्रपातादिकमत्र गोष्ट्ःए ।  
नर्_१०।४९।१-२ स्हेतुमुत्पातगणं विशङ्क्य प्रयातुमन्यत्र मनो वितेनुः ॥  
नर्_१०।४९।२-१ तत्रोपनन्दाभिधगोपवर्यो जगौ भवत्प्रेरणयैव नूनम् ।  
नर्_१०।४९।२-२ इतिः प्रतीच्यां विपिनं मनोज्ञं बृन्दावनं नाम विराजतीति ॥  
नर्_१०।४९।३-१ बृहद्वनं तत् खलु नन्दमुख्या विधाय गौष्ठीनमथ क्षणेन ।  
नर्_१०।४९।३-२ त्वदन्वितत्वज्जननीनिविष्टगरिष्तयानानुगता विचेलुः ॥  
नर्_१०।४९।४-१ अनोमनोज्ञध्वनिधेनुपालीखुरप्रणादान्तरतो वधूभिः ।  
नर्_१०।४९।४-२ भवद्विनोदालपितीक्षराणि प्रपीय नाज्ञायत मार्गदैर्घ्यम् ॥  
नर्_१०।४९।५-१ निरीक्ष्य बृन्दावनमीश! नन्दत्प्रसूनकुन्दप्रमुखद्रुमौघम् ।  
नर्_१०।४९।५-२ अमोदथाः शाद्वलसान्द्रलक्ष्म्या हरिन्मणीकुट्टिमपुष्टशोभम् ॥  
नर्_१०।४९।६-१ नवाकनिर्व्युढनिवासभेदेष्वशेषगोपेषु सुखासितेषु ।  
नर्_१०।४९।६-२ वनश्रियं गोपकिशोरपालीविमिश्रितः पर्यगलोकथास्त्वम् ॥  
नर्_१०।४९।७-१ अरालमार्गागतनिर्मलापां मरालकुजाकृतनर्मलापाम् ।  
नर्_१०।४९।७-२ निरन्तरस्मेरसरोजवक्त्रां कलिन्दकन्यां समलोकयस्त्वम् ॥  
नर्_१०।४९।८-१ मयूरकेकाशतलोभनीयं म्यूखमीलशबलं मणीनाम् ।  
नर्_१०।४९।८-२ विरिञ्चलोकस्पृशमुच्चशृङ्गैर्गिरिं च गोवर्धनमैक्षथास्त्वम् ॥  
नर्_१०।४९।९-१ समं ततो गोपकुमारकैस्त्वं समन्ततो यत्र वनान्तमागाः ।  
नर्_१०।४९।९-२ ततस्ततस्तां कृटिलामपश्यः कलिन्दजां रागवतीमिवैकाम् ॥  
नर्_१०।४९।१०-१ तथाविधेऽस्मिन् विपिने पशव्ये समुत्सुको वत्सगणप्रचारे ।  
नर्_१०।४९।१०-२ चरन् सरामोऽथ कुमारकैस्त्वं समीरगेहाधिप! पाहि रोगात् ॥  
नर्_१०।५०।१-१ तरलमधुकृद्बृन्दे बृन्दावनेऽथ मनोहरे  
नर्_१०।५०।१-२ पशुपशिशुभिः साकं वत्सानुपालनलोलुपः ।  
नर्_१०।५०।१-३ हलधरसखो देव! श्रीमन्! विचेरिथ धारयन्  
नर्_१०।५०।१-४ गवलमुरलीवेत्रं नेत्राभिरामतनुद्युतिः ॥  
नर्_१०।५०।२-१ विहितजगतीरक्षं लक्ष्मीकराम्बुजलीलितं  
नर्_१०।५०।२-२ ददति चरणद्वन्द्वं बृन्दावने त्वयि पावने ।  
नर्_१०।५०।२-३ किमिव न बभौ सम्पत्सम्पूरितं तरुवल्लरी-  
नर्_१०।५०।२-४ सलिलधरणीगोत्रक्षेत्रादिकं कमलापते! ॥  
नर्_१०।५०।३-१ विलसदुलपे कान्तारान्ते समीरणशीतले  
नर्_१०।५०।३-२ विपुलयमुनातीरे गोवर्धनाचलमूर्धसु ।  
नर्_१०।५०।३-३ ललितमुरलीनादः सञ्चारयन् खलु वात्सकं  
नर्_१०।५०।३-४ क्वचन दिवसे दैत्यं वत्साकृतिं त्वमुदैक्षथाः ॥  
नर्_१०।५०।४-१ रभसविलसत्पुच्छं विच्छायतोऽस्य विलोकयन्  
नर्_१०।५०।४-२ किमपि वलितस्कन्धं रन्ध्रप्रतीक्षमुदीक्षितम् ।  
नर्_१०।५०।४-३ तमथ चरणे बिभ्रद् विभ्रामयन् मुहुरुच्चकैः  
नर्_१०।५०।४-४ कुहचन महावृक्षे चिक्षेपिथ क्षतजीवितम् ॥  
नर्_१०।५०।५-१ निपतति महादैत्ये जात्या दुरात्मनि तत्क्षणं  
नर्_१०।५०।५-२ निपतनजवक्षुण्णक्षोणीरुहक्षतकानने ।  
नर्_१०।५०।५-३ दिवि परमिलद्बृन्दा बृन्दारकाः कुसुमोत्करैः  
नर्_१०।५०।५-४ शिरसि भवतो हर्षाद् वर्षन्ति नाम तदा हरे! ॥  
नर्_१०।५०।६-१ सुरभिलतमा मूर्धन्यूर्ध्वं कुतः कुसुमावली  
नर्_१०।५०।६-२ निपतति तवेत्युक्तो बालैः सहेलमुदैरयः ।  
नर्_१०।५०।६-३ झटिति दनुजक्षेपेणोर्ध्वं गतस्तरुमण्डलात्  
नर्_१०।५०।६-४ कुसुमनिकरः सोऽयं नूनं समेति शनैरिति ॥  
नर्_१०।५०।७-१ क्वचन दिवसे भूयो भूयस्तरेपरुषातपे  
नर्_१०।५०।७-२ तपनतनयापाथः पातुं गता भवदादयः ।  
नर्_१०।५०।७-३ चलितगरुतं प्रेक्षामासुर्बकं खलु विस्मृतं  
नर्_१०।५०।७-४ क्षितिधरगरुच्छेदे कैलासशैलमिवापरम् ॥  
नर्_१०।५०।८-१ पिबति सलिलं गोपव्राते भवनतमभिद्रुतः  
नर्_१०।५०।८-२ स किल निगिनलन्नग्निप्रख्यं पुनर्द्रुतमुद्वमन् ।  
नर्_१०।५०।८-३ दलयितुमगात् त्रोट्याः कोट्या तदा यु भवान् विभो!  
नर्_१०।५०।८-४ खलजनभिदाचुञ्चुश्चञ्चू प्रगृह्य ददार तम् ॥  
नर्_१०।५०।९-१ सपदि सहजां सन्द्रष्टुं वा मृतां खलु पूतना-  
नर्_१०।५०।९-२ मनुजमघमप्यग्रे गत्वा प्रतीक्षितुमेव वा ।  
नर्_१०।५०।९-३ शमननिलयं याते तस्मिन् बके सुमनोगणे  
नर्_१०।५०।९-४ किरति सुमनोबृन्दं बृन्दावनाद् गृहमैयथाः ॥  
नर्_१०।५०।१०-१ ललितमुरलीनादं दूरान्निशम्य वधूजनैस्-  
नर्_१०।५०।१०-२ त्वरितमुपगम्यारादारूढमोदमुदीक्षितः ।  
नर्_१०।५०।१०-३ जनितजननीनन्दानन्दः समीरणमन्दिर-  
नर्_१०।५०।१०-४ प्रथितवसते! शौरे! दूरीकुरुष्व ममामयान् ॥  
नर्_१०।५१।१-१ कदाचन व्रजशिशुभिः समं भवान्  
नर्_१०।५१।१-२ वनाशने विहितमतिः प्रगेतराम् ।  
नर्_१०।५१।१-३ समावृतो बहुतरवत्समण्डलैः  
नर्_१०।५१।१-४ सतेमनैर्निरगमदीश! जेमनैः ॥  
नर्_१०।५१।२-१ विनिर्यतस्तव चरणाम्बुजद्वया-  
नर्_१०।५१।२-२ दुदाञ्चितं त्रिभुवनपावनं रजः ।  
नर्_१०।५१।२-३ महर्षयः पुलकधरैः कलेबरै-  
नर्_१०।५१।२-४ रुदूहिरे धृतभवदीक्षणोत्सवाः ॥  
नर्_१०।५१।३-१ प्रचारयत्यविरलशाद्वले तले  
नर्_१०।५१।३-२ पशून् विभो! भवति समं कुमारकैः ।  
नर्_१०।५१।३-३ अघासुरो न्यरुणदघाय वर्तनीं  
नर्_१०।५१।३-४ भयानकः सपदि शयानकाकृतिः ॥  
नर्_१०।५१।४-१ महाचलप्रतिमतनोर्गुहानिभ-  
नर्_१०।५१।४-२ प्रसारितप्रथितमुखस्य कानने ।  
नर्_१०।५१।४-३ मुखोदरं विहरणकौतुकाद् गताः  
नर्_१०।५१।४-४ कुमारकाः किमपि विदूरगे त्वयि ॥  
नर्_१०।५१।५-१ प्रमादतः प्रविशति पन्नगोदरं  
नर्_१०।५१।५-२ क्वथत्तनौ पशुपकुले सवात्सके ।  
नर्_१०।५१।५-३ विदन्निदं त्वमपि विवेशिथ प्रभो!  
नर्_१०।५१।५-४ सुहृज्जनं विशरणामाशु रक्षितुम् ॥  
नर्_१०।५१।६-१ गलेदरे विपुलितवर्ष्मणा त्वया  
नर्_१०।५१।६-२ महोरगे लुठति निरुद्धमारुते ।  
नर्_१०।५१।६-३ द्रुतं भवान् विदलितकण्ठमण्डलो  
नर्_१०।५१।६-४ विमोचयन् पशुपशून् विनिर्ययौ ॥  
नर्_१०।५१।७-१ क्षणं दिवि त्वदुपगमार्थमास्थितं  
नर्_१०।५१।७-२ महासुरप्रभवमहो महो महत् ।  
नर्_१०।५१।७-३ विनिर्गते त्वयि तु निलीनमञ्जसा  
नर्_१०।५१।७-४ नभःस्ह्तले ननृतुरथो जगुः सुराः ॥  
नर्_१०।५१।८-१ सविस्मयैः कमलभवादिभिः सुरैर्-  
नर्_१०।५१।८-२ अनुद्रुतस्तदनु गतः कुमारकैः ।  
नर्_१०।५१।८-३ दिने पुनस्तरुणदशामुपेयुषि  
नर्_१०।५१।८-४ स्वकैर्भवानतनुत भोजनोत्सवम् ॥  
नर्_१०।५१।९-१ विषाणिकामपि मुरलीं नितम्बके  
नर्_१०।५१।९-२ निवेशयन् कबलधरः कराम्बुजे ।  
नर्_१०।५१।९-३ प्रहासयन् कलवचनैः कुमारकान्  
नर्_१०।५१।९-४ बुभोजिथ त्रिदशगणैर्मुदा नुतः ॥  
नर्_१०।५१।१०-१ सुखाशनं त्विह तव गोपमण्डले  
नर्_१०।५१।१०-२ मखाशनात् प्रियमिव देवमण्डले ।  
नर्_१०।५१।१०-३ इति स्तुतस्त्रिदशवरैर्जगत्प्रभो!  
नर्_१०।५१।१०-४ मरुत्पुरीनिलय! गदात् प्रपाहि माम् ॥  
नर्_१०।५२।१-१ अन्यावतारनिकरेष्वनिरीक्षितं ते  
नर्_१०।५२।१-२ भूमातिरेकमभिवीक्ष्य तदाघमोक्षे ।  
नर्_१०।५२।१-३ ब्रह्मा परीक्षितुमनाः स परोक्षभावं  
नर्_१०।५२।१-४ निन्येऽथ वत्सकगणान् प्रवितत्य मायाम् ॥  
नर्_१०।५२।२-१ वत्सानवीक्ष्य विवशे पशुपोत्करे ता-  
नर्_१०।५२।२-२ नानेतुकाम इव धातृमतानुवर्ती ।  
नर्_१०।५२।२-३ त्वं सामिभुक्तकबलो गतवांस्तदानीं  
नर्_१०।५२।२-४ भुक्तांस्तिरोधित सरोजभवः कुमारान् ॥  
नर्_१०।५२।३-१ वत्सायितस्तदनु गोपगणायितस्त्वं  
नर्_१०।५२।३-२ शिक्यादिभाण्डमुरलीगवलादिरूपः ।  
नर्_१०।५२।३-३ प्राग्वद् विहृत्य विपिनेषु चिराय सायं  
नर्_१०।५२।३-४ त्वं माययाथ बहुधा व्रजमाययाथ ॥  
नर्_१०।५२।४-१ त्वामेव शिक्यागवलादिमयं दधानो  
नर्_१०।५२।४-२ भूयस्त्वमेव पशुवत्सकबालरूपः ।  
नर्_१०।५२।४-३ गोरूपिणीभिरपि गोपवधूमयीभि-  
नर्_१०।५२।४-४ रासादितोऽसि जननीभिरतिप्रहर्षात् ॥  
नर्_१०।५२।५-१ जीवं हि कञ्चिदभिमानवशात् स्वकीयं  
नर्_१०।५२।५-२ मत्वा तनूज इति रागभरं वहन्त्यः ।  
नर्_१०।५२।५-३ आत्मानमेव तु भवन्तमवाप्य सूनुं  
नर्_१०।५२।५-४ प्रीतिं ययुर्न कियतीं वनिताश्च गावः ॥  
नर्_१०।५२।६-१ एवं प्रतिक्षणविजृम्भितहर्षभार-  
नर्_१०।५२।६-२ निश्शेषगोपगणलालितभूरिमूर्तिम् ।  
नर्_१०।५२।६-३ त्वामग्रजोऽपि बुबुधे किल वत्सरान्ते  
नर्_१०।५२।६-४ ब्रह्मात्मनोरपि महान् युवयोर्विशेषः ॥  
नर्_१०।५२।७-१ वर्षावधौ नवपुरातनवत्सपालान्  
नर्_१०।५२।७-२ दृष्ट्वा विवेकमसृणे द्रुहिणे विमूढे ।  
नर्_१०।५२।७-३ प्रादीदृशः प्रतिनवान् मकुटान्गदादि-  
नर्_१०।५२।७-४ भूशांश्चतुर्भुजयुजः सजलाम्बुदाभान् ॥  
नर्_१०।५२।८-१ प्रत्येकमेव कमलापरिलालिताङ्गान्  
नर्_१०।५२।८-२ भोगीन्द्रभोगशयनान् नयनाभिरामान् ।  
नर्_१०।५२।८-३ लीलानिमीलितदृशः सनकादियोगि-  
नर्_१०।५२।८-४ व्यासेवितान् कमलभूर्भवतो ददर्श ॥  
नर्_१०।५२।९-१ नारायणाकृतिमसङ्ख्यतमां निरीक्ष्य  
नर्_१०।५२।९-२ सर्वत्र सेवकमपि स्वमवेक्ष्य धाता ।  
नर्_१०।५२।९-३ मायानिमग्नहृदयो विमुमोह याव्त-  
नर्_१०।५२।९-४ देको बभूविथ तदा कबलार्धपाणिः ॥  
नर्_१०।५२।१०-१ नश्यन्मदे तदनु विश्वपतिं मुहुस्त्वां  
नर्_१०।५२।१०-२ नत्वा च नूतवति धातरि धाम याते ।  
नर्_१०।५२।१०-३ पोतैः समं प्रमुदितैः प्रविशन्निकेतं  
नर्_१०।५२।१०-४ वातालयाधिप! विभो! परिपाहि रोगात् ॥  
नर्_१०।५३।१-१ अतीत्य बाल्यं जगतां पते! त्वमुपेत्य पौगण्डवयो मनोज्ञम् ।  
नर्_१०।५३।१-२ उपेक्ष्य वत्सावनमुत्सवेन प्रावर्तथा गोगणपालनायाम् ॥  
नर्_१०।५३।२-१ उपक्रमस्यानुगुणैव सेयं मरुत्पुराधीष! तव प्रवृत्तिः ।  
नर्_१०।५३।२-२ गोत्रापरित्राणकृतेऽवतीनस्तदेव देवारभथास्तदा यत् ॥ष्  
नर्_१०।५३।३-१ कदापि रामेण समं वनान्ते वनश्रियं वीक्ष्य चरन् सुखेन ।  
नर्_१०।५३।३-२ श्रीदामनाम्नः स्वसखस्य वाचा मोदादगा धेनुककाननं त्वम् ॥  
नर्_१०।५३।४-१ उत्तालतालीनिवहे त्वदुक्त्या बलेन धूतेऽथ बलेन दोर्भ्याम् ।  
नर्_१०।५३।४-२ मृदुः खरश्चाभ्यपतत् पुरस्तात् फलोत्करो धेनुकदानवोऽपि ॥  
नर्_१०।५३।५-१ समुद्यतो धैनुकपालनेऽहं वधं कथं धैनुकमद्य कुर्वे ।  
नर्_१०।५३।५-२ इतीव मत्वा ध्रुवमग्रजेन सुरौघरोद्धारमजीघतस्त्वम् ॥  
नर्_१०।५३।६-१ तदीयभृत्यानपि जम्बुकत्वेनोपागतानग्रजसंयुतस्त्वम् ।  
नर्_१०।५३।६-२ जम्बूफलानीव तदा निरास्थस्तालेषु खेलन् भगवन्! निरास्थः ॥  
नर्_१०।५३।७-१ विनिघ्नति त्वय्यथ जम्बुकौघं सनामकत्वाद्वरुणस्तदानीम् ।  
नर्_१०।५३।७-२ भयाकुलो जम्बुकनामधेयं श्रुतिप्रसिद्धं व्यधितेति मन्ये ॥  
नर्_१०।५३।८-१ तवावतारस्य फलं मुरारे! सञ्जातमद्येति सुरैर्नुतस्त्वम् ।  
नर्_१०।५३।८-२ सत्यं फलं जातमिहेति हासी बालैः समं तालफलान्यभुङ्क्थाः ॥  
नर्_१०।५३।९-१ मधुद्रवस्रुन्ति बृहन्ति तानि फलानि मेदोभरभृन्ति भुक्त्वा ।  
नर्_१०।५३।९-२ तृप्तैश्च दृप्तैर्भवनं फलौघं वहद्भिरागाः खलु बालकैस्त्वम् ॥  
नर्_१०।५३।१०-१ हतो हतो धेनुक इत्युपेत्य फलान्यदद्भिर्मधुराणि लोकैः ।  
नर्_१०।५३।१०-२ जयेति जीवेति नुतो विभो! त्वं मरुत्पुराधीश्वर! पाहि रोगात् ॥  
नर्_१०।५४।१-१ त्वत्सेवोत्कः सौभारिर्नाम पूर्वं कालिन्द्यन्तर्द्वादशाब्दं तपस्यन् ।  
नर्_१०।५४।१-२ मीनव्राते स्नेहवान् भोगलोले तार्क्ष्यं साक्षादैक्षताग्रे कदाचित् ॥  
नर्_१०।५४।२-१ त्वद्वाहं तं सक्षुधं तृक्षसूनुं मीनं कञ्चिज्जक्षतं लक्षयन् सः ।  
नर्_१०।५४।२-२ तप्तश्चित्ते शप्तवानत्र चेत् त्वं जन्तून् भोक्ता जीवितं चापि भोक्ता ॥  
नर्_१०।५४।३-१ तस्मिन् काले कालियः क्ष्वेलदर्पात् सर्पाराते कल्पितं भागम्श्नन् ।  
नर्_१०।५४।३-२ तेन क्रोधात् त्वत् पदाम्भोजभाजा पक्षक्षिप्तस्तद्दुरापं पयोऽगात् ॥  
नर्_१०।५४।४-१ घोरे तस्मिन् सूरजानीरवासे तीरे वृक्षा विक्षताः क्ष्वेलवेगात् ।  
नर्_१०।५४।४-२ पक्षिव्राताः पेतुरभ्रे पतन्तः कारुण्यार्द्रं त्वन्मनस्तेन जातम् ॥  
नर्_१०।५४।५-१ काले तस्मिन्नेकदा सीरपाणिं मुक्त्वा याते यामुनं काननान्तम् ।  
नर्_१०।५४।५-२ त्वय्युद्दामग्रीष्मभीष्मोष्मतप्ता गोगोपाला व्यापिबन् क्ष्वेलतोयम् ॥  
नर्_१०।५४।६-१ नश्यज्जीवान् विच्युतान् क्ष्मातले तान् विश्वान् पश्यन्नच्युत! त्वं दयार्द्रः ।  
नर्_१०।५४।६-२ प्राप्योपान्तं जीवयामासिथ द्राक् पीयूषाम्भोवर्षिभिः श्रीकटाक्षैः ॥  
नर्_१०।५४।७-१ किं किं जातो हर्षवर्षातिरेकः सर्वाङ्गेष्वित्युत्थिता गोपसङ्घाः ।  
नर्_१०।५४।७-२ दृष्ट्वाग्रे त्वां त्वत्कृतं तद् विदन्तस्र्वामालिङ्गन् दृष्टनानाप्रभावाः ॥  
नर्_१०।५४।८-१ गावश्चैवं लब्धजीवाः क्षणेन स्फीतानन्दास्त्वां च दृष्ट्वा पुरस्तात् ।  
नर्_१०।५४।८-२ द्रागावव्रुः सर्वतो हर्षबाष्पं व्यामुञ्चन्त्यो मन्दमुद्यन्निनादाः ॥  
नर्_१०।५४।९-१ रोमाञ्चोऽयं सर्वतो नः शरीरे भूयस्यन्तः काचिदानन्दमूर्छा ।  
नर्_१०।५४।९-२ आश्चर्योऽयं क्ष्वेलवेगो मुकुन्देत्युक्तो गोपैर्नन्दितो वन्दितोऽभूः ॥  
नर्_१०।५४।१०-१ एवं भक्तान् मुक्तजीवानपि त्वं मुग्धापाङ्कैरस्तरोगांस्तनोषि ।  
नर्_१०।५४।१०-२ तादृग्भूतस्फीतकारुण्यभूमा रोगीत् पाया वायुगेहाधिवास! ॥  
नर्_१०।५५।१-१ अथ वारिणि घोरतरं फणिनं प्रतिवारयितुं कृतधीर्भगवन्! ।  
नर्_१०।५५।१-२ द्रुतमारिथ तीरगनीपतरुं विषमीरुतशोषितपर्णचयम् ॥  
नर्_१०।५५।२-१ अधिरुह्य पदाम्बुरुहेण च तं नवपल्लवतुल्यमोज्ञरुचा ।  
नर्_१०।५५।२-२ हदवारिणि दूरतरं न्यपतः परिघूर्णितघोरतरङ्गगणे ॥  
नर्_१०।५५।३-१ भुवनत्रयभारभृतो भवतो गुरुभारविक्रम्पिविजृम्भिजला ।  
नर्_१०।५५।३-२ परिमज्जयति स्म धनुःशतं तटिनी झटिति स्फुटघोषवती ॥  
नर्_१०।५५।४-१ अथ दिक्षु विदिक्षु परिक्षुभितभ्रमितोदरवारिनिनादभरैः ।  
नर्_१०।५५।४-२ उदकादुदगादुरगाधिपतिस्त्वदुपान्तमशान्तरुषान्धमनाः ॥  
नर्_१०।५५।५-१ फणशृङ्गसहस्रविनिःसृमरज्वलदग्निकणोग्रविषाम्बुधरम् ।  
नर्_१०।५५।५-२ पुरतः फणिनं समलोकयथा बहुशृङ्गिणमञ्जनशैलमिव ॥  
नर्_१०।५५।६-१ ज्वलदक्षिपरिक्षरदुग्रविषश्वसनिष्मभरः स महान्भुजगः ।  
नर्_१०।५५।६-२ परिदश्य भवन्तमनन्तबलं समवेष्टयदस्फुटचेष्टमहो ॥  
नर्_१०।५५।७-१ अविलोक्य भवन्तमथाकुलिते तटगामिनि बालकधेनुगणे ।  
नर्_१०।५५।७-२ व्रजगेहतलेऽप्यनिमित्तशतं समुदीक्ष्य गता यमुनां पशुपाः ॥  
नर्_१०।५५।८-१ अखिलेषु विभो! भवदीयदशामवलोक्य जिहासुषु जीवभरम् ।  
नर्_१०।५५।८-२ फणिबन्धनमाशु विमुच्य जवादुदगम्यत हासजुषा भवता ॥  
नर्_१०।५५।९-१ अधिरुह्य ततः फणिराजफणान् ननृते भवता मृदुपादरुचा ।  
नर्_१०।५५।९-२ कलशिञ्चितनूपुरमञ्चुमिलत्करकङ्कणसङ्कुलसङ्क्वणितम् ॥  
नर्_१०।५५।१०-१ जहृषुः पशुपास्तुतुषुर्मुनयो ववृषुः कुसुमानि सुरेन्द्रगणाः ।  
नर्_१०।५५।१०-२ त्वयि नृत्यति मारुतगेहपते! परिपाहि स मां त्वमदान्तगदात् ॥  
नर्_१०।५६।१-१ रचिरकम्पितकुण्डलमण्डलः सुचिरमीश! ननर्तिथ पन्नगे ।  
नर्_१०।५६।१-२ अमरताडितदुन्दुभिसुन्दरं वियति गायति दैवतयौवते ॥  
नर्_१०।५६।२-१ नमति यद्यदमुष्य शिरो हरे! परिविहाय तदुन्नतमुन्नतम् ।  
नर्_१०।५६।२-२ परिमथन् पदपङ्करुहा चिरं व्यहरथाः करतालमनोहरम् ॥  
नर्_१०।५६।३-१ त्वदवभग्नविभुग्नफणागणे गलितशोणितशोणितपाथसि ।  
नर्_१०।५६।३-२ फणिपताववसीदति सन्नतास्तदबलास्तव माधव! पादयोः ॥  
नर्_१०।५६।४-१ अयि पुरैव चिराय परिश्रुतत्वदनुभावविलीनहृदो हि ताः ।  
नर्_१०।५६।४-२ मुनिभिरप्यनवाप्यपथैः स्तवैर्नुनुवुरीश! भवन्तमयन्त्रितम् ॥  
नर्_१०।५६।५-१ फणिवधूगणभक्तिविलोकनप्रविकसत्करुणाकुलचेतसा ।  
नर्_१०।५६।५-२ फणिपतिर्भवताच्युत! जीवितस्त्वजि समर्पितमूर्तिरवानमत् ॥  
नर्_१०।५६।६-१ रमणकं व्रजे चारिधिमध्यगं फणिरिपुर्न करोति विरोधिताम् ।  
नर्_१०।५६।६-२ इति भवद्वचनान्यतिमानयन् फणिपतिर्निरगादुरगैः समम् ॥  
नर्_१०।५६।७-१ फणिवधूजनदत्तमणिव्रजज्वलितहारदुकूलविभूषितः ।  
नर्_१०।५६।७-२ तटगतैः प्रमदाश्रुविमिश्रितैः समगथाः स्वजनैर्दिवसावधौ ॥  
नर्_१०।५६।८-१ निशि पुनस्तमसा व्रजमन्दिरं व्रजितुमक्षम एव जनोत्करे ।  
नर्_१०।५६।८-२ स्वपति तत्र भवच्चरणाश्रये दवकृशानुररुन्ध समन्ततः ॥  
नर्_१०।५६।९-१ प्रबुधितानथ पालय पालयेत्युदयदार्तरवान् पशुपालकान् ।  
नर्_१०।५६।९-२ अवितुमाशु पपाथ महानलं किमिह चित्रमयं खलु ते मुखम् ॥  
नर्_१०।५६।१०-१ शिखिन वर्णत एव हि पीतता परिलसत्युधना क्रिययाप्यसौ ।  
नर्_१०।५६।१०-२ इति नुतः पशुपैर्मुदितैर्विभो! हर हरे! दुरितैः सह मे गदान् ॥  
नर्_१०।५७।१-१ रामसखः क्वापि दिने कामद! भगवन्! गतो भवान् विपिनम् ।  
नर्_१०।५७।१-२ सूनुभिरपि गोपानां धेनुभिरभिसंवृतो लसद्वेषु ॥  
नर्_१०।५७।२-१ सन्दर्शयन् बलाय स्वैरं बृन्दावनश्रियं विमलाम् ।  
नर्_१०।५७।२-२ काण्डीरैः सह बालैर्भाण्डीरकमागमो वटं क्रीडन् ॥  
नर्_१०।५७।३-१ तावत् तावकनिधनस्पृहयालुर्गोपमूर्तिरदयालुः ।  
नर्_१०।५७।३-२ दैत्यः प्रलम्बनामा प्रलम्बबाहुं भवन्तमापेदे ॥  
नर्_१०।५७।४-१ जानन्नप्यविजानन्निव तेन समं निषद्धसौहार्दः ।  
नर्_१०।५७।४-२ वटनिकटे पटुपशुपव्यानद्धं द्वन्द्वयुद्धमारब्धाः ॥  
नर्_१०।५७।५-१ गोपान् विभज्य तन्वन् सङ्घं बलभद्रकं भवत्कमपि ।  
नर्_१०।५७।५-२ त्वद्बलभीरुं दैत्यं त्वद्बलगतमन्वमन्यथा भगवन्! ॥  
नर्_१०।५७।६-१ कल्पितविजेतृवहने समरे परौऊथगं स्वदयिततरम् ।  
नर्_१०।५७।६-२ श्रीदामानमधत्थाः पराजितो भक्तदासतां प्रथयन् ॥  
नर्_१०।५७।७-१ एवं बहुषु विभूमन्! बालेषु वहत्सु वाह्यमानेषु ।  
नर्_१०।५७।७-२ रामविजितः प्रलम्बो जहार तं दूरतो भवद्भीत्या ॥  
नर्_१०।५७।८-१ त्वद् दूरं गमयन्तं तं दृऋष्ट्वा हलिनि विहितगरिमभरे ।  
नर्_१०।५७।८-२ दैत्यः स्वरूपमागाद् यद्रूपात् स हि बलोऽपि चकितोऽभूत् ॥  
नर्_१०।५७।९-१ उच्चतया दैत्यतनोस्त्वन्मुखमालोक्य दूरतो रामः ।  
नर्_१०।५७।९-२ विगतभयो दृढमुष्ट्या भृशदुष्टं सपदि पिष्टवानेनम् ॥  
नर्_१०।५७।१०-१ हत्वा दानववीरं प्राप्तं बलमालिलिङ्गिथ प्रेम्णा ।  
नर्_१०।५७।१०-२ तावन्मिलतोर्य्वयोः शिरसि कृता पुष्पवृष्टिरमरगणैः ॥  
नर्_१०।५७।११-१ आलम्बो भुवनानां प्रालम्बं निधनमेवमारचयन् ।  
नर्_१०।५७।११-२ कालं विहाय सद्यो लोलम्बरुचे! हरे! हरेः क्लेशान् ॥  
नर्_१०।५८।१-१ त्वयि विहरणलोले बालजालैः प्रलम्ब-  
नर्_१०।५८।१-२ प्रमथनसविलम्बे धेनवः स्वैरचाराः ।  
नर्_१०।५८।१-३ तृणकुतुकनिविष्टा दूरदूरं चरन्त्यः  
नर्_१०।५८।१-४ किमपि विपिनमैषीकाख्यमीषाम्बभूवुः ॥  
नर्_१०।५८।२-१ अनधिगतनिदाघक्रौर्यबृन्दावनान्ताद्  
नर्_१०।५८।२-२ बहिरिदमुपयाताः काननं धेनवस्ताः ।  
नर्_१०।५८।२-३ तव विरहविषण्णा ऊष्मलग्रीष्मताप-  
नर्_१०।५८।२-४ प्रसरविसरदम्भस्याकुलाः स्तम्भमापुः ॥  
नर्_१०।५८।३-१ तदनु सह सहायैर्दूरमन्विष्य शौरे!  
नर्_१०।५८।३-२ गलितसरणिमुञ्जारण्यसञ्जातखेदम् ।  
नर्_१०।५८।३-३ पशुकुलमभिवीक्ष्य क्षिप्रमानेतुमारात्  
नर्_१०।५८।३-४ त्वयि गतवति ही ही सर्वतोऽग्निर्जजृम्भे ॥  
नर्_१०।५८।४-१ सकलहरिति दीप्ते घोरभाङ्कारभीमे  
नर्_१०।५८।४-२ शिखिनि विहतमार्गा अर्धदग्धा इवार्ताः ।  
नर्_१०।५८।४-३ अहह भुवनबन्धो! पाहि पाहीति सर्वे  
नर्_१०।५८।४-४ शरणमुपगतास्त्वां तापहर्तारमेकम् ॥  
नर्_१०।५८।५-१ अलमलमतिभीत्य सर्वतो मीलयध्वं  
नर्_१०।५८।५-२ दृशमिति तव वाचा मीलिताक्षेषु तेषु ।  
नर्_१०।५८।५-३ क्वनु दवदहनोऽसौ कुत्र मुञ्जाटवी सा  
नर्_१०।५८।५-४ सपदि ववृतिरे ते हन्त भण्डीरदेशे ॥  
नर्_१०।५८।६-१ जय जय तव माया केयमीशेति तेषां  
नर्_१०।५८।६-२ नुतिभिरुदितहासो बद्धनानाविलासः ।  
नर्_१०।५८।६-३ पुनरपि विपिनान्ते प्राचरः पाटलादि-  
नर्_१०।५८।६-४ प्रसवनिकरमात्रग्राह्यघर्मानुभावे ॥  
नर्_१०।५८।७-१ त्वयि विमुखमिवोच्चैस्तापभारं वहन्तं  
नर्_१०।५८।७-२ तव भजनवदन्तः पङ्कमुच्छोषयन्तम् ।  
नर्_१०।५८।७-३ तव भुजवदुदञ्चद्भूरितेजःप्रवाहं  
नर्_१०।५८।७-४ तपसमयमनैषीर्यामुनेषु स्थलेषु ॥  
नर्_१०।५८।८-१ तदनु जलदजालैस्त्वद्वपुस्तुल्यभाभिर्-  
नर्_१०।५८।८-२ विकसदमलविद्युत्पीतवासोविलासैः ।  
नर्_१०।५८।८-३ सकलभुवनभाजां हर्षदां वर्षवेलां  
नर्_१०।५८।८-४ क्षितिधरकुहरेषु स्वैरवासी व्यनैषीः ॥  
नर्_१०।५८।९-१ कुहरतलनिविष्टं त्वां गरिष्ठं गिरीन्द्रः  
नर्_१०।५८।९-२ शिखिकुलनवकेकाकाकुभिः स्तोत्रकारी ।  
नर्_१०।५८।९-३ स्फुटकुटजकदम्बस्तोमपुष्पाञ्जलिं च  
नर्_१०।५८।९-४ प्रविदधदनुभेजे देव! गोवर्धनोऽसौ ॥  
नर्_१०।५८।१०-१ अथ शरदमुपेतां तां भवद्भक्तचेतो-  
नर्_१०।५८।१०-२ विमलसलिलपूरां मानयन् काननेषु ।  
नर्_१०।५८।१०-३ तृणाममलवनान्ते चारु सञ्चारयन् गाः  
नर्_१०।५८।१०-४ पवनपुरपते! त्वं देहि मे देहसौख्यम् ॥  
नर्_१०।५९।१-१ त्वद्वपुर्नवकलायकोमलं प्रेमदोहनमशेषमोहनम् ।  
नर्_१०।५९।१-२ ब्रह्मा तत्त्वपरचिन्मुदात्मकं वीक्ष्य सम्मुमुहुरन्वहं स्त्रियः ॥  
नर्_१०।५९।२-१ मन्मथोन्मथितमानसाः क्रमात् त्वद्विलोकनरतास्ततस्ततः ।  
नर्_१०।५९।२-२ गोपिकास्तव न सेहिरे हरे! काननोपगतिमप्यहर्मुखे ॥    
नर्_१०।५९।२-३ निर्गते भवति दत्तदृष्टयस्त्वद्गतेन मनसा मृगेक्षणाः ।  
नर्_१०।५९।२-४ वेणुनादमुपकर्ण्य दूरतस्त्वद्विलासकथयाभिरेमिरे ॥  
नर्_१०।५९।४-१ काननान्तमितवान् भवानपि स्निग्धपादपतले मनोरमे ।  
नर्_१०।५९।४-२ व्यत्ययाकलितपादमास्थितः प्रत्यपूरयत वेणुनालिकाम् ॥  
नर्_१०।५९।५-१ मारबाणधुतखेचरीकुलं निर्विकारपशुपक्षिमण्डलम् ।  
नर्_१०।५९।५-२ द्रावणं च दृषदामपि प्रभो! तावकं व्यजनि वेणुकूजितम् ॥  
नर्_१०।५९।६-१ वेणुरन्ध्रतरलाङ्गुलीदलं तालसञ्चलितपादपल्लवम् ।  
नर्_१०।५९।६-२ तत् स्थितं तव परोक्षमप्यहो संविचिन्त्या मुमुहुर्व्रजाङ्गनाः ॥  
नर्_१०।५९।७-१ निर्विशङ्कभवदङ्गदर्शिनीः खेचरीः खगमृगान् पशूनपि ।  
नर्_१०।५९।७-२ त्वत्पदप्रणयि काननं च ता धन्यधन्यमिति नन्वमानय ॥  
नर्_१०।५९।८-१ आपिषेयमधरामृतं कदा वेणुभुक्तरसशेषमेकदा ।  
नर्_१०।५९।८-२ दूरतो बत कृतं दुराशयेत्याकुला मुहुरिमाः समामुहन् ॥  
नर्_१०।५९।९-१ प्रत्यहं च पुनरित्थमङ्गनाश्चित्तयोनिजनितादनुग्रहात् ।  
नर्_१०।५९।९-२ बद्धरागविवशास्त्वयि प्रभो! नित्यमापुरिह कृत्यमूढताम् ॥  
नर्_१०।५९।१०-१ रागस्तावज्जायते हि स्वभावान्मोक्षोपाये यत्नतः स्यान्न वा स्यात् ।  
नर्_१०।५९।१०-२ तासां त्वेकं तद् द्वयं लब्धमासीद् भाग्यं भाग्यं पाहि मां मार्य्तेश! ॥  
नर्_१०।६०।१-१ मदनातुरचेतसोऽन्वहं भवदङ्घ्रिद्वयदास्यकाम्पया ।  
नर्_१०।६०।१-२ यमुनातटसीम्नि सैकतीं तरलाक्ष्यो गिरिजां समार्चिचन् ॥  
नर्_१०।६०।२-१ तव नामकथारताः समं सुदृशः प्रातरुपागता नदीम् ।  
नर्_१०।६०।२-२ उपहारशतैरपूजयन् दयितो नन्दसुतो भवेदिति ॥  
नर्_१०।६०।३-१ इति मासमुपाहितव्रतास्तरलाक्षीरभिवीक्ष्य ता भवान् ।  
नर्_१०।६०।३-२ करुणामृदुलो नदीतटं समयासीत् तदनुग्रहेच्छया ॥  
नर्_१०।६०।४-१ नियमावसितौ निजाम्बरं तटसीमन्यवमुच्य तास्तदा ।  
नर्_१०।६०।४-२ यमुनाजलखेलनाकुलाः पुरतस्त्वामवलोक्य लज्जिताः ॥  
नर्_१०।६०।५-१ त्रपया नमिताननास्वथो वनितास्वम्बरजालमन्तिके ।  
नर्_१०।६०।५-२ निहितं परिगृह्य भूरुहो विटपं तं तरसाधिरूढवान् ॥  
नर्_१०।६०।६-१ इह तावदुपेत्य नीयतां वसनं वः सुदृशो! यथायथम् ।  
नर्_१०।६०।६-२ इति नर्ममृदुस्मिते त्वयि व्रुवति व्यामुमुहे वधूजनैः ॥  
नर्_१०।६०।७-१ अयि जीव चिरं किशोर! नस्तव दासीरवशीकरोषि किम् ।  
नर्_१०।६०।७-२ प्रदिशाम्बरमम्बुजेक्षणेत्युदितस्त्वं स्मितमेव वत्तवान् ॥  
नर्_१०।६०।८-१ अधिरुह्य तटं कृताञ्जलीः परिशुद्धाः स्वगतीर्निरीक्ष्य ताः ।  
नर्_१०।६०।८-२ वसनान्यखिलान्यनुग्रहं पुनरेवं गिरमप्यदा मुदा ॥  
नर्_१०।६०।९-१ विदितं ननु वो मनीषितं वदितारस्त्विह योग्यमुत्तरम् ।  
नर्_१०।६०।९-२ यमुनापुलीने सचन्द्रिकाः क्षणदा इत्यबलास्त्वमूचिवान् ॥  
नर्_१०।६०।१०-१ उपकर्ण्य भवन्मुखच्युतं मधुनिष्यन्दि वचो मृगीदृशः ।  
नर्_१०।६०।१०-२ प्रणयादयि वीक्ष्य वीक्ष्य ते वदनाब्जं शनकैर्गृहं गताः ॥  
नर्_१०।६०।११-१ इति नन्वनुगृह्य बल्लवीर्तिपिनान्तेषु पुरेव सञ्चरन् ।  
नर्_१०।६०।११-२ करुणाशिशिरो हरे! हर त्वरया मे सकलामयावलिम् ॥  
नर्_१०।६१।१-१ ततश्च बृन्दावनतोऽतिदूरतो वनं गतस्त्वं खलु गोपगोकुलैः ।  
नर्_१०।६१।१-२ हृदन्तरे भक्ततरद्विजाङ्गिनाकदम्बकानुग्रहणाग्रहं वहन् ॥  
नर्_१०।६१।२-१ ततो निरीक्ष्याशरणे वनान्तरे किशोरलोकं क्षुधितं तृषाकुलम् ।  
नर्_१०।६१।२-२ उदूरतो यज्ञपरान् द्विजान् प्रति व्यसर्जयो दीदिवियाचनाय तान् ॥  
नर्_१०।६१।३-१ गतेष्वथो तेष्वभिधाय तेऽभिधां कुमारकेष्वोदनयाचिषु प्रभो! ।  
नर्_१०।६१।३-२ श्रुतिस्थिरा अप्यभिनिन्युरश्रुतिं न किञ्चिदूचुश्च महीसुरोत्तमाः ॥  
नर्_१०।६१।४-१ अनादरात् खिन्नधियो हि बालकाः समाययुर्युक्तमिदं हि यज्वसु ।  
नर्_१०।६१।४-२ चिरादभक्ताः खलु ते महीसुराः कथं हि भक्तं त्वयि तैः समर्प्यते ॥  
नर्_१०।६१।५-१ निवेदयध्वं गृहिणीजनाय मां दिशेयुरन्नं करुणाकुला इमाः ।  
नर्_१०।६१।५-२ इति स्मितार्द्रं भवतेरिता गतास्ते दारका दारजनं ययाचिरे ॥  
नर्_१०।६१।६-१ गृहीतनाम्नि त्वयि सम्भ्रमाकुलाश्चतुर्विधं भोज्यरसं प्रगृह्य ताः ।  
नर्_१०।६१।६-२ चिरं धृतत्वत्प्रविलोकनाग्रहाः स्वकैर्निरुद्धा अपि तूर्णमाययुः ॥  
नर्_१०।६१।७-१ विलोलपिञ्छं चिकुरे कपोलयोः समुल्लसत्कुण्डलमार्द्रमीक्षिते ।  
नर्_१०।६१।७-२ निधाय बाहुं सुहृदंससीमनि स्थितं भवन्तं समलोकयन्त ताः ॥  
नर्_१०।६१।८-१ तदा च काचित् त्वदुपागमोद्यता गृहीतहस्ता दयितेन यज्वना ।  
नर्_१०।६१।८-२ तदैव सञ्चिन्त्य भवन्तमञ्जसा विवेश कैवल्पमहो कृतिन्यसौ ॥  
नर्_१०।६१।९-१ आदाय भोज्यान्यनुगृह्य ताः पुनस्त्वदङ्गसङ्गस्पृहयोज्झतीर्गृहम् ।  
नर्_१०।६१।९-२ विलोक्य यज्ञाय विसर्जयन्निमाश्चकर्थ भर्त् नपि तास्वगर्हणान् ॥  
नर्_१०।६१।१०-१ निरूप्य दोषं निजमङ्गनाजने विलोक्य भक्तिं च पुनर्विचारिभिः ।  
नर्_१०।६१।१०-२ प्रबुद्धतत्त्वैस्त्वमभिष्टुतो द्विजैर्मरुत्पुराधीश! निरुन्धि मे गदान् ॥  
नर्_१०।६२।१-१ कदाचिद् गोपालान् विहितमखसम्भारविभवान्  
नर्_१०।६२।१-२ निरीक्ष्य त्वं शौरे! मघवमदमुद्ध्वंसितुमनाः ।  
नर्_१०।६२।१-३ विजानन्नप्येतान् विनयमृदु नन्दादिपशुपा-  
नर्_१०।६२।१-४ नपृच्छः को वायं जनक! भवतामुद्यम इति ॥  
नर्_१०।६२।२-१ बभाषे नन्दस्त्वां सुत! ननु विधेयो मघवतो  
नर्_१०।६२।२-२ मखो वर्षे वर्षे सुखयति स वर्षेण पृथिवीम् ।  
नर्_१०।६२।२-३ नृणां वर्षायत्तं निखिलमुपजीव्यं महितले  
नर्_१०।६२।२-४ विशेषादस्माकं तृणसलिलजीवा हि पशवः ॥  
नर्_१०।६२।३-१ इति श्रुत्वा वाचं पितुरयि भवानाह सरसं  
नर्_१०।६२।३-२ धिगेतन्नो सत्यं मघवजनिता वृष्टिरिति यत् ।  
नर्_१०।६२।३-३ अदृष्टं जीवानां सृजति खलु वृष्टिं समुचितां  
नर्_१०।६२।३-४ महारण्ये वृक्षाः किमिव बलिमिन्द्राय ददते ॥  
नर्_१०।६२।४-१ इदं तावत् सत्यं यदिह पशपो नः कुलधनं  
नर्_१०।६२।४-२ तदाजीव्यायासौ बलिरचलभर्त्रे समुचितः ।  
नर्_१०।६२।४-३ सुरेभ्योऽप्युत्कृष्टा ननु धरणिदेवाः क्षितितले  
नर्_१०।६२।४-४ ततस्तेऽप्याराध्या इति जगदिथ त्वं निजजनाम् ॥  
नर्_१०।६२।५-१ भवद्वाचं श्रुत्वा बहुमतियुतास्तेऽपि पशुपा  
नर्_१०।६२।५-२ द्विजेन्द्रानर्चन्तो बलिमददुरुच्चैः क्षितिभृते ।  
नर्_१०।६२।५-३ व्यधुः प्रादक्षिण्यं सुभृशमनमन्नादरयुतास्-  
नर्_१०।६२।५-४ त्वमादः शैलात्मा बलिमखिलमाभीरपुरतः ॥  
नर्_१०।६२।६-१ अवोचश्चैवं तान् किमिह वितथं मे निगदितं  
नर्_१०।६२।६-२ गिरीन्द्रो नन्वेषु स्वबलिमुपभूङ्क्ते स्ववपुषा ।  
नर्_१०।६२।६-३ अयं गोत्रो गोत्रद्विषि च कुपिते रक्षितुमलं  
नर्_१०।६२।६-४ समस्तानित्युक्ता जहृषुरखिला गोकुलजुषः ॥  
नर्_१०।६२।७-१ परिप्रीता याताः खलु भवदुपेता व्रजजुषो  
नर्_१०।६२।७-२ व्रजं यावत् तावन्निजमखविभङ्गं निशमयन् ।  
नर्_१०।६२।७-३ भवन्तं जानन्नप्यधिकरजसाक्रान्तहृदयो  
नर्_१०।६२।७-४ न सेहे देवेन्द्रस्त्वदुपरचितात्मोन्नतिरपि ॥  
नर्_१०।६२।८-१ मनुष्यत्वं यातो मधुभिदपि देवेष्वविनयं  
नर्_१०।६२।८-२ विधत्ते चेन्नष्टस्त्रिदशसदसां कोऽपि महिमा ।  
नर्_१०।६२।८-३ ततश्च ध्वंसिष्ये पशुपहतकस्य श्रियमिति  
नर्_१०।६२।८-४ प्रवृत्तस्त्वां जेतुं स किल मघवा दुर्मदनिधिः ॥  
नर्_१०।६२।९-१ त्वदावासं हन्तुं प्रलयजलदानम्बरभुवि  
नर्_१०।६२।९-२ प्रहिण्वन् बिभ्राणः कुलिशमयमभ्रेभगमनः ।  
नर्_१०।६२।९-३ प्रतस्थेऽन्यैरन्तर्दहनमरुदाद्यैर्विहसितो  
नर्_१०।६२।९-४ भवन्माया नैव त्रिभूवनपते! मोहयति कम् ॥  
नर्_१०।६२।१०-१ सुरेन्द्रः कुद्धश्चेद् द्विजकरुणया शैलकृपया-  
नर्_१०।६२।१०-२ प्यनातङ्कोऽस्माकं नियत इति विश्वास्य पशुपान् ।  
नर्_१०।६२।१०-३ अहो किं नायातो गिरिभिदिति सञ्चिन्त्य निवसन्  
नर्_१०।६२।१०-४ मरुद्गेहाधीश! प्रणुद मुरवैरिन्! मम गदान् ॥  
नर्_१०।६३।१-१ ददृशिरे किल तत्क्षणमक्षतस्तनितजृम्भितकम्पितदिक्तटाः ।  
नर्_१०।६३।१-२ सुषमया भवदङ्गतुलां गता व्रजपदोपरि वारिधरास्त्वया ॥  
नर्_१०।६३।२-१ विपुलकरकमिश्चैस्तोयधारानिपातैर्-  
नर्_१०।६३।२-२ दिशि दिशि पशुपानां मण्डले दण्ड्यमाने ।  
नर्_१०।६३।२-३ कुपितहरिकृतान्नः पाहि पाहीति तेषां  
नर्_१०।६३।२-४ वचनमजित! शृण्वन् मा बिभीतेत्यभाणीः ॥  
नर्_१०।६३।३-१ कुल इह खलु गोत्रो दैवतं गोत्रशत्रोर्-  
नर्_१०।६३।३-२ विहतिमिह स रुन्ध्यत् को नुः वः संशअयोऽस्मिन् ।  
नर्_१०।६३।३-३ इति सहसितवादी देव! गोवर्धनाद्रिं  
नर्_१०।६३।३-४ त्वरितमुदमुमूलो मूलतो बाल! दोर्भ्याम् ॥  
नर्_१०।६३।४-१ तदनु गिरिवरस्य प्रोद्धृतस्यास्य तावत्  
नर्_१०।६३।४-२ सिकतिलमृदुदेशे दूरतो वारितापे ।  
नर्_१०।६३।४-३ परिकरपरिमिश्रान् धेनुगोपानधस्ता-  
नर्_१०।६३।४-४ दुपनिदधदधत्था हस्तपद्मेन शैलम् ॥  
नर्_१०।६३।५-१ भवति विधृतशैले बालिकाभिर्वयस्यैर्-  
नर्_१०।६३।५-२ अपि विहितविलासं केलिलापादिलोले ।  
नर्_१०।६३।५-३ सविधमिलितधेनूरेकहस्तेन कण्दू-  
नर्_१०।६३।५-४ यति सति पशुपालास्तोषमैषन्त सर्वे ॥  
नर्_१०।६३।६-१ अतिमहान् गिरिरेषु तु वामके करसरोरुहि तं धरते चिरम् ।  
नर्_१०।६३।६-२ किमिदमद्भुतमद्रिबलं न्विति त्वदवलोकिभिराकथि गोपकैः ॥  
नर्_१०।६३।७-१ अहह धार्ष्ट्यममुष्य वटोर्गिरिं व्यथितबाहुरसाववरोपयेत् ।  
नर्_१०।६३।७-२ इति हरिस्त्वयि बद्धविगर्हणो दिवससःतकमुग्रमवर्षयत् ॥  
नर्_१०।६३।८-१ अचलति त्वयि देव! पदात् पदं गलितसर्वजले च घनोत्करे ।  
नर्_१०।६३।८-२ अपहृते मरुता मरुतां पतिस्त्वदभिशङ्कितधीः समुपाद्रवत् ॥  
नर्_१०।६३।९-१ शममुपेयुषि वर्षभरे तदा पशुपधेनुकुले च विनिर्गते ।  
नर्_१०।६३।९-२ भुवि विभो! समुपाहितभूधरः प्रमुदितैः पशुपैः परिरेभिषे ॥  
नर्_१०।६३।१०-१ धरणिमेव पुरा धृतवानसि क्षितिधरोद्धरणे तव कः श्रमः ।  
नर्_१०।६३।१०-२ इति नुतस्त्रिदशैः कुमलापते! गुरुपुरालय! पालय मां गदात् ॥  
नर्_१०।६४।१-१ आलोक्य शैलोद्धरणादिरूपं प्रभावमुच्चैस्तव गोपलोकाः ।  
नर्_१०।६४।१-२ वीश्वेश्वरं त्वामभिमत्य विश्वे नन्दः भवज्जातकमन्वपृच्छन् ॥  
नर्_१०।६४।२-१ गर्गोदितो निर्गदितो निजाय वर्गाय तातेन तव प्रभावः ।  
नर्_१०।६४।२-२ पूर्वाधिक्स्त्वय्यनुराग एषामैधिष्ट तावद् बहुमानभारः ॥  
नर्_१०।६४।३-१ ततोऽवमानोदिततत्त्वबोधः सुराधिराजः सह दिव्यगव्या ।  
नर्_१०।६४।३-२ उपेत्य तुष्ताव स नष्टगर्वः स्पृष्ट्वा पदाब्जं मणिमौलिना ते ॥  
नर्_१०।६४।४-१ स्नेहस्तुनैस्त्वां सुरभिः पयोभिर्गोविन्दनामाङ्कितमभ्यषिञ्चत् ।  
नर्_१०।६४।४-२ एरावतोपाहृतदिव्यगङ्गापाथोभिरिन्द्रोऽपि च जातहर्षः ॥  
नर्_१०।६४।५-१ जगत्त्रयेशे त्वयि गोकुलेशतयाभिषिक्ते सति गोपवाटः ।  
नर्_१०।६४।५-२ नोकेऽपि वैकुण्ठपदेऽप्यलभ्यां श्रियं प्रपेदे भवतः प्रभावात् ॥  
नर्_१०।६४।६-१ कदाचिदन्तर्यमुनं प्रभाते स्नायन् पिता वारुणपूरुषेण ।  
नर्_१०।६४।६-२ नीतस्तमानेतुमगाः पुरीं त्वं तां वारुणीं कारणमर्त्यरूपः ॥  
नर्_१०।६४।७-१ ससम्भ्रमं तेन जलाधिपेन प्रपूजितस्त्वं प्रतिगृह्य तातम् ।  
नर्_१०।६४।७-२ उपागतस्तत्क्षणमात्मगेहं पितावदत् तच्चरितं निजेभ्यः ॥  
नर्_१०।६४।८-१ हरिं विनिश्चित्य भवन्तमेतान् भवत्पदालोकनबद्धतृष्णान् ।  
नर्_१०।६४।८-२ निरीक्ष्य विष्णो! परमं पदं तद् दुरापमन्यैस्त्वमदीदृशस्तान् ॥  
नर्_१०।६४।९-१ स्फुरत्परानन्दरसप्रवाहप्रपूर्णकैवल्यमहापयोधौ ।  
नर्_१०।६४।९-२ चिरं निमग्नाः खलु गोपसङ्घास्त्वयैव भूमन्! पुनरुद्धृतास्ते ॥  
नर्_१०।६४।१०-१ करबदरवदेवं देव! कुत्रावतारे  
नर्_१०।६४।१०-२ निजपदमनवाप्यं दर्शितं भक्तिभाजाम् ।  
नर्_१०।६४।१०-३ तदिह पशुपरूपी त्वं हि साक्षात् परात्मन्!  
नर्_१०।६४।१०-४ पवनपुरनिवासिन्! पाहि मामामयेभ्यः ॥  
नर्_१०।६५।१-१ गोपीजनाय कथितं नियमावसाने  
नर्_१०।६५।१-२ मरोत्सवं त्वमथ साधयितुं प्रवृत्तः ।  
नर्_१०।६५।१-३ सान्द्रेण चान्द्रमहसा शिशिरीकृताशे  
नर्_१०।६५।१-४ प्रापूरयो मुरलिकां यमुनावनान्ते ॥  
नर्_१०।६५।२-१ सम्भूर्छनाभिरुदितस्वरमण्डलाभिः  
नर्_१०।६५।२-२ सम्मूर्छयन्तमखिलं भुवनान्तरालम् ।  
नर्_१०।६५।२-३ त्वद्वेणुनादमुपकर्ण्य विभो! तरुण्यस्-  
नर्_१०।६५।२-४ तत्तादृशं कमपि चित्तविमोहमापुः ॥  
नर्_१०।६५।३-१ ता गेहकृत्यनिरतास्तनयप्रसक्ताः  
नर्_१०।६५।३-२ कान्तोपसेवनपराश्च सरोरुहाक्ष्यः ।  
नर्_१०।६५।३-३ सर्वं विसृज्य मुरलीरवमोहितास्ते  
नर्_१०।६५।३-४ कान्तारदेशमयि कान्ततनो! समेताः ॥  
नर्_१०।६५।४-१ काश्चिन्निजाङ्गपरिभूषणमादधाना  
नर्_१०।६५।४-२ वेणुप्रणादमुपकर्ण्य कृतार्धभूषाः ।  
नर्_१०।६५।४-३ त्वामागता ननु तथैव विभूषिताभ्यस्-  
नर्_१०।६५।४-४ ता एव संरुरुचिरे तव लोचनाय ॥  
नर्_१०।६५।५-१ हारं नितम्बभूवि काचन धारयन्ती  
नर्_१०।६५।५-२ काञ्चीं च कण्ठभुवि देव! समागता त्वाम् ।  
नर्_१०।६५।५-३ हारित्वमात्मजघनस्य मुकुन्द! तुभ्यं  
नर्_१०।६५।५-४ व्यक्तं बभाष इव मुग्धसुखी विशेषात् ॥  
नर्_१०।६५।६-१ काचित् कुचे पुनरसज्जितकञ्चुलीका  
नर्_१०।६५।६-२ व्यामोहतः परवधूभिरलक्ष्यमाणा ।  
नर्_१०।६५।६-३ त्वामाययौ निरुपमप्रणयातिभार-  
नर्_१०।६५।६-४ राज्याभिषेकविधये कलशीधरेव ॥  
नर्_१०।६५।७-१ काश्चिद् गृहात् किल निरेतुमपारयन्त्यस्-  
नर्_१०।६५।७-२ त्वामेव देव! हृदये सुदृढं विभाव्य ।  
नर्_१०।६५।७-३ देहं विधूय परचित्सुखरूपमेकं  
नर्_१०।६५।७-४ त्वामाविशन् परमिमा ननु धन्यधन्याः ॥  
नर्_१०।६५।८-१ जारात्मना न परमात्मतया स्मरन्त्यो  
नर्_१०।६५।८-२ नार्यो गताः परमहंसगतिं क्षणेन ।  
नर्_१०।६५।८-३ तत् त्वां प्रकाशपरमात्मतनुं कथञ्चि-  
नर्_१०।६५।८-४ च्चित्ते वहन्नमृतमश्रममश्नुवीय ॥  
नर्_१०।६५।९-१ अभ्यागताभिरभितो व्रजसुन्दरीभिर्-  
नर्_१०।६५।९-२ मुग्धास्मितार्द्रवदनः करुणावलोकी ।  
नर्_१०।६५।९-३ निस्सीमकान्तिजलधिस्त्वमवेक्ष्यमाणो  
नर्_१०।६५।९-४ विश्वैकहृद्य! हर मे परमेश! रोगान् ॥  
नर्_१०।६६।१-१ उपयातानां सुदृशां कुसुमायुधबाणपातविवशानाम् ।  
नर्_१०।६६।१-२ अभिवाञ्छितं विधातुं कृतमतिरपि ता जगाथ वाममिव ॥  
नर्_१०।६६।२-१ गगनगतं मुनिनिवहं श्रावयितुं जगिथ कुलवधूधर्मम् ।  
नर्_१०।६६।२-२ धर्म्यं खलु ते वचनं कर्म तु नो निर्मलस्य विश्वास्यम् ॥  
नर्_१०।६६।३-१ आकर्ण्य ते प्रतीपां वाणीमेणीदृशः परं दीनाः ।  
नर्_१०।६६।३-२ मा मा करुणासिन्धो! परित्यजेत्यतिचिरं विलेपुस्ताः ॥  
नर्_१०।६६।४-१ तासां रुदितैर्लपितैः करुणाकुलमानसो मुरारे! त्वम् ।  
नर्_१०।६६।४-२ ताभिः समं प्रवृत्तो यमुनापुलिनेषु काममभिरन्तुम् ॥  
नर्_१०।६६।५-१ चन्द्रकरस्यन्दलसत्सुन्दरयमुनातटान्तवीथीषु ।  
नर्_१०।६६।५-२ गोपीजनोत्तरीयैरापादितसंस्तरो न्यषीदस्त्वम् ॥  
नर्_१०।६६।६-१ सुमधुरनर्मालपनैः करसङ्ग्रहणैश्च चुम्बनोल्लासैः ।  
नर्_१०।६६।६-२ गाढालिङ्गनसङ्गैस्त्वमङ्गनालोकमाकुलीचकृषे ॥  
नर्_१०।६६।७-१ वासोहरणदिने यद् वासोहरणं प्रतिश्रुतं तासाम् ।  
नर्_१०।६६।७-२ तदपि विभो! रसविवशस्वान्तानां कान्तसुभ्रुवामदधाः ॥  
नर्_१०।६६।८-१ कन्दलितधर्मलेशं कुन्दमृदुस्मेरवक्त्रपाथोजम् ।  
नर्_१०।६६।८-२ नन्दसुत! त्वां त्रिजगत्सुन्दरमुपगूह्य नन्दिता बालाः ॥  
नर्_१०।६६।९-१ विरहेश्वङ्गारमयः शृङ्गारमयश्च सङ्गमेऽपि त्वम् ।  
नर्_१०।६६।९-२ नितरामङ्गारमयस्तत्र पुनः सङ्गमेऽपि चित्रमिदम् ॥  
नर्_१०।६६।१०-१ राधातुङ्गपयोधरसाधुपरिरम्भलोलुपात्मानम् ।  
नर्_१०।६६।१०-२ आराधये भवन्तं पवनपुराधीश! शमय सकलगदान् ॥  
नर्_१०।६७।१-१ स्फुरत्परानन्दरसात्मकेन त्वया समासादितभोहलीलाः ।  
नर्_१०।६७।१-२ असीममानन्दभरं प्रपन्ना महान्तमापुर्मदमम्बुजाक्ष्यः ॥  
नर्_१०।६७।२-१ निलीयतेऽसौ मयि मय्यमायं रमापतिर्विश्वमनोभिरामः ।  
नर्_१०।६७।२-२ इतिस्म सर्वाः कलिताभिमाना निरीक्ष्य गोविन्द! तिरोहितोऽभूः ॥  
नर्_१०।६७।३-१ राधाभिधां तावदजातगर्वामतिप्रियां गोपवधूं मुरारे! ।  
नर्_१०।६७।३-२ भवानुपादाय गतो विदूरं तया सह स्वैरविहारकारी ॥  
नर्_१०।६७।४-१ तिरोहितेऽथ त्वयि जाततापाः समं समेताः कमलायताक्ष्यः ।  
नर्_१०।६७।४-२ वने वने त्वां परिमार्गयन्त्यो विषादमापुर्भगवन्नपारम् ॥  
नर्_१०।६७।५-१ हा चूत! हा चम्पक! कर्णिकार! हा मल्लिके! मालति! बालवल्ल्यः! ।  
नर्_१०।६७।५-२ किं वीक्षितो नो हृदयैकचोर इत्यादि तास्त्वत्प्रवणा विलेपुः ॥  
नर्_१०।६७।६-१ निरीक्षितोऽयं सखि! पङ्कजाक्षः पुरो ममेत्याकुलमालपन्ती ।  
नर्_१०।६७।६-२ त्वां भावनाचक्षुषि वीक्ष्य काचित् तापं सखीनां द्विगुणीचकार ॥  
नर्_१०।६७।७-१ त्वदात्मिकास्ता यमुनातटान्ते तवानुचक्रुः किल चेष्टितानि ।  
नर्_१०।६७।७-२ विचित्य भूयोऽपि तथैव मानात् त्वया वियुक्तां ददृशुश्च राधाम् ॥  
नर्_१०।६७।८-१ ततः समं ता विपिने समन्तात् तमोवतारावधि मार्गयन्त्यः ।  
नर्_१०।६७।८-२ पुनर्विमिश्रा यमुनातटान्ते भृशं विलेपुश्च जगुर्गुणांस्ते ॥  
नर्_१०।६७।९-१ तथाव्यथासङ्कुलमानसानां व्रजाङ्गनानां करुणैकसिन्धो! ।  
नर्_१०।६७।९-२ जगत्त्रयीमोहनमोहनात्मा त्वं प्रादुरासीरयि मन्दहासी ॥  
नर्_१०।६७।१०-१ सन्दिग्धसन्धर्शनमात्मकान्तं त्वां वीक्ष्य तन्व्यः सहसा तदानीम् ।  
नर्_१०।६७।१०-२ किं किं न चक्रुः प्रमदातिभारात् स त्वं गदात् पालय मारुतेश! ॥  
नर्_१०।६८।१-१ तव विलोकनाद् गोप्पिकाजनाः प्रमदसङ्कुलाः पङ्कजेक्षण! ।  
नर्_१०।६८।१-२ अमृतधारय सम्प्लुता इव स्तिमिततां दधुस्त्वत्पुरोगताः ॥  
नर्_१०।६८।२-१ तदनु काचन त्वत्कराम्बुजं सपदि गृह्णती निर्विशङ्कितम् ।  
नर्_१०।६८।२-२ घनपयोधरे सन्निधाय सा पुलकसंवृता तस्थुषी चिरम् ॥  
नर्_१०।६८।३-१ तव विभो! पुरा कोमलं भुजं निजगलान्तरे पर्यवेष्टयत् ।  
नर्_१०।६८।३-२ गलसमुद्गतं प्राणमारुतं प्रतिनिरुन्धतीवातिहर्षुला ॥  
नर्_१०।६८।४-१ अपगतत्रपा कापि कामिनी तव मुखाम्बुजात् पूगचर्वितम् ।  
नर्_१०।६८।४-२ प्रतिगृहय्य तद् वक्त्रपङ्कजे निदधती गता पूर्णकामताम् ॥  
नर्_१०।६८।५-१ विकरुणो वने संविहाय मामपगतोऽसि का त्वामि स्पृशेत् ।  
नर्_१०।६८।५-२ इति सरोषया तवदेकया सजललोचनं वीक्षितो भवान् ॥  
नर्_१०।६८।६-१ इति मुदाकुलैर्वल्लवीजनैः सममुपागतो यामुने तटे ।  
नर्_१०।६८।६-२ मृदुकुचाम्बरैः कल्पितासने घुसृणभासुरे पर्यशोभथाः ॥  
नर्_१०।६८।७-१ कतिविधा कृपा केऽपि सर्वतो धृतदयोदयाः केचिदाश्रिते ।  
नर्_१०।६८।७-२ कतिचिदीदृशा मादृशेष्वत्पीत्यभिहितो भवान् वल्लवीजनैः ॥  
नर्_१०।६८।८-१ अयि कुमारिका! नैव शङ्क्यतां कठिनता मयि प्रेमकातरे ।  
नर्_१०।६८।८-२ मयि यु चेतसो वोऽनुवृत्तये कृतमिदं मयेत्युचिवान् भवान् ॥  
नर्_१०।६८।९-१ अयि निशम्यतां जीववल्लभाः! प्रियतमो जनो नेदृशो मम ।  
नर्_१०।६८।९-२ तदिह रम्यतां रम्ययामिनीष्वनुपरोधमित्यालपो विभो! ॥  
नर्_१०।६८।१०-१ इति गिराधिकं मोदमेदुरैर्व्रजवधूजनैः साकमारमन् ।  
नर्_१०।६८।१०-२ कलितकौतुको रासखेलने गुरुपुरीपते! पाहि मां गदात् ॥  
नर्_१०।६९।१-१ केशपाशधृतपिच्छिकावितति सञ्चलन्मकरकुण्डलं  
नर्_१०।६९।१-२ हारजालवनमालिकाललितमङ्गरागघनसौरभम् ।  
नर्_१०।६९।१-३ पीतचेलधृतकाञ्चिकाञ्चितमुदञ्चदंशुमणिनूपुरं  
नर्_१०।६९।१-४ रासकेलिपरिभूषितं तव हि रूपमीश! कलयामहे ॥  
नर्_१०।६९।२-१ तावदेव कृतमण्डने कलितकञ्चुलीककुचमण्डले  
नर्_१०।६९।२-२ गण्डलोलमणिकुण्डले युवतिमण्डलेऽथ परिमण्डले ।  
नर्_१०।६९।२-३ अन्तरा सकलसुन्दरीयुगलमिन्दिरारमण! सञ्चरन्  
नर्_१०।६९।२-४ मञ्जुलां तदनु रासकेलिमयि कञ्जनाभ! समुपादधाः ॥  
नर्_१०।६९।३-१ वासुदेव! तव भासमानमिह रासकेलिरससौरभं  
नर्_१०।६९।३-२ दूरतोऽपि खलु नारदागदितमाकलय्य कुतुकाकुला ।  
नर्_१०।६९।३-३ वेषभूषणविलासपेशलविलासिनीशतसमावृता  
नर्_१०।६९।३-४ नाकतो युगपदागता वियति वेगतोऽथ सुरमण्डली ॥  
नर्_१०।६९।४-१ वेणुनादकृततानदानकलगानरागगतियोजना-  
नर्_१०।६९।४-२ लोभनीयमृदुपादपातकृततालमेलनमनोहरम् ।  
नर्_१०।६९।४-३ पाणिसङ्क्वणितकङ्कणं च मुहुरंसलम्बितकराम्बुजंष्  
नर्_१०।६९।४-४ श्रोणिबिम्बचलदम्बरं भजत रासकेलिरसडम्बरम् ॥  
नर्_१०।६९।५-१ श्रद्धया विरचितानुगानकृततारतारमधुरस्वरे  
नर्_१०।६९।५-२ नर्तनेऽथ ललिताङ्गहारलुलिताङ्गहारमणिभूषणे ।  
नर्_१०।६९।५-३ सम्मदेन कृतपुष्पवर्षमलमुन्मिषद् दिविषदां कुलं  
नर्_१०।६९।५-४ चिन्मये त्वयि निलीयमानमिव सम्मुमोह सवधूकुलम् ॥  
नर्_१०।६९।६-१ स्विन्नसन्नतनुवल्लरी तदनु कापि नाम पशुपाङ्गना  
नर्_१०।६९।६-२ कान्तमंसमवलम्बते स्म तव तान्तिभारमुकुलेक्षणा ।  
नर्_१०।६९।६-३ काचिदाचलितकुन्तला नवपटीरसारनवसौरभं  
नर्_१०।६९।६-४ वञ्चनेन तव सञ्चुचुम्ब भुजमञ्चितोरुपुलकाङ्कुरम् ॥  
नर्_१०।६९।७-१ कापि गण्डभुवि सन्निधाय निजगण्डमाकुलितकुण्डलं  
नर्_१०।६९।७-२ पुण्यपूरनिधिरन्ववाप तव पूगचर्वितरसामृतम् ।  
नर्_१०।६९।७-३ इन्दिराविहृतिमन्दिरं भुवनसुन्दरं हि नटनान्तरे  
नर्_१०।६९।७-४ त्वामवाप्य दधुरङ्गनाः किमु न सम्मदोन्मददशान्तरम् ॥  
नर्_१०।६९।८-१ गानमीश! विरतं क्रमेण किल वाद्यमेलनमुपारतं  
नर्_१०।६९।८-२ ब्रह्मसम्मदरसाकुलाः सदसि केवलं ननृतुरङ्गनाः ।  
नर्_१०।६९।८-३ नाविदन्नपि च नीविकां किमपि कुन्तलीमपि च कञ्चुलीं  
नर्_१०।६९।८-४ ज्योतिषामपि कदम्बकं दिवि विलम्बितं किमपरं ब्रुवे ॥  
नर्_१०।६९।९-१ मोदसीम्नि भुवनं विलाप्य विहृतिं समाप्य च ततो विभो!  
नर्_१०।६९।९-२ केलिसम्प्तृदितनिर्मलाङ्गनवघर्मलेशसुभगात्मनाम्  ।  
नर्_१०।६९।९-३ मन्मथासहनचेतसां पशुपयोषितां सुकृतचोदितस्-  
नर्_१०।६९।९-४ तावदाकलितमूर्तिरादधिथ मारवीरपरमोत्सवान् ॥  
नर्_१०।६९।१०-१ केलिभेदपरिलोलिताभिरतिलालिताभिरबलालिभिः  
नर्_१०।६९।१०-२ स्वैरमीश! ननु सूरजापयसि चारु नाम विहृतिं व्यधाः ।  
नर्_१०।६९।१०-३ काननेऽपि च विसारिशीतलकिशोरमारुतमनोहरे  
नर्_१०।६९।१०-४ सूनसौरभमये विलेसिथ विलासिनीशतविमोहनम् ॥  
नर्_१०।६९।११-१ कामिनीरिति हि यामिनीषु खलु कामनीयकनिधे! भवान्  
नर्_१०।६९।११-२ पूर्णसम्मदरसार्णवं कमपि योगिगम्यमनुभावयन् ।  
नर्_१०।६९।११-३ ब्रह्मशङ्करमुखानपीह पशुपाङ्गनासु बहुमानयन्  
नर्_१०।६९।११-४ भक्तलोकगमनीयरूप! कमनीय! कृष्ण! परिपाहि माम् ॥  
नर्_१०।७०।१-१ इति त्वयि रसाकुलं रमितवल्लभे वल्लवाः  
नर्_१०।७०।१-२ कदापि पुनरम्बिकाकमितुरम्बिकाकानने ।  
नर्_१०।७०।१-३ समेत्य भवता समं निशि निषेव्य दिव्योत्सवं  
नर्_१०।७०।१-४ सुखं सुषुपुरग्रसीद् व्रजपमुग्रनागस्तदा ॥  
नर्_१०।७०।२-१ समुन्मुखमथोल्मुकैरभिहतेऽपि तस्मिन् बला-  
नर्_१०।७०।२-२ दमुञ्चति भवत्पदे न्यपति पाहि पाहीति तैः ।  
नर्_१०।७०।२-३ तदा खलु पदा भवान् समुपगम्य पस्पर्श तं  
नर्_१०।७०।२-४ बभौ स च निजां तनुं समुपसाद्य वैद्याधरीम् ॥  
नर्_१०।७०।३-१ सुदर्शनधर! प्रभो! ननु सुदर्शनाख्योऽस्म्यहं  
नर्_१०।७०।३-२ सुनीन् क्वचिदपाहसं त इह मां व्यधुर्वाहसम् ।  
नर्_१०।७०।३-३ भवत्पदसमर्पणादमलतां गतोऽस्मीत्यसौ  
नर्_१०।७०।३-४ स्तुवन् निजपदं ययौ व्रजपदं च गोपा मुदा ॥  
नर्_१०।७०।४-१ कदापि खलु सीरिणा विहरति त्वयि स्त्रीजनैर्-  
नर्_१०।७०।४-२ जहार् धनदानुगः स किल शङ्खचूडोऽबलाः ।  
नर्_१०।७०।४-३ अतिद्रुतमनुद्रुतस्तमथ मुक्तनारीजनं  
नर्_१०।७०।४-४ रुरोजिथ शिरोमणिं हलभृते च तस्याददाः ॥  
नर्_१०।७०।५-१ दिनेषु च सुहृज्जनैः सह वनेषु लीलापरं  
नर्_१०।७०।५-२ मनोभवमनोहरं रसितवेणुनादामृतम् ।  
नर्_१०।७०।५-३ भवन्तममरीदृशाममृतपारणादायिनं  
नर्_१०।७०।५-४ विचिन्त्य किमु नालपन् विरहतापिता गोपिकाः ॥  
नर्_१०।७०।६-१ भोजराजभृतकस्त्वथ कश्चित् कष्टदुष्टपथदृष्टिररिष्टः ।  
नर्_१०।७०।६-२ निष्ठुराकृतिरपष्ठुनिनादस्तिष्ठते स्म भवते वृषरूपी ॥  
नर्_१०।७०।७-१ शाक्वरोऽथ जगतीधृतिहारी मूर्तिमेष बृहतीं प्रदधानः ।  
नर्_१०।७०।७-२ पङ्क्तिमाशु परिघूर्ण्य पशूनां छन्दसां निधिमवाप भवन्तम् ॥  
नर्_१०।७०।८-१ तुङ्गशृङ्गमुखमाश्वभियन्तं ससङ्गृहय्य रभसादभियं तम् ।  
नर्_१०।७०।८-२ भद्ररूपमपि दैत्यमभद्रं मर्दयन्नमदयः सुरलोकम् ॥  
नर्_१०।७०।९-१ चित्रमद्य भगवन्! वृषघातात् सुस्थिराजनि वृषस्थितिरुर्व्याम् ।  
नर्_१०।७०।९-२ वर्धते च वृषचेतसि भूयान्मोद इत्यभिनुतोऽसि सुरस्त्वम् ॥  
नर्_१०।७०।१०-१ औक्षकाणि! परिधावत दूरं वीक्ष्यतामयमिहोक्षविभेदी ।  
नर्_१०।७०।१०-२ इत्थमात्तहसितैः सह गोपैर्गेहगस्त्वमव वातपुरेश! ॥  
नर्_१०।७१।१-१ यत्नेषु सर्वेष्वपि नावकेशी केशी स भोजेशितुरिष्टबन्धुः ।  
नर्_१०।७१।१-२ त्वं सिन्धुजावाप्य इतीव मत्वा सम्प्राप्तवान् सिन्धुजवाजिरूपः ॥  
नर्_१०।७१।२-१ गन्धर्वतामेष गतोऽपि रूक्षैर्नादैः समुद्वेजितसर्वलोकः ।  
नर्_१०।७१।२-२ भवद्विलोकावधि गोपवाटीं प्रमर्द्य पापः पुनरा पतत् त्वाम् ॥  
नर्_१०।७१।३-१ तार्क्ष्यार्पिताङ्घ्रेस्तव तार्क्ष्य एष चिक्षेप वक्षोभुवि नाम पादम् ।  
नर्_१०।७१।३-२ भृगोः पदाघातकथं निशम्य स्वेनापि शक्यं तदितीव मोहात् ॥  
नर्_१०।७१।४-१ प्रवञ्चयन्नस्य खुराञ्चलं द्रागमुं च विक्षेपिथ दूरदूरम् ।  
नर्_१०।७१।४-२ सम्मूर्छितोऽपि हतिमूर्छितेन क्रोधोष्मणा खादितुमाद्रुतस्त्वाम् ॥  
नर्_१०।७१।५-१ त्वं वाहदण्डे कृतधीश्च बाहादण्डं न्यधास्तस्य मुखे तदानीम् ।  
नर्_१०।७१।५-२ तद्वृद्धिरुद्धश्वसनो गतासुः सप्तीभवन्नप्ययमैक्यमागात् ॥  
नर्_१०।७१।६-१ आलम्भमात्रेण पशोः सुराणां प्रसादके नूत्न इवाश्वमेधे ।  
नर्_१०।७१।६-२ कृते त्वया हर्षवशात् सुरेन्द्रास्त्वां तुष्टुषुः केशवनामधेयम् ॥  
नर्_१०।७१।७-१ कंसाय ते शौरिसुतत्वमुक्त्वा तं तद्वधोत्कं प्रतिरुध्य वाचा ।  
नर्_१०।७१।७-२ प्राप्तेन केशिक्षपणावसाने श्रीनारदेन त्वमभिष्टुतोऽभूः ॥  
नर्_१०।७१।८-१ कदापि गोपैः सह काननान्ते निलायनक्रीडनलोलुपं त्वाम् ।  
नर्_१०।७१।८-२ मयात्मजः प्राप दुरन्तमायो व्योमाभिधो व्योमचरोपरोधी ॥  
नर्_१०।७१।९-१ स चोरपालायितवल्लवेषु चोरायितो गोपशिशून् पशूंश्च ।  
नर्_१०।७१।९-२ गुहासु कृत्वा पिदधे शिलाभिस्त्वया च बुद्ध्वा परिमर्दितोऽभूत् ॥  
नर्_१०।७१।१०-१ एवंविधैश्चाद्भुतकेलिभेदैरानन्दमूर्छामतुलां व्रजस्य ।  
नर्_१०।७१।१०-२ पदे पदे नूतनयन्नसीमं परात्मरूपिन्! पवनेश!पायाः ॥  
नर्_१०।७२।१-१ कंसोऽथ नारदगिरा व्रजवासिनं त्वा-  
नर्_१०।७२।१-२ माकर्ण्य दीर्णहृदयः स हि गान्दिनेयम् ।  
नर्_१०।७२।१-३ आहूय कार्मुकमखच्छलतो भवन्त-  
नर्_१०।७२।१-४ मानेतुमेनमहिनोदहिनाथशायिन्! ॥  
नर्_१०।७२।२-१ अक्रूर एष भवदङ्घ्रिपरश्चिराय  
नर्_१०।७२।२-२ त्वद्दर्शनाक्षममनाः क्षितिपालभीत्या ।  
नर्_१०।७२।२-३ तस्याज्ञयैव पुनरीक्षितुमुद्यतस्त्वाम्-  
नर्_१०।७२।२-४ आनन्दभारमतिभूरितरं बभार ॥  
नर्_१०।७२।३-१ सोऽयं रथेन सुकृती भवतो निवासं  
नर्_१०।७२।३-२ गच्छन् मनोरथगणांस्त्वयि धार्यमाणान् ।  
नर्_१०।७२।३-३ आस्वादयन् मुहुरपायभयेन दैवं  
नर्_१०।७२।३-४ सम्प्रार्थयन् पथि न किञ्चिदपि व्यजानात् ॥  
नर्_१०।७२।४-१ द्रक्ष्यामि देवशतगीतगतिं म्पुमांसं  
नर्_१०।७२।४-२ स्प्रक्ष्यामि किंस्विदपिनाम परिष्वजेय ।  
नर्_१०।७२।४-३ किं वक्ष्यते स खलु मां क्व नु वीक्षितः स्या-  
नर्_१०।७२।४-४ दित्थं निनाय स भवन्मयमेव मार्गम् ॥  
नर्_१०।७२।५-१ भूयः क्रमादभिविशन् भवदङ्घ्रिपूतं  
नर्_१०।७२।५-२ बृन्दावनं हरविरिञ्चसुराभिवन्द्यम् ।  
नर्_१०।७२।५-३ आनन्दमग्न इव लग्न इव प्रमोहे  
नर्_१०।७२।५-४ किं किं दशान्तरमवाप न पङ्कजाक्ष! ॥  
नर्_१०।७२।६-१ पश्यन्नवन्दत भवद्विहृतिस्थलानि  
नर्_१०।७२।६-२ पांसुष्ववेष्टत भवच्चरणाङ्कितेषु ।  
नर्_१०।७२।६-३ किं ब्रूमहे बहुजना हि तदापि जाता  
नर्_१०।७२।६-४ एवं तु भक्तिरला विरलाः परात्मन्! ॥  
नर्_१०।७२।७-१ सायं स गोपभवनानि भवच्चरित्र-  
नर्_१०।७२।७-२ गीतामृतप्रसृतकर्णरसायनानि ।  
नर्_१०।७२।७-३ पश्यन् प्रमोदसरितेव किलोह्यमानो  
नर्_१०।७२।७-४ गच्छन् भवद्भवन न्निधिमन्वयासीत् ॥  
नर्_१०।७२।८-१ तावद् ददर्श पशुदोहविलोकलोलं  
नर्_१०।७२।८-२ भक्तोत्तमागतिमिव प्रतिपालयन्तम् ।  
नर्_१०।७२।८-३ भूमन्! भवन्तमयमग्रजवन्तमन्तर्-  
नर्_१०।७२।८-४ ब्रह्मानुभूतिरससिन्धुमिवोद्वमन्तम् ॥  
नर्_१०।७२।९-१ सायन्तनाप्लवविशेषविविक्तगात्रौ  
नर्_१०।७२।९-२ द्वौ पीतनीलरुचिराम्बरलोभनीयौ ।  
नर्_१०।७२।९-३ नातिप्रपञ्चधृतभूषणचारुवेषौ  
नर्_१०।७२।९-४ मन्दस्मितार्द्रवदनौ स युवां ददर्श ॥  
नर्_१०।७२।१०-१ दूराद् रथात् समवरुह्य नमन्तमेन-  
नर्_१०।७२।१०-२ मुत्थाप्य भक्तकुलमौलिमथोपगूहन् ।  
नर्_१०।७२।१०-३ हर्षान्मिताक्षरगिरा कुशलानुयोगी  
नर्_१०।७२।१०-४ पाणिं प्रग्र्ह्य सबलोऽथ गृहं निनेथ ॥  
नर्_१०।७२।११-१ नन्देन साकममितादरमर्चयित्वा   
नर्_१०।७२।११-२ तं यादवं तदुदितां निशमय्य वार्ताम् ।  
नर्_१०।७२।११-३ गोपेषु भूपतिनिदेशकथां निवेद्य  
नर्_१०।७२।११-४ नानाकथाभिरिह तेन निशामनैषीः ॥  
नर्_१०।७२।१२-१ चन्द्रागृहे किमुत चन्द्रभगागृहे नु  
नर्_१०।७२।१२-२ राधागृहे नु भवने किमु मैत्रविन्दे ।  
नर्_१०।७२।१२-३ धूर्त्तो विलम्बत इति प्रमदाभिरुच्चै-  
नर्_१०।७२।१२-४ राशङ्कितो निशि मरुत्पुरनाथ! पायाः ॥  
नर्_१०।७३।१-१ मिशमय्य तवाथ यानवार्तां भृशमार्ताः पशुपालबालिकास्ताः ।  
नर्_१०।७३।१-२ किमिदं किमिदं कथं न्वितीमाः समवेताः परिदेवितान्यकुर्वन् ॥  
नर्_१०।७३।२-१ करुणानिधिरेषु नन्दसूनुः कथमस्मान् विसृजेदनन्यनाथाः ।  
नर्_१०।७३।२-२ बत नः किमु दैवमेवमासीदिति तास्त्वद्गतमानसा विलेपुः ॥  
नर्_१०।७३।३-१ चरमप्रहरे प्रतिष्ठमानः सह पित्रा निजमित्रमण्डलैश्च ।  
नर्_१०।७३।३-२ परितापभरं नितम्बिनीनां शमयिष्यन् व्यमुचः सखायमेकम् ॥  
नर्_१०।७३।४-१ अचिरादुपयामि सन्निधिं वो भविता साधु मयैव सङ्गमश्रीः ।  
नर्_१०।७३।४-२ अमृताम्बुनिधौ निमज्जयिष्ये द्रुतमित्याश्वसिता वधूरकार्षीः ॥  
नर्_१०।७३।५-१ सविषादभरं सयाञ्चमुच्चैरतिदूरं वनिताभिरीक्ष्यमाणः ।  
नर्_१०।७३।५-२ मृदु तद्दिशि पातयन्नपाङ्गान् सबलोऽक्रूररथेन निर्गतोऽभूः ॥  
नर्_१०।७३।६-१ अनसा बहुलेन वल्लवानां मनसा चनुगतोऽथ वल्लभानाम् ।  
नर्_१०।७३।६-२ वनमार्तभृगं विषण्णवृक्षं समतीतो यमुनातटीमयासीः ॥  
नर्_१०।७३।७-१ मियमाय निमज्ज्य वारिणि त्वमभिवीक्ष्याथ रथेऽपि गान्दिनेयः ।  
नर्_१०।७३।७-२ विवशोऽजनि किन्न्विदं विभोस्ते ननु चित्रं त्ववलोकनं समन्तात् ॥  
नर्_१०।७३।८-१ पुनरेष निमज्ज्य पुण्यशाली पुरुषं त्वां परमं भुमङ्गभोगे ।  
नर्_१०।७३।८-२ अरिकम्बुगदाम्बुजैः स्फुरन्तं सुरसिद्धोघपरीतमालुलोके ॥  
नर्_१०।७३।९-१ स तदा परमात्मसौख्यसिन्धौ विनिमग्नः प्रणुवन् प्रकारभेदैः ।  
नर्_१०।७३।९-२ अविलोक्य पुनश्च हर्षसिन्धोरनुवृत्त्या पुलकावृतो ययौ त्वाम् ॥  
नर्_१०।७३।१०-१ किमु शीतलिमा महान् जले यत् पुलकोऽसाविति चोदितेन तेन ।  
नर्_१०।७३।१०-२ अतिहर्षनिरुत्तरेण सार्धं रथवासी पवनेश! पाहि मां त्वम् ॥  
नर्_१०।७४।१-१ सम्प्राप्तो मथुरां दिनार्धविगमे तत्रान्तरस्मिन् वस-  
नर्_१०।७४।१-२ न्नारामे विहिताशनः सखिजनैर्यातः पुरीमीक्षितुम् ।  
नर्_१०।७४।१-३ प्रापो राजपथं चिरश्रुतिधृतव्यालोककौतूहल-  
नर्_१०।७४।१-४ स्त्रीपुंसोद्यदगण्यपुण्यनिगलैराकृष्यमाणो नु किम् ॥  
नर्_१०।७४।२-१ त्वत्पादद्दुतिवत् सरागसुभगास्त्वन्मूर्तिवद् योषितः  
नर्_१०।७४।२-२ सम्प्राप्ता विलसत्पयोधररुचो लोला भवद्दृष्टिवत् ।  
नर्_१०।७४।२-३ हारिण्यस्त्वदुरस्स्थलीवदयि ते मन्दस्मितप्रौढिव-  
नर्_१०।७४।२-४ न्नैर्मल्योल्लसिताः कचौघरुचिवद् राजत्कलापाश्रिताः ॥  
नर्_१०।७४।३-१ तासामाकलयन्नपाङ्गवलनैर्मोदं प्रहर्षाद्भुत-  
नर्_१०।७४।३-२ व्यालोलेषु जनेषु तत्र रजकं कञ्चित् पटीं प्रार्थयन् ।  
नर्_१०।७४।३-३ कस्ते दास्यति राजकीयवसनं याहीति तेनोदितः  
नर्_१०।७४।३-४ सद्यस्तस्य करेण शीर्षमहृथाः सोऽप्याप पुण्यां गतिम् ॥  
नर्_१०।७४।४-१ भूयो वायकमेकमायतमतिं तोषेण वेषोचितं  
नर्_१०।७४।४-२ दाश्वांसं स्वपदं निनेथ सुकृतं को वेद जीवात्मनाम् ।  
नर्_१०।७४।४-३ मालाभिः स्तबकैः स्तवैरपि पुनर्मालाकृता मानितो  
नर्_१०।७४।४-४ भक्तिं तेन वृतां दिदेशिथ परां लक्ष्मीं च लक्ष्मीपते! ॥  
नर्_१०।७४।५-१ कुब्जामब्जविलोचनां पथि पुनर्दृष्ट्वाङ्गरागे तया  
नर्_१०।७४।५-२ दत्ते साधु किलाङ्गरागमददास्तस्या महान्तं हृदि ।  
नर्_१०।७४।५-३ चित्तस्थामृजुतामथ प्रथयितुं गात्रेऽपि तस्याः स्फुटं  
नर्_१०।७४।५-४ गृह्णन् मञ्जु करेण तामुदनयस्तावज्जगत्सुन्दरीम् ॥  
नर्_१०।७४।६-१ तावन्निश्चितवैभवास्तव विभो! नात्यन्तपापा जना  
नर्_१०।७४।६-२ यत्किञ्चिद् ददते स्म शक्त्यनुगुणं ताम्बुलमाल्यादिकम् ।  
नर्_१०।७४।६-३ गृह्णानः कुसुमादि किञ्चन तदा मार्गे निबद्धाञ्जलिर्-  
नर्_१०।७४।६-४ नातिष्ठं बत यतोऽद्य विपुलामार्तिं व्रजामि प्रभो! ॥  
नर्_१०।७४।७-१ एष्यामीति विमुक्तयापि भगवन्नालेपदात्र्या तया  
नर्_१०।७४।७-२ दूरात् कातरया निरीक्षितगतिस्त्वं प्राविशो गोपुरम् ।  
नर्_१०।७४।७-३ आघोषानुमितत्वदागममहाहर्षोल्ललद्देवकी-  
नर्_१०।७४।७-४ वक्षोजप्रगलत्पयोरसमिषात् त्वत्कीर्तिरन्तर्गता ॥  
नर्_१०।७४।८-१ आविष्टो नगरीं महोत्सववतीं कोदण्डशालां व्रजन्  
नर्_१०।७४।८-२ माधुर्येण नु तेजसा नु पुरुषैर्दूरेण दत्तान्तरः ।  
नर्_१०।७४।८-३ स्रग्भिर्भूषितमर्चितं वरधनुर्मा मेति वादात् पुरः  
नर्_१०।७४।८-४ प्रागृह्णाः समरोपयः किल समाक्राक्षीरभाङ्क्षीरपि ॥  
नर्_१०।७४।९-१ श्वः कंसक्षपणोत्सवस्य पुरतः प्रारम्भतूर्योपम-  
नर्_१०।७४।९-२ श्चापध्वंसमहाध्वनिस्तव विभो! देवानरोमाञ्चयत् ।  
नर्_१०।७४।९-३ कंसस्यापि च वेपथुस्तदुदितः कोदण्डखण्डद्वयी-  
नर्_१०।७४।९-४ चण्डाभ्याहतरक्षिपूरुषरवैरुत्कूलितोऽभूत् त्वया ॥  
नर्_१०।७४।१०-१ शिष्टैर्दुष्टजनैश्च दृष्टमिहिमा प्रीत्या च भीत्या ततः  
नर्_१०।७४।१०-२ सम्पश्यन् पुरसम्पदं प्रविवरन् सायं गतो वाटिकाम् ।  
नर्_१०।७४।१०-३ श्रीदाम्ना सह राधिकाविरहजं खेदं वदन् प्रस्वप-  
नर्_१०।७४।१०-४ न्नानन्दन्नवतारकार्यघटनाद् वातेश! संरक्ष माम् ॥  
नर्_१०।७५।१-१ प्रातः सन्त्रस्तभोजक्षितिपतिवचसा प्रस्तुते मल्लतूर्ये  
नर्_१०।७५।१-२ सङ्घे राज्ञां च मञ्चानभिययुषि गते नन्दगोपेऽपि हर्म्यम् ।  
नर्_१०।७५।१-३ कंसे सौधाधिरूढे त्वमपि सहबलः सानुगश्चारुवेषो  
नर्_१०।७५।१-४ रङ्गद्वारं गतोऽभूः कुपितकुवलयापीडनागावलीढम् ॥  
नर्_१०।७५।२-१ पापिष्ठापेहि मार्गाद् द्रुतमिति वचसा निष्टुरक्रुद्धबुद्धे-  
नर्_१०।७५।२-२ रग्बष्ठस्य प्रणोदादधिकजवजुषा हस्तिना गृह्यमाणः ।  
नर्_१०।७५।२-३ केलीमुक्तोऽथ गोपीकुचकलशचिरस्पर्धिनं कुम्भमस्य  
नर्_१०।७५।२-४ व्याहत्यालीयथास्त्वं चरणभुवि पुनर्निर्गतो वल्गुहासी ॥  
नर्_१०।७५।३-१ हस्तप्राप्योऽप्यगम्यो झटिति मुनिजनस्येव धावन् गजेन्द्रं  
नर्_१०।७५।३-२ क्रीडन्नापत्य भूमौ पुनरभिपततस्तस्य दन्तं सजीवम् ।  
नर्_१०।७५।३-३ मूलादुन्मूल्य तन्मूलगमहितमहामौक्तिकान्यात्ममित्रे  
नर्_१०।७५।३-४ प्रादास्त्वं हारमेभिर्ललितविरचितं राधिकायै दिशेति ॥  
नर्_१०।७५।४-१ गृह्णानं दन्तमंसे युतमथ हलिना रङ्गमङ्गाविशन्तं  
नर्_१०।७५।४-२ त्वां मङ्गल्याङ्गभङ्गीरभसहृतमनोलोचना वीक्ष्य लोकाः ।  
नर्_१०।७५।४-३ हंहो धन्यो नु नन्दो नहि नहि पशुपालाङ्गना नो यशोदा  
नर्_१०।७५।४-४ नो नो धन्येक्षणाः स्मस्त्रिजगति वयमेवेति सर्वे शशंसुः ॥  
नर्_१०।७५।५-१ पूर्णं ब्रह्मैव साक्षान्निरवधिपरमानन्दसान्द्रप्रकाशं  
नर्_१०।७५।५-२ गोपेषु त्वं व्यलासीर्न खलु बहुजनैस्तावदावेदितोऽभूः ।  
नर्_१०।७५।५-३ दृष्ट्वाथ त्वां तदेदम्प्रथममुपगते पुण्यकाले जनौघाः  
नर्_१०।७५।५-४ पूर्णानन्दा विपापाः सरसमभिजगुस्त्वत्कृतानि स्मृतानि ॥  
नर्_१०।७५।६-१ चाणूरो मल्लवीरस्तदनु नृपगिरा मुष्टिको मुष्टिशाली  
नर्_१०।७५।६-२ त्वां रामं चाभिपेदे झटझटिति मिथो मुष्टिपातातिरूक्षम् ।  
नर्_१०।७५।६-३ उत्पातापातनाकर्षणविविधरणान्यासतां तत्र चित्रं  
नर्_१०।७५।६-४ मृत्योः प्रागेव मल्लप्रभुरगमदयं भूरिशो बन्धमोक्षान् ॥  
नर्_१०।७५।७-१ हा धिक् कष्टं कुमआरौ सुललितवपुषौ मल्लवीरौ कठोरौ  
नर्_१०।७५।७-२ न द्रक्ष्यामो व्रजामस्त्वरितमिति जने भाषमाणे तदानीम् ।  
नर्_१०।७५।७-३ चाणूरं तं कराद्भ्रामणविगलदसुं पोथयामासिथोर्व्यां  
नर्_१०।७५।७-४ पिष्टोऽभून्मुष्टिकोऽपि द्रुतमथ हलिना नष्टशिष्टैर्दधावे ॥  
नर्_१०।७५।८-१ कंसः संवार्यं त्ङ्र्यं खलमतिरविदन् कार्यमार्यान् पित् ंस्ता-  
नर्_१०।७५।८-२ नाहन्तुं व्याप्तमूर्तेस्तव च समशिषद् मञ्चमञ्चन्नुदञ्चत-  
नर्_१०।७५।८-३ खङ्गव्यावल्गदुस्सङ्ग्रहमपि च हठात् प्राग्रहीरौग्रसेनिम् ॥  
नर्_१०।७५।९-१ सद्यो निष्पिष्टसन्धिं भुवि नरपतिमापात्य तस्योपरिष्टात्  
नर्_१०।७५।९-२ त्वय्यापात्ये तदैव त्वदुपरि पतिता नाकिनां पुष्पवृष्टिः ।  
नर्_१०।७५।९-३ किं किं ब्रूमस्तदानीं सततमपि भिया त्वद्गतात्मा स भेजे  
नर्_१०।७५।९-४ सायुज्यं त्वद्वधोत्था परम! परमियं वासना कालनेमेः ॥  
नर्_१०।७५।१०-१ तद् भ्रात् नष्ट पिष्ट्वा द्रुतमथ पितरौ सन्नमन्नुग्रसेनं  
नर्_१०।७५।१०-२ कृत्वा राजानमुच्चैर्यदुकुलमखिलं मोदयन् कामदानैः ।  
नर्_१०।७५।१०-३ भक्तानामुत्तमं चोद्धवममरगुरोराप्तनीतिं सखायं  
नर्_१०।७५।१०-४ लब्ध्वा तुष्टो नगर्यां पवनपुरपते! रुन्धि मे सर्वरोगान् ॥  
नर्_१०।७६।१-१ गत्वा सान्दीपनिमथ चतुष्षष्टिमात्रैरहोभिः  
नर्_१०।७६।१-२ सर्वज्ञस्त्वं सह मुसलिना सर्वविद्यां गृहीत्वा ।  
नर्_१०।७६।१-३ पुत्रं नष्टं यमनिलयनादाहृतं दक्षिणार्थं  
नर्_१०।७६।१-४ दत्त्वा तस्मै निजपुरमगा नादयन् पाञ्चजन्यम् ॥  
नर्_१०।७६।२-१ स्मृत्वा स्मृत्वा पशुपसुदृशः प्रेमभारप्रणुन्नाः  
नर्_१०।७६।२-२ कारुण्येन त्वमपि विवशः प्रहिणोरुद्धवं तम् ।  
नर्_१०।७६।२-३ किञ्चामुष्मै परमसुहृदे भक्तवर्याय तासां  
नर्_१०।७६।२-४ भक्त्युद्रेकं सकलभुवने दुर्लभं दर्शयिष्यन् ॥  
नर्_१०।७६।३-१ त्वन्माहात्म्यप्रथिमपिशुनं गोकुलं प्राप्य सायं  
नर्_१०।७६।३-२ त्वद्वार्ताभिर्बहु स रमयामास नन्दं यशोदाम् ।  
नर्_१०।७६।३-३ प्रातर्दृष्ट्वा मणिमयरथं शङ्किताः पङ्कजाक्ष्यः  
नर्_१०।७६।३-४ श्रुत्वौ प्राप्तं भवदनुचरं त्यक्तकार्याः समीयुः ॥  
नर्_१०।७६।४-१ दृष्ट्वा चैनं त्वदुपमलसद्वेषभूषाभिरामं  
नर्_१०।७६।४-२ स्मृत्वा स्मृत्वा तव विलसितान्युच्चकैस्तानि तानि ।  
नर्_१०।७६।४-३ रुद्धालापाः कथमपि पुनर्गद्गदां वाचमूचुः  
नर्_१०।७६।४-४ सौजन्यादीन् निजपरभिदामप्यलं विस्मरन्त्यः ॥  
नर्_१०।७६।५-१ श्रीमन्! किं त्वं पितृजनकृते प्रेषितो निर्दयेन  
नर्_१०।७६।५-२ क्वासौ कान्तो नगरसुदृशां हा हरे! नाथ! पायाः ।  
नर्_१०।७६।५-३ आश्लेषाणाममृतवपुषो हन्त ते चुम्बनाना-  
नर्_१०।७६।५-४ मुन्मादानां कुहकवचसां विस्मरेत् कान्त! का वा ॥  
नर्_१०।७६।६-१ रासक्रीडालुलितललितं विश्लथत्केशपाशं  
नर्_१०।७६।६-२ मन्दोद्भिन्नश्रमजलकणं लोभनीयं त्वदङ्गम् ।  
नर्_१०।७६।६-३ कारुण्याब्धे! सकृदपि समालिङ्गितुं दर्शयेति  
नर्_१०।७६।६-४ प्रेमोन्मादाद् भुवनमदन! त्वत्प्रियास्त्वां विलेपुः ॥  
नर्_१०।७६।७-१ एवम्प्रायैर्विवशवचनैराकुला गोपिकास्तास्-  
नर्_१०।७६।७-२ त्वत्सन्देशैः प्रकृतिमनयत् सोऽथ विज्ञानगर्भैः ।  
नर्_१०।७६।७-३ भूयस्ताभिर्मुदितमतिभिस्त्वन्मयीभिर्वधूभिस्-  
नर्_१०।७६।७-४ तत्तद्वार्तासरसमनयत् कानिचिद् वासराणि ॥  
नर्_१०।७६।८-१ त्वत्प्रोद्गाणैः सहितमनिशं सर्वतो गेहकृत्यं  
नर्_१०।७६।८-२ त्वद्वार्तैव प्रसरति मिथः सैव चोत्स्वापलापाः ।  
नर्_१०।७६।८-३ चेष्टाः प्रायस्त्वदनुकृतयस्त्वन्मयं सर्वमेवं  
नर्_१०।७६।८-४ दृष्ट्वा तत्र व्यमुहदधिकं विस्मयादुद्धवोऽयम् ॥  
नर्_१०।७६।९-१ राधाया मे प्रियतममिदं मत्प्रियैवं ब्रवीति  
नर्_१०।७६।९-२ त्वं किं मौनं कलयसि सखे! मानिनी मत्प्रियेव ।  
नर्_१०।७६।९-३ इत्याद्येव प्रवदति सखि! त्वत्प्रियो निर्जने मा-  
नर्_१०।७६।९-४ मित्थंवादैररमयदयं त्वत्प्रियामुत्पलाक्षीम् ॥  
नर्_१०।७६।१०-१ एष्यामि द्रागनुपगमनं केवलं कार्यभाराद्  
नर्_१०।७६।१०-२ विश्लेषेऽपि स्मरणदृढतासम्भवान्मास्तु खेदः ।  
नर्_१०।७६।१०-३ ब्रह्मानन्दे मिलति नचिरात् सङ्गमो वा वियोगस्-  
नर्_१०।७६।१०-४ तुल्यो वः स्यादिति तव गिरा सोऽकरोन्निर्व्यथास्ताः ॥  
नर्_१०।७६।११-१ एवं भक्तिः सकलभुवने नेशिता न श्रुता वा  
नर्_१०।७६।११-२ किं शास्त्रौघैः किमिह तपसा गोपिकाभ्यो नमोऽस्तु ।  
नर्_१०।७६।११-३ इत्यानन्दाकुलमुपगतं गोकुलादुद्धवं तं  
नर्_१०।७६।११-४ दृष्ट्वा हृष्टो गुरुपुरपते! पाहि मामामयौघात् ॥  
नर्_१०।७७।१-१ सैरन्ध्र्यास्तदनु चिरं स्मरातुराया  
नर्_१०।७७।१-२ यातोऽभूः सललितमुद्धवेन सार्धम् ।  
नर्_१०।७७।१-३ आवासं त्वदुपगमोत्सवं सदैव  
नर्_१०।७७।१-४ ध्यायन्त्याः प्रतिदिनवाससज्जिकायाः ॥  
नर्_१०।७७।२-१ उपगते त्वयि पूर्णमनोरथां  
नर्_१०।७७।२-२ प्रमदसम्भ्रमकम्प्रपयोधराम् ।  
नर्_१०।७७।२-३ विविधमाननमादधतीं मुदा  
नर्_१०।७७।२-४ रहसि तां रमयञ्चकृषे सुखम् ॥  
नर्_१०।७७।३-१ पृष्टा वरं पुनरसाववृणोद् वराकी  
नर्_१०।७७।३-२ भूयस्त्वया सुरतमेव निशान्तरेषु ।  
नर्_१०।७७।३-३ सायुज्यमस्त्विति वदेद् बुध एव कामं  
नर्_१०।७७।३-४ सामीप्यमस्त्वनिशामित्यपि नाब्रवीत् किम् ॥  
नर्_१०।७७।४-१ ततो भवान् देव! निशासु कासुचिन्-  
नर्_१०।७७।४-२ मृगीदृशं तां निभृतं विनोदयन् ।  
नर्_१०।७७।४-३ अदादुपश्लोक इति श्रुतं सुतं  
नर्_१०।७७।४-४ स नारदात् सात्त्वततन्त्रविद् बभौ ॥  
नर्_१०।७७।५-१ अक्रूरमन्दिरमितोऽथ बलोद्धवाभ्या-  
नर्_१०।७७।५-२ मभ्यर्चितो बहु नुतो मुदितेन तेन ।  
नर्_१०।७७।५-३ एनं विसृज्य विपिनागतपाण्डवेय-  
नर्_१०।७७।५-४ वृत्तं विवेदिथ तथा धृतराष्ट्रचेष्टाम् ॥  
नर्_१०।७७।६-१ विघाताज्जामातुः परमसुहृदो भोजनृपतेर्-  
नर्_१०।७७।६-२ जरासन्धे रुन्धत्यनवधिरुषान्धेऽथ मथुराम् ।  
नर्_१०।७७।६-३ रथाद्यैर्द्योलब्धैः कतिपयबलस्त्वं बलयुत-  
नर्_१०।७७।६-४ स्त्रयोविंशत्यक्षौहिणि तदुपनीतं समहृथाः ॥  
नर्_१०।७७।७-१ बद्धं बलादथ बलेन बलोत्तरं त्वं  
नर्_१०।७७।७-२ भूयो बलोद्यमरसेन मुमोचिथैनम् ।  
नर्_१०।७७।७-३ निश्शेषदिग्जयसमाहृतविश्वसैन्यात्  
नर्_१०।७७।७-४ कोऽन्यस्ततो हि बलपौरुषवांस्तदानीम् ॥  
नर्_१०।७७।८-१ भग्नः स लग्नहृदयोऽपि नृपैः प्रणुन्नो  
नर्_१०।७७।८-२ युद्धं त्वया व्यधित षोडशकृत्व एवम् ।  
नर्_१०।७७।८-३ अक्षौहिणीः शिव शिवास्य जघन्थ विष्णो!  
नर्_१०।७७।८-४ सम्भूय सैकनवतित्रिशतं तदानीम् ॥  
नर्_१०।७७।९-१ अष्टादशेऽस्य समरे समुपेयुषि त्वं  
नर्_१०।७७।९-२ दृष्ट्वा पुरोऽथ यवनं यवनत्रिकोट्या ।  
नर्_१०।७७।९-३ त्वष्ट्रा विधाप्य पुरमाशु पयोधिमध्ये  
नर्_१०।७७।९-४ तत्राथ योगबलतः स्वजनाननैषीः ॥  
नर्_१०।७७।१०-१ पद्भ्यां त्वं पद्ममाली चकित् इव पुरान्निर्गतो धावमानो  
नर्_१०।७७।१०-२ म्लेच्छेशेनानुयातो वधसुकृतविहीनेन शैले न्यलैषीः ।  
नर्_१०।७७।१०-३ सुप्तेनाङ्घ्र्याहतेन द्रुतमथ मुचुकुन्देन भस्मीकृतेऽस्मिन्  
नर्_१०।७७।१०-४ भूपायास्मै गुहान्ते सुललितवपुषा तस्थिषे भक्तिभाजे ॥  
नर्_१०।७७।११-१ एक्ष्वाकोऽहं विरक्तोऽस्म्यखिलनृपसुखे त्वत्प्रसादैककाङ्क्षी  
नर्_१०।७७।११-२ हा देवेति स्तुवन्तं वरविततिषु तं निस्पृहं वीक्ष्य हृष्यन् ।  
नर्_१०।७७।११-३ मुक्तेस्तुल्यां च भक्तिं धुतसकलमलं मोक्षमप्याशु दत्त्वा  
नर्_१०।७७।११-४ कार्यं हिंसाविशुद्ध्यै तप इति च तदा प्रार्थ लोकप्रतीत्यै ॥  
नर्_१०।७७।१२-१ तदनु मथुरां गत्वा हत्वा चमूं यवनाहृतां  
नर्_१०।७७।१२-२ मगधपतिना मार्गे सैन्यैः पुरेव निवारितः ।  
नर्_१०।७७।१२-३ चरमविजयं दर्पायास्मै प्रदाय पलायितो  
नर्_१०।७७।१२-४ जलधिनगरीं यातो वातालयेश्वर! पाहि माम् ॥  
नर्_१०।७८।१-१ त्रिदिववर्धकिवर्धितकौशलं त्रिदश्दत्तसमस्तविभूतिमत् ।  
नर्_१०।७८।१-२ जलधिमध्यगतः त्वमभूषयो नवपुरं वपुरञ्चितरोचिषा ॥  
नर्_१०।७८।२-१ ददुषि रेवतभुभृति रेवतीं हलभृते तनयां विधिशासनात् ।  
नर्_१०।७८।२-२ महितमुत्सवघोषमपूपुषः समुदितैर्मुदितैः सह यादवैः ॥  
नर्_१०।७८।३-१ अथ विदर्भसुतां खलु रुक्मिणीं प्रणयिणीं त्वयि देव! सहोदरः ।  
नर्_१०।७८।३-२ स्वयमदित्सत चेदिमहीभुजे स्वतमसा तमसाधुमुपाश्रयन् ॥  
नर्_१०।७८।४-१ चिरधृतप्रणया त्वयि बालिका सपदि काङ्क्षितभङ्गसमाकुला ।  
नर्_१०।७८।४-२ तव निवेदयितुं द्विजमादिशत् स्वकदनं कदनङ्गविनिर्मितम् ॥  
नर्_१०।७८।५-१ द्विजसुतोऽपि च तूर्णमुपाययौ तव पुरं हि दुराशदुरासदम् ।  
नर्_१०।७८।५-२ मुदमवाप च सादरपूजितः स भवता भवतापहृता स्वयम् ॥  
नर्_१०।७८।६-१ स च भवन्तमवोचत कुण्डिने नृपसुता खलु राजति रुक्मिणी ।  
नर्_१०।७८।६-२ त्वयि समुत्सुकया निजधीरतारहितया हि तया प्रहितोऽस्म्यहम् ॥  
नर्_१०।७८।७-१ तव हृतास्मि पुरैव गुणैरहं हरति मां किल चेदिनृपोऽधुना ।  
नर्_१०।७८।७-२ अयि कृपालय! पालय मामिति प्रजगदे जगदेकपते! तया ॥  
नर्_१०।७८।८-१ अशरणां यदि मां त्वमुपेक्षसे सपदि जीवितमेव जाहाम्यहम् ।  
नर्_१०।७८।८-२ इति गिरा सुतनोरतनोद् भृशं सुहृदयं हृदयं तव कातरम् ॥  
नर्_१०।७८।९-१ अकथयस्त्वमथैनमये सखे! तदधिका मम मन्मथवेदना ।  
नर्_१०।७८।९-२ नृपसमक्षमुपेत्य हराम्यहं तदयि तां दयितामसितेक्षणाम् ॥  
नर्_१०।७८।१०-१ प्रमुदितेन च तेन समं तदा रथगतो लघु कुण्डिनमेयिवान् ।  
नर्_१०।७८।१०-२ गुरुमरुत्पुरनायक! मे भवान् वितनुतां तनुतां निखिलापदाम् ॥  
नर्_१०।७९।१-१ बलसमेतबलानुगतो भवान् पुरमगाहत भीष्मकमानितः ।  
नर्_१०।७९।१-२ द्विजसुतं त्वदुपागमवादिनं धृतरसा तरसा प्रणनाम सा ॥  
नर्_१०।७९।२-१ भुवनकान्तमवेक्ष्य भवद्वपुर्नृपसुतस्य निशम्य च चेष्टितम् ।  
नर्_१०।७९।२-२ विपुलखेदजुषां पुरवासिनां सरुदितैरुदितैरगमन्निशा ॥  
नर्_१०।७९।३-१ तदनु वन्दितुमिन्दुमुखी शिवां विहितमङ्गलभूषणभासुरा ।  
नर्_१०।७९।३-२ निरगमद् भवदर्पितजीविता स्वपुरतः पुरतः सुभटावृता ॥  
नर्_१०।७९।४-१ कुलवधूभिरुपेत्य कुमारिका गिरिसुतां परिपूज्य च सादरम् ।  
नर्_१०।७९।४-२ मुहुरयाचत तत्पदपङ्कजे निपतिता पतितां तव केवलम् ॥  
नर्_१०।७९।५-१ समवलोक्य कुतुहलसङ्कुले नृपकुले निभृतं त्वयि च स्थिते ।  
नर्_१०।७९।५-२ नृपसुता निरगाद् गिरिजालयात् सुरुचिरं रुचिरञ्जितदिङ्मुखा ॥  
नर्_१०।७९।६-१ भुवनमोहनरूपरुचा तदा विवशिताखिलराजकदम्बया ।  
नर्_१०।७९।६-२ त्वमपि देव! कटाक्षविमोक्षणैः प्रमदया मदयाञ्चकृषे मनाक् ॥  
नर्_१०।७९।७-१ क्व तु गमिष्यसि चन्द्रमुखीति तां सरसमेत्य करेण हरन् क्षणात् ।  
नर्_१०।७९।७-२ समधिरोप्य रथं त्वमपाहृथा भुवि ततो विततो निनदो द्विषाम् ॥  
नर्_१०।७९।८-१ क्व नु गतः पशुपाल इति क्रुधा कृतरणा यदुभिश्च जिता नृपाः ।  
नर्_१०।७९।८-२ न तु भवानुदचाल्यत तैरहो पिशुनकैः शुनकैरिव केसरी ॥  
नर्_१०।७९।९-१ तदनु रुक्मिणमागतमाहवे वधमुपेक्ष्य निबध्य विरूपयन् ।  
नर्_१०।७९।९-२ हृतमदं परिमुच्य बलोक्तिभिः पुरमया रमया सह कान्तया ॥  
नर्_१०।७९।१०-१ नवसमागमल्ज्जितमानसां प्रणयकौतुकजृम्भितमन्मथाम् ।  
नर्_१०।७९।१०-२ अरमयः खलु नाथ! यथासुखं रहसि तां हसितांशुलसन्मुखीम् ॥  
नर्_१०।७९।११-१ विविधनर्म भिरेवमहर्निशं प्रमदमाकलयन् पुनरेकदा ।  
नर्_१०।७९।११-२ ऋजुमतेः किल वक्रागिरा भवान् वरतनोरतनोदतिलोलताम् ॥  
नर्_१०।७९।१२-१ तदधिकैरथ लालनकौशलैः प्रणयिनीमधिकं रमयन्निमाम् ।  
नर्_१०।७९।१२-२ अयि मुकुन्द! भवच्चरितानि नः प्रगदतां गदतान्तिमपाकुरु ॥  
नर्_१०।८०।१-१ सत्राजितस्त्वमथ लुब्धवदर्कलब्धं  
नर्_१०।८०।१-२ दिव्यं स्पमन्तकमणिं भगवन्नयाचीः ।  
नर्_१०।८०।१-३ तत्कारणं बहुविधं मम भाति नूनं  
नर्_१०।८०।१-४ तस्यात्मजां त्वयि रतां छलतो विवोढुम् ॥  
नर्_१०।८०।२-१ अदत्तं तं तुभ्यं मणिवरमनेनाल्पमनसा  
नर्_१०।८०।२-२ प्रसेनस्तद्भ्राता गलभुवि वहन् प्राप् मृगयाम् ।  
नर्_१०।८०।२-३ अहन्नेनं सिंहो मणिमहसि मांसभ्रमवशात्  
नर्_१०।८०।२-४ कपीन्द्रस्तं हत्वा मणिमपि च बालाय ददिवान् ॥  
नर्_१०।८०।३-१ शशंसुः सत्राजिद्गिरमनु जनास्त्वां मणिहरं  
नर्_१०।८०।३-२ जनानां पीयूषं भवति गुणिनां दोषकणिका ।  
नर्_१०।८०।३-३ ततः सर्वज्ञोऽपि स्वजनसहितो मार्गणपरः  
नर्_१०।८०।३-४ प्रसेनं तं दृष्ट्वा हरिमपि गतोऽभूः कपिगुहाम् ॥  
नर्_१०।८०।४-१ भवन्तमवितर्कयन्नतिवयाः स्वयं जाम्बवान्  
नर्_१०।८०।४-२ मुकुन्दशरनं हि मां क इह रोद्धुमित्यालपन् ।  
नर्_१०।८०।४-३ विभो! रघुपते! हरे! जय जयेत्यलं मुष्टिभि-  
नर्_१०।८०।४-४ श्चरंस्तव समर्चनं व्यधित भक्तचूडामणिः ॥  
नर्_१०।८०।५-१ बुद्ध्वाथ तेन दत्तां नवरमणीं वरमणीं च परिगृह्णन् ।  
नर्_१०।८०।५-२ अनुगृह्णन्नमुमागाः सपदि च सत्राजिते मणिं प्रादाः ॥  
नर्_१०।८०।६-१ तदनु स खलु व्रीडालोलो विलोलविलोचनां  
नर्_१०।८०।६-२ दुहितरमहो धीमान् भामां गिरैव परार्पिताम् ।  
नर्_१०।८०।६-३ अदित मणिना तुभ्यं लभ्यं समेत्य भवानपि  
नर्_१०।८०।६-४ प्रमुदितमनास्तस्यैवादान्मणीं गहनाशयः ॥  
नर्_१०।८०।७-१ व्रीडाकुलां रमयति त्वयि सत्यभामां  
नर्_१०।८०।७-२ कौन्तेयदाहकथयाथ कुरून् प्रयाते ।  
नर्_१०।८०।७-३ ही गान्दिनेयकृतवर्मगिरा निपात्य  
नर्_१०।८०।७-४ सत्राजितं शतधनुर्मणिमाजहार ॥  
नर्_१०।८०।८-१ शोकात् कुरूनुपगतामवलोक्य कान्तां   
नर्_१०।८०।८-२ हत्वा द्रुतं शतधुनं समहर्षयस्ताम् ।  
नर्_१०।८०।८-३ रत्ने सशङ्क इव मैथिलगेहमेत्य  
नर्_१०।८०।८-४ रामो गदां समशिशिक्षत धार्तराष्ट्रम् ॥  
नर्_१०।८०।९-१ अक्रूर एष भगवन्! भवदिच्छयैव  
नर्_१०।८०।९-२ सत्राजितः कुचरितस्य युयोज हिंसाम् ।  
नर्_१०।८०।९-३ अक्रूरतो मणिमनाहृतवान् पुनस्त्वं  
नर्_१०।८०।९-४ तस्यैव भूतिमुपधातुमिति ब्रुवन्ति ॥  
नर्_१०।८०।१०-१ भक्तस्त्वयि स्थिरतरः स हि गान्दिनेयस्-  
नर्_१०।८०।१०-२ तस्यैव कापथमतिः कथमीश! जाता ।  
नर्_१०।८०।१०-३ विज्ञानवान् प्रशमवानहमित्युदीर्णं  
नर्_१०।८०।१०-४ गर्वं ध्रुवं शमयितुं भवता कृतैव ॥  
नर्_१०।८०।११-१ यातं भयेन कृतवर्मयुतं पुनस्त-  
नर्_१०।८०।११-२ माहूय तद्विनिहितं च मणिं प्रकाश्य ।  
नर्_१०।८०।११-३ तत्रिव सुवरतधरे विनिधाय तुष्यन्  
नर्_१०।८०।११-४ भामाकुचान्तरशयः पवनेश! पायाः ॥  
नर्_१०।८१।१-१ स्निग्धां मुग्धां सततमपि तां लालयन् सत्यभामां  
नर्_१०।८१।१-२ यातो भूयः सह खलु तया याज्ञसेनीविवाहम् ।  
नर्_१०।८१।१-३ पार्थप्रीत्यै पुनरपि पनागास्थितो हस्तिपुर्यां  
नर्_१०।८१।१-४ शक्रप्रस्थं पुरमपि विभो! संविधायागतोऽभूः ॥  
नर्_१०।८१।२-१ भद्रां भद्रां भवदवरजां कौरवेणार्थ्यमानां  
नर्_१०।८१।२-२ त्वद्वाचा तामहृत कुहनामस्करी शक्रसूनुः ।  
नर्_१०।८१।२-३ तत्र क्रुद्धं बलमनुनयन् प्रत्यगास्तेन सार्धं  
नर्_१०।८१।२-४ शक्रप्रस्थं प्रियसखमुदे सत्यभामासहायः ॥  
नर्_१०।८१।३-१ तत्र क्रीडन्नपि च यमुनाकूलदृष्टां गृहीत्वा  
नर्_१०।८१।३-२ तां कालिन्दीं नगरमगमः खाण्डवप्रीणिताग्निः ।  
नर्_१०।८१।३-३ भ्रातृत्रस्तां प्रणयविवशां देव! पैतृष्वसेयीं  
नर्_१०।८१।३-४ राज्ञां मध्ये सपदि जह्रिषे मित्रविन्दामवन्तीम् ॥  
नर्_१०।८१।४-१ सत्यां गत्वा पुनरुदवहो नग्नजिन्नन्दनां तां  
नर्_१०।८१।४-२ बद्ध्वा सप्तापि च वृषवरान् सप्तमूर्तिर्निमेषात् ।  
नर्_१०।८१।४-३ भद्रां नाम प्रददुरथ ते देव! सन्तर्दनाद्यास्-  
नर्_१०।८१।४-४ तत्सोदर्यां वरद! भवतः सापि पैतृष्वसेयी ॥  
नर्_१०।८१।५-१ पार्थाद्यैरप्यकृतलवनं तोयमात्राभिलक्ष्यं  
नर्_१०।८१।५-२ लक्षं छित्वा शफरमवृथा लक्षणां मद्रकन्याम् ।  
नर्_१०।८१।५-३ अष्टावेवं तव समभवन् वल्लभास्तत्र मध्ये  
नर्_१०।८१।५-४ शुश्रोथ त्वं सुरपतिगिरा भौमदुश्चेष्टितानि ॥  
नर्_१०।८१।६-१ स्मृतायातं पक्षिप्रवरमधिरूढस्त्वमगमो  
नर्_१०।८१।६-२ वहन्नङ्के भामामुपवनमिवारातिनगरम् ।  
नर्_१०।८१।६-३ विभिन्दन् दुर्गाणि त्रुटितपृतनाशोनितरसैः  
नर्_१०।८१।६-४ पुरं तावत् प्राग्ज्योतिषमकुरुथाः शोणितपूरम् ॥  
नर्_१०।८१।७-१ मुरस्त्वां पञ्चास्यो जलधिवनमध्यादुदपतत्  
नर्_१०।८१।७-२ स चक्रे चक्रेण प्रदलितशिरा मङ्क्षु भवता ।  
नर्_१०।८१।७-३ चतुदन्तैर्दन्तावलपतिभिरिन्धानसमरं  
नर्_१०।८१।७-४ रथाङ्गेनच्छित्वा नरकमकरोस्तीर्णरकम् ॥  
नर्_१०।८१।८-१ स्तुतो भूम्या राज्यं सपदि भगदत्तेऽस्य तनये  
नर्_१०।८१।८-२ गजं चैकं दत्त्वा प्रजिघायिथ नागान् निजपुरीम् ।  
नर्_१०।८१।८-३ खलेनाबद्धानां स्वगतमनसां षोडश पुनः  
नर्_१०।८१।८-४ सहस्राणि स्त्रीणामपि च धनराशिं च विपुलम् ॥  
नर्_१०।८१।९-१ भौमापाहृतकुण्डलं तददितेर्दातुं प्रयातो दिवं  
नर्_१०।८१।९-२ शक्राद्यैर्महितः समं दयितया द्युस्त्रीषु दत्तह्विया ।  
नर्_१०।८१।९-३ हृत्वा कल्पतरुं रुषाभिपतितं जित्वेन्द्रमभ्यागमस्-  
नर्_१०।८१।९-४ तत्तु श्रीमददोष ईदृश इति व्याख्यातुमेवाकृथाः ॥  
नर्_१०।८१।१०-१ कल्पद्रुं सत्यभामाभवनभुवि सृजन् द्व्यष्टसाहस्रयोषाः  
नर्_१०।८१।१०-२ स्वीकृत्य प्रत्यगारं विहितबहुवपुर्लालयन् केलिभेदैः ।  
नर्_१०।८१।१०-३ आश्चर्यान्नारदालोकितविविधगतिस्तत्र तत्रापि गेहे  
नर्_१०।८१।१०-४ भूयः सर्वासु कुर्वन् दश दश तनयान् पाहि वातालयेश! ॥  
नर्_१०।८२।१-१ प्रद्युम्नो रौक्मिणेयः स खलु तव कला शम्बरेणाहृतस्तं  
नर्_१०।८२।१-२ हत्वा रत्या सहाप्तो निजपूरमहरद् रुक्मिकन्यां च धन्याम् ।  
नर्_१०।८२।१-३ तत्पुत्रोऽथानिरुद्धो गुणनिधिरवहद् रोचनां रुक्मिपौत्रीं  
नर्_१०।८२।१-४ तत्रोद्वाहे गतस्त्वं न्यवधि मुसलिना रुक्म्यपि द्यूतवैरात् ॥  
नर्_१०।८२।२-१ बाणस्य सा बलिसुतस्य सहस्रबाहोर्-  
नर्_१०।८२।२-२ माहेश्वरस्य महिता दुहिता किलोषा ।  
नर्_१०।८२।२-३ त्वत्पौत्रमेनमनिरुद्धमदृष्टपूर्वं  
नर्_१०।८२।२-४ स्वप्नेऽनुभूय भगवन्! विरहातुराभूत् ॥  
नर्_१०।८२।३-१ योगिन्यतीव कुशला खलु चित्रलेखा  
नर्_१०।८२।३-२ तस्याः सखी विलिखती तरुणानशेषान् ।  
नर्_१०।८२।३-३ तत्रानिरुद्धमुष्या विदितं निशाया-  
नर्_१०।८२।३-४ मानेष्ट योगबलतो भवतो निकेतात् ॥  
नर्_१०।८२।४-१ कन्यापुरे दयितया सुखमारमन्तं  
नर्_१०।८२।४-२ चैनं कथञ्चन बबन्धुषि शर्वबन्धौ ।  
नर्_१०।८२।४-३ श्रीनारदोक्ततदुदन्तदुरन्तरोषैस्-  
नर्_१०।८२।४-४ त्वं तस्य शोणितपुरं यदुभिर्न्यरुन्धाः ॥  
नर्_१०।८२।५-१ पुरीपालः शैलप्रियदुहितृनाथोऽस्य भगवान्  
नर्_१०।८२।५-२ समं भूतव्रातैर्यदुबलमशङ्कं निरुरुधे ।  
नर्_१०।८२।५-३ महाप्राणो बाणो जटिति युयुधानेन युयुधे  
नर्_१०।८२।५-४ गुहः प्रद्युम्नेन त्वमपि पुरहन्त्रा जघटिषे ॥  
नर्_१०।८२।६-१ निरुद्धाशेषास्त्रे मुमुहुषि तवास्त्रेण गिरिशे  
नर्_१०।८२।६-२ द्रुता भूता भीताः प्रमथकुलवीराः प्रमथिताः ।  
नर्_१०।८२।६-३ परास्कन्दत् स्कन्दः कुसुमशरबाणैश्च सचिवः  
नर्_१०।८२।६-४ स कुम्भाण्डो भाण्डं नवमिव बलेनाशु बिभिदे ॥  
नर्_१०।८२।७-१ चापानां पञ्चशत्या प्रसभमुपगते छिन्नचापेऽथ बाणे  
नर्_१०।८२।७-२ व्यर्थे याते समेतो ज्वरपतिरशनैरज्वरि त्वज्ज्वरेण ।  
नर्_१०।८२।७-३ ज्ञानी स्तुत्वाथ दत्त्वा तव चरितजुषां विज्वरं स ज्वरोऽगात्  
नर्_१०।८२।७-४ प्रायोऽन्तर्ज्ञानवन्तोऽपि च बहुतमसा रौद्रचेष्टा हि रौद्राः ॥  
नर्_१०।८२।८-१ बाणं नानायुधोग्रं पुनरभिपतितं दुर्पदोषाद् वितन्वन्  
नर्_१०।८२।८-२ निर्लूनाशेषदोषं सपदि बुबुधुषा शङ्करेणोपगीतः ।  
नर्_१०।८२।८-३ तद्वाचा शिष्टबाहुद्वितयमुभयतो निर्भयं तत्प्रियं तं  
नर्_१०।८२।८-४ मुक्त्वा तद्दत्तमानो निजपुरमगमः सानिरुद्धः सहोषः ॥  
नर्_१०।८२।९-१ मुहुस्तावच्छक्रं वरुणमजयो नन्दहरणे  
नर्_१०।८२।९-२ यमं बालानीतौ दवदहनपानेऽनिलसखम् ।  
नर्_१०।८२।९-३ विधिं वत्सस्तेये गिरिशामिह बाणस्य समरे  
नर्_१०।८२।९-४ विभो! विश्वोत्कर्षी तदयमवतारो जयति ते ॥  
नर्_१०।८२।१०-१ द्विजरुषा कृकलासवपुर्धरं नृगनृपं त्रिदिवालयमापयन् ।  
नर्_१०।८२।१०-२ निजजने द्विजभक्तिमनुत्तमामुपदिशन् पवनेश्वर! पाहि माम् ॥  
नर्_१०।८३।१-१ रामेऽथगोकुलगते प्रमदाप्रसक्ते  
नर्_१०।८३।१-२ हूतानुपेतयमुनादमने मदान्धे ।  
नर्_१०।८३।१-३ स्वैरं समारमति सेवकवादमूढो  
नर्_१०।८३।१-४ दूतं न्ययुङ्क्त तव पौण्ड्रकवासुदेवः ॥  
नर्_१०।८३।२-१ नारायणोऽहमवतीर्ण इहास्मि भूमौ  
नर्_१०।८३।२-२ धत्से किल त्वमपि मामकलक्षणानि ।  
नर्_१०।८३।२-३ उत्सृज्य तानि शरणं व्रज मामिति त्वां  
नर्_१०।८३।२-४ दूतो जगाद सकलैर्हसितः सभायाम् ॥  
नर्_१०।८३।३-१ दूतेऽथ यातवति यादवसैनिकस्त्वं  
नर्_१०।८३।३-२ यातो ददर्शिथ वपुः किल पौण्ड्रकीयम् ।  
नर्_१०।८३।३-३ तापेन वक्षसि कृताङ्कमनल्पमूल्य-  
नर्_१०।८३।३-४ श्रीकौस्तुभं मकरकुण्डलपीतचेलम् ॥  
नर्_१०।८३।४-१ कालायसं निजसुदर्शनमस्यतोऽस्य  
नर्_१०।८३।४-२ कालानलोत्करकिरेण सुदर्शनेन ।  
नर्_१०।८३।४-३ शीर्षं चकर्तिथ ममर्दिथ चास्य सेनां  
नर्_१०।८३।४-४ तन्मित्रकाशिपशिरोऽपि चकर्थ काश्याम् ॥  
नर्_१०।८३।५-१ जाड्येन बालकगिरापि किलाहमेव  
नर्_१०।८३।५-२ श्रीवासुदेव इति रूढमतिश्चिरं सः ।  
नर्_१०।८३।५-३ सायुज्यमेव भवदैक्यधिया गतोऽभूत्  
नर्_१०।८३।५-४ को नाम कस्य सुकृतं कथमित्यवेयात् ॥  
नर्_१०।८३।६-१ काशीश्वरस्य तनयोऽथ सुदक्षिणाख्यः  
नर्_१०।८३।६-२ शर्वं प्रपूज्य भवते विहिताभिचारः ।  
नर्_१०।८३।६-३ कृत्यानलं कमपि बाणरणातिभीतैर्-  
नर्_१०।८३।६-४ भूतैः कथञ्चन वृतैः सममभ्यमुञ्चत् ॥  
नर्_१०।८३।७-१ तालप्रमाणचरणामखिलं दहन्तीं  
नर्_१०।८३।७-२ कृत्यां विलोक्य चकितैः कथितोऽपि पौरैः ।  
नर्_१०।८३।७-३ द्यूतोत्सवे कमपि नो चलितो विभो! त्वं  
नर्_१०।८३।७-४ पार्श्वस्थमाशु विससर्जिथ कालचक्रम् ॥  
नर्_१०।८३।८-१ अभ्यापतत्यमितधाम्नि भवन्महास्त्रे  
नर्_१०।८३।८-२ हा हेति विद्रुतवती खलु घोरकृत्या ।  
नर्_१०।८३।८-३ रोषात् सुदक्षिणमदक्षिणचेष्टितं तं  
नर्_१०।८३।८-४ पुप्लोष चक्रमपि काशिपुरामधाक्षीत् ॥  
नर्_१०।८३।९-१ स खलु विविदो रक्षोघाते कृतोपकृतिः पुरा  
नर्_१०।८३।९-२ तव तु कलया मृत्युं प्राप्तुं तदा खलतां गतः ।  
नर्_१०।८३।९-३ नरकसचिवो हलिना युध्यन्नद्धा पपात तलाहतः ॥  
नर्_१०।८३।१०-१ साम्बं कौरव्यपुत्रीहरणनियमितं सान्त्वनार्थी कुरूणां  
नर्_१०।८३।१०-२ यातस्तद्वाक्यरोषोद्धृतकरिनगरो मोचयामास रामः ।  
नर्_१०।८३।१०-३ ते घात्याः पाण्डवेयैरिति यदुपृतनां नामुचस्त्वं तदानीं  
नर्_१०।८३।१०-४ तं त्वां दुर्बोधलीलं पवनपुरपते! तापशान्त्यै निषेवे ॥  
नर्_१०।८४।१-१ क्वचिदथ तपनोपरागकाले पुरि निदधत् कृतवर्मकामसूनू ।  
नर्_१०।८४।१-२ यदुकुलमहिलावृतः सुतीर्थं समुपगतोऽसि समन्तपञ्चकाख्यम् ॥  
नर्_१०।८४।२-१ बहुतरजनताहिताय तत्र त्वमपि पुनन् विनिमज्ज्य तीर्थतोये ।  
नर्_१०।८४।२-२ द्विजगणपरिमुक्तवित्तराशिः सममिलथाः कुरुपाण्डवादिमित्रैः ॥  
नर्_१०।८४।३-१ तव खलु दयिताजनैः समेता द्रुपदसुता त्वयि गाढभक्तिभारा ।  
नर्_१०।८४।३-२ तदुदितभवदाहृतिप्रकारैरतिमुमुदे सममन्यभामिनीभिः ॥  
नर्_१०।८४।४-१ तदनु च भगवन्! निरीक्ष्य गोपानतिकुतुकादुपगम्य मानयित्वा ।  
नर्_१०।८४।४-२ चिरतरविरहातुराङ्गरेखाः पशुपवधूः सरसं त्वमन्वयासीः ॥  
नर्_१०।८४।५-१ सपदि च भवदीक्षणोत्सवेन प्रमुषितमानहृदां नितम्बिनीनाम् ।  
नर्_१०।८४।५-२ अतिरसपरिमुक्तकञ्चुलीके परिचयहृद्यतरे कुचे न्यलैषीः ॥  
नर्_१०।८४।६-१ रिपुजनकलहैः पुनः पुनर्मे समुपगतैरियती विलम्बनाभूत् ।  
नर्_१०।८४।६-२ इति कृतपरिरम्भणे त्वयि द्रागतिविवशा खलु राधिका निलिल्ये ॥  
नर्_१०।८४।७-१ अपगतविरहव्यथास्तदा ता रहसि विधाय ददाथ तत्त्वबोधम् ।  
नर्_१०।८४।७-२ परमसुखचिदात्मकोऽहमात्मेत्युदयतु वः स्फुटमेव चेतसीति ॥  
नर्_१०।८४।८-१ सुखरसपरिमिश्रितो वियोगः किमपि पुराभवदुद्धवोपदेशैः ।  
नर्_१०।८४।८-२ समभवदमुतः परं तु तासां परमसुकैक्यमयी भवद्विचिन्ता ॥  
नर्_१०।८४।९-१ मुनिवरनिवहैस्तवाथ पित्रा दुरितशमाय शुभानि पृच्छ्यमानैः ।  
नर्_१०।८४।९-२ त्वयि सति किमिदं शुभान्तरैरित्युरुहसितैरपि याजितस्तदासौ ॥  
नर्_१०।८४।१०-१ सुमहति यजने वितायमाने प्रमुदितमित्रजने सहैव गोपाः ।  
नर्_१०।८४।१०-२ यदुजनमहितास्त्रिमासमात्रं भवदनुषङ्गरसं पुरेव भेजुः ॥  
नर्_१०।८४।११-१ व्यपगमसमये समेत्य राधां दृढमुपगूह्य निरीक्ष्य वीतखेदाम् ।  
नर्_१०।८४।११-२ प्रमुदितहृदयः पुरं प्रयातः पवनपुरेश्वर! पाहि मां गदेभ्यः ॥  
नर्_१०।८५।१-१ ततो मगधभूमृता चिरनिरोधसङ्क्लेशितं  
नर्_१०।८५।१-२ शताष्टकयुतायुतद्वितयमीश! भूमीभृताम् ।  
नर्_१०।८५।१-३ अनाथशरणाय ते कमपि पूरुषं प्राहिणो-  
नर्_१०।८५।१-४ दयाचत स मागधक्षपणमेव किं भूयसा ॥  
नर्_१०।८५।२-१ यियासुरभिमागधं तदनु नारदोदीरिताद्  
नर्_१०।८५।२-२ युधिष्ठिरमखोद्यमादुभयकार्यपर्याकुलः ।  
नर्_१०।८५।२-३ विरुद्धजयिनोऽध्वरादुभयसिद्धिरित्युद्धवे  
नर्_१०।८५।२-४ शशंसुषि निजैः समं पुरमियेथ यौधिष्ठिरीम् ॥  
नर्_१०।८५।३-१ अशेषदयितायुते त्वयि समागते धर्मजो  
नर्_१०।८५।३-२ विजित्य सहजैर्महीं भवदपाङ्गसंवर्धितैः ।  
नर्_१०।८५।३-३ श्रियं निरुपमां वहन्नहह भक्तदासायितं  
नर्_१०।८५।३-४ भवन्तमयि! मागधे प्रहितवान् सभीमार्जुनम् ॥  
नर्_१०।८५।४-१ गिरिव्रजपुरं गतास्तदनु देव! यूयं त्रयो  
नर्_१०।८५।४-२ ययाच समरोत्सवं द्विजमिषेण तं मागधम् ।  
नर्_१०।८५।४-३ अपूर्णसुकृतं त्वमुं पवनजेन सङ्ग्रामयन्  
नर्_१०।८५।४-४ निरीक्ष्य सह जिष्णुना त्वमपि राजयुध्वा स्थितः ॥  
नर्_१०।८५।५-१ अशान्तसमरोद्धतं विटपपाटनासञ्ज्ञया  
नर्_१०।८५।५-२ निपात्य जरसः सुतं पवनजेन निष्पाटितम् ।  
नर्_१०।८५।५-३ विमुच्य नृपतीन् मुदा समनुगृह्य भक्तिं परां  
नर्_१०।८५।५-४ दिदेशिथ गतस्पृहानपि च धर्मगुप्त्यै भुवः ॥  
नर्_१०।८५।६-१ प्रचक्रुषि युधिष्ठिरे तदनु राजसूयाध्वरं  
नर्_१०।८५।६-२ प्रसन्नभृतकीभवत्सकलराजकव्याकुलम् ।  
नर्_१०।८५।६-३ त्वमप्ययि जगत्पते! द्विजपदावनेजादिकं  
नर्_१०।८५।६-४ चकर्थ किमु कथ्यते नृपवरस्य भाग्योन्नतिः ॥  
नर्_१०।८५।७-१ ततः सवनकर्मणि प्रवरमग्र्यपूजाविधिं  
नर्_१०।८५।७-२ विचार्य सहदेववागनुगतः स धर्मात्मजः ।  
नर्_१०।८५।७-३ व्यधत्त भवते मुदा सदसि विश्वभूतात्मने  
नर्_१०।८५।७-४ तदा ससुरमानुषं भवनमेव तृप्तिः दधौ ॥  
नर्_१०।८५।८-१ ततः सपदि चेदिपो मुनिनृपेषु तिष्ठत्स्वहो  
नर्_१०।८५।८-२ सभाजयति को जडः पशुपदुर्दुरूटं वटुम् ।  
नर्_१०।८५।८-३ इति त्वयि स दुर्वचोविततिमुद्वमन्नासना-  
नर्_१०।८५।८-४ दुदापतदुदायुधः समपतन्नमुं पाण्डवाः ॥  
नर्_१०।८५।९-१ निवार्य निजपक्षगानभिमुखस्य विद्वेषिणस्-  
नर्_१०।८५।९-२ त्वमेव जहिषे शिरो दनुजदारिणा स्वारिणा ।  
नर्_१०।८५।९-३ जनुस्त्रितयलब्धया सततचिन्तया शुद्धधीस्-  
नर्_१०।८५।९-४ त्वया स परमेकतामधृत योगिनां दुर्लभाम् ॥  
नर्_१०।८५।१०-१ ततः सुमाहितो त्वया क्रतुवरे निरूढे जनो  
नर्_१०।८५।१०-२ ययौ जयति धर्मजो जयति कृष्ण इत्यालपन् ।  
नर्_१०।८५।१०-३ खलः स तु सुयोधनो धुतमनाः सपत्नश्रिया  
नर्_१०।८५।१०-४ मयार्पितसभामुखे स्थलजलभ्रमादभ्रमीत् ॥  
नर्_१०।८५।११-१ तदा हसितमुत्थितं द्रुपदन्दनाभीमयो-  
नर्_१०।८५।११-२ रपाङ्गकलया विभो! किमपि तावदुज्जृम्भयन् ।  
नर्_१०।८५।११-३ धराभरनिराकृतौ सपदि नाम बीजं वपन्  
नर्_१०।८५।११-४ जनार्दन! मरुत्पुरीनिलय! पाहि मामामयात् ॥  
नर्_१०।८६।१-१ साल्वो भैष्मीविवाहे यदुबलविजितश्चन्द्रचूडाद् विमानं  
नर्_१०।८६।१-२ विन्दन् सौभं स मायी त्वयि वसति कुरूंस्त्वत्पुरीमभ्यभाङ्क्षीत् ।  
नर्_१०।८६।१-३ प्रद्युम्नस्तं निरुन्धन्नखिलयदुभटैर्न्यग्रहीदुग्रवीर्यं  
नर्_१०।८६।१-४ तस्यामात्यं द्युमन्तं व्यजनि च समरः सप्तविंशत्यहान्तम् ॥  
नर्_१०।८६।२-१ तावत् त्वं रामशाली त्वरितमुपगतः खण्डितप्रायसैन्यं  
नर्_१०।८६।२-२ सौभेशं तं न्यरुन्धाः स च किल गदया शार्ङ्गमभ्रंशयत् ते ।  
नर्_१०।८६।२-३ मायातातं व्यहिंसीदपि तव पुरतस्तत् त्वयापि क्षणार्धं  
नर्_१०।८६।२-४ नाज्ञायीत्याहुरेके तदिदमवमतं व्यास एव न्यषेधीत् ॥  
नर्_१०।८६।३-१ क्षिप्त्वा सौभं गदाचूर्णितमुदकनिधौ मङ्क्षु साल्वेऽपि चक्रे-  
नर्_१०।८६।३-२ णोत्कृत्ते दन्तवक्त्रः प्रसभमभिपतन्नभ्यमुञ्चद् गदां ते ।  
नर्_१०।८६।३-३ कौमोदक्या हतोऽसावपि सुकृतनिधिश्चैद्यवत् प्रापदैक्यं  
नर्_१०।८६।३-४ सर्वेषामेष पूर्वं त्वयि धृतमनसां मोक्षणार्थोऽवतारः ॥  
नर्_१०।८६।४-१ त्वय्यायातेऽथ जाते किल कुरुसदसि द्यूतके संयतायाः  
नर्_१०।८६।४-२ क्रन्दन्त्या याज्ञसेन्याः सकरुणमकृथाश्चेलमालामनन्ताम् ।  
नर्_१०।८६।४-३ अन्नान्तप्राप्तशर्वांशजमुनिचकितद्रौपदीचिन्तितोऽथ  
नर्_१०।८६।४-४ प्राप्तः शाकान्नमश्नन् मुनिगणमकृथास्तृप्तिमन्तं वनान्ते ॥  
नर्_१०।८६।५-१ युद्धोद्योगेऽथ मन्त्रे मिलति सति वृतः फल्गुनेन त्वमेकः  
नर्_१०।८६।५-२ कौरव्ये दत्तसैन्यः करिपुरमगमो दूत्यकृत् पाण्डवार्थम् ।  
नर्_१०।८६।५-३ मीष्मद्रोणादिमान्ये तव खलु वचने धिक्कृते कौरवेण  
नर्_१०।८६।५-४ व्यावृण्वन् विश्वरूपं मुनिसदसि पुरीं क्षोभयित्वागतोऽभूः ॥  
नर्_१०।८६।६-१ जिष्णोस्त्वं कृष्ण! सूतः खलु समरमुखे बन्धुघाते दयालुं  
नर्_१०।८६।६-२ खिन्नं तं वीक्ष्य वीरं किमिदमयि सखे! नित्य एकोऽयमात्मा ।  
नर्_१०।८६।६-३ को वध्यः कोऽत्र हन्ता तदिह वधभियं प्रोज्झ्य मय्यर्पितात्मा  
नर्_१०।८६।६-४ धर्म्यं युद्धं चरेति प्रकृतिमनयथा दर्शयन् विश्वरूपम् ॥  
नर्_१०।८६।७-१ भक्तोत्तंसेऽथ भीष्मे तव धरणिभरक्षेपकृत्यैकसक्ते  
नर्_१०।८६।७-२ नित्यं नित्यं विभिन्दत्यवनिभृदयुतं प्राप्तसादे च पार्थे ।  
नर्_१०।८६।७-३ निश्शस्त्रत्वप्रतिज्ञां विजहदरिवरं धारयन् क्रोधशाली-  
नर्_१०।८६।७-४ वाधावन् प्राञ्जलिं तं नतशिरसमथो वीक्ष्य मोदादपागाः ॥  
नर्_१०।८६।८-१ युद्धे द्रोणस्य हस्तिस्थिररणभगदत्तेरितं वैष्णवास्त्रं  
नर्_१०।८६।८-२ वक्षस्याधत्त चक्रस्थगितरविमहाः प्रार्दयन् सिन्धुराजम् ।  
नर्_१०।८६।८-३ नागास्त्रे कर्णमुक्ते क्षितिमवनमयन् केवलं कृत्तमौलिं  
नर्_१०।८६।८-४ तत्रे तत्रापि पार्थं किमिव न हि भवान् पाण्डवानामकार्षीत् ॥  
नर्_१०।८६।९-१ युद्धादौ तीर्थगामि स खलु हलधरो नैमिशक्षेत्रमृच्छ-  
नर्_१०।८६।९-२ न्नप्रत्युत्थायिसूतक्षयकृदथ सुतं तत्पदे कल्पयित्वा ।  
नर्_१०।८६।९-३ यज्ञघ्नं बल्वलं पर्वणि परिदलयम् स्नाततीर्थो रणान्ते  
नर्_१०।८६।९-४ सम्प्राप्तो भीमदुर्योधनरणमशमं वीक्ष्य यातः पुरीं ते ॥  
नर्_१०।८६।१०-१ संसुप्तद्रौपदेयक्षपणहतधियं द्रौणिमेत्य त्वदुक्त्या  
नर्_१०।८६।१०-२ तन्मुक्तं ब्राह्ममस्त्रं समहृत विजयो मौलिरत्नं च जहे ।  
नर्_१०।८६।१०-३ उच्छित्त्यै पाण्डवानां पुनरपि च विशत्युत्तरागर्भमस्त्रे  
नर्_१०।८६।१०-४ रक्षन्नङ्गुष्ठमात्रः किल जठरमगाश्चक्रपाणिर्विभो! त्वम् ॥  
नर्_१०।८६।११-१ धर्मौघं धर्मसूनोरभिदधदखिलं छन्दमृत्युः स भीष्मस्-  
नर्_१०।८६।११-२ त्वां पश्यन् भक्तिभूम्नैव हि सपदि ययौ निष्कलब्रह्मभूयम् ।  
नर्_१०।८६।११-३ संयाज्याथाश्वमेधैस्त्रिभिरतिमहितैर्धर्मजं पूर्णकामं  
नर्_१०।८६।११-४ सम्प्राप्तो द्वारकां त्वं पवनपुरपते! पाहि मां सर्वरोगात् ॥  
नर्_१०।८७।१-१ कुचेलनामा भवतः सतीर्थ्यतां गतः स सान्दीपनिमन्दिरे द्विजः ।  
नर्_१०।८७।१-२ त्वदेकरागेण धनादिनिःस्पृहो दिनानि निन्ये प्रशमी गृहाश्रमी ॥  
नर्_१०।८७।२-१ समानशीलापि तदायवल्लभा तथैव नो चित्तहयं समेयुसी ।  
नर्_१०।८७।२-२ कदाचिदूचे बत वृत्तिलब्धये रमापतिः किं न सखा निषेव्यते ॥  
नर्_१०।८७।३-१ इतीरितोऽयं प्रियया क्षुधार्तया जुगुप्समानोऽपि धने मदावहे ।  
नर्_१०।८७।३-२ तदा त्वदालोकनकौतुकाद् ययौ वहन् पटान्ते पृथुकानुपायनम् ॥  
नर्_१०।८७।४-१ गतोऽयमाश्चर्यमयीं भवत्पूरीं गृहेषु शैब्याभवनं समेयिवान् ।  
नर्_१०।८७।४-२ प्रविश्य वैकुण्ठमिवाप निर्वृतिं तवातिसम्भावनया तु किं पुनः ॥  
नर्_१०।८७।५-१ प्रपूजितं तं प्रियया च वीजितं करे गृहीत्वाकथयः पुरा कृतम् ।  
नर्_१०।८७।५-२ यदिन्धनार्थं गुरुदारचोदितैरपर्तुवर्षं तदमर्षि कानने ॥  
नर्_१०।८७।६-१ त्रपाजुषोऽस्मात् पृथुकं बलादथ प्रगृह्य मुष्टौ सकृदाशिते त्वया ।  
नर्_१०।८७।६-२ कृतं कृतं नन्वियतेति सम्भ्रमाद् रमा किलोपेत्य करं रुरोध ते ॥  
नर्_१०।८७।७-१ भक्तेषु भक्तेन स मानितस्त्वया पुरीं वसन्नेकनिशां महासुखम् ।  
नर्_१०।८७।७-२ बतापरेद्युर्द्रविणं विना ययौ विचित्ररूपस्तव खल्वनुग्रहः ॥  
नर्_१०।८७।८-१ यदि ह्ययाचिष्यमदास्यदच्युतो वदामि भार्यां किमिति व्रजन्नसौ ।  
नर्_१०।८७।८-२ त्वदुक्तिलीलास्मितमग्नधीः पुनः क्रमादपश्यन्मणिदीप्रमालयम् ॥  
नर्_१०।८७।९-१ किं मार्गविभ्रंश इति भ्रमन् क्षणं गृहं प्रविष्टः स ददर्श वल्लभाम् ।  
नर्_१०।८७।९-२ सखीपरीतां मणिहेमभूषितां बुबोध च त्वत्करुणां महाद्भुताम् ॥  
नर्_१०।८७।१०-१ स रत्नशालासु वसन्नपि स्वयं समुन्नमद्भक्तिभरोऽमृतं ययौ ।  
नर्_१०।८७।१०-२ त्वमेवमापूरितभक्तवाञ्छितो मरुत्पुराधीश! हरस्व मे गदान् ॥  
नर्_१०।८८।१-१ प्रागेवाचार्यपुत्राहृतिनिशमनया स्वीयषट्सूनुवीक्षां  
नर्_१०।८८।१-२ काङ्क्षन्त्या मातुरुकत्या सुतलभुवि बलिं प्राप्य तेनार्चितस्त्वम् ।  
नर्_१०।८८।१-३ धातुः शापाद्धिरण्यान्वितकशिपुभवान् शौरिजान् कंसभग्ना-  
नर्_१०।८८।१-४ नानीयैनान् प्रदर्श्य स्वपदमनयथाः पूर्वपुत्रान् मरीचेः ॥  
नर्_१०।८८।२-१ श्रुतदेव इति श्रुतं द्विजेन्द्रं बहुलाश्वं नृपतिं च भक्तिपूर्णम् ।  
नर्_१०।८८।२-२ युगपत् त्वमनुग्रहीतुकामो मिथिलां प्रापिथ तापसैः समेतः ॥  
नर्_१०।८८।३-१ गच्छन् द्विमूर्तिरुभयोर्युगपन्निकेत-  
नर्_१०।८८।३-२ मेकेन भूरिविभवैर्विहितोपचारः ।  
नर्_१०।८८।३-३ अन्येन तद्दिनभृतैश्च फलौदनाद्यैस्-  
नर्_१०।८८।३-४ तुल्यं प्रसेदिथ ददाथ च मुक्तिमाभ्याम् ॥  
नर्_१०।८८।४-१ भूयोऽथ द्वारवत्यां द्विजतनयमृतिं तत्प्रलापानपि त्वं  
नर्_१०।८८।४-२ को वा दैवं निरुन्ध्यादिति किल कथयन् विश्ववोढाप्यसोढाः ।  
नर्_१०।८८।४-३ जिष्णोर्गर्वं विनेतुं त्वयि मनुजधिया कुण्ठितां चास्य बुद्धिं  
नर्_१०।८८।४-४ तत्त्वारूढां विधातुं परमतमपदप्रेक्षणेनेति मन्ये ॥  
नर्_१०।८८।५-१ नष्टा अष्टास्य पुत्राः पुनरपि तव तूपेक्षया कष्टवादः  
नर्_१०।८८।५-२ स्पष्टो जातो जनानामथ तदवसरे द्वारकामार पार्थः ।  
नर्_१०।८८।५-३ मैत्र्या तत्रोषितोऽसौ नवमसुतभृतौ विप्रवर्यप्ररोदं  
नर्_१०।८८।५-४ श्रुत्वा चक्रे प्रतिज्ञामनुपहृतसुतः सन्निवेक्ष्ये कृशानुम् ॥  
नर्_१०।८८।६-१ मानी स त्वामपृष्ट्वा द्विजनिलयगतो बाणजालैर्महास्त्रै  
नर्_१०।८८।६-२ रुन्धानः सूतिगेहं पुनरपि सहसा दृष्टनष्टे कुमारे ।  
नर्_१०।८८।६-३ याम्यामैन्द्रीन्तथायाः सुरवरनगरीर्विद्ययासाद्य सद्यो  
नर्_१०।८८।६-४ मोघोद्योगः पतिष्यन् हुतभुजि भवता सस्मितं वारितोऽभूत् ॥  
नर्_१०।८८।७-१ सार्धं तेन प्रतीचीं दिशमतिजविना स्यन्दनेनाभियातो  
नर्_१०।८८।७-२ लोकालोकं व्यतीतस्तिमिरभरमथो चक्रधाम्ना निरुन्धन् ।  
नर्_१०।८८।७-३ चक्रांशुक्लिष्टदृष्टिं स्थितमथ विजयं पश्य पश्येति वारां  
नर्_१०।८८।७-४ पारे त्वं प्राददशः किमपि हि तमसां दूरदूरं पदं ते ॥  
नर्_१०।८८।८-१ तत्रासीनं भुजङ्गाधिपशयनतले दिव्यभूषायुधाद्यै-  
नर्_१०।८८।८-२ रावीतं पीतचेलं प्रतिनवजलदश्यामलं श्रीमदङ्गम् ।  
नर्_१०।८८।८-३ मूर्तीनामीशितारं परमिह तिसृणामेकमर्थं श्रुतीनां  
नर्_१०।८८।८-४ त्वामेव त्वं परात्मन्! प्रियसखसहितो नेमिथ क्षेमरूपम् ॥  
नर्_१०।८८।९-१ युवां मामेवद्वावधिकविवृतान्तर्हिततया  
नर्_१०।८८।९-२ विभिन्नौ सुन्द्रष्टुं स्वयमहमहार्षं द्विजसुतान् ।  
नर्_१०।८८।९-३ नयेतं द्रागेनानिति खलु वितीर्णान् पुनरमून्  
नर्_१०।८८।९-४ द्विजायादायादाः प्रणुतमहिमा पाण्डुजनुषा ॥  
नर्_१०।८८।१०-१ एवं नानाविहारैर्जगदभिरमयन् वृष्णिवंशं प्रपुष्ण-  
नर्_१०।८८।१०-२ न्नीजानो यज्ञभैदैरतुलविहृतिभिः प्रीणयन्नेणनेत्राः ।  
नर्_१०।८८।१०-३ भूभारक्षेपदम्भात् पदकमलजुषां मोक्षणायावतीर्णः  
नर्_१०।८८।१०-४ पूर्णं ब्रह्मैव साक्षाद् यदुषु मनुजतारूषितस्त्वं व्यलासीः ॥  
नर्_१०।८८।११-१ प्रायेण द्वारवत्यामवृतदयि तदी नारदस्त्वद्रसार्द्रस्-  
नर्_१०।८८।११-२ तस्माल्लेभे कदाचित् खलु सुकृतनिधिस्त्वत्पिता तत्त्वबोधम् ।  
नर्_१०।८८।११-३ भक्तानामग्रयायी स च खलु मतिमानुद्धवस्त्वत्त एव  
नर्_१०।८८।११-४ प्राप्तो विज्ञानसारं स किल जनहितायाधुनास्ते वदर्याम् ॥  
नर्_१०।८८।१२-१ सोऽयं कृष्णावतारो जयति तव विभो! यत्र सौहार्दभीति-  
नर्_१०।८८।१२-२ स्नेहद्वेषानुरागप्रभृतिभिरतुलैरश्रमैर्योगभेदैः ।  
नर्_१०।८८।१२-३ आर्तिं तीर्वा समस्ताममृतपदमगुः सर्वतः सर्वलोकाः  
नर्_१०।८८।१२-४ स त्वं विश्वार्तिशान्त्यै पवनपुरपते! भक्तिपूर्त्यै च भूयाः ॥  
नर्_१०।८९।१-१ रमाजाने! जाने यदिह तव भक्तेषु विभवो  
नर्_१०।८९।१-२ न सम्पद्यः सद्यस्तदिह मदकृत्त्वादशमिनाम् ।  
नर्_१०।८९।१-३ प्रशान्तिं कृत्वैव प्रदिशसि ततः काममखिलं  
नर्_१०।८९।१-४ प्रशान्तेषु क्षिप्रं न खलु भवदीये च्युतिकथा ॥  
नर्_१०।८९।२-१ सद्यःप्रसादरुषितान् विधिशङ्करादीन्   
नर्_१०।८९।२-२ कचिद् विभो! निजगुणानुगुणं भजन्तः ।  
नर्_१०।८९।२-३ भ्रष्टा भवन्ति बत कष्टमदीर्घदृष्ट्या  
नर्_१०।८९।२-४ स्पष्टं वृकासर उदाहरणं किलास्मिन् ॥  
नर्_१०।८९।३-१ शकुनिजः स हि नारदमेकदा त्वरिततोष्षमपृच्छदधीश्वरम् ।  
नर्_१०।८९।३-२ स च दिदेश गिरीशमुपासितुं न तु भवन्तमबन्धुमसाधुषु ॥  
नर्_१०।८९।४-१ तपस्तप्त्व् घोरं स खलु कुपितः सप्तमदिने  
नर्_१०।८९।४-२ शिरश्छित्त्वा सद्यः पुरहरमुपस्थाप्य पुरतः ।  
नर्_१०।८९।४-३ अतिक्षुद्रं रौद्रं शिरसि करदानेन निधनं  
नर्_१०।८९।४-४ जगन्नाथाद् वव्रे भवति विमुखानां क्व शुभधूः ॥  
नर्_१०।८९।५-१ मोक्तारं बन्धमुक्तो हरिणपतिरिव प्राद्रवत् सोऽथ रुद्रं  
नर्_१०।८९।५-२ दैत्याद् भीत्या स्म देवो दिशि दिशि वलते पृष्ठतो दत्तदृष्टिः ।  
नर्_१०।८९।५-३ तूष्णीके सर्वलोके तव पदमधिरोक्ष्यन्तमुद्वीक्ष्य शर्वं  
नर्_१०।८९।५-४ दूरादेवाग्रतस्त्वं पटुवटुवपुषा तस्थिषे दानवाय ॥  
नर्_१०।८९।६-१ भद्रं ते शाकुनेय! भ्रमसि किमधुना त्वं पिशाचस्य वाचा  
नर्_१०।८९।६-२ सन्देहश्चेन्मदुक्तौ तव किमु न करोष्यङ्गुलीमङ्ग! मौलौ ।  
नर्_१०।८९।६-३ इत्थं त्वद्वाक्यमूढः शिरसि कृतकरः सोऽपतच्छिन्नपातं  
नर्_१०।८९।६-४ भ्रंशो ह्येवं परोपासितुरपि च गतिः शूलिनोऽपि त्वमेव ॥  
नर्_१०।८९।७-१ भृगुं किल सरस्वतीनिकटवासिनस्तापसा-  
नर्_१०।८९।७-२ स्त्रिमुर्तिषु समादिशन्नधिकसत्त्वतां वेदितुम् ।  
नर्_१०।८९।७-३ अयं पुनरनादरादुदितरुद्धरोषे विधौ  
नर्_१०।८९।७-४ हरेऽपि च जिहिंसिषौ गिरिजया धृते त्वामगात् ॥  
नर्_१०।८९।८-१ सुप्तं रमाङ्कभुवि पङ्कजलोचनं त्वां  
नर्_१०।८९।८-२ विप्रे विनिघ्नति पदेन मुदोत्थितस्त्वम् ।  
नर्_१०।८९।८-३ सर्वं क्षमस्व मुनिवर्य! भवेत् सदा मे  
नर्_१०।८९।८-४ त्वत्पादचिह्नमिह भूषणमित्यवादीः ॥  
नर्_१०।८९।९-१ निश्चित्य ते च सुदृढं त्वयि बद्धभावाः  
नर्_१०।८९।९-२ सारस्वता मुनिवरा दधिरे विमोक्षम् ।  
नर्_१०।८९।९-३ त्वामेवमच्युत! पुनश्च्युतिदोषहीनं  
नर्_१०।८९।९-४ सत्त्वोच्चयैकतनुमेव वयं भजामः ॥  
नर्_१०।८९।१०-१ जगत्सृष्ट्यादौ त्वां निगमनिवहैर्वन्दिभिरिव  
नर्_१०।८९।१०-२ स्तुतं विष्णो! सच्चित्परमरसनिर्द्वैतवपुषम् ।  
नर्_१०।८९।१०-३ परात्मानं भूमन्! पशुपविनताभाग्यनिवहं  
नर्_१०।८९।१०-४ परीतपश्रान्त्यै पवनपुरवासिन्! परिभजे ॥  
नर्_१०।९०।१-१ वृकभृगुसुनिमोहिन्यम्बरीषादिवृत्ते-  
नर्_१०।९०।१-२ ष्वयि तव हि महत्त्वं सर्वशर्वादिजैत्रम् ।  
नर्_१०।९०।१-३ स्थितमिह परमात्मन्! निष्कलार्वागभिन्नं  
नर्_१०।९०।१-४ किमपि यदवभातं तद्धि रूपं तवैव ॥  
नर्_१०।९०।२-१ मूर्तित्रयेश्वरसदाशिवपञ्चकं यत्  
नर्_१०।९०।२-२ प्राहुः परात्मवपुरेव सदाशिवोऽस्मिन् ।  
नर्_१०।९०।२-३ तत्रेश्वरस्तु स विकुण्ठपदस्त्वमेव  
नर्_१०।९०।२-४ त्रित्वं पुनर्भजसि सत्यपदे त्रिभागे ॥  
नर्_१०।९०।३-१ तत्रापि सात्त्विकतनुं तव विष्णुमाहुर्-  
नर्_१०।९०।३-२ धाता तु सत्त्वविरलो रजसैव पूर्णः ।  
नर्_१०।९०।३-३ सत्त्त्वोत्कटत्वमपि चास्ति तमोविकार-  
नर्_१०।९०।३-४ चेष्टादिकं च तव शङ्करनाम्नि मूर्तौ ॥  
नर्_१०।९०।४-१ तं च त्रिमूर्त्यतिगतं पुरपूरुषं त्वां  
नर्_१०।९०।४-२ शर्वात्मनापि खलु सर्वमयत्वहेतोः ।  
नर्_१०।९०।४-३ शंसन्त्युपासनअविधौ तदपि स्वतस्तु  
नर्_१०।९०।४-४ त्वद्रूपमित्यतिदृढं बहु नः प्रमाणम् ॥  
नर्_१०।९०।५-१ श्रीशङ्करोऽपि भगवान् सकलेषु तावत्  
नर्_१०।९०।५-२ त्वामेव मानयति यो न हि पक्षपाती ।  
नर्_१०।९०।५-३ त्वन्निष्ठमेव स हि नामसहस्रकादि  
नर्_१०।९०।५-४ व्याख्यद् भवत्स्तुतिपरश्च गतिं गतोऽन्ते ॥  
नर्_१०।९०।६-१ मूर्तित्रयातिगमुवाच च मन्त्रशास्त्रस्-  
नर्_१०।९०।६-२ यादौ कलायसुषमं सकलेश्वरं त्वाम् ।  
नर्_१०।९०।६-३ ध्यानं च निष्कलमसौ प्रणवे खलूक्त्वा  
नर्_१०।९०।६-४ त्वामेव तत्र सकलं निजगाद नान्यम् ॥  
नर्_१०।९०।७-१ समस्तसारे च पुराणसङ्ग्रहे विसंशयं त्वन्महिमैव वर्ण्यते ।  
नर्_१०।९०।७-२ त्रिमूर्तियुक्सत्यपदत्रिभागतः परं पदं ते कथितं न शूलिनः ॥  
नर्_१०।९०।८-१ यद् ब्राह्मकल्प इह भागवतद्वितीय-  
नर्_१०।९०।८-२ स्कन्धोदितं वपुरनावृतमीश! धात्रे ।  
नर्_१०।९०।८-३ तस्यैव नाम हरिशर्वमुखं जगाद  
नर्_१०।९०।८-४ श्रीमाधवं शिवपरोऽपि पुराणसारे ॥  
नर्_१०।९०।९-१ ये स्वप्रकृत्यनुगुणा गिरिशं भजन्ते  
नर्_१०।९०।९-२ तेषां फलं हि दृढयैव तदीयभक्त्या ।  
नर्_१०।९०।९-३ व्यासो हि तेन कृतवानधिकारिहेतोः  
नर्_१०।९०।९-४ स्कान्दादिकेषु तव हानिवचोऽर्थवादैः ॥  
नर्_१०।९०।१०-१ भूतार्थकीर्तिरनुवादविरुद्धवादौ  
नर्_१०।९०।१०-२ त्रेधार्थवादगतयः खलु रोचनार्थाः ।  
नर्_१०।९०।१०-३ स्कान्दादिकेषु बहवोऽत्र विरुद्धवादास्-  
नर्_१०।९०।१०-४ त्वत्तामसत्वपरिभूत्युपशिक्षणाद्याः ॥  
नर्_१०।९०।११-१ यत्किञ्चिदप्यविदुषापि विभो! मयोक्तं  
नर्_१०।९०।११-२ तन्मन्त्रशास्त्रवचनाद्यभिदृष्टमेव ।  
नर्_१०।९०।११-३ व्यासोक्तिसारमयभागवतोपगीत!  
नर्_१०।९०।११-४ क्लेशान् विधूय कुरु भक्तिभरं परात्मन्! ॥।  
  
नर्_११।९१।१-१ श्रीकृष्ण! त्वत्पदोपासनमभयतमं बद्धमिथ्यार्थदृष्टेर्-  
नर्_११।९१।१-२ मर्त्यस्यार्तस्य मन्ये व्यपसरति भयं येन सर्वात्मैव ।  
नर्_११।९१।१-३ यत्तावत् त्वत्प्रणीतानिह भजनविधीनास्थितो मोहमार्गे  
नर्_११।९१।१-४ धावन्नप्यावृताक्षः स्खलति न कुहचिद् देवदेवाखिलात्मन्! ॥  
नर्_११।९१।२-१ भूमन्! कायेन वाचा मुहुरपि मनसा त्वद्बलप्रेरितात्मा  
नर्_११।९१।२-२ यद्यत् कुर्वे समस्तं तदिह परतरे त्वय्यसावर्पयामि ।  
नर्_११।९१।२-३ जात्यापीह श्वपाकस्त्वयि निहितमनः कर्मवागिन्द्रियार्थ-  
नर्_११।९१।२-४ प्राणो विश्वं पुनीते न तु विमुखमनास्त्वत्पदाद् विप्रवर्यः ॥  
नर्_११।९१।३-१ भीतिर्नाम द्वितीयाद् भवति ननु मनःकल्पितं च द्वितीयं  
नर्_११।९१।३-२ तेनैक्याभ्यासशीलो हृदयमिह यथाशक्ति बुद्ध्या निरुन्ध्याम् ।  
नर्_११।९१।३-३ मायाविद्धे तु तस्मिन् पुनरपि न तथा भाति मायाधिनाथं  
नर्_११।९१।३-४ तत् त्वां भक्त्या महत्या सततमनुभजन्नीश! भीतिं विजह्याम् ॥  
नर्_११।९१।४-१ भक्तेरुत्पत्तिवृद्धी तव चरणजुषं सङ्गमेनैव पुंसा-  
नर्_११।९१।४-२ मासाद्ये पुण्यभाजां श्रिय इव जगति श्रीमतां सङ्गमेन ।  
नर्_११।९१।४-३ तत्सङ्गो देव! भूयान्मम खलु सततं तन्मुखादुन्मिषद्धिस्-  
नर्_११।९१।४-४ त्वन्माहात्म्यप्रकारैर्भवति च सुदृढा भक्तिरुद्धूतपापा ॥  
नर्_११।९१।५-१ श्रेयोमार्गेषु भक्तावधिकबहुमतिर्जन्मकर्माणि भूयो  
नर्_११।९१।५-२ गायन् क्षेमाणि नामान्यपि तदुभयतः प्रद्रुतं प्रद्रुतात्मा ।  
नर्_११।९१।५-३ उद्यद्धासः कदाचित् कुहाचिदपि रुदन् क्वापि गर्जन् प्रगाय-  
नर्_११।९१।५-४ न्नुन्मादीव प्रनृत्यन्नयि कुरु करुणां लोकबाह्यश्चरेयम् ॥  
नर्_११।९१।६-१ भूतान्येतानि भूतात्मकमपि सकलं पक्षिमत्स्यान् मृगादीन्  
नर्_११।९१।६-२ मर्त्यान् मित्राणि शत्रूनपि यमितमतिस्त्वन्मयान्यानमानि ।  
नर्_११।९१।६-३ त्वत्सेवायां हि सिध्येन्मम तव कृपया भक्तिदार्ढ्यं विरागस्-  
नर्_११।९१।६-४ त्वत्तत्त्वस्यावबोधोऽपि च भुवनपते! यत्नभेदं विनैव ॥  
नर्_११।९१।७-१ नो मुह्यन् क्षुत्तृडाद्यैर्भवसरणिभवैस्त्वन्निलीनाशयत्वा-  
नर्_११।९१।७-२ च्चिन्तासातत्यशाली निमिषलवमपि त्वत्पदादप्रकम्पः ।  
नर्_११।९१।७-३ इष्टानिष्टेषु तुष्टिव्यसनविरहितो मायिकत्वावबोधा-  
नर्_११।९१।७-४ ज्ज्योत्स्नाभिस्त्वन्नखेन्दोरधिकशिशिरितेनात्मना सञ्चरेयम् ॥  
नर्_११।९१।८-१ भूतेष्वेषु त्वदैक्यस्मृतिसमधिगतौ नाधिकारोऽधुना चेत्  
नर्_११।९१।८-२ त्वत्प्रेम त्वत्कमैत्री जडमतिषु कृपा द्विट्सु भूयादुपेक्षा ।  
नर्_११।९१।८-३ आर्चायां वा समर्चाकुतुकमुरुतरश्रद्धया वर्धतां मे  
नर्_११।९१।८-४ त्वत्संसेवी तथापि द्रुतमुपलभते भक्तलोकोत्तमत्वम् ॥  
नर्_११।९१।९-१ आवृत्य त्वत्स्वरूपं क्षितिजलमरुदाद्यात्मना विक्षिपन्ती  
नर्_११।९१।९-२ जीवीन् भूयिष्ठकर्मावलिविवशगतीन् दुःखजाले क्षिपन्ती ।  
नर्_११।९१।९-३ त्वन्माया माभिभून्मामयि भुवनपते! कल्पते तत्प्रशान्त्यै  
नर्_११।९१।९-४ त्वत्पादे भक्तिरेवेत्यवददयि विभो! सिद्धयोगी प्रबुद्धः ॥  
नर्_११।९१।१०-१ दुःखान्यालोक्य जन्तुष्वलमुदितविवेकोऽहमाचार्यवर्या-  
नर्_११।९१।१०-२ ल्लब्ध्वा त्वद्रूपतत्त्वं गुणचरितकथाद्युद्भक्तिभूमा ।  
नर्_११।९१।१०-३ मायामेनां तरित्वा परमसुखमये त्वत्पदे मोदिताहे  
नर्_११।९१।१०-४ तस्यायं पूर्वरङ्गः पवनपुरपते! नाशयाशेषरोगान् ॥  
नर्_११।९२।१-१ वैदैः सर्वाणि कर्माण्यफलपरतया वर्णितानीति बुद्ध्वा  
नर्_११।९२।१-२ तानि त्वय्यर्पितान्येव हि समनुचरन् यानि नैष्कर्म्यमीश! ।  
नर्_११।९२।१-३ मा भूद् वेदैर्निषिद्धे कुहचिदपि मनःकर्मवाचाः प्रवृत्तिर्-  
नर्_११।९२।१-४ दुर्वर्जं चेदवाप्तं तदपि खलु भवत्यर्पये चित्प्रकाशे ॥  
नर्_११।९२।२-१ यस्त्वन्यः कर्मयोमस्तव भजनमयस्तत्र चाभीष्टमूर्तिं  
नर्_११।९२।२-२ हृद्यां सत्त्वैकरूपां दृषदि हृदि मृदि क्वापि वा भावयित्वा ।  
नर्_११।९२।२-३ पुष्पैर्मन्धैर्निवेद्यैरपि च विरचितैः शक्तितो भक्तिपूतैर्-  
नर्_११।९२।२-४ नित्यं वर्यां सपर्यां विदधदयि विभो! त्वत्प्रसादं भजेयम् ॥  
नर्_११।९२।३-१ स्त्रीशूद्रास्त्वत्कथादिश्रवणविरहिता आसतां ते दयार्हास्-  
नर्_११।९२।३-२ त्वत्पादासन्नयातान् द्विजकुलजनुषो हन्त शोचाम्यशान्तान् ।  
नर्_११।९२।३-३ वृत्त्यर्थं ते यजन्तो बहुकथितमपि त्वामनाकर्णयन्तो  
नर्_११।९२।३-४ दृप्ता विद्याभिजात्यैः किमु न विदधते तादृशः मा कृथा माम् ॥  
नर्_११।९२।४-१ पपोऽयं कृष्ण! रामेत्यभिलपति निजं गूहितुं दिश्चारित्रं  
नर्_११।९२।४-२ निर्लज्जस्यास्य वाचा बहुतरकथनीयानि मे विघ्नितानि ।  
नर्_११।९२।४-३ भ्राता मे वन्ध्यशीलो भजति किल सदा विष्णुमित्थं बुधांस्ते  
नर्_११।९२।४-४ निन्दन्त्युच्चैर्हसन्ति त्वयि निहितरतींस्तादृशं मा कृथा माम् ॥  
नर्_११।९२।५-१ श्वेतच्छायं कृते त्वां मुनिवरवपुषं प्रीणयन्ते तपोभि-  
नर्_११।९२।५-२ स्त्रेतायां स्रुक्स्रुवाद्यङ्कितमरुणतनुं यज्ञरूपं यजन्ते ।  
नर्_११।९२।५-३ सेवन्ते तन्त्रमार्गैर्विलसदरिगदं द्वापरे श्यामलाङ्गं  
नर्_११।९२।५-४ नीलं सङ्कीर्तनाद्यैरिह कलिसमये मानुषास्त्वां भजन्ते ॥  
नर्_११।९२।६-१ सोऽयं कालेयकालो जयति मुररिपो! यत्र सङ्कीर्तनाद्यैर्-  
नर्_११।९२।६-२ निर्यत्नैरेव मार्गैरखिलद! नचिरात् त्वत्प्रसादं भजन्ते ।  
नर्_११।९२।६-३ जातास्त्रेताकृतादावपि हि किल कलौ सम्भवं कामयन्ते  
नर्_११।९२।६-४ दैवात् तत्रैव जातान् विषयविषरसैर्मा विभो! वञ्चयास्त्मान् ॥  
नर्_११।९२।७-१ भक्तास्तावत् कलौ स्पुर्द्रमिलभुवि ततो भूरिशस्तत्र चोच्चैः  
नर्_११।९२।७-२ कावेरीं ताम्रपर्णीमन् किल कृतमालां च पुण्यां प्रतीचीम् ।  
नर्_११।९२।७-३ हा मामप्येतदन्तर्भवमपि च विभो! किञ्चिदञ्चिद्रसं त्व-  
नर्_११।९२।७-४ य्याशापाशैर्निबध्य भ्रमय न मगवन्! पूरय त्वन्निषेवाम् ॥  
नर्_११।९२।८-१ दृष्ट्वा धर्मद्रुहं तं कलिमपकरुणं प्राङ् महीक्षित् परीक्षि-  
नर्_११।९२।८-२ द्धन्तुं व्याकृष्टखड्गोऽपि न विनिहतवान् सारवेदी मुणांशात् ।  
नर्_११।९२।८-३ त्वत्सेवाद्याशु सिध्येदसदिह न तथा त्वत्परे चैष भीरुर्-  
नर्_११।९२।८-४ यत्तु प्रागेव रोगादिभिरपहरते तत्र हा शिक्षयैनम् ॥  
नर्_११।९२।९-१ गङ्गा गीता च गायत्र्यपि च तुलसिका गोपिकाचन्दनं तत्  
नर्_११।९२।९-२ सालग्रामाभिपूजा परपुरुष! तथैकादशी नामवर्णाः ।  
नर्_११।९२।९-३ एतान्यष्टाप्ययत्नान्ययि कलिसमये त्वत्प्रसादप्रवृद्ध्या  
नर्_११।९२।९-४ क्षिप्रं मुक्तिप्रदानीत्यभिदधुरृषयस्तेषु मां सज्जयेथाः ॥  
नर्_११।९२।१०-१ देवर्षीणां पित् णामपि न पुनरृणी किङ्गरो वा स भूमन्!  
नर्_११।९२।१०-२ योऽसौ सर्वात्मना त्वां शरणमुपगतः सर्वकृत्यानि हित्वा ।  
नर्_११।९२।१०-३ तस्योत्पन्नं विकर्माप्यखिलमपनुदस्येव चित्तस्थितस्त्वं  
नर्_११।९२।१०-४ तन्मे पपोत्थतापान् पवनपुरपते! रुन्दि भक्तिं प्रणीयाः ॥  
नर्_११।९३।१-१ बन्धुस्नेहं विजह्यां तव हि करुणया त्वय्युपावेशितात्मा  
नर्_११।९३।१-२ सर्वं त्वक्त्वा चरेयं सकलमपि जगद् वीक्ष्य मायाविलासम् ।  
नर्_११।९३।१-३ नानात्वाद् भृआन्तिजन्यात् सति खलु गुणदोषावबोधे विधिर्वा  
नर्_११।९३।१-४ व्यासेधो वा कथं तौ त्वयि निहितमतेर्वीतवैषम्यबुद्धेः ॥  
नर्_११।९३।२-१ क्षुत्तृष्णालोपमात्रे सततकृतधियो जन्तघः सन्त्यनन्ता-  
नर्_११।९३।२-२ स्तेभ्यो विज्ञानवत्त्वात् पुरुष इह वरस्तज्जनिर्दुर्लभैव ।  
नर्_११।९३।२-३ तत्राप्यात्मात्मनः स्यात् सुहृदपि च रिपुर्यस्त्वयि न्यस्तचेता-  
नर्_११।९३।२-४ स्तापोच्छित्तेरुपाथं स्मरति स हि सुहृत् स्वात्मवैरी ततोऽन्यः ॥  
नर्_११।९३।३-१ त्वत्कारुण्ये प्रवृत्ते क इव न हि गुरुर्लोकवृत्तेऽपि भूमन्!  
नर्_११।९३।३-२ सर्वाक्रान्तापि भूमिर्न हि चलति ततः सत्क्षमां शिक्षयेयम् ।  
नर्_११।९३।३-३ गृह्णीयामीश! तत्तद्विषयपरिचतेऽप्यप्रसक्तिं समीराद्  
नर्_११।९३।३-४ व्याप्तत्वं चात्मनो मे गगनगुरुवशाद् भातु निर्लेपता च ॥  
नर्_११।९३।४-१ स्वच्छः स्यां पावनोऽहं मधुर उदकवद् वह्निवन्मा स्म गृह्णां  
नर्_११।९३।४-२ सर्वान्नीनोऽपि दोषं तरुषु तमिव मां सर्वभूतेष्ववेयाम् ।  
नर्_११।९३।४-३ पुष्टिर्नष्टिः कलानांं शशिन इव तनोर्नात्मनोऽस्तीति विद्यां  
नर्_११।९३।४-४ तोयादिव्यस्तमार्तण्डवदपि च तनुष्वेकतां त्वत्प्रसादात् ॥  
नर्_११।९३।५-१ स्नेहाद् व्याधास्तपुत्रप्रणयमृतकपोतीयितो मा स्म भूवं  
नर्_११।९३।५-२ प्राप्तं प्राश्नन् सहेय क्षुधमपि शयुवत् सिन्धुवत् स्यामगाधः ।  
नर्_११।९३।५-३ मा पप्तं योषिदादौ शिखिनि शलभवद् भृङ्गवत् सारभागी  
नर्_११।९३।५-४ भूयासं किन्तु तद्वद् धनचयनवशान्माहमीश! प्रनेशम् ॥  
नर्_११।९३।६-१ मा बध्यासं तरुण्या गज इव वशया नार्जयेयं धनौघं  
नर्_११।९३।६-२ हर्तान्यस्तं हि माध्वीहर इव मृगवन्मा गुहं ग्राम्यगीतैः ।  
नर्_११।९३।६-३ नात्यासज्जेय भोज्ये झष इव बडिशे पिङ्गलावन्निराशः  
नर्_११।९३।६-४ सुप्यां भर्तव्ययोगात् कुरर इव विभो! सामिषोऽन्यैर्न हन्यै ॥  
नर्_११।९३।७-१ वर्तेय त्यक्तमानः सुखमतिशिशुवन्निस्सहायश्चरेयं  
नर्_११।९३।७-२ कन्याया एकशेषो वलय इव विभो! वर्जितान्योन्यघोषः ।  
नर्_११।९३।७-३ त्वच्चित्तो नावबुध्यै परमिषुकृदिव क्ष्माभृदायानघोषं  
नर्_११।९३।७-४ गेहेष्वन्यप्रणीतेष्वहिरिव निवसान्युन्दुरोर्मन्दिरेषु ॥  
नर्_११।९३।८-१ त्वय्येव त्वत्कृतं त्वं क्षपयसि जगदित्यूर्णनाभात् प्रतीयां  
नर्_११।९३।८-२ त्वच्चिन्ता त्वत्स्वरूपं कुरुत इति दृढं शिक्षेये पेशकारात् ।  
नर्_११।९३।८-३ विड्भस्मात्मा च देहि भवति गुरुवरो यो विवेकं विरक्तिं  
नर्_११।९३।८-४ धत्ते सञ्चिन्त्यमानो मम तु बहुरुजापीडितोऽयं विशेषात् ॥  
नर्_११।९३।९-१ ही ही मे देहमोहं त्यज पवनपुराधीश! यत्प्रेमहेतोर्-  
नर्_११।९३।९-२ गेहे चित्ते कलत्रादिषु च विवाशितास्त्वत्पदं विस्मरन्ति ।  
नर्_११।९३।९-३ सोऽयं वह्नेः शुनो वा परमिह परतः साम्प्रतः चाक्षिकर्ण-  
नर्_११।९३।९-४ त्वग्जिह्वाद्या विकर्षन्त्यवशमत इतः कोऽपि न त्वत्पदाब्जे ॥  
नर्_११।९३।१०-१ दुर्वारो देहमोहो यदि पुनरधुना तर्हि निश्शेषरोगान्  
नर्_११।९३।१०-२ हृत्वा भक्तिं द्रधिष्ठां कुरु तव पदपङ्केरुहे पङ्कजाक्ष! ।  
नर्_११।९३।१०-३ नूनः नानाभवान्ते समधिगतमिमं मुक्तिदं विप्रदेहं  
नर्_११।९३।१०-४ क्षुद्रे हा हन्त मा मा क्षिप विषयरसे पाहि मां मारुतेश! ॥  
नर्_११।९४।१-१ नानात्वस्थौल्यकार्श्यादि तु गुणजवपुस्सङ्गतोऽध्यासितं ते  
नर्_११।९४।१-२ वह्नेर्दारुप्रभेदेष्विव महदणुतादीप्तताशान्ततादि ॥  
नर्_११।९४।२-१ आचार्याख्याधरस्थारणिसमनुमिलच्छिष्यरूपोत्तरारे-  
नर्_११।९४।२-२ ण्यावेधोद्भासितेन स्फुटतरपरिबोधाग्निना दह्यमाने ।  
नर्_११।९४।२-३ कर्मालीवासनातत्कृततनुभुवनभ्रान्तिकान्तारपूरे  
नर्_११।९४।२-४ दाह्याभावने विद्याशिखिनि च विरते त्वन्मयी खल्ववस्था ॥  
नर्_११।९४।३-१ एवं त्वत्प्राप्तितोऽन्यो नहि खलु निखिलक्लेशहानेरुपायो  
नर्_११।९४।३-२ नैकान्तात्यन्तिकास्ते कृषिवदगदषाड्गुण्यषट्कर्मयोगाः ।  
नर्_११।९४।३-३ दुर्वैकल्यैरकल्या अपि निगमपथास्तत्फलान्यप्यवाप्ता  
नर्_११।९४।३-४ मत्तास्त्वां विस्मरन्तः प्रसजति पतने यान्त्यनन्तान् विषादान् ॥  
नर्_११।९४।४-१ त्वल्लोकादन्यलोकः क्व नु भयरहितो यत् परार्धद्वयान्ते  
नर्_११।९४।४-२ त्वद्भीतः सप्यलोकेऽपि न सुखवसतिः पद्मभूः पद्मनाभः! ।  
नर्_११।९४।४-३ एवम्भावे त्वधर्मार्जितबहुतमसां का कथा नारकाणां  
नर्_११।९४।४-४ तन्मे त्वं छिन्धि बन्धं वरद! कृपणबन्धो! कृपापूरसिन्धो! ॥  
नर्_११।९४।५-१ याथार्थ्यात् त्वन्मस्यैव हि मम न विभो! वस्तुतो बन्धमोक्षौ  
नर्_११।९४।५-२ मायाविद्यातनुभ्यां तव तु विरचितौ स्वप्नबोधोपमौ तौ ।  
नर्_११।९४।५-३ बद्धे जीवद्विमुक्तिं गतवति च भिदा तावती तावेदेको  
नर्_११।९४।५-४ भुङ्क्ते देहद्रुमस्थो विषयफलरसान् नापरो निर्व्यथात्मा ॥  
नर्_११।९४।६-१ जीवन्मुक्तत्वमेवंविधमिति वचसा किं फलं दूरदूरे  
नर्_११।९४।६-२ तन्नामाशुद्धबुद्धेर्न च लघु मनसः शोधनं भक्तितोऽन्यत् ।  
नर्_११।९४।६-३ तन्मे विष्णो! कृषीष्ठास्त्वयि कृतसकलप्रार्पणं भक्तिभारं  
नर्_११।९४।६-४ येन स्यां मङ्क्षु किञ्चिद्गुरुवचनमिलत्त्वत्प्रबोधस्त्वदात्मा ॥  
नर्_११।९४।७-१ शब्दब्रह्मण्यपीह प्रयतितमनसस्त्वां न जानन्ति केचित्  
नर्_११।९४।७-२ कष्टं वन्ध्यश्रमास्ते चिरतरमिह गां बिभ्रते निष्प्रसूतिम् ।  
नर्_११।९४।७-३ यस्याः विश्वाभिरामाः सकलमलअहरा दिव्यलीलावताराः  
नर्_११।९४।७-४ सच्चित्सान्द्रं च रूपं तव न निगदितं तां न वाचं भ्रियासम् ॥  
नर्_११।९४।८-१ यो यावान् यादृशो वा त्वमिति किमपि नैवावगच्छामि भूम-  
नर्_११।९४।८-२ न्नेवञ्चानन्यभावस्त्वदनुभजनमेवाद्रिये चैद्यवैरिन्! ।  
नर्_११।९४।८-३ त्वल्लिङ्गानां त्वदङ्घ्रिप्रियजनसदसां दर्शनस्पर्शनादिर्-  
नर्_११।९४।८-४ भयान्मे त्वत्प्रपूजानतिनुतिगुणकर्मानुकीर्त्यादरोऽपि ॥  
नर्_११।९४।९-१ यद्यल्लभ्येत तत्तत् तव समुपहृतं देव! दासोऽस्मि तेऽहं  
नर्_११।९४।९-२ त्वद्गेहोन्मार्जनाद्यं भवतु मम मुहुः कर्म निर्मायमेव ।  
नर्_११।९४।९-३ सूर्याग्निब्राह्मणात्मादिसु लसितचतुर्बाहुमाराधये त्वां  
नर्_११।९४।९-४ त्वत्प्रेमार्द्रत्वरूपो मम सततमभिष्यन्दतां भक्तियोगः ॥  
नर्_११।९४।१०-१ एक्यं ते दानोहिमव्रतनियमतपस्साङ्ख्ययोगैर्दुरापं  
नर्_११।९४।१०-२ त्वत्सङ्गेनैव गोप्यः किल सुकृतितमाः प्रापुरानन्दसान्द्रम् ।  
नर्_११।९४।१०-३ भक्तेष्वन्येषु भूयस्स्वपि बहुमनुषे भक्तिमेव त्वमासां  
नर्_११।९४।१०-४ तन्मे त्वद्भक्तिमेव द्रढय हर गदान् कृष्ण! वातालयेश! ॥  
नर्_११।९५।१-१ आदौ हैरण्यगभीं तनुमविकलजीवात्मिकामास्थितस्त्वं  
नर्_११।९५।१-२ जीवत्वं प्राप्य मायागुणगणखचितो वर्तसे विश्वयोने! ।  
नर्_११।९५।१-३ तत्रोद्वृद्धेन सत्त्वेन तु गणयुगलं भक्तिभावं गतेन-  
नर्_११।९५।१-४ च्छित्वा सत्त्वं च हित्वा पुनरनुपहितो वर्तिताहे त्वमेव ॥  
नर्_११।९५।२-१ सत्त्वोन्मेषात् कदाचित् खलु विषयरसे दोषबोधेऽपि भूमन्!  
नर्_११।९५।२-२ भूयोऽप्येषु प्रवृत्तिः सतमसि रजसि प्रोद्धते दुर्निवारा ।  
नर्_११।९५।२-३ चित्तं तावद् गुणाश्च ग्रथितमिह मिथस्तानि सर्वाणि रोद्धुं  
नर्_११।९५।२-४ तुर्ये त्वय्येकभक्तिः शरणमिति भवान् हंसारूपी न्यगादीत् ॥  
नर्_११।९५।३-१ सन्ति श्रेयांसि भूयांस्यपि रुचिभिदया कर्मिणां निर्मितानि  
नर्_११।९५।३-२ क्षुद्रानन्दाश्च सान्ता बहुविधगतयः कृष्ण! तेभ्यो भवेयुः ।  
नर्_११।९५।३-३ त्वं चाचख्याथ सख्ये ननु महिततमां श्रेयसां भक्तिमेकां  
नर्_११।९५।३-४ त्वद्भक्त्यानन्दतुल्यः खलु विषयजुषां सम्मदः केन वा स्यात् ॥  
नर्_११।९५।४-१ त्वद्भक्त्या तुष्टबुद्धेः सुखमिह चरतो विच्युताशस्य चाशाः  
नर्_११।९५।४-२ सर्वाः स्युः सौख्यमय्यः सलिलकुहरगस्येव तोयैकमय्यः ।  
नर्_११।९५।४-३ सोऽयं खल्विन्द्रलोकं कमलजभवनं योगसिद्धीश्च हृद्या  
नर्_११।९५।४-४ नाकाङ्क्षत्येतदास्तां स्वयमनुपतिते मोक्षसौख्येऽप्यनीहः ॥  
नर्_११।९५।५-१ त्वद्भक्तो बाध्यमानोऽपि च विषयरसैरिन्द्रियाशान्तिहेतोर्-  
नर्_११।९५।५-२ भक्त्यैवाक्रम्यमाणैः पुनरपि खलु तैर्दुर्बलैर्नाभिजय्यः ।  
नर्_११।९५।५-३ सप्तार्चिर्दीपितार्चिर्दहति किल यथा भूरिदारुप्रपञ्चं  
नर्_११।९५।५-४ त्वद्भक्त्योघे तथैव प्रदहति दुरितं दुर्मदः क्वेन्द्रियाणाम् ॥  
नर्_११।९५।६-१ चित्तार्द्रीभाववमुच्चैर्वपुषि च पुलकं हर्षबाष्यं च हित्वा  
नर्_११।९५।६-२ चित्तं शुध्येत् कथं वा किमु बहुतपसा विद्यया वीतभक्तेः ।  
नर्_११।९५।६-३ त्वद्गाथास्वादसिद्धाञ्जनसततमरीमृज्यमानोऽयमात्मा  
नर्_११।९५।६-४ चक्षुर्वत् तत्त्वसूक्ष्मं भजति न तु तथाभ्यस्तया तर्ककोट्या ॥  
नर्_११।९५।७-१ ध्यानं ते शीलयेयं समतनुसुखबद्धासनो नासिकाग्र-  
नर्_११।९५।७-२ न्यस्ताक्षः पूरकाद्यैर्जितपवनपथश्चित्तपद्मं त्ववाञ्चम् ।  
नर्_११।९५।७-३ ऊर्ध्वाग्रं भवयित्वा रविविधुशिखिनः संविचिन्त्योपरिष्टात्  
नर्_११।९५।७-४ तत्रस्थं भावये त्वां सजलजलधरश्यामलं कोमलाङ्गम् ॥  
नर्_११।९५।८-१ आनीलश्लक्ष्णकेशं ज्वलितमकरसत्कुण्डलं मन्दहास-  
नर्_११।९५।८-२ स्यन्दार्द्रं कौस्तुभश्रीपरिगतवनमालोरुहाराभिरामम् ।  
नर्_११।९५।८-३ श्रीवत्साङ्कं सुबाहुं मृदुलसदुदरं काञ्चनच्छायचेलं  
नर्_११।९५।८-४ चारुस्निग्धोरुमम्भोरुहललितपदं भावयेयं भवन्तम् ॥  
नर्_११।९५।९-१ सर्वाङ्गेष्वङ्ग! रङ्गत्कुतुकमतिमुहुर्धारयन्नीश! चित्तं  
नर्_११।९५।९-२ तत्राप्येकत्र युञ्जे वदनसरसिजे सुन्दरे मन्दहासे ।  
नर्_११।९५।९-३ तत्रालीनं तु चेतः परमसुखचिदद्वैतरूपे वितन्व-  
नर्_११।९५।९-४ न्नन्यन्नो चिन्तयेयं मुहुरिति समुपारूढयोगो भवेयम् ॥  
नर्_११।९५।१०-१ इत्थं त्वद्ध्यानयोगे सति पुनरणिमाद्यष्टसंसिद्धयस्ता  
नर्_११।९५।१०-२ दूरश्रुत्यादयोऽपि ह्यहमहमिकया सम्पतेयुर्मुरारे! ।  
नर्_११।९५।१०-३ त्वत्सम्प्राप्तौ विलम्बावहमखिमिदं नाद्रिये कामयेऽहं  
नर्_११।९५।१०-४ त्वामेवानन्दपूर्णं पवनपुरपते! पाहि मां सर्वतापात् ॥  
नर्_११।९६।१-१ त्वं हि ब्रह्मैव साक्षात् परमुरुमहिमन्नक्षराणामकार-  
नर्_११।९६।१-२ स्तारो मन्त्रेषु राज्ञां मनुरसि मुनिषु त्वं भृगुर्नारदोऽपि ।  
नर्_११।९६।१-३ प्रह्लादो दानवानां पशुषु च सुरभिः पक्षिणां वैनतेयो  
नर्_११।९६।१-४ नागानामस्यनन्तः सुरसरिदपि च स्रोतसां विश्वमूर्ते! ॥  
नर्_११।९६।२-१ ब्रह्मण्यानां बलिस्त्वं क्रतुषु च जपयज्ञोऽसो वीरेषु पार्थो  
नर्_११।९६।२-२ भक्तानामुद्धवस्त्वं बलमसि बलिनां धाम तेजस्विनां त्वम् ।  
नर्_११।९६।२-३ नास्त्यन्तस्त्वद्विभूतेर्विकसदतिशयं वस्तु सर्वं त्वमेव  
नर्_११।९६।२-४ त्वं जीवस्त्वं प्रधानं यदिह भवदृते तन्न किञ्चित् प्रपञ्चे ॥  
नर्_११।९६।३-१ धर्मं वर्णाश्रमाणां श्रुतिपथविहितं त्वत्परत्वेन भक्त्या  
नर्_११।९६।३-२ कुर्वन्तोऽन्तर्विरागे विकसति शनकैः सन्त्यजन्तो लभन्ते ।  
नर्_११।९६।३-३ सत्तास्फूर्तिप्रियत्वात्मकमखिलपदार्थेषु भिन्नेष्वभिन्नं  
नर्_११।९६।३-४ निर्मूलं विश्वमूलं परममहमिति त्वद्विबोधं विशुद्धम् ॥  
नर्_११।९६।४-१ ज्ञानं कर्मापि भक्तिस्त्रितयमिह भवत्प्रापकं तत्र तावद्  
नर्_११।९६।४-२ निर्विण्णानामशेषे विषय इह भवेद् ज्ञानयोगेऽधिकारः ।  
नर्_११।९६।४-३ सक्तानां कर्मयोगस्त्वयि हि विनिहितो ये तु नात्यन्तसक्ता  
नर्_११।९६।४-४ नाप्यत्यन्तं विरक्तास्त्वयि च धृतरसा भक्तियोगो ह्यमीषाम् ॥  
नर्_११।९६।५-१ ज्ञानं त्वद्भक्ततां वा लघु सुकृतवशान्मर्त्यलोके लभन्ते  
नर्_११।९६।५-२ तस्मात् तत्रैव जन्म स्पृहयति भगवन्! नाकगो नारको वा ।  
नर्_११।९६।५-३ आविष्टं मां तु दैवाद् भवजलनिधिपोतायिते मर्त्यदेहे  
नर्_११।९६।५-४ त्वं कृत्वा कर्णधारं गुरुमनुगुणवातायितस्तारयेथाः ॥  
नर्_११।९६।६-१ अव्यक्तं मार्गयन्तः श्रुतिभिरपि नयैः केवलज्ञानलुब्धाः  
नर्_११।९६।६-२ क्लिश्यन्तेऽतीव सिद्धिं बहुतरजनुषामन्त एवाप्नुवन्ति ।  
नर्_११।९६।६-३ दुरस्थः कर्मयोगोऽपि च परमफले नन्वयं भक्तियोग-  
नर्_११।९६।६-४ स्त्वामूलादेव हृद्यस्त्वरितमयि! भवत्प्रापको वर्धतां मे ॥  
नर्_११।९६।७-१ ज्ञानायैवातियत्नं मुनिरपवदते ब्रह्मतत्त्वं तु शृण्वन्  
नर्_११।९६।७-२ गाढं त्वत्पादभक्तिं शरणमयति यस्तस्य मुक्तिः कराग्रे ।  
नर्_११।९६।७-३ त्वद्ध्यानेऽपीह तुल्या पुनरसुकरता चित्तचाञ्चल्यहेतो-  
नर्_११।९६।७-४ रभ्यासादाशु शक्यं वशयितुं त्वत्कृपाचारुताभ्याम् ॥  
नर्_११।९६।८-१ निर्विण्णः कर्ममार्गे खलु विषमतमे त्वत्कथादौ च गाढं  
नर्_११।९६।८-२ जातश्रद्धोऽपि कामानयि भुवनपते! नैव शक्नोमि हातुम् ।  
नर्_११।९६।८-३ तद् भूयो निश्चयेन त्वयि निहितमना दोषबुद्ध्या भजंस्तान्  
नर्_११।९६।८-४ पुष्णीयां भक्तिमेव त्वयि हृदयगते मङ्क्षु नङ्क्ष्यन्ति सङ्गाः ॥  
नर्_११।९६।९-१ कश्चित् क्लेशार्जितार्थक्षयविमलमतिर्नुद्यमानो जनौधैः  
नर्_११।९६।९-२ प्रागेवं प्राहि विप्रो न खलु मम जनः कालकर्मग्रहा वा ।  
नर्_११।९६।९-३ चेतो मे दुःखहेतुस्तदिह गुणगणं भावयत् सर्वकारी-  
नर्_११।९६।९-४ त्युक्त्वा शान्तो गतस्त्वां मम च कुरु विभो! तादृशीं चित्तशान्तिम् ॥  
नर्_११।९६।१०-१ एलः प्रागुर्वशीं प्रत्यतिविवशमनाः सेवमानश्चिरं तां  
नर्_११।९६।१०-२ गाढं निर्विद्य भूयो युवतिसुखमिदं क्षुद्रमेवेति गायन् ।  
नर्_११।९६।१०-३ त्वद्भक्तिं प्राप्य पूर्णः सुखतरमचरत् तद्वदुद्धूय सङ्गं  
नर्_११।९६।१०-४ भक्तोत्तंसं क्रिया मां पवनपुरपते! हन्त मे रुन्धिरोगान् ॥  
नर्_११।९७।१-१ त्रैगुण्याद् भिन्नरूपं भवति हि भुवने हीनमध्योत्तमं य-  
नर्_११।९७।१-२ ज्ञानं श्रद्धा च कर्ता वसतिरपि सुखं कर्म चाहारभेदाः ।  
नर्_११।९७।१-३ त्वत्क्षेत्रत्वन्निषेवादि तु यदिह पुनस्त्वत्परं तत्तु सर्वं  
नर्_११।९७।१-४ प्राहुर्नैर्गुण्यनिष्ठं तदनुभजनतो मङ्क्षु सिद्धो भवेयम् ॥  
नर्_११।९७।२-१ त्वय्येव न्यस्तचित्तः सुखमयि विचरन् सर्वचेष्टास्त्वदर्थं  
नर्_११।९७।२-२ त्वद्भक्तैः सेव्यमानानपि चरितचरानाश्रयन् पुण्ण्यदेशान् ।  
नर्_११।९७।२-३ दस्यौ विप्रे गृहादिष्वपि च सममतिर्मुच्यमानावमान-  
नर्_११।९७।२-४ स्पर्धासूयादिदोषः सततमखिलभूतेषु सम्पूजये त्वाम् ॥  
नर्_११।९७।३-१ त्वद्भावो यावदेषु स्फुरति न विशदं तावदेवं ह्युपास्तिं  
नर्_११।९७।३-२ कुर्वन्नैकात्म्यबोधे झटिति विकसति त्वन्मयोऽहं चरेयम् ।  
नर्_११।९७।३-३ त्वद्धर्मस्यास्य तावत् किमपि न भगवन्! प्रस्तुतस्य प्रणाश-  
नर्_११।९७।३-४ स्तस्मात् सर्वात्मनैव प्रदिश मम विभो! भक्तिमार्गं मनोझम् ॥  
नर्_११।९७।४-१ तं चैनं भक्तियोगं द्रढयितुमयि! मे साध्यमारोग्यमायुर्-  
नर्_११।९७।४-२ दिष्ट्या तत्रापि सेव्यं तव चरणमहो भेषजायेव दुग्धम् ।  
नर्_११।९७।४-३ मार्कण्डेयो हि पूर्वं गणकनिगदितद्वादशाब्दायुरुच्चैः  
नर्_११।९७।४-४ सेवित्वा वत्सरं त्वां तव भटनिवहैर्द्रावयामास मृत्युम् ॥  
  
नर्_१२।९७।५-१ मार्कण्डेयश्चिरायुः स खलु पुनरपि त्वत्परः पुष्पभद्रा-  
नर्_१२।९७।५-२ तीरे निन्ये तपस्यन्नतुलसुखरतिः षट् तु मन्वन्तराणि ।  
नर्_१२।९७।५-३ देवेन्द्रः सप्तमस्तं सुरयुवतिमरुन्मन्मथैर्मोहयिष्यन्  
नर्_१२।९७।५-४ योगोष्मप्लुष्यमाणैर्न तु पुनरशकत् त्वज्जनं निर्जयेत् कः ॥  
नर्_१२।९७।६-१ प्रीत्या नारायणाख्यस्त्वमथ नरसखः प्राप्तवानस्य पार्श्वं  
नर्_१२।९७।६-२ तुष्ट्या तोष्टूयमानः स तु विविधवरैर्लोभितो नानुमेने ।  
नर्_१२।९७।६-३ द्रष्टुं मायां त्वदीयां किल पुनरवृणोद् भक्तितृप्तान्तरात्मा  
नर्_१२।९७।६-४ मायादुःखानभिज्ञस्तदपि मृगयते नूनमाश्चर्यहेतोः ॥  
नर्_१२।९७।७-१ याते त्वय्याशु वाताकुलजलदगलत्तोतपूर्णातिघूर्ण-  
नर्_१२।९७।७-२ त्सप्तार्णोराशिमग्ने जगति स तु जले सम्भ्रमन् वर्षकोटीः ।  
नर्_१२।९७।७-३ दीनः प्रैक्षिष्ट दूरे वटदलशयनं कञ्चिदाश्चर्यबालं  
नर्_१२।९७।७-४ त्वामेव श्यामलाङ्गं वदनसरसिजन्यस्तपादाङ्गुलीकम् ॥  
नर्_१२।९७।८-१ दृष्ट्वा त्वां हृष्टरोमा त्वरितमभिगतः स्प्रष्टुकामो मुनीन्द्रः  
नर्_१२।९७।८-२ श्वासेनान्तर्निविष्टः पुनरिह सकलं दृष्टवान् विष्टपौघम् ।  
नर्_१२।९७।८-३ भूयोऽपि श्वासवातैर्बहिरनुपतितो वीक्षितस्त्वत्कटाक्षैर्-  
नर्_१२।९७।८-४ मोदादाश्लेष्टुकामस्त्वयि पिहिततनौ स्वाश्रमे प्राग्वदासीत् ॥  
नर्_१२।९७।९-१ गौर्या सार्धं तदग्रे पुरभिदथ गतस्त्वत्प्रियप्रेक्षणार्थी  
नर्_१२।९७।९-२ सिद्धानेवास्य दत्त्वा स्वयमयमजरामृत्युतादीन् गतोऽभूत् ।  
नर्_१२।९७।९-३ एवं त्वत्सेवयैव स्मररिपुरपि स प्रीयते येन तस्मा-  
नर्_१२।९७।९-४ न्मूर्तित्रय्यात्मकस्त्वं ननु सकलनियन्तेति सुव्यक्तमासीत् ॥  
नर्_१२।९७।१०-१ त्र्यंशेऽस्मिन् सत्यलोके विधिहरिपुरभिन्मन्दिराण्यूर्ध्वमूर्ध्वं  
नर्_१२।९७।१०-२ तेभ्योऽप्यूर्ध्वं तु मायाविकृतिविरहितो भाति वैकुण्ठलोकः ।  
नर्_१२।९७।१०-३ तत्र त्वं कारणाम्भस्यपि पशुपकुले शुद्धसत्त्वैकरूपी  
नर्_१२।९७।१०-४ सच्चिद्ब्रह्माद्वयात्मा पवनपुरपते! पाहि मां सर्वरोगात् ॥  
नर्_१२।९८।१-१ यस्मिन्नेतद् विभातं यत इदमभवद् येन चेदं य एतद्  
नर्_१२।९८।१-२ योऽस्मादुत्तीर्णरूपः खलु सकलमिदं भासितं यस्य भासा ।  
नर्_१२।९८।१-३ यो वाचां दूरदूरे पुनरपि मनसां यस्य देवा नुनीन्द्रा  
नर्_१२।९८।१-४ नो विद्युस्तत्त्वरूपं किमु पुनरपरे कृष्ण! तस्मै नमस्ते ॥  
नर्_१२।९८।२-१ जन्माथो कर्म नाम स्फुटमिह गुणदोषादिकं वा न यस्मिन्  
नर्_१२।९८।२-२ लोकानामूतेय यः स्वयमनुभजते तानि मायानुसारी ।  
नर्_१२।९८।२-३ बिब्रच्छक्तीररूपोऽपि च बहुतररूपोऽवभात्यद्धुतात्मा  
नर्_१२।९८।२-४ तस्मै कैवल्यधाम्ने पररसपरिपूर्णाय विष्णो! नमस्ते ॥  
नर्_१२।९८।३-१ नो तिर्यञ्चं न मर्त्यं न च सुरमसुरं न स्त्रियं नो पुमांसं  
नर्_१२।९८।३-२ न द्रव्यं कर्म जातिं गुणमपि सदसद् वापि ते रूपमाहुः ।  
नर्_१२।९८।३-३ शिष्टं यत् स्यान्निषेधे सति निगमशतैर्लक्षणावृत्तितस्तत्  
नर्_१२।९८।३-४ कृच्छेणावेद्यमानं परमसुखमयं भाति तस्मै नमस्ते ॥  
नर्_१२।९८।४-१ मायायां बिम्बितस्त्वं सृजसि महदहङ्कारतन्मात्रभेदैर्-  
नर्_१२।९८।४-२ भूतग्रामेन्द्रियाद्यैरपि सकलजगत् स्वप्नसङ्कल्पकल्पम् ।  
नर्_१२।९८।४-३ भूयः संहृत्य सर्वं कमठ इव पदान्यात्मना कालशक्त्या  
नर्_१२।९८।४-४ गम्भीरे जायमाने तमसि वितिमिरो भासि तस्मै नमस्ते ॥  
नर्_१२।९८।५-१ शब्दब्रह्मेति कर्मेत्यणुरिति भगवन्! काल इत्यालपन्ति  
नर्_१२।९८।५-२ त्वामेकं विश्वहेतुं सकलमयतया सर्वथा कल्प्यमानम् ।  
नर्_१२।९८।५-३ वेदान्तैर्यत् तु गीतं पुरुषपरचिदात्माभिधं तत् तु तत्त्वं  
नर्_१२।९८।५-४ प्रेक्षामात्रेण मूलप्रकृतिविकृतिकृत् कृष्ण! तस्मै नमस्ते ॥  
नर्_१२।९८।६-१ सत्त्वेनासत्तया वा न च खलु सदसत्त्वेन निर्वाच्यरूपा  
नर्_१२।९८।६-२ धत्ते यासावविद्या गुणफणिमतिवद् विश्वदृश्यावभासम् ।  
नर्_१२।९८।६-३ विद्यात्वं सैव याता श्रुतिवचनलवैर्यत्कृपास्यन्दलाभे  
नर्_१२।९८।६-४ संसारारण्यसद्यस्त्रुटनपरशुतामेति तस्मै नमस्ते ॥  
नर्_१२।९८।७-१ भूषासु स्वर्णवद् वा जगति घटशरावादिके मृत्तिकावत्  
नर्_१२।९८।७-२ तत्त्वे सञ्चिन्त्यमाने स्फुरति तदधुनाप्यद्वितीयं वपुस्ते ।  
नर्_१२।९८।७-३ स्वप्नद्रष्टुः प्रबोधे तिमिरलयविधौ जीर्णरज्जोश्च यद्वद्  
नर्_१२।९८।७-४ विद्यालाभे तथैव स्फुटमपि विकसेत् कृष्ण! तस्मै नमस्ते ॥  
नर्_१२।९८।८-१ यद्भीत्योदेति सूर्यो दहति च दहनो वाति वायुस्तथान्ये  
नर्_१२।९८।८-२ यद्भीताः पद्मजाद्याः पुनरुचितबलीनाहरन्तेऽनुकालम् ।  
नर्_१२।९८।८-३ येनैवारोपिताः प्राङ् निजपदमपि ते च्यावितारश्च पश्चात्  
नर्_१२।९८।८-४ तस्मै विश्वं नियन्त्रे वयमपि भवते कृष्ण! कुर्मः प्रणामम् ॥  
नर्_१२।९८।९-१ त्रैलोक्यं भावयन्तं त्रिगुणमयमिदं त्र्यक्षरस्यैकवाच्यं  
नर्_१२।९८।९-२ त्रीशानामैक्यरूपं त्रिभिरपि निगमैर्गीयमानस्वरूपम् ।  
नर्_१२।९८।९-३ तिस्रोऽवस्था विदन्तं त्रियुगजनिजुषं त्रिक्रमक्रान्तविश्वं  
नर्_१२।९८।९-४ त्रैकाल्ये भेदहीनं त्रिभिरहमनिशं योगभेदैर्भजे त्वाम् ॥  
नर्_१२।९८।१०-१ सत्यं शुद्धं विबुद्धं जयति तव वपुर्नित्यमुक्तं निरीहं  
नर्_१२।९८।१०-२ निर्द्वन्द्वं निर्विकारं निखिलगुणगणव्यञ्जनाधारभूतम् ।  
नर्_१२।९८।१०-३ निर्मूलं निर्मलं तन्निरवधिमहिमोल्लासि निर्लीनमन्तर्-  
नर्_१२।९८।१०-४ निस्सङ्गानां मुनीनां निरुपमपरमानन्दसान्द्रप्रकाशम् ॥  
नर्_१२।९८।११-१ दुर्वारं द्वादशारं त्रिशतपरिमिलत्षष्टिपर्वाभिवीतं  
नर्_१२।९८।११-२ सम्भृआम्यत् क्रूरवेगं क्षणमनु जगदाच्छिद्य सन्धावमानम् ।  
नर्_१२।९८।११-३ चक्रं ते कालरूपं व्यथयतु न तु मां त्वत्पदैकावलम्बं  
नर्_१२।९८।११-४ विष्णो! कारुण्यसिन्धो! पवनपुरपते! पाहि सर्वामयौघात् ॥  
नर्_१२।९९।१-१ विष्णोर्वीर्याणि को वा कथयतु धरणेः कश्च रेणून् मिमीते  
नर्_१२।९९।१-२ यस्यैवाङ्घ्रित्रयेण त्रिजगदभिमितं मोदते पूर्णसम्पत् ।  
नर्_१२।९९।१-३ योऽसौ विश्वानि धत्ते प्रियमिह परमं धाम तस्याभियायां  
नर्_१२।९९।१-४ तद्भक्ता यत्र माद्यन्त्यमृतरसमरन्दस्य यत्र प्रवाहः ॥  
नर्_१२।९९।२-१ आद्यायाशेषकर्त्रे प्रतिनिमिषनवीनाय भर्त्रे विभूतेर्-  
नर्_१२।९९।२-२ भक्तात्मा विष्णवे यः प्रादिशति हविरादीनि यज्ञार्चनादौ ।  
नर्_१२।९९।२-३ कृष्णाद्यं जन्म वा महदिह महतो वर्णयेत् सोऽयमेव  
नर्_१२।९९।२-४ प्रीतः पूर्णो यशोभिस्त्वरितमभिसरेत् प्राप्यमन्ते पदं तत् ॥  
नर्_१२।९९।३-१ हे स्तोतारः! कवीन्द्रास्तमिह खलु यथा चेतयध्वे तथैव  
नर्_१२।९९।३-२ व्यक्तं वेदस्य सारं प्रणुवत जननोपात्तलीलाकथाभिः ।  
नर्_१२।९९।३-३ जानन्तश्चास्य नामान्यखिलसुखकराणीति सङ्कीर्तयध्वं  
नर्_१२।९९।३-४ हे विष्णो! कीर्तनाद्यैस्तव खलु महतस्तत्त्वबोधं भजेयम् ॥  
नर्_१२।९९।४-१ विष्णोः कर्माणि सम्पश्यत मनसि सदा यैः स धर्मानबध्नाद्  
नर्_१२।९९।४-२ यानीन्द्रस्यैष भृत्यः प्रियसख इव च व्यातनोत् क्षेमकारी ।  
नर्_१२।९९।४-३ वीक्षन्ते योगसिद्धाः परपदमनिशं पस्य सम्यक्प्रकाशं  
नर्_१२।९९।४-४ विप्रेन्द्रा जागरूकाः कृतबहुनुतयो यच्च निर्भासयन्ते ॥  
नर्_१२।९९।५-१ नो जातो जायमानोऽपि च समधिगतस्त्वन्महिम्नोऽवसानं  
नर्_१२।९९।५-२ देव! श्रेयांसि विद्वान् प्रतिमुहुरपि ते नाम शंसामि विष्णो! ।  
नर्_१२।९९।५-३ तं त्वां संस्तौमि नानाविधनुतिवचनैरस्य लोकत्रयस्या-  
नर्_१२।९९।५-४ प्यूर्ध्वं विभ्राजमाने विरचितवसतिं तत्र वैकुण्ठलोके ॥  
नर्_१२।९९।६-१ आपः सृष्ट्यादिजन्याः प्रथममयि विभो! गर्भदेशे दधुस्त्वां  
नर्_१२।९९।६-२ यत्र त्वय्येव जीवा जलशयन! हरे! सङ्गता एक्यमापन् ।  
नर्_१२।९९।६-३ तस्याजस्य प्रभो! ते विनिहितमभवत् पद्ममेकं हि नाभौ  
नर्_१२।९९।६-४ दिक्पत्रं यत् किलाहुः कनकधरणिभृत्कर्णिकं लोकरूपम् ॥  
नर्_१२।९९।७-१ हे लोका विष्णुरेतद् भवनमजनयत् तन्न जानीथ यूयं  
नर्_१२।९९।७-२ युष्माकं ह्यन्तरस्थं किमपि तदपरं विद्यते विष्णुरूपम् ।  
नर्_१२।९९।७-३ नीहारप्रख्यमायापरिवृतमनसो मोहिता नामरूपैः   
नर्_१२।९९।७-४ प्राणप्रीत्यैकतृप्ताश्चरथ मखपरा हन्त नेच्छा मुकुन्दे ॥  
नर्_१२।९९।८-१ मूर्ध्नामक्षणां पदानां वहसि खलु सहस्राणि सम्पूर्य विश्वं  
नर्_१२।९९।८-२ तत् प्रोत्क्रम्यापि तिष्ठन् परिमितविवरे भासि चित्तान्तरेऽपि ।  
नर्_१२।९९।८-३ भूतं भव्यं च सर्वं परपुरुष! भवान् किञ्च देहेन्द्रियादि-  
नर्_१२।९९।८-४ ष्वाविष्टो ह्युद्गतत्वादमृतसुखरसं चानुभुङ्क्षे त्वमेव ॥  
नर्_१२।९९।९-१ यत् तु त्रैलोक्यरूपं दधदपि च ततोनिर्गतानन्तशुद्ध-  
नर्_१२।९९।९-२ ज्ञानात्मा वर्तसे त्वं तव खलु महिमा सोऽपि तावान् किमन्यत् ।  
नर्_१२।९९।९-३ स्तोकस्ते भाग एवाखिलभुवनतया दृश्यते त्र्यंशकल्पं  
नर्_१२।९९।९-४ भूयिष्ठं सान्द्रमोदात्मकमुपरि ततो भाति तस्मै नमस्ते ॥  
नर्_१२।९९।१०-१ अव्यक्तं ते स्वरूपं दुरधिगमतमं तत् तु शुद्धैकसत्त्वं  
नर्_१२।९९।१०-२ व्यक्तं चाप्येतदेव स्फुटममृतरसाम्भोधिकल्लोलतुल्यम् ।  
नर्_१२।९९।१०-३ सर्वोत्कृष्टामभीष्टां तदिह गुणरमेनैव चित्तं हरन्तीं  
नर्_१२।९९।१०-४ मूर्तिं ते संश्रयेऽहं पवनपुरपते! पाहि मां कृष्ण! रोगात् ॥  
नर्_१२।१००।१-१ अग्रे पश्यामि तेजो निबिडतरकलायावलीलोभनीयं  
नर्_१२।१००।१-२ पीयूषाप्लावितोऽहं तदनु तदुदरे दिव्यकैशोरवेषम् ।  
नर्_१२।१००।१-३ तारुण्यारम्भरम्यं परमसुखरसास्वादरोमाञ्चिताङ्गै-  
नर्_१२।१००।१-४ रावीतं नारदाद्यैविलसदुपनिषत्सुन्दरीमण्डलैश्च ॥  
नर्_१२।१००।२-१ नीलाभं कुञ्चिताग्रं घनममलतरं संयतं चारुभङ्ग्या  
नर्_१२।१००।२-२ रत्नोत्तंसाभिरामं वलयितमुदयच्चन्द्रकैः पिञ्छजालैः ।  
नर्_१२।१००।२-३ मन्दारस्रङ्निवीतं तव पृथुकबरीभारमालोकयेऽहं  
नर्_१२।१००।२-४ स्निग्धश्चेतोर्ध्वपुण्ड्रामपि च सुललितां फालबालेन्दुवीथीम् ॥  
नर्_१२।१००।३-१ हृद्यं पूर्णानुकम्पार्णवमृदुलहरीचञ्चलभ्रूविलासै-  
नर्_१२।१००।३-२ रानीलस्निग्धपक्ष्मावलिपरिलसितं नेत्रयुग्मं विभो! ते ।  
नर्_१२।१००।३-३ सान्द्रच्छायं विशालारुणकमलदलाकारमामुग्धतारं  
नर्_१२।१००।३-४ कारुण्यालोकलीलाशिशिरितभुवनं क्षिप्यतां मय्यनाथे ॥  
नर्_१२।१००।४-१ उत्तुङ्गोल्लासिनासं हरिमणिमुकुरप्रोल्लसद्गण्डपाली-  
नर्_१२।१००।४-२ व्यालोलत्य्कर्णपाशाञ्चितमकरमणीकुण्डलद्वन्द्वदीप्रम् ।  
नर्_१२।१००।४-३ उन्मीलद्दन्तपङ्क्तिस्फुरदरुणतरच्छायबिम्बाधरान्तः-  
नर्_१२।१००।४-४ प्रीतिप्रस्यन्दिमन्दस्मितशिशिरतरं वक्त्रमुद्भासतां मे ॥  
नर्_१२।१००।५-१ बाहुद्वन्द्वेन रत्नोज्ज्वलवलयभृता शोणपाणिप्रवाले-  
नर्_१२।१००।५-२ नोपात्तां वेणुनालीं प्रसृतनखमयूखाङ्गुलीसङ्गशाराम् ।  
नर्_१२।१००।५-३ कृत्वा वक्त्रारविन्द्रे सुमधुरविकसद्रागमुद्भाव्यमानैः  
नर्_१२।१००।५-४ शब्दब्रह्मामृतैस्त्वं शिशिरितभुवनैः सिञ्च मे कर्णवीथीम् ॥  
नर्_१२।१००।६-१ उत्सर्पत्कौस्तुभश्रूततिभिररुणितं कोमलं कण्ठदेशं  
नर्_१२।१००।६-२ वक्षः श्रीवत्सरम्यं तरलतरसमुद्दीप्रहारप्रतानम् ।  
नर्_१२।१००।६-३ नानावर्णप्रसूनावलिकिसलयिनीं वन्यमालां विलोल-  
नर्_१२।१००।६-४ ल्लोलम्बां लम्बमानामुरसि तव तथा भावये रत्नमालाम् ॥  
नर्_१२।१००।७-१ अङ्गे पञ्चाङ्करागैरतिशयविकसत्सौरभाकृष्टलोकं  
नर्_१२।१००।७-२ लीनानेकत्रिलोकीविततिमपि कृशां बिभ्रतं मध्यवल्लीम् ।  
नर्_१२।१००।७-३ शक्राश्मन्यस्ततप्तोज्ज्वलकनकनिभं पीतचेलं दधानं  
नर्_१२।१००।७-४ ध्यायामि दीप्तरश्मिस्फुटमणिरशनाकिङ्गिणीमण्डितं त्वाम् ॥  
नर्_१२।१००।८-१ ऊरू चारू तवोरू घनमसृणरुचौ चित्तचोरौ रमाया  
नर्_१२।१००।८-२ विश्वक्षोभं विशङ्क्य ध्रुवमनिशमुभौ पीतचेलावृताङ्गौ ।  
नर्_१२।१००।८-३ आनम्राणां पुरस्तान्न्यसनधृतसमस्तार्थपालीसमुद्ग-  
नर्_१२।१००।८-४ च्छायां जानुद्वियं च क्रमपृथुलमनोज्ञे च जङ्घे निषेवे ॥  
नर्_१२।१००।९-१ मञ्जीरं मञ्जुनादैरिव पदभजनं श्रेय इत्यालपन्तं  
नर्_१२।१००।९-२ पादाग्रं भ्रान्तिमज्जत्प्रणतजनमनोमन्दरोद्धारकूर्मम् ।  
नर्_१२।१००।९-३ उत्तुङ्गाताम्रराजन्नखरहिमकरज्योत्स्नया चाश्रितानां  
नर्_१२।१००।९-४ सन्तापध्वान्तहत्त्रीं ततिमनुकलये मङ्गलामङ्गुलीनाम् ॥  
नर्_१२।१००।१०-१ योगीन्द्राणां त्वदङ्गेष्वधिकसुमधुरं मुक्तिभाजां निवासो  
नर्_१२।१००।१०-२ भक्तानां कामवर्षद्युतरुकिसलयं नाथ! ते पादमूलम् ।  
नर्_१२।१००।१०-३ नित्यं चित्तस्थितं मे पवनपुरपते! कृष्ण! कारुण्यसिन्धो!  
नर्_१२।१००।१०-४ हृत्वा निःशेषतापान् प्रदिशतु परमानन्दसन्दोहलक्ष्मीम् ॥  
नर्_१२।१००।११-१ अज्ञात्वा ते महत्त्वं यदिह निगदितं विश्वनाथ! क्षमेथाः  
नर्_१२।१००।११-२ स्तोत्रं चैतत् सहस्रोत्तरमधिकतरं त्वत्प्र्सादाय भूयात् ।  
नर्_१२।१००।११-३ द्वेधा नारायणीयं श्रुतिषु च जनुषा स्तुत्यतावर्णनेन  
नर्_१२।१००।११-४ स्फीतं लीलावतारैरिदमिह कुरुतामायुरारोग्यसौख्यम्  
  
  
  
  
