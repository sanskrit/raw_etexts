---
title: 'Padmagupta (alias Parimala): Navasahasankacarita, plain text version'

---
## Intro
  
  
  
  
 Padmagupta (alias Parimala): Navasahasankacarita, plain text version   
  
  
  
  
Padmagupta (alias Parimala):  
Navasahasankacarita  
  
Based on the edition by Vamanasastri Islampurakara,  
Bombay : Govt. Central Book Depot  
(Bombay Sanskrit Series, 53)  
  
Input by Somadeva Vasudeva, 2001  
  
  
PLAIN TEXT VERSION  
  
  
  


## पाठः
  
  
  
  
  
  
पद्मगुप्त (अलिअस् परिमल):  
नवसाहसाङ्कचरित  
  
  
  
************************************************  
  
  
प्रथमः सर्गः  
  
अव्यात् स वो यस्य निसर्गवक्रः स्पृशत्य् अधिज्यस्मरचापलीलाम्  ।  
जटापिनद्धोरगराजरत्न- मरीचिलीढोभयकोटिर् इन्दुः  ॥ प्न्च्_१।१ ॥  
  
जटाहिरत्नद्युतिपाटलो ऽव्यात् स वः शशी शङ्करमौलिरत्नम्  ।  
श्रुताव् अशोकाङ्कुरकौतुकेन यं कर्तुम् इच्छत्य् अचलेन्द्रकन्या  ॥ प्न्च्_१।२ ॥  
  
कुम्भस्थली रक्षतु वो विकीर्ण- सिन्दूररेणुर् द्विरदाननस्य  ।  
प्रशान्तये विघ्नतमश्छटानां निष्ठ्यूतबालातपपल्लवेव  ॥ प्न्च्_१।३ ॥  
  
चक्षुस् तद् उन्मेषि सदा मुखे वः सारस्वतं शाश्वतम् आविर् अस्तु  ।  
पश्यन्ति येनावहिताः कवीन्द्रास् त्रिविष्टपाभ्यन्तरवर्ति वस्तु  ॥ प्न्च्_१।४ ॥  
  
  
__________________________________________  
  
प्राचीनकविवर्णनम्  
  
तत्त्वस्पृशस् ते कवयः पुराणाः श्रीभर्तृमेण्ठप्रमुखा जयन्ति  ।  
निस्तृंशधारासदृशेन येषां वैदर्भमार्गेण गिरः प्रवृत्ताः  ॥ प्न्च्_१।५ ॥  
  
पूर्णेन्दुबिम्बाद् अपि सुन्दराणि तेषाम् अदूरे पुरतो यशांसि  ।  
ये भर्तृमेण्ठादिकवीन्द्रसूक्ति- व्यक्तोपदिष्टेन पथा प्रयान्ति  ॥ प्न्च्_१।६ ॥  
  
सरस्वतीकल्पलतैककन्दं वन्दामहे वाक्पतिराजदेवम्  ।  
यस्य प्रसादाद् वयम् अप्य् अनन्य- कवीन्द्रचीर्णे पथि सञ्चरामः  ॥ प्न्च्_१।७ ॥  
  
  
दिवं यियासुर् मम वाचि मुद्राम् अदत्त यां वाक्पतिराजदेवः  ।  
तस्यानुजन्मा कविबान्धवस्य भिनत्ति तां सम्प्रति सिन्धुराजः  ॥ प्न्च्_१।८ ॥  
  
  
__________________________________________  
  
कवेः शालीनतादि  
  
नैते कवीन्द्राः कति काव्यबन्धे तद् एष राज्ञा किम् अहं नियुक्तः  ।  
किं वालुकापर्वतके धरेयम् आरोप्यते सत्सु कुलाचलेषु  ॥ प्न्च्_१।९ ॥  
  
अहो महत्साहसम् एतद् एव यद् वर्णणीयो नवसाहसाङ्कः  ।  
दूरे परिच्छेदकथा हि सत्यम् एतद्गुणानाम् उदधेर् अपां च  ॥ प्न्च्_१।१० ॥  
  
भक्त्याथवास्यैव मम प्रबन्धे सूक्ष्मो ऽयम् उन्मीलति शक्तिलेशः  ।  
उल्लङ्घितो यत् कपिना पयोधिः सेवानुभवः स रघूद्वहस्य  ॥ प्न्च्_१।११ ॥  
  
समत्सरे चेतसि दुर्जनानां न जातुचित् सूक्तिगुणो गुणाय  ।  
निसर्गकृष्णेन्द्रवधूकपोले निरर्थकः कुङ्कुमपत्त्रभङ्गः  ॥ प्न्च्_१।१२ ॥  
  
किम् अन्यद् अस्याश् चरितैर् नृपस्य मुक्तावदातैः कृतमण्डनायाः  ।  
मदीयसूक्तेर् मुकुलीभवन्तु स्वभावशुद्धानि सतां मनांसि  ॥ प्न्च्_१।१३ ॥  
  
नमो ऽस्तु साहित्यरसाय तस्मै निषिक्तम् अन्तः पृषतापि यस्य  ।  
सुवर्णतां वक्त्रम् उपैति सधोर् दुर्वर्णतां याति च दुर्जनस्य  ॥ प्न्च्_१।१४ ॥  
  
श्रीसाहसाङ्कोज्ज्वलकीर्तिगर्भा ममाथवा कं न हरन्ति वाचः  ।  
कस्यात्र लोभाय न शुक्तयस् ता मुक्ता हि यासाम् उदरे स्फुरन्ति  ॥ प्न्च्_१।१५ ॥  
  
  
__________________________________________  
  
प्रतिज्ञा  
  
एतान्य् अवन्तीश्वरपारिजात- जातानि तारापतिपाण्डुराणि  ।  
सम्प्रत्य् अहं पश्यत! दिग्वधूनां यशःप्रसूनान्य् अवतंसयामि  ॥ प्न्च्_१।१६ ॥  
  
  
__________________________________________  
  
अथ उज्जयिनीवर्णनम्  
  
अस्ति क्षितऊज्जयिनीति नाम्ना पुरी विहायस्य् अमरावतीव  ।  
बबन्ध यस्यां पदम् इन्द्रकल्पः श्रीविक्रमादित्य इति क्षितीशः  ॥ प्न्च्_१।१७ ॥  
  
आमञ्जुगुञ्जत्कलहंसपङ्क्ति- विकस्वराम्भोजरजःपिशङ्गा  ।  
आभाति यस्याः परिखा नितम्बे सशब्दजम्बूनदमेखलेव  ॥ प्न्च्_१।१८ ॥  
  
प्राकारवप्रच्छलतः शरीरम् आवर्त्य लीलाशयनं मुरारेः  ।  
यत्रान्तरस्थायिनिधानरक्षां विधातुम् उन्मग्न इवोरगेन्द्रः  ॥ प्न्च्_१।१९ ॥  
  
पदे पदे सान्द्रसुधोज्ज्वलानि गृहाणि या नाकसदां बिभर्ति  ।  
अभ्युद्गतानीव फणीन्द्रलोकम् आपूर्य तद्भूमिभृतां यशांसि  ॥ प्न्च्_१।२० ॥  
  
हिमच्छटाहारिभिर् अंशुजालैः प्रालम्बिमुक्ताफलजालकानि  ।  
विलासिनीविभ्रममन्दिराणि यस्यां हसन्तीव परस्परस्य  ॥ प्न्च्_१।२१ ॥  
  
गृहाणि यस्यां सवराङ्गनानि वराङ्गना रूपपुरस्कृताङ्ग्यः  ।  
रूपं समुन्मीलितसद्विलासम् अस्त्रं विलासाः कुसुमायुधस्य  ॥ प्न्च्_१।२२ ॥  
च्ड़्। काव्यप्रकाश १०।१३१अ  
  
यत्राननैर् एणादृशाम् अभिख्यां सिताश्मवातायनपङ्क्तिर् एति  ।  
अम्भोरुहैर् उज्ज्वलहेमकॢप्तैर् आकाशगङ्गाजलवेणिकेव  ॥ प्न्च्_१।२३ ॥  
  
विधूयमानाः पवनेन यस्यां नीलाश्मवेश्मारुणवैजयन्त्यः  ।  
भिन्नाञ्जनश्यामघनोद्गतानां तडिल्लतानां द्युतिम् आवहन्ति  ॥ प्न्च्_१।२४ ॥  
  
उदेति कान्तामणिमेखलानां गृहे गृहे यत्र मुहुर् निनादः  ।  
आयाति यो ऽनङ्गजयद्विपस्य मदावतारोत्सवडिण्डिमत्वम्  ॥ प्न्च्_१।२५ ॥  
  
मुखेन्दुभिः पौरविलासिनीनां कपोलकान्त्या कृतसंविभागः  ।  
न याति कार्श्यं बहुले ऽपि यत्र वातायनासन्नतरः शशाङ्कः  ॥ प्न्च्_१।२६ ॥  
  
न पक्षपातेन वदामि सत्यम् उषस्सु यस्यां भवनाङ्गनेभ्यः  ।  
सम्मर्जनीभिः परतः क्रियन्ते विसूत्रितैकावलिमौक्तिकानि  ॥ प्न्च्_१।२७ ॥  
  
यस्याम् असङ्क्षिप्तदृशां स्तनाङ्के कस्तूरिकापत्त्रलता चकास्ति  ।  
शरासनाभ्यासविधौ समाप्ते मुक्तेव गोधा मकरध्वजेन  ॥ प्न्च्_१।२८ ॥  
  
विलासिनीसद्मलसत्पताका- पटाञ्चले काञ्चनकिङ्किणीनाम्  ।  
निरन्तरैर् या रणितैर् अजस्रम् आज्ञाम् इवोद्घोषयति स्मरस्य  ॥ प्न्च्_१।२९ ॥  
  
प्रतिक्षणं या गलितांशुकानाम् अनङ्गलीलाकलहोत्सवेषु  ।  
अनल्पकृष्णागुरुधूमभङ्ग्या वामभ्रुवाम् अर्पयतीव वासः  ॥ प्न्च्_१।३० ॥  
  
यत्राष्टमीचन्द्रम् उपेयिवांसम् आलम्ब्य सौधेष्व् असमग्रकान्तिम्  ।  
केशाहृतैः केतकगर्भबर्हैर् आपूरयन्त्य् अर्धम् अरालकेश्यः  ॥ प्न्च्_१।३१ ॥  
  
लीलाकटाक्षे मदिरेक्षणानां सम्मोहनास्त्रस्फुरितं निवेश्य  ।  
रत्या सह कृईडति पुष्पधन्वा यस्याम् अशोकद्रुमवीथिकासु  ॥ प्न्च्_१।३२ ॥  
  
जाने जगन्मोहनकौतुकेन विधाय कूजामिषम् अन्यपुष्टैः  ।  
अहर्निशं चूतवनेषु यस्याम् अधीयते मान्मथम् अस्त्रवेदम्  ॥ प्न्च्_१।३३ ॥  
  
दिक्चक्रसञ्चारिमरीचिदण्ड= च्छलेन चामीकरतोरणानाम्  ।  
अवैमि दिक्पालपुरीर् विजित्य या हेमवेत्रग्रहणे नियुङ्क्ते  ॥ प्न्च्_१।३४ ॥  
  
उल्लासिषु स्वर्णगवाक्षपङ्क्तेर् या रश्मिदण्डेषु विघूर्णमानैः  ।  
भात्य् अग्रवेदिस्फटिकांशुजालैर् दोधूयमानोज्ज्वलचामरेव  ॥ प्न्च्_१।३५ ॥  
  
यस्यां गृहप्राङ्गनपद्मराग- रश्मिच्छटापाटलम् अन्तरिक्षम्  ।  
आलिङ्गितं किंशुकशोणभासा सन्ध्यातपेनेव सदा विभाति  ॥ प्न्च्_१।३६ ॥  
  
अवाप्य यस्यां गृहदीर्घिकाच्छ- वैडूर्यसोपानमयूखसख्यम्  ।  
हारीतशङ्कां कलहंसशावा वामभ्रुवां प्रत्यहम् अर्पयन्ति  ॥ प्न्च्_१।३७ ॥  
  
निकामम् अच्छैः प्रमदाकपोलैर् यत्रेन्दुबिम्बाकृतिभिः क्रियन्ते  ।  
स्ववक्त्रसौन्दर्यविलोकनेषु विलासिनो दर्पणनिर्व्यपेक्षाः  ॥ प्न्च्_१।३८ ॥  
  
पराङ्मुखीनाम् अपि रत्नभित्तौ प्रसादवत् तद्वदनं विलोक्य  ।  
यस्यां युवानो हरिणेक्षणानाम् अलीककोपं सहसा विदन्ति  ॥ प्न्च्_१।३९ ॥  
  
कुर्वन्ति यस्यां कुसुमेषुकेलि- श्रमोन्मिषत्स्वेदलवास् तरुण्यः  ।  
कपोलकालागुरुपत्त्रवल्ली- कल्माषम् अम्भो गृहदीर्घिकासु  ॥ प्न्च्_१।४० ॥  
  
यस्यां समुन्मीलति सुन्दरीणां सा कापि सौभाग्यविशेषलक्ष्मीः  ।  
विलासमुक्तागुणवद् यद् आसां सदा प्रियस् तिष्ठति कण्ठलग्नः  ॥ प्न्च्_१।४१ ॥  
  
अवैमि गीतेन हृते कुरङ्गे पुरन्ध्रिभिः सौधतलस्थिताभिः  ।  
श्यामासु यस्यां लभते तदच्छ= कपोलबिम्बानुकृतिं मृगाङ्कः  ॥ प्न्च्_१।४२ ॥  
  
दुर्गेति सर्वत्र गता प्रसिद्धिं नगेन्द्रकन्येव सनीलकण्ठा  ।  
या लग्नकाञ्चीविषयेण कान्तिं सिंहासनेनातितरां बिभर्ति  ॥ प्न्च्_१।४३ ॥  
  
वृन्ताद् अपास्तैर् मरुता विकीर्णैः सुगन्धिभिस् तीरतरुप्रसूनैः  ।  
शिप्रासरित् कूलतमालनीला विभाति यस्याः कबरीलतेव  ॥ प्न्च्_१।४४ ॥  
  
धूमेन या नैकमुखोगतेन संवेष्ट्यमाणा परितश् चकास्ति  ।  
मदात्तरत्नेति समत्सरेण कृतोपरोधेव महार्णवेण  ॥ प्न्च्_१।४५ ॥  
  
विलङ्घयन्ति श्रुतिवर्त्म यस्यां लीलावतीनां नयनोत्पलानि  ।  
बिभर्ति यस्याम् अपि वक्रिमाणम् एको महाकालजटार्धचन्द्रः  ॥ प्न्च्_१।४६ ॥  
  
ध्वजाग्रलग्नेन विलम्बता खम् अनेकरत्नांशुकदम्बकेन  ।  
यस्यां स चण्डीपतिमण्डपो ऽपि बिभर्ति मायूरम् इवातपत्त्रम्  ॥ प्न्च्_१।४७ ॥  
  
पुरा किल ब्रह्मकमण्डलोर् यत् आपूरितं पुण्यतमाभिर् अद्भिः  ।  
धत्ते ऽत्र या तत् त्रिपुरान्तकस्य तडागम् आदर्शम् इवाङ्कदेशे  ॥ प्न्च्_१।४८ ॥  
  
यस्याम् अनेकामरवेश्मराजिर् मणिध्वजाग्रोच्छलितैर् मयूखैः  ।  
लिखत्य् अमर्त्यप्रमदाकुचेषु विचित्रवर्णा इव पत्रलेखाः  ॥ प्न्च्_१।४९ ॥  
  
यस्यां विसूत्रोज्झितमेखलानि तथा शुकावर्तितसीत्कृतानि  ।  
शंसन्ति सङ्केतम् उषस्सु यूनां शिप्रातटोद्यानलतागृहाणि  ॥ प्न्च्_१।५० ॥  
  
मनोहरैः कामिजनस्य यस्यां नीरन्ध्रनिर्यन्मृगनाभिगन्धैः  ।  
सचन्दनैः काञ्चनकेलिशैलैः कुचैर् इवोद्यानभुवो विभान्ति  ॥ प्न्च्_१।५१ ॥  
  
गतासु तीरं तिमिघट्टनेन ससम्भ्रमं पौरविलासिनीषु  ।  
यत्रोल्लसत्फेनततिच्छलेन मुक्तार्द्रहासेव विभाति शिप्रा  ॥ प्न्च्_१।५२ ॥  
  
संसर्गम् आसाद्य विलासिनीनां विलासवेश्मागुरुधूपधूमैः  ।  
बद्धास्पदाः सौधशिखासु यस्यां सुगन्धि तोयं जलदा वमन्ति  ॥ प्न्च्_१।५३ ॥  
  
सत्पुष्करोद्द्योतितरङ्गशोभि- न्य् अमन्दम् आरब्धमृदङ्गवाद्ये  ।  
उद्यानवापीपयसीव यस्याम् एणीदृशो लास्यगृहे रमन्ते  ॥ प्न्च्_१।५४ ॥  
  
माणिक्यवातायनकान्तिजाल- विलुप्तरथ्यातिमिरोत्करासु  ।  
श्यामासु यस्यां प्रमदाः कथं चित् सङ्केतम् उत्कम्पिकुचाः प्रयान्ति  ॥ प्न्च्_१।५५ ॥  
  
नवाम्बुवाहप्रतिबिम्बवत्यां यत्रोच्चहर्म्यारुणरत्नभूमौ  ।  
व्यक्तिं लभन्ते सुरसुन्दरीणां सालक्तकाः प्रावृषि पादमुद्राः  ॥ प्न्च्_१।५६ ॥  
  
कृतावधानातिशयेन मन्ये या वेधसा मध्यमलोकरत्नम्  ।  
स्वशिल्पविज्ञानपरप्रकर्ष- प्रकाशनायात्र विनिर्मितेव  ॥ प्न्च्_१।५७ ॥  
  
  
  
__________________________________________  
  
अथ नायकवर्णनम्  
  
राजास्ति तस्यां स कुलाचलेन्द्र- निकुञ्जविश्रान्तयशस्तरङ्गः  ।  
भास्वान् ग्रहाणाम् इव भूपतीनाम् अवाप्तसङ्ख्यो धुरि सिन्धुराजः  ॥ प्न्च्_१।५८ ॥  
  
निर्व्यूढनानाद्भुतसाहसं च रणे वृतं च स्वयम् एव लक्ष्म्या  ।  
नाम्ना यम् एके नवसाहसाङ्कं कुमारनारायणम् आहुर् अन्ये  ॥ प्न्च्_१।५९ ॥  
  
सहेलम् अभ्युद्धरता धरित्रीं मग्नां द्विषद्वारिनिधाव् अगाधे  ।  
येनात्र नीता पृथुविक्रमेण व्यक्तिं जगत्य् आदिवराहलीला  ॥ प्न्च्_१।६० ॥  
  
उद्दामदुग्धाब्धितरङ्गहासे यस्यारिकान्ताकुचमण्डलानि  ।  
हाराः पतत्साञ्जनबाष्पपङ्क- कलङ्कभीत्येव परित्यजन्ति  ॥ प्न्च्_१।६१ ॥  
[वर् १।६१अ: #हासे।लेम् ।चोन्ज्; #भासो ।एद्, #हासो]  
  
सद्यः करस्पर्शम् अवाप्य चित्रं रणे रणे यस्य कृपाणलेखा  ।  
तमालनीला शरदिन्दुपाण्डु यशस् त्रिलोकाभरणं प्रसूते  ॥ प्न्च्_१।६२ ॥  
  
पराङ्मुखेनापि सदा परस्वे पत्या भुवः सागरमेखलायाः  ।  
अहो यशः पूर्वमहीपतीनाम् अनाविलं येन बलाद् विलुप्तम्  ॥ प्न्च्_१।६३ ॥  
  
चित्तं प्रसादश् च मनस्विता च भुजं प्रतापश् च वसुन्धरा च  ।  
अध्यासते यस्य मुखारविन्दं द्वे एव सत्यं च सरस्वती च  ॥ प्न्च्_१।६४ ॥  
  
यस्याप्सरोभिः परिगीयमानम् आकर्ण्य बाह्वोर् विजयप्रपञ्चम्  ।  
शचीकुचस्पर्शम् इवाप्य धत्ते रोमोद्गमाध्यासितम् अङ्गम् इन्द्रः  ॥ प्न्च्_१।६५ ॥  
  
प्रसाधिता येन च बाल्य एव चतुर्भिर् उत्साहवता चतस्रः  ।  
श्रुतेन बुद्धिः प्रभुता नयेन त्यागेन लक्ष्मीर् वसुधा बलेन  ॥ प्न्च्_१।६६ ॥  
  
रणे रणे मुक्तकृपः कृपाणं यः शातधारं कृतवान् कृतास्त्रः  ।  
अनेकराजन्यघटाकिरीट- माणिक्यशाणोपलपट्टिकासु  ॥ प्न्च्_१।६७ ॥  
  
भरेण भूमेः स्फुटम् आ नमन्त्याः पांसुच्छटाः शेषफणामणीनाम्  ।  
न्यमीलयन् यद्विजयप्रयाणे नागाङ्गनानां नयनोत्पलानि  ॥ प्न्च्_१।६८ ॥  
  
अन्योन्यसंश्लेषविशीर्णहार- च्युतेन सेवावसरे नृपाणाम्  ।  
कीर्णासु मुक्तानिकरेण यस्य कक्ष्यासु वारप्रमदाः स्खलन्ति  ॥ प्न्च्_१।६९ ॥  
  
आक्षिप्य हारान् निजविक्रमाग्नि- स्फुलिङ्गशङ्काम् अनुसन्दधन्ति  ।  
येनारिकान्ताकुचमण्डलेषु गुञ्जाफलान्य् आभरणीकृतानि  ॥ प्न्च्_१।७० ॥  
  
कृपाणपातैर् दलताम् अराति- करीन्द्रकुम्भस्थलमौक्तिकानाम्  ।  
धूलिच्छटा मांसलयन्ति यस्य समुद्गतान्य् आजिमुखे यशांसि  ॥ प्न्च्_१।७१ ॥  
  
इन्दुद्युतिः कुन्दसितान् दधाना गुणान् अनङ्गोत्सववैजयन्ती  ।  
येन द्विषां दूरम् अनायि कण्ठाद् एकावली वामविलोचना च  ॥ प्न्च्_१।७२ ॥  
  
यस्मिन् वहत्य् अम्बुधिनेमिम् उर्वीम् मौर्वीकिणश्यामलदीर्घदोष्णि  ।  
विभाव्यते पौरवराङ्गनानाम् मध्यं परं धाम दरिद्रतायाः  ॥ प्न्च्_१।७३ ॥  
  
आक्रान्तदिङ्मण्डलकुन्तलेन्द्र- सान्द्रान्धकारान्तरितं रणे यः  ।  
स्वराज्यम् अस्त्रारुणमण्डलाग्रो गृहीतवान् दीधितिमान् इवाहः  ॥ प्न्च्_१।७४ ॥  
  
आकम्पितानां मरुतेव यस्य दोष्णाजिभूमाव् अतिदक्षिणेन  ।  
अजायतारिप्रमदालतानां बाष्पोदबिन्दूत्करपुष्पमोक्षः  ॥ प्न्च्_१।७५ ॥  
  
विपक्षहृद्भङ्गकृता नितान्तम् भ्रूलेखयाकुञ्चितयोल्लसन्त्या  ।  
नाकारमात्रेण परन्तपस्य यस्यान्वकारि क्रिययापि चापम्  ॥ प्न्च्_१।७६ ॥  
  
दोश्चन्दनानोकहम् आप्य यस्य समुल्लसत्सान्द्रयशःप्रसूना  ।  
गतातिवृद्धिं लवलीलतेव निबद्धमूला परमारलक्ष्मीः  ॥ प्न्च्_१।७७ ॥  
  
कृतानतिभ्यः सहसा ददाति यः साम्परायेष्व् अभयं रिपुभ्यः  ।  
यशश् च गृह्णाति तुषारहार- मृणालकर्पूरपरागपाण्डु  ॥ प्न्च्_१।७८ ॥  
  
प्रकाशिताशं परितः प्रजानां यस्योदयं धामनिधेर् वदन्ति  ।  
मुक्ताञ्जनध्वान्तपरिग्रहाणि नेत्राणि शत्रुप्रमदाजनस्य  ॥ प्न्च्_१।७९ ॥  
  
यस्य प्रयाणे पृतनाभरेण परिस्खलत्सप्तसमुद्रमुद्रा  ।  
परस्परक्षोदसमाकुलासु दोलायते भूः फणभृत्फणासु  ॥ प्न्च्_१।८० ॥  
  
विभिन्नमानं कमलेक्षणानां व्यक्तानुभावं भुवनत्रये ऽपि  ।  
आहुर् जना दीर्घगुणाभिरामं यम् एकचापं कुसुमायुधस्य  ॥ प्न्च्_१।८१ ॥  
  
असंशयं प्राग् असृजद् विधाता यम् एकम् एव त्रिजगद्वदान्यम्  ।  
कल्पद्रुमादीन् अथ तैस् तदीय- निर्माणशेषैः परमाणुलेशैः  ॥ प्न्च्_१।८२ ॥  
  
अकृत्रिमत्यागसमुद्गतानि विपक्वतालीदलपाण्डुराणि  ।  
आशालतानां वलयेषु भर्तुर् यशांसि यस्य स्तबकीभवन्ति  ॥ प्न्च्_१।८३ ॥  
  
यत्र प्रतापोर्जितराजचक्र- किरीटरत्नद्युतिचुम्बिताङ्घ्रौ  ।  
यथार्थतां याति ययातिपाण्डु- दिलीपतुल्यौजसि राजशब्दः  ॥ प्न्च्_१।८४ ॥  
  
उच्छिन्दतः क्ष्मासरसीं विगाह्य धर्मक्रियापङ्कजिनीवनानि  ।  
स्वैरप्रचारः कलिकुञ्जरस्य येनाङ्कुशेनेव बलान् निरुद्धः  ॥ प्न्च्_१।८५ ॥  
[वर् १।८५च्: {कलिकुञ्जरस्य।लेम् ।एद्;  ह्यघकुञ्जरस्य ।क् (अघ मुस्त् बे मस्च्।)}]  
  
चिरं विभिन्नाः कुमुदेन्दुकुन्द- भासः समग्रा अपि यत्र ते ते  ।  
अन्योन्यम् एकत्र निवाससौख्य- कुतूहलेनेव गुणा घटन्ते  ॥ प्न्च्_१।८६ ॥  
  
कान्त्यानुलिप्तानि विलोचनानाम् आ पाटलानाम् अतिरोदनेन  ।  
सकुङ्कुमानीव पुनो भवन्ति यस्यारिनारीकुचमण्डलानि  ॥ प्न्च्_१।८७ ॥  
  
श्रियि प्रतापे यशसि क्षमायां त्यागे विलासे विनये महिम्नि  ।  
किम् अन्यद् आरोहति यस्य साम्यं न रन्तिदेवो न पृथुर् न पार्थः  ॥ प्न्च्_१।८८ ॥  
  
  
__________________________________________  
  
सचिववर्णनम्  
  
साम्राज्यभारोद्वहनप्रगल्भो यशोभटाख्यः सचिवो ऽस्ति यस्य  ।  
स्वसूक्तिचर्यास्व् अपरेण नाम्ना रमाङ्गदं यं कवयो वदन्ति  ॥ प्न्च्_१।८९ ॥  
  
  
__________________________________________  
  
कुलराजधानीवर्णनम्  
  
विजित्य लङ्काम् अपि वर्तते या यस्याश् च नायात्य् अलकापि साम्यम्  ।  
जेतुः पुरी साप्य् अपरास्ति तस्य धारेति नाम्ना कुलराजधानी  ॥ प्न्च्_१।९० ॥  
[वर् १।९०द्: {तस्य।लेम् ।क्।ब्; यस्य ।एद्}]  
  
तस्यां स साहसजितावनिपालमौलि- रत्नांशुपल्लवितकाञ्चनपादपीठः  ।  
देवः क्षमावलयम् एतद् उदञ्चितैक- लीलातपत्रसुलभाभरणं भुनक्ति  ॥ प्न्च्_१।९१ ॥  
[वर् १।९१द्: {#सुलभ#।लेम् ।क्; #ललिल्त# ।एद्}]  
  
इति श्रीमृगाङ्कगुप्तसूनोः परिमलापरनाम्नः पद्मगुप्तस्य कृतौ नवसाहसाङ्कचरिते महाकाव्ये नगरीनरेन्द्रवर्णनो नाम प्रथमः सर्गः  
  
  
  
  
************************************************  
  
  
द्वितीयः सर्गः  
  
कदा चिल् लोचनातिथ्यम् आप्तेनालेख्यवेश्मनि  ।  
स मृगव्याविनोदेन पस्पृशे पार्थिवो भृशम्  ॥ प्न्च्_२।१ ॥  
[वर् २।१: {भृशम्।लेम् ।क्;  हृदि ।एद्}]  
  
उदग्रतुरगारूढः स समं राजसूनुभिः  ।  
गिरेर् अगच्छद् विपिनम् विन्ध्यस्यावन्ध्यशसनः  ॥ प्न्च्_२।२ ॥  
  
हारेणामलकस्थूल- मुक्तेनामुक्तकुन्तलः  ।  
फणीन्द्रबद्धजूटस्य श्रियम् आप स धूर्जटेः  ॥ प्न्च्_२।३ ॥  
  
देवः स वारबाणेन नलिनीपत्रबन्धुना  ।  
श्यामजीमूतसन्नद्धः काञ्चनाद्रिर् इवाबभौ  ॥ प्न्च्_२।४ ॥  
  
तस्योपरि विभो नीलम् आतपत्रं व्यराजत  ।  
वारिधेर् इव पीताम्भश्- श्यामलं मेघमण्डलम्  ॥ प्न्च्_२।५ ॥  
  
व्याधूतिमुक्तमरुता व्यरुचच् चामरेण सः  ।  
बन्दिगृहान् निःश्वसता यशसेवादिभूभुजाम्  ॥ प्न्च्_२।६ ॥  
[वर् २।६अ: {व्याधूति#।लेम् ।एद् (नोत् अत्तेस्तेद्); च्: {#गृहात्।लेम् ।एद्; #ग्रहात् ।एम्?}]  
  
व्यधाद् इवोद्गतैर् दूरं चूडारत्नरश्मिभिः  ।  
निशाकरकुरङ्गस्य पाशम् आकाशवर्त्मनि  ॥ प्न्च्_२।७ ॥  
  
तस्यांसयोर् नृसिंहस्य हारकान्तिसटाभरः  ।  
उवाह कण्ठलग्नश्री- विलासहसितश्रियम्  ॥ प्न्च्_२।८ ॥  
  
पुरः पदे पदे तस्य नानारत्नाङ्गदत्विषः  ।  
रचयन्ति स्म सञ्चारि चापं प्राचीनबर्हिषः  ॥ प्न्च्_२।९ ॥  
  
भाति स्म कण्ठाभरण- पद्मरागप्रभावृतः  ।  
राजन्यास्रसरःस्नातः स भार्गव इवापरः  ॥ प्न्च्_२।१० ॥  
  
रुरुचे स पुरस्त्वङ्गत्- सितच्छत्रपरम्परः  ।  
वेलानिलसमुद्धूत- फेणः पतिर् इवार्णसाम्  ॥ प्न्च्_२।११ ॥  
  
उपायनीकृतोन्निद्र- पद्मकिञ्जल्कसौरभः  ।  
तम् असेवत सम्राजं विन्ध्यदूत इवानिलः  ॥ प्न्च्_२।१२ ॥  
  
तदश्वीयखुरोत्खातैः पांसुकूटैर् अजायत  ।  
पुनः प्रसभवर्धिष्णु- विन्ध्यशङ्काकुलं जगत्  ॥ प्न्च्_२।१३ ॥  
  
सहेमशृङ्खलाः श्वानः श्वेतास् तस्याग्रतो ययुः  ।  
वहन्तः सतडिद्दाम- शारदाम्बुधरश्रियम्  ॥ प्न्च्_२।१४ ॥  
  
ततस् तुरगहेषाभिः पत्तिकोलाहलेन च  ।  
अजायन्त भयोद्भ्रान्त- श्वापदा विन्ध्यभूमयः  ॥ प्न्च्_२।१५ ॥  
  
रभसाकृष्टकोदण्डं कर्णपूरीकृतेक्षणाः  ।  
तम् अनङ्गम् इवापश्यन् वनान्ते वनदेवताः  ॥ प्न्च्_२।१६ ॥  
  
मयि गोप्तरि चोरो ऽयम् अबलालोचनश्रियः  ।  
इतीव मुमुचे तेन कृष्णसारे शिलीमुखः  ॥ प्न्च्_२।१७ ॥  
  
स चित्रवर्णविच्छित्ति- हारिणोर् अवनीपतिः  ।  
श्रीहर्ष इव सङ्घट्टं चक्रे बाणमयूरयोः  ॥ प्न्च्_२।१८ ॥  
  
चमरीणां शरोत्कृत्तैः स वालधिभिर् उज्ज्वलम्  ।  
परितो व्यधितारण्यं स्वयशःस्तबकैर् इव  ॥ प्न्च्_२।१९ ॥  
  
  
आहुत इव साटोपं लाङ्गूलस्फोटनिःस्वनैः  ।  
अभ्यधावद् अभिव्याघ्रान् आग्रतः कौतुकेन स  ॥ प्न्च्_२।२० ॥  
  
विधित्सुर् आत्मनः शौर्यम् असामान्यम् इवादधे  ।  
स शरान् पुण्डरीकेषु पुण्डरीकायतेक्षणः  ॥ प्न्च्_२।२१ ॥  
  
तैस् तस्य बाहुवीर्येण दृष्टेन व्रीडितैर् इव  ।  
तत्यजे विक्रमस्पर्धा पुरः पश्चात् तु जीवितम्  ॥ प्न्च्_२।२२ ॥  
  
क्षितेर् एकातपत्रायाः स पतिर् मत्सराद् इव  ।  
उदग्रपुण्डरीकत्वं न सेहे विन्ध्यभूभृतः  ॥ प्न्च्_२।२३ ॥  
  
अरण्यमहिषैर् दूरं तस्मात् सायकवर्षिणः  ।  
अपसस्रे विकीर्णांशोस् तमोभिर् इव भास्वतः  ॥ प्न्च्_२।२४ ॥  
  
महामहिषनिष्पेषकेलिः पारम् अगाद् द्वयोः  ।  
राज्ञस् तस्यातिचण्डस्य चण्डिकाचरणस्य च  ॥ प्न्च्_२।२५ ॥  
  
शरदीव प्रसर्पन्त्यां तस्य कोदण्डटाङ्कृतौ  ।  
विनिद्रजृम्भितहरिर् विन्ध्योदधिर् अजायत  ॥ प्न्च्_२।२६ ॥  
  
अशेषभुवनख्यात- विक्रमे ऽव्यक्तविक्रमैः  ।  
दर्पान् मुमुचिरे तस्मिन् तिर्यक्केसरिभिर् दृशः  ॥ प्न्च्_२।२७ ॥  
  
स तेषां सहजोदग्र- शौर्यसञ्चारवीथिषु  ।  
मत्तेभमौक्तिकोत्तंसान् न सेहे नखशुक्तिषु  ॥ प्न्च्_२।२८ ॥  
  
यूथे महावराहाणां गते तद्बाणगोचरम्  ।  
चिरात् पल्वलमुस्तानां सन्तानः स्वस्तिमान् अभूत्  ॥ प्न्च्_२।२९ ॥  
  
समदक्रोडदंष्ट्राभिः कृत्ताभिः कौतुकेन स  ।  
स्थलीर् व्यधित विन्ध्यस्य विकीर्णेन्दुकला इव  ॥ प्न्च्_२।३० ॥  
  
असैरिभम् असारङ्गम् अवाराहम् अकेसरि  ।  
क्षणाद् वनम् अशार्दूलम् आत्तचापश् चकार स  ॥ प्न्च्_२।३१ ॥  
  
अलं प्रहृत्य भूपाल सत्त्वेष्व् अनपराधिषु  ।  
इतीव सः खगारावैर् न्यषेधि वनराजिभिः  ॥ प्न्च्_२।३२ ॥  
  
असेवन्त समीरास् तम् अनस्तमृगयाश्रमम्  ।  
सुरतश्रान्तशबरी- कबरीमाल्यचुम्बिनः  ॥ प्न्च्_२।३३ ॥  
  
  
__________________________________________  
  
सचिववर्णनम्  
  
अथेन्द्रचापललितं सञ्चरन्तम् इतस् ततः  ।  
अमन्दमृगयासङ्गः सः कुरङ्गम् अलोकत  ॥ प्न्च्_२।३४ ॥  
  
सो ऽपि तं वलितग्रीवः क्षणं स्थित्वा ददर्श च  ।  
निरन्तरलतापुञ्जं विन्ध्यकुञ्जं विवेश च  ॥ प्न्च्_२।३५ ॥  
  
ततस् तुरगम् उत्सृज्य विसृज्यानुप्लवान् अपि  ।  
तम् अन्वियाय सारङ्गं सारङ्गायतलोचनः  ॥ प्न्च्_२।३६ ॥  
  
देवो रमाङ्गदेनाथ सः श्रियेवान्वगम्यत  ।  
छाया निवर्तते जातु न तु तस्यैष भूपतेः  ॥ प्न्च्_२।३७ ॥  
  
मृगानुसारी विचरन्न् आत्तचापो वने वने  ।  
लीलां किरातवेषस्य सः प्रपेदे पिनाकिनः  ॥ प्न्च्_२।३८ ॥  
  
दूराद् एव स तेनाथ शरव्यत्वम् अनीयत  ।  
स्वनामधेयस्य चिह्नस्य हेमपुङ्खस्य पत्रिणः  ॥ प्न्च्_२।३९ ॥  
  
शिलाभेदक्षमेनापि किम् अपि श्लथमुष्टिना  ।  
अभूद् विद्धः सः सारङ्गस् तेन त्वचि च मर्मणि  ॥ प्न्च्_२।४० ॥  
[वर् २।४०अ: {शिलाभेद#।लेम् ।एद्;  सिराभेद ।एम्?}]  
  
सः शरापातभीतेन मनसो ऽप्य् अतिरंहसा  ।  
अतिदूरं कुरङ्गेण निन्ये राम इवापरः  ॥ प्न्च्_२।४१ ॥  
  
तेन विन्ध्याटवीमध्ये धावन् नीरन्ध्रवीरुधि  ।  
उत्पतन्न् उत्पतन्न् एव स केवलम् अलक्ष्यत  ॥ प्न्च्_२।४२ ॥  
  
दृशा वनस्थलीः कुर्वन् विकीर्णेन्दीवरा इव  ।  
जवाद् दूरम् अतिक्रान्तं तं क्षितीशस् तदैक्षत  ॥ प्न्च्_२।४३ ॥  
  
ततस् तिरोहिते तस्मिन्न् असमाप्तकुतूहलः  ।  
स्वबाण इव स प्राप पृथिवीं दुर्विलक्षताम्  ॥ प्न्च्_२।४४ ॥  
  
दशनज्योत्स्नया कुर्वन् लताः स्तबकिता इव  ।  
इति पार्श्वगतं स्मित्वा स जगाद रमाङ्गदम्  ॥ प्न्च्_२।४५ ॥  
[वर् २।४५अ: {#ज्योत्स्नया।लेम् ।एम्; #जोत्स्नया ।एद्}]  
  
  
  
__________________________________________  
  
रमाङ्गदाय मृगवर्णनम्  
  
अयं तुलितपौलोमी- कान्तकामुकविग्रहः  ।  
मृगो दृग्गोचरं कच्चित्- गतस् तव रमाङ्गद!  ॥ प्न्च्_२।४६ ॥  
  
तद्वधूस्वकरन्यस्त- चित्रपत्रलताङ्कितः  ।  
असौ विहारहरिणः किं स्याद् अनलसारथेः  ॥ प्न्च्_२।४७ ॥  
  
अपि दृष्टा त्वयैतस्य कण्ठे कनकशृङ्खला?  ।  
छुरितस्येन्द्रचापेन मेघस्येव तडिल्लता  ॥ प्न्च्_२।४८ ॥  
  
मृगजातिर् अपूर्वेयं सर्वथा वसुधातले  ।  
सम्भवत्य् अमराद्रौ वा भुवने वा फणाभृताम्  ॥ प्न्च्_२।४९ ॥  
  
अस्याखण्डलकोदण्ड- कान्ति चर्मातिपावनम्  ।  
गजपृष्ठे निधास्यामि महासमरपर्वसु  ॥ प्न्च्_२।५० ॥  
  
यन् निमज्जति मच्चेतः कुतूहलरसोर्मिषु  ।  
मार्गम् अन्वेष्टुम् एतस्य तद् एहि प्रयतावहे  ॥ प्न्च्_२।५१ ॥  
  
इत्य् उक्त्वा विरते तस्मिन् परमारमहीभृति  ।  
ऊचे रमाङ्गदेनैवम् अवाप्यावसरं वचः  ॥ प्न्च्_२।५२ ॥  
  
  
__________________________________________  
  
रमाङ्गदकृतो मृगानुसरणनिषेधः  
  
क्रुधेवाधिज्यचापेन वर्णसङ्करदर्शिना  ।  
त्वयैष चित्रसारङ्गो देव दूरम् अनुद्रुत  ॥ प्न्च्_२।५३ स् ॥  
  
अशून्याः सुरगन्धर्व- सिद्धविद्याधरोरगैः  ।  
इमा नवनवाश्चर्य- निधयो विन्ध्यभूमयः  ॥ प्न्च्_२।५४ ॥  
  
विरमात्यादरः को ऽयं कुरङ्गान्वेषणे तव  ।  
न धावन्त्य् अर्थरिक्तासु क्रियासु त्वादृशां धियः  ॥ प्न्च्_२।५५ ॥  
  
मृगयासक्तचित्तस्य तवात्र विचरिष्यतः  ।  
पथि लोचनयोर् एष पुनो ऽप्य् आपतिष्यति  ॥ प्न्च्_२।५६ ॥  
  
शरः संह्रियताम् एष धनुर् अप्य् अवतार्यताम्  ।  
शेषा च स्वस्तिमत्य् अस्तु देव श्वापदसन्ततिः  ॥ प्न्च्_२।५७ ॥  
  
दशा दिनस्य तीव्रेयं यद् अयं भगवान् रविः  ।  
कृष्णस्योरसि पुष्णाति नभसः कौस्तुभश्रियम्  ॥ प्न्च्_२।५८ ॥  
  
निहतेषु त्वया देव सत्त्वेषु व्यथिता इव  ।  
एता वहन्ति सन्तापम् अतीवारण्यभूमयः  ॥ प्न्च्_२।५९ ॥  
  
अमीभिर् बालवानीर- विटपेष्व् अगतक्लमैः  ।  
कपिञ्जलैर् इतः पश्य सहसैव निलीयते  ॥ प्न्च्_२।६० ॥  
  
अर्कांशुग्लपितैर् एभिर् इतो ऽप्य् आलिखितैर् इव  ।  
राजजम्बूनिकुञ्जेषु पश्य पुंस्कोकिलैः स्थितम्  ॥ प्न्च्_२।६१ ॥  
  
आह्लादहेतुः स्निग्धेयम् इतो वन्येन दन्तिना  ।  
पश्य नीपतरोश् छाया सवशेन निषेव्यते  ॥ प्न्च्_२।६२ ॥  
  
नवाम्बुधरनीलो ऽयं दावधूमलतोद्गमः  ।  
नीलकण्ठैर् इतस् तर्षात् सोत्कण्ठैर् अवलोक्यते  ॥ प्न्च्_२।६३ ॥  
  
अनया विद्रुमस्तम्ब- भङ्गपिङ्गलया दृशा  ।  
इतः पल्वलपङ्कान्तो व्यक्तिम् अभ्येति सैरिभः  ॥ प्न्च्_२।६४ ॥  
[वर् २।६४च्: {#पङ्क#।लेम् ।एम्;पङ्क्त# ।एद्}]  
  
कठोरातपतप्तस्य राजहंसस्य सम्प्रति  ।  
नरेन्द्र नलिनीपत्रम् आतपत्रीभवत्य् अदः  ॥ प्न्च्_२।६५ ॥  
  
मुखम् अश्वरजछन्न- कपोलफलकद्युति  ।  
देव दन्तुरयन्त्य् एते तवापि स्वेदबिन्दवः  ॥ प्न्च्_२।६६ ॥  
  
तद् अत्र कुसुमस्मेरे निःस्वनत्समदालिनि  ।  
विनीयतां लताकुञ्जे त्वयैष मृगयाश्रमः  ॥ प्न्च्_२।६७ ॥  
  
अपि स्वच्छजला देव कलहंसाङ्कसैकता  ।  
वराहोत्खातमृत्स्नेयं पुरः पुष्करिणी तव  ॥ प्न्च्_२।६८ ॥  
  
त्वाम् इवार्ककरक्लान्तम् आकारयितुम् एतया  ।  
अयम् आधूतकह्लार- कलिकः प्रेषितो ऽनिलः  ॥ प्न्च्_२।६९ ॥  
  
लतापुष्पोत्करैः कीर्णो मार्गो ऽयम् अवगाह्यताम्  ।  
इतो वन्येभमुक्ताभिर् इमाः शर्करिला भुवः  ॥ प्न्च्_२।७० ॥  
  
इत्य् उक्ते मसृणं तेन नृपस्य पदम् आदधे  ।  
स्मितं सरस्वतीरत्न- पर्यङ्के दन्तवाससि  ॥ प्न्च्_२।७१ ॥  
  
यशोभटोपदिष्टेन गत्वा किञ्चिद् इवाध्वना  ।  
प्राप पुष्करिणीतीरम् अवन्तितिलको ऽथ सः  ॥ प्न्च्_२।७२ ॥  
  
कराद् अनुचरस् तस्य सान्द्रस्वेदजलाङ्गुलेः  ।  
मधुर् मनोभवस्येव सशरं चापम् आददे  ॥ प्न्च्_२।७३ ॥  
  
  
__________________________________________  
  
अथ स्नानादिवर्णनम्  
  
ततः स्नानेच्छया स्पृष्टो विसृष्टश्यामकञ्चुकः  ।  
स रेजे मेघनिर्मुक्तः पर्याप्त इव चन्द्रमः  ॥ प्न्च्_२।७४ ॥  
  
प्रमृष्तमृगयारेणु तन्मुखं पार्श्ववर्तिना  ।  
रुरुचे मारुताक्षिप्त- परागम् इव पङ्कजम्  ॥ प्न्च्_२।७५ ॥  
  
निसर्गललिता तस्य विमुक्तालङ्कृतिस् तनुः  ।  
लतेव पारिजातस्य पर्यस्तस्तबकाभवत्  ॥ प्न्च्_२।७६ ॥  
  
स्वेदनुन्नाङ्गवर्णस्य सरसीम् अवगाहतः  ।  
वन्यस्येवाभवत् तस्य श्रीः पर्यन्तविसर्पिणी  ॥ प्न्च्_२।७७ ॥  
[ओन्ल्य् इन् क्; एद्। रेअद्स्: स्वेदभिन्नाङ्गरागः स सरसीं ताम् अगाहत । मदसिक्ततटाघातधूलिर् वन्य इव द्विपः}]  
  
स तस्यां दूरविक्षिप्त- विहगश्रेणिमेखलः  ।  
विजहार यथाकामं विलासकुसुमायुधः  ॥ प्न्च्_२।७८ ॥  
  
उवाह विस्फुरन्नाल- कण्टकच्छद्मनापि सा  ।  
तदङ्गयष्टिस्पर्शेन रोमञ्चम् इव पद्मिनी  ॥ प्न्च्_२।७९ ॥  
  
ततस् तरङ्गनिर्धौतम् अध्यास्य स शिलातलम्  ।  
यशःस्नपितदिक्सीमा देवः सस्नौ यथाविधि  ॥ प्न्च्_२।८० ॥  
  
तस्याविरलमत्तालि- निःस्वनच्छद्मना वने  ।  
अगीयतेव देवस्य लताभिः स्नानकौतुकम्  ॥ प्न्च्_२।८१ ॥  
[वर् २।८१द्: {#कौतुकम्।लेम् ।क्; #मङ्गलम् ।एद्}]  
  
सो दूरोदस्तपर्यस्त- सपुष्पसलिलाञ्जलिः  ।  
जगत्तमोऽपहं ज्योतिस् त्रयीमयम् उपस्थितः  ॥ प्न्च्_२।८२ ॥  
  
तम् आनर्च स राजेन्दुर् मौलौ यस्येन्दुलेखया  ।  
क्रियते स्वर्धुनीबाल- मृणालशकलभ्रमः  ॥ प्न्च्_२।८३ ॥  
  
धन्या हि ता वनलता यत्फलान्य् अजहार स  ।  
कार्यतः सदृशी तासां समुद्ररशना मही  ॥ प्न्च्_२।८४ ॥  
  
निपीय निखिलव्यक्त- राजचिह्नेन पाणिना  ।  
उपास्पृशत् स चाम्भोज- किञ्जल्ककपिशं पयः  ॥ प्न्च्_२।८५ ॥  
  
नीलातपत्रमित्रेण पत्रेणाम्बुजिनीभुवा  ।  
निवारितोष्णः सश्रीकं लताकुञ्जं जगाम स  ॥ प्न्च्_२।८६ ॥  
  
सपरागे विशश्राम कुसुमप्रस्तरे च स  ।  
लक्ष्मीकुचाङ्गरागेण भिन्ने शेष इवाच्युतः  ॥ प्न्च्_२।८७ ॥  
  
रमाङ्गदो ऽपि निर्वर्त्य त्वरया किं चिद् आह्निकम्  ।  
अवाप्तसेवावसरः पर्युपास्त विशाम्पतिम्  ॥ प्न्च्_२।८८ ॥  
  
सो भृङ्गध्वनिना सुप्तो विपञ्चीनादबन्धुना  ।  
तमालपल्लवैस् तेन किं चित् किं चिद् अवीज्यत  ॥ प्न्च्_२।८९ ॥  
  
निद्रागृहीतनिर्मुक्त- लोचनो ऽथ जहार स  ।  
घनछायावृतव्यक्त- भास्वतो नभसः श्रियम्  ॥ प्न्च्_२।९० ॥  
  
पीनांसतटसंश्लिष्ट- पुष्पकेसरशोभिना  ।  
उषःसाकल्पकेनेव शयनीयम् अमुच्यते  ॥ प्न्च्_२।९१ ॥  
  
  
__________________________________________  
  
पुनर् मृगयाविहारः  
  
चकार च पदं चित्रः स मृगस् तस्य चेतसि  ।  
लग्नं हि किम् अपि क्वापि कृच्छ्राद् आकृष्यते मनः  ॥ प्न्च्_२।९२ ॥  
  
प्रसादहृद्यालङ्कारैस् तेन मूर्तिर् अभूष्यत  ।  
अत्युज्ज्वलैः कवीन्द्रेण कालिदासेन वाग् इव  ॥ प्न्च्_२।९३ ॥  
  
जगाहे स महारण्यम् अंसासक्तधनुर्लतः  ।  
उपोढशशभृल्लेखः सायम् अब्धिम् इवार्यमा  ॥ प्न्च्_२।९४ ॥  
  
तस्मिन् कुसुमकिर्मीर- तले च विचचार स  ।  
स्फुरन्नक्षत्रशबले नभसीव निशाकरः  ॥ प्न्च्_२।९५ ॥  
  
मृगानुगमनिर्बन्धो न जगामास्य मन्दताम्  ।  
मैथिलीरमणस्येव विपिने पृथिवीपतेः  ॥ प्न्च्_२।९६ ॥  
  
  
__________________________________________  
  
निशातिक्रमणम्  
  
ततः पपात जलधौ विरोचनफणामणिः  ।  
दिनाहेर् नीयमानस्य बलात्कारगरुत्मता  ॥ प्न्च्_२।९७ ॥  
  
शनैः शनैर् अथ व्योम्नि मृगाङ्कः पदम् आदधे  ।  
सशङ्क इव भूपालान् मृगयासक्तचेतसः  ॥ प्न्च्_२।९८ ॥  
  
रमाङ्गदास्तृतस्निग्ध- पल्लवप्रस्तरे ततः  ।  
वने राजेन्दुना निन्ये तेनेन्दुतिलका निशा  ॥ प्न्च्_२।९९ ॥  
  
अथ मुखरखगापनीतनिद्रः क्वचिद् अपि पद्मसरस्य् उपास्य सन्ध्याम्  ।  
पुनो ऽपि तम् अवेक्षितुं निशान्ते नृपतिर् इयेष्ट मृगं मृगेन्द्रकल्पः  ॥ प्न्च्_२।१०० ॥  
[वर् २।१००च्: {निशान्ते।लेम् ।क्;  वनान्ते ।एद्}]  
  
पञ्चैकेन स्मर इव शरान् पाणिना हेमपुङ्खान् अन्येनोर्वीविजयि च धनुः साहसाङ्कं दधानः  ।  
देवः स अथ व्यवहरद् अरिषु न्यस्तपादः पिकाली- नीडन्यञ्चन्निचुलनिचयश्यामलासु स्थलीषु  ॥ प्न्च्_२।१०१ ॥  
  
इति श्रीमृगाङ्कगुप्तसूनोः परिमलापरनाम्नः पद्मगुप्तस्य कृतौ नवसाहसाङ्कचरिते महाकाव्ये चित्रमृगावलोकनो नाम द्वितीयः सर्गः  
  
  
  
  
  
************************************************  
  
  
त्रितीयः सर्गः  
  
अथ बहु चरतो ऽस्य चापपाणेश् चकितवलन्मृगयूथवीक्षितस्य  ।  
वनभुवि सुलभः परिश्रमो ऽभून् न तु हरिणः स हृतेन्द्रचापशोभः  ॥ प्न्च्_३।१ ॥  
  
धनुषि तनुभरं निधाय किञ्चित् तरुणतमालवने विनीतखेदः  ।  
मृगरुधिरकलङ्कितेन देवः समविषमेण पथा पुरः प्रतस्थे  ॥ प्न्च्_३।२ ॥  
[वर् ३।२च्: {#कलङ्कितेन।लेम् ।क्।ब्; #लवाङ्कितेन ।एद्}]  
  
  
__________________________________________  
  
विन्ध्यकन्दरप्रवेशः  
  
अथ स चटुलषट्पदोपगीतं वनगजदानसुगन्धिगन्धवाहम्  ।  
परिसरम् अभिनृत्तनीलकण्ठं न्यविशत विन्ध्यनगेन्द्रकन्दरस्य  ॥ प्न्च्_३।३ ॥  
  
चटुलकृतकचग्रहः स गच्छन् वनलतया परिहासलोलयेव  ।  
नरपतिर् अवशः कृतः स कामं वियति मुखेन्दुम् उदञ्चयां चकार  ॥ प्न्च्_३।४ ॥  
[वर् ३।४अ: {चटुल#।लेम् ।एद्;  चतुर# ।एद्}]  
  
नमद् अवनिपतिः पतिः प्रजानाम् अयि! चपले नु विकृष्यते कचेषु  ।  
विरम मुहुर् इतीव मन्युगुञ्जद्- ध्वनिभिर् असाव् अलिभिर् लताभ्यधायि  ॥ प्न्च्_३।५ ॥  
[वर् ३।५च्: {मन्यु#।लेम् ।चोन्ज्;  मञ्जु# ।एद्}।वर्{गुञ्जद्।लेम् ।क्; मुक्त ।एद्}]  
  
कतिचिदलिनिपीतधूपगन्धान् अनतिविलम्बिपरार्ध्यमौलिरत्नान्  ।  
त्वरितम् अथ रमाङ्गदो ऽस्य केशान् विपिनलताविटपान्तराच् चकर्ष  ॥ प्न्च्_३।६ ॥  
  
  
__________________________________________  
  
हंसदर्शनम्  
  
नृपतिर् अथ तदोन्मुखश् चरन्तं झटिति सितच्छदम् अम्बरे ददर्श  ।  
दधतम् अधिगतां कुतो ऽपि चञ्च्वा बिसलतिकाम् इव तारहारलेखाम्  ॥ प्न्च्_३।७ ॥  
  
विकसितकुमुदच्छदावदाते ततनिभृते पततां तती दधानम्  ।  
विरचयितुम् उपायनं नृपेन्दोर् नवघटिते इव दन्तपत्रलेखे  ॥ प्न्च्_३।८ ॥  
  
चितम् अतनु विसर्पता समन्तात् किरणलतानिकरेण हारयष्टेः  ।  
सितमणिमयसूचिनिर्मितस्य स्थितम् इव जङ्गमपञ्जरस्य मध्ये  ॥ प्न्च्_३।९ ॥  
  
तरलमणिरुचावृतं प्रकृत्या विदलितविद्रुमकन्दकाञ्चितुण्डम्  ।  
प्रणयनिहितपादयावकाङ्कं कमलवनस्थितिलोलयेव लक्ष्म्या  ॥ प्न्च्_३।१० ॥  
  
चरणयुगतले विभातकाल- स्फुटितजपाकुसुमाभिताम्रभासि  ।  
स्वयम् इव नलिनीवनप्रसूतेः परिचयतः कृतकान्तिसंविभागम्  ॥ प्न्च्_३।११ ॥  
  
प्रतिपदम् अतिदीर्घहारभारात् अवनमदुन्नमयन्तम् उत्तमाङ्गम्  ।  
शिरसि निपततो निकामम् उष्णान् अहिमरुचः किरणान् इवोत्क्षिपन्तम्  ॥ प्न्च्_३।१२ ॥  
  
विवृतमुखधृतस्य निष्पतद्भिस् तरलमणेर् अरुणस्य कान्तिलेशैः  ।  
अविरतम् अरविन्दवृन्दपीतान् मधुपृषतान् इव भूयसोद्वमन्तम्  ॥ प्न्च्_३।१३ ॥  
  
परिखचितम् अयत्नपूरिताशैर् अविरलमौक्तिकदामरश्मिजालैः  ।  
यश इव परभूतभृतां निरुद्ध्य प्रसभम् उपाहृतम् आत्मनो यशोभिः  ॥ प्न्च्_३।१४ ॥  
  
अभिनवबिसशङ्कयापहृत्य स्फटिकमयीम् असमक्षम् अक्षमालाम्  ।  
विहगम् इव विमानहंसपङ्क्तेर् विघटितम् एकतरं चतुर्मुखस्य  ॥ प्न्च्_३।१५ ॥  
  
च्युतम् इव सितचामरं मघोनेः श्रमजडवारविलासिनीकराग्रात्  ।  
अपहृतम् इव लोलपत्रजालं सुरसरितः पवनेन पुण्डरीकम्  ॥ प्न्च्_३।१६ ॥  
  
हरहसितसितं दिवापि कान्ति- स्तबकम् इवापतितम् सुधाकरस्य  ।  
अपि पतितम् इवान्तरिक्षपीलोर् मघवदिभस्य विलासकर्णशङ्खम्  ॥ प्न्च्_३।१७ ॥  
[स्य्न्तX: कुलकम्]  
  
स च परिणतलोध्रधूलिशुक्लस् तरलम् अवन्तिपतेश् चकार चेतः  ।  
किसलयम् इव बालचन्दनस्य स्तिमितगतिर् मलयाचलेन्द्रवातः  ॥ प्न्च्_३।१८ ॥  
  
  
__________________________________________  
  
नायकवर्णनम्  
  
अवदद् अथ विबुद्धपुण्डरीक- प्रतिमम् उपान्तचरे निधाय चक्षुः  ।  
दशनमणिमयूखभिन्नवर्णां गिरिम् इति मालवराजपूर्णचन्द्रः  ॥ प्न्च्_३।१९ ॥  
  
सुरभिकुसुमचुम्बिनावनम्राम् अलिपटलेन लताम् इमां विना मे  ।  
खगम् अमुम् उपदर्शयेत् क एवं गगनरमापतिपाञ्चजन्यम् अन्यः  ॥ प्न्च्_३।२० ॥  
  
स्मरवरकरिहस्तशीकराणाम् विदधति रुचयो नवहारमौक्तिकानाम्  ।  
विदधति रुचयो ऽस्य चन्न्चुकोटौ कवलितबालमृणालसूत्रलीलाम्  ॥ प्न्च्_३।२१ ॥  
  
अयि! कथय सितच्छदः क्व चायं वननलिनीपुलिनान्तबद्धवासः  ।  
अवनिपतिकलत्रकण्ठयोग्यः क्व च शशिबन्धुर् अनर्घ एष हारः  ॥ प्न्च्_३।२२ ॥  
  
वनभुविपतितः कुतो ऽयम् अस्यां कथम् अयम् अस्य मुखातिथित्वम् आप्तः?  ।  
गुरुविभवपदस्य कस्य वा स्याद् अयम् इति मे न परिच्छिनत्ति चेतः  ॥ प्न्च्_३।२३ ॥  
  
अयम् उचिततरः फणिस्त्रियो वा कुचकलशान्तरमर्त्ययोषितो वा ?  ।  
नियतम् उदधिम् उद्रम् ईदृशानि क्षितितलम् आभरणानि न स्पृशन्ति  ॥ प्न्च्_३।२४ ॥  
  
किम् अपरम् अनुगम्य एष हंसः श्रमजडपक्षतिरावयोर् वनान्ते  ।  
अयि! यद् अयम् अवामनस्य भूमिर् मुखधृतहारलतः कुतूहलस्य्  ॥ प्न्च्_३।२५ अ ॥  
  
__________________________________________  
  
रमाङ्गदवाक्यम्  
  
इति विरतवचस्य् उदीर्य तस्मिन् कृतिनि नृपे परमारवंशकेतौ  ।  
स्फुरदधरविकीर्णदन्तकान्ति- प्रसरम् इदं जगदे रमाङ्गदेन  ॥ प्न्च्_३।२६ ॥  
  
जडरुचिर् अपि रोचते न कस्मै कथम् अपि दीर्घगुणेन लब्धसङ्गः  ।  
नरवर यद् अनेन हारदाम्ना तव पतगः स्पृहणीय एष जातः  ॥ प्न्च्_३।२७ ॥  
  
उपवन इव सम्भवः कदाचिन् नृप घटते विपिने ऽपि हारयष्टेः  ।  
यद् असुरसुरनागराजकन्या इह विहरन्ति नगेन्द्रकन्दरेषु  ॥ प्न्च्_३।२८ ॥  
  
शकुनिर् अयम् इतो दिगन्तलग्नैर् अनुपममौक्तिकनिर्गतैर् मयूखैः  ।  
तव विरचयतीव सूत्रपातं सुकृतनिधान! भविष्यतः शुभस्य  ॥ प्न्च्_३।२९ ॥  
  
द्रुतम् अयम् अनुगम्यताम् इदानीम् अनुगमनेन यतो ऽस्य हारलाभः  ।  
फलम् अधिकम् अतो ऽपि नः कदाचित् किम् अपि भवेद् अयम् अस्य हेतुः  ॥ प्न्च्_३।३० ॥  
  
तरुविटपलतान्तरेण गच्छन् भुवम् अभजन् बहुमुक्तमेघवर्त्मा  ।  
अयम् अतिगुरुहारभारजातां श्रमजडतामलम् आत्मनो व्यनक्ति  ॥ प्न्च्_३।३१ ॥  
  
नयनपथम् अयं यथा तवारात् त्वम् अपि तथास्य सितच्छदस्य यातः  ।  
अवनितलमृगाङ्क! यद् वनान्तश् चकितम् इवायम् इतस् ततः प्रयाति  ॥ प्न्च्_३।३२ ॥  
  
निचुलवनम् अतीत्य वर्तते ऽयम् पुरत इमाम् अयम् अब्जिनीम् उपेतः  ।  
नवजलधरशङ्कयेव शङ्के तरुणतमालवनादितो निवृत्तः  ॥ प्न्च्_३।३३ ॥  
  
किसलयकलिताञ्जलिं त्वरावान् अयम् उपसर्पति नीलसिन्दुवारम्  ।  
क्षणम् अयम् इह बालचूतमौलौ विचकिलमाल्यविलासम् आदधाति  ॥ प्न्च्_३।३४ ॥  
  
अयम् अभिनवकर्णिकारयष्टिं झटिति घनस्तबकस्तनीम् उपैति  ।  
अयम् अतिचपलो निसर्गरक्तां स्थलनलिनीम् अवधीर्य देव! यातः  ॥ प्न्च्_३।३५ ॥  
  
अयम् इह हि लताम् उपैति कौन्दीं कुसुमवतीं नवमाधवीं विलङ्घ्य  ।  
क्वणदलिवलयासु नासु तेन स्खलितम् इतः सहकारमञ्जरीषु  ॥ प्न्च्_३।३६ ॥  
  
अभिसरति वनस्थलीम् इवैतां मदनवतीमयमूढकामिलीलः  ।  
स्फुरदतनुशिलीमुखस्य चाग्रे विचरति कर्णे इवायम् अर्जुनस्य  ॥ प्न्च्_३।३७ ॥  
  
श्रमम् अपहरतस् तनूर्मिवातैर् अयम् अतिथिर् वनपल्वलस्य जातः  ।  
तरुततिषु तिरोहितो ऽयम् एतास्व् अयम् अरविन्दवनाद् इवोज्जिहीते  ॥ प्न्च्_३।३८ ॥  
  
कुरबकवनतः कदम्बराजिं व्रजति ततो मुचकुन्दकाननानि  ।  
इति नगम् अवगाहते सहारस् त्वम् इव ध्र्तक्लम एष राजहंसः  ॥ प्न्च्_३।३९ ॥  
  
कुरु विजयम् इतो ममार्प्य एतद् धनुर् अधुना ससुवर्णपुङ्खबाणम्  ।  
यद् अयम् इतगतिर् गतो ऽतिदूरं जलपतगः सह नः कुतूहलेन  ॥ प्न्च्_३।४० ॥  
  
  
__________________________________________  
  
हंसानुगमनम्  
  
इति कथयति चापम् अर्पयित्वा समम् इषुभिः स रमाङ्गदे नरेन्द्रस्  ।  
पतगम् अनु तम् आत्तहारं हरति न कं नववस्तुसम्प्रयोगः  ॥ प्न्च्_३।४१ ॥  
  
ऋजु तम् अथ विहायसा व्रजन्तम् रभसवशाद् अनुगच्छतो नृपस्य  ।  
समजनि भृशम् आयतो ऽस्य पन्थास् तरुविटपावटवर्जनेन वक्रः  ॥ प्न्च्_३।४२ ॥  
  
नृपतिर् अनुययौ वने विहङ्गं नृपतिम् अभि प्रणयी रमाङ्गदो ऽपि  ।  
श्रुतम् इव विशदं शुचिर् विवेकः कृतिनि विवेकम् इवान्तरः प्रसादः  ॥ प्न्च्_३।४३ ॥  
  
अथ कमलसरस्तरङ्गदोला- चलयविलोलरथाङ्गनामयुग्मम्  ।  
मदकलकलहंसनादकृष्टः श्रमविवेशः सः सितच्छदः प्रपेदे  ॥ प्न्च्_३।४४ ॥  
  
विलुलितकबरीकलापमाल्या मृदुनवशैवलमेखला वहन्त्यः  ।  
रतिरणम् अवसाय यत्र नित्यं सह रमणैर् अमराङ्गना रमन्ते  ॥ प्न्च्_३।४५ ॥  
  
सलिलगतधियाथ तेन दूरात् स गुरुर् अमुच्यत निःसहेन हारः  ।  
जडहृतहृदयाः कियच् चिरं वा गुणमहताम् इह भारम् उद्वहन्ति  ॥ प्न्च्_३।४६ ॥  
  
स च विततमरीचिचञ्चुलेखो विगलितहारलतामिषेण हंसः  ।  
परिणतबिसकाण्डभङ्गपीतं पय इव विस्तृतधारम् उज्जगार  ॥ प्न्च्_३।४७ ॥  
  
अथ कनकमृणालिकायुगस्य द्युतिनिचयेन चितं विसर्पताधः  ।  
अशिशिरमहसो विसारिणा खे वलयितम् अंशुलताकदम्बकेन  ॥ प्न्च्_३।४८ ॥  
  
तटभुवि तम् अपश्यद् आपतन्तं पतिर् अवने रवतंसितायताक्षः  ।  
सितम् अभिनवहेमदण्डशोभि स्फटिकशलाकम् इवातपत्रम् ऐन्द्रम्  ॥ प्न्च्_३।४९ ॥  
[स्य्न्तX: सन्दानितकम्]  
  
सरसि धवलिते ततः समन्ताद् अमृतमरीचिरुचेव तस्य कान्त्या  ।  
व्यधित बलवती वियोगपीडा पदम् अपदे हृदयेषु चक्रनाम्नाम्  ॥ प्न्च्_३।५० ॥  
  
अतिविततगुणैकधाम्नि तस्मिन् विधुरम् अधःपतिते विशुद्धिभाजि  ।  
कथम् अपि वसुधाधिपः प्रमोदं झटिति जगाम गुणिष्व् अमत्सरो हि  ॥ प्न्च्_३।५१ ॥  
  
अथ नभसि पिशङ्गसान्ध्यराग- च्छुरित इवाम्बरनिम्नगातरङ्गम्  ।  
कियद् अपि सरसस् तटे स गत्वा कमलरजःकपिशे ददर्श हारम्  ॥ प्न्च्_३।५२ ॥  
  
स च सपदि रमाङ्गदोपनीतं कनकसरोरुहकान्तिना करेण  ।  
निजयश इव मूर्तम् आददे तं भुवनतलाभयदानदीक्षितेन  ॥ प्न्च्_३।५३ ॥  
  
सुजनम् इव गुणैर् उपोढशोभं शुचितरबालमृणालसूत्रदीर्घैः  ।  
अहमहमिकया कृतप्रवेशं तरणिकरग्लपितैर् इवेन्दुपादैः  ॥ प्न्च्_३।५४ ॥  
  
दधतम् अरुणम् अङ्गरागशेषं क्वचिद् अपि यष्टिषु तारमौक्तिकासु  ।  
घटितम् इव नवातपेन किञ्चिद् बहुनवया शशलक्ष्मणस् त्विषा च  ॥ प्न्च्_३।५५ ॥  
  
अतिविततरुचिं वहन्तम् अन्तस् तरलमणिं तरुणेन्द्रगोपश्र्̆भम्  ।  
अविरलम् असकृन्निवासलग्नं ललितवधूहृदयाद् इवानुरागम्  ॥ प्न्च्_३।५६ ॥  
  
कतिचिद् अपि लतान्तरे दधानं मृगमदलिप्ततलानि मौक्तिकानि  ।  
शबलजललवैर् इवात्तजन्मान्य् अयम् अरनदीयमुनातिथेर् घनस्य  ॥ प्न्च्_३।५७ ॥  
  
अनुगुणपदवीविनिर्गतासु प्रतिलतम् आयतमौक्तिकप्रभासु  ।  
रजनिकरमरीचिसूचिदीर्घैर् बहुभिर् इव ग्रथितं मृणालसूत्रैः  ॥ प्न्च्_३।५८ ॥  
  
अतिदृढम् अनुरक्तया वितीर्णं मुखरमहोदधिमेखलां वहन्त्या  ।  
उरसि निहितबन्धुजीवम् उर्व्या विचकिलमाल्यम् इव स्वयंवराय  ॥ प्न्च्_३।५९ ॥  
[स्य्न्तX: कुलकम्]  
  
अरुचद् अथ करे स तस्य बिभ्रद् युवतिरदच्छदकान्तिमध्यरत्नम्  ।  
किम् अपि मनसिजेन शासनाङ्कः प्रहितनिजायुधचित्रपुष्पमुद्रः  ॥ प्न्च्_३।६० ॥  
  
शशिकररुचा स तेन रेजे मृदुकरपुष्करवर्तिना नरेन्द्रः  ।  
अमरपुरधुनीसमुद्धृतेन त्रिदशकरीव मृणालकन्दलेन  ॥ प्न्च्_३।६१ ॥  
  
उरसि नरपतेः पतंश् चकाशे कनकशिलाविपुले तदंशुपूरः  ।  
अखिलभुवनकोशराजलक्ष्म्या निहित इवाधिकम् उत्क्या कटाक्षः  ॥ प्न्च्_३।६२ ॥  
[वर् ३।६२: {कटाक्षः।लेम् ।एम्; कदाक्षः ।एद्}]  
  
विकृतिर् उदधिशुक्तिएषु च्युतानां ध्रुवम् इयम् इन्दुकलासुधालवानाम्  ।  
जलदजलकणोद्भवेषु कामं निवसति कान्तिर् इयं न मौक्तिकेषु  ॥ प्न्च्_३।६३ ॥  
  
न किम् अयम् उडुमण्डलापवादः कुमुदवनानि पुरो ऽस्य न त्रपन्ते  ।  
कथम् अयम् अवधिर् न मुक्तिभाजाम् इति तम् अवेक्ष्य स चिन्तयां चकार  ॥ प्न्च्_३।६४ ॥  
[स्य्न्तX: सन्दानितकम्]  
  
स्फुरदुदरनिवेशितेन्द्रनीलां मदजलराजिम् इव स्मरद्विपस्य  ।  
अवनिपतिर् अपश्यद् अक्षराणां ततिम् अथ हारमृणालिकान्तराले  ॥ प्न्च्_३।६५ ॥  
  
अभिनवलिखिताम् इव प्रशतिं मदनमहानृपतेः स पार्थिवेन्द्रः  ।  
इति निबिडकुतूहलाकुलस् तां ललितपदाभरणाम् अवाचयच् च  ॥ प्न्च्_३।६६ ॥  
  
ऽऽमनसिजवरवीरवैजन्त्यास् त्रिभुवनदुर्लभविभ्रमैकभूमेः  ।  
कुचमुकुलविचित्रपत्रवल्ली- परिचित एष सदा शशिप्रभायाःऽऽ  ॥ प्न्च्_३।६७ ॥  
  
किम् उ विपुलम् इमं मनुष्यलोकं पुरम् उत पर्वतपक्षशातनस्य  ।  
किम् उ युवतिर् इयं भुजङ्गभर्तुर् भुवनम् अलङ्कुरुते शशिप्रभेति  ॥ प्न्च्_३।६८ ॥  
  
वदति शशिमुखीम् इतस् न दूरे तरुणविलेपनभिन्न एष हारः  ।  
सरितम् इव वनान्तरे समीरः स्फुतितसरोरुहरेणुना पिशङ्गः  ॥ प्न्च्_३।६९ ॥  
  
कुसुमशरसखस्य कस्य चित् किं समजनि नाकतलाधिदेवतेयम्  ।  
उत मुकुलितमन्मथावतारे पथि विचरे ऽधिनाककन्यकानाम्  ॥ प्न्च्_३।७० ॥  
  
अपि कृतनयनोत्सवेन तन्वी तरुणसुधामधुरेण दर्शनेन  ।  
मुदम् उपजनेद् वने किम् एषा ? मम शरदिन्दुकलेव कैरवस्य  ॥ प्न्च्_३।७१ ॥  
  
इति कियद् अपि यावद् एव चिन्ता- वशम् अगमत् स मनुष्यलोकपालः  ।  
धनुर् अपि निचुलं विधाय तावत् कुसुमशरो ऽस्य बभूव पार्श्ववर्ती  ॥ प्न्च्_३।७२ ॥  
  
अथ सम्भ्रमाद् अनुचरेण निहिततमालपल्लवे  ।  
आस्त तरुकुसुमसंवलिते सरसः सः सैकतशिलातले नृपः  ॥ प्न्च्_३।७३ ॥  
  
आलक्ष्य स्तनसख्यलक्ष्मणि ततस् तस्मिन् कुरङ्गीदृशो मुक्तादाम्नि करोदरप्रणयिताम् आप्ते तुषारत्विषि  ।  
विस्मृत्या सहसा हृतं चतुरया क्रोडीकृतं चिन्तया चेतः श्रीनवसाहसाङ्कनृपतेर् उत्कण्ठयाकृष्यत  ॥ प्न्च्_३।७४ ॥  
  
  
इति श्रीमृगाङ्कगुप्तसूनोः परिमलापरनाम्नः पद्मगुप्तस्य कृतौ नवसाहसाङ्कचरिते महाकाव्ये शशिप्रभाहारलाभो नाम तृतीयः सर्गः  
  
  
************************************************  
  
  
चतुर्थः सर्गः  
  
ततः सश् चेतस्य् अवनीपतिर् दधे शशिप्रभालोकमहोत्सवस्पृहाम्  ।  
उपोढरागाम् उदधिस् तटोदरे नवोद्गतां विद्रुमकन्दलीम् इव  ॥ प्न्च्_४।१ ॥  
  
शशिप्रभाशानलिनीमृणालताम् उपागते मौक्तिकदाम्नि सादरः  ।  
तदागते दूत इव न्यवेशयत् स दर्शितप्रेमलवे विलोचने  ॥ प्न्च्_४।२ ॥  
  
पुनः पुनः षट्पदराजिमेचकां तदिन्द्रनीलाक्षरपङ्क्तिम् ऐक्षत  ।  
स तत्क्षनान् मन्मथजातवेदसं तनीयसीं धूमलताम् इवोद्गताम्  ॥ प्न्च्_४।३ ॥  
  
सुगन्धिहाराद् अनुलेपनं करे समुन्मिषत्स्वेदलवे विलुम्पति  ।  
असङ्गताया अपि दीर्घचक्षुषः पयोधरस्पृशम् इवाससाद स  ॥ प्न्च्_४।४ ॥  
  
तदीयनामाङ्कलिपिं शनैः शनैः सलीलम् आवर्तयितुं प्रचक्रमे  ।  
परिस्फुरत्पल्लवपाटलाधरो रहस्यविद्याम् इव मन्मथस्य स  ॥ प्न्च्_४।५ ॥  
  
अनेकरूपालिखनप्रगल्भया सुतीक्ष्णया वर्तिकयेव चिन्तया  ।  
सस् ताम् अनाप्तेक्षणसंस्तवां पुरा लिलेख चित्ते मुहुर् अन्यथान्यथा  ॥ प्न्च्_४।६ ॥  
  
अनङ्गचण्डातपतप्तयोस् तदा शशिप्रभाविभ्रमदर्शनं प्रति  ।  
द्वयोर् अभूद् उत्सुकता वनान्तरे विलासिनस् तस्य च कैरवस्य च  ॥ प्न्च्_४।७ ॥  
  
उदग्रदिग्वारणहस्तहारिणा स दक्षिणेन स्फुरता च बहुना  ।  
स्थिरीकृताशो मनासापि दुर्लभाम् अदुर्लभाम् इन्दुमुखीम् अमन्यत  ॥ प्न्च्_४।८ ॥  
  
पुरो विमुञ्चन्नयने यदृच्छया नृपस् तमालद्रुमकाननोदरे  ।  
अपश्यद् अत्रवासरे विलासिनीं पयोधमध्ये शशिनः कलाम् इव  ॥ प्न्च्_४।९ ॥  
  
  
__________________________________________  
  
नायकवाक्यम्  
  
अथैष दीर्घा दर्शनार्चिषः किरन् मुखामृतांशोः किरणच्छटा इव  ।  
निरीक्ष्य ताम् उन्मदहंसगामिनीं रमाङ्गदं सस्मितम् इत्य् अवोचत्  ॥ प्न्च्_४।१० ॥  
[वर् ४।१०द्: {सस्मितम्।लेम् क्।त्र्।इ; सस्पृहम् ।एद्}]  
  
शनैश् चरन्ती विपिने तव स्थिता नितम्बिनी कच्चिद् इयं दृशः पथि?  ।  
अधीरतां दक्षिणमातरिश्वना लतेव नीता मसृणेन माधवी  ॥ प्न्च्_४।११ ॥  
  
युता सिताभैः सुमनोभिर् एतया परिश्लथेयं कबरी नियम्यते  ।  
उदस्तभास्वत्करकान्तया श्रिया दिनस्य ताराशबलेव शर्वरी  ॥ प्न्च्_४।१२ ॥  
  
असत्कवेर् वाग् इव वीतसौष्ठवं निवेशयन्ती पदम् अव्यवस्थया  ।  
असाव् अनेकस्खलितैः समाकुला विमुच्य मार्गं किम् इतः प्रतिष्ठते  ॥ प्न्च्_४।१३ ॥  
  
हठेन नेतुं वशताम् इवात्मनो मनोऽभिरामासु विलासभङ्गिषु  ।  
धृतांशुका ताभिर् इयं पदे पदे लताभिर् अम्भोजमुखी निरुद्ध्यते  ॥ प्न्च्_४।१४ ॥  
  
विचिन्वती किं चिद् इवेयम् आदराद् अपक्षमपातस्तिमिते विलोचने  ।  
गते ऽवतंसोत्पलपत्रबन्धुताम् इतस् ततः पद्मवने विमुञ्चति  ॥ प्न्च्_४।१५ ॥  
  
मृदु प्रयान्तीयम् अनिम्ननिम्नयोः सितांशुका काम् अपि कान्तिम् अश्नुते  ।  
जले कला इव प्रतिबिम्बितैन्दवी वनानिलोदञ्चदवाञ्चदूर्मिणि  ॥ प्न्च्_४।१६ ॥  
  
प्रसादम् अस्माकम् अरण्यदुर्लभैर् विधेहि सालक्तकपादताडनैः  ।  
असाव् अशोकैः क्षणम् आश्रितैः श्रमात् इतीव मत्तालिरुतेन याच्यते  ॥ प्न्च्_४।१७ ॥  
  
अभेदमूढस्तबकाभिर् आवृता लताभिर् ईषल् लुलितालिपङ्क्तिभिः  ।  
इयं पुरो मारुतनर्तितालका न लक्ष्यते व्यक्तम् अवामनस्तनी  ॥ प्न्च्_४।१८ ॥  
  
ऋजु क्वचित् क्वापि अनृजु प्रवर्तते क्वचित् स्खलत्य् उच्चशिलातले पथि  ।  
इयं शनैः शैलनदीव च क्वचित् विनम्रवानीरतलेन गच्छति  ॥ प्न्च्_४।१९ ॥  
  
स्थिते परिष्वज्य सरोजिनीम् इमां वने घने ऽस्मिन् कुसुमोन्मदालिनि  ।  
प्रयाति सासूयम् इयं कथञ्चन स्वहस्तसीमन्तितमार्गवीरुधि  ॥ प्न्च्_४।२० ॥  
  
क्वचित् क्वचित् स्वेदलवोद्गमो मुखे समाहृतेयं कबरी यथा तथा  ।  
सयं च कम्पः कुचयोर् वधूर् इयं रतिश्रमव्याकुलितेव लक्ष्यते  ॥ प्न्च्_४।२१ ॥  
  
अनेन रूपातिशयेन लीलया विविक्तनेपथ्यपरिग्रहेण च  ।  
अरण्यसञ्चारपरा इयम् एकिका कुतूहलं मे हृदये निषिञ्चति  ॥ प्न्च्_४।२२ ॥  
  
असौ पराधीनतयास्पदीकृता न बालिका न प्रतिभासते न मम  ।  
अयं स्फुरत्काञ्चनपद्मसोदरः सचामरो ऽस्याः कथमन्यथा करः  ॥ प्न्च्_४।२३ ॥  
  
इयं किम् उ स्याद् वनदेवतागता ? गता धरां व्योमवधूर् इयं किम् उ ?  ।  
अवेक्षितुं हारम् इहेयम् आगता शशिप्रभावारविलासिनी किम् उ ?  ॥ प्न्च्_४।२४ ॥  
  
इतः सश् चित्राकृतिर् ईक्षतो मृगः सितच्छदादाप्तम् इतो विभूषणम्  ।  
इतश् च दृष्टेयम् इति स्प्रसूयते प्रसक्तम् आश्चर्यम् इयं वनस्थली  ॥ प्न्च्_४।२५ ॥  
  
  
__________________________________________  
  
पाटलाया नायकदर्शनम्  
  
इति प्रकृत्या मधुरोक्तिर् उक्तवान् तयायताक्ष्या ददृशे विशाम्पतिः  ।  
तमालपत्रापिहिते शिलातले कुमुद्वतीकान्त इवाम्बरे स्थितः  ॥ प्न्च्_४।२६ ॥  
  
  
ततस् तदालोकनकौतुकेन सा स्थिता निमेषोज्झितपक्ष्मलेक्षणम्  ।  
विनिद्रसत्केसरपङ्कजा बभौ वने निवातस्तिमितेव पद्मिनी  ॥ प्न्च्_४।२७ ॥  
  
  
__________________________________________  
  
पाटलायाः स्वगतम्  
  
अचिन्तयत् सेति च पाटलाधरः सितारविन्दच्छददीर्घलोचनः  ।  
मुखं सुधादीधितिसुन्दरं दधन् वने गतः को ऽयम् अनङ्गविभ्रमः  ॥ प्न्च्_४।२८ ॥  
  
व्यनक्ति कल्याणमयीयम् आकृतिर् महीयसीमस्य महानुभवताम्  ।  
असत्यम् एतासु रुचा वितन्वती लतासु कार्तस्वरपल्लवोद्गमम्  ॥ प्न्च्_४।२९ ॥  
  
भुजेन चित्राङ्गदरत्नशोभिना सतारहारेण भुजान्तरेण च  ।  
वदत्य् अयं मध्यमलोकपालतां परार्ध्यचूडामणिना च मौलिना  ॥ प्न्च्_४।३० ॥  
  
अनातपत्रो ऽयम् अत्र लक्ष्यते सितातपत्रैर् इव सर्वतो वृतः  ।  
अचामरो ऽप्य् एष सतेव वीज्यते विलासवालव्यजनेन को ऽपि अयम्  ॥ प्न्च्_४।३१ ॥  
  
प्रिया इयम् आरूढगुणा सुवंशभूर् न चान्तिकं चापलतास्य मुञ्चति  ।  
इमे पृषत्का अपि पार्थिवश्रियो विलासकर्णोत्पलपल्लवा इव  ॥ प्न्च्_४।३२ ॥  
  
इतः शिलोत्सङ्गतले निषेदुषा दिवश्च्युतेनेव कुरङ्गलक्ष्मणा  ।  
अधस् तरुणाम् अमुना विनीयते क्षणं मृगव्योपनतः परिश्रमः  ॥ प्न्च्_४।३३ ॥  
  
अयं स न स्यान् नवसाहसाङ्क इत्य् अनङ्गलीलासु कृती भुवःपतिः  ।  
स येन मुक्तो निजनामलाञ्छितः शशिप्रभाकेलिकुरङ्गके शरः  ॥ प्न्च्_४।३४ ॥  
  
अयं स नो हार इवास्य दृश्यते करोदरे पल्लवपाटलत्विषि  ।  
इतः किम् एतस्य न सैकते सः किं सितच्छदो लोचनगोचरं गतः  ॥ प्न्च्_४।३५ ॥  
  
सुवर्णपुङ्खे लिखितं शिलीमुखे तद् अस्य नामास्ति समानम् आकृतेः  ।  
यद् अद्भुताम् एकपदे पृषत्कताम् अगाद् अनङ्गस्य शशिप्राभां प्रति  ॥ प्न्च्_४।३६ ॥  
  
अनेन चेद् योगम् उपैति दैवतः फनीन्द्रकन्या शशिनेव रोहिणी  ।  
अनल्पलावण्यतिरस्कृतोपमं वपुस् तद् अस्याः सफलत्वम् एष्यति  ॥ प्न्च्_४।३७ ॥  
  
विधातुम् एनाम् अहम् एव वा क्षमा मितोदरीम् अङ्कतले ऽस्य को विधिः  ।  
ममेदृशे यद्विषये विमत्सराः स्तुवन्ति सख्यो मसृणोक्तिसौष्ठवम्  ॥ प्न्च्_४।३८ ॥  
  
सहामुना किञ्चिदुपान्तवर्तिना वदत्य् असऊद्गतदन्तदीधितिः  ।  
कुतूहलाक्षिप्तनिमेषलास्यया विलोकयन् माम् इव दीर्घया दृशा  ॥ प्न्च्_४।३९ ॥  
  
  
__________________________________________  
  
पाटलायाःसमीपगमनम्  
  
अथाधिगन्तुं किल तस्य पत्रिणो गतिं वनान्ते कथम् अप्य् अलक्षिताम्  ।  
तम् अभ्यगात् सा नृपतिं सचामरा सरित् सफेना निधिम् अम्भसाम् इव  ॥ प्न्च्_४।४० ॥  
  
समुच्चरन् नूपुरसिन्न्चितैः पदैर् यथा यथा सम्मुखम् आजगाम सा  ।  
तयायताक्ष्येव तथातथेरिता दृग् अस्य पश्चाद् अपसारम् आददे  ॥ प्न्च्_४।४१ ॥  
  
शनैस् ततस् तां सविधोपसर्पणीं निरीक्ष्य हारं पिदधे नराधिपः  ।  
निजोत्तरीयेण सितेन मारुतः शरद्धनेनेव शशाङ्कमण्डलम्  ॥ प्न्च्_४।४२ ॥  
  
पयोधरोत्सङ्गनिवासलालितं व्यधाद् इमं पन्नगराजकन्यका  ।  
इति प्ररोहद्बहुमानमन्थरो बभूव तस्मिन्न् अवनीपुरन्दरः  ॥ प्न्च्_४।४३ ॥  
  
अनल्पलावण्यविलासजन्मभूर् विचित्ररत्नद्युतिभास्वरोर्मिका  ।  
तमिद्धमुक्ताभरणं भुवःपतिं पयोधिवेलेव सुवेलम् आप सा  ॥ प्न्च्_४।४४ ॥  
  
अवाप देवः श्रियम् अन्तिकस्थया तया स वालव्यजनाङ्कहस्तया  ।  
निषेव्यमाणः स्फुटलक्ष्यदेहया नरेन्द्रलक्ष्म्येव यशःसमेतया  ॥ प्न्च्_४।४५ ॥  
  
  
__________________________________________  
  
पाटलाकृतः सत्कारः  
  
विभिन्नचूर्णालकभक्ति कुर्वती विकीर्णचूडामणिचन्द्रिकं शिरः  ।  
अथानुभवेन निदेशितेव सा ननाम मानिन्यवशा विशाम्पतिम्  ॥ प्न्च्_४।४६ ॥  
  
दृशा नरेन्द्रेण निदेशिते स्वयं शिलातले नातिविदूरवर्तिनि  ।  
उपाविशत् सा रशनामणित्विषा निषिच्यमाने ऽमरचापशोभिनि  ॥ प्न्च्_४।४७ ॥  
  
  
__________________________________________  
  
रमाङ्गदवाक्यम्  
  
तयातिदीर्घैर् दशनानुपातिभिर् विकृष्यमाणाम् इव भूषणांशुभिः  ।  
इति क्षितीशेङ्गितवर्त्मदीपिकाम् उदीरयाम् आस गिरं रमाङ्गदः  ॥ प्न्च्_४।४८ ॥  
  
अनेन विन्ध्याद्रिविहारजन्मना श्रमेण कामं भवती कदर्थिता  ।  
प्रसुप्तजूटाहिमुखानिलोष्मणा जटाविटङ्केन्दुकलेव शूलिनः  ॥ प्न्च्_४।४९ ॥  
  
अमी सरोजप्रतिमे मुखे मुहुस् तवातपाताम्रकपोलभित्तिनि  ।  
समुन्मिषन्ति श्रमवारिबिन्दवो नताङ्गि लावण्यसुधालवास् इव  ॥ प्न्च्_४।५० ॥  
  
इतो ऽवतंसोत्पललास्यदेशिके निरन्तरं गन्धवहे वहत्य् अपि  ।  
न घूर्णते खिन्नललाटसङ्गिनी तवालकश्रेणिर् इयं मनाग् अपि  ॥ प्न्च्_४।५१ ॥  
  
अनेन पीनस्तनकम्पदायिना निरायतेनोद्वहता कदुष्णताम्  ।  
अथ प्रवालाद् अपि पाटलच्छविर् न दूयते निःश्वसितेन ते ऽधरः  ॥ प्न्च्_४।५२ ॥  
  
उदित्य पङ्क्त्या श्रमवारिविप्रुषां निरन्तराध्यासितरेखयानया  ।  
तवैष कण्ठः कुटजावदातया विलासमुक्तालततयेव भूष्यते  ॥ प्न्च्_४।५३ ॥  
  
इदं महच् चित्रम् अमानुषं त्वया विगाह्यते यद् वनम् अद्वितीयया  ।  
इमाः क्व विन्ध्यस्य भुवो ऽतिदुर्गमाः क्व राजवेश्माभरणं भवादृशी  ॥ प्न्च्_४।५४ ॥  
  
नवोद्गताशोकपलाशकान्तिना निकामनिर्यन्नखचन्द्रिकेण च  ।  
बिभर्षि कस्येदम् अनेन पाणिना वदावधूतेन्दुमरीचि चामरम्  ॥ प्न्च्_४।५५ ॥  
  
नृपस्य कस्यापि परिच्छदाङ्गना यदि त्वम् उच्चैर् विभवो हि को ऽपि स  ।  
मरुत्पतिर् मेनकयेव तन्वि यस् त्वयापि वालव्यजनेन वीज्यते  ॥ प्न्च्_४।५६ ॥  
  
अथ र्धिमत्या परवत्य् असि स्त्रिया कयापि कासौ जगदेकसुन्दरी  ।  
नतभ्रु यस्याः स्मरचापयष्टयो विधेयतां यान्ति भवद्विधा अपि  ॥ प्न्च्_४।५७ ॥  
  
परस्परस्पर्धि विलाससम्पदां त्रयं भवत्स्वामितया विकल्प्यते  ।  
मरुत्वतो वा रमणी रमाथ वा कलत्रम् अर्धेन्दुविभूषणस्य वा ?  ॥ प्न्च्_४।५८ ॥  
  
इयं परिभ्रान्तिर् अगेन्द्रकन्दरे सखीव ते शंसति कार्यगौरवम्  ।  
भवादृशः श्वापददूषिते ऽन्यथा चरन्त्य् अरण्ये किम् अधीननीतयः  ॥ प्न्च्_४।५९ ॥  
  
अनेन खेलन्मददन्तिना वद त्वम् आगता चण्डि कुतो दुरध्वना  ।  
विधाय विश्लेषविषादम् आवयोः स्वकार्यनिष्ठे कथय क्व यास्यसि ?  ॥ प्न्च्_४।६० ॥  
  
  
__________________________________________  
  
नायकवाक्यम्  
  
इति साभिहिता मृगायताक्षी समुपोढप्रणयं यशोभटेन  ।  
सहसा न जगाद लज्जया नु श्रमतः किं तु नृपस् तु ताम् अवोचत्  ॥ प्न्च्_४।६१ ॥  
  
श्रान्तासि कौतुकहृतेन कदर्थितासि प्रश्नैर् अनेन विहितो न तवोपचारः  ।  
आतिथ्यम् एष कुरुते परम् अङ्गलेखा- संवाहनैकचतुरो निचुलानिलस् ते  ॥ प्न्च्_४।६२ ॥  
  
एवं निसर्गमधुरेण सुधारसैक- निष्यन्दिना फणिवधूर् अथ सा हसन्ती  ।  
चन्द्रांशुना कुमुदिनीव दिनोष्मतप्ता वीतक्लमा नरपतेर् वचसा बभूव  ॥ प्न्च्_४।६३ ॥  
  
  
इति श्रीमृगाङ्कगुप्तसूनोः परिमलापरनाम्नः पद्मगुप्तस्य कृतौ नवसाहसाङ्कचरिते महाकाव्ये पाटलादर्शनं नाम चतुर्थः सर्गः  
  
  
************************************************  
  
  
पञ्चमः सर्गः  
  
अथ सा वदने नवेन्दुकान्ति- स्मितम् अङ्के विनिवेश्य चामरं च  ।  
जगतीपतिम् एवम् आ बभाषे मसृणं मूर्तिमती विदग्धतेव  ॥ प्न्च्_५।१ ॥  
[वर् ५।१अ: {#कान्ति#।लेम् ।एम्; #कान्ति# ।एद्}]  
  
त्वयि पुण्यवशेन दृष्तिम् आप्ते लभते शर्म गतश्रमो ममात्मा  ।  
उदिते हि विरोचने नलिन्या वितमस्तामरसं विकासम् एति  ॥ प्न्च्_५।२ ॥  
  
अतिमात्रम् उपोढसौकुमार्ये वचसि श्रोत्रम् उपेयुषि त्वदीये  ।  
झटिति प्रतिभासते ममायं कठिनश् चन्दनपल्लवावतंसः  ॥ प्न्च्_५।३ ॥  
  
किम् अयं मयि सम्भ्रमो ऽयम् आस्तां किम् अयं न एव जनः परिच्छदस् ते  ।  
उपचारविशेषसंविधाने प्रतिपच्चन्द्र इव उदितस् त्वम् एव  ॥ प्न्च्_५।४ ॥  
  
भवदिङ्गितवेदिनैव पृष्टा यद् अनेनाहम् उपान्तवर्तिना ते  ।  
किम् उ तत् कथयामि सम्मतं चेत् क्रियतां मे स्वयम् आज्ञया प्रसादः  ॥ प्न्च्_५।५ ॥  
  
  
__________________________________________  
  
नायकनिदेशः  
  
अभिधेहि लवः कुतूहलस्य त्वदुदन्तश्रवणे ममापि जातः  ।  
इति सा वसुधापतेर् निदेशाद् अथ पातालविलासिनी जगाद  ॥ प्न्च्_५।६ ॥  
  
  
__________________________________________  
  
भुजङ्गलोकवर्णनम्  
  
स तव श्रुतिम् आप्त एव तावत् स्मरलीलाभवनं भुजङ्गलोकः  ।  
उपयाति यद् एकदेशसाम्यं न मही नापि पुरी पुरन्दरस्य  ॥ प्न्च्_५।७ ॥  
  
अतिदुर्लभसूर्यभासि यस्मिंस् तमसाम् उल्लसतां तिरस्क्रियायै  ।  
फणिनो ऽरुणकान्तिभिः शिरस्थैर् मणिभिर् बालम् इवातपं वहन्ति  ॥ प्न्च्_५।८ ॥  
  
अनुलिम्पति रोदसी यथेन्दुः प्रभया मां न तथेत्य् असूययेव  ।  
पटु यः प्रमादाविलासहास- स्तबकैर् इन्दुपरम्पराः प्रसूते  ॥ प्न्च्_५।९ ॥  
  
सविलासम् उदस्तहस्तमुक्तैर् निकरैर् दिग्द्विरदेन्द्रशीकराणाम्  ।  
परितो निचिताः सदैव यस्मिन् ककुभस् तारिका इवावभान्ति  ॥ प्न्च्_५।१० ॥  
  
प्रतिभाति दधन् फणाकलापे पृथिवीं यत्र सः शेषनागराजः  ।  
नभसो निपतञ् जवेन भित्त्वा जगतीं गाङ्ग इव च्युतः प्रवाहः  ॥ प्न्च्_५।११ ॥  
  
  
__________________________________________  
  
भोगवतीवर्णनम्  
  
विदिता खलु वासुकेस् त्रिलोक्यां हरकण्ठाभरणस्य भोगिभर्तुः  ।  
ललिताद्भुतभूमिर् अस्ति तस्मिन् नगरी भोगवतीति राजधानी  ॥ प्न्च्_५।१२ ॥  
  
मणिहर्म्यतलानि रत्नदीपाः फणिकान्तार्धविलोकितानि वीणाः  ।  
ऋतवो ऽप्य् अखिलाः समेत्य यत्र स्मरसाम्राज्यमहाधुरं वहन्ति  ॥ प्न्च्_५।१३ ॥  
  
अनुपाधिर् उपाहृतो विकासः कमलैर् यत्र विलासदीर्घिकासु  ।  
अपि यत्र कुमुद्वतीभिर् अस्तः सहजश् चन्द्रमरीचिपक्षपातः  ॥ प्न्च्_५।१४ ॥  
  
अभिकान् अभिसर्तुम् उद्यतः सन् सपदि व्यालविलासिनीसमूहः  ।  
भवति स्वफणामणिप्रदीपे तिमिरोत्सारिणि यत्र साभ्यसूयः  ॥ प्न्च्_५।१५ ॥  
  
अधिरोहति यत्र वंशमुक्ता- पटलस्मेरतटा सुरस्रवन्ती  ।  
सरितः श्रियम् ईर्ष्ययेव तस्याः सुवते मौक्तिकम् एव यत् पयांसि  ॥ प्न्च्_५।१६ ॥  
  
अतिकान्तगुणाभिराममूर्तिर् मधुरेण ध्वनिना मनोहरन्ती  ।  
विदधाति सदैव यत्र यूनां पदम् अङ्के वनिता च वल्लकी च  ॥ प्न्च्_५।१७ ॥  
  
शतशो विलसन्त्य् उदंशुरत्न- स्तबकाः कल्पलता यद् अङ्गणेषु  ।  
प्रतिमन्द्रिरम् एवम् एव यस्याम् अपि चिन्तामणयः पदे लुठन्ति  ॥ प्न्च्_५।१८ ॥  
  
अपि दत्तकुतूहलाः सुराणाम् अपि वाञ्च्छापदम् एकपिङ्गलस्य  ।  
अपि निर्विषया मनोरथानाम् उरगान् यत्र विभूतयः श्रयन्ते  ॥ प्न्च्_५।१९ ॥  
  
वसति स्वयम् एव यत्र देवः सदा कल्पितहाटकेश्वराख्यः  ।  
स्मरम् ऊर्ध्वविलोचनार्चिषीव त्रिपुरं यः शरपावके जुहाव  ॥ प्न्च्_५।२० ॥  
[वर् ५।२०च्: {स्मरम् ऊर्ध्व#।लेम् ।क्; स्मरमूर्ध# ।एद्}]  
  
  
__________________________________________  
  
शङ्खपालवर्णनम्  
  
निजवंशविशेषको ऽस्ति तस्याम् उरगाणाम् अधिपः सः शङ्खपालः  ।  
स्रग् असाव् इति यत् फणासु धत्ते वसुधां वासुकिना समानसारः  ॥ प्न्च्_५।२१ ॥  
  
  
__________________________________________  
  
शशिप्रभावर्णनम्  
  
जगदेकललाम तस्य कन्या गुणवत्य् अस्ति शशिप्रभा नाम्ना  ।  
सहसैव फणभृतां प्रविष्टा भुवने राहुभयाद् इवेन्दुलेखा  ॥ प्न्च्_५।२२ ॥  
  
न कयाप्य् अतिशय्यते ऽतिशीघ्रं यद् इयं कन्दुककेलिषु भ्रमन्ती  ।  
अपरं कृतम् अर्थवत् तद् अस्याः सुतरां नाम सखीभिर् आशुगेति  ॥ प्न्च्_५।२३ ॥  
  
स्फुरदद्भुतरूपसम्पदां ताम् अनुकर्तुं कलयापि धार्ष्ट्यम् एति  ।  
न रतिर् न शची न चित्रलेखा न घृताची न तिलोत्तमा न रम्भा  ॥ प्न्च्_५।२४ ॥  
  
सुरकिन्नरसिद्धकन्यकाभिः स्वकलाभ्यासवतीभिर् आप्तसख्या  ।  
निखिलासु गता परं प्रकर्षं शितधीः शैशवस् एव या कलासु  ॥ प्न्च्_५।२५ ॥  
  
अनिवारितकेलिकौतुका सा सुतनुः स्नेहवंशवदेन पित्रा  ।  
विहरत्य् अपचीयमानबाल्या हरशैले मलये हिमालये च  ॥ प्न्च्_५।२६ ॥  
  
अधुना पुनो ऽत्र विन्ध्यपदे विहरन्त्याः कुसुमावचूडनाम्नि  ।  
क्वचिद् अप्य् अगमत् पलाय्य तस्याश् चपलः केलिमृगो मृगायताक्ष्याः  ॥ प्न्च्_५।२७ ॥  
  
अतिवत्सलया समं सखीभिर् विपिने तं परितस् तया विचित्य  ।  
पुलिने सरितः शशाङ्कसूतेः श्रमवत्येयम् अनीयत त्रियामा  ॥ प्न्च्_५।२८ ॥  
  
कलहंसकलस्वनैर् विबुद्धा परिवारप्रमदानिदेशितं सा  ।  
निकषा निचुलप्रवालशय्यां तम् अथ प्रेक्षितवत्य् आप्तनिद्रम्  ॥ प्न्च्_५।२९ ॥  
  
तपनीयशिलीमुखस् तदङ्गे चकितं चित्ररुचौ तया च दृष्टः  ।  
जलदे ललितेन्द्रचापभक्तौ अहिमांशोर् इव भासुरो मयूखः  ॥ प्न्च्_५।३० ॥  
  
अरविन्ददलत्विषा करेण स्वयम् उत्पाट्य सकौतुकं गृहीते  ।  
अवलोकितम् एतयाथ तस्मिन् विजयाङ्के नवसाहसाङ्कनाम  ॥ प्न्च्_५।३१ ॥  
  
अविशन् नरनाथ नाम पूर्वं हृदये ऽस्याः सहसाथ पुष्पकेतुः  ।  
अमृतांशुमरीचिलुप्तनिद्रे लभते यत् कुमुदे ऽन्तरं द्विरेफः  ॥ प्न्च्_५।३२ ॥  
  
नवमेघमलीमसाद् युगान्ते वसुधाम् उद्धरतो रथाङ्गपाणेः  ।  
परितः श्रमवारिबिन्दवो ये निरपीयन्त पयोधशुक्तियूथैः  ॥ प्न्च्_५।३३ ॥  
  
प्रकृतिः किल यस्य ते परीता परिणामेन तदन्तरे ऽत्र हंसः  ।  
शयनान्तगतं मृणालशङ्कि स्हृतवान् हारम् अधीरलोचनायाः  ॥ प्न्च्_५।३४ ॥  
[स्य्न्तX: सन्दानितकम्]  
  
उदडीयत खे मुखेन बिभ्रद् भुजगेन्द्रप्रतिमं तम् अञ्जसा स  ।  
अपदार्पितवैतनेयशङ्कः फणिकन्यासु मुहूर्तविक्लवासु  ॥ प्न्च्_५।३५ ॥  
  
  
स च विन्ध्यवनान्तराजिम् एताम् अविशन् मारुतपीतपद्मगन्धाम्  ।  
अतिदूरविकृष्टनागकन्या- चकितोदञ्चितदीर्घनेत्रमालः  ॥ प्न्च्_५।३६ ॥  
  
अहिराजसुतानिदेशतो ऽस्मिन् असमाप्तेषुविलोकनोत्सवो ऽपि  ।  
अथ हंसम् इतस् ततो विचेतुं विजने नागवधूजनः प्रवृत्तः  ॥ प्न्च्_५।३७ ॥  
  
शबलास्व् इह कृष्णसारयूथैः समदक्रोडसनाथपल्वलासु  ।  
गहनास्व् अपि तद्गवेषणायै वनलेखासु मम त्वयं प्रयत्नः  ॥ प्न्च्_५।३८ ॥  
  
स मया न तटेषु निर्झराणां सरसां नाप्सु न पुण्डरीकषण्डे  ।  
सरसीष्व् अपि नायतोर्मिलेखा न्तरपारिप्लवसारसासु दृष्टः  ॥ प्न्च्_५।३९ ॥  
  
सितचामरधारणे नियुक्तां दुहितस् तेन भुजङ्गमाधिपेन  ।  
अवधारय पाटलेति नाम्ना तनयां माम् उरगस्य हेमनाम्नः  ॥ प्न्च्_५।४० ॥  
  
अचले विचयः पतत्रिणो ऽयं फलितः साधु ममाहितश्रमो ऽपि  ।  
यद् इतः पुरुषोत्तमो ऽसि दृष्टो वनमध्ये निबिडश्रियोपगूढः  ॥ प्न्च्_५।४१ ॥  
  
उपरोधम् इमं न मन्यसे चेद् यदि वास्मासु तवास्ति पक्षपातः  ।  
वद तच् चरता क्वचिद् वने ऽस्मिन् सः सहारो विहगस् त्वया नु दृष्टः  ॥ प्न्च्_५।४२ ॥  
  
न स दृष्टिम् इतस् तवापि मन्ये तद् अहं तद्विचयाद् इतो निवर्ते  ।  
ननु ताम्यति कामम् आत्तचिन्ता चिरयन्त्यां मयि साहिराजकन्या  ॥ प्न्च्_५।४३ ॥  
  
अथ वा मृगभङ्गिनोपनीते विधिना सा नवसाहसाङ्कबाणे  ।  
प्रणयार्पितलोचना सनामन्य् अधुनाप्य् आलिखितेव नूनम् आस्ते  ॥ प्न्च्_५।४४ ॥  
  
  
__________________________________________  
  
पुनो ऽपि पाटलोक्तिः  
  
इति सा समुदीर्य तत्पृषत्कान् अवलोक्यैव पुनश् चमत्कृता इव  ।  
स्फुटकेलिमृगोपनीतबाण- स्मरणस्मेरमुखी पुनो जगाद  ॥ प्न्च्_५।४५ ॥  
  
सो नृलोकशशी त्वम् एव मन्ये मृगयाबद्धरुचिः स यत्पृषत्कः  ।  
भुवनाभयदायिनाम् अमीषां भवतः संवदतीव सायकानाम्  ॥ प्न्च्_५।४६ ॥  
  
स्थितम् एतद् अयोमुखेष्व् अमीषु स्फुतवर्णं तव नामधेयलक्ष्म  ।  
अवनीतिलक त्वयि प्ररूढं मम सन्देहलवं बलात् प्रमार्ष्टि  ॥ प्न्च्_५।४७ ॥  
  
समुपैति सनाथतां किम् अन्यत् त्रितयेन त्रितयं नरेन्द्रचन्द्र  ।  
त्रिदिवं नमुचिद्विषा त्वयेयं वसुधा वासुकिना रसातलं च  ॥ प्न्च्_५।४८ ॥  
  
सनये नृपताव् अखण्डिताज्ञे त्वयि शासत्य् अवनीं दिलीपकल्पे  ।  
विदधीत पदं सुदुर्नये कस् तम् ऋते हारमलिम्लुचं विहङ्गम्  ॥ प्न्च्_५।४९ ॥  
  
असताम् असुहृन् न लज्जते ऽयं किम् इति ज्याकिणलाञ्छितो भुजस् ते  ।  
अवनौ यद् अनेन रक्षितायां वयम् अस्यां मूषिताः पतत्रिणापि  ॥ प्न्च्_५।५० ॥  
  
अपयातु खगः सस् तेन कृत्यं न हि मे हारम् इह त्वम् एव याच्यः  ।  
न दिशन्ति किम् अत्र चोरलुप्तं बत षष्टांशभुजो वसुन्धरायाः  ॥ प्न्च्_५।५१ ॥  
  
पथि चेद् अवतिष्ठसे प्रणीते मनुना नाथ तद् अर्प्यतां स हारः  ।  
न नरेन्द्र भवादृशाः कदाचित् पदवीं न्यायविदां विलङ्घयन्ति  ॥ प्न्च्_५।५२ ॥  
  
निजम् अर्थयसे शिलीमुखं चेद् भवता यत्नवतापि किं न लभ्यः?  ।  
त्वम् अनागसि यच् छशिप्रभायाः प्रहरन् केलिमृगे कृतव्यालीकः  ॥ प्न्च्_५।५३ ॥  
  
अथ वा मृगयिष्यते न हारं विशिखं दास्यति चोरगेन्द्रकन्या  ।  
त्वयि नेत्रपथातिथित्वम् आप्ते सुलभो ऽस्या हि महाजनोपरोधः  ॥ प्न्च्_५।५४ ॥  
  
अतिदूरतो दृश्यते ऽयं त्वम् इवाभ्युन्नतिमानिनो नगेन्द्रः  ।  
वहति प्रणयोपरुद्धकूला कलहंसैर् अमुम् अन्तरेण रेवा  ॥ प्न्च्_५।५५ ॥  
  
अमृतेन्दुकलासहोदरास्याः सुतनुस् तीरतले ऽवतिष्ठते सा  ।  
उरसीव पयोधिराजकन्या वनमालाभरणे रथाङ्गपाणेः  ॥ प्न्च्_५।५६ ॥  
  
तद् इतः स्वयम् एव देव गत्वा पुलिनं सोमभुवस् तरङ्गवत्याः  ।  
खगलुप्तविभूषणं क्षितौ ते फणिराजेन्द्रसुतां विबोधयेहि  ॥ प्न्च्_५।५७ ॥  
  
च्  
इति तद्वचसा स्मरैकदूत- प्रसवोल्लासवसन्तवासरेण  ।  
सो नृपः कम् अपि प्रमोदम् आपत् घनराजिध्वनिनेव नीलकण्ठः  ॥ प्न्च्_५।५८ ॥  
  
अवदच् च विहस्य पार्थिवेन्द्रः फणिराजेन्द्रसुताविलासिनीं ताम्  ।  
वचसोत्कयता मयूरशावान् नवजीमूतनिनादसोदरेण  ॥ प्न्च्_५।५९ ॥  
  
अपि नाम मृदूनि वेत्सि वक्तुं निपुनं न्यायम् अनुज्झती वचांसि  ।  
प्रसभं विहितास् त्वया यद् एते वयम् आत्मस्खलिते ऽपि सापराधाः  ॥ प्न्च्_५।६० ॥  
  
इदम् ओम् इति गृह्यते वचस् ते सह मेधाविनि कस् त्वया विवादः  ।  
यद् इमा विशदोद्गमा गिरस् ते पथि सिद्धान्तसमीक्षिते चरन्ति  ॥ प्न्च्_५।६१ ॥  
  
तद् अनेन विनोदयाशु तावन् मम हारेण मनः शशिप्रभायाः  ।  
इह पल्वलसैकतेषु यावत् तदलङ्कारम् अवेक्षितुं यतिष्यते  ॥ प्न्च्_५।६२ ॥  
  
  
__________________________________________  
  
हारप्रदानम्  
  
अथ हारम् अनादरेण कण्ठात् स्वयम् आकृष्य सः कृष्टचन्द्रशोभम्  ।  
विहसन्न् अरविन्दकोशताम्रे निददे पाणितले विलासवत्याः  ॥ प्न्च्_५।६३ ॥  
  
अपि कोशगृहोदरे दुरापं फणिनां भर्तुर् उपोढविस्मया सा  ।  
तम् उदञ्चितपक्ष्मणा मृगाक्षी लिखितेनैव ददर्श लोचनेन  ॥ प्न्च्_५।६४ ॥  
  
  
__________________________________________  
  
शशिप्रभाहारप्रदानम्  
  
अवकृष्य सलीलम् उत्तरीयात् सितमेघाद् इव तारकावितानम्  ।  
उरसा स बभार हारम् ईशः स्तनपर्यङ्कशयं शशिप्रभायाः  ॥ प्न्च्_५।६५ ॥  
  
वदति स्म हसन् रमाङ्गदस् ताम् उरगस्त्रीम् अतह् भर्तुर् इङ्गितज्ञः  ।  
यदि कौतुकवत्य् अमत्सरस् ते तद् इतः किं चिद् इतो ऽवलोकयेति  ॥ प्न्च्_५।६६ ॥  
  
अथ हारलताविकृष्टदृष्टिः सहसा वारिविहङ्गमावलुप्तम्  ।  
उरगेन्द्रसुताविभूषणं तन् नृपतेर् वक्षसि पाटला ददर्शः  ॥ प्न्च्_५।६७ ॥  
  
  
__________________________________________  
  
पुनः पाटलावाक्यम्  
  
दशनच्छदम् आत्तबिम्बशोभं स्नपयन्ती सुधयेव हासकान्त्या  ।  
अवदच् च वाचांसि पार्थिवं सा चतुरैवं परिहासपेशलानि  ॥ प्न्च्_५।६८ ॥  
  
अपहर्तुम् अगास् त्वम् एव हारं किम् इतः कल्पितराजहंसरूपः  ।  
विदितो ऽसि घना तवोरगाणां नगरे ऽस्त्य् एव हि कामरूपवार्ता  ॥ प्न्च्_५।६९ ॥  
  
परवञ्चनपण्डिता मतिस् ते यदि नैवं कथम् अन्यथा नरेन्द्र  ।  
इदम् आभरणं हरस्य् अरण्ये हरहासैकसितं शशिप्रभायाः  ॥ प्न्च्_५।७० ॥  
  
अवनीवलये त्वम् आत्तदण्डः सहसे नाविनयांशम् इत्य् अवैमि  ।  
अथ च स्थितिम् आत्मना विधत्से विषये दस्युनिषेविते किम् एतत्  ॥ प्न्च्_५।७१ ॥  
७२ क्षितिप स्मयसे किम् एष केलिर् न भवत्य् अर्पय हारम् अस्मदीयम्  ।  
नयवर्त्मजुषो भवादृशाः किं न परस्वग्रहणाद् इह त्रपन्ते  ॥ प्न्च्_५। ॥  
  
  
अथवा परतो ऽस्तु नर्म नास्यां भुवि देवेन समो ऽस्ति पार्थिवो ऽन्यः  ।  
अपविद्धनया न यस्य दृष्टेर् अपसर्पन्त्य् अथ खेचराः किम् अन्ये  ॥ प्न्च्_५।७३ ॥  
  
अनयोः किम् अपि त्वया विलासिन् परिवर्तो ऽयम् अकारि हारयोर् यः  ।  
वचसाम् अवकाशम् ईश दत्ते स न कस्यानृजुचेतसो जनः?  ॥ प्न्च्_५।७४ ॥  
  
विहितो न हि वक्षसि त्वयायं नृप हारः फणिराजकन्यकायाः  ।  
किम् अपीप्सितम् आत्मनो विधातुर् विहितं सूत्रम् इदं मनोभवेन  ॥ प्न्च्_५।७५ ॥  
  
ननु याम्य् अमुना शशिप्रभायास् तव हारेण मनो विनोदयामि  ।  
त्वयि साप्य् अलम् एव सान्द्रचेतः सुतनुः स्नेहरसार्द्रताम् उपैतु  ॥ प्न्च्_५।७६ ॥  
  
उचितं निजसायकानुरोधाद् अहिराजेन्द्रसुतोपसर्पणं ते  ।  
परतो ऽस्तु शरस् त्वदर्थिता सा किम् उ न त्यागवशंवदा ददाति  ॥ प्न्च्_५।७७ ॥  
  
सरसो ऽस्य विमुञ्च तीरलेखाम् अनुरेवा पुलिनं गृहाण यात्राम्  ।  
उरगाधिपरूपपक्षपातं शमय व्यालवधूविलोचनानाम्  ॥ प्न्च्_५।७८ ॥  
  
  
__________________________________________  
  
शशिप्रभादर्शनार्थं गमनम्  
  
इति वल्गु वचो निशम्य तस्याः स नृपः पन्नगवामलोचनायाः  ।  
स्थितम् अत्र वचस्य् अलङ्घनीये तव कल्याणि मयेति ताम् उवाच  ॥ प्न्च्_५।७९ ॥  
  
अथ सानृजुवादिनी विधाय क्षितिपालं पुरतश् चचाल बाला  ।  
हृदयेन पराममर्श चैवं विलसन्मांसलविस्मयो नरेन्द्रः  ॥ प्न्च्_५।८० ॥  
  
अरण्यानी क्वेयं धृतकनसूत्रः क्व स मृगः क्व मुक्ताहारो ऽयं क्व च सः पतगः क्वेयम् अबला  ।  
क्व तत् कन्यारत्नं ललितम् अहिभर्तुः क्व च वयम् स्वम् आकूतं धाता किम् अपि निभृतं पल्लवयति  ॥ प्न्च्_५।८१ ॥  
  
अथ मदगजलीलाखेलगामी सः कृत्वा कनकविशिखयाच्ञाव्याजम् अव्याजकान्तः  ।  
अवनिहरिणलक्ष्मा साहसोपार्जितश्रीर् अहिपरिवृढकन्यालोकनाय प्रतस्थे  ॥ प्न्च्_५।८२ ॥  
  
इति श्रीमृगाङ्कगुप्तसूनोः परिमलापरनाम्नः पद्मगुप्तस्य कृतौ नवसाहसाङ्कचरिते महाकाव्ये शशिप्रभावलोकनार्थप्रस्थानं नाम पञ्चमः सर्गः  
  
  
************************************************  
  
  
षष्ठः सर्गः  
  
  
नायिकावस्थावर्णनम्  
  
तदा फणीन्द्रकन्यापि बाणनामाङ्कसूचिते  ।  
नरेन्द्रतिलके तस्मिन्न् अभिलाषं बबन्ध सा  ॥ प्न्च्_६।१ ॥  
  
सहसा हृदये तस्या निदधे मन्मथः पदम्  ।  
अशोकयष्टिस्तबके सराग इव षट्पदः  ॥ प्न्च्_६।२ ॥  
  
अवशा साभवच् चित्रं नाम्नापि पृथिवीपतेः  ।  
न तद् अस्त्य् अत्र यन् नास्त्रं सन्नद्धस्य मनोभुवः  ॥ प्न्च्_६।३ ॥  
  
स्मराग्निकणमेणाक्ष्यास् तस्याः समुददीपयत्  ।  
मकरध्वजसाम्राज्य- सचिवो मलयानिलः  ॥ प्न्च्_६।४ ॥  
  
सोल्लसत्स्मरलीलेन नवेन वयसा बभौ  ।  
उन्मिषन्मधुलेखेन मुकुलेनेव मालती  ॥ प्न्च्_६।५ ॥  
  
सातनुश्वसनस्पृष्ट- पाटलाधरपल्लवम्  ।  
उवाह मुखम् उज्जृम्भम् अम्भोजम् इव पद्मिनी  ॥ प्न्च्_६।६ ॥  
  
निकामसरले तस्मिन् सा मुहुस् तरलेदृशौ  ।  
शरे नरेन्द्रचन्द्रस्य चिक्षेप न सखीजने  ॥ प्न्च्_६।७ ॥  
  
नरेन्द्रनामाङ्कलिपिस् ताम् आनन्दयति स्म सा  ।  
कुमुद्वतीम् इवोदञ्चत्- बालेन्दुकिरणच्छटा  ॥ प्न्च्_६।८ ॥  
  
हेमपुङ्खाङ्किते तस्मिन् शरे करम् उपेयुषि  ।  
बलाद् विवेश सा बाला दीक्षां वैवाहिकीम् इव  ॥ प्न्च्_६।९ ॥  
  
तेनावाप्ततदाताम्र- पाणिस्पर्शेण पत्रिणा  ।  
स्फुरत्कान्तिचयव्याजाद् अमुच्यन्तेव पल्लवाः  ॥ प्न्च्_६।१० ॥  
  
नवीनसाहसाङ्कस्य कामदेवाकृतेर् अयम्  ।  
मालवैकमृगाङ्कस्य सिन्धुराजस्य सायकः  ॥ प्न्च्_६।११ ॥  
  
पुनःपुन इति स्वादु नृपतेर् नामलक्ष्म सा  ।  
अपठच् चारुबिम्बौष्ठ- लुठद्दशनचन्द्रिका  ॥ प्न्च्_६।१२ ॥  
[स्य्न्तX: सन्दानितकम्]  
  
अधीत्य कौतुकेनाथ कृतपञ्चममूर्च्छनाः  ।  
तदग्रे नृपनामाङ्कं जगुः पातालकन्यकाः  ॥ प्न्च्_६।१३ ॥  
  
अदृष्टे ऽप्य् उत्सुका राज्ञि तद्गीतेन बभूव सा  ।  
प्रबोधे यदनङ्गाग्नेः पञ्चमः प्रथामा समित्  ॥ प्न्च्_६।१४ ॥  
  
अवेपत समुन्मीलत्- विलासकुसुमान्न्चिता  ।  
मनोभवानिलस्पर्श- वशाद् वनलतेव सा  ॥ प्न्च्_६।१५ ॥  
  
नवानुरागम् अङ्गेन व्यक्ततच्चिह्नचुम्बिना  ।  
विनावचनम् आचख्यौ सखीषु चतुरासु सा  ॥ प्न्च्_६।१६ ॥  
  
  
__________________________________________  
  
शशिप्रभायाः प्रश्नः  
  
सावहित्थम् अथेत्थं सा सखीजनम् अभाषत  ।  
सुधानिष्यन्दजडया शरदिन्दुमुखी गिरा  ॥ प्न्च्_६।१७ ॥  
  
अभेदम् इन्दुना नीतः साचिव्यं मेनकेतुना  ।  
सख्यः कः सिन्धुराजो ऽयं साहसाङ्कनिरूप्यते  ॥ प्न्च्_६।१८ ॥  
  
किम् एवम् अवतिष्ठध्वै मौनं मुञ्चत शंसत  ।  
उन्मीलति यद् अन्तर् मे बलात् कौतुककन्दली  ॥ प्न्च्_६।१९ ॥  
  
  
__________________________________________  
  
मल्यवत्या उत्तरम्  
  
अथ माल्यवती नाम तत्सखी सिद्धकन्यका  ।  
इति स्मितसुधार्द्रेण वचसा ताम् अवोचत  ॥ प्न्च्_६।२० ॥  
  
सखि साहासिकः स अयम् अवन्तितिलको नृपः  ।  
गीयते केतकापाण्डु यस्योरगपुरे यशः  ॥ प्न्च्_६।२१ ॥  
  
तं काश्यपीसहस्राक्षम् अद्रक्षम् अहम् एकदा  ।  
गता श्रीमन्महाकाल- पर्वण्य् उज्जयिनीं पुरीं  ॥ प्न्च्_६।२२ ॥  
  
तन्वि तिग्मांशुनेव द्यौर् निशेव शशलक्ष्मणा  ।  
सा सनाथा पुरी तेन वज्रिणेवामरावती  ॥ प्न्च्_६।२३ ॥  
  
रम्भा त्वयेव यत् सत्यं तेनालि नलकूबरः  ।  
त्याजितो रूपजं गर्वम् उर्वीमकरकेतुना  ॥ प्न्च्_६।२४ ॥  
  
अकलङ्काकृतेस् तस्य चतुःषष्ठिकलावतः  ।  
तुलाधिरोहहेवाके कः षोडशकलः शशी  ॥ प्न्च्_६।२५ ॥  
  
तस्यावनिप्रदीपस्य ते ते नैसर्गिका गुणाः  ।  
क्व नाम न प्रकाशन्ते रवेर् इव मरीचयः  ॥ प्न्च्_६।२६ ॥  
  
न नागेषु न सिद्धेषु न नरेष्व् अमरेष्व् अथ  ।  
अवापि क्वापि संवादस् तद्रूपोल्लेखलेखया  ॥ प्न्च्_६।२७ ॥  
[वर् ६।२७ब्: {अमरेष्व् अथ।लेम् ।क्; अमरेषु च ।एद्}]  
  
सो हि केनापि कृत्येन गां गतः श्रूयते पुनः  ।  
निह्नुतैकभुजद्वन्द्वो देवः श्रीवत्सलाञ्छनः  ॥ प्न्च्_६।२८ ॥  
  
किम् अन्यत् तव सन्तुष्ट्यै पश्य चित्रे लिखाम्य् अहम्  ।  
चिरस्य दीर्घनयने तवास्तु नयनोत्सवः  ॥ प्न्च्_६।२९ ॥  
  
  
__________________________________________  
  
आकृतिलेखनम्  
  
अथ सा सिद्धतनया तं लिलेख शिलातले  ।  
हृदि तूरगराजेन्द्र- दुहितुर् मीनकेतनः  ॥ प्न्च्_६।३० ॥  
  
तदालिखितभूपालं तया चिन्तितकामदम्  ।  
चिन्तामणेर् अप्य् अधिकं शिलातलम् अमांस्त सा  ॥ प्न्च्_६।३१ ॥  
  
ततश् चित्रगते तस्मिन् महीपालो मदालसाः  ।  
समम् एवाहिकन्यानां पेतुर् नेत्रपरम्पराः  ॥ प्न्च्_६।३२ ॥  
  
पपौ शशिप्रभाप्य् एनं चिरम् उत्पक्ष्मलेखया  ।  
पुनरुक्तीकृतोन्निद्र- कर्णेन्दीवरया दृशा  ॥ प्न्च्_६।३३ ॥  
  
रूपम् आस्वादयाम् आस तस्यालेख्यगतस्य सा  ।  
भ्रमरीवारविन्दस्य सुधासहचरम् मधु  ॥ प्न्च्_६।३४ ॥  
  
आनीयताकुलत्वं सा त्रितीयेन तनूदरी  ।  
विस्मयेनातिसान्द्रेण मदेन मदनेन च  ॥ प्न्च्_६।३५ ॥  
  
विवेश हृदये तस्याः स चित्रलिखितो नृपः  ।  
शरत्प्रसन्ने सरितः प्रतिमेन्दुर् इव अम्भसि  ॥ प्न्च्_६।३६ ॥  
  
स्तनपत्रलतां तस्या बिभेद पुलकोद्गमः  ।  
सत्यं यदन्तरङ्गेण बहिरङ्गो निरस्यते  ॥ प्न्च्_६।३७ ॥  
  
तस्याः कुचयुगे किञ्चिन् निश्वासः कम्पम् आदधे  ।  
रथाङ्गनाममिथुने सायन्तन इवानिलः  ॥ प्न्च्_६।३८ ॥  
  
तस्याः स्वेदलवश्रेणि- च्छद्मना वदनश्रिया  ।  
विशतो ऽन्तर् अनङ्गस्य लाजाञ्जलिर् इवोज्झितः  ॥ प्न्च्_६।३९ ॥  
  
शङ्के शरम् ऋजूकुर्वन् ददृशे मन्मथस् तया  ।  
यत् सा मृदुक्वणत्काञ्चि- किङ्किणीकम् अकम्पत  ॥ प्न्च्_६।४० ॥  
  
एष दृष्टस् त्वयेत्य् उक्ता सख्या सा साध्वसाकुला  ।  
गद्गदाक्षरम् अव्यक्तं कृच्छ्रात् प्रतिवचो ददौ  ॥ प्न्च्_६।४१ ॥  
  
चित्रवर्तिन्य् अपि नृपे तत्त्वावेशेन चेतसि  ।  
व्रीडार्धवलितं चक्रे मुखेन्दुम् अवशैव सा  ॥ प्न्च्_६।४२ ॥  
  
दृष्टा सखीभिः साकूतं सा बालाधरपल्लवे  ।  
दधौ वैलक्ष्यहसितं प्रसूनम् इव माधवी  ॥ प्न्च्_६।४३ ॥  
  
नवं प्रेम नवोत्कण्ठा नवास् ते ते मनोरथाः  ।  
इति तस्यास् तथैवाभूद् अन्तरङ्गः परिच्छदः  ॥ प्न्च्_६।४४ ॥  
  
किञ्चित् त्रपानुविद्धेन पुण्डरीकदलत्विषा  ।  
तम् आनर्चेव राजेन्दुम् अनिमित्तस्मितेन सा  ॥ प्न्च्_६।४५ ॥  
  
सा च दोःशयितभुवा नृपेणाद्ध्यासिता हृदि  ।  
कृताङ्गभङ्गवलना झटित्य् आलस्यम् आययौ  ॥ प्न्च्_६।४६ ॥  
  
तत्क्षणेनैव सा चित्रं तन्वी तन्मयतां ययौ  ।  
कं न प्रतारयत्य् एष कितवः कुसुमायुधः  ॥ प्न्च्_६।४७ ॥  
  
स्तिमितेवावतस्थे सा सारङ्गायतलोचना  ।  
अचेतनेव शून्येव सुप्तेवालिखितेव च  ॥ प्न्च्_६।४८ ॥  
  
स्मरेण मर्मणि क्वापि साविध्यत सुमध्यमा  ।  
अनिद्रितापि यत् साभूत् क्षणं मुकुलितेक्षणा  ॥ प्न्च्_६।४९ ॥  
  
व्यञ्चितानङ्गलीलेन शृङ्गाररसबन्धुना  ।  
तन्वी नवानुरागेण सान्यैव घटिताभवत्  ॥ प्न्च्_६।५० ॥  
  
ऋजुना ऐक्षत यच् चित्रं यद् अभूच् च त्रपावती  ।  
तेनातिगूढभावापि सा सखीभिर् अलक्ष्यत  ॥ प्न्च्_६।५१ ॥  
  
अथानङ्गवती नाम सखी ताम् इत्य् अवोचत  ।  
दशनज्योत्स्नयारण्यं सुधयेव निषिञ्चती  ॥ प्न्च्_६।५२ ॥  
  
कच् चिद् अस्य प्रमोदाय कुमुदस्येव चक्षुषः  ।  
अयं मध्यमलोकेन्दुः पातालेन्दुकले तव  ॥ प्न्च्_६।५३ ॥  
  
वनानिलाहृतोन्निद्र- पद्मकेसरशालिना  ।  
रोमोद्गम इवानेन धृतस् त्वदवलोकनात्  ॥ प्न्च्_६।५४ ॥  
  
अद्य नः सफलं चक्षुश् चित्रे यद् अवलोकितः  ।  
कन्दर्पाधिककान्तो ऽयम् अवन्तिमृगलाञ्छनः  ॥ प्न्च्_६।५५ ॥  
  
त्वाम् अप्य् अवाञ्चितां मन्ये यत् त्वयैतस्य वक्षसि  ।  
एते सविभ्रमं न्यस्ते दृशौ मुक्तालते इव  ॥ प्न्च्_६।५६ ॥  
  
जितम् एतेन को ऽप्य् एष सत्यं कामो ऽस्य किङ्करः  ।  
आरोहति परां कोटिम् अत्र यत् तव सम्भ्रमः  ॥ प्न्च्_६।५७ ॥  
  
त्वम् अत्र बद्धभावेव किम् इन्दुमुखि लज्जसे  ।  
विलङ्घयत्य् अलङ्घ्यानि स्मरदुर्ललितानि कः  ॥ प्न्च्_६।५८ ॥  
  
को ऽन्यः सखि नृशंसो ऽस्ति कामं विषमबाणतः  ।  
सुकुमारे तवाप्य् अङ्गे येन व्यापारितः शरः  ॥ प्न्च्_६।५९ ॥  
  
बिम्बौष्ठे एव रागस् ते तन्वि पूर्वम् अदृश्यत  ।  
अधुना हृदये ऽप्य् एष मृगशावाक्षि लक्ष्यते  ॥ प्न्च्_६।६० ॥  
  
एकेन राजहंसेन हृतो हारस् तनूदरि  ।  
अनेन तु द्वितीयेन लिखितेनापि ते मनः  ॥ प्न्च्_६।६१ ॥  
  
कुतस् त्रपा तवालीषु किञ्चिद् उन्नमयाननम्  ।  
अहो बत त्वम् एतस्मिन्न् अत्यायतकुतूहला  ॥ प्न्च्_६।६२ ॥  
  
एतत् कर्णोत्पलं लोलम् अपाङ्गप्रतिवेशितम्  ।  
त्वद् उदन्तम् इवैतस्य कथयत्य् अलिकूजितैः  ॥ प्न्च्_६।६३ ॥  
  
अहो दूरस्थितेनापि हृदि स्पृष्टा नृपेन्दुना  ।  
इन्दुकान्तशिलेव त्वम् आर्द्रताम् अवगाहसे  ॥ प्न्च्_६।६४ ॥  
  
निपुणे निःश्वसिष्य् एवम् अतिगूढं यथा यथा  ।  
तथा तथा तव व्यक्तम् अयम् उच्छ्वसति स्मरः  ॥ प्न्च्_६।६५ ॥  
  
स्मितम् एतद् अलोलाक्षि लज्जासंवलितं तव  ।  
इदं निर्जितबाल्यस्य यौवनस्योदितं यशः  ॥ प्न्च्_६।६६ ॥  
  
यथा तवेयम् अरतिर् यथा सुतनु वेपसे  ।  
तथा कवचितः शङ्के निःशङ्कं मदनस् त्वयि  ॥ प्न्च्_६।६७ ॥  
  
किम् अत्र करवै गाढम् आकल्पकम् इदं तव  ।  
इयं च मन्मथस्यास्त्रं निर्गता चूतमञ्जरी  ॥ प्न्च्_६।६८ ॥  
  
सुरतक्लान्तशबरी- कबरीमाल्यचुम्बिनः  ।  
कथम् एते त्वया तन्वि सह्या मलयवायवः  ॥ प्न्च्_६।६९ ॥  
  
किं ताम्यसि तवोपान्तम् आनयाम्य् अधुनैव तम्  ।  
इत्य् आश्वासयतीव त्वाम् कोकिलो ऽयं कलस्वनः  ॥ प्न्च्_६।७० ॥  
  
कूजन्ती कोकिलवधूर् इयम् आधिं धुनोति ते  ।  
अनङ्गनृपसाम्राज्य- लीलामङ्गलगायिनी  ॥ प्न्च्_६।७१ ॥  
  
वनान्तदेवतावाप्त- पादन्यासोत्सवः स्फुटम्  ।  
एष स्तबकितो ऽशोकः सुहृत् कामस्य का गतिः  ॥ प्न्च्_६।७२ ॥  
  
अत्रोर्वीतिलके दृष्टिम् अस्यन्तीं तिलकः क्रुधा  ।  
अयं तर्जयतीव त्वां वाताधूतलताङ्गुलिः  ॥ प्न्च्_६।७३ ॥  
  
पथि स्मरस्य विषमे स्खलितायाम् इतस् त्वयि  ।  
स्मितच्छटेव निर्याति सिन्दुवारस्य मञ्जरी  ॥ प्न्च्_६।७४ ॥  
  
द्राघयत्य् अस्तबिम्बौष्ठ- रुचिनिःश्वसितानि ते  ।  
अयं मुकुलितः किञ्चिद् बकुलो मुकुलस्तनि  ॥ प्न्च्_६।७५ ॥  
  
लतया कर्णिकारस्य पुरः पुष्पितयानया  ।  
अनङ्गस्यैकराज्ये ऽस्मिन् हेमवेत्रलतायितम्  ॥ प्न्च्_६।७६ ॥  
  
अहो न कस्य भिन्दन्ति हृदयं वीक्षिता अपि  ।  
निसर्गमृदवो ऽप्य् एते सहकारनवाङ्कुराः  ॥ प्न्च्_६।७७ ॥  
  
चतुरां कोकिलाम् एष कृत्वा कुरबको मुखे  ।  
दुर्लभं याचतीव त्वां लीलालिङ्गनदोहदम्  ॥ प्न्च्_६।७८ ॥  
  
अशोकस्कन्धलग्नेयं कुसुमैर् नवमाधवी  ।  
प्रार्थनीयप्रियस्पर्शां हसति त्वाम् इवोत्सुकाम्  ॥ प्न्च्_६।७९ ॥  
  
भूपताव् अनुरक्तायास् तव सन्तापदीपनम्  ।  
स्थलारविन्दं सेर्ष्येव सूते सखि वसुन्धरा  ॥ प्न्च्_६।८० ॥  
  
अमीष्व् अङ्कस्थकन्दर्प- जगद्विजगयसिद्धिषु  ।  
दृष्टिर् उद्विजते तन्वि पाटलाकुड्मलेषु ते  ॥ प्न्च्_६।८१ ॥  
  
सुन्दरि द्वितयस्यात्र क्रशिमा भूषणायते  ।  
राजन्याबद्धभावायास् तव रात्रेश् च सम्प्रति  ॥ प्न्च्_६।८२ ॥  
  
एष चैत्रोत्सवश् चित्रे नृपो ऽयं नूतनं वयः  ।  
प्राप्तावकाशः कामो ऽपि पतितास्यतिसङ्कटे  ॥ प्न्च्_६।८३ ॥  
  
किम् आलिखितवत्य् एषा चित्रे माल्यवती नृपम्  ।  
द्वारीकृतेयम् अथवा वामेन विधिना तव  ॥ प्न्च्_६।८४ ॥  
  
बहुना किं चकोराक्षि छलितासि मनोभुवा  ।  
सर्वथा ते करिष्यन्ति कुशलं कुलदेवताः  ॥ प्न्च्_६।८५ ॥  
  
इत्यादि व्याहरन्ती सा कृतभ्रूभङ्गया तया  ।  
नरेन्द्रबाणपुङ्खेन कुचे किं चिद् अतुद्यत  ॥ प्न्च्_६।८६ ॥  
  
  
__________________________________________  
  
कलावतीवचनम्  
  
अथ किन्नरराजेन्द्र- कन्या नाम्ना कलावती  ।  
एवं वचः स्मितसुधा- निषिक्ताक्षरम् आददे  ॥ प्न्च्_६।८७ ॥  
  
कामं दुर्लभम् एवैतच् चैत्रश् चन्द्राङ्किता निशाः  ।  
प्रेयान् विपञ्चीरणितं पञ्चबाणाङ्कितं वयः  ॥ प्न्च्_६।८८ ॥  
  
अयि त्वां म्लापयत्य् एष कालः कमललोचने  ।  
जगदाह्लादजनकः सुधासूतिर् इवाब्जिनीम्  ॥ प्न्च्_६।८९ ॥  
  
स्थाने तवानुरागो ऽयम् अनङ्गस्यायम् उत्सवः  ।  
सखि स्निह्यति निर्व्याजम् इन्दाव् एव कुमुद्वती  ॥ प्न्च्_६।९० ॥  
  
नृपस्यारण्यसञ्चारः शरेणानेन सूच्यते  ।  
मरुता द्विरदस्येव मदनिष्यन्दगन्धिना  ॥ प्न्च्_६।९१ ॥  
  
अवश्यं तन्वि चिन्वाना वने हंसम् इतस् ततः  ।  
क्वचिद् विलोकयिष्यन्ति तं त्वत्परिजनस्त्रियः  ॥ प्न्च्_६।९२ ॥  
  
ज्ञातत्वदिङ्गितैवात्र तं चेद् द्रक्ष्यति पाटला  ।  
ततो ऽस्य षट्पदस्येव बलाच् चेतो हरिष्यति  ॥ प्न्च्_६।९३ ॥  
  
स्थिरा भव नृपेन त्वम् इह संयोगम् आप्स्यसि  ।  
यथा कण्वाश्रमे पूर्वं दुष्यन्तेन शकुन्तला  ॥ प्न्च्_६।९४ ॥  
  
इति तद्वचसः सीम्नि मसृणोत्कम्पितस्तनी  ।  
व्याजसाचीकृतमुखं निशश्वास शशिप्रभा  ॥ प्न्च्_६।९५ ॥  
  
वनश्रीरत्नमञ्जीरो लताकुञ्जोदरे ततः  ।  
चुकूज मञ्जुकण्ठस् तां दक्षिणेन कपिञ्जलः  ॥ प्न्च्_६।९६ ॥  
  
हर्षाश्रुलवकीर्णेन सत्पत्रावलिचारुणा  ।  
वामेन पस्फुरे तस्याश् चक्षुषा च स्तनेन च  ॥ प्न्च्_६।९७ ॥  
  
अत्रान्तरे समायान्ती ददृशे दूरतस् तया  ।  
नरेन्द्रसवितुस् तस्य पुरः सन्ध्येव पाटला  ॥ प्न्च्_६।९८ ॥  
  
तस्यास् त्रये च त्रितयम् अपश्यत् फणिकन्यका  ।  
मुखे स्मितं करे हारं सितम् अंसे च चामरम्  ॥ प्न्च्_६।९९ ॥  
  
सा हारहस्ता रुरुचे धृतस्तिमितचामरा  ।  
सरसी सुप्तहंसेव फेनाध्यासितपङ्कजा  ॥ प्न्च्_६।१०० ॥  
  
दृष्टिः फनीन्द्रदुहितुर् अतिक्रम्यैव पाटलाम्  ।  
भृङ्गश्रेणिर् इवाशोके पपातावन्तिभर्तरि  ॥ प्न्च्_६।१०१ ॥  
  
प्रियं नः स अयम् आयाति पश्य पश्य शशिप्रभे  ।  
परमारान्वयोदार- हारमध्यमणिर् नृपस्  ॥ प्न्च्_६।१०२ ॥  
  
इति प्रियसखीसूक्ति- सुधानिष्यन्दलेखया  ।  
सिक्ते तदाभवत् तस्याः स्मरः पल्लवितो हृदि  ॥ प्न्च्_६।१०३ ॥  
[स्य्न्तX: सन्दानितकम्]  
  
सुधारस इवोर्वीभृत् तया सम्मुखम् आपतन्  ।  
दृशा स्फटिकशुक्त्येव वारंवारम् अपीयत  ॥ प्न्च्_६।१०४ ॥  
  
वितेने ऽप्य् अहिकन्याभिः कौतुकेनातनीयसा  ।  
तस्याग्रे राजहंसस्य नेत्रेन्दीवरवागुरा  ॥ प्न्च्_६।१०५ ॥  
  
अवन्तितिलकोदन्तम् उपसृत्याथ पाटला  ।  
अनङ्गदीपनं तस्यै जगादेङ्गितवेदिनी  ॥ प्न्च्_६।१०६ ॥  
  
देव पश्चात्स्थितो ऽप्य् अग्रे प्राप्तः पर्युत्सुको भवान्  ।  
इत्य् अभाष्यत भूपालः चित्रे चतुरया तया  ॥ प्न्च्_६।१०७ ॥  
  
अभूत् पर्याकुला सा च मुहूर्तम् असितेक्षणा  ।  
पश्चाद् अलज्जतालीभिस् तथा सस्मितम् ईक्षिता  ॥ प्न्च्_६।१०८ ॥  
  
तस्यै हारं महीभर्तुर् अर्पयाम् आस पाटला  ।  
आकृष्य भर्तुम् आनीतम् अतिशुद्धम् इव आशयम्  ॥ प्न्च्_६।१०९ ॥  
  
सखीनाम् अनुरोधेन सा किलानङ्गमोहिता  ।  
हृदि दीर्घगुणं दध्रे हारं प्रियम् इवापरम्  ॥ प्न्च्_६।११० ॥  
  
तुषारपाण्डुना तेन ववृधे ऽस्या मनोभवः  ।  
दिगन्तवान्तज्योत्स्नेन महोदधिर् इवेन्दुना  ॥ प्न्च्_६।१११ ॥  
  
पुष्पोद्गमेनेव लता प्रसादेनेव भारती  ।  
सा तेन रेजे हारेण यशसेव नरेन्द्रता  ॥ प्न्च्_६।११२ ॥  
  
ततः शिथिलपर्यस्त- विलोलकबरीलता  ।  
केतुयष्टिर् इव श्याम- पताकाङ्गा हिरण्मयी  ॥ प्न्च्_६।११३ ॥  
  
वसन्तकमलोल्लासि- मत्तभ्रमरनिःस्वना  ।  
दीपमानोपदेशेव स्वरहस्ये मनोभुवः  ॥ प्न्च्_६।११४ ॥  
  
उल्लसत्कुटजाच्छाच्छ- विलासहसितच्छविः  ।  
झटित्य् उअदधिवेलेव निर्गच्छद् अमृतच्छटा  ॥ प्न्च्_६।११५ ॥  
  
सरोजिनीव हंसीभिर् भृङ्गीभिर् इव मालती  ।  
शशिलेखेव ताराभिः सखीभिर् अभितो वृता  ॥ प्न्च्_६।११६ ॥  
  
दृष्ट्वा नरन्द्रम् आयान्तम् उदस्थाद् उत्सुकाथ सा  ।  
दधती नूतनप्रेम- परिणीताम् अधीरताम्  ॥ प्न्च्_६।११७ ॥  
[स्य्न्तX: कुलकम्]  
  
अथ सुतनुर् अलोलतारके सा सुचिरम् उदञ्चितदीर्घपक्ष्ममाले  ।  
शशिन इव नवोद्गतस्य दूरात्- अवनिपतेः पथि लोचने मुमोच  ॥ प्न्च्_६।११८ ॥  
  
आसन्नानुचरधृतेन पङ्कजिन्याः पत्रेण स्फुटघटितातपत्रलीलः  ।  
सश् च्छायाम् अथ महसा हसन् हिमांशोः क्ष्मापालः पुलिनम् अवाप नर्मदायास्  ॥ प्न्च्_६।११९ ॥  
  
इति श्रीमृगाङ्कगुप्तसूनोः परिमलापरनाम्नः पद्मगुप्तस्य कृतौ नवसाहसाङ्कचरिते महाकाव्ये शशिप्रभादर्शनो नाम षष्ठः सर्गः  
  
  
************************************************  
  
  
सप्तमः सर्गः  
  
  
__________________________________________  
  
शशिप्रभादर्शनम्  
  
ततः स दूराद् अहिराजकन्यकां जवैकमित्रेणा युतां पतत्रिणा  ।  
विशाम्पतिदीर्घगुणानुषङ्गिणीम् अनङ्गकोदण्डलताम् इवैक्षत  ॥ प्न्च्_७।१ ॥  
  
उपोढलावण्यतरङ्गभङ्गया सरागबिम्बौष्ठगलत्प्रवालया  ।  
अहारि लोलं नृपतेस् तया बलात् अनङ्गरत्नाकरवेलया मनः  ॥ प्न्च्_७।२ ॥  
  
  
__________________________________________  
  
रमाङ्गदकृतं शशिप्रभावर्णनम्  
  
सविस्मयो लोचनमार्गम् आप्तया तया सः पातालतलेन्दुलेखया  ।  
अथेत्थम् अम्लानमनोरथोद्गमो रमाङ्गदेनाभिदधे नराधिपः  ॥ प्न्च्_७।३ ॥  
  
अवैमि सैवेयम् अमोघम् आयुधं मनोभुवः पन्नगराजकन्यका  ।  
उदंशुलेखेन मुखेन कुर्वती जगद् विलीनेन्दुविलोकनस्पृहम्  ॥ प्न्च्_७।४ ॥  
  
नरेन्द्र सत्यं सः कुतूहली भवेद् अलौकिकं रूपम् अवेक्षितुं रतेः  ।  
इयं न यस्यातिथितां गता दृशोर् अगाधलावण्यसरित् सुमध्यमा  ॥ प्न्च्_७।५ ॥  
  
इयं सुधा मुग्धविलासजन्मभूर् इयं भुजङ्गालयरत्नदीपिका  ।  
इयं जगन्नेत्रचकोरचन्द्रिका पुरः पताकेयम् अयुग्मपत्रिणः  ॥ प्न्च्_७।६ ॥  
  
इयत्तया मुक्तम् अवैमि नैपुणं प्रजापतेर् अद्भुतशिल्पकर्मणि  ।  
नृपोपमानाम् उपमानतां गतं विनिर्मितं येन हि रत्नम् ईदृशम्  ॥ प्न्च्_७।७ ॥  
  
इयं तवानेन विराजतेतरां करस्थितेनावनिपालपत्रिणा  ।  
उपेयुषा काञ्चनपद्मम् अंशुना हिमेतरांशोर् इव जह्नुकन्यका  ॥ प्न्च्_७।८ ॥  
  
अरालकेशीयम् अनेन भाति ते शरेण कार्तस्वरपुङ्खशोभिना  ।  
निसर्गगौरेण नरेन्द्ररश्मिना सकज्जला दीपशिखेव शार्वरी  ॥ प्न्च्_७।९ ॥  
  
इयं विलासोर्मिनिमग्नशैशवं स्विभाव्यमानस्तनकुड्मलोद्गमम्  ।  
मदैकविस्रम्भगृहं विगाहते वयो विभक्ताङ्गम् अनङ्गदोहदम्  ॥ प्न्च्_७।१० ॥  
  
इयं नताङ्गी जगदेकसुन्दरे निदेशिते पाटलया नृप त्वयि  ।  
दृशौ नवेन्दीवरपत्रपेशले विमुञ्चति श्रीर् इव शार्ङ्गधन्वनि  ॥ प्न्च्_७।११ ॥  
  
अनङ्गसाम्राज्यविलासचामरे वनानिलव्याकुलिते ऽंसुचुम्बिनि  ।  
परिश्लथे संयमनार्थम् एतया सलीलम् अस्तः कबरीभरे करः  ॥ प्न्च्_७।१२ ॥  
  
विलोकयन्ती कुसुमं कचाग्रतश् च्युतं कुचस्पर्शधियेव वक्षसि  ।  
इयं कृशाङ्गी कुसुमास्त्रशङ्कया कृतप्रणामेव तवावलोक्यते  ॥ प्न्च्_७।१३ ॥  
  
विलोकयास्याः क्षितिपाल बिभ्रतीं प्रदीपशोभां कबरीं निशामुखे  ।  
अमी मुहुः कुङ्कुमकेसरारुणा लसन्ति सीमन्तमणेर् मरीचयः  ॥ प्न्च्_७।१४ ॥  
  
विराजते ऽस्यास् तिलको ऽयम् अञ्चितो विकुञ्चितभ्रूलतिकान्तरे नृप  ।  
विजित्य लोकद्वितयं दिवं प्रति स्मरेण बाणो धनुषीव संहितः  ॥ प्न्च्_७।१५ ॥  
  
अपाङ्गसंवर्धितशोणकान्तिना सुकृष्णतारेण तुषारपाण्डुना  ।  
इयं प्रवालासितरत्नमौक्तिकैर् विनिर्मितेनेव चकास्ति चक्षुषा  ॥ प्न्च्_७।१६ ॥  
  
इयं पुरो निर्यतिदूरम् आयते कपोलतः काञ्चनकुण्डलार्चिषि  ।  
इषुं रुषेव प्रतिभोक्तुम् उद्यता मनोभुवे मुक्तशिलीमुखे हृदि  ॥ प्न्च्_७।१७ ॥  
  
इयं त्रियामापतिकान्तिपेशलं विबुद्धबन्धूकदलाधिकत्विषा  ।  
बिभर्ति बिम्बाधरमुद्रया मुखं मनोभिरामं रजनीव सन्ध्यया  ॥ प्न्च्_७।१८ ॥  
  
उपोढतारापतितारहारयोर् इयं युगेन स्तनयोर् विराजते  ।  
द्वयेन देव उषसि चक्रवाकयोः सरिद्गृहीतैकमृणालयोर् इव  ॥ प्न्च्_७।१९ ॥  
  
सुरापगावीचिविपाण्डुर् एष ते चिरेण हारश् चरितार्थतां गतः  ।  
धृतः क्षितीश प्रणयार्द्रयानया सलीलम् उत्कम्पिनि यत् कुचद्वये  ॥ प्न्च्_७।२० ॥  
  
इयं महीपाल विलोकितेन ते विगाहते कान्तम् इदं दशान्तरम्  ।  
भवत्य् अनारूढविकासविभ्रमा किम् उद्गमे चन्द्रमसः कुमुद्वती  ॥ प्न्च्_७।२१ ॥  
  
किम् अन्यद् उक्तं सुधयेव सान्द्रया तद् अन्यथा नाथ न पाटलवचः  ।  
स्फुटेयम् अस्याः कुरुते यद् अङ्गके बलात् परिष्वङ्गम् अनङ्गविक्रिया  ॥ प्न्च्_७।२२ ॥  
  
  
__________________________________________  
  
शशिप्रभासमीपगमनम्  
  
इतीङ्गितज्ञे वदति प्रियंवदे रमाङ्गदेन स्मितम् उद्गतस्मितः  ।  
अवाप पर्याप्तशशाङ्कदर्शनः फनीन्द्रकन्यासविधं नराधिपः  ॥ प्न्च्_७।२३ ॥  
  
  
__________________________________________  
  
नायिकाचेष्टाः  
  
उवाह लज्जानतम् अञ्चितालकं ततो भुजङ्गाधिपतेः सुतामुखं  ।  
अवाञ्चितं किं चन मातरिश्वना सषट्पदं पद्मम् इवारविन्दिनी  ॥ प्न्च्_७।२४ ॥  
  
पतत्य् अधः कुङ्कुमपङ्कपाटले मयूखलेखापटले शिखामणेः  ।  
ह्रियेव रक्तांशुकपल्लवस् तया पिधातुम् आलेख्यनृपे न्यधीयत  ॥ प्न्च्_७।२५ ॥  
  
नृपस्य चित्रे मधुरेयम् आकृतिर् न भिद्यते चन्द्रमसो यथाम्भसि  ।  
सखीजनस् ताम् इति नर्मपेशलः शनैस् त्रपानम्रमुखीम् अभाषत  ॥ प्न्च्_७।२६ ॥  
  
यथास्मि वक्तासि तथास्य भूपतेर् यदा पुनः कर्णसमीपम् आप्स्यसि  ।  
इतीव निर्व्याजम् उदीर्य तत्यजे तयायताक्ष्या स नरेन्द्रसायकः  ॥ प्न्च्_७।२७ ॥  
  
अलं ह्रियैवं समुपेक्ष्य गृह्यताम् अयं हि पाणिग्रहणोचितस् तव  ।  
इतीरयन्त्याः कुटिलं वचः कराद् अनङ्गवत्याः कमलं जहार सा  ॥ प्न्च्_७।२८ ॥  
  
अथ स्वबिम्बाधरपाटलच्छदं करेण तत्तत्सदृशेन बिभ्रती  ।  
निषेवितुम् भूपतिम् अभ्युपागता रमेव राजीवमुखी रराज सा  ॥ प्न्च्_७।२९ ॥  
  
दृशस् ततस् तत्परिवारयोषितां नेत्राञ्जनश्यामलपक्ष्मराजयः  ।  
शशिप्रभे भूमिपतौ सकौतुकाः समापतन् कुन्द इवालिपङ्क्तयः  ॥ प्न्च्_७।३० ॥  
  
  
__________________________________________  
  
नृपार्हणम्  
  
निपीयमानस्य तया शनैःशनैर् अपाङ्गसञ्चारितदीर्घनेत्रया  ।  
उपात्तपुष्पः क्षितिभर्तुर् अर्हणां चकार तस्याश् चतुरः सखीजनः  ॥ प्न्च्_७।३१ ॥  
  
पुरः शिरस्य् आहितमन्मथाज्ञया तया कटाक्षैः कुटजैर् इवार्चितः  ।  
नृपः सपर्यां पुनरुक्तसंविदां सस् तद्वयस्यानिहिताव् अमन्यत  ॥ प्न्च्_७।३२ ॥  
  
सरागवत्य् उत्कलिकाभिर् आकुले मृदुन्य् अलं पाटलया समर्पिते  ।  
अथ न्यषीदन्नवपल्लवासने फनीन्द्रकन्यामनसीव पार्थिवः  ॥ प्न्च्_७।३३ ॥  
  
अनु क्षितीशं नलिनीदलासने कया चिद् आस्ते परिवारयोषिता  ।  
रमाङ्गदो ऽप्य् आसनबन्धम् आददे वसुन्धरायां विनयैकबन्धुः  ॥ प्न्च्_७।३४ ॥  
  
श्रमानुरोधाद् उपविश्यताम् इतः क्षणं कृशाङ्गीति सखीभिर् अर्थिता  ।  
उपाविशद् वेपितवामनस्तनी ततः समं ताभिर् अहीन्द्रकन्यका  ॥ प्न्च्_७।३५ ॥  
  
  
__________________________________________  
  
नायिकाविलसितानि  
  
विवर्तयन्ती वदनेन्दुमण्डलं विशालनेत्रान्तनिषक्ततारकम्  ।  
द्वयेन सा कृष्यत सुन्दरी समं ह्रिया नृपालोकनकौतुकेन च  ॥ प्न्च्_७।३६ ॥  
  
अथावतंसीकृतलोचनोत्पलं कपोलदोलायितरत्नकुण्डलम्  ।  
चिरं पपौ सः स्तिमितेन चक्षुषा तदाननं मालवमीनकेतनः  ॥ प्न्च्_७।३७ ॥  
  
कृती दृशास्याः सुदृशः पिबत्य् अयं कपोललावण्यसुधां नराधिपः  ।  
मिथः सखीनाम् इति सस्मितं वचो निशम्य साभूद् अधिकाधिकत्रपा  ॥ प्न्च्_७।३८ ॥  
  
मनाग् इवांसाद् अपवर्तितानना निरीक्ष्य तं भूपतिम् अर्पितेक्षणम्  ।  
विहस्य लज्जामुकुले चकर्ष सा बलाद् अपाङ्गप्रसृते विलोचने  ॥ प्न्च्_७।३९ ॥  
  
यशोभटे रूपम् अवन्तिशसितुः कृतस्मिते चित्रगतं प्रशंसति  ।  
करस्थितं सा झटिति न्यधात् ततः शिलातले तामरसं त्रपावती  ॥ प्न्च्_७।४० ॥  
  
निकामम् उक्तं सुकुमारम् अङ्गना विलासिनस् तस्य जहार सा मनः  ।  
स्मरैकदूतीसहकारशाखिनो लसन्मधाव् अन्यभृतेव पल्लवम्  ॥ प्न्च्_७।४१ ॥  
  
तदीयम् उद्दामरसोर्मिनिर्भरं स राजहंसो ऽपि विवेश मानसम्  ।  
कृतप्रवेशश् च सलीलम् अच्छिनन् मनाङ् मृणालीम् इव धीरताम् अतः  ॥ प्न्च्_७।४२ ॥  
  
क्षणाद् अपाङ्गस्तिमितायताक्षयोः सकम्पयोः कण्टकिताङ्गलेखयोः  ।  
अवापद् अन्योन्यनिबद्धभावयोस् तयोः प्ररोहं हृदि बालमन्मथः  ॥ प्न्च्_७।४३ ॥  
  
  
__________________________________________  
  
नायकस्य नायिकां प्रत्य् उक्तिः  
  
असूययेवाथ विमुञ्चती दृशं सखीषु सा सूत्रितनर्मसूक्तिषु  ।  
इति स्मितक्षालितदन्तवाससा नृपेण नागेन्द्रसुताभ्यधीयत  ॥ प्न्च्_७।४४ ॥  
  
वदानवद्याङ्गि सखीजनादृतः किम् एष नाम व्यतिरिच्यते जनः  ।  
विहाय विस्रम्भविशेषम् एतया यद् अङ्गम् अन्तो विशतीव लज्जया  ॥ प्न्च्_७।४५ ॥  
  
सदा सदाचारपरेति वार्तया वयं हृताः पन्नगराजपुत्रि ते  ।  
अतः किम् एवं प्रतिपत्तिमूढतां विगाहसे ऽस्मासु विमुच्यताम् इयम्  ॥ प्न्च्_७।४६ ॥  
  
अनेन ते सुन्दरि दर्शनेन वा कृतोपचारो ऽस्मि कियत् कदर्थ्यसे  ।  
न वीक्षते वल्गु न मञ्जु भाषते गता क्वचिल् लोचनवर्त्ममालती  ॥ प्न्च्_७।४७ ॥  
  
अधःकृताः सत्यम् अधीरलोचने रसातलेन त्रिदिवस्य भूमयः  ।  
अनङ्गदुर्वारशराधिदैवतं भवद्विधं रत्नम् अवाप्यते ऽत्र यत्  ॥ प्न्च्_७।४८ ॥  
  
कुतूहलाध्यासितमध्यलोकया त्वया मुहूर्तं फणिलोककौमुदि  ।  
अवैमि पातालम् अवाप्तसन्धिना विलङ्घ्यते सन्तमसेन सम्प्रति  ॥ प्न्च्_७।४९ ॥  
  
इदं मृणालद् अपि कोमलं वपुस् तवैष दूराद् अरविन्दिनीपतिः  ।  
पुनः पुनः संस्पृशतीव कौतुकात् तमालगुल्मान्तरपातिभिः करैः  ॥ प्न्च्_७।५० ॥  
  
अनेन ते सश्रमवारिबिन्दुना नवीनपीयूषतुषारदन्तुरः  ।  
शिरीषमृद्वङ्गि तुषारपाण्डुना कपोलबिम्बेन विडम्ब्यते शाशी  ॥ प्न्च्_७।५१ ॥  
  
इदं वदाशिक्षत कैतवं कुतस् तवैष मुग्धे सरलाङ्गुलिः करः  ।  
इहैतद् आलिख्य शिलातले शनैर् अनेन लीलाकमलं यद् उज्झितम्  ॥ प्न्च्_७।५२ ॥  
  
न चित्रम् एवं क्व चिद् अस्ति भूतले ममात्र तेनास्ति कुतूहलं महत्  ।  
अतः किम् एतत् पिहितं प्रकाश्यताम् अहेतुकस् तन्वि क एष मत्सरः  ॥ प्न्च्_७।५३ ॥  
  
अदृश्यम् एतद् यदि मन्यसे ततः किम् अर्थ्यसे किं त्व् इयद् एव शंसो नः  ।  
कृती त्वयायं भुजगाम्बरौकसाम् अलेखि चित्रे कतमः कृशोदरि  ॥ प्न्च्_७।५४ ॥  
  
लतेव सम्मीलितषट्पदस्वना कियच् चिरं निर्वचनैव तिष्ठसि  ।  
इतश् चकोराक्षि विचिन्त्य सूनृतं ममोत्तरं किं चन दातुम् अर्हसि  ॥ प्न्च्_७।५५ ॥  
  
यथातिजिह्रेषि यथातिवेपसे यथा कपोले पुलकं बिभर्षि च  ।  
तथात्र मन्ये तव पक्षपातवन् नितान्तम् अन्तःकरणं कृशोदरि  ॥ प्न्च्_७।५६ ॥  
  
ह्रिये तवेयं यदि कल्पते कथा किम् एतया नः प्रकृते यतामहे  ।  
यद् अर्थम् एते वयम् आगताः स्वयं स नार्प्यते किं करभोरु सायकः  ॥ प्न्च्_७।५७ ॥  
  
सलीलम् एवं वदति स्मितानने नृपे नवप्रेमसार्द्रचेतसि  ।  
विवर्तयन्ती मणिकङ्कणं करे मुमोच मौनं न फणीन्द्रकन्यका  ॥ प्न्च्_७।५८ ॥  
  
  
__________________________________________  
  
माल्यवतीवचनम्  
  
तया तथा दृष्टम् अथान्तरान्तरा कटाक्षकान्तिः स्नपितावतंसया  ।  
इति स्मिताप्य् आयितदन्तदीधितिर् जगाद तं माल्यवाती विशाम्पतिम्  ॥ प्न्च्_७।५९ ॥  
  
तवैतया सत्कृतिपात्र सत्कृतं स्वयं न यत् कल्पितम् अल्पमध्यया  ।  
न स अवलेपो न च सा प्रमादिता न च त्रपा तत्र नृपो ऽपराद्ध्यति  ॥ प्न्च्_७।६० ॥  
  
कृतीति वार्ता तव वेत्सि वाञ्छितं त्वम् अन्तरात्मेव न कस्य वा भुवि  ।  
अतः सखीभावगतस्य गोपनं न युज्यते नस् त्वयि तन् निशाम्यताम्  ॥ प्न्च्_७।६१ ॥  
  
शिलीमुखे ऽस्मिंस् तव नामलाञ्छिते मृगोपनीते मृगशावलोचना  ।  
प्रमोदम् आप्तेयम् इतो विलोकिते करे चकोरीव तुषारदीधितेः  ॥ प्न्च्_७।६२ ॥  
  
क एष राजेति मुहुः कुतूहलाद् इयं यदा पृष्टवती सखीजनम्  ।  
अतस् तदास्यै कथितः सविस्तरं मया त्वम् उर्वीतलमीनलाञ्छानः  ॥ प्न्च्_७।६३ ॥  
  
करेण सासूयम् अपास्य कर्णतः क्वणद्द्विरेफावलि नीलम् उत्पलम्  ।  
तदैतयाभ्युद्गतपक्षपातया श्रुता गुणाढ्यस्य बृहत्कथा तव  ॥ प्न्च्_७।६४ ॥  
  
इमां त्वदाकारनिरूपिणे सखीम् अवेत्य पर्युत्सुकलोचनाम् इव  ।  
ततो मया विश्वविलोचनोत्सवस् त्वम् एव चित्रे लिखितो ऽसि पार्थिव !  ॥ प्न्च्_७।६५ ॥  
  
उदञ्चितव्यायतपक्ष्मणा ततः सखीसमक्षं निभृतेन चक्षुषा  ।  
चिरं निपीतसतृषेव मुग्धया त्वयैतया मध्यमलोकवाससः  ॥ प्न्च्_७।६६ ॥  
[वर् ७।६६द्: {त्वयैतया।लेम् ।एम्; त्वयेतया ।एद्}]  
  
अतो वरो ऽयं युवयोः समागमः कुमुद्वतीचन्द्रमसोर् इवोचितः  ।  
इयं हि बालोच्छ्वसितो मनोभुवस् त्वम् अत्र लोकत्रितयैकसुन्दरः  ॥ प्न्च्_७।६७ ॥  
  
नृप गृहीतुं नयम् अत्र को ऽप्य् अलं सुरेषु वा पन्नगपुङ्गवेषु वा  ।  
स एष पङ्केरुहकर्णिकामृदुस् त्वया शयो ऽस्याः क्रियते सकौतुकः  ॥ प्न्च्_७।६८ ॥  
  
अयाचितो ऽप्य् अर्पित एव ते शरः क्षितेर् अयं न्यायविदां वरैतया  ।  
तद् एनम् अभ्यर्थयसे कथं पुनः कलत्रम् एषा हि वसुन्धरा तव  ॥ प्न्च्_७।६९ ॥  
[७।६९ब्: एम्। क्षितिर् ?]  
  
इतीतिवृत्तं तदुपाश्रयं तथा प्रकाशयन्ती पृथिवीपतिं प्रति  ।  
छलाद् अलीकभृकुटिं विधाय सा तयालुलोके फणिराजकन्यया  ॥ प्न्च्_७।७० ॥  
  
अथ द्विरेफस्य मुखाब्जपातिनो निवारणयोरगराजकन्यका  ।  
शिलातलात् सम्भ्रममीलितस्मृतिस् तदाशु लीलाशतपत्रम् आददे  ॥ प्न्च्_७।७१ ॥  
  
ततः स रोमञ्चनिपीडिताङ्गदो रमाङ्गदं व्यक्तशशिप्रभेङ्गितः  ।  
अपश्यद् इन्दीवरदामदीर्घया प्रमोदविस्तरितया दृशा नृपः  ॥ प्न्च्_७।७२ ॥  
  
  
__________________________________________  
  
रमाङ्गदवचनम्  
  
समर्पिता पार्थिव पुष्पकेतुना तवेयम् आर्द्रप्रणया मनस्विनी  ।  
असीमसौन्दर्यसुधाविलासभूर् उदन्वतेवेन्दुकला पिनाकिनः  ॥ प्न्च्_७।७३ ॥  
  
किम् अन्यद् अत्रोल्लसितं जगत्त्रये तवैव सौभाग्यपताकया नृप  ।  
यद् आगता मन्मथपत्रिणाम् इयं शरव्यताम् एवम् अपि श्रुते त्वयि  ॥ प्न्च्_७।७४ ॥  
  
वधूर् दिलीपस्य सुदक्षिणा यथा यथा सुनन्दा भरतस्य भूपतेः  ।  
रघूद्वहस्यावनिकन्यका यथा तथा तवेयं विधिना उपपादिता  ॥ प्न्च्_७।७५ ॥  
  
किम् अन्यद् अस्याः कृतपाणिपीडनः पदं निधत्से गृहमेधिनां धुरि  ।  
इति प्रसर्पत्स्मितचन्द्रिकः शनैर् अभाषतोर्वीतिलकं रमाङ्गदः  ॥ प्न्च्_७।७६ ॥  
[स्य्न्तX: कुलकम्]  
  
विलोकितं चित्रम् अलीकभाषिणी भवत्सखीयं प्रतिभासते मम  ।  
उदीरितैवं किल पार्थिवेन सा भृशम् ललज्जे निभृतं जहास च  ॥ प्न्च्_७।७७ ॥  
  
विलोकयन्ती तम् अपाङ्गलोचना समुल्लसत्स्वेदलवाङ्कितस्तनी  ।  
ततः सुजातस्तबकास्तमौक्तिका लतेव सा हेममयी व्यकम्पत  ॥ प्न्च्_७।७८ ॥  
  
मुखे तवासक्तम् इदं शशिप्रभे दृशावतंसागतयैतदीयया  ।  
सखीजनः सस्मितम् इत्य् उवाच ताम् अवन्तिनाथं च मिथो रमाङ्गदः  ॥ प्न्च्_७।७९ ॥  
  
अत्रान्तरे झटिति चित्तम् इवाच्छम् अम्भः क्षोभं जगाम सरितस् तुहिनांशुसूतेः  ।  
वाति स्म च प्रसभभग्नतमालताल- हिन्तालसालसरलः सहसा समीरः  ॥ प्न्च्_७।८० ॥  
  
  
__________________________________________  
  
पयोदोदयः  
  
उदनमद् अथ तत्क्षणाद् उदञ्चत्- कनकपिशङ्गतडिल्लतः पयोदः  ।  
अधरितमुरजध्वनीनि मुञ्चन् विधुरितकर्णतलानि गर्जितानि  ॥ प्न्च्_७।८१ ॥  
  
अथ समुदितत्रासा मेघस्वनान् ननु भूपतेर् भुजपरिघयोर् अन्तो बाला प्रवेष्टुम् इयेष सा  ।  
किम् असि चकिता मा त्वं भैषीर् इतो भव लज्जया कृतम् इति च ताम् ऊचे देवः स साहसलाञ्चनः  ॥ प्न्च्_७।८२ ॥  
  
इति श्रीमृगाङ्कगुप्तसूनोः परिमलापरनाम्नः पद्मगुप्तस्य कृतौ नवसाहसाङ्कचरिते महाकाव्ये शशिप्रभासंल्लापो नाम सप्तमः सर्गः समाप्तः  
  
************************************************  
  
  
अष्टमः सर्गः  
  
  
नायिकातिरोधानम्  
  
सापदे ऽथ भुजगेन्द्रकन्यका खे पयोदपतलैस् तिरोहिते  ।  
नर्मदापुलिनपल्लवस्थिता हंसपङ्क्तिर् इव कम्पम् आददे  ॥ प्न्च्_८।१ ॥  
  
स्पर्धयेव निचयः पयोमुचां तारमन्द्रम् अनदद् यथा यथा  ।  
सा नरेन्द्रतिलकं तम् ऐक्षत मुग्धलोलनयना तथा तथा  ॥ प्न्च्_८।२ ॥  
  
उल्लसन् नवपयोधरालसां द्यां च तां च सुमुखीं विलोकयन्  ।  
भूपतिः स नितराम् अभूद् वशो विस्मयस्य च मनोभवस्य च  ॥ प्न्च्_८।३ ॥  
  
वामनत्वम् अलिनत्वम् अत्यजन् व्यञ्जितक्रम इव त्रिविक्रमः  ।  
क्रामति स्म सहसैव मेघभूर् अन्धकारनिकरो ऽथ रोदसी  ॥ प्न्च्_८।४ ॥  
[८।४द्: अन्धक पुन्?]  
  
नेत्ररोधिनि तयोर् न केवलं मूर्च्छिते तमसि वैशसं हृदि  ।  
यावद् आस्यविगलद्बिसाङ्कुरे चक्रवाकमिथुने ऽप्य् अजृम्भत  ॥ प्न्च्_८।५ ॥  
  
कर्णभूषणमणिप्रभालवैस् तोकलक्षितकपोलपत्रया  ।  
कृष्यमाणनयनो ऽथ पिप्रिये पन्नगेन्द्रसुतया तया नृपः  ॥ प्न्च्_८।६ ॥  
  
तेजसि स्फुरति ताडिते मुहुर् बिभ्यती कनकभङ्गपिङ्गले  ।  
तं हृदिस्थितम् इवेशम् ईक्षितुं सापि मीलितविलोचनाभवत्  ॥ प्न्च्_८।७ ॥  
  
  
__________________________________________  
  
आकाशवाणी  
  
एष ते न घटते मनोरथः पार्थिवाहिपतिकन्यकां प्रति  ।  
गच्छ विन्ध्यविपिनान्तदृष्टया वञ्चितो ऽसि मृगतृष्णयैतया  ॥ प्न्च्_८।८ ॥  
  
साहसोदधिविलोडने स्वयं यो ऽंसम् अंसलतयार्पयिष्यति  ।  
श्रीर् इवोरसि मुरद्विषः पदं तस्य निश्चितम् इयं विधास्यति  ॥ प्न्च्_८।९ ॥  
  
पश्य पश्य चपलेयम् अन्तिकात् नीयते तव यथोचितं कुरु  ।  
एवम् एव यद् इयं न लभ्यते जानकीव जनकप्रतिज्ञया  ॥ प्न्च्_८।१० ॥  
  
कन्यकासि किम् इदं शशिप्रभे युक्तम् एहि पितुर् अन्तिकं व्रज  ।  
इत्य् अविग्रहवती नभस्तलात् उल्ललास सहसा सरस्वती  ॥ प्न्च्_८।११ ॥  
  
तां निशम्य स निकामविस्मितः साचिकार्मुकलताम् अलोकत  ।  
इन्दुमौलिगलकन्दलासितं तत्क्षणाच् च तिमिरं न्यवर्तत  ॥ प्न्च्_८।१२ ॥  
  
साचिरांशुतपनीयमेखला शक्रचापमणिकुण्डला ततः  ।  
क्वापि मुद्रितमयूरताण्डवा संहतिर् जलमुचां तिरोदधे  ॥ प्न्च्_८।१३ ॥  
  
सा पुरातनपथेन पावनी सोमसूतिर् अपि निम्नगा वहत्  ।  
स्वादुनिर्मलरसोर्मिनिर्भरा भारतीव मसृणं महाकवेः  ॥ प्न्च्_८।१४ ॥  
  
अप्य् अपाकृतरयः स नर्मदा- वीचिलास्यरचनाकुतूहली  ।  
आववौ शबरराजयोषितां नर्तितालकलतः समीरणः  ॥ प्न्च्_८।१५ ॥  
  
इत्य् अकालजलदादिवैकृते केन चिद् विरचिते गते शमम्  ।  
भूपतेः शशिमुखी सखीयुता नेत्रनिर्विषयताम् अवाप सा  ॥ प्न्च्_८।१६ ॥  
  
क्वापि नूनम् अपहृत्य तन्मनो नागराजदुहिता जगाम सा  ।  
उत्पलस्य सरसं लसत्स्पृहा चक्रवाकवनितेव केसरम्  ॥ प्न्च्_८।१७ ॥  
  
अग्रतः कृतपयोधरश्रिया धौततप्ततपनीयकान्तया  ।  
विद्युतेव सदृशा तयाकुलः स अभवज् झटिति दृष्टनष्टया  ॥ प्न्च्_८।१८ ॥  
  
सा पुरो मम हृतेति लज्जया चिन्तया किम् इव सा चरेद् इति  ।  
सा पुनो न सुलभेत्य् असौ शुचा तप्यते स्म तिसृभिः क्षितीश्वरः  ॥ प्न्च्_८।१९ ॥  
  
तस्य तापजननेन मानसं तेन बालविरहेण विव्यथे  ।  
केतकच्छदकदर्थने परं यत् कणो ऽपि शिशिरः प्रगल्भते  ॥ प्न्च्_८।२० ॥  
  
जित्वरं जगति पुष्पकेतुना तद्विकृष्य तरसा शरासनम्  ।  
ताड्यते स्म हृदये पततृइणा सो ऽथ मालवकुरङ्गलाञ्छनः  ॥ प्न्च्_८।२१ ॥  
  
लज्जया वलितकण्ठकन्दलं लोचनाञ्चलमिलद्वतंसकम्  ।  
तस्य वर्तितम् इवाभवत् तदा तत् प्रियावदनम् उन्नसं हृदि  ॥ प्न्च्_८।२२ ॥  
  
म्लानिम् आप सस् तया विना नृपस् तत्र पन्नगपतेस् तनूजया  ।  
स्वां रुचिं न हि कदा चिद् अश्नुते शर्वरीविरहधूसरः शशी  ॥ प्न्च्_८।२३ ॥  
  
पाण्डुपक्ष्मलदृशः परिच्युतं सो ऽथ माल्यशकलं व्यलोकत  ।  
तादृशि व्यतिकरे विनिर्गतं हासलेशम् इव पुष्पधन्वनः  ॥ प्न्च्_८।२४ ॥  
  
शंसदुज्ज्वलकपोलसङ्गतं कुङ्कुमेन दलकोटिचुम्बिना  ।  
सम्भ्रमेण गलितं नतभ्रुवः कर्णतामरसम् आददे ऽथ स  ॥ प्न्च्_८।२५ ॥  
  
कार्मुके सति शरेषु सत्स्व् अपि प्रेयसी तव हृतान्तिकाद् इति  ।  
तेन सौरभहृतालिनिःस्वनैर् वाच्यतेव नृपतेर् व्यधीयत  ॥ प्न्च्_८।२६ ॥  
  
कोष्णनिःश्वसितवेपितच्छदं तन्निवेश्य वदने सः सादरः  ।  
अर्धनिमीलितलोचनोत्पलः पुस्तकल्पित इवाभवत् क्षणम्  ॥ प्न्च्_८।२७ ॥  
  
नर्मदोर्मिलुलिते तदंशुके पल्लवालिखितहंसहारिणि  ।  
आहृतस्तनविलेपने दृशा सो ऽकृतप्रणयम् इन्दुपाण्डुनि  ॥ प्न्च्_८।२८ ॥  
  
मा विषीद नवसाहसाङ्क, ते कान्तया गतम् अनेन वर्त्मना  ।  
पश्य तत्पदम् इतीव रेवया तस्य सारसरुतैर् असूच्यत  ॥ प्न्च्_८।२९ ॥  
  
किं निमग्नम् इह बालया तया भीतया भुजगराजकन्यया  ।  
नैवम् अत्र नियतं रसातले विद्यते विवरम् इत्यतर्कयत्  ॥ प्न्च्_८।३० ॥  
  
सो ऽतिमात्रगहने ऽपि रंहसा पार्थिवः पतितुम् ऐच्छद् अम्भसि  ।  
जीवितं तृणम् इवावजानते साहसव्यसनिनो ऽपि तादृशाः  ॥ प्न्च्_८।३१ ॥  
  
तत् समीहितम् अवन्तिवासवस् तस्य नावदद् उपान्तवर्तिनः  ।  
एष विघ्नम् इह साहसोत्सवे कल्पयिष्यति ममेति शङ्कितः  ॥ प्न्च्_८।३२ ॥  
  
उज्झति स्म सः शनैः समुच्छ्वसन् पल्लवासनम् उपास्य शासनः  ।  
अग्रहीच् च सशरं करेण तद् व्यक्तराजककुदेन कार्मुकम्  ॥ प्न्च्_८।३३ ॥  
  
पन्नगेन्द्रदुहितुः करेण यः सख्यम् आपद् अरविन्दबन्धुना  ।  
अर्पितं प्रणयिना तम् अप्य् असौ सायकं कनकपुङ्खम् आददे  ॥ प्न्च्_८।३४ ॥  
  
सुभ्रुवः स्मरविलासदेशिकं तं शशंस सः शरम् पतत्रिषु  ।  
पीतशीतकरमूर्तितानवं भानुमान् इव मयूखम् अंशुषु  ॥ प्न्च्_८।३५ ॥  
  
व्यक्ततच्चरणलक्ष्मणा ततः स्रस्तकेशकुसुमाकुलालिना  ।  
मेघसिक्तसिकतेनवर्त्मना नर्मदाजलसमीपम् आप स  ॥ प्न्च्_८।३६ ॥  
  
एष जातु न विकत्थते क्व चिल् लक्ष्यते ऽस्य फलतः सदा क्रिया  ।  
तत् करिष्यति किम् अत्र साहसं चेतसीति विदधे रमाङ्गदः  ॥ प्न्च्_८।३७ ॥  
  
  
__________________________________________  
  
नर्मदाप्रवेशः  
  
अक्षिपत् तटशिलाविटङ्कतः पार्थिवः स्वम् अथ नर्मदाम्भसि  ।  
वारिधेः पयसि विश्वदीपकः सायमद्रिशिखराद् इवार्यमा  ॥ प्न्च्_८।३८ ॥  
  
तत्र मीनमकराकुले पतन् आससाद स विलासम् इश्वरः  ।  
यामुनाम्भसि निपातिनः पुरा गोपताम् उपागतस्य शार्ङ्गिणः  ॥ प्न्च्_८।३९ ॥  
  
अम्भसस् तदवपातताडिताद् ऊर्ध्वम् एत्य निपतत्सु बिन्दुषु  ।  
साहसेन परितोषितैः सुरैर् मौक्तिकार्घ इव तस्य चिक्षिपे  ॥ प्न्च्_८।४० ॥  
  
किं चिद् अन्तरितमूर्तिभिः क्षणाद् अन्वगच्छद् अथ तं रमाङ्गदः  ।  
येन यात्य् अरुणसारथिः पथा वासरस् तम् अवलम्बते न किम् ?  ॥ प्न्च्_८।४१ ॥  
  
कस् तुलाग्रम् अधिरोप्य जीवितं स्वामिनं त्वम् इव सेवताम् इति  ।  
तस्य हंसनिनादेन वल्गुना साधुवादम् इव नर्मदा ददौ  ॥ प्न्च्_८।४२ ॥  
  
  
__________________________________________  
  
बिलप्रवेशः  
  
तौ मुहुर् जलचरैर् अदृश्यताम् अग्रतश् चकितम् उक्तवर्त्मभिः  ।  
ध्वान्तसन्ततिभिदे रसातलं प्रस्तितौ रविनिशाकराव् इव  ॥ प्न्च्_८।४३ ॥  
  
आश्रयत्य् अवनिमेघवाहने वारिगर्भम् अभितो गरीयसि  ।  
प्राप मेकलसुता समानताम् अन्तराहितनिधानया भुवा  ॥ प्न्च्_८।४४ ॥  
  
उज्झिता झटिति कार्यगौरवाद् ईश्वरेण रुरुचे न मेदिनी  ।  
सोद्यमेन पुनो ऽप्य् अवैष्यता भानुनेव पदवी पयोमुचाम्  ॥ प्न्च्_८।४५ ॥  
  
आपपात सरमाङ्गदः क्षणात् सर्वतः सस् तमसाविले बिले  ।  
गूढमत्सरविषे विशेषवान् दुर्जनस्य मनसीव सद्गुणः  ॥ प्न्च्_८।४६ ॥  
  
यद् बभूव पुरतो ऽस्य भूपतेर् एककुण्डलपटासितं तमः  ।  
तस्य तद्दिनकरांशुभासुरैर् मौलिरत्नकिरणैर् अभज्यत  ॥ प्न्च्_८।४७ ॥  
  
सन्द्रहेमरजसा महौजसाम् अग्रणीर् अगरुधूपगन्धिना  ।  
सो ऽथ तेन बिलवर्त्मना शनैः क्रोशमात्रम् अगमन् नरेश्वरः  ॥ प्न्च्_८।४८ ॥  
  
  
__________________________________________  
  
सिंहदर्शनम्  
  
लग्नसान्द्रगजशोणितच्छटैः शौर्यपावकशिखाङ्कुरैर् इव  ।  
केसरैर् अतिकरालकन्धरो मार्गम् अस्य रुरुधे ऽथ केसरी  ॥ प्न्च्_८।४९ ॥  
  
मुक्तघर्घररवः स रंहसा तं विशामधिपम् अभ्यधावत  ।  
व्यात्तदीर्घदशनास्यकन्दरः पूर्णम् इन्दुम् इव सिंहिकासुतः  ॥ प्न्च्_८।५० ॥  
  
अर्धचन्द्रम् अथ तज्जिघांसया सन्दधे धनुषि यावद् ईश्वरः  ।  
तावद् अस्फुटितकोरकं पुरो बालकुन्दविटपं तम् ऐक्षत  ॥ प्न्च्_८।५१ ॥  
  
बिभ्रतो विकटदंष्ट्रम् आननं कालमेघशकलासितत्विषः  ।  
आयतो ऽभिमुखम् ईर्ष्यया जवात् तेन वर्त्म मुमुचे न पोत्रिणः  ॥ प्न्च्_८।५२ ॥  
  
  
__________________________________________  
  
गजदर्शनम्  
  
किं चिद् अस्य पुरतो ऽथ गच्छतः कर्णतालविधुतालिपङ्क्तिना  ।  
रुद्ध्यते स्म समदेन पद्धतिर् दीर्घदन्तमुसलेन दन्तिना  ॥ प्न्च्_८।५३ ॥  
मन्द्रकण्ठनिनदो ऽतिवेगवान् ऊर्ध्ववालधिर् उदग्रलोचनः  ।  
कुण्डलीकृतकरस् तम् अभ्यगात् सः क्रुधा निभृतकर्णपल्लवः  ॥ प्न्च्_८।५४ ॥  
  
यावद् अङ्कुरितमत्सरो ऽभवत् तस्य सम्मुखम् अधिज्यकार्मुकः  ।  
तावद् ऐक्षत न सः क्व चिद् द्विपं राजगन्धमदगन्धकेसरी (।एद् एमेन्द्स् ? गन्धमद तो गन्धवह)  ॥ प्न्च्_८।५५ ॥  
  
उत्पतन् निपतद् अग्रतो मुहुर् मुञ्चद् अट्टहसितं सहार्चिषा  ।  
केवलं कपिलकुन्तलं शिरः पश्यतो ऽस्य न चमत्कृतं मनः  ॥ प्न्च्_८।५६ ॥  
  
एवमादि यद् अभून् महीपतेर् अद्भुतं पथि बिभीषिकावहम्  ।  
तद् बिभेद निजसत्त्वसम्पदा तिग्मदीधितिर् इव त्विषा तमः  ॥ प्न्च्_८।५७ ॥  
  
  
__________________________________________  
  
सरिदुत्तरणम्  
  
तां ददर्श सरितं सुदुस्तराम् अग्रतो ऽथ बिलकल्पविन् नृपः  ।  
स्पर्शतः किल यदम्भसां झटित्य् अश्मभावम् उपयान्त्य् असूरयः  ॥ प्न्च्_८।५८ ॥  
  
मारुतैर् अपरपारनुन्नया प्रांशु वंशलतया सः सानुगः  ।  
ताम् अलङ्घयद् अथोपगूढया जन्मभीतिम् इव योगविद्यया  ॥ प्न्च्_८।५९ ॥  
  
  
__________________________________________  
नगरदर्शनम्  
  
प्रस्थितस् तद् अनु सोद्यमं पुरः स अथ साहसवतां पुरःसरः  ।  
निर्मितं मणिमयूखपल्लवैर् बालम् आतपम् इव व्यलोकत  ॥ प्न्च्_८।६० ॥  
  
इन्द्रनीलकपिशीर्षकं ततः स अभितः स्फटिकसालम् ऐक्षत  ।  
सावशेषजलनीलकोटिभिः शारदैर् घटितम् अम्बुदैर् इव  ॥ प्न्च्_८।६१ ॥  
  
उत्पताकमणितोरणाङ्कितं मण्दितं कनकपल्लवस्रजा  ।  
किं च काञ्चनकपाटसम्पुटं तत्र गोपुरम् अपश्यद् ईश्वरः  ॥ प्न्च्_८।६२ ॥  
  
विस्मयेन विषयीकृतः पुरं तेन स अविशद् अवन्तिवासवः  ।  
निर्वृतैः पदम् इवोज्झितावनिः सूर्यमण्डलपथेन योगवान्  ॥ प्न्च्_८।६३ ॥  
  
तत्र वैद्रुमगवाक्षम् उच्छ्रितं हेमहर्म्यम् अवलोकते स्म स  ।  
मेरुशृङ्गम् इव धातुताम्रया सन्ध्यया कृतपदं क्व चित् क्व चित्  ॥ प्न्च्_८।६४ ॥  
  
अग्रतः सश् च यशोभटो ऽविशत् सो ऽथ कौतुकहृतस् तदङ्गणम्  ।  
इन्द्रनीलमणिकान्तिमेचकं व्योम सारुण इवोष्णदीधितिः  ॥ प्न्च्_८।६५ ॥  
  
पद्मरागरचितालवालका वेदिकामणिविटङ्कविस्तृता  ।  
तेन तत्र ददृशे कुतूहलाद् अन्तिके कनकमाधवीलता  ॥ प्न्च्_८।६६ ॥  
  
  
__________________________________________  
  
स्त्रीदर्शनम्  
  
तत्तले स्थितिम् उपेयुषा शमात् तेन का चिद् अबला व्यलोकत  ।  
निर्गता झटिति हेमवेश्मतः श्रीः सुवर्णकमलोदराद् इव  ॥ प्न्च्_८।६७ ॥  
  
अंशुकेन शरदिन्दुबन्धुना त्यागितेव यशसावभासिता  ।  
कान्तिमत्यधरनीलवाससा यामुनेन पयसेव जाह्नवी  ॥ प्न्च्_८।६८ ॥  
  
बन्धुजीवकुमुदछवी मुखे बिभ्रतीव कुरुविन्दकुण्डले  ।  
शर्वरीव सितपक्षपर्वणः शीतदीधितिपतङ्गमण्डले  ॥ प्न्च्_८।६९ ॥  
  
शोभिता किम् अपि हारलेखया भिन्नखेललोलयोरसि  ।  
तत्क्षणस्फुटितकुन्दशुद्धया गन्धवाहपदवीव गङ्गया  ॥ प्न्च्_८।७० ॥  
  
आननेन ललिताक्षिपक्ष्मणा निर्यदुज्ज्वलकपोलकान्तिना  ।  
कुर्वतीव फणिलोकम् अङ्कितं यामिनीतिलकबिन्दुनेन्दुना  ॥ प्न्च्_८।७१ ॥  
  
पुष्पदाम दधती सषट्पदं दक्षिणेन शशिपाण्डुपाणिना  ।  
साक्षतं सदधिदूर्वयाञ्चितं हेमपात्रम् इतरेण बिभ्रती  ॥ प्न्च्_८।७२ ॥  
[स्य्न्तX: कुलकम्]  
  
तन्निरीक्षणसविस्मयं ततः पार्थिवं जनितकौतुकः शुकः  ।  
इत्य् उवाच मणिपञ्जरे स्थितो बालचूतविटपावलम्बिनि  ॥ प्न्च्_८।७३ ॥  
  
  
__________________________________________  
  
शुकवाक्यम्  
  
सत्क्रियां रचयितुं तवातिथेर् नर्मदा भगव्तीयम् उद्यता  ।  
श्लाघनीयचरितो जगत्त्रये कस्य नासि बहुमानभाजनम्  ॥ प्न्च्_८।७४ ॥  
  
देव पन्नगवधूभिर् उज्ज्वलं वल्लकीकलरवं प्रियैः सह  ।  
मल्लिकाधवलम् अत्र गीयते केलिरत्नभवनेषु ते यशः  ॥ प्न्च्_८।७५ ॥  
  
दुर्मना नृप, पथामुना गता सा विलासवसतिः शशिप्रभा  ।  
तत्सखीजनकथान्वयश्रुतेर् युष्मद् आगमनम् ऊहितं मया  ॥ प्न्च्_८।७६ ॥  
  
दुर्लभो ऽयम् अतिथिर् ममापि तद् गुह्यताम् उचितया सपर्यया  ।  
पार्थिवो हि नवसाहसाङ्क इत्य् एष सीयकनरेन्द्रनन्दनः  ॥ प्न्च्_८।७७ ॥  
  
पेशलोक्तिनिपुणस्य पक्षिणस् तस्य गाम् इति निशम्य सस्मितः  ।  
ताम् अथ प्रणमति स्म निम्नगाम् इन्दुसूतिम् अवनीन्दुर् आदृतः  ॥ प्न्च्_८।७८ ॥  
[स्य्न्तX: कुलकम्]  
  
  
__________________________________________  
  
नर्मदाकृतः सत्कारः  
  
कारितासनपरिग्रहे पुरो भूपताव् अपचितिं विधाय सा  ।  
आस्त मौक्तिकशिलातले ततश् चेतसीव सुकवेः सरस्वती  ॥ प्न्च्_८।७९ ॥  
  
स्थित्वाथ किं चित् तम् अवन्तिनाथम् अपृच्छद् अच्छन्नकुतूहला सा  ।  
निवेद्यतां मानवदेव कस्माद् अलङ्कृता भूमिर् इयं त्वयेति  ॥ प्न्च्_८।८० ॥  
  
तस्यै शशंस निजम् आ मृगयाविहाराद् वृत्तान्तम् अन्तविरसं स विशुद्धवृत्तिः  ।  
कान्तास्मृतिप्रसभकण्टकिताङ्गजात- लज्जावनम्रवदनो नवसाहसाङ्कः  ॥ प्न्च्_८।८१ ॥  
  
इति परिमलापरनाम्नो मृगाङ्कदत्तसूनोः पद्मगुप्तस्य कृतौ नवसाहसाङ्कचरिते नागलोकावतारो नामाष्टमः सर्गः समाप्तः  
  
  
************************************************  
  
  
नवमः सर्गः  
  
__________________________________________  
  
नर्मदावाक्यम्  
  
अथ स्वरेणाङ्गणदीर्घिकाणां संवाहयन्ती कलहंसनादम्  ।  
तम् इत्य् अवन्तीश्वरम् आ बभाषे सा मेकलक्ष्माधरराजकन्या  ॥ प्न्च्_९।१ ॥  
  
नास्य क्षितीशोपकृतं जनस्य कियत् तया पन्नगराजपुत्र्या  ।  
यस्याः कृते सम्प्रति भूषितेयं भूमिस् त्वया भूशशलाञ्छनेन  ॥ प्न्च्_९।२ ॥  
  
इदं नृप त्वाम् अवलोक्य जातं मनः प्रमोदेन ममास्वतन्त्रम्  ।  
नो कस्य लोकत्रयसम्मतानां भवेत् सतां सङ्गतम् उत्सवाय  ॥ प्न्च्_९।३ ॥  
  
अद्यैष कस्यापि मया शुभस्य त्वद्दर्शनेनानुमितो विपाकः  ।  
आतिथ्यम् अक्ष्णोः कथम् अन्यथैवम् आयान्ति रत्नानि भवद्विधानि  ॥ प्न्च्_९।४ ॥  
  
सो वत्स, जाते जनकः कृतात्मा सा पुण्यमूर्तिजननी जगत्सु  ।  
महीकलापोद्वहनादिपात्रः पुत्रो ययोस् त्वं नरलोकपालः  ॥ प्न्च्_९।५ ॥  
  
रूपेण तेजस्वितयार्जवेन प्रियंवदत्वेन तवामुना च  ।  
दिलीपदुष्यन्तभगीरथादीन् तान् आदिराजान् झटिति स्मरामि  ॥ प्न्च्_९।६ ॥  
  
समानभावैस् त्रिभिर् एव मन्ये समुद्रनेमिवसुधा धृतेयम्  ।  
भुजङ्गमेन्द्रेण च मेरुणा च दोष्णा च मौर्वीकिणशोभिना ते  ॥ प्न्च्_९।७ ॥  
  
त्वयि स्थिते सम्प्रति जागरूके जगद्विधेयेषु विधूतचिन्तः  ।  
करोति नेत्रे भगवान् अवैमि स योगनिद्रामुकुले मुकुन्दः  ॥ प्न्च्_९।८ ॥  
  
न किं चिद् इक्ष्वाकुकुलावतीर्णाद् रथाङ्गपाणेः परिहीयते ते  ।  
अजायताम्भोजदृशा वियोगो वने यथा तस्य तथा तवापि  ॥ प्न्च्_९।९ ॥  
  
अकृत्रिमो ऽयं गुणवत्सु जाने जात्यैव ते पार्थिव पक्षपातः  ।  
यत् प्रौढलावण्यसुधास्रवन्त्या तया विना चेतसि ताम्यसीव  ॥ प्न्च्_९।१० ॥  
  
अलं विषादेन घनाधिरूढा ललामभूता जगतो ऽखिलस्य  ।  
तवाङ्कम् अभ्येष्यति साचिरेण शशिप्रभा पार्थिवकैरवस्य  ॥ प्न्च्_९।११ ॥  
  
इतो ऽद्य यान्ती पुरतो मया सा दृष्टा भुजङ्गाधिपतेस् तनूजा  ।  
उदग्रभोगैर् अहिभिः परीता लतेव तन्वी हरिचन्दनस्य  ॥ प्न्च्_९।१२ ॥  
  
उद्दण्डहेमाम्बुरुहासु खेलद् एतासु लीलागृहदीर्घिकासु  ।  
समुत्कयन्ती कलहंसयूथम् आमञ्जुना नूपुरसिञ्जितेन  ॥ प्न्च्_९।१३ ॥  
  
व्यापारयन्ती वलिताननेन्दुः पश्चाद् दृशौ केतकपत्रदीर्घे  ।  
इतस् ततः शून्यतया स्खलन्ती समे ऽपि मार्गे ददती पदानि  ॥ प्न्च्_९।१४ ॥  
  
विस्रस्तमाल्यः श्लथबन्धनत्वाद् अंसावकीर्णां कबरीं वहन्ती  ।  
कलिन्दकन्यामसृणोर्मिनीलां निस्तृंशलेखाम् इव मन्मथस्य  ॥ प्न्च्_९।१५ ॥  
  
मुखं निशाघ्रातम् इवारविन्दं विषदवीतप्रभम् उद्वहन्ती  ।  
विलुम्पती निःश्वसितेन कान्तिम् आपाटलस्याधरपल्लवस्य  ॥ प्न्च्_९।१६ ॥  
  
उन्मोचयन्तीम् अलकाग्रम् एत्य लग्नं चलत्कुण्डलरत्नकोटौ  ।  
किम् अप्य् उदञ्चद्दशनांशुलेखा सखीं शनैः सस्मितम् आलपन्ती  ॥ प्न्च्_९।१७ ॥  
  
सुधासितं क्षौमम् इवास्तृतं तं नखांशुरेखावलयच्छलेन  ।  
कृतं दधानोपरि पाणिपद्मम् उदग्रकम्पस्य कुचद्वयस्य  ॥ प्न्च्_९।१८ ॥  
  
गतानि सद्यः श्लथतां सखीभिर् विहस्य साकूतविलोकितानि  ।  
क्रमेण किं चित् प्रतिसारयन्ती विलज्जमाना मणिकङ्कणानि  ॥ प्न्च्_९।१९ ॥  
  
अशोकपुष्पग्रथितां दधाना प्रालम्बमालाम् अवलग्नमध्या  ।  
आरोपितज्येव जगज्जयाय स्वचापलेखा मकरध्वजेन  ॥ प्न्च्_९।२० ॥  
  
आर्द्रव्रणाङ्कस्य कृपार्द्रचित्ता केलीमृगस्य स्वयम् एव तस्य  ।  
आचुम्बती पाण्डुकपोललेखं वतंसदूर्ध्वाङ्कुरम् अर्पयन्ती  ॥ प्न्च्_९।२१ ॥  
  
मार्गेषु रूढासु निरूढभावात् द्विरेफसम्पातसमाकुलापि  ।  
लतासु पुष्पावच्छयच्छलेन पदे पदे वत्स विलम्बमाना  ॥ प्न्च्_९।२२ ॥  
[स्य्न्तX: कुलकम्]  
  
त्वदीयविश्लेषम् अवाप्य बाला सा लक्ष्यते किं चिद् अनिर्वृतेव  ।  
भवादृशाम् एकपदे वियोगो न कस्य, राजेन्द्र, मनो दुनोति  ॥ प्न्च्_९।२३ ॥  
  
पृथुप्रतापः सविता यथैव यथा कलानां निधिर् ओषधीशः  ।  
यथा वसन्तः सुमनो ऽनुकूलस् तथासि भूमिः स्पृहणीयतायाः  ॥ प्न्च्_९।२४ ॥  
  
  
__________________________________________  
  
नायकवाक्यम्  
  
इति क्षितीशश्रुतिशुक्तिपेयाम् उदीर्य वाचं विरराम रेवा  ।  
स च स्मितद्योतितदन्तम् एवम् उवाच तां मध्यमलोकपालः  ॥ प्न्च्_९।२५ ॥  
  
स्थाने यद् आह्लादयसि प्रपन्नं पीयूषधारामधुरैर् वचोभिस्  ।  
सुधैकसूतिः स यदाकरस् ते चण्डीशचूडाभरणं शशाङ्कः  ॥ प्न्च्_९।२६ ॥  
  
ऋजुः प्रकृत्यासि परं तद् अम्ब वीचीशु पर्याप्तम् अनार्जवं ते  ।  
न केवलं सा पयसि प्रसक्तिर् आलक्ष्यते ते बत मानसे ऽपि  ॥ प्न्च्_९।२७ ॥  
  
या जूटमध्ये च शशाङ्कमौलेर् उन्निद्रकुन्दस्रग् इवावभाति  ।  
ताम् अप्यतीव त्रिजगत्प्रतीक्ष्यां त्रिःस्रोतसं पुण्यतयातिशेषे  ॥ प्न्च्_९।२८ ॥  
  
या सास्य शक्तिः प्रसराम्बुपङ्के त्वया वृता धर्मविहारवीथिः  ।  
सलीलम् उद्धूलकुलाचलेयं मही महासूकरदंष्ट्र एव  ॥ प्न्च्_९।२९ ॥  
  
भवादृशीनां महतां नदीनाम् अद्भिर् जगत्यस्तमितोपसर्गे  ।  
सुखं सदैवासुरजित् समुद्रे निद्राति पर्यङ्कितपन्नगेन्द्रः  ॥ प्न्च्_९।३० ॥  
  
असन्तम् अप्य् अम्ब मयि प्रसन्ना सम्भावनाभारमहो निधत्से  ।  
अस्त्य् एव भक्तेष्व् अतिवत्सलत्वात् बलाद् गुणारोपणकौतुकं ते  ॥ प्न्च्_९।३१ ॥  
  
अनेन मे को ऽपि हृदि प्रहर्षस् तव प्रसादातिशयेन जातः  ।  
अनार्द्रताम् इन्दुमरीचिसख्ये कियच् चिरं चन्द्रमणिर् बिभर्ति  ॥ प्न्च्_९।३२ ॥  
  
विधाय तत्तादृशम् इन्द्रजालं सा केन नीता फणिराजकन्या  ।  
अपश्यतो हेतुम् इहोपपन्नं किम् अप्य् अहो विस्मयते मनो मे  ॥ प्न्च्_९।३३ ॥  
  
अज्ञानम् अस्मिन् विषये किम् अन्यत् ममैतद् अर्हस्य् अपनेतुम् अम्ब  ।  
दिनान्तसम्मूर्च्छितम् अन्धकारं निशामुखस्येव शशाङ्कलेखा  ॥ प्न्च्_९।३४ ॥  
  
  
__________________________________________  
  
पुनो नर्मदावाक्यम्  
  
उक्त्वेति तूष्णीम् अभवन् नृसोमः सा सोमसूतिः सरिद् इत्य् उवाच  ।  
अत्रेतिवृत्तं कथयाम्य् अशेषं निशम्यतां मालवलोकपालः  ॥ प्न्च्_९।३५ ॥  
  
  
__________________________________________  
  
गृहदेवतावाचः  
  
यदैव सा तर्जितचन्द्रकान्तिर् अजायतेन्दीवरपत्रनेत्रा  ।  
चित्रस्थितानां गृहदेवतानाम् इति स्फुरन्ति स्म तदैव वाचः  ॥ प्न्च्_९।३६ ॥  
  
रत्नाकरत्वं, भुजगेन्द्र जातं कन्या तव श्रीः शुभलक्षणेयम्  ।  
वक्षःस्थलं मध्यमलोकभर्तुर् विभूषयित्री पुरुषोत्तमस्य  ॥ प्न्च्_९।३७ ॥  
[९।३७अ: रेअद्: रत्नाकरस्त्वं भुजगेन्द्र जाता? ओर् ड़ोल्लोw ।क्?]  
  
भुजङ्गवंशार्णवकौमुदीयम् इयं पताकास्य रसातलस्य  ।  
उपागतेयं निधनाग्रदूती वज्राङ्कुशस्यासुरपुङ्गवस्य  ॥ प्न्च्_९।३८ ॥  
[स्य्न्तX: कुलकम्]  
[नोते: वज्राङ्कुश इस् थे एअस्तेर्न् गुअर्दिअन् ओड़् थे वज्रधातुमण्डल!]  
  
स्ववीर्यपर्यस्तपुरन्दरेण तेनासुरेन्द्रेण कदर्थितस्य  ।  
तेजश् चिराद् उच्छ्वसितं तदाभूद् इति श्रुते भोगभृतां कुलस्य  ॥ प्न्च्_९।३९ ॥  
  
तद्देहकान्तिस् तिमिरं व्यनैषीत् यद् अत्र मोघीकृतरत्नदीपा  ।  
पित्रा तद् अस्याः कृतम् अर्थयुक्तम् आह्लादनं नाम शशिप्रभेति  ॥ प्न्च्_९।४० ॥  
  
ततः सुधासूतिकराभिरामैर् गुणैः परीता सहजन्मभिः सा  ।  
शनैः शनैर् वृद्धिम् अवापद् अत्र रसातले बालमृणालोकेव  ॥ प्न्च्_९।४१ ॥  
  
  
__________________________________________  
शशिप्राभापितुः प्रतिज्ञा  
  
यद् अर्थिताभूद् अनुबद्धमानसैः सुरैश् च सिद्धैश् च महोरगैश् च  ।  
तेषां पुरस्ताद् अकृतव्यवस्थाम् इत्य् एकदा संसदि पन्नगेन्द्रः  ॥ प्न्च्_९।४२ ॥  
  
गुप्ताभिहितो यत् त्रिदशारिवीरैर् वज्राङ्कुशाख्यस्य महासुरस्य  ।  
असूत लीलागृहदीर्घिकेह हैमं हरेर् नाभिर् इवारविन्दम्  ॥ प्न्च्_९।४३ ॥  
  
आनीय तद् यो दुहितुर् ममास्याः कर्णावतंसप्रणयीकरोति  ।  
तस्येयम् इष्वासभृतः कलत्रं पार्थस्य पाञ्चालनृपात्मजेव  ॥ प्न्च्_९।४४ ॥  
[स्य्न्तX: कुलकम्]  
  
तेनैवम् उक्ते च तदा परेषु तम् अर्थम् अङ्गीकृतवान् न को ऽपि  ।  
वन्यद्विपाद् उद्गतदानराजेः कः कुम्भमुक्ताफलम् आददीत  ॥ प्न्च्_९।४५ ॥  
  
ततः प्रभृत्यद्भुतरूपरेखा सा बालिकाभूद् अवरा वरापि  ।  
चित्ते वचस् तत् कुलदेवतानां कृत्वापि तस्याः सश् च नान्वशेत  ॥ प्न्च्_९।४६ ॥  
  
सम्प्रत्य् अवैमि प्रथिता यदातः स्वर्गे च भूमौ च भुवस्तले च  ।  
नीतो ऽसि नेत्रातिथितां त्वम् अस्याः पुण्येन जन्मान्तरसम्भृतेन  ॥ प्न्च्_९।४७ ॥  
  
आनेतुकामेन भवन्तम् अत्र निजं वचस् तन्नयता प्रतिष्ठाम्  ।  
आप्तप्रयत्नेन तथा स मन्ये फणीश्वरेणोपकृतः प्रपञ्चः  ॥ प्न्च्_९।४८ ॥  
  
एकः क्षितौ साहसिकस् त्वम् एव नान्यो ऽस्ति राजन् नवसाहसाङ्कः  ।  
निसर्गदुर्गाम् अपि भूमिम् एतां स्वोद्यानवीथीम् इव यः प्रविष्टः  ॥ प्न्च्_९।४९ ॥  
  
तद् अस्य कार्यस्य पुरस्कृतस्य यतस्व सीमान्तविलोकनाय  ।  
विगाहमानो ऽम्बरम् अर्धमार्गं निवर्तते जातु किम् उष्णराश्मिः  ॥ प्न्च्_९।५० ॥  
  
इतो ऽस्ति गव्यूतिशतार्धमात्रं गत्वा पुरी रत्नवतीति नाम्ना  ।  
विनिर्मिता शिल्पिकलामयेन मयेन या नाकजिगीषयेन  ॥ प्न्च्_९।५१ ॥  
[नोते: अल्लुसिओन् तो अणहिलपुर, चपितल् ओड़् थे सोलङ्किस्?]  
  
तस्यासुरेन्द्रस्य नराधिपेन्द्र जगद्द्रुहः सा किल राजधानी  ।  
समेधितस्याब्जभुवा वरेण रणेष्व् अवध्यो मरुतां भवेति  ॥ प्न्च्_९।५२ ॥  
  
सो मौलिरत्नानि महोरगाणाम् उत्ख्याय चोत्खाय च कौतुकेन  ।  
करोति निर्वासितनायकेषु निजाङ्गनाहारलतान्तरेषु  ॥ प्न्च्_९।५३ ॥  
  
सो बाष्पपर्याकुललोचनानि निःश्वासभिन्नाधरपल्लवानि  ।  
करोति वक्त्राण्य् अमराङ्गनानाम् उत्सन्नलीलास्मितचन्द्रिकानि  ॥ प्न्च्_९।५४ ॥  
  
कृताङ्गदः कम्बलकालियाभ्यां यज्ञोपवीतीकृतशङ्खचूडः  ।  
सस् तक्षकापादितकण्ठभूषो बिभर्ति लीलाम् अशिवः शिवस्य  ॥ प्न्च्_९।५५ ॥  
  
आस्तां किम् अन्यैः फणिभिः सश् चिन्त्यस् तस्यापि शेषस्य च वासुकेश् च  ।  
राहुर् यथा विश्वभयैकहेतुस् ताराधिपस्याहिमदीधितेश् च  ॥ प्न्च्_९।५६ ॥  
  
खगेन्द्रभङ्गेन तथा तथा च न सर्पयज्ञे जनमेजयस्य  ।  
निधानम् आतङ्कपरम्पराणां जातो यथा सम्प्रति नागलोकः  ॥ प्न्च्_९।५७ ॥  
  
हरेस् त्वम् अंशो ऽत्र कृतावतारस् तस्यासुरेन्द्रस्य निबर्हणाय  ।  
अवैमि लोकत्रयकण्टकस्य लङ्काधिपस्येव स मैथिलीशः  ॥ प्न्च्_९।५८ ॥  
  
श्रीकण्ठवैकुण्ठपुरन्दराद्यैर् उपेक्षितं यत् त्रिदशैर् अशक्त्या  ।  
कृतस्य तस्यास्य भरं विसोढुं सम्भाव्यसे मे नृपते त्वम् एव  ॥ प्न्च्_९।५९ ॥  
  
किम् अन्यद् उत्तिष्ठ गृहाण यात्रां वज्राङ्कुशं प्रत्यमितप्रताप  ।  
तच् चावतंसीकुरु हेमपद्मम् आनीय, भूशक्र, शशिप्रभायाः  ॥ प्न्च्_९।६० ॥  
  
सा ते समाप्ताद्भुतसाहसस्य वत्साङ्कम् अभ्येतु फणीन्द्रकन्या [[वत्साङ्क पुन्?]]  ।  
सीता यथा दशरथेः सलीलम् आरोपितत्र्यम्बककार्मुकस्य  ॥ प्न्च्_९।६१ ॥  
[९।६१अ: रेअद् असमाप्त# ?]  
  
अगाधपातालतलोद्गतानि विनिद्रकुन्दच्छदसुन्दरानि  ।  
लोकद्वये सम्प्रति ते यशांसि आकल्पपल्लवीफलवच् चरन्तु  ॥ प्न्च्_९।६२ ॥  
  
प्रसादम् आप्तेन चिराद् विलीने तस्मिन् सुरारातिघनोपरोधे  ।  
मुखेन्दुना पन्नगसुन्दरीणां पुनः समागच्छतु पत्रलेखा  ॥ प्न्च्_९।६३ ॥  
  
आसीत् पुरस्तात् त्रिपुरावभङ्गे यन् मण्डलं बालमृगाङ्कमौलेः  ।  
महासुरैर् भाविनि साम्पराये तवास्तु तत् संयुगजामदग्न्य  ॥ प्न्च्_९।६४ ॥  
  
पन्थाः शिवो ऽयं पुरतो ऽत्र गन्ता वङ्कुर्मुनिर् लोचनगोचरं ते  ।  
उपाचरेस् तं च तथाविधानां भक्तिं हि गां कामदुहाम् उशन्ति  ॥ प्न्च्_९।६५ ॥  
  
इत्य् उदीर्य मणिकान्तिकन्दलीः कल्पितं त्रिदशचापम् अस्य सा  ।  
आ मुमोच निजकण्कणं भुजे ज्याकिणाङ्ककठिणीकृतत्वचि  ॥ प्न्च्_९।६६ ॥  
  
  
__________________________________________  
  
नर्मदोक्तिस्वीकारः  
  
अवदद् अथ सः साहसोन्मुखस् ताम् इह हि वयं वचसि स्थितास् तवेति  ।  
तडिद् इव न चिराद् उदीरिताशीः सरिद् अपि सास्य पुरस् तिरोबभूव  ॥ प्न्च्_९।६७ ॥  
  
इति  श्रीमृगाङ्कदत्तसूनोः परिमलापरनाम्नः पद्मगुप्तस्य कृतौ नवसाहसाङ्कचरिते महाकाव्ये नर्मदासंवादो नाम नवमः सर्गः  
  
************************************************  
  
  
दशमः सर्गः  
  
  
नायकस्य रमाङ्गदं प्रति प्रश्नः  
  
अथ मेकलाचलसुतातिरोहितौ अतिमात्रविस्मयरसार्द्रमानसः  ।  
दशनच्छविच्छुरितपाटलाधरः स रमाङ्गदं नृपतिर् इत्य् अवोचत्  ॥ प्न्च्_१०।१ ॥  
  
अधिरोहति स्वयम् अचिन्तिताप्य् अहो शुभसम्पदङ्कम् अपराङ्मुखे विधौ  ।  
सवपुर् विलोचनपथं यदावयोर् अमृतांशुसूतिर् इयम् आपदापगा  ॥ प्न्च्_१०।२ ॥  
  
इदम् इन्द्रजालम् इति मे समुत्थिताम् मतिम् एतद् अर्पितम् उदारया तया  ।  
विकसन्मरीचिरचितेन्द्रकार्मुकं करवर्ति रत्नवलयं विलुम्पति  ॥ प्न्च्_१०।३ ॥  
  
अयि मेकलाद्रितनयापुरःकृते क्रियते किम् अत्र वद कृत्यवस्तुनि  ।  
तव यत् सदा नयरहस्यवेदिनो न धियश् चरन्त्य् अनयपांसुले पथि  ॥ प्न्च्_१०।४ ॥  
  
  
__________________________________________  
  
रमाङ्गदवाक्यम्  
  
इति पार्थिवेन कथिते दधन् मनाक् पुलकेन चुम्बितकपोलम् आननम्  ।  
इदम् आत्तनीतिपथम् आददे वचः स्मितपुष्पिताधरदलो रमाङ्गदः  ॥ प्न्च्_१०।५ ॥  
  
इह किं प्रतिस्फुरति मे तवाग्रतो नयशास्त्रनीरनिधिपारदृश्वनः  ।  
अवलीढविश्वतमसः पुरो रवेर् न हि जातु दिपकशिखा प्रकाशते  ॥ प्न्च्_१०।६ ॥  
  
विषये ऽत्र मौनम् उचितं हि मादृशाम् अवशस् तथापि कथयामि किं चन  ।  
क्षितिपालमौलिमणिवेणिकातिथेस् तव केन शासनम् इदं विलङ्घ्यते  ॥ प्न्च्_१०।७ ॥  
  
प्रथमं हि मण्डलम् अखण्डशाक्तिभिर् विजिगीषुभिः स्वम् अभितः प्रसाध्यते  ।  
परमण्डले तद् अनु नीतिपारगैर् अवनीपुरन्दर, करः प्रसार्यते  ॥ प्न्च्_१०।८ ॥  
  
तद् अपास्यम् एवम् अवितर्कितोत्थिते परिपन्थिनाम् इह विधेयवस्तुनि  ।  
यदि नाभविष्यद् अभिमानशालिनस् तव राज्यम् उद्धृतसमस्तकण्टकम्  ॥ प्न्च्_१०।९ ॥  
  
श्रुतशक्तिसङ्कलितमन्त्रनिश्चयैर् उपलब्धषड्गुणविवेकवर्त्मभिः  ।  
तदुपायतत्त्वम् अधिगम्य धूः क्षितेस् तव मन्त्रिभिर् नृप दुरुद्वहोह्यते  ॥ प्न्च्_१०।१० ॥  
  
अतिसान्द्रकाञ्चनमरीचिपिङ्गलं दिगुपाहितप्रचुरपत्रशोभिनः  ।  
तव कोशम् उत्सृजति न क्षणं रमा परमारवंशसरसीसरोरुह  ॥ प्न्च्_१०।११ ॥  
  
प्रियकीर्तयो जयपवित्रिताशयास् तरसा तृणीकृतजगत्त्रया युधि  ।  
जगतीविशेषक तवानुजीविनो निवसन्त्य् अवन्तिविषये सहस्रशः  ॥ प्न्च्_१०।१२ ॥  
  
पृथिवीभृतः प्रथितविक्रमेण ये गमितास् त्वया वशम् उपायसम्पदा  ।  
नयवर्त्मगाः क्षितिपते तवान्यथा न भवन्ति भाविसमराभिशङ्कया  ॥ प्न्च्_१०।१३ ॥  
  
अपकर्तुम् अत्र समये तवात्तभीर् मनसापि हूणनृपतिर् न वाञ्छति  ।  
इभकुम्भभित्तिदलनोद्यमे हरेर् न कपिः कदा चन सटां विकऋषति  ॥ प्न्च्_१०।१४ ॥  
  
असिकान्तिजालजटिलाग्रबाहुना रणसीम्नि नाथ निहतेषु भर्तृषु  ।  
भवतात्र वागडवधूजनः कृतो रतिसन्धिविग्रहकथापराङ्मुखः  ॥ प्न्च्_१०।१५ ॥  
  
अधुनापि देव मुरलाङ्गनाजनैस् विजयप्रशस्तिर् इव लिख्यते तव  ।  
गलदञ्जनाश्रुपृषतावलिच्छलाल् लसदिन्दुपाण्डुषु कपोलभित्तिषु  ॥ प्न्च्_१०।१६ ॥  
  
रभसाद् अपास्य मणिकङ्कणावलीः कनकारविन्दकतकेषु ते ऽसिना  ।  
न किम् अर्पितानि नृप लाटयोषिता स्फटिकाक्षसूत्रवलयानि पाणिषु  ॥ प्न्च्_१०।१७ ॥  
  
नयनाम्बुभिः स्नपितधूसराधराः प्रतिबद्धरूक्षमलिनैकवेणयः  ।  
निहिता न किं महति शोकसागरे जगतीन्द्र कोसलपतेः पुरन्ध्रयः  ॥ प्न्च्_१०।१८ ॥  
  
उदितेन वैरितिमिरद्रुहाभितस् तव नाथ विक्रममयूखमालिना  ।  
गमिताः प्रभावलयशून्यतां झटित्य् अपरान्तपार्थिववधूमुखेन्दवः  ॥ प्न्च्_१०।१९ ॥  
  
अतिवेलम् उत्तरदिगन्तवर्तिना समरश्रमाभ्युदितघर्मबिन्दुना  ।  
शरदिन्दुनिर्मलम् अपायि भूभृताम् असिपत्रपात्रपतितं त्वया यशः  ॥ प्न्च्_१०।२० ॥  
  
निजरन्ध्रगोपनपटीयसाभितः पररन्ध्रदृष्टिपटुचारचक्षुषा  ।  
नयभिन्नसाहसभुवा भुवस्तले भवता समं कथय को विरुद्ध्यते  ॥ प्न्च्_१०।२१ ॥  
  
नरदेव दैवम् अधिकृत्य या विपत् निपतत्य् अवन्तिविषये कथं चन  ।  
शिखिमुक्तमन्त्रहविषा विहन्यते तव सा वसिष्ठमहसा पुरोधसा  ॥ प्न्च्_१०।२२ ॥  
  
नृप वासराणि निरुपप्लवाः प्रजाः सुखम् आत्मकर्मणि रता नयन्ति यत्  ।  
विजयं जयैकसुहृदो ऽस्य सर्वदा ननु कार्मुकस्य तव तद्विजृम्भितम्  ॥ प्न्च्_१०।२३ ॥  
  
इति किं चिद् एव न तव स्वमण्डले नृप चिन्त्यम् अस्त्य् उदितशक्तिसम्पदः  ।  
अधुना तु नीतिनिहितेन चेतसा फणिलोककृत्यम् इदम् एव चिन्त्यताम्  ॥ प्न्च्_१०।२४ ॥  
  
प्रभुशाक्तिर् उद्यमपरत्वम् अर्पित- त्रिजगच्चमत्कृतिर् अहङ्कृतिश् च सा  ।  
असुरस्य तस्य कथिता नरेन्द्र ते नगरी च मेकलनगेन्द्रकन्यया  ॥ प्न्च्_१०।२५ ॥  
  
अभिगम्य एव सस् तवाधुना रिपुर् मरुताम् उदारनिजकार्यसिद्धये  ।  
श्रुतिलग्नगन्धगजबृंहितः क्षणं नृप केसरी कथय किं विलम्बते  ॥ प्न्च्_१०।२६ ॥  
  
नवसाहसाङ्क, न तवासुराद् अहं कलयामि सम्प्रति किम् अप्य् अतादृशम्  ।  
विधुतिः कदा चन विभो न भूभृतः कलविङ्कपक्षपवनेन शाङ्क्यते  ॥ प्न्च्_१०।२७ ॥  
  
भवता यदोच्चलित एष दक्षिणश् चरणस् तदैव सुरवैरियोषिताम्  ।  
विगलन्ति देव नयनोदबिन्दवः शरदिन्दुपाण्डुनि कपोलमण्डले  ॥ प्न्च्_१०।२८ ॥  
  
विजयैकसद्मनि गुणः शरासने तव यावद् अत्र न नृपाधिरोहति  ।  
तुहिनच्छटाधवलचामरस्मिता विलसन्ति तावद् असुरालये श्रियः  ॥ प्न्च्_१०।२९ ॥  
  
कनकारविन्दम् अरविन्दलोचन प्रणयेन नैव सः समर्पयिष्यति  ।  
सुरनिर्जयार्जितमदावृते ऽन्तरं लभते न साम किल तादृशं हृदि  ॥ प्न्च्_१०।३० ॥  
  
भवतः कुतो ऽपि नृप यावद् आगमं न स वेत्ति तावद् अभियोक्तुम् अर्हसि  ।  
सहसान्यथा रहसि मन्त्रिबोधितः परितः स्वदुर्घटने यतिष्यते  ॥ प्न्च्_१०।३१ ॥  
  
कृतनूतनार्गलकपाटसम्पुटां सुभटैर् उदायुधकरैर् अधिष्ठिताम्  ।  
परितः सुखातपरिखां पुनः पुरीं रचितैकदुर्गम् अपथां विधास्यति  ॥ प्न्च्_१०।३२ ॥  
  
वलिते ऽपि किं चन धनुःपरिग्रहे भुवनत्रयप्रथितसाहसे त्वयि  ।  
अपि जायते धृतिविपर्ययो हरेर् असुरेषु कैव गणना तपस्विषु  ॥ प्न्च्_१०।३३ ॥  
  
नियतं, नरेन्द्र, विदत्फणामणि- स्फुरदंशुसूत्रितनवातपं नभः  ।  
सुरवैरिवीर्यदृढमत्सरं पुरः फणिसैन्यम् आजिभुवि ते भविष्यति  ॥ प्न्च्_१०।३४ ॥  
  
अधुनैव ते ऽत्र निजतां व्रजन्ति वा सुभटाः स्वयं विधिवशेन के चन  ।  
कपयः पुरा रघुपतेर् यथा वने हनुमत्पतङ्गतनयाङ्गदादयः  ॥ प्न्च्_१०।३५ ॥  
  
यद् उदीरितश् च पुरुकुत्सकान्तया सरितासि वङ्कुमुनिदर्शनं प्रति  ।  
प्रतिभाति किं चन ममैव तत्र ते किम् उ निर्मुखेङ्गितविदस् तदिङ्गितम्  ॥ प्न्च्_१०।३६ ॥  
  
अथवैक एव विभुर् अस्य् अरेर् वधे ननु धाम तत् स्फुरति शार्ङ्गिणस् त्वयि  ।  
उदितक्रुधस् त्रिपुरदाहडम्बरे शरताम् अवाप किल यत् पिनाकिनः  ॥ प्न्च्_१०।३७ ॥  
  
अवलोकयामि शकुनं यथा तथा तद् अवैमि पक्ष्मलदृशः सभान्तरे  ।  
न चिराद् उपोड्ःअपुलकेन पाणिना कनकारविन्दम् अवतंसयिष्यसि  ॥ प्न्च्_१०।३८ ॥  
  
त्वम् इहैव नाथ मणिधाम्नि तिष्ठ वा न हि नाम तादृशम् इदं प्रयोजनम्  ।  
असुरं निहत्य सहसैव तत्क्षणाद् अहम् आनयामि तपनीयपङ्कजम्  ॥ प्न्च्_१०।३९ ॥  
  
विजयी यद् अस्मि स्मरेषु जित्वराः प्रभवन्ति तत्र तव पादपांसवः  ।  
अरुणो यद् अन्धतमसं निषेधति स्फुरितं नराधिप तद् अर्कतेजसाम्  ॥ प्न्च्_१०।४० ॥  
  
  
__________________________________________  
  
नायकवाक्यम्  
  
मसृणोक्तिपल्लवितनीतिविक्रम- क्रमम् इत्य् उदीर्य विरते रमाङ्गदे  ।  
सः सरस्वतीमुखररत्ननूपुर- ध्वनिपेशलं नृपतिर् आददे वचः  ॥ प्न्च्_१०।४१ ॥  
  
त्वदृते मुखात् सुखनिरस्तसंशय- प्रसरेयं भारती उल्लसति कस्य भारती  ।  
शशलक्ष्मणः परमखर्वशर्वरी- तिमिरछिदुच्छलति कान्तिकन्दलि  ॥ प्न्च्_१०।४२ ॥  
  
तव वेद्मि पौरुषम् अहं त्वया विना न वपुःस्थितिं क्व चन कर्तुम् उत्सहे  ।  
धनुषीव दीर्घगुणसङ्गते यतस् त्वयि मे दृढप्रणयवासितं मनः  ॥ प्न्च्_१०।४३ ॥  
  
गमने तद् एहि सहितौ यतावहे झटिति त्रिविष्टपरिपोः पुरीं प्रति  ।  
अपदे यद् उद्यमकथाविरोधिनी न हि सिद्धये भवति दीर्घसूत्रता  ॥ प्न्च्_१०।४४ ॥  
  
  
__________________________________________  
शुकवाक्यम्  
  
इति पार्श्ववर्तिनम् उदीर्य मौनवान् अभवत् स मालवकुरङ्गलाञ्छनः  ।  
त्वरयावतीर्य सश् च रत्नपञ्जरात् पुरतः शुको ऽस्य पुन इत्य् अभाषत  ॥ प्न्च्_१०।४५ ॥  
  
शृणु शङ्खचूडशुचिवंशभूर् अहं नृप, रत्नचूड इति नागरकः  ।  
उदपादि कण्वमुनिशिष्यशापतः शुकता ममेयम् अनिमीलितस्मृतिः  ॥ प्न्च्_१०।४६ ॥  
  
प्रणयोक्तिभिर् मुनिर् अथ प्रसेदिवान् इति मे सः शापतिमिरावधिं व्यधात्  ।  
वशिनां रुषो मतिषु नासते चिरं जलविपुषश् च, नृप, सस्यसूचिषु  ॥ प्न्च्_१०।४७ ॥  
  
त्वम् अफल्गु नेष्यसि शशिप्रभान्तिकं नवसाहसाङ्कनृपतेर् यदा वचः  ।  
नियतं भविष्यति तदा कुमार ते शुकरूपरूपपरिवर्तनोत्सवः  ॥ प्न्च्_१०।४८ ॥  
  
तद् अनङ्गषष्ठशरं सन्दिश स्वयं शनकैः किम् अप्य् उरगबालिकां प्रति  ।  
हृदि यन् निधाय सहसैव याम्य् अहं फणिनाम् अनम्रमणितोरणां पुरीम्  ॥ प्न्च्_१०।४९ ॥  
[वर् १०।४९अ: {#शरं।लेम् ।एम्; #शर ।एद्}]  
  
अयि मौनम् एतद् अवनीन्द्र, मुच्यतां द्रुतम् उच्यतां च किम् इयं मयि त्रपा  ।  
पृथग् अस्मि देव न हि ते परिच्छदात् उचितं न तन् मयि रहस्यगोपनम्  ॥ प्न्च्_१०।५० ॥  
  
  
__________________________________________  
  
नायकवाक्यम्  
  
इति वल्गु जल्पति शुके ऽथ विस्मयाद् अपि विस्मयं परम् अवाप पार्थिवः  ।  
अवदच् च पञ्जरम् इवास्य कल्पयन् दशनांशुभिः स्फटिकसूचिकोमलैः  ॥ प्न्च्_१०।५१ ॥  
  
विपदं विलोक्य तव दुःसहाम् इमाम् अयि रत्नचूड मम दूयते मनः  ।  
पतितं कुकूलदहने न कस्य वा मृदुमालतीमुकुलमाल्यमाधये  ॥ प्न्च्_१०।५२ ॥  
  
  
__________________________________________  
  
नायिकां प्रति सन्देशः  
  
घटितं विधेर् इदम् अजर्यम् आवयोर् न रमाङ्गदान् मम सखे ऽतिरिच्यसे  ।  
इदम् आर्य तत् त्वयि विमुक्तयन्त्रणो ननु सन्दिशामि हरिणीदृशां प्रति  ॥ प्न्च्_१०।५३ ॥  
  
विरते ऽपि मेघतिमिरे नताङ्गि मे न गतासि लोचनपथं यदा तदा  ।  
फणिलोकभूमिम् अतिदुर्गमाम् इमाम् अविशं तव अनुपदम् एव सुद्नरि  ॥ प्न्च्_१०।५४ ॥  
  
नगरीं त्वदात्तहृदयो ऽपि भोगिनाम् अहम् आगतो न मृगदीर्घलोचने  ।  
श्रुतयेन्दुसूतिसरितान्यतो हृतः सहसैव हेमशतपत्रवार्तया  ॥ प्न्च्_१०।५५ ॥  
  
अतिपाटलाधरम् अवाञ्चितं ह्रिया स्मितकान्तिमत् स्तिमितरत्नकुण्डलम्  ।  
तदपाङ्गसङ्कलितलोचनोत्पलं फणिलोककौमुदि मुखं स्मरामि ते  ॥ प्न्च्_१०।५६ ॥  
  
द्वितये द्वयेन सहसोज्झितस् तदा शशिसूतिसिन्धुपुलिनोदरे शरः  ।  
जगदेकविभ्रमभ्वा भुवस्तले सुतनु त्वया मयि च पुष्पधन्वना  ॥ प्न्च्_१०।५७ ॥  
  
धृतम् ऊर्मिहस्तनिवहेन रेवया ननु फेनकान्ति करभोरु मे पतत्  ।  
विषये दृशोर् उपदशं मनःशिला- लिखितैकहंसमिथुनं तवांशुकम्  ॥ प्न्च्_१०।५८ ॥  
  
मणिकान्तिलुप्ततिमिरे रसातले भवतीम् इहानुसरता तनूदरि  ।  
अवलोकितान्य् अथ मया पदानि ते सहसा सुवर्णसिकताङ्किते पथि  ॥ प्न्च्_१०।५९ ॥  
  
सरले जठित्य् उदितकार्श्यदोर्लता- गैल्तानि रत्नवलयानि ते मया  ।  
कथम् अप्य् उदश्रुपृषतं पदे पदे चकितेन चन्द्रमुखि वीक्षितानि च  ॥ प्न्च्_१०।६० ॥  
  
मनसा किम् आलिखति किं समाचरत्य् अधुना किम् इन्दुवदना च वक्ति सा  ।  
इति मे ऽपदिश्य भवतीं प्रवृत्तया हृदयं सशल्यम् इव हन्त चिन्तया  ॥ प्न्च्_१०।६१ ॥  
  
परितापवत्यविरलोच्छलत्प्रभा- तुहिनच्छटाभिर् असिताब्जलोचने  ।  
शरदिन्दुदीधितिकलापसुन्दरस् तव हार एष हृदि सिञ्चतीव माम्  ॥ प्न्च्_१०।६२ ॥  
  
कथय प्रिये निहितसान्द्रचन्दन- द्रवशीतलोज्ज्वलकरा कुचद्वये  ।  
मम हारयष्टिर् अपि सा सखीव किं मदनाभितापम् अपटूकरोति ते  ॥ प्न्च्_१०।६३ ॥  
  
क्षणम् अप्य् अहो पतसि मे शुचिस्मिते न समुत्सुकस्य तव विस्मृतेः पथि  ।  
झटिति प्रविश्य हृदये ममात्र किं लिखितासि पद्ममुखि पुष्पकेतुना  ॥ प्न्च्_१०।६४ ॥  
  
समुद्वहन्ती स्रवदञ्जनाश्रु- घोरोत्करश्यामितकङ्कणेन  ।  
करारविन्देन मुखेन्दुबिम्बम् आपाण्डुरक्षामकपोलभित्ति  ॥ प्न्च्_१०।६५ ॥  
  
नवे नवे पङ्कजिनीपलाश- मृणालहारादिसनाथपार्श्वे  ।  
प्रवाललीलास्तरणे निषण्णा सिंहासने मन्मथपार्थिवस्य  ॥ प्न्च्_१०।६६ ॥  
  
बालप्रवालाङ्कुरपाटलस्य लावण्यरत्नाकरकौस्तुभस्य  ।  
उदूष्मणा निःश्वसितेन कान्तिं कदर्थयन्ती दशनच्छदस्य  ॥ प्न्च्_१०।६७ ॥  
  
अनल्पसङ्कल्पविकल्पजाल- विलोडनैर् न स्वम् अपि स्मरन्ती  ।  
ससाध्वसेनाविरतं मया त्वम् उत्प्रेक्ष्यसे पन्नगराजपुत्रि  ॥ प्न्च्_१०।६८ ॥  
[स्य्न्तX: कलापकस्]  
  
ब्रूमः कियन् नय कथं चन कालम् अल्पम् अत्राब्जपत्रनयने नयने निमील्य  ।  
हेमाम्बुजं तरुणि तत् तरसापहृत्य देवद्विषो ऽयम् अहम् आगत इत्य् अवेहि  ॥ प्न्च्_१०।६९ ॥  
  
भद्रैतद् व्रज रत्नचूडनिबिडप्रेमार्द्रम् अस्मद्वचस् तस्यास् तत्र कुरङ्गशावकदृशः कर्णावतंसीकुरु  ।  
शापान्ते बत विस्मरिष्यसि भ्रातस् तद् एकं किम् अप्य् आदाय स्वयम् एव तत्प्रतिवचः पार्श्वं ममाभ्येष्यसि  ॥ प्न्च्_१०।७० ॥  
  
इति नृपतेः स्वान्ते कृत्वा मनोमृगवागुरां गिरम् उदकमन्निस्त्रिंशाभे नभस्य् अशनैः शुकः  ।  
चिरविनिहितां दृष्टिं तस्मान् निवर्त्य तथोत्सुको झटिति गमने देवो ऽप्य् असीत् सः साहसलाञ्छनः  ॥ प्न्च्_१०।७१ ॥  
  
इति  श्रीमृगाङ्कदत्तसूनोः परिमलापरनाम्नः पद्मगुप्तस्य कृतौ नवसाहसाङ्कचरिते महाकाव्ये रत्नचूडसम्प्रेषणो नाम दशमः सर्गः  
  
  
************************************************  
  
  
एकादशः सर्गः  
  
  
शत्रुजयार्थं प्रस्थानम्  
  
अथ बिभ्रत् सरागेण हृदयेन कृशोदरीम्  ।  
सः प्रतस्थे महीनाथः करेण च धनुर्लताम्  ॥ प्न्च्_११।१ ॥  
  
इन्द्रनीलप्रतोलीतः स निर्गच्छन् पतिः श्रियः  ।  
तत्कान्तिश्यामतां गत्वा क्षणं कृष्ण इवाबभौ  ॥ प्न्च्_११।२ ॥  
  
आसन्नपद्मसरसा कुसुमानम्रशाखिना  ।  
सो नर्मदोपदिष्टेन गन्तुं प्रववृते पथा  ॥ प्न्च्_११।३ ॥  
  
यान्तम् एकान्तशिशिराः समीरास् तं सिषेविरे  ।  
एलालवङ्गकङ्कोल- जातीफलसुगन्धयः  ॥ प्न्च्_११।४ ॥  
  
चक्रस् तस्यानिलस्पर्श- क्वणत्काञ्चनपल्लवाः  ।  
मौक्तिकस्तबकस्मेरा विस्मयं रत्नवीरुधः  ॥ प्न्च्_११।५ ॥  
  
अमन्दमारुताक्षेप- मुक्तमुक्ताफलच्छलात्  ।  
चलद्वंशलता मूर्ध्नि तस्य लाजान् इवाकिरन्  ॥ प्न्च्_११।६ ॥  
  
अगलन् कुसुमव्याजात् तस्मिन्न् अभ्यर्णगामिनि  ।  
पातालकल्पवृक्षाणाम् आनन्दाश्रुलवा इव  ॥ प्न्च्_११।७ ॥  
  
अरविन्दमुखक्रोड- क्रीडन्मुखरषट्पदा  ।  
अनामयम् इवापृच्छत् तम् अभ्यागतम् अब्जिनी  ॥ प्न्च्_११।८ ॥  
  
शशिप्रभाक्षिविस्तार- संवादिन्यः पदे पदे  ।  
तं किम् अप्य् आर्द्रतां निन्युर् अरण्यहरिणीदृशः  ॥ प्न्च्_११।९ ॥  
  
उपयुक्तामृतस्पर्धि- नारिकेलफलोदकान्  ।  
आस्वादितलवाङ्गैला- पूगनागलतादलान्  ॥ प्न्च्_११।१० ॥  
  
शय्यीकृतातनुस्वर्ण- कदलीबालपल्लवान्  ।  
विष्टरीकृतविस्तीर्ण- चन्द्रकान्तशिलातलान्  ॥ प्न्च्_११।११ ॥  
  
तत्कालोचितकर्तव्य- व्यावृत्तैकरमाङ्गदान्  ।  
आवृत्तिविहितप्रेयः- फणिराजसुताकथान्  ॥ प्न्च्_११।१२ ॥  
  
हृदयन्यस्तकर्पूर- मृणालनलिनीदलान्  ।  
पुंःकोकिलकुलोल्लाप- जनितस्मरसञ्ज्वरा  ॥ प्न्च्_११।१३ न् ॥  
  
जाम्बूनदलतागुल्म- विहिताश्रयसौहृदान्  ।  
गच्छन् सस् तत्र कति चिन् निवासान् व्यधिताध्वनि  ॥ प्न्च्_११।१४ ॥  
[स्य्न्तX: कुलकम्]  
  
  
__________________________________________  
  
वङ्कुमुन्याश्रमप्राप्तिः  
  
  
सम्प्राप पृथिवीपालः कालेन कियताप्य् अथ  ।  
सः कूलोपान्तविचरन्- यङ्कु वङ्कुतपोवनम्  ॥ प्न्च्_११।१५ ॥  
  
  
__________________________________________  
  
आश्रमवर्णनम्  
  
  
हृतं कुतूहलेनालं तदालोकनजन्मना  ।  
पतिं मध्यमलोकस्य तं जगाद रमाङ्गदः  ॥ प्न्च्_११।१६ ॥  
  
सीमा सतीतिशब्दस्य सकुशाङ्काल्पपल्लवा  ।  
मैथिलीव श्रियं धत्ते काम् अप्य् आश्रमभूर् इयम्  ॥ प्न्च्_११।१७ ॥  
  
इतो वान्ति हविर् धूम- लतालस्यप्रदा इमे  ।  
मरुतः पावनाः पक्व- पुरोडाशसुगन्धयः  ॥ प्न्च्_११।१८ ॥  
  
इतो हिरण्मयी भूमिस् तरवो हेमवल्कलाः  ।  
उन्निद्रहेमपद्मानि पयांसीव पदे पदे  ॥ प्न्च्_११।१९ ॥  
  
काकपक्षाङ्कमूर्धानः पश्यैते गुरुशिक्षया  ।  
बटवः खण्डयन्त्य् अत्र समिधश् च पदानि च  ॥ प्न्च्_११।२० ॥  
  
अनया साम गायन्त्या स्वरसंशयवान् अयम्  ।  
इतः करोति कलहं शुकः सारिकया समम्  ॥ प्न्च्_११।२१ ॥  
  
इदम् अत्राद्भुतं पश्य मदक्लिन्नं गजस्य यत्  ।  
गण्डलेखां नखाग्रेण शनैः कण्डूयते हरिः  ॥ प्न्च्_११।२२ ॥  
  
प्रभामण्डलपर्यस्त- तमसः शतशः पथि  ।  
तवापतन्ति पाताल- रवयो ऽमी महर्षयः  ॥ प्न्च्_११।२३ ॥  
  
एषां द्वितयम् एताभिः कपिलाभिर् अलङ्कृतम्  ।  
उटजप्राङ्गणं गोभिर् जटाभिर् अभितः शिरः  ॥ प्न्च्_११।२४ ॥  
  
इतो गात्रपरावृत्ति- भग्नास्थि पुरुषेतरान्  ।  
मुनेः शय्याकुशान् अत्ति बालः कस्तूरिकामृगः  ॥ प्न्च्_११।२५ ॥  
  
इतो ऽप्य् अयम् ऋषिः पश्य जपापाटलयानया  ।  
गवानुगम्यते सायं सन्ध्येव दिवाकरः  ॥ प्न्च्_११।२६ ॥  
  
सहसैवातिथिः प्राप्तः को ऽप्य् अयं भवताम् इति  ।  
एष प्रत्य् उटजं वक्ति ससम्भ्रमम् अयं शुकः  ॥ प्न्च्_११।२७ ॥  
  
अतः सम्प्रति वीक्षन्ते कौतुकोत्तानितेक्षणाः  ।  
त्वाम् इन्दुम् इव पर्याप्त- मण्डलं मुनिकन्यकाः  ॥ प्न्च्_११।२८ ॥  
  
भूदत्तस्मरसाम्राज्यं मुखश्रीतर्जितेन्दु च  ।  
आसाम् इन्दीवराक्षीणाम् अलङ्कारो नवं वयः  ॥ प्न्च्_११।२९ ॥  
  
मुक्तास्त्रः स्त्रीषु कन्दर्पो देवात्रानुशयाद् इव  ।  
शङ्के सन्त्यज्य कोदण्डम् आत्तदण्डस् तपस्यति  ॥ प्न्च्_११।३० ॥  
  
  
__________________________________________  
  
वङ्कुमुनिदर्शनम्  
  
  
तस्मिन्न् इत्युक्तवत्य् एव तथा सविधवर्त्मनि  ।  
ततः पृथ्वीशशाङ्केन वङ्कुमुनिर् अदृश्यत  ॥ प्न्च्_११।३१ ॥  
  
अंसावलम्बिनीर् बिभ्रत् सन्ध्याभ्रकपिशा जटाः  ।  
प्रसृता इव निर्गत्य परमज्योतिषः शिखाः  ॥ प्न्च्_११।३२ ॥  
  
दधद्यज्ञोपवीतेन सीमन्तितम् उरःस्थलम्  ।  
जाह्नवीनिर्झरेणेव नभः प्रालेयपाण्डुना  ॥ प्न्च्_११।३३ ॥  
  
शुद्धैकगुणसम्पृक्ताम् अक्षमालां दधत् करे  ।  
मूर्तां तीव्रतपःसिद्धिम् आत्मनः फलिताम् इव  ॥ प्न्च्_११।३४ ॥  
  
योगक्षेमोपपत्त्यर्थम् उपविष्टः कुशासने  ।  
नप्तेव मैथिलीभर्तुर् अतिथिर् नाम पार्थिवः  ॥ प्न्च्_११।३५ ॥  
  
प्रियसोमः सदायुक्तः प्रियया चानसूयया  ।  
पात्रम् अत्रिर् इवोग्राणां तपसां तेजसाम् इव  ॥ प्न्च्_११।३६ ॥  
  
सो दृष्टिपथम् आयाति ययातिप्रतिमे नृपे  ।  
तुतोष कस्य वा न स्याद् आकृतिस् तस्य सा मुदे  ॥ प्न्च्_११।३७ ॥  
  
ततः कृतप्रणामस्य तस्य प्रणतभूभृतः  ।  
विदधे स विशाम्पत्युर् आतिथ्यम् अत्तिथिप्रियः  ॥ प्न्च्_११।३८ ॥  
  
अथादूरे सुखासीनः सुखासीने महीभृति  ।  
इति सूनृतया वाचा स वक्तुम् उपचक्रमे  ॥ प्न्च्_११।३९ ॥  
  
अद्य नः पुण्यबीजेन मुक्तो यत् सत्यम् अङ्कुरः  ।  
ललाम लोकत्रितये येन त्वम् अवलोकितः  ॥ प्न्च्_११।४० ॥  
  
तव शंसति सौभाग्यम् अभिजातेयम् आकृतिः  ।  
इन्दोः सुधानिधानत्वं ज्योत्स्नया यत् प्रतीयते  ॥ प्न्च्_११।४१ ॥  
  
यथा प्रदेशम् आयातैर् व्यक्तिं वज्राङ्कुशादिभिः  ।  
चक्रवर्तीत्य् अनुक्तो ऽपि चिह्नैस् त्वम् अनुमीयसे  ॥ प्न्च्_११।४२ ॥  
  
त्वदर्शनोत्सवेनैव कृतार्थं चक्षुर् अद्य नः  ।  
विमुञ्चति शरच्चन्द्रे चिररूढम् अपि स्पृहाम्  ॥ प्न्च्_११।४३ ॥  
  
हेतुद्वितयम् एवात्र परमानन्दसम्पदः  ।  
परब्रह्मोपलब्धिर् वा सङ्गतं वा भवादृशाम्  ॥ प्न्च्_११।४४ ॥  
  
अकृत्वा भवतः प्रश्नं न स्थातुम् अहम् उत्सहे  ।  
धीरतां मम भिन्दन्ति यत् कौतुकरसोर्मयः  ॥ प्न्च्_११।४५ ॥  
  
त्वया महीभृताम् अत्र वंशः केषाम् अलङ्कृतः?  ।  
श्रोत्रपीयूषगण्डूषः कानि नामाक्षराणि ते ?  ॥ प्न्च्_११।४६ ॥  
  
अनेन गुणिना सार्धं धनुषानुचरेण च  ।  
केन कार्यातिभारेण त्वम् एताम् आगतो भुवम् ?  ॥ प्न्च्_११।४७ ॥  
  
  
__________________________________________  
  
रमाङ्गदवाक्यम्  
  
इत्य् उक्त्वा विरते तस्मिन् राज्ञा सस्मितम् ईक्षितः  ।  
स्थित्वा क्षणम् उवाचेदम् इङ्गितज्ञो रमाङ्गदः  ॥ प्न्च्_११।४८ ॥  
  
  
__________________________________________  
  
अर्बुदाचलवर्णनम्  
  
ब्रह्माण्डमण्डपस्तम्भः श्रीमान् अस्त्य् अबुदो गिरिः  ।  
उपोढहंसिका यस्य सरितः सालभञ्जिका  ॥ प्न्च्_११।४९ ॥  
  
यः सूर्यांशुशलाकस्य विश्वस्योपरि तिष्ठतः  ।  
व्योमनीलातपत्रस्य दण्डत्वम् अधिरोहत्  ॥ प्न्च्_११।५० ॥  
  
आदातुम् अवतंसाय स्वर्णदीहेमपुष्करम्  ।  
यः सेन्द्रनीलकटको भुवो भुज इवोद्धृतः  ॥ प्न्च्_११।५१ ॥  
  
शिखरासन्ननक्षत्रो लक्ष्यते यः प्रतिक्षपम्  ।  
सशीकर इवोदस्तो हस्तः पातालदन्तिना  ॥ प्न्च्_११।५२ ॥  
यस्य शृङ्गेन्द्रनीलांशु- श्यामम् आदित्यमण्डलम्  ।  
क्षणं पुटकिनीपत्र- छत्राकृति विलोक्यते  ॥ प्न्च्_११।५३ ॥  
  
नीलकण्ठप्रिया कामं कृतपञ्चाननस्थितिः  ।  
यस्याग्रभूमिर् गौरीव गुहापीतपयोधरा  ॥ प्न्च्_११।५४ ॥  
  
अधःसन्नद्धमेधेषु स्थिता यस्याग्रसानुषु  ।  
प्रावृड्विलासालास्यानाम् अनभिज्ञाः कलापिनः  ॥ प्न्च्_११।५५ ॥  
  
इन्दुः कटकमाणिक्यं यस्य तुङ्गस्य भूभृतः  ।  
भुवो यस्य च कान्ताया मेखलामणिर् अंशुमान्  ॥ प्न्च्_११।५६ ॥  
  
क्व चित् क्व चित् पतन्त्या यः कृष्णसारः शशित्विषा  ।  
कण्डूयत इवासन्नं शृङ्गेण हि मृगीं निशि  ॥ प्न्च्_११।५७ ॥  
  
पाण्डुः शरद्धनैर् ऊर्ध्वम् अधस्तालीवनासितः  ।  
यः कैलास इवाश्लिष्टः पौलस्त्यभुजसम्प्रदा  ॥ प्न्च्_११।५८ ॥  
  
हरयः शेरते यस्य मत्तेभवधनिःसहाः  ।  
गुहासु नखनिर्मुक्त- मुक्तादन्तुरभूमिषु  ॥ प्न्च्_११।५९ ॥  
  
अलकच्युतमन्दार- मकरन्दसुगन्धिभिः  ।  
अमर्त्यमिथुनक्रीडा निकुञ्जैर् यस्य सूच्यते  ॥ प्न्च्_११।६० ॥  
  
उदञ्चदिन्द्रचापानि नानारत्नांशुपल्लवैः  ।  
सानूनि यस्य सेवन्ते द्वये चित्रशीनः  ॥ प्न्च्_११।६१ ॥  
  
पत्या सह वनान्तेषु विहरन्त्याद्रिकन्यया  ।  
नीयन्ते शोणतां यस्य शिलाः सालक्तकैः पदैः  ॥ प्न्च्_११।६२ ॥  
  
प्रतिभान्ति पुरस् ते ऽपि यस्य वल्मीकवामनाः  ।  
शैलाः सुवेलकैलास- महेन्द्रमलयादयः  ॥ प्न्च्_११।६३ ॥  
  
  
__________________________________________  
  
वसिष्ठाश्रमवर्णनम्  
  
अतिस्वाधीननीवार- फलमूलसमित्कुशम्  ।  
मुनिस् तपोवनं चक्रे तत्रेक्ष्वाकुपुरोहितः  ॥ प्न्च्_११।६४ ॥  
  
हृता तस्यैकदा धेनुः कामसर्गाधिसूनुना  ।  
कार्तवीर्यार्जुनेनेव जमदग्नेर् अनीयत  ॥ प्न्च्_११।६५ ॥  
[वर् ११।६५अ: {हृता।लेम् ।एद्; हृत्वा ।बुह्}; ११।६५द्: {सर्ग+।बुह्#।लेम् सूर्ग+।एद्; }]  
  
स्थूलाश्रुधारासन्तान- स्नपितस्तनवल्कला  ।  
अमर्षपावकस्याभूद् भर्तुः समिद् अरुन्धती  ॥ प्न्च्_११।६६ ॥  
  
अथाथर्वविदाम् आद्यः समन्त्राम् आहुतिं ददौ  ।  
विकसद्विकटज्वाला- जटिले जातवेदसि  ॥ प्न्च्_११।६७ ॥  
[वर् ११।६७च्: {विकट।लेम् ।एद्; विकल+।बुह्}]  
  
ततः क्षणत् सकोदण्डः किरीटी काञ्चनाङ्गदः  ।  
उज्जगामाग्नितः को ऽपि सहेमकवचः पुमान्  ॥ प्न्च्_११।६८ ॥  
  
दूरं सन्तमसेनेव विश्वामित्रेण सा हृता  ।  
तेनानिन्ये मुनेर् धेनुर् दिनश्रीर् इव भानुना  ॥ प्न्च्_११।६९ ॥  
  
ततस् तापसकन्याभिर् आनन्दाश्रुलवाङ्कितः  ।  
कपोलः पाणिपर्यङ्कात् साश्रुलेखाद् अपास्यत  ॥ प्न्च्_११।७० ॥  
[वर् ११।७०द्: {साश्रुलेखात्।लेम् ।एद्; साधुपूज्यात् ।बुह्}]  
  
  
__________________________________________  
  
परमारवंशवर्णनम्  
  
परमार इति प्रपात् स मुनेर् नाम चार्थवत्  ।  
मीलितान्यनृपच्छत्रम् आतपत्रं च भूतले  ॥ प्न्च्_११।७१ ॥  
[वर् ११।७१द्: {आतपत्रं।लेम् ।एद्; अधिपत्यं ।बुह्}]  
  
प्रवर्तितातिविस्तीर्ण- सप्ततन्तुपरम्परः  ।  
पुराणकूर्मशेषं यश् चकाराम्भोनिधेः पयः  ॥ प्न्च्_११।७२ ॥  
  
स्थापितैर् मणिपीठेषु मुक्ताप्रालम्बमालिभिः  ।  
भूर् इयं यज्वना येन हेमयूपैर् अपूर्यत  ॥ प्न्च्_११।७३ ॥  
  
प्रशान्तचिन्तासन्ताने चिरेण नमुचिद्विषि  ।  
अमोच्यतास्तदैत्येन येनेर्ष्याकलहं शची  ॥ प्न्च्_११।७४ ॥  
  
वंशः प्रवऋते तस्माद् आदिराजान् मनोर् इव  ।  
नीतः सुवृत्तैर् गुरुतां नृपैर् मुक्ताफलैर् इव  ॥ प्न्च्_११।७५ ॥  
  
तस्मिन् पृथुप्रतापो ऽपि निर्वापितमहीतलः  ।  
उपेन्द्र इति सञ्जज्ञे राजा सूर्येन्दुसन्निभः  ॥ प्न्च्_११।७६ ॥  
  
सदागतिप्रवृत्तेन सीतोच्छ्वसितहेतुना  ।  
हनुमतेव यशसा यस्यालङ्घ्यत सागरः  ॥ प्न्च्_११।७७ ॥  
  
शङ्कितेन्द्रेण दधता पूताम् अवभृतैस् तनुम्  ।  
अकारि यज्वना येन हेमयूपाङ्किता मही  ॥ प्न्च्_११।७८ ॥  
  
अत्यच्छदशनोद्गच्छत्- अंशुलेखातरङ्गिभिः  ।  
दीर्घैर् यस्यारिनारीणां निःश्वासैश् चामारयितम्  ॥ प्न्च्_११।७९ ॥  
  
तस्मिन् गते नरेन्द्रेषु तदन्येषु गतेषु च  ।  
तत्र वाक्पतिराजाख्यः पार्थिवेन्दुर् अजायत  ॥ प्न्च्_११।८० ॥  
  
दीर्घेण चक्षुषा लक्ष्मीं भेजे कुवलयस्य यः  ।  
नारीणां दिशतानन्दं दोष्णा सत्तारकेण च  ॥ प्न्च्_११।८१ ॥  
  
शिथिलीकृतजीवाशा यस्मिन् कोपोन्नतभ्रुवि  ।  
निन्युः शिरांसि स्तब्धानि न धनूंषि नतिं नृपाः  ॥ प्न्च्_११।८२ ॥  
  
वैरिसिंह इति प्रापज् जन्म तस्माज् जनाधिपः  ।  
कीर्तिभिर् यस्य कुन्देन्दु- विशदाभिः सटायितम्  ॥ प्न्च्_११।८३ ॥  
  
पौलोमीरमणस्येव यस्य चापे विलोकिते  ।  
चकितैः सरसीव क्ष्मा राजहंसैर् अमुच्यत  ॥ प्न्च्_११।८४ ॥  
  
श्रीसीयक इति क्षेत्रं यशसाम् उदभूत् ततः  ।  
दिलीपप्रतिमः पृथ्वी- शुक्तिमुक्ताफलं नृपः  ॥ प्न्च्_११।८५ ॥  
  
लक्ष्मीर् अधोक्षजस्येव शशिमौलेर् इवाम्बिका  ।  
वडजेत्य् अभवद् देवी कलत्रं यस्य भूर् इव  ॥ प्न्च्_११।८६ ॥  
  
अखण्डमण्डलेनाप्य प्रजापुण्यैर् महोदयम्  ।  
कलिसन्तमसं येन व्यनीयत नृपेन्दुना  ॥ प्न्च्_११।८७ ॥  
  
वशीकृताक्षमालो यः क्ष्माम् अत्यायतां दधन्  ।  
राज्याश्रमम् अलञ्चक्रे राजार्षिः कुशचीवरः  ॥ प्न्च्_११।८८ ] ॥  
  
स्मितज्योत्स्नादरिद्रेण बाष्पस्राविमुखेन्दुना  ।  
शशंसुर् विजयं यस्य रुद्रपाटीपतिस्त्रियः  ॥ प्न्च्_११।८९ ॥  
  
अकङ्कणम् अकेयूरम् अनूपुरम् अमेखलम्  ।  
हूणावरोधवैधव्य- दीक्षादानं व्यधत्त यः  ॥ प्न्च्_११।९० ॥  
  
  
__________________________________________  
  
नायकवर्णनम्  
  
अयं नेत्रोत्सवस् तस्माज् जज्ञे देवः पितृप्रियः  ।  
जगत्तमोऽपहो नेत्राद् अत्रेर् इव निशाकरः  ॥ प्न्च्_११।९१ ॥  
  
श्रीमद्वाकपतिराजो ऽभूत्- अग्रजो ऽस्याग्रणीः सताम्  ।  
सगरापत्यदत्ताब्धि- परिखायाः पतिर् भुवः  ॥ प्न्च्_११।९२ ॥  
  
अतीते विक्रमादित्ये गते ऽस्तं सातवाहने  ।  
कविमित्रे विशश्राम यस्मिन् देवी सरस्वती  ॥ प्न्च्_११।९३ ॥  
  
चक्रिरे वेधसा नूनं निर्व्याजौदार्यशालिनः  ।  
ते चिन्तामणयो यस्य निर्माणे परमाणवः  ॥ प्न्च्_११।९४ ॥  
  
यशोभिस् इन्दुशुचिभिर् यस्याच्छतरवारिजैः  ।  
अपूर्यता इयं ब्रह्माण्ड- शुक्तिर् मुक्ताफलैर् इव  ॥ प्न्च्_११।९५ ॥  
  
श्रियं नीलाब्जकान्त्या यः प्रणयिभ्यो ददौ दृशा  ।  
अरातिभ्यश् च सहसा जह्रे निस्त्रिंशलेखया  ॥ प्न्च्_११।९६ ॥  
  
अंसः सवल्कलग्रन्थिः सजटापल्लवं शिरः  ।  
चक्रे येनाहितस्त्रीणाम् अक्षसूत्राङ्कितः करः  ॥ प्न्च्_११।९७ ॥  
  
पुरं कालक्रमात् तेन प्रस्थितेनाम्बिकापतेः  ।  
मौर्वीकिणाङ्कवत्य् अस्य पृथ्वी दोष्णि निवेशिता  ॥ प्न्च्_११।९८ ॥  
  
प्रशस्ति परितो विश्वम् उज्जयिन्यां पुरि स्थितः  ।  
अयं ययातिमन्धातृ- दुष्यन्तभरतोपमः  ॥ प्न्च्_११।९९ ॥  
  
अनेनास्तः कपोलेषु पाण्डिमा रिपुयोषिताम्  ।  
समाहृत्येव तद्भर्तृ- यशसो बाहुशलिना  ॥ प्न्च्_११।१०० ॥  
  
सदा समकरस्यास्य लक्ष्मीकुलगृहस्य च  ।  
सिन्धुराज इति व्यक्तं नाम दुग्धोदधेर् इव  ॥ प्न्च्_११।१०१ ॥  
  
अनेन विहितान्य् अत्र यत् साहसशतान्य् अतः  ।  
नवीनसाहसाङ्को ऽयं वीरगोष्ठीषु गीयते  ॥ प्न्च्_११।१०२ ॥  
  
विन्ध्यान्तश् चरतानेन मृगयासक्तचेतसा  ।  
कन्या शशिप्रभा नाम नागसूतिर् अदृश्यत  ॥ प्न्च्_११।१०३ ॥  
  
अदृश्यैर् अथ सा नागैर् अस्य पार्श्वाद् अनीयत  ।  
ताम् अन्वेष्टुं प्रविष्टेन कुतूहलबलाद् इह  ॥ प्न्च्_११।१०४ ॥  
  
समणिस्तम्भम् अग्रे ऽथ धाम हिरण्मयम्  ।  
तत्र मूर्ता ततः सिन्धुर् इन्दुसूतिर् विलोकिता  ॥ प्न्च्_११।१०५ ॥  
  
अकृतातिथ्यम् एतस्य भक्तिनम्रस्य सा ततः  ।  
नीता पृष्टेन चैतेन स्ववार्तायाम् अभिज्ञताम्  ॥ प्न्च्_११।१०६ ॥  
  
ततो वज्राङ्कुशोद्यान- हेमाब्जाहृतिसाहसम्  ।  
हेतुः शशिप्रभावाप्तेर् विवृत्यावेदितस् तया  ॥ प्न्च्_११।१०७ ॥  
  
असूचयत् प्रसङ्गेन त्रिविष्टपरिपोर् अथ  ।  
उदग्रम् असुरेन्द्रस्य वीर्यं वज्राङ्कुशस्य सा  ॥ प्न्च्_११।१०८ ॥  
  
ततस् तम् प्रत्यमर्षो ऽस्य झटित्य् अङ्कुरितो हृदि  ।  
अन्यत्र वीरवृत्तेर् यद् अयम् एकान्तमत्सरी  ॥ प्न्च्_११।१०९ ॥  
  
पन्थाः पुरो ऽसुरस्यास्य प्राञ्जलेः शंसितस् तया  ।  
असूच्यताग्रतश् चैतत्- अमोघं दर्शनं तव  ॥ प्न्च्_११।११० ॥  
  
अथेदं रत्नवलयं दत्त्वास्मै समम् आशिषा  ।  
कान्ता तिरोहिता सा च पुरुकुत्सस्य भूपतेः  ॥ प्न्च्_११।१११ ॥  
  
अथैतेन गृहीतेयं यात्रा वज्राङ्कुशं प्रति  ।  
एषा च सुकृतैर् दृष्टा पादपद्मद्वयी तव  ॥ प्न्च्_११।११२ ॥  
  
  
__________________________________________  
  
वङ्कुमुनिवाक्यम्  
  
इत्य् उक्त्वा सूक्तिचतुरो विरराम रमाङ्गदः  ।  
आददे मुनिर् अप्य् उद्यत्- दन्तांशुशबलं वचः  ॥ प्न्च्_११।११३ ॥  
  
अहो पुराणराजार्षि- सन्तानकथयैतया  ।  
पुण्यया हृतम् आत्मानम् अधुना मन्महे वयम्  ॥ प्न्च्_११।११४ ॥  
  
अवश्यम्भाविनी तत्र सिद्धिः साहसिकस्य ते  ।  
शल्यं त्रिविष्टपस्यास्य हृदयाद् उद्धरिष्यसि  ॥ प्न्च्_११।११५ ॥  
  
एष वज्राङ्कुशस्याजौ नाकृत्वान्तं निवर्तिता  ।  
भुजो भुवनभर्तुस् ते दिङ्नागकरपीवरः  ॥ प्न्च्_११।११६ ॥  
  
वधूस् तवाचिरेणात्र भविष्यति शशिप्रभा  ।  
यथा कुवलयाश्वस्य दिवःकन्या मदालसा  ॥ प्न्च्_११।११७ ॥  
  
स्थिरो भव मितं कालं स्थित्वास्मिन् नस् तपोवने  ।  
त्वया विनीयताम् एष दीर्घध्वजनितः श्रमः  ॥ प्न्च्_११।११८ ॥  
  
  
__________________________________________  
  
सिन्धुराजवाक्यम्  
  
इत्य् उक्ते मुनिना स अथ राजेन्दुर् इदम् अब्रवीत्  ।  
आज्ञा विलङ्घ्यते तात तव केन जगद्गुरोः  ॥ प्न्च्_११।११९ ॥  
  
अथ क्रमोन्मीलितसौहृदासु कथास्व् अनेकासु मिथःकृतासु  ।  
विश्रम्यताम् इत्य् अवदन् महर्षिः पतिं पृथिव्याः प्रथितप्रभावः  ॥ प्न्च्_११।१२० ॥  
  
देवस् ततः स मुनिकल्पितम् इन्द्रनील- पर्यङ्कवत् कनकवेदिसनाथमध्यम्  ।  
अध्यास्त रत्नसदनं परितो वितान- व्यालम्बितमौक्तिकलतं नवसाहसाङ्कः  ॥ प्न्च्_११।१२१ ॥  
  
इति  श्रीमृगाङ्कदत्तसूनोः परिमलापरनाम्नः पद्मगुप्तस्य कृतौ नवसाहसाङ्कचरिते वङ्कुमहर्षिदर्शनं नाम दशमः सर्गः  
  
  
************************************************  
  
  
द्वादशः सर्गः  
  
अथ मानवमीनलक्ष्मणो मणिपर्यङ्कगतस्य तस्य सा  ।  
अपतत् फणिराजकन्यका जगदेकाभरणम् स्मृतेः पथि  ॥ प्न्च्_१२।१ ॥  
  
व्यधित प्रणयं दृशां पुरः कमनीयेषु स येषु वस्तुषु  ।  
जनितोत्कलिकाशतैः सस् तैर् अरतेर् आयतनं व्यधीयत  ॥ प्न्च्_१२।२ ॥  
  
मुहुर् अङ्गलताविवर्तनैः श्वसितैः शून्यविलोकनेन च  ।  
क्षितिभर्तुर् उपान्तवर्तिना मदनाकल्पकम् अन्वमीयत  ॥ प्न्च्_१२।३ ॥  
  
कदलीदलदत्तमारुतो हृदयन्यस्तमृणालकन्दलः  ।  
अथ तस्य बभूव यत्नवान् उपचारे शिशिरे रमाङ्गदः  ॥ प्न्च्_१२।४ ॥  
  
अभवद् द्वयम् एव भूपतेः स्मरतप्तस्य मनोविनोदनम्  ।  
सुदृशः सः करातिथिः शरः सश् च हारः स्तनचन्दनाङ्कितः  ॥ प्न्च्_१२।५ ॥  
  
मदनान्तरितो ऽपि लङ्घितः पथि जातेन परिश्रमेण स  ।  
स्तिमितः क्षणम् आस्त कौमुदी- विशदक्षौमतिरोहिताननः  ॥ प्न्च्_१२।६ ॥  
  
अथ पार्श्वचरेण सादरं मृदुसंवाहितपादपल्लवः  ।  
सः कुरङ्गदृशेव निद्रया चतुरं लोचनयोर् अचुम्ब्यत  ॥ प्न्च्_१२।७ ॥  
  
स्वपुरोपवने समुत्सुकः सुमुखीं स्वप्नप्रथेन पार्थिवः  ।  
अवतंसितहेमपङ्कजाम् अथ ताम् अङ्कगतां व्यलोकयत्  ॥ प्न्च्_१२।८ ॥  
  
अभिकान्तम् अपाङ्गपातिना जितनीलाब्जदलेन चक्षुषा  ।  
दधतीम् अपवर्तितं ह्रिया मुखम् आपाण्डुकपोलमण्डलम्  ॥ प्न्च्_१२।९ ॥  
  
शरदिन्दुमरीचिनिर्मलं विगलद्वेपथुना स्तनांशुकम्  ।  
मुहुर् आक्षिपतीम् अलक्षितम् श्लथमुक्तावलयेन पाणिना  ॥ प्न्च्_१२।१० ॥  
  
नवपल्लवकान्तिना किम् अप्य् अचिरावासितपुष्पकेतुना  ।  
ललिताम् अधरेण बिभ्रतीं मुखचन्द्रांशुसटां स्मितच्छटाम्  ॥ प्न्च्_१२।११ ॥  
  
जगदेकविलोकनोत्सवे वपुषि स्वेदकणैर् अलङ्कृताम्  ।  
उदिताम् इव मन्दराहतात् उदधेर् लग्नसुधालवां श्रियम्  ॥ प्न्च्_१२।१२ ॥  
  
वलिताहितनिःसहाङ्गुलि- स्वकरश्लेषविशेषकम्पिनि  ।  
पुलकिन्य् अधिकं विमुञ्चतीं चकितं वामकुचे विलोचने  ॥ प्न्च्_१२।१३ ॥  
  
अतिभासुररत्नकुण्डलाम् अतिकान्तायतहारमण्डलाम्  ।  
जघनश्लथहेममेखलाम् असमेषोर् अधिदेवताम् इव  ॥ प्न्च्_१२।१४ ॥  
[स्य्न्तX: कुलकम्]  
  
  
__________________________________________  
  
नायकोक्तिः  
  
अथ सस्मितम् आत्तवेपथुः पतितो मन्मथपत्रिणां पथि  ।  
इति तां प्रणयार्द्रगिरा सः किलाम्भोजमुखीम् अवोचत्  ॥ प्न्च्_१२।१५ ॥  
  
वलितं न विभाति पृष्ठतः कबरीकान्तम् इदं तवाननम्  ।  
अयि नीलपयोधलेखया सः परिष्वङ्गम् इवेन्दुमण्डलम्  ॥ प्न्च्_१२।१६ ॥  
  
इदम् अङ्गदवर्तिना करैर् मणिना रुद्धम् इवेरितं ह्रिया  ।  
न समर्थमितोपवर्तितुं वदनं ते ललिताङ्गि का गतिः  ॥ प्न्च्_१२।१७ ॥  
  
इदम् अर्धविलोकिताधरं मधुरापाङ्गतरङ्गितेक्षणम्  ।  
श्रियम् आतनुते सितासितं सुतनु त्र्यश्रुविलोकितं तव  ॥ प्न्च्_१२।१८ ॥  
  
मिलितस् तव गण्डलेखया सुदति स्वेदलवार्द्रपत्रया  ।  
किम् अपि स्पृहणीय एष मे मरुदासन्नदिवान्तशीतलः  ॥ प्न्च्_१२।१९ ॥  
  
अयम् उत्पलःपत्रलोचने तव बिम्बाधरपाटलच्छविः  ।  
अवलोकय कर्तुम् ईहते पदम् अस्ताचलचूलके रविः  ॥ प्न्च्_१२।२० ॥  
  
दुरितघ्नम् इदं सुदर्शनं दधता बिम्बम् अनूरुसारथेः  ।  
स्मरलक्ष्मि विहायसामुना तव कृष्णेन हृते विलोचने  ॥ प्न्च्_१२।२१ ॥  
  
अरविन्दकरेण लोहितं कमलिन्या धृतम् आतपाशुकम्  ।  
इदम् उष्णकरेण कृष्यते वलितेनापरदिग्वधूं प्रति  ॥ प्न्च्_१२।२२ ॥  
  
करुणार्पितलोचनं मिथः क्रमविश्लेषगलद्बिसाङ्कुरम्  ।  
इदम् आर्द्रयतीव मे मनो मिथुनं मानिनि चक्रवाकयोः  ॥ प्न्च्_१२।२३ ॥  
  
अवलोकय भीरु सम्प्रति त्रितयेन त्रितयं वियुज्यते  ।  
द्युमणिः प्रभया, श्रियाम्बुजं प्रियया साश्रुर् अयं विहङ्गमः  ॥ प्न्च्_१२।२४ ॥  
  
इदम् अम्बरपल्वलोदराद् अतिताम्रद्युति कालदन्तिना  ।  
रविवारिरुहं निरस्यते कनकस्निग्धमयूखकेसरम्  ॥ प्न्च्_१२।२५ ॥  
  
परिचुम्बति वारुणीं दिशं पुरतो रागहृते विवस्वति  ।  
दिग् इयं शतमन्युलाञ्छिता भवति श्याममुखी मितोदरि  ॥ प्न्च्_१२।२६ ॥  
  
इह भान्त्य् अतिलोहितातप- स्तबकाः पश्य वनान्तभूमयः  ।  
तपनानुगमोत्सवाङ्किता दिनलक्ष्म्येव पदैः सयावकैः  ॥ प्न्च्_१२।२७ ॥  
  
मदिराक्षि पुरो ऽवलोक्यताम् अपरस्यामयमानतो दिशि  ।  
स्तिमिताम् अवगाहते गतिं गुरुगोत्रस्खलिताकुलो रविः  ॥ प्न्च्_१२।२८ ॥  
  
अमुना शतपत्रबन्धुना सहसा सुन्दरि यद् यद् उज्झितम्  ।  
समम् अद्रिगुहामुखस्थितैस् तिमिरैस् तत् तद् इतःकटाक्षितम्  ॥ प्न्च्_१२।२९ ॥  
  
विरमन्नयि पल्लवाधरे सुरवीथीपथिको विरोचनः  ।  
अयम् अस्तगिरेर् निषीदति स्वकरामृष्टशिलातले तले  ॥ प्न्च्_१२।३० ॥  
  
इयम् अश्रुतरङ्गितां दृशं द्वितये चक्रवधूर् विमुञ्चति  ।  
नवकुङ्कुमलोहिते रवौ दयिते चान्द्रवियोगविक्लवे  ॥ प्न्च्_१२।३१ ॥  
  
चलितो ऽसि वद क्व मां विना विरहं सोढुम् अहं न ते क्षमा  ।  
कृतपङ्कजकुड्मलाञ्जलिर् नलिनी कान्तम् इतीव याचते  ॥ प्न्च्_१२।३२ ॥  
  
अनुपुञ्जितपिङ्गदीधिति- द्रुतलाक्षारुणदर्पणोपमम्  ।  
परतो ऽस्तगिरेर् इदं गलत्य् अनवद्याङ्गि पतङ्गमण्डलम्  ॥ प्न्च्_१२।३३ ॥  
  
सरले सह वारिजश्रिया निभृतं क्वापि गतः स भास्करः  ।  
वद तेन विनाब्जिनी कथं क्षणदाम् अद्य नताङ्गि नेष्यति  ॥ प्न्च्_१२।३४ ॥  
  
स्फुटविद्रुमराजिनैकतः सदृशं जातम् उदञ्चता नभः  ।  
सुदति त्वदपाङ्गपटले पटु सान्ध्ये महसि प्रसर्पति  ॥ प्न्च्_१२।३५ ॥  
  
परिपिञ्जरितासिताम्बरैर् निबिडैः कं न हरन्ति हारिभिः  ।  
अयि सायम् इमाः पयोधरैर् धृतसन्ध्यातपकुङ्कुमैर् दिशः  ॥ प्न्च्_१२।३६ ॥  
  
क्षणदाभिमुखेन खण्डिता ननु सन्ध्या तमसा मनस्विनी  ।  
कुपितेव निवर्तते जवात् अतिवाचालविहङ्गनूपुरम्  ॥ प्न्च्_१२।३७ ॥  
  
तव चण्डि विडमयत्य् अदस् तनुसन्ध्यातपलिप्तम् अम्बुजम्  ।  
मणिकुण्डलकान्तिसङ्करात् इदम् आताम्रकपोलम् आननम्  ॥ प्न्च्_१२।३८ ॥  
  
उदितानि तमांसि सा च ते दयिता दैन्यम् उपैति पद्मिनी  ।  
दिनभर्तुर् इतीव शंसितुं सहसा सुन्दरि सन्ध्यया गतम्  ॥ प्न्च्_१२।३९ ॥  
  
निहितं बलिदीपकेषु तत् तपनेनाशु महः कृशोदरि  ।  
स्वशरस्फुरितं मनोभुवा तव सवृईडविलोकितेष्व् इव  ॥ प्न्च्_१२।४० ॥  
  
अतसीकुसुमोपमं मुखे तद् अनु त्वत्कुचचूचुकद्युति  ।  
अथ बालतमालमांसलं प्रसृतं सम्प्रति सर्वतस् तमः  ॥ प्न्च्_१२।४१ ॥  
  
तरुकोटरमूकशारिकं निजनीडाङ्कनिलीनकोकिलम्  ।  
करभोरु सनिद्रबर्हिणं प्रमोदोद्यानम् इदं निमीलति  ॥ प्न्च्_१२।४२ ॥  
  
प्रसृतैर् गिरिकन्दरोदरात् इदम् इन्दीवरदामकान्तिभिः  ।  
अधुना तिमिरैर् विगाह्यते भुवनं पद्मसरश् च दन्तिभिः  ॥ प्न्च्_१२।४३ ॥  
  
तिमिराञ्जनभक्तिशोभिना धवलेनायतपक्ष्मपङ्क्तिना  ।  
अमुना भवतीव चक्षुषा कुमुदेनैति रुचं कुमुद्वती  ॥ प्न्च्_१२।४४ ॥  
  
उदरस्थितयोः कुतूहलात् अलिनोः श्रोतुम् इवास्फुटं वचः  ।  
कमलस्य निलीय निश्चलं दलसन्धिष्व् अवतिष्ठते तमः  ॥ प्न्च्_१२।४५ ॥  
  
तरले ऽतिसितासितद्युताव् इह दोलायितम् ईक्षणद्वये  ।  
लिखितागरुपत्रलेखयोस् तिमिरं मूर्च्छति ते कपोलयोः  ॥ प्न्च्_१२।४६ ॥  
  
उडुभिः खम् इतस् ततः क्षणाद् उदितैर् भङ्गुरकेशि भात्य् अदः  ।  
अतिगाढदिनोष्णजन्मभिः परितः स्वेदलवैर् इवाङ्कितम्  ॥ प्न्च्_१२।४७ ॥  
  
शबलं शशलाञ्छनत्विषा सतमः पश्य महेन्द्रदिङ्मुखम्  ।  
अचलेन्द्रसुतास्मितच्छवि- छुरितं कण्ठम् उमापतेर् इव  ॥ प्न्च्_१२।४८ ॥  
  
अहिराजसुते विलोक्यताम् इयम् इन्दोः प्रथमोद्गता कला  ।  
अयि भाति यया इन्द्रदिङ्मुखे प्रमदेवार्द्रनखाङ्करेखया  ॥ प्न्च्_१२।४९ ॥  
  
यदि कौतुकम् आयतेक्षने न चिराद् एव सुधार्द्रयानया  ।  
अरविन्ददलद्युतौ करे मृदु लीलावलयं करोमि ते  ॥ प्न्च्_१२।५० ॥  
  
अनवद्यम् इतः पुरः स्थितं विदितं किं शशिना तवाननम्  ।  
नभसः सहसाङ्कम् एष यन् न कलङ्कत्रपयाधिरोहति  ॥ प्न्च्_१२।५१ ॥  
  
इदम् उद्गतम् इन्दुमण्डलं दिग् इयं पश्य बिभर्ति लक्ष्मवत्  ।  
त्वम् इवाच्छकपोलमण्डल- स्फुटकालागरुपत्रम् आननम्  ॥ प्न्च्_१२।५२ ॥  
  
विगलत्तिमिरांशुके शनैः स्पृशति व्यक्तिम् आधीरतारके  ।  
इह पश्य निशावधूमुखे स्फुरति श्वेतमरीचिकुण्डलम्  ॥ प्न्च्_१२।५३ ॥  
  
अयम् उल्लिखति ध्रुवं करैर् विधुर् इन्दीवरलोचने तमः  ।  
कुमुदेषु तथा हि दृश्यतां निपतन्त्य् अस्य लवा इवालयः  ॥ प्न्च्_१२।५४ ॥  
  
इदम् अञ्जननीलम् आहतं पिहिताशं तुहिनांशुना करैः  ।  
अचलेन्द्रगुहासु लीयते शनकैः सङ्कुचितं पुनस्तनः(?)  ॥ प्न्च्_१२।५५ ॥  
  
मसृणोल्लसदंशुमण्डल- छलतः पश्य दिवःकृते ऽनया  ।  
इयम् इन्दुसमुद्गकादितो निशया हारलतेव कृष्यते  ॥ प्न्च्_१२।५६ ॥  
  
यद् अभूत् तमसा जगत् तथा पिहिते पुष्करपत्रलोचने  ।  
तद् इदं परतः प्रकाशितम् शशिना कुङ्कुमकन्दपाण्डुना  ॥ प्न्च्_१२।५७ ॥  
  
प्रसृतेव विलोचनोदरे तिलके सङ्कुचितेव चान्देन  ।  
कलितेव नताङ्गि लक्ष्यते तव मुक्तावलयेषु चन्द्रिका  ॥ प्न्च्_१२।५८ ॥  
  
कुचयोः प्रतिबिम्बितः समं विधुर् एको ऽपि भवत्य् अयं द्विधा  ।  
विधिनेव विभिन्नसम्पुटस् तव लावण्यसुधासमुद्गकः  ॥ प्न्च्_१२।५९ ॥  
  
हृतमुग्धमधूकशोभयोर् अनयोः पन्नगलोककौमुदि  ।  
तव चन्द्रकलाः कपोलयोः पतिताः स्पर्शकुतूहलाद् इव  ॥ प्न्च्_१२।६० ॥  
  
अयम् इन्दुमुखि त्वया यथा समुपैति स्पृहणीयतां जनः  ।  
अनयैष समागतस् तथा निशया पश्य कुरङ्गलाञ्छनस्  ॥ प्न्च्_१२।६१ ॥  
  
धनुषि क्रियते ऽधिरोहणं स्मरमौर्वीलतया तनूदरि  ।  
शशिनेरितया समुच्छ्रिते पुलिनाद्रौ च पयोधवेलया  ॥ प्न्च्_१२।६२ ॥  
कृतचाटुशतैः परस्परं मकरन्दार्द्ररजःसुगन्धिषु  ।  
स्थितम् अन्तरमीषु साम्प्रतं भ्रमरैः पुष्करवासवेश्मसु  ॥ प्न्च्_१२।६३ ॥  
  
मरुता सुहृदेव वीजितं कुमुदामोदमुचा शनैर् इतः  ।  
स्वपिति प्रणयार्द्रयोर् इदं मिथुनं मानिनि राजहंसयोः  ॥ प्न्च्_१२।६४ ॥  
  
अयि चक्रवधूर् इयं पुरः करुणं कूजति हा तपस्विनि  ।  
इह साक्षितयालम् आवयोर् उचितं गन्तुम् अतः कृपावति  ॥ प्न्च्_१२।६५ ॥  
  
इति भूतलवासवः सस् ताम् अभिधाय प्रमदां प्रियंवदः  ।  
प्रविवेश तयासमं किल प्रमनाः केलिनगेन्द्रकन्दरम्  ॥ प्न्च्_१२।६६ ॥  
  
झटिति स्फुटभावसङ्करां मधुरामङ्गलतां दधानया  ।  
शशिकान्तशिलातलं ततः सः किलाध्यास्त तया युवान्वितः  ॥ प्न्च्_१२।६७ ॥  
  
तद् अनु त्रपया पराङ्मुखीं पुलकालङ्कृतपीवरस्तनीम्  ।  
सः किलाञ्चितचाटुर् आनयत् सुमुखीं ताम् अनुकूलवृत्तिताम्  ॥ प्न्च्_१२।६८ ॥  
  
अथ मन्थरलोचनं ह्रिया विनमत्स्मेरमुखः स्मितान्न्चितम्  ।  
सो ददर्श किल प्रजेश्वरः सुदृशः स्विन्नकपोलम् आननम्  ॥ प्न्च्_१२।६९ ॥  
  
यद् अलं किल मानवत्य् अभूद् ऋजुवन्नेन्दुमुखी किलैक्षत्  ।  
लिखितेव किलास्त यत् परं नृपतेस् तेन मनः किलाहरत्  ॥ प्न्च्_१२।७० ॥  
  
परिमृज्य मुखं विलासिना श्रवणेन्दीवररेणुरूषितम्  ।  
सुदृशः शमवारिपङ्किलात् अलकान्तस् तिलकाद् अपास्यत  ॥ प्न्च्_१२।७१ ॥  
  
अथ तां शिथिलीकृतत्रपाम् असमप्रेमहृतः किलेश्वरः  ।  
स्मरकेलिकलारसज्ञताम् अनयद्यूथपतिर् वशाम् इव  ॥ प्न्च्_१२।७२ ॥  
  
शिथिलाकुलकेशपाशया परिमृष्टार्द्रकपोलपत्रया  ।  
विरलाधररत्नरागया सुलभस्वेदमुखेन्दुबिम्बया  ॥ प्न्च्_१२।७३ ॥  
  
त्रुटितोज्झितहारलेखया निबिडाश्लेषकृशाङ्गरागया  ।  
असमग्रनखाङ्गमण्डित- स्तनविन्यस्तसकम्पहस्तया  ॥ प्न्च्_१२।७४ ॥  
  
अधिकाधिकजातलज्जया मृदुमीलन्नयनत्रिभागया  ।  
अथ काम् अपि निर्वृतिं तया सः किलापत् फणिराजकन्यया  ॥ प्न्च्_१२।७५ ॥  
[स्य्न्तX: कुलकम्]  
  
ददता नलिनीदलानिलं विकसत्स्वेदकणे कुचद्वये  ।  
चतुरं किल दीर्घचक्षुषस् तद् अनु क्लान्तिर् अनेन चिच्छिदे  ॥ प्न्च्_१२।७६ ॥  
  
अथ सत्रपया धृतांशुकां जघनस्रस्तविसूत्रमेखलाम्  ।  
अवतंसितलोचनोत्पलां निजम् अङ्कं ललनां निनाय च  ॥ प्न्च्_१२।७७ ॥  
  
सुदृशः सः किलान्यतश्चुतं(?) स्वपदे मौलिमणिं न्यवेशयत्  ।  
अकरोच् च किलारुणाङ्गुलिर् ललितावर्तनकुञ्चितान् कचान्  ॥ प्न्च्_१२।७८ ॥  
  
पश्यात्र दर्पणतले लिखिता मयेयं पत्रावली तरुणि ते वलिताननेति  ।  
स्वप्नान्तरप्रणयजल्पितम् आत्मभर्तुर् अश्रूयत स्मितमुखेन रमाङ्गदेन  ॥ प्न्च्_१२।७९ ॥  
  
अथ शुचि पठता शुकेन साम स्फुटम् उटजाङ्गणपादपस्थितेन  ।  
विरचितदयितासमागमस्य प्रसभम् अभज्यत पार्थिवस्य निद्रा  ॥ प्न्च्_१२।८० ॥  
  
झटिति विगते स्वप्नायातप्रियानवसङ्गमे पुनो ऽपि तथा तत्प्रत्याशानिमीलितलोचनः  ।  
लिखित इव सः क्ष्मापालो ऽभूत् क्षणं ननु तादृशाम् अपि मनसिजो धैर्यं लुम्पत्य् अहो बत साहसम्  ॥ प्न्च्_१२।८१ ॥  
  
इति  श्रीमृगाङ्कदत्तसूनोः परिमलापरनाम्नः पद्मगुप्तस्य कृतौ नवसाहसाङ्कचरिते महाकाव्ये फणिराजसुतास्वप्नसमागमो नाम द्वादशः सर्गः  
  
************************************************  
  
  
त्रयोदशः सर्गः  
  
ततस् तथा पञ्चशरप्रतारितः सजृम्भम् उन्मीलयति स्म लोचने  ।  
कृताङ्गुलिश्लेषविवर्तितोल्लसत्- भुजांससम्पीडितकुण्डलो नृपः  ॥ प्न्च्_१३।१ ॥  
  
सः सङ्गतं यन् मृगशावचक्षुषः श्रमाप्तनिद्रः स्फुटम् अन्वभूद् इव  ।  
झटित्य् अभूज् जाग्रदवस्थयास्य तत् पुरातनालेख्यम् इवास्फुटं हृदि  ॥ प्न्च्_१३।२ ॥  
  
कुचाङ्गरागः कृशमध्यया तया मयि ध्रुवं सङ्क्रमितो भवेद् इति  ।  
शनैः स निद्राकलुषेण चक्षुषा पराममर्शाङ्गम् अनङ्गमोहितः  ॥ प्न्च्_१३।३ ॥  
  
अपास्य वामेतरकर्णभूषणं तथा शरैर् एनम् अवाकिरत् स्मरः  ।  
यथास्य धैर्यं गलति स्म मानसात् सविक्रियं शुक्तिपुटाद् इव उदकम्  ॥ प्न्च्_१३।४ ॥  
  
दृशं विषादस्तिमिताम् उपान्तगे निवेश्य तेनाथ निशश्वसे  ।  
यथा मुहुः श्यामलतां जगाहिरे वितानमुक्ताफलजालकस्रजः  ॥ प्न्च्_१३।५ ॥  
  
  
__________________________________________  
  
रमाङ्गदवाक्यम्  
  
कया नु सारङ्गदृशासि कारितः कपोलपत्रावलिकल्पनश्रमम्  ।  
तम् इत्य् अवोचत् परिहासवान् अथो(?) रमाङ्गदः किञ्चिद् इव श्लथाङ्गदम्  ॥ प्न्च्_१३।६ ॥  
  
ततः स मुक्तासितम् आदधत् स्मितं जितप्रवालत्विषि दन्तवाससि  ।  
शशंस तस्मै भुजगेन्द्रकन्यका- समागमं स्वप्नजम् अब्जलोचनः  ॥ प्न्च्_१३।७ ॥  
  
तदाश्रयैवानुचरेण वर्धिता कथासुधेवास्य ततो विलासिनः  ।  
अभूत् परं मन्मथतापशान्तये न पद्मिनीपत्रमरुन् न चन्दनम्  ॥ प्न्च्_१३।८ ॥  
  
अजायतान्तःकरणेन ताम्यता न हेमपद्माहरणाय सत्वरम्  ।  
भुजः सदा रक्षणदीक्षितः क्षितेर् अमन्दम् अस्पन्दत चास्य दक्षिणः  ॥ प्न्च्_१३।९ ॥  
  
__________________________________________  
  
वङ्कुमुनेर् आगमनम्  
  
ततः पिनद्धोज्ज्वलहेमवल्कलं वहन्तम् अंसार्धविलम्बिनीर् जटाः  ।  
सनाथवामेतरपाणिपङ्कजं परिस्फुरन्त्या स्फटिकाक्षमालया  ॥ प्न्च्_१३।१० ॥  
  
विशालनेत्राभरणैर् अनुद्रुतं सदैव दर्भाङ्कुरलालितैर् मृगैः  ।  
सशिष्यम् अभ्यागतम् अङ्गनान्तिके विशाम्पतिर् वङ्कुमहर्षिम् ऐक्षत  ॥ प्न्च्_१३।११ ॥  
  
विमुक्तपर्यङ्कतलः ससम्भ्रमं निरीक्ष्य सद्यो मणिमन्दिराद् बहिः  ।  
किरीटरत्नद्युतिदीप्तभूतलं प्रणामम् अस्मै सश् चकार सादरम्  ॥ प्न्च्_१३।१२ ॥  
  
ततः कृताशीर् मणिवेदिकास्तृते मुनिर् न्यषीदत् सकुरङ्गचर्मणि  ।  
सश् चासनत्वं तदनुज्ञयानयन् नृपचन्द्राश् चन्द्रमणेः शिलातलम्  ॥ प्न्च्_१३।१३ ॥  
  
  
__________________________________________  
  
मुनिप्रश्नः  
  
अपि श्रमेणायतमार्गजन्मना तनुर् महाराज तवेयम् उज्झिता  ।  
मुनिः प्रहर्षेण कृतार्हणस् तदा स राजचूडामणिम् इत्य् अपृच्छत  ॥ प्न्च्_१३।१४ ॥  
  
  
__________________________________________  
  
भूपतिवाक्यम्  
  
अथादधद् वक्त्र इवाम्शुकाञ्चलं तुषारपाण्डुप्रसृतैर् द्विजांशुभिः  ।  
अकृत्रिमप्रश्रयपेशलं वचः स भूपतिर् वक्तुम् इति प्रचक्रमे  ॥ प्न्च्_१३।१५ ॥  
  
अमी सहन्ते मम तात न श्रमं प्रणामलग्नास् तव पादपांसवः  ।  
कियच् चिरं चन्द्रमरीचिचुम्बिते पदं निधत्ते कुमुदे दिनक्लमः  ॥ प्न्च्_१३।१६ ॥  
  
  
__________________________________________  
  
कपिदर्शनम्  
  
नृलोकपातालतलाश्रये मिथः कथानुबन्धे शिथिलीभवत्य् अथ  ।  
पर्याणपर्युत्सुकमानसो मुनिः स यावद् आप्रष्टुम् इयेष पार्थिवः  ॥ प्न्च्_१३।१७ ॥  
  
अनेन तावद् ददृशे पुरःस्थितो विशाललाङ्गूललतो वलीमुखः  ।  
अधःस्थलीनिर्गतजह्नुकन्यको हिमोज्ज्वलः पाद इवाम्बिकागुरोः  ॥ प्न्च्_१३।१८ ॥  
  
करेण बिभ्रन्मधुमत्तकेरली- कपोलवत्पाटलकान्ति दाडिमम्  ।  
अहर्मुखाकृष्टपतङ्गमण्डलः फलाशया बाल इवाञ्जनीसुतः ॥ प्न्च्_१३।१९ ॥  
[स्य्न्तX: सन्दानितकम्]  
  
  
__________________________________________  
  
फलार्पणम्  
  
द्वयोर् इवार्थः खलु धर्मकामयोस् तयोस् त्रिलोकस्पृहणीययोः कपिः  ।  
मुनीन्द्रभूचन्द्रमसोः स्थितो ऽन्तरे तपस्विभिः स्मेरमुखैर् अदृश्यत  ॥ प्न्च्_१३।२० ॥  
  
अथार्पितं तेन फलं तदाददे स विस्मितो मध्यमलोकवासवः  ।  
जपारुणं मारुतिनेव मैथिली- शिखण्डरत्नं दशकण्ठशासनः  ॥ प्न्च्_१३।२१ ॥  
  
अकृत्रिमश्रीनिलयेन रागिणा नरेन्द्रचिह्नाङ्कितहस्तशोभिना  ।  
सुवृत्तताम् उद्वहता स्वभावतः सस् तेन रेजे भृशम् आत्मना यथा  ॥ प्न्च्_१३।२२ ॥  
  
अजातपाकस्य नवातपाधिकां पुनः पुनस् तस्य विलोक्य शोणताम्  ।  
नवप्रवालोपमम् एणचक्षुषः स्मरन् स बिम्बोष्ट्ःअम् अवाप शून्यताम्  ॥ प्न्च्_१३।२३ ॥  
  
अथास्य सीदन्मणिबन्धनात् कराद् अवाञ्चतः कम्पविसूत्रिताङ्गुलेः  ।  
पपात पश्चाद् इव हेमकुट्टिमे तद् अस्फुतद् द्राग् इव दाडिमीफलम्  ॥ प्न्च्_१३।२४ ॥  
  
तदन्तरात् किंशुककान्तितस्करः स्फुरन्मणीनां निकरो ऽथ निर्ययौ  ।  
उदर्चिषः पुष्पशरासनक्रुधा कणोत्करस् त्र्यम्बकलोचनाद् इव  ॥ प्न्च्_१३।२५ ॥  
  
अथ द्वयेनावनिपाकशासनः स विस्मयस्याग्रमहीम् अनीयत  ।  
वनौकसा तेन विनीतवृत्तिना विकीर्णभासा मणिदाडिमेन च  ॥ प्न्च्_१३।२६ ॥  
  
सश् चाद्भुतप्राभृततोषितः करे चकार रेवामणिकङ्कणं कपेः  ।  
घनात्ययऋतोर् निजम् इन्दुपाण्डुरे पयोदखण्डे हरिवाड् इवायुधम्  ॥ प्न्च्_१३।२७ ॥  
  
ततः सुधासूतिम् इवोज्झिताकृतिर् नवाञ्जनश्यामलयाङ्गलेखया  ।  
नृपः क्षणाद् एव विचित्रभूषणम् पुमांसम् अग्रे न हरिं तम् ऐक्षत  ॥ प्न्च्_१३।२८ ॥  
  
कृतानतिर् विस्मितमानसे मुनौ रमाङ्गदे सादरमुक्तलोचनः  ।  
व्यधात् प्रणामं सः कृताञ्जलिर् नृपे कपोलवेल्लत्कलधौतकुण्डलः  ॥ प्न्च्_१३।२९ ॥  
  
  
__________________________________________  
  
मुनिकृतः प्रश्नः  
  
अलङ्कृतः कस्य वदान्वयस् त्वया पदं क्व ते किं च कपिर् भवान् अभूत्  ।  
तम् एवम् आह स्म सविस्मयोर्मिणा नृपेण साकूतविलोकितो मुनिः  ॥ प्न्च्_१३।३० ॥  
[चोम् {आह पस्त् तेन्से}]  
  
  
__________________________________________  
  
शशिखण्डवाक्यम्  
  
ततः स मुग्धेन्दुमयूखबन्धुभिः प्रसादयन् दन्तमरीचिभिर् दिशः  ।  
नवाम्बुभारालसनीरदावली- निनादधीराम् इति वाचम् आदे  ॥ प्न्च्_१३।३१ ॥  
  
शिखण्डकेतोः शशिखण्ड इत्य् अहं मुनिन्द्र विद्याधरशासितुः सुतः  ।  
सुराङ्गनाध्यासितरत्नकन्धरे ममाधिवासः शशिकान्तपर्वते  ॥ प्न्च्_१३।३२ ॥  
  
रथाङ्गपाणेः प्रतिमा समुद्रतः स्वयं महानीलमयी विनिर्गता  ।  
इति प्रवादः परम् ईक्षितुं च तां गता मणिद्वीपम् इतः पुरस्त्रियः  ॥ प्न्च्_१३।३३ ॥  
  
ममापि तस्याम् अधिकं कुतूहलं तद् एहि यावः कृत एष ते ऽञ्जलिः  ।  
कदा चिद् एवं सहसोपसृत्य मां प्रिया ययाचे प्रणिपत्य मालती  ॥ प्न्च्_१३।३४ ॥  
[स्य्न्तX: सन्दानितक]  
  
ततः खम् इन्दीवरनीलम् एकतस् तया सहोत्पत्य जवेन गच्छतः  ।  
सस् तात शैलेन्द्रभरक्षमः क्षणात् पपात मे लोचनगोचरे ऽर्णवः  ॥ प्न्च्_१३।३५ ॥  
  
उपोढनानामणिमौक्तिकोत्करैः करैर् इवोर्ध्वं प्रसरद्भिर् ऊर्मिभिः  ।  
अनर्घ्यम् अर्घ्यं जगदेकचक्षुषे समुद्यतो दातुम् इवांशुमालिने  ॥ प्न्च्_१३।३६ ॥  
  
नवप्रवालद्युतिपाटलोदरः करो मुरारेर् इव शार्ङ्गलाञ्छितः  ।  
अलङ्कृतो जह्नुमहर्षिकन्यया पृथुर् जटाजूट इवान्धकद्विषः  ॥ प्न्च्_१३।३७ ॥  
  
उदग्रकल्लोलकदर्थितग्रहैर् अगाधपातालतलावगाहिभिः  ।  
दिशो निरुन्धन् नवमेघनादिभिर् निमग्नदिङ्नागमदाविलैर् जलैः  ॥ प्न्च्_१३।३८ ॥  
  
समेधितश्रीर् अभितस् तलोत्थितैः स्फुरन्मणिस्तोममयूखदामभिः  ।  
युगान्तजीमूतशतोदयार्पितैः पुलोमकन्यापतिकार्मुकैर् इव  ॥ प्न्च्_१३।३९ ॥  
  
उपान्तविश्रान्तपयोदमण्डलैर् जलद्विपप्रस्तुतवप्रकेलिभिः  ।  
चिरोल्लसद्द्वीपधिया समीक्षितैर् विशालनेत्रैस् तिमिभिः कृताद्भुतः  ॥ प्न्च्_१३।४० ॥  
  
सुजातकाठिण्यपयोधराः स्पृहाम् उपाहरन्तीः पथि तादृशोः पथि  ।  
क्व चिद् दधानः शरदिन्दुपेशलाः शिलासु शुक्तीर् जलमानुषीर् इव  ॥ प्न्च्_१३।४१ ॥  
  
निजौघसीमन्तितसानुकर्दमैर् बृहद्दरीपुञ्जितरत्नराशिभिः  ।  
अधः प्रविष्टोद्धृतकच्छपोद्धृतैर् महाचलैर् उल्लिखिताम्बरः क्व चित्  ॥ प्न्च्_१३।४२ ॥  
  
सवेगवेलानिलवेल्लिताः क्व चिन् नवोद्गता विद्रुमकन्दलीर् दधन्  ।  
शिखा इवोर्ध्वं तरुणार्कलोहिता विनिर्गता वाडवजातवेदसः  ॥ प्न्च्_१३।४३ ॥  
  
क्व चित् सुधापाण्डुनि फेनमण्डले निलीनदूर्वादलनीलनीरदः  ।  
सनाथतां नीत इवोपरि स्फुटम् फणीन्द्रपर्यङ्कशयेन शार्ङ्गिणा  ॥ प्न्च्_१३।४४ ॥  
  
क्व चिन् मणीनां कुमुदोदरत्विषः सितेतरेन्दीवरमेचकाः क्व चित्  ।  
क्व चिद् दधानः शुकचञ्चुपाटलास् तटेषु मुक्ताशबलोदराः शिलाः  ॥ प्न्च्_१३।४५ ॥  
[स्य्न्तX: कुलकम्]  
  
तथैव तस्योपरि गत्वरस्य मे तमालनीलेन पथा पयोमुचाम्  ।  
त्वराविशीर्णश्लथबन्धनाञ्चितः पपात सीमन्तमणिर् मृगीदृशः  ॥ प्न्च्_१३।४६ ॥  
१३।४६अ च्ड़्। पाणिनि ३।२।१६४]  
  
प्रधावमानेन मयान्तरान्तरा नखाग्रनिर्लूनमयूखपल्लवः  ।  
सश् चान्तरं दीधितिमान् इवोदधेर् विवेश कोशाम्रतरुच्छटारुणः  ॥ प्न्च्_१३।४७ ॥  
  
निवर्तमानं तु हठाद् विकृष्यता तुरङ्गहस्तेन निरुन्धता नभः  ।  
क्षणाद् इव क्वापि रसातलोदरे करीव चिक्षेप कृतारवो ऽर्णवः  ॥ प्न्च्_१३।४८ ॥  
  
  
__________________________________________  
  
स्त्रीदर्शनम्  
  
मयाथ तत्र भ्रमता सविस्मयं तम् उद्वहन्ती मणिम् उत्प्रभं करे  ।  
अदृश्यतैका विशती तपोवनं स्मरस्य मूर्ता ममतेव कन्यका  ॥ प्न्च्_१३।४९ ॥  
  
ततः प्रियामौलिमणिर् न मे ऽर्पितः पुनः पुनः प्रार्थितयापि यत् त्वया  ।  
अहं तद् अस्या मकराङ्किते बलाद् अपाहरं मन्मथरत्नपादुके  ॥ प्न्च्_१३।५० ॥  
  
किम् आश्रमं शून्यम् इदं तपोधनैर् अनेन हा धिङ् मुषितास्मि दस्युना  ।  
अथेति बाष्पोद्गमगद्गदैः पदैर् नुहुर् वदन्ती करुणं रुरोद सा  ॥ प्न्च्_१३।५१ ॥  
  
  
__________________________________________  
  
मुनिदर्शनम्  
  
ततस् तदीये रुदितध्वनौ श्रुते ससम्भ्रमं को ऽपि महातपा मुनिः  ।  
विनिर्ययौ रत्नशिलागृहाद् बहिस् तमालभासस् तरणिर् घनाद् इव  ॥ प्न्च्_१३।५२ ॥  
  
अनेन केनापि तवाश्रमे बलाद् इदं हि ताताभरणं हृतं मम  ।  
इति क्रुधं तद्वचसा स आददे हविर्निषेकेण शिखाम् इवानलः  ॥ प्न्च्_१३।५३ ॥  
  
  
__________________________________________  
  
शापवर्णनम्  
  
निबद्धभीमभ्रुकुटिर् विलोकयन् दृशा तदोल्काकपिशोग्रतारया  ।  
सस् तीव्रकोपस्फुरिताधरो ऽवदद् वचो ममाक्षिप्य कृतानतेर् इति  ॥ प्न्च्_१३।५४ ॥  
  
प्रसूनम् अप्य् अत्र न जातु वीरुधां हरत्य् अयं नः पवनस् तपोवने  ।  
त्वया तु सम्प्रत्य् अबलाविभूषणे शठात्मनाशाय करः प्रसारितः  ॥ प्न्च्_१३।५५ ॥  
  
अकारि कापेयम् इदं त्वयेदृशं यद् अद्य सद्यः कपिर् एव तद् भव  ।  
ततः स माम् इत्य् अशपत् कमण्डलोर् अपः समादाय दवानलोपमः  ॥ प्न्च्_१३।५६ ॥  
  
  
__________________________________________  
  
कोपशान्तिः  
  
अथास्य कोपः प्रशशाम मानसे शनैः कृपा सानुशये प्रसीदति  ।  
अपां कणस् तिष्ठति वीचिकम्पिते न पद्मिनीपत्रपुटोदरे चिरम्  ॥ प्न्च्_१३।५७ ॥  
  
इहानुतापो भगवन् विमुच्यताम् इयं मदीया भवितव्यतेदृशी  ।  
तद् उच्यतां शापनिशामुखोद्गतं कदा ममेदं तिमिरं व्यरंस्यति  ॥ प्न्च्_१३।५८ ॥  
  
मयैवम् उक्तः सस् तदैवम् ऊचिवान् यदा पुरो वङ्कुमुनेर् इहागतः  ।  
करे तवाधास्यति वत्स कङ्कणं स नार्मदं सीयकराजनन्दनः  ॥ प्न्च्_१३।५९ ॥  
  
ततः प्रभृत्य् एव वलीमुखाकृतेः समाः सहस्रं वसतो रसातले  ।  
अनेन मे सम्प्रति पार्थिवेन्दुना तवाश्रमे शापतमस् तिरस्कृतम्  ॥ प्न्च्_१३।६० ॥  
  
  
__________________________________________  
  
प्रतिक्रियाकरणेच्छा  
  
कृतं यद् एतेन मुनीन्द्र लीलया प्रतिक्रियां तत्र न कर्तुम् अस्म्य् अलम्  ।  
हिमत्विषः प्रत्युपकारगोचरो मरीचिलीढक्रशिमा किम् अंशुमान्  ॥ प्न्च्_१३।६१ ॥  
  
तथाप्य् अयं देव निजप्रयोजने लघीयसि क्वापि नियोज्यतं जनः  ।  
अनूरुम् उर्वीतलरत्नदीपकः किम् आर्यमा नाधित सूतकर्मणि  ॥ प्न्च्_१३।६२ ॥  
  
तेनैवम् उक्तः प्रणयोन्मुखेन न्र्पस् त्रपानम्रमुखो बभूव  ।  
अतादृशानां स्तुतयः प्रकृत्या मदं यद् उद्दीपयितुं यतन्ते  ॥ प्न्च्_१३।६३ ॥  
  
  
__________________________________________  
  
निजवृत्तकथनम्  
  
एवं सुधारससमृद्धिमनोहरेण श्लाघ्येन तेन शशिखण्डसमागमेन  ।  
काम् अप्य् अवापद् उमया घटितस्य लक्ष्मीं सः क्ष्मापतिर् झटिति जूट इवाष्टमूर्तेः  ॥ प्न्च्_१३।६४ ॥  
  
तेनाथ सूनृतवचःश्रुतये सः पृष्टः पृथ्वीतलागमनहेतुम् अजानतेव  ।  
आख्यातवान् स्मितसुधास्नपितौष्ठबिम्बस् तस्मै निजव्यतिकरं नरलोकपालः  ॥ प्न्च्_१३।६५ ॥  
  
विद्याधरस् तद् अनु सः प्रहितो ऽपि राज्ञा नैव स्वधामगमनाभिमुखो बभूव  ।  
पूर्वोपकारिणि जने ऽनुपकृत्य किं चिद् यान्तो यद् उन्नतधियः किम् अपि त्रपन्ते  ॥ प्न्च्_१३।६६ ॥  
  
देव प्रसीद समितिः क्रियताम् इदानीं भृत्यः स्वपादरजसाम् अयम् अग्रयायी  ।  
तस्येति वल्गु वचनं वचसा महर्षेः सम्राट् ततः सः कथम् अप्य् उररीचकार  ॥ प्न्च्_१३।६७ ॥  
  
  
__________________________________________  
  
विद्याधरसैन्यागमनम्  
  
आमन्द्रशङ्खपटहस्वनसूचितं प्राक्- सैन्यं क्षणान् निजम् अथ स्मृतमात्रम् एव  ।  
धौतासिपत्रबहुलांशुलतोपगूढं पातालसन्तमसम् अस्य पुरो बभूव  ॥ प्न्च्_१३।६८ ॥  
  
  
__________________________________________  
  
प्रस्थानम्  
  
तेनोपपादितम् अथो रथम् उत्पातकम् अध्यास्य कार्मुकसनाथकरो नरेन्द्रः  ।  
वज्राङ्कुशं प्रति स वङ्कुमुनिप्रयुक्तः प्रस्थानमङ्गलविधिर् मसृणं प्रतस्थे  ॥ प्न्च्_१३।६९ ॥  
  
लग्नेनाङ्गे युगपद् उटजद्वारदेशाद् अदूरे पश्यन्तीनां मुनिमृगदृशां लोचनांशूत्करेण  ।  
उद्दामाजिक्रतुमखविधेर् दीक्षया सः क्षितीशो मेध्याम् एणत्वचम् इव दधन् सः क्षणं लक्ष्यते स्म  ॥ प्न्च्_१३।७० ॥  
[वर् १३।७०च्: {#विधेर्।लेम् ।क्; #महा# ।एद्}]  
  
चलितयतिसमाधि त्रस्तसारङ्गशावं निभृतशुकभृतोच्चैर् नडिम् उड्डीनबर्हि  ।  
हरिणमिथुनमुक्तान्योन्यकण्डूयनं तन् मुनिवनम् अभितो ऽभूत् सैन्यकोलाहलेन  ॥ प्न्च्_१३।७१ ॥  
[१३।७१ब्: नलिम्?]  
अथ पथि नवसाहसाङ्कः स विद्याधरैर् वन्दितः प्रमुदितमुनिकन्यकामुक्तनीवारलाजाञ्जलिः  ।  
श्रियम् अधित रमाङ्गदेनान्वितस् तूर्यघोषोर्मिभिः कुलगिरिकुहरप्रतिध्वानं दीर्घैर् निरुन्धन् दिशः  ॥ प्न्च्_१३।७२ ॥  
  
इति  श्रीमृगाङ्कदत्तसूनोः परिमलापरनाम्नः पद्मगुप्तस्य कृतौ नवसाहसाङ्कचरिते महाकाव्ये विद्याधराधिपसमागमो नाम त्रयोदशः सर्गः  
  
************************************************  
  
  
चतुर्दशः सर्गः  
  
  
__________________________________________  
  
आकाशारोहणम्  
  
अथाश्रमोपान्तमहीं विहाय नेमिस्वनोत्कण्ठितनीलकण्ठाम्  ।  
रथो ऽस्य विद्याधरमन्त्रशक्त्या रथाङ्गपणेः पदम् आरुरोह  ॥ प्न्च्_१४।१ ॥  
  
ससम्भ्रमोत्तम्भितकर्णतालम् आकर्णितो दिक्करिभिः सकम्पैः  ।  
आध्मातशङ्खस्वनमांसलो ऽग्रे तस्योदगान् मङ्गलतूर्यघोषः  ॥ प्न्च्_१४।२ ॥  
  
उदस्य वक्त्राणि नभस्थलेन यान्तं तम् ऐक्षन्त तपस्विकन्याः  ।  
आकर्णविस्तारितमुग्धनेत्राः पत्रान्तरैर् आश्रमपादपानाम्  ॥ प्न्च्_१४।३ ॥  
  
व्रजन् स विद्याधरवाहिनीनां मध्ये बभौ मध्यमलोकपालः  ।  
अनल्पसौन्दर्यसुधैकसूतिः शशीव नक्षत्रपरम्पराणाम्  ॥ प्न्च्_१४।४ ॥  
  
कुतूहलोल्लोलासितपक्षलेखान्य् आकृष्टकर्णोत्पलविभ्रमाणि  ।  
तस्मिन्न् अमुञ्च्यन्त नितम्बिनीभिर् अपाङ्गवल्गीनि विलोचनानि  ॥ प्न्च्_१४।५ ॥  
  
  
__________________________________________  
  
रमाङ्गदकृतं वर्णनम्  
  
अथान्तिकस्थेन सश् चाभ्यधायि रमाङ्गदेनेत्थम् अवन्तिनाथः  ।  
सहस्रशः खे चलितानि पश्यन् विद्याधराणां पुरतो बलानि  ॥ प्न्च्_१४।६ ॥  
  
हैमं नृप स्यन्दनम् उत्पताकम् आकम्पि रत्नाङ्कितकेतुम् एते  ।  
सहस्ररश्मेर् इव वालखिल्या विध्याधरास् ते परिवारयन्ति  ॥ प्न्च्_१४।७ ॥  
  
व्रजन्न् अमर्त्यप्रमदाविमुक्त- मन्दारमालाजटिलांसकुटः  ।  
कुन्दच्छटापाण्डुसटाकलापः कात्यायनीसिंह इवावभासि  ॥ प्न्च्_१४।८ ॥  
  
प्रयाणतूर्यध्वनिर् एष किं ते पातालकुक्षिप्रतिनादसान्द्रः  ।  
रवः प्रसर्पत्य् उत भैरवो ऽयम् अकालकल्पान्तपयोधराणाम्  ॥ प्न्च्_१४।९ ॥  
  
मूले भुवः कज्जलधूलिकल्पम् आलक्ष्यते पश्य निलीनम् एतत्  ।  
नीरन्ध्रविद्याधरमौलिरत्न- प्रभाङ्कुरप्राशितम् अन्धकारम्  ॥ प्न्च्_१४।१० ॥  
  
आयामिमालामणिकान्तिदण्डैर् उत्सारयन्तः परितस् तमांसि  ।  
अमी मरुन्नर्तितचामरास् ते खम् उल्लिखन्तीव खुरैस् तुरङ्गाः  ॥ प्न्च्_१४।११ ॥  
  
विहस्य विद्याधरबालिकाभिः समं विमुक्ता नयनत्रिभागैः  ।  
प्रस्थानलाजाञ्जलयस् तवैते रथे पताकास्खलिताः पतन्ति  ॥ प्न्च्_१४।१२ ॥  
  
नरेन्द्र विद्याधरपुङ्गवानाम् एते पुरः पश्य कृपाणपट्टाः  ।  
कालाञ्जनश्यामतयाश्रयन्ते तरङ्गतां व्योममहार्णवस्य  ॥ प्न्च्_१४।१३ ॥  
  
वाचालयन्त्यः ककुभां मुखानि नादेन जाम्बूनदकिङ्किणीनाम्  ।  
इमा विमानावलयः कथं चिद् अन्योन्यरुद्धप्रसराः प्रयान्ति  ॥ प्न्च्_१४।१४ ॥  
  
  
__________________________________________  
  
वातवर्णनम्  
  
आधूतकार्तस्वरकेतुयष्तिर् एनान्य् अशोकस्तबकारुणानि  ।  
आनर्तयत्य् एष पताकिनीनां वातः पताकांशुकपल्लवानि  ॥ प्न्च्_१४।१५ ॥  
  
नभश्चराणां व्रजताम् अमीषाम् अन्योन्यपीनांसविघर्षणेन  ।  
उल्लासितः कुङ्कुमपांसुपूरः पिशङ्गयत्य् एष दिशां मुखानि  ॥ प्न्च्_१४।१६ ॥  
  
  
__________________________________________  
  
प्रेक्षकस्त्रीवर्णनम्  
  
सरत्नकाञ्चीवलयैर् विलास- सिंहासनैर् मन्मथपार्थिवस्य  ।  
इतो नितम्बैर् असितेक्षणानां व्याप्तान्तरं व्योम समाप्तिम् एति  ॥ प्न्च्_१४।१७ ॥  
  
अन्योन्यसङ्घट्टविसूत्रितानि कुमुद्वतीकान्तकरोपमानि  ।  
एतानि पश्याम्बरतः पतन्ति विमानमुक्ताफलजालकानि  ॥ प्न्च्_१४।१८ ॥  
  
एताः प्रयान्त्यः पुरतो विमानैर् विवर्त्य बाला मुखपङ्कजानि  ।  
अपाङ्गविश्रान्तविलोलतारैस् त्वां नाथ नेत्राञ्जलिभिः पिबन्ति  ॥ प्न्च्_१४।१९ ॥  
  
आसाम् इतः सत्वरगामिनीनां गतागताभ्यां मणिकुण्डलानि  ।  
भिन्दन्ति विद्याधरकामिनीनां कपोलकालागुरुपत्त्रकानि  ॥ प्न्च्_१४।२० ॥  
  
इतो मिथः पार्श्वविघट्टितेषु जवाद् विमानेषु समापतत्सु  ।  
आसाम् इतः प्रेङ्खितमध्यरत्न- विसूत्रिता हारलताः स्फुटन्ति  ॥ प्न्च्_१४।२१ ॥  
  
एते गतिक्षोभवशाद् वधूनां पश्योन्मयूखा मणिकर्णपूराः  ।  
इतस् तले सञ्चरताम् अहीनां निपत्य चूडामणिषु स्वनन्ति  ॥ प्न्च्_१४।२२ ॥  
  
पातालम् एतन् नयनोत्सवेन विचिन्त्य शून्यं शशलाञ्छनेन  ।  
इहाङ्गनाभिः स्वमुखछलेन कृतो ऽम्बरे चन्द्रमयीव सृष्टिः  ॥ प्न्च्_१४।२३ ॥  
  
इतो रसं पल्लवयन्ति वीरं विद्याधराणां करवालवल्ल्यः  ।  
एताश् च शृङ्गारम् इतो ऽङ्गनानां दृशो नवेन्दीवरदामदीर्घास्  ॥ प्न्च्_१४।२४ ॥  
[वर् १४।२४ब्: {#वल्ल्यः।एम्; #वल्लयः ।एद् ।उन्मेत्रिचल्}]  
  
झटित्य् अवाप्तप्रतिबिम्बम् एतत् सैन्यं विलोक्य स्फटिकाङ्गणेषु  ।  
सविस्मयं नागपुराङ्गनाभिर् इतः क्रियन्ते नयनोत्पलानि  ॥ प्न्च्_१४।२५ ॥  
  
नरेन्द्र तस्माद् गगनावहगाहि- त्वद्दर्शनव्यग्रतपस्विपङ्क्तेः  ।  
दूरं हविर् धूमसुगन्धिसीम्नः स्थानाद् वयं वङ्कुमुनेः प्रवृत्ताः  ॥ प्न्च्_१४।२६ ॥  
  
  
__________________________________________  
  
वनवर्णनम्  
  
यथायम् अभ्येति पुरो नभस्वान् आकृष्टनानाविधपुष्पगन्धः  ।  
अग्रे तथाभ्रंलिहभूरुहं नः शङ्के वनं दृक्पथम् एष्यतीति  ॥ प्न्च्_१४।२७ ॥  
  
एभिर् महीपाल विमानरत्नैर् अग्रेसरैः सम्भ्रममुक्तमार्गः  ।  
निष्कम्पकेतुर् महतास्पदेन रथस् तवायं वियति प्रयाति  ॥ प्न्च्_१४।२८ ॥  
सितप्रसूनस्तबकैस् तरूणाम् एषा पुरस्तारिकान्तरिक्षा  ।  
झटित्य् अशेषैव निमेषमात्राद् उन्मीलिता पश्य वनान्तलेखा  ॥ प्न्च्_१४।२९ ॥  
  
यदीश विद्याधरवाहिनीयम् आकाशतः किञ्चिदधः प्रवृत्ता  ।  
अवैमि चित्ते निहितं तद् अस्याः पदं वनालोकनकौतुकेन  ॥ प्न्च्_१४।३० ॥  
  
एषा तमालावलिनीलकान्तेर् उपोढरामामुखहेमपद्मा  ।  
सेना वनस्याभिमुखं प्रयाति पश्याम्बुरासेर् इव जह्नुकन्या  ॥ प्न्च्_१४।३१ ॥  
  
  
अस्याः क्षमापाल वनान्तराजेर् विमानपङ्क्तिः पुरतःस्थितेयम्  ।  
आलम्बते रत्नकिरीटलक्ष्मीं मणिप्रभोद्गीर्णमहेन्द्रचापा  ॥ प्न्च्_१४।३२ ॥  
  
एते खलीनक्षतशोणिताक्ताः पश्येन्द्रगोपश्रियम् उद्वहन्तः  ।  
तुरङ्गलालाजलबिन्दवस् ते लुठन्ति हेमद्रुमपल्लवेषु  ॥ प्न्च्_१४।३३ ॥  
  
मन्दानिलान्दोलितपल्लवाग्राः समग्रपुष्पाहरणोद्यताभ्यः  ।  
इतो लताः पार्थिव संरभन्ते लावण्यम् आदातुम् इवाङ्गनाभ्यः  ॥ प्न्च्_१४।३४ ॥  
  
अमूनि पुष्पाणि महीरुहाणाम् आभान्ति लीनभ्रमरोदराणि  ।  
विद्याधरीविभ्रमदर्शनार्थम् उत्तानितानीव विलोचनानि  ॥ प्न्च्_१४।३५ ॥  
  
पश्याग्रवातायनम् एतद् एत्य लताग्रपुष्पाण्य् अचिन्वतीनाम्  ।  
नृपातिभारेण नितम्बिनीनां विमानरत्नानि पुरो नमन्ति  ॥ प्न्च्_१४।३६ ॥  
  
शाखाग्रलग्नासु महातरूणां विटङ्करत्नद्युतिश्र्ङ्खलासु  ।  
विलम्बमानैर् इव चिम्बितेयम् इतो विमानैर् मणिपञ्जरश्रीः  ॥ प्न्च्_१४।३७ ॥  
  
इमाः समं प्राणसमैर् वने ऽस्मिन् सर्वऋतुर् लक्ष्मीनिबिडोपगूढे  ।  
नभःस्थिता एव नरेन्द्र पश्य पुष्पोच्चये लोलदृशः प्रवृत्ताः  ॥ प्न्च्_१४।३८ ॥  
  
एताः करैः काञ्चनपद्मगौरैर् विलासवत्यः सनिबन्धनानि  ।  
हरन्ति पुष्पाणि महीरुहाणां मृदूनि यूनाम् इव मानसानि  ॥ प्न्च्_१४।३९ ॥  
  
आसां लताग्रस्तबकोत्थितानि शिखण्डरत्नद्युतिचुम्बितानि  ।  
पश्योपरिष्टाद् अलिमण्डलानि नीलातपत्रभ्रमम् आरभन्ते  ॥ प्न्च्_१४।४० ॥  
  
मुञ्चत्य् अलिः पुष्पलताम् इतो ऽयम् आघ्रातरामामुखपद्मगन्धः  ।  
गुणप्रकर्षे हि सदा मनांसि गुणान्तरज्ञावतां रमन्ते  ॥ प्न्च्_१४।४१ ॥  
  
लतैतया चूततरोः सलीलम् आनीयमाना नतिम् आनताङ्ग्या  ।  
पश्योत्पतत्पुष्पशिलीमुखेयम् आभाति कन्दर्पधनुर्लतेव  ॥ प्न्च्_१४।४२ ॥  
  
भ्रमद्द्विरेफावलिलोलदृष्टिर् लीलावतंसक्रिययोन्मुखानि  ।  
विचेतुम् एषा कुसुमानि नालं तरोस्तनालिङ्गनदोहदस्य  ॥ प्न्च्_१४।४३ ॥  
  
प्रियार्पितः कान्तनिपीतमुक्त- पुरन्ध्रिबिम्बाधरकान्तिचोरः  ।  
अस्याः सरत्नत्विषि कर्णपाशे किम् अप्य् अशोकस्तबकश् चकास्ति  ॥ प्न्च्_१४।४४ ॥  
  
अस्या लताक्षेपविसूत्रितस्य हारस्य लग्नस्तनकुङ्कुमस्य  ।  
भ्रष्टाः क्षितौ दाडिमबीजमोहाद् आक्षिप्य मुक्ताः कपयः क्षिपन्ति  ॥ प्न्च्_१४।४५ ॥  
  
निदाघलक्ष्मीहसितछटेयं पर्याप्तकृष्णागुरुधूमगन्धे  ।  
बन्धे कचाना नवमल्लिकास्याः पश्यालिनीले परिभागम् एति  ॥ प्न्च्_१४।४६ ॥  
  
असाव् इतः पार्थिव दन्तपत्रम् आपास्य हंसछदपाण्डु बाला  ।  
करोति कर्णे नवकर्णिकारम् उत्तापिताष्टापदरत्नशोभि  ॥ प्न्च्_१४।४७ ॥  
  
स्थितो ऽयम् अन्तो नवपल्लवानां प्रवालताम्राङ्गुलिर् आयताक्ष्याः  ।  
व्यक्तिं शरच्चन्द्रकरोज्ज्वलाभिर् नखांशुरेखाभिर् इतः प्रयाति  ॥ प्न्च्_१४।४८ ॥  
  
धावत्करा कर्णशिरीषलोभाद् इतस् ततः सम्पतति द्विरेफे  ।  
क्रीडाम् इव व्याकुलदृष्टिपाता बालेयम् अभ्यस्यति कन्दुकस्य  ॥ प्न्च्_१४।४९ ॥  
  
प्रावृड्विलासस्मितम् उद्वहन्ती कर्णे नवं केतकबर्हम् एषा  ।  
प्रियावतंसीकृतचन्द्रलेखा चकास्ति कन्येव हिमाचलस्य  ॥ प्न्च्_१४।५० ॥  
  
विलोकितालेख्यकपोलभागात् प्लवङ्गशावे ऽधिगते विमानम्  ।  
इतः कदम्बाद् अनिवृत्तहस्तम् आस्ते भयाद् आलिखितेव तन्वी  ॥ प्न्च्_१४।५१ ॥  
  
पुष्पाणि चिन्वत्य् अतिमुक्तकस्य पश्य श्लथं केशकलापम् एषा  ।  
अंसे बिभर्तीव तमालनीलं विलासवालव्यजनं स्मरस्य  ॥ प्न्च्_१४।५२ ॥  
  
विमुञ्चती चक्षुषि पुष्पधूलिम् एषा गते तं प्रति वल्लभस्य  ।  
चित्रं झटित्य् अश्रुलवावकीर्णे दृशौ सपत्न्याः कलुषीकरोति  ॥ प्न्च्_१४।५३ ॥  
  
मध्यच्युते बिभ्रति किंशुके ऽस्मिन्न् अस्रारुणस्याकृतिम् अङ्कुशस्य  ।  
अस्याः स्तनाभ्याम् अधुना धृतेयम् अनङ्गमत्तद्विपकुम्भलक्ष्मीः  ॥ प्न्च्_१४।५४ ॥  
[वर् १४।५४च्: {अस्याः।लेम् ।एम्; अस्या# ।एद्}]  
  
अभ्यागतायाः सहसामुनास्याः कन्दर्पसाम्राज्यधुरोद्वहेन  ।  
सुगन्धिभिः पाटलिपादपेन पुष्पैर् इतः कल्पितम् आतिथेयम्  ॥ प्न्च्_१४।५५ ॥  
  
आर्द्रागसेयं गमिता प्रसादं कृतप्रणामाञ्जलिना प्रियेण  ।  
प्रमृष्टबाष्पा सुमुखी नखाभ्यां चूताङ्कुरं मानम् इवोच्छिनत्ति  ॥ प्न्च्_१४।५६ ॥  
  
अध्यासते काम् अपि कान्तिम् आसाम् एते सकुन्दाः कबरीकलापाः  ।  
कुमुद्वतीकान्तकरानुविद्धास् तमःप्रताना इव यामिनीनाम्  ॥ प्न्च्_१४।५७ ॥  
  
पुष्पाणि नानाविधवर्णभाञ्जि विमानवातायनतो विचित्य  ।  
युवायम् इन्द्रायुधवर्णकान्तम् उत्तंसम् अस्याः सदृशः करोति  ॥ प्न्च्_१४।५८ ॥  
  
पश्येयम् उद्बाहुलताहितश्रीर् मध्येन नश्यत्त्रिवली लतेव  ।  
विमानतः कोमलम् उच्चिनोति वधूर् मधूकं स्वकपोलकान्ति  ॥ प्न्च्_१४।५९ ॥  
  
अदः सुगन्धीकुरु मत्प्रसूनं मुखाब्जसौगन्ध्यकणार्पणेन  ।  
इत्य् अञ्चलासक्तलतो न याञ्चाम् अस्याः करोतीव सः कर्णिकारः  ॥ प्न्च्_१४।६० ॥  
  
तथा न चूते नवमञ्जरीयम् अवाप्तवत्य् आत्मगुणप्रकर्षम्  ।  
अस्याः सकालागरुपत्रलेखे यथा कपोले कमलेक्षणायाः  ॥ प्न्च्_१४।६१ ॥  
  
वहत्य् अशोको ऽयम् अमर्त्यकान्ता- पदाहतः कान्तम् अलक्तकाङ्गम्  ।  
कृत्वा जगत्य् अस्खलितां निजाज्ञां स्कन्धे ऽर्पितं तूणाम् इव स्मरेण  ॥ प्न्च्_१४।६२ ॥  
  
चिरेण मन्ये बकुलद्रुमो ऽयम् अवाप्तपारःस्पृहणीयतायाः  ।  
अर्थी करो ऽस्याः सुमनःसु यस्य जातो जितामर्त्यतरुप्रवालः  ॥ प्न्च्_१४।६३ ॥  
  
फलं शिरीषेण चिराद् अवाप्तम् अस्याः समग्रं सुकुमारतायाः  ।  
निरस्य गीर्वाणतरुप्रसूनां यद् एतद् उत्तंसितम् आयाताक्ष्या  ॥ प्न्च्_१४।६४ ॥  
  
अस्याः श्रुतौ चम्पकम् आदधत्याः करेण मुक्तावलयाङ्कितेन  ।  
एष द्विजः स्वस्त्ययनं विरावैर् नास्याः करोतीति न मञ्जुकण्ठः  ॥ प्न्च्_१४।६५ ॥  
  
विन्यस्तबन्धूकदली मुखे ऽस्याः स्वेदार्द्रकालागरुपत्रवल्ली  ।  
चकास्ति सन्ध्यातपलेशशङ्कि कलङ्कलेखा शशलक्ष्मनीव  ॥ प्न्च्_१४।६६ ॥  
  
एता मिथो रुद्धविमानमार्गा लताग्रजं पुष्पम् अनाप्नुवन्त्यः  ।  
भवन्ति भारानमिताङ्गकेषु बद्धाभ्यसूयाः स्तनमण्डलेषु  ॥ प्न्च्_१४।६७ ॥  
  
एतानि कान्तैः प्रमदाजनस्य नवप्रवालान्य् अवतंसितानि  ।  
पश्यन्ति पश्य स्वम् इवाप्तकान्तिं कपोलपालीमणिदर्पणेषु  ॥ प्न्च्_१४।६८ ॥  
  
यद् यद् वने ऽभूत् कुसुमं सुगन्धि वधूजनैस् तत् तद् इतो गृहीतम्  ।  
कृत्स्नत्रिलोकीविजयावतंसं निर्मातुम् इष्वासम् इव स्मरस्य  ॥ प्न्च्_१४।६९ ॥  
  
कर्णावतंसीकृतपल्लवानां विचित्रपुष्पाभरणोज्ज्वलेषु  ।  
पश्याभितः पल्लवितेयम् आसाम् अङ्गेषु सारङ्गदृशाम् ऋतुश्रीः  ॥ प्न्च्_१४।७० ॥  
  
स्वेदोदबिन्दुछलतः कपोले वितीर्णमुक्तार्घ इव स्मरस्य  ।  
एणीदृशां कान्त इव प्रवृत्तः श्रमो ऽयम् आलिङ्गितुम् अङ्गलेखाम्  ॥ प्न्च्_१४।७१ ॥  
  
आसां पृथुस्वेदकणाङ्कितानि वक्त्राणि नेत्रोत्सवम् अर्पयन्ति  ।  
प्रत्युप्तमुक्ताफलदन्तुराणि हिरण्यमयानीव सरोरुहाणि  ॥ प्न्च्_१४।७२ ॥  
  
एतानि पश्य च्युतपुष्पधूलि- व्यालुप्तपक्ष्मावलिसौष्ठवानि  ।  
श्रमेण किं चिन् मुकुलीभवन्ति सीमन्तिनीनां नयनोत्पलानि  ॥ प्न्च्_१४।७३ ॥  
[वर् १४।७३ब्: {सौष्ठवानि।लेम् ।एम्; सौष्टवानि ।एद्}]  
  
एतासु सीदन्मणिबन्धमूल- निलीनलीलामणिकङ्कणासु  ।  
विलोक्यतां व्यक्तिम् उपैति खेदो विद्याधरस्त्रीजनदोर्लतासु  ॥ प्न्च्_१४।७४ ॥  
  
अनङ्गकल्पद्रुममञ्जरीणाम् अमोघमन्त्रं कुसुमायुधस्य  ।  
भृशम् यथा पुष्पमयी विभूषा नासां तथा रत्नमयी विभाति  ॥ प्न्च्_१४।७५ ॥  
  
वनान्तम् एता वनिता न मुक्तुम् अनेकपुष्पं नृप शक्नुवन्ति  ।  
विमुच्यते केन नाम स देशो यत्रास्ति सान्द्रः सुमनःप्रचारः  ॥ प्न्च्_१४।७६ ॥  
  
इत्युज्ज्वले तस्य वचःप्रसूने नीते ऽपि कर्णातिथितां विहस्य  ।  
नृपो बभूवास्तमनाः सचित्रं स्मृताहिराजेन्द्रसुताविलासः  ॥ प्न्च्_१४।७७ ॥  
  
पुष्पप्रवालाङ्कुरमण्डलं तत् क्वणद्विमानावलिहेमघण्टम्  ।  
वनं विहायाथ समग्रम् अग्रे चचाल विद्याधरराजसैन्यम्  ॥ प्न्च्_१४।७८ ॥  
  
  
__________________________________________  
  
गङ्गावर्णनम्  
  
अथ प्रवालाधरबिम्बचुम्बि- परिस्फुरत्फेनविलासहासा  ।  
वाचालहंसावलिकाञ्चिदाम- सनाथतीरोरुनितम्बबिम्बा  ॥ प्न्च्_१४।७९ ॥  
  
समीरवेल्लत्तटहेमवल्लि- लोलप्रभापिञ्जरितोर्मिलेखा  ।  
विलासमज्जत्फणिराजकन्या- सङ्क्रान्तकान्तस्तनकुङ्कुमेव  ॥ प्न्च्_१४।८० ॥  
  
निमग्नदिङ्नागकपोलभित्ति- सन्ताननिर्यन्मदवेणिकृष्णा  ।  
तृतीयनेत्रानलधूमवल्लि- कलङ्कितेव त्रिपुरान्तकस्य  ॥ प्न्च्_१४।८१ ॥  
  
भारानमद्भोगिफणास्थितायाः स्थलोच्छलद्वीचिचयच्छलेन  ।  
उत्तम्भयन्तीव तले सतर्कम् अर्कोपलस्तम्भशतानि भूमेः  ॥ प्न्च्_१४।८२ ॥  
  
तटोद्गतप्रांशु तमालराजि- छायाघनश्यामलितार्धभागा  ।  
मूर्तिस् तुषाराचलतुल्यकान्तिर् उमापतिश्रीधरयोर् इवैका  ॥ प्न्च्_१४।८३ ॥  
  
कादम्बचञ्चूद्धृतचक्रवाकी- पारिप्लवव्यक्तमृणालकाण्डा  ।  
चण्डीधवोन्नद्धजटाविटङ्क- कृष्टेन्दुलेखाङ्कुरदन्तुरेव  ॥ प्न्च्_१४।८४ ॥  
  
तरङ्गभङ्गोज्ज्वलचामरश्रीर् उद्दण्डहेमाम्बुरुहातपत्रा  ।  
पुण्या पुरो दूरत एव तेन त्रिमार्गगादृश्यत पार्थिवेन  ॥ प्न्च्_१४।८५ ॥  
[स्य्न्तX: कुलक]  
  
तस्यास् तटे ऽथ कुसुमावचयश्रमार्त- सीमन्तिनीनिवहसस्मितवीक्षितायाः  ।  
विद्याधरेण विदधे धवलोर्मिधौत- पर्यन्तहेमसिकते पृतनानिवेशः  ॥ प्न्च्_१४।८६ ॥  
  
तद् अनु पुलिने सद्यो विद्याधरैः परिकल्पितं न्र्पतिर् अविशल् लीलागारं सः साहसलाञ्छनः  ।  
भ्रमम् अजनयन् नेत्रोत्कीर्णा इति प्रतिबिम्बिताः सितमणिमये यस्मिन्न् अन्तो बहिश् च मृगीदृशः  ॥ प्न्च्_१४।८७ ॥  
  
  
इति  श्रीमृगाङ्कदत्तसूनोः परिमलापरनाम्नः पद्मगुप्तस्य कृतौ नवसाहसाङ्कचरिते महाकाव्ये पातालावलोकनो नाम चतुर्दशः सर्गः  
  
  
  
************************************************  
  
  
पञ्चदशः सर्गः  
  
अथ सान्द्रघर्मजलबिन्दु- लुलिततिलकः प्रचक्रमे  ।  
हेमकमलसुभगे सरितः सलिले निमङ्क्तुम् असितेक्षणाजनः  ॥ प्न्च्_१५।१ ॥  
  
श्रमम् एत्य मुञ्चत मदम्बु- रभसपरिरम्भलीलया  ।  
एवम् अवदद् इव दीर्घदृशः कलहंसयूथनिनदेन जाह्नवी  ॥ प्न्च्_१५।२ ॥  
  
मरुतावधूतकलधौत- कमलमकरन्दगन्धिना  ।  
ऊर्मिदलनशिशिरेण बलाद् अबलाजनस्य नुनुदे परिश्रमः  ॥ प्न्च्_१५।३ ॥  
  
परिविद्धरेखम् अधितीर- विरचितपदे वधूजने  ।  
कान्तिम् उदवहद् अमर्त्यसरित् तटरूढकाञ्चनलतेव कां चन  ॥ प्न्च्_१५।४ ॥  
  
सितचक्षुषाम् असितरत्न- रुचिमुषि मृणालिनीदले  ।  
स्थूलजललवनिभेन दधे नवमौक्तिकार्ध इव जाह्नुकन्यया  ॥ प्न्च्_१५।५ ॥  
  
उदितत्रपा इव विलास- मसृणगमनेन सुब्र्हुवाम्  ।  
जग्मुर् अमरसरितः पुलिनं सहसा विहाय कलहंसपङ्क्तयः  ॥ प्न्च्_१५।६ ॥  
  
धवलाभ्रकछुरितभित्ति- लिखितललिताङ्गनालिपिम्  ।  
अप्सु कुवलयदृशां प्रतिमाः सितरत्नदर्पणनिभासु लेभिरे  ॥ प्न्च्_१५।७ ॥  
  
अथ वल्लभार्पितकराग्र- निहितनिजपाणिपल्लवाः  ।  
वारिविकचकनकाब्जरजः- कपिशोर्मिमालम् अबला जगाहिरे  ॥ प्न्च्_१५।८ ॥  
  
सुदृशां निमज्ज्य सुरसिन्धु- पयसि नियमस्थितैर् इव  ।  
ऊर्मितरलितमयूखशिखैर् मणिनूपुरैः सपदि मौनम् आददे  ॥ प्न्च्_१५।९ ॥  
  
कुचलुप्तपत्रलतयाथ विगलितविसूत्रहारया  ।  
प्रापि रतिरमणविलासतुला ललितभ्रुवां जलविहारलीलया  ॥ प्न्च्_१५।१० ॥  
  
नवकुङ्कुमारुणपुरन्ध्रि- कुचकलशताडितं पयः  ।  
रागम् अभजत न कस्य भवेत् सुलभाङ्गखेलद् अबलस्य विक्रिया  ॥ प्न्च्_१५।११ ॥  
  
विकिरन् विहस्य मणिशृङ्ग- धृतम् उदकम् एत्य पृष्ठतः  ।  
साचिमुकुलितदृशा ददृशे दयितो मुहुर् वलितकण्ठम् एकया  ॥ प्न्च्_१५।१२ ॥  
[वर् १५।१२ब्: {पृष्ठतः।लेम् ।एम्; पृष्टतः ।एद्}]  
  
परिणाहवत् कुचनिषिद्ध- करणवलनोत्कदोर्लतम्  ।  
लोलमुखरमणिकङ्कणया विदधे जले मुरजवाद्यमन्यया  ॥ प्न्च्_१५।१३ ॥  
  
हरिणीदृशो हृतपुरन्ध्रि- कुचकलशकुङ्कुमाङ्किता  ।  
क्षिप्रम् अधिजघनम् ऊर्मिलता शिथिलेव हेमरशना विदिद्युते  ॥ प्न्च्_१५।१४ ॥  
  
सलिलं किरन्तम् अवलोक्य रमणम् अपराङ्गनामुखे  ।  
चित्रम् अविरलधृताश्रुलवे निमिमील का चिद् अबला विलोचने  ॥ प्न्च्_१५।१५ ॥  
  
द्रुतम् अत्रुटद् विबुधसिन्धु- निबिडलहरीकराहतम्  ।  
हारवलयम् अरविन्ददृशां कुशलं कुतो ऽस्ति गुणिनां जडान्तरे  ॥ प्न्च्_१५।१६ ॥  
  
शुशुभे कयापि करयन्त्र- निहितशुचिवारिधारया  ।  
मुक्तसितकुसुमसायकया मकराङ्कचापलतयेव बालया  ॥ प्न्च्_१५।१७ ॥  
  
परिवेषविभ्रमनिवेशि- मनसिजतुषारदीधितेः  ।  
को ऽपि करकिसलये कमिता विदधे मृणालवलयं मृगीदृशः  ॥ प्न्च्_१५।१८ ॥  
  
हृदयेशमुक्तजलधौत- मलयजविलेपनैर् ह्रिया  ।  
लक्ष्यनवनखपदाव् अपरा नलिनीदलेन पिदधे पयोधरौ  ॥ प्न्च्_१५।१९ ॥  
  
अभितो ऽङ्गनामुखमृगाङ्कम् उडुनिकरकान्तिम् आददे  ।  
केलितरलतरुणीनिबिड- स्तनताडिते पयसि बुद्बुदोतकरः  ॥ प्न्च्_१५।२० ॥  
  
विदधे वधूर् निजकराग्र- गलितमणिकङ्कणाङ्किते  ।  
मेघशकल इव सेन्द्रधनुर् वलयोदरे नयनम् अब्जिनीदले  ॥ प्न्च्_१५।२१ ॥  
  
असिताञ्जनाङ्कम् अभिजात- कुवलयदृशां दृशो ऽन्तरात्  ।  
नीरमहृत न हि शुद्धिमतां तटवृत्तिर् आश्रितकलङ्कमार्जने  ॥ प्न्च्_१५।२२ ॥  
  
तरलोर्मिलङ्घितनितम्ब- फलकलुलिताच्छवासः  ।  
फेनपटलम् असिताब्जदृशः क्षणम् एकम् अंशुकविलासम् आददे  ॥ प्न्च्_१५।२३ ॥  
  
सुदृशः स्फुटं नवनखाङ्कम् उरसि जलधतकुङ्कुमे  ।  
कान्तनिहितनयनं पिदधे पृथुहारतारतरलांशुपल्लवः  ॥ प्न्च्_१५।२४ ॥  
  
लुलिताञ्जनस्य नयनस्य सहभुवम् इवेक्षितुं श्रियम्  ।  
लग्नजलसरलितैर् अलकैर् लुलुठे ललाटतटसीम्नि सुभ्रुवः  ॥ प्न्च्_१५।२५ ॥  
  
दधतीव कापि रुचिम् आप मनसिजविलासवल्लकीम्  ।  
अंसविनिहितमृणाललता- तलवर्त्य् अलाबुपरिवर्तुलस्तनी  ॥ प्न्च्_१५।२६ ॥  
  
सलिलाहतित्रुटितहार- परिगलितमौक्तिकभ्रमात्  ।  
मुग्धयुवतिर् अपरा निदधे दृशम् अब्जिनीदलपुटोदबिन्दुषु  ॥ प्न्च्_१५।२७ ॥  
  
धवलोदरैर् भयवशेन तरलवलितैर् विलोचनैः  ।  
नीलनलिनदलदामदृशां शफरैः समं सुचिरम् अप्सु बभ्रमे  ॥ प्न्च्_१५।२८ ॥  
  
गलिताङ्गदा गुरुतरङ्ग- दलितमणिकर्णपूरकाः  ।  
स्रस्तकनकवलयाः सुदृशः श्लथबन्धरत्नरशनाश् चकाशिरे  ॥ प्न्च्_१५।२९ ॥  
  
अतिकम्पम् ऊर्मिकुटिलभ्रु बहलनवकुङ्कुमारुणम्  ।  
स्त्रैणकरतलनिरस्तम् अभूद् उपजातकोपम् इव जाह्नवीजलम्  ॥ प्न्च्_१५।३० ॥  
  
अकरोत् पदं पृथुनितम्ब- विलुलितजलार्द्रवेणिषु  ।  
नीरलवशबलगण्डतलास्व् अबलासु कुण्डलितकार्मुकः स्मरः  ॥ प्न्च्_१५।३१ ॥  
  
च्युतरत्नभूषणमरीचि- रचितसुरचापमण्डलम्  ।  
केशकुसुमशबलम् शुशुभे सुदृशाम् अनङ्गमददीपनं पयः  ॥ प्न्च्_१५।३२ ॥  
  
अथ ताभिर् एकतपनीय- सरसिजसनाथपाणिभिः  ।  
श्रीभिर् इव समुदतारि ततः पुनरुक्तचाटुपटुभिः प्रियैः सह  ॥ प्न्च्_१५।३३ ॥  
  
सजलांशुकान्तिविशदाङ्ग- जनितनिबिडत्रपाकुलाः  ।  
व्यक्तनवनखपदाभरणाः प्रियलोचनान्य् अरमयन् मृगीदृशः  ॥ प्न्च्_१५।३४ ॥  
  
अथ ता गृहीतशरदिन्दु- धवलसिचयाः प्रसाधनाम्  ।  
चक्रुर् अधिवपुर् अमर्त्यसरित्- पुलिनस्थलीकनकवल्लिधामसु  ॥ प्न्च्_१५।३५ ॥  
  
तिलकाङ्किताः प्रचुरपुष्प- परिमलमुचो मृगीदृशः  ।  
ऊढनवललितपत्रलता दधुर् अङ्गजोपवनराजिविभ्रमम्  ॥ प्न्च्_१५।३६ ॥  
  
न चिराद् अलङ्कृतिविशेष- विहितरुचयो ऽतिपेशलाः  ।  
लक्ष्यनवनवरसाः शुचयः कविपुङ्गवोक्तय इवाङ्गना बभुः  ॥ प्न्च्_१५।३७ ॥  
  
वहति स्म निर्मलकपोल- लिखितमृगनाभिपत्रकम्  ।  
कापि निभृतमधुपावलिमत् कलधौतकोकनदकान्तम् आननम्  ॥ प्न्च्_१५।३८ ॥  
  
अधिकर्णम् उद्गतमयूख- मरकतमनोहरोदरम्  ।  
बालम् इव मदनकल्पतरोर् दलम् एकया कनकपत्रम् आददे  ॥ प्न्च्_१५।३९ ॥  
  
धृतयावकाङ्कम् अपि कान्त- वदनपरिचुम्बनोचिते  ।  
रागमधुररुचके निदधे दयिते च का चन चकोरलोचना  ॥ प्न्च्_१५।४० ॥  
  
हरिणाङ्कसुन्दरम् अनेक- विशदगुणगुम्फिताकृतिम्  ।  
हारम् अवहद् अपरा न परं हृदि कान्तम् अप्य् असमबाणदीपनम्  ॥ प्न्च्_१५।४१ ॥  
  
इतरा पदाङ्कम् इव मत्त- मदनकरिणो ऽलिकोदरे  ।  
सान्द्रमृगमदनमषीरचितं तिलकं कुरङ्गतिलकानना दधे  ॥ प्न्च्_१५।४२ ॥  
  
हृतसुप्तहेमशतपत्र- रुचिमुकुलिताङ्गुलीदले  ।  
का चिद् इतरकरसङ्घटितं निदधे विलासमणिकङ्कणं करे  ॥ प्न्च्_१५।४३ ॥  
  
उदितासु काञ्चिगुणमध्य- मरकतमरीचिसूचिषु  ।  
व्यक्तिम् अलभत न रोमलता स्मरदीपकज्जलशिखा मृगीदृशाम्  ॥ प्न्च्_१५।४४ ॥  
  
सरसागसेव रमणेन चरणनलिनानुषङ्गिणा  ।  
पुष्पशरतरलिता दधिरे मणिनूपुरेण मृगलोचना रुचिम्  ॥ प्न्च्_१५।४५ ॥  
  
दधतीभिर् इन्दुकरजाल- शबलतिमिरोर्मिविभ्रमम्  ।  
ऊढधवलकुसुमाभिर् अलं कबरीलताभिर् अबलाश् चकाशिरे  ॥ प्न्च्_१५।४६ ॥  
  
प्रियपाणिपङ्कजधृतेषु सकलशशिबिम्बबन्धुषु  ।  
वक्त्रकमलम् अविलोलदृशो मणिदर्पणेषु ददृशुः पुरन्ध्रयः  ॥ प्न्च्_१५।४७ ॥  
  
प्रकटं दधज् झटिति रागम् अलघुम् अथ वारुणीं प्रति  ।  
कान्तिनिकर इव तिग्मरुचेर् वनिताजनो ऽभिमुखतां समाददे  ॥ प्न्च्_१५।४८ ॥  
  
उदियाय मानतिमिरौघ- विघटनपटुर् मनोऽम्बरे  ।  
बालकुवलयदृशां विशदे शनकैर् मनोभुवकुरङ्गलाञ्छनः  ॥ प्न्च्_१५।४९ ॥  
  
अरुणाङ्गुलीदलनिरुद्ध- नवकनककोशकर्णिकैः  ।  
सान्द्रमधुपरिमलई रुरुचे करपङ्कजैर् अथ चकोरचक्षुषाम्  ॥ प्न्च्_१५।५० ॥  
  
मणिशुक्तिषु क्षणम् उपोढ- कुवलयसुगन्धिसीधुषु  ।  
न्यस्यद् असमशरयन्त्रम् इव भ्रमति स्म भृङ्गकुलम् उत्सुकोत्सुकम्  ॥ प्न्च्_१५।५१ ॥  
[१५।५१च्: श्लेष]  
  
रुरुचे ऽलिमण्डलम् उदंशु- कमलचषकोपरि स्थितम्  ।  
एकम् इव रतिपतेर् उदितं तपनीयदण्डम् असितोष्णवारणम्  ॥ प्न्च्_१५।५२ ॥  
[वर् १५।५२ब्: {कमल#।लेम् ।एम्; कमक# ।एद्}]  
  
विधृता करे प्रियतमेन कतिपयशिलीमुखान्विता  ।  
चित्तम् अकृत विवशं सुदृशां कुसुमेषुकार्मुकलतेव वारुणी  ॥ प्न्च्_१५।५३ ॥  
[१५।५३द्: श्लेष]  
  
अतिरागिणि प्रणयिणीव मधुनि परिचुम्बितानने  ।  
व्यक्तिम् अलभत मदो हृदये पुलकः कपोलफलके च सुभ्रुवाम्  ॥ प्न्च्_१५।५४ ॥  
  
प्रतिमागतेन्दुकरजाल- धवलितम् इव श्रियं दधे  ।  
पाननमितमुखमुग्धवधू- विगलद्विलासहसितछटं मधु  ॥ प्न्च्_१५।५५ ॥  
  
मधु कापि पाटलकपोल- तरलकलधौतकुण्डला  ।  
लोलनिजमुखतुषारकर- प्रतिबिम्बगर्भम् अभिकार्पितं पपौ  ॥ प्न्च्_१५।५६ ॥  
  
अतिरक्तम् आयततरेण विलसदसितोत्पलश्रिया  ।  
कामम् अपिबदपरेन्दुमुखी चषकेण सीधु, नयनेन वल्लभम्  ॥ प्न्च्_१५।५७ ॥  
  
अगमत् त्रयस्य समम् एव परिमलरसज्ञताम् अलिः  ।  
कल्पविटपिमधुनः प्रमदा मुखमारुतस्य विकचोत्पलस्य  ॥ प्न्च्_१५।५८ ॥  
  
अधराग्रचुम्बनम् अवाप्य कमलदलदीर्घचक्षुषाम्  ।  
श्वासतरलम् अजनिष्ट मुदा मुहुरात्तलास्यम् इव कापिशायनम्  ॥ प्न्च्_१५।५९ ॥  
  
मदम् आसवेन रमेण नखपदम् इवार्पितं हृदि  ।  
नातिविशदपदबन्धमथो नवसाहसाङ्कचरितं जगुः स्त्रियः  ॥ प्न्च्_१५।६० ॥  
  
मदिरार्पिताधरदलेन युवतिर् अमृतछटोपमा  ।  
प्रेमरसमृदुषु दीर्घदृशां हृदयेषु पल्लवयति स्म मन्मथम्  ॥ प्न्च्_१५।६१ ॥  
  
दयिताहिते युवजनेन विलसदतिपाटलद्युतौ  ।  
कामसुहृदि विहितः प्रणयः प्रथमं मधुन्य् अधरपल्लवे ततः  ॥ प्न्च्_१५।६२ ॥  
  
अवधूतमानमधुपान- रसरभसतः प्रसन्नताम्  ।  
प्रापुर् अतिपृथुदृशां सहसा हृदयानि चाच्छमणिभाजनानि च  ॥ प्न्च्_१५।६३ ॥  
  
दयिताम् अनङ्गमदसूतिम् असितनलिनावतंसकाम्  ।  
सान्द्ररुचियुवजनो मदिरां परिचुम्बति स्म न परं वधूम् अपि  ॥ प्न्च्_१५।६४ ॥  
  
अनयन् सहैव शिथिलत्वम् उभयम् उभयेन योषिताम्  ।  
व्रीडम् अरुणरुचिना मधुना मणिकाञ्चिदाम च करेण कामिनः  ॥ प्न्च्_१५।६५ ॥  
  
सुदृशां मदाद् अथ परिस्रुद् अरुणितसितोदराः करात्  ।  
पेतुर् अमरसरितः पुलिने मणिशुक्तयः प्रियतमे च दृष्टयः  ॥ प्न्च्_१५।६६ ॥  
  
नवपल्लवारुणम् उवाह धृततरुणवारुणीमदः  ।  
रागम् अथ शुचिनि गण्डतले नयनोदरे च मदिरेक्षनाजनः  ॥ प्न्च्_१५।६७ ॥  
  
अपरिस्फुटोक्तिललितासु मदमुकुलदीर्घदृष्टिषु  ।  
तासु शबलकुसुमांसलसत्- कबरीलतासु पदम् आदधे स्मरः  ॥ प्न्च्_१५।६८ ॥  
  
आपानभूर् अवसितासवरागदीर्घ- सेन्दीवरस्फटिकशुक्तिशता चकासे  ।  
कौतूहलान् मदविलोलवधूविलास- व्यालोकनोन्मिषितवक्त्रपरम्परेव  ॥ प्न्च्_१५।६९ ॥  
  
अविरलमणिदीपोद्द्योतदूरापसर्पत्- तिमिरम् अमरसिन्धोः कूलकच्छं प्रविश्य  ।  
अथ सममसुनाथैस् ताः सलीलं निषेदुः सरसकनकजम्बूपल्लवप्रस्तरेषु  ॥ प्न्च्_१५।७० ॥  
  
सान्द्रोन्मीलत्सौरभाण्य् उद्वहन्त्यो विद्युल्लेखपिङ्गलान्य् अङ्कानि  ।  
लक्ष्मीं हेमाम्भोजमाला इवापुः सारङ्गाक्ष्यः प्रेयसां कण्ठलग्नाः  ॥ प्न्च्_१५।७१ ॥  
  
ततो विसूत्रच्युतहारयष्टिः शीर्णाङ्गदो भङ्गुरकर्णपूरः  ।  
मदेन सद्यो मदिरेक्षणानां रतोत्सवः पल्लवितो बभूव  ॥ प्न्च्_१५।७२ ॥  
  
नानाङ्गरागशबले श्लथबन्धलोल- धम्मिल्लमाल्यकुसुमप्रकरावकीर्णे  ।  
पुष्पेषुतल्पे इव वक्षसि वल्लभानां निद्राम् अवापुर् अथ ताः सुरतश्रमेण  ॥ प्न्च्_१५।७३ ॥  
  
कन्दर्पस्य त्रिलोकीहठविजयमहासाहसोत्साहहेतुर् धुन्वंस् तत्पक्ष्मधूलिव्यतिकरकपिशः काञ्चनाम्भोरुहाणि  ।  
तन्वानस् तीररूढत्रिदशतरुलतालास्यम् आलस्यभाजां तासां सम्भोगकेलिक्लमभरम् अहरज्जाह्नवीवीचिवातः  ॥ प्न्च्_१५।७४ ॥  
  
  
इति  श्रीमृगाङ्कदत्तसूनोः परिमलापरनाम्नः पद्मगुप्तस्य कृतौ नवसाहसाङ्कचरिते महाकाव्ये पातालगङ्गावगाहनो नाम पञ्चदशः सर्गः  
  
  
  
************************************************  
  
  
षोडशः सर्गः  
  
अत्रान्तरे नभःसिन्धु- पुलिनं प्राप पाटला  ।  
दधत्य् अनङ्गलेखेन लाञ्छितं पाणिपल्लवम्  ॥ प्न्च्_१६।१ ॥  
  
मणिप्रग्रीवकोद्गीर्ण- शुनासीरशरासनम्  ।  
अपश्यद् गगनोल्लेखि तत्र स्फटिकवेश्म सा  ॥ प्न्च्_१६।२ ॥  
  
तदिन्द्रनीलद्वारे सा हेमवेत्राकुले बभौ  ।  
श्लिष्यन्ती सतडिल्लेखे लेखेवेन्दोः पयोमुचि  ॥ प्न्च्_१६।३ ॥  
  
रत्नवातायनस्थस्य तिष्ठन् पार्श्वे महीपतेः  ।  
द्वाःस्थं किम् अपि पृच्छन्तीं ताम् ऐक्षत रमाङ्गदः  ॥ प्न्च्_१६।४ ॥  
  
अन्तः प्रवेशयाम् आस सश् च ताम् आत्तसम्भ्रमः  ।  
ययौ सा च विशाम्पत्युर् लोचनामृतवर्तिताम्  ॥ प्न्च्_१६।५ ॥  
  
सिताश्महर्म्यम् उत्तुङ्गं झटित्य् अधिरुरोह सा  ।  
आनन्दकन्दलीचित्तम् अत्यच्छं पार्थिवस्य च  ॥ प्न्च्_१६।६ ॥  
  
क्षितिचुम्बितहारं सा प्रणनाम महीभुजे  ।  
रमाङ्गदं करग्राह- सौहार्द्ये पात्रतां नयत्  ॥ प्न्च्_१६।७ ॥  
  
नृपेण स्वयम् उक्तापि इत एह्य् एहि पाटले  ।  
तल्लीलामणिपर्यङ्क- सविधे निषसाद सा  ॥ प्न्च्_१६।८ ॥  
  
  
__________________________________________  
  
पाटलावाक्यम्  
  
कृतसम्भाषणा साथ तेनावनिमनोभुवा  ।  
इत्य् अवोचत दन्तांशु- शबलाधरपल्लवा  ॥ प्न्च्_१६।९ ॥  
  
मुद्रितस्मरसौन्दर्य- वान्ता नेत्रामृतछटा  ।  
इयं मूर्तिर् महाराज कच्चित् कुशलिनी तव ?  ॥ प्न्च्_१६।१० ॥  
  
कथम् एतां प्रविष्टास् त्वं भूमिम् अत्यन्तदुर्गमाम्  ।  
न कस्य विस्मयायेयं शक्तिर् अत्यद्भुता तव  ॥ प्न्च्_१६।११ ॥  
  
देव विद्याधरः को ऽपि शापान् निर्मोचितस् त्वया  ।  
इत्य् अमन्दः प्रवादो ऽत्र तत् को ऽप्य् असि नमो ऽस्तु ते  ॥ प्न्च्_१६।१२ ॥  
  
अहो गुणेन राजेन्द्र येन केनापि गृह्यसे  ।  
यद् एवं क्लिश्यसे तस्याः फणीन्द्रदुहितुः कृते  ॥ प्न्च्_१६।१३ ॥  
  
  
__________________________________________  
  
नायकवाक्यम्  
  
अथ विद्रुमताम्रौष्ठ- लुठद्दशनदीधितिः  ।  
स्मित्वा वसुमतीनाथस् ताम् इति प्रत्यभाषत  ॥ प्न्च्_१६।१४ ॥  
  
कदाचित् पाटले कच्चिद् भुजङ्गपतिकन्यका  ।  
स्मरत्य् अस्मान् सखीस्वैर- सङ्कथास्व् अन्तरान्तरा  ॥ प्न्च्_१६।१५ ॥  
  
किम् अनङ्गवती वक्ति ब्रूते माल्यवती च किम्  ।  
अप्य् अस्त्य् अहिपुरे ऽस्माकं किंवदन्ती कियत्य् अपि  ॥ प्न्च्_१६।१६ ॥  
  
फणिराजसुताकर्णं कच्चित् प्रापय्य मद्वचः  ।  
विहितो रत्नचूडेन शुकरूपविपर्ययः  ॥ प्न्च्_१६।१७ ॥  
  
किम् आगतासि किं चैवं परिम्लानेव लक्ष्यसे  ।  
निवेदय द्रुतं यन् मे किम् अप्य् आशङ्कते मनः  ॥ प्न्च्_१६।१८ ॥  
  
  
__________________________________________  
  
लेखार्पणम्  
  
इति पृष्टवते तस्मै सान्द्रप्रेमार्द्रचेतसे  ।  
कन्दर्पदीपनं लेखम् अर्पयाम् आस पाटला  ॥ प्न्च्_१६।१९ ॥  
  
तम् आत्तं वाचयेत्य् उक्त्वा परमारकुलोद्वहः  ।  
रमाङ्गदस्य चिक्षेप सम्भ्रमोत्तानिते करे  ॥ प्न्च्_१६।२० ॥  
  
तं हेमकदलीपत्र- कस्तूरिलिखिताक्षरम्  ।  
सो ऽवधार्याथ तस्याग्रे व्यक्तवाग् इत्य् अवाअचयत्  ॥ प्न्च्_१६।२१ ॥  
  
  
__________________________________________  
  
शशिप्रभालेखः  
  
स्वस्ति स्थितस्य स्वःसिन्धु- तीरे फणिपुरस्थया  ।  
इदं मध्यमलोकेन्दोर् माल्यवत्या निवेद्यते  ॥ प्न्च्_१६।२२ ॥  
  
यदैवास्मत्सखी विन्ध्ये त्वया राजन् व्ययुज्यत  ।  
तदैवेयं कुरङ्गीव विद्धा हृदि मनोभुवा  ॥ प्न्च्_१६।२३ ॥  
  
दृष्टिः सर्वत्र राजेन्दोः सुधानिष्यन्दिनी तव  ।  
जाता शशिप्रभायां तु सैव हालाहलछटा  ॥ प्न्च्_१६।२४ ॥  
  
न विनोदयितुं शक्यम् एषा केनापि वस्तुना  ।  
विनेश तव कर्पूर- शीतया सङ्गमाशया  ॥ प्न्च्_१६।२५ ॥  
  
त्वद्दर्शनोपकारिण्याः करोत्य् एकावलीम् इव  ।  
इयं पक्ष्माग्रवर्त्यश्रु- पृषतछद्मना दृशः  ॥ प्न्च्_१६।२६ ॥  
  
वक्ति व्यक्ताश्रुलेखेन निहितेन करोदरे  ।  
इयम् आपाण्डुगण्डेन स्मरतापमुखेन्दुना  ॥ प्न्च्_१६।२७ ॥  
  
शिरीषाद् अपि मृद्वङ्गी क्वेयम् आयातलोचना  ।  
एष क्व च कुकूलाग्नि- कर्कशो मदनज्वरः  ॥ प्न्च्_१६।२८ ॥  
  
नेयं प्रवालशय्यायां नापि प्रालेयवेश्मनि  ।  
न चेन्दुमणिपर्यङ्के सखी निर्वृतिम् एति नः  ॥ प्न्च्_१६।२९ ॥  
  
निसर्गरक्तम् एतस्याः सखीजनम् इवाधरम्  ।  
नयन्ति किम् अपि म्लानिम् उष्णा निःश्वसितोर्मयः  ॥ प्न्च्_१६।३० ॥  
  
अरतित्वम् अवाप्याम्भः- कणिकेव विघूर्णते  ।  
एषा कमलिनीपत्र- शय्यायाम् आयतेक्षणा  ॥ प्न्च्_१६।३१ ॥  
  
अस्याः स्मराग्निसन्तप्तं वपुः शशिकलामृदु  ।  
नीरन्ध्रघर्मसलिल- छलेनेव विलीयते  ॥ प्न्च्_१६।३२ ॥  
  
कृशताम् अङ्गके गाढम् अस्याः कुसुमकोमले  ।  
आरोपयति पुष्पेषु मौर्वीम् इव शरासने  ॥ प्न्च्_१६।३३ ॥  
  
धृतया हृदि बालेयं वितीर्णहरिचन्दने  ।  
निर्वाणम् एति भवतः कथया न जलार्द्रया  ॥ प्न्च्_१६।३४ ॥  
  
आकर्णकृष्टकोदण्डस्- त्वां विना निशितैः शरैः  ।  
भिनत्त्य् अङ्गम् अनङ्गो ऽस्याः क्षितिश् चेतसि कापि मे  ॥ प्न्च्_१६।३५ ॥  
  
इयम् अत्यच्छहृदये दधत्य् अतिसुवृत्तताम्  ।  
बाला माणिक्यमुकुरे विमुखी सम्मुखी त्वयि  ॥ प्न्च्_१६।३६ ॥  
  
एषा शिखेव दीपस्य मुग्धा दग्धदशाश्रया  ।  
स्मरानिलपरामर्शाद् इतश् चेतश् च वेपते  ॥ प्न्च्_१६।३७ ॥  
  
इयम् इन्दुद्युतिहरं युक्तम् अत्यायतैर् गुणैः  ।  
मृणालवलयं हस्ते वहति त्वां च चेतसि  ॥ प्न्च्_१६।३८ ॥  
  
अनङ्गतापवत्य् अस्या निकामसरसं हृदि  ।  
सङ्कुचत्य् अब्जिनीपत्रं न तु त्वत्प्रेमपल्लवः  ॥ प्न्च्_१६।३९ ॥  
  
क्रियते वलयेनास्या मणिबन्धे गतागतम्  ।  
कार्श्याग्रभूमिम् आप्तायास् त्वय्य् अन्तःकरणेन च  ॥ प्न्च्_१६।४० ॥  
  
जायते पेशलम् अपि प्रायो वस्त्व् अन्यथापदि  ।  
प्राप्तो मृणालहारो ऽपि यद् अस्या दाहहेतुताम्  ॥ प्न्च्_१६।४१ ॥  
  
निहिताः सास्रमालीभिर् लवलीपाकपाण्डुनी  ।  
अस्याः स्तनतटे भारः परं वानीरपल्लवाः  ॥ प्न्च्_१६।४२ ॥  
  
न चन्दनेन नोशीर- वारिणा न जलार्द्रया  ।  
नास्याः पुटकिनीपत्रैः शमम् एति स्मरज्वरः  ॥ प्न्च्_१६।४३ ॥  
  
किं चापरम् त्वम् एतस्या हृदयस्याधिदेवता  ।  
यतस् त्वन्मयम् एवैषा विश्वं विश्वेश पश्यति  ॥ प्न्च्_१६।४४ ॥  
  
रत्नचूडोपनीतेन सन्देशेन तवाधुना  ।  
इयम् उच्छ्वसिता किम् चित् सुधागण्डूषबन्धुना  ॥ प्न्च्_१६।४५ ॥  
  
तावद् आगच्छ वेगेन गृहीत्वा हेमपङ्कजम्  ।  
अनङ्गविधुना यावद् इयं श्वसिति नः सखी  ॥ प्न्च्_१६।४६ ॥  
  
  
__________________________________________  
  
नायकस्य प्रतिसन्देशः  
  
एवम् आकर्ण्य ललितं लेखार्थम् अथ पार्थिवः  ।  
उद्भिन्नसान्द्रपुलकः पाटलाम् इत्य् अवोचत  ॥ प्न्च्_१६।४७ ॥  
  
  
यथा सखी वः किम् अपि प्रपन्ना विधुरां दशाम्  ।  
तथा त्वम् अपि माम् एवं पाटले किं न पश्यसि ?  ॥ प्न्च्_१६।४८ ॥  
  
तद् गच्छ तां शशिमुखीम् आश्वासयितुम् अर्हसि  ।  
वयम् एते च हेमाब्जम् आनेतुं प्रयतामहे  ॥ प्न्च्_१६।४९ ॥  
  
तथा कार्यं न वन्ध्यः स्याद् यथा मम मनोरथः  ।  
वक्तव्या माल्यवत्यैवं मद्गिरा वल्गुवादिनि  ॥ प्न्च्_१६।५० ॥  
  
  
__________________________________________  
  
पाटलाप्रयाणम्  
  
आवृत्तिदत्तसन्देशा- सा ततः पृथिवीभुजा  ।  
फणिराजेन्द्रनगरीं त्वरितम् पाटला ययौ  ॥ प्न्च्_१६।५१ ॥  
  
प्रस्थानशंसी सहसा तस्याथ पृथिवीपतेः  ।  
प्रलयाम्बुधरध्वान- धीरं दध्वान दुन्दुभिः  ॥ प्न्च्_१६।५२ ॥  
  
  
__________________________________________  
  
विद्याधरस्त्रीपुरुषवर्णनम्  
  
नदन्न् उत्कम्पिमनसां स विद्याधरयोषिताम्  ।  
निन्ये प्रियपरिष्वङ्ग- श्लथताम् अथ दोर्लताः  ॥ प्न्च्_१६।५३ ॥  
  
कथं चित् प्राणनाथस्य मुखाधरपल्लवम्  ।  
बाला व्यघटयत् का चित् काचिद् उरसश् च पयोधरौ  ॥ प्न्च्_१६।५४ ॥  
  
शनैर् बबन्ध जघने नखाङ्कवति मेखलाम्  ।  
कापि स्मितमुखी कान्ते तिर्यगर्पितलोचना  ॥ प्न्च्_१६।५५ ॥  
  
दृष्टिं दास्यन्ति मे सख्यः खण्डिते दन्तवाससि  ।  
किम् अत्र कृत्यम् इत्य् अन्या किम् अपि व्याकुलाभवत्  ॥ प्न्च्_१६।५६ ॥  
  
का चित् पर्यङ्कम् आलोक्य सालक्तकपदाङ्कितम्  ।  
अन्योन्यार्पितनेत्राभिर् वयस्याभिर् अहस्यत  ॥ प्न्च्_१६।५७ ॥  
  
एका माणिक्यकटकं कराग्रच्युतम् आददे  ।  
हृदयं पुष्पचापेन मध्ये विद्धम् इवात्मनः  ॥ प्न्च्_१६।५८ ॥  
  
चुम्बनक्लिष्टबिम्बौष्ठं जागरारुणलोचनम्  ।  
मुखाम्भोजं दृशान्योनं विलासिभिर् अपीयत  ॥ प्न्च्_१६।५९ ॥  
  
  
__________________________________________  
  
रत्नवतीं प्रति गमनम्  
  
सो ऽथ प्रववृते गन्तुं विद्याधरबलान्वितः  ।  
रथेन रथिनाम् अग्र्यः पुरीं रत्नवतीम् प्रति  ॥ प्न्च्_१६।६० ॥  
  
  
__________________________________________  
  
रत्नचूडसमागमः  
  
ततः फणिकुमारेन रत्नचूडेन स अध्वनि  ।  
समगंस्त जगत्पूज्यः पूषा दर्श इवेन्दुना  ॥ प्न्च्_१६।६१ ॥  
[१६।१६द्: आदर्शे?]  
  
सस् तस्योपयानीचक्रे दिक्चक्रस्खलितध्वनिम्  ।  
अच्छिन्नदाननिष्यन्दम् आत्मानम् इव वारणम्  ॥ प्न्च्_१६।६२ ॥  
  
नृपस्य दीपिकाकृत्यं चक्रिरे तिमिरच्छिदः  ।  
पुरः प्रसर्पत्तत्सैन्य- फणारत्नांशुसूचयः  ॥ प्न्च्_१६।६३ ॥  
  
कियताप्य् अथ कालेन सन्ततैः सः प्रयाणकैः  ।  
प्रपेदे कुसुमाश्लेष- सुगन्धिपवनं वनम्  ॥ प्न्च्_१६।६४ ॥  
  
  
__________________________________________  
  
दूतप्रस्थापनम्  
  
असुराधिपतिं साम्ना याचितुं हेमपङ्कजम्  ।  
स्थित्वा सस् तत्र पुरतो विससर्ज रमाङ्गदम्  ॥ प्न्च्_१६।६५ ॥  
  
सश् च त्रिजगतः सारम् आदायैव विनिर्मिताम्  ।  
उत्तुङ्गरत्नप्रासादां प्राप रत्नवतीं पुरीम्  ॥ प्न्च्_१६।६६ ॥  
  
रामार्थबद्धकक्षेण प्रेषितः प्रभुणाविशत्  ।  
परिखार्णवम् उल्लङ्घ्य सस् तां लङ्काम् इवाङ्गदः  ॥ प्न्च्_१६।६७ ॥  
  
को ऽयं को ऽप्य् अयम् अन्योन्यम् एवं पल्लवितोक्तिभिः  ।  
कौतुकस्तिमिताक्षैः सः पौरैश् चिरम् अदृश्यत  ॥ प्न्च्_१६।६८ ॥  
  
स चन्द्रनीलहर्म्येषु ददर्शासुरकन्यकाः  ।  
लोलास् तमालश्यामेषु मेघेष्व् इव शतह्रदाः  ॥ प्न्च्_१६।६९ ॥  
  
निपीयमानः पौरस्त्री- नेत्रस्फटिकशुक्तिभिः  ।  
वैरिद्विपघटासिंहः सिंहद्वारम् अवाप स  ॥ प्न्च्_१६।७० ॥  
  
असुरेन्द्रस्य दोःकण्डु- दुःस्थानैकभटाकुलम्  ।  
वीरः स अविशद् आस्थानम् अथ द्वाःस्थनिवेदितः  ॥ प्न्च्_१६।७१ ॥  
  
  
__________________________________________  
  
असुरेन्द्रवर्णनम्  
  
आसीनम् अञ्जनश्यामम् उच्चैः स्फटिकविष्टरे  ।  
हिमाचलेन्द्रशिखरे नवीनम् इव नीरदम्  ॥ प्न्च्_१६।७२ ॥  
  
केयूरपद्मरागांशु- मञ्जरीजटिलऊभौ  ।  
भुजौ बिभ्राणम् उज्ज्वाल- प्रतापज्वलनाव् इव  ॥ प्न्च्_१६।७३ ॥  
  
उरसा रुद्धगीर्वाण- द्विपेन्द्ररदकोटिना  ।  
हारवल्लीं दधल् लोलां दोलाम् इव जयश्रियः  ॥ प्न्च्_१६।७४ ॥  
  
दधानं दीप्तिपर्यस्त- तिमिरौ मणिकुण्डलौ  ।  
बन्दीकृतौ सहैवोभौ सूर्याचन्द्रमसाव् इव  ॥ प्न्च्_१६।७५ ॥  
  
वीरव्रतस्यालङ्कारम् अहङ्कारस्य जीवितम्  ।  
जगताम् अङ्कुशं तत्र स वज्राङ्कुशम् ऐक्षत  ॥ प्न्च्_१६।७६ ॥  
  
तन्निदेशितम् अध्यास्त स हिरण्यमयम् आसनम्  ।  
नानारत्नांशुशबलं शृङ्गं मेरोर् इवार्यमा  ॥ प्न्च्_१६।७७ ॥  
  
  
__________________________________________  
  
दूतं प्रति प्रश्नः  
  
कुर्वन् मुखानि स्मेराणि दशनज्योत्स्नया दिशाम्  ।  
विधाय सत्क्रियाम् एवम् असुरेन्द्रस् तम् अब्रवीत्  ॥ प्न्च्_१६।७८ ॥  
  
अहो किम् अपि कल्याणम् आसन्नफलम् अद्य नः  ।  
अन्यथा हि गृहं सन्तः किम् आयान्ति भवद्विधाः  ॥ प्न्च्_१६।७९ ॥  
  
यद् आश्रमे वङ्कुमुनेर् युवयोर् वृत्तम् अद्भुतम्  ।  
तत् कर्णातिथितां नीतम् एत्य प्रणिधिभिर् मम  ॥ प्न्च्_१६।८० ॥  
  
एतया साम्प्रतं ब्रूहि युतो विद्याधरैर् अयम्  ।  
किम् आकङ्क्षति वः स्वामी फलं पाटालयात्रया  ॥ प्न्च्_१६।८१ ॥  
  
नियुज्यन्ते नृपेणार्थे नाल्पीयसि भवद्दृशाः  ।  
शेषो धृतेर् भुवो ऽन्यत्र व्यापारयति किं फणान्  ॥ प्न्च्_१६।८२ ॥  
  
तद् अत्र प्रहितो राज्ञा किम् अर्थम् असि कथ्यताम्  ।  
अर्थिनां व्यर्थताम् एति न जातु प्रार्थना मम  ॥ प्न्च्_१६।८३ ॥  
  
  
__________________________________________  
  
रमाङ्गदोक्तिः  
  
मार्गैर् इवायतैर् वाचां शुचिभिर् दशनांशुभिः  ।  
सीमन्तिताधरः स्मित्वा तम् इत्य् ऊचे रमाङ्गदः  ॥ प्न्च्_१६।८४ ॥  
  
आसां सुधारसार्द्राणां शुद्धानाम् असुराधिप  ।  
गिरां त्वम् एको यत् सत्यम् इन्दुर् भासाम् इवाकरः  ॥ प्न्च्_१६।८५ ॥  
  
कच् चित् त्वयायम् अज्ञायि देवः साहसलाञ्छनः  ।  
जगत्प्रदीपम् अथवा को न वेत्ति विरोचनम्  ॥ प्न्च्_१६।८६ ॥  
  
फणिराजसुताम् एष परिणेतुं शशिप्रभाम्  ।  
पथानेन रथक्षुण्ण- रत्नशैलेन गच्छति  ॥ प्न्च्_१६।८७ ॥  
  
त्वद्वापिहेमपद्मेन शुल्कसंस्था कृता किल  ।  
अस्याः पित्रेति देवेन तदर्थं प्रहिता वयम्  ॥ प्न्च्_१६।८८ ॥  
  
अनेनेच्छसि चेत् कर्तुं सख्यं साहसलक्ष्मणा  ।  
तत् कार्तस्वरराजीवम् आनीय स्वयम् अर्प्यताम्  ॥ प्न्च्_१६।८९ ॥  
  
लुम्पन्ति त्वन्मुखच्छायां यावन् नास्य चमूरजः  ।  
कुरुष्व तावद् आतिथ्यं हेमाब्जेन महीभुजे  ॥ प्न्च्_१६।९० ॥  
  
किम् अन्यन् ऽऽनार्थिनां मत्तो विघटन्ते मनोरथाःऽऽ  ।  
इति त्वया स्वम् एवाशु प्रमाणीक्रियतां वचः  ॥ प्न्च्_१६।९१ ॥  
  
  
__________________________________________  
  
वज्राङ्कुशवाक्यम्  
  
इत्य् उक्तवति सामर्ष- भटदृष्टे यशोभटे  ।  
प्रत्यभाषत सावज्ञं विहस्यासुरकुञ्जरः  ॥ प्न्च्_१६।९२ ॥  
  
अहो बत विदग्धो ऽपि धिङ् मुग्ध इव लक्ष्यसे  ।  
विदुषापि त्वया किञ्चिद् यद् उक्तम् असमञ्जसम्  ॥ प्न्च्_१६।९३ ॥  
  
  
यूयं क्व माणुषाः पृथ्वी- सङ्कटस्वाम्यदुःस्थिताः  ।  
सा च त्रिजगतां भर्तुर् उचिता क्व शशिप्रभा  ॥ प्न्च्_१६।९४ ॥  
  
तादृङ्मदङ्कम् एवात्र स्त्रीरत्नम् अधिरोहति  ।  
रमते हि हरस्यैव मौलाव् इन्दुकलाङ्कुरः  ॥ प्न्च्_१६।९५ ॥  
  
यद्यद् अस्तीह पाताले रत्नं क्व चन किं चन  ।  
भाजनं तस्य तस्याहम् एकः के यूयम् उच्यताम् ?  ॥ प्न्च्_१६।९६ ॥  
  
सहते नृपतौ नैव हेमतामरसार्पणम्  ।  
ममैष शक्रविजय- क्रीडादुर्ललितो भुजः  ॥ प्न्च्_१६।९७ ॥  
  
प्रभुस् तव नयज्ञो ऽपि किम् अनर्थाय केवलम्  ।  
दीर्घेन्दीवरमालेति विकर्षत्य् असितोरगम्  ॥ प्न्च्_१६।९८ ॥  
  
इत एव निवर्तध्वं वर्तध्वं वचने मम  ।  
अवटे किम् इति क्षेप्तुम् आत्मानं यूयम् उद्यताः  ॥ प्न्च्_१६।९९ ॥  
  
यावद् एते न मुञ्चन्ति मर्यादाम् असुराब्धयः  ।  
तावत् दूरापसारेण स्वामिनं त्रातुम् अर्हथ  ॥ प्न्च्_१६।१०० ॥  
  
नरेन्द्रं दुर्जिगीषातस् तद् गच्छ विनिवारय  ।  
त्वादृशाः किम् उपेक्षन्ते पतिम् उत्पथगामिनम्  ॥ प्न्च्_१६।१०१ ॥  
  
अथवास्यास्ति शक्तिश् चेत् किम् अद्यापि विलम्बते  ।  
आयातु स्वयम् आदातुम् इतः काञ्चनपङ्कजम्  ॥ प्न्च्_१६।१०२ ॥  
  
किम् अन्यज् जायताम् एष खड्गधारातिथिर् मम  ।  
इत्य् उक्त्वा कोपतरलं विररामासुरेश्वरः  ॥ प्न्च्_१६।१०३ ॥  
  
  
__________________________________________  
  
 रमाङ्गदस्य प्रतिवचनम्  
  
धैर्यं संवृतकोपो ऽथ स्मयमानो रमाङ्गदः  ।  
तम् इत्य् अमुक्तपर्यङ्कः प्रतिवक्तुं प्रचक्रमे  ॥ प्न्च्_१६।१०४ ॥  
  
निर्वाणवीर्यवाते ऽस्मिन् रसातलबिलोदरे  ।  
अभुग्नभुजकण्डूतिर् अहो किम् अपि दृप्यसे  ॥ प्न्च्_१६।१०५ ॥  
  
मन्ये तवैतन्नीरन्ध्रम् अज्ञातस्वपरान्तरे  ।  
पातालचिरसंवासाच् चित्ते परिणतं तमः  ॥ प्न्च्_१६।१०६ ॥  
  
यां हरस्याष्टमीम् आहुर् मूर्तिम् आहुतिलेहिनीम्  ।  
तत्सूतिः प्राग् अभूद् भर्ता परमार इति क्षितेः  ॥ प्न्च्_१६।१०७ ॥  
  
कृतावतारं तद्वंशे वधाय विबुधद्विषाम्  ।  
किम् आदिदेवं कंसारिं धिङ् मर्त्य इति मन्यसे  ॥ प्न्च्_१६।१०८ ॥  
[१६।१०८द्: सन्दानितकम्]  
  
कमलेव मुकुन्दस्य पार्वतीव पिनाकिनः  ।  
फणिकन्योचिता पत्नी सा महीमीनलक्ष्मणः  ॥ प्न्च्_१६।१०९ ॥  
  
तां हठेनात्मसात्कर्तुम् असुरेन्द्र न शक्यसे  ।  
न रत्नसूचिम् आक्रष्टुम् अयस्कान्तस्य योग्यता  ॥ प्न्च्_१६।११० ॥  
  
पदं पथि निधत्से ऽत्र किम् अन्यायमलीयसे  ।  
अपथे चरतां यान्ति दूराद् दूरं विभूतयः  ॥ प्न्च्_१६।१११ ॥  
  
अनर्पणं महीपाले हेमपङ्केरुहस्य यत्  ।  
तवापरिघम् उत्प्रेक्षे तद् एव द्वारम् आपदाम्  ॥ प्न्च्_१६।११२ ॥  
  
राजेन्द्रदीपके तस्मिन् समराङ्गणवर्तिनि  ।  
एते भटास् ते न चिरात्- आयास्यन्ति पतङ्गताम्  ॥ प्न्च्_१६।११३ ॥  
  
तथा विधेहि न यथा त्वन्दतःपुरयोषिताम्  ।  
करपल्लवशय्यासु शेरते वदनेन्दवः  ॥ प्न्च्_१६।११४ ॥  
  
प्रवृत्तपतिशोकार्त- पौरस्त्रीपरिदेवना  ।  
इयम् उत्सन्नसङ्गीता मा भूद् रत्नवती पुरी  ॥ प्न्च्_१६।११५ ॥  
  
देवस्यार्पितहेमाब्जस् तद् एहि पत पादयोः  ।  
शिरः पुनन्तु ते कामं पुण्यास् तत्पादपांसवः  ॥ प्न्च्_१६।११६ ॥  
  
अथवा सुभटैः सार्धम् उत्तिष्ठ पुरतो भव  ।  
समं विद्याधरानीकैर् अयम् आयाति भूपतिः  ॥ प्न्च्_१६।११७ ॥  
  
किम् अन्यत् समम् एतेन शिरस्तामरसेन ते  ।  
हेमकोकनदं देवः स्वयम् एव ग्रहीष्यति  ॥ प्न्च्_१६।११८ ॥  
  
  
__________________________________________  
  
रमाङ्गदागमनम्  
  
तम् इत्य् उक्त्वा सभामध्यान् निर्जगाम रमाङ्गदः  ।  
निकटं च रणोत्कस्य जगाम जगतीपतेः  ॥ प्न्च्_१६।११९ ॥  
  
अथ वदति शनैः समेत्य तस्मिन्न् अमररिपोर् वचनानि तानितानि  ।  
असुरपतिविनाशकालरात्रिम्- भृकुटीम् उवाह मुखेन मालवेन्द्रः  ॥ प्न्च्_१६।१२० ॥  
  
गत्वा विद्याधरभटचमूचक्रवालैः सभं सः क्ष्मापालो ऽथ व्यधित परितस् तत्पुरो रत्नवत्याः  ।  
येन व्यक्तामरजयमहासाहसस्यासुराणां नाथस्यासीन् नवपरिभवश्यामलावक्त्रलक्ष्मीः  ॥ प्न्च्_१६।१२१ ॥  
  
इति श्रीमृगाङ्कदत्तसूनोः परिमलापरनाम्नः पद्मगुप्तस्य कृतौ नवसाहसाङ्कचरिते महाकाव्ये कनकारविन्दप्रार्थनो नाम षोडशः सर्गः  
  
  
  
************************************************  
  
  
सप्तदशः सर्गः  
  
  
युद्धवर्णनं  
  
अथाहिविद्याधरराजसैन्यैर् निपीडितायां पुरि रत्नवत्याम्  ।  
भटाः सकोपं भुजदर्पभाजो निर्जग्मुर् आकृष्टकृपाणपट्टाः  ॥ प्न्च्_१७।१ ॥  
  
अन्योन्यसङ्घट्टवशेन तेषाम् उदञ्चिताः काञ्चनकङ्कटेभ्यः  ।  
युगान्तकालानलबीजशङ्कां न कस्य चक्रुः शिखिनः स्फुल्लिङ्गाः  ॥ प्न्च्_१७।२ ॥  
  
भालेषु भीमा भृकुटीर् वहन्तो भृङ्गत्विषश् चासिलताः करेषु  ।  
खुराग्ररुग्णावनिभिः सरोषं निरीयुर् अन्ये चतुरैस् तुरङ्गैः  ॥ प्न्च्_१७।३ ॥  
  
न्यभाद् अनीकं करिणां च सान्द्र- सिन्दूरपूरारुणगण्डभित्ति  ।  
प्रत्यग्रदावानललीढकोटि- कुलाचलेन्द्रप्रचयोपमेयम्  ॥ प्न्च्_१७।४ ॥  
  
पुरो रणोत्सेकभृतां निरुद्धम् ओघेन विद्याधरवाहिनीनाम्  ।  
तत् पुञ्जितं सैन्यम् अमर्त्यशत्रोर् बभूव मूले मणितोरणस्य  ॥ प्न्च्_१७।५ ॥  
  
साटोपम् आरोपितचापयाष्टिर् निबद्धतूणीरयुगो गजस्थः  ।  
सो निर्जगामाथ महासुरेन्द्रो वेगाद् अहङ्कार इवात्तदेहः  ॥ प्न्च्_१७।६ ॥  
  
युगात्ययाम्भोधरनादधीरस् तस्योद्गतः सङ्गरतूर्यघोषः  ।  
बद्धप्रतिश्रुन्ति नितान्तभीमश् चकार पातालबिलोदराणि  ॥ प्न्च्_१७।७ ॥  
  
सत्पुष्करानञ्जनपुञ्जभासस् पथो जयस्याथ गजान् असींश् च  ।  
व्यापारयन्ति स्म रयेण वीरास् तत्प्रेरिता वैरिवरूथिनीषु  ॥ प्न्च्_१७।८ ॥  
  
परस्परापातिकृपाणनिर्यत्- ज्वालावलीपल्लवितान्तरिक्षः  ।  
अभूत् प्रवृत्तः समरो महाहि- विद्याधरेन्द्रासुरपुङ्गवानाम्  ॥ प्न्च्_१७।९ ॥  
  
वीरेषु धावत्सु चरत्स्व् अमन्दं गजेषु वल्गत्सु तुरङ्गमेषु  ।  
अकालकल्पात्यययशाङ्कितानि चकम्पिरे सप्त रसातलान्  ॥ प्न्च्_१७।१० ॥  
  
प्रकाशयन्तः करणप्रपन्न्चं सुराङ्गनाभिः स्पृहयेक्ष्यमाणाः  ।  
अत्यद्भुतं नृत्तम् इवारभन्त भटा रणप्राङ्गणरङ्गमध्ये  ॥ प्न्च्_१७।११ ॥  
  
उत्प्लुत्य वेगात् पवमानमार्गं विद्याधरैर् दानजलाविलानि  ।  
पटु व्यपाट्यन्त मतङ्गजानां तीक्ष्णासिपत्रक्रकचैः शिरांसि  ॥ प्न्च्_१७।१२ ॥  
  
निपत्य कुम्भेषु महागजानां नीरन्ध्रमुक्तेषु पटु क्वणन्तः  ।  
भान्ति स्म विद्याधरपुङ्गवानां मुक्ताट्टहासा इव खड्गपट्टाः  ॥ प्न्च्_१७।१३ ॥  
  
आवर्तताम् ऊर्मिलतायमान- निस्त्रिंशवल्लीवलयाकुलासु  ।  
प्रपेदिरे पूर्वसुरोज्झितानि चक्राणि विद्याधरवाहिनीषु  ॥ प्न्च्_१७।१४ ॥  
  
फणावलीष्व् आपतितोरगाणाम् अफल्गुरत्नोपलकर्कशासु  ।  
कृपाणधरा मसृणीबभूव महासुराणां न तु सङ्गरेच्छा  ॥ प्न्च्_१७।१५ ॥  
  
अमान्ति पातालतले प्रसस्रुः क्षितौ बिलद्वारविनिर्गतानि  ।  
ज्याशब्दहृष्टासुरसिंहनाद- तुरङ्गहेषागजबृंहितानि  ॥ प्न्च्_१७।१६ ॥  
  
प्रधावदश्वीयखुराहतानाम् अभ्युद्गतो रत्नभुवां परागः  ।  
गीर्वाणचापच्छविलाञ्छितानि कृत्स्नानि चक्रे ककुभां मुखानि  ॥ प्न्च्_१७।१७ ॥  
  
भटास्त्रपूर्णैः परितो गजानां स्वदानपङ्कोपचितैः पदाङ्कैः  ।  
भयङ्कराभूत् तरुणार्कबिम्ब- सहस्रकीर्णेव रणाङ्गणोर्वी  ॥ प्न्च्_१७।१८ ॥  
  
लूनाः समूलं सुभटासिपत्रैः सहस्रशः शोणितशीकरार्द्राः  ।  
उत्तालवैवस्वततालवृन्त- विच्छित्तिमूहुः करिकर्णतालाः  ॥ प्न्च्_१७।१९ ॥  
  
अन्योन्यकृत्तास्तरसा भटानां नवातपाताम्रनखत्विषो ऽग्रे  ।  
भुजा निपेतुः समम् ईक्षणेन समौलिरत्ना इव पन्नगेन्द्राः  ॥ प्न्च्_१७।२० ॥  
  
अङ्गाद् असिप्रासपृषत्कभिन्नात्- असृक्प्रवाहेषु भृशं वहत्सु  ।  
लीलागलद्गैरिकनिर्झराणां गजैर् जगाहे कुलपर्वतानाम्  ॥ प्न्च्_१७।२१ ॥  
  
क्ष्मायां बभुःखड्गपृथक्कृतानि सहस्रशः शस्त्रभृतां शिरांसि  ।  
कालेन सङ्ग्रामसरोन्तरालाद् उत्खण्डितानीव सरोरुहाणि  ॥ प्न्च्_१७।२२ ॥  
  
कबन्धकण्ठोच्छलदस्रवन्तः समीपम् एत्योपरि कङ्कयूथम्  ।  
मुहूर्तम् इद्धारुणरत्नदण्डम् अदृश्यत च्छत्रम् इवान्तकस्य  ॥ प्न्च्_१७।२३ ॥  
  
मुक्तैः समूहेन नभश्चराणां कुम्भेषु चक्रैः करिणां पतद्भिः  ।  
अस्ताचलव्यायतवप्रपाति- पतङ्गबिम्बानुकृतिर् वितेने  ॥ प्न्च्_१७।२४ ॥  
  
पतद्भटं निर्दलिताश्ववारं निकृत्तमत्तेभकरं क्षणेन  ।  
व्यधायि विद्याधरसैनिकैस् तत् सनागवीरैर् असुरेन्द्रसैन्यम्  ॥ प्न्च्_१७।२५ ॥  
  
हंसैर् इव स्मेरतटाःसमन्तात् परिच्युतैः कुञ्जरकर्णशङ्खैः  ।  
वोढुं प्रवृत्ता भवदुत्तरङ्गा झटित्य् अगाधा रुधिरस्रवन्ती  ॥ प्न्च्_१७।२६ ॥  
विद्याधरव्यालभटावलुप्त- धैर्येषु नश्यत्सु महासुरेषु  ।  
विश्वाङ्कुशो नाम सुरारिसूनुर् अथो रथेनाजिमहीं विवेश  ॥ प्न्च्_१७।२७ ॥  
  
आकर्णकृष्ताद् धनुषः पतद्भिर् बालेन्दुलेखाकृतिभिः पृषत्कैः  ।  
अरातिसैन्ये रणधीरवीरान् भीरूनिवैको विमुखीचकार  ॥ प्न्च्_१७।२८ ॥  
  
तद्वीर्यनिर्वासितसौष्ठवानां विद्याधराणाम् अपतन् करेभ्यः  ।  
धाराग्रलग्नद्विपकुम्भमुक्ताः सबाष्पलेशा इव खड्गलेखाः  ॥ प्न्च्_१७।२९ ॥  
  
क्षणाद् वलन्ति स्म तदा हतानि बलानि विद्याधरपन्नगानाम्  ।  
सरित्पयांसीव निशकरांशु- पूरप्रवृद्धार्णवपीडितानि  ॥ प्न्च्_१७।३० ॥  
  
न शेकतुस् तस्य गतिं निरोद्धुं विद्याधरेन्द्रोरगराजपुत्रौ  ।  
रत्नाकरस्येव महेन्द्रसह्या वसह्यवेगं प्रलयोत्थितस्य  ॥ प्न्च्_१७।३१ ॥  
  
दोर्दण्डकण्डूतिम् अथास्य हर्तुम् उद्भ्रूलतं भूपतिना नियुक्तः  ।  
जवाज् जगामाजिपथं रथेन रमाङ्गदःकुण्डलितो ऽग्रचापः  ॥ प्न्च्_१७।३२ ॥  
  
तथोपलेभे समरोन्मुखस्य नादेन वृद्धिः शरजन्मनास्य  ।  
चक्रे पदं बाष्पकणोत्करेण यथा कपोलेष्व् असुराङ्गनानाम्  ॥ प्न्च्_१७।३३ ॥  
  
दूरात् सुपर्वारिसुतं रथेन स रंहसा सम्मुखम् आपतन्तम्  ।  
रुरोध तं बाणपरम्पराभिर् यशोभटः कर्णम् इवेन्द्रसूनुस्  ॥ प्न्च्_१७।३४ ॥  
  
विश्वाङ्कुशः सत्कवचे मुमोच वक्षःस्थले हैमम् अथास्य बाणम्  ।  
तटे ऽञ्जनश्यामतनौ महाद्रेः शातह्रदं ज्योतिर् इवाम्बुवाहः  ॥ प्न्च्_१७।३५ ॥  
  
अलक्ष्यसन्धानविमोक्षपातान् यशोभटस्यात्तरुषो ऽपि रोपान्  ।  
मूर्च्छालुठत्सारथिर् आहताश्वो रथः शशंसासुरनन्दनस्य  ॥ प्न्च्_१७।३६ ॥  
  
विलासकाञ्चीम् अथ कालरात्रेर् उद्यत्क्रुधः पद्धतिम् अन्तकस्य  ।  
मौर्वीं पृषत्केण रमाङ्गदस्य चिच्छेद गीर्वाणरिपोस् तनूजः  ॥ प्न्च्_१७।३७ ॥  
  
सन्नाभिबिम्बेन महाजिलक्ष्म्या वीरश्रियो विभ्रमनूपुरेण  ।  
संरभ्य राहोर् इव चक्रपाणिः स अप्य् अस्य चक्रेण शिरश् चकर्त  ॥ प्न्च्_१७।३८ ॥  
  
ननर्त विद्याधरसुन्दरीणां गणो नदन्नूपुरम् अम्बरे ऽथ  ।  
मौलौ शरक्षुण्णशिरस्त्ररत्ने चिक्षेप चास्याम् अरपुष्पवृष्टिम्  ॥ प्न्च्_१७।३९ ॥  
  
दृष्टे शिरस्य् उत्फलिते स्वसूनोर् दिङ्मुललीनासु पताकिनीषु  ।  
वज्राङ्कुशाः सम्मुखम् आपपात पत्युर् विशाम् अस्तगिरेर् इवार्कः  ॥ प्न्च्_१७।४० ॥  
  
मदाम्बुवर्षी समरे ऽभिधावन् रेजे गजस् तस्य सहेमकक्ष्यः  ।  
भिन्ने ऽन्तराले पवमाननुन्नस् तमालनीलस् तडितेव मेघः  ॥ प्न्च्_१७।४१ ॥  
  
पत्युः प्रसादस्मितरज्जुकृष्टा भटा विवृत्यास्य पुरो बभूवुः  ।  
स्वजीवितान्याजिमुखे विहातुम् अत्युत्सुका भङ्गमलीमसानि  ॥ प्न्च्_१७।४२ ॥  
  
आरुह्य चन्द्रः खम् इवाभिरामं नक्षत्रमालाभरणं गजेन्द्रम्  ।  
देवो ऽपि तद्वैरितमो नियन्तुम् अथ प्रतस्थे नवसाहसाङ्कः  ॥ प्न्च्_१७।४३ ॥  
  
एकत्र पार्श्वे शशिखण्डनामा विद्याधरेन्द्रो नृपतेर् बभूव  ।  
अरातिसेनानलिनीवनैक- शीतांशुर् अन्यत्र यशोभटश् च  ॥ प्न्च्_१७।४४ ॥  
  
स्फुरत्फणछत्रमणिप्रतान- तेजश्छटाजर्जरितान्धकारः  ।  
अफल्गुर् वीर्यः फणभृत्कुमारो ऽप्य् अग्रे ऽभवत् तस्य स रत्नचूडः  ॥ प्न्च्_१७।४५ ॥  
  
विधूतनिस्त्रिंशतरङ्गितानि सबाणचक्रीकृतकार्मुकानि  ।  
हतावशेषाणि पुरो ऽस्य चेलुर् बलानि विद्याधरपन्नगानाम्  ॥ प्न्च्_१७।४६ ॥  
  
रक्तासवक्षीबसहस्तताल- वेतालतालोच्छलिताट्टहासः  ।  
महाभटानाम् असुनिर्व्यपेक्षम् अन्योन्यम् आवर्तत सम्परायः  ॥ प्न्च्_१७।४७ ॥  
  
चकाशिरे शस्त्रभृतां शिरःसु मिथः पतन्त्यः करवालवल्ल्यः  ।  
मुक्ताः सलीलां त्रिदशाङ्गनाभिर् माला इवेन्दीवरपत्रमय्यः  ॥ प्न्च्_१७।४८ ॥  
  
केषां चिद् ऊहुः कवचानि शोभां क्व चित् क्व चिल् लोहितपाटलानि  ।  
खेलज्जयश्रीचरणारविन्द- लाक्षारसेनेव नवाङ्कितानि  ॥ प्न्च्_१७।४९ ॥  
  
हृदिप्रविष्टैर् अविशुद्धिमद्भिर् अभूद् व्यथा कापि शरैः परेषाम्  ।  
दुरात्मनां साधुगुणैर् इवाग्रे फलेन संयोगम् उपेयिवद्भिः  ॥ प्न्च्_१७।५० ॥  
  
परस्परापातजुषाम् असीनां धाराच्युतः संयतिचूर्णरेणुः  ।  
अवाप तापिच्छरुचिर् जयश्री- विलासकालाञ्जनधूलिलीलाम्  ॥ प्न्च्_१७।५१ ॥  
  
पर्यायजातोभयसैन्यभङ्ग- करालकोलाहलकातराणाम्  ।  
सुरारिविद्याधरसुन्दरीणां दोलेव शोकप्रमादावभूताम्  ॥ प्न्च्_१७।५२ ॥  
  
अथासुरेन्द्रद्विरदेन वेगाद् अभ्युत्थितेनोद्गतदानधारम्  ।  
मध्येरणं मध्यमलोकभर्तुर् जवान् मदान्धो जघटे गजेन्द्रः  ॥ प्न्च्_१७।५३ ॥  
  
महेभयोस् तत्र शिखाछलेन प्रतिप्रहारं रदजः कृषानुः  ।  
कोशेषु विदुत्कपिशा मुहूर्तं व्यधाद् इवाष्टापदपत्रवल्लीः  ॥ प्न्च्_१७।५४ ॥  
  
मुहुः प्रजानाम् अधिपेन गाढम् आकृष्यमाणस्य शरासनस्य  ।  
द्विषद्वधारम्भविधौ गभीरः क्रेङ्कारहुङ्कार इवोच्चचार  ॥ प्न्च्_१७।५५ ॥  
  
परिस्फुरत्कुण्डलघृष्टपुङ्खास् तेन प्रयुक्तास् पृथुविक्रमेण  ।  
प्रमृष्टकान्ताकुचपत्रलेखे लेखारिवक्षस्य् अपतन् पृषत्काः  ॥ प्न्च्_१७।५६ ॥  
  
अरातिमुक्तेषु ततस् तनुत्राद् वह्निस्फुलिङ्गेषु समुल्लसत्सु  ।  
मूर्तिर् बभासे वसुधाधिपस्य निर्यत्प्रतापाग्निकणछटेव  ॥ प्न्च्_१७।५७ ॥  
  
हिरण्मयी पार्थिवबाणपङ्क्तिर् अत्युन्नते मूर्ध्नि महासुरस्य  ।  
रेजे तराम् अञ्जनपर्वतस्य लग्नेव तिग्मांशुमयूखमाला  ॥ प्न्च्_१७।५८ ॥  
  
अभ्युद्गता भर्तुर् अरातिबाण- क्षुण्णेन्द्रनीलाङ्गदरेणुराजिः  ।  
अदृश्यतोद्दामभुजास्पदस्य पराक्रमाग्नेर् इव धूमलेखा  ॥ प्न्च्_१७।५९ ॥  
  
रमाङ्गदो ऽप्य् उद्भ्रुकुटिः कृतास्त्रं वीरं द्विषः पार्श्वगतं निहत्य  ।  
शरैर् अलावीज् जयवैजयन्तीं ज्योत्स्नासितं कीर्तिम् इवासुरस्य  ॥ प्न्च्_१७।६० ॥  
  
अधःस्थितोड्डामरवैरिपत्ति- मुक्तेषु निर्लूनशरासनज्यः  ।  
चिक्षेप चक्राण्य् अतिदीर्घबाहुः सः कालरात्रेर् इव कङ्कणानि  ॥ प्न्च्_१७।६१ ॥  
  
उत्प्लुत्य हेलाहतसम्मुखारिर् विद्याधरेन्द्रो ऽप्य् असिना चकर्त  ।  
जगज्जयस्तम्भम् इवोद्धुरस्य सुरद्विषः काञ्चनकेतुदण्डम्  ॥ प्न्च्_१७।६२ ॥  
  
सो रत्नचूडो ऽपि तथा भुशुण्ड्या पिपेष वैरिद्विषकुम्भपीठम्  ।  
सितातपत्रत्वम् उदञ्चद् आप यथास्य मुक्ताफलधूलिजालम्  ॥ प्न्च्_१७।६३ ॥  
  
तुङ्गं दधत्कर्कशताम् अभीकः श्रीसिन्धुराजद्विपकुम्भयुग्मम्  ।  
पयोधरद्वन्द्वम् इवाजिलक्ष्म्याश् चक्रे ऽर्धचन्द्राङ्कितम् इन्द्रशत्रुः  ॥ प्न्च्_१७।६४ ॥  
  
परस्पराघट्टितदन्तकोटि- भ्रष्टाग्निवेशभ्रमम् आदधन्ति  ।  
रणाजिरे लोहितरञ्जितानि विरेजिरे कुञ्जरमौक्तिकानि  ॥ प्न्च्_१७।६५ ॥  
  
चिक्षेप पृथीतिलके सुरारिर् यां याम् इषुं कोपकषायिताक्षः  ।  
तां तां जयाशाम् इव बाहुशाली शरैः सस् तस्यार्धपथे लुलोव  ॥ प्न्च्_१७।६६ ॥  
  
तयोस् तथेष्वासप्रकर्ष- प्रत्युक्तकर्णार्जुनयोर् जयश्रीः  ।  
सुवेलरत्नाकरयोर् उदग्रा चकार वेलेव गतागतानि  ॥ प्न्च्_१७।६७ ॥  
  
पत्युः प्रजानाम् असुरेश्वरो ऽथ किरीटमाणिक्यचयं जहार  ।  
मणिप्रसूनस्तबकप्रतानं कल्पद्रुमस्येव युगान्तवातः  ॥ प्न्च्_१७।६८ ॥  
  
क्रोधाद् अथार्धशशलाञ्छनसोदरेण बाणेन वासवरिपोर् नवसाहसाङ्कः  ।  
चिच्छेद राम इव विश्रवसः सुतस्य पीनांसलोलमणिकुण्डलम् उत्तमाङ्गम्  ॥ प्न्च्_१७।६९ ॥  
  
आसन् मुखानि ककुभाम् अभितो ऽथ चित्र- वादित्रनादलहरीमुखरोदराणि  ।  
देवस्य च त्रिदिवपुष्पमयं पपात माल्यं शिरस्य् असुरवैरिपुरन्ध्रिमुक्तम्  ॥ प्न्च्_१७।७० ॥  
  
लक्ष्मीपतेः पृथुभुजद्वयम् आर्द्रसान्द्र- ज्याघातलाञ्छितम् अलाञ्छितविक्रमस्य  ।  
अत्यादरागतजितोर्जितवैरिलक्ष्मी- पादाब्जयावकनिषक्तम् इवाचकाशे  ॥ प्न्च्_१७।७१ ॥  
  
तस्याग्रतः कनककुण्डलताड्यमान- गण्डस्थलीलुलितकुङ्कुमपत्रलेखाः  ।  
विद्याधरोरगकुरङ्गदृशः प्रमोद- सान्द्रोच्छलध्वनि जगुर् जयमङ्गलानि  ॥ प्न्च्_१७।७२ ॥  
  
स्मित्वा यशोभटकरार्पितचापयष्टिर् उन्मुक्तरत्नकवचः खचरेश्वरेण  ।  
उद्भिन्नमौक्तिकनिभश्रमवारिबिन्दुर् देवो ममार्ज मुखम् अंशुकपल्लवेन  ॥ प्न्च्_१७।७३ ॥  
  
दत्ताभयोपनतपौरशतार्प्यमाण- रत्नोपधाम् अथ स रत्नवतीं प्रविश्य  ।  
तं संयुगस्फुटपरीक्षितशौर्यसारं राज्ये रिपोः फणिकुमारकम् अभ्यषिञ्चत्  ॥ प्न्च्_१७।७४ ॥  
  
मूर्तं मनोरथम् इवोपवनात् सकन्दम् आदाय तत् कनककोकनदं नरेन्द्रः  ।  
आदातुम् ईप्सितमहीन्द्रसुतेति रत्नम् अभ्युत्सुकस् तद् अनु भोगवतीं प्रतस्थे  ॥ प्न्च्_१७।७५ ॥  
  
देवः साहसिको ऽप्य् अमन्दमुरजध्वानानुमेयोत्सवाम् उन्नम्रैः परितो महीं मणिगृहैर् उत्तम्भयन्तीम् इव  ।  
ताम् अत्युन्नतरत्नतोरणशिखाप्रेङ्खोलमुक्ताफल- प्रालम्बोच्छलदच्छकान्तिनिकरस्मेराम् अवापत् पुरीम्  ॥ प्न्च्_१७।७६ ॥  
  
  
इति  श्रीमृगाङ्कदत्तसूनोः परिमलापरनाम्नः पद्मगुप्तस्य कृतौ नवसाहसाङ्कचरिते महाकाव्ये हेमकमलहरणो नाम सप्तदशः सर्गः  
  
  
  
  
************************************************  
  
  
अष्टादशः सर्गः  
  
  
फणिराजदर्शनम्  
  
तं विष्टपत्रितयकण्टकदृष्टसारम् अभ्यागतं नृपतिम् उद्गतगाढहर्षः  ।  
प्रत्युद्ययाव् अधिपतिः फणिनाम् अनर्घ- रत्नार्घपाणिरशनैर् अथ शङ्खपालः  ॥ प्न्च्_१८।१ ॥  
  
  
__________________________________________  
  
पुरप्रवेशः  
  
आदाय सादरफणीश्वरदत्तम् अर्घ्यम् अर्घ्यः सतां स बहिर् एव निवेश्य सैन्यम्  ।  
देवो ऽविशद् विनयवान् पुरम् अग्रयायि- विद्याधराधिपरमाङ्गदरत्नचूडः  ॥ प्न्च्_१८।२ ॥  
  
उत्सृज्य गीतम् असमाप्य विलासलास्यम् अङ्काद् अपास्य सहसा मणिवल्लकीं च  ।  
अत्युन्मनास् तदवलोकनकौतुकेन वातायनान्य् अधिरुरोह पुरन्ध्रिलोकः  ॥ प्न्च्_१८।३ ॥  
  
उत्क्षिप्य वेपथुमता करपल्लवेन वातायनाग्रमणिमौक्तिकलाजकानि  ।  
स्मित्वैकया स विलसन् मकरावचूल- लीलालवाञ्चितविलोचनम् आलुलोके  ॥ प्न्च्_१८।४ ॥  
  
उद्यद्विवृत्तकरवेणिकया नृपेन्दौ तस्मिन् स्मरोल्लसितजृम्भिकया कया चित्  ।  
मुक्ता मुहुर् विबुधसिन्धुकलिन्दकन्या- किर्मीरवारिलहरीसुहृदः कटाक्षाः  ॥ प्न्च्_१८।५ ॥  
  
वाचालरत्नवलया सविलासम् अस्मिन् निक्षिप्य कापि नवमौक्तिकलाजमुष्टिम्  ।  
तत्ताडितांसतटपार्थिवदत्तदृष्टिर् दीर्घेक्षणा किम् इव न त्रपया चकार  ॥ प्न्च्_१८।६ ॥  
  
वक्षो दधानम् अमराद्रिशिलाविशालम् आजानुबाहुम् अवलोक्य नरेन्द्रचन्द्रम्  ।  
चित्तोपनीतपरिरम्भसुखातिसान्द्रम् अन्या पयोधरभरे पुलकं बभार  ॥ प्न्च्_१८।७ ॥  
  
आलोक्य दर्पणतले प्रतिमागतं तम् ऽआत्तो मयैषऽ इति कापि कृतोत्सवाभूत्  ।  
मुग्धा गते ऽथ पुरतो ऽत्र तदीयबिम्बे शून्यात्मदर्शविधुरेन्दुमुखी बभूव  ॥ प्न्च्_१८।८ ॥  
  
इत्य् आपतन् मदनबाणपरम्पराणाम् उन्मीलिताङ्गवलनश्लथमेखलानाम्  ।  
एणीदृशां विचरति स्म स राजहंसः पारोल्लसन्नवरसोर्मिषु मानसेषु  ॥ प्न्च्_१८।९ ॥  
  
  
__________________________________________  
  
नायकवर्णनम्  
  
सङ्गीतवेश्मनि फणीश्वरचारणानां गीतेष्व् अजस्रम् इह शुश्रुम यद् यशांसि  ।  
यातः स एव नयनातिथिताम् अयं नः पुण्यैर् अहो बत नृपो नवसाहसाङ्कः  ॥ प्न्च्_१८।१० ॥  
  
कान्तिछटाछुरितदिक्तट एष देवो जीयाज्जगन्ति परमारकुलप्रदीपः  ।  
उन्मूल्य सम्प्रति सुरारितमः समूलं येनाहिविष्टपतले विहितः प्रकाशः  ॥ प्न्च्_१८।११ ॥  
  
हन्तैष पन्नगपतेर् अतुलप्रतिज्ञा- प्राग्भारसागरसमुत्तरणैकपोतः  ।  
उत्पाकम् एष च फलं फणिराजकन्या- चित्ते चिरं कृतपदस्य मनोरथस्य  ॥ प्न्च्_१८।१२ ॥  
  
एतद् यशोभटकरे कनकाम्बुजं तल् लीलावतंसम् अचिराद् विरचय्य येन  ।  
प्रत्युप्तकल्पतरुपल्लवम् एष पाणिम् आदास्यते नृपतिर् अद्य शशिप्रभायाः  ॥ प्न्च्_१८।१३ ॥  
  
  
__________________________________________  
  
हाटकेश्वरदर्शनम्  
  
  
सान्द्रानुरागपिशुनाः परशुः परेषाम् आकर्णयन्न् इति सः पौरजनस्य वाचः  ।  
श्रीहाटकेश्वर इति प्रथितस्य तुङ्गम् अग्रे ददर्श मणिमन्दिरम् इन्दुमौलेः  ॥ प्न्च्_१८।१४ ॥  
[स्य्न्तX: कुलकम्]  
  
तत्र प्रविश्य सकृतानतिर् आदिदेवम् आनर्च कल्पविटपिप्रभवैः प्रसूनैः  ।  
स्तोतुं कृताञ्जलिपुटः कुटजावदात- दन्तांशुपल्लवितवाग् उपचक्रमे च  ॥ प्न्च्_१८।१५ ॥  
  
  
__________________________________________  
  
हाटकेश्वरस्तुतिः  
  
अन्तर्जतापिहितसोमसुरापगाय प्रच्छन्नशरशासनलोचनाय  ।  
तीव्रव्रतग्लपितशैलसुतास्वरूप- विज्ञाननर्मपटवे बटवे नमस् ते  ॥ प्न्च्_१८।१६ ॥  
  
  
अत्यादरानतसुरासुरमौलिरत्न- नानामरीचिखचिताङ्घ्रिसरोरुहाय  ।  
देहार्धवर्तिगिरिजाविहिताभ्यसूय- सन्ध्याप्रणामविषमाञ्जलये नमस् ते  ॥ प्न्च्_१८।१७ ॥  
  
नीरन्ध्रसिन्धुजलसिक्तकपालमुक्त- रत्नाङ्कुरस्य करणीं विधुरातनोति  ।  
मौलौ सदैव भवतो भवभेदकर्तुर् निर्दग्धभास्करमहाय नमो ऽस्तु तस्मै  ॥ प्न्च्_१८।१८ ॥  
  
कन्दर्पदर्पशमनाय कृतान्तहर्त्रे कर्त्रे शुभस्य भुजगाधिपवेष्टनाय  ।  
उर्वीमरुद्रविनिशाकरवह्नितोय- याज्याम्बरोच्चवपुषे सुपुषे नमस् ते  ॥ प्न्च्_१८।१९ ॥  
नीरन्ध्रभूतिधवलाय गजेन्द्रकृत्ति- संवीतदेहकवलीकृतपन्नगाय  ।  
निर्दग्धदानवकुलाय विपत्क्षयैक- कार्याय कारणनुताय नमो ऽस्तु तुभ्यम्  ॥ प्न्च्_१८।२० ॥  
  
ते ते यम् एव किल वाङ्मयसागरस्य पारं गताः प्रणवम् आत्मविदो वदन्ति  ।  
तस्मै समाहितमहर्षिविनिद्रहृद्य- हृत्पुण्डरीकविहितस्थितये नमस् ते  ॥ प्न्च्_१८।२१ ॥  
  
उत्तंसितेन्दुशकलाय कपालजूट- सङ्घट्टितोर्मिमुखराम्बरनिर्झराय  ।  
भस्माङ्गरागशुचये विकचोपवीत- व्यालेन्दुमौलिमणिदीधितये नमस् ते  ॥ प्न्च्_१८।२२ ॥  
  
नास्त्रं न भस्म न जटा न कपालदाम नेन्दुः सिद्धतटिनी न फणीन्द्रहारः  ।  
नोक्षा विषं न दयितापि न यत्र रूपम् अव्यक्तम् ईश किल तद् दधते नमस् ते  ॥ प्न्च्_१८।२३ ॥  
  
  
__________________________________________  
  
नागराजगमनम्  
  
  
स्तुत्वेत्य् अवन्तिपतिर् इन्दुकुलावतंसं तन्मन्दिरात् सहचरैः सह निर्जगाम  ।  
अन्तर्निवेशितहरिन्मणिवेदि वल्गन्- नागाङ्गनं सः फणिराजगृहं जगाम  ॥ प्न्च्_१८।२४ ॥  
  
तत्रावतीर्य रथतः स रमाङ्गदात्त- पाणिः समुच्छलितमङ्गलतूर्यघोषे  ।  
उन्निद्रसान्द्रकुसुमप्रकरावकीर्ण- माणिक्यकुट्टिमतले मसृणम् विवेश  ॥ प्न्च्_१८।२५ ॥  
  
अन्योन्यपल्लविततद्विजयप्रशंसः प्राप्तस्थितिर् विकटकाञ्चनविष्टरेषु  ।  
पद्मछदायतदृशा ददृशे ऽथ तस्मिन्न् एकत्र तेन मिलितः फणिराजलोकः  ॥ प्न्च्_१८।२६ ॥  
  
  
__________________________________________  
  
तत्कृतः सत्कारः  
  
तस्मिन् गते नयनगोचरम् उद्धृतारौ बद्धाञ्जलिर् झटिति पन्नगराजसंसत्  ।  
मन्दाकिनीव परितो हरिणावचूड- व्यालोककुड्मलितकाञ्चनपङ्कजाभूत्  ॥ प्न्च्_१८।२७ ॥  
  
न्यञ्चच्छिखाभरणभासुरपद्मराग- रोचिछटाघटिततत्फणरत्नकान्तिः  ।  
राजन्यमौलिमणिचुम्बितपादपीठस् तस्मै चकार स महाभिजनः प्रणामम्  ॥ प्न्च्_१८।२८ ॥  
  
प्रत्युप्तरत्नम् अभितः प्रमदावकीर्णं मुक्त्वा चतुष्कम् उरगेन्द्रनिदेशितं स  ।  
अध्यास्त सादरजरत्फणिकल्पिताशीस् तन्मध्यवर्तिकनकासनम् उन्नतांसः  ॥ प्न्च्_१८।२९ ॥  
  
वत्सां व्रजनाय ममेति शनैर् विसृज्य नेपथ्यनीलमणिवेश्मनि रत्नचूडम्  ।  
तत्रासनद्वयम् अदापयद् अस्य पार्श्वे विद्याधराधिपयशोभटयोः फणीन्द्रः  ॥ प्न्च्_१८।३० ॥  
  
स्वर्णासने स्वयम् अथाच्छफणातपत्र- रत्नप्रदीपशतजर्जरितान्धकारः  ।  
लोकत्रयैकतिलकस्य स नातिदूरे देवस्य दारितमहेन्द्ररिपोर् न्यषीदत्  ॥ प्न्च्_१८।३१ ॥  
  
स्थित्वैकतो युवतिमङ्गलगीतिम् अत्र शृण्वन् स विन्ध्यतटदृष्टचरः कुरङ्गः  ।  
चित्रे निवेशित इवाथ यशोभटेन स्मित्वा सविस्मयम् असूच्यत पार्थिवाय  ॥ प्न्च्_१८।३२ ॥  
  
  
__________________________________________  
  
शशिप्रभादर्शनम्  
  
अत्रान्तरे प्रमदलोलदृशा नृपेण दूराद् अदर्शि फणिराजसुताभियान्ती  ।  
तन्वी शिरीशसुमनःसुकुमारमूर्तिर् देवस्य कार्मुकलतेव मनोभवस्य  ॥ प्न्च्_१८।३३ ॥  
  
ज्योत्स्नासिताम्बररुचिस्नपिताननेन्दुर् मात्राचिरोद्गतयवाङ्कुरकर्णपूरम्  ।  
मुक्त्वोज्ज्वलं ललितकौतुककङ्कणं च वेषं विवाहसमयोचितम् उद्वहन्ती  ॥ प्न्च्_१८।३४ ॥  
  
सख्या कयापि लिखितं मदनानलैक- धूमावलीवलयसंशयम् अर्पयन्तम्  ।  
एकान्तकान्तम् असितागरुपत्रभङ्गम् आबिभ्रती लवलिपाण्डुतले कपोले  ॥ प्न्च्_१८।३५ ॥  
  
आत्तप्रसाधनम् अनङ्गविलासवेश्म लीलाविधानम् अवधिर् नयनोत्सवस्य  ।  
लावण्यसंवलितम् अङ्गकम् उद्वहन्ती शृङ्गारदुग्धजलधेर् अधिदेवतेव  ॥ प्न्च्_१८।३६ ॥  
  
सा पाटलाविधुतचामरमारुतेषत्- व्यानर्तितालकलता सहिता सखीभिः  ।  
नातिस्फुटक्वणितनूपुरम् आकुलानि किञ्चिद् विलम्ब्य दधती त्रपया पदानि  ॥ प्न्च्_१८।३७ ॥  
  
  
__________________________________________  
  
नायिकया नायकदर्शनम्  
  
उत्पक्ष्मणा निरुपमोल्लसितप्रमोद- विस्तारलङ्घितविलाससरोरुहेण  ।  
सान्द्रस्मरज्वरपिपासितया तयापि दूराद् अपायि नयनाञ्जलिना नरेन्द्रः  ॥ प्न्च्_१८।३८ ॥  
  
  
__________________________________________  
  
माल्यवतीवाक्यम्  
  
व्रीडावनम्रमुखपद्मम् उपागतायां तस्यां पितुः कनकविष्टरभागभाजि  ।  
माल्यादिकल्पितयथोचितसत्क्रियान्ते तं मालवेन्द्रम् इति माल्यवती जगाद  ॥ प्न्च्_१८।३९ ॥  
  
राजन्! महीतलमृगाङ्ग! विलम्बसे किम्? अद्यापि तूर्णम् अमुना स्वभुजार्जितेन  ।  
हेमाम्बुजेन विरचय्य वतंसम् अस्याः पूर्णप्रतिज्ञम् उरगाधिपतिं विधेहि  ॥ प्न्च्_१८।४० ॥  
  
  
__________________________________________  
  
कमलावतंसः  
  
उक्ते तयेत्य् अकृत काञ्चनपुष्करं तद् यावत् सः कर्णशिखरे फणिराजपुत्र्याः  ।  
तावद् विहाय मृगरूपम् उदारमूर्तिर् अग्रे बभूव पुरुषो ऽस्य सहेमवेत्रः  ॥ प्न्च्_१८।४१ ॥  
  
  
__________________________________________  
  
पुरुषं प्रति प्रश्नः  
  
कस् त्वं मृगः कथम् अभूर् इति पार्थिवेन पृष्टः स विस्मयसमुत्सुकमानसेन  ।  
इत्य् अब्रवीद् उरगनेत्रपरम्पराभिर् आपीयमानवपुर् उक्तिम् अवन्तिनाथम्  ॥ प्न्च्_१८।४२ ॥  
  
  
__________________________________________  
  
प्रतीहारस्य वृत्तान्तः  
  
कैलासशैलवसतेर् गिरिशोपरोधाद् द्वारप्रवेशविनिषेधकषायितेन  ।  
शप्तो ऽस्मि कण्वमुनिनायम् अहं पितुस् ते श्रीहर्षदेवनृपतेः प्रतिहारपालस्  ॥ प्न्च्_१८।४३ ॥  
  
राजा फणीन्द्रदुहितुः कनकारविन्दं कर्णे करिष्यति यदा नवसाहसाङ्कः  ।  
स्वं रूपम् आप्स्यसि तदेति समादिदेश शापान्तम् एष विहितानुनयो महर्षिः  ॥ प्न्च्_१८।४४ ॥  
  
तद् वासवारिविजयोत्थम् इदं यशस् ते गत्वैकपिङ्गलगिरेर् अवतंसयामि  ।  
उक्त्वेति दिव्यकुसुमैर् अवकीर्य मौलौ पातालमल्लम् अनिलस्य पथा जगाम  ॥ प्न्च्_१८।४५ ॥  
  
  
__________________________________________  
  
विवाहविधिः  
  
तूर्यस्वनेषु विलसत्सु पठत्स्व् अमन्दं बन्दिष्व् अनीयत फणीन्द्रपुरोधसा च  ।  
कोणावसक्तजलपूरितरत्नकुम्भां वेदिं तया सह स मध्यमलोकपालः  ॥ प्न्च्_१८।४६ ॥  
  
अभ्युद्गतार्चिर् अनलोज्झितधूमराजि- श्यामीभवत् कनकतामरसावतंसाम्  ।  
तस्यां यथाविधि स मालवपुष्पकेतुः कन्याम् अहेः कुवलयाश्व इव उपयेमे  ॥ प्न्च्_१८।४७ ॥  
  
आनीतया झटिति रूपम् अदृष्टपूर्वम् अङ्गेन पुष्पशरभङ्गितरङ्गितेन  ।  
भाति स्म शन्तनुर् इव त्रिदिवस्रवन्त्या पातालचन्द्रकलया सस् तया समेत्य  ॥ प्न्च्_१८।४८ ॥  
  
  
__________________________________________  
  
फणिपतिवाक्यम्  
  
निर्गच्छदच्छरुचिनिर्भरम् अंशुकेन सञ्छादितं किम् अपि पाणितले दधानः  ।  
ऊचे तम् इत्य् अधिपतिः फणिनाम् उदञ्चत्- दन्तांशुशारितरदछदरत्नकान्तिः  ॥ प्न्च्_१८।४९ ॥  
  
यद् दीयते तव न तादृशम् अस्ति किञ्चिद् गेहे ममात्र नृपते नवसाहसाङ्क !  ।  
कोशप्रतिष्ठितनिधानशतं यतस् त्वाम् ऐश्वर्यनिर्जितपुरन्दरम् आमनन्ति  ॥ प्न्च्_१८।५० ॥  
  
तत् स्फाटिकं स्वम् इव शुद्धम् इदं गृहाण त्वष्टृप्रयत्नघटितं शिवलिङ्गम् एकम्  ।  
आकारम् अर्धवनितावपुषः पुरारेर् यस्यान्तरे सुकृतिनो हि विलोकयन्ति  ॥ प्न्च्_१८।५१ ॥  
  
व्यासः पुरा किल पुराणमुनेः प्रपेदे तस्मात् किलादिकविपाणितलं जगाम  ।  
लेभे ततो ऽपि भगवान् कपिलो महर्षिः सानुग्रहेण मम चेदम् अदायि तेन  ॥ प्न्च्_१८।५२ ॥  
  
  
__________________________________________  
  
शिवलिङ्गार्पणम्  
  
उक्त्वेत्य् अनर्घम् अतिपावनम् अर्पितं तद् अन्तःस्फुटैकशिवरूपम् अहीश्वरेण  ।  
पूर्णेन्दुकान्ति सहसा निगृहीतशत्रुर् जग्राह पिण्डितम् इव स्वयशो नरेन्द्रः  ॥ प्न्च्_१८।५३ ॥  
  
तत्राथ दिक्तटपरिस्खलितप्रवृत्त- सीमन्तिनीचटुलनूपुरकाञ्चिनादः  ।  
को ऽप्य् उच्छलत्पटहवंशहुड्डुक्कशङ्ख- वीणामृदङ्गमुरजध्वनिर् उत्सवो ऽभूत्  ॥ प्न्च्_१८।५४ ॥  
  
  
__________________________________________  
  
स्वनगरीं प्रति प्रस्थापनम्  
  
वृत्ते वधूम् अथ विवाहमहोत्सवे ताम् आदाय निष्प्रतिमपौरुषवैजयन्तीम्  ।  
अन्वागतादरनिवर्तितपन्नगेन्द्रः पर्युत्सुकः स्वनगरीं स नृपः प्रतस्थे  ॥ प्न्च्_१८।५५ ॥  
  
गत्वाथ दूरम् अहिविष्टपतः सहेलम् अंशः पुराणपुरुषस्य स निर्जगाम  ।  
शिप्रार्पितेन सहसा पुरतः प्रभाव- सीमन्तिताम्बुपटलेन पथा ससैन्यः  ॥ प्न्च्_१८।५६ ॥  
  
तस्याः स्वहस्तमुनिसंहतिकल्पितार्घः सिन्धोस् तटे सः पदम् एकपदे चकार  ।  
शृङ्गे तदा च भगवान् अरविन्दबन्धुर् बन्धूकपाटलरुचिः कनकाचलस्य  ॥ प्न्च्_१८।५७ ॥  
  
  
__________________________________________  
  
उज्जयिनीप्रवेशः  
  
बालातपछुरितहर्म्यविटङ्कवर्ति- पारावतातिमधुरध्वनितछलेन  ।  
सम्भाषणं विदधतीम् इव पौरमुक्त- पुष्पाञ्जलिः सः पुरम् उज्जयिनीं विवेश  ॥ प्न्च्_१८।५८ ॥  
  
कान्तायशोभटयुतं कृशताम् अवाप्तास् तच्चिन्तयैव सचिवास् तम् अथ प्रणेमुः  ।  
काकुत्स्थम् आहतसुरारिम् इवानुयान्तं सौमित्रिणा जनकराजतनूजया च  ॥ प्न्च्_१८।५९ ॥  
  
  
__________________________________________  
  
महाकालेश्वरदर्शनम्  
  
आनन्दबाष्पसलिलार्द्रदृशो ऽर्धमार्गे सम्भाष्य तान् स्मितमुखः सह तैर् जगाम  ।  
विद्याधरोरगकराहतहेमघण्टा- टाङ्कारहारि भवनं त्रिपुरान्तकस्य  ॥ प्न्च्_१८।६० ॥  
  
तस्मिंश् चराचरगुरोर् हरिणावचूल- चूडामणेर् अपचितिं विधिवद् विधाय  ।  
साकं फणीन्द्रसुतयाम्बररोधिकम्बु- तूर्यस्वनोर्मि सश् च राजकुलं विवेश  ॥ प्न्च्_१८।६१ ॥  
  
  
__________________________________________  
  
धारागमनम्  
  
तत्रार्णवध्वनिघनोत्सवतूर्यघोषे स्थित्वा दिनानि कतिचित् स नरेन्द्रचन्द्रः  ।  
याति स्म भूषितकुलः कुलराजधानीं धाराम् अमात्यकथितामृगयेतिवृत्तः  ॥ प्न्च्_१८।६२ ॥  
  
उद्घाटितेष्व् अथ विलोकनकौतुकेन वातायनेषु परितः पुरसुन्दरीभिः  ।  
तस्मिंश् चिराद् विशति जीव इवेश्वरे सा प्रोन्मीलितोरुनयनेव पुरी बभूव  ॥ प्न्च्_१८।६३ ॥  
  
  
__________________________________________  
  
शिवलिङ्गप्रतिष्ठा  
  
तत् साध्व् अकारयद् अथाधिगतप्रतिष्ठं तत्राच्छरत्नशिवलिङ्गम् अनर्घशीलः  ।  
तस्य प्रभावघटितैर् व्यधुर् अर्हणां च विद्याधरा विकचकल्पतरुप्रसूनैः  ॥ प्न्च्_१८।६४ ॥  
  
  
__________________________________________  
  
अनुयायिप्रस्थानम्  
  
कृत्वा यथोचितम् अकृत्रिमम् उत्सवान्ते सत्कारम् आयतननिश्लथमौलिरत्नौ  ।  
दत्ताङ्कपाणिर् उभयोः प्रजिघाय स अथ विद्याधराधिपफणीन्द्रसूतौ स्वदेशम्  ॥ प्न्च्_१८।६५ ॥  
  
एकस् तयोर् अगमद् अम्बरगामिसैन्य- सीमन्तिताभ्रपटलः शशिकान्तशैलम्  ।  
अन्यो ऽप्य् अगाधजलमालवजह्नुकन्या- विश्राणितोरुसरणिर् निजराजधानीम्  ॥ प्न्च्_१८।६६ ॥  
  
  
__________________________________________  
  
शशिप्रभासखीगमनम्  
  
माभूः कदापि विमुखी रमेण यद् अस्य छन्दानुवृत्तिरतिसंवननं मदस्य  ।  
उक्त्वेति ताम् अहिसुताम् अगमन् गृहाणि गन्धर्वकिन्नरमहोरगसिद्धकन्याः  ॥ प्न्च्_१८।६७ ॥  
  
  
__________________________________________  
  
साम्राज्यलक्ष्मीस्वीकारः  
  
नीलछत्रावतंसा भुजगपतिसुतापाण्डुगण्डस्थलान्तः- कस्तूरीपङ्कपत्रव्यतिकरशबलव्यायतांसे सलीलम्  ।  
देवेनाथ स्वमन्त्रिप्रवरचिरधृता साहसाङ्केन दीर्घे रोहज्ज्याघातरेखे पुनो ऽपि निदधे दोष्णि साम्राज्यलक्ष्मीः  ॥ प्न्च्_१८।६८ ॥  
  
  
__________________________________________  
  
अथ ग्रन्थप्रशस्तिः  
  
श्रीमत्कविप्रियसुहृच्छलदङ्कराम- राजेन्दुभक्त्यधिगतप्रतिभाविशेषः  ।  
एतद् विनिद्रकुसुमदद्युति पद्मगुप्तः श्रीसिन्धुराजनृपतेश् चरितं बबन्ध  ॥ प्न्च्_ग्प्।१ ॥  
  
लक्ष्मीलतानववसन्त महीतलेन्द्र विद्याविलासमणिदर्पण सिन्धुराज  ।  
एतन् मया घटितम् उज्ज्वलकान्ति काव्य- माणिक्यकुण्डलम् इह श्रवणे विदेहि  ॥ प्न्च्_ग्प्।२ ॥  
  
न्यस्तानि यानि मयि सूक्तिसुधापृषन्ति देवेन तेन कति चित् कविबान्धवेन  ।  
चन्द्रातपस्नपितमौक्तिकसोदराणां तेषाम् इदं विलसितं नवसाहसाङ्क  ॥ प्न्च्_ग्प्।३ ॥  
  
यच् चापलं किम् अपि मन्धधिया मयैवम् आसूत्रितं नरपते नवसाहसाङ्क  ।  
आज्ञैव हेतुर् इह ते शयनीकृतोग्र- राजन्यमौलिकुसुमा न कवित्वदर्पः  ॥ प्न्च्_ग्प्।४ ॥  
  
इति नवसाहसाङ्कचरितं सम्पूर्णम्  
  
  
  
  
  
