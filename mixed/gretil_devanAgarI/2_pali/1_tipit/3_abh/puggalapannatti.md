+++
title = "Puggalapannatti"

+++


## Intro
  
  
  
  
Puggalapannatti  
  
  
  
  
Puggalapannatti  
  
Input by the Sri Lanka Tripitaka Project  
  
  
[PTS Vol Pug -] [\z Pp /] [\f I /]      
[PTS Page 001] [\q   1/]       
[BJT Vol Pug -] [\z Pp /] [\w I /]      
[BJT Page 240] [\x 240/]        
  
Abhidhammapiṭake   
  
Puggalapaññattippakaraṇaṃ  
  
Abhidhammapiṭake   
  
Puggala paññattippakaraṇaṃ  
  
  
  
THIS GRETIL TEXT FILE IS FOR REFERENCE PURPOSES ONLY!  
COPYRIGHT AND TERMS OF USAGE AS FOR SOURCE FILE.  
  
Text converted to Unicode (UTF-8).  
(This file is to be used with a UTF-8 font and your browser's VIEW configuration  
set to UTF-8.)  
  
  
  
description:multibyte sequence:  
long a  ā     
long A  Ā     
long i  ī     
long I  Ī     
long u  ū     
long U  Ū     
vocalic r  ṛ    
vocalic R  Ṛ    
long vocalic r  ṝ    
vocalic l  ḷ    
vocalic L  Ḷ    
long vocalic l  ḹ    
velar n  ṅ    
velar N  Ṅ    
palatal n  ñ     
palatal N  Ñ     
retroflex t  ṭ    
retroflex T  Ṭ    
retroflex d  ḍ    
retroflex D  Ḍ    
retroflex n  ṇ    
retroflex N  Ṇ    
palatal s  ś     
palatal S  Ś     
retroflex s  ṣ    
retroflex S  Ṣ    
anusvara  ṃ    
visarga  ḥ    
long e  ē     
long o  ō     
l underbar  ḻ    
r underbar  ṟ    
n underbar  ṉ    
k underbar  ḵ    
t underbar  ṯ    
  
  
  
Unless indicated otherwise, accents have been dropped in order   
to facilitate word search.  
  
For a comprehensive list of GRETIL encodings and formats see:  
http://gretil.sub.uni-goettingen.de/gretil/gretdiac.pdf  
and  
http://gretil.sub.uni-goettingen.de/gretil/gretdias.pdf  
  
For further information see:

## पाठः


नमो तस्स भगवतो अरहतो सम्मासम्बुद्धस्स  
    
१। मातिका  
    
छ पञ्ञत्तियो: खन्धपञ्ञत्ति, आयतनपञ्ञत्ति, धातुपञ्ञत्ति, सच्चपञ्ञत्ति,  
इन्द्रियपञ्ञत्ति, पुग्गलपञ्ञत्ती ति।   
    
कित्तावता खन्धानं खन्धपञ्ञत्ति: यावता पञ्चक्खन्धो, रूपक्खन्धो  
वेदनाक्खन्धो सञ्ञाक्खन्धो सङ्खारक्खन्धो विञ्ञाणक्खन्धो। एत्तावता  
खन्धानं खन्धपञ्ञत्ति।   
    
कित्तावता आयतनानं आयतनपञ्ञत्ति: यावता द्वादसायतनानि चक्खायतनं रूपायतनं  
सोतायतनं सद्दायतनं घानायतनं गन्धायतनं जिव्हायतनं रसायतनं  
कायायतनं फोट्ठब्बायतनं मनायतनं धम्मायतनं। एत्तावता आयतनानं  
आयतनपञ्ञत्ति।   
    
कित्तावता धातूनं धातुपञ्ञत्ति: यावता अट्ठारसधातुयो, चक्खुधातु रूपधातु  
चक्खुविञ्ञाणधातु, सोतधातु सद्दधातु सोतविञ्ञाणधातु, घानधातु गन्धधातु  
घानविञ्ञाणधातु, जिव्हाधातु रसधातु जिव्हाविञ्ञाणधातु, कायधातु फोट्ठब्बधातु  
कायविञ्ञाणधातु, मनोधातु धम्मधातु मनोविञ्ञाणधातु। एत्तावता धातूनं  
धातुपञ्ञत्ति।   
    
[प्त्स् पगे ००२] [\क़् २।]       
कित्तावता सच्चानं सच्चपञ्ञत्ति: यावता चत्तारि सच्चानि, दुक्खसच्चं समुदयसच्चं  
निरोधसच्चं मग्गसच्चं। एत्तावता सच्चानं सच्चपञ्ञत्ति।   
    
[ब्ज्त् पगे २४२] [\x २४२।]       
    
कित्तावता इन्द्रियानं इन्द्रियानं इन्द्रियपञ्ञत्ति: यावता बावीसतिन्द्रियानि: चक्खुन्द्रियं  
सोतिन्द्रियं घानिन्द्रियं जिव्हिन्द्रियं कायिन्द्रियं मनिन्द्रियं इत्थिन्द्रियं पुरिसिन्द्रियं  
जीवितिन्द्रियं सुखिन्द्रियं दुक्खिन्द्रियं सोमनस्सिन्द्रियं दोमनस्सिन्द्रियं  
उपेक्खिन्द्रियं सद्धिन्द्रियं विरियिन्द्रियं सतिन्द्रियं समाधिन्द्रियं पञ्ञिन्द्रियं  
अनञ्ञातञ्ञास्सामीतिन्द्रियं अञ्ञिन्द्रियं अञ्ञाताविन्द्रियं। एत्तावता इन्द्रियानं  
इन्द्रियपञ्ञत्ति।   
    
कित्तावता प्रग्गलानं पुग्गलपञ्ञत्ति:   
    
१। समयविमुत्तो २। असमयविमुत्तो  
३। कुप्पधम्मो  
४। अकुप्पधम्मो  
५। परिहानधम्मो  
६। अपरिहानधम्मो  
७। चेतनाभब्बो  
८। अनुरक्खनाभब्बो  
९। पुथुज्जनो  
१०। गोत्रभू  
११। भयूपरतो  
१२। अभयूपरतो  
१३। भब्बागमनो  
१४। अभब्बागमनो  
१५। नियतो  
१६। अनियतो  
१७। पटिपन्नको  
१८। फलेठीतो  
१९। समसीसी  
२०। हीतकप्पी  
२१। अरियो  
२२। अनरियो  
२३। सेखो१  
२४। असेखो२  
२५। नेवसेखो नासेखो३  
२६। तेविज्जो  
२७। छऌअभिञ्ञो  
[प्त्स् पगे ००३] [\क़् ३।]        
२८। सम्मासम्बुद्धो  
२९। पच्चेकबुद्धो४  
३०। उभतोभागविमुत्तो  
३१। पञ्ञाविमुत्तो  
३२। कायसक्खी  
३३। दिट्ठप्पत्तो  
३४। सद्धाविमुत्तो  
३५। धम्मानुसारी  
३६। सद्धानुसारी  
३७। सत्तक्खत्तुपरमो  
३८। कोलङ्कोलो  
३९। एकबीजी  
४०। सकदागामी  
४१। अनागामि।   
४२। अन्तरापरिनिब्बायी  
४३। उपहच्चपरिनिब्बायी  
४४। असङ्खारपरिनिब्बायी  
४५। ससङ्खारपरिनिब्बायी  
४६। उद्धंसोतो अकनिट्ठगामि  
    
१। सेक्खो - मछसं सीमु।   
२। असेक्खो - मछसं  
३। नेवसेक्खनासेक्खो - मछसं  
४। पच्चेकसम्बुद्धो - मछसं  
    
[ब्ज्त् पगे २४४] [\x २४४।]       
    
४७। सोतापन्नो, सोतापत्तिफल सच्छिकिरियाय पटिपन्नो  
४८। सकदागामी, सकदागामीफल सच्छिकिरियाय पटिपन्नो  
४९। अनागामी, अनागामीफल सच्छिकिरियाय पटिपन्नो।   
५०। अरहा, अरहत्तफल सच्छिकिरियाय१ पटिपन्नो  
    
एकक मातिका निट्ठिता  
    
२। दुक मातिका  
    
१। कोधनो च उपनाही च   
२। मक्खी च पऌआसी च   
३। इस्सूकी च मच्छरी च   
४। सठो च मायावी च   
५। अहिरिको च अनोत्तप्पी च   
६। दुब्बवो च पापमित्तो च  
[प्त्स् पगे ००४] [\क़् ४।]        
७। इन्द्रियेसु अगुत्तद्वारो च भोजने अमत्तञ्ञू च   
८। मुट्ठस्सति च असम्पजानो च  
९। सीलविपन्नो च दिट्ठिविपन्नो च  
१०। अज्झत्तसञ्ञोजनो च बहिद्धासञ्ञोजनो च  
११। अक्कोधनो च अनुपनाही च  
१२। अमक्खी च अपलासी च  
१३। अनिस्सूकी च अमच्छरी च  
१४। असठो च अमायावी च  
१५। हिरिमा च ओत्तप्पि च  
१६। सुवचो च कल्याणमित्तो च  
१७। इन्द्रियेसु गुत्तद्वारो च भोजने मत्तञ्ञू च  
१८। उपट्ठितसति च सम्पजानो च  
१९। सीलसम्पन्नो च दिट्ठिसम्पन्नो च  
२०। द्वे पुग्गला दुल्लभा लोकस्मिं  
२१। द्वे पुग्गला दुतप्पया  
२२। द्वे पुग्गला सुतप्पया  
२३। द्विन्नं पुग्गलानं आसवा वड्ढन्ति  
२५। हीनाधिमुत्तो च पणीताधिमुत्तो च  
२६। तित्तो च तप्पेता च   
    
द्रक मातिका निट्ठिता  
    
१। अरहत्ताय - [प्त्स्।]   
    
[ब्ज्त् पगे २४६] [\x २४६।]       
    
३। तिक मातिका  
    
१। निरायो आसंसो विगतासो।   
    
२। तयो गिलानूपमा पुग्गला।   
    
३। कायसक्खी दिट्ठिप्पन्नो सद्धाविमुत्तो।   
    
४। गूथभाणी पुप्फभाणी मधुभाणी।   
    
५। अरुकूपम१ चित्तो पुग्गलो विज्जूपमचित्तो पुग्गलो वजिरूपमचित्तो पुग्गलो।   
    
६। अन्धो एकचक्खु द्विचक्खु।   
    
७। अवकुज्जपञ्ञो पुग्गलो उच्छङ्गपञ्ञो पुग्गलो पुथ्रपञ्ञो पुग्गलो।   
    
[प्त्स् पगे ००५] [\क़् ५।]        
८। अत्थेकच्चो पुग्गलो कामेसु च भवेसु च अवीतरागो, अत्थेकच्चो पुग्गलो कामेसु  
वीतरागो भवेसु अवीतरागो, अत्थेकच्चो पुग्गलो कामेसु च भवेसु च वीतरागो।   
    
९। पासाणलेखुपमो पुग्गलो पठविलेखूपमो पुग्गलो उदकलेखुपमो पुग्गलो।   
    
१०। तयो पोत्थकुपमा पुग्गला।   
    
११। तयो कासिकवत्थूपमा पुग्गला।   
    
१२। सुप्पमेय्यो, दुप्पमेय्यो, अप्पमेय्यो।   
१३। अत्थेकच्चो पुग्गलो न सेवितब्बो न भजितब्बो न पयिरुपासितब्बो।   
    
अत्थेकच्चो पुग्गलो सेवितब्बो भजितब्बो पयिरुपासितब्बो, अत्थेकच्चो पुग्गलो सक्कत्वा  
सेवितब्बो भजितब्बो पयिरुपासितब्बो।   
    
१४। अत्थेकच्चो पुग्गलो जिगुच्छितब्बो न सेवितब्बो न भजितब्बो न पयिरुपासितब्बो,   
    
अत्थेकच्चो पुग्गलो अज्झुपेक्खितब्बो न सेवितब्बो न भजितब्बो न पयिरुपासितब्बो,   
    
अत्थेकच्चो पुग्गलो सेवितब्बो भजितब्बो पयिरुपासितब्बो।   
    
१। अरुणुपम - [प्त्स्]  
    
[ब्ज्त् पगे २४८] [\x २४८।]       
    
१५। अत्थेकच्चो पुग्गलो सीलेसु परिपूरकारी समाधिस्मिं मत्तसोकारी पञ्ञाय मत्तसोकारी।   
    
अत्थेकच्चो पुग्गलो सीलेसु च परिपूरकारि समाधिस्मिं च परिपूरकारी पञ्ञाय  
म्ततसोकारी।   
    
अत्थेकच्चो पुग्गलो सीलेसु च परिपूरकारी समाधिस्मिं च परिपूरकारी पञ्ञाय च  
परिपूरकारी।   
    
१६। तयो सत्थारो, अपरेपि तयो सत्थारो।   
    
तकि मातिका निट्ठिता।   
    
४। चतुक्क मातिका  
    
१। असप्पुरिसो, असप्पुरिसेन असप्पुरिसतरो, सप्पुरिसो। सप्पुरिसेन सप्पुरिसतरो।   
    
२। पापो, पापेन पापतरो, कल्याणो, कल्याणेन कल्याण तरो।   
    
[प्त्स् पगे ००६] [\क़् ६।]        
३। पापधम्मो, पापधम्मेन पापधम्मतरो, कल्याणधम्मो, कल्याणधम्मेन  
कल्याणधम्मतरो।   
    
४। सावज्जो, वज्जबहुलो, अप्पवज्जो, अनवज्जो।   
    
५। उग्घटितञ्ञू, विपञ्चितञ्ञू१, नेय्यो, पदपरमो।   
६। युत्तपटिभानो नो मुत्तपटिभानो, मुत्तपटिभानो नो युत्तपटिभानो, युत्तपटिभानो  
च मुत्तपटिभानो च, नेव युत्तपटिभानो नो मुत्तपटिभानो।   
    
७। चत्तारो धम्मकथिका पुग्गला।   
    
८। चत्तारो वलाहकूपमा पुग्गला।   
    
९। चत्तारो मूसिकूपमा पुग्गला।   
    
१०। चत्तारो अमबूपमा पुग्गला।   
    
११। चत्तारो कुम्भूपमा पुग्गला।   
    
१२। चत्तारो उदकरहदुपमा पुग्गला।   
    
१३। चत्तारो बलिवद्दूपमा२ पुग्गला।   
    
१४। चत्तारो आसिविसूपमा पुग्गला।   
    
१। विपचितञ्ञू - सीमु।   
२। बलीबद्दूपमा - मछसं।   
    
[ब्ज्त् पगे २५०] [\x २५०।]       
    
१५। अत्थेकच्चो पुग्गलो, अननुविच्च अपरियोगाहेत्वा अवण्णारहस्सा वण्णं भासिता होति,   
    
अत्थेकच्चो पुग्गलो अननुविच्च अपरियोगाहेत्वा वण्णारहस्स अवण्णं भासिता होति,   
    
अत्थेकच्चो पुग्गलो अननुविच्च अपरियोगाहेत्वा अप्पसादनिये ठाने पसादं उपदंसिता  
होति,   
    
अत्थेकच्चो पुग्गलो अननुविच्च अपरियोगाहेत्वा पसादनिये ठाने अप्पसादं उपदंसिता  
होति।   
    
१६। अत्थेकच्चो पुग्गलो अनुविच्च परियोगाहेत्वा अवण्णारहस्स अवण्णं भासिता होति,   
    
अत्थेकच्चो पुग्गलो अनुविच्च परियोगाहेत्वा वण्णारहस्स वणणं भासिता होति,   
    
अत्थेकच्चो पुग्गलो अनुविच्च परियोगाहेत्वा अप्पसादनिये ठाने अप्पसादं उपदंसिता होति,   
    
अत्थेकच्चो पुग्गलो अनुविच्च परियोगाहेत्वा पसादनिये ठाने पसादं उपदंसिताहोति।   
    
१७। अत्थेकच्चो पुग्गलो अवण्णारहस्स अवण्णं भासिता होति भूतं तच्छं कालेन, नो च  
खो वण्णारहस्स वण्णं भासिता होति भूतं तच्छं कालेन,   
    
अत्थेकच्चो पुग्गलो वणणारहस्स वण्णं भासिता होति भूतं तच्छं कालेन, नो च खो  
अवण्णारहस्स अवण्ण। भासिता होति भूतं तच्छं कालेन,   
    
अत्थोगच्चो पुग्गलो अवण्णारहस्स अवण्णं भासिता होति [प्त्स् पगे ००७] [\क़् ७।]       
भूतं तच्छं कालेन, वण्णरहस्स वण्णं भासिता होति भूतं तच्छं कालेन।   
    
अत्थेकच्चो पुग्गलो नेव अवण्णारहस्स अवण्णं भासिता होति भूतं तच्छं कालेन, नो  
च वण्णारसह्ह वण्णं भासिता होति भूतं तच्छं कालेन।   
    
[ब्ज्त् पगे २५२] [\x २५२।]        
१८। उट्ठानफलूपजीवी नो पुञ्ञफलूपजीवी,   
पुञ्ञफलूपजीवी नो उट्ठानफलूपजीवी,   
उट्ठानफलूपजीवी च पुञ्ञफलूपजीवी च।   
नेव उट्ठानफलूपजीवी नो पुञ्ञफलूपजीवी।   
    
१९। तमोतम परायनो, तमो जोतिपरायनो, जोतिपरायनो, जोतितमपरायनो, जोति जोति  
परायनो।   
    
२०। ओनतोनतो, ओनतुन्नतो, उन्नतोनतो, उन्नतुन्नतो।   
    
२१। चत्तारो रुक्खुपमा पुग्गला।   
    
२२। रूपप्पमाणो रूपप्पसन्नो, घोसप्पमाणो घोसप्पसन्नो, लूखप्पमाणो  
लूखप्पसन्नो, धम्मप्पमाणो धम्मप्पसन्नो।   
    
२३। अत्थेकच्चो पुग्गलो अत्तहिताय पटिपन्नो होति नो परहिताय,   
    
अत्थेकच्चो पुग्गलो परहिताय पटिपन्नो होति नो अत्तहिताय,   
    
अत्थेकच्चो पुग्गलो अत्तहिताय चेव पटिपन्नो होति परहिताय च,   
    
अत्थेकच्चो पुग्गलो नेवत्तहिताय पटिपन्नो होति नो परहिताय।   
    
२४। अत्थेकच्चो पुग्गलो अत्तन्तपो होति अत्तपरितापनानुयोगमनुयुत्तो,   
    
अत्थेकच्चो पुग्गलो परन्तपो होति परपरितापनानुयोगमनुयुत्तो,   
    
अत्थेकच्चो पुग्गलो अत्तन्तपो च होति अत्तपरितापनानुयोगमनुयुत्तो परन्तपो च  
परपरितापनानुयोगमनुयुत्तो, 

[ब्ज्त् पगे २५४] [\x २५४।]       
    
अत्थेकच्चो पुग्गलो नेव अत्तन्तपो होति न अत्तपरितापनानुयोगमनुयुत्तो, न परन्नपो  
न परपरितापनानुयोगमनुयुत्तो, सो अनत्तन्तपो अपरन्तपो दिट्ठेवधम्मे निच्छातो  
निब्बुतो सीतिभूतो सुखपटिसंवेदी ब्रह्मभूतेन अत्तना विहरति।   
    
२५। सरागो, सदोसो, समोहो, समानो।   
    
२६। अत्थेकच्चो पुग्गलो लाभी होति अज्झत्तं चेतो समथस्स, न लाभी  
अधिपञ्ञाधम्मविपस्सनाय।   
    
[प्त्स् पगे ००८] [\क़् ८।]       
अत्थेकच्चो पुग्गलो लाभी होति अधिपञ्ञाधम्मविपस्सनाय, न लाभी अज्झत्तं  
चेतोसमथस्स।   
    
अत्थेकच्चो पुग्गलो लाभी चेव होति अज्झत्तं चेतोसमथस्स, लाभी  
अधिपञ्ञाधम्मविपस्सनाय।   
    
अत्थेकच्चो पुग्गलो नेव लाभी होति अज्झत्तं चेतोसमथस्स न लाभी  
अधिपञ्ञाधम्मविपस्सनाय।   
    
२७। अनुसोतगामी पुग्गलो, पटिसोतगामी पुग्गलो, ठितत्तो पुग्गलो, तिण्णो पारगतो१। थले  
तिट्ठति ब्राह्मणो।   
२८। अप्पस्सुतो सुतेन अनुप्पन्नो, अप्पस्सुतो सुतेन उप्पन्नो, बहुस्सुतो सुतेन अनुप्पन्नो,  
बहुस्सुतो सुतेन उप्पन्नो।   
    
२९। समणचलो, समणपदुमो, समणपुण्डरीको, समणेसु समणसुखुमालो।   
    
चतुक्क मातिका निट्ठिता।   
    
१। परङ्गतो - मछसं।   
    
[ब्ज्त् पगे २५६] [\x २५६।]       
    
५। पञ्चक मातिका  
    
१। अत्थेकच्चो पुग्गलो आरभति१ च विप्पटिसारी च होति तञ्च चेतोविमुत्तिं पञ्ञाविमुत्तिं  
यथाभूतं नप्पजानाति, यत्थस्स ते उप्पन्ना पापका अकुसला धम्मा अपरिसेसा  
निरुज्झन्ति।   
    
अत्थेकच्चो पुग्गलो आरभति न विप्पटिसारी च होति तञ्च चेतोविमुत्तिं पञ्ञाविमुत्तिं  
यथाभूतं नप्पजानाति, यत्थस्स ते उप्पन्ना पापका अकुसला धम्मा अपरिसेसा  
निरुज्झन्ति।   
    
अत्थेकच्चो पुग्गलो नारभति विप्पटिसारी होति तञ्च चेतोविमुत्तिं पञ्ञाविमुत्तिं  
यथाभूतं नप्पजानाति यत्थस्स ते उप्पन्ना पापका अकुसला धम्मा अपरिसेसा निरुज्झन्ति।   
    
अत्थेकच्चो पुग्गलो नारभति न विप्पटिसारी होति तञ्च चेतोविमुत्तिं पञ्ञाविमुत्तिं  
यथाभूतं नप्पजानाति यत्थस्स ते उप्पन्ना पापका अकुसला धम्मा अपरिसेसा निरुज्झन्ति।   
    
अत्थेकच्चो पुग्गलो नारभति न विप्पटिसारी होति तञ्च चेतो विमुत्तिं पञ्ञाविमुत्तिं  
यथाभूतं पजानाति यत्थस्स ते उप्पन्ना पापका अकुसला धम्मा अपरिसेसा निरुज्झन्ति।   
    
[प्त्स् पगे ००९] [\क़् ९।]        
२। दत्वा अवजानाति, संवासेन अवजानाति, आधेय्यमुखो होति, लोलो होति मन्दो मोमूहो होति।   
    
३। पञ्च योधाजीवूपमा पुग्गला।   
९। पञ्च आरञ्ञिका।   
    
४। पञ्च पिण्डपातिका।   
१०। पञ्च रुक्खमूलिका।   
५। पञ्च खलुपच्छाभत्तिका।   
११। पञ्च अब्भोकासिका।   
६। पञ्च एकासनिका।   
१२। पञ्च नेसज्जिका।   
७। पञ्च पंसुकूलिका।   
१३। पञ्च यथासन्थतिका।   
८। पञ्च तेचीवरिका। १४। पञ्च सोसानिका। पञ्चक मातिका निट्ठिता।   
१। आरब्भति - मछसं।   
    
[ब्ज्त् पगे २५८] [\x २५८।]       
    
६। छक्क मातिका  
    
१। अत्थेकच्चो पुग्गलो पुब्बे अननुस्सुतेसु धम्मेसु सामं सच्चानि अभिसम्बुज्झति,  
तत्थ च सब्बञ्ञुतं पापुणाति बलेसु च वसीभावं।   
    
अत्थेकच्चो पुग्गलो पुब्बे अननुस्सुतेसु धम्मेसु सामं सच्चानि अभिसम्बुज्झति, न च  
तत्थ सब्बञ्ञुतं पापुणाति न च बलेसु१ वसीभावं।   
    
अत्थेकच्चो पुग्गलो पुब्बे अननुस्सुतेसु धम्मेसु सामं सच्चानि अनभिसम्बुज्झति  
दिट्ठेव धम्मे दुक्खस्सन्तकरो होति, न च सावकपारमिं पापुणाति।   
अत्थेकच्चो पुग्गलो पुब्बे अननुस्सुतेसु धम्मेसु सामं सच्चानि अनभिसम्बुज्झति न च  
दिट्ठेव धम्मे दुक्खस्सन्तकरो होति, अनागामी होति अनागन्ना इत्थत्तं।   
अत्थेकच्चो पुग्गलो पुब्बे अननुस्सुतेसु धम्मेसु सामं सच्चानि अनभिसम्बुज्झति न च  
दिट्ठेव धम्मे दुक्खस्सन्तकरो होति, आगामी होति आगन्ना इत्थत्तं।   
    
छक्क मातिका निट्ठिता। 

[प्त्स् पगे ०१०] [\क़् १०।]        
७। सत्तक मातिका  
    
१। सत्त उदकूपमा पुग्गला: सकिं निमुग्गो निमुग्गोव होति, उम्मुज्जित्वा निमुज्जति,  
उम्मुज्जित्वा ठितो होति, उम्मुज्जित्वा विपस्सति विलोकेति, उम्मुज्जित्वा पतरति, उम्मुज्जित्वा  
पटिगाधप्पत्तो होति, उम्मुज्जित्वा तिण्णो होति पारगतो थले तिट्ठति ब्राह्मणो।   
    
२। उभतोभागविमुत्तो, पञ्ञाविमुत्तो, कायसक्खी, दिट्ठप्पत्तो, सद्धाविमुत्तो,  
धम्मानुसारी, सद्धानुसारी।   
    
सत्तक मातिका निट्ठिता।   
    
१। फलेसु - [प्त्स्।] 

[ब्ज्त् पगे २६०] [\x २६०।]       
    
८। अट्ठक मातिका  
१। चत्तारो मग्गसमङ्गिनो, चत्तारो फलसमङ्गिनो-पुग्गला।   
    
अट्ठक मातिका निट्ठिता

९। नवक मातिका  
१। सम्मा सम्बुद्धो, पच्चेक बुद्धो, उभतोभागविमुत्तो, पञ्ञाविमुत्तो, कायसक्खी,  
दिट्ठप्पत्तो, सद्धाविमुत्तो, धम्मानुसारी, सद्धानुसारी।   
    
नवक मातिका निट्ठिता

१०। दसक मातिका   
१। पञ्चन्नं इध निट्ठा, पञ्चन्नं इध विहाय निट्ठा।   
    
दसक मातिका निट्ठिता  
    
पुग्गलपञ्ञत्ति मातिका निट्ठिता।   
    
[ब्ज्त् पगे २६२] [\x २६२।]       
    
[प्त्स् पगे ०११] [\क़् ११।]       
१। एकक निद्देसो  
१। कतमो च पुग्गलो समयविमुत्तो: इधेकच्चो पुग्गलो कालेन कालं समयेन समयं  
अट्ठविमोक्खे कायेन फस्सित्वा१ विहरति, पञ्ञाय चस्स दिस्वा एकच्चे आसवा परिक्खीणा  
होन्ति। अयं वुच्चति पुग्गलो समय विमुत्तो।   
    
२। कतमो च पुग्गलो असमयविमुत्तो: इधेकच्चो पुग्गलो नहेव खो कालेन कालं  
समयेन समयं अट्ठविमोक्खे कायेन फस्सित्वा विहरति, पञ्ञाय चस्स दिस्वा आसवा  
परिक्खीणा होन्ति। अयं वुच्चति पुग्गलो असमयविमुत्तो। सब्बेपि अरिय पुग्गला  
अरियविमोक्खे असमयविमुत्ता।   
    
३। कतमो च पुग्गलो कुप्पधम्मो: इधेकच्चो पुग्गलो लाभी होति। रूपसहगतानं वा  
अरूपसहगतानं वा समापत्तीनं, सो च खो न निकामलाभी होति न अकिच्छलाभी न  
अकसिरलाभी, न यत्थिच्छकं यदिच्छकं यावतिच्छकं समापज्जतीऽपि वुट्ठातिपि। हानं  
खो पनेतं विज्जति यं तस्स पुग्गलस्स पमादमागम्म ता समापत्तियो कुप्पेय्युं।  
अयं वुच्चति पुग्गलो कुप्पधम्मो।   
    
४। कतमो च पुग्गलो अकुप्पधम्मो: इधेकच्चो पुग्गलो लाभी होति रूपसहगतानं वा  
अरूपसहगतानं वा समापत्तीनं। सो च खो निकामलाभी होति अकिच्छलाभी अकसिरलाभी,  
यत्थिच्छकं यदिच्छकं यावतिच्छकं समापज्जतीऽपि वुट्ठातिऽपि। अट्ठानमेतं  
अनवकासो यं तस्स पुग्गलस्स पमादमागम्म ता समापत्तियो कुप्पेय्युं। अयं वुच्चति  
पुग्गलो अकुप्पधम्मो। सब्बेपि अरियपुग्गला अरिये विमोक्खे अकुप्पधम्मा।   
    
१। फुसित्वा - मछसं।   
    
[ब्ज्त् पगे २६४] [\x २६४।]       
    
५। कतमो च पुग्गलो परिहानधम्मो: इधेकच्चो पुग्गलो लाभी होति रूपसहगतानं वा  
[प्त्स् पगे ०१२] [\क़् १२।] अरूपसहगतानं वा समापत्तीनं, सो च खो न निकामलाभी  
होति न अकिच्छलाभी न अकसिरलाभी, न यत्थिच्छकं यदिच्छकं यावतिच्छकं  
समापज्जती पि वुट्ठातिऽपि। हानं खो पनेतं विज्जति यं सो पुग्गलो पमादमागम्म ताहि  
समापत्तीहि परिहायेय्य, अयं वुच्चति पुग्गलो परिहानधम्मो।   
    
६। कतमो च पुग्गलो अपरिहानधम्मो: इधेकच्चो पुग्गलो लाभी होति रूपसहगतानं वा  
अरूपसहगतानं वा समापत्तीनं, सो च खो निकामलाभी होति अकिच्छलाभी अकसिरलाभी,  
यत्थिच्छकं यदिच्छकं यावतिच्छकं समापज्जतिऽपि वुट्ठातिपि। अट्ठानमेतं  
अनवाकासो यं सो पुग्गलो पमादमागम्म ताहि समापत्तीहि परिहायेय्य, अयं वुच्चति  
पुग्गलो अपरिहान धम्मो। सब्बेपि अरियपुग्गला अरिये विमोक्खे अपरिहानधम्मा।   
    
७। कतमो च पुग्गलो चेतनाभब्बो: इधेकच्चो पुग्गलो लाभी होति रूपसहगतानं वा  
अरूपसहगतानं वा समापत्तीनं, सो च खो न निकामलाभी होति, न अकिच्छलाभी, न  
अकसिरलाभी, यत्थिच्छकं यदिच्छकं यावतिच्छकं समापज्जतिऽपि वुट्ठातिऽपि। सचे  
अनुसञ्चेतेति न परिहायति ताहि समापत्तीहि, सचे न अनुसञ्चेतेति परिहायति ताहि  
समापत्तीहि। अयं वुच्चति पुग्गलो चेतनाभब्बो।   
    
८। कतमो च पुग्गलो अनुरक्खनाभब्बो: इधेकच्चो पुग्गलो लाभी होति रूपसहगतानं  
वा अरूपसहगतानं वा समापत्तीनं, सो च खो न निकामलाभी होति न अकिच्छलाभी न  
अकसिरलाभी, न यत्थिच्छकं यदिच्छकं यावतिच्छकं समापज्जति पि वुट्ठातिऽपि। सचे  
अनुरक्खति न परिहायति ताहि समापत्तीहि, सचे न अनुरक्खति परिहायति ताहि समापत्तीहि।  
अयं वुच्चति पुग्गलो अनुरक्खनाभब्बो। 

[ब्ज्त् पगे २६६] [\x २६६।]       
    
९। कतमो च पुग्गलो पुथुज्जनो: यस्स पुग्गलस्स तीणि संयोजनानि अप्पहीनानि न च तेसं  
धम्मानं पहानाय पटिपन्नो, अयं वुच्चति पुग्गलो पुथुज्जनो।   
    
[प्त्स् पगे ०१३] [\क़् १३।]       
१०। कतमो च पुग्गलो गोत्रभू: येसं धम्मानं समनन्तरा अरियधम्मस्स  
अवक्नन्ति होति तेहि धम्मेहि समन्नागतो, अयं वुच्चति पुग्गलो गोत्रभू।   
    
११-१२। कतमो च पुग्गलो भयूपरतो: सत्त सेख्खा भयूपरता, ये च पुथुज्जना  
सीलवन्तो: अरहा अभयूपरतो।   
    
१३। कतमो च पुग्गलो अभब्बागमनो: ये ते पुग्गला कम्मावरणेन समन्नागता  
किलेसावरणेन समन्नागता विपाकावरणेन समन्नागता अस्सद्धा अच्छन्दिका दुप्पञ्ञा  
एऌआ१ अभब्बा नियामं ओक्कमितुं कुसलेसु धम्मेसु सम्मत्तं, इमे वुच्चन्ति पुग्गला  
अभब्बागमना।   
    
१४। कतमो च पुग्गलो भब्बागमनो: ये ते पुग्गला न कम्मावरणेन समन्नागता, न  
किलेसावरणेन समन्नागता, न विपाकावरणेन समन्नागता, सद्धा छन्दिका  
पञ्ञावन्ता अनेऌआ२ भब्बा नियामं ओक्कमितुं कुसलेसु धम्मेसु सम्मत्तं, इमे  
वुच्चन्ति पुग्गला भब्बागमना।   
    
१५-१६। कतमो च पुग्गलो नियतो: पञ्च पुग्गला आनन्तरियका ये च मिच्छा दिट्ठिका नियता,  
अट्ठ च अरियपुग्गला नियता। अवसेसा पुग्गला अनियता।   
    
१७-१८। कतमो च पुग्गलो पटिपन्नको: चत्तारो मग्ग समङ्गिनो पुग्गला पटिपन्नका,  
चत्तारो फलसमङ्गिनो पुग्गला फले ठिता।   
    
१९। कतमो च पुग्गलो समसीसि: यस्स पुग्गलस्स अपुब्बं अचरिमं आसवपरियादानं च  
होति जीवितपरियादानं च, अयं वुच्चति पुग्गलो समसीसि।   
    
१। एऌआ - सीमु - जला - [प्त्स्। २।] पञ्ञवन्ता - सीमु।   
    
[ब्ज्त् पगे २६८] [\x २६८।]       
    
२०। कतमो च पुग्गलो ठितकप्पी: अयं च पुग्गलो सोतापत्तिफलसच्छिकिरियाय पटिपन्नो  
अस्स, कप्पस्स च उड्डय्हनवेला अस्स। नेव ताव कप्पो उड्डय्हेय्य, यावायं पुग्गलो न  
सोतापत्तिफलं सच्छिकरोति। अयं वुच्चति पुग्गलो ठितकप्पि [प्त्स् पगे ०१४] [\क़् १४।]       
सब्बेपि मग्गसमङ्गिनो पुग्गला ठितकप्पिनो।   
    
२१-२२। कतमो च पुग्गलो अरियो: अट्ठारियपुग्गला अरिया, अवसेसा पुगगला अनरिया।   
    
२३-२५। कतमो च पुग्गलो सेखो: चत्तारो मग्गसमङ्गिनो तयो फलसमङ्गिनो पुग्गला  
सेखा, अरहा असेखो, अवसेसा पुग्गला नेव सेखा नासेक्खा।   
    
२६। कतमो पुग्गलो तेविज्जो: तीहि विज्जाहि समन्नागतो पुग्गलो तेविज्जो।   
    
२७। कतमो च पुग्गलो छऌअभिञ्ञो: छहि अभिञ्ञाहि समन्नागतो पुग्गलो छऌअभिञ्ञो।   
    
२८। कतमो च पुग्गलो सम्मासम्बुद्धो: इधेकच्चो पुग्गलो पुब्बे अननुस्सुतेसु  
धम्मेसु सामं सच्चानि अभिसम्बुज्झति, तत्थ च सब्बञ्ञुतं पापुणाति बलेसु च  
वसीभावं। अयं वुच्चति पुग्गलो सम्मासम्बुद्धो।   
    
२९। कतमो च पुग्गलो पच्चेकसम्बुद्धो: इधेकच्चो पुग्गलो पुब्बे अननुस्सुतेसु  
धम्मेसु सामं सच्चानि अभिसम्बुज्झति, न च तत्थ सब्बञ्ञुतं पापुणाति न च बलेसु  
वसीभावं। अयं वुच्चति पुग्गलो पच्चेकसम्बुद्धो।   
३०। कतमो च पुग्गलो उभतोभागविमुत्तो: इधेकच्चो पुग्गलो अट्ठ विमोक्खे कायेन  
फस्सित्वा१ विहरति, पञ्ञाय चस्स दिस्वा आसवा परिक्खीणा होन्ति। अयं वुच्चति पुग्गलो  
उभतोभाग विमुत्तो।   
    
फुसित्वा - मछसं।   
    
[ब्ज्त् पगे २७०] [\x २७०।]       
    
३१। कतमो च पुग्गलो पञ्ञाविमुत्तो: इधेकच्चो पुग्गलो नहेव खो अट्ठ विमोक्खे  
कायेन फस्सित्वा विहरति, पञ्ञाय चस्स दिस्वा आसवा परिक्खीणा होन्ति। अयं वुच्चति  
पुग्गलो पञ्ञा विमुत्तो।   
    
३२। कतमो च पुग्गलो कायसक्खी: इधेकच्चो पुग्गलो अट्ठ विमोक्खे कायेन फस्सित्वा  
[प्त्स् पगे ०१५] [\क़् १५।] विहरति, पञ्ञाय चस्स दिस्वा एकच्चे आसवा परिक्खीणा होन्ति।  
अयं वुच्चति पुग्गलो कायसक्खी।   
    
३३। कतमो च पुग्गलो दिट्ठप्पत्तो: इधे कच्चो पुग्गलो इदं दुक्खन्ति यथाभूतं  
पजानाति, अयं दुक्खसमुदयोति यथाभूतं पजानाति, अयं दुक्खनिरोधोति यथाभूतं  
पजानाति, अयं दुक्खनिरोधगामिनी पटिपदाति यथाभूतं पजानाति, तथागतप्पवेदिता  
चस्स धम्मा पञ्ञाय वोदिट्ठा होन्ति वोचरिता, पञ्ञाय चस्स दिस्वा एकच्चे आसवा  
परिक्खीणा होन्ति। अयं वुच्चति पुग्गलो दिट्ठप्पत्तो।   
    
३४। कतमो च पुग्गलो सद्धाविमुत्तो: इधेकच्चो पुग्गलो इदं दुक्खन्ति यथाभूतं  
पजानाति, अयं दुक्खसमुदयोति यथाभूतं पजानाति, अयं दुक्खनिरोधोति यथाभूतं  
पजानाति, अयं दुक्खनिरोधगामिनी पटिपदाति यथाभूतं पजानाति, तथागतप्पवेदिता  
चस्स धम्मा पञ्ञाय वोदिट्ठा होन्ति वोचरिता, पञ्ञाय चस्स दिस्वा एकच्चे आसवा  
परिक्खीणा होन्ति, नो च खो यथा दिट्ठप्पत्तस्स अयं वुच्चति पुग्गलो सद्धाविमुत्तो।   
    
३५। कतमो च पुग्गलो धम्मानुसारी: यस्स पुग्गलस्स सोतापत्तिफलसच्छिकिरियाय  
पटिपन्नस्स पञ्ञिन्दियं अधिमत्तं होति पञ्ञावाहि पञ्ञापुब्बङ्गमं अरियमग्गं  
भावेति। अयं वुच्चति पुग्गलो धम्मानुसारी। सोतापत्तिफलसच्छिकिरियाय पटिपन्नो  
पुग्गलो धम्मानुसारी। फले ठितो दिट्ठप्पत्तो। 

[ब्ज्त् पगे २७२] [\x २७२।]       
    
३६। कतमो च पुग्गलो सद्धानुसारी: यस्स पुग्गलस्स सोतापत्तिफलसच्छिकिरियाय  
पटिपन्नस्स सद्धिन्द्रियं अधिमत्तं होति सद्धावाहि सद्धापुब्बङ्गमं अरियमग्गं  
भावेति। अयं वुच्चति पुग्गलो सद्धानुसारि, सोतापत्तिफल सच्छिकिरियाय पटिपन्नो  
पुग्गलो सद्धानुसारी, फले ठितो सद्धाविमुत्तो।   
    
३७। कतमो च पुग्गलो सत्तक्खत्तुपरमो: इधेकच्चो पुग्गलो तिण्णं संयोजनानं  
परिक्खया [प्त्स् पगे ०१६] [\क़् १६।] सोतापन्ना होति अऐविनिपातधम्मो नियतो  
सम्बोधिपरायनो, सो सत्तक्खत्तुं देवे च मनुस्से च सन्धावित्वा संसरित्वा  
दुक्खस्सन्तं करोति। अयं वुच्चति पुग्गलो सत्तक्खत्तुपरमो।   
    
३८। कतमो च पुग्गलो कोलङ्कोलो: इधेकच्चो पुग्गलो तिण्णं संयोजनानं परिक्खया  
सोतापन्नो होति अविनिपातधम्मो नियतो सम्बोधिपरायनो, सो द्वे वा तीणि वा कुलानि  
सन्धावित्वा संसरित्वा दुक्खस्सन्तं करोति। अयं वुच्चति पुग्गलो कोलङ्कोलो।   
    
३९। कतमो च पुग्गलो एकबीजी: इधेकच्चो पुग्गलो तिण्णं संयोजनानं परिक्खया  
सोतापन्नो होति अविनिपाकधम्मो नियतो सम्बोधिपरायणो, सो एकं येव मानुसकं  
भवं निब्बत्तेत्वा दुक्खस्सन्तं करोति। अयं वुच्चति पुग्गलो एकबीजी।   
४०। कतमो च पुग्गलो सकदागामी: इधेकच्चो पुग्गलो तिण्णं संयोजनानं परिक्खया  
रागदोसमोहानं तनुत्ता सकदागामी होति सकिदेव इमं लोकं आगनत्वा दुक्खस्सन्तं  
करोति। अयं वुच्चति पुग्गलो सकदागामी।   
    
४१। कतमो च पुग्गलो अनागामी: इधेकच्चो पुग्गलो पञ्चन्नं ओरम्भागियानं  
संयोजनानं परिक्खया ओपपातिको होति तत्थ परिनिब्बायी अनावत्तिधम्मो तस्मा लोको,  
अयं वुच्चति पुग्गलो अनागामी। 

[ब्ज्त् पगे २७४] [\x २७४।]       
    
४२। कतमो च पुग्गलो अन्तरापरिनिब्बायी: इधेकच्चो पुग्गलो पञ्चन्नं ओरम्भागियानं  
संयोजनानं परिक्खया ओपपातिको होति तत्थ परिनिब्बायी अनावत्तिधम्मो तस्मा लोका, सो  
उप्पन्नं वा समनन्तरा, अप्पत्तं वा वेमज्झं आयुप्पमाणं अरियमग्गं सञ्जनेति  
उपरिट्ठिमानं संयोजनानं पहानाय। अयं वुच्चति पुग्गलो अन्तरापरिनिब्बायी।   
    
४३। कतमो च पुग्गलो उपहच्चपरिनिब्बायी: इधेकच्चो पुग्गलो पञ्चन्नं  
ओरम्भागियानं [प्त्स् पगे ०१७] [\क़् १७।] संयोजनानं परिक्खया ओपपातिको होति  
तत्थ परिनिब्बायि अनावत्तिधम्मो तस्मा लोका, सो अतिक्कमित्वा वेमज्झं आयुप्पमाणं  
उपहच्च वा कालकिरियं अरियमग्गं सञ्जनेति उपरिट्ठिमानं संयोजनानं पहानाय।  
अयं वुच्चति पुग्गलो उपहच्चपरिनिब्बायी।   
    
४४। कतमो च पुग्गलो असङ्खारपरिनिब्बायी: इधेकच्चो पुग्गलो पञ्चन्नं  
ओरम्भागियानं संयोजनानं परिक्खया ओपपातिको होति तत्थ परिनिब्बायी  
अनावत्तिधम्मो तस्मा लोका। सो असङ्खारेन अरियमग्गं सञ्जनेति उपरिट्ठिमानं  
संयोजनानं पहानाय। अयं वुच्चति पुग्गलो असङ्खारपरिनिब्बायी।   
    
४५। कतमो च पुग्गलो ससङ्खारपरिनिब्बायी: इधेकच्चो पुग्गलो पञ्चन्नं  
ओरम्भागियानं संयोजनानं परिक्खया ओपपातिको होति तत्थ परिनिब्बायी  
अनावत्तिधम्मो तस्मा लोका, सो ससङ्खारेन अरियमग्गं सञ्जनेति उपरिट्ठिमानं  
संयोजनानं पहानाय। अयं वुच्चति पुग्गलो ससङ्खारपरिनिब्बायि।   
    
४६। कतमो च पुग्गलो उद्धंसोतो अकनिट्ठागामी: इधेकच्चो पुग्गलो पञ्चन्नं  
ओरम्भागियानं संयोजनानं परिक्खया ओपपातिको होति तत्थ परिनिब्बायि  
अनावत्तिधम्मो तस्मा लोका, सो अविहा चुतो अतप्पं गच्छति, अतप्पा चुतो सुदस्सं गच्छति,  
सुदस्सा चुतो सुदस्सिं गच्छति, सुदस्सितो वुतो अकनिट्ठं गच्छति, अकनिट्ठं  
अरियमग्गं सञ्जनेति उपरिट्ठिमानं संयोजनानं पहानाय। अयं वुच्चति पुग्गलो  
उद्धंसोतो अकनिट्ठगामी। 

[ब्ज्त् पगे २७६] [\x २७६।]       
    
४७। तिण्णं संयोजनानं पहानाय पटिपन्नो पुग्गलो सोतापत्तिफलसच्छिकिरियाय  
पटिपन्नो, यस्स पुग्गलस्स तीणि संयोजनानि पहीनानि। अयं वुच्चति पुग्गलो सोतापन्नो।   
    
४८। कामरागव्यापादानं तनुभावाय पटिपन्नो पुग्गलो सकदागामिफलसच्छिकिरियाय  
पटिपन्नो, यस्स पुग्गलस्स कामरागव्यापादा तनुभूता। अयं वुच्चति पुग्गलो  
सकदागामी।   
    
४९। कामरागव्यापानं अनवसेसप्पहानाय पटिपन्नो [प्त्स् पगे ०१८] [\क़् १८।]       
पुग्गलो अनागामिफलसच्छिकिरियाय पटिपन्नो, यस्स पुग्गलस्स कामरागव्यापादा  
अनवसेसा पहीना। अयं वुच्चति पुग्गलो अनागामी।   
    
५०। रूपराग अरूपराग मान उद्धच्च अविज्जा अनवसेसप्पहानाय पटिपन्नो पुग्गलो  
अरहत्तफलसच्छिकिरियाय पटिपन्नो, यस्स पुग्गलस्स रूपरागो अरूपरागो मानो  
उद्धच्चं अविज्जा अनवसेसा पहीना। अयं वुच्चति पुग्गलो अरहा।   
    
एकक निद्देसो निट्ठितो। 

[ब्ज्त् पगे २७८] [\x २७८।]       
    
२। दुक निद्देसो  
    
१। कतमो च पुग्गलो कोषनो तत्थ कतमो कोधो, सो कोधो कुज्झना कुज्झितत्तं, दोसो  
दुस्सना दुस्सितत्तं, व्यापत्ति व्यापज्जना व्यापज्जितत्तं, विरोधो पटिविरोधो चण्डिक्कं,  
असुरोपो अनत्तमनता चित्तस्स। अयं वुच्चति कोधो। यस्स पुग्गलस्स अयं कोधो  
अप्पहीनो, अयं वुच्चति पुग्गलो कोधनो।   
    
कतमो च पुग्गलो उपनाही: तत्थ कतमो उपनाहो: पुब्बकालं कोधो अपरकालं  
उपनाहो, यो एवरूपो उपनाहो उपनय्हना उपनय्हितत्तं अट्ठपना ठपना सण्ठपना  
अनुसंसन्दना अनुप्पबन्धना दऌहीकम्मं कोधस्स, अयं वुच्चति उपनाहो। यस्स  
पुग्गलस्स अयं उपनाहो अप्पहीनो, अयं वुच्चति पुग्गलो उपनाही।   
    
२। कतमो च पुग्गलो मक्खी: तत्थ कतमो मक्खो: यो मक्खो मक्खायना  
मक्खायितत्तं१ निट्ठुरियं निट्ठुरियकम्मं, अयं वुच्चति मक्खो। यस्स पुग्गलस्स  
अयं मक्खो अप्पहीनो, अयं वुच्चति पुग्गलो मक्खी।   
    
कतमो च पुग्गलो पलासी: तत्थ कतमो पलासो यो पलासो पलासायना [प्त्स् पगे ०१९] [\क़्   
१९।] पलासायितत्तं पलासाहारो विवादट्ठानं युगग्गाहो अप्पटिनिस्सग्गो, अयं वुच्चति  
पलासो यस्स पुग्गलस्स अयं पलासो। अप्पसीनो, अयं वुच्चति पुग्गलो पलासी।   
    
३। कतमो च पुग्गलो इस्सुकि: तत्थ कतमा इस्सा: या परलाभ सक्कार गरुकार मानन  
वन्दन पूजनासु इस्सा इस्सायना इस्सायितत्तं उसूया उसूयना उसूयितत्तं, अयं वुच्चति इस्सा।  
यस्स पुग्गलस्स अयं इस्सा अप्पहीना, अयं वुच्चति पुग्गलो इस्सुकी।   
    
कतमो च पुग्गलो मच्छरी: तत्थ कतमं मच्छरियं: पञ्च  
मच्छरियानि-आवासमच्छरियं कुलमच्छरियं लाभमच्छरियं वण्णमच्छरियं  
चम्ममच्छरियं, यं एवरूपं मच्छेरं मच्छरयाना मच्छरायितत्तं वेविच्छं  
कदरियं कटुकञ्चुकता अग्गहितत्तं चित्तस्स, इदं वुच्चति मच्छरियं। यस्स पुग्गलस्स  
इदं मच्छरियं अप्पहीनं, अयं वुच्चति पुग्गलो मच्छरी।   
    
१। मक्खीयना मक्खीयितत्ता सी, मु।   
    
[ब्ज्त् पगे २८०] [\x २८०।]       
    
४। कतमो च पुग्गलो सठो: तत्थ कतमं साठेय्यं: इधेकच्चो पुग्गलो सठो होति  
परिसठो, यं तत्थ सठं सठता साठेय्यं कक्खरता कक्करियं परिक्खत्तता  
परिक्खत्तियं, इदं वुच्चति साठेय्यं। यस्स पुग्गलस्स इदं साठेय्यं अप्पहीनं। अयं  
वुच्चति पुग्गलो सठो।   
कतमो च पुग्गलो मायावी: तत्थ कतमा माया: इधेकच्चो कायेन दुच्चरितं चरित्वा  
वाचाय दुच्चरितं चरित्वा मनसा दुच्चरितं चरित्वा तस्स पटिच्छादनहेतु पापिकं इच्छं  
पणिदहति ऽमा मं जञ्ञाऽति इच्छति, ऽमा मं छञ्ञाऽति सङ्कप्पेति, ऽमा मं जञ्ञाऽति वाचं  
भासति, ऽमा मं जञ्ञाऽति कायेन परक्कमति, या एव रूपा माया मायाविता अच्चसरा वञ्चना  
निकति निकिरणा परिहरणं गूहना परिगूहना छादना परिछादना अनुत्तानीकम्मं  
अनाविकम्मं वोच्छादना पापकिरिया, अयं वुच्चति माया। यस्स पुग्गलस्स अयं माया  
अप्पहीणा, अयं वुच्चति पुग्गलो मायावी।   
५। कतमो च पुग्गलो अहिरिको: कत्थ कतमं अहिरिकं: यं न हिरीयति हिरीयितब्बेन, न  
हिरीयति पापकानं अकुसलानं धम्मानं समापत्तिया। इदं वुच्चति अहिरिकं, इमिना  
अहिरिकेन समन्नागतो पुग्गलो अहिरिको।   
    
कतमो च पुग्गलो अनोत्तप्पी: तत्थ कतमं अनोत्तप्पं: यं न ओत्तप्पति ओत्तप्पितब्बेन,  
न ओत्तप्पति पापकानं अकुसलानं धम्मानं समापत्तिया। इदं वुच्चति अनोत्तप्पं,  
इमिना अनोत्तप्पेन समन्नागतो पुग्गलो अनोत्तप्पी।   
    
६। कतमो च पुग्गलो दुब्बवो: तत्थ कतमा दोवचस्सता: सहधम्मिके वुच्चमाने  
दोवचस्सायं दोवचस्सियं दोवचस्सता विप्पटिकूलगाहिता विपच्चनिकसातता अनादरियं  
अनादरियता अगारवता अप्पतिस्सवता। अयं वुच्चति दोवचस्सता, ताय समन्नागतो पुग्गलो  
दुब्बवो।   
    
[ब्ज्त् पगे २८२] [\x २८२।]       
    
कतमो च पुग्गलो पापमित्तो: तत्थ कतमा पापमित्ता: यो ते पुग्गला अस्सद्धा दुस्सीला  
अप्पस्सुता मच्छरिनो दुप्पञ्ञा, या तेसं सेवना निसेवना संसेवना भजना नम्भजना  
भत्ति सम्भत्ति तंसम्पवङ्कता। अयं वुच्चति पापमित्तता, इमाय पापमित्तताय  
समन्नागतो पुग्गलो पापमित्तो।   
    
७। कतमो च पुग्गलो इन्द्रियेसु अगुत्तद्वारो: तत्थ कतमा इन्द्रियेसु अगुत्तद्वारता:  
इधेकच्चो चक्खुना रूपं दिस्वा निमित्तग्गाही होति अनुब्यञ्जनग्गाही,  
यत्वाधिकरणमेनं चक्खुन्द्रियं असंवुतं विहरन्तं अभिज्झा दोमनस्सा पापका  
अकुसला धम्मा अन्वास्सवेय्युं तस्स संवराय न पटिपज्जति न रक्खति चक्खुन्द्रियं,  
चक्खुन्द्रियेन संवरं आपज्जति। सोतेन सद्दं सुत्वा -पे घानेन गन्धं  
घायित्वाजिव्हाय रसं सायित्वा- कायेन फोट्ठब्बं फुसित्वा- मनसा धम्मं विञ्ञाय  
निमित्तग्गाही होति अनुब्यञ्जनग्गाही, यत्वाधिकरणमेनं मनिन्द्रियं असंवुतं  
विहरन्तं, अभिज्झा दोमनस्सा पापका अकुसला धम्मा अन्वास्सवेय्युं, तस्स संवराय न  
पटिपज्जति, न रक्खति मनिन्द्रियं, मनिन्द्रिये [प्त्स् पगे ०२१] [\क़् २१।] न संवरं  
आपज्जति। या इमेसं छन्नं इन्द्रियानं अगुत्ति अगोपना अनारक्खो असंवरो। अयं वुच्चति  
इन्द्रियेसु अगुत्तद्वारता। इमाय इन्द्रियेसु अगुत्तद्वारताय समन्नागतो पुग्गलो इन्द्रियेसु  
अगुत्तद्वारो।   
    
कतमो च पुग्गलो भोजने अमत्तञ्ञू: तत्थ कतमा भोजने अमत्तञ्ञुता: इधेकच्चो  
पुग्गलो अप्पटिसङ्खा अयोनिसो आहारं आहारेति, दवाय मदाय मण्डनाय विभूसनाय या  
तत्थ असन्तुट्ठिता अमत्तञ्ञुता अप्पटिसङ्खा भोजने। अयं वुच्चति भोजने अमत्तञ्ञुता,  
इमाय भोजने अमत्तञ्ञुताय समन्नागतो पुग्गलो भोजने अमत्तञ्ञू।   
    
[ब्ज्त् पगे २८४] [\x २८४।]       
    
८। कतमो च पुग्गलो मुट्ठस्सति: तत्थ कतमा मुट्ठसच्चं: या असति अननुस्सति  
अप्पटिस्सति अस्सति असरणता अधारणता पिलापनता पम्मुस्सनता। इदं वुच्चति  
मुट्ठसच्चं, इमिना मुट्ठसच्चेन समन्नागतो पुग्गलो मुट्ठस्सति।   
    
कतमो च पुग्गलो असम्पजानो: तत्थ कतमं असम्पजञ्ञं: यं अञ्ञाणं अदस्सनं  
अनभिसमयो अननुबोधो असम्बोधो अप्पटिवेधो असङ्गाहना अपरियोगाहना  
असमपेक्खना अपच्चवेक्खना अपच्चक्खकम्मं दुम्मेज्झं बाल्यं असम्पजञ्ञं  
मोहो पमोहो सम्मोहो अविज्जा अविज्जोघो अविज्जायोगो अविज्जानुसयो अविज्जापरियुट्ठानं  
अविज्जालङ्गि मोहो अकुसलमूलं, इदं वुच्चति असम्पजञ्ञं। इमिना असम्पजञ्ञेन  
समन्नागतो पुग्गलो असम्पजानो।   
    
९। कतमो च पुग्गलो सीलविपन्नो: तत्थ कतमा सीलविपत्ति कायिको वीतिक्कमो वाचसिको  
वीतिक्कमो कायिकवाचसिको वीतिक्कमो, अयं वुच्चति सीलविपत्ति, सब्बम्पि दुस्सील्यं  
सीलविपत्ति। इमाय सीलविपत्तिया समन्नागतो पुग्गलो सीलविपन्नो।   
कतमो च पुग्गलो दिट्ठिविपन्नो: तत्थ कतमा दिट्ठिविपत्ति: नत्थि दिन्नं नत्थि दिट्ठि  
नत्थि हुतं नत्थि सुकटदुक्कटानं१ कम्मानं फलं विपाको, नत्थि अयं [प्त्स् पगे  
०२२] [\क़् २२।] लोको, नत्थि परलोको, नत्थि माता, नत्थि पिता, नत्थि सत्ता ओपपातिका, नत्थि  
लोके समणब्राह्मणा सम्मग्गता सम्मा पटिपन्ना ये इमञ्च लोकं परञ्च लोकं  
सयं अभिञ्ञा सच्छिकत्वा पवेदेन्तीति या एवरूपा दिट्ठि दिट्ठिगतं दिट्ठिगहनं  
दिट्ठिकन्तारो दिट्ठिविसूकायितं दिट्ठिविप्फन्दितं दिट्ठिसंयोजनं गाहो पतिट्ठाहो  
अभिनिवोसो परमासो कुम्मग्गो मिच्छापथो मिच्छत्तं तित्थायतनं विपरियेसगाहो।  
अयं वुच्चचि दिट्ठिविपत्ति, सब्बापि मिच्छादिट्ठि दिट्ठिविपत्ति, इमाय दिट्ठिविपत्तिया  
समन्नागतो पुग्गलो दिट्ठिविपन्नो।   
    
१। सुकत दुक्खतानं - सीमु।    
    
[ब्ज्त् पगे २८६] [\x २८६।]       
१०। कतमो च पुग्गलो अज्झत्तसञ्ञोजनो: यस्स पुग्गलस्स पञ्चोरम्भागियानि संयोजनानि  
अप्पहीनानि। अयं वुच्चति पुग्गलो अज्झत्तसञ्ञोजनो।   
    
कतमो च पुग्गलो बहिङ् सञ्ञोजनो: यस्स पुग्गलस्स पञ्चुद्धम्भागियानि संयोजनानि  
अप्पहीनानि। अयं वुच्चति पुग्गलो बहिङ्सञ्ञोजनो।   
    
११। कतमो च पुग्गलो अक्कोधनो: तत्थ कतमो कोधो: यो कोधा कुज्झना कुज्झितत्तं,  
दोसो दुस्सना दुस्सितत्तं, व्यापत्ति व्यापज्जना व्यापज्जितत्तं, विरोधो पटिविरोधो  
चण्डिक्कं, असुरोपो अनत्तमनता चित्तस्स, अयं वुच्चति कोधो। यस्स पुग्गलस्स अयं  
कोधो पहीनो, अयं वुच्चति पुग्गलो अक्कोधनो।   
    
कतमो च पुग्गलो अनुपनाही: तत्थ कतमो उपनाहो: पुब्बकालं कोधो अपरकालं  
उपनाहो, यो एवरूपो उपनाहो उपनय्हना उपनय्हितत्तं अट्ठपना ठपना सण्डपना  
अनुसंसन्दना अनुप्पबन्धना दऌहीकम्मं कोधस्स, अयं वुच्चति उपनाहो। यस्स  
पुग्गलस्स अयं उपनाहो पहीनो, अयं वुच्चति पुग्गलो अनुपनाही।   
    
१२। कतमो च पुग्गलो अमक्खी: तत्थ कतमो मक्खो: यो मक्खो मक्खियना  
मक्खीयितत्तं निट्ठुरियं निट्ठुरियकम्मं, अयं वुच्चति मक्खो। यस्स पुग्गलस्स  
अयं मक्खो पहीनो, अयं वुच्चति पुग्गलो अमक्खी।   
    
कतमो च पुग्गलो अपलासी: तत्थ कतमो पलासो: यो पलासो पलासयना पलासायितत्तं  
पलासाहारो विवादट्ठानं युगग्गाहो अप्पटिनिस्सग्गो, अयं वुच्चति पऌआसो। यस्स  
पुग्गलस्स अयं पऌआसो पहीनो, अयं वुच्चति पुग्गलो अपलासी।   
    
[ब्ज्त् पगे २८८] [\x २८८।]       
[प्त्स् पगे ०२३] [\क़् २३।]       
    
१३। कतमो च पुग्गलो अनिस्सुकी: तत्थ कतमा इस्सा: या परलाभसक्कार गरुकार मानन  
वन्दन पूजनासु इस्सा इस्सायना इस्सायितत्तं, उसूया उसूयना उसूयितत्तं, अयं वुच्चति इस्सा।  
यस्स पुग्गलस्स अयं इस्सा पहीना, अयं वुच्चति पुग्गलो अनिस्सुकी।   
    
कतमो च पुग्गलो अमच्छरी: तत्थ कतमं मच्छरियं: पञ्चमच्छरियानि -  
आवासमच्छरियं कुलमच्छरियं लाभमच्छरियं वण्णमच्छरियं  
धम्ममच्छरियं। यं एवरूपं मच्छेरं१ मच्छरायना मच्छरायितत्तं, वेविच्छं  
कदरियं कटुकञ्चुकता अग्गहितत्तं चित्तस्स। इदं वुच्चति मच्छरियं। यस्स पुग्गलस्स  
इदं मच्छरियं पहीनं, अयं वुच्चति पुग्गलो अमच्छरी।   
    
१४। कतमो च पुग्गलो असठो: तत्थ कतमं साठेय्यं: इधेकच्चो पुग्गलो सठो होति  
परिसठो, यं तत्थ सठं सठता साठेय्यं कक्करता कक्करियं परिक्खत्तता  
परिक्खत्तियं, इदं वुच्चति साठेयं। यस्स पुग्गलस्स इदं साठेय्यं पहीनं, अयं  
वुच्चति पुग्गलो असठो।   
कतमो च पुग्गलो अमायावी: तत्थ कतमा माया: इधेकच्चो कायेन दुच्चरितं चरित्वा  
वाचाय दुच्चरितं चरित्वा मनसा दुच्चरितं चरित्वा तस्स पटिच्छादनहेतु पापिकं इच्छं  
पणिदहति ऽमा मं जञ्ञाऽति इच्छति, ऽमा मं छञ्ञाऽति सङ्कप्पेति, ऽमा मं जञ्ञाऽति वाचं  
भासति, ऽमा मं जञ्ञाऽति कायेन परक्कमति, या एव रूपा माया मायाविता अच्चसरा वञ्चना  
निकति निकिरणा परिहरणं गूहना परिगूहना छादना परिछादना अनुत्तानीकम्मं  
अनाविकम्मं वोच्छादना पापकिरिया, अयं वुच्चति माया। यस्स पुग्गलस्स अयं माया  
प्पहीणा, अयं वुच्चति पुग्गलो अमायावी।   
१। वच्छरियं - मछसं।   
    
[ब्ज्त् पगे २९०] [\x २९०।]       
    
१५। कतमो च पुग्गलो हिरिमा: तत्थ कतमा हिरि: [प्त्स् पगे ०२४] [\क़् २४।] या हिरि  
हिरीयति हिरीयितब्बेन, हिरीयति पापकानं अकुसलानं धम्मानं समापत्तिया, अयं  
वुच्चति हिरि, इमाय हिरिया समन्नागतो पुग्गलो हिरिमा।   
    
कतमो च पुग्गलो ओत्तप्पी: तत्थ कतमं ओत्तप्पं: यं ओत्तप्पति ओत्तप्पितब्बेन,  
ओत्तप्पति पापकानं अकुसलानं धम्मानं समापत्तिया, इदं वुच्चति ओत्तप्पं। इमिना  
ओत्तप्पेन समन्नागतो पुग्गलो ओत्तप्पी।   
    
१६। कतमो च पुग्गलो सुवचो: तत्थ कतमा सोवचस्सता: सहधम्मिके वुच्चमाने  
सोवचस्सायं सोवचस्सियं सोवचस्सता अविप्पटिकूलगाहिता अविपच्चनिकसातता सगारावता  
सप्पतिस्सवता, अयं वुच्चति सोवचस्सता। इमाय सोवचस्सताय समन्नागतो पुग्गलो सुवचो।   
    
कतमो च पुग्गलो कल्याणमित्तो: तत्थ कतमा कल्याणमित्तता: ये ते पुग्गला सद्धा  
सीलवन्तो बहुस्सुता पञ्ञावन्तो चागवन्तो या तेसं सेवना निसेवना संसेवना भजना  
सम्भजना भत्ति सम्भत्ति तंसम्पवङ्कता, अयं वुच्चति कल्याणमित्तता। इमाय  
कल्याणमित्तताय समन्नागतो पुग्गलो कल्याणमित्तो।   
    
१७। कतमो च पुग्गलो इन्द्रियेसु गुत्तद्वारो: तत्थ कतमा इन्द्रियेसु गुत्तद्वारता:  
इधेकच्चो चक्खुना रूपं दिस्वा न निमित्तग्गाही होति नानुब्यञ्जजग्गाही  
यत्वाधिकरणमेनं चक्खुन्द्रियं असंवुतं विहरन्तं अभिज्झा दोमनस्सा पापका  
अकुसला धम्मा अन्वास्सवेय्युं, तस्स संवराय पटिपज्जति, रक्खति चक्खुन्द्रियं,  
चक्खुन्द्रिये संवरं आपज्जति। सोतेन सद्दं सुत्वा-घानेन गन्धं घायित्वा-जिव्हाय  
रसं सायित्वा-कायेन फोट्ठब्बं फुसित्वा-मनसा धम्मं विञ्ञाय न निमित्तग्गाही  
होति नानुब्यञ्जनग्गाही। यत्वाधिकरणमेनं मनिन्द्रियं असंवुतं विहरन्तं  
अभिज्झादोमनस्सा पापका अकुसला धम्मा अन्वास्सवेय्युं, तस्स संवराय पटिपज्जति  
रक्खति मनिन्द्रियं, मनिन्द्रिये संवरं आपज्जति। या इमेसं छन्नं इन्द्रियानं गुत्ति  
गोपना आरक्खो संवरो, [प्त्स् पगे ०२५] [\क़् २५।] अयं वुच्चति इन्द्रियेसु गुत्तद्वारता।  
इमाय इन्दियेसु गुत्तद्वारताय, समन्नागतो पुग्गलो इन्द्रियेसु गुत्तद्वारो।   
    
[ब्ज्त् पगे २९२] [\x २९२।]       
    
कतमो च पुग्गलो भोजने मत्तञ्ञू: तत्थ कतमा भोजने मत्तञ्ञुता: इधेकच्चो पुग्गलो  
पटिसङ्खा योनिसो आहारं आहारेति नेव दवाय न मदाय न मण्डनाय न विभूसनाय  
यावदेव इमस्स कायस्स ठितिया यापनाय विहिंसूपरतिया ब्रह्मचरियानुग्गहाय, इति  
पुराणञ्च वेदनं पटिहङ्खामि, नवञ्च वेदनं न उप्पादेस्सामि, यात्रा च मे  
भविस्सति अनवज्जता च फासुविहारो चाऽति या तत्थ सन्तुट्ठिता मत्तञ्ञुता पटिसङ्खा  
भोजने, अयं वुच्चति भोजने मत्तञ्ञुता। इमाय भोजने मत्तञ्ञुताय समन्नागतो  
पुग्गलो भोजने मत्तञ्ञू।   
    
१८। कतमो च पुग्गलो उपट्ठितसति: तत्थ कतमा सति: या सति अनुस्सति पटिस्सति सति  
सरणता धारणता अपिलापनता अपम्मुस्सनता सति सतिन्द्रियं सति बलं सम्मासति। अयं  
वुच्चति सति। इमाय सतिया समन्नागतो पुग्गलो उपट्ठिसति।   
कतमो च पुग्गलो सम्पजानो: तत्थ कतमं सम्पजञ्ञं: या पञ्ञा पजानना विचयो  
पविचयो धम्मविचयो सल्लक्खना उपलक्खना पच्चुपलक्खना पण्डिच्चं कोसल्लं  
नेपुञ्ञं वेभव्या चिन्ता उपपरिक्खा भूरी मेधा परिनायिका विपस्सना सम्पजञ्ञं  
पतोदो पञ्ञा पञ्ञिन्द्रियं पञ्ञाबलं पञ्ञासत्थं पञ्ञापासादो पञ्ञाआलोको  
पञ्ञाओभासो पञ्ञापज्जोतो पञ्ञारतनं अमोहो धम्मविचयो सम्मादिट्ठि, इदं वुच्चति  
सम्पजञ्ञं। इमिना सम्पजञ्ञेन समन्नागतो पुग्गलो सम्पजानो।   
    
१९। कतमो च पुग्गलो सीलसम्पन्नो: तत्थ कतमा सीलसम्पदा: कायिको अवीतिक्कमो  
वाचसिको अवीतिक्कमो कायिकवाचसिको अवीतिक्कमो, अयं वुच्चति सीलसम्पदा, सब्बोऽपि  
सीलसंवरो सीलसम्पदा इमाय सीलसम्पदाय समन्नागतो पुग्गलो सीलसम्पन्नो।   
    
[ब्ज्त् पगे २९४] [\x २९४।]       
    
कतमो च पुग्गलो दिट्ठिसम्पन्नो: [प्त्स् पगे ०२६] [\क़् २६।] तत्थ कतमा  
दिट्ठिसम्पदा अत्थि दिन्नं, अत्थि यिट्ठं, अत्थि हुतं, अत्थि सुकटदुक्कटानं कम्मानं  
फलं विपाको, अत्थि अयं लोको, अत्थि परो लोको, अत्थि माता, अत्थि पिता, अत्थि सत्ता ओपपातिका,  
अत्थि लोके समणब्राह्मणा सम्मग्गता सम्मापटिपन्ना, ये इमञ्च लोकं परञ्च लोकं  
सयं अभिञ्ञा सच्छिकत्वा पवेदेन्तीऽति। या एवरूपा पञ्ञा पजानना -पे अमोहो  
धम्मविचयो सम्मादिट्ठि अयं वुच्चति दिट्ठिसम्पदा, सब्बाऽपि सम्मादिट्ठि  
दिट्ठिसम्पदा इमायदिट्ठिसम्पदाय समन्नागतो पुग्गलो दिट्ठिसम्पन्नो।   
    
२०। कतमे द्वे पुग्गला दुल्लभा ऽलोकस्मिं: यो च पुब्बकारी यो च कतञ्ञू कतवेदी। इमे  
द्वे पुग्गला लोकस्मिं।   
    
२१। कतमे द्वे पुग्गला दुतप्पया? यो च लद्धं लद्धं निक्खिपति, १ यो च लद्धं  
लद्धं विस्सज्जेति, इमे द्वे पुग्गला दुत्तप्पया।   
    
२२। कतमे द्वे पुग्गला सुतप्पया: यो च लद्धं लद्धं न निक्खिपति, यो च लद्धं  
लद्धं न विस्सज्जेति, इमे द्वे पुग्गला सुतप्पया।   
    
२३। कतमेसं द्विन्नं पुग्गलानं आसवा वड्ढन्ति: यो च न कुक्कुच्चायितब्बं  
कुक्कुच्चायति, यो च कुक्कुच्चायितब्बं न कुक्कुच्चायति, इमेसं द्विन्नं पुग्गलानं आसवा  
वड्ढन्ति।   
    
२४। कतमेसं द्विन्नं पुग्गलानं आसवा न वड्ढन्ति: यो च न कुक्कुच्चायितब्बं न  
कुक्कुच्चायति, यो च कुक्कुच्चायितब्बं कुक्कुच्चायति, इमेसं द्विन्नं पुग्गलानं आसवा न  
वड्ढन्ति।   
    
१। निक्खपति - सीमु।   
    
[ब्ज्त् पगे २९६] [\x २९६।]       
    
२५। कतमो च पुग्गलो हीनाधिमुत्तो: इधेऽकच्चो पुग्गलो दुस्सीलो होति पापधम्मो, सो  
अञ्ञं दुस्सीलं पापधम्मं सेवति भजति पयिरुपासति, अयं वुच्चति पुग्गलो  
हीनाधिमुत्तो।   
    
कतमो च पुग्गलो पणीताधिमुत्तो: इधेऽकच्चो पुग्गलो सीलवा होति कल्याणधम्मो, सो  
अञ्ञं सीलवन्तं कल्याणधम्मं सेवति भजति पयिरुपासति, अयं वुच्चति पुग्गलो  
पणीताधिमुत्तो।   
    
[प्त्स् पगे ०२७] [\क़् २७।]        
२६। कतमो च पुग्गलो तित्तो: पच्चेकबुद्धो१ ये च तथागतसावका अरहन्तो तित्ता।  
सम्मासम्बुद्धो तित्तो च तप्पेता च। अयं वुच्चति पुग्गलो तित्तो।   
    
दुकनिद्देसो निट्ठितो।   
    
१। पच्चेकसम्बुद्धो-मछसं।   
[ब्ज्त् पगे २९८ [\x २९८।] ३।] तिक निद्देसो  
    
१। कतमो च पुग्गलो निरासो: इधेऽकच्चे पुग्गलो दुस्सीलो होति पापधम्मो असुचि  
सङ्कस्सरसमाचारो पटिच्छन्नकम्मन्तो अस्समणो समणपटिञ्ञो अब्रह्मचारी  
ब्रह्मचारीपटिञ्ञो अन्तोपूति अवस्सुतो कसमबुजातो। सो सुणाति इत्थन्नामो किर भिक्खु  
आसवानं खया अनासवं चेतोविमुत्तिं पञ्ञाविमुत्तिं दिट्ठेवधम्मे खया अनासवं  
चेतोविमुत्तिं पञ्ञाविमुत्तिं दिट्ठेवधम्मे सयं अभिञ्ञा सच्छिकत्वा उपसम्पज्ज  
विहरतीऽति। तस्स न एवं होति: ऽकुदस्सु नाम अहम्पि आसवानं खया अनासवं  
चेतोविमुत्तिं पञ्ञाविमुत्तिं दिट्ठेवधम्मे सयं अभिञ्ञा सच्छिकत्वा उपसम्पज्ज  
विहरिस्सामीऽति, अयं वुच्चति पुग्गलो निरासो।   
    
कतमो च पुग्गलो आसंसो: इधेऽकच्चो पुग्गलो सीलवा होति कल्याणधम्मो, सो सुणाति  
ऽइत्थन्नामो किर भिक्खु आसवानं खया अनासवं चेतोविम्रत्तिं पञ्ञाविमुत्तिं दिट्ठेव  
धम्मे सयं अभिञ्ञा सच्छिकत्वा उपसम्पज्ज विहरतीऽति। तस्स एवं होति ऽकुदस्सु नाम  
अहम्पि आसवानं खया अनासवं चेतोविमुत्तिं पञ्ञाविमुत्तिं दिट्ठेव धम्मे सयं  
अभिञ्ञा सच्छिकत्वा उपसम्पज्ज विहरिस्सामीऽति, अयं वुच्चति पुग्गलो आसंसो।   
    
कतमो च पुग्गलो विगतासो: इधेऽकच्चो पुग्गलो आसवानं खया अनासवं चेतोविमुत्तिं  
पञ्ञाविमुत्तिं दिट्ठेवधम्मे सयं अभिञ्ञासच्छिकत्वा उपसम्पज्ज विहरति। सो सुणाति  
ऽइत्थन्नामो किर भिक्खु आसवानं खया अनासवं चेतोविमुत्तिं पञ्ञाविमुत्तिं  
दिट्ठेवधम्मे सयं अभिञ्ञासच्छिकत्वा उपसम्पज्ज विहरतीऽति तस्स नह एवं होति।  
ऽकुदस्सु नाम अहम्पि आसवानं खया अनासवं चेतोविमुत्तिं पञ्ञाविमुत्तिं दिट्ठेव  
धम्मे सयं अभिञ्ञा सच्छिकत्वा उपसम्पज्ज विहरिस्सामीऽति। तं किससहेतु: याहिऽस्स  
पुब्बे अविमुत्तस्स विमुत्तासा सास्स१। पटिप्पस्सद्धा, अयं वुच्चति पुग्गलो विगतासो।   
    
१। सा - मछसं। 

[ब्ज्त् पगे ३००] [\x ३००।]       
    
२। तत्थ कतमे तयो गिलानूपमा पुग्गला तयो गिलानाइधेऽकच्चोगिलानो लभन्तो वा  
सप्पायानि [प्त्स् पगे ०२८] [\क़् २८।] भोजनानि, अलभन्तो वा सप्पायानि भोजनानि,  
लभन्तो वा सप्पायानि भेसज्जानि अलभन्तो वा सप्पायानि भेसज्जानि, लभन्तो वा पतिरूपं  
उपट्ठाकं अलभन्तो वा पतिरूपं उपट्ठाकं, नेव वुट्ठाति तम्हा आबाधा, इध पन  
एकच्चो गिलानो लभन्तो वा सप्पायानि भोजनानि, अलभन्तो वा सप्पायानि भोजनानि, लभन्तो  
वा सप्पायानि भेसज्जानि, अलभन्तो वा सप्पायानि भेसज्जानि, लभन्तो वा पतिरूपं  
उपट्ठाकं अलभन्तो वा पतिरूपं उपट्ठाकं वुट्ठाति तम्हा आबाधा। इध पन एकच्चो  
गिलानो लभन्तोव सप्पायानि भोजनानि नो अलभन्तो, लभन्तोव सप्पायानि भेसज्जानि नो  
अलभन्तो, लभन्तोव पतिरूपं उपट्ठाकं नो अलभन्तो, वुट्ठाति तम्हा आबाधा। तत्र  
स्वायं गिलानो लभन्तोव सप्पायानि भोजनानि नो अलभन्तो, लभन्तोव सप्पायानि  
भेसज्जानि नो अलभन्तो, लभन्तोव पतिरूपं उपट्ठाकं नो अलभन्तो वुट्ठाति तम्हा  
आबाधा। इमं गिलानं पटिच्च गिलानभत्तं अनुञ्ञतं, गिलानभेसज्जं अनुञ्ञतं,  
गिलानुपट्ठाको अनुञ्ञातो, इमञ्च पन गिलानं पटिच्च अञ्ञेऽपि गिलाना उपट्ठातब्बा।   
    
एवमेव१ तयो गिलानूपमा पुग्गला सन्तो संविज्जमाना लोकस्मिं कतमे तयो: इधेऽकच्चो  
पुग्गलो लभन्तो वा तथागतं दस्सनाय, अलभन्तो वा तथागतं दस्सनाय, लभन्तो वा  
तथागतप्पवेदितं धम्मविनयं सवनाय, अलभन्तो वा तथागतप्पवेदितं  
धम्मविनयं सवनाय, नेव ओक्कमति नियामं कुसलेसु धम्मेसु सम्मत्तं। इध  
पन एकच्चो पुगगलो लभन्तो वा तथागतं दस्सनाय अलभन्तो वा तथागतं दस्सनाय,  
लभन्तो वा तथागतप्पवेदितं धम्मविनयं सवनाय, अलभन्तो वा  
तथागतप्पवेदितं धम्मविनयं सवनाय। ओक्कमति नियामं कुसलेसु धम्मेसु  
सम्मत्तं। इध पन एकच्चो पुग्गलो लभन्तोव तथागतं दस्सनाय नो अलभन्तो,  
लभन्तोव तथागतप्पवेदितं धम्मविनयं सवनाय नो अलभन्तो, ओक्कमति नियामं  
कुसलेसु धम्मेसु सम्मत्तं। तत्र स्वायं पुग्गलो लभन्तोव तथागतं दस्सनाय नो  
अलभन्तो, लभन्तोव तथागतप्पवेदितं धम्मविनयं सवनाय नो अलभन्तो  
ओक्कमति नियामं कुसलेसु धम्मेसु सम्मत्तं। इमं पुग्गलं पटिच्च भगवता  
धम्मदेसना अनुञ्ञाता, इमञ्च पन पुग्गलं पटिच्च [प्त्स् पगे ०२९] [\क़् २९।]       
अञ्ञेसम्पि धम्मो देसेतब्बो। इमे तयो गिलानूपमा पुग्गला सन्तो संविज्जमाना लोकस्मिं।   
    
१। एवमेवं - मछसं। 

[ब्ज्त् पगे ३०२] [\x ३०२।]       
    
३। कतमो च पुग्गलो कायसक्खी: इधेऽकच्चो पुग्गलो अट्ठवीमोक्खे कायेन फस्सित्वा१  
विहरति, पञ्ञाय चस्स दिस्वा एकच्चे आसवा परिक्खीणा होन्ति। अयं वुच्चति पुग्गलो  
कायसक्खि।   
    
कतमो च पुग्गलो दिट्ठप्पत्तो: इधेऽकच्चो पुग्गलो इदं दुक्खन्ति यथाभूतं पजानाति,  
अयं दुक्खसमुदयोति यथाभूतं पजानाति, अयं दुक्खनिरोधोति यथाभूतं पजानाति,  
अयं दुक्खनिरोधगामिनी पटिपदाति यथाभूतं पजानाति, तथागतप्पवेदिता चस्स  
धम्मा पञ्ञाय वोदिट्ठा होन्ति वोचरिता पञ्ञाय चस्स दिस्वा एकच्चे आसवा परिक्खीणा  
होन्ति। अयं वुच्चति पुग्गलो दिट्ठप्पत्तो।   
    
कतमो च पुग्गलो सद्धाविमुत्तो: इधेऽकच्चो पुग्गलो इदं दुक्खन्ति यथाभूतं पजानाति  
-पे- तथागतप्पवेदिता चस्स धम्मा पञ्ञाय वोदिट्ठा होन्ति वोचरिता, पञ्ञाय चस्स  
दिस्वा एकच्चे आसवा परिक्खीणा होन्ति। नो च खो यथा दिट्ठप्पत्तस्स। अयं वुच्चति  
पुग्गलो सद्धाविमुत्तो।   
    
४। कतमो च पुग्गलो गूथभाणी: इधे कच्चो पुगगलो मुसावादी होति, सहग्गतो२ वा,  
परिसग्गतो३ वा ञातिमज्झगतो वा, पूगमज्झगतो वा, राजकुलमज्झगतो वा, अभिनीतो  
सक्खिपुट्ठो ऽएहम्भो पुरिस ४ यं जानासि तं वदेहीऽति सो अजानंवा आह ५ जानामीति, जानं  
वा आह न जानामीति, अपस्सं वा आह पस्सामीति, पस्सं वा आह न पस्सामीति, इति अत्तहेतु वा  
परहेतु वाआमिसकिञ्चिक्खहेतु वा, सम्पजानमुसा भासिता होति। अयं वुच्चति पुग्गलो  
गूथभाणी।   
    
१। फुसित्वा - मछसं। २। सभागतो - सी। ३। परिसगतो - सी। ४। एहि भो पुरिस - स्या। ५। अहं  
- सीमु। 

[ब्ज्त् पगे ३०४] [\x ३०४।]       
    
कतमो च पुग्गलो पुप्फभाणी: इधेऽकच्चो पुग्गलो मुसावादं पहाय मुसावादा  
पटिविरतो होति सहग्गतो वा परिसग्गतो वा ञातिमज्झगतो वा पूगमज्झगतो वा  
राजकुलमज्झगतो वा अभिनीतो सक्खिपुट्ठो ऽएहम्भो पुरिस यं जानासि तं वदेहीऽति, सो  
अजानं वा आह न जानामीति, जानं वा आह जानामीति, अपस्सं वा आह न पस्सामीति, पस्सं वा  
आह पस्सामीति, इति अत्तहेतु वा परहेतु वा आमिसकिञ्चिक्खहेतु वा न सम्पजानमुसा भासिता  
होति, अयं वुच्चति पुग्गलो पुप्फभाणि।   
    
कतमो च पुग्गलो मधुभाणी: इधेऽकच्चो पुग्गलो या सा वाचा नेला कण्णसुखा  
पेमनीयो [प्त्स् पगे ०३०] [\क़् ३०।] हदयङ्गमा पोरी बहुजनकन्ता बहुजनमनापा  
तथारूपी वाचं भासिता होति। अयं वुच्चति पुग्गलो मधुभाणी।   
    
५। कतमो च पुग्गलो अरुकूपमचित्तो: इधेऽकच्चो पुग्गलो कोधनो होति उपायाबहुलो,  
अप्पम्पि वुत्तो समानो अभिसज्जति कुप्पति व्यापज्जति पतित्थियति१ कोपञ्च दोसञ्च  
अप्पच्चयञ्च पातु करोति सेय्यथापि नाम दुट्ठारुका२ कट्ठेन वा कठलेन वा  
घट्टिता३ भिय्योसोमत्ताय अस्सन्दति। ४ एवमेव इधेकच्चो पुग्गलो कोधनो होति  
उपायाबहुलो। अप्पम्पि वुत्तो समानो अभिसज्जति कुप्पति ब्यापज्जति, पतित्थियति, कोपञ्च  
दोसञ्च अप्पच्चयञ्च पातुकरोति। अयं वुच्चति पुग्गलो अरुकूपमचित्तो।   
    
कतमो च पुग्गलो विज्जूपमचित्तो: इधेऽकच्चो पुग्गलो इदं दुक्खन्ति यथाभूतं पजानाति,  
अयं दुक्खसमुदयोति यथाभूतं पजानाति, अयं दुक्खनिरोधोति यथाभूतं पजानाति,  
अयं दुक्खनिरोधगामिनी पटिपदाति यथाभूतं पजानाति। सेय्यथापि नाम चक्खुमा  
पुरिसो रत्तन्धकारतिमिसायं५ विज्जन्तरिकाय रूपानि पस्सेय्य, एवमेव इधेकच्चो पुग्गलो  
इदं दुक्खन्ति यथाभूतं पजानाति। अयं दुक्खसमुदयोति यथाभूतं पजानाति, अयं  
दुक्खनिरोधोति यथाभूतं पजानाति, अयं दुक्खनिरोधगामिनी पटिपदाति यथाभूतं  
पजानाति, अयं वुच्चति पुग्गलो विज्जूपमचित्तो।   
    
१। पतिटठढियति - स्या। २। दुट्ठारुको - मछसं। ३। घटटितो - मछसं। ४। आसंवदेति  
- सीमु, मछसं। ५। रततनधकारतिमिसाय - मछसं। 

[ब्ज्त् पगे ३०६] [\x ३०६।]       
    
कतमो च पुग्गलो वजिरूपमचित्तो: इधेऽकच्चो पुग्गलो आसवानं खया अनासवं  
चेतोविमुत्तिं पञ्ञाविमुत्तिं दिट्ठेव धम्मे सयं अभिञ्ञा सच्छिकत्वा उपसम्पज्ज  
विहरति। सेय्यथापि नाम वजिरस्स नत्थि किञ्चि अभेज्जं मणी वा पासानो वा, एवमेव  
इधेऽकच्चो पुग्गलो आसवानं खया अनासवं चेतोविमुत्तिं पञ्ञाविमुत्तिं दिट्ठेव  
धम्मे सयं अभिञ्ञा सच्छिकत्वा उपसम्पज्ज विहरति, अयं वुच्चति पुग्गलो  
वजिरूपमचित्तो।   
    
६। कतमो च पुग्गलो अन्धो: इधेऽकच्चस्स पुग्गलस्स तथा रूपं चक्खु न होति,  
यथारूपेन चक्खुना अनधिगतं वा भोगं अधिगच्छेय्य अधिगतं वा भोगं  
फातिकरेय्य, १ तथारूपम्पनस्स २ चक्खु न होति, यथारूपेन चक्खुना कुसलाकुसले  
धम्मे जानेय्य, सावज्जानवज्जे धम्मे जानेय्य, हीनप्पणीते धम्मे जानेय्य,  
कण्हसुक्कसप्पटिभागे धम्मे जानेय्य, अयं वुच्चति पुग्गलो अन्धो।   
    
कतमो च पुग्गलो एकचक्खु: इधेऽकच्चस्स पुग्गलस्स तथा रूपं चक्खु होति,  
यथारूपेन चक्खुना अनधिगतं वा भोगं अधिगच्छेय्य [प्त्स् पगे ०३१] [\क़् ३१।]       
अधिगतं वा भोगं फातिकरेय्य, तथारूपम्पनस्स चक्खु न होति, यथारूपेन  
चक्खुना कुसलाकुसले धम्मे जानेय्य, सावज्जानवज्जे धम्मे जानेय्य, हीनप्पणीते  
धम्मे जानेय्य, कण्हसुक्कसप्पटिभागे धम्मे जानेय्य, अयं वुच्चति पुग्गलो  
एकचक्खु।   
कतमो च पुग्गलो द्विचक्खु: इधेऽकच्चस्स पुग्गलस्स तथा रूपं चक्खु होति,  
यथारूपेन चक्खुना अनधिगतं वा भोगं अधिगच्छेय्य अधिगतं वा भोगं  
फातिकरेय्य, तथारूपम्पनस्स चक्खु होति, यथारूपेन चक्खुना कुसलाकुसले धम्मे  
जानेय्य, सावज्जानवज्जे धम्मे जानेय्य, हीनप्पणीते धम्मे जानेय्य,  
कण्हसुक्कसप्पटिभागे धम्मे जानेय्य, अयं वुच्चति पुग्गलो द्विचक्खु।   
    
१। फानिं करेय्य - मछसं। २। तथारूपमपिस्स - म छ सं।   
।   
[ब्ज्त् पगे ३०८] [\x ३०८।]       
    
७। कतमो च पुग्गलो अवकुज्जपञ्ञो: इधेऽकच्चो पुग्गलो आरामं गन्ता१ होति, अभिक्खणं  
भिक्खूनं सन्तिके धम्मसवनाय, २ तस्स भिक्खु धम्मं देसेन्ति: आदिकल्याणं  
मज्झे कल्याणं परियोसानकल्याणं सात्थं सव्यञ्जनं केवलपरिपुण्णं परिसुद्धं  
बुह्मचरियं पकासेन्ति, सो तस्मिं आसने निसिन्नो तस्ता कथाय नेव आदिं मनसिकरोति, न  
मज्झं मनसिकरोति न परियोसानं मनसिकरोति वुट्ठितोऽपि तम्हं आसना तस्सा कथाय  
नेव आदिं मनसिकरोति। न मज्झं मनसिकरोति, न परियोसानं मनसिकरोति। सेय्यथापि  
नाम कुम्भो निककुज्जो३ तत्र उदकं आसित्तं विवट्टति नो सण्ठाति, एवमेव इधेऽकच्चो  
पुग्गलो आरामं गन्ता होति अभिक्खणं भिक्खूनं सन्तिके धम्मसवनाय, तस्स  
भिक्खु धम्मं देसेन्ति, आदिकल्याणं मज्झेकल्याणं परियोसानकल्याणं सात्थं  
सव्यज्झनं केवलपरिपुण्णं परिसुद्धं ब्रह्मचरियं पकासेन्ति। सो तस्मिं आसने  
निसिन्नो तस्सा कथाय नेव आदिं मनसिकरोति, न मज्झं मनसिकरोति, न परियोसानं  
मनसिकरोति, वुट्ठितोऽपि तम्हा आसना तस्सा कथाय नेव आदिं मनसिकरोति, न मज्झं  
मनसिकरोति न परियोसानं मनसिकरोति, अयं वुच्चति पुग्गलो अवकुज्जपञ्ञो।   
    
कतमो च पुग्गलो उच्छङ्गपञ्ञो: इधे कच्चो पुग्गलो आरामं गन्ता होति अभिक्खणं  
भिक्खूनं सन्तिके धम्मसवनाय। तस्स भिक्खु धम्मं देसेन्ति आदिकल्याणं  
मज्झेकल्याणं परियोसानकल्याणं सात्थं सव्यञ्जनं केवलपरिपुण्णं परिसुद्धं  
ब्रह्मचरियं पकासेन्ति, सो तस्मिं आसने निसिन्नो तस्सा तथाय आदिम्पि मनसिकरोति,  
मज्झम्पि मनसिकरोति। परियोसानम्पि मनसिकरोति, वुट्ठितो च खो तम्हा आसना तस्सा  
कथाय नेव आदिं मनसिकरोति, न मज्झं मनसिकरोति, न परियोसानं मनसिकरोति,  
सेय्यथापि नाम पुरिसस्स उच्छङ्गे नाना खज्जानि आकिण्णानि [प्त्स् पगे ०३२] [\क़् ३२।]       
तिला तण्डुला४ मोदका बदरा, सो तम्हा आसना वुट्ठहन्तो सतिसम्मोसा पकिरेय्य।  
एवमेव इधेऽकच्चो पुग्गलो आरामं गन्ता होति, अभिक्खणं भिक्खूनं सन्तिके  
धम्मसवनाय, तस्स भिक्खु धम्मं देसेन्ति आदिकल्याणं मज्झेकल्याणं  
परियोसानकल्याणं सात्थं सव्यञ्जनं केवलपरिपुण्णं परिसुद्धं ब्रह्मचरियं  
पकासेन्ति, सो तस्मिं आसने निसिन्ने तस्सा कथाय आदिम्पि मनसिकरोति, मज्झम्पि  
मनसिकरोति, परियोसानम्पि मनसिकरोति वुट्ठितो तम्हा आसना तस्सा कथाय नेव आदिम्पि  
मनसिकरोति न मज्झिम्पि मनसिकरोति न परियोसानम्पि मनसिकरोति। अयं वुच्चति  
पुग्गलो उच्छङ्गपञ्ञो।   
    
१। गतो सीमु, गन्त्वा - स्या। २। धम्मससवणयय - म छ सं, स्या। ३। निकुज्जो - स्या। ४।  
तिलकण्डुला - मछसं। 

[ब्ज्त् पगे ३१०] [\x ३१०।]        
    
कतमो च पुग्गलो पुथुपञ्ञो: इधेऽकच्चो पुग्गलो आरामं गन्ता होति अभिक्खणं  
भिक्खुनं सन्तिके धम्मसवनाय तस्स भिक्खु धम्मं देसेन्ति, आदिकल्याणं मज्झे  
कल्याणं परियोसानकल्याणं सात्थं सव्यञ्जनं केवलपरिपुण्णं परिसुद्धं  
ब्रह्मचरियं पकासेन्ति। सो तस्मिं आसने निसिन्नो तस्सा कथाय आदिम्पि मनसिकरोति,  
मज्झम्पि मनसिकरोति, परियोसानम्पि मनसिकरोति; वुट्ठितोऽपि तम्हा आसना तस्सा कथाय  
आदिम्पि मनसिकरोति, मज्झम्पि मनसिकरोति, परियोसानम्पि मनसिकरोति। सेय्यथापि  
नाम कुम्भो उक्कुज्जो। तत्र उदकं आसित्तं सण्ठाति नो विवट्टति। एवमेव इधेऽकच्चो  
पुग्गलो आरामं गन्ता होति: अभिक्खणं भिक्खूनं सन्तिके धम्मसवनाय। तस्स  
भिक्खु धम्मं देसेन्ति आदिकल्याणं मज्झेकल्यानं परियोसानकल्याणं सात्थं  
सव्यञ्जनं केवलपरिपुण्णं परिसुद्धं ब्रह्मचरियं पकासेन्ति। सो तस्मिं आसने  
निसिन्नो तस्सा कथाय आदिम्पि मनसिकरोति। मज्झम्पि मनसिकरोति, परियोसानम्पि  
मनसिकरोति, वुट्ठितोऽपि तम्हा आसना तस्सा कथाय आदिम्पि मनसिकरोति, मज्झम्पि  
मनसिकरोति, परियोसानम्पि मनसिकरोति। अयं वुच्चति पुग्गलो पुथुपञ्ञो।   
    
८। कतमो च पुग्गलो कामेसु च भवेसु च अवीतरागो: सोतापन्नसकदागामिनो, इमे  
वुच्चन्ति पुग्गला कामेसु च भवेसु च अवीतरागा।   
    
कतमो च पुग्गलो कामेसु वीतरागो भवेसु अवीतरागो: अनागामी। अयं वुच्चति पुग्गलो  
कामेसु वीतरागो, भवेसु अवीतरागो।   
    
कतमो च पुग्गलो च कामेसु च भवेसु च वीतरागो: अरहा। अयं वुच्चति पुग्गलो कामेसु  
च भवेसु च वीतरागो।   
    
९। कतमो च पुग्गलो पासाणलेखूपमो: इधेऽकच्चो पुग्गलो अभिण्हं कुज्झति, सो च  
ख्वस्स कोधो चिरं दीघरत्तं अनुसेति। सेय्यथापि नाम पासाणलेखा न खिप्पं लुज्जति  
वातेन वा उदकेन वा चिरट्ठितिका होति। एवमेव इधेऽकच्चो पुग्गलो अभिण्हं कुज्झति, सो  
च ख्वसस कोधो चिरं दीघरत्तं अनुसेति। अयं वुच्चति पुग्गलो पासाणलेखूपमो। 

[ब्ज्त् पगे ३१२] [\x ३१२।]       
    
कतमो च पुग्गलो पठविलेखूपमो: इधेऽकच्चो पुग्गलो अभिण्हं कुज्झति, सो च  
खवस्स कोधो न चिरं दीघरत्तं अनुसेति। सेय्यथापि नाम पठविया लेखा खिप्पं  
लुज्जति वातेन वा उदकेन वा न चिरट्ठितिका होति। एवमेव इधेऽकच्चो पुग्गलो अभिण्हं  
कुज्झति सो च खवस्स कोधो न चिरं दीघरत्तं अनुसेति। अयं वुच्चति पुग्गलो  
पठविलेखूपमो।   
    
कतमो च पुग्गलो उदकलेखूपमो: इधेऽकच्चो पुग्गलो आगाऌहेन पि वुच्चमाने  
फरुसेनऽपि वुच्चमानो अमनापेनऽपि वुच्चमानो संसन्दतिमेव, सन्धीयतिमेव;  
सम्मोदतिमेव सेय्यथापि नाम [प्त्स् पगे ०३३] [\क़् ३३।] उदके लेखा खिप्पं लुज्जति,  
न चिरट्ठितिका होति, एवमेव इधेऽकच्चो पुग्गलो आगाऌहेनऽपि वुच्चमानो फरुसेनऽपि  
वुच्चमानो अमनापेनऽपि वुच्चमानो संसन्दतिमेव, सन्धीयतिमेव, सम्मोदतिमेव।  
अयं वुच्चति पुग्गलो उदकलेखूपमो।   
    
१०। तत्थ कतमे तयो पोत्थकूपमा पुग्गला: तयो पोत्थका, नवोऽपि पोत्थका  
दुब्बण्णोचेव होति दुक्खसम्फस्सो च अप्पग्घो च, मज्झिमो च पोत्थको  
दुब्बण्णोचेव होति दुक्खसम्फस्सो च अप्पग्घो च। जिण्णोऽपि पोत्थको दुब्बण्णो चेव  
होति दुक्खसम्फस्सो च अप्पग्घो च। जिण्णम्पि पोत्थकं उक्खलिपरिमज्जनं वा  
करोन्ति। सङ्कारकूटे वा नं छड्डेन्ति। ऽएवमेव तयो पोत्थकूपमा पुग्गला सन्तो  
संविज्जमाना भिक्खूसु।   
    
कतमे तयो: नवोचेऽपि भिक्खु होति दुस्सीलो पापधम्मो इदमस्स दुब्बण्णताय,  
सेय्यथापि सो पोत्थको दुब्बण्णो तथूपमो अयं पुग्गलो यो खो पनस्स सेवन्ति भजन्ति  
पयिरुपासन्ति दिट्ठानुगतिं आपज्जन्ति, तेसं तं होति दीघरत्तं अहिताय दुक्खाय।  
इदिमस्स दुक्खसम्फस्सताय। सेय्यथापि सो पोत्थको दुक्खसम्फस्सो तथूपमो अयं  
पुग्गलो येसं खो पन पतिगण्हाति  
चीवरपिण्डपातसेनासनगिलानपच्चयभेसज्जपरिक्खारं। तेसं तं न महप्फलं होति  
न महानिसंसं।   
    
[ब्ज्त् पगे ३१४] [\x ३१४।]       
    
इदमस्स अप्पग्घताय सेय्यथापि सो पोत्थको अप्पग्घो तथूपमो अयं पुग्गलो।  
मज्झिमो चेऽपि भिक्खु होति -पेथेरो चेऽपि भिक्खु होति, दुस्सीलो पापधम्मो, इदमस्स  
दुब्बण्णताय, सेय्यथापि सो पोत्थको दुब्बण्णो तथूपमो अयं पुग्गलो। यो खो  
पनस्स सेवन्ति। भजन्ति, परिरुपासन्ति, दिट्ठानुगतिं आपज्जन्ति, तेसं तं होति दीघरत्तं  
अहिताय दुक्खाय। इदमस्स दुक्खसम्फस्सताय। सेय्यथापि सो पोत्थको  
दुक्खसम्फस्सो तथूपमो अयं पुग्गलो। येसं खो पन पतिगण्हाति१।  
चीवरपिण्डपातसेनासनगिलानपच्चयभेसज्जपरिक्खारं, तेसं तं न महप्फलं होति  
न महानिसंसं इदमस्स अप्पग्घताय। सेय्यथापि सो पोत्थको अप्पग्घो तथूपमो  
अयं पुग्गलो। एवरूपो थेरो चेऽपि भिक्खु सङ्घमज्झे भणति। तमेनं भिक्खु  
एवमाहंसु: किन्नुखो तुय्हं बालस्स अव्यत्तस्स भणितेन त्वम्पि नाम भणितब्बं  
मञ्ञसीति। सो कुपितो अनत्तमनो तथारूपिं वाचं निच्छारेति। यथारूपाय वाचाय सङ्घो  
उक्खिपति सङ्कारकूटेऽव नं पोत्थकं। [प्त्स् पगे ०३४] [\क़् ३४।] इमे तयो  
पोत्थकूपमा पुग्गला सन्तो संविज्जमाना भिक्खूसु।   
    
११। तत्थ कतमे तयो कासिकवत्थूपमा पुग्गला: तीणि कासिकवत्थानि, नवम्पि कासिकं  
वत्थं वण्णवन्तञ्चेव होति सुखसम्फस्सञ्च महग्घञ्च, मज्झिमम्पि कासिकं  
वत्थं वण्णवन्तञ्चेव होति सुखसम्फस्सञ्च महग्घञ्च। जिण्णम्पि कासिकं  
वत्थं वण्णवन्तञ्चेव होति सुखसम्फस्सञ्च महग्घञ्च। जिण्णम्पि कासिकं  
वत्थं रतन पऌइवेठनं वा करोन्ति, गन्धकरण्डके वा नं निक्खिपन्ति। एवमेव  
तयो कासिकवत्थुपमा पुग्गला सन्तो संविज्जमाना भिक्खूसु।   
    
कतमे तयो: नवो चेऽपि भिक्खु होति सीलवा कल्याणधम्मो इदमस्स सुवण्णताय।  
सेय्यथापि तं कासिकं वत्थं वण्णवन्तं तथूपमो अयं पुग्गलो। ये खो पनस्स  
सेवन्ति भजन्ति पयिरुपासन्ति दिट्ठानुगति आपज्जन्ति तेसं तं होति दीघरत्तं हिताय  
सुखाय। इदमस्स सुखसम्फस्सताय।   
    
१। पटिग्गण्हाति - मछसं। 

[ब्ज्त् पगे ३१६] [\x ३१६।]       
    
सेय्यथापि तं कासिकं वत्थं सुखसम्फस्सं तथूपमो अयं पुग्गलो। येसं खो पन  
पतिगण्हाति१ चीवरपिण्डपात सेनासनगिलानपच्चयभेसज्जपरिक्खारं तेसं तं  
महप्फलं होति महानिसंसं। इदमस्स महग्घताय। सेय्यथापि तं कासिकं वत्थं  
महग्घं तथूपमो अयं पुग्गलो। मज्झिमो चेऽपि भिक्खु -पेथेरो चेऽपि भिक्खु होति  
सीलवा कल्याणधम्मो इदमस्स सुवण्णताय। सेय्यथापि तं कासिकं वत्थं  
वण्णवन्तं, तथूपमो अयं पुग्गलो ये खो पनस्स सेवन्ति भजन्ति पयिरुपासन्ति  
दिट्ठानुगतिं आपज्जन्ति। तेसं तं होति दीघरत्तं हिताय सुखाय, इदमस्स  
सुखसम्फस्सताय। सेय्यथापि तं कासिकं वत्थं सुखसम्फस्सं, तथूपमो अयं  
पुग्गलो। येसं खो पन पतिगण्हातिऽ  
चीवरपिण्डपातसेनासनगिलानपच्चयभेसज्जपरिक्खारं। तेसं तं महप्फलं होति  
महानिसंसं। इदमस्स महग्घताय। सेय्यथापि तं कासिकं वत्थं मगग्घं,  
तथूपमो अयं पुग्गलो। एवरूपो च थेरो भिक्खुसङ्घमज्झे भणति, तमेनं भिक्खु  
एवमाहंसु अप्पसद्दा आयस्मन्तो होथ, थेरो भिक्खु धम्मञ्च विनयञ्च भणतीति।  
तस्स तं वचनं आधेय्यं गच्छति गन्धकरण्डकेऽव [प्त्स् पगे ०३५] [\क़् ३५।] न  
कासिकं वत्थं, इमे तयो कासिकवत्थूपमा पुग्गला सन्तो संविज्जमाना भिक्खूसु।   
    
१२। कतमो च पुग्गलो सुप्पमेय्यो: इधेऽकच्चो पुग्गलो उद्धतो होति उन्नलो चपलो  
मुखथरो विकिण्णवाचो मुट्ठस्सति असम्पजानो असमाहितो विब्भन्तचित्तो असंवुतिन्द्रियो।  
अयं वुच्चति पुग्गलो सुप्पमेय्यो।   
    
कतमो च पुग्गलो दुप्पमेय्यो: इधेऽकच्चो पुग्गलो अनुद्धतो होति अनुन्नलो अचपलो  
अमुखरो अविकिण्णवाचो उपट्ठितसति सम्पजानो समाहितो एकग्गचित्तो संवुतिन्द्रियो। अयं  
वुच्चति पुग्गलो दुप्पमेय्यो।   
    
कतमो च पुग्गलो अप्पमेय्यो: इधेऽकच्चो पुग्गलो आसवानं खया अनासवं चेतोविमुत्तिं  
पञ्ञाविमुत्तिं दिट्ठेव धम्मे सयं अभिञ्ञा सच्छिकत्वा उपसम्पज्ज विहरति। अयं  
वुच्चति पुग्गलो अप्पमेय्यो।   
    
१। पटिगण्हाति - मछसं। 

[ब्ज्त् पगे ३१८] [\x ३१८।]       
    
१३। कतमो च पुग्गलो न सेवितब्बो, न भजितब्बो न पयिरुपासितब्बो: इधेऽकच्चो पुग्गलो  
हीनो होति सीलेन समाधिना पञ्ञाय। एवरूपो पुग्गलो न सेवितब्बो, न भजितब्बो, न  
पयिरुपासितब्बो अञ्ञत्र अनुद्दया, अञ्ञत्र अनुकम्पा।   
कतमो च पुग्गलो सेवितब्बो, भजितब्बो पयिरुपासितब्बो: इधेकच्चो पुग्गलो सदिसो होति  
सीलेन समाधिना पञ्ञाय, एवरूपो पुग्गलो सेवितब्बो भजितब्बो पयिरुपासितब्बो, तं  
किस्सहेतु: सीलसामञ्ञगतानं सतं सीलकथा च नो भविस्सति ना च नो फासु भविस्सति।  
सा च नो पवत्तनी१ भविस्सति। समाधि सामञ्ञगतानं सतं समाधिकथा च नो  
भविस्सति। सा च नो फासु भविस्सति, सा च नो पवत्तनी१ भविस्सति। पञ्ञासामञ्ञगतानं  
सतं पञ्ञाकथा च नो भविस्सति। सा च नो फासु भविस्सति, सा च नो पवत्तनी भविस्सति।  
तस्मा एवरूपो पुग्गलो सेवितब्बो भजितब्बो पयिरुपासितब्बो।   
कतमो च पुग्गलो सक्कत्वा गरुकत्वा२ सेवितब्बो, भजितब्बो पयिरुपासितब्बो इधेऽकच्चो  
पुग्गलो अधिको होति सीलेन समाधिना पञ्ञाय। एवरूपो पुग्गलो सक्कत्वा गरुकत्वा  
सेवितब्बो भजितब्बो, पयिरुपासितब्बो। तं किस्सहेतु अपरिपूरं वा सीलक्खन्धं  
परिपूरेस्सामि, परिपूरं वा सीलक्खन्धं [प्त्स् पगे ०३६] [\क़् ३६।] तत्थ तत्थ  
पञ्ञाय अनुग्गहेस्सामि, अपरिपूरं वा समाधिक्खन्धं परिपूरेस्सामि, परिपूरं वा  
समाधिक्खन्धं तत्थ तत्थ पञ्ञाय अनुग्गहेस्सामि। अपरिपूरं वा पञ्ञाक्खन्धं  
परिपूरेस्सामि, परिपूरं वा पञ्ञाक्खन्धं तत्थ तत्थ पञ्ञाय अनुग्गहेस्सामीऽति।  
तस्मा एवरूपो पुग्गलो सक्कत्वा गरुकत्वा२ सेवितब्बो, भजितब्बो, पयिरुपासितब्बो।   
    
१। पवततीनि - मछसं। २। गरुं कत्वा - मछसं। 

[ब्ज्त् पगे ३२०] [\x ३२०।]       
    
१४। कतमो च पुग्गलो जिगुच्छितब्बो न सेवितब्बो, न भजितब्बो, न पयिरुपासितब्बो:  
इधेकच्चो पुग्गलो दुस्सीलो होति पापधम्मो असुचि सङ्कस्सरसमाचारो  
पटिच्छन्नकम्मन्तो अस्समणो समणपटिञ्ञो, अब्रह्मचारी ब्रह्मचारिपटिञ्ञो अन्तो  
पुति अवस्सुतो कसम्बुजातो एवरूपो पुग्गलो जिगुच्छितब्बो न सेवितब्बो। न भजितब्बो, न  
पयिरुपासितब्बोऽ तं किस्सहेतु: किञ्चापि एवरूपस्स पुग्गलस्स न दिट्ठानुगतिं आपज्जति अथ  
खो नं पापको कित्तिसद्दो अब्भुग्गच्छति पापमित्तो पुरिसपुग्गलो पापसहायो  
पापसम्पवङ्कोऽति। सेय्यथापि नाम अभि गूथगतो किञ्चापि न दंसति अथ खो नं  
मक्खेति, एवमेव किञ्चापि एवरूपस्स पुग्गलस्स न दिट्ठानुगतिं आपज्जति अथ खो नं  
पापको कित्तिसद्दो अब्भुग्गच्छति पापमित्तो पुरिसपुग्गलोपापसहायो पापसम्पवङ्खोति  
तस्मा एवरूपोप पुग्गलो जिगुच्छितब्बो न सेवितब्बो, न भजितब्बो, न पयिरुपासितब्बो।   
    
कतमो च पुग्गलो अज्झुपेक्खितब्बो न सेवितब्बो न भजितब्बो न पयिरुपासितब्बो:  
इधेऽकच्चो पुग्गलो कोधनो होति उपायासबहुलो अप्पम्पि वुत्तो समानो अभिसज्जति कुप्पति  
व्यापज्जति पतित्थियति, कोपञ्च दोसञ्च अप्पच्चञ्चे पातुकरोति, सेय्यथापि नाम दुट्ठारुका  
कट्ठेन वा कठलाय वा घट्टिता भिय्योसोमत्ताय अस्सन्दति, एवमेव इधेऽकच्चो पुग्गलो  
कोधनो होति उपायासबहुलो अप्पम्पि वुत्तो समानो अभिसज्जति कुप्पति व्यापज्जति,  
पतित्थियति कोपञ्च दोसञ्च अप्पच्चयञ्च पातुकरोति, सेय्यथापि नाम तिन्दुकालातं  
कट्ठेन वा कठलया वा घट्ठितं भिय्योसोमत्ताय चिच्चिटायति चिटिचिटायति, एवमेव  
इधेकच्चो पुग्गलो कोधनो होति उपायासबहुलो अप्पम्पि वुत्तो समाने अभिसज्जति कुप्पति  
व्यापज्जति पतित्थियति, कोपञ्च दोसञ्च अप्पच्चयञ्च पातुकरोति, सेय्यथापि नाम  
गूथकूपो कट्ठेन वा कठलाय वा घट्टितो भिय्योसोमत्ताय दुग्गन्धो होति, एवमेव  
इधेकच्चो पुग्गलो कोधनो होति उपायसबहुलो, अप्पम्पि वुत्तो समानो अभिसज्जति कुप्पति  
व्यापज्जति पतित्थियति कोपञ्च दोसञ्च अप्पच्चयञ्च [प्त्स् पगे ०३७] [\क़् ३७।]       
पातुकरोति, एवरूपो पुग्गलो अज्झुपेक्खितब्बो न सेवितब्बो न भजितब्बो न  
पयिरुपासितब्बो। तं किस्सहेतु: अक्कोसेय्यपि मं परिभासेय्यपि मं अनत्थम्पि मे१  
करेय्याति, तस्मा एवरूपो पुग्गलो अज्झुपेक्खितब्बो, न सेवितब्बो, न भजितब्बो, न  
पयिरुपासितब्बो।   
    
अनत्थम्पि मं - सीमु। 

[ब्ज्त् पगे ३२२] [\x ३२२।]       
    
कतमो च पुग्गलो सेवितब्बो, भजितब्बो, पयिरुपासितब्बो: इधेऽकच्चो पुग्गलो सीलवा होति,  
कल्याणधम्मो, एवरूपो पुग्गलो सेवितब्बो, भजितब्बो, पयिरुपासितब्बो, तं किस्स हेतु:  
किञ्चापि एवरूपस्स पुग्गलस्स न दिट्ठानुगतिं आपज्जति अथ खो नं कल्याणो कित्तिसद्दो  
अब्भुग्गच्छति। कल्याणमित्तो पुरिसपुग्गलो, कल्याणसहायो कल्याणसम्पवङ्कोऽति तस्मा  
एवरूपो पुग्गलो सेवितब्बो, भजितब्बो, पयिरुपासितब्बो।   
    
१५। कतमो च पुग्गलो सीलेसु परिपूरकारी समाधिस्मिं मत्तसोकारी पञ्ञाय मत्तसोकारी:  
सोतापन्नसकदागामिनो। इमे वुच्चन्ति पुग्गला सीलेसु परिपूरकारिनो, समाधिस्मिं  
मत्तसोकारिनो, पञ्ञाय मत्तसोकारिनो।   
    
कतमो च पुग्गलो सीलेसु च परिपूरकारी, समाधिस्मिञ्च परिपूरकारी पञ्ञाय  
मत्तसोकारी: अनागामी। अयं वुच्चति पुग्गलो सीलेसु च परिपूरकारी समाधिस्मिञ्च  
परिपूरकारी, पञ्ञाय मत्तसोकारी।   
    
कतमो च पुग्गलो सीलेसु च परिपूरकारी, समाधिस्मिञ्च परिपूरकारी, पञ्ञाय च  
परिपूरकारी: अरहा। अयं वुच्चति पुग्गलो सीलेसु च परिपूरकारी समाधिस्मिञ्च  
परिपूरकारी, पञ्ञाय च परिपूरकारी।   
    
१६। तत्थ कतमे तयो सत्थारे: इधेऽकच्चो सत्था कामानं परिञ्ञं पञ्ञापेति, न रूपानं  
परिञ्ञं पञ्ञापेति, न वेदनानं परिञ्ञं पञ्ञापेति। इध पन एकच्चो सत्था कामानञ्च  
परिञ्ञं पञ्ञापेति। रूपानञ्च परिञ्ञं पञ्ञापेति, न वेदनानं परिञ्ञं पञ्ञापेति, इध  
पन एकच्चो सत्था कामानञ्च परिञ्ञं पञ्ञापेति, रूपानञ्च परिञ्ञं पञ्ञापेति  
वेदनानञ्च परिञ्ञं पञ्ञापेति। तत्र य्वायं सत्था कामानं परिञ्ञं पञ्ञापेति, न  
रूपानं परिञ्ञं पञ्ञापेति, न वेदनानं परिञ्ञं पञ्ञापेति१ रूपावचरसमापत्तिया  
लाभी सत्था तेन दट्ठब्बो [प्त्स् पगे ०३८] [\क़् ३८।] तत्र य्वायं सत्था कामानञ्च  
परिञ्ञं पञ्ञापेति रूपानञ्च परिञ्ञं पञ्ञापेति न वेदनानं परिञ्ञं पञ्ञापेति  
अरूपावचरसमापत्तिया लाभी सत्था तेन दट्ठब्बो। तत्र य्वायं सत्था कामानञ्च  
परिञ्ञं पञ्ञापेति, रूपानञ्च परिञ्ञं पञ्ञापेति, वेदनानञ्च परिञ्ञं पञ्ञापेति,  
सम्मासम्बुद्धो सत्था तेन दट्ठब्बो, इमे तयो सत्थारो।   
    
१। पञ्ञापेति - मछसं। 

[ब्ज्त् पगे ३२४] [\x ३२४।]       
    
१७। तत्थ कतमे अपरेपि तयो सत्थारो: इधेकच्चो सत्था दिट्ठेव धम्मे अत्तानं सच्चतो  
थेततो पञ्ञापेति, अभिसम्परायञ्च अत्तानं सच्चतो थेततो पञ्ञापेति इध पन एकच्चो  
सत्था दिट्ठेव धम्मे अत्तानं सच्चतो थेततो पञ्ञापेति, नो च खो अभिसम्परायं  
अत्तानं सच्चतो थेततो पञ्ञापेति, इध पन एकच्चो सत्था दिट्ठेचेव धम्मे अत्तानं  
सच्चतो थेततो न पञ्ञापेति। अभिसम्परायञ्च अत्तानं सच्चतो थेततो पञ्ञापेति। तत्र  
य्वायं सत्था दिट्ठेचेव धम्मे अत्तानं सच्चतो थेततो पञ्ञापेति, अभिसम्परायञ्च  
अत्तानं सच्चतो थेततो पञ्ञापेति सस्सतवादो सत्था तेन दट्ठब्बो, तत्र य्वायं सत्था  
दिट्ठेऽव धम्मे अत्तानं सच्चतो थेततो पञ्ञापेति नो च खो अभिसम्परायं अत्तानं  
सच्चतो थेततो पञ्ञापेति उच्छेदवादो सत्था तेन दट्ठब्बो। तत्र यावायं सत्था  
दिट्ठेचेव धम्मे अत्तानं सच्चतो थेततो न पञ्ञापेति। अभिसम्परायञ्च अत्तानं  
सच्चतो थेततो न पञ्ञापेति। सम्मा सम्बुद्धो सत्था तेन दट्ठब्बो, इमे अपरेऽपि तयो  
सत्थारो।   
    
तिक निद्देसो निट्ठितो। 

[ब्ज्त् पगे ३२६] [\x ३२६।]        
    
४। चतुक्क निद्देसो  
    
१। कतमो च पुग्गलो असप्पुरिसो: इधेऽकच्चो पुग्गलो पाणातिपाती होति, अदिन्नादायी मोति,  
कामेसु मिच्छाचारी होति मुसावादी होति, सुरामेरयमज्जपमादट्ठायी होति। अयं वुच्चति  
पुग्गलो असप्पुरिसो।   
    
[प्त्स् पगे ०३९] [\क़् ३९।]        
कतमो च पुग्गलो असप्पुरिसेन असप्पुरिसतरो: इधेऽकच्चो पुग्गलो अत्तना च पाणातिपाती  
होति, परञ्च पाणातिपाते समादपेति। अत्तना च अदिन्नादायी होति, परञ्च अदिन्नादाने  
समादपेति। अत्तना च कामेसु मिच्छाचारी होति, परञ्च कामेसु मिच्छाचारे समादपेति,  
अत्तना च मुसावादी होति, परञ्च मुसावादे समादपेति, अत्तना च  
सुरामेरयमज्जपमादट्ठायी होति, परञ्च सुरामेरयमज्जपमादट्ठाने समादपेति,  
अयं वुच्चति पुग्गलो असप्पुरिसेन असप्पुरिसतरो।   
    
कतमो च पुग्गलो सप्पुरिसो: इधेऽकच्चो पुग्गलो पाणातिपाता पटिविरतो होति, अदिन्नादाना  
पटिविरतो होति, कामेसुमिच्छाचारा पटिविरतो होति, मुसावादा पटिविरतो होति,  
सुरामेरयमज्जपमादट्ठाना पटिविरतो होति, अयं वुच्चति पुग्गलो सप्पुरिसो।   
    
कतमो च पुग्गलो सप्पुरिसेन सप्पुरिसतरो: इधेऽकच्चो पुग्गलो अत्तना च पाणातिपाता  
पटिविरतो होति, परञ्च पाणातिपातावेरमणिया समादपेति। अत्तना च अदिन्नादाना पटिविरतो  
होति, परञ्च अदिन्नादाना वेरमणिया समादपेति। अत्तना च कामेसु मिच्छाचारा पटिविरतो  
होति, परञ्च कामेसु मिच्छाचारा वेरमणिया समादपेति। अत्तना च मुसावादा पटिविरतो  
होति, परञ्च मुसावादा वेरमणिया समादपेति। अत्तना च सुरामेरयमज्जपमादट्ठाना  
पटिविरतो होति, परञ्च सुरामेरयमज्जपमादट्ठाना वेरमणिया समादपेति। अयं  
वुच्चति पुग्गलो सप्पुरिसेन सप्पुरिसतरो।   
    
[ब्ज्त् पगे ३२८] [\x ३२८।]       
    
२। कतमो च पुग्गलो पापो: इधेऽकच्चो पुग्गलो पाणातिपाती होति, अदिन्नादायी होति, कामेसु  
मिचछाचारी होति, मुसावादी होति, पिसुनवाचो१ होति, फरुसवाचो२ होति, सम्फप्पलापी होति,  
अभिज्झालू होति, व्यापन्नचित्तो होति, मिच्छादिट्ठि होति, अयं वुच्चति पुग्गलो पापो।   
    
कतमो च पुग्गलो पापेन पापतरो: इधेऽकच्चो पुग्गलो अत्तना च पाणातिपाती होति। परञ्च  
पाणातिपाते समादपेति। अत्तना च अदिन्नादायी होति, परञ्च अदिन्नादाने समादपेति, अत्तना  
च कामेसु मिच्छाचारी होति परञ्च कामेसु मिच्छाचारे समादपेति, अत्तना च मुसावादी  
होति, परञ्च मुसावादे समादपेति, अत्तना च पिसुनवाचो१ होति, परञ्च पिसुनाय वाचाय  
समादपेति, अत्तना च फरुसवाचो [प्त्स् पगे ०४०] [\क़् ४०।] होति, परञ्च फरुसाय  
वाचाय समादपेति, अत्तना च सम्फप्पलापी होति, परञ्च सम्फप्पलापे समादपेति,  
अत्तना च अभिज्झालू होति, परञ्च अभिज्झाय समादपेति, अत्तना च व्यापन्नचित्तो होति,  
परञ्च व्यापादे समादपेति, अत्तना च मिच्छादिट्ठि होति, परञ्च मिच्छादिट्ठिया  
समादपेति: अयं वुच्चति पुग्गलो पापेन पापतरो।   
    
कतमो च पुग्गलो कल्याणो: इधेऽकच्चो पुग्गलो पाणातिपाता पटिविरतो होति, अदिन्नादाका  
पटिविरतो होति, कामेसुमिच्छाचारा पटिविरतो होति, मुसावादा पटिविरतो होति।  
पिसुनायवाचाय पटिविरतो होति, फरुसाय वाचाय पटिविरतो होति, सम्फप्पलापा पटिविरतो  
होति, अनभिज्झालू होति, अव्यापन्नचित्तो होति, सम्मादिट्ठि होति। अयं वुच्चति पुग्गलो  
कल्याणो।   
    
कतमो च पुग्गलो कल्याणेन कल्याणतरो: इधेऽकच्चो पुग्गलो अत्तना च पाणातिपाता  
पटिविरतो होति, परञ्च पाणातिपाता वेरमणिया समादपेति, अत्तना च अदिन्नादाना पटिविरतो  
होति। परञ्च अदिन्नादाना वेरमणिया समादपेति, अत्तना च कामेसु मिच्छाचारा पटिविरतो  
होति, परञ्च कामेसु मिच्छाचारा वेरमणिया समादपेति। अत्तना च मुसावादा पटिविरतो  
होति,   
    
१। ( पिसुनावाचो - सीमु।   
२। फरुसावाचो - सीमु। ( पिसुणवाचो - मछसं।   
    
[ब्ज्त् पगे ३३०] [\x ३३०।]       
    
परञ्च मुसावादा वेरमणिया समादपेता, अत्तना च पिसुनाय वाचाय पटिविरतो होति,  
परञ्च पिसुनाय वाचाय वेरमणिया समादपेति। अत्तना च फरुसाय वाचाय पटिविरतो  
होति, परञ्च फरुसाय वाचाय वेरमणिया समादपेति। अत्तना च सम्फप्पलापा  
पटिविरतो होति, परञ्च सम्फप्पलापा वेरमणिया समादपेति। अत्तना च अनभिज्झालु  
होति, परञ्च अनभिज्झाय समादपेति। अत्तना च अव्यापन्नचित्तो होति। परञ्च अव्यापादे  
समादपेति। अत्तना च सम्मादिट्ठि होति, परञ्च सम्मादिट्ठिया समादपेति। अयं वुच्चति  
पुग्गलो कल्याणेन कल्याणतरो।   
    
३। कतमो च पुग्गलो पापधम्मो: इधेऽकच्चो पुग्गलो पाणातिपाती होति - पे - मिच्छादिट्ठी  
होति, अयं वुच्चति पुग्गलो पापधम्मो।   
    
कतमो च पुग्गलो पापधम्मेन पापधम्मतरो: इधेऽकच्चो पुग्गलो अत्तना च  
पाणातिपाताती होति, परञ्च पाणातिपाते समादपेति। अत्तना च अदिन्नादायी होति, परञ्च  
अदिन्नादाने समादपेति - पे - अत्तना च मिच्छादिट्ठि होति, परञ्च मिच्छादिट्ठिया  
समादपेति। अयं वुच्चति पुग्गलो पापधम्मेन पापधम्मतरो।   
    
कतमो च पुग्गलो कल्याणधम्मो: इधेऽकच्चो पुग्गलो पाणातिपाता पटिविरतो होति,  
अदिन्नादाना पटिविरतो होति - पे - सम्मादिट्ठि होति। अयं वुच्चति पुग्गलो कल्याणधम्मो।   
    
कतमो च पुग्गलो कल्याणधम्मेन कल्याणधम्मतरो: इधेऽकच्चो पुग्गलो अत्तनाच  
पाणातिपाता पटिविरतो होति, परञ्च पाणातिपाता वेरमणिया समादपेति। - पे - अत्तना च  
सम्मादिट्ठि होति, परञ्च सम्मादिट्ठिया समादपेति। अयं वुच्चति पुग्गलो  
कल्याणधम्मेन कल्याणधम्मतरो।   
    
[प्त्स् पगे ०४१] [\क़् ४१।]        
४। कतमो च पुग्गलो सावज्जो: इधेऽकच्चो पुग्गलो सावज्जेन कायकम्मेन समन्नागतो होति;  
सावज्जेन वचीकम्मेन समन्नागतो होति, सावज्जेन मनोकम्मेन समन्नागतो होति।  
अयं वुच्चति पुग्गलो सावज्जो।   
    
[ब्ज्त् पगे ३३२] [\x ३३२।]       
    
कतमो च पुग्गलो सावज्जबहुलो: इधेकच्चो पुग्गलो सावज्जेन बहुलं कायकम्मेन  
समन्नागतो होति अप्पं अनवज्जेन, सावज्जेन बहुलं वचीकम्मेन समन्नागतो होति -  
अप्पं अनवज्जेन, सावज्जेन बहुलं मनोकम्मेन समन्नागतो होति अप्पं अनवज्जेन,  
अयं वुच्चति पुग्गलो सावज्ज बहुलो।   
    
कतमो च पुग्गलो अप्पसावज्जो: इधेऽकच्चो पुग्गलो अनवज्जेन बहुलं कायकम्मेन  
समन्नागतो होति अप्पं सावज्जेन, अनवज्जेन बहुलं वचीकम्मेन समन्नागतो होति  
अप्पं सावज्जेन, अनवज्जेन बहुलं मनोकम्मेन समन्नागतो होति अप्पं सावज्जेन।  
अयं वुच्चति पुग्गलो अप्पसावज्जो।   
    
कतमो च पुग्गलो अनवज्जो: इधेऽकच्चो पुग्गलो अनवज्जेन कायकम्मेन समन्नागतो  
होति, अनवज्जेन वचीकम्मेन समन्नागतो होति, अनवज्जेन मनोकम्मेन समन्नागतो  
होति, अयं वुच्चति पुग्गलो अनवज्जो।   
    
५। कतमो च पुग्गलो उग्घटितञ्ञू: यस्स पुग्गलस्स सहौदाहटवेलाय  
धम्माभिसमयो होति। अयं वुच्चति पुग्गलो उग्घटितञ्ञु।   
    
कतमो च पुग्गलो विपचितञ्ञू: यस्स पुग्गलस्स सङ्खित्तेन भासितस्स वित्थारेन अत्थे  
विभजियमाने। धम्माभिसमयो होति, अयं वुच्चति पुग्गलो विपचितञ्ञू।   
कतमो च पुग्गलो नेय्ये: यस्स पुग्गलस्स उद्देसतो परिपुच्छतो योनिसो मनसिकरोतो  
कल्याणमित्ते सेवतो भजतो पयिरुपासतो एवं अनुपुब्बेन धम्माभिसमयो होति। अयं  
वुच्चति पुग्गलो नेय्यो।   
    
कतमो च पुग्गलो पदपरमो: यस्स पुग्गलस्स बहुम्पि सुणतो बहुम्पि भणतो  
बहुम्पि धारयतो बहुम्पि वाचयतो, न ताय जातिया धम्माभिसमयो होति। अयं वुच्चति  
पुग्गलो पदपरमो। 

[प्त्स् पगे ०४२] [\क़् ४२।]        
[ब्ज्त् पगे ३३४] [\x ३३४।]       
    
६। कतमो च पुग्गलो मुत्तपटिभानो, नो युत्तपटिभानो: इधेऽकच्चो पुग्गलो पञ्हं  
पुट्ठो समानो युत्तं वदति नो सीघं। अयं वुच्चति पुग्गलो युत्तपटिभानो नो  
मुत्तपटिभानो।   
    
कतमो च पुग्गलो मुत्तपटिभानो, नो युत्तपटिभानो: इधेऽकच्चो पुग्गलो पञ्हं पुट्ठो  
समानो सीघं वदति नो युत्तं। अयं वुच्चति पुग्गलो मुत्तपटिभानो, नो युत्तपटिभानो।   
    
कतमो च पुग्गलो युत्तपटिभानो च मुत्तपटिभानो च: इधेऽकच्चो पुग्गलो पञ्हं  
पुट्ठो समानो युत्तञ्च वदति। सीघञ्च अयं वुच्चति पुग्गलो युत्तपटिभानो च  
मुत्तपटिभानो च।   
    
कतमो च पुग्गलो नेव युत्तपटिभानो नो मुत्तपटिभानो: इधेऽकच्चो पुग्गलो पञ्हं  
पुट्ठो समानो नेव युत्तं वदति, नो सीघं। अयं वुच्चति पुग्गलो नेव युत्तपटिभानो  
नो मुत्तपटिभानो।   
    
७। तत्थ कतमे चत्तारो धम्मकथिका पुग्गला: चत्तारो धम्मकथिका - इधेऽकच्चो  
धम्मकथिको अप्पञ्च भासति, असहितञ्च परिसा चस्स न कुसला होति सहितासहितस्स,  
एवरूपो धम्मकथिको एवरूपाय परिसाय धम्मकथिकोत्वेव सङ्खं गच्छति। इध  
पन एकच्चो धम्मकथिको अप्पञ्च भासति सहितञ्च, परिसाय चस्स कुसला होति  
सहितासहितस्स, एवरूपो धम्मकथिको एवरूपाय परिसा धम्मकथिकोत्वेव सङ्खं  
गच्छति। इध पन एकच्चो धम्मकथिको बहुञ्च भासति असहितञ्च परिसाचस्स न  
कुसला होति सहितासहितस्स, एवरूपो धम्मकथिको एवरूपाय परिसाय  
धम्मकथिकोत्वेव सङ्खं गच्छति। इध पन एकच्चो धम्मकथिको बहुञ्च भासति  
सहितञ्च, परिसा चस्स कुसला होति सहितासहितस्स, एवरूपो धम्मकथिको एवरूपाय  
परिसाय धम्मकथिकोत्वेव सङ्खं गच्छति। इमे चत्तारो धम्मकथिका पुग्गला। 

[ब्ज्त् पगे ३३६] [\x ३३६।]       
    
८। तत्थ कतमे चत्तारो वलाहकूपमा पुग्गला: चत्तारो वलाहका; गज्जिता नो वस्सिता वस्सिता,  
नो गज्जिता, गज्जिता च वस्सिता च, नेव गज्जिता नो वस्सिता। एवमेव [प्त्स् पगे ०४३] [\क़् ४३।]      
 चत्तारो वलाहकूपमा पुग्गला सन्तो संविज्जमाना लोकस्मिं। कतमे चत्तारो: गज्जिता नो  
वस्सिता, वस्सिता नो गज्जिता, गज्जिता च वस्सिता च, नेव गज्जिता नो वस्सिता।   
    
कथञ्च पुग्गलो गज्जिता होति नो वस्सिता: इधेऽकच्चो पुग्गलो भासिता होति नो कत्ता। एवं  
पुग्गलो गज्जिता होति नो वस्सिता। सेय्यथापि सो वलाहको गज्जिता नो वस्सिता। तथूपमो अयं  
पुग्गलो।   
    
कथञ्च पुग्गलो वस्सिता होति नो गज्जिता: इधेऽकच्चो पुग्गलो कत्ता होति नो भासिता। एवं  
पुग्गलो वस्सिता होति नो गज्जिता। सेय्यथापि सो वलाहको वस्सिता नो गज्जिता। तथूपमो अयं  
पुग्गलो।   
    
कथञ्च पुग्गलो गज्जिता च होति वस्सिता च: इधे कच्चो पुग्गलो भासिता च होति कत्ता च एवं  
पुग्गलो गज्जिता च होति वस्सिता च। सेय्यथापि सो वलाहको गज्जिता च वस्सिता च। तथूपमो  
अयं पुग्गलो।   
    
कथञ्च पुग्गलो नेव गज्जिता होति नो वस्सिता: इधेऽकच्चो पुग्गलो नेव भासिता होति नो कत्ता,  
एवं पुग्गलो नेव गज्जिता होति नो वस्सिता, सेय्यथापि सो वलाहको नेव गज्जिता नो वस्सिता,  
तथूपमो अयं पुग्गलो। इमे चत्तारो वलाहकूपमा पुग्गला सन्तो संविज्जमाना लोकस्मिं।   
    
९। तत्थ कतमे चत्तारो मूसिकूपमा पुग्गला: चतस्सो मूसिक: गाधं कत्त नो वसिता, वसिता  
नो गाधं कत्ता। गाधं कत्ता च वसिता च, नेव गाधं कत्ता नो वसिता। एवमेव चत्तारो  
मूसिकूपमा पुग्गला सन्तो संविज्जमाना लोकस्मिं। कतमे चत्तारो: गाधं कत्ता नो वसिता,  
वसिता नो गाधं कत्ता, गाधं कत्ता च, वसिता च, नेव गाधं कत्ता नो वसिता। 

[ब्ज्त् पगे ३३८] [\x ३३८।]       
    
कथञ्च पुग्गलो गाधं कत्ता होति नो वसिता: इधेऽकच्चो पुग्गलो धम्मं परियापुणाति:  
सुत्तं गेय्यं वेय्याकरणं गाथं उदानं इतिवुत्तकं जातकं अब्भुतधम्मं।  
वेदल्लं। सो इदं दुक्खन्ति यथाभूतं नप्पजानाति, अयं दुक्खसमुदयोति यथाभूतं  
नप्पजानाति अयं दुक्खनिरोधोति यथाभूतं नप्पजानाति, अयं दुक्खनिरोधगामिनी  
पटिपदाति यथाभूतं नप्पजानाति। एवं पुग्गलो गाधं कत्ता होति नो वसिता। सेय्यथापि  
सा मूसिका गाधं कत्ता नो वसिता, तथूपमो अयं पुग्गलो।   
    
[प्त्स् पगे ०४४] [\क़् ४४।]        
कथञ्च पुग्गलो वसिता होति नो गाधं कत्ता: इधेऽकच्चो पुग्गलो न धम्मं  
परियापुणाति: सुत्तं गेय्यं वेय्याकरणं गाथा उदानं इतिवुत्तकं जातकं  
अब्भुतधम्मं वेदल्लं। सो इदं दुक्खन्ति यथाभूतं पजानाति, अयं  
दुक्खसमुदयोति यथाभूतं पजानाति, अयं दुक्खनिरोधोति यथाभूतं पजानाति, अयं  
दुक्खनिरोधगामिनी पटिपदाति यथाभूतं पजानाति। एवं पुग्गलो वसिता होति नो गाधं  
कत्ता सेय्यथापि सा मूसिका वसिता नो गाधं कत्ता। तथुपमो अयं पुग्गलो।   
कथञ्च पुग्गलो गाधं कत्ता च होति वसिता च: इधेऽकच्चो पुग्गलो धम्मं  
परियापुणाति: सुत्तं गेय्यं वेय्याकरणं गाथा उदानं इतिवुत्तकं जातकं  
अब्भुतधम्मं वेदल्लं। सो इदं दुक्खन्ति यथाभूतं पजानाति, अयं  
दुक्खसमुदयोति यथाभूतं पजानाति, अयं दुक्खनिरोधोति यथाभूतं पजानाति, अयं  
दुक्खनिरोधगामिनी पटिपदाति यथाभूतं पजानाति। एवं पुग्गलो गाधं कत्ता च होति  
वसिता च। सेय्यथापि सा मूसिका गाधं कत्ता च होति वसिता च-तथुपमो अयं पुग्गलो।   
कथञ्च पुग्गलो नेव गाधं कत्ता होति नो वसिता; इधेऽकच्चो पुग्गलो न धम्मं  
परियापुणाति; सुत्तं गेय्यं वेय्याकरणं गाथं उदानं इतिवुत्तकं जाकतं  
अब्भुतधम्मं वेदल्लं, सो इदं दुक्खन्ति यथाभूतं नप्पजानाति, अयं  
दुक्खसमुदयोति यथाभूतं नप्पजानाति, अयं दुक्खनिरोधोति यथाभूतं  
नप्पजानाति, अयं दुक्खनिरोधगामिनी पटिपदाति यथाभूतं नप्पजानाति, एवं पुग्गलो  
नेव गाधं कत्ता होति नो वसिता। सेय्यथापि सा मूसिका। नेव गाधं कत्ता नो वसिता,  
तथूपमो अयं पुग्गलो। इमे चत्तारो मूसिकूपमा पुग्गला सन्तो संविज्जमाना लोकस्मिं। 

[ब्ज्त् पगे ३४०] [\x ३४०।]       
    
१०। तत्थ कतमे चत्तारो अम्बूपमा पुग्गला: चत्तारि अम्बाति, आमं पक्कवण्णि, पक्कं  
आमवण्णि, आमं आमवण्णि, पक्कं पक्कवण्णि। एवमेव१ चत्तारो अम्बूपमा पुग्गला  
सन्तो संविज्जमाना लोकस्मिं। कतमे चत्तारो: आमो पक्कवण्णि, पक्को आमवण्णी, आमो  
आमवण्णी, पक्को पक्कवण्णी।   
    
कथञ्च पुग्गलो आमो होति पक्कवण्णी: इधेऽकच्चस्स पुग्गलस्स पासादिकं होति  
अभिक्कन्तं पटिक्नन्तं आलोकितं विलोकितं सम्मिञ्जितं पसारितं  
सङ्घाटिपत्तचीवरधारणं। सो इदं दुक्खन्ति यथाभूतं नप्पजानाति, अयं  
दुक्खसमुदयोति यथाभूतं नप्पजानाति, अयं दुक्खनिरोधोति यथाभूतं  
नप्पजानाति, अयं दुक्खनिरोधगामिनी पटिपदाति यथाभूतं नप्पजानाति। एवं पुग्गलो  
आमो होति पक्कवण्णी। सेय्यथापि तं अम्बं आमं पक्कवण्णि, तथूपमो अयं पुग्गलो।   
    
कथञ्च पुग्गलो पक्को होति आमवण्णी: [प्त्स् पगे ०४५] [\क़् ४५।] इधेऽकच्चस्स  
पुग्गलस्स न पासादिकं होति अभिक्कन्तं पटिक्कन्तं आलोकितं विलोकितं सम्मिञ्जितं  
पसारितं सङ्घाटिपत्तचीवरधारणं। सो इदं दुक्खन्ति यथाभूतं पजानाति, अयं  
दुक्खसमुदयोति यथाभूतं पजानाति, अयं दुक्खनिरोधोति यथाभूतं पजानाति, अयं  
दुक्खनिरोधगामिनी पटिपदाति यथाभूतं पजानाति। एवं पुग्गलो पक्को होति  
आमवण्णी। सेय्यथापि तं अम्बं पक्कं आमवण्णी, तथूपमो अयं पुग्गलो।   
    
कथञ्च पुग्गलो आमो होति आमवण्णी: इधेऽकच्चस्स पुग्गलस्स न पासादिकं होति  
अभिक्कन्तं पटिक्कन्तं आलोकितं विलोकितं सम्मिञ्जितं पसारितं  
सङ्घाटिपत्तचीवरधारणं। सो इदं दुक्खन्ति यथाभूतं नप्पजानाति -पे- अयं  
दुक्खनिरोधगामिनी पटिपदाति यथाभूतं नप्पजानाति। एवं पुग्गलो आमो होति  
आमवण्णी। सेय्यथापि तं अम्बं आमं आमवण्णी, तथूपमो अयं पुग्गलो।   
    
१। एवमेव - मछसं। 

३४२  
    
कथञ्च पुग्गलो पक्को होति पक्कवण्णी: इधेऽकच्चस्स पुग्गलस्स पासादिकं होति  
अभिक्कन्तं पटिक्कन्तं आलोकितं विलोकितं सम्मिञ्जितं पसारितं  
सङ्घाटिपत्तचीवरधारणं। सो इदं दुक्खन्ति यथाभूतं पजानाति -पे- अयं  
दुक्खनिरोधगामिनी पटिपदाति यथाभूतं पजानाति। एवं पुग्गलो पक्को होति  
पक्कवण्णी। सेय्यथापि तं अम्बं पक्कं पक्कवण्णि। तथुपमो अयं पुग्गलो। इमे  
चत्तारो अम्बूपमा पुग्गला सन्तो संविज्जमाना लोकस्मिं।   
    
११। तत्थ कतमे चत्तारो कुमभूपमा पुग्गला: चत्तारो कुम्भा: तुच्छो पिहितो, पूरो  
विवटो, तुच्छो विवटो, पूरो पिहितो। एवमेव चत्तारो कुम्भूपमा पुग्गला सन्तो  
संविज्जमाना लोकस्मिं। कतमे चत्तारो: तुच्छो पिहितो, पूरो विवटो, तुच्छो विवटो, पुरो  
पिहितो।   
    
कथञ्च पुग्गलो तुच्छा होति पिहिते: इधेऽकच्चस्स पासादिकं होति अभिक्कन्तं पटिक्कन्तं  
आलोकितं विलोकितं सम्मिञ्जितं पसारितं सङ्घाटिपत्तचीवरधारणं। सो इदं दुक्खन्ति  
यथाभूतं नप्पजानाति -पे- अयं दुक्खनिरोधगामिनी पटिपदाति यथाभूतं  
नप्पजानाति। एवं पुग्गलो तुच्छो होति पिहितो। सेय्यथापि सो कुम्भो तुच्छो पिहितो,  
तथूपमो अयं पुग्गलो।   
    
कथञ्च पुग्गलो पूरो होति विवटो: इधेऽकच्चस्स पुग्गलस्स न पासादिकं होति अभिक्कन्तं  
पटिक्कन्तं आलोकितं विलोकितं सम्मिञ्जितं पसारितं सङ्घाटिपत्तचीवरधारणं। सो इदं  
दुक्खन्ति यथाभूतं पजानाति -पे- अयं दुक्खनिरोधगामिनीपटिपदाति यथाभूतं  
पजानाति। एवं पुग्गलो पूरो होति विवटो। सेय्यथापि सो कुम्भो पूरो विवटो, तथूपमो  
अयं पुग्गलो।   
    
[प्त्स् पगे ०४६] [\क़् ४६।]        
कथञ्च पुग्गलो तुच्छो होति विवटो: इधेऽकच्चस्स पुग्गलस्स न पासादिकं होति  
अभिक्कन्तं पटिक्कन्तं आलोकितं विलोकितं सम्मिञ्जितं पसारितं  
सङ्घाटिपत्तचीवरधारणं सो इदं दुक्खन्ति यथाभूतं नप्पजानाति -पे- अयं  
दुक्खनिरोधगामिनी पटिपदाति यथाभूतं नप्पजानाति। एवं पुग्गलो तुच्छो होति  
विवटो। सेय्यथापि सो कुम्भो तुच्छो विवटो, तथूपमो अयं पुग्गलो। [ब्ज्त् पगे ३४४] [\x  
३४४।]       
    
कथञ्च पुग्गलो पूरो होति पिहितो: इधेऽकच्चस्स पुग्गलस्स पासादिकं होति अभिक्कन्तं  
पटिक्कन्तं आलोकितं विलोकितं सम्मिञ्जितं१। पसारितं सङ्घाटिपत्तचीवरधारणं। सो  
इदं दुक्खन्ति यथाभूतं पजानाति -पे- अयं दुक्खनिरोधगामिनी पटिपदाति  
यथाभूतं पजानाति। एवं पुग्गलो पूरो होति पिहितो। सेय्यथापि सो कुम्भो पूरो पिहितो,  
तथूपमो अयं पुग्गलो। इमे चत्तारो कुम्भूपमा पुग्गला सन्तो संविज्जमाना लोकस्मिं।   
    
१२। तत्थ कतमे चत्तारो उदकरहदूपमा पुग्गला: चत्तारो उदकरहदा: उत्तानो  
गम्भीरोभासो, गम्भीरो उत्तानोभासो उत्तानो उत्तानोभासो, गम्भीरो गम्भीरोभासो।  
एवमेव चत्तारो उदकरहदूपमा पुग्गला सन्तो संविज्जमाना लोकस्मिं। कतमे चत्तारो:  
उत्तानो गम्भीरोभासो, गम्भीरो उत्तानो भासो, उत्तानो उत्तानोभासो, गम्भीरो  
गम्भीरोभासो।   
    
कथञ्च पुग्गलो उत्तानो होति गम्भीरोभासो: इधेकच्चस्स पुग्गलस्स पासादिकं होति  
अभिक्कन्तं पटिक्कन्तं आलोकितं विलोकितं सम्मिञ्जितं पसारितं  
सङ्घाटिपत्तचीवरधारणं। सो इदं दुक्खन्ति यथाभूतं नप्पजानाति - पे - अयं  
दुक्खनिरोधगामिनीपटिपदाति यथाभूतं नप्पजानाति। एवं पुग्गलो उत्तानो होति  
गम्भीरो भासो। सेय्यथापि सो उदकरहदो उत्तानो गम्भीरोभासो तथूपमो अयं  
पुग्गलो।   
    
कथञ्च पुग्गलो गम्भीरो होति उत्तानोभासो: इधेकच्चस्स पुग्गलस्स न पासादिकं होति  
अभिक्कन्तं पटिक्कन्तं आलोकितं विलोकितं सम्मिञ्जितं पसारितं  
सङ्घाटिपत्तचीवरधारणं। सो इदं दुक्खन्ति यथाभूतं पजानाति - पे - अयं  
दुक्खनिरोधगामिनी पटिपदाति यथाभूतं पजानाति। एवं पुग्गलो गम्भीरो होति उत्तानो  
भासो सेय्यथापि सो उदकरहदो गम्भीरो उत्तानोभासो तथूपमो अयं पुग्गलो।   
    
कथञ्च पुग्गलो उत्तानो होति उत्तानोभासो: इधेकच्चस्स पुग्गलस्स न पासादिकं होति  
अभिक्कन्तं पटिक्कन्तं आलोकितं विलोकितं सम्मिञ्जितं पसारितं  
सङ्घाटिपत्तचीवरधारणं। सो इदं दुक्खन्ति यथाभूतं नप्पजानाति -पे- अयं  
दुक्खनिरोधगामिनी पटिपदाति यथाभूतं नप्पजानाति। एवं पुग्गलो उत्तानो होति  
उत्तानोभासे। सेय्यथापि सो उदकरहदो उत्तानो उत्तानोभासो तथूपमो अयं पुग्गलो।   
    
१। समिञ्जितं - मछसं। 

[ब्ज्त् पगे ३४६] [\x ३४६।]       
    
कथञ्च पुग्गलो गम्भीरो होति गम्भिरोभासो: [प्त्स् पगे ०४७] [\क़् ४७।] इधेऽकच्चस्स  
पुग्गलस्स पासादिकं होति अभिक्नन्तं पटिक्कन्तं आलोकितं विलोकितं सम्मिञ्जितं  
पसारितं सङ्घाटिपत्तचीवरधारणं। सो इदं दुक्खन्ति यथाभूतं पजानाति -पे- अयं  
दुक्खनिरोधगामिनी पटिपदाति यथाभूतं पजानाति। एवं पुग्गलो गम्भीरो होति  
गम्भीरोभासो। सेय्यथापि सो उदकरहदो गम्भीरो गम्भीरोभासो, तथूपमो अयं  
पुग्गलो। इमे चत्तरो उदकरहदुपमा पुग्गला सन्तो संविज्जमाना लोकस्मिं।   
    
१३। तत्थ कतमे चत्तारो बलिवद्दूपमा पुग्गला: चत्तारो बलवद्दा - सगवचण्डो१ नो  
परगवचण्डो, परगवचण्डो नो सगवचण्डो, सगवचण्डो च परगवचण्डो च, नेव  
सगवचण्डो नो परगवचण्डो। एवमेव चत्तारो बलिवद्दूपमा पुग्गला सन्तो  
संविज्जमाना लोकस्मिं, कतमे चत्तारो: सगवचण्डो नो परगवचण्डो, परगवचण्डो  
नो सगवचण्डो, सगवचण्डो च परगवचण्डो च नेव सगवचण्डो नो  
परगवचण्डो।   
    
कथञ्च पुग्गलो सगवचण्डो होति नो परगवचण्डो: इधेऽकच्चो पुग्गलो सकपरिसं  
उब्बेजिता होति नो परपरिसं एवं पुग्गलो सगवचण्डो होति, नो परगवचण्डो।  
सेय्यथापि सो बलिवद्दो सगवचण्डो नो परगवचण्डो, तथूपमो अयं पुग्गलो।   
    
कथञ्च पुग्गलो परगवचण्डो होति नो सगवचण्डो: इधेऽकच्चो पुग्गलो परपरिसं  
उब्बेजिता होति नो सकपरिसं एवं पुग्गलो परगवचण्डो होति नो सगवचण्डो। सेय्यथापि  
सो बलिवद्दो परगवचण्डो नो सगवचण्डो, तथूपमो अयं पुग्गलो।   
    
कथञ्च पुग्गलो सगवचण्डो च होति परगवचण्डो च: इधेऽकच्चो पुग्गलो  
सकपरिसञ्च उब्बेजिता होति परपरिसञ्च, एवं पुग्गलो सगवचण्डो च होति  
परगवचण्डो च। सेय्यथापि सो बलिवद्दो सगवचण्डो च परगवचण्डो च, तथूपमो  
अयं पुग्गलो।   
    
कथञ्च पुग्गलो नेव सगवचण्डो होति नो परगवचण्डो: इधेऽकच्चो पुग्गलो नेव  
सकपरिसं उब्बेजिता होति नो परपरिसं, एवं पुग्गलो नेव सगवचण्डो होति नो  
परगवचण्डो, सेय्यथापि सो बलिवद्दो नेव सगवचण्डो नो परगवचण्डो। तथूपमो  
अयं पुग्गलो। इमे चत्तारो बलिवद्दूपमा पुग्गला। सन्तो संविज्जमाना लोकस्मिं।   
    
१। सकगवचण्डो - मछसं।   
[ब्ज्त् पगे ३४८] [\x ३४८।]       
[प्त्स् पगे ०४८] [\क़् ४८।]        
    
१४। तत्थ कतमे चत्तारो आसिविसूपमा पुग्गला: चत्तारो आसिविसा आगतविसो नो घोरविसो,  
घोरविसो, नो आगतविसो, आगतविसो च घोरविसो च, नेव आगतविसो नो घोरविसो। एवमेव  
चत्तारो आसिविसूपमा पुग्गला सन्तो संविज्जमाना लोकस्मिं। कतमे चत्तारो: आगतविसो नो  
घोरविसो, घोरविसो नो आगतविसो, आगतविसो च घोरविसो च, नेव आगतविसो नो घोरविसो।   
    
कथञ्च पुग्गलो आगतविसो होति नो घोरविसो: इधेऽकच्चो पुग्गलो अभिण्हं कुज्झति, सो च  
खवस्स कोधो न चिरं दीघरत्तं अनुसेति। एवं पुग्गलो आगतविसो होति नो घोरविसो,  
सेय्यथापि सो आसिविसो आगतविसो नो घोरविसो, तथूपमो अयं पुग्गलो।   
    
कथञ्च पुग्गलो घोरविसो होति नो आगतविसो: इधेऽकच्चो पुग्गलो नेव खो अभिण्हं  
कुज्झति, सो च खवस्स कोधो चिरं दीघरत्तं अनुसेति। एवं पुग्गलो घोरविसो होति नो  
आगतविसो, सेय्यथापि सो आसिविसो१ घोरविसो नो आगतविसो, तथूपमो अयं पुग्गलो।   
    
कथञ्च पुग्गलो आगतविसो च होति घोरविसो च: इधेऽकच्चो पुग्गलो अभिण्हं कुज्झति, सो  
च खवस्स कोधो चिरं दीघरत्तं अनुसेति। एवं पुग्गलो आगतविसो च होति घोरविसो च।  
सेय्यथापि सो आसिविसो आगतविसो च घोरविसो च, तथूपमो अयं पुग्गलो।   
    
कथञ्च पुग्गलो नेव आगतविसो होति नो घोरविसो: इधेकच्चो पुग्गलो नहेव खो  
अभिण्हं कुज्झति, सो च खवस्स कोधो न चिरं दीघरत्तं अनुसेति। एवं पुग्गलो नेव  
आगतविसो होति नो घोरविसो। सेय्यथापि सो आसिविसो नेव आगतविसो नो घोरविसो, तथूपमो  
अयं पुग्गलो। इमे चत्तारो आसिविसूपमा पुग्गला सन्तो संविज्जमाना लोकस्मिं।   
    
१। आसिविसो - मछसं। 

[ब्ज्त् पगे ३५०] [\x ३५०।]        
    
१५। कथञ्च पुग्गलो अननुविच्च अपरियोगाहेत्वा अवण्णारहस्स वण्णं भासिता होति:  
इधेऽकच्चो पुग्गलो दुप्पटिपन्नानं मिच्छापटिपन्नानं तित्थियानं तित्थियसावकानं  
वण्णं भासति सुपटिपन्ना१। इतिपि, सम्मापटिपन्ना इतिपी ति। एवं पुग्गलो अननुविच्च  
अपरियोगाहेत्वा अवण्णारहस्स वण्णं भासिता होति।   
    
कथञ्च पुग्गलो अननुविच्च अपरियोगाहेत्वा वण्णरहस्स अवण्णं भासिता होति: [प्त्स्  
पगे ०४९] [\क़् ४९।] इधेऽकच्चो पुग्गलो सुपटिपन्नानं सम्मापटिपन्नानं  
बुद्धानं बुद्धसावकानं अवण्णं भासति, दुप्पटिपन्ना इतिपि, मिच्छापटिपन्ना इतिपी  
ति। एवं पुग्गलो अननुविच्च अपरियोगाहेत्वा वण्णारहस्स अवण्णम्भासिता होति।   
    
कथञ्च पुग्गलो अननुविच्च अपरियोगाहेत्वा अप्पसादनीये ठाने पसादं उपदंसिता होति:  
इधेऽकच्चो पुग्गलो दुप्पटिपदाय मिच्छापटिपदाय पसादं जनेति सुपटिपदा२। इतिपि,  
सम्मापटिपदा इतिपी ति एवं पुग्गलो अननुविच्च अपरियोगाहेत्वा अप्पसादनीये ठाने  
पसादं उपदंसिता होति।   
    
कथञ्च पुग्गलो अननुविच्च अपरियोगा हेत्वा पसादनीये ठाने अप्पसादं उपदंसिता  
होति: इधेऽकच्चो पुग्गलो सुपटिपदाय सम्मापटिपदाय अप्पसादं जनेति दुप्पटिपदा  
इतिपि, मिच्छापटिपदा इतिपी ति। एवं पुग्गलो अननुविच्च अपरियोगाहेत्वा पसादनीये ठाने  
अप्पसादं उपदंसिता होति।   
    
१६। कथञ्च पुग्गलो अननुविच्च परियोगाहेत्वा अवण्णारहस्स अवण्णं भासिता होति:  
इधेऽकच्चो पुग्गलो दुप्पटिपन्नानं मिच्छापटिपन्नानं तित्थियानं तित्थियसावकानं  
अवण्णं भासति दुप्पटिपन्ना इतिपि, मिच्छापटिपन्ना इतिपीऽति। एवं पुग्गलो अननुविच्च  
परियोगाहेत्वा अवण्णारहस्स अवण्णं भासिता होति।   
    
कथञ्च पुग्गलो अनुविच्च परियोगाहेत्वा वण्णारहस्स वण्णं भासिता होति: इधेऽकच्चो  
पुग्गलो सुपटिपन्नानं सम्मापटिपन्नानं बुद्धानं बुद्धसावकानं वण्णं  
भासति सुपटिपन्ना इतिपि, सम्मापटिपन्ना इतिपीऽति, एवं पुग्गलो अनुविच्च परियोगाहेत्वा  
वण्णरहस्स वण्णं भासिता होति, १। सुप्पटिपपन्ना - सीमु।   
२। सुप्पटिपदा - सीमु, मछसं।   
सुप्पटिपन्ना - मछसं।   
    
[ब्ज्त् पगे ३५२] [\x ३५२।]       
    
कथञ्च पुग्गलो अनुविच्च परियोगाहेत्वा अप्पसादनीये ठाने अप्पसादं उपदंसिता होति:  
इधेऽकच्चो पुग्गलो दुप्पटिपदाय मिच्छापटिपदाय अप्पसादं जनेति, दुप्पटिपदा इतिपि  
मिच्छापटिपदा इतिपीऽतिऽ एवं पुग्गलो अनुविच्च परियोगाहेत्वा अप्पसादनीये ठाने  
अप्पसादं उपदंसिता होति।   
    
कथञ्च पुग्गलो अनुविच्च परियोगाहेत्वा पसादनीये ठाने पसादं उपदंसिता होति: [प्त्स्  
पगे ०५०] [\क़् ५०।] इधेऽकच्चो पुग्गलो सुपटिपदाय सम्मापटिपदाय पसादं जनेति,  
सुपटिपदा इतिपि, सम्मापटिपदा इतिपीऽति एवं पुग्गलो अनुविच्च परियोगाहेत्वा पसादनीये  
ठाने पसादं उपदंसिता होति।   
    
१७। कथञ्च पुग्गलो अवण्णारहस्स अवण्णं भासिता होति भूतं तच्छं कालेन, नो च  
खो वण्णारहस्स वण्णं भासिता होति भूतं तच्छं कालेन, इधेऽकच्चे पुग्गले वण्णोऽपि  
संविज्जति। अवण्णोऽपि संविज्जति, यो तत्थ अवण्णो तं भणति भूतं तच्छं कालेन, यो  
तत्थ वण्णो तं न भणति भूतं तच्छं कालेन। एवं पुग्गलो अवण्णारहस्स अवण्णं  
भासिता होति भूतं तच्छं कालेन, नो च खो वण्णारहस्स वण्णं भासिता होति भूतं  
तच्छं कालेन।   
    
कथञ्च पुग्गलो वण्णारहस्स वण्णं भासिता होति भूत तच्छं कालेन नो च खो  
अवण्णारहस्स अवण्णं भासिता होति भूतं तच्छं कालेन इधेऽकच्चे पुग्गले वण्णोऽपि  
संविज्जति, अवण्णोऽपि संविज्जति, यो तत्थ वण्णो तं भणति भूतं तच्छं कालेन, यो  
तत्थ अवण्णो तं न भणति भूतं तच्छं कालेन एवं पुग्गलो वण्णारहस्स वण्णं  
भासिता होति भूतं तच्छं कालेन, नो च खो अवण्णारहस्स अवण्णं भासिता होति भूतं  
तच्छं कालेन।   
    
कथञ्च पुग्गलो अवण्णारहस्स अवण्णं भासिता होति भूतं तच्छं कालेन  
वण्णारहस्स च वण्णं भासिता होति भूतं तच्छं कालेन: इधेऽकच्चे पुग्गले अवण्णोऽपि  
संविज्जति, वण्णोपि संविज्जति। यो तत्थ अवण्णो तं भणति भूतं तच्छं कालेन यो पि  
तत्थ वण्णो तम्पि भणति भूतं तच्छं कालेन। तत्र कालञ्ञू होति तस्स पञ्हस्स  
वेय्याकरणाय। एवं पुग्गलो अवण्णारहस्स च अवण्णं भासिता होति भूतं तच्छं  
कालेन। वण्णरहस्स च वण्णं भासिता होति भूतं तच्छं कालेन। 

[ब्ज्त् पगे ३५४] [\x ३५४।]       
    
कथञ्च पुग्गलो ने: व अवण्णारहस्स अवण्णं भासिता होति भूतं तच्छं कालेन, नोपि  
वण्णारहस्स वण्णं भासितं होति भूतं तच्छं कालेन: इधेऽकच्चे पुग्गले वण्णोऽपि  
संविज्जति, अवण्णोऽपि संविज्जति। यो तत्थ अवण्णो तं न भणति भूतं तच्छं कालेन,  
योपि तत्थ वण्णो तम्पि न भणति भूतं [प्त्स् पगे ०५१] [\क़् ५१।] तच्छं कालेन।  
उपेक्खको विहरति सतो सम्पजानो। एवं पुग्गलो नेव अवण्णारहस्स अवण्णं भासिता  
होति भूतं तच्छं कालेन, नोपि वण्णारहस्स वण्णं भासिता होति भूतं तच्छं कालेन।   
    
१८। कतमो च पुग्गलो उट्ठानफलूपजीवी नो पुञ्ञपलूपजीवी: यस्स पुग्गलस्स  
उट्ठहतो घटतो वायमतो आजीवो अभिनिब्बत्तति नो पुञ्ञतो, अयं वुच्चति पुग्गलो  
उट्ठानफलूपजीवी नो पुञ्ञपलूपजीवी।   
    
कतमो च पुग्गलो पुञ्ञपलूपजीवी नो उट्ठानफलूपजीवी: परनिम्मितवसवत्तिदेवे  
उपादय ततूपरि देवा पुञ्ञफलूपजीविनो नो उट्ठानफलूपजीविनो।   
कतमो च पुग्गलो उट्ठानफलूपजीवी च पुञ्ञफलूपजीवी च: यस्स पुग्गलस्स  
उट्ठहतो घटतो वायमतो आजीवो अभिनिब्बत्तति पुञ्ञतो च, अयं वुच्चति पुग्गलो  
उट्ठानफलूपजीवी च पुञ्ञफलूपजीवी च।   
    
कतमो च पुग्गलो नेव उट्ठानफलूपजीवी नो पुञ्ञफलूपजीवी: नेरयिका नेव  
उट्ठानफलूपजीविनो नो पुञ्ञफलूपजीविनो।   
    
१९। कथञ्च पुग्गलो तमो होति तमपरायणो: इधेऽकच्चो पुग्गलो नीचे कुले पच्चाजातो होति  
चण्डालकुले वा नेसादकुले वा वेणकुले वा रथकारकुले वा पुक्कुसकुले वा दऌइद्दे  
अप्पन्नपानभोजने कसिरवुत्तिके, यत्थ कसिरेन घासच्छादो लब्भति, सो च होति  
दुब्बण्णो दुद्दिसिको ओकोटिमको बव्हाबाधो काणो वा कुणी वा खञ्जो वा पक्खहतो वा  
न लाभी अन्नस्स पानस्स वत्वथस्स यानस्स मालागन्धविलेपनस्स  
सेय्यावसथपदीपेय्यस्स। सो कायेन दुच्चरितं चरति, वाचाय दुच्चरितं चरति, मनसा  
दुच्चरितं चरति। सो कायेन दुच्चरितं चरित्वा, वाचाय दुच्चरितं चरित्वा, मनसा दुच्चरितं  
चरित्वा, कायस्स भेदा परम्मरणा अपायं दुग्गतिं विनिपातं निरयं उपपज्जति एवं  
पुग्गलो तमो होति तम्परायणो। 

[ब्ज्त् पगे ३५६] [\x ३५६।]       
    
कथञ्च पुग्गलो तमो होति जोतिपरायणो: इधेऽकच्चो पुग्गलो नीचे कुले पच्चाजातो होति  
चण्डालकुले वा नेसादकुले वा वेणकुले वा रथकारकुले वा पुक्कुसकुले वा दऌइद्दो  
अप्पन्नपानभोजने कसिरवुत्तिके, यत्थ कसिरेन घासच्छादो लब्भति, सो च होति  
दुब्बण्णो दुद्दिसिको ओकोटिमको बव्हाबाधो। काणो वा कुणी वा खञ्जो वा पक्खहतो वा  
न लाभी अन्नस्स पानस्स वत्थस्स यानस्स मालागन्धविलेपनस्स  
सेय्यावसथपदीपेय्यस्स। सो कायेन सुचरितं चरति, वाचाय सुचरितं चरति, मनसा  
सुचरितं चरति। सो कायेन सुचरितं चरित्वा, वाचाय सुचरितं [प्त्स् पगे ०५२] [\क़् ५२।]       
चरित्वा मनसा सुचरितं चरित्वा, कायस्स भेदा परम्मरणा सुगतिं सग्गं लोकं  
उप्पज्जति। एवं पुग्गलो तमो होति जोतिपरायणो।   
    
कथञ्च पुग्गलो जोति होति तम्परायणो: इधेऽकच्चो पुग्गलो उच्चे कुले पच्चाजातो होति  
खत्तियमहासाऌअकुले वा ब्राह्मणमहासाऌअकुले वा गहपतिमहासाऌअकुले वा अड्ठे  
महद्धने महाभोगे पहूतजातरूपरजते पहूतवित्तूपकरण पहूतधनधञ्ञे। सो  
च होति अभिरूपो दस्सनीयो पासादिको परमाय वण्णपोक्खरताय समन्नागतो। लाभी  
अन्नस्स पानस्स वत्थस्स यानस्स मालागन्धविलेपनस्स सेय्यावसथपदीपेय्यस्स। सो  
कायेन दुच्चरितं चरति, वाचाय दुच्चरितं चरति मनसा दुच्चरितं चरति सो कायेन  
दुच्चरितं चरित्वा वाचाय दुच्चरितं चरित्वा मनसा दुच्चरितं चरित्वा कायस्स भेदा  
परम्मरणा अपायं दुग्गतिं विनिपातं निरयं उपपज्जति। एवं पुग्गलो जोति होति  
तम्परायनो। कथञ्च पुग्गलो जोति होति जोतिपरायणो: इधेऽकच्चो पुग्गलो उच्चे कुले  
पच्चाजातो होति खत्तियमहासाऌअकुले वा ब्राह्मणमहासाऌअकुले वा गहपतिमहासाऌअकुले  
वा अड्ठे महद्धने महाभोगे पहूतजातरूपरजते पहूतचित्तूपकणे  
पहुतधनधञ्ञे। सो च होति अभिरूपो दस्सनीयो पासादिको परमाय वण्णपोक्खरताय  
समन्नागतो, लाभी अन्नस्स पानस्स वत्थस्स यानस्स मालागन्धविलेपनस्स  
सेय्यावसथपदीपेय्यस्स। सो कायेन सुचरितं चरति, वाचाय सुचरितं चरति, मनसा  
सुचरितं चरति सो कायेन सुचरितं चरित्वा, वाचाय सुचरितं चरित्वा मनसा सुचरितं  
चरित्वा कायस्स भेदा परम्मरणा सुगकिं सग्गं लोकं उपपज्जति। एवं पुग्गलो जोति  
होति जोतिपरायणो।   
    
[ब्ज्त् पगे ३५८] [\x ३५८।]       
    
२०। कथञ्च पुग्गलो ओनतोनतो होति: इधेकच्चो पुग्गलो नीचे कुले पच्चाजातो -पे- एवं  
पुग्गलो ओनतोनतो होति। कथञ्च पुग्गलो ओनतुन्नतोहोति -पे एवं पुग्गलो ओनतुन्नतो  
होति। कथञ्च पुग्गलो उन्नतोनतो होति इधेकच्चो पुग्गलो उच्चे कुले पच्चाजातो होति -पे एवं  
पुग्गलो उन्नतोनतो होति। कथञ्च पुग्गलो उन्नतुन्नतो होति -पे- एवं पुग्गलो  
उन्नतुन्नतो होति।   
    
२१। तत्थ कतमे चत्तारो रुक्खुपमा पुग्गला: चत्तारो रुक्खा, फेग्गुसारपरिवारो, सारो  
फेग्गुपरिवारो, फेग्गु फेग्गु परिवारो, सारो सारपरिवारो। एवमेवं चत्तारो रुक्खुपमा  
पुग्गला सन्तो संविज्जमाना लोकस्मिं। कतमे त्तारो: फेग्गु सारपरिवारो, सारो  
फेग्गुपरिवारो, फेग्गु फेग्गुपरिवारो, सारो सारपरिवारो। [प्त्स् पगे ०५३] [\क़् ५३।]       
कथञ्च पुग्गलो फेग्गु होति सारपरिवारो: इधे कच्चो पुग्गलो दुस्सीलो होति पापधम्मो  
परिसा च ख्वस्स होति सीलवती कल्याणधम्मा। एवं पुग्गलो फेग्गु होति सारपरिवारो।  
सेय्यथापि सो रुक्खो फेग्गु सारपरिवारो। तथूपमो अयं पुग्गलो।   
    
कथञ्च पुग्गलो सारो होति फेग्गुपरिवारो: इधेऽकच्चो पुग्गलो सीलवा होति  
कल्याणधम्मो परिसा च ख्वस्स होति दुस्सीला पापधम्मा। एवं पुग्गलो सारो होति  
फेग्गुपरिवारो। सेय्यथापि सो रुक्खो सारो फेग्गुपरिवारो, तथूपमो अयं पुग्गलो।   
    
कथञ्च पुग्गलो फेग्गु होति फेग्गुपरिवारो: इधेऽकच्चो पुग्गलो दुस्सीलो होति  
पापधम्मो। परिसापिऽस्स होति दुस्सीला पापधम्मा। एवं पुग्गलो फेग्गु होति  
फेग्गुपरिवारो सेय्यथापि सो रुक्खो फेग्गु फेग्गुपरिवारो। तथूपमो अयं पुग्गलो।   
    
कथञ्च पुग्गलो सारो होति सारपरिवारो: इधेऽकच्चो पुग्गलो सीलवा होति कल्याणधम्मो,  
परिसापिस्स होति सीलवती कल्याणधम्मा। एवं पुग्गलो सारो होति सारपरिवारो, सेय्यथापि  
सो रुक्खो सारो सारपरिवारो, तथूपमो अयं पुग्गलो। इमे चत्तारो रुक्खूपमा पुग्गला  
सन्ता संविज्जमाना लोकस्मिं।   
    
[ब्ज्त् पगे ३६०] [\x ३६०।]       
    
२२। कतमो च पुग्गलो रूपप्पमाणो रूपप्पसन्तो: इधेऽकच्चो पुग्गलो आरोहं वा पस्सित्वा  
परिणाहं वा पस्सित्वा सण्ठानं वा पस्सित्वा परिपूरं वा पस्सित्वा तत्थ पमाणं गहेत्वा  
पसादं जनेति, अयं वुच्चति पुग्गलो रूपप्पमाणो रूपप्पसन्तो।   
    
कतमो च पुग्गलो घोसप्पमाणो घोसप्पसन्नो: इधेऽकच्चो पुग्गलो परवण्णनाय  
परथोमनाय परपसंसनाय परवण्णहारिकाय१ तत्थ पमाणं गहेत्वा पसादं  
जनेति। अयं वुच्चति पुग्गलो घोसप्पमाणो घोसप्पसन्नो।   
    
कतमो च पुगगलो लूकप्पमाणो लूखप्पसन्नो: इधेऽकच्चो पुग्गलो चीवरलूखं वा  
पस्सित्वा, सेनासनलूखं वा पस्सित्वा विविधं वा दुक्करकारिकं पस्सित्वा, तत्थ पमाणं  
गहेत्वा पसादं जनेति। अयं वुच्चति पुग्गलो लूखप्पमाणो लूखप्पसन्नो।   
    
कतमो च पुग्गलो धम्मप्पमाणो धम्मप्पसन्नो: इधेऽकच्चो पुग्गलो सीलं वा  
पस्सित्वा समाधिं वा पस्सित्वा [प्त्स् पगे ०५४] [\क़् ५४।] पञ्ञं वा पस्सित्वा तत्थ  
पमाणं गहेत्वा पसादं जनेति। अयं वुच्चति पुग्गलो धममप्पमाणो  
धम्मप्पसन्नो।   
    
२३। कथञ्च पुग्गलो अत्तहिताय पटिपन्नो होति नो परहिताय: इधेऽकच्चो पुग्गलो अत्तना  
सीलसम्पन्नो होति नो परं सीलसम्पदाय समादपेति, अत्तना समाधिसम्पन्नो होति नो  
परं समाधिसम्पदाय समादपेति, अत्तना पञ्ञासम्पन्नो होति परं पञ्ञासम्पदाय  
समादपेति। अत्तना विमुत्तिसम्पन्नो होति नो परं विमुत्तिसम्पदाय समादपेति, अत्तना  
विमुत्तिञाणदस्ससम्पन्नो होति नो परं विमुत्तिञाणदस्ससम्पदाय समादपेति। एवं  
पुग्गलो अत्तहिताय पटिपन्नो होति नो परहिताय।   
    
१। परवण्णहारिया - सीमु। 

[ब्ज्त् पगे ३६२] [\x ३६२।]       
    
कथञ्च पुग्गलो परहिताय पटिपन्नो होति नो अत्तहिताय: इधेऽकच्चो पुग्गलो अत्तना न  
सीलसम्पन्नो होति परं सीलसम्पदाय समादपेति, अत्तना न समाधिसम्पन्नो होति  
परं समाधिसम्पदाय समादपेति। अत्तना न पञ्ञासम्पन्नो होति परं  
पञ्ञासम्पदाय समादपेति: अत्तना न विमुत्तिसम्पन्नो होति परं विमुत्तिसम्पदाय  
समादपेति। अत्तना न विमुत्तिञाणदस्सनसम्पन्नो होति परं  
विमुत्तिञाणदस्सनसम्पदाय समादपेति, एवं पुग्गलो परहिताय पटिपन्नो होति नो  
अत्तहिताय।   
    
कथञ्च पुग्गलो अत्तहिताय चेव पटिपन्नो होति परहिताय च: इधेऽकच्चो पुग्गलो अत्तना  
च सीलसम्पन्नो होति परञ्च सीलसम्पदाय समादपेति, अत्तना च समाधिसम्पन्नो होति  
परञ्च समाधिसम्पदाय समादपेति अत्तना च पञ्ञासम्पन्नो होति परञ्च  
पञ्ञासम्पदाय समादपेति अत्तना च विमुत्तिसम्पन्नो होति परञ्च विमुत्तिसम्पदाय  
समादपेति। अत्तना च विमुत्तिञाणदस्सनसम्पन्नो होति परञ्च  
विमुत्तिञाणदस्सनसम्पदाय समादपेति। एवं पुग्गलो अत्तहिताय चेव पटिपन्नो होति  
परहिताय च।   
    
कथञ्च पुग्गलो नेव अत्तहिताय पटिपन्नो होति नो परहिताय: इधेऽकच्चो पुग्गलो अत्तना  
न सीलसम्पन्नो होति नो परं सीलसम्पदाय समादपेति। अत्तना न समाषिसम्पन्नो होति  
नो परं समाधिसम्पदाय समादपेति। अत्तना न पञ्ञासम्पन्नो होति नो परं  
पञ्ञासम्पदाय समादपेति, अत्तना [प्त्स् पगे ०५५] [\क़् ५५।] न विमुत्तिसम्पन्नो होति  
नो परं विमुत्तिसम्पदाय समादपेति, अत्तना न विमुत्तिञाणदस्सनसम्पन्नो होति नो  
परं विमुत्तिञाणदस्सन सम्पदाय समादपेति। एवं पुग्गलो नेव अत्तहिताय पटिपन्नो  
होति नो परहिताय। 

[ब्ज्त् पगे ३६४] [\x ३६४।]       
    
२४। कथञ्च पुग्गलो अत्तन्नपो होति अत्तपरितापनानुयोगमनुयुत्तो: इधेऽकच्चो पुग्गलो  
अचेलको होति मुत्ताचारो, हत्थापलेखनो, न एहिभदन्तिको, न तिट्ठभदन्तिको, न  
अभिहटं, न उद्दिस्सकटं, न निमन्तनं सादियति। सो न कुम्भिमुखा पतिगण्हाति, न  
खलोपिमुका१ पतिगण्हाति, न फलकमन्तरं, न दण्डमन्तरं, न मुसलमन्तरं,  
न द्विन्नं भुञ्जमानानं, न गब्भनीया, न पायमानाय, न पुरिसन्तरगताय, न  
सङ्कितकीसु, न यत्थ सा उपट्ठितो होति, न यत्थ मक्खिका सण्डसण्डचारीनि, न  
मच्छं, न मंसं, न सुरं, न मेरयं, न थुसोदकं पिवति। सो एकागारिको वा होति  
एकालोपिको वा, द्वागारिको वा होति द्वालोपिकोवा, सत्तागारिको वा होति सत्तालोपिको वा, एकिस्साऽपि  
दत्तिया यापेति द्वीहिऽपि दत्तीहि यापेति -पे- सत्तहिपि दत्तीहि यापेति, एकाहिकम्पि आहारं  
आहारेति, द्वाहिकम्पि२ आहारं आहारेति, -पेसत्ताहिकम्पि आहारं आहारेति। इति एवरूपं  
अद्धमासिकम्पि३ परियायभत्तभोजनानुयोगमनुयुत्तो विहरति।   
    
सो साकभक्खो वा होति, सामाकभक्खो वा होति, नीवारभक्खो वा होति, दद्दुलभक्खो  
वा होति, हटभक्खो वा होति, कणभक्खो वा होति, आचामभक्खो वा होति,  
पिञ्ञाकभक्खो वा होति, तिण्हक्खो वा होति, गोमयभक्खो वा होति, वनमूलफलाहारो  
यापेति, पवत्तफलहोजी। सो साणानिपि धारेति, मसाणानिपि धारेति, छवदुस्सानिपि धारेति,  
पंसुकूलानिपि धारेति, तिरीटानिपि धारेति, अजिनानिपि धारेति, अजिनकखिपम्पि धारेति,  
कुसचीरम्पि धारेति, वाकचीरम्पि धारेति, फलकचीरम्पि धारेति, केसकम्बलम्पि धारेति,  
वालकम्बलम्पि धारेति, उलूकपक्खम्पि धारेति, केसमस्सुलोचकोपि होति  
केसमस्सुलोचनानुयोगमनुयुत्तो, उब्भट्ठ कोपि होति आसनपटिक्खित्तो, उक्कुटिकोपि होति  
उक्कुटिकप्पधान मनुयुत्तो, कण्टकापस्सयिकोपि होति कण्टकापस्सये सेय्यकप्पेति,  
सायततियकम्पि४ उदकोरोहनानुयोगमनुयुत्तो विहरति। इति एवरूपं अनेकविहितं कायस्स  
अतापनपरितापनानुयोगमनुयुत्तो विहरति। [प्त्स् पगे ०५६] [\क़् ५६।] एवं पुग्गलो  
अत्तन्तपो होति अत्तपरितापनानुयोगमनुयुत्तो।   
    
१। कलोपिमुखा - सीमु, २। द्वहिकम्पि - सीमु। ३। अड्ढमासकम्पि - सीमु, मछसं, स्या,  
४। सायं ततियकम्पि - स्या। 

[ब्ज्त् पगे ३६६] [\x ३६६।]       
    
कथञ्च पुग्गलो परन्तपो होति परपरितापनानुयोगमनुयुत्तो: इधेऽकच्चो पुग्गलो  
ओरब्भीको होति सुकरिको साकुणिको मागविको लुद्दो मच्छाघातको चोरो चोरघातको*  
बन्धनागारिको, ये वा पनञ्ञेपि केचि कुरूरकम्मन्ता। एवं पुग्गलो परन्तपो होति  
परपरितापनानुयोगमनुयुत्तो।   
    
कथञ्च पुग्गलो अत्तन्तपो च होति अत्तपरितापनानुयोगमनुयुत्तो परन्तपो च होति  
परपरितापनानुयोगमनुयुत्तो: इधेकच्चो पुग्गलो राजा वा होति खत्तियो मुद्धाभिसित्तो१  
ब्राह्मणो वा महासाऌओ, सो पुरत्थिमेन नगरस्स नवं यञ्ञागारं२ कारापेत्वा,  
केसमस्सुं ओहारेत्वा खुराजिनं३ निवासेत्वा सप्पितेलेन कायं अब्भञ्जित्वा, मिगविसाणेन४  
पिट्ठिं कण्डुयमानो५ यञ्ञागारं२ पटिसति सद्धिं महेसिया ब्राह्मणेन च पुरोहितेन।  
सो तत्थ अनन्तरहिताय भूमिया हरितूपत्ताय सेय्यं कप्पेति। एकिस्सा गाविया  
सरूपवच्छाय यं एकस्मिं थने खीरं होति तेन राजा यापेति यं दुतियस्मिं थने  
खीरं होति तेन महेसी यापेति, यं ततियस्मिं थने खीरं होति तेन ब्राह्मणो पुरोहितो  
यापेति, यं चतुत्थस्मिं थने खीरं होति तेन अग्गिं जुहति। अवसेसेन वच्छको यापेति।   
    
सो एवमाह: एत्तका उसभा हञ्ञन्तु यञ्ञत्थाय, एत्तका वच्छतरा हञ्ञन्तु यञ्ञत्थाय,  
एत्तका वच्छतरियो हञ्ञन्तु यञ्ञत्थाय, एत्तका अजा हञ्ञन्ति यञ्ञत्थाय, एत्तका उरब्भा  
हञ्ञन्तु यञ्ञत्थाय एत्तका रुक्खा छिज्जन्तु युपत्थाय, एत्तका दब्भा लूयन्तु  
बरिहिसत्थायाति६ येपिस्स ते होन्ति दासानि वा पेस्साति वा कम्मकराति वा तेपि दण्डतज्जिता  
भयतज्जिता अस्सुमुखा रुदमाना परिकम्मानि करोन्ति, एवं पुग्गलो अत्तन्तपो च होति  
अत्तपरितापनानुयोगमनुयुत्तो, परत्तपो च होति परपरितापनानुयोगमनुयुत्तो।   
    
कथञ्च पुग्गलो नेवत्तन्तपो होति न अत्तपरितापनानुयोगमनुयुत्तो, न परन्तपो होति  
न परपरितापनानुयोगमनुयुत्तो: सो अनत्तन्तपो अपरन्तपो दिट्ठेव धम्मे निच्छातो  
निब्बुतो सीतिभूतो सुखपटिसंवेदी ब्रह्मभूतेन अत्तना विहरति: इध तथागतो लोके  
उप्पज्जति अरहं सम्मासम्बुद्धो [प्त्स् पगे ०५७] [\क़् ५७।] विज्जाचरणसम्पन्नो  
सुगतो लोकविदू अनुत्तरो पुरिसदस्मसारथी सत्था देवमनुस्सानं बुद्धो भगवा, सो  
इमं लोकं सदेवकं समारकं सब्रह्मकं सस्समणब्राह्मणिं पजं  
सदेवमनुस्सं सयं अभिञ्ञा सच्छिकत्वा पवेदेति। सो धम्मं देसेति आदिकल्याणं  
मज्झेकल्याणं परियोसानकल्याणं सात्थं सव्यञ्जनं केवलपरिपुण्णं परिसुद्धं  
ब्रह्मचरियं पकासेति, तं धम्मं सुणाति गहपति वा गहपतिपुत्तो वा अञ्ञतरस्मिं  
वा कुले पच्चाजातो।   
    
१। मुधावसित्तो - सीमु, मछसं।   
२। सन्धागारं - मछसं।   
*। गोघातको - स्या, मछसं, अधितं। सन्थागारं - स्या, प।   
३। खराजीनं - सीमु। ४। मगविघाणेन - सीमु। ५। कणडुवमानो - स्या, मछसं। ६।  
परहिंसत्थय - सीमु।   
    
[ब्ज्त् पगे ३६८] [\x ३६८।]       
    
सो तं धम्मं सुत्वा तथागते सद्धं पटिलभति, सो तेस सद्धापटिलाभेन  
समन्नागतो इति पटिसञ्चिक्खति: सम्बाधो घरावासो राजापथो, अब्भोकासो पब्बज्जा,  
नयिदं सुकरं आगारं अज्झावसता एकन्तपरिपुण्णं एकन्तपरिसुद्धं सङ्खलिखितं  
ब्रह्मचरियं चरितुं यन्नूनाहं केसमस्सुं ओहारेत्वा कासायानि वत्थानि अच्छादेत्वा  
आगारस्मा अनगारियं पब्बजेय्यन्ति, सो अपरेन समयेन अप्पं वा भोगक्खन्धं  
पहाय, महन्तं वा भोगक्खन्धं पहाय, अप्पं वा ञातिपरिवट्टं पहाय, महन्तं  
वा ञातिपरिवट्टं पहाय, केसमस्सुं ओहारेत्वा कासायानि वत्थानि अच्छादेत्वा, अगारस्मा  
अनगारियं पब्बजति।   
    
सो एवं पब्बजितो समानो भिक्खूनं सिक्खासाजीवसमापन्नो पाणातिपातं पहाय  
पाणातिपाता पटिविरतो होति निहितदण्डो निहितसत्थो लज्जि दयापन्नो  
सब्बपाणभूतहितानुकम्पी विहरति, अदिन्नादानं पहाय अदिन्नादाना पटिविरतो होति  
दिन्नादायि दिन्नपटिकङ्खी अथेनेन सुचिभूतेन अत्तना विहरति। अब्रह्मचरियं पहाय  
ब्रह्मचारी होति आराचारी विरतो मेथुना गामधम्मा, मुसावादं पहाय मुसावादा  
पटिविरतो होति सच्चवादी सच्चसन्धो थेतो पच्चयिको अविसंवादको लोकस्स। पिसुनावाचं  
पहाय पिसुनाय वाचाय पटिविरतो होति इतो सुत्वा न अमुत्र अक्खाता इमेसं भेदाय,  
अमुत्र वा सुत्वा न इमेसं आक्खाता अमूसं भेदाय, भिन्नानं वा सत्धाता सहितानं वा  
अनुप्पदाता, समग्गा रामो समग्गरतो समग्गनन्दि समग्गकरणिं वाचं भासितं  
होति। फरुसावाचं पहाय फरुसाय वाचाय पटिविरतो होति, या सा वाचा नेला कण्णसुखा  
पेमनिया हदयङ्गमा पोरी बहुजनकन्ता बहुजनमनापा, तथारूपिं वाचं भासिता होति।  
सम्फप्पलापं [प्त्स् पगे ०५८] [\क़् ५८।] पहाय सम्फप्पलापा पटिविरतो होति,  
कालवादी भूतवादी अत्थवादी धम्मवादी विनयवादी निधानवतिं वाचं भासिता होति  
कालेस सापदेसं परियन्तवतिं अत्थसहितं।   
    
[ब्ज्त् पगे ३७०] [\x ३७०।]       
    
सो बीजगामभूतगामसमारम्भा पटिविरतो होति, एकभत्तिको होति रत्तूपरतो विरतो  
विकालभोजना, नच्चगीतवादितविसूकदस्सना पटिविरतो होति।  
मालागन्धविलेपनधारणमण्डनविभूसनट्ठाना पटिविरतो होकि,  
उच्चासयनमहासयना पटिविरतो होति, जातरूपरजतपटिग्गहणा पटिविरतो होति,  
आमकधञ्ञ पटिग्गहणा पटिविरतो होति, आमकमंसपटिग्गहणा पटिविरतो होति,  
इत्थिकुमारिकपटिग्गहणा पटिविरतो होति, दासिदासपटिग्गहणा पटिविरतो होति।  
अजेलकपटिग्गहणा पटिविरतो होति, कुक्कुटसूकरपटिग्गहणा पटिविरतो होति,  
हत्थिगवास्सवऌअवापटिग्गहणा पटिविरतो होति, खेत्तवत्थुपटिग्गहणा पटिविरतो होति,  
दूतेय्यपहिणगमनानुयोगा पटिविरतो होति, कायविक्कया पटिविरतो होति,  
तुलाकूटमानकूटा पटिविरतो होति, उक्कोटनवञ्चन निकतिसाचियोगा पटिविरतो होति,  
छेदनवधबन्धनविपरामोस आलोपसहसाकारा पटिविरतो होति।   
    
सो सन्तुट्ठो होति कायपरिहारिकेन चीवरेन कुच्छिपरिहारिकेन पिण्डपातेन, सो येन  
येनेव पक्कमति समादायेव पक्कमति, सेय्यथापि पक्खी सकुणो येन येनेव डेति  
सप्पतभारोव डेति। एवमेव भिक्खु सन्तुट्ठो होति कायपरिहारिकेन चीवरेन  
कुच्छिपरिहारिकेन पिण्डपातेन, येन येनेव पक्कमति, समादायेव पक्कमति, सो इमिना  
अरियेन सीलक्खन्धेन समन्नागतो अज्झत्तं अनवज्जसुखं पटिसंवेदेति।   
    
सो चक्खुना रूपं दिस्वा न निमित्तग्गही होति नानुव्यञ्जनग्गाही यत्वाधिकरणमेनं  
चक्खुन्द्रियं असंवुतं विहरन्तं अभिज्झा दोमनस्सा पापका अकुसला धम्मा  
अन्वास्सवेय्युं, तस्स संवराय पटिज्जति रक्खति चक्खुन्द्रियं चक्खुन्दिइरये संवरं  
आपज्जति। सोतेन सद्दं सुत्वा, -पे घानेन गन्धं सायित्वा -पे- जिव्हाय रसं सायित्वा -पे  
कायेन फोट्ठब्बं फुसित्वा -पे- मानसा धम्मा विञ्ञाय न निमित्तग्गाही होति  
नानुव्यञ्जनग्गाही यत्वाधिकरणमेनं मनिन्द्रियं असंवुतं विहरन्तं  
अभिज्झादोमनस्सं पापका अकुसला धम्मा अन्वास्सव्यें तस्स संवराय पटिपज्जति  
रक्खति मनिन्द्रियं मनिन्द्रिये [प्त्स् पगे ०५९] [\क़् ५९।] संवरं आपज्जति, सो इमिना  
अरियेन इन्द्रियसंवरेन समन्नागतो अज्झत्तं अव्यासेकसुखं पटिसंवेदेति।   
    
[ब्ज्त् पगे ३७२] [\x ३७२।]       
    
सो अभिक्कन्ते पटिक्कन्ते सम्पजानकारी होति। आलोकिते विलोकिते सम्पजानकारी होति,  
सम्मिञ्जिते पसारिते सम्पजानकारी होति, सङ्घाटिपत्तचीवरधारणे सम्पजानकारी होति,  
असिते पीते खायिते सायिते सम्पजानकारी होति, उच्चारपस्सावकम्मे सम्पजानकारी होति। गते  
ठिते निसिन्ने सुत्ते जागरिते भासिते तुण्हीभावे सम्पजानकारी होति।   
    
सो इमिना अरियेन सीलक्खन्धेन समन्नागतो, इमिना च अरियेन इन्द्रियसंवरेन  
समन्नागतो, इमिना च अरियेन सतिसम्पजञ्ञेन समन्नागतो इमाय च अरियाय सन्तुट्ठिया  
समन्नागतो विवित्तं सेनासनं भजति अरञ्ञं रुक्खमूलं पब्बतं कन्दरं गिरिगुहं  
सुसानं वनपत्थं अब्भोकासं पलालपुञ्जिं।   
    
सो पच्छाभत्तं पिण्डपातपटिक्कन्तो निसीदति पल्लङ्कं आभुजित्वा उजुं कायं पणिधाय  
परिमुखं सतिं उपट्ठपेत्वा, सो अभिज्झं लोके पहाय विगताभिज्झेन चेतसा विहरति,  
अभिज्झाय चित्तं परिसोधेति। व्यापाददोसं पहाय अव्यापन्नचित्तो विहरति,  
सब्बपाणभूतहितानुकम्पि व्यापादपदोसा चित्तं परिसोधेति, थीनमिद्धं पहाय  
विगतथीनमिद्धो विहरति आलोकसञ्ञी सतो सम्पजानो थीनमिद्धा चित्तं परिसोधेति।  
उद्धच्चकुक्कुच्चं पहाय अनुद्धतो विहरति अज्झत्तं वूपसन्नचित्तो उद्धच्चकुक्कुच्चा  
चित्तं परिसोधेति। विचिकिच्छं पहाय तिण्णविचिकिच्छो विहरति अकथङ्कथी कुसलेसु  
धम्मेसु विचिकिच्छाय चित्तं परिसोधेति।   
    
सो इमे पञ्चनीवरणे पहाय चेतसो उपक्किलेसे पञ्ञाय दुब्बलीकरणे विविच्चव कामेहि  
विविच्चेव अकुसलेहि धम्मेहि सवितक्कं सविचारं विवेकजं पीतिसुखं पठमं झानं  
उपसम्पज्ज विहरति। वितक्कविचारानं वूपसमा अज्झत्तं सम्पसादनं चेतसो  
एकोदिभावं अवितक्कं अविचारं समाधिजं पीतिसुखं दुतियं झानं उपसम्पज्ज  
विहरति। पीतिया च विरागा उपेक्खको च विहरति सतो च सम्पजानो। सुखञ्च कायेन  
पटिसंवेदेतियं तं अरिया आचिक्खन्ति उपेक्खको सतिमा सुखविहारीति-ततिय झानं  
उपसम्पज्ज विहरति सुखस्स च पहाना दुक्खस्स च पहाना पुब्बेव  
सोमनस्सदोमनस्सानं अत्थङ्गमा अदुक्खं असुखं उपेक्खासतिपारिसुद्धिं चतुत्थं  
झानं उपसम्पज्ज विहरति।   
    
[प्त्स् पगे ०६०] [\क़् ६०।]        
[ब्ज्त् पगे ३७४] [\x ३७४।]       
    
सो एवं समाहिते चित्ते परिसुद्धे परियोदाते अनङ्गणे विगतूपक्किलेसे मुदुभूते  
कम्मनिये ठिते अनेञ्जप्पत्ते पुब्बेनिवासानुस्सतिञाणाय चित्तं अभिनिन्नामेति, सो  
अनेकविहितं पुब्बेनिवासं अनुस्सरति। सेय्यथीदं: एकम्पि जातिं द्वेपि जातियो तिस्सोपि जातियो,  
चतस्सोपि जातियो पञ्चपि दसपि जातियो वीसतिम्पि जातियो तिंसम्पि जातियो चत्तारीसम्पि जातियो  
पञ्ञासम्पि जातियो जातिसतम्पि जातिसहस्सम्पि जातिसतसहस्सम्पि अनेकेपि संवट्टकप्पे  
अनेकेपि विवट्टकप्पे अमुत्रासिं एवन्नामो एवङ्गोत्तो एवंवण्णो एवमाहारो  
एवंसुखदुक्खपटिसंवेदी एवमायुपरियन्तो। सो ततो चुतो अमुत्र उप्पादिं, तत्रापासिं  
एवन्नामो -पेएवमायुपरियन्तो सो ततो चुतो इधुपपन्नोति, इति साकारं सौद्दसं  
अनेकविहितं पुब्बेनिवासं अनुस्सरति।   
    
सो एवं समाहिते चित्ते परिसुद्धे परियोदाते अनङ्गणे विगतूपक्कीलेसे मुदुभूते  
कम्मनिये ठिते आनेञ्जप्पत्ते सत्तानं चुतूपपातञाणाय चित्तं अभिनिन्नामेति। सो दिब्बेन  
चक्खुना विसुद्धेन अतिक्कन्तमानुसकेन सत्ते पस्सति चवमाने उप्पज्जमाने हीने  
पणीते सुवण्णे दुब्बण्णे सुगते दुग्गते यथा कम्मूपगे सत्ते पजानाति: इमे वत  
भोन्तो सत्ता काय दुच्चरितेन समन्नागता, वचीदुच्चरितेन समन्नागता मनोदुच्चरितेन  
समन्नागता अरियानं उपवादका मिच्छादिट्ठिका मिच्छादिट्ठिकम्मसमादाना। ते कायस्स  
भेदा परम्मरणा अपायं दुग्गतिं विनिपातं निरयं उपपन्ना। इमे वा पन भोन्तो  
सत्ता कायसुचरितेन समन्नागता, वचीसुचरितेन समन्नागता, मनोसुचरितेन  
समन्नागता अरियानं अनुपवादका सम्मादिट्ठिका सम्मादिट्ठिकम्मसमादाना। ते  
कायस्स भेदा परम्मरणा सुगतिं सग्गं लोकं उपपन्नोति इति दिब्बेन चक्खुना  
विसुद्धेन अतिक्कन्तमानुसकेन सत्ते पस्सति चवमाने उप्पज्जमाने हीने पणीते  
सुवण्णे दुब्बण्णे सुगते दुग्गते यथाकम्मूपगे सत्ते पजानाति। 

[ब्ज्त् पगे ३७६] [\x ३७६।]       
    
सो एवं समाहिते चित्ते परिसुद्धे परियोदाते अनङ्गणे विगतूपक्किलेसे मुदुभूते  
कम्मनिये ठिते आनेञ्जप्पत्ते आसवानं खयञाणाय चित्तं अभिनिन्नामेति, सो इदं  
दुक्खन्ति यथाभूतं पजानाति। अयं दुक्खसमुदयोति यथाभूतं पजानाति, अयं  
दुक्खनिरोधोति यथाभूतं पजानाति, अयं दुक्खनिरोधगामिनी पटिपदाति यथाभूतं  
पजानाति, [प्त्स् पगे ०६१] [\क़् ६१।] इमे आसवाति यथाभूतं पजानाति। अयं  
आसवसमुदयोति यथाभूतं पजानाति। अयं आसवनिरोधोति यथाभूतं पजानाति। अयं  
आसवनिरोधगामिनीपटिपदाति यथाभूतं पजानाति। तस्स एवं जानतो एवं पस्सतो  
कामासवापि चित्तं विमुच्चति भवासवापि चित्तं विमुच्चति, अविज्जासवापि चित्तं विमुच्चति,  
विमुत्तस्मिं विमुत्तमिति ञाणं होति, खीणा जाति वुसितं ब्रह्मचरियं कतं करणीयं  
नापरं इत्थत्तायाति पजानाति। एवं पुग्गलो नेव अत्तन्तपो होति न  
अत्तपरितापनानूयोगमनुयुत्तो, न परन्तपो होति न परपरितापनानुयोगमनुयुत्तो। सो  
अनत्तन्तपो अपरन्तपो दिट्ठेव धम्मे निच्छातो निब्बुतो सीतिभूतो सुखपटिसंवेदी  
ब्रह्मभूतेन अत्तना विहरति।   
    
२५। कतमो च पुग्गलो सरागो: यस्स पुग्गलस्स रागो अप्पहीणो, अयं वुच्चति पुग्गलो  
सरागो। कतमो च पुग्गलो सदोसो, यस्स पुग्गलस्स दोसो अप्पहीणो, अयं वुच्चति पुग्गलो  
सदोसो। कतमो च पुग्गलो समोहो: यस्स पुग्गलसस मोहो अप्पहीणो, अयं वुच्चति  
पुग्गलो समोहो। कतमो च पुग्गलो समानो, यस्स पुग्गलस्स मानो अप्पहीणो, अयं  
वुच्चति पुग्गलो समानो।   
    
२६। कथञ्च पुग्गलो लाभी होति अज्झत्तं चेतोसमथस्स न लाभी  
अधिपञ्ञाधम्मविपस्सनाय, इधेऽकच्चो पुग्गलो लाभी होति रूपसहगतानं वा  
अरूपसहगतानं वा समापत्तीनं न लाभी लोकुन्तरमग्गस्स वा फलस्स वा एवं  
पुग्गलो लाभी होति अज्झत्तं चेतोसमथस्स, न लाभी अधिपञ्ञाधम्मविपस्सनाय। 

[ब्ज्त् पगे ३७८] [\x ३७८।]       
    
कथञ्च पुग्गलो लाभी होति अधिपञ्ञाधम्मविपस्सनाय न लाभी अज्झत्तं  
चेतोसमथस्स: इधेऽकच्चो पुग्गलो लाभी होति लोकुत्तरमग्गस्स वा फलस्स वा, न लाभी  
रूपसहगतानं वा अरूपसहगतानं वा समापत्तीनं एवं पुग्गलो लाभी होति  
अधिपञ्ञाधम्मविपस्सनाय न लाभी अज्झत्तं चेतोसमथस्स। [प्त्स् पगे ०६२] [\क़् ६२।] 

कथञ्च पुग्गलो लाभी चेव होति अज्झत्तं चेतोसमथस्स लाभी च होति  
अधिपञ्ञाधम्मविपस्सनाय। इधेऽकच्चो पुग्गलो लाभी होति रूपसहगतानं वा  
अरूपसहगतानं वा समापत्तीनं, लाभी लोकुत्तरमग्गस्स वा फलस्स वा एवं पुग्गलो  
लाभी चेव होति अज्झत्तं चेतोसमथस्स, लाभी अधिपञ्ञाधम्मविपस्सनाय।   
    
कथञ्च पुग्गलो नेव लाभी होति अज्झत्तं चेतो समथस्स, न लाभी  
अधिपञ्ञाधम्मविपस्सनाय: इधेऽकच्चो पुग्गलो नेव लाभी होति रूपसहगतानं वा  
अरूपसहगतानं वा समापत्तीनं, लाभी न लोकुत्तरमग्गस्स वा फलस्स वा एवं  
पुग्गलो नेव लाभी होति अज्झत्तं चेतोसमथस्स, न लाभी अधिपञ्ञाधम्मविपस्सनाय।   
    
२७। कतमो च पुग्गलो अनुसोतगामी: इधेकच्चो पुग्गलो कामे च पटिसेवति पापञ्च  
कममं करोति, अयं वुच्चति पुग्गलो अनुसोतगामी।   
    
कतमो च पुग्गलो पटिसोतगामी: इधेऽकच्चो पुग्गलो कामे च न सेवति, पापञ्च कम्मं  
न करोति, सो सहापि दुक्खेन सहापि दोमनस्सेन अस्सुमुखो रुदमानो परिपुण्णं  
परिसुद्धं ब्रह्मचरियं चरति, अयं वुच्चति पुग्गलो पटिसोतगामी।   
    
कतमो च पुग्गलो ठितत्तो: इधेऽकच्चो पुग्गलो पञ्चन्नं ओरम्भागियानं संयोजनानं  
परिक्खया ओपपातिको होति तत्थ परिनिब्बायी अनावत्तिधम्मो तस्मा लोका, अयं वुच्चति  
पुग्गलो ठितत्तो। 

[ब्ज्त् पगे ३८०] [\x ३८०।]       
    
कतमो च पुग्गलो तिण्णो पारगतो थले तिट्ठति ब्राह्मणो: इधेऽकच्चो पुग्गलो आसवानं  
खया अनासवं चेतोविमुत्तिं पञ्ञाविमुत्तिं दिट्ठेव धम्मे सयं अभिञ्ञा सच्छिकत्वा  
उपसम्पज्ज विहरति- अयं वुच्चति पुग्गलो तिण्णो पारगतो थले तिट्ठति ब्रह्मणो।   
    
२८। कथञ्च पुग्गलो अप्पस्सुतो होति सुतेन अनुप्पन्नो: इधेऽकच्चस्स पुग्गलस्स अप्पकं  
सुतं होति सुत्तं गेय्यं वेय्याकरणं गाथं उदानं इतिवुत्तकं जातकं  
अब्भुतधम्मं वेदल्लं, सो तस्स अप्पकस्स सुतस्स न अत्थमञ्ञाय धम्ममञ्ञाय  
[प्त्स् पगे ०६३] [\क़् ६३।] धम्मानुधम्मपटिपन्नो होति। एवं पुग्गलो अप्पस्सुतो  
होति सुतेन अनुप्पन्नो।   
    
कथञ्च पुग्गलो अप्पस्सुतो होति सुतेन उप्पन्नो: इधेकच्चस्स पुग्गलस्स अप्पकं सुतं  
होति सुत्तं गेय्यं वेय्याकरणं गाथं उदानं इतिवुत्तकं जातकं अब्भुतधम्मं  
वेदल्लं, सो तस्स अप्पकस्स सुतस्स अत्थमञ्ञाय धम्ममञ्ञाय  
धम्मानुधम्मपटिपन्नो होति। एवं पुग्गलो अप्पसुसतो होति सुतेन उप्पन्नो।   
    
कथञ्च पुग्गलो बहुस्सुतो होति सुतेन अनुप्पन्नो: इधेऽकच्चस्स पुग्गलस्स बहुकं  
सुतं होति सुत्तं गेय्यं वेय्याकरणं गाथं उदानं इतिवुत्तकं जातकं  
अब्भुतधम्मं वेदल्लं, सो तस्स बहुकस्स सुतस्स न अत्थमञ्ञाय न  
धम्ममञ्ञाय न धम्मानुधम्मपटिपन्नो होति, एवं पुग्गलो बहुस्सुतो होति  
सुतेन अनुप्पन्नो।   
    
कथञ्च पुग्गलो बहुस्सुतो होति सुतेन उप्पन्नो: इधेऽकच्चस्स पुग्गलस्स बहुकं सुतं  
होति सुत्तं गेय्यं वेय्याकरणं गाथं उदानं इतिवुत्तकं जातकं अब्भुतधम्मं  
वेदल्लं सो तस्स बहुकस्स सुतस्स अत्थमञ्ञाय धम्ममञ्ञाय  
धम्मानुधम्मपटिपन्नो होति, एवं पुग्गलो बहुस्सुतो होति सुतेन उप्पन्नो, 

[ब्ज्त् पगे ३८२] [\x ३८२।]       
    
२९। कतमो च पुग्गलो समणमचलो: इधेऽकच्चो पुग्गलो तिण्णं संयोजनानं परिक्खया  
सोतापन्नो होति अविनिपातधम्मो नियतो सम्बोधिपरायणो, अयं वुच्चति पुग्गलो  
समणमचलो।   
    
कतमो च पुग्गलो समणपदुमो: इधेऽकच्चो पुग्गलो तिण्णं संयोजनानं परिक्खया  
रागदोसमोहानं तनुत्ता सकदागामी होति सकिदेव इमं लोकं आगन्त्वा दुक्खस्सन्तं  
करोति, अयं वुच्चति पुग्गलो समणपदुमो।   
    
कतमो च पुग्गलो समणपुण्डरीको: इधेऽकच्चो पुग्गलो पञ्चन्नं ओरम्भागियानं  
संयोजनानं परिक्खया ओपपातिको होति तत्थ परिनिब्बायी अनावत्तिधम्मो तस्मा लोका,  
अयं वुच्चति पुग्गलो समणपुण्डरिको।   
    
कतमो च पुग्गलो समणेसु समणसुखुमालो: इधेऽकच्चो पुग्गलो आसवानं खया  
अनासवं चेतोविमुत्तिं पञ्ञाविमुत्तिं दिट्ठेव धम्मे सयं अभिञ्ञा सच्छिकत्वा  
उपसम्पज्ज विहरति, अयं वुच्चति पुग्गलो समणेसु समणसुखुमालो।   
    
चतुक्क निद्देसो निट्ठितो। 

[ब्ज्त् पगे ३८४] [\x ३८४।]       
[प्त्स् पगे ०६४] [\क़् ६४।]        
    
५। पञ्चक निद्देसो  
    
१। तत्र य्वायं पुग्गलो आरम्भति१ च विप्पटिसारी च होति। तञ्च चेतोविमुत्तिं  
पञ्ञाविमुत्तिं यथाभूतं नप्पजानाति यत्थस्स ते उप्पन्ना पापका अकुसला धम्मा  
अपरिसेसा निरुज्झन्ति। सो एवमस्स वचनीयो: आयस्मतो खो आरम्भजा आसवा संविज्जन्ति,  
विप्पटिसारजा च आसवा पवड्ढन्ति, साधुवतायस्मा आरम्भजे आसवे पहाय विप्पटिसारजे  
आसवे पटिविनोदेत्वा चित्तं पञ्ञ्च भावेतु। एवमायस्मा अमुना पञ्चमेन पुग्गलेन  
समसमो भविस्सतीति।   
    
तत्र य्वायं पुग्गलो आरम्भति न विप्पटिसारी होति। तञ्च चेतो विमुत्तिं पञ्ञाविमुत्तिं  
यथाभूतं नप्पजानाति यत्थस्स ते उप्पन्ना पापका अकुसला धम्मा अपरिसेसा निरुज्झन्ति।  
सो एवमस्स वचनीयो-आयस्मतो खो आरम्भजा आसवा संविज्जन्ति, विप्पटिसारजा आसवा  
नप्पवड्ढन्ति, साधुवतायस्मा आरम्भजे आसवे पहाय चित्तं पञ्ञ्च भावेतु  
एवमायस्मा अमुना पञ्चमेन पुग्गलेन समसमो भविस्सतीति।   
तत्र य्वायं पुग्गलो न आरम्भति विप्पटिसारी होति। तञ्च चेतो विमुत्तिं पञ्ञाविमुत्तिं  
यथाभूतं नप्पजानाति यत्थस्स ते उप्पन्ना पापका अकुसला धम्मा अपरिसेसा निरुज्झन्ति।  
सो एवमस्स वचनीयो-आयस्मतो खो आरम्भजा आसवा न संविज्जन्ति, विप्पटिसारजा आसवा  
प्पवड्ढन्ति, साधुवतायस्मा विप्पटिसारजे आसवे पटिविनोदेत्वा चित्तं पञ्ञ्च भावेतु  
एवमायस्मा अमुना पञ्चमेन पुग्गलेन समसमो भविस्सतीति।   
    
तत्र य्वायं पुग्गलो नारम्भति न विप्पटिसारी होति, तञ्च चेतोविमुत्तिं पञ्ञाविमुत्तिं  
यथाभूतं नप्पजानाति, यत्थस्स ते उप्पन्ना पापका अकुसला धम्मा अपरिसेसा  
निरुज्झन्ति। सो एवमस्स वचनीयो-आयस्मतो खो आरम्भजा आसवा न संविज्जन्ति,  
विप्पटिसारजा आसवा नप्पवड्ढन्ति। साधु वतायस्मा चित्तं पञ्ञ्च भावेतु एवमायस्मा  
अमुना पञ्चमेन पुग्गलेन समसमो भविस्सतीति। इति इमे चत्तारो पुग्गला अमुना  
पञ्चमेन पुग्गलेन एवं ओवदियमाना, एवं अनुसासियमाना अनुपुब्बेन आसवानं  
खयं पापुणन्ति।   
    
१। आरभति - मछसं। 

[प्त्स् पगे ०६५] [\क़् ६५।]        
[ब्ज्त् पगे ३८६] [\x ३८६।]       
    
२। कथञ्च पुग्गलो दत्वा अवजानाति: इधेऽकच्चो पुग्गलो पुग्गलस्स देति  
चीवरपिण्डपातसेनासनगिलानपच्चयभेसज्जपरिक्खारं तस्स एवं होति अहं दम्मि,  
अयं१ पतिगण्हातीति२, तमेनं दत्वा अवजानाति, एवं पुग्गलो दत्वा अवजानाति।   
    
कथञ्च पुग्गलो संवासेन अवजानाति: इधेऽकच्चो पुग्गलो पुग्गलेन सद्धिं संवसति द्वे  
वा तीणि वा वस्सानि, तमेनं संवासेन अवजानाति, एवं पुग्गलो संवासेन अवजानाति।   
    
कथञ्च पुग्गलो आधेय्यमुखो होति: इधेऽकच्चो पुग्गलो परस्स वण्णे वा अवण्णे वा  
भासियमाने खिप्पञ्ञेव अधिमुच्चिता होति, एवं पुग्गलो आधेय्यमुखो होति।   
    
कथञ्च पुग्गलो लोलो होति: इधेऽकच्चो पुग्गलो इत्तरसद्धो होति, इत्तरभत्ती, इत्तरपेमो,  
इत्तरपसादो, एवं पुग्गलो लोलो होति।   
    
कथञ्च पुग्गलो मन्दो मोमूहो होति: इधेऽकच्चो पुग्गलो कुसलाकुसले धम्मे न जानाति।  
सावज्जानवज्जे धम्मे न जानाति। हीनप्पणीते धम्मे न जानाति: कण्हसुक्कसप्पटिभागे  
धम्मे न जानाति। एवं पुग्गलो मोमूहो होति।   
    
३। तत्थ कतमे पञ्च योधाजिवूपमा पुग्गला पञ्च योधाजीवा, इधेऽकच्चो योधाजीवो  
रजग्गञ्ञेव दिस्वा संसीदति, विसीदति, न सन्थमहति३ न सक्कोति सङ्गामं ओतरितुं  
एवरूपोपि इधेऽकच्चो योधाजीवो होति अयं पठमो योधाजीवो सन्तो संविज्जमानो लोकस्मिं।   
    
पुनचपरं इधेऽकच्चो योधाजीवो सहति रजग्गं। अपि च खो धजग्गञ्ञेव दिस्वा  
संसीदति, विसीदति, न सन्थम्भति, न सक्कोति सङ्गामं ओतरितुं, एवरूपोपि इधेऽकच्चो  
योधाजीवो होति। अयं दुतियो योधाजीवो सन्तो संविज्जमानो लोकस्मिं।   
    
१। अयं, पन - स्या। २। पटिग्गन्हती ति - स्या। मछसं। ३। सत्थम्भति - सीमु,   
[ब्ज्त् पगे ३८८] [\x ३८८।]       
    
पुनचपरं इधेऽकच्चो योधाजीवो सहति रजग्गं, सहति धजग्गं, अपि च खो उप्पादनं  
येव सुत्वा संसीदति, विसीदति न सन्थम्भति१ न सक्कोति सङ्गामं ओतरितुं। एवरूपोऽपि  
इधेऽकच्चो योधाजीवो होति। अयं ततियो योधाजीवो सन्तो संविज्जमानो लोकस्मिं।   
    
पुनचपरं इधेऽकच्चो योधाजीवो सहति रजग्गं, [प्त्स् पगे ०६६] [\क़् ६६।] सहति  
धजग्गं, सहति उस्सादनं। अपि च खो सम्पहारे हञ्ञति व्यापज्जति, एवरूपोऽपि  
इधेऽकच्चो योधाजीवो होति, अयं चतुत्थो योधाजीवो सन्तो संविज्जमानो लोकस्मिं।   
    
पुनचपरं इधेऽकच्चो योधाजीवो सहति रजग्गं, सहति धजग्गं, सहति उस्सादनं,  
सहति सम्पहारं, सो तं सङ्गामं अभिविजिनित्वा विजितसङ्गामो तमेव सङ्गामसीसं  
अज्झावसति। एवरूपोऽपि इधेऽकच्चो योधाजीवो होति अयं पञ्चमो योधाजीवो सन्तो  
संविज्जमानो लोकस्मिं।   
    
इमे पञ्च योधाजीवा सन्तो संविज्जमाना लोकस्मिं, एवमेव पञ्च योधाजीवूपमा पुग्गला  
सन्तो संविज्जमाना भिक्खूसु, कतमे पञ्च: इधेऽकच्चो भिक्खु रजग्गञ्ञेव दिस्वा  
संसीदति, विसीदति, न सन्थम्भति, न सक्कोति ब्रह्मचरियं सन्तानेतुं२। सिक्खा  
दुब्बल्यं आवीकत्वा, सिक्खं पच्चक्खाय हीनायावत्तति। किमस्स रजग्गस्मिं: इध  
भिक्खु सुणाति, अमुकस्मिं नाम गामे वा निगमे वा इत्थी वा कुमारी वा अभिरूपा  
दस्सनीया पासादिका परमाय वण्णपोक्खरताय समन्नागताति। सो तं सुत्वा संसीदति,  
विसीदति, न सन्थम्भति, न सक्कोति ब्रह्मचरियं सन्तानेतुं, सिक्खादुब्बल्यं आचीकत्वा३  
सिक्खं पच्चक्खाय हीनायावत्तति। इदमस्स रजग्गस्मिं। सेय्यथापि सो योधाजीवो  
रजग्गञ्ञेव दिस्वा संसीदति, विसीदति, न सन्थम्भति, न सक्कोति सङ्गामं ओतरितुं।  
तथुपमो अयं पुग्गलो। एवरूपोऽपि इधेऽकच्चो पुग्गलो होति अयं पठमो  
योधाजीवूपमो पुग्गलो सन्तो संविज्जमानो भिक्खूसु।   
    
पुनचपरं इधेऽकच्चो भिक्खु सहति रजग्गं अपि च खो धजग्गञ्ञेव दिस्वा संसीदति,  
विसीदति, न सन्थम्भति। न सक्कोति ब्रह्मचरियं सन्तानेतुं, सिक्खादुब्बल्यं आचीकत्वा,  
सिक्खं पच्चक्खाय हीनायावन्तति, किमस्स धजग्गस्मिं: इध भिक्खु नहेव खो  
सुणाति, अमुकस्मिं नाम गामे वा निगमे वा इत्थि वा कुमारि वा अभिरूपा दस्सनीया  
पासादिका परमाय वण्णपोक्खरताय समन्नागताति।   
    
१। सत्थम्भति - सीमु। २। सन्धारेतु - मछसं। ३। आचिकत्थ - मछसं।   
[ब्ज्त् पगे ३९०] [\x ३९०।]       
    
अपि च खो सामं येव पस्सति१ इत्थिं वा कुमारिं वा अभिरूपं दस्सनीयं पासादिकं  
परमाय वणणपोक्खरताय समन्नागतं। सो तं दिस्वा संसीदति, विसीदति, न  
सन्थम्भति, न सक्कोति ब्रह्मचरियं सन्तानेतुं, सिक्खादुब्बल्यं आचीकत्वा सिक्खं  
पच्चकखाय हीनायावत्तति। इदमस्स धजग्गस्मिं। सेय्यथापि [प्त्स् पगे ०६७] [\क़् ६७।]   
    सो योधाजीवो सहति रजग्गं। अपि च खो धजग्गञ्ञेव दिस्वा संसीदति विसीदति न  
सन्थम्भति न सक्कोति सङ्गामं ओतरितुं तथुपमो अयं पुग्गलो। एवरूपोपि इधेऽकच्चो  
पुग्गलो होति। अयं दुतियो योधाजीवूपमो पुग्गलो सन्तो संविज्जमानो भिक्खूसु।   
    
पुनचपरं इधेऽकच्चो भिक्खु सहति रजग्गं सहति धजग्गं। अपि च खो  
उस्सादनंयेव सुत्वा संसीदति, विसीदति, न सन्थम्भति, न सक्कोति ब्रह्मचरियं  
सन्तानेतुं२ सिक्खादुब्बल्यं आचीकत्वा सिक्खं पच्चक्खाय हीनायावत्तति, किमस्स  
उस्सादनायं। इध भिक्खुं अरञ्ञगतं वा, रुक्खमूलगतं वा, सुञ्ञागारगतं वा  
मातुगामो उपसङ्कमित्वा ऊहसति उल्लपति उज्झग्घति उप्पण्डेति। सो मातुगामेन  
ऊहसियमानो उल्लपियमानो उज्झग्घियमानो उप्पण्डियमानो संसीदति, विसीदति, न  
सत्थम्भति, न सक्कोति ब्रह्मचरियं सन्तानेतुं सिक्खादुब्बल्यं आचीकत्वा सिक्खं  
पच्चक्खाय हीनायावत्तति। इदमस्स उस्सादनाय। सेय्यथापि सो योधाजीवो सहति रजग्गं,  
सहति धजग्गं। अपिच खो उस्सादनंयेव सुत्वा संसीदति, विसीदति, न सन्थम्भति, न  
सक्कोति सङ्गामं ओतरितुं। तथूपमो अयं पुग्गलो, एवरूपोपि इधेऽकच्चो पुग्गलो होति।  
अयं ततियो योधाजीवूपमो पुग्गलो सन्तो संविज्जमानो भिक्खुसु।   
    
पुनचपरं इधेऽकच्चो भिक्खु सहति रजग्गं, सहति धजग्गं, सहति उस्सादनं। अपि  
च खो सम्पहारे हञ्ञति व्यापज्जति। किमस्स सम्पहारस्मिं। इध भिक्खुं अरञ्ञगतं  
वा रुक्खमूलगतं वा सुञ्ञागारगतं वा मातुगामो उपसङ्कमित्वा अभिनिसीदति,  
अभिनिपज्जति, अज्झोत्थरति। सो मातुगामेन अभिनिसीदियमानो अभिनिपज्जियमानो  
अज्झोत्थरियमानो सिक्खं अपच्चक्खाय दुब्बल्यं अनावीकत्वा मेथुनं धम्मं  
पतिसेवति, इदमसस्स सम्पहारस्मिं। सेय्यथापि सो योधाजीवो सहति रजग्गं, सहति  
धजग्गं, सहति उस्सादनं। अपिच खो सम्पहारे हञ्ञति व्यापज्जति तथूपमो अयं  
पुग्गलो। एवरूपोपि इधेऽकच्चो पुग्गलो होति, अयं चतुत्थो योधाजीवूपमो पुग्गलो सन्तो  
संविज्जमानो भिक्खूसु।   
    
१। सामं पस्सति - मछसं। २। सन्धारेतु - मछसं। 

[ब्ज्त् पगे ३९२] [\x ३९२।]       
    
पुनचपरं इधेऽकच्चो भिक्खु सहति रजग्गं, सहति धजग्गं सहति उससादनं सहति  
सम्पहारं। सो तं सङ्ङ्गामं अभिविजिनित्वा विजित सङ्गामो तमेव सङ्गमसीसं  
अज्झावसति। किमस्स सङ्गामविजयस्मिं [प्त्स् पगे ०६८] [\क़् ६८।] इध भिक्खुं  
अरञ्ञगतं वा रुक्खमूलगतं वा सुञ्ञागारगतं वा मातुगामो उपसङ्कमित्वा  
अभिनिसीदति, अभिनिपज्जति अज्झोत्थरति। सो मातुगामेन अभिनिसीदियमानो अभिनिपज्जियमानो  
अज्झोत्थरियमानो विनिवट्टेत्वा विनिमोचेत्वा येन कामं पक्कमति। सो विवित्तं सेनासनं  
भजति अरञ्ञं रुक्खमूलं पब्बतं कन्दरं गिरिगुहं सुसानं वनपत्थं  
अब्भोकासं पलालपुञ्जिं।   
सो अरञ्ञगतो वा रुक्खमूलगतो वा सुञ्ञागारगतो वा निसीदति पल्लङ्कं आभुजित्वा उजुं  
कायं पणिधाय परिमुखं सतिं उपट्ठपेत्वा सो अभिज्झं लोको पहाय विगताभिज्झेन  
चेतसा विहरति अभिज्झाय चित्तं परिसोधेति। व्यापाददोसं पहाय अव्यापन्नचित्तो विहरति।  
सब्बपाणभूतहितानुकम्पि। व्यापाददोसा चित्तं परिसोधेति। थीनमिद्धं पहाय  
विगतथीनमिद्धो विहरति आलोकसञ्ञी सतो सम्पजानो थीनमिद्धा चित्तं परिसोधेति  
उद्धच्चकुक्कुच्चं पहाय अनुद्धतो विहरति। अज्झत्तं वूपसन्नचित्तो।  
उद्धच्चकुक्कुच्चा चित्तं परिसोधेति। विचिकिच्छं पहाय तिण्णविचिकिच्छो विहरति  
अकथङ्कथि कुसलेसु धम्मेसु। विचिकिच्छाय चित्तं परिसोधेति।   
    
सो इमे पञ्चनीवरणे पहाय चेतसो उपक्किलेसे पञ्ञाय दुब्बलीकरणे विविवच्चेव  
कामेहि विविच्च अकुसलेहि धम्मेहि सवितक्कं सविचारं विवेकजं पीतिसुखं  
पठमञ्झानं उपसम्पज्ज विहरति। वितक्कविचारानं वूपसमा दुतियं झानं -पे-  
ततियं झानं -पेचतुत्थं झानं उपसम्पज्ज विहरति। सो एवं समाहिते चित्ते परिसुद्धे  
परियोदाते अनङ्गणे विगतूपक्किलेसे मुदुभूते कम्मनिये ठिते आनेञ्जप्पत्ते आसवानं  
खयञाणाय चित्तं अभिनिन्नामेति। सो इदं दुक्खन्ति यथाभूतं पजानाति, अयं  
दुक्खसमुदयोति यथाभूतं पजानाति, अयं दुक्खनिरोधोति यथाभूतं पजानाति। अयं  
दुक्खनिरोधगामिनी पटिपदाति यथाभूतं पजानाति। 

[ब्ज्त् पगे ३८४] [\x ३८४।]       
    
इमे आसवानं यथाभूतं पजानाति, अयं आसवसमुदयोति यथाभूतं पजानाति। अयं  
आसवनिरोधोति यथाभूतं पजानाति। अयं आसवनिरोधगामिनीपटिपदाति यथाभूतं  
पजानाति। तस्स एवं जानतो एवं पस्सतो कामासवापि चित्तं विमुच्चति। भवासवापि चित्तं  
विमुच्चति अविज्जासवापि चित्तं विमुच्चति। विमुत्तस्मिं विमुत्तमिति ञाणं होति, खीणा जाति,  
वुसितं ब्रह्मचरियं, कतं करणीयं, नापरं इत्थत्तायाति पजानाति। इदमस्स  
सङ्गामविजयस्मिं। सेय्यथापि सो योधाजीवो सहति रजग्गं, सहति धजग्गं, सहति  
उस्सादनं, सहति सम्पहारं। सो तं सङ्गामं अभिविजिनित्वा [प्त्स् पगे ०६९] [\क़् ६९।]       
विजिकसङ्गामो तमेव सङ्गमसीसं अज्झावसति। तथूपमो अयं पुग्गलो। एवरूपोपि  
इधेऽकच्चो पुग्गलो होति। अयं पञ्चमो योधाजीवूपमो पुग्गलो सन्तो संविज्जमानो  
भिक्खूसु। इमे पञ्च योधाजीवूपमा पुग्गला सन्तो संविज्जमाना भिक्खुसु।   
    
४। तत्थ कतमे पञ्च पिण्डपातिका: मन्दत्ता मोमूहत्ता पिण्डपातिको होति, पापिच्छो  
इच्छापकतो पिण्डपातिको होति, उम्मादा चित्तक्खेपा पिण्डपातिको होति। वण्णितं बुद्धेहि  
बुद्ध सावकेहीति पिण्डपातिको होति। अपि च अप्पिच्छतंयेव निस्साय, सन्तुट्ठिंयेव  
निस्साय, सल्लेखंयेव निस्साय, इदमट्ठितंयेव निस्साय पिण्डपातिको होति।   
    
तत्र स्वायं पिण्डपातिको अप्पिच्छतंयेव१ निस्साय, सन्तुट्ठिं येव निस्साय,  
सल्लेखंयेव निस्साय, इदमट्ठितंयेव२ निस्साय, पिण्डपातिको होति। अयं इमेसं  
पञ्चन्नं पिण्डपातिकानं अग्गो च सेट्ठो च मोक्खो च उत्तमो च पवरो च। सेय्यथापि  
नाम गावा खीरं, खीरम्हा दधि, दधिम्हा नोनीतं, नोनीतम्हा सप्पि सप्पिम्हा  
सप्पिमण्डो। सप्पिमण्डं तत्थ अग्गमक्खायति। एवमेव य्वायं पिण्डपातिको  
अप्पिच्छतंयेव निस्साय सन्तुट्ठिं येव निस्साय सल्लेखंयेव निस्साय इदमट्ठितंयेव  
निस्साय पिण्डपातिको होति, अयं इमेसं पञ्चन्नं पिण्डपातिकानं अग्गो च सेट्ठो च  
मोक्खो च उत्तमो च पवरो च, इमे पञ्च पिण्डपातिका।   
    
१। अप्पिच्छं, येव - स्या। २। इदमत्थिकंयेव - मछसं। 

[ब्ज्त् पगे ३९६] [\x ३९६।]       
    
५-१४। तत्थ कतमे पञ्च खलुपच्छाभत्तिका -पे- पञ्च एकासनिका -पे- पञ्चपंसुकूलिका  
-पे- पञ्च तेचीवरिका -पेपञ्च आरञ्ञिका -पे- पञ्च रुक्खमूलिका -पे- पञ्च अब्भोकासिका  
-पे- पञ्च नेसज्जिका -पे- पञ्च यथासन्थतिका -पे- पञ्च सोसानिका।   
    
तत्थ कतमे पञ्च सोसानिका: मन्दत्ता मोमूहत्ता सोसानिको होति, पापिच्छो इच्छापकतो  
सोसानिको होति, उम्मादा चित्तविक्खेपो सोसानिको होति। वण्णितं बुद्धेहि बुद्धसावकेहीति  
सोसानिको होति, अपिच अप्पिच्छतंयेव निस्साय सन्तुट्ठिंयेव निस्साय सल्लेखंयेव निस्साय  
इदमट्ठितंयेव निस्साय सोसानिको होति।   
    
तत्र य्वायं सोसानिको अप्पिच्छतंयेव निस्साय सन्तुट्ठियेव [प्त्स् पगे ०७०] [\क़् ७०।]      
 निस्साय सल्लेखंयेव निस्साय इदमट्ठितंयेव निस्साय सोसानिको होति, अयं इमेसं  
पञ्चन्नं सोसानिकानं अग्गो च सेट्ठो च मोक्खो च उत्तमो च पवरो च। सेय्यथापि  
नाम गावा खीरं खीरम्हा दधि दधिम्हा नोनीतं नोनीतम्हा सप्पि, सप्पिम्हा  
सप्पिमण्डो, सप्पिमण्डा तत्थ अग्गमक्खायति, एवमेव य्वायं सोसानिको  
अप्पिच्छतंयेव निस्साय सन्तुट्ठिंयेव निस्साय सल्लेखंयेव निस्साय इदमट्ठितंयेव  
निस्साय सोसानिको होति, अयं इमेसं पञ्चन्नं सोसानिकानं अग्गो च सेट्ठो च मोक्खो च  
उत्तमो च पवरो च। इमे पञ्च सोसानिका।   
    
पञ्चक निद्देसो निट्ठितो। 

[ब्ज्त् पगे ३९८] [\x ३९८।]       
    
६। छक्क निद्देसो  
    
१। तत्र य्वायं पुग्गलो पुब्बे अननुस्सुतेसु धम्मेसु सामं सच्चानि अभिसम्बुज्झति।  
तत्र च सब्बञ्ञुतं पापुणाति बलेसु च वसीभावं। सम्मासम्बुद्धो तेन दट्ठब्बो।   
    
तत्र य्वायं पुग्गलो पुब्बे अननुस्सुतेसु धम्मेसु सामं सच्चानि अभिसम्बुज्झति, न च  
तत्थ सब्बञ्ञुतं पापुणाति न च बलेसु वसीभावं। पच्चेकसम्बुद्धो तेन दट्ठब्बो।   
 तत्र य्वायं पुग्गलो पुब्बे अननुस्सुतेसु धम्मेसु सामं सच्चानि अनभिसम्बुज्झति  
दिट्ठेव धम्मे दुक्खस्सन्तं करोति१ सावकपारमिञ्च पापुणाति, सारिपुत्तमोग्गल्लाना  
तेन दट्ठब्बा।   
    
तत्र य्वायं पुग्गलो पुब्बे अननुस्सुतेसु धम्मेसु सामं सच्चानि अनभिसम्बुज्झति,  
दिट्ठेव धम्मे दुक्खस्सन्तं करोति न च सावकपारमिं पापुणाति, अवसेसा अरहन्ता  
तेन दट्ठब्बा।   
    
तत्र य्वायं पुग्गलो पुब्बे अननुस्सुतेसु धम्मेसु सामं सच्चानि अनभिसम्बुज्झति, न  
च दिट्ठेव धम्मे दुक्खस्सन्तं करोति अनागामी होति अनागन्ता इत्थत्तं, [प्त्स् पगे ०७१]  
[\क़् ७१।] अनागागमी तेन दट्ठब्बो।   
    
तत्र य्वायं पुग्गलो प्रब्बे अननुस्सुतेसु धम्मेसु सामं सच्चानि अनभिसम्बुज्झति, न  
च दिट्ठेव धम्मे दुक्खस्सन्तकरो होति, आगामी होति आगन्ता इत्थत्तं,  
सोतापन्नसकदागामिनो तेस दट्ठब्बा।   
    
छक्क निद्देसो निट्ठितो। 

१। दुक्खसयन्तकरो होति - मछसं। 

[ब्ज्त् पगे ४००] [\x ४००।]       
    
७। सत्तक निद्देसो  
    
१। कथञ्च पुग्गलो सकिं निमुग्गो निमुग्गोव होति: इधेऽकच्चो पुग्गलो समन्नागतो होति  
एकन्तकाऌअकेहि अकुसलेहि धम्मेहि एवं पुग्गलो सकिं निमुग्गो निमुग्गोव होति।   
    
कथञ्च पुग्गलो उम्मुज्जित्वा निमुज्जति: इधेऽकच्चो पुग्गलो उम्मुज्जति साहु१ सद्धा  
कुसलेसु धम्मेसु साहु हिरि कुसलेसु धम्मेसु साहु ओत्तप्पं कुसलेसु धम्मेसु साहु  
विरियं कुसलेसु धम्मेसु साहु पञ्ञा कुसलेसु धम्मेसूति, तस्स सा सद्धा नेव तिट्ठति  
नो वड्ढति, हायतिमेव, तस्स सा हिरि नेव तिट्ठति नो वड्ढति हायतिमेव, तस्स तं  
ओत्तप्पं नेव तिट्ठति नो वड्ढति हायतिमेव, तस्स तं विरियं२ नेव तिट्ठति नो  
वड्ढति हायतिमेव, तस्स सा पञ्ञा नेव तिट्ठति नो वड्ढति हायतिमेव, एवं पुग्गलो  
उम्मुज्जित्वा निज्जति।   
    
कथञ्च पुग्गलो उम्मुज्जित्वा ठितो होति: इधेऽकच्चो पुग्गलो उम्मुज्जति, साहु सद्धा  
कुसलेसु धम्मेसु साहु हिरि कुसलेसु धम्मेसु साहु ओत्तप्पं कुसलेसु धम्मेसु साहु  
विरियं कुसलेसु धम्मेसु साहु पञ्ञा कुसलेसु धम्मेसूति। तस्स सा सद्धा नेव हायति  
नो वड्ढति ठिता होति, तस्स सा हिरि नेव हायति नो वड्ढति ठिता होति, तस्स तं ओत्तप्पं  
नेव हायति नो वड्ढति ठितं होति, तस्स तं विरियं नेव हायति नो वड्ढति ठितं होति,  
तस्स सा पञ्ञा नेव हायति, नो वड्ढति ठिता होति एवं पुग्गलो उम्मुज्जित्वा ठितो होति।   
    
कथञ्च पुग्गलो उम्मुज्जित्वा विपस्सति विलोकेति: इधेऽकच्चो पुग्गलो उम्मुज्जति, साहु सद्धा  
कुसलेसु धम्मेसु, साहु हिरि कुसलेसु धम्मेसु, साहु ओत्तप्पं कुसलेसु धम्मेसु,  
साहु विरियं कुसलेसु धम्मेसु। [प्त्स् पगे ०७२] [\क़् ७२।] साहु पञ्ञा कुसलेसु  
धम्मेसूति। सो तिण्णा संयोजनानं परिक्खया सोतापन्नो होति अविनिपातधम्मो नियतो  
सम्बोधिपरायणो। एवं पुग्गलो उम्मुज्जित्वा विपस्सति विलोकेति।   
    
१। साधु - मछसं। २। विरियं - मछसं। 

[ब्ज्त् पगे ४०२] [\x ४०२।]       
    
कथञ्च पुग्गलो उम्मुज्जित्वा पतरति: इधेऽकच्चो पुग्गलो उम्मुज्जति, साहु सद्धा कुसलेसु  
धम्मेसु, साहु हिरि कुसलेसु धम्मेसु साहु ओत्तप्पं कुसलेसु धम्मेसु, साहु विरियं  
कुसलेसु धम्मेसु, साहु पञ्ञा कुसलेसु धषम्मेसूति, सो तिण्णं सञ्ञोजनानं  
परिक्खया रागदोसमोहानं तनुत्ता सकदागामी होति सकिदेव इमं लोकं आगन्त्वा  
दुक्खस्सन्तं करोति। एवं पुग्गलो उम्मुज्जित्वा पतरति।   
    
कथञ्च पुग्गलो उम्मुज्जित्वा पतिगाधप्पत्तो होति: इधेऽकच्चो पुग्गलो उम्मुज्जति, साहु  
सद्धा कुसलेसु धम्मेसु साहु हिरि कुसलेसु धम्मेसु, साहु ओत्तप्पं कुसलेसु  
धम्मेसु, साहु विरियं कुसलेसु धम्मेसु साहु पञ्ञा कुसलेसु धम्मेसूति, सो  
पञ्चन्नं ओरम्भागियानं सञ्ञोजनानं परिक्खया ओपपातिको होति तत्थ परिनिब्बायि  
अनावत्तिधम्मो तस्मा लोका। एवं पुग्गलो उम्मुज्जित्वा पतिगाधप्पत्तो होति।   
    
कथञ्च पुग्गलो उम्मुज्जित्वा तिण्णो होति पारगतो थले तिट्ठति ब्राह्मणो: इधेकच्चो  
पुग्गलो उम्मुज्जति, साहु सद्धा कुसलेसु धम्मेसु, साहु हिरि कुसलेसु, धम्मेसु, साहु  
ओत्तप्पं कुसलेसु धम्मेसु, साहु विरियं कुसलेसु धम्मेसु, साहु पञ्ञा कुसलेसु  
धम्मेसूति, सो आसवानं खया अनासवं चेतोविमुत्तिं पञ्ञाविमुत्तिं दिट्ठेव धम्मे  
सयं अभिञ्ञा सच्छिकत्वा उपसम्पज्ज विहरति। एवं पुग्गलो उम्मुज्जित्वा तिण्णो होति  
पारङ्गतो थले तिट्ठति ब्राह्मणो।   
    
२। कतमो च पुग्गलो उभतोभागविमुत्तो: इधेऽकच्चो पुग्गलो अट्ठविमोक्खे कायेन  
फुसित्वा विहरति, पञ्ञाय चस्स दिस्वा आसवा परिक्खीणा होन्ति, अयं वुच्चति पुग्गलो  
उभतोभाग विमुत्तो।   
    
कतमो च पुग्गलो पञ्ञाविमुत्तो -पे- कायसक्खी -पेदिट्ठिप्पत्तो -पेसद्धाविमुत्तो -पे-  
धम्मानुसारी -पेकतमो च पुग्गलो सद्धानुसारी। यस्स पुग्गलस्स  
सोतापत्तिफलसच्छिकिरियाय पटिपन्नस्स सद्धिन्द्रियं अधिमत्तं होति, सद्धावाही  
सद्धापुब्बङ्गमं अरियमग्गं भावेति। अयं वुच्चति पुग्गलो सद्धानुसारी।  
सोतापत्तिफलसच्छिकिरियाय पटिपन्नो पुग्गलो सद्धानुसारी। फले ठितो सद्धाविमुत्तो।   
    
सत्तक निद्देसो निट्ठितो। 

[ब्ज्त् पगे ४०४] [\x ४०४।]       
[प्त्स् पगे ०७३] [\क़् ७३।]        
    
८। अट्ठक निद्देसो  
    
१। तत्थ कतमे चत्तारो मग्गसमङ्गिनो, चत्तारो फलसमङ्गिनो पुग्गला:   
    
सोतापन्नो, सोतापत्तिफलसच्छिकिरियाय परिपन्नो सकदागामी,  
सकदागामिफलसच्छिकिरियाय पटिपन्नो, अनागामी, अनागामिफलसच्छिकिरियाय पटिपन्नो,  
अरहा, अरहत्तफलसच्छिकिरियाय१ पटिपन्नो। इमे चत्तारो मग्गकसमङ्गिनो, चत्तारो  
फलसमङ्गिनो पुग्गला।   
    
अट्ठक निद्देसो निट्ठितो। 

१। अरहतताय - स्या। 

[ब्ज्त् पगे ४०६] [\x ४०६।]       
    
९। नवक निद्देसो  
    
१। कतमो च पुग्गलो सम्मासम्बुद्धो: इधेऽकच्चो पुग्गलो पुब्बे अननुस्सुतेसु  
धम्मेसु सामं सच्चानि अभिसम्बुज्झति, तत्थ च सब्बञ्ञुतं पापुणाति, बलेसु च  
वसीभावं। अयं वुच्चति पुग्गलो सम्मासम्बुद्धो।   
    
कतमो च पुग्गलो पच्चेकबुद्धो: इधेकच्चो पुग्गलो पुब्बे अननुस्सुतेसु धम्मेसु  
सामं सच्चानि अभिसम्बुज्झति, न च तत्थ सब्बञ्ञुतं पापुणाति, न च बलेसु  
वसीभावं। अयं वुच्चति पुग्गलो पच्चेकबुद्धो।   
कतमो च पुग्गलो उभतोभागविमुत्तो: इधेऽकच्चो पुग्गलो अट्ठविमोक्खे कायेन  
फुसित्वा विहरति, पञ्ञाय चस्स दिस्वा आसवा परिक्खीणा होन्ति। अयं वुच्चति पुग्गलो  
उभतोभागविमुत्तो।   
    
कतमो च पुग्गलो पञ्ञाविमुत्तो: इधेऽकच्चो पुग्गलो नहेव अट्ठ विमोक्खे कायेन  
फुसित्वा विहरति, पञ्ञाय चस्स दिस्वा आसवा परिक्खीणा होन्ति, अयं वुच्चति पुग्गलो पञ्ञा  
विमुत्तो।   
    
कतमो च पुग्गलो कायसक्खी: इधेऽकच्चो पुग्गलो अट्ठ विमोक्खे कायेन फुसित्वा  
विहरति, पञ्ञाय चस्स दिस्वा एकच्चे आसवा परिक्खीणा होन्ति, अयं वुच्चति पुग्गलो  
कायसक्खी।   
    
[प्त्स् पगे ०७४] [\क़् ७४।]        
कतमो च पुग्गलो दिट्ठिप्पत्तो: इधेऽकच्चो पुग्गलो इदं दुक्खन्ति यथाभूतं पजानाति,  
अयं दुक्खसमुदयोति यथाभूतं पजानाति, अयं दुक्खनिरोधोति यथाभूतं पजानाति,  
अयं दुक्खनिरोधगामिनी पटिपदाति यथाभूतं पजानाति, तथागतप्पवेदिता चस्स  
धम्मा पञ्ञाय वोदिट्ठा होन्ति वोचरिता, पञ्ञाय चस्स दिस्वा एकच्चे आसवा परिक्खीणा  
होन्ति, अयं वुच्चति पुग्गलो दिट्ठिप्पत्तो।   
    
[ब्ज्त् पगे ४०८] [\x ४०८।]       
    
कतमो च पुग्गलो सद्धाविमुत्तो: इधेऽकच्चो पुग्गलो इदं दुक्खन्ति यथाभूतं पजानाति  
-पे- अयं दुक्खनिरोधगामिनीपटिपदाति यथाभूतं पजानाति, तथागतप्पवेदिता चस्स  
धम्मा पञ्ञाय वोदिट्ठा होन्ति वोचरिता, पञ्ञाय चस्स दिस्वा एकच्चे आसवा परिक्खीणा  
होन्ति नो च खो यथादिट्ठिप्पत्तस्स, अयं वुच्चति पुग्गलो सद्धाविमुत्तो।   
    
कतमो च पुग्गलो धम्मानुसारी: यस्स पुग्गलस्स सोतापत्तिफलसच्छिकिरियाय  
पटिपन्नस्स पञ्ञिन्द्रियं अधिमत्तं होति, पञ्ञावाही पञ्ञापुब्बङ्गमं अरियमग्गं  
भावेति, अयं वुच्चति पुग्गलो धम्मानुसारी सोतापत्तिफलसच्छिकिरियाय पटिपन्नो  
पुग्गलो धम्मानुसारी फले ठितो दिट्ठिप्पत्तो।   
    
कतमो च पुग्गलो सद्धानुसारी: यस्स पुग्गलस्स सोतापत्तिफलसच्छिकिरियाय  
पटिपन्नस्स सद्धिन्द्रियं अधिमत्तं होति, सद्धावाही सद्धापुब्बङ्गमं  
अरियमग्गं भावेति, अयं वुच्चति पुग्गलो सद्धानुसारी सोतापत्तिफलसच्छिकिरियाय  
पटिपन्नो पुग्गलो सद्धानुसारी फले ठितो सद्धाविमुत्तो।   
    
नवक निद्देसो निट्ठितो।   
    
[ब्ज्त् पगे ४१०] [\x ४१०।]       
    
१०। दसक निद्देसो  
    
कतमेसं पञ्चन्नं इध निट्ठा: सत्तक्खत्तुपरमस्स कोलङ्कोलस्स एकबीजिस्स  
सकदागामिस्स, यो च दिट्ठेव धम्मे अरहा इमेसं पञ्चन्नं इध निट्ठा।   
    
कतमेसं पञ्चन्नं इध विहाय निट्ठा: अन्तरापरिनिब्बायिस्स उपहच्चपरिनिब्बायिस्स  
असङ्खारपरिनिब्बायिस्स ससङ्खारपरिनिब्बायिस्स उद्धंसोतस्स अकनिट्ठगामिनो। इमेसं  
पञ्चन्नं इध विहाय निट्ठाति।   
    
एत्तावता पुग्गलानं पुग्गलपञ्ञत्ति।   
    
दसक निद्देसो निट्ठितो।   
    
पुग्गलपञ्ञत्तिप्पकरणं समत्तं। 

