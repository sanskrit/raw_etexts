---
title: Garuda-Purana, Part 2

---
## Intro
  
  
  
  
Garuda-Purana, Part 2  
  
  
  
  
Garuda-Purana  
Part 2  
  
Based on the edition Bombay : Venkatesvara Steam Press (or a reprint thereof)  
  
  
Input by members of the SANSKNET-project  
(www.sansknet.org)  
  
  
  
This GRETIL version has been converted from a custom Devanagari encoding.  
Consequently, many word boundaries are not marked by spaces.  
The Nagari e-text follows the layout and graphic appearance of the printed   
edition very closely. It even adds blanks when a line break cuts through   
a word or compound.  
These and other irregularities cannot be standardized at present.  
  
After many corrections, the text is in need of further proof reading!  
  
  
  
  


## पाठः
  
  
  
  
  
  
  
श्रीगरुडमहापुराणम्  
  
श्रीगणेशाय नमः  ।  
  
तत्रादिमे द्वितीयांशे प्रेतकाण्डो धर्मकाण्डनामारभ्यते  ।  
ॐ नमो भगवते वासुदेवाय  ।  
  
नारायणं नमस्कृत्य नरं चैव नरोत्तमम्  ।  
देवीं सरस्वतीं चैव ततो जयमुदीरयेत्  ॥ गर्प्_२,१।मन्ग् ॥  
  
धर्मन्दृढबद्धमूलो वेदस्कन्धः पुराणशाखाढ्यः  ।  
क्रतुकुसुमो मोक्षफलो मधुसूदनपादपो जयति  ॥ गर्प्_२,१।१ ॥  
नैमिषे ऽनिमिषक्षेत्रे शौनकाद्या मुनीश्वराः  ।  
कर्मणामन्तरे सूतं स्वासीनमिदमब्रुवन्  ॥ गर्प्_२,१।२ ॥  
सूत जानासि सकलं वस्तु व्यासप्रसादतः  ।  
तेन नः सन्दिहानानां सन्देहं छेत्तुमर्हसि  ॥ गर्प्_२,१।३ ॥  
यथा तृणजलौकेति न्यायमा श्रित्य कञ्चन  ।  
देहिनो ऽन्यतनुप्राप्तिं केचित्त्वेवं वदन्ति हि  ॥ गर्प्_२,१।४ ॥  
केचित्पुनर्यातनानां यामीनामुपभोगतः  ।  
पश्चाद्देहान्तरप्राप्तिं वदन्ति किमु तत्रसत्  ॥ गर्प्_२,१।५ ॥  
सूत उवाच  ।  
साधु पृष्टं महाभागाः शृणुध्वं भवतां पुनः  ।  
सन्देहो नोपपद्येत लोकार्थं किल पृच्छताम्  ॥ गर्प्_२,१।६ ॥  
तदहं कृष्णगरुडसंवादद्वारकं द्विजाः  ।  
  
अपाकरिष्ये सन्देहं भवतां भावितात्मनाम्  ॥ गर्प्_२,१।७ ॥  
नमः कृष्णाय मुनये य एनं समुपाश्रिताः  ।  
अञ्जस्तरन्ति संसारसागरं कुनदीमिव  ॥ गर्प्_२,१।८ ॥  
एकदा वैनतेयस्य लोकानां लोकनस्पृहा  ।  
बभूव सो ऽथ बभ्राम तेषु नाम हरेर्गृणन्  ॥ गर्प्_२,१।९ ॥  
स पातालं भुवं स्वर्गं भ्रान्त्वालब्धशमाशयः  ।  
लोकदुः खेनातिदुः खी पुनर्वैकुण्ठमागमत्  ॥ गर्प्_२,१।१० ॥  
न रजो न तमश्चैव सत्त्वं ताभ्यां च मिश्रितम्  ।  
यत्र प्रवर्तते नैव सत्त्वमेव प्रवर्तते  ॥ गर्प्_२,१।११ ॥  
न यत्र माया नाशश्च न चै रागादयो मलाः  ।  
श्यामावदाताः सुरुचः शतपत्रविलोचनाः  ॥ गर्प्_२,१।१२ ॥  
सुरासुरार्चिता यत्र गणा विष्णोः सुपेशसः  ।  
पिशङ्गवस्त्राभारणा मणियुङ्निष्कभूषिताः  ॥ गर्प्_२,१।१३ ॥  
चतुर्भुजाः कुण्डलिनो मौलिनो मालिनस्तथा  ।  
भ्राजिष्णुभिर्विमानानां पङ्किभिर्ये महात्मनाम्  ॥ गर्प्_२,१।१४ ॥  
द्योतन्ते द्योतमानानां प्रमदानां च पङ्क्तिभिः  ।  
श्रीर्यत्र नानाविभवैर्हरेः पादौ मुदार्चति  ॥ गर्प्_२,१।१५ ॥  
हरिं गायति दोलास्थं गीयमानालिभिः स्वयम्  ।  
ददर्श श्रीहरिं तत्र श्रीपतिं सात्वतां पतिम्  ॥ गर्प्_२,१।१६ ॥  
जगत्पतिं यज्ञपतिं पार्षदैः परिषेवितम्  ।  
सुनन्दनन्दप्रबलार्हणमुख्यैर्निरन्तरम्  ॥ गर्प्_२,१।१७ ॥  
भृत्यप्रसादसुमुखमायतारुणलोचनम्  ।  
किरीटिनं कुण्डलिनं श्रिया वक्षसि लक्षितम्  ॥ गर्प्_२,१।१८ ॥  
पीतांशुकं चतुर्बाहुं प्रसन्नहसिताननम्  ।  
अभ्यर्हणासनासीनं ताभिः शक्तिभिरावृतम्  ॥ गर्प्_२,१।१९ ॥  
प्रधानपुरुषाभ्यां च महता चाहमा तथा  ।  
एकादशोन्द्रियैश्चैव पञ्चभूतैस्तथैव च  ॥ गर्प्_२,१।२० ॥  
स्वरूपेरममाणं तमीश्वरं विनतासुतः  ।  
तद्दर्शनाह्लादयुतस्वान्तो हृष्यत्तनूरुहः  ॥ गर्प्_२,१।२१ ॥  
लोचनाभ्यामश्रु मुञ्चन्प्रेममग्नो ननाम ह  ।  
नमागतं नतं स्वीय वाहनं विष्णुरब्रवीत्  ।  
भूमिः का लङ्घिता पक्षिंस्त्वयेयन्तमनेहसम्  ॥ गर्प्_२,१।२२ ॥  
गरुड उवाच  ।  
तव प्रसादाद्वैकुण्ठ त्रैलोक्यं सचराचरम्  ॥ गर्प्_२,१।२३ ॥  
मया विलोकितं सर्वं जगत्स्थावरजङ्गमम्  ।  
भूर्लोकात्सत्यपर्यन्तं पुरं याम्यं विना प्रभो  ॥ गर्प्_२,१।२४ ॥  
भूर्लोकः सर्वलोकानां प्रचुरः सर्वजन्तुषु  ।  
मानुष्यं सर्वभूतानां भुक्तिमुक्त्यालयं शुभम्  ॥ गर्प्_२,१।२५ ॥  
अतः सुकृतिनां लोको न भूतो न भविष्यति  ॥ गर्प्_२,१।२६ ॥  
गायन्ति देवाः किल गीतकानि धन्यास्तु ये भारतभूमिभागे  ।  
स्वर्गापवर्गस्य फलार्जनाय भवन्ति भूयः पुरुषाः सुरत्वात्  ॥ गर्प्_२,१।२७ ॥  
प्रेतः कौक्षिप्यते कस्मात्पञ्चरत्नं मुखे कथम्  ।  
अधस्ताच्चालिता दर्भाः पादौ याम्यां व्यवस्थितौ  ॥ गर्प्_२,१।२८ ॥  
किमर्थं पुत्रपौत्राश्च तस्य तिष्ठन्ति चाग्रतः  ।  
किमर्थं दीयते दानं गोदानमपि केशव  ॥ गर्प्_२,१।२९ ॥  
बन्धुमित्राण्यमित्राश्च क्षमापयन्ति तत्कथम्  ।  
तिलालोहं हिरण्यं च कर्पासं लवणं तथा  ॥ गर्प्_२,१।३० ॥  
सप्तधान्यं क्षितिर्गावो दीयन्ते केनहेतुना  ।  
कथं हि म्रियते जन्तुर्मृतो वै कुत्र गच्छति  ॥ गर्प्_२,१।३१ ॥  
अतिवाहशरीरं च कथं हि श्रयते तदा  ।  
शवं स्कन्धे वहेत्पुत्रो अग्निदाता च पौत्रकः  ॥ गर्प्_२,१।३२ ॥  
आज्येनाभ्यञ्जनं कस्मात्कुत एकाहुतिक्रिया  ।  
वसुन्धरा किमर्थं च कुतः स्त्रीशब्दकीर्तनम्  ॥ गर्प्_२,१।३३ ॥  
यमसूक्तं किमर्थं च उदीच्या दिशमाहरेत्  ।  
पानीयमेकवस्त्रेण सूर्यबिम्बनिरीक्षणम्  ॥ गर्प्_२,१।३४ ॥  
यवसर्षपदूर्वास्तु पाषाणे निम्बपत्रकम्  ।  
वस्त्रं नरश्च नारी च विदध्यादधरोत्तरम्  ॥ गर्प्_२,१।३५ ॥  
अन्नाद्यं गृहमागत्य न भोक्तव्यं जनैः सह  ।  
नवकांश्चैव पिण्डांश्च किमर्थं ददते सुताः  ॥ गर्प्_२,१।३६ ॥  
किमर्थं चत्वरे दुग्धं यात्रे पक्वे च मृन्मये  ।  
काष्ठत्रयं गणाबद्धं कृत्वा रात्रौ चतुष्पथे  ॥ गर्प्_२,१।३७ ॥  
निशायां दीयते दीपो यावदब्दं दिनेदिन  ।  
दाहोदकं किमर्थं च किमर्थं च जनैः सह  ॥ गर्प्_२,१।३८ ॥  
भगवन्नाति वाहश्च नव पिण्डाः प्रदापयेत्  ।  
कथं देयं पितृभ्यश्च वाहस्यावाहनं कथम्  ॥ गर्प्_२,१।३९ ॥  
इदञ्चेत्क्रियते देव कस्मात्पिण्डं प्रदापयेत्  ।  
किं तत्प्रदीयते तस्य पिण्डदानाद्यनन्तरम्  ॥ गर्प्_२,१।४० ॥  
अस्थिसञ्चयनं चैव घटस्फोटं तथैव च  ।  
द्वितीये ऽह्नि कुतः स्नानं चतुर्थे साग्निके द्विजे  ॥ गर्प्_२,१।४१ ॥  
दशमे किं मलस्नानं कार्यं सर्वजनैः सह  ।  
कस्मात्तैलोद्वर्तनं च स्कन्धवाहगृहं नयेत्  ॥ गर्प्_२,१।४२ ॥  
तैलोद्वर्तनकं चापि दधुः स्थूलजलाशये  ।  
दशमे ऽहनि यत्पिण्डं तद्दद्या दामिषेण तु  ॥ गर्प्_२,१।४३ ॥  
पिणाञ्चैकादशे कस्माद्वृषोत्सर्गादिपूर्वकम्  ।  
भाजनोपानहौ च्छत्रं वासांसि त्वङ्गुलीयकम्  ॥ गर्प्_२,१।४४ ॥  
त्रयोदशे ऽह्नि देयं स्यात्पददानं किमर्थकम्  ।  
श्राद्धानि षोडशैतानि अब्दं यावत्कुतो घटः  ॥ गर्प्_२,१।४५ ॥  
अन्नाद्येनोदकेनैव षष्ट्याधिकशतत्रयम्  ।  
दिनेदिने च दातव्यं घटान्नं प्रेततृप्तये  ॥ गर्प्_२,१।४६ ॥  
प्राप्ते काले वै म्रियते अनित्या मानवाः प्रभो  ॥ गर्प्_२,१।४७ ॥  
छिद्रं तु नैव पश्यामि कुतो जीवः स निर्गतः  ।  
कुतो गच्छन्ति भूतानि पृथिव्यापो मनस्तथा  ।  
तेजो वदस्व मे नाथ वायुराकाशमेव च  ॥ गर्प्_२,१।४८ ॥  
कुतः कर्मेन्द्रियाणीह पञ्चबुद्धीन्द्रियाणि च  ।  
वायवश्चैव पञ्चैते कथं गच्छन्ति चात्ययम्  ॥ गर्प्_२,१।४९ ॥  
लोभमोहादयः पञ्च शरीरे चैव तस्कराः  ।  
तृष्णा कामो ह्यहङ्कारः कुतो यान्ति जनार्दना  ॥ गर्प्_२,१।५० ॥  
पुण्यं वाप्यथवापुण्यं यत्किञ्चित्सुकृतं तथा  ।  
नष्टे देहे कुतो यान्ति दानानि विविधानि च  ॥ गर्प्_२,१।५१ ॥  
सपिण्डनं किमर्थं च पूर्णे संवत्सरे ऽपि वा  ।  
प्रेतस्य मेलनं केषां किंविधं तत्र कारयेत्  ॥ गर्प्_२,१।५२ ॥  
मूर्छनात्पननाद्वापि विपत्तिर्यदि जायते  ।  
ये दग्धा ये त्वदग्धाश्च पतिता ये नरा भुवि  ॥ गर्प्_२,१।५३ ॥  
यानि चान्यानि भूतानि तेषामन्ते भवेच्च किम्  ।  
पापिनो ये दुराचारा ये चान्ये गतबुद्धयः  ॥ गर्प्_२,१।५४ ॥  
आत्मघाती ब्रह्महा च स्तेयी विश्वासघातकः  ।  
कपिलायाः पिबेच्छूद्रो यः पठेदिदमक्षरम्  ॥ गर्प्_२,१।५५ ॥  
धारयेद्ब्रह्मसूत्रं वा का गतिस्तस्य माधव  ।  
शूद्रस्य ब्राह्मणी भार्या सङ्गृहीता यदा भवेत्  ॥ गर्प्_२,१।५६ ॥  
भीतो ऽहं पापिनस्तस्मात्तन्मे वद जगत्प्रभो  ।  
अन्यच्च शृणु विश्वात्मन्मया कौतुकिना रयात्  ॥ गर्प्_२,१।५७ ॥  
लोकांल्लोकयता लोके जगाहे विश्वमण्डलम्  ।  
तत्राजनि जनान्दृष्ट्वा दुः खेष्वेव निमज्जतः  ॥ गर्प्_२,१।५८ ॥  
स्वान्ते मे दुर्धरा पीडा तत्पीडातो गरीयसी  ।  
त्रिदिवे दितिजातेभ्यो भूमौ मृत्युरुगादिभिः  ॥ गर्प्_२,१।५९ ॥  
इष्टवस्तुवियो गैश्च पाताले मामकं भयम्  ।  
एवं न निर्भयं स्थानमन्यदीश भवत्पदात्  ॥ गर्प्_२,१।६० ॥  
असत्यं स्वप्नमायावत्कालेन कवलीकृतम्  ।  
तत्रापि भारते वर्षे बहुदुः खस्य भागिनः  ॥ गर्प्_२,१।६१ ॥  
जना दृष्टा मया रागद्वेषमोहादिविप्लुताः  ।  
केचिदन्धाः केकराक्षास्खलद्वाचस्तु पङ्गवः  ॥ गर्प्_२,१।६२ ॥  
खञ्जाः काणाश्च बधिरा मूकाः कुष्ठाश्च लोमशाः  ।  
नानारोगपरीताश्च खपुष्पाच्चाभिमानिनः  ॥ गर्प्_२,१।६३ ॥  
तेषां दोषस्य वैचित्र्यं मृत्योर्गोचरतामपि  ।  
दृष्ट्वा प्रसुमनाः प्राप्तः को मृत्युश्चित्रता कथम्  ॥ गर्प्_२,१।६४ ॥  
मृतिर्यस्य विधानेन मरणादप्यनन्तरम्  ।  
विधिनाब्दक्रिया यस्य न स दुर्गतिमाप्नुयात्  ॥ गर्प्_२,१।६५ ॥  
ऋषिभ्यस्तु मया पूर्वमिति सामान्यतः श्रुतम्  ।  
ज्ञानाय तद्द्विशेषस्य पृच्छामीदमिति प्रभो  ॥ गर्प्_२,१।६६ ॥  
म्रियमाणस्य किं कृत्यं किं दानं वासवानुज  ।  
वाहमृत्योरन्तराले को विधिर्दहनस्य च  ॥ गर्प्_२,१।६७ ॥  
सद्यो विलम्बतो वा किं देहमन्यं प्रपद्यते  ।  
संयमन्यां क्रम्यमाणमावर्षं का मृतिक्रिया  ॥ गर्प्_२,१।६८ ॥  
प्रायश्चित्तं दुर्मतेः किं पञ्चकादिमृतस्य च  ।  
प्रसादं कुरु मे मोहं छेत्तुमर्हस्यशेषतः  ॥ गर्प्_२,१।६९ ॥  
सर्वमन्तेमया पृष्टं ब्रूहि लोकहिताय वै  ॥ गर्प्_२,१।७० ॥  
  
इति श्रीगारुडे महापुराणे उत्तरखण्डे द्वितीयांशाख्ये धर्मकाण्डे (प्रेतखण्डे) श्रीकृष्णगरुडसंवादे प्रश्रप्रपञ्चो नाम प्रथमो ऽध्यायः  
  
  
_____________________________________________________________  
  
श्रीगरुडमहापुराणम्- २  
श्रीकृष्ण उवाच  ।  
साधु पृष्टं त्वया भद्र मानुषाणां हिताय वै  ।  
शृणुष्वावहितो भूत्वा सर्वमेवौर्ध्वदैहिकम्  ॥ गर्प्_२,२।१ ॥  
सम्यग्विभेदरहितं श्रुतिस्मृतिसमुद्धृतम्  ।  
यन्न दृष्टं सुरैः सेन्द्रैर्योगिभिर्योगचिन्तकैः  ॥ गर्प्_२,२।२ ॥  
गुह्यद्गुह्यतरं तच्च नाख्यातं कस्यचित्क्वचित्  ।  
भक्तस्त्वं हि महाभाग वैनतेयं ब्रवीमि ते  ॥ गर्प्_२,२।३ ॥  
अपुत्रस्य गतिर्नास्तु स्वर्गो नैव च नैव च  ।  
येन केनाप्युपायेन कार्यं जन्म सुतस्य हि  ॥ गर्प्_२,२।४ ॥  
तारयेन्नरकात्पुत्त्रो यदि मोक्षो न विद्यते  ।  
स्कन्धः पुत्रेण कर्तव्यो ह्यग्निदाता च पौत्रकः  ॥ गर्प्_२,२।५ ॥  
तिलदर्भैश्च भूम्यां वै कुटी ऋतुमती भवेत्  ।  
पञ्च रत्नानि वक्त्रे तु येन जीवः प्ररोहति  ॥ गर्प्_२,२।६ ॥  
यदा पुष्पं प्रनष्टं हि क्व तदा गर्भधारणम्  ।  
आदराच्च ततो भूमौ येन गर्भं प्रधार्यते  ॥ गर्प्_२,२।७ ॥  
लेप्या तु गोमयैर्भूमिस्तिलान्दर्भान्विनिः क्षिपेत्  ।  
तस्यामेवातुरो मुक्तः सर्वं दहति किल्बिषम्  ॥ गर्प्_२,२।८ ॥  
दर्भतूली नयेत्स्वर्गमातुरस्य न संशयः  ।  
दर्भांस्तत्र क्षिपेद्वाथ तूलीगेन्दुकमध्यतः  ॥ गर्प्_२,२।९ ॥  
सर्वत्र वसुधापूता यत्र लेपो न विद्यते  ।  
यत्र लेपः स्थितस्तत्र पुनर्लेपेन शुध्यति  ॥ गर्प्_२,२।१० ॥  
यातुधानाः पिशाचाश्च राक्षसाः क्रूरकर्मिणः  ।  
अलेपं ह्यातुरं मुक्तं विशन्त्येते वियोनयः  ॥ गर्प्_२,२।११ ॥  
नित्यहोमस्तथा श्राद्धं पादशौचं द्विजे तथा  ।  
मण्डलेन विना भूम्यामातुरो मुच्यते न हि  ॥ गर्प्_२,२।१२ ॥  
ब्रह्मा विष्णुश्च रुद्रश्च श्रीर्हुताशस्तथैव च  ।  
मण्डले चोपतिष्ठन्ति तस्मात्कुर्वीत मण्डलम्  ॥ गर्प्_२,२।१३ ॥  
अन्यथा म्रियते वालो वृद्धस्तार्क्ष्ययुवाथवा  ।  
योन्यन्तरं न गच्छेत्स क्रीडते वायुना सह  ॥ गर्प्_२,२।१४ ॥  
मिश्रितं लोहितामिश्रं तदेवं जन्म जीयते  ।  
तस्यैव वायुभूतस्य न श्राद्धं नोदकक्रिया  ॥ गर्प्_२,२।१५ ॥  
मम स्वेदसमुद्भूतास्तिलास्तार्क्ष्य पवित्रकाः  ।  
असुरा दानवा दैत्या विद्रवन्ति तिलैस्तथा  ॥ गर्प्_२,२।१६ ॥  
तिलाः श्वेतास्तिला कृष्णास्तिला गोमूत्रसन्न्निभाः  ।  
दहन्तु ते मे पापानि शरीरेण कृतानि वै  ॥ गर्प्_२,२।१७ ॥  
एक एव तिलो दत्तो हेमद्रोणतिलैः समः  ।  
तर्पणे दानहोमेषु दत्तो भवति चाक्षयः  ॥ गर्प्_२,२।१८ ॥  
दर्भा रोमसमुद्भूतास्तिलाः स्वेदेषु नान्यथा  ।  
देवता दानवास्तृप्ताः श्राद्धेन पितरस्तथा  ॥ गर्प्_२,२।१९ ॥  
प्रयोगविधिना ब्रह्मा विश्वं चाप्युपजीवनाम्  ।  
अपसव्यादितो ब्रह्मा पितरो देवदेवताः  ॥ गर्प्_२,२।२० ॥  
तेन ते पितरस्तृप्ता अपसव्ये कृते सति  ।  
दर्भमूले स्थितो ब्रह्मा मध्ये देवो जनार्दनः  ॥ गर्प्_२,२।२१ ॥  
दर्भाग्रे शङ्करं विद्यात्त्रयो देवाः कुशे स्मृताः  ।  
विप्रा मन्त्राः कशा वह्निस्तुलसी च खगेश्वर  ॥ गर्प्_२,२।२२ ॥  
नैते निर्माल्यतां यान्ति क्रियमाणाः पुनः पुनः  ।  
तुलसी ब्राह्मणा गावो विष्णुरेकादशी खग  ॥ गर्प्_२,२।२३ ॥  
पञ्च प्रवहणान्ये भवाब्धौ मज्जतां नृणाम्  ।  
विष्णुरेकादशी गीता तुलसी विप्रधेनवः  ॥ गर्प्_२,२।२४ ॥  
असारे दुर्गसंसारे षट्पदी मुक्तिदायिनी  ।  
तिलाः पवित्रमतुलं दर्भाश्चापि तुलस्यथ  ॥ गर्प्_२,२।२५ ॥  
निवारयन्ति चैतानि दुर्गतिं यान्तमातुरम्  ।  
हस्ताभ्यामुद्धरेद्दर्भांस्तोयेन प्रोक्षयेद्भुवि  ॥ गर्प्_२,२।२६ ॥  
मृत्युकाले क्षिपेद्दर्भान्करयोरातुरस्य च  ।  
दर्भैस्तु क्षिप्यते यो ऽसौ दर्भैस्तु परिवेष्टितः  ॥ गर्प्_२,२।२७ ॥  
विष्णुलोके स वै याति मन्त्रहीनो ऽपि मानवः  ।  
तूलीं कृत्वा कृतौ पादौ संस्थितौ क्षितिपृष्ठतः  ॥ गर्प्_२,२।२८ ॥  
प्रायाश्चित्तं विशुद्धाग्नौ संसारे ऽसारसागरे  ।  
गोमयेनोपलिम्पेत्तु दर्भास्तरणसंस्थिते  ॥ गर्प्_२,२।२९ ॥  
यने दत्तेन दानेन सर्वं पापं व्यपोहति  ।  
लवणं तद्रसं दिव्यं सर्वकामप्रदं नृणाम्  ॥ गर्प्_२,२।३० ॥  
यस्मादन्नरसाः सर्वे नोत्कटा लवणं विना  ।  
पितॄणां च प्रियं भव्यं तस्मात्स्वर्गप्रदं भवेत्  ॥ गर्प्_२,२।३१ ॥  
विष्णुदेहसमुद्भूतो यतो ऽयं लवणो रसः  ।  
एतत्सलवणं दानं तेन शंसन्ति योगिनः  ॥ गर्प्_२,२।३२ ॥  
ब्राह्मणक्षत्त्रियविशां स्त्रीणां शूद्रजनस्य च  ।  
आतुरस्य यदा प्राणा न यान्ति वसुधातले  ॥ गर्प्_२,२।३३ ॥  
लवणं तु तदा देयं द्वारस्योद्वाटनं दिवः  ।  
अन्यच्च शृणु पक्षीन्द्र मृत्यो रूपं प्रपञ्चतः  ॥ गर्प्_२,२।३४ ॥  
यस्य कालेन नो यायाद्वियोगः प्राणदेहयोः  ।  
प्राणिनश्च स्वसमये मृत्युरत्यन्तविस्मृतिः  ॥ गर्प्_२,२।३५ ॥  
यथा वायुर्जलधरान्विकर्षति यतस्ततः  ।  
तद्वज्जलदवत्तार्क्ष्य कालस्यैव वशानुगाः  ॥ गर्प्_२,२।३६ ॥  
सात्त्विका राजसाश्चैव तामसा ये च केचन  ।  
भावाः कालात्मकाः सर्वे प्रवर्तन्ते हि जन्तुषु  ॥ गर्प्_२,२।३७ ॥  
आदित्यश्चन्द्रमाः शम्भुरापो वायुः शतक्रतुः  ।  
अग्निः खं पृथिवी मित्र ओषध्यो वसवस्तथा  ॥ गर्प्_२,२।३८ ॥  
सरितः सागराश्चैव भावाभावौ च सर्पहन्  ।  
सर्वे कालेन सृज्यन्ते सङ्क्षिप्यन्ते यथा पुनः  ॥ गर्प्_२,२।३९ ॥  
कालेन संह्रियन्ते च नृनं मृत्यावुपस्थिते  ।  
दैवयोगात्त्दा व्याधिः कश्चिदुत्पद्यते खग  ॥ गर्प्_२,२।४० ॥  
वैकल्यमिन्द्रियाणां च बलौ जोरंहसां भवेत्  ।  
युगपद्वश्चिककोटिशूकदंशो भवेद्यदि  ॥ गर्प्_२,२।४१ ॥  
तदानुमीयते तेन पीडा मृत्युभवा खग  ।  
ततः क्षणेन चैतन्ये विकले जडतां गते  ॥ गर्प्_२,२।४२ ॥  
प्रिचाल्यन्ते ततः प्राणा याम्यैर्निकटवर्तिभिः  ।  
बीभत्सं तु तदा रूपं प्राणैः कण्ठगतैर्भवेत्  ॥ गर्प्_२,२।४३ ॥  
फेमुद्गिरते सो ऽथ मुखं लालाकुलं भवेत्  ।  
अङ्गुष्ठमात्रपुरुषो हाहा कुर्वंस्ततस्तनोः  ॥ गर्प्_२,२।४४ ॥  
तदैव नीयते द्वतैर्याम्यैर्वोक्षन्स्वकं गृहम्  ।  
भूय एव हिते तात मृत्युकालदशामिमाम्  ॥ गर्प्_२,२।४५ ॥  
अष्मा प्रकुपितः काये तीव्रवायुसमीरितः  ।  
भिनत्ति मर्मस्थानानि दीप्यमानो निरिन्धनः  ॥ गर्प्_२,२।४६ ॥  
उदानो नाम पवनस्ततश्चोर्ध्वं प्रवर्तते  ।  
भक्तानामबुभुक्षाणामधोगतिनिरोधकृत्  ॥ गर्प्_२,२।४७ ॥  
यैर्नानृतानि चोक्तानि प्रीतिभेदः कृतो न च  ।  
आस्तिकः श्रद्दधानश्च स सुखं मृत्युमृच्छति  ॥ गर्प्_२,२।४८ ॥  
यो न कामान्न संरम्भान्न द्वेषाद्धर्ममुत्सृजेत्  ।  
यथोक्तकारी सौम्यश्च स सुखं मृत्युमृच्छति  ॥ गर्प्_२,२।४९ ॥  
मोहज्ञानप्रदातारः प्राप्नुवन्ति महत्तमः  ।  
कूटसाक्षी मृषावादी ये च विश्वासघातकाः  ॥ गर्प्_२,२।५० ॥  
ते मोहं मृत्युमृच्छन्ति तथा ये वेदनिन्दकाः  ।  
विभीषकाः पूतिगन्धा यष्टिमुद्गरपाणयः  ॥ गर्प्_२,२।५१ ॥  
आगच्छन्ति दुरात्मानो यमस्य पुरुषास्तदा  ।  
प्राप्ते त्वीदृक्पथे घोरे जायते तस्य वेपथुः  ॥ गर्प्_२,२।५२ ॥  
क्रन्दत्यविरतं सो ऽपि पितृमातृसुतानपि  ।  
सास्य वागस्फुटा यत्नेनैकवर्णा विभासते  ॥ गर्प्_२,२।५३ ॥  
दृष्टिर्वै भ्राम्यते त्रासाच्छ्वासाच्छुष्यति चाननम्  ।  
स ततो वेदनाविष्टस्तच्छरीरं विमुञ्चति  ॥ गर्प्_२,२।५४ ॥  
अस्पृश्यं कुत्सनीयं च तत्क्षणादेव जायते  ।  
उक्तं मृत्योः स्वरूपं तु प्रसङ्गादन्यदप्यथ  ॥ गर्प्_२,२।५५ ॥  
वैचित्र्यस्योत्तरं प्रश्रे द्वितीयस्य वदामि ते  ।  
कर्मणां प्राक्तनानां तु तदसत्त्वेनं भदेतः  ॥ गर्प्_२,२।५६ ॥  
भवेद्भोगस्य वैचित्र्यं भ्राम्यतां प्राणिनामिह  ।  
देवत्वमसुरत्वं च यक्षत्वादिसुखप्रदम्  ॥ गर्प्_२,२।५७ ॥  
मानुषत्वं पशुत्वं च पक्षित्वाद्यतिदुः खदम्  ।  
कर्मणां तारतम्येन भवतीह खगेश्वर  ॥ गर्प्_२,२।५८ ॥  
अत्र ते कीर्तयिष्यामि विपाकं कर्मणामहम्  ।  
वैचित्र्यस्य स्पुटत्वाययैर्जोवः संसरत्ययम्  ॥ गर्प्_२,२।५९ ॥  
महापातकजान्घोरान्नरकान्प्राप्य दारुणान्  ।  
कर्मक्षयात्प्रजायन्ते महापातकिनः क्षितौ  ॥ गर्प्_२,२।६० ॥  
जायन्ते लक्षणैर्यैस्तुतानि मे शृणु सत्तम  ।  
मृगाश्वसूकरोष्ट्राणां ब्रह्महा योनिमृच्छति  ॥ गर्प्_२,२।६१ ॥  
कृमिकीटपतङ्गत्वं स्वर्णहारी समाप्नुयात्  ।  
तृणगुल्मतात्वं च क्रमशो गुरुतल्पगः  ॥ गर्प्_२,२।६२ ॥  
ब्रह्महा क्षयरोगी स्यात्सुरापः श्यावदन्तकः  ।  
हेमहारी तु कुनखी दुश्चर्मा गुरुतल्पगः  ॥ गर्प्_२,२।६३ ॥  
यो येन संवसत्येषां स तल्लिङ्गो ऽभिजायते  ।  
संवत्सरेण पतति पतितेन सहाचरन्  ॥ गर्प्_२,२।६४ ॥  
संलापस्पर्शनिः श्वाससहयानाशनासनात्  ।  
याजनाध्यापनाद्यौनात्पापं सङ्क्रमते नृणाम्  ॥ गर्प्_२,२।६५ ॥  
गत्वा दारान्परेषाञ्च ब्रह्मस्वमपहृत्य च  ।  
अरण्ये निर्जने देशे जायते ब्रह्मराक्षसः  ॥ गर्प्_२,२।६६ ॥  
हीनजातौ प्रजायेत रत्नानामपहारकः  ।  
पत्रं च शाखिनो हृत्वा गन्धांश्छुच्छुन्दरी पुमान्  ॥ गर्प्_२,२।६७ ॥  
मूषको धान्यहारी स्याद्यानमुष्ट्रः फलं कपिः  ।  
निर्मन्त्रभोजनात्काको गृध्रो हृत्वा ह्युपस्करम्  ॥ गर्प्_२,२।६८ ॥  
मधुदंशः फलं गृध्रो गां गोधाग्निं बकस्तथा  ।  
स्याच्छ्वेतकुष्ठी स्त्रीवस्त्र ह्यरुची रसहारकः  ॥ गर्प्_२,२।६९ ॥  
कांस्यहारी तु हंसः स्यात्परस्वस्य च हारकः  ।  
अपस्मारी गुरोर्हन्ता क्रूरकृद्वामनो भवेत्  ॥ गर्प्_२,२।७० ॥  
धर्मपत्नीं त्यजञ्छब्दवेधी प्राणी भवेत्क्षितौ  ।  
देवविप्रस्वापहारी पाण्डुरः परमांसभुक्  ॥ गर्प्_२,२।७१ ॥  
भक्ष्याभक्ष्यो गण्डमाली महारोगी प्रजायते  ।  
न्यासापहारी काणः स्यास्त्रीजीवः खञ्जको भवेत्  ॥ गर्प्_२,२।७२ ॥  
कौमारदारत्यागी च दुर्भगो ऽथै कमिष्टभुक्  ।  
वातगुल्मी विप्रयोषिद्गामी वा जम्बुको भवेत्  ॥ गर्प्_२,२।७३ ॥  
शय्याहर्ता क्षपणकः पतङ्गो वस्त्रहारकः  ।  
मात्सर्यादपि जात्यन्धो कपाली दीपहारकः  ॥ गर्प्_२,२।७४ ॥  
कौशिको मित्रहन्ता च क्षयी पित्रादिनिन्दकः  ।  
स्खलद्वागनृतवादी कूटसाक्षी जलोदरी  ॥ गर्प्_२,२।७५ ॥  
मशकः सो ऽथ चछिन्नोष्ठो विवाहे विघ्नकृद्भवेत्  ।  
स्याद्वाथ वृषलः सो ऽयं चत्वरे वै विण्मूत्रकृत्  ॥ गर्प्_२,२।७६ ॥  
मूत्रकृच्छ्री दूषकस्तु कन्यायाः क्लीबतामियात्  ।  
द्वीपी स्याद्वेदविक्रेता वराहो ऽयाज्ययाजकः  ॥ गर्प्_२,२।७७ ॥  
यतस्ततो ऽश्रन्मार्जारो खद्योतो वहदाहकः  ।  
कृमिः पर्युषितादः स्यान्मत्सरी भ्रमरो भवेत्  ॥ गर्प्_२,२।७८ ॥  
अग्न्युत्सादी तु कुष्ठी स्याददत्ताऽदानतो वृषः  ।  
सर्पो गोहारको ऽन्नस्य हारकः स्यादजीर्णवान्  ॥ गर्प्_२,२।७९ ॥  
जलहारी तु मत्स्यः स्यात्क्षीरहारी बलाकिका  ।  
अन्नं पर्युषितं विप्रे प्रददत्कुब्जतां व्रजेत्  ॥ गर्प्_२,२।८० ॥  
फलानि हरते यस्तु सन्ततिर्म्रियते खग  ।  
अदत्त्वा भक्ष्यमश्राति ह्यनपत्यो भवेन्नरः  ॥ गर्प्_२,२।८१ ॥  
प्रवज्यागमनाद्राजन् भवेन्मरुपिशाचकः  ।  
चातको जलहर्ता स्याज्जन्मान्धः पुंस्तकं हरन्  ॥ गर्प्_२,२।८२ ॥  
प्रतिश्रुत्य द्विजेभ्योर्ऽथमददज्जम्बुको भवेत्  ।  
परिवादादिजातीनां लभते काच्छपीं तनुम्  ॥ गर्प्_२,२।८३ ॥  
दुर्भगः फलविक्रेता वृकश्च वृषलीपतिः  ।  
मार्जारो ऽग्निं पदा स्पृष्ट्वा रोगवान्परमांसभुक्  ॥ गर्प्_२,२।८४ ॥  
जलप्रस्त्रवणं यस्तु भिन्द्यान्मत्स्यो भवेन्नरः  ।  
हरेः कथां न शृण्वन्ति ये न साधुजनस्तवम्  ॥ गर्प्_२,२।८५ ॥  
तान्नरान्कर्णमूलो ऽयं व्याप्नुयान्नेतराञ्जनान्  ।  
परस्याननसंस्थं यो ग्रासं हरि मन्दधीः  ॥ गर्प्_२,२।८६ ॥  
देवोपकरणान्येनं गण्डमालिनमीहते  ।  
दम्भेनाचरते धर्मं गजचर्मा भवेत्तु सः  ॥ गर्प्_२,२।८७ ॥  
शिरो ऽर्तिप्रमुखा रोगा यान्ति विश्वासघातकम्  ।  
लिङ्गपीडी शिवस्वं च शिवनिर्माल्यमेव च  ॥ गर्प्_२,२।८८ ॥  
स्त्रियो ऽप्यनेन मार्गेण हृत्वा दोषमवाप्नुयुः  ।  
एतेषामेव जन्तूनां भार्यात्वमुपजायते  ॥ गर्प्_२,२।८९ ॥  
भोगान्ते नरकस्यैतत्सर्वमित्यवधारय  ।  
खघ प्रदर्श्यमेतत्तु मयोक्तं ते समासतः  ।  
द्रव्यप्रकारा हि यथा तथैव प्राणिजातयः  ॥ गर्प्_२,२।९० ॥  
एवं विचित्रैर्निजकर्मभिर्नृणां सुखस्य दुः खस्य च जन्मनामपि  ।  
वैचित्र्यमुक्तं शुभकर्मतः शुभं तथाशुभाच्चाशुभमीरयन्ति  ॥ गर्प्_२,२।९१ ॥  
एतत्ते सर्वम्माख्यातं यत्पृष्टो ऽहमिह त्वया  ॥ गर्प्_२,२।९२ ॥  
  
इति श्रीगारुडे महापुराणे उत्तरखण्डे द्वितीयांशे प्रतका(ख)ण्डे श्रीकृष्णगरुडसंवादे और्ध्वदेहिकविधिकर्मविपाकयोर्वर्णनं नाम द्वितीयो ऽध्यायः  
  
  
_____________________________________________________________  
  
श्रीगरुडमहापुराणम्- ३  
सूत उवाच  ।  
एवमुत्साहितः पक्षी स्वरूपं निरयस्य तु  ।  
पप्रच्छनरकाण्येवं श्रुत्वा चोत्कूलितान्तरः  ॥ गर्प्_२,३।१ ॥  
गरुड उवाच  ।  
नरकाणां स्वरूपं मे वद येषु विकर्मिणः  ।  
पात्यन्ते दुः खभूयिष्ठास्तेषां भेदांश्च कीर्तय  ॥ गर्प्_२,३।२ ॥  
श्रीभगवानुवाच  ।  
नरकाणां सहस्राणि वर्तन्ते ह्यरुणानुज  ।  
शक्यं विस्तरतो नैव वक्तुं प्राधान्यतो ब्रुवे  ॥ गर्प्_२,३।३ ॥  
रौरवं नाम नरकं मुख्यं तद्वैनिबोध मे  ।  
रौरवे कूटसाक्षी तु याति यश्चानृती नरः  ॥ गर्प्_२,३।४ ॥  
योजनानां सहस्रे द्वे रौरवो हि प्रमाणतः  ।  
जानुमात्रप्रमाणं तु तत्र गर्तं सुदुस्तरम्  ॥ गर्प्_२,३।५ ॥  
तत्राङ्गारचयौघेन कृतं तद्धरणीसमम्  ।  
तत्राग्निना सुतीव्रेण तापिताङ्गारभूमिना  ॥ गर्प्_२,३।६ ॥  
तन्मध्ये पापकर्माणं विमुञ्चन्ति यमानुगाः  ।  
स दह्यमानस्तीव्रेण वह्निना परिधावति  ॥ गर्प्_२,३।७ ॥  
पदेपदे च पादो ऽस्य स्फुट्यते शीर्यते पुनः  ।  
अहोरात्रेणोद्धरणं पादन्यासेन गच्छति  ॥ गर्प्_२,३।८ ॥  
एवं सहस्रं विस्तीर्णं योजनानां विमुच्यते  ।  
ततो ऽन्यत्पापशुद्ध्यर्थं तादृङ्निरयमृच्छति  ॥ गर्प्_२,३।९ ॥  
रौरवस्ते समाख्यातः प्रथमो नरको मया  ।  
महारौरवसञ्ज्ञं तु शृणुष्व नरकं खग  ॥ गर्प्_२,३।१० ॥  
योजनानां सहस्राणि सन्ति पञ्च समन्ततः  ।  
तत्र ताम्रमयी भूमिरधस्तस्या हुताशनः  ॥ गर्प्_२,३।११ ॥  
तया तपन्त्या सा सर्वा प्रोद्यद्विद्युत्समप्रभा  ।  
विभाव्यते महारौद्रा पापिनां दर्शनादिषु  ॥ गर्प्_२,३।१२ ॥  
तस्यां बद्धकराभ्यां च पद्भ्यां चैव यमानुगैः  ।  
मुच्यते पापकृन्मध्ये लुण्ठमानः स गच्छति  ॥ गर्प्_२,३।१३ ॥  
काकैर्बकैर्वृकोलूकैर्मशकैर्वृश्चिकैस्तथा  ।  
भक्ष्यमाणैस्तथा रौद्रैर्गतो मार्गे विकृष्यते  ॥ गर्प्_२,३।१४ ॥  
दह्यमानो गतमतिर्भ्रान्तस्तातेति चाकुलः  ।  
वदत्यसकृदुद्वग्नो न शान्तिमधिगच्छति  ॥ गर्प्_२,३।१५ ॥  
एवं तस्मान्नरैर्मोक्षस्त्वतिक्रान्तैरवाप्यते  ।  
वर्षायुतायुतैः पापं यैः कृतं दुष्टबुद्धिभिः  ॥ गर्प्_२,३।१६ ॥  
तथान्यस्तु ततो नाम सो ऽतिशीतः स्वभावतः  ।  
महारौरववद्दीर्घस्तथान्धतमसा वृतः  ॥ गर्प्_२,३।१७ ॥  
शीतार्तास्तत्र बध्यन्ते नरास्तमसि दारुणे  ।  
परस्परं समासाद्य परिरभ्याश्रयन्ति ते  ॥ गर्प्_२,३।१८ ॥  
दन्तास्तेषां च भज्यन्ते शीतार्तिपरिकम्पिताः  ।  
क्षुतृषातिबलाः पक्षिन्नथ तत्राप्युपदवाः  ॥ गर्प्_२,३।१९ ॥  
हिमखण्डवहो वायुभिनत्त्यस्थीनि दारुणः  ।  
मज्जासृगस्थिगलितमश्रन्त्यत्र क्षुधान्विताः  ॥ गर्प्_२,३।२० ॥  
आलिङ्ग्यमाना भ्राम्यन्ते परस्परसमागमे  ।  
एवं तत्रापि सुमहान्क्लेशस्तमसि मानवैः  ॥ गर्प्_२,३।२१ ॥  
प्राप्यते शकुनिश्रेष्ठ यो बहूकृतसञ्चयः  ।  
निकृन्तन इति ख्यातस्ततो ऽन्यो नरकोत्तमः  ॥ गर्प्_२,३।२२ ॥  
कुलालचक्राणि तत्र भ्राम्यन्त्यविरतं खग  ।  
तेष्वापाष्ये निकृष्यन्ते कालसूत्रेण मानवाः  ॥ गर्प्_२,३।२३ ॥  
यमानुमाङ्गुलिस्थेन आपादतलमस्तकम्  ।  
न चैषां जीवितभ्रंशो जायते पक्षिसत्तम  ॥ गर्प्_२,३।२४ ॥  
छिन्नानि तेषां शतशः खण्डान्यैक्यं व्रजन्ति हि  ।  
एवं वर्षसहस्राणि भ्राम्यन्ते पापकर्मिणः  ॥ गर्प्_२,३।२५ ॥  
तावद्यावदशेषं च तत्पापं सङ्क्षयं गतम्  ।  
अप्रातष्ठं च नरकं शृणुष्व गदतो मम  ॥ गर्प्_२,३।२६ ॥  
तत्रस्थैर्नारकैर्दुः खमसह्यमनुभूयते  ।  
तान्येव तत्र चक्राणि घटीयन्त्राणि चान्यतः  ॥ गर्प्_२,३।२७ ॥  
दुः खस्य हेतुभूतानि पापकर्मकृतां नृणाम्  ।  
चक्रेष्वारोपिताः केचिद्भाम्यन्ते तत्र मानवाः  ॥ गर्प्_२,३।२८ ॥  
यावद्वर्षसहस्राणि न तेषां स्थितिरन्तरा  ।  
घटीयन्त्रेषु बद्वा ये बद्धा तोयवटी यथा  ॥ गर्प्_२,३।२९ ॥  
भ्राम्यन्ते मानवा रक्तमुद्गिरन्तः पुनः पुनः  ।  
अन्त्रैर्मुखविनिष्क्रान्तैर्नेत्रैरन्त्रावलम्बिभैः  ॥ गर्प्_२,३।३० ॥  
दुः खानि प्राप्नुवन्तीह यान्यसह्यानि जन्तुभिः  ।  
असिपत्रवनं नाम नरकं शृणु चापरम्  ॥ गर्प्_२,३।३१ ॥  
योजनानां सहस्रं यो ज्वलत्यग्न्याशृतावनिः  ।  
सप्ततीव्रकराश्चैण्डर्यत्र तीव्र सुदारुणे  ॥ गर्प्_२,३।३२ ॥  
प्रतपन्ति सदा तत्र प्राणिनो नरकौकसः  ।  
तन्मध्ये चरणं शीतस्निग्धपत्रं विभाष्यते  ॥ गर्प्_२,३।३३ ॥  
पत्राणि यत्र खण्डानि फलानां पक्षिसत्तम  ।  
श्वानश्च तत्र सुबलाश्चरन्त्यामिषभोजनाः  ॥ गर्प्_२,३।३४ ॥  
महावक्त्रा महादंष्ट्रा व्याघ्रा इव महाबलाः  ।  
ततश्च वनमालोक्य शिशिरच्छायमग्रतः  ॥ गर्प्_२,३।३५ ॥  
प्रयान्ति प्राणिनस्तत्र क्षुत्तापपरिपीडिताः  ।  
मातर्भ्रातस्तात इति क्रन्दमानाः सुदुः खिताः  ॥ गर्प्_२,३।३६ ॥  
दह्यमानाङ्घ्रियुगला धरणिस्थेन वह्निना  ।  
तेषां गतानां तत्रापि अति शीतिः समीरणः  ॥ गर्प्_२,३।३७ ॥  
प्रवाति तेन पात्यन्ते तेषां खड्गास्तथोपरि  ।  
छिन्नाः पतन्ति ते भूमौ ज्वलत्पावकसञ्चये  ॥ गर्प्_२,३।३८ ॥  
लेलिह्यमाने चान्यत्र तप्ताशेषमहीतले  ।  
सारमेयाश्च ते शीघ्रं शातयन्ति शरीरतः  ॥ गर्प्_२,३।३९ ॥  
तेषां खण्डान्यनेकानि रुदतामतिभीषणे  ।  
असिपत्रवनं तात मयैतत्परिकीर्तितम्  ॥ गर्प्_२,३।४० ॥  
अतः परं भीमतरं तप्तकुम्भं निबोध मे  ।  
समन्ततस्तप्तकुम्भा वह्निज्वालासमन्विताः  ॥ गर्प्_२,३।४१ ॥  
ज्वलदग्निचयास्तप्ततैलायश्चूर्णपूरिताः  ।  
एषु दुष्कृतकर्माणो याम्यैः क्षिप्ता ह्यधोमुखाः  ॥ गर्प्_२,३।४२ ॥  
क्वाथ्यन्ते विस्फुटद्गात्रा गलन्मज्जाजलान्विताः  ।  
स्फुटत्कपालेनत्रास्थिच्छिद्यमाना विभीषणैः  ॥ गर्प्_२,३।४३ ॥  
गृध्रैरुत्पाट्य मुच्यन्ते पुनस्तेष्वेव वेगितैः  ।  
पुनश्चिमचिमायन्ते तैलनैक्यं व्रजन्ति च  ॥ गर्प्_२,३।४४ ॥  
द्रवीभूतैः शिरोगात्रैः स्नायुमांसत्वगास्थिभिः  ।  
ततो याम्यैर्नरैराशु दर्व्याघट्टनघट्टिताः  ॥ गर्प्_२,३।४५ ॥  
कृतावर्ते महातैले क्वाथ्यन्ते पापकर्मिणः  ।  
एष ते विस्तरेणोक्तस्तप्तकुम्भो मया खग  ॥ गर्प्_२,३।४६ ॥  
आदिमो रौरवः प्रोक्तो महारौरवको ऽपरः  ।  
अतिशीतस्तृतीयस्तु चतुर्थो हि निकृन्तनः  ॥ गर्प्_२,३।४७ ॥  
अप्रतिष्ठः पञ्चमः स्यादसिपत्रवनो ऽपरः  ।  
सप्तमस्तप्तकुम्भस्तु सप्तैते नरका मताः  ॥ गर्प्_२,३।४८ ॥  
श्रूयन्तेन्यान्यपि तथा नरकाणि नराधमाः  ।  
कर्मणां तारतम्येन तेषुतेषु पतन्ति हि  ॥ गर्प्_२,३।४९ ॥  
तथा हि नरको रोधः शूकरस्ताल एव च  ।  
तप्तकुम्भो महाज्वालः शबलो ऽथ विमोहनः  ॥ गर्प्_२,३।५० ॥  
क्रिमिश्च क्रिमभक्षश्च लालाभक्षो विषञ्जनः  ।  
अधः शिराः पूयवहो रुधिरान्धश्च विड्रभुजः  ॥ गर्प्_२,३।५१ ॥  
तथा वैतरणी सू (मू) मसिपत्रवनं तथा  ।  
अग्निज्वालो महाघोरः सन्दंशो वाप्यभोजनः  ॥ गर्प्_२,३।५२ ॥  
तमश्च कालसूत्रं च लोहश्चाप्यभिदस्तथा  ।  
अप्रतिष्ठो ऽप्यवीचिश्च नरका एवमादयः  ॥ गर्प्_२,३।५३ ॥  
तामसा नरकाः सर्वे यमस्य विषये स्थिताः  ।  
येषु दुष्कृतकर्माणः पतन्ति हि पृथक्पृथक्  ॥ गर्प्_२,३।५४ ॥  
भूमेरधस्तात्ते सर्वे रौरवाद्याः प्रकीर्तिताः  ।  
रोघो गोघ्नो भ्रूणहा च अग्निदाता नरः पतेत्  ॥ गर्प्_२,३।५५ ॥  
सूकरे ब्रह्महा मज्जेत्सुरापः स्वर्णतस्करः  ।  
ताले पतेत्क्षत्त्रहन्ता हत्वा वैश्यं च दुर्गतिः  ॥ गर्प्_२,३।५६ ॥  
ब्रह्महत्यां च यः कुर्याद्यश्च स्याद्गुरुतल्पगः  ।  
स्वसृगामी तप्तकुम्भी तथा राजभटो ऽनृती  ॥ गर्प्_२,३।५७ ॥  
तप्तलोहैश्च विक्रेता तथा बन्धनरक्षिता  ।  
माध्वी विक्रयकर्तां च यस्तु भक्तं परित्यजेत्  ॥ गर्प्_२,३।५८ ॥  
महाज्वाली दुहितरं स्नुषां गच्छति यस्तु वै  ।  
वेदो विक्रीयते यैश्च वेदं दूषयते तु यः  ॥ गर्प्_२,३।५९ ॥  
गुरुं चैवावमन्यन्ते वाक्शरैस्ताडयन्ति च  ।  
अगम्यागामी च नरो नरकं शबलं व्रजेत्  ॥ गर्प्_२,३।६० ॥  
विमोहे पतते शूरे मर्यादां यो भिनत्ति वै  ।  
दुरिष्टं कुरुते यस्तु कृमिभक्षं प्रपद्यते  ॥ गर्प्_२,३।६१ ॥  
देवब्राह्मणविद्वेष्टा लालाभक्षे पतत्यपि  ।  
कुण्डकर्ता कुलालश्च न्यासहर्ता चिकित्सकः  ॥ गर्प्_२,३।६२ ॥  
आरामेष्वग्निदाता च एते यान्ति विषञ्जने  ।  
असत्प्रतिग्रही यस्तु तथैवायाज्ययाजकः  ॥ गर्प्_२,३।६३ ॥  
न क्षत्त्रैर्जोवते यस्तु नरो गच्छेदधोमुखम्  ।  
क्षीरं सुरां च मासं लाक्षां गन्धं रसं तिलान्  ॥ गर्प्_२,३।६४ ॥  
एवमादीनि विक्रीणन् घोरे पूयवहे पतेत्  ।  
यः कुक्कुटान्निबध्नाति मार्जारान् सूकरांश्च तान्  ।  
पक्षिणश्च मृगांश्छा गान्सो ऽप्येवं नरकं व्रजेत्  ॥ गर्प्_२,३।६५ ॥  
आजाविको माहिषिकस्तथा चक्री ध्वजी च यः  ।  
रङ्गोपजीविको विप्रः शाकुनिर्ग्रामयाजकः  ॥ गर्प्_२,३।६६ ॥  
अगारदाही गरदः कुण्डाशी सोमविक्रयी  ।  
सुरापो मांसभक्षी च तथा च पशुघातकः  ॥ गर्प्_२,३।६७ ॥  
रुधिरान्धे पतन्त्येते पतन्त्येते एवमाहुर्मनीषिणः  ।  
उपविष्टन्त्वेकपङ्क्त्यां विषं सम्भोजयन्ति ये  ॥ गर्प्_२,३।६८ ॥  
पतन्ति निरये घोरे विड्भुजे नात्र संशयः  ।  
मधुग्राहो वैतरणीमाक्रोशी मूत्रसञ्ज्ञके  ॥ गर्प्_२,३।६९ ॥  
असिपत्रवने ऽसौची क्रोधनश्च एतेदपि  ।  
अग्निज्वालां मृगव्याधो भोज्यते यत्र वायसैः  ॥ गर्प्_२,३।७० ॥  
इज्यायां व्रतलोपाच्च सन्दंशे नरके पतेत्  ।  
स्कन्दन्ते यदि वा स्वप्ने यतिनो ब्रह्मचारिणः  ॥ गर्प्_२,३।७१ ॥  
पुत्रैरध्यापिता ये च पुत्रैराज्ञापिताश्च ये  ।  
ते सर्वे नरकं यान्ति निरयं चाप्यभोजनम्  ॥ गर्प्_२,३।७२ ॥  
वर्णाश्रमविरुद्धानि क्रोधहर्षसमन्विताः  ।  
कर्माणि ये तु कुर्वन्ति सर्वे निरयवासिनः  ॥ गर्प्_२,३।७३ ॥  
उपरिष्टात्स्थितो घोर उष्णात्मा रौरवो महान्  ।  
सुदारुणः सुशीतात्मा तस्या धस्तामसः स्मृतः  ॥ गर्प्_२,३।७४ ॥  
एवमादिक्रमेणैव सर्वे ऽधो ऽधः परिस्थिताः  ।  
दुः खोत्कर्षश्च सर्वेषु कर्मस्वपि निमित्ततः  ॥ गर्प्_२,३।७५ ॥  
सुखोत्कर्षश्च सर्वत्र धर्मस्येहनिमिततः  ।  
पश्यन्तिनरकान्देवा ह्यधोवक्त्रान्सुदारुणान्  ॥ गर्प्_२,३।७६ ॥  
नारकाश्चापि ते देवान्सर्वान्पश्यन्ति ऊर्ध्वगान्  ।  
एतान्यान्यानि शतशो नरकाणि वियद्गते  ॥ गर्प्_२,३।७७ ॥  
दिनेदिने तु नरके पच्यते दह्यतेन्यतः  ।  
शीर्यते भिद्यते ऽन्यत्र चूर्यते क्लिद्यतेन्यतः  ॥ गर्प्_२,३।७८ ॥  
क्वथ्यते दीप्यते ऽन्यत्र तथा वातहतो ऽन्यतः  ।  
एकं दिनं वर्षशतप्रमाणं नरके भवेत्  ॥ गर्प्_२,३।७९ ॥  
ततः सर्वेषु निस्तीर्णः पापी तिर्यक्त्वमश्नते  ।  
कृमिकीटपतङ्गेषु स्थावरैकशफेषु च  ॥ गर्प्_२,३।८० ॥  
गत्वा वनगजाढ्येषु गोष्वषु तथैव च  ।  
खरो ऽश्वो ऽश्वतरो गौरः शरभश्चमरी तथा  ॥ गर्प्_२,३।८१ ॥  
एते चैकशफाः षट् च शृणु पञ्चनखानतः  ।  
अन्यासु बहुपापासु दुः खदासु च यो निषु  ॥ गर्प्_२,३।८२ ॥  
मानुष्यं प्राप्यते कुब्जो कुत्सितो वामनो ऽपि वा  ।  
चण्डालपुक्कसाद्यासु नरयोनिषु जायते  ॥ गर्प्_२,३।८३ ॥  
मुहुर्गर्भे वसन्त्येव म्रियन्ते च मुहुर्मुहुः  ।  
अवशिष्टेन पापेन पुण्येन च समन्वितः  ॥ गर्प्_२,३।८४ ॥  
ततश्चारोहिणीं योनिं शूद्रवैश्यनृपादिकम्  ।  
विप्रदेवेन्द्रतां चापि कदाचिदधिरोहति  ॥ गर्प्_२,३।८५ ॥  
एवं तु पापकर्माणो निरयेषु पतन्त्यधः  ।  
यथा पुण्यकृतो यान्ति तन्मे निगदतः शृणु  ॥ गर्प्_२,३।८६ ॥  
ते यमेन विनिर्दिष्टां योनिं पुण्यगतिं नराः  ।  
प्रगीतगन्धर्वगणा नृत्योत्सवसमाकुलाः  ॥ गर्प्_२,३।८७ ॥  
हारनूपुरमाधुर्यैः शोभितान्यमलानि तु  ।  
प्रयान्त्याशु विमानानि दिव्यगन्धस्रगुज्ज्वलाः  ॥ गर्प्_२,३।८८ ॥  
तस्माच्च प्रच्युता राज्ञामन्येषां च महात्मनाम्  ।  
जायन्ते नीरुजां गेहे स द्वृत्तिपीरपालकाः  ॥ गर्प्_२,३।८९ ॥  
भोगान्सम्प्राप्नुवन्त्युग्रांस्ततो यान्त्यूर्ध्वमन्यथा  ।  
अवरोहिणीं सम्प्राप्य पूर्ववद्यन्ति मानवाः  ॥ गर्प्_२,३।९० ॥  
जातस्य मृत्युलोके वै प्राणिनो मरणं ध्रुवम्  ।  
पापिष्ठानामदोमार्गाज्जीवो निष्क्रमते ध्रुवम्  ॥ गर्प्_२,३।९१ ॥  
पृथिव्यां लीयते पृथ्वी आपश्चैव तथाप्सु च  ।  
तेजस्तेजसि लीयते समीरे च समीरणः  ॥ गर्प्_२,३।९२ ॥  
आकाशे च तथाकाशं सर्वव्यापि निशाकरे  ।  
तत्र कामस्तथा क्रोधः काये पञ्चेन्द्रियाणि च  ॥ गर्प्_२,३।९३ ॥  
एते तार्क्ष्य समाख्याता देहे तिष्ठन्ति तस्कराः  ।  
कामः क्रोधो ह्यहङ्कारो मनस्तत्रैव नायकः  ॥ गर्प्_२,३।९४ ॥  
संहारश्चैव कालो ऽसौ पुण्यपापेन संयुतः  ।  
पञ्चेन्द्रियसमायुक्तः सकलैर्विबुधैः सह  ॥ गर्प्_२,३।९५ ॥  
प्रविशेत्स नवे देहे पृहे दरधे गुही यथा  ।  
शरीरे ये समासीनाः सर्वे वै सप्त धातवः  ॥ गर्प्_२,३।९६ ॥  
षाट्कौशिको ह्ययं कायः सर्वे वाताश्च देहिनाम्  ।  
मूत्रं पुरीषं तद्योगाद्ये चान्ये व्याधयस्तथा  ॥ गर्प्_२,३।९७ ॥  
पित्तं श्लेष्मा तथा मज्जा मांसं वै मेद एव च  ।  
अस्थि शुक्रं तथा स्नायुर्देहेन सह दह्यति  ॥ गर्प्_२,३।९८ ॥  
एष ते कथितस्तार्क्ष्य विनासः सर्वदेहिनम्  ।  
कथयामि पुनस्तेषां शरीरं च यथा भवेत्  ॥ गर्प्_२,३।९९ ॥  
एकस्तम्बंस्नायुबद्धं स्थूणात्रयविभूषणम्  ।  
इन्द्रियैश्च समायुक्तं नवद्वारं शरीरकम्  ॥ गर्प्_२,३।१०० ॥  
विषयैश्च समाक्रान्तं कामक्रोधसमाकुलम्  ।  
रागद्वेषसमाकीर्णं तृष्णादुर्गमतस्करम्  ॥ गर्प्_२,३।१०१ ॥  
लोभजालपरिच्छिन्नं मोहवस्त्रेण वेष्टितम्  ।  
सुबद्धं मायया चैतल्लोभेनाधिष्ठितं पुरम्  ॥ गर्प्_२,३।१०२ ॥  
एतद्गुणसमाकीर्णं शरीरं सर्वदेहिनाम्  ।  
आत्मानं ये न जानन्ति ते नराः पशवः स्मृताः  ॥ गर्प्_२,३।१०३ ॥  
एवमेव समाख्यातं शरीरं ते चतुर्विधम्  ।  
चतुरशीतिलक्षाणि निर्मिता योनयः पुरा  ॥ गर्प्_२,३।१०४ ॥  
उद्भिज्जाः स्वेदजाश्चैव अण्डजाश्च जरायुजाः  ।  
एतत्ते सर्वमाख्यातं निरयस्य प्रपञ्चतः  ॥ गर्प्_२,३।१०५ ॥  
अथयामि क्रमप्राप्तं प्रष्टु वा वर्तते स्पृहा  ॥ गर्प्_२,३।१०६ ॥  
  
इति श्रीगारुडे महापुराणे धर्मकाण्डे द्वितीयांशे प्रेतकल्पे श्रीकृष्णगरुडसंवादे नरकतत्प्रवेशनिर्गमनादिवर्णनं नाम तृतीयो ऽध्यायः  
  
  
_____________________________________________________________  
  
श्रीगरुडमहापुराणम्- ४  
श्रीकृष्ण उवाच  ।  
ज्ञानतो ऽज्ञानतो वापियन्नरैः कलुषं कृतम्  ।  
तस्य पापस्य शुद्ध्यर्थं विधेया निष्कृतिर्नरैः  ॥ गर्प्_२,४।१ ॥  
भस्मादिस्नानदशकमादौ कुर्याद्विचक्षणः  ।  
यथाशक्ति षडब्दादिप्रत्याम्नायाच्चरेदपि  ॥ गर्प्_२,४।२ ॥  
तदर्धं वा तदर्धं वा तदर्धार्धमथापि वा  ।  
यथाशक्त्या ततः कुर्याद्दश दानानि वै शृणु  ॥ गर्प्_२,४।३ ॥  
गोभूतिलहिरण्याज्यवासोधन्यगुडास्तथा  ।  
रजतं लवणं चैव दानानि दश वै विदुः  ॥ गर्प्_२,४।४ ॥  
प्रायश्चित्ते त्वागता ये तेभ्यो दद्यान्नरो दश  ।  
ततो यमद्वारपथे पूयशोणितसङ्कुले  ॥ गर्प्_२,४।५ ॥  
नदीं वैतरणीं तर्तुं दद्याद्वैतरणीं च गाम्  ।  
कृष्णस्तनी सकृष्णाङ्गी सा वै वैतरणी स्मृता  ॥ गर्प्_२,४।६ ॥  
तिला लोहं हिरण्यं च कर्पासं लवणं तथा  ।  
सप्तधान्यं क्षितिर्गाव एकैकं पावनं स्मृतम्  ॥ गर्प्_२,४।७ ॥  
एतान्यष्टौ महादानान्युत्तमाय द्विजातये  ।  
आतुरेण तु देयानि पदरूपाणि मे शृणु  ॥ गर्प्_२,४।८ ॥  
छत्रो पानहवस्त्राणि मुद्रिका च कमण्डलुः  ।  
आसनं भाजनं पदं चाष्टविधं स्मृतम्  ॥ गर्प्_२,४।९ ॥  
तिलापात्रं सर्पिः पात्रं शय्या सोपस्करा तथा  ।  
एतत्सर्वं प्रदातव्यं यदिष्टं चात्मनो ऽपि तत्  ॥ गर्प्_२,४।१० ॥  
अश्वो रथश्च महीषी व्यञ्जनं वस्त्रमेव च  ।  
ब्राह्मणेभ्यः प्रदातव्यं ब्रह्मपूर्वमपि स्वयम्  ॥ गर्प्_२,४।११ ॥  
दाना न्यन्यान्यपि खग तर्पयेत्स्वीयशक्तितः  ।  
प्रायाश्चित्तं कृतं येन दश दानान्यपि क्षितौ  ॥ गर्प्_२,४।१२ ॥  
दानं गोर्वैतरण्याश्च दानान्यष्टौ तथापि वा  ।  
तिलपात्रं सर्पिः पात्रं शय्यादानं तथैव च  ॥ गर्प्_२,४।१३ ॥  
पददानं च विधिवन्नासौ निरयगर्भगः  ।  
स्वातन्त्र्येणापि लवणदानमिच्छन्ति सूरयः  ॥ गर्प्_२,४।१४ ॥  
विष्णुदेहसमुत्पन्नो यतो ऽयं लवणो रसः  ।  
आतुरस्य यदा प्राणा न यान्ति वसुधातले  ॥ गर्प्_२,४।१५ ॥  
लवणं च तदा देयं द्वारस्योद्वाटनं दिवः  ।  
यानिकानि च दानानि स्वयं दत्तानि मानवैः  ॥ गर्प्_२,४।१६ ॥  
तानितानि च सर्वाणि उपतिष्ठन्ति चाग्रतः  ।  
प्रायश्चित्तं कृतं येन साङ्गं खग स वै पुमान्  ॥ गर्प्_२,४।१७ ॥  
पापानि भस्मसात्कृत्वा स्वर्गलोके महीयते  ।  
अमृतं तु गवां क्षीरं यतः पतगसत्तम्  ॥ गर्प्_२,४।१८ ॥  
तस्माद्ददाति यो धेनुममृतत्वं स गच्छति  ।  
दानान्यष्टौ तु दत्त्वा वै गन्धर्वनिलये वसेत्  ॥ गर्प्_२,४।१९ ॥  
आलयस्तत्र रौद्रे हि दह्यते येन मानवः  ।  
छत्रदानेन सुच्छाया जायते पथि तुष्टिदा  ॥ गर्प्_२,४।२० ॥  
असिपत्रवनं धारमतिक्रामति वै सुखम्  ।  
अश्वारूढश्च व्रजति ददते यद्युपानहौ  ॥ गर्प्_२,४।२१ ॥  
भोजनासनदानेन सुखं मार्गे भुनक्ति वै  ।  
प्रदेशे निर्जले दाता सुखी स्याद्वै कमण्डलोः  ॥ गर्प्_२,४।२२ ॥  
यमदूता महारौद्राः करालाः कृष्णपिङ्गलाः  ।  
न पीडयन्ति दाक्षिण्याद्वस्त्राभरणदानतः  ॥ गर्प्_२,४।२३ ॥  
तिलपात्रं तु विप्राय दत्तं पत्ररथ ध्रुवम्  ।  
नाशयेत्त्रिविधं षापं वाङ्मनः कायसम्भवम्  ॥ गर्प्_२,४।२४ ॥  
घृतपात्रप्रदाने रुद्रलोके वसेन्नरः  ।  
सर्वोपस्करसंयुक्तां शय्यां दत्त्वा द्विजातये  ॥ गर्प्_२,४।२५ ॥  
नानाप्सरोभिराकीर्णं विमानमधिरोहति  ।  
षष्टिवर्षसहस्राणि क्रीडित्वा शक्रमन्दिरे  ॥ गर्प्_२,४।२६ ॥  
इन्द्रलोकात्परिभ्रष्ट इह लोके नृपो भवेत्  ।  
सर्वोपस्करणोपेतं युवानं दोषवर्जितम्  ॥ गर्प्_२,४।२७ ॥  
यो ऽश्वं ददाति विप्राय स्वर्गलोके च तिष्ठति  ।  
यावन्ति रोमाणि हये भवन्ति हि खगेश्वर  ॥ गर्प्_२,४।२८ ॥  
तावतो राजितांल्लोकानाप्नुवन्ति हि पुष्कलान्  ।  
चतुर्भिस्तुरगैर्युक्तं सर्वोपकरणैर्युतम्  ॥ गर्प्_२,४।२९ ॥  
रथं द्विजातये दत्त्वा राजसूयफलं लभ्त्  ॥ गर्प्_२,४।३० ॥  
दुग्धाधिकां च महिषीं नवमेघवर्णां सन्तुष्टतर्णकवलीं जघनाभिरामाम्  ।  
दत्त्वा सुवर्णतिलकां द्विजपुङ्गवाय लोकोदयं स जयतीति किमत्र चित्रम्  ॥ गर्प्_२,४।३१ ॥  
तालवृन्तस्य दानेन वायुना वीज्यते पथि  ।  
कान्तियुक् सुभगः श्रीमान् भवत्यम्बरदानतः  ॥ गर्प्_२,४।३२ ॥  
रसान्नोपस्करयुतं गृहं विप्राय योर्ऽपयेत्  ।  
न हीयते तस्य वंशः स्वर्गं प्राप्नोत्यनुत्तमम्  ॥ गर्प्_२,४।३३ ॥  
भवत्यत्र खगश्रेष्ठ फलगौखलाघवम्  ।  
श्रद्धाश्रद्धाविभेदेन दानगौरवलाघवात्  ॥ गर्प्_२,४।३४ ॥  
ततो येनाम्बुदानानि कृतान्यत्र रसास्तथा  ।  
तदा खग तथाह्लादमापदि प्रतिपद्यते  ॥ गर्प्_२,४।३५ ॥  
अन्नानि येन दत्तानि श्रद्धापूतेन चेतसा  ।  
सो ऽपि तृप्तिमवाप्नोति विनाप्यन्नेन वै तदा  ॥ गर्प्_२,४।३६ ॥  
आसन्ने मरणे कुर्यात्सन्न्यासं चेद्विधानतः  ।  
आवर्तेत पुनर्नासौ ब्रह्मभूयाय कल्पते  ॥ गर्प्_२,४।३७ ॥  
आसन्नमरणो मत्यश्चेत्तीर्थं प्रतिनयिते  ।  
तीर्थप्राप्तौ भवेन्मुक्तिर्म्रियते यदि मार्गगः  ।  
पदेपदे क्रतुसमं भवेत्तस्य न संशयः  ॥ गर्प्_२,४।३८ ॥  
गृह्णीयाच्चेदनशनं व्रतं विधिवदागते  ।  
मृत्यौ न सो ऽपि संसारे भूयः पर्यटति द्विज  ॥ गर्प्_२,४।३९ ॥  
किं दानमिति तुर्यस्य प्रश्नस्योत्तरमीरितम्  ।  
दाहमृत्योरन्तरे किमितिप्रश्नोत्तरं शृणु  ॥ गर्प्_२,४।४० ॥  
गतप्राणं ततो ज्ञात्वा स्नात्वा पुत्रादिराशु तम्  ।  
शवं जलेन शुद्धेन क्षालयेदविचारयन्  ॥ गर्प्_२,४।४१ ॥  
परिधाप्याहते वस्त्रे चन्दनैः प्रोक्षयेत्तनुम्  ।  
ततो मृतस्य स्थाने वै एकोद्दिष्टं समाचरेत्  ॥ गर्प्_२,४।४२ ॥  
प्रयोगपूर्वं दाहस्य योग्यतादिर्यथा भवेत्  ।  
आंसनं प्राक्षण च स्यान्न स्यादेतच्चतुष्टयम्  ॥ गर्प्_२,४।४३ ॥  
आवाहनार्चन चैव पान्त्रालम्भावगाहने  ।  
भवेद्दानान्नसङ्कल्पः पिण्डदानं सदा भवेत्  ॥ गर्प्_२,४।४४ ॥  
पदार्थपञ्चकं न स्याद्रेखा प्रत्यवनेजनम्  ।  
दद्यादक्षय्यमुदकं न स्यादेतत्त्रयं पुनः  ॥ गर्प्_२,४।४५ ॥  
स्वधावाचनमाशीश्च तिलकं च खगोत्तम  ।  
घटं दद्यात्समाषान्नं दद्याल्लोहस्य दक्षिणाम्  ॥ गर्प्_२,४।४६ ॥  
पिण्डस्य चालनं प्रोक्तं नैव प्रोक्तमिदं त्रिकम्  ।  
प्रच्छादनविसर्गौ च स्वस्तिवाचनकं तथा  ॥ गर्प्_२,४।४७ ॥  
एषु षट्सु विधिः प्रोक्तः श्राद्धेषु मलिनेषु ते  ।  
षडेव मरणस्थाने द्वारि चात्वरिके तथा  ॥ गर्प्_२,४।४८ ॥  
विश्रामे काष्ठचयने तथा सञ्चयने खग  ।  
मृतिस्थाने शवो नाम भूमिस्तुष्यति देवता  ॥ गर्प्_२,४।४९ ॥  
पान्थो द्वारि भवेत्तेन प्रीता स्याद्वास्तुदेवता  ।  
चत्वरे खेचरस्तेन तुष्येद्भृतादिदेवता  ॥ गर्प्_२,४।५० ॥  
विश्रामे भूतसञ्ज्ञो ऽयं तुष्टस्तेन दिशो दश  ।  
चितायां साधक इति सञ्चितौ प्रेत उच्यते  ॥ गर्प्_२,४।५१ ॥  
तिलदर्भघृतेधांसि गृहीत्वा तु सुतादयः  ।  
गाथां यमस्य सूक्तं वाप्यधीयाना व्रजन्ति हि  ॥ गर्प्_२,४।५२ ॥  
अहरहर्नीयमानो गामश्वं पुरुषं वृषम्  ।  
वैवस्वतो न तृप्येत सुरया त्विव दुर्मतिः  ॥ गर्प्_२,४।५३ ॥  
इमां गाथमपेतेति सूक्तं वा पथि सम्पठेत्  ।  
दक्षिणस्यां दिश्यरण्यं व्रजेयुः सर्वबान्धवाः  ॥ गर्प्_२,४।५४ ॥  
पथि श्राद्धद्वयं कुर्यात्पूर्वोक्तविधिना खग  ।  
ततः शनैर्भूतले वै दक्षिणाशिरसं शवम्  ॥ गर्प्_२,४।५५ ॥  
स्थापयित्वा चिताभूमौ पूर्वोक्तं श्राद्धमाचरेत्  ।  
तृणकाष्ठतिलाज्यादि स्वयं निन्युः सुतादयः  ॥ गर्प्_२,४।५६ ॥  
शूद्रानीतैः कृतं कर्म सर्वं भवति निष्फलम्  ।  
प्राचीनावीतिना भाव्यं दक्षिणाभिमुकेन च  ॥ गर्प्_२,४।५७ ॥  
वेदी तत्र प्रकर्तव्या यथाशास्त्रमथाण्डज  ।  
प्रतेवस्त्रं द्विधा कृत्वार्धेन तं छादयेत्ततः  ॥ गर्प्_२,४।५८ ॥  
अर्धं श्मशानवासार्थं भूमावेव विनिः क्षिपेत्  ।  
ततः पूर्वोक्तविधिना पिण्डं प्रेतकरे न्यसेत्  ॥ गर्प्_२,४।५९ ॥  
आज्येनाभ्यञ्जनं कार्यं सर्वाङ्गेषु शवस्य च  ।  
दाहमृत्योरन्तराले विधिः पिण्डस्य तं शृणु  ॥ गर्प्_२,४।६० ॥  
पूर्वोक्तैः पञ्चभिः पिण्डैः शवस्याहुतियोग्यता  ।  
अन्यथा चोपघाताच्च राक्षसाद्या भवन्ति हि  ॥ गर्प्_२,४।६१ ॥  
सम्मृज्य चोपलिप्याथ उल्लिख्योद्धृत्य वेदिकाम्  ।  
अभ्युक्ष्योपसमाधाय वह्निं तत्र विधानतः  ॥ गर्प्_२,४।६२ ॥  
पुष्पाक्षतैश्च सम्पूज्य देवं क्रव्यादसञ्ज्ञकम्  ।  
श्रौतेन तु विधानेन ह्याहिताग्निं दहेद्वुधः  ॥ गर्प्_२,४।६३ ॥  
चण्डालाग्निं चिताग्निं च पतिताग्निं परित्यजेत्  ।  
त्वं भूतकृज्जगद्योनिस्त्वं लोकपरिपालकः  ॥ गर्प्_२,४।६४ ॥  
उपसंहर तस्मात्त्वमेनं स्वर्गं नयामृतम्  ।  
इति क्रव्यादमभ्यर्च्य शरीराहुतिमाचरेत्  ॥ गर्प्_२,४।६५ ॥  
अर्धदग्धे तथा देहे दद्यादाज्याहुतिं ततः  ।  
अस्मात्त्वमधिजातो ऽसि त्वदयं जायतां पुनः  ॥ गर्प्_२,४।६६ ॥  
असौ स्वर्गाय लोकाय स्वाहेत्युक्त्वा तु नामतः  ।  
एवमाज्याहुतिं दत्त्वा तिलमिश्रां समन्त्रकम्  ॥ गर्प्_२,४।६७ ॥  
रोदितव्यं ततो गाढमेवं तस्य सुखं भवेत्  ।  
दाहस्यानन्तरं तत्र कृत्वा सञ्चयनिक्रियाम्  ॥ गर्प्_२,४।६८ ॥  
प्रेतपिण्डं प्रदद्याच्च दाहार्तिशमनं खग  ।  
ततः प्रदक्षिणं कृक्त्वा चिताप्रस्थानवीक्षकाः  ॥ गर्प्_२,४।६९ ॥  
कनिष्ठपूर्वाः स्नानार्थं गच्छेयुः सूक्तजापकाः  ।  
ततो जालसमीपे तु गत्वा प्रक्षाल्य चांशुकम्  ॥ गर्प्_२,४।७० ॥  
परिधाय पुनस्तच्च ब्रृयुस्तं पुरुषं प्रति  ।  
उदकं तु करिष्यामः सचैलं पुरुषास्ततः  ॥ गर्प्_२,४।७१ ॥  
कुरुध्वमित्येव वदेच्छतवर्षावरे मृते  ।  
पुत्राद्या वृद्धपूर्वास्ते एकवस्त्राः शिखां विना  ॥ गर्प्_२,४।७२ ॥  
प्राचीनावीतिनः सर्वे विशेयुर्मौनिनो जलम्  ।  
अपनः शोशुचदघमनेन पितृदिङ्मुखाः  ॥ गर्प्_२,४।७३ ॥  
जलावघट्टनं चव न कुर्युः स्नानकारकाः  ।  
ततस्तटे समागत्य शिखां बद्ध्वा ऋजून् कुशान्  ॥ गर्प्_२,४।७४ ॥  
दक्षिणाग्रहस्तयोस्तु कृत्वाथ सतिलं जलम्  ।  
आदायाञ्जलिना याम्यां दुः खी पैतृकतीर्थतः  ॥ गर्प्_२,४।७५ ॥  
एकवारं त्रिवारं वा दशवारमथापि वा  ।  
भूमावश्मनि वा सर्वे क्षिपेयुर्वाग्यताः खग  ॥ गर्प्_२,४।७६ ॥  
तृप्यन्तु तृप्यतां वापि तर्पयाम्युपतिष्ठताम्  ।  
प्रेतैतदमुकगोत्रेत्युक्तेष्वेवं समुच्चरेत्  ॥ गर्प्_२,४।७७ ॥  
जलाञ्जलौ कृते पश्चाद्विधेयं दन्तधावनम्  ।  
त्यजन्ति गोत्रिणः सर्वे दिनानि नव काश्यप  ॥ गर्प्_२,४।७८ ॥  
तत उत्तीर्योदकाद्वै वस्त्राणि परिधाय च  ।  
स्नानवस्त्रं सकृत्पीड्य विशेयुः शुचिभूतले  ॥ गर्प्_२,४।७९ ॥  
अश्रुपातं न कुर्वीत दत्त्वा दाहजलाञ्जलिम्  ।  
श्लेष्माश्रु बान्धवैर्मुक्तं प्रेतो भुङ्क्ते यतो ऽवशः  ॥ गर्प्_२,४।८० ॥  
अतो न रोदितव्यं हि क्रियाः कार्याः स्वशक्तितः  ।  
ततस्तेषूपविष्टेषु पुराणज्ञः सुकृत्स्वकः  ॥ गर्प्_२,४।८१ ॥  
शोकापनोदं कुर्वीत संसारानित्यतां ब्रुवन्  ।  
मानुष्ये कदलीस्तन्भे असारे सारमार्गणम्  ॥ गर्प्_२,४।८२ ॥  
करोति यः स सम्मूढो जलबुद्वद्रसन्निभे  ।  
पञ्चधा सम्भृतः कायो यदि पञ्चत्वमागतः  ॥ गर्प्_२,४।८३ ॥  
कर्मभिः स्वशरीरोत्थैस्तत्र का परिदेवना  ।  
गन्त्री वसुमती नाशमुदधिर्दैवतानि च  ॥ गर्प्_२,४।८४ ॥  
फेनप्रख्यः कथं नाशं मर्त्यलोको न यास्यति  ।  
एवं संश्रावयेत्तत्र मृदुशाद्वलसंस्थितान्  ॥ गर्प्_२,४।८५ ॥  
ते ऽयि संश्रुत्य गच्छेयुर्गृहं बालपुरः सराः  ।  
विदश्य र्निबपत्राणि नियता द्वारि वेश्मनः  ॥ गर्प्_२,४।८६ ॥  
आचम्य वह्निसलिलं गोमयं गौरसर्षपान्  ।  
दूर्वाप्रवालं वृषभमन्यदप्यथ मङ्गलम्  ॥ गर्प्_२,४।८७ ॥  
प्रविशेयुः समालभ्य कृत्वाश्मनि पदं शनैः  ।  
श्रौतेन तु विधानेन आहिताग्निं देहद्वधः  ॥ गर्प्_२,४।८८ ॥  
ऊनद्विवर्षं निखनेन्न कुर्यादुदकं ततः  ।  
योषित्पतिव्रता या स्याद्भर्तारं यानुगच्छति  ॥ गर्प्_२,४।८९ ॥  
प्रयोग पूर्वं भर्तारं नमस्कृत्यारुहेच्चितिम्  ।  
चितिभ्रष्टा तु या मोहात्सा प्राजापत्यमाचरेत्  ॥ गर्प्_२,४।९० ॥  
तिस्रः कोट्योर्धकोटी य यानि लोमानि मानुषे  ।  
तावत्कालं वसेत्स्वर्गे भर्तारं यानुगच्छति  ॥ गर्प्_२,४।९१ ॥  
व्यालग्राही यथा व्यालं बिलादुद्धरते बलात्  ।  
तद्वदुद्धृत्य सा नारी तेनैव सह मोदते  ॥ गर्प्_२,४।९२ ॥  
तत्र सा भर्तृपरमा स्तूयमानाप्सरोगणैः  ।  
क्रीडते पतिना सार्धं यावदिन्द्राश्चतुर्दश  ॥ गर्प्_२,४।९३ ॥  
ब्रह्मघ्नो वा कृघ्नो वा मित्त्रिघ्नो वा भवेत्पतिः  ।  
पुनात्यविधवा नारी तमादाय मृता तु या  ॥ गर्प्_२,४।९४ ॥  
मृते भर्तरि या नारी समारोहेद्धुताशनम्  ।  
सारन्धतीसमाचारा स्वर्गलोके महीयते  ॥ गर्प्_२,४।९५ ॥  
यावच्चाग्नौ मृते पत्यौ स्त्री नात्मानं प्रदाहयेत्  ।  
तावन्न मुच्यते सा हि स्त्रीशरीरात्कथञ्चन  ॥ गर्प्_२,४।९६ ॥  
मातृकं पैतृकं चैव यत्र चैव प्रदीयते  ।  
कुलत्रयं पुनात्येषा भर्तारं यानुगच्छति  ॥ गर्प्_२,४।९७ ॥  
आर्तार्ते मुदिते हृष्टा प्रोषिते मलिना कृशा  ।  
मृते म्रियेत या पत्यौ सा स्त्री ज्ञेया पतिव्रता  ॥ गर्प्_२,४।९८ ॥  
पृथक् चितां समारुह्य न प्रिया गन्तुमर्हति  ।  
क्षत्त्रियाद्याः सवर्णाश्च आरोहेयुरपीह ताः  ॥ गर्प्_२,४।९९ ॥  
चाण्डालीमवधिं कृत्वा ब्राह्मणीतः समो विधिः  ।  
अगर्भिणीनां सर्वासामबालताक्मे(का)नामपि  ॥ गर्प्_२,४।१०० ॥  
दहनस्य विधिः प्रोक्तः सामान्येन मया खग  ।  
विशेषमपि तस्यास्य कञ्चित्किं श्रोतुमिच्छति  ॥ गर्प्_२,४।१०१ ॥  
गरुड उवाच  ।  
प्रोषिते तु मृते स्वामिन्यस्थ्निनाशमुपेयुषि  ।  
कथं दाहः प्रकर्तव्यस्तन्मे वद जगत्पते  ॥ गर्प्_२,४।१०२ ॥  
श्रीकृष्ण उवाच  ।  
अस्थीनि चेन्न लभ्यन्ते प्रोषितस्य नरस्य च  ।  
तेषाञ्च हि गतिस्थानं विधानं कथयाम्यहम्  ॥ गर्प्_२,४।१०३ ॥  
शृणु तार्क्ष्य परं गोप्यं पत्युर्दुर्मरणेषु यत्  ।  
लङ्घनैर्ये मृता जीवां दंष्ट्रिभिश्चाभिघातिताः  ॥ गर्प्_२,४।१०४ ॥  
कण्ठग्रहे विलग्नानां क्षीणानां तुण्डघातिनाम्  ।  
विषाग्निवृषविप्रेभ्यो विषूच्या चात्मघातकाः  ॥ गर्प्_२,४।१०५ ॥  
पतनोद्बन्धनजलैर्मृतानां शृणु संस्थितिम्  ।  
सर्पव्याघ्रैः शृङ्गिभिश्च उपसर्गोपलोदकैः  ॥ गर्प्_२,४।१०६ ॥  
ब्राह्मणैः श्वापदैश्चैव पतनैर्वृक्षवैद्युतैः  ।  
नखैर्लोहैर्गिरेः पातैर्भित्तिपातैर्भृगोस्तथा  ॥ गर्प्_२,४।१०७ ॥  
कट्वायामन्तरिक्षे च चौरचाण्डालतस्तथा  ।  
उदक्याशुनकीशूद्ररजकादिविभूषिताः  ॥ गर्प्_२,४।१०८ ॥  
ऊर्ध्वोचछिष्टाधरोच्छिष्टोभयोच्छिष्टास्तु ये मृताः  ।  
शस्त्रघातैर्मृता ये चास्यश्वस्पृष्टास्तथैव च  ॥ गर्प्_२,४।१०९ ॥  
तत्तु दुर्मरणं ज्ञेयं यच्च जातं विधैं विना  ।  
तेन पापेन नरकान् भुक्त्वा प्रेतत्वभागिनः  ॥ गर्प्_२,४।११० ॥  
न तेषां कारयेद्दाहं सूतकं नोदकक्रियाम्  ।  
न विधानं मृताद्यञ्च न कुर्या दौर्ध्वदैहिकम्  ॥ गर्प्_२,४।१११ ॥  
न पिण्डदानं कर्तव्यं प्रमादाच्चेत्करोति हि  ।  
नोपतिष्ठति तत्सर्वमन्तरिक्षे विनश्यति  ॥ गर्प्_२,४।११२ ॥  
अतस्तस्य सुतैः पौत्त्रैः सपिण्डैः शुभमिच्छुभिः  ।  
नारायणबलिः कार्यो लोकगर्हाभिया खग  ॥ गर्प्_२,४।११३ ॥  
तथा तेषां भवेच्छौचं नान्यथेत्यब्रवीद्यमः  ।  
कृते नारायणबलावौर्ध्वदेहिकयोग्यता  ॥ गर्प्_२,४।११४ ॥  
तस्य सुद्धिकरं कर्म तद्भवेन्न तदन्यथा  ।  
नारायणबलिं सम्यक् तीर्थे सर्वं प्रक्पयेत्  ॥ गर्प्_२,४।११५ ॥  
कृष्णाग्रे कारयेद्बिप्रैर्येन पूतो भवेन्नरः  ।  
पूर्वन्तु तर्पणं कार्यं विप्रैः पौराणवैदिकैः  ॥ गर्प्_२,४।११६ ॥  
सर्वौषध्यक्षतैर्मिश्रैर्विष्णुमुद्दिश्य तर्पयेत्  ।  
कार्यं पुरुषसूक्तेन मन्त्रैर्वा वैष्णवैरपि  ॥ गर्प्_२,४।११७ ॥  
दक्षिणाभिमुखो भूत्वा प्रेतं विष्णुमिति स्मरन्  ।  
अनादिनिधनो देवः शङ्खचक्रगदाधरः  ॥ गर्प्_२,४।११८ ॥  
अक्षयः पुण्डरीकाक्षः प्रेतमोक्षप्रदो भव  ।  
तर्पणस्यावसाने स्याद्वीतरागो विमत्सरः  ॥ गर्प्_२,४।११९ ॥  
जितेन्द्रियमना भूत्वा शुचिष्मान्धर्मतत्परः  ।  
भक्त्या तत्र प्रकुर्वीत श्राद्धान्येकादशैव तु  ॥ गर्प्_२,४।१२० ॥  
सर्वकर्मविधाने एकैकाग्रे समाहितः  ।  
तोयव्रीहियवान्दद्याद्गोधूमांश्च प्रियङ्गवः  ॥ गर्प्_२,४।१२१ ॥  
हविष्यान्नं शुभं मुद्रां छत्रोष्णीषे च दापयेत्  ।  
दापयेत्सर्वसंस्यानि क्षीरं क्षौद्रसमान्वितम्  ॥ गर्प्_२,४।१२२ ॥  
वस्त्रोपानहसंयुक्तं दद्यादष्टविधं पदम्  ।  
द्पयेत्सर्वपापेभ्यो न कुर्यात्पङ्क्तिवञ्चनम्  ॥ गर्प्_२,४।१२३ ॥  
भूमौ स्थितेषु पिण्डेषु गन्धपुष्पाक्षतान्वितम्  ।  
दातव्यं सर्वंविप्रेभ्यो वेदशास्त्रविधानतः  ॥ गर्प्_२,४।१२४ ॥  
शङ्खे खड्गे ऽथ वा ताम्रे तर्पणञ्च पृथक्पृथक्  ।  
ध्यानधारणसंयुक्तो जानुभ्यामवनीं गतः  ॥ गर्प्_२,४।१२५ ॥  
ऋचा वै दापयेदर्घमर्घोद्दिष्टं पृथक्पृथक्  ।  
ब्रह्मा विष्णुश्च रुद्रश्च यमः प्रेतश्च पञ्चमः  ॥ गर्प्_२,४।१२६ ॥  
पृथक्कुम्भे ततः स्थाप्याः पञ्चरत्नसमन्विताः  ।  
वस्त्रयज्ञोपवीतानि पृथङ्मुद्गाः पदानि च  ॥ गर्प्_२,४।१२७ ॥  
पञ्च श्राद्धानि कुर्वीत देवतानां यथाविधि  ।  
जलधारां ततः कुर्यात्पिण्डेपिण्डे पृथक्पृथक्  ॥ गर्प्_२,४।१२८ ॥  
शङ्खे वा ताम्रपात्रे वा अलाभे मृन्मये पि वा  ।  
तिलोदकं समादाय सर्वोषधिमसन्वितम्  ॥ गर्प्_२,४।१२९ ॥  
ताम्रपात्रं तिलैः पूर्णं सहिरण्यं सदक्षिणम्  ।  
दद्याद्ब्राह्मणमुख्याय पददानं तथैच  ॥ गर्प्_२,४।१३० ॥  
यमोद्देशेतिलांल्लौहं ततो दद्याच्च दक्षिणाम्  ।  
एवं विष्णुबलिं दत्त्वा यथाशक्त्या विधानतः  ॥ गर्प्_२,४।१३१ ॥  
समुद्धरति तत्क्षिप्रं नात्र कार्या विचारण नागदंशान्मृतो यस्तु विशेषस्तन्तु मे शृणु  ॥ गर्प्_२,४।१३२ ॥  
सुवर्णभारनिष्पन्नं नागं कृत्वा तथैव गाम्  ।  
विप्राय दत्त्वा विधिवत्पितुरानृण्यमाप्नुयात्  ॥ गर्प्_२,४।१३३ ॥  
एवं सर्पबलिं दत्त्वा सर्पदोषाद्विमुच्यते  ।  
पश्चात्पुत्तलकं कार्यं सर्वोषधिसमन्वितम्  ॥ गर्प्_२,४।१३४ ॥  
पलाशस्य च वृन्तानां विभागं शृणु काश्यप  ।  
कृष्णाजिनं समास्तीर्य कुशैश्च पुरुषाकृतिम्  ॥ गर्प्_२,४।१३५ ॥  
शतत्रयेण षष्ट्या च वृन्तैः प्रोक्तो ऽस्थिसञ्चयः  ।  
विन्यस्य तानि वृन्तानि अङ्गेष्वेषु पृथक् पृथक्  ॥ गर्प्_२,४।१३६ ॥  
चत्वारिंशच्छिरोभागे ग्रीवायां दश विन्यसेत्  ।  
विंशत्युरः स्थले दद्याद्विंशतिञ्जठरे तथा  ॥ गर्प्_२,४।१३७ ॥  
बाहुद्वये शतं दद्यात्कटिदेशे च विंशतिम्  ।  
ऊरुद्वये शतञ्चापि त्रिंशज्जङ्घाद्वये न्यसेत्  ॥ गर्प्_२,४।१३८ ॥  
दद्याच्चतुष्टयं शिश्ने षड् दद्याद्वृषाणद्वये  ।  
दश पादाङ्गुलीभागे एवमस्थीनि विन्यसेत्  ॥ गर्प्_२,४।१३९ ॥  
नारिकेलं शिरः स्थानें तुम्बं दद्याच्च तालुके  ।  
पञ्चरत्नं मुखे दद्याज्जिह्वायां कदलीफलम्  ॥ गर्प्_२,४।१४० ॥  
अन्त्रेषु नालिकं तद्याद्वालुकाङ्घ्राणे एव च  ।  
वसायां मृत्तिकां दद्याद्धरितालमनः शिलाः  ॥ गर्प्_२,४।१४१ ॥  
पारदं रेतसः स्थाने पुरीषे पित्तलं तथा  ।  
मनः शिला तथा गात्रे तिलपक्वन्तु सन्धिषु  ॥ गर्प्_२,४।१४२ ॥  
यवपिष्टं यथा मांसे मधु शोणितमेव च  ।  
केशेषु च जटाजूटं त्वचायाञ्च मृगत्वचम्  ॥ गर्प्_२,४।१४३ ॥  
कर्णयोस्तालपत्रञ्च स्तनयोश्चैव गुञ्जिकाः  ।  
नासायां शतपत्रञ्च कमलं नाभिमण्डले  ॥ गर्प्_२,४।१४४ ॥  
वृन्ताकं वृषणद्वन्द्वे लिङ्गे स्याद्गृञ्जनं शुभम्  ।  
घृतं नाभ्यां प्रदेयं स्यात्कौ पीने च त्रपुस्मृतम्  ॥ गर्प्_२,४।१४५ ॥  
मौक्तिकं स्तनयोर्मूर्ध्नि कुङ्कुमेव विलेपनम्  ।  
कर्पूरागुरुधूपैश्च शुभैर्माल्यैः सुगन्धिभिः  ॥ गर्प्_२,४।१४६ ॥  
परिधानं पट्टसूत्रंहृदये चैव विन्यसेत्  ।  
ऋद्धिवृद्धी भुजौ द्वौ च चक्षुर्भ्याञ्च कपर्दकम्  ॥ गर्प्_२,४।१४७ ॥  
दन्तेषु दाडिमीबीजान्यङ्गुलीषु च चम्पकम्  ।  
सिन्दूरं नेत्रकोणे च ताम्बूलाद्युपहारकम्  ॥ गर्प्_२,४।१४८ ॥  
सर्वौषदियुतं प्रेतं कृत्वा पूजां यथोदिताम्  ।  
साग्निके चापि विधिना यज्ञपात्रं न्यस्येत्क्रमात्  ॥ गर्प्_२,४।१४९ ॥  
स्त्रियः पुनन्तु म शिर इमं मे वरुणेन च  ।  
प्रेतस्य पावनं कृत्वा शालग्रामशिलोदकैः  ॥ गर्प्_२,४।१५० ॥  
विष्णुमुद्दिश्य दातव्या सुशीला गौः पयस्विनी  ।  
तिला लौहं हिरण्यञ्च कर्पासं लवणं तथा  ॥ गर्प्_२,४।१५१ ॥  
सप्तधान्यं क्षितिर्गाव एकैकं पावनं स्मृतम्  ।  
तिलपात्रं ततो दद्यात्पददानं तथैव च  ॥ गर्प्_२,४।१५२ ॥  
कर्तव्यं वैष्णवं श्राद्धं प्रेतमुक्त्यर्थमात्मनः  ।  
प्रेतमोक्षं ततः कुर्याद्धृदि विष्णुं प्रकल्प्यच  ॥ गर्प्_२,४।१५३ ॥  
एवं पुत्तलकं कृत्वा दाहयेद्विधिपूर्वकम्  ।  
तच्छ्रुद्धये तु संस्कर्ता पुत्रादिर्निष्कृतिं चरेत्  ॥ गर्प्_२,४।१५४ ॥  
त्रीन्कृच्छ्रान्षड्द्वादश च तथा पञ्चदशापि च  ।  
प्रायश्चित्तनिमित्तानुसारेण विप्रवत्स्मृतः  ॥ गर्प्_२,४।१५५ ॥  
अशक्तौ गोहिरण्यादि प्रत्याम्नायं चरेदपि  ।  
आत्मनो ऽनधिकारित्वे शुद्धिमेवं चरेद्वुन्धः  ॥ गर्प्_२,४।१५६ ॥  
अशुद्धेन तु यद्दत्तमुद्दिश्याशुद्धिमेव च  ।  
नोपतिष्ठति तत्सर्वमन्तरिक्षे विनश्यति  ॥ गर्प्_२,४।१५७ ॥  
शुद्धिं सम्पाद्य कर्तव्यं दहनाद्यौर्ध्वदेहिकम्  ।  
अकृत्वा निष्कृतिं यस्तु कुरुते दहनादिकम्  ॥ गर्प्_२,४।१५८ ॥  
मतिपूर्वममत्या च क्रमात्तनिष्कृतिं शृणु  ।  
कृत्वाग्निमुदकं स्नानं स्पर्शनं वहनं कथाम्  ॥ गर्प्_२,४।१५९ ॥  
रज्जुच्छेदाश्रुपातञ्च तप्तकृच्छ्रेण शुध्यति  ।  
एषामन्यतमं प्रेतं यो वहेत्तु देहत वा  ॥ गर्प्_२,४।१६० ॥  
कटोदकक्रियां कृत्वा कृच्छ्र सान्तपनं चरेत्  ।  
निमित्ते लघुनि स्वल्पं महन्महति कल्पयेत्  ॥ गर्प्_२,४।१६१ ॥  
गरुड उवाच  ।  
कृच्छ्रस्य तप्तकृच्छ्रस्य तथा सान्तपनस्य च  ।  
लक्षणं ब्रूहि मे स्वामिंस्त्रयाणामपि सुव्रत  ॥ गर्प्_२,४।१६२ ॥  
श्रीकृष्ण उवाच  ।  
त्र्यहं प्रातस्त्र्यहं सायं त्र्यहमद्यादयाचितम्  ।  
उपवासस्त्र्यहञ्चैव एष कृच्छ्र उदाहृतः  ॥ गर्प्_२,४।१६३ ॥  
तप्तक्षीरघृताम्बूनामेकैकं प्रत्यहं पिबेत्  ।  
एकरात्रोपवासश्च तप्तकृच्छ्र उदाहृतः  ॥ गर्प्_२,४।१६४ ॥  
गोमूत्रं गोमयं क्षीरं दधि सर्पिः कुशोदकम्  ।  
जग्ध्वा परे ऽह्न्युपवसेत्कृच्छ्रं सान्तपनञ्चरन्  ॥ गर्प्_२,४।१६५ ॥  
मया ते ऽयं समाख्यातो दुर्मृतस्य विधिः खग  ।  
तदा मृतं विजानीयाद्दीपनिर्वाणमागतः  ॥ गर्प्_२,४।१६६ ॥  
अग्निदाहं ततः कुर्यात्सूतकञ्च दिनत्रयम्  ।  
दशाहं गर्तपिणाडञ्च कर्तव्यं प्रेतपूर्वकम्  ॥ गर्प्_२,४।१६७ ॥  
एवं विधिं ततः कुर्यात्ततः प्रेतश्च मुक्तिभाक्  ।  
मृतभ्रान्त्या प्रतिकृतेः कृते दाहे स वै यदि  ॥ गर्प्_२,४।१६८ ॥  
आयाति तेन कर्तव्यं मज्जनं घृकुण्डके  ।  
जातकर्मादिसंस्काराः कर्तव्याः पुनरेव तु  ॥ गर्प्_२,४।१६९ ॥  
ऊढामेव स्वकां भार्यामुद्वहेद्विधिवत्पुमान्  ।  
वर्षे पञ्चदशे पक्षिन् द्वादशे वा गते सति  ॥ गर्प्_२,४।१७० ॥  
अज्ञातस्य प्रोषितस्य कृत्वा प्रतिकृतिं दहेत्  ।  
रजस्वलासूतिकयोर्विशेषं मरणे शृणु  ॥ गर्प्_२,४।१७१ ॥  
सूतिकायां मृतायान्तु एवं कुर्वन्ति याज्ञिकाः  ।  
कुम्भे सलिलमादाय पञ्चगव्यं तथैव च  ॥ गर्प्_२,४।१७२ ॥  
पुण्याभिरभिमन्त्र्यापो वाचा शुद्धिं लभेत्ततः  ।  
शतसूर्पोदकेनादौ स्नापयित्वा यथाविधि  ॥ गर्प्_२,४।१७३ ॥  
तेनैव स्नापयित्वा तु दाहं कुर्यात्स्वगेश्वर  ।  
पञ्चभिः स्नापयित्वा तु गव्यैः प्रेतां रजस्वलाम्  ॥ गर्प्_२,४।१७४ ॥  
वस्त्रान्तराकृतिं कृत्वा दाहयेद्विधिपूर्वकम्  ।  
मृतस्य पञ्चके दाहविधिं वच्मि शृणुष्व मे  ॥ गर्प्_२,४।१७५ ॥  
आदौ कृत्वा धनिष्ठार्धमेतन्नक्षत्रपञ्चकम्  ।  
रेवत्यन्तं सदा दूष्यमशुभं सर्वदा भवेत्  ॥ गर्प्_२,४।१७६ ॥  
दाहस्तत्र न कर्तव्यो विषादः सर्वजन्तुषु  ।  
न जलं दीयते तेषु अशुभं सर्वदा भवेत्  ॥ गर्प्_२,४।१७७ ॥  
पञ्चकानन्तरं सर्वं कार्यं कर्तव्यमन्यथा  ।  
पुत्त्राणां गोत्रिणां तस्य सन्तापो ऽप्युपजायते  ॥ गर्प्_२,४।१७८ ॥  
गृहे हानिर्भवत्येव ऋक्षेष्वेषु मृतस्य च  ।  
अथ वा ऋक्षमद्ये च दाहस्तु विधिपूर्वकः  ॥ गर्प्_२,४।१७९ ॥  
क्रियते मानुषाणान्तु स वा आहुतिपूर्वकः  ।  
विप्रैर्विधिरतः कार्यो मन्त्रैस्तु विधिपूर्वकम्  ॥ गर्प्_२,४।१८० ॥  
शवस्थानसमीपे तु क्षेप्तव्याः पुत्तलास्ततः  ।  
दर्भकॢप्तास्तु चत्वार ऋक्षमन्त्राभिमन्त्रिताः  ॥ गर्प्_२,४।१८१ ॥  
ततो दाहः प्रकर्तव्यस्तैश्च पुत्तलकैः सह  ।  
सूतकान्ते तदा पुत्त्रैः कार्यं शान्तिकपौष्टिकम्  ॥ गर्प्_२,४।१८२ ॥  
पञ्चकेषु मृतो यो ऽसौ न सतिं लभते नरः  ।  
तिलान् गाञ्च सुवर्णञ्च तमुद्दिश्य घृतं ददेत्  ॥ गर्प्_२,४।१८३ ॥  
विप्राणां दापयेद्दानं सर्वविघ्नविनाशनम्  ।  
भोजनोपानहौच्छत्त्रं हेममुद्रा च वाससी  ॥ गर्प्_२,४।१८४ ॥  
दक्षिणा दीयते विप्रे पातकस्य प्रमोचनः  ।  
मयाते ऽयं समाख्यातो विधिः पञ्चहरः स्थितः  ।  
संयमिन्यां यथायानं यथावर्षं मृतक्रिया  ॥ गर्प्_२,४।१८५ ॥  
  
इति श्रीगारुडे महापुराणे उत्तरखण्डे प्रेतकल्पे श्रीकृष्णगरुडसंवादे दहनविधिकृच्छ्रलक्षणदग्धागमनरजस्वलामरणविधिपञ्चकमरणप्रायश्चित्तनिरूपणं नाम चतुर्थो ऽध्यायः  
  
  
_____________________________________________________________  
  
  
श्रीगरुडमहापुराणम्- ५  
श्रीकृष्ण उवाच  ।  
एवं दग्ध्वा नरं प्रेतं स्नात्वा कृत्वा तिलोदकम्  ।  
अग्रतः स्त्रीजनो गच्छेद्व्रजेयुः पृष्ठतो नराः  ॥ गर्प्_२,५।१ ॥  
प्राशयेन्निम्बपत्राणि रुदन्तो नामपूर्वकम्  ।  
विधातव्यं चाचमनं पाषाणोपरि संस्थिते  ॥ गर्प्_२,५।२ ॥  
ते प्रविश्य गृहं सर्वे सुताद्याश्च सपिण्डकाः  ।  
भवेयुर्दशरात्रं वै यत आशौचकं खग  ॥ गर्प्_२,५।३ ॥  
क्रीतलब्धाशनाः सर्वे स्वपेयुस्ते पृथक्पृथक्  ।  
अक्षारलवणान्नाः स्युर्निमज्जेयुश्च ते त्र्यहम्  ॥ गर्प्_२,५।४ ॥  
अमांसभोजनाश्चाधः शयीरन्ब्रह्मचारिणः  ।  
परस्परं न संस्पृष्टा दानाध्ययनवर्जिताः  ॥ गर्प्_२,५।५ ॥  
मलिनाश्चाधोमुखाश्च दीना भोगविवर्जिताः  ।  
अङ्गसंवाहनं केशमार्जनं वर्जयन्ति ते  ॥ गर्प्_२,५।६ ॥  
मृन्मये पत्रजे वापि भुञ्जीरंस्ते च भाजने  ।  
उवासन्तु ते कुर्युरेकाहमथ वा त्र्यहम्  ॥ गर्प्_२,५।७ ॥  
गरुड उवाच  ।  
आशौचिन इति प्रोक्तमाशौचस्य च वै प्रभो  ।  
लक्षणं किं कियत्कालं भाव्यं वा तद्युतैर्नरैः  ॥ गर्प्_२,५।८ ॥  
शृकृष्ण उवाच  ।  
अपनोद्यन्त्विदं कालादिभिराशु निषेधकृत्  ।  
पिण्डाध्ययनदानादेः पुङ्गतो ऽतिशयो हि तत्  ॥ गर्प्_२,५।९ ॥  
दशाहं शावमाशौचं सपिण्डेषु विधीयते  ।  
जनने ऽप्येवमेव स्यान्निपुणं शुद्धिमिच्छताम्  ॥ गर्प्_२,५।१० ॥  
जन्मन्येकोदकानान्तुत्रिरात्राच्छुद्धिरिष्यते  ।  
शावस्य शेषाच्छुध्यन्ति त्र्यहादुदकदायिनः  ॥ गर्प्_२,५।११ ॥  
आदन्तजननत्सद्य आ चौलान्नैशिकी स्मृता  ।  
त्रिरात्रमा व्रतादेशाद्दशरात्रमतः परम्  ॥ गर्प्_२,५।१२ ॥  
आशौचं ते समाख्यातं सङ्क्षेपात्प्रकृतं ब्रुवे  ।  
जलं त्रिदिवमाकाशे स्थाप्यं क्षीरञ्च मृन्मये  ॥ गर्प्_२,५।१३ ॥  
अत्र स्नाहि पिबात्रेति मन्त्रेणानेन काश्यप  ।  
काष्ठत्रये गुणैर्बद्धे प्रीत्यै रात्रौ चतुष्पथे  ॥ गर्प्_२,५।१४ ॥  
प्रथमे ऽह्नि तृतीये वा सप्तमे नवमे तथा  ।  
अस्थिसञ्चयनं कार्यं दिने तद्गोत्रजैः सह  ॥ गर्प्_२,५।१५ ॥  
तदूर्ध्वमङ्गसंस्पर्शः सपिण्डानां विधीयते  ।  
योग्याः सर्वक्रियाणां च समानसलिलास्तथा  ॥ गर्प्_२,५।१६ ॥  
प्रेतपिण्डं बहिर्दद्याद्दर्भमात्रविवर्जितम्  ।  
प्रागुदीच्यां चरुं कृत्वा स्नात्वा प्रयतमानसः  ॥ गर्प्_२,५।१७ ॥  
भूमावसंस्कृतानां च संस्कृतानां कुशेषु च  ।  
नवभिर्दिवसैः पिण्डान्नव दद्यात्समाहितः  ॥ गर्प्_२,५।१८ ॥  
दशमं पिण्डमुत्सृज्य रात्रिशेषे शुचिर्भवेत्  ।  
असगोत्रः सगोत्रो वा यदि स्त्री यति वा पुमान्  ॥ गर्प्_२,५।१९ ॥  
प्रथमे ऽहनि यो दद्यात्स दशाहं समापयेत्  ।  
शालिना सक्तुभिर्वापि शाकैर्वाप्यथ निर्वपेत्  ॥ गर्प्_२,५।२० ॥  
प्रथमे ऽहनि यद्द्रव्यं तदेव स्याद्दशाहिकम्  ।  
यावदाशौचमेकैकस्याञ्जलेर्दानमुच्यते  ॥ गर्प्_२,५।२१ ॥  
यद्वा यस्मिन्दिने दानं तस्मिंस्तद्दिनसङ्ख्यया  ।  
दशाहे ऽञ्जलयः पक्षिन्पञ्चाशदन्तिमे  ॥ गर्प्_२,५।२२ ॥  
द्विवृद्ध्या वा भवेत्पक्षिन्नञ्जलीनां शतं पुनः  ।  
यदाहि त्र्यहमाशौचं तदा वाञ्जलयो दश  ॥ गर्प्_२,५।२३ ॥  
त्रयो ऽञ्जलय एवं तु प्रथमे ऽहनिवै तदा  ।  
चत्वारस्तु द्वितीये ऽह्नि तृतीये स्युस्त्रयस्तथा  ॥ गर्प्_२,५।२४ ॥  
शताञ्जलि यदा पक्षिन्नाद्ये त्रिंशत्तदाहनि  ।  
चत्वारिंशद्द्वितीये ऽह्नि त्रिंशदह्नि तृतीयके  ॥ गर्प्_२,५।२५ ॥  
एवं जलस्याञ्जलयो विभाज्याः पक्षयोर्द्वयोः  ।  
सर्वेषु पितृकार्येषु पुत्रो मुक्यो ऽधिकारवान्  ॥ गर्प्_२,५।२६ ॥  
पिण्डप्रसेकस्तूष्णीञ्च पुष्पधूपादिकं तथा  ।  
दशमे ऽहनि सम्प्राप्ते स्नानं ग्रामाद्वहिश्चरेत्  ॥ गर्प्_२,५।२७ ॥  
तत्र त्याज्यानि वासांसि केशश्मश्रुनखानि च  ।  
विप्रः शुध्यत्यपः स्पृष्ट्वा क्षत्त्रियो वाहनं तथा  ॥ गर्प्_२,५।२८ ॥  
वैश्यः प्रतोदं रश्मीन्वा शूद्रो यष्टिं कृतक्रियः  ।  
मृतादल्पवयोभिश्च सपिण्डैः परिवापनम्  ॥ गर्प्_२,५।२९ ॥  
कार्यन्तु षोडशी षड्भिः पिण्डैर्दशभिरैव च  ।  
प्रथमा मलिना ह्येतैरादशाहं मृतेर्भवेत्  ॥ गर्प्_२,५।३० ॥  
दिनानि दश यान्षिण्डान्कुर्वन्त्यत्र सुतादयः  ।  
प्रत्यहं ते विभज्यन्ते चतुर्भागैः खगोत्तम  ॥ गर्प्_२,५।३१ ॥  
भागद्वयेन देहः स्यात्तृतीयेन यमानुगाः  ।  
तृप्यन्ति हि चतुर्थेन स्वयमप्युपजीवति  ॥ गर्प्_२,५।३२ ॥  
अहोरात्रैस्तु नवभिर्देहो निष्पत्तिमाप्नुयात्  ।  
शिरस्त्वाद्येन पिण्डेन प्रेतस्य क्रियते तथा  ॥ गर्प्_२,५।३३ ॥  
द्वितीयेन तु कर्णाक्षिनासिकं तु समासतः  ।  
गलांसभुजवक्षश्च तृतीयेन तथा क्रमात्  ॥ गर्प्_२,५।३४ ॥  
चतुर्थेन च पिण्डेन नाभिलिङ्गगुदं तथा  ।  
जानुजङ्घं तथा पादौ पञ्चमेन तु सर्वदा  ॥ गर्प्_२,५।३५ ॥  
सर्वमर्माणि षष्ठेन सप्तमेन तु नाडयः  ।  
दन्तलोमान्यष्टमेन वीर्यन्तु नवमेन च  ॥ गर्प्_२,५।३६ ॥  
दशमेन तु पूर्णत्वं तृप्तता क्षुद्विपर्ययः  ।  
मध्यमां षोडशीं वच्मि वैनतेय शृणुष्व मे  ॥ गर्प्_२,५।३७ ॥  
विष्णवादिविष्णुपर्यन्तान्येकादश तथा खग  ।  
श्राद्धानि पञ्च देवानामित्येषां मध्यषीडशी  ॥ गर्प्_२,५।३८ ॥  
निमित्तं दुर्मतिं कृत्वा यदि नारायणो बलिः  ।  
एकादशाहे कर्तव्यो वृषोत्सर्गो ऽपि तत्र वै  ॥ गर्प्_२,५।३९ ॥  
एकादशाहे प्रेतस्य यस्यात्सृज्येत नो वृषः  ।  
प्रेतत्वं सुस्थिरं तस्य दत्तैः श्राद्धशतैरपि  ॥ गर्प्_२,५।४० ॥  
अकृत्वा यद्वृषोत्सर्गं कृतं वै पिण्डपातनम्  ।  
निष्फलं सकलं विद्यात्प्रमीताय न तद्भवेत्  ॥ गर्प्_२,५।४१ ॥  
वृषोत्सर्गादृते नान्यत्किञ्चिदस्ति महीतले  ।  
पुत्रः पत्न्यथ दौहित्रः पिता वा दुहिताथ वा  ॥ गर्प्_२,५।४२ ॥  
मृतादनन्तरं तस्य ध्रुवं कार्यो वृषोत्सवः  ।  
चतुर्वत्सतरीयुक्तो यस्योत्सृज्येत वा वृषः  ॥ गर्प्_२,५।४३ ॥  
अलङ्कृतो विधानेन प्रेतत्वं तस्य नो भवेत्  ।  
एकादशे ऽह्नि सम्प्राप्ते वृषालाभो भवेद्यदि  ॥ गर्प्_२,५।४४ ॥  
दर्भैः पिष्टैस्तु सम्पाद्य तं वृषं मोचयेद्वुधः  ।  
वृषोत्सर्जनवेलायां वृषाभाव (लाभ) कथञ्चन  ॥ गर्प्_२,५।४५ ॥  
मृत्तिकाभिस्तु दर्भैर्वा वृषं कृत्वा विमोचयेत्  ।  
यदिष्टं जीवतस्तस्य दद्यादेकादशे ऽहनि  ॥ गर्प्_२,५।४६ ॥  
मृतमुद्दिश्य दातव्यं शय्याधेन्वादिकं तथा  ।  
विप्रान्बहून् भोजयीत प्रेतस्य क्षुद्विशान्तये  ॥ गर्प्_२,५।४७ ॥  
तृतीयां षोडशीं वच्मि वैनतेय शृणुष्व ताम्  ।  
द्वादश प्रतिमास्यानि आद्यं षाण्मासिकं तथा  ॥ गर्प्_२,५।४८ ॥  
सपिण्डीकरणं चैव तृतीया षोडशी मता  ।  
द्वादशाहे त्रिपक्षे च षण्मासे मासिके ऽब्दिके  ॥ गर्प्_२,५।४९ ॥  
तृतीयां षोडशीमेनां वदन्ति मतभेदतः  ।  
यस्यैता नि न दत्तानि प्रेतश्राद्धानि षोडश  ॥ गर्प्_२,५।५० ॥  
पिशाचत्वं स्थिरं तस्य दत्तैः श्राद्धशतैरपि  ।  
एकादशे द्वादशे वा दिने आद्यं प्रकीर्तितम्  ॥ गर्प्_२,५।५१ ॥  
मासादौ प्रतिमासञ्च शुद्धं मृततिथौ खग  ।  
एकेनाह्ना त्रिभिर्वापि हीनेषु विनतासुत  ॥ गर्प्_२,५।५२ ॥  
मासषण्मासवर्षेषु त्रिपक्षेषु भवन्ति हि  ।  
श्राद्धान्यथस्यात्सापिण्ड्यं पूर्णे वर्षे तदर्धके  ॥ गर्प्_२,५।५३ ॥  
त्रिपक्षे ऽभ्युदये वापि द्वादशाहे ऽथ वा नृणाम्  ।  
आनन्त्यात्कुलधर्माणां पुंसाञ्चैवायुषः क्षयात्  ॥ गर्प्_२,५।५४ ॥  
अस्थिरत्वाच्छरीरस्य द्वादशाहे प्रशस्यते  ।  
सपिण्डीकरणेष्वेवं विधिं पक्षीन्द्र मे शृणु  ॥ गर्प्_२,५।५५ ॥  
एकोद्दिष्टविधानेन कार्यं तदपि काश्यप  ।  
तिलगन्धोदकैर्युक्तं कुर्यात्पात्रचतुष्टयम्  ॥ गर्प्_२,५।५६ ॥  
पात्रं प्रेतस्य तत्रैकं पित्र्यं पात्रत्रयं तथा  ।  
सेचयेत्पितृपात्रेषु प्रेतपात्रं खग त्रिषु  ॥ गर्प्_२,५।५७ ॥  
चतुरो निर्वपेत्पिण्डान्पूर्वन्तेषु समापयेत्  ।  
ततः प्रभृति वै प्रेतः पितृसामान्यमश्नुते  ॥ गर्प्_२,५।५८ ॥  
ततः पितृत्वमापन्ने तस्मिन्प्रेते खगेश्वर  ।  
श्राद्धधर्मैरशेषैस्तु तत्पूर्वानर्चयेत्पितॄन्  ॥ गर्प्_२,५।५९ ॥  
एकचित्यारोहणे च एकाह्नि मरणे तथा  ।  
सापिण्ड्यन्तु स्त्रिया नास्ति मृते भर्तुः स्त्रियो भवेत्  ॥ गर्प्_२,५।६० ॥  
पाकैक्यमथ कालैक्यं कर्त्रैक्यञ्च भवेत्खग  ।  
श्राद्धादौ सह दाहे च पतिपत्न्योर्न संशयः  ॥ गर्प्_२,५।६१ ॥  
भर्तुर्मृततिथेरन्यतिथौ चितिमथारुहेत्  ।  
ताम्मृताहनि तु सम्प्राप्ते पृथक् पिण्डेन योजयेत्  ॥ गर्प्_२,५।६२ ॥  
प्रत्यब्दञ्च युगपत्तु समापयेत्  ॥ गर्प्_२,५।६३ ॥  
यस्य संवत्सरादर्वाक् सपिण्डीकरणं भवेत्  ।  
मासिकञ्चोदकुम्भञ्च देयं तस्यापि वत्सरम्  ॥ गर्प्_२,५।६४ ॥  
नवश्राद्धं सपिण्डत्वं श्राद्धान्यपि च षोडश  ।  
एकेनैव तु कार्याणि संविभक्तधनेष्वपि  ॥ गर्प्_२,५।६५ ॥  
पितामहीभिः सापिण्ड्यं तथा मातामहैः सह  ।  
उक्तं भर्त्रापि सापिण्ड्यं स्त्रिया वेषयभेदतः  ॥ गर्प्_२,५।६६ ॥  
नवश्राद्धस्य ते कालं वक्ष्यामि शृणु काश्यप  ।  
मरणाह्नि मृतिस्थाने श्राद्धं पक्षिन्प्रकल्पयेत्  ॥ गर्प्_२,५।६७ ॥  
द्वितीयञ्च ततो मार्गे विश्रामो यत्र कारितः  ।  
ततः सञ्चयनस्थाने तृतीयं श्राद्धमुच्यते  ॥ गर्प्_२,५।६८ ॥  
पञ्चमे सप्तमे तद्वदष्टमे नवमे तथा  ।  
दशमैकादशे चैव नव श्राद्धानि वै खग  ॥ गर्प्_२,५।६९ ॥  
श्राद्धानि नव चैतानि तृतीया षोडशी स्मृता  ।  
एकोद्दिष्टविधानेन कार्याणि मनुजैस्तथा  ॥ गर्प्_२,५।७० ॥  
प्रथमे ऽह्नि तृतीये वा पञ्चमे सप्तमे तथा  ।  
नवमैकादशे चैव नवश्राद्धं प्रकीर्तितम्  ॥ गर्प्_२,५।७१ ॥  
उच्यन्ते षडिमानीह नव स्युरपि यागेतः  ।  
उक्तानि ते मया तानि ऋषीणां मतभेदतः  ॥ गर्प्_२,५।७२ ॥  
रूढिपक्षो ममाभीष्टो योगः कैश्चिदिहेष्यते  ।  
आद्ये द्वितीये दातव्यस्तथैवैकं पवित्रकम्  ॥ गर्प्_२,५।७३ ॥  
प्रेताय पिण्डो दातव्यो भुक्तवत्सु द्विजातिषु  ।  
प्रश्रस्तत्राभिरण्येति यजमानद्विजन्मना  ॥ गर्प्_२,५।७४ ॥  
अक्षय्यममुकस्येति वक्तव्यं विरतौ तथा  ।  
एकोद्दिष्टं मे निबोध चेत्थमावत्सरं स्मृतम्  ॥ गर्प्_२,५।७५ ॥  
सपिण्डीकरणादूर्ध्वं यानि श्राद्धानि षोडश  ।  
एकोद्दिष्टविधानेन चरेद्वा पार्वणादृते  ॥ गर्प्_२,५।७६ ॥  
प्रत्यब्दं यो यथा कुर्यात्तथा कुर्यात्स तान्यपि  ।  
एकादशे द्वादशे ऽह्नि प्रेतो भुङ्क्ते दिनद्वयम्  ॥ गर्प्_२,५।७७ ॥  
योषितः पुरुषस्यापि पिण्डं प्रेतेति निर्वपेत्  ।  
सापिण्ड्ये तु कृते तस्य प्रेतशब्दो निवर्तते  ॥ गर्प्_२,५।७८ ॥  
दीपदानं प्रकर्तव्यमावर्षन्तु गृहाद्बहिः  ।  
अन्नं दीपो जलं वस्त्रमन्यद्वादीयते च यत्  ॥ गर्प्_२,५।७९ ॥  
तृप्तिदं प्रेतशब्देन सपिण्डीकरणावधि  ।  
अब्दकृत्यं मयोक्तन्ते समासाद्विनतासुत  ॥ गर्प्_२,५।८० ॥  
वैवस्वतगृहे यानं यथा तत्तु निबोधमेः  ।  
त्रयोदशे ऽह्नि श्रवणाकर्मणोनन्तरन्तु सः  ॥ गर्प्_२,५।८१ ॥  
त्वग्गृहीताहिवत्तार्क्ष्य गृहीतो यमकिङ्करैः  ।  
तस्मिन्मार्गे व्रजत्येको गृहीत इव मर्कटः  ॥ गर्प्_२,५।८२ ॥  
वाय्वग्रसारिवद्रूपं देहमन्यत्प्रपद्यते  ।  
तत्पिण्डजं पातनार्थमन्यत्तु पितृसम्भवम्  ॥ गर्प्_२,५।८३ ॥  
तत्प्रमाणवयो ऽवस्थासंस्थानां प्रग्भवो यथा  ।  
षडशीति सहस्राणि योजनानां प्रमाणतः  ॥ गर्प्_२,५।८४ ॥  
अध्वान्तरालिको ज्ञेयो यममानुषलोकयोः  ।  
साधिकार्धक्रोशयुतं योजनानां शतद्वयम्  ॥ गर्प्_२,५।८५ ॥  
चत्वारिं शत्तथा सप्त प्रत्यहं याति तत्र सः  ।  
अष्टाचत्वारिंशता च त्रैंशता दिवसैरिति  ॥ गर्प्_२,५।८६ ॥  
वैवस्वतपुरं याति कृष्यमाणो यमानुगैः  ।  
एवं क्रमेण यातब्ये मार्गे पापरतैस्तु यत्  ॥ गर्प्_२,५।८७ ॥  
जायते सप्रपञ्चं तच्छृणु त्वमरुणानुज  ।  
त्रयोदशदिने दत्तः पाशैर्बद्ध्वातिदारुणैः  ॥ गर्प्_२,५।८८ ॥  
यमस्याङ्कुशहस्तो वै भृकुटीकुटिलाननः  ।  
दण्डप्रहारसम्भ्रान्तः कृष्यते दक्षिणां दिशम्  ॥ गर्प्_२,५।८९ ॥  
कुशकण्टकवल्मीकशङ्कुपाषाणकर्कशे  ।  
तथा प्रदीप्तज्वलने क्वचिच्छ्वभ्रशतोत्कटे  ॥ गर्प्_२,५।९० ॥  
प्रदीप्तादित्यतप्ते च दह्यमानः सदंशके  ।  
कृष्यते यमदूतैश्च शिवावन्नादभीषणैः  ॥ गर्प्_२,५।९१ ॥  
प्रयातिः दारुणे मार्गे पापकर्मा यमालये  ।  
कलेवरे दह्यमाने महान्तं क्षयमृच्छति  ॥ गर्प्_२,५।९२ ॥  
भक्ष्यमाणे तथैवाङ्गे भिद्यमाने च दारुणम्  ।  
छिद्यमाने चिरतरं जन्तुर्दुः खमवाप्नुते  ॥ गर्प्_२,५।९३ ॥  
स्वेन कर्मवि पाकेन देहान्तरगतो ऽपि सन्  ।  
पुराणि षोडशामुष्मन्मार्गे तानि च मे शृणु  ॥ गर्प्_२,५।९४ ॥  
याम्यं सौरिपुरं नगेद्वभवनं गन्धर्वशैलागमौ क्रौञ्चं क्रूरपुरं विचित्रभवनं बह्वापदं दुः खदम्  ।  
नानाक्रन्दपुरं सुतप्तभवनं रौद्रं पयोवर्षणं शीताढ्यं बहुभीतिषोडशपुराण्येतान्यदृष्टनि ते  ॥ गर्प्_२,५।९५ ॥  
तत्र याम्य पुरं गच्छन्पुत्रपुत्रेति च ब्रुवन्  ।  
हाहेति क्रन्दते नित्यं स्वकृतं दुष्कृतं स्मरन्  ॥ गर्प्_२,५।९६ ॥  
अष्टादशोदिने तार्क्ष्य तत्पुर प्राप्नुयादसौ  ।  
पुष्पभद्रा नदी यत्र न्यग्रोधः प्रियदर्शनः  ॥ गर्प्_२,५।९७ ॥  
विश्रामेच्छां करोत्यत्र कारयन्ति न ते भटाः  ।  
क्षितौ दत्तं सुतैस्तस्य स्नेहाद्वा कृपया तथा  ॥ गर्प्_२,५।९८ ॥  
मासिकं पिण्डमश्नाति ततः सौरिपुरं व्रजेत्  ।  
व्रजन्नेवं प्रलपते मुद्गराहतिपीडितः  ॥ गर्प्_२,५।९९ ॥  
जलाशयो नैव कृतो मया तदा मनुष्यतृप्त्यै पशुपक्षितृप्तय  ।  
गोतृप्तिहेतोर्न च गोचरः कृतः शरीर हे निस्तर यत्त्वया कृतम्  ॥ गर्प्_२,५।१०० ॥  
तत्र नाम्ना तु राजासौ जङ्गमः कामरूपधृक्  ।  
भयात् तद्दर्शनाज्जाताद्भुङ्क्ते पिण्डं स शङ्कितः  ॥ गर्प्_२,५।१०१ ॥  
त्रिपक्षे जलसंयुक्तं क्षितौ दत्तं ततो व्रजेत्  ।  
व्रजन्नेवं प्रलपते खड्गाघातप्रपीडितः  ॥ गर्प्_२,५।१०२ ॥  
न नित्यदानं न गवाह्निकं कृतं पुस्तं च दत्तं न हि वेदशास्त्रयोः  ।  
पुराणदृष्टो न हि सेवितो ऽध्वा शरीर हे निस्तर यत्त्वया कृतम्  ॥ गर्प्_२,५।१०३ ॥  
नगेन्द्रनगरं गत्वा भुक्त्वा चान्नं तथाविधम्  ।  
मासि द्वितीये यद्दत्तं बान्धवैस्तु ततो व्रजेत्  ॥ गर्प्_२,५।१०४ ॥  
व्रजन्नेवं प्रलपते कृपाणत्सरुताडितः  ।  
पराधानमभूत्सर्वम्मम मूर्खशिरोमणेः  ॥ गर्प्_२,५।१०५ ॥  
महता पुण्ययोगेन मानुष्यं लब्धवानहम्  ।  
तृतीये मासि सम्प्राप्ते गन्धर्वनगरे शुभम्  ॥ गर्प्_२,५।१०६ ॥  
तृतीयमासिकं पिण्डं तत्र भुक्त्वा ब्रजत्यसौ  ।  
व्रजन्नेवं विलपते तदग्रेणाहतः पथि  ॥ गर्प्_२,५।१०७ ॥  
मया न दत्तं न हुतं हुताशने तपो न तप्तं हिमशैलगह्वरे  ।  
न सेवितं गाङ्गमहो महाजलं शरीर हे निस्तर यत्त्वया कृतम्  ॥ गर्प्_२,५।१०८ ॥  
तुर्ये शैलागमं मासि प्राप्नुयात्तत्र वर्षणम्  ।  
तस्योपरि भवेत्पक्षिन्पाषाणानां निरन्तरम्  ॥ गर्प्_२,५।१०९ ॥  
चतुर्थमासिकं श्राद्धं भुक्त्वा तत्र प्रसर्पति  ।  
स पतन्नेव विलपन्पाषाणाद्यतिपीडितः  ॥ गर्प्_२,५।११० ॥  
न ज्ञानमार्गो न च योगमार्गो न कर्ममार्गो न च भक्तिमार्गः  ।  
न साधुसङ्गात्किमपि श्रुतं मया शरीर हे निस्तर यत्त्वया कृतम्  ॥ गर्प्_२,५।१११ ॥  
ततः क्रूरपुर मासि पञ्चमे याति काश्यप  ।  
भुवि दत्तं पिण्डजलं भुक्त्वा क्रूरपुरं व्रजेत्  ॥ गर्प्_२,५।११२ ॥  
व्रजन्नेवं विलपते पट्टिशैः पातितः पथि  ।  
हा मातर्हापितर्भ्रातः सुता हा हा मम स्त्रियः  ॥ गर्प्_२,५।११३ ॥  
युष्माभिर्नोपदिष्टो ऽहमवस्थां प्राप्त ईदृशीम्  ।  
एवं लालप्यमानं ते यमदूता वदन्तिहि  ॥ गर्प्_२,५।११४ ॥  
क्व माता क्व पिता मूढ क्व जाया क्व सुतः सुहृत्  ।  
स्वकर्मोपार्जिते भुङ्क्ष्वं मूर्ख याताश्चिरं पथि  ॥ गर्प्_२,५।११५ ॥  
जानासि शम्बलमलं बलमध्वगानां नो ऽशम्बलः प्रयतते परलोकगत्यै  ।  
गन्तव्यमस्ति तव निश्चितमेव तेन मार्गेण येन न भवेत् क्रयविक्रयो ऽपि  ॥ गर्प्_२,५।११६ ॥  
ऊनषाण्मासिके क्रौञ्चे भुक्त्वा पिण्डन्तु सोदकम्  ।  
घटीमात्रन्तु विश्रम्य विचित्रनगरं व्रजेत्  ॥ गर्प्_२,५।११७ ॥  
व्रजन्नेवं विलपते शूलाग्रेण विदारितः  ॥ गर्प्_२,५।११८ ॥  
कुत्र यामि न हि गामि जीवितं हा मृतस्य मरणं पुनर्न वै  ।  
इत्थमेव विलपन् प्रयात्यसौ यातनार्हधृतविग्रहः पति  ॥ गर्प्_२,५।११९ ॥  
विचित्रनगरे तत्र विचित्रो नाम पारिथिवः  ।  
तत्र षण्मासपिण्डेन तृप्तः सन् व्रजते पुरः  ॥ गर्प्_२,५।१२० ॥  
व्रजन्नेवं विलपते प्रासाग्रेण प्रपीडितः  ॥ गर्प्_२,५।१२१ ॥  
माता भ्राता पिता पुत्रः को ऽपि मे वर्तते न वा  ।  
यो मामुद्धरते पापं पतन्तं दुः खसागरे  ॥ गर्प्_२,५।१२२ ॥  
व्रजतस्तत्र मार्गे तु तत्र वैतरणी शुभा  ।  
शतयोजनविस्तीर्णा पूयशोणितसङ्कुला  ॥ गर्प्_२,५।१२३ ॥  
आयाति तत्र दृश्यन्ते नाविका धीवरादयः  ।  
ते वदन्ति प्रदत्ता गौर्यदि वैतरणी त्वया  ।  
नावमेनां समारोह सुकेनोत्तर वै नदीम्  ॥ गर्प्_२,५।१२४ ॥  
तत्र येन प्रदत्ता गौः स सुखेनैव तां तरेत्  ।  
अदायी तत्र घृष्येत करग्राहन्तु नाविकैः  ॥ गर्प्_२,५।१२५ ॥  
उखैः काकैर्बकोलूकैस्तीक्ष्णतुण्डैर्वितुद्यते  ।  
मनुजानां हितं दानमन्ते वैतरणी खग  ॥ गर्प्_२,५।१२६ ॥  
दत्ता पापं दहेत् सर्वं मम लोकन्तु सा नयेत्  ।  
मप्तमे मासि सम्प्राप्ते पुरं बह्वापदं मृतः  ॥ गर्प्_२,५।१२७ ॥  
व्रजेत्तु सोदकं भुक्त्वा पिण्डं वै सप्तमासिकम्  ।  
व्रजन्नेवं विलपते परिघाहतिपीडितः  ॥ गर्प्_२,५।१२८ ॥  
न दत्तं न हुतं तप्तं न स्नातं न कृतं हितम्  ।  
यादृशं चरितं कर्म मूढात्मन् भुङ्क्ष्व तादृशम्  ॥ गर्प्_२,५।१२९ ॥  
मास्यष्टमे दुः खदे तु परे भुक्त्वाथ सोदकम्  ।  
पिण्डं प्रयात्सयौ तार्क्ष्य नानाक्रन्दपुरं ततः  ॥ गर्प्_२,५।१३० ॥  
प्रयाणे च प्रवदते मुसलाघातपीडितः  ।  
क्व जायाचटुलैश्चाटुपटुभिर्वचनैर्मम  ॥ गर्प्_२,५।१३१ ॥  
भोजनं भल्लभल्लीभिर्मुसलैश्च क्व मारणम्  ।  
नवमे मासि दत्तं वै नानाक्रन्दपुरे ततः  ॥ गर्प्_२,५।१३२ ॥  
पिण्डमश्राति करुणं नानाक्रन्दान् करोत्यपि  ।  
दशमे मासि दत्तं वै सुतप्तभवनं ततः  ॥ गर्प्_२,५।१३३ ॥  
सरन्नेवं विलपते हलाहतिहतः पथि  ।  
क्व सूनुपेशलकरैः पादसंवाहनं मम  ॥ गर्प्_२,५।१३४ ॥  
क्व दूतवज्रप्रतिमकैर्मत्पदकर्षणम्  ।  
दशमे मासि पिण्डादि तत्र भुक्त्वा प्रसर्पति  ॥ गर्प्_२,५।१३५ ॥  
मासे चैकादशे पूर्णे पुरं रौद्रं स गच्छति  ।  
गच्छन्नेव विलपते यथा पृष्ठे प्रपीडितः  ॥ गर्प्_२,५।१३६ ॥  
क्वाहं सतूलीशयने परिवर्तन् क्षणे क्षणे  ।  
भटहस्तभ्रष्टयष्टिकृष्टपृष्ठः क्व वा पुनः  ॥ गर्प्_२,५।१३७ ॥  
क्षितौ दत्तञ्च पिण्डादि भुक्त्वा तत्र ततो व्रजेत्  ।  
पयोवर्षणमित्येतन्नामकं पुरमण्डज  ॥ गर्प्_२,५।१३८ ॥  
व्रजन्नेवं विलपते कुठारैर्मूर्ध्नि ताडितः  ।  
क्व भृत्यकोमलकरैर्गन्धतैलावसेचनम्  ॥ गर्प्_२,५।१३९ ॥  
क्व कीनाशानुगैः क्रोधात्कुठारैः शिरसि व्यथा  ।  
ऊनाब्दिकञ्च यच्छ्राद्धं तत्र भुङ्क्ते सुदुः खितः  ॥ गर्प्_२,५।१४० ॥  
सम्पूर्णे तु ततो वर्षे शीताढ्यं नगरं व्रजेत्  ।  
गच्छन्नेवं छुरिकया च्छिन्नजिह्वस्तु रोदिति  ॥ गर्प्_२,५।१४१ ॥  
प्रियालापैः क्व च ससमधुरत्वस्य वर्णनम्  ।  
उक्तमात्रे ऽसिपत्रादिजिह्वाच्छेदः क्व चैव हि  ॥ गर्प्_२,५।१४२ ॥  
वार्षिकं पिण्डदानादि भुक्त्वा तत्र प्रसर्पति  ।  
बहुभीतिकरं तत्तत् पिण्डजं देवमास्थितः  ॥ गर्प्_२,५।१४३ ॥  
प्रकाशयति पाप्पानमात्मानञ्च विनिन्दति  ।  
योषिदप्येवमेतस्मिन् मार्गे वै परिदेवति  ॥ गर्प्_२,५।१४४ ॥  
ततो याम्यं नातिदूरे नगरं स हि गच्छति  ।  
चत्वारिंशद्योजनानि चतुर्युक्तानिविस्तृतम्  ॥ गर्प्_२,५।१४५ ॥  
त्रयोदश प्रतीहाराः श्रवणा नाम तत्र वै  ।  
श्रवणाकर्मतस्तुष्यन्त्यन्यथा क्रोधमाप्नुयुः  ॥ गर्प्_२,५।१४६ ॥  
ततस्तत्राशु रक्ताक्षं भिन्नाञ्जनचयोपमम्  ।  
मृत्युकालान्तकादीनां मध्ये पश्यति वै यमम्  ॥ गर्प्_२,५।१४७ ॥  
दंष्ट्राकरालवदनं भृकुटीदारुणाकृतिम्  ।  
विरूपैर्भोषणैर्वक्त्रैर्वृतं व्याधिशतैः प्रभुम्  ॥ गर्प्_२,५।१४८ ॥  
दण्डासक्तमहाबाहुं पाशहस्तं सुभैरवम्  ।  
तन्निर्दिष्टां ततो जन्तुर्गतिं याति शुभाशुभाम्  ॥ गर्प्_२,५।१४९ ॥  
पापी पापां गतिं याति यथा ते कथितं पुरा  ।  
छत्रोपानहदातारो ये च वेश्मप्रदायकाः  ॥ गर्प्_२,५।१५० ॥  
ये तु पुण्यकृतस्तत्र ते पश्यन्ति यमं तदा  ।  
सौम्याकृतिं कुण्डलिनं मौलिमन्तं धृतश्रियम्  ॥ गर्प्_२,५।१५१ ॥  
एकादशे द्वादशे हि षण्मासे आब्दिके तथा  ।  
विप्रान् बहून् भोजयेत् तत्र यन्महती क्षुधा  ॥ गर्प्_२,५।१५२ ॥  
जीवन् पुत्रकलत्रादिप्रदिष्टमितरैः खग  ।  
यो न साधयति स्वार्थमेवं पश्चाद्धिखिद्यते  ॥ गर्प्_२,५।१५३ ॥  
एतत् ते सर्वमाख्यातं संयमिन्यां यथागति  ।  
प्रोक्तमावर्षकृत्यं ते किमन्यच्छ्रोतुमिच्छसि  ॥ गर्प्_२,५।१५४ ॥  
  
इति श्रीगारुडे महापुराणे उत्तरखण्डे द्वितीयांशे धर्मकाण्डे प्रेतकल्पे श्रीकृष्णगरुडसंवादे वर्षकृत्ययमलोकमार्गयातनादिनिरूपणं नाम पञ्चमो ऽध्यायः  
  
  
_____________________________________________________________  
श्रीगरुडमहापुराणम्- ६  
गरुड उवाच  ।  
अपि साधनयुक्तस्य तीर्थदानरतस्य च  ।  
अकृते तु वृषोत्सर्गे परलोकगतिर्न हि  ॥ गर्प्_२,६।१ ॥  
तस्मात् कृष्ण वृषोत्सर्गः कर्तव्य इति मे श्रुतम्  ।  
किं फलं वृषयज्ञस्य पुरा केन कृतो हरे  ॥ गर्प्_२,६।२ ॥  
अनड्वान् कीदृशः प्रोक्तः कस्मिन् काले विशेषतः  ।  
को विधिस्तस्य निर्दिष्टः सर्वं मे कृपया वद  ॥ गर्प्_२,६।३ ॥  
श्रीकृष्ण उवाच  ।  
इतिहासं महापुण्यं प्रवक्ष्यामि खगेश्वर  ।  
ब्रह्मपुत्रेण यत् प्रोक्तं राजानं वीरवाहनम्  ॥ गर्प्_२,६।४ ॥  
विराधनगरे राजा वीरवाहननामकः  ।  
धर्मात्मा सत्यसन्धश्च वदान्यो विप्रतुष्टिकृत्  ॥ गर्प्_२,६।५ ॥  
स कदाचिद्वनं वीरो महात्माखेटकं गतः  ।  
किञ्चित् प्रष्टुमनास्तार्क्ष्य वसिष्ठस्याश्रमं ययौ  ॥ गर्प्_२,६।६ ॥  
नमस्कृत्य मुनिं तत्र कृतासनपरिग्रहः  ।  
पश्रयावनतो राजा पप्रच्छ ऋषिसंसदि  ॥ गर्प्_२,६।७ ॥  
राजोवाच  ।  
मुने मया कृतो धर्मो यथाशक्ति प्रयत्नतः  ।  
यमस्य शासनं श्रुत्वा बिभेमि नितरां हृदि  ॥ गर्प्_२,६।८ ॥  
यमञ्च यमदूतांश्च निरयान् घोरदर्शनान्  ।  
न पश्यामि महाभाग तथा वद दयानिधे  ॥ गर्प्_२,६।९ ॥  
वसिष्ठ उवाच  ।  
धर्मा बहुविधा राजन् वर्ण्यन्ते शास्त्रकोविदैः  ।  
सूक्ष्मत्वान्न विजानन्ति कर्ममार्गविमोहिताः  ॥ गर्प्_२,६।१० ॥  
दानं तीर्थं तपो यज्ञाः सन्न्यासः पैतृको महः  ।  
धर्मेषु गृह्यमाणेषु वृषोत्सर्गो विशेषितः  ॥ गर्प्_२,६।११ ॥  
एष्टव्या बहवः पुत्रा यद्येको ऽपि गयां व्रजेत्  ।  
यजेत वाश्वमेधेन नीलं वा वृषमुत्सृजेत्  ॥ गर्प्_२,६।१२ ॥  
ब्रह्महत्यादिपापानि ज्ञानाज्ञानकृतानि च  ।  
नीलोद्वाहेन शुध्येत्तु समुद्रप्लवनेन वा  ॥ गर्प्_२,६।१३ ॥  
एकादशाहे राजेन्द्र यस्य नोत्सूज्यते वृषः  ।  
प्रेतत्वं निश्चलं तस्य कृतैः श्राद्धैस्तु किं भवेत्  ॥ गर्प्_२,६।१४ ॥  
यथाकथञ्चित् कर्तव्यस्तीर्थे वा पत्तने ऽथ वा  ।  
वृषयज्ञैः प्रमुच्यते नान्यथा साधनैः खग  ॥ गर्प्_२,६।१५ ॥  
वृषभं पञ्चकल्याणं युवानं कृष्णकम्बलम्  ।  
गोयूथमध्ये नितरां विचरन्तं विधानतः  ॥ गर्प्_२,६।१६ ॥  
चतसृभिर्वत्सकाभिर्द्वाभ्याञ्चैवैकया खग  ।  
विवाह्य मङ्गलद्रव्यैर्मन्त्रवत्तं समुत्सृजेत्  ॥ गर्प्_२,६।१७ ॥  
इह रतीति षडृग्भिर्हेमं कुर्याद्विभावसोः  ।  
कार्तिक्यां माघवैशाख्यां सङ्क्रमे पातपर्वसु  ॥ गर्प्_२,६।१८ ॥  
तीर्थे पित्र्येक्षयाहे च विशेषेण प्रशस्यते  ।  
लोहितो यस्तु वर्णेन मुखे पुच्छे च पाण्डुरः  ॥ गर्प्_२,६।१९ ॥  
पीतः खुरविषाणेषु स नीलो वृष उच्यते  ।  
श्वेतवर्णो भवेद्विप्रो लोहितः क्षत्त्र उच्यते  ॥ गर्प्_२,६।२० ॥  
पीतवर्णो भवेद्वैश्यः शूद्रः कृष्णः स्मृतो बुधैः  ।  
यथावर्णं समुद्दिष्टो वर्णेषु ब्राह्मणादिषु  ॥ गर्प्_२,६।२१ ॥  
अथ वा रक्तवर्णस्तु सर्वेषामेव शस्यते  ।  
पिता पितामहश्चैव तथैव प्रपितामहः  ॥ गर्प्_२,६।२२ ॥  
आशासते सुतं जातं वृषोत्सर्गं करिष्यति  ।  
धर्मस्त्वं वृषरूपेण जगदानन्ददायकः  ॥ गर्प्_२,६।२३ ॥  
अष्टमूर्तेरधिष्ठानमतः शान्तिं प्रयच्छ मे  ।  
गङ्गायमुनयोः पेयमन्तर्वेदि तृणं चर  ॥ गर्प्_२,६।२४ ॥  
धर्मराजस्य पुरतो वाच्यं मे सुकृतं वृष  ।  
दक्षिणांसे त्रिशूलाङ्कं वामोरौ चक्रचिह्नितम्  ॥ गर्प्_२,६।२५ ॥  
इति सम्प्रार्थ्य वृषभं गन्धपुष्पाक्षतादिभिः  ।  
वृषं तत्सतरीयुक्तं पूजयित्वा समुत्सृजेत्  ॥ गर्प्_२,६।२६ ॥  
तस्माद्राजन् विधानेन वृषोत्सर्गं समाचर  ।  
बहुसाधनयुक्तस्य नान्यथा सद्गतिस्तव  ॥ गर्प्_२,६।२७ ॥  
आसीत्त्रेतायुगे पूर्वं विदेहनगरे नृप  ।  
ब्राह्मणो धर्मवत्सेति स्वकर्मनिरतः सुधीः  ॥ गर्प्_२,६।२८ ॥  
विष्णुभक्तो ऽतितेजस्वी यथालाभेन तुष्टिकृत्  ।  
पितृपर्वणि सम्प्राप्ते कुशार्यो काननं ययौ  ॥ गर्प्_२,६।२९ ॥  
अटन्नितस्ततस्तत्र चिन्वन् कुशपलाशकम्  ।  
सहसोपेत्य पुरुषाश्चात्वारश्चारुदर्शनाः  ॥ गर्प्_२,६।३० ॥  
विभ्रान्तमनसं गृह्य प्रत्यग्जग्मुर्विहायसा  ।  
बहुवृक्षसमाकीर्णं गिरिदुर्गभयानकम्  ॥ गर्प्_२,६।३१ ॥  
वनाद्वनान्तरं निन्युर्नदीनदसमाकुलम्  ।  
स तत्र नगरं राजन् ददर्श बहुविस्तरम्  ॥ गर्प्_२,६।३२ ॥  
गोपुरद्वाररचितं सौधप्रासादमण्डितम्  ।  
चत्वरापणपण्यादिनरनारीसमाकुलम्  ॥ गर्प्_२,६।३३ ॥  
तूर्यद्वन्द्वाभिनिर्घोषवीणापटहनादितम्  ।  
कांश्चित्क्षुधार्दितान्दीनान्मलिनान्विगतौजसः  ॥ गर्प्_२,६।३४ ॥  
ततो ऽतितुष्टान्मलिनान्वस्त्रखण्डसमावृतान्  ।  
अग्रतो हृष्टपुष्टांश्च स्वर्णवस्त्रोपशोभितान्  ॥ गर्प्_२,६।३५ ॥  
ततो ऽपि सुरसङ्काशान्स दृष्ट्वा विस्मितो ऽभवत्  ।  
किं स्वप्न उत माया वै मदीयो मानसो भ्रमः  ॥ गर्प्_२,६।३६ ॥  
सन्दिहानं द्विजं निन्युः पुरुषा राजसन्निधिम्  ।  
सतद्ददर्श विप्रस्तु स्वर्णप्रासादमन्दिरे  ॥ गर्प्_२,६।३७ ॥  
सिंहासनम्महादिव्यं छत्रचामरवीजितम्  ।  
तत्रोप विष्टं राजानं किरीटकनकोज्ज्वलम्  ॥ गर्प्_२,६।३८ ॥  
महत्या च श्रिया युक्तं स्तूयमानं सुवन्दिभिः  ।  
राजापि दृष्ट्वा तं विप्रं प्रत्युत्थाय कृताञ्जलिः  ॥ गर्प्_२,६।३९ ॥  
पूजयामास विधिवन्मधुपर्कास नादिभिः  ।  
सन्तुष्टमनसं देवमस्तौषीत्परया मुदा  ॥ गर्प्_२,६।४० ॥  
अद्य मे सफलं जन्म पावितञ्च कुलं प्रभो  ।  
विष्णुभक्तस्य धर्मस्य यत्ते दृग्गोचरं गतः  ॥ गर्प्_२,६।४१ ॥  
नत्वा स्तुत्वा बहुविधमुवाचानुवसन्नृपः  ।  
यतः समागतो देवः पुनस्तत्रैव नीयताम्  ॥ गर्प्_२,६।४२ ॥  
इति श्रुत्वा वचो राज्ञः पप्रच्छ द्विजपुङ्गवः  ।  
ब्राह्मण उवाच  ।  
को ऽयं देश- कुतो लोका उत्तमा मध्यमाधमाः  ॥ गर्प्_२,६।४३ ॥  
केन पुण्येन तु भवान्पारमेष्ट्यविभूषितः  ।  
किमर्थमहमानीतः पुनस्तत्रैव नीयते  ॥ गर्प्_२,६।४४ ॥  
अपूर्वमिव पश्यामि सर्वं स्वप्नगतो यथा  ।  
राजोवाच  ।  
स्वधर्मनिरतो यस्तु हरिभक्तिरतः सदा  ॥ गर्प्_२,६।४५ ॥  
विरक्त इन्द्रियार्थेभ्यः स मे पूज्यो न संशयः  ।  
तीर्थयात्रापरो नित्यं वृषोत्सर्गविशेषवित्  ॥ गर्प्_२,६।४६ ॥  
सत्यदानपरो यस्तु स नमस्यो दिवौकसाम्  ।  
दर्शनार्थमिहानीतः पूजार्हश्च परन्तप  ॥ गर्प्_२,६।४७ ॥  
अनुगृहाण मां देव क्षमस्व मम साहसम्  ।  
इत्युक्त्वा दर्शयामास मन्त्रिणां सञ्ज्ञया भ्रुवः  ॥ गर्प्_२,६।४८ ॥  
वदिष्यति समग्रं ते स्वयं वक्तुं न साम्प्रतम्  ।  
सामन्तः सर्ववेदज्ञो ज्ञात्वा हार्दं नृपस्य च  ॥ गर्प्_२,६।४९ ॥  
विपश्चिदुवाच  ।  
पूर्वजन्मनि वैश्यो ऽयं विश्वम्भर इति श्रुतः  ।  
विराधनगरे विप्र द्विजदेवविभूषिते  ॥ गर्प्_२,६।५० ॥  
वैश्यवृत्त्या सदा जीवन्कुटुम्बपरिपालकः  ।  
गवां शुश्रूषको नित्यं ब्राह्मणानाञ्च पूजकः  ॥ गर्प्_२,६।५१ ॥  
पात्रदानपरो नित्यमातिथेयाग्निसेवकः  ।  
गार्हस्थ्यं विधिवच्चक्रे भार्यया सत्यमेधया  ॥ गर्प्_२,६।५२ ॥  
स्मार्तेन लोकानजयच्छ्रौतेन त हविर्भुजः  ।  
कदाचिद्बन्धुभिः साकं कृत्वा तीर्थानि भूरिशः  ॥ गर्प्_२,६।५३ ॥  
यावदायाति सदनं दृष्टवाल्ल्ॐमशं पथि  ।  
दण्डवत्प्रणिपत्याशु कृताञ्जलिपुटं स्थितम्  ॥ गर्प्_२,६।५४ ॥  
पप्रच्छ विनयोपेतं करुणावारिवारिधिः  ।  
ऋषिरुवाच  ।  
कुत आगम्यते साधो ब्राह्मणैर्बन्धुभिर्युतः  ॥ गर्प्_२,६।५५ ॥  
दृष्ट्वा त्वां धर्मनिलयं प्रक्लिन्नं मानसं मम  ।  
विश्वम्भर उवाच  ।  
शीर्यमाणं शरीरं हि ज्ञात्वा मृत्युं पुरः स्थितम्  ॥ गर्प्_२,६।५६ ॥  
भर्यया धर्मचारिण्या तीर्थयात्रां विनिर्गतः  ।  
कृत्वा तीर्थानि विधिवद्विश्राण्य विपुलं वसु  ॥ गर्प्_२,६।५७ ॥  
यावद्ब्रजाम्यहं वेश्म भवान् दृष्टिपथं गतः  ।  
लोमश उवाच  ।  
तीर्थानि सन्ति भूरीणि वर्षैऽस्मिन् भारते शुभे  ॥ गर्प्_२,६।५८ ॥  
यत्त्वया ह्युपचीर्णानि तानि सर्वाणि मे वद  ।  
वैश्य उवाच  ।  
गङ्गा च सूर्य तनया महापुण्या सरस्वती  ॥ गर्प्_२,६।५९ ॥  
दशाश्वमेधैरयजद्यत्र ब्रह्मा सुरेश्वरः  ।  
तीर्थराजस्ततः काशी महादेवो दयानिधिः  ॥ गर्प्_२,६।६० ॥  
मृतानां यत्र जन्तूनां कर्णे जपति तारकम्  ।  
पुलहस्याश्रमं पुण्यं फल्गुतीर्थञ्च गण्डकी  ॥ गर्प्_२,६।६१ ॥  
चक्रतीर्थं नैमिषञ्च शिवतीर्थमनन्तकम्  ।  
गोप्रतारकनागेशमयोध्याबिन्दुसञ्ज्ञितम्  ॥ गर्प्_२,६।६२ ॥  
यत्रास्त मुक्तिदः साक्षाद्रामो राजीवलोचनः  ।  
आग्नेयं वायुकौबेरं कौमारं भूरुहां पुनः  ॥ गर्प्_२,६।६३ ॥  
सौकरं मथुरा यत्र नित्यं सन्निहतो हरिः  ।  
पुष्करं सत्यतीर्थञ्च ज्वालतीर्थं दिनेश्वरम्  ॥ गर्प्_२,६।६४ ॥  
इन्द्रतीर्थं कुरुक्षेत्रं यत्र प्राची सरस्वती  ।  
तापी पयोष्णी निर्विन्ध्या मलयः कृष्णवेणिका  ॥ गर्प्_२,६।६५ ॥  
गोदावरी दण्डकञ्च ताम्रचूडं सदोदकम्  ।  
द्यावाभूमीश्वरं दृष्ट्वा श्रीशैलः पर्वतेश्वरः  ॥ गर्प्_२,६।६६ ॥  
असङ्ख्यलिङ्गतीर्थानि यत्र सन्ति सदा मुने  ।  
वेङ्कटाद्रौ महातेजाः श्रीरङ्गाख्यः स्वयं हरिः  ॥ गर्प्_२,६।६७ ॥  
वेङ्कटी नाम तत्रैव देवी महिषमर्दिनी  ।  
चन्द्रतीर्थं भद्रवटः कावेरीकुटिलाचलौ  ॥ गर्प्_२,६।६८ ॥  
अवटोदा ताम्रपर्णो त्रिकृटः कोल्लको गिरिः  ।  
वासिष्ठं ब्रह्मतीर्थञ्च ज्ञानतीर्थं महोदधिः  ॥ गर्प्_२,६।६९ ॥  
हृषीकेशं विराजञ्च विशालं नीलपर्वतः  ।  
भीमकूटः श्वेतगिरी रुद्रतीर्थमुमावनम्  ॥ गर्प्_२,६।७० ॥  
अवाप गिरिजा देवी तपसा यत्र शङ्करम्  ।  
वारुणं सूर्यतीर्थञ्च हंसतीर्थं महोदयम्  ॥ गर्प्_२,६।७१ ॥  
निमज्ज्य यत्र काकोला राजहंसत्वमाययुः  ।  
असुरो यत्र देवत्वमवाप स्नानमात्रतः  ॥ गर्प्_२,६।७२ ॥  
विश्वरूपं वन्दितीर्थं रत्नेशः कुहकाचलः  ।  
नरनारायणं दृष्ट्वा मुच्यते पापकोटिभिः  ॥ गर्प्_२,६।७३ ॥  
सरस्वतीदृषद्वत्यौ नर्मदा शर्मदा नृणाम्  ।  
नीलकण्ठं महाकालं पुण्यं चामरकण्टकम्  ॥ गर्प्_२,६।७४ ॥  
चन्द्रभागा वेत्रवती वीरभद्रं गणेश्वरम्  ।  
गोकर्णं बिल्वतीर्थञ्च कर्मकुण्डं सतारकम्  ॥ गर्प्_२,६।७५ ॥  
स्नानमात्रेण यत्राशु मुच्यते कर्मबन्धनात्  ।  
अन्यान्यपि च तीर्थानि कृतानि कृपया तव  ॥ गर्प्_२,६।७६ ॥  
उत्पद्यते शुभा बुद्धिः साधूनां यदनुग्रहः  ।  
एकतः सर्वतीर्थानि करुणाः साधवो ऽन्यतः  ॥ गर्प्_२,६।७७ ॥  
अनुग्रहाय भूतानां चरन्ति चरितव्रताः  ।  
त्वं गुरुः सर्वर्णानां विद्यया वयसाधिकः  ॥ गर्प्_२,६।७८ ॥  
अतः पृच्छाम्यहं किञ्चिदाधिभूतं चिरन्तनम्  ।  
किं कुर्यां कं नु पृच्छे ऽहं मनो मे ऽतिचलं मुने  ॥ गर्प्_२,६।७९ ॥  
निः स्पृहं ब्रह्मविषये विषयेष्वतिलालसम्  ।  
मनागपि न सहते विरहं तिमिरं ब्रुवत्  ॥ गर्प्_२,६।८० ॥  
मोहितं विविधैर्भावैः कर्मणां क्षेत्रमुत्तमम्  ।  
शान्तिं यथा समायाति सम्पन्नमिव भूसुर  ॥ गर्प्_२,६।८१ ॥  
विवेकप्रवणं शुद्धं यथा स्यात्कृपया वद  ।  
ऋषिरुवाच  ।  
मनस्तु प्रबलं नित्यं सविकारं स्वभावतः  ॥ गर्प्_२,६।८२ ॥  
वशं नयन्ति करिणं प्रमत्तमपि हस्तिपाः  ।  
तथापि साधुसङ्गत्या साधनैरप्यतन्द्रितः  ॥ गर्प्_२,६।८३ ॥  
तीव्रेण भक्तियोगेन विचारेण वशं नयेत्  ।  
इतिहासं प्रवक्ष्यामि तव प्रत्ययकारकम्  ॥ गर्प्_२,६।८४ ॥  
नारदो ऽकथयन्मह्यं स्ववृत्तगतजन्मनः  ।  
नारद उवाच  ।  
कस्यचिद्द्विजमुख्यस्य दासीपुत्त्रः पुरा मुने  ॥ गर्प्_२,६।८५ ॥  
शिक्षितो बालभावे ऽपि पाठितो नितरामहम्  ।  
तत्रापि सङ्गतिर्जाता महतां पुण्यकर्मणाम्  ॥ गर्प्_२,६।८६ ॥  
प्रावृट्काले मम गृहे स्थितानां भाग्ययोगतः  ।  
शुश्रूषणानुवृत्त्या च प्रश्रयेण दमेन च  ॥ गर्प्_२,६।८७ ॥  
सन्तोषं परमं प्राप्य कृपया त्विदमब्रुवन्  ।  
मनीषा निर्मला येन जाता मम शुभार्थिनी  ॥ गर्प्_२,६।८८ ॥  
यया विष्णुमयं सर्वम्त्मन्येव ददृशिवान्  ।  
मुनय ऊचुः  ।  
शृणु वत्स प्रवक्ष्या मो हिताय तव बालक  ॥ गर्प्_२,६।८९ ॥  
येन वै ध्रियमाणेन इहामुत्र सुखं भवेत्  ।  
देवतिर्यङ्मनुष्याश्च संसारे विविधा जनाः  ॥ गर्प्_२,६।९० ॥  
निबद्धाः कर्मपशैस्ते भुञ्जन् भोगान् पृथग्विधान्  ।  
देवत्वं याति सत्त्वेन रजसा च मनुष्यताम्  ॥ गर्प्_२,६।९१ ॥  
तिर्यक्त्वं तमसा जन्तुर्वासनानुगतो ऽबुधः  ।  
मातुर्लब्ध्वा पुनर्जन्म म्रियते च पुनः पुनः  ॥ गर्प्_२,६।९२ ॥  
एवं गत्वा ह्यसङ्ख्याता योनीस्ताः कर्मभूरपि  ।  
मानुष्यं दुर्लभं लब्ध्वा कदाचिद्दैवयोगतः  ॥ गर्प्_२,६।९३ ॥  
अनुग्रहेण महतां हरिं ज्ञात्वा विमुच्यते  ।  
रोगग्राहं मोहजालमपारं भवसागरम्  ॥ गर्प्_२,६।९४ ॥  
न पश्यामि तितीर्षोरन्यद् रामस्मरणं विना  ।  
नवनीयं यथा दध्नो ज्योतिः काष्ठादपि क्वचित्  ॥ गर्प्_२,६।९५ ॥  
मन्थनैः साधनैरेवं परं ज्ञात्वा सुखी भवेत्  ।  
आत्मा नित्यो ऽव्ययः सत्यः सर्वगः सर्वभृन्महान्  ॥ गर्प्_२,६।९६ ॥  
अप्रमेयः स्वयञ्ज्योतिरग्राह्यो मनसापि यः  ।  
सच्चिदानन्दरूपो ऽसौ सर्वप्राणिहृदि स्थितः  ॥ गर्प्_२,६।९७ ॥  
विनश्यत्स्वपि भावेषु न विनश्यति कर्हिचित्  ।  
आकाशः सर्वभूतेषु स्थितस्तेजोजले तथा  ॥ गर्प्_२,६।९८ ॥  
आत्मा सर्वत्र निर्लेपः पार्थिवेषु यथानिलः  ।  
भक्तानुकम्पी भगवान् साधूनां रक्षणाय च  ॥ गर्प्_२,६।९९ ॥  
आविर्भवति लोकेषुगुणीवाज्ञैः प्रतीयते  ।  
एवंविवेकत्वया यो बुद्ध्या संशीलयेद्धृदि  ॥ गर्प्_२,६।१०० ॥  
भक्तियोगेन सन्तुष्ट आत्मानं दर्शयेदजः  ।  
ततः कृतार्थो भवति सदा सर्वत्र निः स्पृहः  ॥ गर्प्_२,६।१०१ ॥  
अतो ऽहङ्कारमुत्सृज्य सानुबन्धे कलेवरे  ।  
चरेदसङ्गो लोकेषु स्वप्नप्रायेषु निर्ममः  ॥ गर्प्_२,६।१०२ ॥  
क्व स्वप्ने नियतं धैर्यमिन्द्रजाले क्व सत्यता  ।  
क्व नित्यता शरन्मेघे क्व वा सत्यं कलेवरे  ॥ गर्प्_२,६।१०३ ॥  
अविद्याकर्मजनितं दृश्यमानं चरा चरम्  ।  
ज्ञात्वाचारवशी योगी ततः सिद्धिमवाप्स्यसि  ॥ गर्प्_२,६।१०४ ॥  
इत्युक्त्वा ते गताः सर्वे साधवो दीनवत्सलाः  ।  
सो ऽहं तदुक्तमार्गेण तथैवाचरमन्वहम्  ॥ गर्प्_२,६।१०५ ॥  
ततो ऽचिरेणात्मनीदं दृष्टवानहमद्भुतम्  ।  
ज्योतिर्मयं सदानन्दं शरच्छीतांशुनिर्मलम्  ॥ गर्प्_२,६।१०६ ॥  
निषिच्य सुखसन्दोहैर्मां कृत्वाधिकसस्पृहम्  ।  
अन्तर्हितं महतेजो यथा सौदामिनी दिवि  ॥ गर्प्_२,६।१०७ ॥  
भक्त्या तदेव मनसि भावयन्नहमद्भुतम्  ।  
काले कलेवरं त्यक्त्वा गतवान् हरिमव्ययम्  ॥ गर्प्_२,६।१०८ ॥  
तस्येच्छया पुनर्ब्रह्मन् ब्रह्मणो मे ऽभवज्जनिः  ।  
अनुग्रहाद्भगवतस्त्रिषु लोकेषु निः स्पृहः  ॥ गर्प्_२,६।१०९ ॥  
आपीडयन् मुहुर्वोणां गायमानश्चराम्यहम्  ।  
इत्युक्त्वा मे स्वानुभवं ययौ यादृच्छिको मुनिः  ॥ गर्प्_२,६।११० ॥  
ममापि परमाश्चर्यं सन्तोषश्च महानभूत्  ।  
अतस्ते साधुसङ्गत्या भक्त्या च परमात्मनः  ॥ गर्प्_२,६।१११ ॥  
विशुद्धं निर्मलं शान्तं मनो निर्वृतिमेष्यति  ।  
अनेकजन्मजनितं पातकं साधुसङ्गमे  ॥ गर्प्_२,६।११२ ॥  
क्षिप्रं नश्यति धर्मज्ञ जलानां शरदो यथा  ।  
वैश्य उवाच  ।  
पीत्वा ते वाक्यपीयूषं स्वान्तं मे शान्तिमागमत्  ॥ गर्प्_२,६।११३ ॥  
सर्वतीर्थफलं मे ऽध्य सञ्जातं तव दर्शनात्  ।  
इति श्रुत्वा वचस्तस्य प्रोवाच ऋपिसत्तमः  ॥ गर्प्_२,६।११४ ॥  
लोमश उवाच  ।  
हिताय तव राजेन्द्र त्रिवर्गफलमिच्छतः  ।  
यत्त्वया सुकृतं भूरिवृषोत्सर्गं विना कृतम्  ॥ गर्प्_२,६।११५ ॥  
मन्ये ऽकिञ्चत्करं सर्वं नीहारसलिलं यथा  ।  
वृषोत्सर्गसमं किञ्चित् साधनं न महीतले  ॥ गर्प्_२,६।११६ ॥  
अनायासेन गच्छन्ति गतिं ते पुण्यकर्मणाम्  ।  
वृषोत्सर्गः कृतो येन अश्वमेधस्य याजकः  ॥ गर्प्_२,६।११७ ॥  
उभौ समौ मया दृष्टौ दिव्यौ तौ शक्रसन्निधौ  ।  
अतस्त्वं पुष्करं गत्वा वृषोत्सर्गं विधाय च  ॥ गर्प्_२,६।११८ ॥  
ततो याहि गृहं साधो येन सर्वं कृतं भवेत्  ।  
विपश्चिदुवाच  ।  
ततः स पुनरागत्य कार्तिक्यां पुष्करे वरे  ॥ गर्प्_२,६।११९ ॥  
वराहरूपी भगवान् यत्रास्ते यज्ञपूरकः  ।  
चकार विधिवत् सर्वं युद्कमृषिसत्तमैः  ॥ गर्प्_२,६।१२० ॥  
गतानि बहुतीर्थानि ततो लोमशसङ्गतिः  ।  
ततो ऽधिकतरं जातं पुण्यं नीलविवाहजम्  ॥ गर्प्_२,६।१२१ ॥  
सभुक्त्वा विषयान् दिव्यान् विमानवरमाश्रितः  ।  
तेन राजकुले जन्म वीरसेनस्य धर्मतः  ॥ गर्प्_२,६।१२२ ॥  
वीरपञ्चाननाख्यातञ्चतुर्वर्गैकसाधकम्  ।  
प्रकुर्वतो वृषोत्सर्गं तत्र ये परिचारकाः  ॥ गर्प्_२,६।१२३ ॥  
दिव्यरूपाभवन् स्पृष्टा गोपुच्छोदकशीकरैः  ।  
सुरूपाः पुष्टवपुषः पश्यन्तो दूरसंस्थिताः  ॥ गर्प्_२,६।१२४ ॥  
ततो दूरतरा ये च दृश्यन्ते मलिना जनाः  ।  
दुर्भगा मलिना रूक्षाः कृशा विगतवाससः  ॥ गर्प्_२,६।१२५ ॥  
वृषयज्ञमपश्यन्तो ये चासूयां प्रकुर्वते  ।  
सर्वं निवेदितं राज्ञश्चरितं पूर्वजन्मनः  ॥ गर्प्_२,६।१२६ ॥  
धर्म्यं विचित्रमाख्यानं श्रुतं मे यत् पराशरात्  ।  
अतस्त्वं स्वगृहं गच्छ कृपां कृत्वा ममोपरि  ॥ गर्प्_२,६।१२७ ॥  
श्रुत्वा विपश्चिद्वाक्यं स विस्मयं परमं गतः  ।  
गृहं जगाम विप्रो ऽसौ प्रापितो राजसेवकैः  ॥ गर्प्_२,६।१२८ ॥  
वसिष्ठ उवाच  ।  
तस्माद्राजन् वृषोत्सर्गं वरिष्ठं सर्वकर्मणाम्  ।  
समाचर विधानेन यदि भीतो यमादपि  ॥ गर्प्_२,६।१२९ ॥  
वृषोत्सर्गसमं किञ्चित् साधनं नदिवः परम्  ।  
मया धर्मरहस्यं ते कथितं राजसत्तम  ॥ गर्प्_२,६।१३० ॥  
पतिपुत्रवती नारी भर्तुरग्रे मृता यदि  ।  
वृषोत्सर्गं न कुर्वीत गां दद्याच्च पयस्विः नीम्  ॥ गर्प्_२,६।१३१ ॥  
श्रीकृष्ण उवाच  ।  
श्रुत्वा वाक्यं वसिष्ठस्य राजा मधुपुरीं गतः  ।  
चकार विधिवत् सर्वं वृषोत्सर्गमहं खग  ॥ गर्प्_२,६।१३२ ॥  
गृहं गत्वा स आत्मानं कृतकृत्यममन्यत  ।  
कालेन निधनं प्राप्तो नीतो वैवस्वतानुगैः  ॥ गर्प्_२,६।१३३ ॥  
स कालनगरं हित्वा गतो दूरतरं पथि  ।  
श्राद्धदेवपुरं कुत्रेत्येवं दूतानपृच्छत  ॥ गर्प्_२,६।१३४ ॥  
पापिनो यत्र पात्यन्ते याम्यै पापविशुद्धये  ।  
यत्र देवः स धर्माधर्मविचेतनः  ॥ गर्प्_२,६।१३५ ॥  
गतं पापपुरं तत्तु न द्रष्टव्यं भवादृशैः  ।  
अग्रे दृष्ट्वा धर्मराजमूचुस्ते परमादरात्  ॥ गर्प्_२,६।१३६ ॥  
दिव्यरूपस्तदा देवो देवगन्धर्वसंयुतः  ।  
आत्मानं दर्शया मास तस्य राज्ञो महात्मनः  ॥ गर्प्_२,६।१३७ ॥  
प्रणम्य दण्डवद्राजा कृताञ्जलिः पुरः स्थितः  ।  
तुष्टाव बहुधा देवं हर्षपुरितमानसः  ॥ गर्प्_२,६।१३८ ॥  
धर्मराजो ऽपि राजानं प्रशस्येदमुवाच ह  ।  
नीयतां देवलोकाय यत्र भोगाः सुपुष्कलाः  ॥ गर्प्_२,६।१३९ ॥  
तद्वीरवाहनः श्रुत्वा पप्रच्छसमवर्तिनम्  ।  
न जाने केन पुण्येन स्वर्गं नयसि मां विभो  ॥ गर्प्_२,६।१४० ॥  
धर्मराज उवाच  ।  
त्वया कृतानि पुण्यानि दानं यज्ञाः सविस्तराः  ।  
मथुरायां वृषोत्सर्गो वसिष्ठवचनात् किल  ॥ गर्प्_२,६।१४१ ॥  
धर्मः स्वल्पो ऽपि नृपते यदि सम्यगुपासितः  ।  
द्विजदेवप्रसादेन स याति बहुविस्तरम्  ॥ गर्प्_२,६।१४२ ॥  
इत्युक्त्वा यमुनाभ्राता क्षणादन्तर्धिमाययौ  ।  
वीरबाहुर्दिवं गत्वा देवैः सह मुमोद ह  ॥ गर्प्_२,६।१४३ ॥  
श्रीकृष्ण उवाच  ।  
मया ते कथितं पक्षिन् वृषयज्ञः सुविस्तरः  ।  
प्राणिनां कर्मनिर्हारं श्रुत्वा पापैः प्रमुच्यते  ॥ गर्प्_२,६।१४४ ॥  
  
इति श्रीगारुडे महापुराणे उत्तरखण्डे द्विदृ धदृप्रेतकल्पे श्रीकृष्णगरुडसंवादे वृषोत्सर्गमाहात्म्यनिरूपणं नाम षष्ठो ऽध्यायः  
  
  
_____________________________________________________________  
  
श्रीगरुडमहापुराणम्- ७  
गरुड उवाच  ।  
श्रुतं मे महादाख्यानं वृषोत्सर्गफलं हरे  ।  
पुनरन्यां कथां ब्रूहि यत्र ते महिमाद्भुतः  ॥ गर्प्_२,७।१ ॥  
श्रीकृष्ण उवाच  ।  
अहं ते कथयाम्यद्य संवादं परमाद्भुतम्  ।  
सन्तप्तकस्य च प्रेतैस्तद्रूपज्ञापनाय वै  ॥ गर्प्_२,७।२ ॥  
विप्रः सन्तप्तकः कश्चित् तपसादग्धकिल्बिषः  ।  
संसारासारतां ज्ञात्वारण्यष्वेव चचार ह  ॥ गर्प्_२,७।३ ॥  
वैखानसमुनिव्रातैः प्राणिपातकृतेक्षणः  ।  
स कदाचित् तीर्थयात्रामुद्दिश्य स्माटतिद्विजः  ॥ गर्प्_२,७।४ ॥  
प्रत्याकृष्टेन्द्रियत्वाच्च बहिर्वृत्तिनिरोधकः  ।  
संस्कारमात्रगमनो मार्गभ्रष्टो बभूव ह  ॥ गर्प्_२,७।५ ॥  
चलन्नेवं स्नानकाले मध्याह्ने ऽथाभिलाषुकः  ।  
जलस्योन्मील्य नयने दिशः सर्वा न्यभीलयत्  ॥ गर्प्_२,७।६ ॥  
स ददर्श तदा गुल्मैर्वोरुद्वृक्षशतैश्चितम्  ।  
त्वक्सारैः शाखिशाखाभिः सङ्कुलं गहनंवनम्  ॥ गर्प्_२,७।७ ॥  
तत्र तालास्तमालाश्च प्रियालाः पनसास्तथा  ।  
श्रीपर्णो शालशाखोटस्यन्दनास्तिन्दुकास्तथा  ॥ गर्प्_२,७।८ ॥  
सर्जार्जुनाम्रातकाश्च श्लेष्मा तकभिभीतकौ  ।  
पिचुमर्दश्चिञ्चिणी च कर्कन्धूकर्णिकारकाः  ॥ गर्प्_२,७।९ ॥  
एते चान्ये च बहवो वृक्षास्तेषु न दृश्यते  ।  
पक्षिणामपि वै पन्था मनुष्यस्य कुतः पुनः  ॥ गर्प्_२,७।१० ॥  
तस्मिन् वने महाघोरे सिंहव्याघ्रसमाकुले  ।  
तरक्षुगवयैरृक्षैर्महिषैश्च निषेविते  ॥ गर्प्_२,७।११ ॥  
कुञ्ज रैरुरुभिर्नागैर्मर्कटैश्च तथामृगैः  ।  
श्वापदैश्च तथा चान्यैः पिशाचै राक्षसैर्वृते  ॥ गर्प्_२,७।१२ ॥  
सन्तप्तको द्विजः किञ्चिद्भयसन्त्रस्तमानसः  ।  
कान्दिशीकः समभवढ् यद्भविष्यो ययौ पुनः  ॥ गर्प्_२,७।१३ ॥  
झङ्कारेषु च झिल्लीनां घूकानां घूत्कृतेष्वपि  ।  
दत्तकर्णः कुनीलाङ्गश्चचाल पदपञ्चकम्  ॥ गर्प्_२,७।१४ ॥  
स तत्र वटवृक्षाग्रे स्नायुवद्धं शवं तथा  ।  
ददर्श तद्भुजश्चैव पञ्च प्रेतान् सुदारुणाम्  ॥ गर्प्_२,७।१५ ॥  
शिरास्थिचर्मशेषाङ्गान् पृष्ठलग्नोदरान् खग  ।  
त्यक्तान्नासिकया नेत्रकूपपातभयादिव  ॥ गर्प्_२,७।१६ ॥  
सूचीक्रककचकव्रातघातपातितकीकसान्  ।  
वसाक्तनवमस्तिष्कस्वादनित्यमहोत्सवान्  ॥ गर्प्_२,७।१७ ॥  
रणत्कोटिमहादंष्ट्रानस्थिग्रन्थ्यवघट्टितान्  ।  
तान्दृष्ट्वा त्रस्तहृदयो गतिमाकुञ्च्य संस्थितः  ॥ गर्प्_२,७।१८ ॥  
ते विलोक्यागतं विप्रमटवीं जनवर्जिताम्  ।  
अहं पूर्वमहं पूर्वं यामीत्याक्त्वा प्रदुद्रुवुः  ॥ गर्प्_२,७।१९ ॥  
तेषु द्वौद्वावगृह्णीतामस्य हस्तावथापरे  ।  
द्वौद्वौ पादावगृह्णीतां मूर्धानं पञ्चमो ऽग्रहीत्  ॥ गर्प्_२,७।२० ॥  
स्वजात्युचितवाक्येन स्फुटवर्णवताब्रुवन्  ।  
अहं जक्षाम्यहं भक्षामीति कर्षणतत्पराः  ॥ गर्प्_२,७।२१ ॥  
सहसैव सहैवामुं गृहात्वा व्यगमन्वियम्  ।  
कियत्स्थितं बटौ मांसं क्रियन्नेतिन्यभालयन्  ॥ गर्प्_२,७।२२ ॥  
ते ऽपश्यन्निजदंष्ट्रायः पाटितान्त्रमिमं शवम्  ।  
अवतीर्य ततो व्योम्नो गृहीत्वा चरणैः  ॥ गर्प्_२,७।२३ ॥  
स्वखण्डितशरीरन्तु पुनर्व्योमैव चक्रमुः  ।  
स नीयमानमात्मानं विलोक्य वियति द्विजः  ॥ गर्प्_२,७।२४ ॥  
जगाम मनसा मां स शरणं भयविह्वलः  ।  
नमश्चक्रे चक्रधरं चेतसा चिन्मयं समम्  ॥ गर्प्_२,७।२५ ॥  
वक्रं नक्रं चक्रपातेन दूरे कृत्वा हृत्वा तस्य दुः खं मुकुन्दः  ।  
मातङ्गं यो ऽमूमुचन्नक्रवक्त्रात्पाशंसो ऽसौ कर्मणां मे लुनातु  ॥ गर्प्_२,७।२६ ॥  
रुद्धाञ्शुद्धान् भूपतीन्मागधेन भीमेनैनं घातयित्वा मुरारिः  ।  
निर्बद्धान्यो भर्गयज्ञाय मुक्तश्चक्रो मे ऽसौ कर्मपाशं लुनातु  ॥ गर्प्_२,७।२७ ॥  
मनसैवैह मामस्तौत्स्तूयमानो ऽहमुत्थितः  ।  
अगच्छं सहसा तत्र यत्र प्रेतैः स नीयते  ॥ गर्प्_२,७।२८ ॥  
दृष्ट्वा तैर्नोयमानन्तु कौतुकं मे ऽभवत्खग  ।  
पप्रच्छ न कियन्तं वै कालं तान्पृष्ठतो ऽन्वगाम्  ॥ गर्प्_२,७।२९ ॥  
मम सन्निधिमात्रेण द्विजातिं तञ्च सर्पहन्  ।  
तत्कालं शिविकासुप्तभूपालसुखमाविशत्  ॥ गर्प्_२,७।३० ॥  
मणिभद्रास्ततो मेरुं गच्छन्दृष्टो मया पथि  ।  
निकोच्याक्षि स्वपार्श्वं स नीतो वै यक्षराण्मया  ॥ गर्प्_२,७।३१ ॥  
तमवोचं महायक्षं त्वं हि प्रतिभटो भव  ।  
प्रेतान्नाशय तद्भूयः शवञ्च हर तद्गतम्  ॥ गर्प्_२,७।३२ ॥  
इत्युक्तः स महाघोरं कृत्वा रोषं सुदुः सहम्  ।  
जग्राह प्रेतरूपं तत्प्रेतानामपि दुः खदम्  ॥ गर्प्_२,७।३३ ॥  
स विवृत्य स्वकौ बाहू सृक्किणी परिलेलिहन्  ।  
भेदयन्नुरुवातेन प्रेतांस्तान्सम्मुखो ययौ  ॥ गर्प्_२,७।३४ ॥  
बाहुभ्यां द्वौ द्वौ च पद्भ्यां मूर्ध्नैकं च समाहरत्  ।  
प्रेतानथापि सहसा जघान दृढमुष्टिना  ॥ गर्प्_२,७।३५ ॥  
ते विवर्णमुखाः सर्वे तं द्विजञ्च शवं तथा  ।  
एकैकं हस्तपादैश्च गृहीत्वा युद्धमारभन्  ॥ गर्प्_२,७।३६ ॥  
ते नखैस्तलघातैश्च पादघातैस्तथैव च  ।  
दंष्ट्राघातैश्च सर्वे तमेकं प्रेतं व्यदारयन्  ॥ गर्प्_२,७।३७ ॥  
तेषां प्रहारान्विफलान्कृत्वा सम्प्रति तानथ  ।  
जीवं न तु शवं तेषां जह्रे प्राणमिवान्तकः  ॥ गर्प्_२,७।३८ ॥  
हृतमात्रे शवे ते तु पारियात्रे गिरौ द्विजम्  ।  
मुक्त्वाधमात्रे प्रमुदिता एकं प्रेतं सुदारुणाः  ॥ गर्प्_२,७।३९ ॥  
स वायुगमनः प्रेतः प्राप्तस्तैः क्षणमात्रतः  ।  
अदृश्यतां ययौ ते ऽथ हताशा विप्रमागमन्  ॥ गर्प्_२,७।४० ॥  
प्रारब्धमात्रे विप्रस्य पाटने तत्र पर्वते  ।  
मम स्थानस्य विप्रस्य महिम्नेव च तत्क्षणे  ॥ गर्प्_२,७।४१ ॥  
सद्यः स्मृतिः समुत्पन्ना तेषां पूर्वस्य जन्मनः  ।  
विप्रं प्रदक्षिणीकृत्यद्विजर्षभमथाब्रुवन्  ॥ गर्प्_२,७।४२ ॥  
अद्य नः क्षन्तुमर्हे ऽसीत्युक्त्वा ते सुरदाम्भिकाः  ।  
गिरेरिव परावर्तं समुद्रस्येव शोषणम्  ॥ गर्प्_२,७।४३ ॥  
तेषां तद्वचनं श्रुत्वापृच्छत्केयूयमित्यथ  ।  
किं माया किमु वा स्वप्न उताहो चित्तविभ्रमः  ॥ गर्प्_२,७।४४ ॥  
प्रेता ऊचुः  ।  
अवेहि तत्त्वमेवैतत्प्रेता वै कर्मजा वयम्  ।  
ब्राह्मण उवाच  ।  
किन्नामानः किमाचाराः कथञ्चेमां दशां गताः  ॥ गर्प्_२,७।४५ ॥  
अविनीताः कथं पूर्वं विनीताः साम्प्रतं कथम्  ।  
प्रेता ऊचुः  ।  
शृणु विप्रेन्द्र वक्ष्यामः प्रश्रानामनुपूर्वशः  ॥ गर्प्_२,७।४६ ॥  
उत्तराणि महायोगिंस्त्वद्दर्शनगतांहसः  ।  
अहं पर्युषितो नाम्ना एष सूचीमुखः स्मृतः  ॥ गर्प्_२,७।४७ ॥  
तृतीयः शीघ्रगस्तुर्योरोधको लेखकः परः  ।  
ब्राह्मण उवाच  ।  
प्रेतानां कर्मजातानां कुतो नाम निरर्थकम्  ॥ गर्प्_२,७।४८ ॥  
निरुक्तिमेषां नाम्नां वै प्रेता वदत मा चिरम्  ।  
श्रीकृष्ण उवाच  ।  
एवमुक्तास्तु विप्रेण पृथगुत्तरमब्रुवन्  ॥ गर्प्_२,७।४९ ॥  
पर्युषित उवाच  ।  
कदाचिच्छ्राद्धकाले वै मया विप्रो निमन्त्रितः  ॥ गर्प्_२,७।५० ॥  
स च कृत्वा विलम्बेन वृद्धो मद्गृहमागतः  ।  
अकृतश्राद्धकर्माहं तं पाकं भुक्तवान् क्षुधा  ॥ गर्प्_२,७।५१ ॥  
अददामन्नमाकृष्य विप्रे पर्युषितं कियत्  ।  
तस्मात् पापान्मृतः पापो योनिं वै कुत्सितां गतः  ॥ गर्प्_२,७।५२ ॥  
यतः पर्युषितं दत्तं ततः पर्युषितः स्मृतः  ।  
सूचीमुख उवाच  ।  
कदाचिद्ब्राह्मणी काचित्तीर्थं भद्रवटं ययौ  ॥ गर्प्_२,७।५३ ॥  
पञ्चवर्षसुता वृद्धा पुत्रमात्रैकजीविता  ।  
अहं क्षत्त्रियदायादस्तस्या रोधमकारिषम्  ॥ गर्प्_२,७।५४ ॥  
वने तु विजने तत्र पापाध्वगगतिं गतः  ।  
तस्याः सवस्त्रं पाथेयं तत्सूनोर्वसनानि च  ॥ गर्प्_२,७।५५ ॥  
गृहीतानि मया विप्र शिरस्यापीड्य मुष्टिना  ।  
तृषार्तस्तत्क्षणं बालः पात्रसंस्थं जलम्पिबन्  ॥ गर्प्_२,७।५६ ॥  
तावन्मात्रोदके देशे मया हुङ्कृत्य वारितः  ।  
मयाथ सकलं पीतं जलं पात्रात्तृषावता  ॥ गर्प्_२,७।५७ ॥  
बालो ऽपि भयसन्त्रस्तः पिपासुर्व्यसुरापतत्  ।  
पुत्रशोकान्मृता माता कूपे प्रास्य निजं वपुः  ॥ गर्प्_२,७।५८ ॥  
एतस्मात्पातकाद्विप्र प्रेतत्वं प्राप्तवानहम्  ।  
सूच्यग्रप्रायविवरमुखः पर्वतदेहवान्  ॥ गर्प्_२,७।५९ ॥  
यद्यपि प्राप्नुयां भक्ष्यं भक्षितुन्तु न शक्यते  ।  
मया क्षुधानलेनापि ज्वलतास्यं निकोचितम्  ॥ गर्प्_२,७।६० ॥  
अत आस्ये तु विवरं सूच्यग्रेण समम्मम  ।  
एतस्मात्कारणाद्विप्रे नाम्ना सूचीमुखो ऽस्म्यहम्  ॥ गर्प्_२,७।६१ ॥  
शीघ्रग उवाच  ।  
पुराहं वैश्यजातीयः साकं सख्या च केनचित्  ।  
वाणिज्यं कर्तुमगमं देशमन्यं महाधनः  ॥ गर्प्_२,७।६२ ॥  
मित्रं च मे बहुधनं तस्य लोभो महांस्ततः  ।  
जातो ऽप्यदृष्टवैमुख्यान्मे नष्टं मूलमप्युत  ॥ गर्प्_२,७।६३ ॥  
ततस्तस्मात्तु निष्क्रान्तावावां नावाथ निम्नगाम्  ।  
मार्गगां तर्तुमारब्धौ लोहितायति भास्करे  ॥ गर्प्_२,७।६४ ॥  
सखा स च मदुत्सङ्गे सुष्वापाध्वक्लमाकुलः  ।  
अभूत्तदाति पापस्य क्रूरा मतिरतीव मे  ॥ गर्प्_२,७।६५ ॥  
तमुत्सङ्गगतं सूरे नष्टे पूरे ऽक्षिपं तदा  ।  
कत्कृत्यं कुर्वतो नावि लोकैस्तु ज्ञातमेव न  ॥ गर्प्_२,७।६६ ॥  
तस्य यद्वस्तु तत्सर्वं मणिमुक्तादिकाञ्चनम्  ।  
आदाय शीग्रगस्तस्माद्देशात्स्वगृहमागतः  ॥ गर्प्_२,७।६७ ॥  
तत्सर्वं स्वगृहे मुक्त्वा तस्य पत्न्यै न्यवेदयम्  ।  
दस्युभिर्मे हतो भ्राता धनमाच्छिद्य वै पथि  ॥ गर्प्_२,७।६८ ॥  
प्रजावति प्रद्रुतो ऽहं मा रोदीत्येवमब्रवम्  ।  
शोकार्ता सापि तत्कालं ममत्वं गृहबन्धुषु  ॥ गर्प्_२,७।६९ ॥  
त्यक्त्वा चाति प्रियान्प्राणाञ्जुहावाग्नौ यथाविधि  ।  
ततो निष्कण्टकं तद्धि वीक्ष्य हृष्टो गतो गृहम्  ॥ गर्प्_२,७।७० ॥  
अभुञ्जं सर्वमागत्य यावज्जीवं तु तद्धनम्  ।  
मित्रं पूरे हि निः क्षिप्य यदहं शीघ्रमागतः  ॥ गर्प्_२,७।७१ ॥  
एतस्मात्कारणात्प्रेतः शीघ्रगो ऽहं तु नामतः  ।  
रोधक उवाच  ।  
अहन्तु शूद्रजातीयः पुराभूवं मुनीश्वर  ॥ गर्प्_२,७।७२ ॥  
राजप्रसादाप्तमहाशतग्रामाधिकारवान्  ।  
वृद्धौ मे पितरावास्तां लघुरेकः सहोदरः  ॥ गर्प्_२,७।७३ ॥  
शीघ्रं स च मया भ्राता लुब्धेनैकः पृथक्कृतः  ।  
आप्तवान्परमं दुःखं सोन्नवस्त्रविवर्जितः  ॥ गर्प्_२,७।७४ ॥  
अदत्तां पितरौ च्छन्नं किञ्चित्किञ्चित्तु तस्य च  ।  
तस्मै पितृभ्यां यद्दत्तमाप्तेभ्यस्तन्मया श्रुतम्  ॥ गर्प्_२,७।७५ ॥  
तत्सर्वं तत्त्वतो ज्ञात्वा पित्रो रोधमकारयम्  ।  
शून्यमन्दिर एकस्मिन्बद्ध्वा तु निगडैर्दृढैः  ॥ गर्प्_२,७।७६ ॥  
ततस्तौ जहतुः प्राणान्दुः खितौ विषपानतः  ।  
सोसौ बालो ऽपि बभ्राम पितृभ्यां रहितो द्विज  ॥ गर्प्_२,७।७७ ॥  
पुरः पत्तनखर्वाचान् खेटानपि मृतः क्षुधा  ।  
एतस्मात्पातकाद्विप्र मृतः प्रेतत्वमागतः  ॥ गर्प्_२,७।७८ ॥  
रुद्धौ तु पितरौ यस्मान्नाम्नाहं रोधकस्ततः  ।  
लेखक उवाच  ।  
अहं विप्र पुराभूवमवन्त्यां द्विजलसत्तमः  ॥ गर्प्_२,७।७९ ॥  
भद्रस्य राज्ञो देवानां पूजने ऽधिकृतो ह्यहम्  ।  
बह्व्यस्तु प्रतिमास्तत्र बभूवुर्बहुनामिकाः  ॥ गर्प्_२,७।८० ॥  
हेम्नस्तदङ्गेषु बहु रत्नजातं बभूव ह  ।  
तासां मे कुर्वतः पूजां पापा मतिरजायत  ॥ गर्प्_२,७।८१ ॥  
अखिलं तीक्ष्णलोहेन तासामङ्गं विशीर्य च  ।  
उल्लेखनञ्च रत्नानां नेत्रादिभ्यः कृतं मया  ॥ गर्प्_२,७।८२ ॥  
तथाकृतान्यथाङ्गानि प्रतिमानां निरीक्ष्य च  ।  
नेत्राणि च विरत्नानि नृपश्चुक्रोध वह्निवत्  ॥ गर्प्_२,७।८३ ॥  
प्रतिजज्ञे नृपः पश्चादेष ब्राह्मणपुङ्गवः  ।  
आभ्यो रत्नं सुवर्णञ्च हृतं येन भविष्यति  ॥ गर्प्_२,७।८४ ॥  
ज्ञातश्च स हि मे वध्यो भविष्यति न संशयः  ।  
अहं तत्सकलं ज्ञात्वा रात्रावसिधरो गृहम्  ॥ गर्प्_२,७।८५ ॥  
राज्ञः प्रविश्य राजानं पशुमारममारयम्  ।  
गृहीत्वाथ मणीन् स्वर्णं निशीथे ऽहं गतो ऽन्यतः  ॥ गर्प्_२,७।८६ ॥  
व्याघ्रेण महातारण्ये नखटङ्कैर्विटङ्कितः  ।  
लेखनात्प्रतिमाया यन्मया लोहेन कर्तितम्  ॥ गर्प्_२,७।८७ ॥  
एतस्मात्पातकात्प्रेतो लेखको नामतो ऽस्म्यहम्  ।  
आसीन्नरकभोगान्ते नः प्रेतत्वमिदं द्विज  ॥ गर्प्_२,७।८८ ॥  
ब्राह्मण उवाच  ।  
सञ्ज्ञास्तादृश्य आख्याता यथैता भवता दशाः  ।  
वदन्त्वाचारमात्रं मे प्रेता आहारमप्युत  ॥ गर्प्_२,७।८९ ॥  
प्रेता ऊचुः  ।  
वेदमार्गानुसरणं लज्जा धर्मो दमः क्षमा  ।  
धृतिर्ज्ञानं नैव यत्र वयं तत्र वसामहे  ॥ गर्प्_२,७।९० ॥  
तस्य पीडां वपं कुर्मो नैव श्राद्धं न तर्पणम्  ।  
यस्य गेहे तदङ्गात्तु मांसञ्च रुधिरं क्रमात्  ॥ गर्प्_२,७।९१ ॥  
जक्षामश्च पिबामश्च उक्त आचार एष नः  ।  
शृणु चाहारमस्माकं सर्वलोकविगर्हितम्  ॥ गर्प्_२,७।९२ ॥  
दृष्टस्त्वया च किञ्चिद्वै ब्रूमोज्ञातं त्वयानघ  ।  
वमनं विडू दूषिका च श्लेष्मा मूत्राश्रुणी तथा  ॥ गर्प्_२,७।९३ ॥  
एतद्भक्ष्यञ्च पानञ्च मा पृच्छातः परं द्विज  ।  
लज्जा नो जायते स्वामिन्नाहारं वदतां स्वकम्  ॥ गर्प्_२,७।९४ ॥  
अज्ञानास्तामसा मन्दा कान्दिशीका वयं विभो  ।  
अकस्माज्जन्मनां विप्र स्मृतिः प्राप्ता तु पौर्विकी  ॥ गर्प्_२,७।९५ ॥  
विनीतत्वाविनीतत्वे जानीमो नैव नः प्रभो  ।  
श्रीकृष्ण उवाच  ।  
एवं वदत्सु प्रेतेषु तथा श्रुतवति द्विजे  ॥ गर्प्_२,७।९६ ॥  
अदर्शयमहं रूपं तदा तार्क्ष्येदमेव वै  ।  
स तु दृष्ट्वा द्विजश्रेष्ठो हृद्गतं पुरुषं पुरः  ॥ गर्प्_२,७।९७ ॥  
स्तोत्रैस्तुष्टाव पक्षीश दण्डवत्प्रणनाम माम्  ।  
ते ऽपि तेपुस्ततः प्रेता आश्चर्योत्फुल्लचक्षुषः  ॥ गर्प्_२,७।९८ ॥  
प्रणयेन स्खलद्वाचः खग नोचुः किमप्युत  ।  
रजसा गोरचित्तानां तमसा मूढचेतसाम्  ।  
कृपया यः समुद्धारं कुरुषे वै नमो ऽस्त ते  ॥ गर्प्_२,७।९९ ॥  
एवं द्विजातौ ब्रुवति प्रभू तप्रभैश्च मुख्याम्बरचारियुक्तैः  ।  
तदा मदिच्छाप्रभवैर्विमानैः षड्भिः समन्ताद्रुरुचे गिरिः सः  ॥ गर्प्_२,७।१०० ॥  
इत्थं विमानेन मदीयलोकं गतो द्विजरसो ऽप्यथ पञ्चमिस्तैः  ।  
प्रेता ययुः स्वर्गमगण्यपुण्यं सत्सङ्गसंसर्गवशात्सुपर्णम्  ॥ गर्प्_२,७।१०१ ॥  
प्रेताः सङ्गवशेन नाकमवन्सन्तप्तको ब्राह्मणो विष्वक्सन इति प्रसिद्धविभवो नाम्ना गणे मे ऽभवत्  ।  
एतत्ते सकलं मया निगादितं यश्चैतदुत्कीर्तयेद्यश्चेदं शृणुयान्न सो ऽपि पुरुषः प्रेतत्वमाप्नोति हि  ॥ गर्प्_२,७।१०२ ॥  
  
इति श्रीगारुडे महापुराणे उत्तरखण्डे द्वितीयांशे धर्मकाण्डे श्रीकृष्णगरुडसंवादे प्रेतकल्पे पञ्चप्रेतोपाख्यानं नाम सप्तमो ऽद्यायः  
  
  
_____________________________________________________________  
  
श्रीगरुडमहापुराणम्- ८  
गरुड उवाच  ।  
स्वामिन्कस्याधिकारो ऽत्र सर्व एवौर्ध्वदेहिके  ।  
क्रियाः कतिविधाः प्रोक्ता वदैतत्सर्वमेव मे  ॥ गर्प्_२,८।१ ॥  
श्रीकृष्ण उवाच  ।  
पुत्रः पौत्रः प्रपौत्रो वा तद्भ्राता भ्रातृसन्ततिः  ।  
सपिण्डसन्ततिर्वापि क्रियार्हाः खग ज्ञातयः  ॥ गर्प्_२,८।२ ॥  
तेषामभावे सर्वेषां समानोदकसन्ततिः  ।  
कुलद्वये ऽपि चोच्छिन्ने स्त्रीभिः कार्याः क्रियाः खग  ॥ गर्प्_२,८।३ ॥  
इच्छयोच्छिन्नबन्धश्च कारयेदवनीपतिः  ।  
पूर्वाः क्रिया मध्यमाश्च तथा चैवोत्तराः क्रियाः  ॥ गर्प्_२,८।४ ॥  
प्रतिसंवत्सरं पक्षिन्नेकोद्दिष्टविधानतः  ।  
श्राद्धं तत्र प्रकर्तव्यं फलं तस्य शृणुष्व मे  ॥ गर्प्_२,८।५ ॥  
ब्रह्मेन्द्ररुद्रनासत्यसूर्याग्निवसुमारुतान्  ।  
विश्वेदेवान्पितृ गणान्वयांसि मनुजान्पशून्  ॥ गर्प्_२,८।६ ॥  
सरीसृपान्मातृगणान्यच्चान्यद्भूतसञ्ज्ञितम्  ।  
श्राद्धं श्रद्धान्वितः कुर्वन्प्रीणयत्यखिलं जगत्  ॥ गर्प्_२,८।७ ॥  
ते तृप्तास्तर्पयन्त्येनं पुत्रदारधनैस्तथा  ।  
अधिकारः क्रियाभेदः समासात्ते निरूपितः  ॥ गर्प्_२,८।८ ॥  
गरुड उवाच  ।  
उक्तेष्वेको ऽपि चेन्न स्यादधिकारी सुरोत्तम  ।  
कर्तव्यं किं तदा विष्णो पुरुषेण विजानता  ॥ गर्प्_२,८।९ ॥  
श्रीकृष्ण उवाच  ।  
अधिकारो यदा नास्ति यदि नास्ति च निश्चयः  ।  
जीविते सति जीवाय दद्याच्छ्राद्धंस्वयं नरः  ॥ गर्प्_२,८।१० ॥  
कृतोपवासः सुस्नातः कृष्णासङ्गः समाहितः  ।  
कर्तारमथ भोक्तारं विष्णुं सर्वेश्वरं यजेत्  ॥ गर्प्_२,८।११ ॥  
सदक्षिणाश्च सतिलास्तिस्त्रश्च जलधेनवः  ।  
निवेदयेत्पितृभ्यश्च स्वधेति सुसमाहितः  ॥ गर्प्_२,८।१२ ॥  
अग्नये कव्यवाहनाय स्वधा नम इति स्मरन्  ।  
सोमायत्वा पितृमते स्वधा नम इति स्मरन्  ॥ गर्प्_२,८।१३ ॥  
दक्षिणेन तु दद्याच्च तृतीयां दक्षिणायुताम्  ।  
यमायाङ्गिरसे चाथ स्वधा नम इति स्मरन्  ॥ गर्प्_२,८।१४ ॥  
तयोर्मध्ये तु निः क्षिप्य विप्रान्सम्मन्त्र्य भो जयेत्  ।  
प्रथमामुत्तरे न्यस्य द्वितीयां दक्षिणे न्यसेत्  ॥ गर्प्_२,८।१५ ॥  
मध्ये तृतीयां विन्यस्य पश्चादावाहनादिकम्  ।  
आवाहनादिना पूर्वं विश्वेदेवान्प्रपूज्यच  ॥ गर्प्_२,८।१६ ॥  
वसुभ्यस्त्वामहं विप्र रुद्रेभ्यस्त्वामहं ततः  ।  
सूर्येभ्यस्त्वामहं विप्र भोजयामीति तान्वदेत्  ॥ गर्प्_२,८।१७ ॥  
आवाहनादिकं शेषं कुर्याच्च पितृशेषवत्  ।  
साम्यां धेनुं ततो दद्याद्वसूद्देशं द्विजाय तु  ॥ गर्प्_२,८।१८ ॥  
आग्नेय्यां चाथ रौद्राय याम्यां सूर्यद्विजाय तु  ।  
विश्वेभ्यश्चाथ देवेभ्यस्तिलपात्रं निवेदयेत्  ॥ गर्प्_२,८।१९ ॥  
स्वस्तीत्येव तथाक्षय्यं जलं दत्त्वाथ तान्द्विजान्  ।  
विसर्जयेत्स्मरन्विष्णुं देवमष्टाक्षरं विभुम्  ॥ गर्प्_२,८।२० ॥  
ततः कामं कुलेशानीं शिवं नारायणं स्मरेत्  ।  
चतुर्दश्यां ततो गच्छेद्यथाप्राप्तां सरिद्वराम्  ॥ गर्प्_२,८।२१ ॥  
वस्त्राणि लोहखण्डानि जितं त इति सञ्जपन्  ।  
दक्षिणाभिमुखो वह्निं ज्वालयेत्तत्र च स्वयम्  ॥ गर्प्_२,८।२२ ॥  
पञ्चाशता कुशैर्ब्राह्मीं कृत्वा प्रतिकृतिं दहेत्  ।  
हुत्वा श्माशानिकं होमं पूर्णाहुत्यन्तमेव हि  ॥ गर्प्_२,८।२३ ॥  
निरग्रिमथ वा भूमिं यमं रुद्रञ्च संस्मरेत्  ।  
हुत्वा प्राधानिके स्थाने पश्चादावाहयेच्च तम्  ॥ गर्प्_२,८।२४ ॥  
श्रपयेच्चापरं वह्नौ मुद्गमिश्रं चरुं ततः  ।  
तिलतण्डुलमिश्रञ्च द्वितीयं सपवित्रकम्  ॥ गर्प्_२,८।२५ ॥  
ॐ पृथिव्यै नमस्तुभ्यमिति चैकं निवेदयेत्  ।  
ॐ यमाय नमश्चेति द्वितीयं तदनन्तरम्  ॥ गर्प्_२,८।२६ ॥  
ॐ नमश्चाथ रुद्राय श्माशानपतये नमः  ।  
ततो दीप्ते समिद्धे ऽग्नौ भूमौ प्रकृतिदारुणे  ॥ गर्प्_२,८।२७ ॥  
सप्तभ्यो यमसञ्ज्ञेभ्यो दद्यात्सप्त जलाञ्जलीन्  ।  
यमाय धर्मराजाय मृत्यवे चान्तकाय च  ॥ गर्प्_२,८।२८ ॥  
वैवस्वताय कालाय सर्वप्राणहराय च  ।  
स्वधाकारनमस्कारप्रणवैः सह सप्तधा  ॥ गर्प्_२,८।२९ ॥  
अमुकामुकगौत्रैतत्तुभ्यमस्तु तिलोदकम्  ।  
प्रदद्याद्दश पिण्डांस्तु अर्घपुष्पसमन्वितान्  ॥ गर्प्_२,८।३० ॥  
धूपो दीपो बलिर्गन्धः सर्वेषामस्तु चाक्षयः  ।  
दश पिण्डांस्तु दान्दत्त्वा विष्णोः सौम्यं मुखं स्मरेत्  ॥ गर्प्_२,८।३१ ॥  
कुर्याच्च मासिकं मासि सपिण्डीकरणं ततः  ।  
आशौचान्ते ततः कुर्यादात्मनो वा मरस्य तु  ॥ गर्प्_२,८।३२ ॥  
कुर्यादस्थिरतां ज्ञात्वा शक्त्यारोग्यधनायुषम्  ।  
एतत्ते सर्वमाख्यातं जीवच्छ्राद्धं मया खग  ॥ गर्प्_२,८।३३ ॥  
  
इति श्रीगारुडे महापुराणे उत्तरखण्डे द्वितीयांशे धर्मकाण्डे प्रेतकल्पे श्रीकृष्ण गरुडसंवादे श्राद्धकर्त्रात्मश्राद्धयोर्निरूपणं नामाष्टमो ऽध्यायः  
  
  
_____________________________________________________________  
  
श्रीगरुडमहापुराणम्- ९  
गरुड उवाच  ।  
उक्तमाद्यां क्रियां यावन्नृपो ऽपीतित्वयानघ  ।  
कस्यचित्केनचिद्राज्ञा किमाद्या सा कृता पुरा  ॥ गर्प्_२,९।१ ॥  
श्रीकृष्ण उवाच  ।  
सुपर्ण शृणु वक्ष्यामि यथा राज्ञा क्रिया कृता  ।  
आसीत् कृतयुगे राजा वाङ्गो वै बभ्रुवाहनः  ॥ गर्प्_२,९।२ ॥  
पृथिव्याश्चतुरन्ताया गोप्ता पक्षीन्द्र धर्मतः  ।  
चतुर्भागां भुवं कृत्स्नां स भुङ्के वसुधाधिपः  ॥ गर्प्_२,९।३ ॥  
न पापकृत्कश्चिदासीत्तस्मिन्राज्यं प्रशासति  ।  
नासीच्चौरभयं तार्क्ष्य न क्षुद्रभयमेव हि  ॥ गर्प्_२,९।४ ॥  
नासीद्व्याधिभयञ्चापि तस्मिञ्जनपदेश्वरे  ।  
स्वधर्मे रेमिरे चासीत्तेजसा भास्करोपमः  ॥ गर्प्_२,९।५ ॥  
अक्षुब्धत्वेर्ऽचलसमः सहिष्णुत्वे धरासमः  ।  
स कदाचिन्महाबाहुः प्रभूतबलवाहनः  ॥ गर्प्_२,९।६ ॥  
वनं जगाम गहनं हयानाञ्च शतैर्वृतः  ।  
सिंहनादैश्च योधानां शङ्खदुन्दुभिनिः स्वनैः  ॥ गर्प्_२,९।७ ॥  
आसीत्किलकिलाशब्दस्तस्मिन् गच्छती पार्थिवे  ।  
तत्रतत्र च विप्रेन्द्रैः स्तूयमानः समन्ततः  ॥ गर्प्_२,९।८ ॥  
निर्ययौ परया प्रीत्या वनं मृगजिघांसया  ।  
स गच्छन्ददृशे धीमान्नन्दनप्रतिमं वनम्  ॥ गर्प्_२,९।९ ॥  
बिल्वार्कखदिराकीर्णं कपित्थध्वजसंयुतम्  ।  
विषमैः पर्वतैश्चैव सर्वतश्च समन्वितम्  ॥ गर्प्_२,९।१० ॥  
निर्जलं निर्मनुष्यञ्च बहुयोजनमायतम्  ।  
मृगसिंहैर्महाघोरैन्यैश्चापि वनेचरैः  ॥ गर्प्_२,९।११ ॥  
तद्वनं मनुज व्याघ्रः सभृत्यबलवाहनः  ।  
लीलया लोडयामास सूदयन्विविधान्मृगान्  ॥ गर्प्_२,९।१२ ॥  
मृगस्य कस्यचित्कुक्षिं ततो विव्याध भूमिपः  ।  
राजा मृगप्रसङ्गेन तमनु प्राविशद्वनम्  ॥ गर्प्_२,९।१३ ॥  
एकाकी वै हृतबलः क्षुत्प्रिपासासमन्वितः  ।  
स वनस्यान्तमासाद्य महच्चारण्यमासदत्  ॥ गर्प्_२,९।१४ ॥  
तृषया परयाविष्टो ऽन्विष्यज्जलमितस्ततः  ।  
स दूरात्पूरचक्राह्वं हंससारसनादितैः  ॥ गर्प्_२,९।१५ ॥  
सूचितं सर आगत्य साश्व एव व्यगाहत  ।  
पद्मानाञ्च परागेण उत्पलानां रजेन च  ॥ गर्प्_२,९।१६ ॥  
सुगन्धममलं शीतं पीत्वाम्भो निर्जगाम ह  ।  
मार्गश्रमपरिश्रान्तस्तडागतटमण्डपम्  ॥ गर्प्_२,९।१७ ॥  
न्यग्रोधं वीक्ष्य तस्याशु जटास्वश्वं बबन्ध ह  ।  
स तत्रास्तरमास्तीर्य खेटकानुपधाय च  ॥ गर्प्_२,९।१८ ॥  
सूष्वाप वायुना तत्र सेव्यामातस्तदा क्षणम्  ।  
क्षणं सुप्ते नृपे तत्र प्रेतो वै प्रेतवाहनः  ॥ गर्प्_२,९।१९ ॥  
कश्चिदत्राजगामाथ युक्तः प्रेतशतेन च  ।  
अस्थिचर्मशिराशेषशरीरः परिविभ्रमन्  ॥ गर्प्_२,९।२० ॥  
भक्ष्यम्पेयं मार्गमाणो न बध्नाति धृतिं क्वचित्  ।  
तमपूर्वं नृपो दृष्ट्वाकरोदस्त्रं शरासने  ॥ गर्प्_२,९।२१ ॥  
दृष्ट्वा सो ऽपि चिरं भूपं तस्थौ स्थाणुपिवाग्रतः  ।  
तमवस्थितमालोक्य राजा प्राप्तकुतूहलः  ॥ गर्प्_२,९।२२ ॥  
पप्रच्छ तञ्च को ऽसीति कुतो वा विकृतिं गतः  ।  
प्रेत उवाच  ।  
प्रेतभावो मया त्यक्तो गतिं प्राप्तो ऽरम्यहं पराम्  ॥ गर्प्_२,९।२३ ॥  
त्वत्संयोगान्महाबाहो नास्ति धन्यतरो मया  ।  
बभ्रुवाहन उवाच  ।  
किमेतत्दिपिने घोरे सर्वत्रातिभयानके  ॥ गर्प्_२,९।२४ ॥  
दोधूयमाने वातेन वात्यारूपेण कोणप  ।  
पतङ्गा मशकाः क्षुद्राः कवन्धाश्च शिरांसि च  ॥ गर्प्_२,९।२५ ॥  
मत्स्याः कूर्माः कृकलासा वृश्चिका भ्रमराहयः  ।  
अधोमुखोर्ध्वपादास्ते क्रन्दमानाः सुदारुणम्  ॥ गर्प्_२,९।२६ ॥  
प्रवान्ति वायवो रूक्षा ज्वलन्तो विद्युदग्नयः  ।  
इतस्ततो भ्रमन्तीव वायुना तृणसन्ततिः  ॥ गर्प्_२,९।२७ ॥  
दृश्यन्ते विविधा जीवा नागाश्च शलभव्रजाः  ।  
श्रूयन्ते बहुधा रावा न दृश्यन्ते क्वचित्क्वचित्  ॥ गर्प्_२,९।२८ ॥  
दृष्ट्वेदं विकृतं सर्वं वेपते हृदयम्मम  ।  
प्रते उवाच  ।  
येषां नैवाग्निसंस्कारो न श्राद्धं नोदकक्रियाः  ॥ गर्प्_२,९।२९ ॥  
षट् पिण्डा दश गात्राणि सपिण्डीकरणं न हि  ।  
विश्वासघातिनो ये च सुरापाः स्वर्णहारिणः  ॥ गर्प्_२,९।३० ॥  
मृता दुर्मरणाद्ये च ये चासूयापरा जनाः  ।  
प्रायश्चित्तविहीना ये अगम्यागमने रताः  ॥ गर्प्_२,९।३१ ॥  
कर्मभिर्भ्राम्यमाणास्ते प्राणिनः स्वकृतैरिह  ।  
दुर्लभाहारपानीया दृश्यन्ते पीडिता भृशम्  ॥ गर्प्_२,९।३२ ॥  
एतेषां कृपया राजंस्त्वं कुरुष्वौर्ध्वदेहिकम्  ।  
येषां न माता न पिता न पुत्रो न च बान्धवाः  ॥ गर्प्_२,९।३३ ॥  
तेषा राजा स्वयं कुर्यात्कर्माणि तु यतो नृपः  ।  
आत्मनश्च शुभं कर्म कर्तव्यं पारलौकिकम्  ॥ गर्प्_२,९।३४ ॥  
विमुक्तः सर्वदुः खेभ्यो येनाञ्जो दुर्गातिं तरेत्  ।  
भ्रातरः कस्य के पुत्रास्त्रियो ऽपि स्वार्थकोविदाः  ॥ गर्प्_२,९।३५ ॥  
न कार्यस्तेषु विश्रम्भ स्वकृतं भुज्यतेयतः  ।  
गृहेष्वर्था निवर्न्त्तन्ते श्मशाने चैव बान्धवाः  ॥ गर्प्_२,९।३६ ॥  
शरीरं काष्ठामादत्ते पापं पुण्यं सह व्रजेत्  ।  
तस्मादाशु त्वया सम्यगात्मनः श्रेय इच्छता  ॥ गर्प्_२,९।३७ ॥  
अस्थिरेण शरीरेण कर्तव्यञ्चौर्ध्वदोहिकम्  ।  
राजोवाच  ।  
कृशरूपः करालाक्षस्त्वं प्रेत इव लक्ष्यसे  ॥ गर्प्_२,९।३८ ॥  
कथयस्वः मम प्रीत्या प्रेतराज यथातथम्  ।  
तथा पृष्टः स वै राज्ञा उवाच सकलं स्वकम्  ॥ गर्प्_२,९।३९ ॥  
प्रेत उवाच  ।  
कथयामि नृपश्रेष्ठ सर्वमेवादितस्तव  ।  
प्रेतत्वे कारणं श्रुत्वा दयां कर्तुमिहार्हसि  ॥ गर्प्_२,९।४० ॥  
वैदिशं नाम नगरं सर्वसम्पत्सुखावहम्  ।  
नानाजनपदाकीर्णं नानारत्नसमाकुलम्  ॥ गर्प्_२,९।४१ ॥  
नानापुष्पवनाकीर्णं नानापुण्यजनावृतम्  ।  
तत्राहं न्यवसं भूप देवार्चनरतः सदा  ॥ गर्प्_२,९।४२ ॥  
वैश्यजातिः सुदेवो ऽहं नाम्ना विदितमस्तु ते  ।  
हव्येन तर्पिता देवाः कव्येन पितरो मया  ॥ गर्प्_२,९।४३ ॥  
विविधैर्दानयोगैश्च विप्राः सन्तर्पिता मया  ।  
आहारश्च विहारश्च मया वै सुनिवेशितः  ॥ गर्प्_२,९।४४ ॥  
दीनानाथविशिष्टेभ्यो मया दत्तमनेकधा  ।  
तत्सर्वं निष्फलं जातं मम दैवादुपागतम्  ॥ गर्प्_२,९।४५ ॥  
न मे ऽस्ति सन्ततिस्तात न सुहृन्न च बान्धवाः  ।  
न च मित्रं हितस्तादृग्यः कुर्यादौर्ध्वदैहिकम्  ॥ गर्प्_२,९।४६ ॥  
प्रेतत्वं सुस्थिरं तेन मम जातं नृपोत्तम  ।  
एकादशं त्रिपक्षञ्च षाण्मासिकमथाब्दिकम्  ॥ गर्प्_२,९।४७ ॥  
प्रतिमास्यानि चान्या नि ह्येवं श्राद्धानि षोडश  ।  
यस्यैतानि न दीयन्ते प्रेतश्राद्धानि भूपते  ॥ गर्प्_२,९।४८ ॥  
प्रेतत्वं सुस्थिरं तस्यः दत्तैः श्राद्धशतैरपि  ।  
एवं ज्ञात्वा महाराज प्रेतत्वादुद्धरस्व माम्  ॥ गर्प्_२,९।४९ ॥  
वर्णानाञ्चैव सर्वेषां राजा बन्धुरिहोच्यते  ।  
तन्मां तारय राजेन्द्र मणिरत्नं ददामि ते  ॥ गर्प्_२,९।५० ॥  
यथा मम शुभावाप्तिर्भवेन्नृपवरोत्तम  ।  
तथा कार्यं महीपाल दयां कृत्वा मयि प्रभो  ॥ गर्प्_२,९।५१ ॥  
सपिण्डैर्वा सगोत्रैर्वा निष्टुरैर्न कृतो हिमे  ।  
वृषोत्सर्गस्ततो दुष्टं प्रेतत्वं प्राप्तवानहम्  ॥ गर्प्_२,९।५२ ॥  
क्षुत्तृषाविष्टदेहश्च भक्ष्यं पानं न चाप्नुयाम्  ।  
अतो विकृतिरेषा वै कृशात्वादिरमांसका  ॥ गर्प्_२,९।५३ ॥  
क्षुत्तृड्जन्यं महादुः खमनुभवामि पुनः पुनः  ।  
अकल्याणं हि प्रेतत्वं वृषोत्सर्गं विना कृतम्  ॥ गर्प्_२,९।५४ ॥  
तस्माद्राजन्दयासिन्धो प्रार्थयामि तवाग्रतः  ।  
राजोवाच  ।  
वर्तते मत्कुले प्रेत इति ज्ञेयं कथं नरैः  ॥ गर्प्_२,९।५५ ॥  
तन्ममाचक्ष्व हि प्रेत प्रेतत्वान्मुच्यते कथम्  ।  
प्रेत उवाच  ।  
लिङ्गेन पीडया प्रेतो ऽनुमातव्यो नरैः सदा  ॥ गर्प्_२,९।५६ ॥  
वक्ष्यामि पीडास्ता राजन्या वै प्रेतकृता भुवि  ।  
ऋतुः स्यादफलः स्त्रीणां यदा वंशो न वर्धते  ॥ गर्प्_२,९।५७ ॥  
मियन्ते चाल्पवयसः सा पीडा पेतसम्भवा  ।  
अकस्माद्वृत्तिहरणमप्रतिष्ठा जनेषु वै  ॥ गर्प्_२,९।५८ ॥  
अकस्माद्गहदाहः स्यात्सा पीडा प्रेतसम्भवा  ।  
स्वगेहे कलहो नित्यं स्याच्च मिथ्याभिशंसनप  ॥ गर्प्_२,९।५९ ॥  
गजयक्ष्मादिसम्भूतिः सा पीडा प्रेतसम्भवा  ।  
अपि स्वयं धनं मुक्तं प्रयत्नादनवे पथि  ॥ गर्प्_२,९।६० ॥  
नैव लभ्येत नश्येतः सा पीडा प्रेतसम्मवा  ।  
सुवृष्टौ कृषिनाशः स्याद्वाणिज्याद्वृत्तिनाशनम्  ॥ गर्प्_२,९।६१ ॥  
कलत्रं पतिकूलं स्यात्सा पीडा प्रेतसम्भवा  ।  
एवन्तु पीडया राजन्प्रेतज्ञानं भवेन्नृणाम्  ॥ गर्प्_२,९।६२ ॥  
वृषोत्सर्गो यदि भवेत्प्रेतत्वान्मुच्यते तदा  ।  
तस्मान्नप त्वमप्येवं वृषोत्सर्गं कुरु प्रभो  ॥ गर्प्_२,९।६३ ॥  
मामुद्दिश्य नृपे ऽप्यत्राधिकारो ऽत्यनुकम्पया  ।  
राजपुत्रो हतः कश्चिन्मयैवाप्तस्ततो मया  ॥ गर्प्_२,९।६४ ॥  
कुरुष्व त्वं गृहीत्वा मे तद्धनेन वृषोत्सवम्  ।  
कार्तिक्यां पौर्णमास्यां वाऽश्वयुङ्मध्ये ऽथवा नृप  ॥ गर्प्_२,९।६५ ॥  
रेवतीयुक्तदिवसे कृषीष्ठा मे वृषोत्सवम्  ।  
पुण्यान्विप्रान्समाहूय वह्निं स्थाप्य विधानतः  ॥ गर्प्_२,९।६६ ॥  
मन्त्रैर्हेमस्तथा कार्यः षड्भिर्नृप विधानतः  ।  
बहून्विप्रान् भोजयेथास्तद्रत्नाप्तधनेन वै  ।  
एवं कृते महीपाल मम मुक्तिर्भविष्यति  ॥ गर्प्_२,९।६७ ॥  
श्रीकृष्ण उवाच  ।  
तथेति प्रतिजग्राह मणिं राजा ततः खग  ॥ गर्प्_२,९।६८ ॥  
क्रियाधिकारस्तस्यैव यो धनग्राहको भवेत्  ।  
कुर्वतोस्तु तयोर्वार्तामेवं प्रेतमहीक्षितोः  ॥ गर्प्_२,९।६९ ॥  
झणत्कारस्तु घण्टानां भेरीणां भाङ्कृतिस्तथा  ।  
जातस्तदा राजसेना चतुरङ्गा समापतत्  ॥ गर्प्_२,९।७० ॥  
तस्यामागतमात्रायां प्रेतश्चादृश्यतां गतः  ।  
तस्माद्वनाद्विनिः सृत्य राजापि पुरमागमत्  ॥ गर्प्_२,९।७१ ॥  
स कार्तिक्यां पूर्णिमायां प्रेतमुद्दिश्य संव्यधात्  ।  
वृषोत्सर्गं विधानेन तन्मण्याप्तधनेन च  ॥ गर्प्_२,९।७२ ॥  
प्रेतो ऽप्ययं सपदिलब्धसुवर्णदेहः कर्मान्त आगत इति प्रणनाम भूपम्  ।  
देव त्वदीयमहिमायमिति स्तुवन् स यातो दिवं गरुड भूपतिना कृतज्ञः  ॥ गर्प्_२,९।७३ ॥  
एतत्ते सर्वमाख्यातं यथा भूपतिनापि सः  ।  
उद्धृतः प्रेतभावाद्वै किमन्यच्छ्रोतुमिच्छसि  ॥ गर्प्_२,९।७४ ॥  
  
इति श्रीगारुडे महापुराणे उत्तरखण्डे द्वितीयांशे धर्मकाण्डे प्रेतकल्पे श्रीकृष्णगरुडसंवादे राजकृतवृषोत्सर्गक्रियादिनिरूपणं नाम नवमो ऽध्यायः  
  
  
_____________________________________________________________  
  
  
श्रीगरुडमहापुराणम्- १०  
गरुड उवाच  ।  
सपिण्डीकरण जाते आब्दिके च स्वकर्मभिः  ।  
देवत्वं वा मनुष्यत्वं पक्षित्वं वाप्नुयुर्नराः  ॥ गर्प्_२,१०।१ ॥  
तेषां विभिन्नाहाराणां श्राद्धं वै तृप्तिदं कथम्  ।  
यदप्यन्यैर्द्विजैर्भुक्तं हूयते यदि वानले  ॥ गर्प्_२,१०।२ ॥  
शुभाशुभात्मकैः प्रेतस्तद्दत्तं भुज्यते कथम्  ।  
श्राद्धस्यावश्यकत्वन्तु आमावास्यादिषु श्रुतम्  ॥ गर्प्_२,१०।३ ॥  
श्रीभगवानुवाच  ।  
प्रेतानां शृणु पक्षीन्द्र यथा श्राद्धन्तु तृप्तिदम्  ।  
देवो यदपि जातो ऽयं मनुष्यः कर्मयोगतः  ॥ गर्प्_२,१०।४ ॥  
तस्यान्नममृतं भूत्वा देवत्वे ऽप्यनुयाति च  ।  
गान्धव्ये भोगरूपेण पशुत्वे च तृणं भवेत्  ॥ गर्प्_२,१०।५ ॥  
श्राद्धं हि वायुरूपेण नागत्वे ऽप्यनुगच्छति  ।  
फलं भवति पक्षित्वे राक्षसेषु तथामिषम्  ॥ गर्प्_२,१०।६ ॥  
दानवत्वे तथा मांसं प्रेतत्वेरुधिरं तथा  ।  
मनुष्यत्वे ऽन्नपानादि बाल्ये भोगरसो भवेत्  ॥ गर्प्_२,१०।७ ॥  
गरुड उवाच  ।  
कथं कव्यानि दत्तानि हव्यानि च जनैरिह  ।  
गच्छन्ति पितृलोकं वा प्रापकः को ऽत्र गद्यते  ॥ गर्प्_२,१०।८ ॥  
मृतानामपि जन्तूनां श्राद्धमाप्यायनं यदि  ।  
निर्वाणस्य प्रदीपस्य तैलं संवर्धयेच्छिखाम्  ॥ गर्प्_२,१०।९ ॥  
मृताश्च पुरुषाः स्वामिन् स्वकर्मजनितां गतिम्  ।  
गाहन्तः के कथं स्वस्य सुतस्य श्रेय आप्नुयुः  ॥ गर्प्_२,१०।१० ॥  
श्रीभगवानुवाच  ।  
श्रुतेः प्रत्यक्षतस्तार्क्ष्य प्रामाण्यं बलवत्तरम्  ।  
श्रुत्या तुः बोधितार्थस्य पीयूषत्वादिरूपता  ॥ गर्प्_२,१०।११ ॥  
नामगोत्रं पितॄणां वै प्रापकं हव्यकव्ययोः  ।  
श्राद्धस्य मन्त्रास्तद्वत्तु प्रापकाश्चैव भक्तितः  ॥ गर्प्_२,१०।१२ ॥  
अचेतनानि चैतानि प्रापयन्ति कथन्त्विति  ।  
सुपर्ण नावगन्तव्यं प्रापकं वच्मि ते ऽपरम्  ॥ गर्प्_२,१०।१३ ॥  
अग्निष्वात्तादयस्तेषा माधिपत्ये व्यवस्थिताः  ।  
काले न्यायागतं पात्रे विधिना प्रतिपादितम्  ॥ गर्प्_२,१०।१४ ॥  
अन्नं नयन्ति तत्रैते जन्तुर्यत्रावतिष्ठते  ।  
नाम गोत्रञ्च मन्त्राश्च दत्तमन्नं नयन्ति ते  ॥ गर्प्_२,१०।१५ ॥  
अपि योनिशतं प्राप्तांस्तांस्तृप्तिरुपतिष्ठति  ।  
तेषां लोकान्तरस्थानां विविधैर्नामगोत्रकैः  ॥ गर्प्_२,१०।१६ ॥  
अपसव्यं क्षितौ दर्भे दत्ताः पिण्डास्त्रयस्तु वै  ।  
यान्ति तांस्तर्पयन्त्येवं प्रेतस्थानस्थितान्पितॄन्  ॥ गर्प्_२,१०।१७ ॥  
अप्राप्तयातनास्थानाः श्रेष्ठा ये भुवि पञ्चधा  ।  
नानारूपास्तु जाता ये तिर्यग्योन्यादिजातिषु  ॥ गर्प्_२,१०।१८ ॥  
यदाहारा भवन्त्येते पितरो यत्र योनिषु  ।  
तासुतासु तदाहारः श्राद्धा अवतिष्ठति  ॥ गर्प्_२,१०।१९ ॥  
यथा गोषु प्रनष्टासु वत्सो विन्दति मातरम्  ।  
तथान्नं नयते विप्र जन्तुर्यत्रावतिष्ठते  ॥ गर्प्_२,१०।२० ॥  
पितरः श्राद्धमोक्तारो विश्वेर्देवैः सदा सह  ।  
एते श्राद्धं सदा भुक्त्वा पितॄन्सन्तर्पयन्त्यतः  ॥ गर्प्_२,१०।२१ ॥  
वसुरुद्रादितिसुताः पितरः श्राद्धदेवताः  ।  
प्रीणयाते मनुष्याणां पितॄञ्श्राद्धेषु तर्पिताः  ॥ गर्प्_२,१०।२२ ॥  
आत्मानं गुर्विणी गर्भमपि प्रीणाति वै यथा  ।  
दोहदेन तथा देवाः श्राद्धैः स्वांश्च पितॄन्नृणाम्  ॥ गर्प्_२,१०।२३ ॥  
हृष्यन्ति पितरः श्रुत्वा श्राद्धकालमुपस्थितम्  ।  
अन्योन्यं मनसा ध्यात्वा सम्पतन्ति मनोजवम्  ॥ गर्प्_२,१०।२४ ॥  
ब्राह्मणैः सह चाश्रन्ति पितरो ह्यन्तरिक्षगाः  ।  
वायुभूताश्च तिष्ठन्ति भुक्त्वा यान्ति परां गतिम्  ॥ गर्प्_२,१०।२५ ॥  
निमन्त्रितास्तु ये विप्राः श्राद्धपूर्वदिनेः खग  ।  
प्रविश्य पितरस्तेषु भुक्त्वा यान्ति स्वमालयम्  ॥ गर्प्_२,१०।२६ ॥  
श्राद्धकर्त्रा तु यद्येकः श्राद्धे विप्रो निमन्त्रितः  ।  
उदरस्थः पिता तस्य वामपार्श्वे पितामहः  ॥ गर्प्_२,१०।२७ ॥  
प्रपितामहो दक्षिणतः पृष्ठतः पिण्डभक्षकः  ।  
श्राद्धकाले यमः प्रेतान्पितॄंश्चापि यमालयात्  ॥ गर्प्_२,१०।२८ ॥  
विसर्जयति मानुष्ये निरयस्थांश्च काश्यप  ।  
क्षुधार्ताः कीर्तयन्तश्च दुष्कृतञ्च स्वयङ्कृतम्  ॥ गर्प्_२,१०।२९ ॥  
काङ्क्षन्ति पुत्रपौत्रेभ्यः पायसं मधुसंयुतम्  ।  
तस्मात्तांस्तत्र विधिना तर्पयेत्पायसेन तु  ॥ गर्प्_२,१०।३० ॥  
गरुड उवाच  ।  
स्वामिन्केनापि ते दृष्टा आगताः पितरो द्विज  ।  
लोकादमुष्मादागत्य भुञ्जन्तो भुवि मानद  ॥ गर्प्_२,१०।३१ ॥  
श्रीभगवानुवाच  ।  
गरुत्मञ्छृणु वक्ष्यामि यथा दृष्टास्तु सीतया  ।  
पितरो विप्रदेहे वै श्वशुराद्यास्त्रयः क्वचित्  ॥ गर्प्_२,१०।३२ ॥  
गृहीत्वा पितुराज्ञां वै रामो वनमुपागमत्  ।  
ततः पुष्करयात्रार्थं रामो ऽयात्सीतया सह  ॥ गर्प्_२,१०।३३ ॥  
तीर्थं चापि समागत्य श्राद्धं प्रारब्ध वांस्तु सः  ।  
फलं पक्वन्तु जानक्या सिद्धं रामे निवेदितम्  ॥ गर्प्_२,१०।३४ ॥  
स्नातप्रियोक्तवाक्यात्तु सुस्नाता नमपालयत्  ।  
नभोमध्यगते सूर्ये काले कुतुप आगते  ॥ गर्प्_२,१०।३५ ॥  
अयाता ऋःषयः सर्वे ये रामेण निमन्त्रिताः  ।  
तान्मुनीनागतान्दृष्ट्वा वैदेही जनकात्मका  ॥ गर्प्_२,१०।३६ ॥  
रामाज्ञयान्नमादाय परिवेष्टुमुपागता  ।  
अपासर्पत्ततो दूरे विप्रमध्ये तु संस्थिता  ॥ गर्प्_२,१०।३७ ॥  
गुल्मैराच्छाद्य चात्मानं निगूढं सा स्थिता तदा  ।  
एकान्ते तु तदा सीतां ज्ञात्वा राघवनन्दनः  ॥ गर्प्_२,१०।३८ ॥  
विमृश्य सुचिरं कालमिदं किमिति सत्वरम्  ।  
किञ्चित्क्वचिद्गता साध्वी त्रपायाः कारणेन हि  ॥ गर्प्_२,१०।३९ ॥  
किं वा न भोजयन्विप्रान्सी तामन्वेषयाम्यहम्  ।  
विमृशन्नेवमेवं स स्वयं विप्रानभोजयत्  ॥ गर्प्_२,१०।४० ॥  
गतेषु द्विजमुख्येषु प्रियां रामो ऽब्रवीदिदम्  ।  
कथं तलासु लीना त्वं मुनीन्दृष्ट्वा समागतान्  ॥ गर्प्_२,१०।४१ ॥  
तत्सर्वं मम तन्वङ्गि कारणं वद मा चिरम्  ।  
एवमुक्ता तदा भर्त्रा सीता साधोमुखी स्थिता  ।  
मुञ्चन्ती चाश्रुसङ्घातं राघवं वाक्यमब्रवीत्  ॥ गर्प्_२,१०।४२ ॥  
सीतोवाच  ।  
शृणु त्वं नाथ यद्दृष्टमाश्चर्यमिह यादृशम्  ॥ गर्प्_२,१०।४३ ॥  
पिता तव मया दृष्टो ब्राह्मणाग्रे तु राघवः  ।  
सर्वाभरणसंयुक्तोद्वौ चान्यौ च तथाविधौ  ॥ गर्प्_२,१०।४४ ॥  
दृष्ट्वा त्वत्पितरञ्चाहमपक्रान्ता तवान्तिकात्  ।  
वल्कलाजिनसंवीता कथं राज्ञः पुरः प्रभो  ॥ गर्प्_२,१०।४५ ॥  
भवामि रिपुवीरघ्न सत्यमेतदुहाहृतम्  ।  
स्वहस्तेन कथं देयं राज्ञे वा भोजनं मया  ॥ गर्प्_२,१०।४६ ॥  
दासानामपि ये दासा नोपभुञ्जन्ति कर्हिचित्  ।  
तृणपात्रे कथं तस्मै अन्नं दातुं हि शक्रुयाम्  ॥ गर्प्_२,१०।४७ ॥  
याहं राज्ञा पुरा दृष्टा सर्वाभरणभूषिता  ।  
सा स्वेदमलदिग्धाङ्गी कथं यास्यामि भूपतिम्  ।  
अपकृष्टास्मि तेनाहं त्रपया रघुनन्दन  ।  
श्रीभागवानुवाच  ॥ गर्प्_२,१०।४८ ॥  
इति श्रुत्वा प्रियावाक्यं रामो विस्मितमानसः  ॥ गर्प्_२,१०।४९ ॥  
आश्चर्यमिति तज्ज्ञात्वा तदा स्वस्थानमागमत्  ।  
सीतया पितरो दृष्टा यथा तत्ते निवेदितम्  ॥ गर्प्_२,१०।५० ॥  
अपरं श्राद्धमाहात्म्यं किञ्चिच्छृणु समासतः  ।  
अमावस्यादिने प्राप्ते गृहद्वारे समास्थिताः  ॥ गर्प्_२,१०।५१ ॥  
वायुभूताः प्रवाञ्छन्ति श्राद्धं पितृगणा नृणाम्  ।  
यावदस्तमयं भानोः क्षुत्पिपासासमाकुलाः  ॥ गर्प्_२,१०।५२ ॥  
ततश्चास्तं गते सूर्ये निराशा दुः खसंयुताः  ।  
निः श्वसन्तश्चिरं यान्ति गर्हयन्तस्तु वंशजम्  ॥ गर्प्_२,१०।५३ ॥  
तस्माच्छ्राद्धं प्रयत्नेन अमायां कर्तुमर्हति  ।  
यदि श्राद्धं प्रकुर्वन्ति पुत्राद्यास्तस्य बान्धवाः  ॥ गर्प्_२,१०।५४ ॥  
उद्धृता ये गयाश्राद्धे ब्रह्मलोकञ्च तैः सह  ।  
भजन्ते क्षुत्पिपासा वा न तेषां जायते क्वचित्  ॥ गर्प्_२,१०।५५ ॥  
तस्माच्छ्राद्धं प्रयत्नेन सम्यक्कुर्याद्विचक्षणः  ।  
तस्माच्छ्राद्धं चरेद्भक्त्या शाकैरपि यथाविधि  ॥ गर्प्_२,१०।५६ ॥  
कुर्वीत समये श्राद्धं कुले कश्चिन्न सीदति  ।  
आयुः पुत्रान्यशः स्वर्गं कीर्तिं पुष्टिं बलं श्रियम्  ॥ गर्प्_२,१०।५७ ॥  
पशून्सारैव्यं धनं धान्यं प्राप्नुयात्पितृपूजनात्  ।  
देवकार्यादपि सदा पितृकार्यं विशिष्यते  ॥ गर्प्_२,१०।५८ ॥  
देवताभ्यः पितॄणां हि पूर्वमाप्यायनं शुभम्  ।  
ये यजन्ति पितॄन्देवान्ब्राह्मणांश्च हुताशनम्  ॥ गर्प्_२,१०।५९ ॥  
सर्वभूतान्तरात्मानं मामेव हि यजन्ति ते  ।  
स्मार्तेन विधिना श्राद्धं कृत्वा स्वविभवोचितम्  ॥ गर्प्_२,१०।६० ॥  
आब्राह्मस्तम्बपर्यन्तं जगत्प्रीणाति मानवः  ।  
अन्नप्रकिरणं यत्तु मनुष्यैः क्रियते भुवि  ॥ गर्प्_२,१०।६१ ॥  
तेन तुप्तिमुपायान्ति ये पिशाचत्वमागताः  ।  
यच्चाम्बुः स्नानवस्त्रेभ्यो भूमौ पतति खेचर  ॥ गर्प्_२,१०।६२ ॥  
तेन ये तरुतां प्राप्तास्तेषां तृप्तिः प्रजायते  ।  
यानि गन्धाम्बूनि चैव पतन्ति धरणीतले  ॥ गर्प्_२,१०।६३ ॥  
तेन चाप्यायनं तेषां ये देवत्वमुपागताः  ।  
ये चापि स्वकुलाद्बाह्याः क्रियायोग्या ह्यसंस्कृताः  ॥ गर्प्_२,१०।६४ ॥  
विपन्नास्ते तु विकिरसम्मार्जनजलाशिनः  ।  
भुक्त्वा चाचमनं यच्च जलं यच्चाह्नि सेवितम्  ॥ गर्प्_२,१०।६५ ॥  
ब्राह्मणानां तथैवान्यत्तेन तृप्तिं प्रयान्ति वै  ।  
पिशाचत्वमनुप्राप्ताः कृमिकीटत्वमेव ये  ॥ गर्प्_२,१०।६६ ॥  
उद्धृतेष्वन्नपिण्डेषु भुवि ये चान्नकाङ्क्षिणः  ।  
तैरेवाप्यायनं तेषां ये मनुष्यत्वमागताः  ॥ गर्प्_२,१०।६७ ॥  
एवं वै क्रियमाणानां तेषां चैव द्विजन्मनाम्  ।  
कश्चिज्जलान्नविक्षेपः शुचिरुच्छिष्ट एव वा  ॥ गर्प्_२,१०।६८ ॥  
तेनान्नेन कुले तेषां ये वै जात्यन्तरं गताः  ।  
भवत्याप्यायनं तेषां सम्यक् श्राद्धे कृते सति  ॥ गर्प्_२,१०।६९ ॥  
अन्यायोपार्जितैर्द्रव्यैर्यच्छ्राद्धं क्रियते नरैः  ।  
तकृप्यन्ति तेन चण्डालाः पुक्कसाद्युपयोनिषु  ॥ गर्प्_२,१०।७० ॥  
एवं सम्प्राप्यते पक्षिन् यद्दत्तमिह बान्धवैः  ।  
श्राद्धं कुर्वद्भिरन्नाम्वुशाकैस्तृप्तिर्हि जायते  ॥ गर्प्_२,१०।७१ ॥  
एतत्ते सर्वमाख्यातं यन्मां त्वं परिपृच्छसि  ।  
सद्यो देहान्तरप्राप्तिर्विलम्बेनावनीतले  ॥ गर्प्_२,१०।७२ ॥  
पृष्टवानसि तत्ते ऽहं प्रवक्ष्यामि समासतः  ।  
सद्यो विलम्बतञ्चैवोभयथापि कलेवरम्  ॥ गर्प्_२,१०।७३ ॥  
यतो हि मर्त्यः प्राप्नोति तद्विशेषञ्च मे शृणु  ।  
अधूमकज्योतिरिवाङ्गुष्ठमात्रः पुमांस्ततः  ॥ गर्प्_२,१०।७४ ॥  
देहमेकं सद्य एव वायवीयं प्रपद्यते  ।  
यथा नृणजलौका हि पश्चत्पादं तदोद्धरेत्  ॥ गर्प्_२,१०।७५ ॥  
स्थितिरग्र्यस्य पादस्य यदा जाता दृढा भवेत्  ।  
एवं देही पूर्वदेहं समुत्सृजति तं यदा  ॥ गर्प्_२,१०।७६ ॥  
भोगार्थमग्रे स्याद्देहो वायवीय उपस्थितः  ।  
विषयग्राहकं यद्वन्म्रियमाणस्य चेन्द्रियम्  ॥ गर्प्_२,१०।७७ ॥  
निर्व्यापारं तच्च देहे वायुनैव स गच्छति  ।  
शरीरं यदवाप्नोति तच्चाप्युत्क्वम्यति स्वयम्  ॥ गर्प्_२,१०।७८ ॥  
गृहीत्वा स्वं विनिर्याति जीवो गर्भ ईवाशयात्  ।  
उत्क्रामन्तं स्थितं वापि भुञ्जानं वा गुणान्वितम्  ॥ गर्प्_२,१०।७९ ॥  
विमूढा नानुपश्यन्ति पश्यन्ति ज्ञानचक्षुषः  ।  
आतिवाहिकमित्येवं वायवीयं वदन्ति हि  ॥ गर्प्_२,१०।८० ॥  
एवं तु यातुधानानां तमेव च वदन्ति हि  ।  
सुपर्ण ईदृशो देहो नृणां भवति पिण्डजः  ॥ गर्प्_२,१०।८१ ॥  
पुत्रादिभिः कृताश्चेत्स्युः पिण्डा दश दशाहिकाः  ।  
पिण्डजेन तु देहेन वायुजश्चैकतां व्रजेत्  ॥ गर्प्_२,१०।८२ ॥  
पिण्डजो यदि नैव स्याद्वायुजोर्ऽहति यातनाम्  ।  
देहिनो ऽस्मिन्यथा देहे कौमारं यौवनं जरा  ।  
तथा देहान्तरप्राप्तिः पक्षीन्द्रेत्यवधारय  ॥ गर्प्_२,१०।८३ ॥  
वासांसि जीर्णानि यथा विहाय नवानि गृह्णाति नरोपराणि  ।  
तथा शरीराणि विहाय जीर्णान्यन्यानि संयाति नवानि देही  ॥ गर्प्_२,१०।८४ ॥  
नैनं छिन्दन्ति शस्त्राणि नैनं दहति पावकः  ।  
न चैनं क्लेदयन्त्यापो न शोषयति मारुतः  ॥ गर्प्_२,१०।८५ ॥  
वायवीयां तनुं याति सद्य इत्युक्तमेव ते  ।  
प्राप्तिर्विलम्बतो यस्य तं देहं खलु मे शृणु  ॥ गर्प्_२,१०।८६ ॥  
क्वचिद्विलम्बतो देहं पिण्डजं स समाप्नुयात्  ।  
अथो गतो याम्यलोकं स्वीयकर्मानुसारतः  ॥ गर्प्_२,१०।८७ ॥  
चित्रगुप्तस्यवाक्येन निरयाणि भुनक्ति सः  ।  
यातनाःसमवाप्याथ पशुपक्ष्यादिकीं तनुम्  ॥ गर्प्_२,१०।८८ ॥  
या गृह्णाति नरः सा स्यान्मोहेन ममतास्पदम्  ।  
शुभाशुभं कर्मफलं भुक्त्वा मुच्यते मानवः  ॥ गर्प्_२,१०।८९ ॥  
गरुड उवाच  ।  
तीर्त्वा दुः खभवाम्भोधिं भवन्तं कथमाप्नुयात्  ।  
बहुपातकयुक्तो ऽपि तद्वदस्व दयानिधे  ॥ गर्प्_२,१०।९० ॥  
भूयो दुः खस्य संसर्गो नरस्य न भवेद्यथा  ।  
ब्रूहि शुश्रूषमाणस्य पृच्छतो मे रमापते  ॥ गर्प्_२,१०।९१ ॥  
श्रीकृष्ण उवाच  ।  
स्वेस्वे कर्मण्यभिरतः संसिद्धिं लभते नरः  ।  
स्वकर्मनिरतः सिद्धिं यथा विन्दति तच्छृणु  ॥ गर्प्_२,१०।९२ ॥  
कर्मविभ्रष्टकालुष्यो वासुदेवानुचिन्तया  ।  
बुद्ध्या विशुद्धया युक्तो धृत्यात्मानं नियम्य च  ॥ गर्प्_२,१०।९३ ॥  
शब्दादीन्विषयांस्त्यक्त्वा रागद्वेषौ व्युदस्य च  ।  
विरक्तसेवी लब्ध्वाशी यतवाक्कायमानसः  ॥ गर्प्_२,१०।९४ ॥  
ध्यानयोगपरो नित्यं वैरग्यं समुपाश्रितः  ।  
अहङ्कारं बलं दर्पं कामं क्रोधं परिग्रहम्  ॥ गर्प्_२,१०।९५ ॥  
विमुच्य निर्ममः शान्तो ब्रह्मभूयाय कल्पते  ।  
अतः परं नृणां कृत्यं नास्ति कश्यपनन्दन  ॥ गर्प्_२,१०।९६ ॥  
  
इति श्रीगारुडे महापु- उत्तरखण्डे द्वितीदृधर्मदृप्रेतकल्पे श्रीकृष्णगरुडसंवादे श्राद्धस्य तृप्तिदत्वादिनिरूपणं नाम दशमो ऽध्यायः  
  
  
_____________________________________________________________  
  
श्रीगरुडमहापुराणम्- ११  
गरुड उवाच  ।  
मानुषत्वं लभेत्कस्मान्मृत्युमाप्नोति तत्कथम्  ।  
म्रियते कः सुरश्रेष्ठ देहमाश्रित्य कुत्रचित्  ॥ गर्प्_२,११।१ ॥  
इन्द्रियाणि कुतो यान्ति ह्यस्पृश्यः स कथं भवेत्  ।  
क्व कर्माणि कृतानीह कथं भुङ्क्ते प्रसर्पति  ॥ गर्प्_२,११।२ ॥  
प्रसादं कुरु मे मोहं छेत्तुमर्हस्यशेषतः  ।  
काश्यपो ऽहं सुरश्रेष्ठ विनतागर्भ सम्भवः  ।  
यमलोकं कथं यान्ति विष्णुलोकं च मानवाः  ॥ गर्प्_२,११।३ ॥  
श्रीकृष्ण उवाच  ।  
परस्य योषितं हृत्वा ब्रह्मस्वमपहृत्य च  ॥ गर्प्_२,११।४ ॥  
अरण्ये निर्जने देशे जायते ब्रह्मराक्षसः  ।  
हीनजातौ प्रजायेत रत्नानामपहारकः  ॥ गर्प्_२,११।५ ॥  
यंयं काममभिध्यायेत्स तल्लिङ्गो ऽभिजायते  ।  
नैनं छिन्दन्ति शस्त्राणि नैनं दहति पावकः  ॥ गर्प्_२,११।६ ॥  
न चैनं क्लेदयन्त्यापो न शोषयति मारुतः  ।  
वाक् चक्षुर्नासिका कर्णौ गुदं मूत्रस्य सञ्चरः  ॥ गर्प्_२,११।७ ॥  
अण्डजादिकजन्तूनां छिद्राण्येतानि सर्वशः  ।  
आनाभेर्मूर्धपर्यन्तमूर्ध्वच्छिद्राणि चाष्ट वै  ॥ गर्प्_२,११।८ ॥  
सन्तः सुकृतिनो मर्त्या ऊर्ध्वच्छिद्रेण यान्ति वै  ।  
मृताहे वार्षिकं यावद्यथोक्तविधिना खग  ॥ गर्प्_२,११।९ ॥  
कुर्यात्सर्वाणि कर्माणि निर्धनो ऽपि हि मानवः  ।  
देहे यत्र वसेज्जन्तुस्तत्र भुङ्क्ते शुभाशुभम्  ॥ गर्प्_२,११।१० ॥  
मनोवाक्कायजान्दोषांस्तथां भुङ्क्ते खगेश्वर  ।  
मृतः स सुखमाप्नोति मायापाशैर्न बध्यते  ।  
पाशबद्धो नरो यस्तु विकर्मनिरतो भवेत्  ॥ गर्प्_२,११।११ ॥  
  
इति श्रीगारुडे महापुराणे उत्तरखण्डे द्वितीयांशे धर्मकाण्डे प्रेतकल्पे श्रीकृष्णगरुडसंवाहे ऊर्ध्वाधोगतिज्ञापकोत्क्रमणद्वारनिरूपणं नामैकादशो ऽध्य्याः  
  
  
_____________________________________________________________  
श्रीगरुडमहापुराणम्- १२  
श्रीकृष्ण उवाच  ।  
एवं ते कथितस्तार्क्ष्य जीवितस्य विनर्णयः  ।  
मानुषाणां हितार्थाय प्रेतत्वविनिवृत्तये  ॥ गर्प्_२,१२।१ ॥  
चतुरशीतिलक्षाणि चतुर्भेदाश्च जन्तवः  ।  
अण्डजाः स्वेदजाश्चैव उद्भिज्जाश्च जारायुजाः  ॥ गर्प्_२,१२।२ ॥  
एकविंशतिलक्षाणि अण्डजाः परिकीर्तिताः  ।  
स्वेदजाश्च तथा प्रोक्ता उद्भिज्जाश्च क्रमेण तु  ॥ गर्प्_२,१२।३ ॥  
जरायुजास्तथा प्रोक्ता मनुष्याद्यास्तथा परे  ।  
सर्वेषामेव जन्तूनां मानुषत्वं हि दुर्लभम्  ॥ गर्प्_२,१२।४ ॥  
पञ्चेन्द्रियनिधानत्वं महापुण्यैरवाप्यते  ।  
ब्राह्मणाः क्षत्त्रिया वैश्याः शूद्रास्तत्परजातयः  ॥ गर्प्_२,१२।५ ॥  
रजकश्चर्मकारश्च नटो बुरुड एव च  ।  
कैवर्तमेदभिल्लाश्च सप्तैते ह्यन्त्यजाः स्मृताः  ॥ गर्प्_२,१२।६ ॥  
म्लेच्छतुम्बविभेदेन जातिभेदास्त्वनेकशः  ।  
जन्तूनामेव सर्वेषां जातिभेदाः सहस्रशः  ॥ गर्प्_२,१२।७ ॥  
जन्तूनामेव सर्वेषां भेदाश्चैव सहस्रशः  ।  
आहारो मैथुनं निद्रा भयं क्रोधस्तथैव च  ॥ गर्प्_२,१२।८ ॥  
सर्वेषा मेव जन्तूनां विवेको दुर्लभः परः  ।  
एकपादादिरूपेण देहभेदास्त्वनेकशः  ॥ गर्प्_२,१२।९ ॥  
कृष्णसारो मृगो यत्र धर्मदशः स उच्यते  ।  
ब्रह्माद्या देवताः सर्वास्तत्र तिष्ठन्ति सर्वशः  ॥ गर्प्_२,१२।१० ॥  
भूतानां प्राणिनः श्रेष्ठाः प्राणिनां मतिजीविनः  ।  
मतिमत्सु नराः श्रेष्ठा नरेषु ब्राह्मणाः स्मृताः  ॥ गर्प्_२,१२।११ ॥  
मानुष्यं यः समासाद्य स्वर्गमेक्षैकसाधकम्  ।  
तयोर्न साधयेदेकं तेनात्मा वञ्चितो ध्रुवम्  ॥ गर्प्_२,१२।१२ ॥  
इच्छति शती सहस्रं सहस्री लक्षमीहते कर्तुम्  ।  
लक्षाधिपती राज्यं राजापि सकलां धरां लब्धुम्  ॥ गर्प्_२,१२।१३ ॥  
चक्रधरो ऽपि सुरत्वं सुरभावे सकलसुरपतिर्भवितुम्  ।  
सुरपतिरूर्ध्वगतित्वं तथापि ननिवर्तते तृष्णा  ॥ गर्प्_२,१२।१४ ॥  
तृष्णया चाभिभूतस्तु नरकं प्रतिपद्यते  ।  
तृष्णामुक्तास्तु ये केचित्स्वर्गवासं लभन्ति ते  ॥ गर्प्_२,१२।१५ ॥  
आत्माधीनः पुमांल्लोके सुखी भवति निश्चितम्  ।  
शब्दः स्पर्शश्च रूपं च रसो गन्धश्च तद्गुणाः  ॥ गर्प्_२,१२।१६ ॥  
तथा च विषयाधीनो दुः खी भवति निश्चितम्  ॥ गर्प्_२,१२।१७ ॥  
कुरङ्गमताङ्गपतङ्गभृङ्गमीना हताः पञ्चभिरेव पञ्च  ।  
एकः प्रमादी स कथं न हन्यते यः सेवते पञ्चभिरेव पञ्च  ॥ गर्प्_२,१२।१८ ॥  
पितृमातृमयो बाल्ये यौवने दयितामयः  ।  
पुत्रपौत्रमयश्चान्ते मूढो नात्ममयः क्वचित्  ॥ गर्प्_२,१२।१९ ॥  
लोहदारुमयैः पाशैः पुमान्बद्धो विमुच्यते  ।  
पुत्रदारमयैः पाशैर्नैव बद्धो विमुच्यते  ॥ गर्प्_२,१२।२० ॥  
एकः करोति पापानि फलं भुङ्क्ते महाजनः  ।  
भोक्तारो विप्रयुज्यन्ते कर्ता दोषेण लिप्यते  ॥ गर्प्_२,१२।२१ ॥  
को ऽपि मृत्युं न जयति बालो वृद्धो युवापि वा  ।  
सुखदुः खादिको वापि पुनरायाति याति च  ॥ गर्प्_२,१२।२२ ॥  
सर्वेषां पश्यतामेव मृतः सर्वं परित्यजेत्  ।  
एकः प्रजायते जन्तुरेक एव प्रलीयते  ॥ गर्प्_२,१२।२३ ॥  
एको ऽपि भुङ्क्ते सुकृतमेक एव च दुष्कृतम्  ।  
मृतं शरीरमुत्सृज्य काष्ठलोष्टसमङ्क्षितौ  ॥ गर्प्_२,१२।२४ ॥  
बान्धवा विमुखा यान्ति धर्मस्तमनुगच्छति  ।  
गृहेष्वर्था निवर्तन्ते श्मशानान्मित्रबान्धवाः  ॥ गर्प्_२,१२।२५ ॥  
शरीरं वह्निरादत्ते सुकृतं दुष्कृतं व्रजेत्  ।  
शरीरं वह्निना दग्धं पुण्यं पापं सह स्थितम्  ॥ गर्प्_२,१२।२६ ॥  
शुभं वा यदि वा पापं भुङ्क्ते सर्वत्र मानवः  ।  
यदनस्तमिते सूर्ये न दत्तं धनमर्थिनाम्  ॥ गर्प्_२,१२।२७ ॥  
न जाने तस्य तद्वित्तं प्रातः कस्य भविष्यति  ।  
रारटीति धनं तस्य को मे भर्ता भविष्यति  ॥ गर्प्_२,१२।२८ ॥  
न दत्तं द्विजमुख्येभ्यः परोपकृतये तथा  ।  
पूर्वजन्मकृतात्पुण्याद्यल्लब्धं बहु चाल्पकम्  ॥ गर्प्_२,१२।२९ ॥  
तदीदृशं परिज्ञाय धर्मार्थे दीयते धनम्  ।  
धनेन धार्यते धर्मः श्रद्धापूतेन चेतसा  ॥ गर्प्_२,१२।३० ॥  
श्रद्धाविरहितो धर्मो नेहामुत्र च तत्फलम्  ।  
धर्माच्च जायते ह्यर्थो धर्मात्कामो ऽपि जायते  ॥ गर्प्_२,१२।३१ ॥  
धर्म एवापवर्गाय तस्माद्धर्मं समाचरेत्  ।  
श्रद्धया साध्यते धर्मो बहुभिर्नार्थराशिभिः  ॥ गर्प्_२,१२।३२ ॥  
अकिञ्चना हि मुनयः श्रद्धावन्तो दिवं गताः  ।  
अश्रद्धया हुतं दत्तं तपस्तप्तं कृतं च यत्  ।  
असदित्युच्यते पक्षिन्प्रेत्य चेह न तत्फलम्  ॥ गर्प्_२,१२।३३ ॥  
  
इति श्रीगारुडे महापुराणे उत्तरखण्डे द्वितीयांशे धर्मकादृप्रेतकल्पे श्रीकृष्णगरुडसंवादे मृतस्य धर्ममात्रानुयायित्वनिरूपणं नाम द्वादशो ऽध्यायः  
  
  
_____________________________________________________________  
  
श्रीगरुडमहापुराणम्- १३  
गरुड उवाच  ।  
कर्मणा केन देवेश प्रेतत्वं नैव जायते  ।  
पृथिव्यां सर्वजन्तूनां तद् ब्रूहि परमेश्वर  ॥ गर्प्_२,१३।१ ॥  
श्रीकृष्ण उवाच  ।  
अथ वक्ष्यामि सङ्क्षेपात्क्षयाहादौर्ध्वदैहिकम्  ।  
क्वहस्तेनैव कर्तव्यं मोक्षकामैस्तु मानवैः  ॥ गर्प्_२,१३।२ ॥  
स्त्रीणामपि विशेषेण पञ्चवर्षाधिके शिशौ  ।  
वृषोत्सर्गादिकं कर्म प्रेतत्वविनिवृत्तये  ।  
वृषोत्सर्गादृते नान्यत्किञ्चिदस्ति महीतले  ॥ गर्प्_२,१३।३ ॥  
जीवन्वापि मृतो वापि वृषोत्सर्गं करोति यः  ।  
प्रेतत्वं न भवेत्तस्य विना दानमखव्रतैः  ॥ गर्प्_२,१३।४ ॥  
गरुड उवाच  ।  
कस्मिन्काले वृषोत्सर्गं जीवन्वापि मृतो ऽपि वा  ।  
कुर्यात्सुरवरश्रेष्ठ ब्रूहि मे मधुसूदन  ॥ गर्प्_२,१३।५ ॥  
किं फलं तु भवेदन्ते कृतैः श्राद्धैस्तु षोडशैः  ॥ गर्प्_२,१३।६ ॥  
श्रीकृष्ण उवाच  ।  
अकृत्वा तु वृषोत्सर्गं कुरुते पिण्डपातनम्  ।  
नोपतिष्ठति तच्छ्रेयो दातुः प्रेतस्य निष्फलम्  ॥ गर्प्_२,१३।७ ॥  
एकादशाहे प्रेतस्य यस्य नोत्सृज्यते वृषः  ।  
प्रेतत्वं सुस्थिरं तस्य दत्तैः श्राद्धशतैरपि  ॥ गर्प्_२,१३।८ ॥  
गरुड उवाच  ।  
सर्पाद्धि प्राप्तमृत्यूनामग्निदाहादि न क्रिया  ।  
जलेन शृङ्गिणा वापि शस्त्राद्यैर्म्रियते यदि  ॥ गर्प्_२,१३।९ ॥  
असन्मृत्युमृतानां च कथं शुद्धिर्भवत्प्रभो  ।  
एतन्मे संशयं देव च्छेत्तुमर्हस्यशेषतः  ॥ गर्प्_२,१३।१० ॥  
श्रीकृष्ण उवाच  ।  
षण्मासैर्ब्राह्मणः शुध्येद्युग्मे सार्धे तु बाहुजः  ।  
सार्धमासेन वैश्यस्तु शूद्रो मासेन शुध्यति  ॥ गर्प्_२,१३।११ ॥  
दत्त्वा दानान्यशेषाणि सुतीर्थे म्रियते यदि  ।  
ब्रह्मचारी शुचिर्भूत्वा न स यातीह दुर्गतिम्  ॥ गर्प्_२,१३।१२ ॥  
वृषोत्सर्गादिकं कृत्वा यतिधर्मं समाचरेत्  ।  
यतित्वे मृत्युमाप्नोति स गच्छेद्ब्रह्मशाख्वतम्  ॥ गर्प्_२,१३।१३ ॥  
विकर्म कुरुते यस्तु शिष्टाचारविवर्जितः  ।  
वृषोत्सर्गादिकं कृत्वा न गच्छेद्यमशासनम्  ॥ गर्प्_२,१३।१४ ॥  
पुत्त्रो वा सोदरो वापि पौत्रो बन्धुजनस्तथा  ।  
गोत्रिणश्चार्थभागी च मृते कुर्याद् वृषोत्सवम्  ॥ गर्प्_२,१३।१५ ॥  
पुत्राभावे तु पत्नी स्याद्दौहित्त्रो दुहीतापि वा  ।  
पुत्त्रेषु विद्यमानेषु वृषं नान्येन कारयेत्  ॥ गर्प्_२,१३।१६ ॥  
गरुड उवाच  ।  
पुत्त्रा यस्य न विद्यन्ते नरा नार्यः सुरेश्वर  ।  
एतन्मे संशयं देव च्छेतुमर्हस्यशेषतः  ॥ गर्प्_२,१३।१७ ॥  
श्रीकृष्ण उवाच  ।  
अपुत्त्रस्य गतिर्नास्ति स्वर्गो नैव च नैव च  ।  
तस्मात्केनाप्युपायेन पुत्त्रस्य जननं चरेत्  ॥ गर्प्_२,१३।१८ ॥  
यानि कानि च दानानि स्वयं दत्तानि मानवैः  ।  
तानितानि च सर्वाणि तूपतिष्ठन्ति चाग्रतः  ॥ गर्प्_२,१३।१९ ॥  
व्यञ्जनानि विचित्राणि भक्ष्यभोज्यानि यानि च  ।  
स्वहस्तेन प्रदत्तानि देहान्ते चाक्षयं फलम्  ॥ गर्प्_२,१३।२० ॥  
गोभूहिरण्यवासांसि भोजनानि पादनि च  ।  
यत्रयत्र वसेज्जन्तुस्तत्रतत्रोपतिष्ठति  ॥ गर्प्_२,१३।२१ ॥  
यावत्स्वस्थं शरीरं हि तावद्धर्मं समाचरेत्  ।  
अस्वस्थः प्रेरितश्चान्यैर्नाकिञ्चित्कर्तुमर्हति  ॥ गर्प्_२,१३।२२ ॥  
जीवतो ऽपि मृतस्येह न भूतं चौर्ध्वदैहिकम्  ।  
वायुभूतः क्षुधाविष्टो भ्रमते च दिवानिशम्  ॥ गर्प्_२,१३।२३ ॥  
कृमिः कीटः पतङ्गो वा जायते म्रियते पुनः  ।  
असद्गर्भे भवेत्सो ऽपि जातः सद्यो विनश्यति  ॥ गर्प्_२,१३।२४ ॥  
यावत्स्वस्थमिदं शरीरमरुजं यावज्जरा दूरतो यावच्चेन्द्रियशक्तिरप्रतिहता यावत्क्षयो नायुषः  ।  
आत्मश्रेयसि तावदेव विदुषा कार्यः प्रयत्नो महान्सन्दीप्ते भवने तु कूपखननं प्रत्युद्यमः कीदृशः  ॥ गर्प्_२,१३।२५ ॥  
  
इति श्रीगारुडे महापुराणे उत्तरखण्डे द्वितीयांशे धर्मकाण्डे प्रेतकल्पे श्रीकृष्णगरुडसंवादे वृषोत्सर्गदानधर्मपुत्रादिप्रशंसनं नाम त्रयोदशो ऽध्यायः  
  
  
_____________________________________________________________  
  
श्रीगरुडमहापुराणम्- १४  
गरुड उवाच  ।  
आर्तेन म्रियमाणेन यद्दत्तं तत्फलं वद  ।  
स्वस्थावस्थेन दत्तेन विधिहीनेन वा विभो  ॥ गर्प्_२,१४।१ ॥  
श्रीकृष्ण उवाच  ।  
एका गौः स्वस्थचित्तस्य ह्यातुरस्य च गोशतम्  ।  
सहस्रं म्रियमाणस्य दत्तं वित्तविवर्जितम्  ॥ गर्प्_२,१४।२ ॥  
मृतस्यैव पुनर्लक्षं विधिपूतं च तत्समम्  ।  
तीर्थपात्रसमायोगादेका गौर्लक्षपुण्यदा  ॥ गर्प्_२,१४।३ ॥  
पात्रे दत्ते खगश्रेष्ठ अहन्यहनि वर्धते  ।  
दातुर्दानमपापाय ज्ञानिनां च प्रतिग्रहः  ॥ गर्प्_२,१४।४ ॥  
विषशीतापहो मन्त्रवह्निः किं दोषभाजनम्  ।  
दातव्यं प्रत्यहं पात्रे निमित्तेषु विशेषतः  ॥ गर्प्_२,१४।५ ॥  
नापात्रे विदुषा किञ्चिदात्मनः श्रेय इच्छता  ।  
अपात्रे जातु गौर्दत्ता दातारं नरकं नयेत्  ॥ गर्प्_२,१४।६ ॥  
कुलैकविंशतियुतं ग्रहीतारं च पातयेत्  ।  
देहान्तरं परिप्राप्य स्वहस्तेन कृतं च यत्  ॥ गर्प्_२,१४।७ ॥  
धनं भूमिगतं यद्वत्स्वहस्तेन निवेशितम्  ।  
तद्वत्फलमवाप्नोति ह्यहं वच्मि खगेश्वर  ॥ गर्प्_२,१४।८ ॥  
अपुत्रो ऽपि विशेषेण क्रियां चैवान्ध्वदौहिकीम्  ।  
प्रकुर्यान्मोक्षकामश्च निर्धनश्च विशेषतः  ॥ गर्प्_२,१४।९ ॥  
स्वल्पेनापि हि वित्तेन स्वयं हस्तेन यत्कृतम्  ।  
अक्षयं याति तत्सर्वं यथाज्यं च हुताशने  ॥ गर्प्_२,१४।१० ॥  
एका चैकस्य दातव्या शय्या कन्या पयस्विनी  ।  
सा विक्रीता वा दहत्यासप्तमं कुलम्  ॥ गर्प्_२,१४।११ ॥  
तस्मात्सर्वं प्रकुर्वीत चञ्चले जीविते सति  ।  
गृहीतदानपाथेयः सुखं याति महाध्वनि  ॥ गर्प्_२,१४।१२ ॥  
अन्यथा क्लिश्यते जन्तुः पाथेयरहितः पथि  ।  
एवं ज्ञात्वा खगश्रेष्ठ वृषयज्ञं समाचरेत्  ॥ गर्प्_२,१४।१३ ॥  
अकृत्वा म्रियते यस्तु अपुत्रो नैव मुक्तिभाक्  ।  
अपुत्रो ऽपि हि यः कुर्यात्सुखं याति महापथे  ॥ गर्प्_२,१४।१४ ॥  
अग्निहोत्राधिभिर्यज्ञैर्दानैश्च विविधैरपि  ।  
न तां गतिमवाप्नोति वृषोत्सर्गेण या गतिः  ॥ गर्प्_२,१४।१५ ॥  
यज्ञानां चैव सर्वेषां वृषयज्ञस्तथोत्तमः  ।  
तस्मात्सर्वप्रयत्नेन वृषयज्ञं समाचरेत्  ॥ गर्प्_२,१४।१६ ॥  
गरुड उवाच  ।  
कथयस्व प्रसादेन क्षयाहं चौर्ध्वदैहिकम्  ।  
कस्मिन्काले तिथौ कस्यां विधिना केन तद्भवेत्  ॥ गर्प्_२,१४।१७ ॥  
कृत्वा किं फलमाप्नोति एतन्मे वद साम्प्रतम्  ।  
त्वत्प्रसादेन गोविन्द मुक्ते भवति मानवः  ॥ गर्प्_२,१४।१८ ॥  
श्रीकृष्ण उवाच  ।  
कार्तिकादिषु मासेषु याम्यायतगते रवौ  ।  
शुक्लपक्षे तथा पक्षिन्द्वादश्यादितिथौ शुभे  ॥ गर्प्_२,१४।१९ ॥  
शुभे लग्ने मुहूर्ते वा शुचौ देशे समाहितः  ।  
ब्राह्मणं तु समाहूय विधिज्ञं शुभलक्षणम्  ॥ गर्प्_२,१४।२० ॥  
जपहोमैस्तथा दानैः कुर्याद्दहेस्य शोधनम्  ।  
पुण्ये ऽभिजित्सुनक्षत्रे ग्रहान्देवान्समर्चयेत्  ॥ गर्प्_२,१४।२१ ॥  
होमं कुर्याद्यथाशक्ति मन्त्रैश्च विविधैरपि  ।  
ग्रहाणां स्थापनं कुर्यात्पूर्वं चैव खगेश्वर  ॥ गर्प्_२,१४।२२ ॥  
मातॄणां पूजनं कार्यं वसोर्धारां च पातयेत्  ।  
वह्निं संस्थाप्य तत्रैव पूर्णं होमं तु कारयेत्  ॥ गर्प्_२,१४।२३ ॥  
शालग्रामं च संस्थाप्य वैष्णवं श्राद्धमाचरेत्  ।  
वृषं सम्पूज्य तत्रैव वस्त्रालङ्कारभूषणैः  ॥ गर्प्_२,१४।२४ ॥  
चतस्रो वत्सतर्यश्च पूर्वं समधिवासयेत्  ।  
प्रदक्षिणं ततः कुर्याद्धोमान्ते च विसर्जनम्  ॥ गर्प्_२,१४।२५ ॥  
इमं मन्त्रं समुच्चार्य उत्तराभिमुखः स्थितः  ।  
धर्म त्वं वृषरूपेण ब्रह्मणा निर्मितः पुरा  ॥ गर्प्_२,१४।२६ ॥  
तवोत्सर्गप्रभावान्मामुद्धरस्वभवार्णावात्  ।  
अबिषिच्य शुभैर्मन्त्रैः पावनैर्विधिपूर्वकम्  ॥ गर्प्_२,१४।२७ ॥  
तनक्रीडन्तिमन्त्रेण वृषोत्सर्गं तु कारयेत्  ।  
अभिषिञ्चेत्ततो नीलं रुद्रकुम्भो दकेन तु  ॥ गर्प्_२,१४।२८ ॥  
नाभिमूले समास्थाय तदम्बु मूर्धनि न्यसेत्  ।  
अन्न (आत्म) श्राद्धं ततः कुर्याद्दद्याद्दानं द्विजोत्तमे  ॥ गर्प्_२,१४।२९ ॥  
उदकेचैव गन्तव्यं जलं तत्र प्रदापयेत्  ।  
यदिष्टं जीवतस्त्वासीत्तच्च दद्यात्स्वशक्तितः  ॥ गर्प्_२,१४।३० ॥  
न्यूनं सम्पूर्णतां याति वृषोत्सर्गे कृते सति  ।  
सुतृप्तो दुस्तरे मार्गे मृतो याति न संशयः  ॥ गर्प्_२,१४।३१ ॥  
यमलोकं न पश्यन्ति सदा दानरता नराः  ।  
यावन्न दीयते जन्तोः श्राद्धं चैकादशाहिकम्  ॥ गर्प्_२,१४।३२ ॥  
स्वदत्तं परदत्तं वा नेहामुत्रोपतिष्ठति  ।  
त्रयोदशा तथा सप्त पञ्च त्रीणी क्रमेण तु  ॥ गर्प्_२,१४।३३ ॥  
पददानानि कुर्वीत श्रद्धाभक्तिसमन्वितः  ।  
तिलपात्राणि कुर्वीत सप्त पञ्च यथाक्रमम्  ॥ गर्प्_२,१४।३४ ॥  
ब्राह्मणान् भोजयेत्पश्चादेकां गां च प्रदापयेत्  ।  
वृषं हि शन्नोदेवीति वेदोक्तविधिना ततः  ॥ गर्प्_२,१४।३५ ॥  
चतसृभिर्वत्सतरीभिः परिणयनमाचरेत्  ।  
वामे चक्रं प्रदातव्यं त्रिशूलं दक्षिणे तथा  ॥ गर्प्_२,१४।३६ ॥  
मूल्यं दद्याद् वृषस्यापि तं वृषं च विसर्जयेत्  ।  
एकोद्दिष्टविधानेन स्वाहाकारेण वुद्धिमान्  ॥ गर्प्_२,१४।३७ ॥  
कुर्यादेकादशाहं च द्वादशाहं च यत्नतः  ।  
सपिण्डीकरणादर्वाक्कुर्याच्छ्राद्धानि षोडश  ॥ गर्प्_२,१४।३८ ॥  
ब्राह्मणान् भोजयित्वा तु पददानानि दापयेत्  ।  
कापोसोपरि संस्थाप्य ताम्रपात्रे तथाच्युतम्  ॥ गर्प्_२,१४।३९ ॥  
वस्त्रेणाच्छाद्य तत्रस्थमर्घं दद्याच्छुभैः फलैः  ।  
नावमिक्षुमयीं कृत्वा पट्टसूत्रेण वेष्टयेत्  ॥ गर्प्_२,१४।४० ॥  
कांस्यपात्रे घृतं स्थाप्य वैतरण्या निमित्ततः  ।  
नावारोहणं कुर्यात्पूजयेद्गरुडध्वजम्  ॥ गर्प्_२,१४।४१ ॥  
आत्मवित्तानुसारेण तच्च दानमनन्तकम्  ।  
भवसागरमग्नानां शोकतापार्तिदुः खिनाम्  ॥ गर्प्_२,१४।४२ ॥  
धर्मप्लवविहीनानां तारको हि जनार्दनः  ।  
तिला लोहं हिरण्यं च कार्पासं लवणं तथा  ॥ गर्प्_२,१४।४३ ॥  
सप्तधान्यं क्षितिर्गावो ह्येकैकं पावनं स्मृतम्  ।  
तिलपात्राणि कुर्वीत शय्यादानं च दापयेत्  ॥ गर्प्_२,१४।४४ ॥  
दीनानाथविशिष्टेभ्यो दद्याच्छक्त्या च दक्षिणाम्  ।  
एवं यः कुरुते तार्क्ष्य पुत्रवानप्यपुत्रवान्  ॥ गर्प्_२,१४।४५ ॥  
स सिद्धिं समवाप्नोति यथा ते ब्रह्मचारिणः  ।  
नित्यं नैमित्तिकं कुर्याद्यावज्जीवति मानवः  ॥ गर्प्_२,१४।४६ ॥  
यः कश्चित्क्रियते धर्मस्तत्फलं चाक्षयं भवेत्  ।  
तीर्थयात्राव्रतादीनां श्राद्धं संवत्सरस्य हि  ॥ गर्प्_२,१४।४७ ॥  
देवतानां गुरूणां च मातापित्रोस्तथैव च  ।  
पुण्यं देयं प्रयत्नेन प्रत्यहं वर्धते खग  ॥ गर्प्_२,१४।४८ ॥  
अस्मिन्यज्ञेः हियः कश्चिद्भूरिदानं प्रयच्छति  ।  
तत्तस्य चाक्षयं सर्वं वेदिकायां यथा किल  ॥ गर्प्_२,१४।४९ ॥  
यथा पूज्यतमा लोके यतयो ब्रह्मचारिणः  ।  
तथैव प्रतिपूज्यन्ते लोके सर्वे च नित्यशः  ॥ गर्प्_२,१४।५० ॥  
वरदो ऽहं सदा तस्य चतुर्वक्त्रस्तथा हरः  ।  
ते यान्ति परमांल्लोकानिति सत्यं वचो मम  ॥ गर्प्_२,१४।५१ ॥  
उत्सृष्टो वृषभो यत्र पिबत्यपो जलाशये  ।  
शृङ्गेणालिखते वापि भूमिं नित्यं प्रहर्षितः  ॥ गर्प्_२,१४।५२ ॥  
पितॄणामन्नपानं च प्रभूतमुपतिष्ठति  ।  
पौर्णमास्याममायां वा तिलपात्राणि दापयेत्  ॥ गर्प्_२,१४।५३ ॥  
सङ्क्रान्तीनां सहस्राणि सूर्यपर्वशतानि च  ।  
दत्त्वा यत्फलमाप्नोति तद्वै नीलविसर्जने  ॥ गर्प्_२,१४।५४ ॥  
वत्सतर्यः प्रदातव्या ब्राह्मणेभ्यः पदानि च  ।  
तिलपात्राणि देयानि शिवभक्तद्विजेषु च  ॥ गर्प्_२,१४।५५ ॥  
उमामहेश्वरं चैकं परिधाप्य प्रिदापयेत्  ।  
अतसीपुष्पसङ्काशं पीतवाससमच्युतम्  ॥ गर्प्_२,१४।५६ ॥  
ये नमस्यन्ति गोविन्दं न तेषां विद्यते भयम्  ।  
प्रेतत्वान्मोक्षमिच्छन्तो ये करिष्यन्ति सत्क्रियाम्  ॥ गर्प्_२,१४।५७ ॥  
यास्यन्ति ते परांल्लोकानिति सत्यं वचो मम  ।  
एतत्ते सर्वमाख्यातं मया चैवोर्ध्वदैहिकम्  ॥ गर्प्_२,१४।५८ ॥  
यच्छ्रुत्वा सर्वपापेभ्यो मुच्यते नात्र संशयः  ।  
श्रुत्वा महात्म्यमतुलं गरुडो हर्षमागतः  ।  
मानुषाणां हितार्थाय पुनः प्रपच्छकेशवम्  ॥ गर्प्_२,१४।५९ ॥  
  
इति श्रीगारुडे महापुराणे उत्तरखण्डे द्वितीयांशे धर्मकाण्डे प्रेतकल्पे श्रीकृष्णगरुडसंवादे गोदानवृषोत्सर्गदशदानभूरिदानादिनिरूपणं नाम चतुर्दशो ऽध्यायः  
  
_____________________________________________________________  
  
श्रीगरुडमहापुराणम्- १५  
गरुड उवाच  ।  
बगवन्ब्रूहि मे सर्वं यमलोकस्य निर्णयम्  ।  
जन्तोः प्रयाणमारभ्य माहात्म्यं वर्त्मविस्तरम्  ॥ गर्प्_२,१५।१ ॥  
श्रीभगवानुवाच  ।  
शृणु तार्क्ष्य प्रवक्ष्यामि यममार्गस्य निर्णयम्  ।  
प्रयाणकानि सर्वाणि नगराणि च षोडश  ॥ गर्प्_२,१५।२ ॥  
षाडशीतिसहस्राणि योजनानां प्रमाणतः  ।  
यमलोकस्य चोर्ध्वं वै अन्तरा मानुषस्य च  ॥ गर्प्_२,१५।३ ॥  
कुकृतं दुष्कृतं वापि भुक्त्वा लोके यथार्जितम्  ।  
कर्मयोगाद्यदा कश्चिद्व्याधिरुत्पद्यते खग  ॥ गर्प्_२,१५।४ ॥  
निमित्तमात्रं सर्वेषां कृतकर्मानुसारतः  ।  
यस्य यो विहितो मृत्युः स तं ध्रुवमवाप्नुयात्  ॥ गर्प्_२,१५।५ ॥  
कर्मयोगाद्यदा देही मुञ्चत्यत्र निजं वपुः  ।  
तदा भूमिगतं कुर्याद्गोमयेनोपलिप्य च  ॥ गर्प्_२,१५।६ ॥  
तिलान्दर्भान्विकीर्याथ मुखे स्वर्णं विनिः क्षिपेत्  ।  
तुलसींसन्निधौ कृत्वा शालग्रामशिलां तथा  ॥ गर्प्_२,१५।७ ॥  
सेतु (एवं) सामादिसूक्तैस्तु मरणं मुक्तिदायकम्  ।  
शलाकास्वर्णविक्षपैः प्रतप्राणिगृहेषुच  ॥ गर्प्_२,१५।८ ॥  
एका वक्त्रे तु दातव्या घ्राणयुग्मे तथा पुनः  ।  
अक्ष्णोश्च कर्णयोश्चैव द्वेद्वे देये यथाक्रमम्  ॥ गर्प्_२,१५।९ ॥  
अथ लिङ्गे तथा चैका त्वेकां ब्रह्माण्डकेक्षिपेत्  ।  
करयुग्मे च कण्ठे च तुलसीं च प्रदापयेत्  ॥ गर्प्_२,१५।१० ॥  
वस्त्रयुग्मं च दातव्यं कङ्कुमैश्चाक्षतैर्यजेत्  ।  
पुष्पमालायुतं कुर्यादन्यद्वारेण सन्नयेत्  ॥ गर्प्_२,१५।११ ॥  
पुत्रस्तु बान्धवैः सार्धं विप्रस्तु पुरवासिभिः  ।  
पितुः प्रेतं स्वयं पुत्रः स्कन्धमारोप्य बान्धवैः  ॥ गर्प्_२,१५।१२ ॥  
गत्वा श्मशानदेशे तु प्राड्मुखश्चोत्तरामुखम्  ।  
अदग्धपूर्वा या भूमिश्चितां तत्रैव कारयेत्  ॥ गर्प्_२,१५।१३ ॥  
श्रीखण्डतुलसीकाष्ठसमित्पालाशसम्भृताम्  ।  
विकलेन्द्रियसङ्घाते चैतन्ये जडतां गते  ॥ गर्प्_२,१५।१४ ॥  
प्रचलन्ति ततः प्राणा याम्यैर्निकटवर्तिभिः  ।  
एकीभूतं जगत्पश्येद्दैवी दृष्टिः प्रजायते  ॥ गर्प्_२,१५।१५ ॥  
बीभत्सं दारुणं रूपं प्रणैः कण्ठं समाश्रितैः  ।  
फेनमुद्गिरते कोपि मुखं लालाकुलं भवेत्  ॥ गर्प्_२,१५।१६ ॥  
दुरात्मानश्च ताड्यन्ते किङ्करैः पाशबन्धनैः  ।  
सुखेन कृतिनस्तत्र नीयन्ते नाकनायकैः  ॥ गर्प्_२,१५।१७ ॥  
दुः खेन पापिनो यान्ति यममार्गे च दुर्गमे  ।  
यमश्चतुर्भुजो भूत्वा शङ्खचक्रगदादिभृत्  ॥ गर्प्_२,१५।१८ ॥  
पुण्यकर्मरतान्सम्यक् शुभान्मित्रवदाचरेत्  ।  
आहूय पापिनः सर्वान्यमो दण्डेन रज्जयेत्  ॥ गर्प्_२,१५।१९ ॥  
प्रलयाम्बुदनिर्घोषस्त्वञ्जनाद्रिसमप्रभः  ।  
महिषस्थो दुराराध्यो विद्युत्तेजः समद्युतिः  ॥ गर्प्_२,१५।२० ॥  
योजनत्रयविस्तारदेहो रौद्रो ऽतिभीषणः  ।  
लोहदण्डधरो भीमः पाशपाणिर्दुराकृतिः  ॥ गर्प्_२,१५।२१ ॥  
वक्रनेत्रो ऽतिभयदो दर्शनं याति पापिनाम्  ।  
अङ्गुष्ठमात्रः पुरुषो हाहा कुर्वन् कलेवरात्  ॥ गर्प्_२,१५।२२ ॥  
तदैव नीयते दूतैर्याम्यैर्वोक्षन्स्वकं गृहम्  ।  
निर्विचेष्टं शरीरं तु प्राणैर्मुक्तं जुगुप्सितम्  ॥ गर्प्_२,१५।२३ ॥  
अस्पृश्यं जायते तूर्णं दुर्गन्धं सर्वनिन्दितम्  ।  
त्रिधावस्था हि देहस्य कृमिविड्मस्मसञ्ज्ञिता  ॥ गर्प्_२,१५।२४ ॥  
को गर्वः क्रियते तार्क्ष्य क्षणविध्वंसिभिर्नरैः  ।  
दानं वित्तादृता वाचः कीर्तिधर्मौ तथायुषः  ॥ गर्प्_२,१५।२५ ॥  
परोपकरणं कायादसतः सारमुद्धृतम्  ।  
तस्यैवं नीयमानस्य दूताः सन्तर्जयन्ति हि  ॥ गर्प्_२,१५।२६ ॥  
दर्शयन्तो भयं तीव्रं नरकाय पुनः पुनः  ।  
शीघ्रं प्रचल दुष्टात्मन् गतो ऽसित्वं यमालये  ॥ गर्प्_२,१५।२७ ॥  
कुम्भीपाकादिनरकांस्त्वां नेष्यामश्च मा चिरम्  ।  
एवं वाचस्तदा शृण्वन्बन्धूनां रुदितं तथा  ॥ गर्प्_२,१५।२८ ॥  
उच्चैर्हाहेति विलपन्नीयते यमकिङ्करैः  ।  
स्थाने श्राद्धं प्रकुर्वीत तथा चेकादशे ऽहनि  ॥ गर्प्_२,१५।२९ ॥  
मृस्योत्क्रान्तिसमयात्षट् पिण्डान्क्रमशो ददेत्  ।  
मृतस्थाने तथा द्वारे चत्वरे तार्क्ष्य कारणात्  ॥ गर्प्_२,१५।३० ॥  
विश्रामे काष्ठचयने तथा सञ्चयने च षट्  ।  
शृणु तत्कारणं तार्क्ष्य षट् पिण्डपरिकल्पने  ॥ गर्प्_२,१५।३१ ॥  
मृतस्थाने शवो नाम तेन नाम्ना प्रदीयते  ।  
तेन दत्तेन तृप्यन्ति गृहवास्त्वधिदेवताः  ॥ गर्प्_२,१५।३२ ॥  
तेन भूमिर्भवेत्तुष्टातदधिष्ठातृदेवता  ।  
द्वारे तु पिण्डं देयं च पान्थमित्यभिधाय तु  ॥ गर्प्_२,१५।३३ ॥  
दत्तेन तेन प्रीणन्ति द्वारस्था गृहदेवताः  ।  
चत्वरे खेचरो नाम तमुद्दिश्य प्रदापयेत्  ॥ गर्प्_२,१५।३४ ॥  
न चोपघातं कुर्वन्ति भूताद्या देवयोनयः  ।  
विश्रामे भूतसञ्ज्ञो ऽयं तेन तत्र प्रदापयेत्  ॥ गर्प्_२,१५।३५ ॥  
पिशाचा राक्षसा यक्षा ये चान्ये दिशि वासिनः  ।  
तस्य होतव्यदेहस्यनैवायोग्यत्वकारकाः  ॥ गर्प्_२,१५।३६ ॥  
चितापिण्ढप्रभृतितः प्रेतत्वमुपजायते  ।  
चितायां साधकं नाम वदन्त्येके खगेश्वर  ॥ गर्प्_२,१५।३७ ॥  
केचित्तं प्रेतमेवाहुर्यथा कल्पविदो बुधाः  ।  
तदादि तत्रतत्रापि प्रेतनाम्ना प्रदीयते  ॥ गर्प्_२,१५।३८ ॥  
इत्येवं पञ्चभिः पिण्डैः शवस्याहुतियोग्यता  ।  
अन्यथा चोपघाताय पूर्वोक्तास्ते भवन्ति हि  ॥ गर्प्_२,१५।३९ ॥  
उत्क्रामे प्रथमं पिण्डं तथा चार्धपयेपि च  ।  
चितायां तु तृतीयं स्यात्त्रयः पिण्डाश्च कल्पिताः  ॥ गर्प्_२,१५।४० ॥  
विधाता प्रथमे पिण्डे द्वितीये गरुडध्वजः  ।  
तृतीये यमदूताश्च प्रयोगः परिकीर्तितः  ॥ गर्प्_२,१५।४१ ॥  
दत्ते तृतीये पिण्डे ऽस्मिन्देहदोषैः प्रमुच्यते  ।  
आधारभूतजीवश्चज्वलनैर्ज्वालयेच्चिताम्  ॥ गर्प्_२,१५।४२ ॥  
सम्मृज्य चोपलिप्याथ उल्लिख्योद्धृत्य वेदिकाम्  ।  
अभ्युक्ष्योपसमाधाय वह्निं तत्रः विधानतः  ॥ गर्प्_२,१५।४३ ॥  
पुष्पाक्षतैश्च सम्पूज्य देवं क्रव्यादसञ्ज्ञकम्  ।  
त्वं भूतकृज्जगद्योने त्वं लोकपरिपालकः  ॥ गर्प्_२,१५।४४ ॥  
उपसंहारकस्तस्मादेनं स्वर्गं मृतं नय  ।  
इति क्रव्यादमभ्यर्च्य शरीराहुतिमाचरेत्  ॥ गर्प्_२,१५।४५ ॥  
अर्धदग्धे तथा देहे दद्यादाज्याहुतिं ततः  ।  
लोमभ्यः स्वोतिवाक्येन कुर्याद्धोमं यथाविधि  ॥ गर्प्_२,१५।४६ ॥  
चितामारोप्य तं प्रेतं हुनेदाज्याहुतिं ततः  ।  
यमाय चान्तकायेति मृत्यवे ब्रह्मणे तथा  ॥ गर्प्_२,१५।४७ ॥  
जातवेदोमुके देया एका प्रेतमुखे तथा  ।  
ऊर्ध्वं तु ज्वालयेद्वह्निं पूर्वभागे चितां पुनः  ॥ गर्प्_२,१५।४८ ॥  
अस्मात्त्वमधिजातोसि त्वदयं जायतां पुनः  ।  
असौ स्वर्गाय लोकाय स्वाहा ज्वलति पावकः  ॥ गर्प्_२,१५।४९ ॥  
एवमाज्याहुतिं दत्त्वा तिलमिश्रां समन्त्रकाम्  ।  
ततो दाहः प्रकर्तव्यः पुत्रेण किल निश्चितम्  ॥ गर्प्_२,१५।५० ॥  
रोदितव्यं ततो गाढमेवं तस्य सुखं भवेत्  ।  
दाहस्यानन्तरं तत्र कृत्वा सञ्चयनक्रियाम्  ॥ गर्प्_२,१५।५१ ॥  
प्रेतपिण्डं प्रदद्याच्च दाहार्तिशमनं खग  ।  
तावद्भूताः प्रतीक्षन्ते तं प्रेतं बान्धवार्थिनम्  ॥ गर्प्_२,१५।५२ ॥  
दाहस्यानन्तरं कार्यं पुत्रैः स्नानं सचैलकम्  ।  
तिलोदकं ततो दद्यान्नामगोत्रेण तिष्ठतु  ॥ गर्प्_२,१५।५३ ॥  
ततो जनपदैः सर्वैर्दातव्या करतालिका  ।  
विष्णुर्विष्णुरिति ब्रूयाद्गुणैः प्रेतमुदीरयेत्  ॥ गर्प्_२,१५।५४ ॥  
जनाः सर्वे समास्तस्य गृहमागत्य सर्वशः  ।  
द्वारस्य दक्षिणे भागे गोमयं गौरसर्षपान्  ॥ गर्प्_२,१५।५५ ॥  
निधाय वरुणं देवमन्तर्धाय स्ववेश्मनि  ।  
भक्षयेन्निम्बपत्राणि घृतं प्राश्य गृहं व्रजेत्  ॥ गर्प्_२,१५।५६ ॥  
केचिद्दुग्धेन सिञ्चन्ति चितास्थानं खगेश्वर  ।  
अश्रुपातं न कुर्वीत दद्यादस्मै जलाञ्जलीन्  ॥ गर्प्_२,१५।५७ ॥  
श्लेष्माश्रु बान्धवैर्मुक्तं प्रेतो भुङ्क्ते यतो ऽवशः  ।  
अतो न रोदितव्यं हि क्रियाः कार्याः स्वशक्तितः  ॥ गर्प्_२,१५।५८ ॥  
दुग्धं च मृन्मये पात्रे तोयं दद्याद्दिनत्रयम्  ।  
सूर्ये चास्तं गते तार्क्ष्य वलभ्यां चत्वरे ऽपि वा  ॥ गर्प्_२,१५।५९ ॥  
बद्धः सम्मूढहृदयो देहमिच्छन्कृतानुगः  ।  
श्मशानं चत्वरं गेहं वीक्षन्याम्यैः स नीयते  ॥ गर्प्_२,१५।६० ॥  
गर्ते पिण्डा दशाहं च दातव्याश्च दिनेदिने  ।  
जलाञ्जलीः प्रदातव्याः प्रेतमुद्दिश्य नित्यशः  ॥ गर्प्_२,१५।६१ ॥  
तावद्वृद्धिश्च कर्तव्या यावत्पिण्डं दशाहिकम्  ।  
पुत्त्रेण हि क्रिया कार्या भार्यया तदभावतः  ॥ गर्प्_२,१५।६२ ॥  
तदभावे च शिष्येण तदभावे सहोदरः  ।  
श्मशाने चान्यतीर्थे वा जलं पिण्डं च दापयेत्  ॥ गर्प्_२,१५।६३ ॥  
ओदनानि च सक्तूंश्च शाकमूलफलादिना  ।  
प्रथमे ऽहनि यद्दद्यात्तद्दद्यादुत्तरे ऽहनि  ॥ गर्प्_२,१५।६४ ॥  
दिनानि दश पिण्डांश्च कुर्वन्त्यत्र सुतादयः  ।  
प्रत्यहं ते विभज्यन्ते चतुर्भागाः खगेश्वर  ॥ गर्प्_२,१५।६५ ॥  
भागद्वयं तु देहार्थं प्रीतिदं भूतपञ्चके  ।  
तृतीयं यमदूतानां चतुर्थं चोपजीव्यति  ॥ गर्प्_२,१५।६६ ॥  
अहोरात्रैस्तु नवभिः प्रेतो निष्पत्तिमाप्नुयात्  ।  
जन्तोर्निष्पन्नदेहस्य दशमे वलवत्क्षुधा  ॥ गर्प्_२,१५।६७ ॥  
न विधिर्नैव मन्त्रश्च न स्वधावाहनाशिषः  ।  
नाम गोत्रं समुच्चार्य यद्दत्तं तद्दशाहिकम्  ॥ गर्प्_२,१५।६८ ॥  
दग्धे देहे पुनर्देहमेवमुत्पद्यते खग  ।  
प्रथमे ऽहनि यः पिण्डस्तेन मूर्धा प्रजायते  ॥ गर्प्_२,१५।६९ ॥  
ग्रीवा स्कन्धौ द्वितीये च तृतीये हृदयं भवेत्  ।  
चतुर्थेन भवेत्पृष्ठं पञ्चमे नाभिरेव च  ॥ गर्प्_२,१५।७० ॥  
षट् सप्तमे कटी गुह्यमृरू चाप्यष्टमे तथा  ।  
तालू पादौ च नवमे दशमे ऽह्नि क्षुधा भवेत्  ॥ गर्प्_२,१५।७१ ॥  
देहं प्राप्तः क्षुधाविष्टो गृहे द्वारे च तिष्ठति  ।  
दशमे ऽहनि यः पिण्डस्तं दद्यादामिषेण तु  ॥ गर्प्_२,१५।७२ ॥  
यतो देहे समुत्पन्ने प्रेतो ऽतीव क्षुधान्वितः  ।  
अतस्त्वामिषबाह्येन क्षुधा तस्य न नश्यति  ॥ गर्प्_२,१५।७३ ॥  
एकादशे द्वादशाहे प्रेतो भुङ्क्ते दिनद्वयम्  ।  
योषितः पुरुषास्यापि प्रेतशब्दं समुच्चरेत्  ॥ गर्प्_२,१५।७४ ॥  
दीपमन्नं जलं वस्त्रं यत्किञ्चिद्वस्तु दीयते  ।  
प्रेतशब्देन तद्देयं मृस्यानन्ददायकम्  ॥ गर्प्_२,१५।७५ ॥  
त्रयोदशे ऽह्नि स प्रेतो नीयते च महापथे  ।  
पिण्डजं देहमाश्रित्य दिवा नक्तं बुभुक्षितः  ॥ गर्प्_२,१५।७६ ॥  
शीतोष्णशङ्कुक्रव्यादवह्निमार्गस्तु पापिनाम्  ।  
क्षुधा तृष्णात्मिका चैव सव्व सौम्यं कृतात्मनाम्  ॥ गर्प्_२,१५।७७ ॥  
मार्गे चैतानि दुः खानि असिपत्रवनान्विते  ।  
क्षुत्पिपासार्दितो नित्यं यमदृतैः प्रपीडितः  ॥ गर्प्_२,१५।७८ ॥  
अहन्यहनि वै प्रेतो योजनानां शतद्वयम्  ।  
चत्वारिंशत्तथा सप्त अहोरात्रेण गच्छति  ॥ गर्प्_२,१५।७९ ॥  
गृहीतो यमपाशैश्च हाहेति रुदिते तु सः  ।  
स्वगृहं तु परित्यज्य याम्यं पुरमनुव्रजेत्  ॥ गर्प्_२,१५।८० ॥  
क्रमेण याति स प्रेतः पुरं याम्यं शुभाशुभम्  ।  
अतीत्य तानितान्येव मार्गे पुरवराणि च  ॥ गर्प्_२,१५।८१ ॥  
याम्यं सौरिपुरं नगेन्द्रभवनं गन्धर्वशैलागमौ  ।  
क्रोञ्चं क्रूरपुरं विचित्रभवनं बह्वापदं दुः खदम्  ॥ गर्प्_२,१५।८२ ॥  
नानाक्रन्दपुरं सुतप्रभवनं रौद्रं पयोवर्षणं शीताढ्यं बहुधर्मभीतभवनं याम्यं पुरं चाग्रतः  ॥ गर्प्_२,१५।८३ ॥  
त्रयोदशे ऽह्नि स प्रेतो गृहीतो यमकिङ्करैः  ।  
तस्मिन्मार्गे ब्रजत्येको गृहीत इव मर्कटः  ॥ गर्प्_२,१५।८४ ॥  
तथव स व्रजन्मार्गे पुत्रपुत्रेति च ब्रुवन्  ।  
हाहेति क्रन्दते नित्यं कीदृशं तु मया कृतम्  ॥ गर्प्_२,१५।८५ ॥  
मानुष्यं लभ्यते कस्मादिति ब्रूते प्रसर्पति  ।  
महता पुण्ययोगेन मानुष्यं जन्म लभ्यते  ॥ गर्प्_२,१५।८६ ॥  
न तत्प्राप्य प्रदत्तं हि याचकेभ्यः स्वकं धनम्  ।  
पराधीनं तदभवदिति ब्रूते (रौति) सगद्गदः  ॥ गर्प्_२,१५।८७ ॥  
किङ्करैः पीड्यते ऽत्यर्थं स्मरते पूर्वदैहिकम्  ॥ गर्प्_२,१५।८८ ॥  
सुखस्य दुः खस्य न कोपि दाता परो ददातीति कुबुद्धिरेषा  ।  
पुरा कृतं कर्म सदैव भुज्यते देहिन्क्वचिन्निस्तर यत्त्वया कृतम्  ॥ गर्प्_२,१५।८९ ॥  
मया न दत्तं न हुतं हुताशने तपो न तप्तं हिमशैलगह्वरे  ।  
न सेवितं गाङ्गमहो महाजलं देहिन्क्वचिन्निस्तर यत्त्वया कृतम्  ॥ गर्प्_२,१५।९० ॥  
न नित्यदानं न गावाह्निकं कृतं न वेददानं न च शास्त्रपुस्तकम्  ।  
पुरा नदृष्टं न च सेवितो ऽध्वा देहिन्क्वचिन्निस्तर यत्त्वया कृतम्  ॥ गर्प्_२,१५।९१ ॥  
जलाशयो नैव कृतो हि निर्जले मनुष्यहेतोः पशुपक्षिहेतवे  ।  
गोतृप्तिहेतोर्न कृतं हि गोचरं देहिन्क्वचिन्नस्तर यत्त्वया कृतम्  ॥ गर्प्_२,१५।९२ ॥  
मया न भुक्तं पतिसङ्गसौख्यं वह्निप्रवेशो न कृतो मृते सति  ।  
तस्मिन्मृते तद्व्रतपालनं वा देहिन्क्वचिन्निस्तर यत्त्वया कृतम्  ॥ गर्प्_२,१५।९३ ॥  
मासोपवासैर्न विशोषितं वपुश्चान्द्रायणैर्वा नियमैश्च संहतैः  ।  
नारीशरीरं बहुदुः खभाजनं लब्धं मया पूर्वकृतैर्विकर्मभिः  ॥ गर्प्_२,१५।९४ ॥  
उक्तानि वाच्यानि मया नराणामतः शृणुष्वावहितो ऽपि पक्षिन्  ।  
स्त्रीणां शरीरं प्रतिलभ्य देही ब्रवीति कर्माणि कृतानि पूर्वम्  ॥ गर्प्_२,१५।९५ ॥  
  
इति श्रीगारुडे महापुराणे उत्तरखण्डे द्वितीयांशे धर्मदृप्रेतकल्पे श्रीकृष्णगरुडसंवादे यमलोकविस्तारतन्माहात्म्यतद्याननिरूपणं नाम पञ्चदशो ऽध्यायः  
  
  
_____________________________________________________________  
  
श्रीगरुडमहापुराणम्- १६  
श्रीभगवानुवाच  ।  
एवं विलपतस्तस्य प्रेतस्यैवं खगेश्वर  ।  
क्रन्दमानस्य नितरां पीडितस्य च किङ्करैः  ॥ गर्प्_२,१६।१ ॥  
सप्तदश दिनान्येको वायुमार्गे विकृष्यते  ।  
अष्टादशे त्वहोरात्रे पूर्वं याम्यपुरं व्रजेत्  ॥ गर्प्_२,१६।२ ॥  
तस्मिन्पुरवरे रम्ये प्रेतानां च गणो महान्  ।  
पुष्पभद्रा नदी तत्रन्यग्रोधः प्रियदर्शनः  ॥ गर्प्_२,१६।३ ॥  
पुरे स तत्र विश्रामं प्राप्यते यमकिङ्करैः  ।  
जायापुत्रादिकं सौख्यं स्मरेत्तत्र सुदुः खितः  ॥ गर्प्_२,१६।४ ॥  
रुदते करुणैर्वाक्यै स्तृषार्तः श्रमपीडितः  ।  
स्वधनं स्वकलत्राणि गृहं पुत्राः सुखानि च  ॥ गर्प्_२,१६।५ ॥  
भृत्यमित्राणि चान्यच्च सर्वं शोचति वै तदा  ।  
क्षुधार्तस्य पुरे तस्मिन्किङ्करैस्तस्य चोच्यते  ॥ गर्प्_२,१६।६ ॥  
किङ्करा ऊचुः  ।  
क्व धनं क्व सुता जाया क्व गृहं क्व त्वमीदृशः  ।  
स्वकर्मोपार्जितं भुङ्क्ष्व चिरं गच्छ महापथे  ॥ गर्प्_२,१६।७ ॥  
जानासि शम्बलवशं बलमध्वगानां नो शम्बलः प्रयतते परलोकपान्थ  ।  
गन्तव्यमस्ति तव निश्चितमेव तेन मार्गेण यत्र भवतः क्रयविक्रयौ न  ॥ गर्प्_२,१६।८ ॥  
यमदूतोदितं वाक्यं पक्षिन्नैवं त्वया श्रुतम्  ।  
एवमुक्तस्ततः सर्वैर्हन्यमानः स मुद्गरैः  ॥ गर्प्_२,१६।९ ॥  
अत्र दत्तं सुतैः पात्रे (त्रैः) स्नेहाद्वा कृपयाथ वा  ।  
मासिकं पिण्डमश्राति ततः सौरिपुरं व्रजेत्  ॥ गर्प्_२,१६।१० ॥  
तत्र नाम्ना तु राजा वै जङ्गमः कालरूपधृक्  ।  
तं दृष्ट्वा भयभीतस्तु विश्रामे कुरुते मतिम्  ॥ गर्प्_२,१६।११ ॥  
उदकं चान्नसंयुक्तं भुङ्क्ते तस्मिन्पुरे गतः  ।  
त्रैपक्षिके तु यद्दत्तं तत्पुरं स व्यतिक्रमेत्  ॥ गर्प्_२,१६।१२ ॥  
नगेन्द्रनगरे रम्ये प्रेतो याति दिवानिशम्  ।  
गच्छन्वनानि रौद्राणि दृष्ट्वा क्रन्दति तत्र सः  ॥ गर्प्_२,१६।१३ ॥  
भीषणैः क्लिश्यमानस्तु रुदते च पुनः पुनः  ।  
मासद्वयावसाने तु तत्पुरं सो ऽतिगच्छति  ॥ गर्प्_२,१६।१४ ॥  
भुक्त्वा चान्नं जलं पीत्वा यद्दत्तं वान्धवैरिह  ।  
क्लिश्यमानस्ततः पाशैर्नोयते यमकिङ्करैः  ॥ गर्प्_२,१६।१५ ॥  
तृतीये मासि सम्प्राप्ते गन्धर्वनगरं शुभम्  ।  
तृतीयं मासिकं भुक्त्वा तत्र गच्छत्यसौ पुरः  ॥ गर्प्_२,१६।१६ ॥  
शैलागमं चतुर्थे स मासे प्राप्नोति वै पुरम्  ।  
पाषाणास्तत्र वर्षन्ति प्रेतस्योपरि संस्थिताः  ॥ गर्प्_२,१६।१७ ॥  
चतुर्थमासिके श्राद्धं भुक्ते तत्र सुखी भवेत्  ॥ गर्प्_२,१६।१८ ॥  
ततो याति पुरं प्रेतः क्रूरं मासे तु पञ्चमे  ।  
इह दत्तं सुतैर्भुङ्क्ते प्रेतो वै तत्पुरे स्थितः  ।  
षष्ठे मासि ततः प्रेतो याति क्रौञ्चाबिधं पुरम्  ॥ गर्प्_२,१६।१९ ॥  
तत्र दत्तेन पिण्डेन श्राद्धेनाप्यायितः पुरे  ।  
मुहूर्तार्धं तु विश्रम्य कम्पमानः सुदुः खितः  ॥ गर्प्_२,१६।२० ॥  
तत्पुरं स व्यतिक्रम्य तर्जितो यमकिङ्करैः  ।  
प्रयाति चित्रनगरं विचित्रो यत्र पार्थिवः  ॥ गर्प्_२,१६।२१ ॥  
यमस्यैवानुजः सौरिर्यत्र राज्यं प्रशास्ति हि  ।  
मासैस्तु पञ्चभिः सार्धैरूपषाण्मासिकं भवेत्  ॥ गर्प्_२,१६।२२ ॥  
ऊनषाण्मासिकं तत्र भुङ्क्ते याम्यसमाहतः  ।  
मार्गे पुनः पुनस्तस्य बुभुक्षा पीडयत्यलम्  ॥ गर्प्_२,१६।२३ ॥  
सन्तिष्ठते मृते को ऽपि मदीयः सुतबान्धवः  ।  
सौख्यं यो मे जनयति पततः शोकसागरे  ॥ गर्प्_२,१६।२४ ॥  
एवं मार्गे विलपति वार्यमाणश्च किङ्करैः  ।  
आयान्ति सम्मुखास्तत्र कैवर्तास्तु सहस्रशः  ॥ गर्प्_२,१६।२५ ॥  
वयं ते तर्तुकामाय महावैतरणीं नदीम्  ।  
शतयोजनविस्तीर्णां पूयशोणितसङ्कुलाम्  ॥ गर्प्_२,१६।२६ ॥  
नानाझषसमाकीर्णां नानापक्षिगणैर्वृताम्  ।  
वयं त्वां तारयिष्यामः सुखेनेति वदन्ति ते  ॥ गर्प्_२,१६।२७ ॥  
अन्तरं देहि भो पान्थ बहुला चेद्रुचिस्तव  ।  
तेन तत्र प्रदत्ता गौस्तया नावा प्रसर्पति  ।  
मनुजानां हितं दानमन्ते वैतरणी स्मृता  ॥ गर्प्_२,१६।२८ ॥  
परापापं दहेत्सर्वं विष्णुलोकं च सा नयेत्  ।  
न दत्ता चेत्खगश्रेष्ठ तां समेत्य समज्जति  ॥ गर्प्_२,१६।२९ ॥  
स्वस्थावस्थे शरीरे ऽत्र वैतरण्या व्रतं चरेत्  ।  
देया च विदुषे धेनुस्तां नदीं तर्तुमिच्छता  ॥ गर्प्_२,१६।३० ॥  
अवदन्मज्जमानस्तु निन्दत्यात्मानमात्मना  ।  
पाथेयार्थं मया किञ्चिन्न प्रदत्तं द्विजायच  ॥ गर्प्_२,१६।३१ ॥  
न दत्तं न हुतं जप्तं न स्नातं न कृतं स्तुतम्  ।  
यादृशं कर्म चरितं मूढ भुङ्क्ष्वेति तादृशम्  ॥ गर्प्_२,१६।३२ ॥  
तदैव हृदि सम्मूढस्ताडितो भाषते भटैः  ।  
वैतरण्याः परतटे भुङ्क्ते दत्तं घटादिकम्  ॥ गर्प्_२,१६।३३ ॥  
ऊनषाण्मासिकश्राद्धं भुक्त्वा गच्छति चाग्रतः  ।  
तार्क्ष्य तत्र विशेषेण भोजयीत द्विजाञ्छुभान्  ॥ गर्प्_२,१६।३४ ॥  
चत्वारिंशत्तथा सप्त योजनानि शतद्वयम्  ।  
प्रयाति प्रत्यहं तार्क्ष्य अहोरात्रेण कर्शितः  ॥ गर्प्_२,१६।३५ ॥  
सप्तमे मासि सम्प्राप्ते पुरं बह्वापदं व्रजेत्  ।  
तत्र भुक्त्व प्रदत्तं यच्छ्राद्धं सप्तममासिकम्  ॥ गर्प्_२,१६।३६ ॥  
अष्टमे मासि सम्प्राप्ते नानाक्रन्दपुरं व्रजेत्  ।  
नानाक्रन्दगणान्दृष्ट्वा क्रन्दमानान्सुदारुणम्  ॥ गर्प्_२,१६।३७ ॥  
स्वयं च शून्यहृदयः समाक्रन्दति दुः खितः  ।  
तन्मासिकं च यच्छ्राद्धं भुक्त्वा तत्र सुखी भवेत्  ॥ गर्प्_२,१६।३८ ॥  
विहाय तत्पुरं प्रेतो याति तप्तपुरं प्रति  ।  
सुतप्तनगरं प्राप्य नवमे मासि सो ऽश्नुते  ।  
द्विजभोज्यं पिण्डदानं कृतं श्राद्धं सुतेन यत्  ॥ गर्प्_२,१६।३९ ॥  
मासि वै दशमे प्राप्ते रौद्रं स्थानं स गच्छति  ।  
दशमे मासि यद्दत्तं तद्भुक्त्वा च प्रयाति सः  ॥ गर्प्_२,१६।४० ॥  
दशैकमासिकं भुक्त्वा पयोवर्षणमृच्छति  ।  
मेघास्तत्र प्रवर्षन्ति प्रेतानां दुः खदायकाः  ॥ गर्प्_२,१६।४१ ॥  
(ततः प्रचलितो पोतो बहुर्घमतृषार्दितः)  ।  
द्वादशे मासि यच्छ्राद्धं तत्र भुङ्क्ते सुदुः शितः  ॥ गर्प्_२,१६।४२ ॥  
किञ्चिन्न्यूने ततो वर्षे सार्धे चैकादशे ऽथ वा  ।  
याति शीतपुरं तत्र शीतं यत्रातिदुः खदम्  ॥ गर्प्_२,१६।४३ ॥  
शीतार्तः क्षुधितः सो ऽथ वीक्षते हि दिशो दश  ।  
तिष्ठेत्तु बान्धवः को ऽपि यो मे दुःखं व्यपोहति  ॥ गर्प्_२,१६।४४ ॥  
किङ्करास्तं वदन्त्येवं क्व ते पुण्यं हि तादृशम्  ।  
श्रुत्वा तेषां तु तद्वाक्यं हा दैव इति भाषते  ॥ गर्प्_२,१६।४५ ॥  
दैवं हि पूर्वसुकृतं तन्मया नैव सञ्चितम्  ।  
एवं सञ्चिन्त्य बहुशो धैर्यमालम्बते पुनः  ॥ गर्प्_२,१६।४६ ॥  
चत्वारिंशद्योजनानि चतुर्युक्तानि वै ततः  ।  
धर्मराजपुरं रम्यं गन्धर्वाप्सराकुलम्  ॥ गर्प्_२,१६।४७ ॥  
चतुरशीतिलक्षैश्च मूर्तामूर्तैरधिष्ठितम्  ।  
त्रयोदश प्रतीहारा धर्मराजपुरे स्थिताः  ॥ गर्प्_२,१६।४८ ॥  
शुभाशुभं तु यत्कर्म ते विचार्य पुनः पुनः  ।  
श्रवणा ब्रह्मणः पुत्रा मनुष्याणां च चेष्टितम्  ।  
कथयन्ति तदा लोके पूजिताः पूजिताः स्वयम्  ॥ गर्प्_२,१६।४९ ॥  
नरैस्तुष्टैश्च पुष्टैश्च यत्प्रोक्तं च कृतं च यत्  ।  
सर्वमावेदयन्ति स्म चित्रगुप्ते यमे च तत्  ॥ गर्प्_२,१६।५० ॥  
दूराच्छ्रवणविज्ञाना दूराद्दर्शनगोचराः  ।  
एवञ्चेष्टास्तु ते ह्यष्टौ स्वर्भूपातालचारिणः  ॥ गर्प्_२,१६।५१ ॥  
तेषां पत्न्यस्तथै वोग्रा श्रवण्यः पृथगाह्वयाः  ।  
एवं तेषां शक्तिरस्ति यर्त्ये मर्त्याधिकारिणः  ॥ गर्प्_२,१६।५२ ॥  
व्रतैर्दानैस्तवैर्यश्च पूजयेदिह मानवः  ।  
जायन्ते तस्य ते सौम्याः सुखमृत्युप्रदायिनः  ॥ गर्प्_२,१६।५३ ॥  
  
इति श्रीगारुडे महापुराणे उत्तरखण्डे द्वितीयांशे धर्मकाण्डे प्रेतकल्पे श्रीकृष्णगरुडसंवादे प्रेतयात्रादिनिरूपणं नाम षोडशो ऽध्यायः  
  
  
_____________________________________________________________  
  
श्रीगरुडमाहापुराणम्- १७  
गरुड उवाच  ।  
एको मे संशयो देव हृदये सम्प्रबाधते  ।  
श्रमणाः कस्य पुत्राश्च कथं यमपुरे स्थिताः  ॥ गर्प्_२,१७।१ ॥  
मानुषैश्च कृतं कर्म कस्माज्जानन्ति ते प्रभो  ।  
कथं शृण्वन्ति ते सर्वे कस्माज्ज्ञानं समागतम्  ॥ गर्प्_२,१७।२ ॥  
कुत्र भुञ्जन्ति देवेश क्रथयस्व प्रसादतः  ।  
पक्षिराजवचः श्रुत्वा भगवान्वाक्यमब्रवीत्  ॥ गर्प्_२,१७।३ ॥  
श्रीकृष्ण उवाच  ।  
शृणुष्व वचनं सत्यं सर्वेषां सौख्यदायकम्  ।  
तदहं कथयिष्यामि श्रवणानां विचेष्टितम्  ॥ गर्प्_२,१७।४ ॥  
एकीभूतं यदा सर्वं जगत्स्थावरजङ्गमम्  ।  
क्षीरोदसागरे पूर्वं मयि सुप्ते जगत्पतौ  ॥ गर्प्_२,१७।५ ॥  
नाभिस्थोजस्तपस्तेपे वर्षाणि सुबहून्यपि  ।  
एकीभूतं जगत्सृष्टं भूतग्रामचतुर्विधम्  ॥ गर्प्_२,१७।६ ॥  
ब्रह्मणा निर्मितं पूर्वं विष्णुना पालितं तदा  ।  
रुद्रः संहारमूर्तिश्च निर्मितो ब्रह्मणा ततः  ॥ गर्प्_२,१७।७ ॥  
वायुः सर्वगतः सृष्टः सूर्यस्तेजोभिवृद्धिमान्  ।  
धर्मराजस्ततः सृष्टश्चित्रगुप्तेन संयुत)  ॥ गर्प्_२,१७।८ ॥  
सृष्ट्वैतदादिकं सर्वं तपस्तेपे तु पद्मजः  ।  
गतानि बहुवर्षाणि ब्रह्मणो नाभिपङ्कजे  ॥ गर्प्_२,१७।९ ॥  
योयो हि निर्मितः पूर्वं तत्तत्कर्म समाचरेत्  ।  
कस्मिंश्चित्समये तत्र ब्रह्मा लोकसमन्वितः  ॥ गर्प्_२,१७।१० ॥  
रुद्रो विष्णुस्तथा धर्मः शासयन्ति वसुन्धराम्  ।  
न जानीमो वयं किञ्चिल्लोककृत्यमिहोच्यताम्  ॥ गर्प्_२,१७।११ ॥  
इति चिन्तापराः सर्वे देवा विममृशुस्तदा  ।  
सञ्चिन्त्य ब्रह्मणो मन्त्रं विबुधैः प्रेरितस्तदा  ॥ गर्प्_२,१७।१२ ॥  
गृहीत्वा पुष्पपत्राणि सोसृजद्द्वादशात्मजान्  ।  
तेजोराशीन्विशालाक्षान्ब्रह्मणो वचनात्तु ते  ॥ गर्प्_२,१७।१३ ॥  
योयं वदति लोकेस्मिञ्छुभं वा यदि वाशुभम्  ।  
प्रापयन्ति ततः शीघ्रं ब्रह्मणः कर्णगोचरम्  ॥ गर्प्_२,१७।१४ ॥  
दूराच्छ्रवणविज्ञानं दूराद्दर्शनगोचरम्  ।  
सर्वे शृण्वन्ति यत्पक्षिंस्तेनैव श्रवणा मताः  ॥ गर्प्_२,१७।१५ ॥  
स्थित्वा चैव तथाकाशे जन्तूनां चेष्टितं च यत्  ।  
तज्ज्ञात्वा धर्मराजाग्रे मृत्युकाले वदन्ति च  ॥ गर्प्_२,१७।१६ ॥  
धर्मं चार्थं च कामं च मोक्षं च कथयन्ति ते  ।  
एको हि धर्ममार्गश्च द्वितीयश्चार्थमार्गकः  ॥ गर्प्_२,१७।१७ ॥  
अपरः काममार्गश्च मोक्षमार्गश्चतुर्थकः  ।  
उत्तमा धममार्गेण वैनतेय प्रयान्ति हि  ॥ गर्प्_२,१७।१८ ॥  
अर्थदाता विमानैस्तु अश्वैः कामप्रदायकः  ।  
हंसयुक्तविमानैश्च मोक्षाकाङ्क्षी विसर्पति  ॥ गर्प्_२,१७।१९ ॥  
इतरः पादचारेण त्वसिपत्रवनानि च  ।  
पाषाणैः कण्टकैः क्लिष्टः पाशबद्धो ऽथ याति वै  ॥ गर्प्_२,१७।२० ॥  
यः कश्चिन्मानुषे लोके श्रवणान्पूजयेदिह  ।  
वर्धन्या जलपात्रेम पक्वान्नपरिपूर्णया  ॥ गर्प्_२,१७।२१ ॥  
श्रवणान्पूजयेत्तत्र मया सह खगेश्वर  ।  
तस्याहं तत्प्रदास्यामि यत्सुरैरपि दुर्लभम्  ॥ गर्प्_२,१७।२२ ॥  
सम्भोज्य ब्राह्मणान् भक्त्या त्वेकादश शुभाञ्छुचीन्  ।  
द्वादशं सकलत्रं च मम प्रीत्यै प्रपूजयेत्  ॥ गर्प्_२,१७।२३ ॥  
देवैः सर्वैश्च सम्पूज्य स्वर्गं यान्ति सुखेप्सया  ।  
तैः पूजितैरह तुष्टश्चित्रगुप्तेन धर्मराट्  ॥ गर्प्_२,१७।२४ ॥  
तैस्तुष्टैर्मत्पुरं यान्ति लोका धर्मपारायणाः  ।  
श्रवणानां च माहात्म्यमुत्पत्तिं चेष्टितं शुभम्  ॥ गर्प्_२,१७।२५ ॥  
शृणोति पक्षिशार्दूल स च पापैर्न लिप्यते  ।  
इह लोके सुखं भुक्त्वा स्वर्गलोके महीयते  ॥ गर्प्_२,१७।२६ ॥  
  
इति श्रीगारुडे महापुराणे उत्तरखण्डे द्वितीयांशे धर्मकाण्डे प्रेतक्लपे श्रवणमहात्म्यनिरूपणं नाम सप्तदसो ऽध्यायः  
  
  
_____________________________________________________________  
  
श्रीगरुडमहापुराणम्- १८  
श्रीकृष्ण उवाच  ।  
श्रवणानां वचः श्रुत्वा क्षणं ध्यात्वा पुनस्ततः  ।  
यत्कृतं तु मनुष्यैश्चपुण्यं पापमहर्निशम्  ॥ गर्प्_२,१८।१ ॥  
तत्सर्वं च परिज्ञाय चित्रगुप्तो निवेदयेत्  ।  
चित्रगुप्तस्ततः सर्वं कर्म तस्मै वदत्यथ  ॥ गर्प्_२,१८।२ ॥  
वाचैव यत्कृतं कर्म कृतं चैव तु कायिकम्  ।  
मानसं च तथा कर्म कृतं भुङ्क्ते शुभाशुभम्  ॥ गर्प्_२,१८।३ ॥  
एवं ते कथितस्तार्क्ष्य प्रेतमार्गस्य निर्णयः  ।  
विश्रान्ति दानि सर्वाणि स्थानानि कथितानि ते  ॥ गर्प्_२,१८।४ ॥  
तमुद्दिश्य ददात्यन्नं सुखं याति महाध्वनि  ।  
दिवा रात्रौ तमुद्दिश्य स्थाने दीपप्रदो भवेत्  ॥ गर्प्_२,१८।५ ॥  
अन्धकारे महाघोरे श्वपूर्णे लक्ष्यवर्जिते  ।  
दीप्ते ऽध्वनि च ते यान्ति दीपो दत्तश्च यैर्नरैः  ॥ गर्प्_२,१८।६ ॥  
कार्तिके च चतुर्दश्यां दीपदानं सुखाय वै  ।  
अथ वक्ष्यामि सङ्क्षेपाद्यममार्गस्य निष्कृतिम्  ॥ गर्प्_२,१८।७ ॥  
वृषोत्सर्गस्य पुण्येन पितृलोकं स गच्छति  ।  
एकादशाहपिण्डेन शुद्धदेहो भवेत्ततः  ॥ गर्प्_२,१८।८ ॥  
उदकुम्भप्रदानेन किङ्करास्तृप्तिमाप्नुयुः  ॥ गर्प्_२,१८।९ ॥  
शय्यादानाद्बिमानस्थो याति स्वर्गेषु मानवः  ।  
तदह्नि दीयते सर्वं द्वादशाहे विशेषतः  ॥ गर्प्_२,१८।१० ॥  
पदानि सर्ववस्तूनि वरिष्ठानि त्रयोदशे  ।  
यो ददाति मृतस्येह जीवन्नप्यात्महेतवे  ॥ गर्प्_२,१८।११ ॥  
तदाश्रितो महामार्गे वैनतेय स गच्छति  ।  
एक एवास्ति सर्वत्रे व्यवहारः खगाधिप  ॥ गर्प्_२,१८।१२ ॥  
उत्तमाधममध्यानां तत्तदावर्जनं भवेत्  ।  
यावद्भाग्यं भवेद्यस्य तावन्मार्गे ऽतिरिच्यते  ॥ गर्प्_२,१८।१३ ॥  
स्वयं स्वस्येन यद्दत्तं तत्तत्राधिकरोति तम्  ।  
मृते यद्बान्धवैर्दत्तं तदाश्रित्य सुखी भवेत्  ॥ गर्प्_२,१८।१४ ॥  
गरुड उवाच  ।  
कस्मात्पदानि देयानि किंविधानि त्रयोदश  ।  
दीयते कस्य देवेश तद्वदस्व यथातथम्  ॥ गर्प्_२,१८।१५ ॥  
श्रीभगवानुवाच  ।  
छत्त्रोपानहवस्त्राणि मुद्रिका च कमण्डलुः  ।  
आसनं भाजनं चैव पदं सप्तविधं स्मृतम्  ॥ गर्प्_२,१८।१६ ॥  
आतपस्तत्र यो रौद्रो दह्यते येन मानवः  ।  
छत्रदानेन सुच्छाया जायते प्रेततुष्टिदा  ॥ गर्प्_२,१८।१७ ॥  
असिपत्रवनं घोरं सो ऽतिक्रामति वै ध्रुवम्  ।  
अश्वारूढाश्च गच्छन्ति ददते य उपानहौ  ॥ गर्प्_२,१८।१८ ॥  
आसने स्वागते (भोजने) चैव दत्तं तस्मै द्विजायते  ।  
सुखेन भुङ्क्ते स प्रेतः पथि गच्छञ्छनैः शनैः  ॥ गर्प्_२,१८।१९ ॥  
बहुधर्मसमाकीर्णे निर्वाते तोयवर्जिते  ।  
कमण्डलुप्रदानेन सुखी भवति निश्चितम्  ॥ गर्प्_२,१८।२० ॥  
मृतोद्देशेन यो दद्यादुदपात्रं तु ताम्रजम्  ।  
प्रपादानसहस्रस्य तत्फलं सो ऽश्नुते ध्रुवम्  ॥ गर्प्_२,१८।२१ ॥  
यमदूता महारौद्राः करालाः कृष्णपिङ्गलाः  ।  
न पीडयन्ति दाक्षिण्याद्वस्त्राभारणदानतः  ॥ गर्प्_२,१८।२२ ॥  
सायुधा धावमानाश्च न मार्गे दृष्टिगोचराः  ।  
प्रयान्ति यमदूतास्ते मुद्रिकायाः प्रदानतः  ॥ गर्प्_२,१८।२३ ॥  
भाजनासनदानेन आमान्नभोजनेन च  ।  
आज्ययज्ञोपवीताभ्यां पदं सम्पूर्णतां व्रजेत्  ॥ गर्प्_२,१८।२४ ॥  
एवं मार्गे गच्छमानस्तृषार्तः श्रमपीडितः  ।  
महिषीरथ (दुग्ध) दानाच्च सुखी भवति निश्चितम्  ॥ गर्प्_२,१८।२५ ॥  
गरुड उवाच  ।  
मृतोद्देशेन यत्किञ्चिद्दीयते स्वगृहे विभो  ।  
स गच्छति महामार्गे तद्दत्तं केन गृह्यते  ॥ गर्प्_२,१८।२६ ॥  
श्रीभगवानुवाच  ।  
गृह्णाति वरुणो दानं मम हस्ते प्रयच्छति  ।  
अहं च भास्करे देवे भास्करात्सो ऽश्नुते सुखम्  ॥ गर्प्_२,१८।२७ ॥  
विकर्मणः प्रभावेण वंशच्छेदे क्षिताविह  ।  
सर्वे ते नरकं यान्ति यावत्पापस्य सङ्क्षयः  ॥ गर्प्_२,१८।२८ ॥  
कस्मिंश्चित्समये पूर्णे महिषासनसंस्थितः  ।  
नरकान्वीक्ष्य धर्मात्मा नानाक्रन्दसमाकुलान्  ॥ गर्प्_२,१८।२९ ॥  
चतुरशीतिलक्षाणां नरकाणां स ईश्वरः  ।  
तेषां मध्ये श्रेष्ठतमा घोरा या एकविंशतिः  ॥ गर्प्_२,१८।३० ॥  
तामिस्त्रं लोहशङ्कुश्च महारौरवशाल्मली  ।  
रौरवं कुड्वलं कालसूत्रकं पूतिमृतिका  ॥ गर्प्_२,१८।३१ ॥  
सङ्घातं लोहतोदं च सविषं सम्प्रतापनम्  ।  
महानरककालोलः सजीवनमहापथः  ॥ गर्प्_२,१८।३२ ॥  
अवीचिरन्धता मिस्त्रः कुम्भोपाकस्तथैव च  ।  
असिपत्रवनं चैव पतनश्चैकविंशतिः  ॥ गर्प्_२,१८।३३ ॥  
येषां तु नरके घोरे बह्वब्दानि गतानि वै  ।  
सन्तातर्नैव विद्यते दूतत्वं ते तु (प्रेत्य) यान्ति हि  ॥ गर्प्_२,१८।३४ ॥  
यमेन प्रेषितास्ते वै मानुषस्य मृतस्य तु  ।  
दिनेदिने प्रगृह्णन्ति दत्तमन्नाद्यपानकम्  ॥ गर्प्_२,१८।३५ ॥  
प्रेतस्यैव विलुण्ठन्ति मध्ये मार्गे बुभुक्षिताः  ।  
मासान्ते भोजनं पिण्डमेके यच्छन्ति तत्र वै  ॥ गर्प्_२,१८।३६ ॥  
तृप्तिं प्रयान्ति ते सर्वे प्रत्यहं चैव वत्सरम्  ।  
एवमादिकृतैः पुण्यैः क्रमात्सौरिपुरं व्रजेत्  ॥ गर्प्_२,१८।३७ ॥  
ततः संवत्सरस्यान्ते प्रत्यासन्ने यमालये  ।  
बहुभीतकरे प्रेतो हस्तमात्रं समुत्सृजेत्  ॥ गर्प्_२,१८।३८ ॥  
दिवसैर्दशभिर्जातं तं देहं दशपिण्डजम्  ।  
जामदग्न्यस्येव रामं दृष्ट्वा तेजः प्रसर्पति  ॥ गर्प्_२,१८।३९ ॥  
कर्मजं देहमाश्रित्य पूर्वदेहं समुत्सजेत्  ।  
अङ्गुष्ठमात्रो वायुश्च शमीपत्रंसमारुहेत्  ॥ गर्प्_२,१८।४० ॥  
व्रजंस्तिष्ठन्पदैकेन यथैवैकेन गच्छति  ।  
यथा तृणजलौकेव देही कर्मानुगो ऽवशः  ॥ गर्प्_२,१८।४१ ॥  
वासांसि जीर्णानि यथा विहाय नवानि गृह्णाति नरो ऽपराणि  ।  
तथा शरीराणि विहाय जीर्णान्यन्यानि संयाति नवानि देही  ॥ गर्प्_२,१८।४२ ॥  
  
इति श्रीगारुडे महापुराणे उत्तरखण्डे द्वितीयांशे धर्मदृप्रेतदृश्रीकृष्णगरुड संवादे वृषोत्सर्गनानादानफलयमलोकगमनकर्मजदेहप्राप्तिनिरूपणं नामाष्टादशो ऽध्यायः  
  
  
_____________________________________________________________  
  
श्रीगरुडमहापुराणम्- १९  
श्रीभगवानुवाच  ।  
वायुभूतः क्षधाविष्टः कर्मजं देहमाश्रितः  ।  
ते देहं स समासाद्य यमेन सह गच्छति  ॥ गर्प्_२,१९।१ ॥  
चित्रगुप्तपुरं तत्र योजनानां तु विंशतिः  ।  
कायस्थास्तत्र पश्यन्ति पापपुण्यानि सर्वशः  ॥ गर्प्_२,१९।२ ॥  
महादानेषुदत्तेषु गतस्तत्र सुखी भवेत्  ।  
योजनानां चतुर्विंशत्पुरं वैवस्वतं शुभम्  ॥ गर्प्_२,१९।३ ॥  
लोहं लवणकार्पासं तिलपात्रं च यैर्नरैः  ।  
दत्तं तेनैव तृप्यन्ति यमस्य पुरचारिणः  ॥ गर्प्_२,१९।४ ॥  
गत्वा च तत्र ते सर्वे प्रतीहारं वदन्ति हि  ।  
धर्मध्वजप्रतीहारस्तत्र तिष्ठति सर्वदा  ॥ गर्प्_२,१९।५ ॥  
सप्तधान्यस्य दानेन प्रीतो धर्मध्वजो भवेत्  ।  
तत्र गत्वा प्रतीहारो ब्रूते तस्य शुभाशुभम्  ॥ गर्प्_२,१९।६ ॥  
धर्मराजस्य यद्रूपं सन्तः सुकृतिनो जनाः  ।  
पश्यन्ति च दुरात्मानो यमरूपं सुभीषणम्  ॥ गर्प्_२,१९।७ ॥  
तं दृष्ट्वा भयभीतस्तु हाहेति वदते जनः  ।  
कृतं दानं च यैर्मर्त्यैस्तेषां नास्ति भयं क्वचित्  ॥ गर्प्_२,१९।८ ॥  
प्राप्तं सुकृतिनं दृष्ट्वा स्थानाच्च लति सूर्यजः  ।  
एष मे मण्डलं भित्त्वा ब्रह्मलोकं प्रयास्यति  ॥ गर्प्_२,१९।९ ॥  
दानेन सुलभो धर्मो यममार्गः सुखावहः  ।  
एष मार्गो विशालो ऽत्र न केनाप्य नुगम्यते  ।  
दानपुण्यं विना वत्स न गच्छेद्धर्ममन्दिरम्  ॥ गर्प्_२,१९।१० ॥  
तस्मिन्मार्गे तु रौद्रे वै भीषणा यमकिङ्कराः  ।  
एकैकस्य पुरस्याग्रे तिष्ठत्येकसहस्रकम्  ॥ गर्प्_२,१९।११ ॥  
पचन्ति पापिनं प्राप्य उदके यातनाकराः  ।  
गृह्णन्ति मासमासान्ते पादशेषं तु तद्भवेत्  ॥ गर्प्_२,१९।१२ ॥  
और्ध्वदैहिकदानानि यैर्न दत्तानि काश्यप  ।  
महाकष्टेन ते यान्ति तस्माद्देयानि शक्तितः  ।  
अदत्त्वा पशुवद्यान्ति गृहीतो वन्धबन्धनैः  ॥ गर्प्_२,१९।१३ ॥  
एवं कृतेन सम्पश्येत्स नरः भूतकर्मणा  ।  
दैविकीं पैतृकीं योनिं मानुषीं वाथ नारकीम्  ॥ गर्प्_२,१९।१४ ॥  
धर्मराजस्य वचनान्मुक्तिर्भवति वा ततः  ।  
मानुष्यं तत्त्वतः प्राप्य स पुत्त्रः पुत्त्रतां व्रजेत्  ॥ गर्प्_२,१९।१५ ॥  
यथायथा कृतं कर्म तान्तां योनिं व्रजेन्नरः  ।  
तत्तथैव च भुञ्जानो विचरेत्सर्वलोकगः  ॥ गर्प्_२,१९।१६ ॥  
अशाश्वतं परिज्ञाय सर्वलोकोत्तरं सुखम्  ।  
यदा भवति मानुष्यं तदा धर्मं समाचरेत्  ॥ गर्प्_२,१९।१७ ॥  
कृमयो भस्म विष्ठा वा देहानां प्रकृतिः सदा  ।  
अन्धकूपे महारौद्रे दीपहस्तः पातेत्तु वै  ॥ गर्प्_२,१९।१८ ॥  
महापुण्यप्रभावेण मानुष्यं जन्म लभ्यते  ।  
यस्तत्प्राप्य चरेद्धर्मं स गच्छेत्परमां गतिम्  ॥ गर्प्_२,१९।१९ ॥  
अपि जानन्वृथा धर्मं दुः खमायाति याति च  ॥ गर्प्_२,१९।२० ॥  
जातीशतेन लभते किल मानुषत्वं तत्रापि दुर्लभतरं खग भो द्विजत्वम्  ।  
यस्तत्र पालयति लालयति व्रतानि तस्यामृतं भवति हस्तगतं प्रसादात्  ॥ गर्प्_२,१९।२१ ॥  
  
इति श्रीगारुडे महापुराणे उत्तरखण्डे द्वितीयांशे धर्मकाण्डे प्रेतकल्पे श्रीकृष्णगरुडसंवादे यममन्दिरप्रवेशतदाज्ञालब्धमनुष्यादि देहान्न्तरप्राप्तिनिरूपणं नामैकोनविंशो ऽध्यायः  
  
  
_____________________________________________________________  
  
श्रीगरुडमहापुराणम्- २०  
गरुड उवाच  ।  
ये केचित्प्रेतरूपेण कुत्र वासं लभन्ति ते  ।  
प्रेतलोकाद्विनिर्मुक्ताः कथं कुत्र व्रजन्ति ते  ॥ गर्प्_२,२०।१ ॥  
चतुर्युक्ताशीति लक्षैर्नरकैः पर्युपासिताः  ।  
यमेन रक्षितास्तत्र भूतैश्चैव सहस्रशः  ॥ गर्प्_२,२०।२ ॥  
विचरन्ति कथं लोके नरकाच्च विनिर्गताः  ।  
गरुडोदीरितं श्रुत्वा लक्ष्मीनाथो ऽब्रवीदिदम्  ॥ गर्प्_२,२०।३ ॥  
श्रीकृष्ण उवाच  ।  
पक्षिराज शृणुष्व त्वं यत्र प्रेताश्चरन्ति वै  ।  
परार्थदारग्रहणाच्छ (ब) लाद्द्रोहान्निशाचराः  ॥ गर्प्_२,२०।४ ॥  
तथैव सर्वपापिष्ठः स्वात्मजान्वेषणे रताः  ।  
विचरन्त्यशरीरास्ते क्षुप्तिपासार्दिता भृशम्  ॥ गर्प्_२,२०।५ ॥  
बन्दीगृहवि निर्मुक्ता येभ्यो नश्यन्ति जन्तवः  ।  
ते व्यवस्यन्ति च प्रेता वधोपायं च बन्धुषु  ॥ गर्प्_२,२०।६ ॥  
पितृद्वदाराणि रुन्धन्ति तन्मार्गोच्छेदकास्तथा  ।  
पितृभा गान्विगृह्णन्ति पान्थेभ्यस्तस्करा इव  ॥ गर्प्_२,२०।७ ॥  
स्वं वेश्म पुनरागत्य मित्रस्थाने विशन्ति ते  ।  
तत्र स्थिता निरीक्षन्ते रोगशोकादिबन्धनाः  ॥ गर्प्_२,२०।८ ॥  
पीडयन्ति ज्वरीभूय एकान्तरमिषेण तु  ।  
तृतीयकज्वरा भूत्वा शीतवातादिपीडया  ॥ गर्प्_२,२०।९ ॥  
अन्यांश्च विविधान्रोगाञ्छिरो ऽर्तिं च विषूचिकाम्  ।  
चिन्त यन्ति सदा तेषामुच्छिष्टादिस्थलस्थिताः  ॥ गर्प्_२,२०।१० ॥  
आत्मजानां छलाल्लोका भूतसङ्घैश्च रक्षिताः  ।  
पिबन्ति ते च पानीयं भोजनोच्छिष्टयोजितम्  ॥ गर्प्_२,२०।११ ॥  
एवं प्रेताः प्रवर्तन्ते नानादोषैर्विकर्मिणः  ॥ गर्प्_२,२०।१२ ॥  
गरुड उवाच  ।  
कथं कुर्वन्ति ते प्रेताः केन रूपेण कस्य किम्  ।  
ज्ञायते केन विधिना जल्पन्ति न वदन्ति वा  ॥ गर्प्_२,२०।१३ ॥  
एनं छिन्धि मनोमोहं मम चेदिच्छसि प्रियम्  ।  
कलिकाले हृषीकेश प्रेतत्वं जायते बहु  ॥ गर्प्_२,२०।१४ ॥  
श्रीविष्णुरुवाच  ।  
स्वकुलं पीडयेत्पेतः परच्छिद्रेण पीडयेत्  ।  
जीवन्स दृश्यते स्नेही मृतो दुष्टत्वमाप्नुयात्  ॥ गर्प्_२,२०।१५ ॥  
रुद्रजापी धर्मरतो देवतातिथिपूजकः  ।  
सत्यवाक् प्रियवादी च न प्रेतैः स हि पीड्यते  ॥ गर्प्_२,२०।१६ ॥  
सर्वक्रियापरिभ्रष्टो नास्तिको धर्मनिन्दकः  ।  
असत्यवादनिरतो नरः प्रेतैः स पीड्यते  ।  
कलौ प्रेतत्वमाप्नोति तार्क्ष्याशुद्धक्रियापरः  ॥ गर्प्_२,२०।१७ ॥  
कृतादौ द्वापरान्ते च न प्रेतो नैव पीडनम्  ।  
बहूनामेकजातानामेकः सौख्यं समश्नुते  ॥ गर्प्_२,२०।१८ ॥  
एको दुष्कृतकर्मा च एकः सन्ततिमाञ्जनः  ।  
एकः सम्पीड्यते प्रेतैरेकः सुतधनान्वितः  ॥ गर्प्_२,२०।१९ ॥  
एकस्य पुत्रनाशः स्यादेको दुहितृमान् भवेत्  ।  
विरोधो बन्धुभिः सार्धं प्रेतदोषेण काश्यप  ॥ गर्प्_२,२०।२० ॥  
सन्ततिर्दृश्यते नैव समुत्पन्ना विनश्यति  ।  
पशुद्रव्यविनाशश्च सा पीडा प्रेतसम्भवा  ॥ गर्प्_२,२०।२१ ॥  
प्रकृतेः परिवर्तः स्याद्विद्वेषः सह बन्धुभिः  ।  
अकस्माद्व्यसनप्राप्तिः सा पीडा प्रेतसम्भवा  ॥ गर्प्_२,२०।२२ ॥  
नास्तिक्यं वृत्तिलोपश्च महालोभस्तथैव च  ।  
स्याद्धन्तकलहो नित्यं सा पीडा प्रेतसम्भवा  ॥ गर्प्_२,२०।२३ ॥  
पितृमातृनिहन्ता च देवब्राह्मणनिन्दकः  ।  
इत्यादोषमवाप्नोति सा पीडा प्रेतसम्भवा  ॥ गर्प्_२,२०।२४ ॥  
नित्यकर्मविनिम्मुक्तो जपहोमविवर्जितः  ।  
परद्रव्याणां च हर्ता सा पीडा प्रेतसम्भवा  ॥ गर्प्_२,२०।२५ ॥  
सुवृष्टौ कृषिनाशश्च व्यवहारो विनश्यति  ।  
लोके कलहकारी च सा पीडा प्रेतसम्भवा  ॥ गर्प्_२,२०।२६ ॥  
मार्गे जङ्गम्यमानं तं पीडयेद्वातमण्डली  ।  
प्रेतपीडा तु सा ज्ञेया सत्यंसत्यं खगेश्वर  ॥ गर्प्_२,२०।२७ ॥  
हीनजात्या च सम्बन्धो हीनकर्म करोति यः  ।  
अधर्मे रमते नित्यं सा पीडा प्रेतसम्भवा  ॥ गर्प्_२,२०।२८ ॥  
व्यसनैर्द्रव्यनाशः स्यादुपक्रान्तं विनश्यति  ।  
चौराग्निराजभिर्हानिः सा पीडा प्रेतसम्भवा  ॥ गर्प्_२,२०।२९ ॥  
महारोगोपलब्धिश्च बालकानां च पीडनम्  ।  
जाया सम्पीढ्यते यच्च सा पीडा प्रेतसम्भवा  ॥ गर्प्_२,२०।३० ॥  
श्रुतिस्मृतिपुराणेषु धर्मशास्त्रसमुद्भवे  ।  
अभावो जायते धर्मे सा पीडा प्रेतसम्भवा  ॥ गर्प्_२,२०।३१ ॥  
देवतीर्थद्विजानां तु निन्दांयः कुरुते नरः  ।  
प्रत्यक्षं वा परोक्षं वा सा पीडा प्रेतसम्भवा  ॥ गर्प्_२,२०।३२ ॥  
स्ववृत्तिहरणं यच्च स्वप्रतिष्ठाहतिस्तथा  ।  
वंशच्छेदः नदृश्येत प्रेतदोषाद्विनान्यथा  ॥ गर्प्_२,२०।३३ ॥  
स्त्रीणां गर्भविनाशः स्यान्न पुष्पं दृश्यते तथा  ।  
बालानां मरणं यत्र सा पीडा प्रेतसम्भवा  ॥ गर्प्_२,२०।३४ ॥  
भावशुद्ध्या न कुरुते श्राद्धं सांवत्सरादिकम्  ।  
स्वयमेव न कुर्वीत सा पीडा प्रेतसम्भवा  ॥ गर्प्_२,२०।३५ ॥  
तीर्थे गत्त्वा परासक्तः स्वकृत्यं च परित्यजेत्  ।  
धर्मकार्ये न सम्पत्तिः सा पीडा प्रेतसम्भवा  ॥ गर्प्_२,२०।३६ ॥  
दम्पत्योः कलहश्चैव भोजने कोपसंयुतः  ।  
परद्रोहे मतिश्चैव सा पीडा प्रेतसम्भवा  ॥ गर्प्_२,२०।३७ ॥  
पुष्पं यत्र न दृश्येन फलं तथा  ।  
विरहो भार्यया यत्र सा पीडा प्रेतसग्भवा  ॥ गर्प्_२,२०।३८ ॥  
येषां वै जायते चिह्नं सदोच्चाटपरं नृणाम्  ।  
स्वक्षेत्रे निष्फलं तेजः सा पीडा प्रेतसम्भवा  ॥ गर्प्_२,२०।३९ ॥  
स्वगोत्रघातकश्चैव हन्ति शत्रुमिवात्मजम्  ।  
न प्रीतिर्नापि सौख्यं च सा पीडा प्रेतसम्भवा  ॥ गर्प्_२,२०।४० ॥  
पितृवाक्यं न कुरुते स्वपत्नीं च न सेवते  ।  
सदा क्रूरमतिर्व्यग्रः सा पीडा प्रेतसम्भवा  ॥ गर्प्_२,२०।४१ ॥  
विकर्मा जायते प्रेतो ह्यविधिक्रियया तथा  ।  
तत्कालदुष्टसंसर्गाद्वृषोत्सर्गादृते तथा  ॥ गर्प्_२,२०।४२ ॥  
दृष्टगृत्युवशाद्वापि अदग्धवपुषस्तथा  ।  
प्रेतत्वं जायते तार्क्ष्य पीड्यन्ते येन जन्तवः  ॥ गर्प्_२,२०।४३ ॥  
एवं ज्ञात्वा खगश्रेष्ठ प्रेतमुक्तिं समाचरेत्  ।  
यो वै न मन्यते प्रेतान्मृतः प्रेतत्वमाप्नुयात्  ॥ गर्प्_२,२०।४४ ॥  
प्रेतदोषः कुले यस्य सुखं तस्य न विद्यते  ।  
मतिः प्रीती रतिर्बुद्धिर्लक्ष्मीः पञ्चविनाशनम्  ॥ गर्प्_२,२०।४५ ॥  
तृतीये पञ्चमे पुंसि वंशच्छेदो हि जायते  ।  
दरिद्रो निर्धनश्चैव पापकर्मा भवेभवे  ॥ गर्प्_२,२०।४६ ॥  
ये केचित्पेतरूपा विकृतमुखदृशो रौद्ररूपाः कराला मन्यन्ते नैव गोत्रं सुतदुहितृपितॄन् भ्रातृजायां वधूं वा  ।  
कृत्वा काम्यं च रूपं सुखगतिरहिता भाषमाणा यथेष्टं हा कष्टं भोक्तुकामा विधिवशपतिताः संस्मरन्ति स्वपाकम्  ॥ गर्प्_२,२०।४७ ॥  
  
इति श्रीगारुडे महापुराणे उत्तरखण्डे द्वितीयांशे धर्मकाण्डे प्रतकल्पे श्रीकृष्णगरुडसंवादे प्रेतावासतद्बाधाप्रकारनिरूपणं नाम विंशो ऽध्यायः  
  
  
_____________________________________________________________  
  
श्रीगरुडमहापुराणम्- २१  
गरुड उवाच  ।  
मुक्तिं यान्ति कथं प्रेतास्तदहं प्रष्टुमुत्सुकः  ।  
यन्मुक्तौ च मनुष्याणां न पीडा जायते पुनः  ॥ गर्प्_२,२१।१ ॥  
एतैश्च लक्षणैर्देव पीडोक्ता प्रेतजा त्वया  ।  
तेषां कदा भवेन्मुक्तिः प्रेतत्वं न कथं भवेत्  ॥ गर्प्_२,२१।२ ॥  
प्रेतत्वे हि प्रमाणं च कति वर्षाणि सङ्ख्यया  ।  
चिरं प्रेतत्वमापन्नः कथं मुक्तिमवाप्नुयात्  ॥ गर्प्_२,२१।३ ॥  
श्रीकृष्ण उवाच  ।  
मुक्तिं प्रायन्ति ते प्रेतास्तदहं कथयामि ते  ।  
यदैव मनुजो ऽवैति मम पीडा कृता त्वियम्  ॥ गर्प्_२,२१।४ ॥  
पृच्छार्थं हितमन्विच्छन्दै वज्ञे विनिवदयेत्  ।  
स्वप्ने दृष्टः शुभो वृक्षः फलितश्चूतचम्पकः  ॥ गर्प्_२,२१।५ ॥  
विप्रो वा वृषभो देवो भ्रमते तीर्थगो यदि  ।  
एवं दृष्टो यदा स्वप्नो मृतः को ऽपिस्वगोत्रजः  ॥ गर्प्_२,२१।६ ॥  
स्वप्ने सत्यं परिज्ञाय दृष्टं प्रेतप्रभावतः  ।  
अद्भुतानि प्रदृश्यन्ते प्रेतदोषाद्विनिश्चितम्  ॥ गर्प्_२,२१।७ ॥  
तीर्थस्नाने मतिर्यावच्चित्तं धर्मपरायणम्  ।  
धर्मापायं प्रकुरुते प्रेतपीडा तदा व्रजेत्  ॥ गर्प्_२,२१।८ ॥  
तदा तत्र विनाशाय चित्तभङ्गं करोति सा  ।  
श्रेयांसि बहुविघ्नानि सम्भवन्ति पदेपदे  ॥ गर्प्_२,२१।९ ॥  
अश्रेयसि प्रवृत्ति च प्रेरयन्ति पुनः पुनः  ।  
उच्चाटनं च क्रूरत्वं सर्वं प्रेतकृतं खग  ॥ गर्प्_२,२१।१० ॥  
सर्वविघ्नानि सन्त्यज्य मुक्त्युपायं करोति यः  ।  
तस्य कर्मफलं साधु प्रेतवृत्तिश्च शाश्वती  ॥ गर्प्_२,२१।११ ॥  
स भवेत्तेन मुक्तस्तु दत्तं श्रेयस्करं परम्  ।  
स्वयं तृप्यति भोः पक्षिन्यस्योद्देशेन दीयते  ॥ गर्प्_२,२१।१२ ॥  
शृणु सत्यमिदं तार्क्ष्य यद्ददाति भुनक्ति सः  ।  
आत्मानं श्रेयसा युञ्ज्यात्प्रेतस्तृप्तिं चिरं व्रजेत्  ॥ गर्प्_२,२१।१३ ॥  
ते तृप्ताः शुभमिच्छन्ति निजबन्धुषु सर्वदा  ।  
अज्ञातयस्तु ये दुष्टाः पीडयन्ति स्ववंशजान्  ॥ गर्प्_२,२१।१४ ॥  
निवारयन्ति तृप्तास्ते जायमानानुकम्पकाः  ।  
पश्चात्ते मुक्तिमायन्ति काले प्राप्ते स्वपुत्रतः  ।  
सदा बन्धुषु यच्छन्ति वृद्धिमृद्धिं खगाधिप  ॥ गर्प्_२,२१।१५ ॥  
दर्शनाद्भाषणाद्यस्तु चेष्टातः पीडनाद्गतिम्  ।  
न प्रापयति मूढात्मा प्रेतशापैः स लिप्यते  ॥ गर्प्_२,२१।१६ ॥  
अपुत्रको ऽपशुश्चैव दरिद्रो व्याधितस्तथा  ।  
वृत्तिहीनश्च हीनश्च भवेज्जन्मनिजन्मनि  ॥ गर्प्_२,२१।१७ ॥  
एवं ब्रुवन्ति ते प्रेताः पुनर्याभ्यं समाश्रिताः  ।  
तत्रस्थानां भवेन्मुक्तिः स्वकाले कर्मसङ्क्षये  ॥ गर्प्_२,२१।१८ ॥  
गरुड उवाच  ।  
नाम गोत्रं न दृश्येत प्रतीतिर्नैव जायते  ।  
केचिद्वदन्ति दैवज्ञाः पीडां प्रेतसमुद्भवाम्  ॥ गर्प्_२,२१।१९ ॥  
न स्वप्नश्चैष्टितं नैव दर्शनं न कदाचन  ।  
किं कर्तव्यं सुरश्रेष्ठ तत्र मे ब्रूहि निश्चितम्  ॥ गर्प्_२,२१।२० ॥  
श्रीभगवानुवाच  ।  
सत्यं वाप्यनृतं वापि वदन्ति क्षितिदेवताः  ।  
तदा सञ्चिन्त्य हृदये सत्यमेतद्द्विजेरितम्  ॥ गर्प्_२,२१।२१ ॥  
भावभक्तिं पुरस्कृत्य पितृभक्तिपरायणः  ।  
कृत्वा कृष्णबलिं चैव पुरश्चरण पूर्वकम्  ॥ गर्प्_२,२१।२२ ॥  
जपहोमैस्तथा दानैः प्रकुर्याद्देहसोधनम्  ।  
कृतेन तेन विघ्नानि विनश्यन्ति खगेश्वर  ॥ गर्प्_२,२१।२३ ॥  
भूतप्रेतपिशाचैर्वा स चेदन्यैः प्रपीड्यते  ।  
पित्रुद्देशेन वै कुर्यान्नारायणबलिं तदा  ।  
विमुक्तः सर्वपीडाभ्य इति सत्यं वचो मम  ॥ गर्प्_२,२१।२४ ॥  
पितृपीडा भवेद्यत्र कृत्यैरन्यैर्न मुच्यते  ।  
तस्मात्सर्वप्रयत्नेन पितृभक्तिपरो भवेत्  ॥ गर्प्_२,२१।२५ ॥  
नवमे दशमे वर्षे पिक्षुद्देशेन वै पुमान्  ।  
गायत्त्रीमयुतं जप्त्वा दशांशेन च होमयेत्  ॥ गर्प्_२,२१।२६ ॥  
कृत्वा कृष्णबलिं पूर्वं वृषोत्सर्गादिकाः क्रियाः  ।  
सर्वोपद्रवहीनस्तु सर्वसौख्यमवाप्नुयात्  ।  
उत्तमं लोकमाप्नोति ज्ञातिप्राधान्यमेव च  ॥ गर्प्_२,२१।२७ ॥  
पितृमा तृसमं लोके नास्त्यन्यद्दैवतं परम्  ।  
तस्मात्सर्वप्रयत्नेन पूजयेत्पितरौ सदा  ॥ गर्प्_२,२१।२८ ॥  
हितानामुपदेष्टा हि प्रत्यक्षं दैवतं पिता  ।  
अन्या या देवता लोके न देहप्रभवो हि ताः  ॥ गर्प्_२,२१।२९ ॥  
शरीरमेव जन्तूनां स्वर्गमोक्षैकसाधनम्  ।  
देहो दत्तो हि येनैवं को ऽन्यः पूज्यतमस्ततः  ॥ गर्प्_२,२१।३० ॥  
इति सञ्चिन्त्यहृदये पक्षिन्यद्यत्प्रयच्छति  ।  
तत्सर्वमात्मना भुङ्क्ते दानं वेदविदो विदुः  ॥ गर्प्_२,२१।३१ ॥  
पुन्नामनरकाद्यस्मात्पितरं त्रायते सुतः  ।  
तस्मात्पुत्त्र इति प्रोक्त इह चापि परत्र च  ॥ गर्प्_२,२१।३२ ॥  
अपमृत्युमृतौ स्यातां पितरौ कस्यचित्खग  ।  
व्रततीर्थाविवाहादिश्राद्धं संवत्सरं त्यजेत्  ॥ गर्प्_२,२१।३३ ॥  
स्वप्नाध्यायमिमं यस्तु प्रेत लिङ्गनिदर्शकम्  ।  
यः पठेच्छृणुयाद्वापि प्रेतचिह्नं न पश्यति  ॥ गर्प्_२,२१।३४ ॥  
  
इति श्रीगारुडे महापुराणे उत्तरखण्डे द्वितीयांशे धर्मकादृप्रेतकल्पे श्रीकृष्णगरुडसंवादे स्वप्नाध्यायो नामैकविंशो ऽध्यायः  
  
  
_____________________________________________________________  
  
श्रीगरुडमहापुराणम्- २२  
गरुड उवाच  ।  
सम्भवन्ति कथं प्रेताः केन तेषां गतिर्भवेत्  ।  
कीदृक्तेषां भवेद्रूपं भोजनं किं भवेत्प्रभो  ॥ गर्प्_२,२२।१ ॥  
सुप्रीतास्ते कथं प्रेताः क्व तिष्ठन्ति सुरेश्वर  ।  
प्रसन्नः कृपया देव प्रश्रमेनं वदस्व मे  ॥ गर्प्_२,२२।२ ॥  
श्रीभगवानुवाच  ।  
पापकर्मरता ये वै पूर्वकर्मवशानुगाः  ।  
जायन्ते ते मृताः प्रेतास्ताञ्छृणुष्व वदाम्यहम्  ॥ गर्प्_२,२२।३ ॥  
वापीकूपतडागांश्च आरामं सुरमन्दिरम्  ।  
प्रपां सद्म सुवृक्षांश्च तथा भोजनशालिकाः  ॥ गर्प्_२,२२।४ ॥  
पितृपैतामहं धर्मं किक्रीणाति स पापभाक्  ।  
मृतः प्रेतत्वमाप्नोति यावदाभूतसम्प्लवम्  ॥ गर्प्_२,२२।५ ॥  
गोचरं ग्रामसीमां तडागारामगह्वरम्  ।  
कर्षयन्ति च ये लोभात्प्रेतास्ते वै भवन्ति हि  ॥ गर्प्_२,२२।६ ॥  
चण्डालादुदकात्सर्पाद्ब्राह्मणाद्बैद्युताग्नितः  ।  
दंष्ट्रिभ्यश्च पशुभ्यश्च मरणं पापकर्मिणाम्  ॥ गर्प्_२,२२।७ ॥  
उद्बन्धनमृता ये च विषशस्त्रहताश्च ये  ।  
आत्मोपघातिनो ये च विषूच्यादिहतास्तथा  ॥ गर्प्_२,२२।८ ॥  
महारोगैर्मृता ये च पापरोगैश्च दस्युभिः  ।  
असंस्कृतप्रमीता ये विहिताचारवर्जिताः  ॥ गर्प्_२,२२।९ ॥  
वृषोत्सर्गादिलुप्ताश्चलुप्तमासिकपिण्डकाः  ।  
यस्यानयति शूद्रोग्निं तृणकाष्ठहवींषि सः  ॥ गर्प्_२,२२।१० ॥  
पतनात्पर्वतानां च भित्तिपातेन ये मृताः  ।  
रजस्वलादिदोषैश्च न च भूमौ मताश्च ये  ॥ गर्प्_२,२२।११ ॥  
अन्तरिक्षे मृता ये च विष्णुस्मरणवर्जिताः  ।  
सूतकैः श्वादिसम्पर्कैः प्रेतभावा इह क्षितौ  ॥ गर्प्_२,२२।१२ ॥  
एवमादिभिरन्यैश्च कुमृत्युवशगाश्च ये  ।  
ते सर्वे प्रेतयोनिस्था विचरन्ति मरुस्थले  ॥ गर्प्_२,२२।१३ ॥  
मातरं भगिनीं भार्यां स्नुषां दुहितरं तथा  ।  
अदृष्टदोषां त्यजति स प्रेतो जायतेध्रुवम्  ॥ गर्प्_२,२२।१४ ॥  
भ्रातृध्रुग्ब्रह्महा गोघ्नः सुरापो गुरुतल्पगः  ।  
हेमक्षौमहरस्तार्क्ष्य स वै प्रेतत्वमाप्नुयात्  ॥ गर्प्_२,२२।१५ ॥  
न्यासापहर्ता मित्रध्रुक् परदाररतस्तथा  ।  
विश्वासघाती क्रूरस्तु स प्रेतो जायते ध्रुवम्  ॥ गर्प्_२,२२।१६ ॥  
कुलमार्गांश्च सन्त्यज्य परधर्मरतस्तथा  ।  
विद्यावृत्तविहीनश्च स प्रेतो जायतेध्रुवम्  ॥ गर्प्_२,२२।१७ ॥  
अत्रैवोदाहरन्तीममितिहासं पुरातनम्  ।  
युधिष्ठिरस्य संवादं भीष्मेण सह सुव्रत  ।  
तदहं कथयिष्यामि यच्छ्रुत्वा सौख्यमाप्नुयात्  ॥ गर्प्_२,२२।१८ ॥  
युधिष्ठिर उवाच  ।  
केन कर्मविपाकेन प्रेतत्वमुपजायते  ।  
केन वा मुच्यते कस्मात्तन्मे ब्रूहि पितामह  ।  
यच्छ्रुत्वा न पुनर्मोहमेवं यास्या मि सुव्रत  ॥ गर्प्_२,२२।१९ ॥  
भीष्म उवाच  ।  
येनैव जायते प्रेतो येनैव स विमुच्यते  ।  
प्राप्नोति नरकं घोरं दुस्तरं दैवतैरपि  ॥ गर्प्_२,२२।२० ॥  
सततं श्रवणाद्यस्य पुण्यश्रवणकीर्तनात्  ।  
मानवा विप्रमुच्यन्ते आपन्नाः प्रेतयोनिषु  ॥ गर्प्_२,२२।२१ ॥  
श्रूयते हि पुरा वत्स ब्राह्मणः शंसितव्रतः  ।  
नाम्ना सन्तप्तकः ख्यात स्तपोर्ऽथे वनमाश्रितः  ॥ गर्प्_२,२२।२२ ॥  
स्वाध्याययुक्तो होमेन यो (या) गयुक्तो दयान्वितः  ।  
यजन्स सकलान्यज्ञान्युक्त्या कालं च विक्षिपन्  ॥ गर्प्_२,२२।२३ ॥  
ब्रहामचर्यसमायुक्तो युक्तस्तपसि मार्दवे  ।  
परलोकभयोपेतः सत्यशौचैश्च निर्मलः  ॥ गर्प्_२,२२।२४ ॥  
युक्तो ऽहि गुरुवाक्येन युक्तश्चातिथिपूजने  ।  
आत्मयोगे सदोद्युक्तः सर्वद्वन्द्वविवर्जितः  ॥ गर्प्_२,२२।२५ ॥  
योगाभ्यासे सदा युक्तः संसारविजिगीषया  ।  
एवंवृत्तः सदाचारो मोक्षकाङ्क्षी जितेन्द्रियः  ॥ गर्प्_२,२२।२६ ॥  
बहून्यब्दानि विजने वने तस्य गतानि वै  ।  
तस्य बुद्धिस्ततो जाता तीर्थानुगमनं प्रति  ॥ गर्प्_२,२२।२७ ॥  
पुण्यैस्तीर्थजलैरेव शोषयिष्ये कलेवरम्  ।  
स तीर्थेत्वरितं स्नात्वा तपस्वी भास्करोदये  ।  
कृतजाप्यनमस्कारो ह्यध्वानं प्रत्यपद्यत  ॥ गर्प्_२,२२।२८ ॥  
एकस्मिन्दिवसे विप्रो मार्गभ्रष्टो महातपाः  ।  
ददर्शाध्वनि गच्छन्स पञ्च प्रेतान् सुदारुणान्  ॥ गर्प्_२,२२।२९ ॥  
अरण्ये निर्जने देशे सङ्कटे वृक्षवर्जिते  ।  
पञ्चैतान्विकृताकारान्दृष्ट्वा वै घोरदर्शनान्  ।  
ईषत्सन्त्रस्तहृदयो ऽतिष्ठदुन्मील्य लोचने  ॥ गर्प्_२,२२।३० ॥  
अवलम्ब्य ततो धैर्यं भयमुत्सृज्य दूरतः  ।  
पप्रच्छ मधुराभाषी के यूयं विकृताननाः  ॥ गर्प्_२,२२।३१ ॥  
किञ्चाशुभं कृतं कर्म येन प्राप्ताः स्थ वैकृतम्  ।  
कथं वा चैकतः कर्म प्रस्थिताः कुत्र निश्चितम्  ॥ गर्प्_२,२२।३२ ॥  
प्रेतराज उवाच  ।  
स्वैः स्वैस्तु कर्मभिः प्राप्तं प्रेतत्वं हि द्विजोत्तम  ।  
परद्रोहरताः सर्वे पापमृत्युवशं गताः  ॥ गर्प्_२,२२।३३ ॥  
क्षुत्पिपासार्दिता नित्यं प्रेतत्वं समुपागताः  ।  
हतवाक्या हतश्रीका हत सञ्ज्ञा विचेतसः  ॥ गर्प्_२,२२।३४ ॥  
न जानीमो दिशं तात विदिशं चातिदुः खिताः  ।  
क्व नु गच्छामहे मूढाः पिशाचाः कर्मजा वयम्  ॥ गर्प्_२,२२।३५ ॥  
न माता न पितास्माकं प्रेतत्वं कर्मभिः स्वकैः  ।  
प्राप्ताः स्म सहसा जातदुः खोद्वेगसमाकुलम्  ॥ गर्प्_२,२२।३६ ॥  
दर्शनेन च ते ब्रह्मन्मुदिताप्यायिता वयम्  ।  
मुहूर्तन्तिष्ठ वक्ष्यामि वृत्तान्तं सर्वमादितः  ॥ गर्प्_२,२२।३७ ॥  
अहं पर्युषितो नाम एष सूचीमुखस्तथा  ।  
शीघ्रगो रोघ (ह) कश्चैव पञ्चमो लेखकः स्मतृतः  ॥ गर्प्_२,२२।३८ ॥  
एवं नाम्ना च सर्वे वै सम्प्राप्ताः प्रेततां वयम्  ।  
ब्राह्मण उवाच  ।  
प्रेतानां कर्मजातानां कथं वै नामसम्भवः  ।  
किञ्चित्कारणमुदिश्य येन ब्रूयाः स्वनामकान्  ॥ गर्प्_२,२२।३९ ॥  
प्रेतराज उवाच  ।  
मया स्वादु सदा भुक्तं दत्तं पर्युषितं द्विज  ॥ गर्प्_२,२२।४० ॥  
शीघ्रं गच्छति विप्रेण याचितः क्षुधितेन वै  ।  
एतत्कारणमुद्दिश्य नाम पर्युषितं मम  ॥ गर्प्_२,२२।४१ ॥  
शीघ्रं गच्छति विप्रेण याचितः क्षुधितेन वै  ।  
एतत्कारणमुद्दिश्य शीघ्रगो ऽयं द्विजोत्तम  ॥ गर्प्_२,२२।४२ ॥  
सूचिता बहवो ऽनेन विप्रा अन्नाधिकाङ्क्षया  ।  
एतत्कारणमुद्दिश्य एष सूचिमुखः स्मृतः  ॥ गर्प्_२,२२।४३ ॥  
एकाकी मिष्टमश्राति पोष्यवर्गमृते सदा  ।  
ब्राह्मणानामभावेन रोध (ह) कस्तेन चोच्यते  ॥ गर्प्_२,२२।४४ ॥  
पुरायं मौनमास्थाय याचितो विलिखेद्भुवम्  ।  
तेन कर्मविपाकेन लेखको नाम चोच्यते  ॥ गर्प्_२,२२।४५ ॥  
प्रेतत्वं कर्मभावेन प्राप्तं नामानि च द्विज  ।  
मेषाननो लेखको ऽयं रोध (ह) कः पर्वताननः  ॥ गर्प्_२,२२।४६ ॥  
शीघ्रगः पुशुवक्त्रश्च सूचकः सूचिवक्त्रवान्  ।  
दुःखिता नितरां स्वमिन्पश्य रूपविपर्ययम्  ॥ गर्प्_२,२२।४७ ॥  
कृत्वा मायामयं रूपं विचरामो महीतले  ।  
सर्वे च विकृताकारा लम्बोष्ठा विकृताननाः  ॥ गर्प्_२,२२।४८ ॥  
बृहच्छरीरिणो रौद्रा जाताः स्वेनैव कर्मणा  ।  
एतत्ते सर्वमाख्यातं प्रेतत्वे कारणं मया  ॥ गर्प्_२,२२।४९ ॥  
ज्ञानिनो ऽपि वयं सर्वे जाताः स्म तव दर्शनात्  ।  
यत्र ते श्रवणे श्रद्धा तत्पृच्छ कथयामि ते  ॥ गर्प्_२,२२।५० ॥  
ब्राह्मण उवाच  ।  
ये जीवा भुवि जीवन्ति सर्वे ऽप्याहारमूलकाः  ।  
युष्माकमपिचाहारं श्रोतुमिच्छामि तत्त्वतः  ॥ गर्प्_२,२२।५१ ॥  
प्रेता ऊचुः  ।  
यदि ते श्रवणे श्रद्धा आहाराणां द्विजोत्तम  ।  
अस्माकं तु महीभाग शृणुत्वं सुसमाहितः  ॥ गर्प्_२,२२।५२ ॥  
ब्राह्मण उवाच  ।  
कथयन्तु महाप्रेता आहारं च पृथक्पृथक्  ।  
इत्युक्तां ब्राह्मणेनेममूचुः प्रेताः पृथकपृथक्  ॥ गर्प्_२,२२।५३ ॥  
प्रेता ऊचुः  ।  
शृणु चाहारमस्माकं सर्वसत्त्बविगर्हितम्  ।  
यच्छ्रुत्वा गर्हसे ब्रह्मन् भूयोभूयश्च गर्हितम्  ॥ गर्प्_२,२२।५४ ॥  
श्लेष्ममूत्रपुरीषोत्थं शरीराणां मलैः सह  ।  
उच्छिष्टैश्चैव चान्यैश्च प्रेतानां भोजनं भवेत्  ॥ गर्प्_२,२२।५५ ॥  
गृहाणि चाप्यशौचानि प्रकीर्णोपस्कराणि च  ।  
मलिनानि प्रसूतानि प्रेता भुञ्जन्ति तत्र वै  ॥ गर्प्_२,२२।५६ ॥  
नास्ति सत्यं गृहे यत्र न शौचं न च संयमः  ।  
पतितैर्दस्युभिः सङ्गः प्रेता भुञ्जन्ति तत्र वै  ॥ गर्प्_२,२२।५७ ॥  
बलिमन्त्रविहीनानि होमहीनानि यानि च  ।  
स्वाध्याय व्रतहीनानि प्रेता भुञ्जन्ति तत्र वै  ॥ गर्प्_२,२२।५८ ॥  
न लज्जा न च मर्यादा यदात्र स्त्रीजितो गृही  ।  
गुरवो यत्र पूज्या न प्रेता भुञ्जन्ति तत्र वै  ॥ गर्प्_२,२२।५९ ॥  
यत्र लोभस्तथा क्रोधो निद्रा शोको भयं मदः  ।  
आलस्यं कलहो नित्यं प्रेता भुञ्जन्ति तत्र वै  ॥ गर्प्_२,२२।६० ॥  
भर्तृहीना च या नारी परवीर्यं निषेवते  ।  
बीजं मूत्रसमायुर्क्त प्रेता भुञ्जन्ति तत्तु वै  ॥ गर्प्_२,२२।६१ ॥  
लज्जा मे जायते तात वदतो भोजनं स्वकम्  ।  
यत्स्त्रीरजो योनिगतं प्रेता भुञ्जन्ति तत्तु वै  ॥ गर्प्_२,२२।६२ ॥  
निर्विण्णाः प्रेतभावेन पृच्छामि त्वां दृढव्रत  ।  
यथा न भविता प्रेतस्तन्मे वद तपोधन  ।  
नित्यं मृत्युर्वरं जन्तोः प्रेतत्वं मा भवेत्क्वचित्  ॥ गर्प्_२,२२।६३ ॥  
ब्राह्मण उवाच  ।  
उपवासपरो नित्यं कृच्छ्रचान्द्रायणे रतः  ।  
व्रतैश्च विविधैः पूतो न प्रेतो जायते नरः  ॥ गर्प्_२,२२।६४ ॥  
एकादश्यां व्रतं कुर्वञ्जागरेण समन्वितम्  ।  
अपरैः सुकृतैः पूतो न प्रेतो न प्रेतो जायते नरः  ॥ गर्प्_२,२२।६५ ॥  
इष्ट्वा वै वाश्वमेधादीन्दद्याद्दानानि यो नरः  ।  
आरामोद्यानवाप्यादेः प्रपायाश्चैव कारकः  ॥ गर्प्_२,२२।६६ ॥  
कुमारीं ब्राह्मणानां तु विवाहयति शक्तितः  ।  
विद्यादो ऽभयदश्चैव न प्रेतो जायते नरः  ॥ गर्प्_२,२२।६७ ॥  
शूद्रान्नेन तु भुक्तेन जठरस्थेन यो मृतः  ।  
दुर्मृत्युना मृतो यश्च स प्रेतो जायते नरः  ॥ गर्प्_२,२२।६८ ॥  
अयाज्ययाजकश्चैव याज्यानां च विवर्जकः  ।  
कारुभिश्च रतो नित्यं स प्रेतो जायते नरः  ॥ गर्प्_२,२२।६९ ॥  
कृत्वा मद्यपसम्पर्कं मद्यपस्त्रीनिषेवणम्  ।  
अज्ञानाद्भक्षयन्मांसं स प्रेतो जायते नरः  ॥ गर्प्_२,२२।७० ॥  
देवद्रव्यं च ब्रह्मस्वं गुरुद्रव्यं तथैव च  ।  
कन्यां ददाति शुल्केन स प्रेतो जायते नरः  ॥ गर्प्_२,२२।७१ ॥  
मातरं भगिनीं भार्यां स्नुषां दुहितरं तथाः  ।  
अदृष्टदोषास्त्यजति स प्रेतो जादृ  ॥ गर्प्_२,२२।७२ ॥  
न्यासापहर्ता मित्रध्रुक्परदाररतः सदा  ।  
विश्वासघाती कूटश्च स प्रेदृ  ॥ गर्प्_२,२२।७३ ॥  
भ्रातृध्रुग्ब्रह्महा गोघ्नः सुरापो गुरुतल्पगः  ।  
कुलमार्गं परित्यज्य ह्यनृतोक्तौ सदा रतः  ।  
हर्ता हेम्नश्च भूमेश्च स प्रेदृ  ॥ गर्प्_२,२२।७४ ॥  
भीष्म उवाच  ।  
एवं ब्रुवति वै विप्रे आकाशे दुन्दुभिस्वनः  ।  
अपतत्पुष्पवर्षं च देवर्मुक्तं द्विजोपरि  ॥ गर्प्_२,२२।७५ ॥  
पञ्च देवविमानानि प्रेतानामागतानि वै  ।  
स्वर्गं गता विमानैस्ते दिव्यैः सम्पृच्छ्य तं मुनिम्  ॥ गर्प्_२,२२।७६ ॥  
ज्ञानं विप्रस्य सम्भाषात्पुण्यसङ्कीर्तनेन च  ।  
प्रेताः पापविनिर्मुक्ताः परं पदमवाप्नुयुः  ॥ गर्प्_२,२२।७७ ॥  
सूत उवाच  ।  
इदमाख्यानकं श्रुत्वा कम्पितो ऽश्वत्थपत्रवत्  ।  
मानुषाणां हितार्थाय गरुडः पृष्टवान्पुनः  ॥ गर्प्_२,२२।७८ ॥  
  
इति श्रीगारुडे महापुराणे उत्तरखण्डे द्वितीयांशे धर्मकाण्डे प्रेतकल्पे भीष्म युधिष्ठिरसंवादे प्रेतत्वोत्पत्तितन्मुक्तिपेञ्चप्रेतोपाख्यान निरूपणं नाम द्वाविंशो ऽध्यायः  
  
  
_____________________________________________________________  
  
श्रीगरुडमहापुराणम्- २३  
गरुड उवाच  ।  
किङ्किं कुर्वन्ति वै प्रेताः पिशाचत्वेव्यवस्थिताः  ।  
वदन्ति वा कदाचित्किं तद्वदस्व सुरेश्वर  ॥ गर्प्_२,२३।१ ॥  
श्रीभगवानुवाच  ।  
तेषां स्वरूपं वक्ष्यामि चिह्नं स्वप्नं यथातथम्  ।  
क्षुत्पिपासार्दितास्ते वै प्रविशेयुः स्ववेश्मनि  ॥ गर्प्_२,२३।२ ॥  
प्रतिष्ठा वायुदेहेषु शयानांस्तु स्ववंशजान्  ।  
तत्र यच्छन्ति लिङ्गानि दर्शयन्ति खगेश्वर  ॥ गर्प्_२,२३।३ ॥  
स्वपुत्रस्वकलत्राणि स्वबन्धुन्तत्र गच्छति  ।  
हयो गजो वृषो मर्त्योदृश्यते विकृताननः  ॥ गर्प्_२,२३।४ ॥  
शयानं विपरीतं तु आत्मानं च विपर्ययम्  ।  
उत्थितः पश्यति यस्तु तद्विन्द्यात्प्रेतनिर्मितम्  ॥ गर्प्_२,२३।५ ॥  
स्वप्ने नरौ हि निगडैर्बध्यते बहुधा यदि  ।  
अन्नं च याचते स्वप्ने कुवेषः पूर्वजो मृतः  ॥ गर्प्_२,२३।६ ॥  
स्वप्ने यो भुज्यमानस्य गृहीत्वान्नं पलायते  ।  
आत्मनस्तु परो वापि तृषार्तस्तु जलं पिबेत्  ॥ गर्प्_२,२३।७ ॥  
वृषभारोहणं स्वप्ने वृषभैः सह गच्छति  ।  
उत्पत्य गगनं याति तीर्थे याति क्षुधातुरः  ॥ गर्प्_२,२३।८ ॥  
स्ववाचा वदते यस्तु गोवृषद्विजावाजिषु  ।  
लिङ्गे गजे तथा देवे भूते प्रेते निशाचरे  ॥ गर्प्_२,२३।९ ॥  
स्वप्नमध्ये तु पक्षीन्द्र प्रेतलिङ्गान्यनेकधा  ।  
स्वकलत्रं स्वबन्धुं वा स्वसुतं स्वपतिं विभुम्  ।  
विद्यमानं मृतं पश्येत्प्रेतदोषेण निश्चितम्  ॥ गर्प्_२,२३।१० ॥  
याचते यः परं स्वप्ने क्षुत्तृड्भ्यां च परिप्लुतः  ।  
तीर्थे गत्वा दहेत्पिण्डान्प्रेतदौषैर्न संशयः  ॥ गर्प्_२,२३।११ ॥  
निर्गच्छेद्वा गृहाद्वापि स्वप्ने पुत्रस्तथा पशुः  ।  
पिता भ्राता कलत्रं च प्रेतदोषैस्तु पश्यति  ॥ गर्प्_२,२३।१२ ॥  
चिह्नान्येतानि पक्षीन्द्र प्रायश्चित्तं निवेदयेत्  ।  
कृत्वा स्नानं गृहे तीर्थे श्रीवृक्षे तर्पणं जलैः  ॥ गर्प्_२,२३।१३ ॥  
कृष्णधान्यानि पूजां च प्रदद्याद्वेदपारगे  ।  
होमं कुर्याद्यथाशक्ति सम्पूर्णं वाचयेत्सुधीः  ॥ गर्प्_२,२३।१४ ॥  
एतद्धि श्रद्धया यस्तु प्रेतलिङ्गनिदर्शनम्  ।  
पठते शृणुते वापि प्रेतचिह्नं विनश्यति  ॥ गर्प्_२,२३।१५ ॥  
  
इति श्रीगारुडे महापुराणे उत्तरखण्डे द्वितीयांशे धर्मकाण्डे प्रेतकल्पे श्रीकृष्णगरुडसंवादे प्रेतकृतितदुक्तितच्चिह्नतद्विमुक्त्युपायनिरूपणं नाम त्रयोविंशो ऽध्यायः  
  
  
_____________________________________________________________  
  
श्रीगरुडमहापुराणम्- २४  
गरुड उवाच  ।  
नाकाले म्रियते कश्चिदिति वेदानुशासनम्  ।  
कस्मान्मृत्युमवाप्नोति राजा वा श्रोत्रियोपि वा  ॥ गर्प्_२,२४।१ ॥  
यदुक्तं ब्राह्मणा पूर्वमनृतं तद्धि दृश्यते  ।  
वेदैरुक्तं तु यद्वाक्यं शतं जीवति मानुषे  ॥ गर्प्_२,२४।२ ॥  
जीवन्ति मानुषे लोके सर्वे वर्णा द्विजातयः  ।  
अन्त्यजाम्लेच्छजाश्चैव खण्डे भारतसञ्ज्ञके  ॥ गर्प्_२,२४।३ ॥  
न दृश्यते कलौ तच्च कस्माद्देव समादिश  ।  
(आधानान्मृत्युमाप्नोति बालो वा स्थविरो युबा  ॥ गर्प्_२,२४।४ ॥  
सधनो निर्धनो वापि सुकुमारः सुरूपवान्  ।  
अविद्वांश्चैव विद्वांश्च ब्राह्मणस्त्वितरो जनः  ॥ गर्प्_२,२४।५ ॥  
तपोरतो योगशीलो महाज्ञानी च यो नरः  ।  
सर्वज्ञानरतः श्रीमान्धर्मात्मातुलविक्रमः  ॥ गर्प्_२,२४।६ ॥ )  
सर्वमेतदशषेण जायते वसुधातले  ।  
कस्मान्मृत्युमवाप्नोति राजा वा श्रोत्रियो ऽपि वा  ॥ गर्प्_२,२४।७ ॥  
श्रीभगवानुवाच  ।  
साधुसाधु महाप्राज्ञ यस्त्वं भक्तो ऽसि मे प्रियः  ।  
श्रूयतां वचनं गुह्यं नानादेशविनाशनम्  ॥ गर्प्_२,२४।८ ॥  
विधातृविहितो मृत्युः शीघ्रमादाय गच्छति  ।  
ततो वक्ष्यामि पक्षीन्द्र काश्यपेय महाद्युते  ॥ गर्प्_२,२४।९ ॥  
मानुषः शतजीवीति पुरा वेदेन भाषितम्  ।  
विकर्मणः प्रभावेण शीघ्रं चापि विनश्यति  ॥ गर्प्_२,२४।१० ॥  
वेदानभ्यसनेनैव कुलाचारं न सेवते  ।  
आलस्यात्कर्मणां त्यागो निषिद्धे ऽप्यादरः सदा  ॥ गर्प्_२,२४।११ ॥  
यत्र तत्र गृहे ऽश्राति परक्षेत्ररतस्तथा  ।  
एतैरन्यैर्महादोषैर्जायते चायुषः क्षयः  ॥ गर्प्_२,२४।१२ ॥  
अश्रद्दधानमशुचिं नास्तिकं त्यक्तमङ्गलम्  ।  
परद्रोहानृतरं ब्राह्मणं यत (म) मन्दिरम्  ॥ गर्प्_२,२४।१३ ॥  
अरक्षितारं राजानं नित्यं धर्मविवर्जितम्  ।  
क्रूरं व्यसनिनं मूर्खं वेदवादबहिष्कृतम्  ।  
प्रजापीडनकर्तारं राजानं यमशासनम्  ॥ गर्प्_२,२४।१४ ॥  
प्रापयन्ति वशं मृत्योस्ततो याति च यातनाम्  ।  
स्वकर्माणि परित्यज्य मुख्यवृत्तानि यानि च  ॥ गर्प्_२,२४।१५ ॥  
परकर्मरतो नित्यं यमलोकं स गच्छति  ।  
शूद्रः करोतिः यत्किञ्चिद्विजशुश्रूषणं विना  ॥ गर्प्_२,२४।१६ ॥  
उत्तमाधममध्ये वा यमलोके स पच्यते  ।  
स्नानं दानं जपो होमो स्वाध्यायो दवर्ताच्चनम्  ॥ गर्प्_२,२४।१७ ॥  
यस्मिन्दिने न सेव्यन्ते स वृथा दिवसो नृणाम्  ।  
अनित्यमध्रुवं देहमनाधारं रसोद्भवम्  ॥ गर्प्_२,२४।१८ ॥  
अन्नोदकमये देहे गुणानेतान्वदाम्यहम्  ।  
यत्प्रातः संस्कृतं सायं नूनमन्नं विनश्यति  ॥ गर्प्_२,२४।१९ ॥  
तदीयरससम्पुष्टकाये का बत नित्यता  ।  
गतं ज्ञात्वा तु पक्षीन्द्र वपुरर्धं स्वकर्मभिः  ॥ गर्प्_२,२४।२० ॥  
नरः पापविनाशाय कुर्वीत परमौषधम्  ।  
देहः किमन्नदातुः स्विन्निषेक्तुर्मातुरेव वा  ॥ गर्प्_२,२४।२१ ॥  
उभयोर्वा प्रभोर्वापि बालनोग्नेः शुनो ऽपि वा  ।  
कस्तत्र परमो यज्ञः कृमिविड्भस्मसञ्ज्ञके  ॥ गर्प्_२,२४।२२ ॥  
कर्तव्यः परमो यत्नः पातकस्य विनाशने  ।  
अनेकभवसम्भूतं पातकं तु त्रिधा कृतम्  ॥ गर्प्_२,२४।२३ ॥  
यदा प्राप्नोति मानुष्यं तदा सर्वं तपत्यपि  ।  
सर्वजन्मानि संस्मृत्य विषादी कृतचेतनः  ॥ गर्प्_२,२४।२४ ॥  
अवेक्ष्य गर्भवासांश्च कर्मजा गतयस्तथा  ।  
मानुषोदरवासी चेत्तदा भवति पातकी  ॥ गर्प्_२,२४।२५ ॥  
अण्डजादिषु भूतेषु यत्रयत्र प्रसर्पति  ।  
आधयो व्याधयः क्लेशा जरारूपविपर्ययः  ॥ गर्प्_२,२४।२६ ॥  
गर्भवासाद्विनिर्मुक्तस्त्वज्ञानतिमिरावृतः  ।  
न जानातिः खगश्रेष्ठ बालभावं समाश्रितः  ॥ गर्प्_२,२४।२७ ॥  
यौवने तिमिरान्धश्च यः पश्यति स मुक्तिभाक्  ।  
आधानान्मृत्युमाप्नोति बालो वा स्थविरो युवा  ॥ गर्प्_२,२४।२८ ॥  
सधनो निर्धनश्चैव सुकुमारः कुरूपवान्  ।  
अविद्वांश्चैव विद्वांश्च ब्राह्मणास्त्वितरो जनः  ॥ गर्प्_२,२४।२९ ॥  
तपोरतो योगशीलो महाज्ञानी च यो नरः  ।  
महादानरतः श्रीमान्धर्मात्मातुलविक्रमः  ।  
विना मानुपदेहं तु सुखं दुः खं न विन्दति  ॥ गर्प्_२,२४।३० ॥  
प्राकृतैः कर्मपाशैस्तु मृत्युमाप्नोति मानवः  ।  
आधानात्पञ्च वर्षाणि स्वल्पपापैर्विपच्यते  ॥ गर्प्_२,२४।३१ ॥  
पञ्चवर्षाधिको भूत्वा महापापैर्विपच्यते  ।  
योनिं पूरयते यस्मान्मृतो ऽप्यायाति याति च  ॥ गर्प्_२,२४।३२ ॥  
मृतो दानप्रभावेण जीवन्मर्त्यश्चिरं भुवि  ।  
सूत उवाच  ।  
इति कृष्णवचः श्रुत्वा गरुडो वाक्यमब्रवीत्  ॥ गर्प्_२,२४।३३ ॥  
गरुड उवाच  ।  
मृते बाले कथं कुर्यात्पिण्डदानादिकाः क्रियाः  ।  
गर्भेषु च विपन्नानामाचूडाकरणाच्छिशोः  ॥ गर्प्_२,२४।३४ ॥  
कथं किं केन दातव्यं मृतान्ते को विधिः स्मृतः  ।  
गरुडोक्तमिति श्रुत्वा विष्णुर्वाक्यमथाब्रवीत्  ॥ गर्प्_२,२४।३५ ॥  
श्रीविष्णुरुवाच  ।  
यदि गर्भो विपद्यते स्त्रवते वापि योषितः  ।  
यावन्मासं स्थितो गर्भस्तावद्दिनमशौचकम्  ॥ गर्प्_२,२४।३६ ॥  
तस्य किञ्चिन्न कर्तव्यमात्मनः श्रेय इच्छता  ।  
ततो जाते विपन्ने तु आ चूडाकरणाच्छिशोः  ॥ गर्प्_२,२४।३७ ॥  
दुग्धं भोज्यं ताशक्ति बालानां च प्रदीयते  ।  
आ चूडात्पञ्चवर्षे तु देहदाहो विधीयते  ॥ गर्प्_२,२४।३८ ॥  
दुग्धं तस्य प्रदेयं स्याद्बालानां भोजनं शुभम्  ।  
पञ्चवर्षाधिके प्रेते स्वजातिविहितानि च  ॥ गर्प्_२,२४।३९ ॥  
कुर्यात्कर्माणि सर्वाणि चोदकुम्भादि पायसम्  ।  
दातव्यं तु खगश्रेष्ठ ऋणसम्बन्धकस्तु सः  ॥ गर्प्_२,२४।४० ॥  
जातस्य हि ध्रुवो मृत्युर्ध्रुवं जन्म मृतस्य च  ।  
कर्तव्यं पक्षिशार्दूल पुनर्देहक्षयाय वै  ॥ गर्प्_२,२४।४१ ॥  
तस्मै यद्रोचते देयमदत्त्वा निर्धने कुले  ।  
स्वल्पायुर्निर्धनो भूत्वा रतिभक्तिविवर्जितः  ॥ गर्प्_२,२४।४२ ॥  
पुनर्जन्माप्नुयान्मर्त्यस्तस्माद्देयमृते शिशोः  ।  
पुराणे गीयते गाथा सर्वथा प्रतिभाति मे  ॥ गर्प्_२,२४।४३ ॥  
मिष्टान्नं भोजनं देयं दाने शक्तिस्तु दुर्लभा  ।  
भोज्ये भोजनशक्तिश्च रतिशक्तिर्वरस्त्रियः  ॥ गर्प्_२,२४।४४ ॥  
विभवे दानशक्तिश्च नाल्पस्य तपसः फलम्  ।  
दानाद्भोगानवाप्नोति सौख्यं तीर्थस्य सेवनात्  ।  
सुभाषणान्मृतो यस्तु स विद्वान्धर्मवित्तमः  ॥ गर्प्_२,२४।४५ ॥  
अदत्तदानाच्च भवेद्दरिद्रो दरिद्रभावाच्च करोतिपापम्  ।  
पापप्रभावान्नरकं प्रयाति पुनर्दरिद्रः पुनरेव पापी  ॥ गर्प्_२,२४।४६ ॥  
  
इति श्रीगारुडे महापुराणे उत्तरखण्डे द्वितीयांशाख्ये धर्मकाण्डे प्रेतकल्पे श्रीकृष्णगरुडसंवादे ऽल्पायुर्मरणहे तुबालान्त्येष्ट्योर्निरूपणं नाम चतुर्विशो ऽध्यायः  
  
  
_____________________________________________________________  
  
  
श्रीगरुडमहापुराणम्- २५  
श्रीविष्णुरुवाच  ।  
अतः परं प्रवक्ष्यामि पुरुषस्त्री विनिर्णयम्  ।  
जीवन्वापि मृतो वापि पञ्चवर्षाधिको ऽपि वा  ॥ गर्प्_२,२५।१ ॥  
पूर्णे तु पञ्चमे वर्षे पुमांश्चैव प्रतिष्ठितः  ।  
सर्वैन्द्रियाणि जानाति रूपारूपविपर्ययौ  ॥ गर्प्_२,२५।२ ॥  
पूर्वकर्मविपाकेन प्राणिनां वधबन्धनम्  ।  
विप्रादीनन्त्यजान्सर्वान्पापं मारयति ध्रुवम्  ॥ गर्प्_२,२५।३ ॥  
गर्भे नष्टे क्रिया नास्ति दुग्धं देयं मृते शिशौ  ।  
परं च पायसं क्षीरं दद्याद्वलविपत्तितः  ॥ गर्प्_२,२५।४ ॥  
एकादशाहं द्वादशाहं वृषं वृषविधिं विना  ।  
महादानविहीनं च कुमारे कृत्यमादिशेत्  ॥ गर्प्_२,२५।५ ॥  
कुमाराणां चैव बालानां भोजनं वस्त्रवेष्टनम्  ।  
बाले वा तरुणे वृद्धे घटो भवति वै मृते  ॥ गर्प्_२,२५।६ ॥  
भूमौ विनिः क्षिपेद्बालं द्विमासोनं द्विवार्षिकम्  ।  
ततः परं खगश्रेष्ठ देहदाहो विधोयते  ॥ गर्प्_२,२५।७ ॥  
शिशुरा दन्तजननाद्बालः स्याद्यावदाशिखम्  ।  
कथ्यते सर्वशास्त्रेषु कुमारो मौञ्जिबन्धनात्  ॥ गर्प्_२,२५।८ ॥  
शूद्रादीनां कथं कुर्यात्संशयो मौञ्जिवर्जनात्  ।  
गर्भाच्च नवमं हित्वा शिशुरामासषोडशम्  ॥ गर्प्_२,२५।९ ॥  
बालश्चाथ परञ्ज्ञेय आमाससप्तविंशति  ।  
आ पञ्च वर्षात्कौमारः पौगण्डो नवहांयनः  ॥ गर्प्_२,२५।१० ॥  
किशोरः षोडशाब्दः स्यात्ततो यौवनमादिशेत्  ।  
मृतो ऽपि पञ्चमे वर्षे अवृतः सवृतो ऽपि वा  ॥ गर्प्_२,२५।११ ॥  
पूर्वोक्तमेव कर्तव्यमीहते दशपिण्डकम्  ।  
स्वल्पकर्मप्रसङ्गाच्च स्वल्पाद्विषयबन्धनात्  ॥ गर्प्_२,२५।१२ ॥  
स्वल्षाद्वपुषि वस्त्राच्च क्रियां स्वल्पामपीच्छति  ।  
यावदुपचयो जन्तुर्यावद्विषयवेष्टितः  ॥ गर्प्_२,२५।१३ ॥  
यद्यद्यस्योपजीव्यं स्यात्तत्तद्देयमिहेच्छति  ।  
ब्रह्मबीजोद्भवाः पुत्रा देवर्षोणां च वल्लभाः  ॥ गर्प्_२,२५।१४ ॥  
यमेन यमदूतैश्च शास्यन्ते निश्चितं खग  ।  
बालो वृद्धो युबा वापि घटमिच्छन्ति देहिनः  ॥ गर्प्_२,२५।१५ ॥  
सुखं दुः खं सदा वेत्ति देही वै सर्वगस्त्विह  ।  
परित्यज्य तदात्मानं जीर्णां त्वचमिवोरगः  ॥ गर्प्_२,२५।१६ ॥  
अङ्गुष्ठमात्रः पुरुषो वायुभृतः क्षुधान्वितः  ।  
तस्माद्देयानि दानानि मृते बाले सुनिश्चितम्  ॥ गर्प्_२,२५।१७ ॥  
जन्मतः पञ्च वर्षाणि भुङ्क्ते दत्तमसंस्कृतम्  ।  
पञ्चवर्षाधिके बाले विपत्तिर्यदि जायते  ॥ गर्प्_२,२५।१८ ॥  
वृषोत्सर्गादिकं कर्म सपिण्डीकरणं विना  ।  
द्वादशे हनि सम्प्राप्ते कुर्याच्छ्राद्धानि षोडश  ॥ गर्प्_२,२५।१९ ॥  
पायसेन गुडेनापि पिण्डान्दद्याद्यथाक्रमम्  ।  
उदकुम्भप्रदानं च पद (उप) दानानि यानि च  ॥ गर्प्_२,२५।२० ॥  
भोजनानि द्विजे दद्यान्महादानादि शक्तितः  ।  
दीपदानादि यत्किञ्चित्पञ्चवर्षाधिके सदा  ॥ गर्प्_२,२५।२१ ॥  
कर्तव्यं च खगश्रेष्ठ व्रतात्प्राक् प्रेततृप्तये  ।  
यदा नक्रियते सर्वं मुद्गलत्वं स गच्छति  ॥ गर्प्_२,२५।२२ ॥  
व्रतात्प्राङ्गेव देयं तु ततः पितृगणस्य च  ।  
स्वाहाकारेण वै कुर्यादेकोद्दिष्टानि षोडश  ॥ गर्प्_२,२५।२३ ॥  
ऋजुदर्भैस्तिलैः शुक्लैः प्राचीनावीति निश्चितम्  ।  
अपसव्यं च कर्तव्यं कृते यान्ति परां गतिम्  ॥ गर्प्_२,२५।२४ ॥  
पुनश्चिरायुषो भूत्वा जायन्ते स्वकुले ध्रुवम्  ।  
सर्वसौख्यप्रदः पुत्रः पित्रोः प्रीतिविवर्धनः  ॥ गर्प्_२,२५।२५ ॥  
आकाशमेकं हि यथा चन्द्रादित्यौ यथैकतः  ।  
घटादिषु पृथक् सर्वं पश्य रूपं च तत्समम्  ॥ गर्प्_२,२५।२६ ॥  
आत्मा तथैव सर्वेषु पुत्त्रेषु विचरेत्सदा  ।  
या यस्य प्रकृतिः पूर्वं शुक्रशोणितसङ्गमे  ॥ गर्प्_२,२५।२७ ॥  
सा (स) तेन भावयोगेन पुत्त्रास्तत्कर्मकारिणः  ।  
पितृरूपं समादाय कस्यचिज्जायते सुतः  ॥ गर्प्_२,२५।२८ ॥  
पितृतः को ऽपि रूपाढ्यो गुणज्ञो दानतत्परः  ।  
सदृशः को ऽपि लोके ऽस्मिन्न भूतो न भविष्यति  ॥ गर्प्_२,२५।२९ ॥  
अन्धादन्धो न भवति मूकान्मूको न जायते  ।  
बधिराद्बधिरो नैव विद्यावान्विदुषो न हि  ।  
अनुरूपा न दृश्यन्ते मदीयं वचनं शृणु  ॥ गर्प्_२,२५।३० ॥  
गरुड उवाच  ।  
औरसक्षेत्रजाद्याश्च पुत्त्रा दशविधाः स्मृताः  ।  
सङ्गृहीतः सुतो यस्तु दासीपुत्त्रश्च तेन किम्  ॥ गर्प्_२,२५।३१ ॥  
काङ्कां गतिमवाप्नोति जायो मृत्युवशं गतः  ।  
भवेन्न दुहिता यस्य न दौहित्रो न वा सुतः  ॥ गर्प्_२,२५।३२ ॥  
श्राद्धं तस्य कथं कार्यं विधिना केन तद्भवेत्  ।  
श्रीभगवानुवाच  ।  
मुखं दृष्ट्वा तु पुत्रस्य मुच्यते पैतृकादृणात्  ॥ गर्प्_२,२५।३३ ॥  
पौत्त्रस्य दर्शनाज्जन्तुर्मुच्यते चः ऋणत्रयात्  ।  
लोकानन्त्यं दिवः प्राप्तिः पुत्त्रपौत्त्र प्रपौत्त्रकैः  ॥ गर्प्_२,२५।३४ ॥  
अन्यक्षेत्रोद्भवाद्या ये भुक्तिमात्रप्रदाः सुताः  ।  
कुर्वीत पार्वणं श्राद्धमारैसो विधिवत्सुतः  ॥ गर्प्_२,२५।३५ ॥  
कुर्वन्त्यन्ये सुताः श्राद्धमे कोद्दिष्टं न पार्वणम्  ।  
ब्राह्मोढाजस्तून्नयति सङ्गृहीतस्त्वधो नयेत्  ।  
श्राद्धं सांवत्सरं कुर्वञ्जायते नरकाय वै  ॥ गर्प्_२,२५।३६ ॥  
सर्वदानानि देयानि ह्यन्न दानादृते खग  ।  
सङ्गृहीतः सुतः कुर्यादेकोद्दिष्टं न पार्वणम्  ॥ गर्प्_२,२५।३७ ॥  
प्रत्यब्दं पितृमातृभ्यां श्राद्धं दत्त्वा न लिप्यते  ।  
एकोद्दिष्टं परित्यज्य पार्वणं कुरुते यदि  ॥ गर्प्_२,२५।३८ ॥  
आत्मानं च पितॄंश्चैव स नयेद्यममन्दिरम्  ।  
सङ्गृहीतस्तु यः केचिद्दासीपुत्त्रादयश्च ये  ॥ गर्प्_२,२५।३९ ॥  
तीर्थे कुर्युः पितृश्राद्धं दानं (मासं) दद्युर्द्विजन्मने  ।  
सङ्गृहीतसुतो भूत्वा पाकं वा यः प्रयच्छति  ॥ गर्प्_२,२५।४० ॥  
वृथा श्राद्धं विजानीयाच्छूद्रान्नेन यथा द्विजः  ।  
न प्रीणयति तच्छ्राद्धं पितामहमुखान्पितॄन्  ।  
एवं ज्ञात्वा स्वगश्रेष्ठ हीनजातीन्सुतांस्त्यजेत्  ॥ गर्प्_२,२५।४१ ॥  
(ब्राह्मण्यां ब्राह्मणाज्जातश्चाण्डालादधमः स्मृतः )  ।  
यस्तु प्रव्रजिताज्जातो ब्राह्मण्यां शूद्रतश्च यः  ॥ गर्प्_२,२५।४२ ॥  
द्वावेतौ विद्धि चाण्डालौ सगोत्राद्यस्तु जायते  ।  
स्वर्यातिविहितान्पुत्रः समुत्पाद्य खगेश्वर  ॥ गर्प्_२,२५।४३ ॥  
तैः सुवृत्तैः सुखं प्राप्यं कुवृत्तैर्नरकं व्रजेत्  ।  
हीनजातिसमुद्भूतैः सुवृत्तैः सुखमेधते  ॥ गर्प्_२,२५।४४ ॥  
कलिकलुषविमुक्तः पूजितः सिद्धसङ्घैरमरचमरमालावीज्यमानो ऽप्सरोभिः  ।  
पितृशतमपि बन्धून्पुत्त्रपौत्त्रप्रपौत्त्रानपि नरकनिमग्नानुद्धरेदेक एव  ॥ गर्प्_२,२५।४५ ॥  
  
इति श्रीगारुडे महापुराणे उत्तरखण्डे द्वितीयांशे धमकाण्डे प्रेतकल्पे श्रीकृष्णगरुडसवादे मृतबालान्त्येष्टिभिन्नाभिन्नसुतकृतान्त्येष्ट्योर्वर्णनं नाम पञ्चविंशो ऽध्यायः  
  
  
_____________________________________________________________  
  
श्रीगरुडमाहपुराणम्- २६  
गरुड उवाच  ।  
सत्यं ब्रूहि सुरश्रेष्ठ कृपां कृत्वा मयि प्रभो  ।  
मृतानां चैव जन्तूनां कदा कुर्यात्सपिण्डनम्  ॥ गर्प्_२,२६।१ ॥  
सपिण्डत्वे कुतो यान्ति असपिण्डे कुतो गतिः  ।  
केनैव सहपिण्डत्वं स्त्रीपुसोर्वक्तुमर्हसि  ॥ गर्प्_२,२६।२ ॥  
स्त्रीपुमांशौ सहैकत्वं पाप्नुतः कथमुत्तमम्  ।  
जीवेद्भर्तरि नारीणां सपिण्डीकरणं कुतः  ॥ गर्प्_२,२६।३ ॥  
भर्तृलोकं कथं यान्ति स्वर्गलोकं सुरेश्वर  ।  
अग्न्यारोहे कथं श्राद्धं वृषोत्सर्गः कथं भवेत्  ॥ गर्प्_२,२६।४ ॥  
घटदानं कथं कार्यं सपिण्डीकरणे कृते  ।  
कथयस्व प्रसादेन हीताय जगतां प्रभो  ॥ गर्प्_२,२६।५ ॥  
श्रीभगवानुवाच  ।  
यथावत्कथयिष्यामि सपिण्डीकरणं खग  ।  
वर्षं यावत्खगश्रेष्ठ यदाचरति मानवः  ॥ गर्प्_२,२६।६ ॥  
सपिण्डने ततो वृत्ते पितृलोकं स गच्छति  ।  
तस्मात्पुत्त्रेण कर्तव्यं सपिण्डीकरणं पितुः  ॥ गर्प्_२,२६।७ ॥  
संवत्सरे तु सम्पूर्णे कुर्यात्पिण्ड प्रवेशनम्  ।  
पिण्डप्रवेशविधना तस्य नित्यं मृताह्निकम्  ॥ गर्प्_२,२६।८ ॥  
निश्चितं पक्षिशार्दूल वर्षान्ते पिण्डमेलनम्  ।  
सहपिण्डे कृते प्रेतस्ततो याति परां गतिम्  ।  
तन्नाम सम्परित्यज्य ततः पितृगणो भवेत्  ॥ गर्प्_२,२६।९ ॥  
त्रिपक्षे वापि षण्मासे मेलयेत्प्रपितामहैः  ।  
ज्ञात्वा वृद्धिविवाहादि स्वगोत्रविहितानि च  ॥ गर्प्_२,२६।१० ॥  
विवाहं नैव कुर्वीत मृते च गृहमेधिनि  ।  
भिक्षुर्भिक्षां न गृह्णाति यावत्कुर्यात्सपिण्डनम्  ॥ गर्प्_२,२६।११ ॥  
स्वगोत्रे ऽप्यशुचिस्तावद्यावत्पिण्डं न मेलयेत्  ।  
मेलनात्प्रेतशब्दस्तु निवर्तेत खगेश्वर  ॥ गर्प्_२,२६।१२ ॥  
आनन्त्यात्कुलधर्माणां पुंसाञ्चैवायुषः क्षयात्  ।  
अस्थिरत्वाच्छरीरस्य द्वादशाहः प्रशस्यते  ॥ गर्प्_२,२६।१३ ॥  
निरग्निकः साग्निको वा द्वादशाहे सपिण्डयेत्  ॥ गर्प्_२,२६।१४ ॥  
द्वादशाहे त्रिपक्षे वा षण्मासे वत्सरे ऽपि वा  ।  
सपिण्डीकरणं प्रोक्तमृषिभिस्तत्त्वदर्शिभिः  ॥ गर्प्_२,२६।१५ ॥  
सपुत्त्रस्य न कर्तव्यमेकोद्दिष्टं कदाचन  ।  
सपिण्डीकरणादूर्ध्वं यत्रयत्र प्रदीयते  ॥ गर्प्_२,२६।१६ ॥  
तत्रतत्र त्रयं कार्यमन्यथा पितृघातकः  ।  
त्रिभिः कुर्यादशक्तश्च पार्वणं मुनिनोदितम्  ॥ गर्प्_२,२६।१७ ॥  
तद्दिने तद्दिने कुर्यात्पितामहमुखान्यतः  ।  
अज्ञानाद्दिनमासानां तस्मात्पार्वणमिष्यते  ॥ गर्प्_२,२६।१८ ॥  
अनुत्पन्नशरीरस्य न दानं पितृभिः सह  ।  
एतैः षोडशभिः श्राद्धैः प्रेतो मुक्तस्तु जायते  ॥ गर्प्_२,२६।१९ ॥  
अपुत्त्रस्य सपिण्डत्वं नैव कुर्यात्स्त्रियो ऽपि वा  ।  
यावज्जीव च सद्भत्र्या न कुर्यात्सहपिण्डताम्  ॥ गर्प्_२,२६।२० ॥  
ब्राह्मादिषु विवाहेषु या वधूरिह संस्कृता  ।  
भर्तृगोत्रेण कर्तव्यास्तस्याः पिण्डोदकक्रियाः  ॥ गर्प्_२,२६।२१ ॥  
आसुरादिविवा हेषु या व्यूढा कन्यका भवेत्  ।  
तस्यास्तु पितृगोत्रेण कुर्यात्पिण्डोदकक्रियाः  ॥ गर्प्_२,२६।२२ ॥  
पितुः पुत्त्रेण कर्तव्यं सपिण्डीकरणं सदा  ।  
पुत्त्राभावे तु पत्नी स्यात्पत्न्यभावे सहोदरः  ॥ गर्प्_२,२६।२३ ॥  
भ्राता वा भ्रातृपुत्त्रो वा सपिण्डः शिष्य एव वा  ।  
सपिण्डनक्रियां कृत्वा कुर्यान्नान्दीमुखं ततः  ॥ गर्प्_२,२६।२४ ॥  
ज्येष्ठस्यैव कनिष्ठेन भ्रातृपुत्त्रेण भार्यया  ।  
सपिण्डीकरणं कार्यं पुत्रहीने नरे खग  ॥ गर्प्_२,२६।२५ ॥  
भ्रातॄणामेकजातानामेकश्चेत्पुत्रवान् भवेत्  ।  
सर्वेते तेन पुत्रेण पुत्रिणो मनुरब्रवीत्  ॥ गर्प्_२,२६।२६ ॥  
सर्वेषां पुत्रहीनानां पत्नी कुर्यात्सपिण्डनम्  ।  
ऋत्विजा कारयेद्वापि पुरोहितमथापि वा  ॥ गर्प्_२,२६।२७ ॥  
कृतचूडोपनीतश्च पितुः श्राद्धं समाचरेत्  ।  
उच्चारयेत्स्वधाकारं न तु वेदाक्षराण्यसौ  ॥ गर्प्_२,२६।२८ ॥  
भर्त्रादिभिस्त्रिभिः कार्यं सपिण्डीकरणं स्त्रियाः  ।  
पितृव्यभ्रातृपुत्रेण सोदरेण कनीयसा  ॥ गर्प्_२,२६।२९ ॥  
अर्वाक् संवत्सरात्सन्धौ पूर्णे संवत्सरे ऽपि वा  ।  
ये सपिण्डीकृताः प्रेतास्तेषां न स्यात्पृथक् क्रिया  ॥ गर्प्_२,२६।३० ॥  
सपिण्डने कृते वत्स पृथक्त्वं तु विगर्हितम्  ।  
यस्तु कुर्यात्पृथक् पिण्डं पितृहा सो ऽभिजायते  ॥ गर्प्_२,२६।३१ ॥  
सपिण्डीकरणे वृत्ते पृथक्त्वं नोपपद्यते  ।  
पृथक् पिण्डे कृते पश्चात्पुनः कुर्यात्सपिण्डनम्  ॥ गर्प्_२,२६।३२ ॥  
सपिण्डीकरणं कृत्वा एकोद्दिष्टं करोति यः  ।  
आत्मानं च तथा प्रेतं स नयेद्दमशासनम्  ॥ गर्प्_२,२६।३३ ॥  
वर्षं यावक्त्रिया कार्या नामगोत्रेण धीमता  ।  
घटादि भोजनं नित्यं पददानानि यानि च  ।  
सपिण्डीकरणे वृत्ते एकस्यैव तु दापयेत्  ॥ गर्प्_२,२६।३४ ॥  
अन्नं पानीयसहितं सङ्ख्यां कृत्वाब्दिकस्य च  ।  
दातव्यं ब्राह्मणे पक्षिञ्जलपूर्णघटादिकम्  ॥ गर्प्_२,२६।३५ ॥  
पिण्डान्ते तस्य सकला वर्षवृत्तिः स्वशक्तितः  ।  
दिव्यदेहो विमानस्थः सुखं याति यमालयम्  ॥ गर्प्_२,२६।३६ ॥  
जीवमाने च पितरि न हि पुत्त्रे सपिण्डता  ।  
स्त्रीणां सपिण्डनं नास्ति तथा भर्तरि जीवति  ॥ गर्प्_२,२६।३७ ॥  
हुताशं या समारूढा चतुर्थे ऽह्नि पतिव्रता  ।  
तस्या भर्तृदिने कार्यं वृषोत्सर्गादिकं च यत्  ॥ गर्प्_२,२६।३८ ॥  
पुत्त्रिका पतिगोत्रा स्यादधस्तात्पुत्रजन्मनः  ।  
पुत्रोत्पत्तेः परस्तात्सा पितृगोत्रं व्रजेत्पुनः  ॥ गर्प्_२,२६।३९ ॥  
पतिपत्न्योः सदैकत्वं हुताशं याधिरोहति  ।  
पुत्रेणैव पृथक् श्राद्धं क्षयाख्ये तस्य वासरे  ॥ गर्प्_२,२६।४० ॥  
अपुत्त्रौ चेन्मृतौ स्यातामेकचित्यां समे ऽहनि  ।  
पृथक् श्राद्धानि कुर्वीत सापिड्यं पतिना सह  ॥ गर्प्_२,२६।४१ ॥  
पृथक्पृथक् च पिण्डेन दम्पती पतिना सह  ।  
न लिप्यते महादोषैरेतत्सत्यं वचो मम  ॥ गर्प्_२,२६।४२ ॥  
एकचित्यां समारूढौ दम्पती निधनं गतौ  ।  
एकपाकं प्रकुर्वीत पिण्डान्दद्यात्पृथक्पृथक्  ॥ गर्प्_२,२६।४३ ॥  
एकादशे वृषोत्सर्गं प्रेतश्राद्धानि षोडश  ।  
घटादिपददानानि महादानानि यानि च  ।  
वर्षं यावत्पृथक्कुर्यात्प्रेतस्तृप्तिं व्रजेच्चिरम्  ॥ गर्प्_२,२६।४४ ॥  
एकगोत्रे मृतानां तु स्त्रिया वा पुरुषस्य वा  ।  
स्थण्डिलं चैकतः कुर्याद्धोमं कुर्यात्पृथक्पृथक्  ॥ गर्प्_२,२६।४५ ॥  
एकादशे ऽह्नि यच्छ्राद्धं पृथक् पिण्डाश्च भोजनम्  ।  
पाकैरेन पतिस्त्रीणामन्येषां च विगर्हितम्  ॥ गर्प्_२,२६।४६ ॥  
एकेनैव तु पाकेन श्राद्धानि कुरुते सुतः  ।  
एकं तु विकिरं कुर्यात्पिण्डान्दद्यद्बहूनपि  ।  
तीर्थे चापरपक्षे वा चन्द्रसूर्यग्रहे ऽपि वा  ॥ गर्प्_२,२६।४७ ॥  
नारी भर्तारमासाद्य कुणपं दहते यदा  ।  
अग्निर्दहति गात्राणि आत्मानं नैव पीडयेत्  ॥ गर्प्_२,२६।४८ ॥  
दह्यते ध्मायमानानां धातूनां हि यथा मलम्  ।  
तथा नारी दहेद्देहं हुताशे ह्यमृतोपमे  ॥ गर्प्_२,२६।४९ ॥  
दिव्यादौ दिव्यदेहस्तु शुद्धो भवति पूरुषः  ।  
तप्ततैलेन लोहेन वह्निना नैव दह्यते  ॥ गर्प्_२,२६।५० ॥  
तथा सा पतिसंयुक्ता दह्यते न कदाचन  ।  
अन्तरात्मा मृते तस्मिन्मृतो ऽप्येकत्वमागतः  ॥ गर्प्_२,२६।५१ ॥  
भर्तृसङ्गं परित्यज्य अन्यत्र म्रियते यदि  ।  
भर्तृलोकं न सा याति यावदाभूतसम्प्लवम्  ॥ गर्प्_२,२६।५२ ॥  
लक्ष्मीयुतान्परित्यज्य मातरं पितरं तथा  ।  
मृतं पतिमनुव्रज्य सा चिरं सुखमेधते  ॥ गर्प्_२,२६।५३ ॥  
दिव्यवर्षप्रमाणेन तिस्रः कोट्योर्ऽद्धकोटयः  ।  
तावत्कालं वसेत्स्वर्गे नक्षत्रैः सह सर्वदा  ॥ गर्प्_२,२६।५४ ॥  
तदन्ते चरते लोके कुले भवति भोगिनाम्  ।  
सा हि लब्धमहाप्रीतिर्भर्त्रा सह पतिव्रता  ॥ गर्प्_२,२६।५५ ॥  
एवं न कुरुते नारी धर्मोढा पतिसङ्गमम्  ।  
जन्मजन्मनि दुः खार्तादुः शीलाप्रियवादिनी  ॥ गर्प्_२,२६।५६ ॥  
वल्गुली गृहसोधा वा गोधा वा द्विमुखी भवेत्  ।  
स्वभर्तारं परित्यज्य परपुंसोनुवर्तिनी  ॥ गर्प्_२,२६।५७ ॥  
तस्मात्सर्वप्रयत्नेन स्वपतिं स्त्री निषेवते  ।  
मनसा कर्मणा वाचा मृतं जीवन्तमेव वा  ॥ गर्प्_२,२६।५८ ॥  
जीवमाने मृते वापि किल्बिषं कुरुते तु या  ।  
स च वैधव्यमाप्नोति जन्मजन्मनि दुर्भगा  ॥ गर्प्_२,२६।५९ ॥  
यद्देवेभ्यो यत्पितृभ्यः श्रद्धयैव प्रदीयते  ।  
तत्फलं भर्तृपूजातः कुर्याद्भर्त्रर्चनं ततः  ॥ गर्प्_२,२६।६० ॥  
एवं कृते खगश्रेष्ठ पितृलोके चिरं वसेत्  ।  
यावदादित्यचन्द्रौ च तावद्देवसमा दिवि  ॥ गर्प्_२,२६।६१ ॥  
पुनश्चिरायुषो भूत्त्वा जायन्ते विपुले कुले  ।  
पतिव्रता यथा नारी भर्तृदुःखं न विन्दति  ॥ गर्प्_२,२६।६२ ॥  
सर्वमेतद्धि कथितं मया तव खगेश्वर  ।  
विशेषं कथयिष्यामि मृतस्यैव सुखप्रदम्  ॥ गर्प्_२,२६।६३ ॥  
द्वादशाहे कृतं सर्वं वर्षं यावत्सपिण्डनम्  ।  
पुनः कुर्यात्सदा नित्यं घटान्नं प्रतिमासिकम्  ॥ गर्प्_२,२६।६४ ॥  
कृतस्य करणं नास्ति प्रेतकार्यादृते खग  ।  
यः करोति नरः कश्चित्कृत् पूर्वं विनश्यति  ॥ गर्प्_२,२६।६५ ॥  
मृतस्यैव पुनः कुर्यात्प्रेतो ऽक्षय्यमवाप्नुयात्  ।  
प्रतिमासं घटा देया सोदना जलपूरिताः  ॥ गर्प्_२,२६।६६ ॥  
अर्वाक्च वृद्धेः करणाच्च तार्क्ष्य सपिण्डनं यः कुरुते हि पुत्रः  ।  
तथापि मासं प्रतिपिण्डमेकमन्नं च कुम्भं सजलं च दद्यात्  ॥ गर्प्_२,२६।६७ ॥  
  
इति श्रीगारुडे महापुराणे उत्तरखण्डेद्वितीयांशे धर्मकाण्डे श्रीकृष्णगरुडसंवादे प्रेतकल्पे सपिण्डननिरूपणं नाम षड्विंशो ऽध्यायः  
  
_____________________________________________________________  
  
श्रीगरुडमहापुराणम्- २७  
तार्क्ष्य उवाच  ।  
कथं प्रेता वसन्त्यत्र कीदृग्रूपा भवन्ति ते  ।  
महाप्रेताः पिशाचाश्च कैःकैः कर्मफलैर्विभो  ।  
सर्वेषामनुकम्पार्थं ब्रूहि मे मधुसूदन  ॥ गर्प्_२,२७।१ ॥  
प्रेतत्वान्मुच्यते येन दानेन च शुभे न च  ।  
तन्मे कथय देवेश मम चेदिच्छसि प्रियम्  ॥ गर्प्_२,२७।२ ॥  
श्रीकृष्ण उवाच  ।  
साधु पृष्टं त्वया तार्क्ष्य मानुषाणां हिताय वै  ।  
शृणुचावहितो भूत्वा यद्वच्मि प्रेतलक्षणम्  ॥ गर्प्_२,२७।३ ॥  
गुह्यद्गुह्यतरं ह्येतन्नाख्येयं यस्य कस्यचित्  ।  
भक्तस्त्वं हि महाबाहो तेन ते कथयाम्यहम्  ॥ गर्प्_२,२७।४ ॥  
पुरा त्रेतायुगे तात राजासीद्बभ्रुवाहनः  ।  
महोदयपुरे रम्ये धर्मनिष्ठो महाबलः  ॥ गर्प्_२,२७।५ ॥  
यज्वा दानपतिः श्रीमान्ब्रह्मण्यः साधुसम्मतः  ।  
शीलाचारगुणोपेतो दयादाक्षिण्यसंयुतः  ॥ गर्प्_२,२७।६ ॥  
प्रजाः पालयते नित्यं पुत्रानिव महाबलः  ।  
क्षत्त्रधर्मरतो नित्यं स दण्ड्यान्दण्डयन्नृपः  ॥ गर्प्_२,२७।७ ॥  
स कदाचिन्महाबाहुः ससैन्योमृगयां गतः  ।  
वनं विवेश गहनं नानावृक्षसमन्वितम्  ॥ गर्प्_२,२७।८ ॥  
शार्दूलशतसञ्जुष्टं नानापक्षिनिनादितम्  ।  
वनमध्ये तदा राजा मृगं दूरादपश्यत  ॥ गर्प्_२,२७।९ ॥  
तेन विद्धो मृगो ऽतीव बाणेन सुदृढेन च  ।  
बाणमादाय तं तस्य स वने ऽदर्शनं ययौ  ॥ गर्प्_२,२७।१० ॥  
कक्षे तच्छोणितस्त्रावात्स राजानुजगाम तम्  ।  
ततो मृगप्रसङ्गेन वनमन्यद्विवेश सः  ॥ गर्प्_२,२७।११ ॥  
क्षुत्क्षामकण्ठो नृपतिः श्रमसन्तापमूर्छितः  ।  
जलस्थानं समासाद्य साश्व एवावगाहत  ॥ गर्प्_२,२७।१२ ॥  
पीत्वा तदु दकं शीतं पद्मगन्धाधिवासितम्  ।  
तत उत्तीर्य सलिलाद्विमलाद्बभ्रुवाहनः  ॥ गर्प्_२,२७।१३ ॥  
न्यग्रोधवृक्षमासाद्य शीतच्छायं मनोहरम्  ।  
महाविटपिनं हृद्यं पक्षिसङ्घातनादितम्  ॥ गर्प्_२,२७।१४ ॥  
वनस्य तस्य सर्वस्य केतुभूतमिवोच्छ्रितम्  ।  
तं महातरुमासाद्य निषसाद महीपतिः  ॥ गर्प्_२,२७।१५ ॥  
अथ प्रेतं ददर्शासौ क्षुत्तृष्णाव्याकुलेन्द्रियम्  ।  
उत्कचं मलिनं कुब्जं (रूक्षं) निर्मांसं भीमदर्शनम्  ॥ गर्प्_२,२७।१६ ॥  
स्नायुबद्धास्थिचरणं धावमानमितस्ततः  ।  
अन्यैश्च बहुभिः प्रेतैः समन्तात्परिवारितम्  ॥ गर्प्_२,२७।१७ ॥  
तं दृष्ट्वा विकृतं घोरं विस्मितो बभ्रुवाहनः  ।  
प्रेतो ऽपि दृष्ट्वा तां घोरामटवीमागतं नृपम्  ॥ गर्प्_२,२७।१८ ॥  
तदा हृष्टमना भूत्वा तस्यान्तिकमुपागतः  ।  
अब्रवीत्स तदा तार्क्ष्य प्रेतराजो नृपं वचः  ॥ गर्प्_२,२७।१९ ॥  
प्रेतभावो मया त्यक्तः प्राप्तो ऽस्मि परमां गतिम्  ।  
त्वत्संयोगान्महाबाहो नास्तिधन्यतरो मम  ॥ गर्प्_२,२७।२० ॥  
नृपतिरुवाच  ।  
कृष्णवर्णः करालास्यस्त्वं प्रेत इव लक्ष्यसे  ।  
कथयस्व मम प्रीत्या यथैवं चासि तत्त्वतः  ॥ गर्प्_२,२७।२१ ॥  
तथा पृष्टः स वै राज्ञा प्रोवाच सकलं स्वकम्  ॥ गर्प्_२,२७।२२ ॥  
प्रेत उवाच  ।  
कथयामि नृपश्रेष्ठ सर्वमेवादितस्तव  ।  
प्रेतत्वे कारणं श्रुत्वा दयां कर्तुं ममार्हसि  ॥ गर्प्_२,२७।२३ ॥  
वैदिशं नाम नगरं सर्वसम्पत्समन्वितम्  ।  
नानाजनपदाकीर्णं नानारत्नसमाकुलम्  ।  
नानापुण्यसमायुक्तं नानावृक्षसमाकुलम्  ॥ गर्प्_२,२७।२४ ॥  
तत्राहं न्यवसं भूयो देवार्चनरतः सदा  ।  
वैश्यो जात्या सुदेवो ऽहं नाम्ना विदितमस्तु ते  ॥ गर्प्_२,२७।२५ ॥  
हव्येन तर्पिता देवाः कव्येन पितरस्तथा  ।  
विविधैर्दानयोगैश्च विप्राः सन्तर्पिता मया  ॥ गर्प्_२,२७।२६ ॥  
आवाहाश्च विवाहाश्च मया वै सुनिवेशिताः  ।  
दीनानाथविशिष्टेभ्यो मया दत्तमनेकधा  ॥ गर्प्_२,२७।२७ ॥  
तत्सर्वं विफलं तात मम दैवादुपागतम्  ।  
यथा मे निष्फलं जातं सुकृतं तद्वदामि ते  ॥ गर्प्_२,२७।२८ ॥  
न मे ऽस्ति सन्ततिस्तात न सुहृन्न च बान्धवः  ।  
न च मित्रं हि मे तादृग्यः कुर्यादौर्ध्वदैहिकम्  ॥ गर्प्_२,२७।२९ ॥  
प्रेतत्वं सुस्थिरं तेन मम जातं नृपोत्तम  ।  
एकादशं त्रिपक्षं च षाण्मासिकमथाब्दिकम्  ।  
प्रतिमास्यानि चान्यानि एवं श्राद्धानि षोडश  ॥ गर्प्_२,२७।३० ॥  
यस्यैतानि न दीयन्ते प्रेतश्राद्धानि भूपते  ।  
प्रेतत्वं सुस्थिरं तस्य दत्तैः श्राद्धशतैरपि  ॥ गर्प्_२,२७।३१ ॥  
एवं ज्ञात्वा महाराज प्रेतत्वादुद्धरस्व माम्  ।  
वर्णानां चापि सर्वेषां राजा बन्धुरिहोच्यते  ॥ गर्प्_२,२७।३२ ॥  
तन्मां तारय राजेन्द्र मणिरत्नं ददामि ते  ।  
यथा मम शुभावाप्तिर्भवेन्नृपवरोत्तम  ॥ गर्प्_२,२७।३३ ॥  
तथा कार्यं महाबाहो कृपा यदि मयीष्यते  ।  
आत्मनश्च कुरु क्षिप्रं सर्वमेवौर्ध्वेदैहिकम्  ॥ गर्प्_२,२७।३४ ॥  
नृपतिरुवाच  ।  
कथं प्रेता भवन्तीह कृतैरप्यौर्ध्वदैहिकैः  ।  
पिशाचाश्च भवन्तीह कर्मभिः कैश्च तद्वद  ॥ गर्प्_२,२७।३५ ॥  
प्रेत उवाच  ।  
देवद्रव्यं च ब्रह्मस्वं स्त्रीबालधनसञ्चयम्  ।  
ये हरन्ति नृपश्रेष्ठ प्रेतयोनिं व्रजन्ति ते  ॥ गर्प्_२,२७।३६ ॥  
तापसीं च सगोत्रां च अगम्यां ये भजन्ति हि  ।  
भवन्ति ते महाप्रेता अम्बुजानि हरन्ति ये  ॥ गर्प्_२,२७।३७ ॥  
प्रवालवज्रहर्तारो ये च वस्त्रापहारकाः  ।  
तथा हिरण्यहर्तारः संयुगे ऽसन्मुखागताः  ॥ गर्प्_२,२७।३८ ॥  
कृतघ्ना नास्तिका रौद्रास्तथा साहसिका नराः  ।  
पञ्चयज्ञविनिर्मुक्ता महादानरताश्च ये  ॥ गर्प्_२,२७।३९ ॥  
स्वामिद्रोहकरा मित्रब्राह्मद्रोहकराश्च ये  ।  
तीर्थपापकरा राजञ्जायन्ते प्रेतयोनयः  ।  
एवमाद्या महाराज जायन्ते प्रेतयोनयः  ॥ गर्प्_२,२७।४० ॥  
राजोवाच  ।  
कथं मुक्ता भवन्तीह प्रेतत्वात्त्वं च ते ऽपि च  ।  
कथं चापि मया कार्यमौर्ध्वदैहिकमात्मनः  ।  
विधिना केन तत्कार्यं सर्वमेतद्वदस्व मे  ॥ गर्प्_२,२७।४१ ॥  
प्रेत उवाच  ।  
शृणु राजेन्द्र सङ्क्षेपाद्विधिं नारायणात्मकम्  ।  
सच्छास्त्रश्रवणं विष्णोः पूजा सज्जनसङ्गतिः  ॥ गर्प्_२,२७।४२ ॥  
प्रेतयोनिविनाशाय भवन्तीति मया श्रुतम्  ।  
अतो वक्ष्यामि ते विष्णुपूजां प्रेतत्वनाशिनीम्  ॥ गर्प्_२,२७।४३ ॥  
सुवर्णद्वयमाहृत्य मूर्तिं भूप प्रकल्पयेत्  ।  
नारायणस्य देवस्य सर्वाभरणभूषिताम्  ॥ गर्प्_२,२७।४४ ॥  
पीतवस्त्रयुगाच्छन्नां चन्दनागुरुचर्चिताम्  ।  
स्नापयेद्विविधैस्तोयैरधिवास्य यजेत्ततः  ॥ गर्प्_२,२७।४५ ॥  
पूर्वे तु श्रीधरं देवं दक्षिणे मधुसूदनम्  ।  
पश्चिमे वानमं देवमुत्तरे च गदाधरम्  ॥ गर्प्_२,२७।४६ ॥  
मध्ये पितामहं पूज्य तथा देवं महेश्वरम्  ।  
पूजयेच्च विधानेन गन्धपुष्पादिभिः पृथक्  ॥ गर्प्_२,२७।४७ ॥  
ततः प्रदक्षिणीकृत्य अग्नौ सन्तर्प्य देवताः  ।  
घृतेन दध्ना क्षीरेण विश्वान्देवांस्तथा नृप  ॥ गर्प्_२,२७।४८ ॥  
ततः स्नातो विनीतात्मा यजमानः समाहितः  ।  
नारायणाग्रे विधिवत्स्वक्रियामौर्ध्वदैहिकीम्  ॥ गर्प्_२,२७।४९ ॥  
आरभेत विनीतात्मा क्रोधलोभविवर्जितः  ।  
श्राद्धानि कुर्यात्सर्वाणि वृषस्योत्सर्जनं तथा  ॥ गर्प्_२,२७।५० ॥  
त्रयोदशानां विप्राणां वस्त्रच्छत्राण्युपानहौ  ।  
अङ्गुलीयकमुक्तानि भाजनासनभोजनैः  ॥ गर्प्_२,२७।५१ ॥  
सान्नाश्च सोदका देया घटाः प्रेतहिताय वै  ।  
शय्यादानमथो दत्त्वा घटं प्रेतस्य निर्वपेत्  ॥ गर्प्_२,२७।५२ ॥  
नारायणेति सन्नाम सम्पुटस्थं समर्चयेत्  ।  
एवं कृत्वाथ विधिवच्छुभाशुभफलं लभेत्  ॥ गर्प्_२,२७।५३ ॥  
राजोवाच  ।  
कथं प्रेतघटं कुर्याद्दद्यात्केन विधानतः  ।  
ब्रूहि सर्वानुकम्पार्थं घटं प्रेतविमुक्तिदम्  ॥ गर्प्_२,२७।५४ ॥  
प्रेत उवाच  ।  
साधु पृष्टं महाराज कथयामि निबोध ते  ।  
प्रेतत्वं न भवेद्येन दानेन सुदृढेन च  ॥ गर्प्_२,२७।५५ ॥  
दानं प्रेतघटं नाम सर्वाशुभविनाशनम्  ।  
दुर्लभं सर्वलोकानां दुर्गतिक्षयकारकम्  ॥ गर्प्_२,२७।५६ ॥  
सन्तप्तहाटकमयं तु घटं विधाय ब्रह्मोशकेशवयुतं सह लोकपालैः  ।  
क्षीराज्यपूर्णविवरं प्रणिपत्य भक्त्या विप्राय देहि तव दानशतैः किमन्यैः  ॥ गर्प्_२,२७।५७ ॥  
ब्रह्मा मध्ये तथा विष्णुः शङ्करः शङ्करो ऽव्ययः  ।  
प्राच्यादिषु च तत्कण्ठे लोकपालान्क्रमेण तु  ॥ गर्प्_२,२७।५८ ॥  
सम्पूज्य विधिवद्राजन्धूपैः कुसुमचन्दनैः  ।  
ततो दुग्धाज्यसहितं घटं देयं हिरण्मयम्  ॥ गर्प्_२,२७।५९ ॥  
सर्वदानाधिकञ्चैतन्महापातकनाशनम्  ।  
कर्तव्यं श्रद्धया राजन्प्रेतत्वविनिवृत्तये  ॥ गर्प्_२,२७।६० ॥  
श्रीभागवानुवाच  ।  
एवं सञ्जल्षतस्तस्य प्रेतेन नियतात्मनः  ।  
सेनाजगामानुपदं हस्त्यश्वरथसङ्कुला  ॥ गर्प्_२,२७।६१ ॥  
ततो बले समायाते दत्त्वा राज्ञे महामणिम्  ।  
नमस्कृत्य पुनः प्रार्थ्य प्रेतो ऽदर्शनमीयिवान्  ॥ गर्प्_२,२७।६२ ॥  
तस्माद्वनाद्विनिष्क्रम्य राजापि स्वपुरं ययौ  ।  
स्वपुरं स समासाद्य सर्वं तत्प्रेतभाषितम्  ॥ गर्प्_२,२७।६३ ॥  
चकार विधिवत्पक्षिन्नौर्ध्वदेहादिकं विधिम्  ।  
तस्य पुण्यप्रदानेन प्रेतो मुक्तो दिवं ययौ  ॥ गर्प्_२,२७।६४ ॥  
श्राद्धेन परदत्तेन गतः प्रेतो ऽपि सद्गतिम्  ।  
किं पुनः पुत्रदत्तेन पिता यातीति चात्भुतम्  ॥ गर्प्_२,२७।६५ ॥  
इतिहासमिमं पुण्यं शृणोति श्रावयेच्च यः  ।  
न तौ प्रेतत्वमायातः पापाचारयुतावपि  ॥ गर्प्_२,२७।६६ ॥  
  
इति श्रीगारुडे महापुराणे उत्तरखण्डे द्वितीयांशे धर्मकाण्डे प्रेतकल्पे श्रीकृष्णगरुडसंवादे बभ्रुवाहनप्रेतसंवादे प्रेतत्वहेतुतन्निवृत्त्युपायनिरूपणं नाम सप्तविंशो ऽध्यायः  
  
  
_____________________________________________________________  
श्रीगरुडमहापुराणम्- २८  
गरुड उवाच  ।  
सर्वेपामनुकम्पार्थं ब्रूहि मे मधुसूदन  ।  
प्रेतत्वान्मुच्यते येन दानेन सुकृतेन वा  ॥ गर्प्_२,२८।१ ॥  
शृकृष्ण उवाच  ।  
शृणु दानं प्रवक्ष्यामि सर्वाशु भविनाशनम्  ।  
सन्तप्तहाटकमयं घटकं विधाय ब्रह्मेशकेशवयुतं सह लोकपालैः  ।  
क्षीराज्यपूर्णविविरं प्रणिपत्य भक्त्या विप्राय देहि तव दानशतैः किमन्यैः  ॥ गर्प्_२,२८।२ ॥  
गरुड उवाच  ।  
किमेत्कथितं देव विस्तरेण वदस्व मे  ।  
आमुष्मिकीं क्रीयां देव उत्क्रान्तिसमयादनु  ॥ गर्प्_२,२८।३ ॥  
संसारे साधु मे नाथ ब्रूहि कृत्यं जनार्दन  ।  
यथा कार्या नरैः सम्यक् क्रिया चैवौर्ध्वदैहिकी  ॥ गर्प्_२,२८।४ ॥  
कथं प्रेता महाकाया रौद्ररूपा भयानकाः  ।  
कम्भवन्ति सुरश्रेष्ठ कर्मभिः कैः शुभाशुभैः  ॥ गर्प्_२,२८।५ ॥  
पिशाचाः सम्भवन्तीह कस्येदं कर्मणः फलम्  ।  
तन्मे कथय देवेश अहमिच्छामि वेदितुम्  ॥ गर्प्_२,२८।६ ॥  
भूम्यां प्रक्षिप्यते कस्मात्पञ्चरत्नं कुतो मुखे  ।  
अधस्ताच्च तिला दर्भाः पादौ याम्यां व्यवस्थिताः  ॥ गर्प्_२,२८।७ ॥  
किमर्थं मण्डलं भूमौ गोमयेनोपलिप्यते  ।  
किमर्थं स्मर्यते विष्णुः विष्णुसूक्तञ्च पठ्यते  ॥ गर्प्_२,२८।८ ॥  
किमर्थं पुत्रपुत्राश्च तस्य तिष्ठन्ति चाग्रतः  ।  
किमर्थं दीपदानञ्च किमर्थं विष्णुपूजनम्  ॥ गर्प्_२,२८।९ ॥  
किमर्थमातुरो दानं ददाति द्विजपुङ्गवे  ।  
बन्धून्मित्राण्यमित्रांश्च क्षमापयति तत्कथम्  ॥ गर्प्_२,२८।१० ॥  
तिला लोहं हिरण्यं च कार्पासं लवणं तथा  ।  
सप्तधान्यं क्षितिर्गावो दीयते केन हे तुना  ॥ गर्प्_२,२८।११ ॥  
कथं च म्रियते जन्तुर्मृतस्य च कुतो गतिः  ।  
अतिवाहशरीरं च कथं विश्रमते तदा  ॥ गर्प्_२,२८।१२ ॥  
शंव स्कन्धे वहेत्पुत्रो वह्निदाता च पौत्रकः  ।  
किमर्थं देव देवेश आज्येनाभ्यञ्जनं कुतः  ॥ गर्प्_२,२८।१३ ॥  
यमसूक्तं किमर्थं च उदीचीं दिशमाहरेत्  ।  
पानीयमेकवस्त्रेण सूर्यबिम्बनिरीक्षणम्  ॥ गर्प्_२,२८।१४ ॥  
यवसर्षपदूर्वाश्चपाषाणे निम्बचर्वणम्  ।  
वस्त्रं नरश्च नारी च विदध्यादधरोत्तरम्  ॥ गर्प्_२,२८।१५ ॥  
अन्नाद्यं गृहमागत्य भोक्तव्यं गोत्रिभिः सह  ।  
नवकानि च पिण्डानि किमर्थं वितरेत्सुतः  ॥ गर्प्_२,२८।१६ ॥  
किमर्थं चत्वरे दुग्धं पात्रे पक्वे च मृन्मये  ।  
काष्ठत्रयं गुणे बद्ध्वा कृत्वा रात्रौ चतुष्पथे  ॥ गर्प्_२,२८।१७ ॥  
निशायां दीयते दीपो यावदब्दं दिनेदिने  ।  
दाहोदकं किमर्थं च संवादः स्वजनैः सह  ॥ गर्प्_२,२८।१८ ॥  
भगवन्नतिवाहस्य नवपिण्डैस्तु किं भवेत्  ।  
कथं देवपितृभ्यश्च वाहस्यावाहनं कथम्  ।  
इदं च क्रियते देव कस्मात्पिण्डं प्रदापयेत्  ॥ गर्प्_२,२८।१९ ॥  
किं तत्प्रदीयते तस्य पिण्डदानादनन्तरम्  ।  
अस्थिसञ्चयनं चैव शय्यादानं किमर्थकम्  ॥ गर्प्_२,२८।२० ॥  
द्वितीये ऽह्नि कुतः स्नानं चतुर्थे साग्निके द्विजे  ।  
दशमे किं मलस्नानं कार्यं सर्वजनैः सह  ॥ गर्प्_२,२८।२१ ॥  
कस्मात्तैलोद्वर्तनं च स्कन्धवाहान् गृहं नयेत्  ।  
तैः समुद्वर्तनं चापि दद्युः स्थलजलाश्रये  ॥ गर्प्_२,२८।२२ ॥  
देशमे ऽहनि यः पिण्डस्तं दद्यादामिषेण तु  ।  
पिण्डं चैकादशे कस्माद् वृषोत्सर्गः कथं भवेत्  ॥ गर्प्_२,२८।२३ ॥  
श्राद्धानि षोडशैतानि अब्दं यावत्कुतो वद  ।  
अन्नादिचोदकेनैव षष्ट्यधिकशतत्रयम्  ॥ गर्प्_२,२८।२४ ॥  
दिनेदिने च दातव्यं घटान्नं प्रेततृप्तये  ।  
प्राप्ते काले च म्रियते अनित्यो मानवः प्रभो  ॥ गर्प्_२,२८।२५ ॥  
छिद्रं तु नैव पश्यामि कुतो जीवः स निर्गतः  ।  
कुतो गच्छन्ति भूतानि पृथिव्यापो मनस्तथा  ॥ गर्प्_२,२८।२६ ॥  
तेजो वदस्व मे नाथ वायुराकाशमेव च  ।  
वायवश्चैव पञ्चैते कथं गच्छन्ति चाप्तये  ॥ गर्प्_२,२८।२७ ॥  
लोभमोहादयः पञ्च शरीरे चैव तस्कराः  ।  
तृष्णा कामो ऽप्यहङ्कारः कुतो यान्ति जनार्दन  ॥ गर्प्_२,२८।२८ ॥  
पुण्यं वाप्यथ वापुण्यं यत्किञ्चित्सुकृतं तथा  ।  
नष्टे देहे कुतो यान्ति दानानि विविधानि च  ॥ गर्प्_२,२८।२९ ॥  
सपिण्डनं किमर्थं च पूर्णे संवत्सरे ऽपि वा  ।  
प्रेतस्य मेलनं सार्धं कैः समं तत्र को विधिः  ॥ गर्प्_२,२८।३० ॥  
ये दग्धा ये त्वदग्धाश्च पतिता ये नराभुवि  ।  
यानि चान्यानि भूतानि तेषामन्ते भवेच्च किम्  ॥ गर्प्_२,२८।३१ ॥  
पापिनो ये दुराचारा मुद्गलत्वं च ये गताः  ।  
आत्मघाती ब्रह्महा च स्तेयी विश्वासघातकः  ॥ गर्प्_२,२८।३२ ॥  
कपिलां यः पिबेच्छूद्रो यः पठेद्वैदिकाक्षरम्  ।  
धारयेद्वा ब्रह्मसूत्रं का गतिस्तस्य माधव  ॥ गर्प्_२,२८।३३ ॥  
विप्रस्य ब्राह्मणी भार्या सङ्गृही ता यदा भवेत्  ।  
तस्मात्पापाच्च भीतो ऽहं तन्मे वद जगत्पते  ।  
सर्वमेतन्मया पृष्टो वद लोकहिताय वै  ॥ गर्प्_२,२८।३४ ॥  
  
इति श्रीगारुडे महापुराणे उत्तरखण्डे द्वितीयांशे धर्मकाण्डे प्रेतकल्पे श्रीकृष्णगरुडसंवादे और्ध्वदहिककर्मकालक्रियमाणनानादानादिफलप्रश्रनिरूपणं नामाष्टाविंशो ऽध्यायः  
  
  
_____________________________________________________________  
  
श्रीगरुडमहापुराणम्- २९  
श्रीकृष्ण उवाच  ।  
साधु पृष्टं त्वया भद्र मानुषाणां हिताय वै  ।  
शृणुष्वावहितो भूत्वा सर्वमेवौर्ध्वदैहिकम्  ॥ गर्प्_२,२९।१ ॥  
कम्यग्विभेदरहितं श्रुतिस्मृतिसमुद्धृतम्  ।  
यन्न दृष्टं सुरैः सेन्द्रैर्योगिभिर्योगचिन्तकैः  ॥ गर्प्_२,२९।२ ॥  
गुह्याद्गुह्यतरं वत्स नाख्यातं कस्यचित्क्वचित्  ।  
भक्तस्त्वं हि महाभाग सर्वं ते कथयाम्यहम्  ॥ गर्प्_२,२९।३ ॥  
अपुत्रस्य गतिर्नास्ति स्वर्गो नैव च नैव च  ।  
येन केनाप्युपायेन कार्यं जन्म सुतस्य च  ॥ गर्प्_२,२९।४ ॥  
तारयेन्नरकात्पुत्रो यदि मोक्षो न विद्यते  ।  
दाहः पुत्रेण कर्तव्यो देयः पौत्रेण पावकः  ॥ गर्प्_२,२९।५ ॥  
तिलैर्दर्भैश्च भूम्यां वै कुटी धातुमती भवेत्  ।  
पञ्चरत्नानि वक्त्रे तु येन जीवः प्ररोहति  ॥ गर्प्_२,२९।६ ॥  
लिप्यात्तु गोमयैर्भूमिं तिलान्दर्भांश्च निः क्षिपेत्  ।  
तस्यामेवातुरो मुक्तः सर्वं दहति पातकम्  ॥ गर्प्_२,२९।७ ॥  
दर्भमूलीनयेत्स्वर्गं संस्थितं नात्र संशयः  ।  
दर्भांस्तत्र हि ये भूम्यां तिलयुक्तान संशयः  ॥ गर्प्_२,२९।८ ॥  
सर्वत्र वसुधा पूता यत्र लेपो न विद्यते  ।  
यत्र लेपः स्थितस्तत्र पुनर्लेपेन शुध्यति  ॥ गर्प्_२,२९।९ ॥  
यातुधानाः पिशाचाश्च राक्षसाः क्रूरकर्मिणः  ।  
अलिप्ते आतुरं मुक्तं विशन्त्येते न संशयः  ॥ गर्प्_२,२९।१० ॥  
नित्यहोमं तथा श्राद्धं विप्राणां पादशोधनम्  ।  
मण्डलेन विना भूम्यां कुर्वन्त्येतच्च निष्फलम्  ॥ गर्प्_२,२९।११ ॥  
आतुरो मुच्यते नैव मण्डलेन विना भुवि  ।  
ब्रह्मा रुद्रश्च विष्णुश्च श्रीर्हुताशन एव च  ।  
मण्डले चोपतिष्ठन्तस्तस्मात्कुर्वीत मण्डलम्  ॥ गर्प्_२,२९।१२ ॥  
अन्यथा म्रियते यस्तु बालो वृद्धो युवापि वा  ।  
योन्यन्तरं स वै गच्छेत्क्रीडते वायुना सह  ॥ गर्प्_२,२९।१३ ॥  
मिश्रितं लोहताम्रं तु तथैव जन्म जायते  ।  
तस्मैवं वायुभूतस्य न श्राद्धं नोदक क्रिया  ॥ गर्प्_२,२९।१४ ॥  
मम स्वेदसमुद्भूतास्तिलास्तार्क्ष्य पवित्रकाः  ।  
असुरा दानवा दैत्यास्तृप्यन्ति तिलदानतः  ॥ गर्प्_२,२९।१५ ॥  
तिलाः श्वेतास्तिलाः कृष्णास्तिला गोमूत्रसन्निभाः  ।  
ते मे दहन्तु पाषानि शरीरेण कृतानि च  ॥ गर्प्_२,२९।१६ ॥  
एक एव तिलद्रोणो हेमद्रोणतिलैः समः  ।  
तर्पणे दानहोमे च दत्तो भवति चाक्षयः  ॥ गर्प्_२,२९।१७ ॥  
दर्भा मल्लोमसम्भूतास्तिलाः स्वेदसमुद्भवाः  ।  
तृप्ताः स्युर्देवता दानैः श्राद्धेन पितरस्तथा  ।  
प्रयोगविधिना ब्रह्मा विश्वञ्चाप्युपजीवनात्  ॥ गर्प्_२,२९।१८ ॥  
सव्ययज्ञोपवीतेन ब्रह्माद्यास्तृप्तिमान्पुयुः  ।  
अपसव्येन तृप्यन्ति पितरो दिविदेवताः  ॥ गर्प्_२,२९।१९ ॥  
अपसव्यादितो ब्रह्मा दर्भमध्ये तु केशवः  ।  
दर्भाग्रे शङ्करं विद्यात्त्रयो देवाः कुशे स्थिताः  ॥ गर्प्_२,२९।२० ॥  
विप्रा मन्त्राः कुशा वह्निस्तुलसी च खगेश्वर  ।  
नैते निर्माल्यतां यान्ति क्रियमाणाः पुनः पुनः  ॥ गर्प्_२,२९।२१ ॥  
कुशाः पिण्डेषु निर्माल्याः ब्राह्मणाः प्रेतभोजने  ।  
मन्त्राः शूद्रेषु पतिताश्चितायाश्च हुताशनः  ॥ गर्प्_२,२९।२२ ॥  
तुलसी ब्राह्मणा गावो विष्णुरेकादशी खग  ।  
पञ्च प्रवहणान्येव भवाब्धौ मज्जतां सताम्  ॥ गर्प्_२,२९।२३ ॥  
विष्णुरेकादशी गीता तुलसीविप्रधेनवः  ।  
अपारे दुर्गसङ्कारे षट्पदी मुक्तिदायिनी  ॥ गर्प्_२,२९।२४ ॥  
तिलाः पवित्रास्त्रिविधा दर्भाश्च तुलसीदालम्  ।  
निवारयन्ति चैतानि दुर्गतिं यान्तमातुरम्  ॥ गर्प्_२,२९।२५ ॥  
हस्ताभ्यामुद्धृतैर्दर्भैस्तोयेन प्रोक्षयेद्भुवम्  ।  
मृत्युकाले क्षिपेद्दर्भानातुरस्य करद्वये  ॥ गर्प्_२,२९।२६ ॥  
दर्भेषु क्षिप्यते यो ऽसौ दभस्तु परिवेष्टितः  ।  
विष्णुलोकं स वै याति मन्त्रहीनो ऽपि मानवः  ॥ गर्प्_२,२९।२७ ॥  
दर्भमूलीगतो भूमौ दर्भपाणिस्तु यो मृतः  ।  
प्रायश्चित्तविशुद्धो ऽसौ संसारेपारसागरे  ॥ गर्प्_२,२९।२८ ॥  
गोमयेनोपलिप्ते तु दर्भस्यास्तरणे स्थितः  ।  
तत्र दत्तेन दानेन सर्वं पापं व्यपोहति  ॥ गर्प्_२,२९।२९ ॥  
लवणं तद्रसं दिव्यं सर्वकामप्रदं नृणाम्  ।  
यस्मादन्नरसाः सर्वे नोत्कटा लवणं विना  ॥ गर्प्_२,२९।३० ॥  
पितॄणां च प्रियं भव्यं तस्मात्स्वर्गप्रदं भवेत्  ।  
विष्णुदेहसमुद्भूतो यतो ऽयं लवणो रसः  ॥ गर्प्_२,२९।३१ ॥  
विशेषाल्लवणं दानं तेन शंसन्ति योगिनः  ।  
ब्राह्मण क्षत्त्रियविशां स्त्रीणां शूद्रजनस्य च  ॥ गर्प्_२,२९।३२ ॥  
आतुराणां यदा प्राणाः प्रयान्ति वसुधातले  ।  
लवणं तु तदा देयं द्बारस्योद्धाटनं दिवः  ॥ गर्प्_२,२९।३३ ॥  
  
इति श्रीगारुडे महापुराणे उत्तरखण्डे द्वितीयांशे प्रेतकल्पे धर्मकाण्डे श्रीकृष्णगरुडसंवादे और्ध्वदेहिककर्मणि पुत्रदर्भतिलतुलसीगोभूलेपताम्रपात्रदाना दीनामावश्यकत्वनिरूपणं नामैकोनत्रिशो ऽध्यायः  
  
  
_____________________________________________________________  
  
श्रीगरुडमहापुराणम्- ३०  
श्रीकृष्ण उवाच  ।  
शृणु तार्क्ष्य परं गुह्यं दानानां दानमुत्तमम्  ।  
परमं सर्वदानानां परं गोप्यं दिवौकसाम्  ॥ गर्प्_२,३०।१ ॥  
देयमेकं महादानं कार्पासं चोत्तमोत्तमम्  ।  
येन दत्तेन प्रीयन्ते भूर्भुवः स्वरिति क्रमात्  ॥ गर्प्_२,३०।२ ॥  
ब्रह्माद्या देवताः सर्वाः कार्याच्च प्रीतिमाप्नुयुः  ।  
देयमेतन्महादानं प्रेतोद्धरणहेतवे  ॥ गर्प्_२,३०।३ ॥  
चिरं वसेद्रुद्रलोके ततो राजा भवेदिह  ।  
रूपवान्सुभगो वाग्मी श्रीमानतुल विक्रमः  ।  
यमलोकं विनिर्जित्य स्वर्गं ताक्ष्य स गच्छति  ॥ गर्प्_२,३०।४ ॥  
गां तिलांश्च क्षितं हेम यो ददाति द्विजन्मने  ।  
तस्य जन्मार्जिर्त पापं तत्क्षणादेवनश्यति  ॥ गर्प्_२,३०।५ ॥  
तिला गावो महादानं महापातकनाशनम्  ।  
तद्द्वयं दीयते विप्रे नान्यवर्णे कदाचन  ॥ गर्प्_२,३०।६ ॥  
कल्पितं दीयते दानं तिला गावश्चमेदिनी  ।  
अन्येषु नैव वर्णेषु पोष्यवर्गे कदाचन  ॥ गर्प्_२,३०।७ ॥  
पोष्यवर्गे तथा स्त्रीषु दानं देयमकल्पितम्  ।  
आतुरे वोपरागे च द्वयं दानं विशिष्यते  ।  
आतुरे दीयते दानं तत्काले चोपतिष्ठति  ॥ गर्प्_२,३०।८ ॥  
जीवतस्तु पुनर्दत्तमुपतिष्ठत्यसंस्कृतम्  ।  
सत्यंसत्यं पुनः सत्यं यद्दत्तं विकलेन्द्रिये  ॥ गर्प्_२,३०।९ ॥  
यच्चानु मोदते पुत्रस्तच्च दानमनन्तकम्  ।  
अतो दद्यात् स पुत्रो वा यावज्जीवत्ससौ चिरम्  ।  
अतिवाहस्तथा प्रेतो भोगांश्च लभते यतः  ॥ गर्प्_२,३०।१० ॥  
अस्वस्था तुरकाले तु देहपाते क्षितिस्थिते  ।  
देहे तथातिवाहस्य परतः प्रीणनं भवेत्  ॥ गर्प्_२,३०।११ ॥  
पङ्गावन्धे च काणे च ह्यर्धोन्मीलितलोचने  ।  
तिलेषु दर्भान्संस्तीर्य दानमुक्तं तदक्षयम्  ॥ गर्प्_२,३०।१२ ॥  
तिला लौहं हिरण्यञ्च कार्पासं लवणं तथा  ।  
सप्तधान्यं क्षितिर्गाव एकैकं पावनं स्मृतम्  ॥ गर्प्_२,३०।१३ ॥  
लोहदानाद्यमस्तुष्येद्धर्म राजस्तिलार्पणात्  ।  
लवणे दीयमाने तु न भयं विद्यते यमात्  ॥ गर्प्_२,३०।१४ ॥  
कर्पासस्य तु दानेन न भूतेभ्यो भयं भवेत्  ।  
तारयन्ति नरं गावस्त्रिविधाश्चैव पातकात्  ॥ गर्प्_२,३०।१५ ॥  
हेमदानात्सुखं स्वर्गे भूमिदानान्नृपो भवेत्  ।  
हेमभूमिप्रदानाच्च न पीडा नरके भवेत्  ॥ गर्प्_२,३०।१६ ॥  
सर्वे ऽपि यमदूताश्च यमरूपा विभीषणाः  ।  
सर्वे ते वरदा यान्ति सप्तधान्येन प्रीणिताः  ॥ गर्प्_२,३०।१७ ॥  
विष्णोः स्मरणमात्रेण प्राप्यते परमा गतिः  ।  
एतत्ते सर्वमाख्यातं मर्त्यैर्या गतिराप्यते  ॥ गर्प्_२,३०।१८ ॥  
तस्मात् पुत्रं प्रशंसन्ति ददाति पितुराज्ञया  ।  
भूमिष्ठं पितरं दृष्ट्वा ह्यर्धोन्मीलितलोचनम्  ॥ गर्प्_२,३०।१९ ॥  
तस्मिन् काले सुतो यस्तु सर्वदानानि दापयेत्  ।  
गयाश्राद्धाद्विशिष्येत स पुत्रः कुलनन्दनः  ॥ गर्प्_२,३०।२० ॥  
स्वस्थानाच्चलितश्चासौ विकलस्य पितुस्तदा  ।  
पुत्रैर्यत्नेन कर्तव्या पितरं तारयन्ति ते  ॥ गर्प्_२,३०।२१ ॥  
किं दत्तैर्बहुभिर्दानैः पितुरन्त्येष्टिमाचरेत्  ।  
अश्वमेधो महायज्ञः कलां नार्हति षोडशीम्  ॥ गर्प्_२,३०।२२ ॥  
धर्मात्मा स नु पुत्रो वैदेवैरपि सुपूज्यते  ।  
दापयेद्यस्तु दानानि ह्यातुरं पितरं भुवि  ॥ गर्प्_२,३०।२३ ॥  
लोहदानञ्च दातव्यं भूमियुक्तेन पाणिना  ।  
यमं भीमञ्च नाप्नोति न गच्छेत् तस्य वेश्मनि  ॥ गर्प्_२,३०।२४ ॥  
कुठारो मुसलो दण्डः खड्गश्च च्छुरिका तथा  ।  
एतानि यमहस्तेषु दृश्यानि पापकर्मिणाम्  ॥ गर्प्_२,३०।२५ ॥  
तस्माल्लोहस्य दानन्तु ब्राह्मणायातुरो ददेत्  ।  
यमायुधानां सन्तुष्ट्यै दानमेतदुदाहृतम्  ॥ गर्प्_२,३०।२६ ॥  
गर्भस्थाः शिशवो ये च युवानः स्थविरास्तथा  ।  
एभिर्दानविशेषैस्तु निर्दहेयुः स्वपातकम्  ॥ गर्प्_२,३०।२७ ॥  
छुरिणः श्यामशबलौ षण्डामर्का उदुम्बराः  ।  
शबला श्यामदूता ये लोहदानेन प्रीणिताः  ॥ गर्प्_२,३०।२८ ॥  
पुत्राः पौत्रास्तथा बन्धुः सगोत्राः सुहहृदस्तथा  ।  
ददते नातुरे दानं ब्रह्मघ्नैस्तु समा हि ते  ॥ गर्प्_२,३०।२९ ॥  
पञ्चत्वे भूमियुक्तस्य शृणु तस्य च या गतिः  ।  
अतिवाहः पुनः प्रेतोवर्षोर्ध्वं सुकृतं लभेत्  ॥ गर्प्_२,३०।३० ॥  
अग्नित्रयं त्रयो लोकास्त्रयो वेदास्त्रयो ऽमराः  ।  
कालत्रयं त्रिसन्ध्यं च त्रयो वर्णास्त्रिशक्तयः  ॥ गर्प्_२,३०।३१ ॥  
पादादूर्ध्वं कटिं यावत् तावद्ब्रह्याधितिष्ठति  ।  
ग्रीवां यावद्धरिर्नाभेः शरीरे मनुजस्य च  ॥ गर्प्_२,३०।३२ ॥  
मस्तके तिष्ठतीशानो व्यक्ताव्यक्तो महेश्वरः  ।  
एकमूर्तेस्त्रयो भागा ब्रह्मा विष्णुहेश्वराः  ॥ गर्प्_२,३०।३३ ॥  
अहं प्राणः शरीरस्थो भूतग्रामचतुष्टये  ।  
धर्माधर्मे मतिं दद्यात् सुखदुःखे कृताकृते  ॥ गर्प्_२,३०।३४ ॥  
जन्तोर्वुद्धिं समास्थाय पूर्वमर्माधिवासिताम्  ।  
अहमेव तथा जीवान्प्रेरयामि च कर्मसु  ।  
स्वर्गं च नरकं मोक्षं प्रयान्ति प्राणिनो ध्रुवम्  ॥ गर्प्_२,३०।३५ ॥  
स्वर्गस्थं नरकस्थं वा श्राद्धे वाप्यायनं भवेत्  ।  
तस्माच्छ्राद्धानि कुर्वीत त्रिविधानि विचक्षणः  ॥ गर्प्_२,३०।३६ ॥  
मत्स्यं कर्मं च वाराहं नारसिंहञ्च वामनम्  ।  
रामं रामं च कृष्णं च बुद्धं चैव सकल्किनम्  ।  
एतानि दश नामानि स्मर्तव्यानि सदा बुधैः  ॥ गर्प्_२,३०।३७ ॥  
स्वर्गं जीवाः सुखं यान्ति च्युताः स्वर्गाच्च मानवाः  ।  
लब्ध्वा सुखं च वित्तं च दयादाक्षिण्यसंयुताः  ।  
पुत्रपौत्रैर्धनैराढ्या जीवेयुः शरदां शतम्  ॥ गर्प्_२,३०।३८ ॥  
आतुरे च ददेद्दानं विष्णुपूजाञ्च कारयेत्  ।  
अष्टाक्षरं तथा मन्त्रं जपेद्वा द्वादशाक्षरम्  ॥ गर्प्_२,३०।३९ ॥  
पूजयेच्छुक्लपुष्पैश्च नैवेद्यैर्घृतपाचितैः  ।  
तथा गन्धैश्च धूपैश्च श्रुतिस्मृतिमनूदितैः  ॥ गर्प्_२,३०।४० ॥  
विष्णुर्माता पिता विष्णुर्विष्णुः स्वजनबान्धवाः  ।  
यत्र विष्णुं न पश्यामि तेन वासेन किं मम  ॥ गर्प्_२,३०।४१ ॥  
जले विष्णुः स्थले विष्णुर्विष्णुः पर्वतमस्तके  ।  
ज्वालामालाकुले विष्णुः सर्वं विष्णुमयं जगत्  ॥ गर्प्_२,३०।४२ ॥  
वयमापो वयं पृथ्वी वयं दर्भा वयं तिलाः  ।  
वयं गावो वयं राजा वयं वायुर्वयं प्रजाः  ॥ गर्प्_२,३०।४३ ॥  
वयं हेम वयं धान्यं वयं मधु वयं घृतम्  ।  
वयं विप्रा वयं देवा वयं शम्भुश्च भूर्भुवः  ॥ गर्प्_२,३०।४४ ॥  
अहं दाता अहं ग्राही अहं यज्वा अहं क्रतुः  ।  
अहं हर्ता अहं धर्मो अहं पृथ्वी ह्यहं जलम्  ॥ गर्प्_२,३०।४५ ॥  
धर्माधर्मे मतिं दद्यां कर्मभिस्तु शुभाशुभैः  ।  
यत् कर्म क्रियते क्वापि पूर्वजन्मार्जितं खग  ॥ गर्प्_२,३०।४६ ॥  
धर्मे मतिमहं दद्यामधर्मे ऽप्यहमेव च  ।  
यातनां कुरुते सो ऽपि धर्मे मुक्तिं ददाम्यहम्  ॥ गर्प्_२,३०।४७ ॥  
मनुजानां हिता तार्क्ष्य अन्ते वैतरणी स्मृता  ।  
तयावमत्य पापौघं विष्णुलोकं स गच्छति  ॥ गर्प्_२,३०।४८ ॥  
बालत्वे यच्च कौमारे यच्च परिणतौ च यत्  ।  
सर्वावम्थाकृतं पापं यच्च जन्मान्तरेष्वपि  ॥ गर्प्_२,३०।४९ ॥  
यन्निशायां तथा प्रातर्यन्मध्याह्नापराह्नयोः  ।  
सन्ध्ययोर्यत् कृतं कर्म कर्मणा मनसा गिरा  ॥ गर्प्_२,३०।५० ॥  
दत्त्वा वरां सकृदपि कपिलां सर्वकामिकाम्  ।  
उद्धरेदन्तकाले स आत्मानं पापसञ्चयात्  ॥ गर्प्_२,३०।५१ ॥  
गावो ममाग्रतः सन्तु पृष्ठतः पार्श्वतस्तथा  ।  
गावो मे हृदये सन्तु गवां मध्ये वसाम्यहम्  ॥ गर्प्_२,३०।५२ ॥  
या लक्ष्मीः सर्वभूतानां या च देवे व्यवस्थिता  ।  
धेनुरूपेण सा देवी मम पापं व्यपोहतु  ॥ गर्प्_२,३०।५३ ॥  
  
इति श्रीगारुडे महापुराणे उत्तरखण्डे द्वितीयांशे धर्मकाण्डे प्रेतकल्पे श्रीकृष्णगरुडसंवादे नानादाननिरूपणं नाम त्रिंसो ऽध्यायः  
  
  
_____________________________________________________________  
  
श्रीगरुडमहापुराणम्- ३१  
श्रीविष्णुरुवाच  ।  
ये नराः पापसंयुक्तास्ते गच्छन्ति यमालयम्  ।  
नृणां मत्साक्षिकं दत्तमनन्तफलदं भवेत्  ॥ गर्प्_२,३१।१ ॥  
यावद्रजः प्रमाणाब्दंस्वर्गे तिष्ठति भूमिदः  ।  
अश्वारूढाश्च ते यान्ति ददते ये ह्युपानहौ  ॥ गर्प्_२,३१।२ ॥  
आतपे श्रमयोगेन न दह्यन्ते च कुत्रचित्  ।  
छत्त्रदानेन वै प्रेता विचरन्ति सुखं पथि  ॥ गर्प्_२,३१।३ ॥  
यमुद्दिश्य ददात्यन्नं तेन चाप्यायितो भवेत्  ॥ गर्प्_२,३१।४ ॥  
अन्धकारे महाघोरे अमूर्ते लक्ष्यवर्जिते  ।  
उद्द्योतेनैव ते यान्ति दीपदानेन मानवाः  ॥ गर्प्_२,३१।५ ॥  
आश्विने कर्तिके वापि माघे मृततिथावपि  ।  
चतुर्दश्याञ्च दीयेत दीपदानं सुखाय वै  ॥ गर्प्_२,३१।६ ॥  
प्रत्यहञ्च प्रदातव्यं मार्गे सुविषमे नरैः  ।  
यावत् संवत्सरं वापि प्रेतस्य सुखलिप्सया  ॥ गर्प्_२,३१।७ ॥  
कुले द्योतति शुद्धात्मा प्रकाशत्वं स गच्छति  ।  
ज्योतिर्मयो ऽसौ पूज्यो ऽसौ दीपदानप्रदो नरः  ॥ गर्प्_२,३१।८ ॥  
प्राङ्मुखोदङ्मुखं दीपं देवागारे द्विजातये  ।  
कुर्याद्याम्यमुखं पित्रे अद्भिः सङ्कल्प्य सुस्थिरम्  ॥ गर्प्_२,३१।९ ॥  
सर्वोपहारयुक्तानि पदान्यत्र त्रयोदश  ।  
यो ददाति मृतस्येह जीवन्नप्यात्महेतवे  ।  
स गच्छति महामार्गे महाकष्टविवर्जितः  ॥ गर्प्_२,३१।१० ॥  
आसनं भाजनं भोज्यं दीयते यद्द्विजायते  ।  
सुखे न भुञ्जमानस्तु देन गच्छत्यलं पथि  ॥ गर्प्_२,३१।११ ॥  
कमण्डलुप्रदानेन तृषितः पिबते जलम्  ॥ गर्प्_२,३१।१२ ॥  
भाजनं वस्त्रदानञ्च कुसुमञ्चाङ्गुलीयकम्  ।  
एकादशा हे दातव्यं प्रेतोद्धरणहेतवे  ॥ गर्प्_२,३१।१३ ॥  
त्रयोदश पदानीत्थं प्रेतस्य शुभमिच्छता  ।  
दातव्यानि यथाशक्त्या प्रेतो ऽसौ प्रीणितो भवेत्  ॥ गर्प्_२,३१।१४ ॥  
भोजना नि तिलांश्चैव उदकुम्भांस्त्रयोदश  ।  
मुद्रिकां वस्त्रयुग्मञ्च तया याति परां गतिम्  ॥ गर्प्_२,३१।१५ ॥  
यो ऽश्वं नावं गजं वापि ब्राह्मणे प्रतिपादयेत्  ।  
स महिम्नो ऽनुसारेण तत्तत्सुखमुपाश्नुते  ॥ गर्प्_२,३१।१६ ॥  
नानालोकान् विचरति महिषीञ्च ददाति यः  ।  
यमपुत्त्रस्य या माता महिषी सुगतिप्रदा  ॥ गर्प्_२,३१।१७ ॥  
ताम्बूलं कुसुमं देयं याम्यानां हर्षवर्धनम्  ।  
तेन सम्प्रीणिताः सर्वे तस्मिन् क्लेशं न कुर्वते  ॥ गर्प्_२,३१।१८ ॥  
गो-भू-तिल-हिरण्यानि दानान्याहुः स्वशक्तितः  ॥ गर्प्_२,३१।१९ ॥  
मृतोद्देशेन यो यद्याज्जलपात्रञ्च मृन्मयम्  ।  
उदपात्रसहस्रस्य फलमाप्नोति मानवः  ॥ गर्प्_२,३१।२० ॥  
यमदूता महारौद्राः करालाः कृष्णपिङ्गलाः  ।  
न भीषयन्ति तं याम्या वस्त्रदाने कृते सति  ॥ गर्प्_२,३१।२१ ॥  
मार्गे हि गच्छमानस्तु तृष्णार्तः श्रमपीडितः  ।  
घटान्नदानयोगेन सुखी भवति निश्चितम्  ॥ गर्प्_२,३१।२२ ॥  
शय्या दक्षिणया युक्ता आयुधाम्बरसंयुता  ।  
हैमश्रीपतिना युक्ता देया विप्राय शर्मणे  ।  
तथा प्रेतत्वमुक्तो ऽसौ मोदते सह दैवतैः  ॥ गर्प्_२,३१।२३ ॥  
एतत् ते कथितं तार्क्ष्य दानमन्त्येष्टिकर्मजम्  ।  
अधुना कथयिष्ये ऽहमन्यदेहप्रवेशनम्  ॥ गर्प्_२,३१।२४ ॥  
जातस्य मृत्युलोके वै प्राणिनो मरणं ध्रुवम्  ।  
मृतिः कुर्यात् स्वधर्मेण यास्यतश्च परन्तप  ॥ गर्प्_२,३१।२५ ॥  
पूर्वकाले मृतानाञ्च प्राणिनाञ्च खगेश्वर  ।  
सूक्ष्मोभूत्वा त्वसौ वायुर्निर्गच्छत्यास्यमण्डलात्  ॥ गर्प्_२,३१।२६ ॥  
नवद्वारै रोमभिश्च जनानां तालुरन्ध्रके  ।  
पापिष्ठानामपानेन जीवो निष्क्रामति ध्रुवम्  ॥ गर्प्_२,३१।२७ ॥  
शरीरञ्च पतेत् पश्चान्निर्गते मरुतीश्वरे  ।  
वाताहतः पतत्येव निराधारो यथा द्रुमः  ॥ गर्प्_२,३१।२८ ॥  
पृथिव्यां लीयते पृथ्वी आपश्चैव तथाप्सु च  ।  
तेजस्तेजसि लीयते समीरणः समीरणे  ।  
आकाशे च तथा काशः सर्वव्यापी च शङ्करे  ॥ गर्प्_२,३१।२९ ॥  
तत्र कामस्तथा क्रोधः काये पञ्चेन्द्रियाणि च  ।  
एते तार्क्ष्य समाख्याता देहे तिष्ठन्ति तस्कराः  ॥ गर्प्_२,३१।३० ॥  
कामः क्रोधो ह्यहङ्कारो मनस्तत्रैव नायकः  ।  
संहारकश्च कालो ऽयं पुण्यपापसमन्वितः  ॥ गर्प्_२,३१।३१ ॥  
जगतश्च स्वरूपन्तु निर्मितं स्वेन कर्मणा  ।  
पुनर्देहान्तरं याति सुकृतैर्दुष्कृतैर्नरः  ॥ गर्प्_२,३१।३२ ॥  
पञ्चेन्द्रियसमायुक्तं सकलैर्विष्यैः सह  ।  
प्रविशेत् स नवं देहं गृहे दग्धे यथा गृही  ॥ गर्प्_२,३१।३३ ॥  
शरीरे ये समासीना सम्भवेत् सर्वधातवः  ।  
षाट्कौशिको ह्ययं कायो माता पित्रोश्च धातवः  ॥ गर्प्_२,३१।३४ ॥  
सम्भवेयुस्तथा तार्क्ष्य सर्वे वाताश्च देहिनाम्  ।  
मूत्रं पुरीषं तद्योगा ये चान्ये व्याधयस्तथा  ॥ गर्प्_२,३१।३५ ॥  
अस्थि शुक्रं तथा स्नायुः देहेन सह दह्यते  ।  
एष ते कथितस्तार्क्ष्य विनाशः सर्वदेहिनाम्  ॥ गर्प्_२,३१।३६ ॥  
कथयामि पुनस्तेषां शरीरञ्च यथा भवेत्  ।  
एकस्तम्भं स्नायुबद्धं स्थूणाद्वयसमुद्धृतम्  ॥ गर्प्_२,३१।३७ ॥  
इन्द्रियैश्च समायुक्तं नवद्वारं शरीरकम्  ।  
विषयैश्च समाक्रान्तं काम-क्रोधसमाकुलम्  ॥ गर्प्_२,३१।३८ ॥  
राग-द्वेषसमाकीर्णं तृष्णादुर्गसुदुस्तरम्  ।  
लोभजालसमायुक्तं पुरं पुरुषसञ्ज्ञितम्  ॥ गर्प्_२,३१।३९ ॥  
एतद्गुणसमायुक्तं शरीरं सर्वदेहिनाम्  ।  
तिष्ठन्ति देवताः सर्वा भुवनानि चतुर्दश  ॥ गर्प्_२,३१।४० ॥  
आत्मानं ये न जानन्ति ते नराः पशवः स्मृताः  ।  
एवमेतन्मयाख्यातं शरीरं ते चतुर्विधम्  ॥ गर्प्_२,३१।४१ ॥  
चतुरशीतिलक्षाणि निर्मिता योनयः पुरा  ।  
उद्भिज्जाः स्वेदजाश्चैव अण्डजाश्च जरायुजाः  ॥ गर्प्_२,३१।४२ ॥  
एतत्ते सर्वमाख्यातं यत्पृष्टोहं त्वयानघ  ॥ गर्प्_२,३१।४३ ॥  
  
इति श्रीगारुडे महापुराणे उत्तरखण्डे द्वितीयांशे प्रेतकल्पे श्रीकृष्णगरुडसंवादे दानफ लान्यदेहप्रवेशादिनिरूपणं नामै कत्रिंशो ऽध्यायः  
  
  
_____________________________________________________________  
  
श्रीगरुडमहापुराणम्- ३२  
तार्क्ष्य उवाच  ।  
कथमुत्पद्यते जन्तुर्भूतग्रामे चतुर्विधे  ।  
त्वचा रक्तं तथा मांसं मेदो मज्जास्थि जीवितम्  ॥ गर्प्_२,३२।१ ॥  
पादौ पाणी तथा गुह्यं जिह्वा-केश-नखाः शिरः  ।  
सन्धिमार्गाश्च बहुशो रेखा नैकविधास्तथा  ॥ गर्प्_२,३२।२ ॥  
कामः क्रोधो भयं लज्जा मनो हर्षः सुखासुखम्  ।  
चित्रितं छिद्रितञ्चापि नानाजालेन वेष्टितम्  ॥ गर्प्_२,३२।३ ॥  
इन्द्रजालमिदं मन्ये संसारे ऽसारसागरे  ।  
कर्ता को ऽत्र हृषीकेश संसारे दुः खसङ्कुले  ॥ गर्प्_२,३२।४ ॥  
श्रीविष्णुरुवाच  ।  
कथयामि परं गोप्यं कोशस्यास्य विनिर्णयम्  ।  
यस्य विज्ञानमात्रेण सर्वज्ञत्वं प्रज्यते  ॥ गर्प्_२,३२।५ ॥  
साधु पृष्टं त्वया लोके सदयं जीवकारणम्  ।  
वैनतेय शृणुष्व त्वमेकाग्रकृतमानसः  ॥ गर्प्_२,३२।६ ॥  
ऋतुकाले च नारीणां वर्ज्यं दिनचतुष्टयम्  ।  
यतस्तस्मिन् ब्रह्महत्यां पुरा वृत्रसमुत्थिताम्  ॥ गर्प्_२,३२।७ ॥  
ब्रह्मा शक्रात् समुत्तार्य चतुर्थांशेन दत्तवान्  ।  
तावन्नालोक्यते वक्त्रं पापं यावद्वपुः स्थितम्  ॥ गर्प्_२,३२।८ ॥  
प्रथमे ऽहनि चाण्डाली द्वितीये ब्रह्मघातिनी  ।  
तृतीये रजकी ज्ञेया चतुर्थे ऽहनि शुध्यति  ॥ गर्प्_२,३२।९ ॥  
सप्ताहात् पितृदेवानां भवेद्योग्या कृतार्चने  ।  
सप्ताहमध्ये यो गर्भस्तत्सम्म्भूतिर्मलिम्लुचा  ॥ गर्प्_२,३२।१० ॥  
निषकसमये पित्रोर्यादृक् चित्तविकल्पना  ।  
तादृग्गर्भसमुत्पत्तिर्जायते नात्र संशयः  ॥ गर्प्_२,३२।११ ॥  
युग्मासु पुत्त्रा जायन्ते स्त्रियो ऽयुग्मासु रात्रिषु  ।  
पूर्वसप्तममुत्सृज्य तस्माद्युग्मासु संविशेत्  ॥ गर्प्_२,३२।१२ ॥  
षोडशर्तुर्निशाः स्त्रीणां सामान्यात् समुदाहृतः  ।  
या चतुर्दशमी रात्रिर्गर्भस्तिष्ठति तत्र चेत्  ॥ गर्प्_२,३२।१३ ॥  
गुणभाग्यनिधिः पुत्रस्तत्र जायेत धार्मिकः  ।  
सा निशा तत्र सामान्यैर्न लभ्येत खगाधिप  ॥ गर्प्_२,३२।१४ ॥  
प्रायशः सम्भवत्यत्र गर्भस्त्वष्टाहमध्यतः  ।  
पञ्चमे ऽहनि नारीणां कार्यं माधुर्यभोजनम्  ॥ गर्प्_२,३२।१५ ॥  
कटुक्षारञ्च तीक्ष्णञ्च त्याज्यमुष्णञ्च दूरतः  ।  
तत्क्षेत्रमोषधीपात्रं बीजञ्चाप्यमृतायितम्  ॥ गर्प्_२,३२।१६ ॥  
तस्मिन्नुप्त्वा नरः स्वामी सम्यक् फलमवाप्नुयात्  ।  
तस्याश्चैवातपो वर्ज्य शीतलं केवलं चरेत्  ॥ गर्प्_२,३२।१७ ॥  
ताम्बूलपुष्पश्रीखण्डैः संयुक्तः शुचिवस्त्रभृत्  ।  
धर्ममादाय मनसि सुतल्पं संविशेत् पुमान्  ॥ गर्प्_२,३२।१८ ॥  
निषेकसमये यादृङ्नरचित्तविकल्पना  ।  
तादृक्स्वभावसम्भूतिर्जन्तुर्विशति कुक्षिगः  ॥ गर्प्_२,३२।१९ ॥  
शुक्रसोणितसंयोगे पिण्डोत्पत्तिः प्रजायते  ।  
वर्धते जठरे जन्तुस्तारापतिरिवाम्बरे  ॥ गर्प्_२,३२।२० ॥  
चैतन्यं बीजरूपं हि शुक्रे नित्यं व्यवस्थितम्  ।  
कामश्चित्तञ्च शुक्रञ्च यदा ह्येकत्वमाप्नुयुः  ॥ गर्प्_२,३२।२१ ॥  
तदा द्रावमवाप्नोति योषागर्भाशये नरः  ।  
रक्ताधिक्ये भवेन्नारी शुक्राधिक्ये भवेत् पुमान्  ॥ गर्प्_२,३२।२२ ॥  
शुक्रसोणितयो साम्ये गर्भाः षण्डत्वमाप्नुयुः  ।  
अहोरात्रेण कलिलं बुद्वदं पञ्चभिदिनैः  ॥ गर्प्_२,३२।२३ ॥  
चतुर्दशे भवेन्मांसं मिश्रधातुसमन्वितम्  ।  
घनं मांसञ्च विंशाहे गर्भस्थो वर्धते क्रमात्  ॥ गर्प्_२,३२।२४ ॥  
पञ्चविंशतिमे चाह्नि बलं पुष्टिश्च जायते  ।  
तथा मासे तु सम्पूर्णे पञ्चतत्त्वं निधारयेत्  ॥ गर्प्_२,३२।२५ ॥  
मासद्वये तु सञ्जाते त्वचा मेदश्च जायते  ।  
मज्जास्थीनि त्रिभिर्मासैः केशाङ्गुल्यश्चतुर्थके  ॥ गर्प्_२,३२।२६ ॥  
कर्णौ च नासिके वक्षो जायेरन् मासि पञ्चमे  ।  
कण्ठरन्ध्रोदरं षष्ठे गुह्यादिर्मासि सप्तमे  ॥ गर्प्_२,३२।२७ ॥  
अङ्गप्रत्यङ्गसम्पूर्णो गर्भो मासैरथाष्टभिः  ।  
अष्टमे चलते जीवो धात्रीगर्भे पुनः पुनः  ।  
नवमेमासि सम्प्राप्ते गर्भस्थौजौ दृढं भवेत्  ॥ गर्प्_२,३२।२८ ॥  
चिकित्सा जायते तस्य गर्भवासपरिक्षये  ।  
नारी वाथ नरो वाथ नपुंस्त्वं वाभिजायते  ॥ गर्प्_२,३२।२९ ॥  
शक्तित्रयं विशालाक्षं षाट्कौशिकसमायुतम्  ।  
पञ्चेन्द्रियसमोपेतं दशनाडीविभूषितम्  ॥ गर्प्_२,३२।३० ॥  
दशप्राणगुणोपेतं यो जानाति स योगवित्  ।  
मज्जास्थिशुक्रमांसानि रोम रक्तं बलं तथा  ॥ गर्प्_२,३२।३१ ॥  
षाट्कौशिकमिदं पिण्डं स्याज्जन्तोः पाञ्चभौतिकम्  ।  
नवमे दशमे मासि जायते पाञ्चभौतिकः  ॥ गर्प्_२,३२।३२ ॥  
सूतिवातैः समाकृष्टः पीडया विह्वलीकृतः  ।  
पुष्टो नाड्याः सुषुम्णाया योषिद्गर्भस्थितस्त्वरन्  ॥ गर्प्_२,३२।३३ ॥  
क्षितिर्वारि हविर्भोक्ता पवनाकाशमेव च  ।  
एभिर्भूतैः पीडितस्तु निबद्धः स्नायुबन्धनैः  ॥ गर्प्_२,३२।३४ ॥  
मूलभूता इमे प्रोक्ताः सप्त नाड्यन्तरे स्थिताः  ।  
त्वचास्थिनाड्यो रोमाणि मांसञ्चैवात्र पञ्चमम्  ॥ गर्प्_२,३२।३५ ॥  
एते पञ्च गुणाः प्रोक्ता मया भूमेः खगेश्वर  ।  
यथा पञ्च गुणाश्चापस्तथा तच्छृणु काश्यप  ॥ गर्प्_२,३२।३६ ॥  
लाला मूत्रं तथा शुक्रं मज्जार रक्तञ्च पञ्चमम्  ।  
आपः पञ्चगुणाः प्रोक्ता ज्ञातव्यास्ते प्रयत्नतः  ॥ गर्प्_२,३२।३७ ॥  
क्षुधा तृषा तथा निद्रा आलस्यं कान्तिरेव च  ।  
तेजः पञ्चगुणं प्रोक्तं तार्क्ष्य सर्वत्रयोगिभिः  ॥ गर्प्_२,३२।३८ ॥  
रागद्वेषौ तथा लज्जा भयं मोहस्तथैव च  ।  
इत्येतत् कथितं तार्क्ष्य वायुजं गुणपञ्चकम्  ॥ गर्प्_२,३२।३९ ॥  
आकुञ्चनं धावनञ्च लङ्घनञ्च प्रसारणम्  ।  
निरोधः पञ्चमः प्रोक्तो वायोः पञ्च गुणाः स्मृताः  ॥ गर्प्_२,३२।४० ॥  
घोषश्चिन्ता च गाम्भीर्यं श्रवणं सत्यसङ्क्रमः  ।  
आकाशस्य गुणाः पञ्च ज्ञात व्यास्तार्क्ष्य यत्नतः  ॥ गर्प्_२,३२।४१ ॥  
श्रोत्रं त्वक् चक्षुषी जिह्वा नासा बुद्धीन्द्रियाणि च  ।  
पाणी पादौ गुदं प्राक् च गुह्यं कर्मेन्द्रियाणि च  ॥ गर्प्_२,३२।४२ ॥  
इडाच पिङ्गला चैव सुषुम्णा च तृतीयका  ।  
गान्धारी गजजिह्वा च पूषा चैव यसा तथा  ॥ गर्प्_२,३२।४३ ॥  
अलम्वुशा कुहूश्चैव शङ्खिनी दशमी स्मृता  ।  
पिण्ड मध्ये स्थिता ह्येताः प्रधाना दश नाडयः  ॥ गर्प्_२,३२।४४ ॥  
प्राणापानौ समानश्च उदानो व्यान एव च  ।  
नागः कूर्मश्च कृकरो देवदत्तो धनञ्जयः  ॥ गर्प्_२,३२।४५ ॥  
इत्येते वायवः प्रोक्ता दश देहेषु सुस्थिताः  ।  
केवलं भुक्तमन्नञ्च पुष्टिदं सर्वदेहिनाम्  ॥ गर्प्_२,३२।४६ ॥  
नयते प्राणदो वायुः शरीरे सर्वसन्धिषु  ।  
आहारो भुक्तमात्रस्तु वायुना क्रियते द्विधा  ॥ गर्प्_२,३२।४७ ॥  
स प्रविश्य गुहे सम्यक् पृथगन्नं पृथग्जलम्  ।  
ऊर्ध्वमग्नेर्जलं कृत्वा तदन्नञ्च जलोपरि  ॥ गर्प्_२,३२।४८ ॥  
अग्नेश्चाधः स्वयं प्राणस्तमग्निञ्च धमेच्छनैः  ।  
वायुना धम्यमानो ऽग्निः पृथक्किट्टं पृथग्रसम्  ॥ गर्प्_२,३२।४९ ॥  
मलैर्द्वादशभिः किट्टं भिन्नं देहात् पृथग्भवेत्  ।  
कर्णाक्षिनासिका जिह्वा दन्तनाभिवपुर्गुदम्  ॥ गर्प्_२,३२।५० ॥  
नखा मलाश्रया ह्येते विण्मूत्रञ्चेत्यनन्तकम्  ।  
शुक्रशोणितसंयोगादेतत् षाट्कौशिकं स्मृतम्  ॥ गर्प्_२,३२।५१ ॥  
रोम्णां कोट्यस्तथा तिस्रो ऽप्यर्धकोटि समन्विताः  ।  
द्वात्रिंशद्दशनाः प्रोक्ताः सामान्याद्विनतासुत  ॥ गर्प्_२,३२।५२ ॥  
सप्त लक्षाणि केशाः स्युर्नखाः प्रोक्तास्तु विंशतिः  ।  
मांसं पलसहस्रैकं सामान्याद्देहसंस्थितम्  ॥ गर्प्_२,३२।५३ ॥  
रक्तं पलशतं तार्क्ष्यं बुद्धमेव पुरातनैः  ।  
पलानि दश मेदश्च त्वचा चैव तु तत्समा  ॥ गर्प्_२,३२।५४ ॥  
पलद्वादशकं मज्जा महारक्तं पलत्रयम्  ।  
शुक्रं द्विकुडवं ज्ञेयं शोणितं कुडवं स्मृतम्  ॥ गर्प्_२,३२।५५ ॥  
श्लेष्माणश्च षडूर्ध्वञ्च विण्मूत्रं तत्प्रमाणतः  ।  
अस्थ्नां हि ह्यधिकं प्रोक्तं षष्ट्युत्तरशतत्रयात्  ॥ गर्प्_२,३२।५६ ॥  
एवं पिण्डः समाख्यातो वैभवं सम्प्रचक्ष्महे  ।  
सुखं दुः खं भयं क्षेमं कर्मणैव हि प्राप्यते  ॥ गर्प्_२,३२।५७ ॥  
अधोमुखं चोर्ध्वपादं गर्भाद्वायुः प्रकर्षति  ।  
तले तु करयोर्न्यस्य वर्धते जानुपार्श्वयोः  ॥ गर्प्_२,३२।५८ ॥  
अङ्गुष्ठौ चोपरि न्यस्तौ जान्वारेथ कराङ्गुली  ।  
जानुपृष्ठे तथा नेत्रे जानुमध्ये च नासिका  ॥ गर्प्_२,३२।५९ ॥  
एवं वृद्धिं क्रमाद्याति जन्तुः स्त्रीगर्भसंस्थितः  ।  
काठिन्यमस्थीन्यायान्ति भुक्तपीतेन जीवति  ॥ गर्प्_२,३२।६० ॥  
नाडी वाप्यायनी नाम नाभ्यां तत्र निबध्यते  ।  
स्त्रीणां तथान्त्रसुषिरे स निबद्धः प्रजायते  ॥ गर्प्_२,३२।६१ ॥  
क्रामन्ति भुक्तपीतानि स्त्रीणां गर्भोदरे तथा  ।  
तैराप्यायितदेहो ऽसौ जन्तुर्वृद्धिमुपैति च  ॥ गर्प्_२,३२।६२ ॥  
स्मृत्यस्तत्र प्रयान्त्यस्य बह्व्यः संसारभूतयः  ।  
ततो निर्वेदमायाति पीड्यमान इतस्ततः  ॥ गर्प्_२,३२।६३ ॥  
पुनर्नैवं करिष्यामि भुक्तमात्र इहोदरात्  ।  
तथातथा यतिष्यामि गर्भं नाप्नोम्यहं यथा  ॥ गर्प्_२,३२।६४ ॥  
इति सञ्चिन्तयञ्जीवो स्मृत्वा जन्मशतानि वै  ।  
यानि पूर्वानुभूतानि देवभूतात्मजानि वै  ॥ गर्प्_२,३२।६५ ॥  
ततः कालक्रमाज्जन्तुः परिवर्त्यत्वधोमुखः  ।  
नवमे दशमे वापि मासि सञ्जायते ततः  ॥ गर्प्_२,३२।६६ ॥  
निष्क्रम्यमाणो वातेन प्राजापत्येन पीड्यते  ।  
निष्क्रमते च विलपंस्तदा दुःखनिपीडितः  ॥ गर्प्_२,३२।६७ ॥  
निष्क्रामंश्चोदरान्मूर्छामसह्यां प्रतिपद्यते  ।  
प्राप्नोति चेतनां चासौ वायुस्पर्शसुखान्वितः  ॥ गर्प्_२,३२।६८ ॥  
ततस्तं वैष्णवी माया समास्कन्दति मोहिनी  ।  
तया विमोहितात्मासौ ज्ञानभ्रंशमवाप्नुते  ॥ गर्प्_२,३२।६९ ॥  
भ्रष्टज्ञानं बालभावे ततो जन्तुः प्रपद्यते  ।  
ततः कौमारकावस्थां यौवनं वृद्धतामपि  ॥ गर्प्_२,३२।७० ॥  
पुनश्च तद्वन्मरणं जन्म प्राप्नोति मानवः  ।  
ततः संसारचक्रे ऽस्मिन् भ्राम्यते घटयन्त्रवत्  ॥ गर्प्_२,३२।७१ ॥  
कदाचित्स्वर्गमाप्नोति कदाचिन्निरयं नरः  ।  
स्वर्गं च निरयं चैव स्वकर्मफलमश्नुते  ॥ गर्प्_२,३२।७२ ॥  
कदाचिद्भुक्तकर्मा च भुवं स्वल्पेन गच्छति  ।  
स्वर्लोके नरके चैव भुक्तप्राये द्विजोत्तमाः  ॥ गर्प्_२,३२।७३ ॥  
नरकेषु महद्दुःखमेतद्यत्स्वर्गवासिनः  ।  
दृश्यते नात्र मोदन्ते पात्यमानास्तु नारकैः  ॥ गर्प्_२,३२।७४ ॥  
स्वर्गे ऽपि दुः खमतुलं यदारोहणकालतः  ।  
प्रभृत्यहं पतिष्यामीत्येतन्मनसि वर्तते  ॥ गर्प्_२,३२।७५ ॥  
नार कांश्चैव सम्प्रेक्ष्य महद्दुः खमवाप्यते  ।  
एवं गतिमहं गन्तेत्यहर्निशमनिर्वृतः  ॥ गर्प्_२,३२।७६ ॥  
गर्भवासे महद्दुः खं जायमानस्य योनिजम्  ।  
जातस्य बालभावे ऽपि वृद्धत्वे दुःखमेव च  ॥ गर्प्_२,३२।७७ ॥  
कामेर्ष्याक्रोधसम्बन्धाद्यौवने ऽपि च दुः सहम्  ।  
दुःस्वप्नं या वृद्धता च मरणे दुः खमुत्कटम्  ॥ गर्प्_२,३२।७८ ॥  
कृष्यमाणश्च याम्यैः स नरके ऽपि च यात्यधः  ।  
पुनश्च गर्भाज्जन्म स्यान्मरणं दुष्करं तथा  ॥ गर्प्_२,३२।७९ ॥  
एवं संसारचक्रे ऽस्मिज्जन्तवो घटयन्त्रवत्  ।  
भ्राम्यन्ते प्राक्तनैर्बधैर्बद्धा विध्यन्ति चासकृत्  ॥ गर्प्_२,३२।८० ॥  
नास्ति पक्षिन्सुखं किञ्चित्क्षेत्रे दुः खशताकुले  ।  
विनतासुत मोक्षाय यतितव्यं ततो नरैः  ॥ गर्प्_२,३२।८१ ॥  
एतत्ते सर्वमाख्यातं यथा गर्भस्य संस्थितिः  ।  
कथयामि क्रमप्रश्रं पृष्टं वा वर्तते स्पृहा  ॥ गर्प्_२,३२।८२ ॥  
गरुड उवाच  ।  
मध्ये कृतमहाप्रश्रद्वयस्याप्तं मयोत्तरम्  ।  
प्रश्रस्यापि तृतीयस्य उत्तरं च विधीयताम्  ॥ गर्प्_२,३२।८३ ॥  
श्रीकृष्ण उवाच  ।  
म्रियमाणस्य किं कृत्यमिति त्वं पृष्टवानसि  ।  
शृणु तत्रोत्तरं तूक्तं कथयामि समासतः  ॥ गर्प्_२,३२।८४ ॥  
आसन्नमरणं ज्ञात्वा पुरुषं स्नापयेत्ततः  ।  
गोमूत्रगोमयसुमृत्तीर्थोदककुशोदकैः  ॥ गर्प्_२,३२।८५ ॥  
वाससी परिधार्याथ धौते तु शुचि नी शुभे  ।  
दर्भाण्यादौ समास्तीर्य दक्षिणाग्रान्विकीर्य च  ॥ गर्प्_२,३२।८६ ॥  
तिलान् गोमयलिप्तायां भूमौ तत्र निवेशयेत्  ॥ गर्प्_२,३२।८७ ॥  
प्रागुदक्शिरसं वापि मुखे स्वर्णं विनिः क्षेपेत्  ।  
शालग्रामशिला तत्र तुलसी च खगेश्वर  ॥ गर्प्_२,३२।८८ ॥  
विधेया सन्निधौ सर्पिर्दीपं प्रज्वालयेत्पुनः  ।  
नमो भगवते वासुदेवायेति जपस्तथा  ॥ गर्प्_२,३२।८९ ॥  
आदौ तु प्रणवं कृत्वा पूजादाने ततः स्मृते  ।  
समभ्यर्च्य हृषीकेशं पुष्पधूपादिभिस्ततः  ॥ गर्प्_२,३२।९० ॥  
प्रणिपातैः स्तवैः पुण्यैर्ध्या नयोगेन पूजयेत्  ।  
दत्त्वा दानं च विप्रेभ्यो दीनानाथेभ्य एव च  ॥ गर्प्_२,३२।९१ ॥  
पुत्त्रे मित्रे कलत्रे च क्षेत्रधान्यधनादिषु  ।  
निवर्तयेन्ममत्वं च विष्णोः पादौ हृदि स्मरन्  ॥ गर्प्_२,३२।९२ ॥  
उच्चैः पुरुषसूक्तं च यदि श्रेष्ठापदस्तदा  ।  
पुत्त्राद्याः प्रपठेयुस्ते म्रियमाणे निजे जने  ॥ गर्प्_२,३२।९३ ॥  
एतत्ते सर्वमाख्यातं कृत्यं मृत्यावुपस्थिते  ।  
फलमप्यस्य कृत्स्नस्य समासात्ते वदाम्यहम्  ॥ गर्प्_२,३२।९४ ॥  
स्नानेन शुचिताप्राप्तिरपावित्र्यहृतिस्ततः  ।  
ततो विष्णोः स्मृतिस्तस्य ज्ञानात्सर्वफलप्रदा  ॥ गर्प्_२,३२।९५ ॥  
दर्भतूली नयेत्स्वर्गमातुरं तु न संशयः  ।  
तिलैर्दर्भैश्च निः क्षिप्तैः स्नानं क्रतुमयं भवेत्  ॥ गर्प्_२,३२।९६ ॥  
ब्रह्मा विष्णुश्च रुद्रश्च श्रीर्हुताशस्तथैव च  ।  
मण्डले चोपतिष्ठन्ति तस्मात्कुर्वीत मण्डलम्  ॥ गर्प्_२,३२।९७ ॥  
प्रागुदग्वा कृतेनेह शिरसा लोकमुत्तमम्  ।  
व्रजते यदि पापस्याल्पत्वं पुंसो भवेत्खग  ॥ गर्प्_२,३२।९८ ॥  
पञ्चरत्ने मुखे मुक्ते जिवे ज्ञानं प्ररोहति  ।  
तुलसी ब्राह्मणा गावो विष्णुरेकादशी खग  ॥ गर्प्_२,३२।९९ ॥  
पञ्च प्रवहणान्येव भवाब्धौ मज्जतां नृणाम्  ।  
विष्णुरेकादशी गीता तुलसी विप्रधेनवः  ॥ गर्प्_२,३२।१०० ॥  
असारे दुर्गसंसारे षट्पदी भक्तिदायिनी  ।  
नमो भगवते वासुदेवायेति जपन्नरः  ॥ गर्प्_२,३२।१०१ ॥  
ओङ्कारपूर्वं सायुज्यं प्राप्नुयान्नात्र संशयः  ।  
पूजयापि च मल्लोकप्राप्तिराराद्दिवं व्रजेत्  ॥ गर्प्_२,३२।१०२ ॥  
बन्धाभावे ममत्वेतु ज्ञानं पुरुषसूक्ततः  ।  
यस्ययस्याधिकत्वं तु साधनेष्वेषु काश्यप  ॥ गर्प्_२,३२।१०३ ॥  
तत्तत्फलस्याप्याधिक्यं भवतीत्यवधारय  ।  
दातव्यानि यथाशक्त्या प्रीतो ऽसौ सर्वदा भवेत्  ॥ गर्प्_२,३२।१०४ ॥  
एतत्ते सर्वमाख्यातं स्नानादिषु फलं मया  ।  
ब्रह्माण्डे ये गुणाः सन्ति शरीरे ते व्यवस्थिताः  ॥ गर्प्_२,३२।१०५ ॥  
पातालभूधरा लोकास्तथान्ये द्वीपसागराः  ।  
आदित्यादिग्रहाः सर्वे पिण्डमध्ये व्यवस्थिताः  ॥ गर्प्_२,३२।१०६ ॥  
पादाधस्तु तलं ज्ञेयं पादोर्ध्वं वितलं तथा  ।  
जानुभ्यां सुतलं विद्धि सक्थिदेशे महातलम्  ॥ गर्प्_२,३२।१०७ ॥  
तथा तलातलञ्चोरौ गुह्यदेशे रसातलम्  ।  
पातालं कटिसंस्थन्तु पादादौ लक्षयेद्बुधः  ॥ गर्प्_२,३२।१०८ ॥  
भूर्लोकं नाभिमध्ये तु भुवर्लोकं तदूर्ध्वतः  ।  
स्वर्गलोकं हृदये विद्यात् कण्ठदेशे महस्तथा  ॥ गर्प्_२,३२।१०९ ॥  
जनलोकं वक्त्रदेशे तपोलोकं ललाटके  ।  
सत्यलोकं महारन्ध्रे भुवनानि चतुर्दश  ॥ गर्प्_२,३२।११० ॥  
त्रिकोणे संस्थितो मेरुरधः कोणे च मन्दरः  ।  
दक्षिणे चेव कैलासो वामभागे हिमाचलः  ॥ गर्प्_२,३२।१११ ॥  
निषधश्चोर्ध्वभागे च दक्षिणे गन्धमादनः  ।  
मलयो (रमणो) वामरेखायां सप्तैते कुलपर्वताः  ॥ गर्प्_२,३२।११२ ॥  
अस्थिस्थाने स्थितो जम्बूः शाको मज्जासु संस्थितः  ।  
कुशद्वीपः स्थितो मांसे क्रौञ्चद्वीपः शिरास्थितः  ॥ गर्प्_२,३२।११३ ॥  
त्वचायां शाल्मलिद्वापो प्लक्षः रोम्णां च सञ्चये  ।  
नखस्थः पुष्करद्वीपः सागरास्तदनन्तरम्  ॥ गर्प्_२,३२।११४ ॥  
क्षारोदश्च तथा मूत्रे क्षारे क्षीरोदसागरः  ।  
सुरोदधिश्च श्लेष्मस्थः मज्जायां घृतसागरः  ॥ गर्प्_२,३२।११५ ॥  
रसोदधिं रसे विद्याच्छोणिते दधिसगरम्  ।  
स्वादुलं लम्बिकास्थाने गर्भोदं शुक्रसंस्थितम्  ॥ गर्प्_२,३२।११६ ॥  
नादचक्रे स्थितः सूर्यो बिन्दुचक्रे च चन्द्रमाः  ।  
लोचनस्थः कुजो ज्ञेयो हृदये च बुधः स्मृतः  ॥ गर्प्_२,३२।११७ ॥  
विष्णुस्थाने गुरुं विद्याच्छ्रुक्रे शुक्रो व्यवस्थितः  ।  
नाभिस्थाने स्थितो मन्दो मुखे राहुः स्थितः सदा  ॥ गर्प्_२,३२।११८ ॥  
पायु (द) स्थाने स्थितः केतुः शरीरे ग्रहमण्डलम्  ।  
विभक्तञ्च समाख्यातमापादतलमस्तकम्  ॥ गर्प्_२,३२।११९ ॥  
उत्पन्ना ये हि संसारे म्रियन्ते ते न संशयः  ।  
बुभुक्षा च तृषा रौद्रा दाहोद्भूता च मूर्छना  ॥ गर्प्_२,३२।१२० ॥  
यत्र पीडास्त्विमा रौद्रास्ता वै वृश्चिकदंशजाः  ।  
विनाशः पूर्णकाले च जायते सर्वदेहिनाम्  ॥ गर्प्_२,३२।१२१ ॥  
अग्रे अग्रे हि धावन्ति यमलोकगतस्यवै  ।  
तप्तवालुकमध्येन प्रज्वलद्वह्निमध्यतः  ॥ गर्प्_२,३२।१२२ ॥  
केशग्राहैः समाक्रान्ता नीयन्ते यमकिङ्करैः  ।  
पापिष्ठास्त्वधमास्तार्क्ष्य दयाधर्मविविर्जिताः  ॥ गर्प्_२,३२।१२३ ॥  
यमलोके वसन्त्येते कुट्यां जन्म न विद्यते  ।  
एवं सञ्जायते तार्क्ष्य मर्त्ये जन्तुः स्वकर्मभिः  ॥ गर्प्_२,३२।१२४ ॥  
उत्पन्ना ये हि संसारे म्रियन्ते ते न संशयः  ।  
आयुः कर्म च वित्तञ्च विद्या निधनमेव च  ॥ गर्प्_२,३२।१२५ ॥  
पञ्चैतानि हि सृज्यन्ते गर्भस्थस्यैव देहिनः  ।  
कर्मणा जायते जन्तुः कर्मणैव प्रलीयते  ॥ गर्प्_२,३२।१२६ ॥  
सुखं दुः खं भयं क्षेमं कर्मणैवाभिपद्यते  ।  
अधोमुखं चोर्ध्वपादं गर्भाद्वायुः प्रकर्षति  ॥ गर्प्_२,३२।१२७ ॥  
जन्मतो वैष्णवी माया सम्मोहयति सत्वरम्  ।  
स्वकर्मकृतसम्बन्धो जन्तुर्जन्म प्रपद्यते  ॥ गर्प्_२,३२।१२८ ॥  
सुकृतादुत्तमो भोगभोग्यवान् सुकुले भवेत्  ।  
यथायथा दुष्कृतं तत् कुले हीने प्रजायते  ॥ गर्प्_२,३२।१२९ ॥  
दरिद्रो व्याधितो मूर्खः पापकृद्दुः खभाजनम्  ।  
अतः परं किमर्थं ते कथयामि खगेश्वर  ॥ गर्प्_२,३२।१३० ॥  
  
इति श्रीगारुडे महापुराणे उत्तरखण्डे द्वितीदृ धर्मदृप्रेतदृश्रीकृष्णगरुडसंवादे जन्तूत्पत्तितद्गधात्वादिविभागभुवनादिविभागवर्णनं नाम द्वात्रिंशो ऽध्यायः  
  
  
_____________________________________________________________  
  
श्रीगरुडमहापुराणम्- ३३  
गरुड उवाच  ।  
उत्पत्तिलक्षणं जन्तोः कथितं मयि पुत्त्रके  ।  
यमलोकः कियन्मात्रस्त्रैलोक्ये सचराचरे  ।  
विस्तरं तस्य मे ब्रूहि अध्वा चैव कियान् स्मृतः  ॥ गर्प्_२,३३।१ ॥  
कैश्च पापैः कृतैर्देव केन वा शुभकर्मणा  ।  
गच्छन्ति मानवास्तत्र कथयस्व विशेषतः  ॥ गर्प्_२,३३।२ ॥  
श्रीभगवानुवाच  ।  
षटशीतिसहस्राणि योजनानां प्रमाणतः  ।  
यमलोकस्य चाध्वानमन्तरा मानुषस्य च  ॥ गर्प्_२,३३।३ ॥  
ध्मातताम्रमिवातप्तो ज्वलद्दुर्गो महापथः  ।  
तत्र गच्छन्ति पापिष्ठा मानवा मूढचेतसः  ॥ गर्प्_२,३३।४ ॥  
कण्टकाश्च सुतीक्ष्णा वै विविधा घोरदर्शनाः  ।  
तैस्तुवालुक्षितिर्व्याप्ता हुताशश्च तथोल्बणः  ॥ गर्प्_२,३३।५ ॥  
वृक्षच्छाया न तत्रास्ति यत्र विश्रमते नरः  ।  
गृहीतः कालपाशैश्च कृतैः कर्मभिरुल्बणैः  ॥ गर्प्_२,३३।६ ॥  
तस्मिन् मार्गे न चान्नाद्यं येन प्राणान् प्रपोषयेत्  ।  
न जलं दृश्यते तत्र तृषा येन विलीयते  ॥ गर्प्_२,३३।७ ॥  
क्षुधया पीडितो याति तृष्णया च महापथे  ।  
शीतेन कम्पते क्वापि यममार्गे ऽतिदुर्गमे  ॥ गर्प्_२,३३।८ ॥  
यद्यस्य यादृशं पापं स पन्थास्तस्य तादृशः  ।  
सुदीनाः कृपणा मूढा दुः खैर्व्याप्तास्तरन्ति तम्  ॥ गर्प्_२,३३।९ ॥  
रुदन्ति दारुणं केचित् केचिद्द्रोहं वदन्ति च  ।  
आत्मकर्मकृतैर्देषैः पच्यमाना मुहुर्मुहुः  ॥ गर्प्_२,३३।१० ॥  
ईदृग्विधः स वै पन्था विज्ञेयो दारुणः खग  ।  
वितृष्णा ये नरा लोके सुखं तस्मिन् व्रजन्ति ते  ॥ गर्प्_२,३३।११ ॥  
यानियानि च दानानि दत्तानि भुवि मानवैः  ।  
तानितान्युपतिष्ठन्ति यमलोके पुरः पथि  ॥ गर्प्_२,३३।१२ ॥  
पापिनो नोपतिष्ठन्ति दाहश्राद्धजलाञ्जलि  ।  
भ्रमन्ति वायुभूतास्ते ये क्षुद्राः पापकर्मिणः  ॥ गर्प्_२,३३।१३ ॥  
ईदृशं वर्त्म तद्रौद्रं कथितं तव सुव्रत  ।  
पुनश्च कथयिष्यामि यममार्गस्य या स्थितिः  ॥ गर्प्_२,३३।१४ ॥  
याम्यनैरृतयोर्मध्ये पुरं वैवस्वतस्य तु  ।  
सर्वं वज्रमयं दिव्यमभेद्यं तत् सुरासुरैः  ॥ गर्प्_२,३३।१५ ॥  
चतुरश्रं चतुर्द्वारं सप्तप्राकारतोरणम्  ।  
स्वयं तिष्ठति वै यस्यां यमो दूतैः समन्वितः  ॥ गर्प्_२,३३।१६ ॥  
योजनानां सहस्रं वै प्रमाणेन तदुच्यते  ।  
सर्वरत्नमयं दिव्यं विद्युज्ज्वालार्कतैजसम्  ॥ गर्प्_२,३३।१७ ॥  
तद्गुहं धर्मराजस्य विस्तीर्णं काञ्चनप्रभम्  ।  
योजनानां पञ्चशतप्रमाणेन समुच्छ्रितम्  ॥ गर्प्_२,३३।१८ ॥  
वृतं स्तम्भसहस्रैस्तु वैदूर्यमणिमण्डितम्  ।  
मुक्ताजालगवाक्षं च पताकाशतभूषितम्  ॥ गर्प्_२,३३।१९ ॥  
घण्टाशतनिनादाढ्यं तोरणानां शतैर्वृतम्  ।  
एवमादिभिरन्यैश्च भूषणैर्भूषितं सदा  ॥ गर्प्_२,३३।२० ॥  
तत्रस्थो भगवान् धर्म आसने तु समे शुभे  ।  
दशयो जनविस्तीर्णे नीलजीमूतसन्निभे  ॥ गर्प्_२,३३।२१ ॥  
धर्मज्ञो धर्मशीलश्च धर्मयुक्तो हितो यमः  ।  
भयदः पापयुक्तानां धार्मिकाणां सुखप्रदः  ॥ गर्प्_२,३३।२२ ॥  
मन्दमारु तसंयोगैरुत्सवैर्विविधैस्तथा  ।  
व्याख्यानैर्विविधैर्युक्तः शङ्खवादित्रनिः स्वनैः  ॥ गर्प्_२,३३।२३ ॥  
पुरमध्यप्रवेशे तु चित्रगुप्तस्य वै गृहम्  ।  
पञ्चविंशतिसङ्ख्यानां योजनानां सुविस्तरम्  ॥ गर्प्_२,३३।२४ ॥  
दशोच्छ्रितं महादिव्यं लोहप्राकारवोष्टितम्  ।  
प्रतोलीशतसञ्चारं पतताकाशतशोभितम्  ॥ गर्प्_२,३३।२५ ॥  
दीपिकाशतसङ्कीर्णं गीतध्वनिसमाकुलम्  ।  
विचित्रचित्रकुशलैश्चित्रगुप्तस्य वै गृहम्  ॥ गर्प्_२,३३।२६ ॥  
मणिमुक्तामये दिव्ये आसने परमाद्भुते  ।  
तत्रस्थो गणयत्यायुर्मानुषेष्वितरेषु च  ॥ गर्प्_२,३३।२७ ॥  
न मुह्यति कदाचित् स सुकृते दुष्कृते ऽपि वा  ।  
यद्येनोपार्जितं यावत् तावद्वै वेत्ति तस्य तत्  ॥ गर्प्_२,३३।२८ ॥  
दशाष्टदोषरहितं कृत कर्म लिखत्यसौ  ।  
चित्रगुप्तालयात् आच्यां ज्वरस्यास्ति महागृहम्  ॥ गर्प्_२,३३।२९ ॥  
दक्षिणे चापि शूलस्य लताविस्फोटकस्य च  ।  
पश्चिमे काल पाशस्य अजीर्णस्यारुचेस्तथा  ॥ गर्प्_२,३३।३० ॥  
मध्यपीठोत्तरे ज्ञेयो तथा चान्या विषचिका  ।  
ऐशन्यां वै शिरो ऽर्तिश्च आग्नेय्याञ्चैव मृकता  ॥ गर्प्_२,३३।३१ ॥  
अतिसारश्च नैरृत्यां वायव्यां दाहसञ्ज्ञकः  ।  
एभिः परिवृतो नित्यं चित्रगुप्तः स तिष्ठति  ॥ गर्प्_२,३३।३२ ॥  
यत् कर्म कुरुते कश्चित्तत् सर्वं विलखत्यसौ  ।  
धर्मराजगृहद्वारि दूतास्तार्क्ष्य तथा निशि  ।  
तिष्ठन्ति पापकर्माणः पच्यमाना नराधमाः  ॥ गर्प्_२,३३।३३ ॥  
यमदूतैर्महापाशैर्हन्यमानाश्च मुद्गरैः  ।  
वध्यन्ते विविधैः पापैः पूर्वकर्मकृतैर्नराः  ॥ गर्प्_२,३३।३४ ॥  
नानाप्रहारणाग्रैश्च नानायन्त्रैस्तथा परे  ।  
छिद्यन्ते पापकर्माणः क्रकचैः काष्ठवद्द्विधा  ॥ गर्प्_२,३३।३५ ॥  
अन्ये ज्वलद्भिरङ्गारैर्वेष्टिताः परितो भृशम्  ।  
पूर्वकर्मविपाकेन ध्मायन्ते लोहपिण्डवत्  ॥ गर्प्_२,३३।३६ ॥  
क्षिप्त्वान्ये च धरापृष्ठे कुठारेणावकर्तिताः  ।  
क्रन्दमानाश्च दृश्यन्ते पूर्वकर्मविपाकतः  ॥ गर्प्_२,३३।३७ ॥  
केचिद्गुडमयैः पाकैस्तैलपाकैस्तथा परे  ।  
पीड्यन्ते यमदूतैश्च पापिष्ठाः सुभृशं नराः  ॥ गर्प्_२,३३।३८ ॥  
क्षणाह्नि प्रार्थयन्त्यन्ये देहिदेहीति कोटिशः  ।  
यमलोके मया दृष्टा ममस्वं भक्षितं त्वया  ॥ गर्प्_२,३३।३९ ॥  
इत्येवं बहुशस्तार्क्ष्य नरकाः पापिनां स्मृताः  ।  
कर्मभिर्बहुभिः प्रोक्तैः सर्वशास्त्रेषु भाषितैः  ।  
दानोपकारं वक्ष्यामि यथा तत्र सुखं भवेत्  ॥ गर्प्_२,३३।४० ॥  
  
इति श्रीगारुडे महापुराणे उत्तरखण्डे द्वितीयांशे धर्मकाण्डे प्रतकल्पे श्रीकृष्णगरुडसंवादे यमलोकविस्तृतिदृवर्णनं नाम त्रयस्त्रिंशो ऽध्यायः  
  
  
_____________________________________________________________  
  
श्रीगरुडमहापुराणम्- ३४  
श्रीकृष्ण उवाच  ।  
शृणु तार्क्ष्य यथान्यायं धर्माधर्म्स्य लक्षणम्  ।  
सुकृतं दुष्कृतं नॄणामग्रे धावति धावताम्  ॥ गर्प्_२,३४।१ ॥  
कृते तपः प्रशंसन्ति त्रेतायां ज्ञानसाधनम्  ।  
द्वापरे यज्ञदाने च दानमेकं कलौ युगे  ॥ गर्प्_२,३४।२ ॥  
गृहस्थानां स्मृतो धर्म उत्तमानां विचक्षणैः  ।  
इष्टापूर्ते स्वशक्त्या हि कुर्वतां नास्ति पातकम्  ॥ गर्प्_२,३४।३ ॥  
वृक्षस्तु रोपितो येन खनिकूपजलाशयाः  ।  
यममार्गे सुखं तस्य व्रजतो नितरां भवेत्  ॥ गर्प्_२,३४।४ ॥  
अग्नितापप्रदातारे यैः शीतपीडिते द्विजे  ।  
तप्यमानाः सुखं यान्ति सर्व कामैः प्रपूरिताः  ॥ गर्प्_२,३४।५ ॥  
सुवर्णमणिमुक्तादि वस्त्राण्याभरणानि च  ।  
तेन सर्वमिदं दत्तं येन दत्ता वसुन्धरा  ॥ गर्प्_२,३४।६ ॥  
यानियानि च भूतानि दत्तानि भुवि मानवैः  ।  
यमलोकपथे तानि तिष्ठन्त्येषां समीपतः  ॥ गर्प्_२,३४।७ ॥  
व्यञ्जनानि विचित्राणि भक्ष्यभोज्यानि यानि च  ।  
ददाति विधिना पुत्र प्रेते तदु पतिष्ठति  ॥ गर्प्_२,३४।८ ॥  
आत्मा वै पुत्रनामास्ति पुत्रस्त्राता यमालये  ।  
तारयेत् पितरं घोरात् तेन पुत्त्रः प्रवक्ष्यते  ॥ गर्प्_२,३४।९ ॥  
अतो देयञ्च पुत्रेण श्राद्धमाजी वितावधि  ।  
अतिवाहस्तदा प्रेतो भोगान् वै लभते हि सः  ॥ गर्प्_२,३४।१० ॥  
दह्यमानस्य प्रेतस्य स्वजनैर्यो जलाञ्जलिः  ।  
दीयते प्रेतरूपो ऽसौ प्रीतो याति यमालये  ॥ गर्प्_२,३४।११ ॥  
अपक्वे मृन्मये पात्रे दुग्धं दत्तं दिनत्रयम्  ।  
काष्ठत्रयं गुणैर्बद्ध्वा प्रीत्यै रात्रौ चतुष्पथे  ॥ गर्प्_२,३४।१२ ॥  
प्रथमे ऽह्नि द्वितीये च तृतीये च तथा खग  ।  
आकाशस्थं पिबेद्दुग्धं प्रेतो वायुवपुर्धरः  ॥ गर्प्_२,३४।१३ ॥  
चतुर्थे सञ्चयः कार्यः चतुर्थे?वापि साग्निके  ।  
अस्थिसञ्चयनं कार्यं दद्यादापाञ्जलिं ततः  ॥ गर्प्_२,३४।१४ ॥  
न पूर्वाह्ने न मध्याह्ने नापराह्ने न सन्धिषु  ।  
याते प्रथमयामे तु दद्यादापजलाञ्जंलीन्  ॥ गर्प्_२,३४।१५ ॥  
पुत्त्रेण दत्ते ते सर्वे गोत्रिणो हितबान्धवाः  ।  
स्वजात्यैः परजात्यैश्च देयो नद्यां जलाञ्जलिः  ॥ गर्प्_२,३४।१६ ॥  
गन्तव्यं नैव विप्रेण दातुं शीघ्रं जलाञ्जलिम्  ।  
निवृत्ताश्च यदा नार्यो लोकाचारः सदाभवेत्  ॥ गर्प्_२,३४।१७ ॥  
पञ्चत्वञ्च गते शूद्रे यः काष्ठं नयते चिताम्  ।  
अनुव्रजेद्यदा विप्रस्त्रिरात्रमशुचिर्भवेत्  ॥ गर्प्_२,३४।१८ ॥  
त्रिरात्रे च ततः पूर्णे नदीं गच्छेत् समुद्रगाम्  ।  
प्राणायामशतं कृत्वा घृतं प्राश्य विशुध्यति  ॥ गर्प्_२,३४।१९ ॥  
शूद्रो गच्छति सर्वत्र वैश्यस्त्रिषु द्वयोः परः  ।  
गच्छति स्वीयवर्णेषु दातुं प्रेते जलाञ्जलिम्  ॥ गर्प्_२,३४।२० ॥  
दत्ते जलाञ्जलौ पश्चाद्विदध्याद्दन्तधावनम्  ।  
त्यजन्ति गोत्रिणः सर्वे दिनानि नव काश्यप  ॥ गर्प्_२,३४।२१ ॥  
जलाञ्जलिं तथा दातुं गच्छन्ति द्विजसत्तमाः  ।  
यत्र स्थाने मृतो यस्तु अध्वन्यपि गृहे ऽपि वा  ।  
विश्लेषस्तु ततः स्थानान्न क्वचिद्विहितो बुधैः  ॥ गर्प्_२,३४।२२ ॥  
स्त्रीजनश्चाग्रतो गच्छेत् पृष्ठतो नवसञ्चयः  ।  
आचमनं विधातव्यं पाषाणोपरि संस्थितैः  ॥ गर्प्_२,३४।२३ ॥  
यवांश्च सर्षपान् दूर्वाः पूर्णपात्रे विलोकयेत्  ।  
प्राशयेन्निम्बपत्राणि स्नेहस्नानं समाचरेत्  ॥ गर्प्_२,३४।२४ ॥  
गोत्रिभिर्न च कर्तव्यं गृहान्नञ्च न भोजयेत्  ।  
भुञ्जीत मृन्मये पात्रे उत्तानञ्च विवर्जयेत्  ॥ गर्प्_२,३४।२५ ॥  
मृतकस्य गुणा ग्राह्या यमगाथां समुद्गिरेत्  ।  
शुभाशुभे च ध्यातव्ये पूर्वकर्मोपसञ्चिते  ॥ गर्प्_२,३४।२६ ॥  
लब्धेनैव च देहेन भुङ्क्ते सुकृतदुष्कृते  ।  
वायुरूपो भ्रमत्येव वायुरूर्ध्वं स गच्छति  ॥ गर्प्_२,३४।२७ ॥  
दशाहकर्मक्रियया कुटी निष्पाद्यते ध्रुवम्  ।  
नवकैः षोडशश्राद्धैः प्रयाति हि कुटीं नरः  ॥ गर्प्_२,३४।२८ ॥  
तिलैर्दर्भैश्च भूम्यां वै कुटी धातुमयी भवेत्  ।  
पञ्च रत्नानि वक्त्रे तु येन जीवः प्ररोहति  ॥ गर्प्_२,३४।२९ ॥  
यदा पुष्पं प्रनष्टं हि तदा गर्भं न धारयेत्  ।  
आदराच्च ततो भूमौ तिलदर्भान्विनिः क्षिपेत्  ॥ गर्प्_२,३४।३० ॥  
पशुत्वे स्थावरत्वे च यत्र क्वापि स जायते  ।  
तत्रैव जन्तुरुत्पन्नः श्राद्धं तत्रोपतिष्ठति  ॥ गर्प्_२,३४।३१ ॥  
धन्विना लक्ष्यमुद्दिश्य मुक्तो बाणस्तदाप्नुयात्  ।  
यथा श्राद्धं यमुद्दिश्य कृतं तस्योपतिष्ठति  ॥ गर्प्_२,३४।३२ ॥  
यावन्नोत्पादितो देहस्तावच्छ्राद्धैर्न प्रीणनम्  ।  
क्षुधाविभ्रममापन्नो दशाहेन च तर्पितः  ॥ गर्प्_२,३४।३३ ॥  
पिण्डदानं न यस्याभूदाकाशे भ्रमते तु सः  ।  
दिनत्रयं वसंस्तोये अग्नावपि दिनत्रयम्  ।  
आकाशे वसते त्रीणि दिनमेकन्तु वासके  ॥ गर्प्_२,३४।३४ ॥  
दग्धे देहे च वह्नौ च जलेनैव तु तर्पितः  ।  
स्नेहस्नानं जलेनैव पूपकैः कृशरैर्गृहे  ॥ गर्प्_२,३४।३५ ॥  
प्रथमे ऽह्नि तृतीये च पञ्चमे सप्तमे ऽपि वा  ।  
नवमैकादशे चैव श्राद्धं नवकमुच्यते  ॥ गर्प्_२,३४।३६ ॥  
गृहद्वारे श्मशाने वा तीर्थे देवालये ऽपि वा  ।  
यत्राद्यो दीयते पिण्डस्तत्र सर्वान् समापयेत्  ॥ गर्प्_२,३४।३७ ॥  
एकादशाहे यच्छ्राद्धं तत् सामान्यमुदाहृतम्  ।  
चतुर्णामेकवर्णानां शुद्ध्यर्थं स्नानमुच्यते  ॥ गर्प्_२,३४।३८ ॥  
कृत्वा चैकादशाहञ्च पुनः स्नात्वा शुचिर्भवेत्  ।  
दद्याद्विप्राय यः शय्यां यथोक्तं प्रेतमोक्षदाम्  ॥ गर्प्_२,३४।३९ ॥  
न भवेत् यदा स गोत्रो परो ऽपि विधिमाचरेत्  ।  
भार्या वा पुरुषः कश्चित् तुष्टश्च कुरुते स्त्रियः  ॥ गर्प्_२,३४।४० ॥  
प्रथमे ऽहनि यः पिण्डो दीयते विधिपूर्वकम्  ।  
अन्नाद्येन च तेनैव सर्वश्राद्धानि कारयेत्  ॥ गर्प्_२,३४।४१ ॥  
अमन्त्रं कारयेच्छ्राद्धं दशाहं नामगोत्रतः  ।  
श्राद्धं कृतन्तु यैर्वस्त्रैस्तानि त्यक्त्वा गृहं विशेत्  ॥ गर्प्_२,३४।४२ ॥  
असगोत्रः सगोत्रो वा यदि स्त्री यदि वा पुमान्  ।  
प्रथमे ऽहनि यः कुर्यात् स दशाहं समापयेत्  ॥ गर्प्_२,३४।४३ ॥  
जीवस्य दशभिः पिण्डैर्देहो निष्पाद्यते ध्रुवम्  ।  
वृद्धिश्च दशभिर्मासैर्गर्भस्थस्य यथा भवेत्  ॥ गर्प्_२,३४।४४ ॥  
आशौचं यावदेतस्य तावत् पिण्डोदकक्रिया  ।  
चतुर्णामपि वर्णानामेष एव विधिः स्मृतः  ॥ गर्प्_२,३४।४५ ॥  
यत्र त्रिरात्रमाशौचं तत्रादौ त्रीन् प्रदापयेत्  ।  
चतुरस्तु द्वितीये ऽह्नि तृतीये त्रींश्तथैव च  ॥ गर्प्_२,३४।४६ ॥  
पृथक् शरावयोर्दद्यादेकाहं क्षीरमम्बु च  ।  
एकोद्दिष्टन्तु वै श्राद्धं चतुर्थे ऽहनि कारयेत्  ॥ गर्प्_२,३४।४७ ॥  
प्रथमे ऽहनि यः पिण्डस्तेन मूर्धा प्रजायते  ।  
चक्षुः श्रोत्रञ्च नासा च द्वितीये ऽह्नि प्रजायते  ॥ गर्प्_२,३४।४८ ॥  
गण्डौ वक्त्रं तथा ग्रीवा तृतीये ऽहनि जायते  ।  
हृदयं कुक्षिरुदरं चतुर्थे तद्वदेव हि  ॥ गर्प्_२,३४।४९ ॥  
कटिपृष्ठं गुदञ्चापि पञ्चमे ऽहनि जायते  ।  
षष्ठे ऊरू च विज्ञेये सप्तमे गुल्फसम्भवः  ॥ गर्प्_२,३४।५० ॥  
अष्टमे दिवसे प्राप्ते जङ्घे च भवतो ऽण्डज  ।  
पादौ च नवमे ज्ञेयौ दशमे बलवत्क्षुधा  ॥ गर्प्_२,३४।५१ ॥  
एकादशाहे यः पिण्डस्तं दद्यादामिषेण तु  ।  
सिद्धान्नं तस्य दातव्यं कृशराः पूपकाः पयः  ।  
प्रक्षाल्य विप्रचरणावर्घ्यं धूपञ्च दीपक्रम्  ॥ गर्प्_२,३४।५२ ॥  
द्वादश प्रतिमास्यानि श्राद्धान्यैकादशे तथा  ।  
त्रिपक्षञ्चापि षण्मासे द्वे श्राद्धानि च षोडश  ॥ गर्प्_२,३४।५३ ॥  
प्रति मासं प्रदातव्यं मृताहे या तिथिर्भवेत्  ।  
स मासः प्रथमो ज्ञेय इति वेदविदो विदुः  ॥ गर्प्_२,३४।५४ ॥  
शवहस्ते च यच्छ्राद्धं मृतिस्थाने द्विजासने  ।  
तदेव प्रथमं श्राद्धं तत् स्यादेकादशे ऽहनि  ॥ गर्प्_२,३४।५५ ॥  
सा तिथिर्मासिके श्राद्धे मृतो यस्मिन् दिने नरः  ।  
रिक्तयोश्च त्रिपक्षे च सा तिथिर्नाद्रियेत वै  ॥ गर्प्_२,३४।५६ ॥  
पौर्णमास्यां मृतो यो ऽसौ चतुर्थी तस्य चोनका  ।  
चतुर्थ्यान्तु मृतो यस्तु नवमी तस्य चोनका  ॥ गर्प्_२,३४।५७ ॥  
नवम्याञ्च मृतो यश्च रिक्ता तस्य चतुर्दशी  ।  
एता रिक्ताश्च विज्ञेया अन्त्येष्टौ कुशलेन च  ॥ गर्प्_२,३४।५८ ॥  
एकादशाहे यच्छ्राद्धं नवकं तत् प्रकीर्तितम्  ।  
चतुष्पथे त्यजेदन्नं पुनः स्नानं समाचरेत्  ॥ गर्प्_२,३४।५९ ॥  
एकादशाहादारभ्य घटस्यान्नं जलान्वितम्  ।  
दिनेदिने च दातव्यमब्दं यावद्द्विजोत्तमे  ॥ गर्प्_२,३४।६० ॥  
मानुषस्य शरीरे तु विद्यते ह्यस्थिसञ्चयः  ।  
तत्सङ्ख्यः सर्वदेहेषु षष्ट्यधिकशतत्रयम्  ॥ गर्प्_२,३४।६१ ॥  
उदकुम्भेन पुष्टानि तान्यस्थीनि भवन्ति हि  ।  
एतस्माद्दीयते कुम्भः प्रीतिः प्रेतस्य जायते  ॥ गर्प्_२,३४।६२ ॥  
यस्मिन् दिने मृतो जन्तुरटव्यां विषमे ऽपि वा  ।  
यदा तदा भवेद्दाहः सूतकं मृतवासरात्  ॥ गर्प्_२,३४।६३ ॥  
तिलपात्रं तथान्नाद्यं गन्धधपादिकञ्च यत्  ।  
एकादशाहे दातव्यं तेन शूद्धो द्विजो भवेत्  ॥ गर्प्_२,३४।६४ ॥  
क्षत्त्रियो द्वादशाहे तु वैश्यः पञ्चदशे तथा  ।  
शुद्धिः शूद्रस्य मासेन मृतके जातसूतके  ॥ गर्प्_२,३४।६५ ॥  
मासत्रये त्रिरात्रं स्यात् षण्मासेन तु पक्षिणी  ।  
अहः संवत्सरादर्ब्वाक् पूर्णे दत्त्वोदकं शुचिः  ।  
अनेनैवा नुसारेण शुद्धिः स्यात् सार्ववर्णिकी  ॥ गर्प्_२,३४।६६ ॥  
एकादशाहप्रभृति पुरतः प्रतिवत्सरम्  ।  
विश्वेदेवांस्तु सम्पूज्य पिण्डमेकञ्च निर्वपेत्  ॥ गर्प्_२,३४।६७ ॥  
यथा तारागणाः सर्वे च्छाद्यन्ते रविरश्मिभिः  ।  
एवं प्रच्छाद्यते सर्वं न प्रेतो भवति क्वचित्  ॥ गर्प्_२,३४।६८ ॥  
शय्यादानं प्रशंसन्ति सर्वदैव द्विजोत्तमाः  ।  
अनित्यं जीवनं य्समात् पश्चात् को नु प्रदास्यति  ॥ गर्प्_२,३४।६९ ॥  
तावद्वन्धुः पिता तावद्यावज्जीवति मानवः  ।  
मृते मृत इति ज्ञात्वा क्षणात् स्नेहो निवर्तते  ॥ गर्प्_२,३४।७० ॥  
आत्मैव ह्यात्मनो बन्धुरेवं ज्ञात्वा मुहुर्मुहुः  ।  
जीवन्नपीति सञ्चिन्त्य स्वीयं हितमनुस्तमरेत्  ॥ गर्प्_२,३४।७१ ॥  
मृतानां कः सुतो दद्याद्द्विजेशय्यां सतूलिकाम्  ।  
एवं जानन्निदं सर्वं स्वहस्तेनैव दापयेत्  ॥ गर्प्_२,३४।७२ ॥  
तस्माच्छय्यां समासाद्य सारदारुमर्यो दृढाम्  ।  
दन्तादिरुचिरां रम्यां हेमपट्टै रलङ्कृताम्  ।  
तस्यां संस्थाप्य हैमञ्च हरिं लक्ष्म्या समन्वितम्  ॥ गर्प्_२,३४।७३ ॥  
घृतपूर्णञ्च कलशं परिकल्पयेत्  ।  
विज्ञेयो गरुड प्रीत्यै स निद्राकलशो बुधैः  ॥ गर्प्_२,३४।७४ ॥  
ताम्बूलकुङ्कुमक्षोदकर्पूरागुरुचन्दनम्  ।  
दीपिकोपानहच्छत्रचामरासनभाजनम्  ॥ गर्प्_२,३४।७५ ॥  
पार्श्वेषु स्थापयेच्छक्त्या सप्तधान्यानि चैवहि  ।  
शयनस्थस्य भवति यच्चान्यदुपकारकम्  ॥ गर्प्_२,३४।७६ ॥  
भृङ्गारकरकादर्शं पञ्चवर्णं वितानकम्  ।  
शय्यामेवंविधां कृत्वा ब्राह्मणाय निवेदयेत्  ॥ गर्प्_२,३४।७७ ॥  
सपत्नीकाय सम्पूज्य स्वर्लोकसुखदायिनीम्  ।  
वस्त्रैः सुशोभनैः पूज्य चैलकं परिधापयेत्  ॥ गर्प्_२,३४।७८ ॥  
कर्णकण्ठाङ्गुलीबाहुभूषणैश्चित्रभूषणैः  ।  
गृहोपकरणैर्युक्तं गृहं धेन्वा समन्वितम्  ॥ गर्प्_२,३४।७९ ॥  
ततोर्ऽघः सम्प्रदातव्यः पञ्चरत्नफलाक्षतैः  ॥ गर्प्_२,३४।८० ॥  
यथा न कृष्णशयनं शून्यं सागरकन्यया  ।  
शय्या ममाप्यशून्यास्तु तथा जन्मनिजन्मनि  ॥ गर्प्_२,३४।८१ ॥  
दत्त्वैवं तल्पममलं क्षमाप्य च विसर्जयेत्  ।  
तथा चैकादशाहे तु विधिरेष प्रकीर्तितः  ॥ गर्प्_२,३४।८२ ॥  
ददाति यो हि धर्मार्थे बान्धवो बान्धवे मृते  ।  
विशेषमत्र पक्षे तु कथ्यमानं मया शृणु  ॥ गर्प्_२,३४।८३ ॥  
उपयुक्तञ्च तस्यासीत् यत् किञ्चित् स्वगृहे पुरा  ।  
तस्य यद्गात्रसं लग्नं वस्त्रं भाजनवाहनम्  ।  
यदभीष्टञ्च तस्यासीत् तत् सर्वं परिकल्पयेत्  ॥ गर्प्_२,३४।८४ ॥  
स्थापयेत् पुरुषं हैमं शय्योपरि शुभं बुधः  ।  
पूजयित्वा प्रदातव्या मृतशय्या यथोदिता  ॥ गर्प्_२,३४।८५ ॥  
पुरन्दरगृहे सर्वं सूर्यपुत्रालये तथा  ।  
उपतिष्ठेत् सुखं जन्तोः शय्यादानप्रभावतः  ॥ गर्प्_२,३४।८६ ॥  
पीडयन्ति न तं याम्याः पुरुषा भीषणाननाः  ।  
न घर्मेण न शीतेन बाध्यते स नरः क्वचित्  ॥ गर्प्_२,३४।८७ ॥  
शय्यादानप्रभावेण प्रेतो मुच्यते बन्धनात्  ।  
अपिः पापसमायुक्तः स्वर्गलोकं स गच्छति  ॥ गर्प्_२,३४।८८ ॥  
विमानवरमारूढः सेव्यमानो ऽप्सरोगणैः  ।  
आभूतसम्प्लवं यावत् तिष्ठेत् पातकवर्जितः  ॥ गर्प्_२,३४।८९ ॥  
नवकं षोडशश्राद्धं शय्या सांवत्सरं तथा  ।  
भर्तुर्या कुरुते नारी तस्याः श्रेयो ह्यनन्तकम्  ॥ गर्प्_२,३४।९० ॥  
उपकाराय सा भर्तुर्जीवन्ती न मृता तथा  ।  
उद्धरेज्जीवमाना सा सती सत्यवती प्रियम्  ॥ गर्प्_२,३४।९१ ॥  
स्त्रिया दध्यन्नशयने हेमकुङ्कुममञ्जनम्  ।  
वस्त्रभूषा तथा शय्या सर्वमेतद्धि दापयेत्  ॥ गर्प्_२,३४।९२ ॥  
उपकारकरं स्त्रीणां यद्भवोदिह किञ्चन  ।  
भूषणं गात्रलग्नञ्च वस्तु भोग्यादिकञ्च यत्  ॥ गर्प्_२,३४।९३ ॥  
तत् सर्वं मेलयित्वा तु स्वेस्वे स्थाने नियोजयेत्  ।  
पूजयेल्लोकपालांश्च ग्रहान् देवीं विनायकम्  ॥ गर्प्_२,३४।९४ ॥  
ततः शुक्लाम्बरधरो गृहीतकुसुमाञ्जलिः  ।  
इममुच्चारयेन्मन्त्रं विप्रस्य पुरतो बुधः  ॥ गर्प्_२,३४।९५ ॥  
प्रेतस्य प्रतिमा ह्येषा सर्वोपकरणैर्युता  ।  
सर्वरत्नसमायुक्ता तव विप्रनिवेदिता  ॥ गर्प्_२,३४।९६ ॥  
आत्मा शम्भुः शिवा गौरी शक्रः सुरगणैः सह  ।  
तस्माच्छय्याप्रदानेन सैष आत्मा प्रसीदतु  ॥ गर्प्_२,३४।९७ ॥  
आचार्याय प्रदातव्या ब्राह्मणाय कुटुम्बिने  ।  
गृहीते ब्राह्मणस्तत्र को ऽदादिति च कीर्तयेत्  ॥ गर्प्_२,३४।९८ ॥  
ततः प्रदक्षिणीकृत्य प्रणिपत्य विसर्जयेत्  ।  
विधिनानेन वै पक्षिन् दानमेकस्य दापयेत्  ॥ गर्प्_२,३४।९९ ॥  
बहुभ्यो न प्रदेयानि गौर्गृहं शयनं स्त्रियः  ।  
विभक्तदक्षिणा ह्येते दातारं पातयन्ति हि  ॥ गर्प्_२,३४।१०० ॥  
एवं यो वितरेत् तार्क्ष्य शृणु तस्य च यत् फलम्  ।  
साग्रं वर्षशतं दिव्यं स्वर्गलोके महीयते  ॥ गर्प्_२,३४।१०१ ॥  
यत् पुण्यन्तु व्यतीपाते कार्तिक्यामयनद्वये  ।  
द्वारकायान्तु यत् पुण्यं चन्द्रसूर्यग्रहे तथा  ॥ गर्प्_२,३४।१०२ ॥  
प्रयागे नैमिषे यच्च कुरुक्षेत्रे तर्थाबुदे  ।  
गङ्गायां यमुनायाञ्च सिन्धुसागरसङ्गमे  ॥ गर्प्_२,३४।१०३ ॥  
तेषु यद्दीयते दानं तस्मादप्यधिकन्त्विदम्  ।  
एतच्छय्याप्रदानस्य नाप्नोति षोडशीं कलाम्  ॥ गर्प्_२,३४।१०४ ॥  
यत्रासौ जायते प्राणी भुङ्क्ते तत्रैव तत् फलम्  ।  
कर्मक्षये क्षितौ याति मानुषः शुभदर्शनः  ॥ गर्प्_२,३४।१०५ ॥  
महाधनी च धर्मज्ञः सर्वशास्त्रविशारदः  ।  
पुनः स याति वैकुण्ठं मृतो ऽसौ नरपुङ्गवः  ॥ गर्प्_२,३४।१०६ ॥  
दिव्यं विमानमारुह्य अप्सरोभिः समावृतः  ।  
अहो ऽसौ हव्यकव्येषु पितृभिः सह मोदते  ॥ गर्प्_२,३४।१०७ ॥  
अष्टकासु कृतं श्राद्धममावास्यादिने तथा  ।  
मघासु पितृपर्वाणि यानियानि च तेषु च  ॥ गर्प्_२,३४।१०८ ॥  
शृणु तार्क्ष्य यथान्यायं प्रेतत्वे पितरो यदि  ।  
नोपतिष्ठन्ति श्राद्धानि सपिण्डीकरणं विना  ॥ गर्प्_२,३४।१०९ ॥  
सपिण्डीकरणं कार्यं पूर्णे वर्षे न संशयः  ।  
आद्यन्तु शवशुद्ध्यर्थं कृत्वा चैवाक्ष षोडशीम्  ॥ गर्प्_२,३४।११० ॥  
पितृपाङ्क्तिविशुर्ध्यं शतार्धेन? तु योजयेत्  ।  
वृद्धिं प्राप्याग्रतः कुर्याच्छूद्रस्य स्वच्छयैव हि  ॥ गर्प्_२,३४।१११ ॥  
साम्प्रतं साग्निके कार्यं द्वादशाहे सपिण्डनम्  ।  
न चासौ कुरुते यावत् प्रेत एव स वह्निमान्  ।  
द्वादशाहे ततः कार्यं साग्निकेन सपिण्डनम्  ॥ गर्प्_२,३४।११२ ॥  
अस्थिपोक्षे गयाश्राद्धं श्राद्धञ्चापरपक्षिकम्  ।  
अब्दमध्ये न कुर्वीत सपिण्डीकरणं विना  ॥ गर्प्_२,३४।११३ ॥  
सपत्न्यो यदि बह्व्यः स्युरेका पुत्रवती भवेत्  ।  
सर्वास्ताः पुत्रवत्यः स्युस्तेनैकेनात्मजेन हि  ॥ गर्प्_२,३४।११४ ॥  
नासपिण्डोग्निमान् पुत्रः पितृयज्ञं समाचरेत्  ।  
समाचाराद्भवेत् पापी पितृहा चापि जायते  ॥ गर्प्_२,३४।११५ ॥  
मृते भर्तरि या नारी प्राणांश्चैव परित्यजेत्  ।  
भर्त्रैव हि समं तस्याः प्रकुर्वीत सपिण्डनम्  ॥ गर्प्_२,३४।११६ ॥  
अस्थानिकापि या व्यूढा वैश्या वा क्षत्त्रियापि वा  ।  
याः पत्न्यो वै पितुः कश्चित् कुर्यात् पुत्रः सपिण्डनम्  ॥ गर्प्_२,३४।११७ ॥  
विप्रेणैव यदा शूद्रा परिणीता प्रमादतः  ।  
एकोद्दिष्टन्तु तच्छ्राद्ध सा तु तेनैव युज्यते  ॥ गर्प्_२,३४।११८ ॥  
अन्ये तु दश ये पुत्रा जाता वर्ण चतुष्टये  ।  
ते तासुतासु योक्त्वयाः सपिण्डीकरणे सदा  ॥ गर्प्_२,३४।११९ ॥  
अन्वष्टकासु यच्छ्राद्ध यच्छ्राद्धं वृद्धिहेतुकम्  ।  
पितुः पृथक् प्रदाव्यं स्त्रियाः पिण्डं सपिण्डने  ॥ गर्प्_२,३४।१२० ॥  
पितामह्या समं मातुः पितुः सहपितामहैः  ।  
सपिण्डीकरणं कार्यमिति तार्क्ष्य मतं मम  ॥ गर्प्_२,३४।१२१ ॥  
अपुत्रायां मृतायां तु पतिः कुर्यात् सपिण्डनम्  ।  
मात्रादितिसृभिः सार्धमेवं धर्मेण योजयेत्  ॥ गर्प्_२,३४।१२२ ॥  
पुत्रो नास्ति न भर्ता च स्त्रीणां तार्क्ष्य सपिण्डनम्  ।  
कारयेद्वृद्धिसमये भ्रातृदायाददेवरैः  ॥ गर्प्_२,३४।१२३ ॥  
पतिपुत्रविहीनानां गोत्री नास्ति न देवरः  ।  
एकोद्दिष्टेन दातव्यं परेण सह भ्रातृभिः  ॥ गर्प्_२,३४।१२४ ॥  
अज्ञानाद्विघ्नतो वापि न कृतञ्चेत् सपिण्डनम्  ।  
नवकं षोडशश्राद्धमाब्दिकं कारयेत् ततः  ॥ गर्प्_२,३४।१२५ ॥  
अदाहे न च कर्तव्यं सदाहे कारयेद्बुधः  ।  
दर्भपुत्तलकं कृत्वा वह्निना दाहयेच्छवम्  ॥ गर्प्_२,३४।१२६ ॥  
पितुः पुत्रेण कर्तव्यं न कुर्ब्वीत पिता सुते  ।  
अतिस्नेहान्न कर्तव्यं सपिण्डीकरणं सते  ॥ गर्प्_२,३४।१२७ ॥  
बहवो ऽपि यदा पुत्रा विधिमेकः समाचरेत्  ।  
नवश्राद्धं सपिण्डत्वं श्राद्धान्यन्यानि षोडश  ॥ गर्प्_२,३४।१२८ ॥  
एकेनैव तु कार्याण्णि अविभक्तधनेष्वपि  ।  
अन्त्येष्टिं कुरुते ह्येको मुनिभैः समुदाहृतम्  ॥ गर्प्_२,३४।१२९ ॥  
विभक्तैश्च पृथक् कार्या क्रिया सांवत्सरादिका  ।  
एकैकेन च कर्तव्या पुत्रेण च स्वयंस्वयम्  ॥ गर्प्_२,३४।१३० ॥  
यस्यैतानि न दत्तानि प्रेतश्राद्धानि षोडश  ।  
पिशाचत्वंस्थिरं तस्य कृतैः श्राद्धशतैरपि  ॥ गर्प्_२,३४।१३१ ॥  
भ्राता वा भ्रातृपुत्रो वा सपिण्डः शिष्य एव वा  ।  
सपिण्डीकरणं कुर्यात् पुत्रहीने खगेश्वर  ॥ गर्प्_२,३४।१३२ ॥  
सर्वेषां पुत्रहीनानां पत्री कुर्यात् सपिण्डनम्  ।  
ऋत्विजं करायेद्वाथ पुरोहितमथापि वा  ॥ गर्प्_२,३४।१३३ ॥  
मृते पितर्यब्दमध्ये ह्युपरागो यदा भवेत्  ।  
पार्वणं न सुतैः कार्यं श्राद्धं नान्दीमुखं न च  ॥ गर्प्_२,३४।१३४ ॥  
तीर्थश्राद्धं गयाश्राद्धं श्राद्धमन्यच्च पैतृकम्  ।  
अब्दमध्ये न कुर्वीत महागुरुविपत्तिषु  ॥ गर्प्_२,३४।१३५ ॥  
यमके च गजच्छायामन्वादिषु युगादिषु  ।  
पितृपिण्डो न दातव्यः सपिण्डीकरणं विना  ॥ गर्प्_२,३४।१३६ ॥  
यज्ञपुरुषस्य यद्दानं देवादीनाञ्च यत् तथा  ।  
अपूर्णे ऽप्यब्दमध्येपि कर्तव्यमिति के च न  ॥ गर्प्_२,३४।१३७ ॥  
पितृभ्योपि हि यद्दत्तमर्घपिण्डविवर्जितम्  ।  
कर्तव्यं तच्च वै सर्वमेष एव विधिः स्मृतः  ॥ गर्प्_२,३४।१३८ ॥  
देवानां पितरो देवा पितॄणामृषयस्तथा  ।  
ऋषीणां पितरो देवाः पिता जयति तेन वै  ॥ गर्प्_२,३४।१३९ ॥  
पितृदेवमनुष्याणां यज्ञनथो विभुर्भवेत्  ।  
यज्ञनाथस्य यद्दत्तं तद्दत्तं सर्वदेहिनाम्  ॥ गर्प्_२,३४।१४० ॥  
मृते पितर्यब्दमध्ये यः श्राद्धं कारयेत् सुतः  ।  
सप्तजन्मकृता धर्मात् हीयते नात्र संशयः  ॥ गर्प्_२,३४।१४१ ॥  
प्रेतीभूतास्तु पितरो लुप्तपिण्डोदकक्रियाः  ।  
भ्रमन्ति वायुना सर्वे क्षुत्तृड्भ्यां परिपीडिताः  ॥ गर्प्_२,३४।१४२ ॥  
पितरि प्रेततापन्ने लुप्यते पैतृकी क्रिया  ।  
अथ मातुर्विपत्तिः स्यात् पितृकार्यं न लुप्यते  ॥ गर्प्_२,३४।१४३ ॥  
मृता माता पिता तिष्ठेज्जीवन्ती च पितामही  ।  
सपिण्डनन्तु कर्तव्यं पितामह्या सहैव तु  ॥ गर्प्_२,३४।१४४ ॥  
सत्यंसत्यं पुनः सत्यं श्रूयतां वचनं मम  ।  
न पिण्डो मिलितो येषां मृतानान्तु नृणां भुवि  ॥ गर्प्_२,३४।१४५ ॥  
उपतिष्ठेन्न वे तेषां पुत्रैर्दत्तमनेकधा  ।  
हन्तकारस्तदुद्देशे श्राद्धं नैव जलाञ्जलिः  ॥ गर्प्_२,३४।१४६ ॥  
  
इति श्रीगारुडे महापुराणे उत्तरखण्डे द्वितीयांशे धर्मकाण्डे प्रेतकल्पे श्रीकृष्णगरुडसंवादे और्ध्वदेहिकादिनिरूपणं नाम चतुस्त्रिंशो ऽध्यायः  
  
  
_____________________________________________________________  
  
श्रीगरुडमहापुराणम्- ३५  
तर्क्ष्य उवाच  ।  
अपरं मम सन्देहं कथयस्व जनार्दन  ।  
पुरुषस्य च कस्यापि मता पञ्चत्वमागता  ॥ गर्प्_२,३५।१ ॥  
पितामही जीवति च तथा च प्रपितामही  ।  
वृद्धप्रपितामही तद्वन्मातृसक्तः पिता तथा  ॥ गर्प्_२,३५।२ ॥  
प्रमातामहश्च तथा वृद्धप्रमातामहस्तथा  ।  
केन सा मेल्यते माता एतत् कथय मे प्रभो  ॥ गर्प्_२,३५।३ ॥  
श्रीकृष्ण उवाच  ।  
पुनरुक्तं प्रवक्ष्यामि सपिण्डीकरणं खग  ।  
उमा लक्ष्मीश्च सावित्रीत्यताभिर्मेलयेद्ध्रुवम्  ॥ गर्प्_२,३५।४ ॥  
त्रयः पिण्डभुजो ज्ञेयास्त्यजाकाश्च त्रयः स्मृताः  ।  
त्रयः पिण्डानुलेपाश्च दशमः पङ्क्तिसन्न्निधः  ॥ गर्प्_२,३५।५ ॥  
इत्येते पुरुषाः ख्याताः पितृमातृकुलेषु च  ।  
तारयेद्यजमानस्तु दश पूर्वान् दशावरान्  ॥ गर्प्_२,३५।६ ॥  
सपिण्डः स भवेदादौ सपिण्डीकरणे कृते  ।  
अन्त्यस्तु त्याजको ज्ञेयो यो वृद्धप्रपितामहः  ॥ गर्प्_२,३५।७ ॥  
अन्तिमस्त्याजको ज्ञेयो लेपकः प्रथमो भवेत्  ।  
लेपकस्त्वन्तिमो यस्तु स भवेत् पङ्क्तिसन्निधः  ॥ गर्प्_२,३५।८ ॥  
यजमानो भवेदेको दश पृर्त्वे दशावरे  ।  
इत्येते पितरो ज्ञेया एकविंशति सङ्ख्यकाः  ॥ गर्प्_२,३५।९ ॥  
विधिना कुरुते यस्तु संसारे श्राद्धमुत्तमम्  ।  
जायते ऽत्र न सन्देहः शृणु तस्यापि यत् फलम्  ॥ गर्प्_२,३५।१० ॥  
पिता ददाति पुत्त्रान् वै विच्छिन्नसन्ततिः खग  ।  
होमदाता भवेत्सोपि यस्तस्य प्रपितामहः  ॥ गर्प्_२,३५।११ ॥  
कृते श्राद्धे गुणा ह्येते पितॄणां तपेणे स्मृताः  ।  
दद्याद्विपुलमन्नाद्यं वृद्धस्तु प्रपितामहः  ॥ गर्प्_२,३५।१२ ॥  
यस्य पुंसश्च मर्त्ये वै विच्छिन्ना सन्ततिः खग  ।  
स वसेन्नरके घोरे पङ्के मग्नः करी यथा  ॥ गर्प्_२,३५।१३ ॥  
योन्यन्तरेषु जायते यत्र वृक्षसरीसृपाः  ।  
न सन्ततिं विना सो ऽत्र मुच्यते नरकाद्ध्रुवम्  ॥ गर्प्_२,३५।१४ ॥  
आचार्यस्तस्य शिष्यो वा यो दूरे ऽपि हि गात्रेजः  ।  
नारायणबलिं कुर्यात् तस्याद्देशेन भक्तितः  ॥ गर्प्_२,३५।१५ ॥  
विशुद्धः सर्वपापेभ्यो मुक्तः स नरकाद्ध्रुवम्  ।  
निवसेन्नाकलोके च नात्र कार्या विचारणा  ॥ गर्प्_२,३५।१६ ॥  
आदौ कृत्वा धनिष्ठाञ्च एतन्नक्षत्रपञ्चकम्  ।  
रेवत्यन्तं सदा दूष्यमशुभं सर्वदा भवेत्  ॥ गर्प्_२,३५।१७ ॥  
दाह (बलि) स्तत्र न कर्तव्यो विप्रदिसर्वजातिषु  ।  
दीयते न जलं तत्र अशुभं जायते ध्रुवम्  ।  
लोकयात्रा न कर्तव्या दुः खार्तः स्वजनो यदि  ॥ गर्प्_२,३५।१८ ॥  
पञ्चकानन्तरं तस्य कर्तव्यं सर्वमन्यथा  ।  
पुत्राणां गोत्रिणां तस्य सन्तापो ऽप्युपजायते  ॥ गर्प्_२,३५।१९ ॥  
गृहे हानिर्भवेत्तस्य ऋक्षेष्वेषु मृतश्च यः  ।  
अथवा ऋक्षमध्ये ऽपि दाहस्तस्य विधीयते  ॥ गर्प्_२,३५।२० ॥  
क्रियते मानुषाणान्तु सद्य आहुतिकारणात्  ।  
सद्याहुतिकरं पुण्यं तीर्थे तद्दाह उत्तमः  ॥ गर्प्_२,३५।२१ ॥  
विप्रैर्नियमतः कार्यः समन्त्रो विधिपूर्वकः  ।  
शवस्य च समीपे तु क्षिप्यन्ते पुत्तलास्ततः  ॥ गर्प्_२,३५।२२ ॥  
दर्भमयाश्च चत्वारो विप्रा मन्त्राभिमन्त्रिताः  ।  
ततो दाहः प्रकर्तव्यः तैश्च पुत्तलकैः सह  ॥ गर्प्_२,३५।२३ ॥  
सूतकान्ते ततः पुत्रः कुर्याच्छान्तिकमुत्तमम्  ॥ गर्प्_२,३५।२४ ॥  
पञ्चकेषु मृतो यो ऽसौ न गतिं लभते नरः  ।  
तिलान् गाश्च सुवर्णं च तमुद्दिश्य घृतं ददेत्  ॥ गर्प्_२,३५।२५ ॥  
विप्राणां दीयते दानं सर्वोपद्रवनाशनम्  ।  
सूतकान्ते च सत्पुत्रैः स प्रेतो लभते गतिम्  ॥ गर्प्_२,३५।२६ ॥  
भाजनोपानहौ च्छत्रं हेममुद्राच वाससी  ।  
दक्षिणा दीयते विप्र सर्वपातकमोचनी  ॥ गर्प्_२,३५।२७ ॥  
बालवृद्धातुराणाञ्च मृतानां पञ्चकेषु हि  ।  
विधानं यो न कुर्वीत विघ्नस्तस्य प्रजायते  ॥ गर्प्_२,३५।२८ ॥  
अष्टादशैव वस्तूनि प्रेतश्राद्धे विवर्जयेत्  ।  
आशिषो द्विगुणान् दर्भान् प्रणवान् नैकपिण्डताम्  ॥ गर्प्_२,३५।२९ ॥  
अग्नौकरणमुच्छिष्टं श्राद्धं वै वैश्वदैविकम्  ।  
विकिरं च स्वधाकारं पितृशब्दं न चोच्चरेत्  ॥ गर्प्_२,३५।३० ॥  
अनुशब्दं न कुर्वीत नावाहनमथोल्मुकम्  ।  
आसीमान्तं न कुर्वीत प्रदक्षिणविसर्जनम्  ॥ गर्प्_२,३५।३१ ॥  
न कुर्यात् तिलहोमञ्च द्विजः पूर्णाहुतिं तथा  ।  
न कुर्याद्वैश्वदेवं चेत्कर्ता गच्छत्यधोगतिम्  ॥ गर्प्_२,३५।३२ ॥  
मलिनश्राद्धसञ्ज्ञानं पूर्वषोडशकं तथा  ।  
स्थाने द्वारे चार्धमार्गे चितायां शवहस्तके  ॥ गर्प्_२,३५।३३ ॥  
श्मशानवासिभूतेभ्यः पञ्चमं प्रतिवेश्यकम्  ।  
षष्ठं सञ्चयने प्रोक्तं दश पिण्डा दशाहिकाः  ।  
श्राद्धषोडषकञ्चैतत् प्रथमं परिकीर्तितम्  ॥ गर्प्_२,३५।३४ ॥  
अन्यच्च षोडशं मध्ये द्वितीयं तार्क्ष्य मे शृणु  ।  
कर्तव्यानीह विधिना श्राद्धान्येकादशैव तु  ॥ गर्प्_२,३५।३५ ॥  
ब्रह्मविष्णुशिवाद्यञ्च तथान्यच्छ्राद्धपञ्चकम्  ।  
एवं षोडशकं प्राहुरेतत् तत्त्वविदो जनाः  ॥ गर्प्_२,३५।३६ ॥  
द्वादश प्रतिमास्यानि श्राद्धमेकादशे तथा  ।  
त्रिपक्षसम्भवञ्चैव द्वे रिक्ते खग षोडश  ॥ गर्प्_२,३५।३७ ॥  
आद्यं शवविशुद्ध्यर्थं कृत्वान्यच्च त्रिषोडशम्  ।  
पितृपाङ्क्तिविशुद्ध्यर्थं शताद्धैन्न तु योजयेत्  ॥ गर्प्_२,३५।३८ ॥  
शतार्धेन विहीनो यो मिलितः पङ्क्तिभाङ्न हि  ।  
चत्वारिंशत् तथैवाष्टश्राद्धं प्रेतत्वनाशनम्  ॥ गर्प्_२,३५।३९ ॥  
सकृदूनशतार्धेन सम्भवेत् पङ्क्तिसन्निधः  ।  
मेलनीयः शतार्धेन सन्धिः श्राद्धेन तत्त्वतः  ॥ गर्प्_२,३५।४० ॥  
(अथ शवाविधिः)  ।  
शवस्य शिबिकायां करचरणबन्धनं तत्र कर्तव्यम्  ।  
एवं चेन्न विधानं विधीयते तत्पिशाचपरिभवनम्  ॥ गर्प्_२,३५।४१ ॥  
सञ्जायते रजन्याञ्च शवनिर्गमने राष्ट्रं भयशून्यम्  ।  
शवं न मुञ्चेत मुच्यते चेत् दुः स्पर्शाद्दुर्गतिर्भवेत्  ॥ गर्प्_२,३५।४२ ॥  
ग्राममध्ये स्थिते प्रेते श्रुते भुङ्क्ते यदृच्छया  ।  
तदन्नं मांसवज्ज्ञेयं तत्तोयं रुधिरोपमम्  ॥ गर्प्_२,३५।४३ ॥  
ताम्बूलं दन्तकाष्ठञ्च भोजनं ऋतुसेवनम्  ।  
ग्राममध्ये स्थिते प्रेते वर्जयेत् पिण्डपातनम्  ॥ गर्प्_२,३५।४२ ॥ (३५।४४)  
स्नानं दानं जपो होमस्तर्पणं सुरपूजनम्  ।  
ग्राममध्ये स्थिते प्रेते शुद्ध्यर्थं ज्ञातिधर्मतः  ॥ गर्प्_२,३५।४३ ॥ (३५।४५)  
ज्ञातिसम्बन्धिनामेवं व्यवहारः खगेश्वर  ।  
विलुप्य ज्ञातिधर्मञ्च प्रेतपापेन लिप्यते  ॥ गर्प्_२,३५।४४ ॥ (३५।४६)  
  
इति श्रीगारुडे महापुराणे उत्तरखण्डे द्वितीदृ धदृप्रेतकल्पे श्रीकृष्णगरुडसंवादे सपिण्डनशवविध्योर्निरूपणं नाम पञ्चत्रिंशो ऽध्यायः  
  
  
_____________________________________________________________  
  
श्रीगरुडमहापुराणम्- ३६  
तार्क्ष्यौवाच  ।  
कस्मादनशनं पुण्यमक्षय्यगतिदायकम्  ।  
स्वगृहन्तु परित्यज्य तीर्थे वै म्रियते यदि  ॥ गर्प्_२,३६।१ ॥  
अप्राप्य तीर्थं म्रियते गृहे वा मृत्यु मागतः  ।  
बूत्वा कुटीचरो यस्तु स कां गतिमवाप्नुयात्  ॥ गर्प्_२,३६।२ ॥  
सन्न्यासं कुरुते यस्तु तीर्थे वापि गृहे ऽपि वा  ।  
कथं तस्य प्रकर्तव्यमप्राप्तनिधने ऽपि वा  ॥ गर्प्_२,३६।३ ॥  
नियमे चेत् कृते देव चित्तभङ्गो हि जायते  ।  
केन तस्य भवेत् सिद्धिः कृतेनाप्यकृतेन वा  ॥ गर्प्_२,३६।४ ॥  
श्रीकृष्ण उवाच  ।  
कृत्वा निरशनं यो वै मृत्युमाप्नोति को ऽपि चेत्  ।  
मानुपीं तनुमुत्सृज्य मम तुल्यो विराजते  ॥ गर्प्_२,३६।५ ॥  
यावन्त्यहानि जीवेत् व्रते निरशने कृते  ।  
क्रतुभिस्तानि तुल्यानि समग्रवदक्षिणैः  ॥ गर्प्_२,३६।६ ॥  
तीर्थे गृहे वा सन्न्यासं नीत्वा चेन्म्रियते यदि  ।  
प्रत्यहं लभते सो ऽपि पूर्वोक्तं द्विगुणं फलम्  ॥ गर्प्_२,३६।७ ॥  
महारोगोपपत्तौ च गृहीते ऽनशने कृते  ।  
पुनर्न जायते रोगो देववद्धि विराजते  ॥ गर्प्_२,३६।८ ॥  
य आतुरः सन् सन्न्यासं गृह्णाति यदि मानवः  ।  
पुनर्न जायते भूमौ संसारे दुः खसागरे  ॥ गर्प्_२,३६।९ ॥  
अहन्यहनि दातव्यं ब्राह्मणानाञ्च भोजनम्  ।  
तिलपात्रं यथाशक्ति दीपदानं सुरार्चनम्  ॥ गर्प्_२,३६।१० ॥  
एवं वृत्तस्य दह्यन्ते पापान्युच्चावचानि च  ।  
मृतो मुक्तिमवाप्नोति यथा सर्वे महर्षयः  ॥ गर्प्_२,३६।११ ॥  
तस्मादनशनं नॄणां वैकुण्ठपददायकम्  ।  
तस्मात् स्वस्थे चोत्तरे वा साधयेन्मोक्षलक्षणम्  ॥ गर्प्_२,३६।१२ ॥  
पुत्त्रद्रव्यादि सन्त्यज्य तीर्थं व्रजति यो नरः  ।  
ब्रह्माद्या देवतास्तस्य भवेयुस्तुष्टिपुष्टिदाः  ॥ गर्प्_२,३६।१३ ॥  
यस्तीर्थसम्मुखो भूत्वा व्रते ह्यनशने कृते  ।  
चेन्म्रियेतान्तराले ऽपि ऋषीणां मण्डले वसेत्  ॥ गर्प्_२,३६।१४ ॥  
व्रतं निरशन कृत्वा स्वगृहे ऽपि मृतो यदि  ।  
स्वकुलानि परित्यज्य एकाकी विचरेद्दिवि  ॥ गर्प्_२,३६।१५ ॥  
अन्नञ्चैव तथा तोयं परित्यज्य नरो यदि  ।  
पीतमत्पादतोयश्च न पुनर्जायते क्षितौ  ॥ गर्प्_२,३६।१६ ॥  
कृत्त्यासीनन्तत्तीर्थगतं रक्षन्ति वनदेवताः  ।  
यमदूता विशेषेण न याम्यास्तस्य पार्श्वगाः  ॥ गर्प्_२,३६।१७ ॥  
तीर्थसेवी नरो यस्तु सर्वकिल्बिषवर्जितः  ।  
तत्र म्रियते दह्येत तत्तीर्थफलभाग्भवेत्  ॥ गर्प्_२,३६।१८ ॥  
सेविते ऽपि सदा तथि ह्यन्यत्र म्रियते यदि  ।  
शुभे देशे कुले धीमान् स भवेद्वेदविद्द्विजः  ॥ गर्प्_२,३६।१९ ॥  
कृत्वा निरशनं तार्क्ष्य पुनर्जीवति मानवः  ।  
ब्राह्मणान् स समाहूय सर्वस्वं यत् परित्यजेत्  ॥ गर्प्_२,३६।२० ॥  
चान्द्रायणं चरेत् कृत्स्नमनुज्ञातश्च तैर्द्विजैः  ।  
अनृतं न वदेत् पश्चाद्धर्ममेव समाचरेत्  ॥ गर्प्_२,३६।२१ ॥  
तीर्थे गत्वा च यः को ऽपि पुनरायाति वै गृहम्  ।  
अनुज्ञातः स वै विप्रैः प्रायश्चित्तमथाचरेत्  ॥ गर्प्_२,३६।२२ ॥  
दत्त्वा वा स्वर्णदानानि गो-मही-गज-वाजिनः  ।  
तीर्थं यदि लभेद् यस्तु मृत्युकाले स भाग्यवान्  ॥ गर्प्_२,३६।२३ ॥  
गृहात् प्रचलितस्तीर्थं मरणे समुपस्थिते  ।  
पदेपदे तु गोदानं यदि हिंसा न जायते  ॥ गर्प्_२,३६।२४ ॥  
गृहे तु यत् कृतं पापं तीर्थस्नानेन शुध्यति  ।  
कुरुते तत्र पापञ्चेद्वज्रलेपसमं हि तत्  ॥ गर्प्_२,३६।२५ ॥  
क्लिश्येत् स नात्र सन्देहो यावच्चन्द्रार्कतारकम्  ।  
तत्र दत्तानि दानानि जायन्ते चाक्षयाणि वै  ॥ गर्प्_२,३६।२६ ॥  
आतुरे सति दातव्यं निर्धनैरपि मानवैः  ।  
गावस्तिला हिरण्यञ्च सप्तधान्यं विशेषतः  ॥ गर्प्_२,३६।२७ ॥  
दानवन्तं नरं दृष्ट्वा हृष्टाः सर्वे दिवौकसः  ।  
ऋषिभिः सह धर्मण चित्रगुप्तेन सर्वदा  ॥ गर्प्_२,३६।२८ ॥  
आत्मायत्तं धनं यावत् तावद्विप्रे समर्पयेत्  ।  
पराधीनं मृते सर्वं कृपया कः प्रदास्यति  ॥ गर्प्_२,३६।२९ ॥  
पित्रुद्देशेन यः पुत्त्रैर्धनं विप्रकरे ऽर्पितम्  ।  
आत्मानं सधनं तेन चक्रे पुत्रप्रपौत्रकैः  ॥ गर्प्_२,३६।३० ॥  
पितुः शतगुणं दत्तं सहस्रं मातुरुच्यते  ।  
भगिन्या शतसाहस्रं सोदर्ये दत्तमक्षयम्  ॥ गर्प्_२,३६।३१ ॥  
यदि लोभान्न यच्छन्ति प्रमादान्मोहतो ऽपि वा  ।  
मृताः शोचन्ति ते सर्वे कदर्याः पापिनस्त्विति  ॥ गर्प्_२,३६।३२ ॥  
अतिक्लेशेन लब्धस्य प्रकृत्या चञ्चलस्य च  ।  
गतिरेकैव वित्तस्य दानमन्या विपत्तयः  ॥ गर्प्_२,३६।३३ ॥  
मृत्युः शरीगोप्तारं वसुरक्षं वसुन्धरा  ।  
दुश्चारिणीव हसति स्वपतिं पुत्रवत्सलम्  ॥ गर्प्_२,३६।३४ ॥  
उदासे धार्मिकः सौम्यः प्राप्यापि विपुलं धनम्  ।  
तृणवन्मन्यते तार्क्ष्य आत्मानं वित्तमप्यथ  ॥ गर्प्_२,३६।३५ ॥  
न चैवोपद्रवास्तस्य मोहजालो न चैव हि  ।  
मृत्युकाले न च भयं यमदूतसमुद्भवम्  ॥ गर्प्_२,३६।३६ ॥  
समाः सहस्राणि च सप्त वै जले दशैकमग्नौ पवने च षोडश  ।  
महाहवे पष्टिरशीतिर्गोगृहे अनाशके काश्यप चाक्षया गतिः  ॥ गर्प्_२,३६।३७ ॥  
  
इति श्रीगारुडे महापुराणे उत्तरखण्डे द्वितीयांशे धर्मकाण्डे प्रेतकल्पे श्रीकृष्णगरुडसंवादे ऽनशनमृत गतिनिरूपणं नाम षट्त्रिंशो ऽध्यायः  
  
  
_____________________________________________________________  
  
श्रीगरुडमहापुराणम्- ३७  
तार्क्ष्य उवाच  ।  
उदकुम्भप्रदानं मे कथयस्व यथातथम्  ।  
विधिना केन कर्तव्या कृतिरेषा जनार्दन  ॥ गर्प्_२,३७।१ ॥  
किंलक्षणाः केन पूर्णाः कस्य देया जनार्दन  ।  
कस्मिन् काले प्रदातव्या प्रेततृप्तिप्रसाधकाः  ॥ गर्प्_२,३७।२ ॥  
श्रीकृष्ण उवाच  ।  
सत्यं पुनः प्रवक्ष्यामि उदकुम्भप्रदानकम्  ।  
प्रेतोद्देशेन दातव्या अन्नपानीयसंयुताः  ।  
विशेषेण महापक्षिन् प्रेतमुक्तिप्रदायकाः  ॥ गर्प्_२,३७।३ ॥  
द्वादशाहे च पण्मासे त्रैपक्षे वापि वत्सरे  ।  
उदकुम्भाः प्रदातव्या मार्गे तस्य सुखाय वै  ॥ गर्प्_२,३७।४ ॥  
अहन्यहनि दातव्या उदकुम्भास्तिलैर्युताः  ।  
सुलिप्ते भूमिभागे तु पक्कान्नजलपूरिताः  ॥ गर्प्_२,३७।५ ॥  
प्रेतस्य तत्र दातव्यं भाजनञ्च यदृच्छया  ।  
सुप्रीतस्तेन दत्तेन प्रेतो याम्यैः स गच्छति  ॥ गर्प्_२,३७।६ ॥  
द्वादशाहे विशेषेण उदकम्भान् प्रदापयेत्  ।  
विधिना तत्र सङ्कल्पय घटान् द्वादशसङ्ख्यकान्  ॥ गर्प्_२,३७।७ ॥  
एकाषि बर्धनी तत्र पक्वान्नफलपूरिता  ।  
विष्णुमुद्दिश्य दातव्या सङ्कल्प्य ब्राह्मणे शुभे  ॥ गर्प्_२,३७।८ ॥  
एको वै धर्मराजाय तेन तुष्टेन मुक्तिभाक्  ।  
चित्रगुप्ताय चैकं तु गतस्तत्र सुखी भवेत्  ॥ गर्प्_२,३७।९ ॥  
षोडशाद्याः प्रदातव्या माषान्नजलपूरिताः  ॥ गर्प्_२,३७।१० ॥  
उक्त्रान्तिश्राद्धमारभ्य श्राद्धषोडषोडशकस्य तु  ।  
षोडशब्राह्मणानान्तु एकैकं विनिवदयेत्  ॥ गर्प्_२,३७।११ ॥  
एकादशाहात्प्रभृति देयो नित्यं दृढाह्वयः  ।  
पक्वान्नजलपूर्णो हि यावत् संवत्सरं दिनम्  ॥ गर्प्_२,३७।१२ ॥  
जलपात्राणि वृद्धानि दत्तानिघटकानि च  ।  
एका वै वर्धनी तत्र तस्यां पात्रन्तु वंशजम्  ॥ गर्प्_२,३७।१३ ॥  
वस्त्रेणाच्छादयेत् तान्तु पूजयित्वा सुगन्धिभिः  ।  
ब्राह्मणेभ्यो विशेषेण जलपूर्णानि दापयेत्  ॥ गर्प्_२,३७।१४ ॥  
अहन्यहनि सङ्कल्प्य विधिपूर्वं खगेश्वर  ।  
ब्राह्मणाय कुलीनाय वेदवृत्तयुताय च  ॥ गर्प्_२,३७।१५ ॥  
विद्यावृत्तवते देयं मूर्खे तन्न कदाचन  ।  
समर्थो वेदवृत्ताढ्यस्तारणे तरणे ऽपि च  ॥ गर्प्_२,३७।१६ ॥  
  
इति श्रीगारुडे महापुराणे द्वितीयांशे प्रेतकल्पे धर्मकाण्डे सोदकुम्भश्राद्धनिरूपणं नाम सप्तत्रिंशो ऽध्यायः  
  
  
_____________________________________________________________  
  
श्रीगरुडमहापुराणम्- ३८  
तार्क्ष्य उवाच  ।  
दानतीर्थार्थितं मोक्षं स्वर्गञ्च वद मे प्रभो  ।  
केन मोक्षमवाप्नोति केन स्वर्गे वसेच्चिरम्  ॥ गर्प्_२,३८।१ ॥  
केन गच्छति तेजस्तु स्वर्लोकात् सत्यलोकतः  ।  
मानुष्यं केन लभते नरकेशु निमज्जति  ॥ गर्प्_२,३८।२ ॥  
एतन्मे वदनिश्चित्य भक्तानां मोक्षदायक  ।  
ब्रूहि कस्मिन् मृते स्वर्गे पुनर्जन्म न विद्यते  ॥ गर्प्_२,३८।३ ॥  
श्रीविष्णुरुवाच  ।  
मानुष्यं भारते वर्षे त्रयोदशसु जातिषु  ॥ गर्प्_२,३८।४ ॥  
तत् प्राप्य म्रियते क्षेत्रे पुनर्जन्म न विद्यते  ।  
अयोध्या मथुरा माया काशी काञ्ची अवन्तिका  ॥ गर्प्_२,३८।५ ॥  
पुरी द्वारवती ज्ञेया सप्तैता मोक्षदायिकाः  ।  
सन्न्यस्तमिति यो ब्रुयात् प्राणैः कण्ठगतैरपि  ॥ गर्प्_२,३८।६ ॥  
मृतो विष्णुपुरं याति न पुनर्जायते क्षितौ  ।  
सकृदुच्चरितं येन हरिरित्यक्षरद्वयम्  ॥ गर्प्_२,३८।७ ॥  
बद्धः परिकरस्तेन मोक्षाय गमनं प्रति  ।  
कृष्णकृष्णेति कृष्णेति यो मां स्मरति नित्यशः  ॥ गर्प्_२,३८।८ ॥  
जल भित्त्वा यथा पद्मं नरकादुद्धराम्यहम्  ।  
शालग्रामजिला यत्र यत्र द्वारवती शिला  ॥ गर्प्_२,३८।९ ॥  
उभयोः सङ्गमो यत्र मुक्तिस्तत्र न संशयः  ।  
शालग्रामशिला यत्र पापदोषक्षयावहा  ॥ गर्प्_२,३८।१० ॥  
तत्सन्निधानमरणान्मुक्तिर्जन्तोः सुनिश्चता  ।  
रोपणात् पालनात् सेकाद्ध्यानस्पर्शनकीर्तनात्  ।  
तुलसी दहते पापं नृणां जन्मार्जितं खग  ॥ गर्प्_२,३८।११ ॥  
ज्ञानहृदे सत्यजले रागद्वेषमलापहे  ।  
यः स्नातो मानसे तीर्थे न स लिप्येत पातकैः  ॥ गर्प्_२,३८।१२ ॥  
न काष्ठे विद्यते देवो न शिलायां कदाचन  ।  
भावे हि विद्यते देवस्तस्माद्भावं समाचरेत्  ॥ गर्प्_२,३८।१३ ॥  
प्रातः प्रातः प्रपश्यन्ति नर्मदां मत्स्यघातिनः  ।  
न ते शिवपुरीं यान्ति चित्तवृत्तिर्गरीयसी  ॥ गर्प्_२,३८।१४ ॥  
यादृक् चित्तप्रतीतिः स्यात् तादृक् कर्मफलं नृणाम्  ।  
परलोकगतिस्तादृक सूचीसूत्रविचारवत्  ॥ गर्प्_२,३८।१५ ॥  
ब्राह्मणार्थे गवार्थे च स्त्रीणां बलवधेषु च  ।  
प्राणत्यागपरो यस्तु स वै मोक्षमवाप्नुयात्  ॥ गर्प्_२,३८।१६ ॥  
अनाशके मृतौ यस्तु स वै मोक्षमवाप्नुयात्  ।  
अनाशके मृतो यस्तु स मुक्तः सर्वबन्धनैः  ॥ गर्प्_२,३८।१७ ॥  
दत्त्वा दानानि विप्रेभ्यस्ततो मोक्षमवाप्नुयात्  ।  
एते वै मोक्षमार्गाश्च स्वर्गमार्गास्तथैव च  ॥ गर्प्_२,३८।१८ ॥  
गोग्रहे देशविध्वंसे मरणं रणतीर्थयोः  ।  
उत्तमाधममध्यस्य बाध्यमानस्य देहिनः  ।  
आत्मानं तत्र सन्त्यज्य स्वर्गवासं लभेच्चिरम्  ॥ गर्प्_२,३८।१९ ॥  
जीवितं मरणञ्चैव द्वयं शिक्षेत पण्डितः  ।  
जीवितं दानभोगाभ्यां मरणं रणतीर्थयोः  ॥ गर्प्_२,३८।२० ॥  
हरिक्षेत्रे कुरुक्षेत्रे भृगुक्षेत्रे तथैव च  ।  
प्रभासे श्रीस्थले चैव अर्बुदे च त्रिपुष्करे  ॥ गर्प्_२,३८।२१ ॥  
भूतेश्वरे मृतो यस्तु स्वर्गे वसति मानवः  ।  
ब्रह्मणो दिवसं यावत् ततः पतति भूतले  ॥ गर्प्_२,३८।२२ ॥  
वर्षवृत्तिन्तु यो दद्याद्ब्राह्मणे दोषवर्जिते  ।  
सर्वं कलं स मुद्धृत्य स्वर्गलोके महीयते  ॥ गर्प्_२,३८।२३ ॥  
कन्यां विवाहयेद्यस्तु ब्राह्मणं वेदपारगम्  ।  
इन्द्रलोके वसेत् सो ऽपि स्वकुलैः परिवेष्टितः  ॥ गर्प्_२,३८।२४ ॥  
महादानानि दत्वा च नरस्तत्फलमामुयात्  ॥ गर्प्_२,३८।२५ ॥  
वापी कूपतडागानामारामसुरसद्मनाम्  ।  
जीर्णोद्धारं प्रकुर्वाणः पूर्वकर्तुः फलं लभेत्  ।  
जीर्णोद्धारेण वा तेषां तत् पुण्यं द्विगुणं भवेत्  ॥ गर्प्_२,३८।२६ ॥  
शीतवा तातपहरमपि पर्णकुटीरकम्  ।  
कृत्वा विप्राय विदुषे प्रददाति कुटुम्बिने  ॥ गर्प्_२,३८।२७ ॥  
तिस्रः कोट्योर्धकोटी च नरः स्वर्गे महीयते  ॥ गर्प्_२,३८।२८ ॥  
या स्त्री सवर्णा संशुबा मृतं पतिमनुव्रजेत्  ।  
सा मृता स्वर्गमाप्नोति वर्षाणां रोमसङ्ख्यता  ॥ गर्प्_२,३८।२९ ॥  
पुत्रपौत्रादिकं त्यक्त्वा स्वपतिं यानुगच्छति  ।  
स्वर्गं लभेतां तौ चोभौ दिव्यस्त्रीभिरलङ्कृतौ  ॥ गर्प्_२,३८।३० ॥  
कृत्वा पापान्यनेकानि भर्तृद्रोहमतिः सदा  ।  
प्रक्षालयति सर्वाणि या स्वं पतिमनुव्रजेत्  ॥ गर्प्_२,३८।३१ ॥  
महापापसमाचारो भर्ता चेद्दुष्कृती भवेत्  ।  
तस्याप्यनुव्रता नारी नारायेत् सर्वकिल्बिषम्  ॥ गर्प्_२,३८।३२ ॥  
ग्रासमात्रं नियमतो नित्यदानं करोति यः  ।  
चतुश्चामरसंयुक्तविमानेनाधिगच्छति  ॥ गर्प्_२,३८।३३ ॥  
यत् कृतं हि मनुष्येण पापमामरणान्तिकम्  ।  
तत् सर्वं नाशमायाति वर्षवृत्तिप्रदानतः  ॥ गर्प्_२,३८।३४ ॥  
भूतं भव्यं बविष्यञ्च पापं जन्मत्रयार्जितम्  ।  
पक्षालयति तत् सर्वं विप्रकन्योपनायनात्  ॥ गर्प्_२,३८।३५ ॥  
दशकूपसमा वापि दशवापीसमं सरः  ।  
सरो भिर्दशभिस्तुल्या या प्रपा निर्जले वने  ॥ गर्प्_२,३८।३६ ॥  
या वापी निर्जले देशे यद्दानं निर्धने द्विजे  ।  
प्राणिनां यो दयां धत्ते स भवेन्नाकनायकः  ॥ गर्प्_२,३८।३७ ॥  
एवमादिभिरन्यैश्च सुकृतैः स्वर्गभाग्भवेत्  ।  
स तत् सर्वं फलं प्राप्य प्रतिष्ठां परमां लभेत्  ॥ गर्प्_२,३८।३८ ॥  
फल्गु कार्यं परित्यज्य सततं धर्मवान् भवेत्  ।  
दानं दमो दया चेति सारमेतत् त्रयं भुवि  ॥ गर्प्_२,३८।३९ ॥  
दानं साधोर्दरिद्रस्य शून्यलिङ्गस्य पूजनम्  ।  
अनाथप्रेतसंस्कारः कोटियज्ञफलप्रदः  ॥ गर्प्_२,३८।४० ॥  
  
इति श्रीगारुडे महापुराणे उत्तरखण्डे द्वितीयांशे धर्मकाण्डे प्रेतकल्पे श्रीकृष्णगरुडसंवादे उत्तमलोकगत्यागतिमोक्षमानुष्यहेतुनिरूपणं नामाष्टात्रिंशत्तमो ऽध्यायः  
  
  
_____________________________________________________________  
  
श्रीगरुडमहापुराणम्- ३९  
तार्क्ष्य उवाच  ।  
सूतकानां विधिं ब्रूहि दयां कृत्वा मयिप्रभो  ।  
विवेकाय हि चित्तस्य मानवानां हिताय च  ॥ गर्प्_२,३९।१ ॥  
श्रीकृष्ण उवाच  ।  
मृते जन्मनी पक्षीन्द्र सूतकं स्याच्चतुर्विधम्  ।  
चतुर्णामपि वर्णानां सामान्यते विवर्जितम्  ॥ गर्प्_२,३९।२ ॥  
उभयत्र दशाहानि कुलस्यान्नं विवर्जियेत्  ।  
दानं प्रतिग्रहो होमः स्वाध्यायश्च निवर्तते  ॥ गर्प्_२,३९।३ ॥  
देशं कालं तथात्मानं द्रव्यं द्रव्यप्रयाजनम्  ।  
उपपत्तिंव्मवस्थाञ्च ज्ञात्वां कर्म समाचरेत्  ॥ गर्प्_२,३९।४ ॥  
गुहावह्निप्रवेसे च देशान्तरमृतेषु च  ।  
स्नानं सचेलं कर्तव्यं सद्यः शौचं विधीयते  ॥ गर्प्_२,३९।५ ॥  
आमगर्भाश्च ये जीवा ये च गर्भाद्विनिः सृताः  ।  
न तेषामग्निसंस्कारो नाशौचं नोदकक्रिया  ॥ गर्प्_२,३९।६ ॥  
शिल्पिनः कारवो वैद्या दासीदासास्तथैव च  ।  
राजानः श्रोतियाश्चैव सद्यः शौचाः प्रकीर्तिताः  ॥ गर्प्_२,३९।७ ॥  
सत्री च (व्रती) मन्त्रपूतश्च आहिताग्निर्नृपस्तथा  ।  
एतेषां सूतकं नास्ति यस्य चेच्छन्ति पार्थिवाः  ॥ गर्प्_२,३९।८ ॥  
प्रसवे च सपिण्डानां न कुर्यात् सङ्करं द्विजः  ।  
दशाहाच्छ्रुध्यते माता अवगाह्य पिता शुचिः  ॥ गर्प्_२,३९।९ ॥  
विवाहोत्सवयज्ञेषु अन्तरा मृतसूतके  ।  
पूर्वसङ्कल्पितं वित्तं भोज्यं तन्मनुरब्रवीत्  ॥ गर्प्_२,३९।१० ॥  
सर्वेषामेवमाशौचं मातापित्रोस्तु सूतकम्  ।  
सूकतं मातुरेवस्यादुपस्पृश्य पिता शुचिः  ॥ गर्प्_२,३९।११ ॥  
अन्तर्दशाहे स्याताञ्चेत् पुनर्मरणजन्मनी  ।  
तावत् स्यादशुचिर्विप्रो यावत् तत् स्यादनिर्दशम्  ॥ गर्प्_२,३९।१२ ॥  
उदिते नियमे दाने आर्ते विप्रे निवेदयेत्  ।  
तथैव ऋषिभिः प्रोक्तं यथाकालं न दुष्यति  ॥ गर्प्_२,३९।१३ ॥  
मृन्मयेन तु पात्रेण तिलैर्मिश्रजलैः सह  ।  
मृत्तिकया तथान्ते च नरः स्नात्वा शुचिर्भवेत्  ॥ गर्प्_२,३९।१४ ॥  
दानं परिषदे दद्यात् सुवर्णं गोवृषं द्विजे  ।  
क्षत्त्रियो द्विगुणं चैव वैश्यस्तु त्रिगुणं तथा  ॥ गर्प्_२,३९।१५ ॥  
चतुर्गुणन्तु शूद्रेण दातव्यं ब्राह्मणे धनम्  ।  
एव मनुक्रमेणैव चातुर्वर्ण्यं विशुध्यति  ॥ गर्प्_२,३९।१६ ॥  
सप्ताष्टमान्तरै शीर्णे गृह्यसंस्कारवर्जिते  ।  
अहस्तु सूतकं तस्य त्वब्दानां सङ्ख्यया स्मृतम्  ॥ गर्प्_२,३९।१७ ॥  
ब्राह्मणार्थे विपन्ना ये नारीणां गोग्रहेषु च  ।  
आहवेषु विपन्नानामेकरात्त्रमशौचकम्  ॥ गर्प्_२,३९।१८ ॥  
न तेषामशुभं किञ्चिद्विप्राणां शुभकर्मणि  ।  
अनाथप्रेतसंस्कारं ये कुर्वन्तु नरोत्तमः  ॥ गर्प्_२,३९।१९ ॥  
न तेषामशुभङ्किञ्चिद्विप्रेण सहकारिणा  ।  
जलावगाहनात्तेषां सद्यः शुद्धिरुदाहृता  ॥ गर्प्_२,३९।२० ॥  
विनिवृत्ता यदा शूद्रा उदकान्तमुपस्थिताः  ।  
तदाविप्रेणद्रष्टव्या इति वेदविदोविदुः  ॥ गर्प्_२,३९।२१ ॥  
  
इति श्रीगारुडे महापुराणे उत्तरखण्डे द्वितीदृ धदृप्रेतकल्पे श्रीकृष्णगरुडसंवादे सूतककालादिनिरूपणं नामै कोनचत्वारिंशो ऽध्यायः  
  
  
_____________________________________________________________  
  
श्रीगरुडमहापुराणम्- ४०  
तार्क्ष्य उवाच  ।  
भगवन्ब्राह्मणाः केचिदपमृत्युवशं गताः  ।  
कथं तेषां भवेन्मार्गः किं स्थानं का गतिर्भवेत्  ॥ गर्प्_२,४०।१ ॥  
किञ्च युक्तं भवेत्तेषां विधानं वापि कीदृशम्  ।  
तदहं श्रोतुमिच्छामि ब्रूहि मे मधुसूदन  ॥ गर्प्_२,४०।२ ॥  
श्रीकृष्ण उवाच  ।  
प्रेतीभूताद्विजातीनां सम्भूते मृत्युवैकृते  ।  
तेषां मार्गगतिस्थानं विधानं कथयाम्यहम्  ॥ गर्प्_२,४०।३ ॥  
शृणु तार्क्ष्य परं गोप्यं जाते दुर्मरणे सति  ।  
लङ्घनैर्ये मृता विप्रा दंष्ट्रिभिश्चाभिघातिताः  ॥ गर्प्_२,४०।४ ॥  
कण्ठग्राह विमग्नानां क्षीणानां तुण्डघातिनाम्  ।  
विषाग्निवृषविप्रेभ्यो विषूच्या चात्मघातकाः  ॥ गर्प्_२,४०।५ ॥  
पतनोद्वन्धनजलैर्मृतानां शृणु संस्थितिम्  ।  
यान्ति ते नरकेघोरे ये च म्लेच्छादिभिर्हताः  ॥ गर्प्_२,४०।६ ॥  
श्वशृगालादिसंस्पृष्टा अदग्धाः कृमिसङ्ङ्कुलाः  ।  
उल्लङ्घिता मृता ये च महारोगैश्च पीडिताः  ॥ गर्प्_२,४०।७ ॥  
अभिसस्तास्तथाव्यङ्गा ये च पापान्नपोषिताः  ।  
चण्डालादुदकात्सर्पाद्ब्राह्मणाद्वैद्युताग्नितः  ॥ गर्प्_२,४०।८ ॥  
दष्ट्रिभ्यश्च पशुभ्यश्च वृक्षादिपतनान्मृताः  ।  
उदक्यामूतकीशूद्रारजकीसङ्गदूषिताः  ॥ गर्प्_२,४०।९ ॥  
तेन पापेन नरकान्मुक्ताः प्रेतत्वभागिनः  ।  
न तेषां कारयेद्दाहं सूतकं नोदकक्रियाम्  ॥ गर्प्_२,४०।१० ॥  
न विधानं मृताद्यं च न कुर्यादौर्ध्वदैहिकम्  ।  
तेषां तार्क्ष्य प्रकुर्वीत नारायणबलिक्रियाम्  ॥ गर्प्_२,४०।११ ॥  
सर्वलोकहितार्थाय शृणु पापभयापहाम्  ।  
षण्मासं ब्राह्मणे दाहस्त्रिमासं क्षत्त्रिये मतः  ॥ गर्प्_२,४०।१२ ॥  
सार्ध मासं तु वैश्यस्य सद्यः शूद्रे विधीयते  ।  
गङ्गायां यमुनायाञ्च नैमिषे पुष्करे ऽथ च  ॥ गर्प्_२,४०।१३ ॥  
तडागे जलूपूर्णे वा ह्रदे वा विमलोदके  ।  
वाप्यां कूपे गवां गोष्ठे गृहे वा प्रतिमालये  ॥ गर्प्_२,४०।१४ ॥  
कृष्णाग्रे कारयेद्विप्र बलिं नारायणाह्वयम्  ।  
प्रेताय तर्पणं कार्यं मन्त्रैः पौराणवैदिकैः  ॥ गर्प्_२,४०।१५ ॥  
सर्वौषध्यक्षतैर्मिश्रैर्विष्णुमुद्दिश्य तर्पयेत्  ।  
कार्यं पुरुषसूक्तेन मन्त्रैर्वा वैष्णवैरपि  ॥ गर्प्_२,४०।१६ ॥  
दक्षिणाभिमुखो भूत्वा प्रेतं विष्णुरिति स्मरेत्  ।  
अनादिनिधनो देवः शङ्खचक्रगदाधरः  ॥ गर्प्_२,४०।१७ ॥  
अव्ययः पुण्डरीकाक्षः प्रेतमोक्षप्रदो भवेत्  ।  
तर्पणस्यावसाने च वीतरागो विमत्सरः  ॥ गर्प्_२,४०।१८ ॥  
जितेन्द्रियमना भूत्वा शुचिप्मान्धर्मतत्परः  ।  
दानधर्मरतः शान्तः प्रणम्य वाग्यतः शुचिः  ॥ गर्प्_२,४०।१९ ॥  
यजमानो भबेत्तत्र शुचिर्वन्धुसमन्वितः  ।  
भक्त्या तत्र प्रकुर्वीत श्राद्धत्येकादशैव तु  ॥ गर्प्_२,४०।२० ॥  
सर्वकर्मविपाकेन एकैकाग्रे समाहितः  ।  
तोयव्रीहियवान् षष्ट्या गोधूमांश्च प्रियङ्गुकान्  ॥ गर्प्_२,४०।२१ ॥  
हविष्यान्नं शुभं मुद्रां छत्रोष्णीषे च चलेकम्  ।  
दापयेत्सर्वसस्यानि क्षीरक्षौद्रयुतानि च  ॥ गर्प्_२,४०।२२ ॥  
वस्त्रोपानहसंयुक्तं दद्यादष्टविधं पदम्  ।  
दापयेत्सर्वविप्रेभ्यो न कुर्यात्पङ्क्तिबन्धनम्  ॥ गर्प्_२,४०।२३ ॥  
भूमौ स्थितेषु पिण्डेषु गन्धपुष्पाक्षतान्वितम्  ।  
शङ्खपात्रे तथा ताम्रे तर्पणञ्च पृथक्पृथक्  ॥ गर्प्_२,४०।२४ ॥  
ध्यानधारणसंयुक्तो जानुभ्यामवनिं गतः  ।  
दातव्यं सर्वविप्रेभ्यो वेदशास्त्रविधानतः  ॥ गर्प्_२,४०।२५ ॥  
ऋचा वै दापयेदर्घ्यमेकोद्दिष्टे पृथक्पृथक्  ।  
आपोदेवीर्मधुमतीरादिपीठे प्रकल्पितम्  ॥ गर्प्_२,४०।२६ ॥  
उपयामगृहीतो ऽसि द्वितीयेर्ऽघं निवेदयेत्  ।  
येनापावकचक्षुषा तृतीये च कसल्पितम्  ॥ गर्प्_२,४०।२७ ॥  
ये देवासश्चतुर्थे तु समुद्रं गच्छ पञ्चमे  ।  
अग्निर्ज्योति स्तथा षष्ठे हिरण्यगर्भः सप्तमे  ॥ गर्प्_२,४०।२८ ॥  
यमाय त्वाष्टमे ज्ञेयं यज्जग्रन्नवमे तथा  ।  
तशमे याः फलिनीति पिण्डे चैकादशे ततः  ॥ गर्प्_२,४०।२९ ॥  
भद्रं कर्णेभिरिति च कुर्यात्पिण्डविसर्जनम्  ।  
कृत्वैकादशदेवत्यं श्राद्धं कुर्यात्परे ऽहनि  ॥ गर्प्_२,४०।३० ॥  
विप्रानावाहयेत्पञ्च चतुर्वेदविशारदान्  ।  
विद्याशीलगुणोपेतान्स्व कीयाञ्छीलसत्तमान्  ।  
अब्यङ्गान्सप्रशस्तांश्च न त् वर्ज्यान्कदाचन  ॥ गर्प्_२,४०।३१ ॥  
विष्णुः स्वर्णमयः कार्यो रुदस्ताम्रमयस्तथा  ।  
ब्रह्मा रूप्यमयस्तद्वद्यमो लोहमयो भवेत्  ॥ गर्प्_२,४०।३२ ॥  
सीसकं तु भवेत्प्रेतं त्वथ वा दर्भकं तथा  ।  
शन्नोदेवीति मन्त्रेण गोविन्दं पश्चिमे न्यसेत्  ॥ गर्प्_२,४०।३३ ॥  
अग्न आयाहीति रुद्रमुत्तरत्रैव विन्यसेत्  ।  
अग्निमीऌएति मन्त्रेण पूर्वेणैव प्रजापतिम्  ॥ गर्प्_२,४०।३४ ॥  
इषेत्वोर्जोति मन्त्रेण दक्षिणे स्थापयेद्यमम्  ।  
मध्ये मण्डलकं कृत्वा स्थाप्यो दर्भमयो नरः  ॥ गर्प्_२,४०।३५ ॥  
ब्रह्मा विष्णुस्तथा रुद्रो यमः प्रेतश्च पञ्चमः  ।  
पृथक्कुम्भे ततः स्थाप्याः पञ्चरत्नसमन्विताः  ॥ गर्प्_२,४०।३६ ॥  
वस्त्रयज्ञोपवीतानि पृथङ्मुद्रापराणि च  ।  
जपं कर्यात्पृथक्तत्र ब्रह्मादौ देवतासु च  ॥ गर्प्_२,४०।३७ ॥  
पञ्च श्राद्धानि कुर्वीत देवतानां यथाविधि  ।  
जलधारां ततो दद्यत्पीठेपीठे पृथक्पृथक्  ॥ गर्प्_२,४०।३८ ॥  
शङ्खे वा ताम्रपात्रे वा अलाभे मृन्मये ऽपि वा  ।  
तिलोदकं समादाय सर्वौषधिसमन्वितम्  ॥ गर्प्_२,४०।३९ ॥  
आसनोपानहौ च्छत्रं मुद्रिका च कमण्डलुः  ।  
भाजनं भाजनाधारं वस्त्राण्यष्टविधं पदम्  ॥ गर्प्_२,४०।४० ॥  
ताम्रपात्रं तिलैः पूर्णं सहिरण्यं सदक्षिणम्  ।  
दद्याद्ब्राह्मणमुख्याय विधियुक्तं खगेश्वर  ॥ गर्प्_२,४०।४१ ॥  
ऋग्वेदपारगे दद्याज्जातसस्यां वसुन्धराम्  ।  
यजुर्वेदमये विप्रे गाञ्च दद्यात्पयस्विनीम्  ॥ गर्प्_२,४०।४२ ॥  
सामगाय शिवोद्देशात्प्रदद्यात्कलधौतकम्  ।  
यमोद्देशात्तिलांल्लोहं ततो दद्याच्च दक्षिणाम्  ॥ गर्प्_२,४०।४३ ॥  
पश्चात्पुत्तलकं कार्यं सर्वौषधिसमन्वितम्  ।  
पलाशस्य च वृन्तानां विभागं शृणु काश्यप  ॥ गर्प्_२,४०।४४ ॥  
कृष्णाजिनं समास्तीर्य कुशैश्च पुरुषाकृतिम्  ।  
शतत्रयेण षष्ट्या च वृन्तैः प्रोक्तो ऽस्थिसञ्चयः  ॥ गर्प्_२,४०।४५ ॥  
विन्यस्य तानि वृन्तानि अङ्गेष्वेषु पृथक्पृथक्  ।  
चत्वारिंशच्छिरोदेशे ग्रीवायां दश विन्यसेत्  ॥ गर्प्_२,४०।४६ ॥  
विंशत्युरः स्थले दद्याद्विंशतिं जठरे ऽपि च  ।  
बाहुयुग्मे शतं दद्यात्कटि देशे च विंशतिम्  ॥ गर्प्_२,४०।४७ ॥  
ऊरुद्वये शतञ्चापि त्रिंशज्जङ्घाद्वये न्यसेत्  ।  
दद्याच्चतुष्टयं शिश्रे षड् दद्याद् वृषणद्वये  ।  
दश पादाङ्गुलीभागे एवमस्थीनि विन्यसेत्  ॥ गर्प्_२,४०।४८ ॥  
नारिकेलं शिरः स्थाने तुम्बं दद्याच्च तालुके  ।  
पञ्चरत्नं मुखे दद्याज्जिह्वायां कदलीफलम्  ॥ गर्प्_२,४०।४९ ॥  
अन्त्रेषु नालकं दद्याद्बालकं प्राण एव च  ।  
वसायीं मेदकं दद्याद्गोमूत्रेण तु मूत्रकम्  ॥ गर्प्_२,४०।५० ॥  
गन्धकं धातवो देयो हरितालं मनः शिला  ।  
रेतः स्थाने पारदञ्च पुरीषे पित्तलं तथा  ॥ गर्प्_२,४०।५१ ॥  
मनः शिलां तथा गात्रे तिलकल्कञ्च सन्धिषु  ।  
यवपिष्टं तथा मांसे मधु वै क्षौद्रमेव च  ॥ गर्प्_२,४०।५२ ॥  
केशेषु वै वटजटात्वचि दद्यान्मृगत्वचम्  ।  
कर्णयोस्तालपत्त्रञ्च स्तनयोश्चैव गुञ्जिकाः  ॥ गर्प्_२,४०।५३ ॥  
नासायां शतपत्त्रं च कमलं नाभिमण्डले  ।  
वृन्ताकं वृषणद्वन्द्वे लिङ्गे स्याद्गृञ्जनं शुभम्  ॥ गर्प्_२,४०।५४ ॥  
घृतं नाभ्यां प्रदेयं स्यात्कौपीने च त्रपु स्मृतम्  ।  
मौक्तिकं स्तनयोर्मूर्ध्नि कुङ्कुमेन विलेपनम्  ॥ गर्प्_२,४०।५५ ॥  
कर्पूरागुरुधूपैश्च शुभैर्माल्यैः सुगन्धिभिः  ।  
परिधानं पट्टसूत्रं हृदये रुक्मकं न्यसेत्  ॥ गर्प्_२,४०।५६ ॥  
ऋद्धिवृद्धी भुजौ द्वौ च चक्षुषोश्च कपर्दकौ  ।  
सिन्दूरं नेत्रकोणे च ताम्बूलाद्युपहारकैः  ॥ गर्प्_२,४०।५७ ॥  
सर्वौषधियुतं प्रेतं कृत्वा पूजा यथोदिता  ।  
साग्निके (कैश्चा) चापि विधिना यज्ञपात्रं न्यसेत्क्रमात्  ॥ गर्प्_२,४०।५८ ॥  
शिरोमे श्रीरिति ऋचा पुनन्तु वरुणेति च  ।  
प्रेतस्य पावनं कृत्वा शालिशालशिलोदकैः  ॥ गर्प्_२,४०।५९ ॥  
विष्णुमुद्दिश्य दातव्या सुशीलागौः पयस्विनी  ॥ गर्प्_२,४०।६० ॥  
(तिला लोहं हिरण्यं च कार्पासं लवणं तथा  ।  
सप्तधान्यं क्षितिर्गाव एकैकं पानं समृतम्  ॥ गर्प्_२,४०।६१ ॥  
तिलपात्रं ततो दत्त्वा पददानं तथैव च  ॥ गर्प्_२,४०।६१*१ ॥  
महादानानि देयानि तिलपात्रं तथेति च  ।  
ततो वैतरणी देया सर्वाभरणभूषिता  ॥ गर्प्_२,४०।६२ ॥  
कर्तव्यं वैष्णवं श्राद्धं प्रेतमुक्त्यर्थ मात्मवान्  ।  
प्रेतम्मोक्षं ततः कुर्याद्धृदि विष्णुं प्रकल्प्य च  ॥ गर्प्_२,४०।६३ ॥  
ॐ विष्णुरिति संस्मृत्य प्रेतं तन्मृत्युमेव च  ।  
अग्निदाहं ततः कुर्यात्सूतकन्तु दिनत्रयम्  ॥ गर्प्_२,४०।६४ ॥  
दशाहकर्त्रा पिण्डाश्च कर्तव्याः प्रेतभुक्तये  ।  
सर्वं वर्षविधिं कुर्यादेवं प्रेतश्च मुक्तिभाक्  ॥ गर्प्_२,४०।६५ ॥  
इति श्रीगारुडे महापुराणे उत्तरखण्डे द्वितीयांशे धर्मकाण्डे प्रेतकल्पे श्रीकृष्णगरुडसंवादे ऽपमृत्यौ सुखदुः खलाभालाभनिरूपणं नाम चत्वारिंशत्तमो ऽध्यायः  
  
  
_____________________________________________________________  
  
श्रीगरुडमहापुराणम्- ४१  
श्रीविष्णुरुवाच  ।  
वृषोत्सर्गं प्रकुर्वीत विधिपूर्वं खगेश्वर  ।  
कार्तिकादिषु मासेषु पौर्णमास्यां शुभे दिने  ॥ गर्प्_२,४१।१ ॥  
विवाहोत्सर्जनं श्राद्धं नान्दीमुखमुपक्रमेत्  ।  
कुर्याद्भुवश्च संस्कारानग्निस्थापनमेव च  ॥ गर्प्_२,४१।२ ॥  
वाप्यां कूपे गवां गोष्ठे स्थाप्याग्निं विधिवत्ततः  ।  
विवाहविधिना सर्वं कुर्याद्ब्राह्मणवाचनम्  ॥ गर्प्_२,४१।३ ॥  
पात्रासादनं श्रपणमुपयमनकुशादिकम्  ।  
पुर्युक्षणान्ते होमं च कर्या द्वै ब्राह्मणेन तु  ॥ गर्प्_२,४१।४ ॥  
आघारावाज्यभागौ च चक्षुषी च प्रदा पयेत्  ।  
प्रथमे ऽहरिति मन्त्रेण होतव्याश्च षडाहुतीः (तयः)  ॥ गर्प्_२,४१।५ ॥  
आघारावाज्यभागौ तु पायसेनाङ्गदेवताः  ।  
अग्नये रुद्राय शर्वाय पशुपतये उग्राय शिवाय  ।  
भवाय महादेवायेशानाय यमाय च  ॥ गर्प्_२,४१।६ ॥  
पिष्टकेन सकृद्धोमं पूषागा इति मन्त्रतः  ।  
उभयोः स्विष्टिकूद्धोमश्चरुणा पायसेन च  ॥ गर्प्_२,४१।७ ॥  
प्रथमं व्याहृतिहोमः प्रायश्चित्तं प्रजापतिः  ।  
संस्त्रवप्राशनं कुर्यात्प्रणीतापरिमोक्षणम्  ॥ गर्प्_२,४१।८ ॥  
पवित्रप्रतिपत्तिश्च ब्राह्मणे दक्षैणा ततः  ।  
षडङ्गरुद्रजाप्येन प्रोतो मोक्षमवाप्नुयात्  ॥ गर्प्_२,४१।९ ॥  
एकवर्णं वृषञ्चैव सकृद्वत्सतरीं खग  ।  
स्नापयित्वा ततः कुर्यात्सर्वालङ्कारभूषितम्  ॥ गर्प्_२,४१।१० ॥  
प्रतिष्ठाप्य च तद्युग्मं प्रेतो मोक्षमवाप्नुयात्  ।  
पुच्छेच तर्पणं कार्यमुच्छ्रिते मन्त्रपूर्वकम्  ।  
ब्राह्मणान् भोजयेत्पश्चाद्दक्षिणाभिश्च तोषयेत्  ॥ गर्प्_२,४१।११ ॥  
ततः श्राद्धं समुद्दिष्टमेकोद्दिष्टं यथाविधि  ।  
जलमन्नं तथा देयं प्रेतोद्धरणहेतवे  ॥ गर्प्_२,४१।१२ ॥  
द्वादशाहे ततः कुर्यान्मासेमासे पृथक्पथक्  ।  
एवं विधिः समायुक्तः प्रेतमोक्षे करोति हि  ॥ गर्प्_२,४१।१३ ॥  
  
इति श्रीगारुडे महापुराणे उत्तरखण्डे द्वितीयांशे धर्मकाण्डे प्रेतकल्पे श्रीकृष्णगरुडसंवादे वृषोत्सर्गनिरूपणं नामै कचत्वारिंशत्तमो ऽध्यायः  
  
  
_____________________________________________________________  
  
श्रीगरुडमहापुराणम्- ४२  
श्रीविष्णुरुवाच  ।  
यथा धेनुसहस्रेषु वत्सो विन्दति मातरम्  ।  
तथा पूर्वकृतं कर्म कर्तारमनुगच्छति  ॥ गर्प्_२,४२।१ ॥  
आदित्यो वरुणो विष्णुर्ब्रह्मा सोमो हुताशनः  ।  
शूलपाणिश्च भगवानभिनन्दति भूमिदम्  ॥ गर्प्_२,४२।२ ॥  
नास्ति भमिसमं दानं नास्ति भमिसमो निधिः  ।  
नास्ति सत्यसमो धर्मो नानृतात्पातकं परम्  ॥ गर्प्_२,४२।३ ॥  
अग्नेरपत्यं प्रथमं सुवर्णं भूर्वैष्णवी सूर्यसुताश्च गावः  ।  
लोकत्रयं तेन भवेत्प्रदत्तं यः काञ्चनं गां च महीं च दद्यात्  ॥ गर्प्_२,४२।४ ॥  
त्रीण्याहुरतिदानानि गावः पृथ्वी सरस्वती  ।  
नरकादुद्धरन्त्येते जपपूजनहोमतः  ॥ गर्प्_२,४२।५ ॥  
कृत्वा बहूनि पापानि रौद्राणि विपुलानि च  ।  
अपि गोचर्ममात्रेण भूमिदानेन शुध्यति  ॥ गर्प्_२,४२।६ ॥  
हरन्तमपि लोभेन निरुध्यैनं निवारयेत्  ।  
स याति नरके घोरे यस्तं न परिरक्षति  ॥ गर्प्_२,४२।७ ॥  
अकर्तव्यं न कर्तव्यं प्राणैः कण्ठगतैरपि  ।  
कर्तव्यमेव कर्तव्यमिति धर्मविदो विदुः  ॥ गर्प्_२,४२।८ ॥  
आकारप्रवर्तने पापं गोसहस्रवधैःसमम्  ।  
वृत्तिच्छेदे तथा वृत्तेः करणं लक्षधेनुकम्  ॥ गर्प्_२,४२।९ ॥  
वरमेकाप्यपहृता न तु दत्तं गवां शतम्  ।  
एकां हृत्वा शतं दत्त्वा न तेन समता भवेत्  ॥ गर्प्_२,४२।१० ॥  
स्वयमेव तु यो दत्त्वा स्वयमेव प्रबाधते  ।  
स पापी नरकं याति यावदाभूतसम्प्लवम्  ॥ गर्प्_२,४२।११ ॥  
न चाश्वमेधेन तथा विधिवद्दक्षिणावता  ।  
अवृत्तिकर्शिते दीने ब्राह्मणे गक्षिते यथा  ॥ गर्प्_२,४२।१२ ॥  
न तद्भवति वेदेषु यज्ञे सुबहुदक्षिणे  ।  
यत्पुण्यं दुर्बले त्रस्ते ब्राह्मणे परिरक्षिते  ॥ गर्प्_२,४२।१३ ॥  
ब्रह्मस्वैश्चसुपुष्टानि वाहनानि बलानि च  ।  
युद्धकाले विशीर्यन्ते सैकताः सेतवो यथा  ॥ गर्प्_२,४२।१४ ॥  
स्वदत्तां परदत्तां वा यो हरेच्च वसुन्धराम्  ।  
षष्टिवर्षसहस्राणि विष्ठायां जायते कृमिः  ॥ गर्प्_२,४२।१५ ॥  
ब्रह्मस्वं प्रणयाद्भुक्तं दहत्यासप्तमं कुलम्  ।  
तदेव चौर्यरूपेण दहत्याचन्द्रतारकम्  ॥ गर्प्_२,४२।१६ ॥  
लोहचूर्णाश्मचूर्णानि कदाचिज्जरयेत्पुमान्  ।  
ब्रह्मस्वन्त्रिषु लोकेषु कः पुमाञ्जरयिष्यति  ॥ गर्प्_२,४२।१७ ॥  
देवद्रव्यविनाशेन ब्रह्मस्वहरणेन च  ।  
कुलान्यकुलतां यान्ति ब्राह्मणातिक्रमेण च  ॥ गर्प्_२,४२।१८ ॥  
ब्राह्मणाति क्रमो नास्ति विप्रे विद्याविवर्जिते  ।  
ज्वलन्तमग्निमुत्सृज्य न हि भस्मनि हूयते  ॥ गर्प्_२,४२।१९ ॥  
सङ्क्रान्तौ यानि दानानि हव्यकव्यानि यानि च  ।  
सप्तकल्पक्षयं यावद्ददात्यर्कः पुनः पुनः  ॥ गर्प्_२,४२।२० ॥  
प्रतिग्रहाध्यापनयाजनेषु प्रतिग्रहं स्वेष्टतमं वदन्ति  ।  
प्रतिग्रहाच्छ्रुध्यति जाप्यहोमं न याजनं कर्म पुनन्ति वेदाः  ॥ गर्प्_२,४२।२१ ॥  
सदा जापी सदा होमी परपाकविवर्जितः  ।  
रत्नपूर्णामपि महीं प्रतिगृह्णन्न लिप्यते  ॥ गर्प्_२,४२।२२ ॥  
  
इति श्रीगारुडे महापुराणे उत्तरखण्डे द्वितीयांशे धर्मकाण्डे प्रेतकल्पे श्रीकृष्णगरुडसंवादे भूदानादिनिरूपणं नाम द्विचत्वारिंशतमो ऽध्यायः  
  
  
_____________________________________________________________  
  
श्रीगरुडमहापुराणम्- ४३  
श्रीविष्णुरुवाच  ।  
जलाग्निबन्धनभ्रष्टा प्रव्रज्यानाशकच्युताः  ।  
ऐन्दवाभ्यां विशुध्यन्ति दत्त्वा धेनुं तथा वृषम्  ॥ गर्प्_२,४३।१ ॥  
ऊनद्वादशवर्षस्य चतुर्वर्षाधिकस्य च  ।  
प्रायश्चित्तं चरेन्माता पिता वान्यो ऽपि बान्धवः  ॥ गर्प्_२,४३।२ ॥  
अतो बालनरस्यापि नापराधो न पातकम्  ।  
राजदण्डो न तस्यास्ति प्रायश्चित्तं न विद्यते  ॥ गर्प्_२,४३।३ ॥  
रक्तस्य दर्शने दष्टे आतुरा स्त्री भवेद् यदि  ।  
चतुर्थे ऽह्नि पदादींश्च त्यक्त्वा स्नात्वा विशुध्यति  ॥ गर्प्_२,४३।४ ॥  
आतुरे स्नान उत्पन्ने दशकृत्वो ह्यनातुरः  ।  
स्नात्वास्नात्वास्पृशेदेनं ततः शुध्येत् स आतुरः  ॥ गर्प्_२,४३।५ ॥  
  
इति श्रीगारुडे महापुराणे उत्तरखण्डे द्वितीयांशे धर्मकाण्डे प्रेतकल्पे श्रीकृष्णगरुडसंवादे शुद्धिनिरूपणं नाम त्रिचत्वारिंशो ऽध्यायः  
  
  
_____________________________________________________________  
  
श्रीगरुडमहापुराणम्- ४४  
श्रीविष्णुरुवाच  ।  
स्वेच्छया तार्क्ष्य मरणं शृङ्गिदंष्ट्रिसरीसृपः  ।  
चाण्डालाद्यात्मघातैश्च विषाद्यैस्ताडनैस्तथा  ॥ गर्प्_२,४४।१ ॥  
जलाग्निपातवातैश्च निराहारादिभिस्तथा  ।  
येषामेव भवेन्मृत्युः प्रोक्तास्ते पापकर्मिणः  ॥ गर्प्_२,४४।२ ॥  
पाषड्यनाश्रमाश्चैव महापातकिनस्तथा  ।  
स्त्रियश्च व्यभिचारिण्य आरूढपतितास्तथा  ॥ गर्प्_२,४४।३ ॥  
न तेषां स्यान्नव श्राद्धं न संस्कारः सपिण्डनम्  ।  
श्राद्धानि षोडशोक्तानि न भवन्ति च तान्यपि  ॥ गर्प्_२,४४।४ ॥  
वेतनं यत् क्षिपेदप्सु गृह्याग्निश्च चतुष्पथे  ।  
पात्राणिनिर्दहेदग्नौ साग्निके पापकर्मणि  ॥ गर्प्_२,४४।५ ॥  
पूर्णे संवत्सरे तेषामित्थं कार्यं दयालुभिः  ।  
एकादशीं समासाद्य शुक्लपक्षे च काश्यप  ॥ गर्प्_२,४४।६ ॥  
विष्णुं यमं च सम्पूज्य गन्धपुष्पाक्षतादिभिः  ।  
दश पिण्डान् घृताक्तांश्च दर्भेषु मधुसंयुतान्  ॥ गर्प्_२,४४।७ ॥  
यज्ञोपवीति सतिलान् ध्यायन् विष्णुं यमं तथा  ।  
दक्षिणाभिमुखस्तूष्णीमेकैकं निर्वपेत् तुतान्  ॥ गर्प्_२,४४।८ ॥  
उद्धृत्य मिश्रितान् पश्चात् तीर्थे ऽभ्मः सु विनिः क्षिपेत्  ।  
क्षिपन् सङ्कीर्तयेन्नाम गोत्रं च मृतकस्य च  ॥ गर्प्_२,४४।९ ॥  
पुनरप्यर्चयेद्विष्णुं यमं कुसुमचन्दनैः  ।  
धूपदीपैः सनैवेद्यैर्भक्ष्यभोज्यसमन्वितैः  ॥ गर्प्_२,४४।१० ॥  
तस्मिन्नुपवसेदह्नि विप्रांश्चेव निमन्त्रयेत्  ।  
कुलविद्यातपोयुक्तान् साधुशीलसमन्वितान्  ॥ गर्प्_२,४४।११ ॥  
नव सप्ताथवा पञ्च स्वसामर्थ्यानुसारतः  ।  
अपरे ऽहनि मध्याह्ने यमं विष्णुं तथार्चयेत्  ॥ गर्प्_२,४४।१२ ॥  
उदङ्मुखांस्तथा विप्रांस्तान् सम्यगुपवेशयेत्  ।  
आवाहनार्घदानादौ विष्णुं यमसमन्वितम्  ॥ गर्प्_२,४४।१३ ॥  
यज्ञोपवीती कुर्वीत प्रेतनाम प्रकीर्तयेत्  ।  
प्रेतं यमं च विष्णुं च स्मरन् श्राद्धं समापयेत्  ॥ गर्प्_२,४४।१४ ॥  
अन्येभ्यश्चापि सर्वेभ्यः पिण्डदानार्थमुद्धरेत्  ।  
पृथग्वा दश पिण्डांश्च पञ्च दद्यात् क्रमेण तु  ॥ गर्प्_२,४४।१५ ॥  
प्रथमं विष्णवे दद्याद्ब्रह्मणे च शिवाय च  ।  
सभृत्याय शिवायाथ प्रेतायापि च पञ्चमम्  ॥ गर्प्_२,४४।१६ ॥  
नाम गोत्रं स्मरेत् तस्य विष्णुशब्दं प्रकीर्तयेत्  ।  
नमस्कारशिरस्कन्तु पञ्चमं पिण्डमुद्धरेत्  ॥ गर्प्_२,४४।१७ ॥  
गोभूमिपिण्डदानाद्यैः शक्त्या प्रेतं स्मरंश्च तम्  ।  
तिलैस्तिलांस्तु विप्राणां दर्भयुक्तेषु पाणिषु  ॥ गर्प्_२,४४।१८ ॥  
दद्यादन्नं द्विजानां च ताम्बूलं दक्षिणां तथा  ।  
एवं शिष्टतमं विप्रं हरिण्येन प्रपूजयेत्  ॥ गर्प्_२,४४।१९ ॥  
नाम गोत्रं स्मरन् दद्याद्विष्णुप्रीतोस्त्विति ब्रुवन्  ।  
अनुव्रज्य द्विजान् पश्चात् त्यक्ताम्भो दक्षिणामुखः  ॥ गर्प्_२,४४।२० ॥  
कीर्तयन्नामगोत्रे तु भुवि प्रीतोस्त्विति क्षिपेत्  ।  
मित्रबन्धुजनैः सार्धं शेषं भुञ्जीत वाग्यतः  ।  
प्रतिसंवत्सरादि स्यादेकोद्दिष्टविधानतः  ॥ गर्प्_२,४४।२१ ॥  
एवं कृते गमिष्यन्ति स्वर्लोकं पापकर्मिणः  ।  
सपिण्डीकरणादौ तु कृते चैवाप्नुवन्तिते  ॥ गर्प्_२,४४।२२ ॥  
अथ कश्चित् प्रमादेन म्रियते ह्युदकादिभिः  ।  
संसारप्रमुखस्तस्य सर्वं कुर्याद्यथाविधि  ॥ गर्प्_२,४४।२३ ॥  
प्रमादादिच्छया मर्त्यो न गच्छेत्सर्पसम्मुखः  ।  
पक्षयोरुभयोर्नागं पञ्चमीषु प्रपूजयेत्  ॥ गर्प्_२,४४।२४ ॥  
कुर्यात् पिष्टमयीं लेखां नागानामाकृतिं भुवि  ।  
अर्चयेत् तां सितैः पुष्पैः सुगन्धैश्चन्दनेनच  ॥ गर्प्_२,४४।२५ ॥  
प्रदद्याद्धूपदीपन्तु तण्डुलांश्च सितान् क्षिपेत्  ।  
आमपिष्टं तथैवान्नं क्षीरञ्च विनिवेदयेत्  ॥ गर्प्_२,४४।२६ ॥  
उपस्थाय वदेदेवं मुञ्चन् मुद्रांशुकानि च  ।  
मधुरं तद्दिने ऽश्रीयाद्देवश्राद्धं समापयेत्  ॥ गर्प्_२,४४।२७ ॥  
सौवर्णं शक्तितो नागं ततो दद्याद्द्विजोत्तमे  ।  
धेनुं दत्त्वा ततो ब्रूयात् प्रीयतां नागराडिति  ॥ गर्प्_२,४४।२८ ॥  
यथाविभव्यं कुर्वीत कर्माण्यन्यानि पूर्ववत्  ।  
स्वशाखोक्तविधानेन इत्थं कुर्याद्यथातथम्  ।  
प्रेतत्वान्मोचयेत् तांस्तु स्वर्गमार्गं नयेत् च  ॥ गर्प्_२,४४।२९ ॥  
  
इति श्रीगारुडे महापुराणे उत्तरखण्डे द्वितीयांशाख्ये धर्मकाण्डे प्रेतकल्पे श्रीकृष्णगरुडसंवादे दुर्मरणे कार्याकार्यक्रियादिनिरूपणं नाम चतुश्चत्वारिंशो ऽध्यायः  
  
  
_____________________________________________________________  
  
श्रीगरुडमहापुराणम्- ४५  
श्रीविष्णुरुवाच  ।  
प्रत्यब्दं श्राद्धमेवं ते कथयामि खगेश्वर  ।  
प्रत्यब्दं पार्वणेनैव कुर्यातां क्षेत्रजोरसौ  ॥ गर्प्_२,४५।१ ॥  
विधिनाचेतरैरेवमेकोद्दिष्टं न पार्वणम्  ॥ गर्प्_२,४५।२ ॥  
अनग्नेश्च सुतौ स्यातामनग्नी क्षेत्रजोरसौ  ।  
एकोद्दिष्टं न कुर्यातां प्रत्यब्दं तौ तु पार्वणम्  ॥ गर्प्_२,४५।३ ॥  
यदा त्वन्यतरः साग्निः पुत्रो वाप्यथवा पिता  ।  
प्रत्यब्दं पार्वणं तत्र कुर्यातां क्षेत्रजौरसौ  ॥ गर्प्_२,४५।४ ॥  
अनग्नयः साग्नयो वा पुत्रा वा पितरो ऽपि वा  ।  
एकोद्दिष्टं सुतैः कार्यं क्षयाह इति केचन  ॥ गर्प्_२,४५।५ ॥  
दर्शकाले क्षयो यस्य प्रेतपक्षे ऽथ वा पुनः  ।  
प्रत्यब्दं पार्वणं कार्यं तस्य सर्वैः सुतैरपि  ॥ गर्प्_२,४५।६ ॥  
एकोद्दिष्टमपुत्राणां पुंसां स्याद्योपितामपि  ।  
एकोद्दिष्टे कुशा ग्राह्याः समूला यज्ञकर्मणि  ।  
बहिर्लूनाः सकृल्लनाः श्राद्धं वृद्धिमृते सदा  ॥ गर्प्_२,४५।७ ॥  
कर्तव्ये पार्वणे श्राद्धे आशौचं यदि जायते  ।  
आशौचावगमे कुर्याच्छ्राद्धं हि तदनन्तरम्  ॥ गर्प्_२,४५।८ ॥  
एकोद्दिष्टे तु सम्प्राप्ते यदि विघ्नः प्रजायते  ।  
मासेन्यस्मिन् तिथौ तस्यां कुर्याच्छ्राद्धं तदैव हि  ॥ गर्प्_२,४५।९ ॥  
तूष्णीं श्राद्धान्तु शूद्रस्य भार्यायास्तत्सुतस्य च  ।  
कन्यायाश्च द्विजातीनामनुपेतद्विजस्य च  ॥ गर्प्_२,४५।१० ॥  
एककाले गता सूनां बहूनामथ वा द्वयोः  ।  
तन्त्रेण श्रपणं कुर्याच्छ्राद्धं कुर्यात् पृथक्पृथक्  ॥ गर्प्_२,४५।११ ॥  
दद्यात् पूर्वं मृतस्यादौ द्वितीयस्य ततः पुनः  ।  
तृतीयस्य ततः कुर्यात् सन्निपाते त्वयं विधिः (क्रमः)  ॥ गर्प्_२,४५।१२ ॥  
प्रत्यब्दमेवं यः कुर्याद्यथातथमतन्द्रितः  ।  
तारयित्वा पितॄन् सर्वान् प्राप्नोति परमां गतिम्  ॥ गर्प्_२,४५।१३ ॥  
न ज्ञायते मृताहश्चेत् प्रस्थानदिनमेव च  ।  
मासश्चेत् स्यात् परिज्ञातस्तद्दर्शे स्यान्मृताहिकम्  ॥ गर्प्_२,४५।१४ ॥  
यदा मासो न विज्ञातो विज्ञातं दिनमेव च  ।  
तदा मार्गशिरे मासि माघे वा तद्दिनं भवेत्  ॥ गर्प्_२,४५।१५ ॥  
दिनमासावविज्ञातौ मरणस्य यदा पुनः  ।  
प्रस्थानदिनमासौ तु ग्राह्यौ श्राद्धे मयोदितौ  ॥ गर्प्_२,४५।१६ ॥  
प्रस्थानस्यापि न ज्ञातौ दिनमासौ यदा पुनः  ।  
मृतवार्ताश्रुतौ ग्राह्यौ पूर्वप्रोक्तक्रमेण तु  ॥ गर्प्_२,४५।१७ ॥  
प्रवासमन्तरेणापि स्यातां तौ विस्मृतौ यदा  ।  
तदानीमपि तौ ग्राह्यौ पूर्ववत् तु मृताहिके  ॥ गर्प्_२,४५।१८ ॥  
गृहस्थे प्रोषिते यच्च कश्चित्तु म्रियते गृहे  ।  
आसौचापगमे यत्र प्रारब्धे श्राद्धकर्मणि  ॥ गर्प्_२,४५।१९ ॥  
प्रत्यागतश्चेज्जानाति तत्र वृत्तं गृही तथा  ।  
आशौचं गृहिणस्तेषां न द्रव्यादेस्तदा भवेत्  ॥ गर्प्_२,४५।२० ॥  
पुत्रादिना यदारब्धं श्राद्धं तत्त्वेन वाखिलम्  ।  
समापनीयं तत्रापि श्राद्धं गृहीतु दूरतः  ॥ गर्प्_२,४५।२१ ॥  
दात्रा बोक्त्रा च न ज्ञातं सूतकं मृतकं तथा  ।  
उभयोरपि तद्दोषं नारोपयति कर्हिचित्  ॥ गर्प्_२,४५।२२ ॥  
यदा त्वन्यतरज्ञातं सूतकं मृतकं तथा  ।  
भोक्तुरेव तदा दोषो नान्यो दाता प्रदुष्यति  ॥ गर्प्_२,४५।२३ ॥  
इत्युक्तेन प्रकारेण यः कुर्यान्मृतवासरम्  ।  
अविज्ञातमृताहस्य सततं तारयत्यसौ  ॥ गर्प्_२,४५।२४ ॥  
नित्यश्राद्धे ऽथ गन्धाद्यैर्द्विजानभ्यर्च्य भक्तितः  ।  
सर्वान् पितृगणान् सम्यक् सहैवोद्दिश्य योजयेत्  ॥ गर्प्_२,४५।२५ ॥  
आवाहनं स्वधाकारो पिण्डाग्नौकरणादिकम्  ।  
ब्रह्मचर्यादिनियमा विश्वदेवास्तथैव च  ॥ गर्प्_२,४५।२६ ॥  
नित्यश्राद्धे त्यजेदेतान् भोज्यमन्नं प्रकल्पयेत्  ।  
दत्त्वा तु दक्षिणां शक्त्या नमस्कारैर्विसर्जयेत्  ॥ गर्प्_२,४५।२७ ॥  
देवानुद्दिश्य विश्वादीन् यद्दद्याद्द्विजभोजनम्  ।  
तन्नित्यश्राद्धवत् कार्यं देवश्राद्धं तदुच्यते  ॥ गर्प्_२,४५।२८ ॥  
मातृश्राद्धन्तु पूर्वेण कर्मादौ पैतृकं तथा  ।  
उत्तरे ऽहनि वृद्धौ स्यान्मातामहगणस्य तु  ॥ गर्प्_२,४५।२९ ॥  
श्राद्धत्रयं प्रकुर्र्वीत वैश्वदेवन्तुतान्त्रिकम्  ॥ गर्प्_२,४५।३० ॥  
मातृभ्यः कल्पयेत्पूर्वं पितृभ्यस्तदनन्तरम्  ।  
मातामहेभ्यश्च तथा दद्यादित्थं क्रमेण तु  ॥ गर्प्_२,४५।३१ ॥  
मातृश्राद्धे तु विप्राणामभावे सुकुलोद्गताः  ।  
पतिपुत्रान्विताः साध्व्यो योषितो ऽष्टौ च भावयेत्  ॥ गर्प्_२,४५।३२ ॥  
इष्टापूर्तादिके श्राद्धं कुर्यादाभ्युदयं तथा  ।  
उत्पातादिनिमित्तेषु नित्य श्राद्धवदेव तु  ॥ गर्प्_२,४५।३३ ॥  
नित्यं दैवञ्च वृद्धिञ्च काम्यं नैमित्तिकं तथा  ।  
श्राद्धान्युक्तप्रकारेण कुर्वन् सिद्धिमवाप्नुयात्  ।  
इति ते कथितं तार्क्ष्य किमन्यत्परिपृच्छसि  ॥ गर्प्_२,४५।३४ ॥  
  
इति श्रीगारुडे महापुराणे उत्तरखण्डे द्वितीयांशे धर्मकाण्डे प्रेतकल्पे श्रीकृष्णगरुडसंवादे प्रत्याब्दिकादिश्राद्धनिरूपणं नाम पञ्चचत्वारिंशो ऽध्यायः  
  
  
_____________________________________________________________  
  
श्रीगरुडमहापुराणम्- ४६  
तार्क्ष्य उवाच  ।  
सुकृतस्य प्रभावेण स्वर्गो नानाविधो नणाम्  ।  
भोगाः सौख्याति रूपञ्च बलं बुद्धैः पराक्रमः  ॥ गर्प्_२,४६।१ ॥  
सत्यं पुण्यवतां देव जायते ऽत्र परत्र च  ।  
सत्यंसत्यं पुनः सत्यं वेदवाक्यं न चान्यथा  ॥ गर्प्_२,४६।२ ॥  
धर्मो जयति नाधर्मः सत्यं जयाते नानृतम्  ।  
क्षमा जयति न क्रोधो विष्णुर्जयति नासुरः  ॥ गर्प्_२,४६।३ ॥  
तद्वत्सत्यं मया ज्ञातं सुकृताच्छोभनं भवेत्  ।  
यतोत्कृष्टतमं पुण्यं तथोत्कृष्टतरोनरः  ॥ गर्प्_२,४६।४ ॥  
एवन्तु श्रोतुमिच्छामि जायन्ते पापिनो यथा  ।  
येन कर्मविपाकेन यथा नियमभाग्भवेत्  ॥ गर्प्_२,४६।५ ॥  
यांयां योनिमवाप्नोति यथारूपश्च जायते  ।  
तन्मे वद सुरश्रेष्ठ समासेनापि काङ्क्षितम्  ॥ गर्प्_२,४६।६ ॥  
श्रीकृष्ण उवाच  ।  
शुभाशुभफलैस्तार्क्ष्य भुक्तभोगा नरास्त्विह  ।  
जायन्ते लक्षणैर्यैस्तुतानि मे शृणु काश्यप  ॥ गर्प्_२,४६।७ ॥  
गुरुरात्मवतां शास्ता राजा शास्ता दुरात्मनाम्  ।  
इह प्रच्छन्नपापानां शास्ता वैवस्वतो यमः  ॥ गर्प्_२,४६।८ ॥  
प्रायश्चित्तेष्वचीर्णेषु यमलोका ह्यनेकधा  ।  
यातनाभिर्विमुक्ता ये यान्ति ते जीवसन्ततीम्  ॥ गर्प्_२,४६।९ ॥  
गत्वा मानुषभावे तु पापचिह्ना भवन्ति ते  ।  
तान्यहं तव चिह्नानि कथयिष्ये खगोत्तम  ॥ गर्प्_२,४६।१० ॥  
सोढ्वा वै यातनाः सर्वा गत्वा वैवस्वतक्षयम्  ।  
निस्तीर्णयातनास्ते तु लोकमायान्ति चिह्निताः  ॥ गर्प्_२,४६।११ ॥  
गद्गदो ऽनतवादी स्यान्मूकश्चैव गवानृते  ।  
ब्रह्महा जायते कुष्ठी श्यावदन्तश्च मद्यपः  ॥ गर्प्_२,४६।१२ ॥  
कुनखी स्वर्णहरणाद्दुश्चर्मा गुरुतल्पगः  ।  
संयोगी हीनयोनिः स्याद्दरिद्रो ऽदत्तदानतः  ॥ गर्प्_२,४६।१३ ॥  
अयाज्ययाजको याति ग्राहमसूकरतां द्विजः  ।  
खरो वै बहुयाजी स्यात्काको निर्मन्त्रभोजनात्  ॥ गर्प्_२,४६।१४ ॥  
अपरीक्षितभोक्तारो व्याघ्राः स्युर्निर्जने वने  ।  
बहुतर्जको मार्जरः खद्योतः कक्षदाहकः  ॥ गर्प्_२,४६।१५ ॥  
पात्रे विद्याप्रदाता यो बलीवर्दो भवेत्तसः  ।  
अन्नं पर्युषितं विप्रे प्रददत्कुक्करो भवेत्  ॥ गर्प्_२,४६।१६ ॥  
मात्सर्यादपि जात्यन्धो जन्मान्धः पुस्तकं हरन्  ।  
फलान्याहरतो ऽपत्यं म्रियते नात्र संशयः  ॥ गर्प्_२,४६।१७ ॥  
मृतो वानरतां याति तन्मुखो गण्डवान् भवेत्  ।  
अदत्त्वा भक्ष्यमश्राति अनपत्यो भवेत्तु सः  ॥ गर्प्_२,४६।१८ ॥  
हरन्वस्त्रं भवेद्गोधा गरदः पवनाशनः  ।  
प्रवज्यागमनाद्राजन् भवेन्मरुपिशाचकः  ॥ गर्प्_२,४६।१९ ॥  
चातको जलहर्ता स्याद्धान्यहर्ता च मूषिकः  ।  
अप्राप्तयौवनां सेवन् भवेत्सर्प इति श्रुतिः  ॥ गर्प्_२,४६।२० ॥  
गुरुदाराभिलाषी च कृकलासो भवेद्ध्रुवम्  ।  
जलप्रस्त्रवणं यस्तु भिन्द्यान्मत्स्यो भवेन्नरः  ॥ गर्प्_२,४६।२१ ॥  
अविक्रेयक्रयाच्चैव बको गृध्रो भवेन्नरः  ।  
अयोनिगो वृको हि स्यादुलूकः क्रयवञ्चनात्  ॥ गर्प्_२,४६।२२ ॥  
मृतस्यैकादशाहे तु भुञ्जानश्चाभिजायते  ।  
प्रतिश्रुत्य द्विजेभ्योर्ऽथमददज्जम्बुको भवेत्  ॥ गर्प्_२,४६।२३ ॥  
राज्ञरिं गत्वा भवेद्दंष्ट्री तस्करो विङ्वराहकः  ।  
शारिवा फलविक्रेता वृषश्च वृषलीपतिः  ॥ गर्प्_२,४६।२४ ॥  
मार्जरो ऽग्निं पदा स्पृष्ट्वा रोगवान्परमांसभुक्  ।  
उदक्यागमनात्षण्डो दुर्गन्धश्च सुगन्धहृत्  ॥ गर्प्_२,४६।२५ ॥  
यद्वा तद्वापि पारक्यं स्वल्पं वा हरते बहु  ।  
हृत्वा वै योनिमाप्नोति तिरश्चां नात्र संशयः  ॥ गर्प्_२,४६।२६ ॥  
एवमादीनि चिह्नानि अन्यान्यपि खगेश्वर  ।  
स्वकर्मविततान्येव? दृश्यन्ते यैस्तु मानवैः  ॥ गर्प्_२,४६।२७ ॥  
एवं दुष्कृतकर्मा हि भुक्त्वा च नरकान्क्रमात्  ।  
जायते कर्मशेषेण उक्तास्वेतासु योनिषु  ॥ गर्प्_२,४६।२८ ॥  
ततो जन्मशतं मर्त्ये सर्वजन्तुषु काश्यप  ।  
जायते नात्र सन्देहः समीभूते शुभाशुभे  ॥ गर्प्_२,४६।२९ ॥  
स्त्रीपुंसयो प्रसङ्गेन निरुद्धे शुक्रसोणिते  ।  
समुपेतः पञ्चभूतैर्जायते पाञ्चभौतिकः  ॥ गर्प्_२,४६।३० ॥  
इन्द्रियाणि मनः प्राणा ज्ञानमायुः सुखं धृतिः  ।  
धारणा प्रेरणं दुः खं मिथ्याहङ्कार एव च  ॥ गर्प्_२,४६।३१ ॥  
प्रयताकृतिवर्णस्तु रागद्वेषौ भवाभवौ  ।  
तस्येदमात्मनः सर्वमनादेरादिमिच्छतः  ॥ गर्प्_२,४६।३२ ॥  
स्वकर्म बद्धस्य तदा गर्भवृद्धिर्भवेदिति  ।  
पुरा यथा मया प्रोक्तं तव जन्तोर्हि लक्षणम्  ॥ गर्प्_२,४६।३३ ॥  
एवं प्रवर्तितं चक्रं भूतग्रामे चतुर्विधे  ।  
समुत्पत्तिर्विनाशश्च जायते तार्क्ष्य देहिनाम्  ॥ गर्प्_२,४६।३४ ॥  
स्वधर्मेणैवोर्ध्वगतिरधर्मेणाप्यधोगतिः  ।  
जायते सर्ववर्णानां स्वधर्मचलनात् खग  ॥ गर्प्_२,४६।३५ ॥  
देवत्वे मानुषत्वे च दानभोगादिकाः क्रियाः  ।  
या दृश्यन्ते वैनतेय तत्सर्वं कर्मजं फलम्  ॥ गर्प्_२,४६।३६ ॥  
अकर्मविहिते घोरे कामक्रोधार्जिते ऽशुभे  ।  
पतेद्वै नरके भूयो तस्योत्तारो न विद्यते  ॥ गर्प्_२,४६।३७ ॥  
  
इति श्रीगारुडे महापुराणे उत्तरखण्डे द्वितीयांशे धर्मकाण्डे प्रेतकल्पे जीवस्य शुभाशुभगतिनिरूपणं नाम षट्चत्वारिंशोध्यायः  
  
  
_____________________________________________________________  
  
श्रीगरुडमहापुराणम्- ४७  
गरुड उवाच  ।  
भगवन्देवदेवेश कृपया परया वद  ।  
दानं दानस्य माहात्म्यं वैतरण्याः प्रमाणकम्  ॥ गर्प्_२,४७।१ ॥  
श्रीकृष्ण उवाच  ।  
या सा वैतरणी नाम यममार्गे महासरित्  ।  
अगाधा दुस्तरा पापैर्दृष्टमात्रा भयावहा  ॥ गर्प्_२,४७।२ ॥  
पूयशोणिततोयाढ्या मांसकर्दमसकुंला  ।  
पापिनञ्चागतान्दृष्ट्वा नानाभयसमावृता  ॥ गर्प्_२,४७।३ ॥  
क्वाथ्यते सत्वरं तोयं पात्रमध्ये घृतं यथा  ।  
क्रिमिभिः सङ्कुलं पूयं वज्रतुण्डैः समावृतम्  ॥ गर्प्_२,४७।४ ॥  
शिशुमारैश्च मकरैर्वज्रकर्तरिकायुतैः  ।  
अन्यैश्च जलजीवैश्च हिंसकैर्मांसभेदिभिः  ॥ गर्प्_२,४७।५ ॥  
उद्यान्ति द्वादशादित्याः प्रलयान्ते तथा हि ते  ।  
तपन्ति तत्र वै मर्त्याः क्रन्द मानास्तु पापिनः  ॥ गर्प्_२,४७।६ ॥  
हा भ्रातः पुत्र तातेति प्रलपन्ति मुहुर्मुहुः  ।  
विचरन्ति निमज्जन्ति ग्लानिं गच्छन्ति जन्तवः  ॥ गर्प्_२,४७।७ ॥  
चतुर्विधैः प्राणिगणैर्दृष्टा व्याप्ता महानदी  ।  
तरन्ति गोप्रदानेन त्वन्यथा च पतन्ति ते  ॥ गर्प्_२,४७।८ ॥  
मां नरा ये ऽवमन्यन्ते चाचार्यं गुरुमेव च  ।  
वृद्धानन्यांश्चापि मूढास्तेषां वासस्तु तत्र वै  ॥ गर्प्_२,४७।९ ॥  
पतिव्रतां साधुशीलामूढां धर्मेषु निश्चलाम्  ।  
परित्यजन्ति ये मूढास्तेषां वासस्तु सन्ततम्  ॥ गर्प्_२,४७।१० ॥  
विश्वासप्रतिपन्नानां स्वामिमित्रतपस्विनाम्  ।  
स्त्रीबालविकलादीनां वधं कृत्वा पतन्ति हि  ।  
पच्यन्ते तत्र मध्ये तु क्रन्दमानास्तु पापिनः  ॥ गर्प्_२,४७।११ ॥  
शान्तं बुभुक्षितं विप्रंयो विघ्नायोपसर्पति  ।  
क्रिमिभिर्भक्ष्यते तत्र यावदाभूतसम्प्लवम्  ॥ गर्प्_२,४७।१२ ॥  
ब्राह्मणाय प्रतीश्रुत्य यमार्थं न ददाति तम्  ।  
आहूय नास्ति यो ब्रूयात्तस्य वासस्तु तत्र वै  ॥ गर्प्_२,४७।१३ ॥  
अग्निदो गरदश्चैव कूटसाक्षी च मद्यपः  ।  
यज्ञविध्वंसकश्चैव राज्ञीगामी च पैशुनः  ॥ गर्प्_२,४७।१४ ॥  
कथाभङ्गकरश्चैव स्वयन्दत्ता पहारकः  ।  
क्षेत्रसेतुविभेदी च परदारप्रधर्षकः  ॥ गर्प्_२,४७।१५ ॥  
ब्राह्मणो रसविक्रेता तथा यो वृषलीपतिः  ।  
गोधनस्य तृषार्तस्य वाप्या भेदं करोति यः  ॥ गर्प्_२,४७।१६ ॥  
कन्याविदूषकश्चैव दानं दत्त्वानुतापकः  ।  
शूबद्रस्तु कपिलापायी ब्राह्मणो मांसभोजनः  ॥ गर्प्_२,४७।१७ ॥  
एते वसन्ति सततं मा विचारं कृथाः क्वचित्  ।  
कृपणो नास्तिकः क्षुद्रः स तस्यां निवसेत्खग  ॥ गर्प्_२,४७।१८ ॥  
सदामर्षो सदा क्रोधी निजवाक्यप्रमाणकृत्  ।  
परोक्त्युच्छेदको नित्यं वैतरण्या वसेच्चिरम्  ॥ गर्प्_२,४७।१९ ॥  
यस्त्वहङ्कारवान्पापी स्वविकत्थनकारकः  ।  
कृतघ्नो गर्भसन्तापी वैतरण्यां स मज्जति  ॥ गर्प्_२,४७।२० ॥  
कदापि भाग्ययोगेन तरणेच्छा भवेद्यदि  ।  
सानुकूला भवेद्येन तदाकर्णय काश्यप  ॥ गर्प्_२,४७।२१ ॥  
अयने विषुवे पुण्ये व्यतीपाते दिनोदये  ।  
चन्द्रसूर्योपरागे वा सङ्क्रान्तौ दर्शवासरे  ॥ गर्प्_२,४७।२२ ॥  
अन्येषु पुण्यकालेषु दीयते दानमुत्तमम्  ।  
यदा तदा भवेद्वापि श्राद्धा दानं प्रति ध्रुवम्  ॥ गर्प्_२,४७।२३ ॥  
तदैब दानकालः स्याद्यतः सम्पत्तिरस्थिरा  ।  
अनित्यानि शरीराणि विभवो नैव शाश्वतः  ॥ गर्प्_२,४७।२४ ॥  
नित्यं सन्निहितो मृत्युः कर्तव्यो धर्मसङ्गहः  ।  
कृष्णां वा पाटलां वापि कुर्याद्वैतरणीं शुभाम्  ॥ गर्प्_२,४७।२५ ॥  
स्वर्णशृङ्गीं रौप्यखुरां कांस्यपात्रोपदोहनीम्  ।  
कृष्णवस्त्रयुगाच्छन्नां सप्तधान्यसमन्विताम्  ॥ गर्प्_२,४७।२६ ॥  
कार्पासद्रोणशिखरे आसीनं ताम्रभाजने  ।  
यमं हैमं प्रकुर्वीत लोहदण्डसमन्वितम्  ।  
इक्षुदण्डमयं बद्ध्वा प्लवं सुदृढबन्धनैः  ॥ गर्प्_२,४७।२७ ॥  
उडुपोपरि तां धेनुं सूर्यदेहसमुद्भवाम्  ।  
कृत्वा प्रकल्पयेद्विप्रश्छत्रोपानहसंयुतम्  ॥ गर्प्_२,४७।२८ ॥  
अङ्गुलीयकवासांसि ब्राह्मणाय निवेदयेत्  ।  
इममुच्चारयेन्मन्त्रं सङ्गृह्य सजलान्कुशान्  ॥ गर्प्_२,४७।२९ ॥  
यमद्वारे महाघोरे श्रुत्वा वैतरणीं तदीम्  ।  
तर्तुकामो ददाम्येनां तुभ्यं वैतरणीं नमः  ॥ गर्प्_२,४७।३० ॥  
गावो मे अग्रतः सन्तु गावो मे सन्तु पार्श्वतः  ।  
गावो मे हृदये सन्तु गवां मध्ये वसाम्यहम्  ॥ गर्प्_२,४७।३१ ॥  
विष्णुरूप द्विजश्रेष्ठ मामुद्धर महीसुर  ।  
सदक्षिणा मया दत्ता तुभ्यं वैतरणीनमः  ॥ गर्प्_२,४७।३२ ॥  
धर्मराजञ्च सर्वेशं वैतरण्याख्यधेनुकाम्  ।  
सर्वं प्रदक्षिणीकृत्य ब्राह्मणाय निवेदयेत्  ॥ गर्प्_२,४७।३३ ॥  
पुच्छं सङ्गृह्य धेन्वाश्च अग्रे कृत्वा तु वै व्दिजम्  ।  
धेनुके त्वं प्रतीक्षस्व यमद्वारे महाभये  ॥ गर्प्_२,४७।३४ ॥  
उत्तारणाय देवेशि वैतरण्ये नमो ऽस्तु ते  ।  
अनुव्रजेत्तु गच्छन्तं सर्वं तस्य गृहं नयेत्  ॥ गर्प्_२,४७।३५ ॥  
एवं कृते वैनतेय सा सरित्सुतरा भवेत्  ।  
सर्वान्कामानवाप्नोति यो दद्याद्भुवि मानवः  ॥ गर्प्_२,४७।३६ ॥  
सुकृतस्य प्रभावेण सुखञ्चेह परत्र च  ।  
स्वस्थे सहस्रगुणितमातुरे शतसम्मितम्  ॥ गर्प्_२,४७।३७ ॥  
मृतस्यैव तु यद्दानं परोक्षे तत्समं स्मृतम्  ।  
स्वहस्तेन ततो देयं मृते कः कस्य दास्यती  ॥ गर्प्_२,४७।३८ ॥  
दानधर्मविहीनानां कृपणैर्जीवेतक्षितैः  ।  
अस्थिरेण शरीरेण स्थिरं कर्म समाचरेत्  ॥ गर्प्_२,४७।३९ ॥  
अवश्यमेव यास्यन्ति प्राणाः प्राघुणि (घूर्णि) का इव  ॥ गर्प्_२,४७।४० ॥  
इतीदमुक्तं तव पक्षिराज विडम्बनं जन्तुगणस्य सर्वम्  ।  
प्रेतस्य मोक्षाय तदौद्ध्वन्दैहिकं हिताय लोकस्य चरेच्छुभाय तु  ॥ गर्प्_२,४७।४१ ॥  
सूत उवाच  ।  
एवं विप्राः समाद्दिष्टो विष्णुना प्रभविष्णुना  ।  
गरुड प्रेतचरितं श्रुत्वा सन्तुष्टिमागतः  ॥ गर्प्_२,४७।४२ ॥  
व्रततीर्थादिकं सर्वं पुनः पप्रच्छ केशवम्  ।  
ध्यात्वा मनसि सर्वेशं सर्वकारणकारणम्  ॥ गर्प्_२,४७।४३ ॥  
ऋषयः सर्वमेवैतज्जन्तूनां प्रभवादिकम्  ।  
मरणं जन्म च तथा प्रेतत्वञ्चौर्ध्वदैहिकम्  ॥ गर्प्_२,४७।४४ ॥  
मया प्रोक्तं वै मुक्त्यै निदानं चैव सर्वशः  ।  
लाभस्तेषां जयस्तेषां कुतस्तेषां पराजयः  ।  
येषामिन्दीवरश्यामो हृदयस्थो जनार्दनः  ॥ गर्प्_२,४७।४५ ॥  
धर्मो जयति नाधर्मः सत्यं जयति नानृतम्  ।  
क्षमा जयति न क्रोधो विष्णुर्जयति नासुराः  ॥ गर्प्_२,४७।४६ ॥  
विष्णुर्माता पिता विष्णुर्विष्णुः स्वजनबान्धवाः  ।  
येषामेव स्थिरा बुद्धिर्न तेषां दुर्गतिर्भवेत्  ॥ गर्प्_२,४७।४७ ॥  
मङ्गलं भगवान्विष्णुर्मङ्गलं गरुडध्वजः  ।  
मङ्गलं पुण्डरीकाक्षो मङ्गलायतनं हरिः  ॥ गर्प्_२,४७।४८ ॥  
हरिर्भागीरथी विप्रा विप्रा भागीरथी हरिः  ।  
भागीरथी हरिर्विप्राः सारमेतज्जगत्त्रये  ॥ गर्प्_२,४७।४९ ॥  
इति सूतमुखोद्गीर्णां सर्वशास्त्रार्थमण्डिताम्  ।  
वैष्णविं वाक्सुधां पीत्वा ऋषयस्तुष्टिमाययुः  ॥ गर्प्_२,४७।५० ॥  
प्रशशंसुस्तथान्योन्यं सूतं सर्वार्थदर्शिनम्  ।  
प्रहर्षमतुलं प्रापुर्मुनयः शौनकादयः  ॥ गर्प्_२,४७।५१ ॥  
अपवित्रः पवित्रो वा सर्वावस्थां गतोपि वा  ।  
यः स्मरेत्पुण्डरीकाक्षं स बाह्याभ्यन्तरं शुचिः  ॥ गर्प्_२,४७।५२ ॥  
  
इति श्रीगारुडे महापु- उत्तरखण्डे द्वितीदृ धर्मकादृप्रेतदृश्रीकृष्णगरुडसंवादे कर्मविपाकादिनिरूपणं नाम सप्तचत्वारिंशो ऽध्यायः  
  
  
_____________________________________________________________  
  
श्रीगरुडमहापुराणम्- ४८  
तार्क्ष्य उवाच  ।  
ये मर्त्यलोके निवसन्ति मानवास्ते सर्वजातौ निधनं प्रयान्ति  ।  
काले स्वकीये निजपुण्यसङ्ख्यया वदन्ति लाक कथस्व तन्मे  ॥ गर्प्_२,४८।१ ॥  
गच्छन्ति मार्गेण सुदुस्तरेण विधातृनिष्पादितवर्त्मनि स्थिताः  ।  
केनैव पुण्येन मुदं प्रयान्ति तिष्ठन्ति केनैव कुलं बलं वयः  ॥ गर्प्_२,४८।२ ॥  
सूत उवाच  ।  
श्रुत्वाथ देवो गरुडं त्ववोचत् स्मृत्वा वपुः कर्मभयञ्च रूपम्  ।  
सृष्टा धरा येन चराचरं जगत्स येन शस्ता विहितो यमो विभुः  ॥ गर्प्_२,४८।३ ॥  
श्रीभगवानुवाच  ।  
धर्मार्थकामं चिरमोक्षसञ्चयमन्यं द्वितीयं यममार्गगामिनाम्  ।  
प्रविश्यचाङ्गुष्ठसमे स तत्र वै तं प्राप्य देहं स्वमन्दिरम्?  ॥ गर्प्_२,४८।४ ॥  
गृहीतपाशो रुदते पुनः पुनर्देशे सुपुण्ये द्विज देहसंस्थितः  ।  
देवेन्द्रपूजा पितृदेवतृप्तिदं मोहान्न चेष्टं न च पुत्त्रसन्ततिः  ॥ गर्प्_२,४८।५ ॥  
न मे ऽस्ति बन्धुर्यममार्गगामिनो मया न कृत्यं द्विजदेहलिप्सया  ।  
सम्प्राप्य विप्रत्वमतीव दुर्लभं नाधीतवान्वेदपुराणसंहिताः  ।  
प्राप्तं सुरत्नं करसंस्थितं गतं देहन्क्वचिन्निस्तर यत्त्वया कृतम्  ॥ गर्प्_२,४८।६ ॥  
यः क्षत्त्रियो बाहुबलेन संयुगे ललाटदेशाद्रुधिरं मुखे पपौ  ।  
तत्सोमपानं हि कृतं महामखे जीवन्मृतः सो ऽपि हि याति मुक्तिक्  ॥ गर्प्_२,४८।७ ॥  
स्थानान्यनेकानि कृतानि तानि पीतान्यनेकान्यपि गर्हितानि  ।  
शस्त्रं गृहीत्वा समरे रिपूणां यः सम्मुखं याति स मुक्तपापः  ॥ गर्प्_२,४८।८ ॥  
क्षत्त्रान्वयो वापि विशोन्वयो वा शूद्रान्वयो वापि हि नीचवर्णः  ।  
सङ्ग्रामदेवद्विजबालघाती स्त्रीवृद्धहा दीनतपस्विहन्ता  ॥ गर्प्_२,४८।९ ॥  
उपद्रुतेष्वेषु पराङ्मुखो यः स्युस्तस्य देवाः सकलाः पराङ्मुखाः  ।  
तिलोदकं नैव पिबन्ति पूर्वे हुतं न गृह्णाति हुताशनोपि तत्  ॥ गर्प्_२,४८।१० ॥  
द्वेषाद्भयाद्वा समरे समागते शस्त्रं गृहीत्वा परसैन्यसम्मुखः  ।  
न याति पक्षीन्द्र मृश्च पश्चात्क्षात्त्रं बलं तस्य गतं तथैव  ।  
द्विजाय दत्त्वा कनकं महीमिमां भूयः स पश्चाद्भवतीह लोके  ॥ गर्प्_२,४८।११ ॥  
दानं प्रदत्तं ग्रहणे द्विजेन्द्रे स्नानं कृतं तेन सदा सुतीर्थे  ।  
गत्वा गयायां पितृपिण्डदानं कृतं सदा यो म्रियते तु युद्धे  ॥ गर्प्_२,४८।१२ ॥  
यः क्षात्त्रदेहन्तु विहाय शोचते रणाङ्गणे स्वामिवधे च गोग्रहे  ।  
स्त्रीबालघाते पथि सार्थहेतवे मया स्वकोशं न हतं न पातितम्  ॥ गर्प्_२,४८।१३ ॥  
वैश्यः स्वकर्माणि विशोचते तदा गृहीतपाशो न मयापि सञ्चितम्  ।  
सत्यं न चोक्तं क्रय विक्रयेण मोहाद्विमूढेन कुटुम्बहेतवे  ॥ गर्प्_२,४८।१४ ॥  
शूद्रं वपुः प्राप्य यशस्करं सदा दानं द्विजेभ्यो न कृतं द्विजार्चनम्  ।  
च्दृदद्यत्दद्वड्ढ ढद्धदृथ्र् ददृध्ड्ढथ्र्डड्ढद्ध  
जलाशयो नैव कृतो धरातले असंस्कृतो विप्रवरो न संस्कृतः  ॥ गर्प्_२,४८।१५ ॥  
त्यक्त्वा स्वकर्माणि मदेन सुस्थितं मया सुतीर्थे स्ववपुर्न चोज्झितम्  ।  
धर्मोर्जितो नैव न देवपूजनं कृतं मया चैव विमुक्तिहेतवे  ॥ गर्प्_२,४८।१६ ॥  
देहं समासाद्य तथैव पिण्डजं वर्णांस्तथैवान्त्यजम्लेच्छसञ्ज्ञितान्  ।  
मरुन्मयं देहमिमे विशन्ति नैवेहमानाः पथि धर्मसङ्कुले  ॥ गर्प्_२,४८।१७ ॥  
परस्परं धर्मकृन्तं स्वकीयं सम्पाद्य लक्ष्यं पथि सञ्चरन्त्स्वम्  ।  
पक्षीन्द्र वाक्यानि शृणुष्व तानि मनोरमाणि प्रवदन्ति यानि  ॥ गर्प्_२,४८।१८ ॥  
सारा हि लोकेषु भवेत्त्रिलोकी द्वीपेषु सर्वेषु च जम्बुकाख्यम्  ।  
देशेषु सर्वेष्वपि देवदेशः जीवेषु सर्वेषु मनुष्य एव  ॥ गर्प्_२,४८।१९ ॥  
वर्णाश्च चत्वार इह प्रशस्ताः वर्णेषु धर्मिष्ठनराः प्रशस्ताः  ।  
धर्मेण सौख्यं समुपैति सर्वं ज्ञानं समाप्नोति महापथे स्थितः  ॥ गर्प्_२,४८।२० ॥  
देहं परित्यज्य यदा गतायुः पक्षिन् स्थितो ऽहं कृमिकीटसंस्थितः  ।  
सरीसृपो ऽहं मशको विनिर्मितश्चतुष्पदो ऽहं वनसूकरो ऽहम्  ॥ गर्प्_२,४८।२१ ॥  
सर्वं विजानाति हि गर्भसंस्थितो जातश्च सद्यस्तदिदञ्च विस्मरेत्  ।  
यच्चिन्तितं गर्भसमागतेन वै बालो युवा वृद्धवया बभूव  ॥ गर्प्_२,४८।२२ ॥  
मोहाद्विनाष्टं यदि गर्भचिन्तितं स्मृतं पुनर्मृत्युगते चदेहे  ।  
तस्मिन्प्रनष्टे हृदि चिन्तितं गतं स्मृतं पुनर्गर्भगते च देहे  ॥ गर्प्_२,४८।२३ ॥  
तस्मिन्प्रनष्टे हृदि चिन्तितं पुनर्मया स्वकोशे परवञ्चनं कृतम्  ।  
द्यूतैश्छलेनापि च चौर्यवृत्त्या धर्मं व्यतिक्रम्य शरीररक्षणे  ॥ गर्प्_२,४८।२४ ॥  
कृच्छ्रेण लक्ष्मीः समुपार्जिता स्वयं मया न भुक्तं मनसेप्सितं धनम्  ।  
ताम्बूलमन्नं मधुरं सगोरसं दत्त्वाग्निदेवातिथिबन्धुवर्गे  ॥ गर्प्_२,४८।२५ ॥  
सोमग्रहे सूर्यसमागमेपि वा न सेवितं तीर्थवरिष्ठमुत्तमम्  ।  
कोशं स्वकीयं मलमूत्रपूरितं देहिन्क्वचिन्निस्तर यत्त्वया कृतम्  ॥ गर्प्_२,४८।२६ ॥  
मया न दृष्टा न नता न पूजिता त्रैविक्रमी मूर्तिरिह स्थिता भुवि  ।  
प्रभासनाथो न च भक्तिसंस्तुतो देहिन्क्वचिन्निस्तर यत्त्वया कृतम्  ॥ गर्प्_२,४८।२७ ॥  
गत्वा वरिष्ठे भुवि तीर्थसन्निधौ धनं न दत्तं विदुषां करे मया  ।  
आप्लुत्य देहं विधिना द्विजे गुरौ दिहिन्क्वचिन्निस्तर यत्त्वया कृतम्  ॥ गर्प्_२,४८।२८ ॥  
न मातृपूजा न च विष्णुशङ्करौ गणेशचणड्यौ न च भास्करो ऽपि वा  ।  
यञ्चोपचारैर्बलियुक्तचन्दनैर्देहिन्क्वचिन्निस्तर यत्त्वया कृतम्  ॥ गर्प्_२,४८।२९ ॥  
लब्धा मया मानवदेवतोपमा मोहाद्गता सर्वमिदञ्च पार्थिव  ।  
गतिं न वीक्षेत स वै विमूढधीर्देहिन्क्वचिन्निस्तर यत्त्वया कृतम्  ॥ गर्प्_२,४८।३० ॥  
एतानि पक्षिन्मनसा विचिन्त्य वाक्यानि धर्मार्थयशस्कराणि  ।  
मुक्तिं समायान्ति मनुष्यलोके वसन्ति ये धर्मरताः सुदेशे  ॥ गर्प्_२,४८।३१ ॥  
इति ब्रुवाणैर्यमधूतवर्गैर्विहन्यते कालमयैश्च मुद्गरैः  ।  
हा दैव हा दैव इति स्मरन् वै धनं न दत्तं स्वयमर्जितं यत्  ॥ गर्प्_२,४८।३२ ॥  
न भूमिदानं न च गोप्रदानं न वारिदानं न च वस्त्रदानम्  ।  
फलं सताम्बूलविलेपनं वा त्वया न दत्तं भुवि शोचसे कथम्  ॥ गर्प्_२,४८।३३ ॥  
पिता मृतस्ते च पितामहः सा यया धृतो वाप्युदरे स्वकीये  ।  
मृतो ऽप्यसौ बन्धुजनः समस्तो दृष्टं त्वया सर्वमिदं गतायः  ॥ गर्प्_२,४८।३४ ॥  
कोशं त्वदीयं ज्वलितञ्च वह्निना पुत्त्रैर्गृहीतो धनधान्य सञ्चयः  ।  
सुभाषितं धर्मचयं कृतञ्च यत्तदेव गच्छेत्तव पृष्ठसंस्थम्  ॥ गर्प्_२,४८।३५ ॥  
न दृश्यते को ऽपि मृतः समागतो राजा यतिर्वा द्विजपुङ्गवो ऽपि वा  ।  
यो वै मृतः साहसिकः स मर्त्यको नाशं यो ऽपि धरातले स्थितः  ॥ गर्प्_२,४८।३६ ॥  
एवं गणास्ते ब्रुवते सकिन्नरा धैर्यं समालम्ब्य विपादपूरितः  ।  
श्रुत्वा गणानां वचनं महाद्भुतं ब्रवीति पक्षीन्द्र मनुष्यतां गतः  ॥ गर्प्_२,४८।३७ ॥  
दानप्रभावेण विमानसंस्थितो धर्मः पिता मातृदयानुरूपिणी  ।  
वाणी कलत्रं मधुरार्थभाषिणी स्नानं सुतीर्थे च सुबन्धवर्गः  ॥ गर्प्_२,४८।३८ ॥  
करार्पितं यत्सुकृतं समस्तं स्वर्गस्तदा स्यात्तव किङ्करोपमः  ।  
यो धर्मवान् प्राप्स्यति सो ऽतिसौख्यं पापी समस्तं विविधञ्च दुःखम्  ॥ गर्प्_२,४८।३९ ॥  
  
यो धर्मशीलो जितमानरोषो विद्याविनीतो न परोपतापी  ।  
स्वदारतुष्टः परदारदूरःस वै नरो नो भुवि वन्दनीयः  ॥ गर्प्_२,४८।४० ॥  
मिष्टान्नदाता चरिताग्निहोत्रो वेदान्तविच्चन्द्रसहस्रजीवी  ।  
मासोपवासी च पतिव्रता चषड् जीवलोके मम वन्दनीयाः  ॥ गर्प्_२,४८।४१ ॥  
एवं समाचारयुतो नरो ऽपि वापीं सकूपां सजलं तडागम्  ।  
प्रपाशुभं हृद्गृहदेवमन्दिरं कृतं नरेणैव स धर्मौत्तमः  ॥ गर्प्_२,४८।४२ ॥  
वर्षाशनं वेदविदे च दत्तं कन्याविवाहस्त्वृणमोचनं द्विजे  ।  
भूमिः सुकृष्टापि तृषार्तिहेतोस्तदेवमेतं सुकृतत् समस्तम्  ॥ गर्प्_२,४८।४३ ॥  
अध्यायमेनं सुकृतस्य सारं शृणोति गायत्यपि भावशुद्ध्या  ।  
स वै कुलीनः स च धर्मयुक्तो विश्वालयं याति परं स नूनम्  ॥ गर्प्_२,४८।४४ ॥  
  
इति श्रीगारुडे महापुराणे उत्तरखण्डे द्वितीयांशे धर्मकाण्डे प्रेतकल्पे श्रीकृष्णगरुडसंवादे मनुष्यस्य सुखदुः खप्रापकधर्माधर्मनिरूपणं नामाष्टचत्वारिंशत्तमो ऽध्यायः  
  
  
_____________________________________________________________  
  
श्रीगरुडमहापुराणम्- ४९  
गरुड उवाच  ।  
श्रुता मया दयासिन्धो ह्यज्ञानाज्जीवसंसृतिः  ।  
  
अधुना श्रोतुमिच्छामि मोक्षोपायं सनातनम्  ॥ गर्प्_२,४९।१ ॥  
भगवन्देवदेवेश शरणागतवत्सल  ।  
असारे घोरसंसारे सर्वदुः खमलीमसे  ॥ गर्प्_२,४९।२ ॥  
नानाविधशरीरस्था अनन्ता जीवराशयः  ।  
जायन्ते च म्रियन्ते च तेषामन्तो न विद्यते  ॥ गर्प्_२,४९।३ ॥  
सदा दुः खातुरा एव न सखी विद्यते क्कचित्  ।  
केनोपायेन मोक्षेश मुच्यन्ते वद मे प्रभो  ॥ गर्प्_२,४९।४ ॥  
श्रीभगवानुबाच  ।  
शृणु तार्क्ष्य प्रवक्ष्यामि यन्मां त्वं परिपृच्छसि  ।  
यस्य श्रवणमात्रेण संसारान्मुच्यते नरः  ॥ गर्प्_२,४९।५ ॥  
अस्ति देवः परब्रह्मस्वरूपो निष्कलः शिवः  ।  
सर्वज्ञः सर्वकर्ता च सर्वेशो निर्मलो ऽद्वयः  ॥ गर्प्_२,४९।६ ॥  
स्वयञ्ज्योतिरनाद्यन्तो निर्विकारः परात्परः  ।  
निर्गुणः सच्चिदानन्दस्तदंशा जीवसञ्ज्ञकाः  ॥ गर्प्_२,४९।७ ॥  
अनाद्यविद्योपहता यथाग्नौ विस्फुलिङ्गकाः  ।  
देहाद्युपाधिसम्भिन्नास्ते कर्मभिरनादिभिः  ॥ गर्प्_२,४९।८ ॥  
सुखदुः खप्रदैः पुण्यपारूपैर्नियन्त्रिताः  ।  
तत्तज्जातियुतं देहमायुर्भोगञ्च कर्मजम्  ॥ गर्प्_२,४९।९ ॥  
प्रतिजन्म प्रपद्यन्ते तेषामपि परं पुनः  ।  
ससूक्ष्मलिङ्गशरीरमामोक्षादक्षरं खग  ॥ गर्प्_२,४९।१० ॥  
स्थावराः कृमयश्चाजाः पक्षिणः पशवो नगः  ।  
धार्मिकास्त्रिदशास्तद्वन्मोक्षिणश्च यथाक्रमम्  ॥ गर्प्_२,४९।११ ॥  
चतुर्विधशरीराणि धृत्वा मुक्त्वा सहस्रशः  ।  
सुकृतान्मा नवो भूत्वा ज्ञानी चेन्मोक्षमाप्नुयात्  ॥ गर्प्_२,४९।१२ ॥  
चतुरशीतिलक्षेषु शरीरेषु शरीरिणाम्  ।  
न मानुषं विनान्यत्र तत्त्वज्ञानन्तु लभ्यते  ॥ गर्प्_२,४९।१३ ॥  
अत्र जन्मसहस्राणां सहस्रैरपि कोटिभिः  ।  
कदाचिल्लभते जन्तुर्मानुष्यं पुण्यसञ्चयात्  ॥ गर्प्_२,४९।१४ ॥  
सोपानभूतं मोक्षस्य मानुष्यं प्राप्य दुर्लभम्  ।  
यस्तार यति नात्मानं तस्मात्पापतरो ऽत्र कः  ॥ गर्प्_२,४९।१५ ॥  
नरः प्राप्येतरज्जन्म लब्ध्वा चेन्द्रियसौष्ठवम्  ।  
न वेत्त्यात्महितं यस्तु स भवेद्ब्रह्मघातकः  ॥ गर्प्_२,४९।१६ ॥  
विना देहेन कस्यापि पुरुषार्थो न विद्यते  ।  
तस्माद्देहं धनं रक्षेत्पुण्यकर्माणि साधयेत्  ॥ गर्प्_२,४९।१७ ॥  
रक्षेच्चसर्वदात्मानमात्मा सर्ब्वस्य भाजनम्  ।  
रक्षणे यत्नमातिष्ठेज्जीवन् भद्राणि पश्यति  ॥ गर्प्_२,४९।१८ ॥  
पुनर्ग्रामः पुनः क्षेत्र पुनर्वित्तं पुनर्गृहम्  ।  
पुनः शुभाशुभं कर्म न शरीरं पुनः पुनः  ॥ गर्प्_२,४९।१९ ॥  
शरीररक्षणोपायाः क्रि यन्ते सर्वदा बुधैः  ।  
नेच्छन्ति च पुनस्त्यागमपि कुष्ठादिरोगिणः  ॥ गर्प्_२,४९।२० ॥  
तद्गोपितं स्याद्धर्मार्थं धर्मो ज्ञानार्थमेव च  ।  
ज्ञानं तु ध्यानयोगार्थमचिरात्प्रविमुच्यते  ॥ गर्प्_२,४९।२१ ॥  
आत्मैव यदि नात्मानमहीतेभ्यो निवारयेत्  ।  
को ऽन्यो हितकरस्तस्मादात्मानं सुखयिष्यति  ॥ गर्प्_२,४९।२२ ॥  
इहैव नरकव्याधेश्चिकित्सां न करोति यः  ।  
गत्वा निरौषधं देशं व्याधिम्थः किं करिष्यति  ॥ गर्प्_२,४९।२३ ॥  
व्याघ्रीवास्ते जरा चायुर्याति भिन्नघटाम्बुवत्  ।  
निघ्नन्ति रिपुवद्रोगास्तस्माच्छ्रेयः समभ्यसेत  ॥ गर्प्_२,४९।२४ ॥  
यावन्नाश्रयते दुः खं यावन्नायान्ति चापदः  ।  
यावन्नेन्द्रियवैकल्यं तावच्छ्रेयः समभ्यसेत्  ॥ गर्प्_२,४९।२५ ॥  
यावत्तिष्ठति देहो ऽयं तावत्तत्त्वं समभ्यसेत्  ।  
सन्दीप्तकोशभवने कूपं खनति दुर्मतिः  ॥ गर्प्_२,४९।२६ ॥  
कालो न ज्ञायते नानाकार्यैः संसारसम्भवैः  ।  
सुखं दुःखं जनो हन्त न वेत्ति हितमात्मनः  ॥ गर्प्_२,४९।२७ ॥  
जातानार्तान्मृतानापद्भष्टान्दृष्ट्वा च दुः खितान्  ।  
लोको मोहसुरां पीत्वा न बिभेति कदाचन  ॥ गर्प्_२,४९।२८ ॥  
सम्पदः स्वप्नसङ्काशा यौवनं कुसुमोपमम्  ।  
तडिच्चपलमायुष्यं कस्य स्याज्जानतो धृतिः  ॥ गर्प्_२,४९।२९ ॥  
शतं जीवितमत्यल्पं निद्रालस्यैस्तदर्धकम्  ।  
बाल्यरोगजरादुः खैरल्पं तदपि निष्फलम्  ॥ गर्प्_२,४९।३० ॥  
प्रारब्धव्ये निरुद्योगी जागर्तव्ये प्रसुप्तकः  ।  
विश्वस्तश्च भयस्थाने हा नरः को न हन्यते  ॥ गर्प्_२,४९।३१ ॥  
तोयफेनसमे देहे जीवेनाक्रम्य संस्थिते  ।  
अनित्याप्रयसवासे कथ तिष्ठति निर्भयः  ॥ गर्प्_२,४९।३२ ॥  
अहिते हितसञ्ज्ञः स्यादध्रुवे ध्रुवसञ्ज्ञकः  ।  
अनर्थे चार्थविज्ञानः स्वमर्थं यो न वेत्ति सः  ॥ गर्प्_२,४९।३३ ॥  
पश्यन्नपि प्रस्खलति शृण्वन्नपि न बुध्यति  ।  
पठन्नपि न जानाति देवमायाविमोहितः  ॥ गर्प्_२,४९।३४ ॥  
तन्निमज्जज्जगदिदं गम्भीरे कालसागरे  ।  
मृत्युरोगजराग्राहैर्न कश्चिदपि बुध्यते  ॥ गर्प्_२,४९।३५ ॥  
प्रतिक्षणभयं कालः क्षीयमाणो न लक्ष्यते  ।  
आमकुम्भ इवाम्भः स्थो विशीर्णो न विभाव्यते  ॥ गर्प्_२,४९।३६ ॥  
युज्यते वेष्टनं वायोराकाशस्य च खण्डनम्  ।  
ग्रथनञ्च तरङ्गाणामास्था नायुषि युज्यते  ॥ गर्प्_२,४९।३७ ॥  
पृथिवी दह्यते येन मेरुश्चापि विशीर्यते  ।  
शुष्यते सागरजलं शरीरस्य च का कथा  ॥ गर्प्_२,४९।३८ ॥  
अपत्यं मे कलत्रं मे धनं मे बान्धवाश्च मे  ।  
जल्पन्तमिति मर्त्याजं हन्ति कालवृको बलात्  ॥ गर्प्_२,४९।३९ ॥  
इदं कृतमिदं कार्यमिदमन्यत्कृताकृतम्  ।  
एवमीहासमायुक्तं कृतान्तः कुरुते वशम्  ॥ गर्प्_२,४९।४० ॥  
श्वः कार्यमद्य कुर्वीत पूर्वाह्ने चापराह्निकम्  ।  
न हि मृत्युः प्रतीक्षेत कृतं वाप्यथ वाकृतम्  ॥ गर्प्_२,४९।४१ ॥  
जरादर्शितपन्थानं प्रचण्डव्याधिसैनिकम्  ।  
अधिष्ठितो मृत्युशत्रुं त्रातारं किं न पश्यति  ॥ गर्प्_२,४९।४२ ॥  
तृष्णासूचीविनिर्भिन्नं सिक्तं विषयसर्पिषा  ।  
रागद्वेषानले पक्वं मृत्युरश्राति मानवम्  ॥ गर्प्_२,४९।४३ ॥  
बालांश्च यौवनस्थांश्च वृद्धान गर्भगतानपि  ।  
सर्वानाविशते मृत्युरेवम्भूमिदं जगत्  ॥ गर्प्_२,४९।४४ ॥  
स्वदेहमपि जीवो ऽयं मुक्त्वा याति यमालयम्  ।  
स्त्रीमातृपितृपुत्त्रादिसम्बन्धः केन हेतुना  ॥ गर्प्_२,४९।४५ ॥  
दुः खमूलं हि संसारः स यस्यास्ति स दुः खितः  ।  
तस्य त्यागः कृतो येन स सुखी नापरः क्वचित्  ॥ गर्प्_२,४९।४६ ॥  
प्रभवं सर्वदुः खानामालयं सकलापदाम्  ।  
आश्रयं सर्वपापानां संसारं वर्जयेत्क्षणात्  ॥ गर्प्_२,४९।४७ ॥  
लोहदारुमयैः पाशैः पुमान्बद्धो विमुच्यते  ।  
पुत्त्रदारमयैः पाशैर्मुच्यते न कदाचन  ॥ गर्प्_२,४९।४८ ॥  
यावतः कुरुते जन्तुः सम्बन्धान्मनसः प्रियान्  ।  
तावन्तो ऽस्य निखन्यन्ते हृदये शोकशङ्कवः  ॥ गर्प्_२,४९।४९ ॥  
वञ्चिताशेषवित्तैस्तैर्नित्यं लोको विनाशितः  ।  
हा हन्त विषयाहारैर्देहस्थोन्द्रियतस्करैः  ॥ गर्प्_२,४९।५० ॥  
मांसलुब्धो यथा मत्स्यो लोहशङ्कुं न पश्यति  ।  
सुखलुब्धस्तथा देही यमवाधां न पश्यति  ॥ गर्प्_२,४९।५१ ॥  
हिताहितं न जानन्तो नित्यमुन्मार्गगामिनः  ।  
कुक्षिपूरणनिष्ठा ये ते नरा नारकाः खग  ॥ गर्प्_२,४९।५२ ॥  
निद्राभीमैथुनाहाराः सर्वेषां प्राणिनां समाः  ।  
ज्ञानवान्मानवः प्रोक्तो ज्ञानहीनः पशुः स्मृतः  ॥ गर्प्_२,४९।५३ ॥  
प्रभाते मलमूत्त्राभ्यां क्षुत्तृड्भ्यां मध्यगे रवौ  ।  
रात्रौ मदननिद्राभ्यां बाध्यन्ते मूढमानवाः  ॥ गर्प्_२,४९।५४ ॥  
स्वदेहधनदारादिनिरताः सर्वजन्तवः  ।  
जायन्ते च म्रियन्ते च हा हन्ताज्ञानमोहिताः  ॥ गर्प्_२,४९।५५ ॥  
तस्मात्सङ्गः सदा त्याज्यः सचेत्त्यक्तुं न शक्यते  ।  
महद्भिः सह कर्तव्यः सन्तः सङ्गस्य भेषजम्  ॥ गर्प्_२,४९।५६ ॥  
सत्सङ्गश्च विवेकश्च निर्मलं नयनद्वयम्  ।  
यस्य नास्ति नरः सो ऽन्धः कथं न स्यादमार्गगः  ॥ गर्प्_२,४९।५७ ॥  
स्वस्ववर्णाश्रमाचारनिरताः सर्वमानवाः  ।  
न जानन्ति परं धर्मं वृथा नश्यन्ति दाम्भिकाः  ॥ गर्प्_२,४९।५८ ॥  
किमायासपराः केचिद्व्रतचर्यादिसंयुताः  ।  
अज्ञानसंवृतात्मानः सञ्चरन्ति प्रचारकाः  ॥ गर्प्_२,४९।५९ ॥  
नाममात्रेण सन्तुष्टाः कर्मकाण्डरता नराः  ।  
मन्त्रोच्चारणहोमाद्यैर्भ्रामिताः क्रतुविस्तरैः  ॥ गर्प्_२,४९।६० ॥  
एकभुक्तोपवासाद्यैर्नियमैः कायशोषणैः  ।  
मूढाः परोक्षमिच्छन्ति मम मायाविमोहिताः  ॥ गर्प्_२,४९।६१ ॥  
देहदण्डनमात्रेण का मुक्तिरविवेकिनाम्  ।  
वल्मीकताडनादेव मृतः किन्नु महोरगः  ॥ गर्प्_२,४९।६२ ॥  
जटाभाराजिनैर्युक्ता दाम्भिका वेषधारिणः  ।  
भ्रमन्ति ज्ञानिवल्लोके भ्रामयन्ति जनानपि  ॥ गर्प्_२,४९।६३ ॥  
संसारजसुखासक्तं ब्रह्मज्ञो ऽस्मीतिवादिनम्  ।  
कर्मब्रह्मोभयभ्रष्टं तं त्यजेदन्त्यजं यथा  ॥ गर्प्_२,४९।६४ ॥  
गृहारण्यसमा लोके गतव्रीडा दिगम्बराः  ।  
चरन्ति गर्दभाद्याश्च विरक्तास्ते भवन्ति किम्  ॥ गर्प्_२,४९।६५ ॥  
मृद्भस्मोद्धूलनादेव मुक्ताः स्युर्यदि मानवाः  ।  
मृद्भस्मवासी नित्यं श्वा स किं मुक्तो भविष्यति  ॥ गर्प्_२,४९।६६ ॥  
तृणपर्णोदकाहाराः सततं वनवासिनः  ।  
जम्बूकाखुमृगाद्याश्च तापसास्ते भवन्ति किम्  ॥ गर्प्_२,४९।६७ ॥  
आजन्ममरणान्तञ्च गङ्गादितटिनीस्थिताः  ।  
मण्डूकमत्स्यप्रमुखा योगिनस्ते भवन्ति किम्  ॥ गर्प्_२,४९।६८ ॥  
पारावताः शिलाहाराः कदाचिदपि चातकाः  ।  
न पिबन्ति महीतोयं व्रतिनस्ते भवन्ति किम्  ॥ गर्प्_२,४९।६९ ॥  
तस्मान्नित्यादिकं कर्म लोकरञ्जनकारकम्  ।  
मोक्षस्य कारणं साक्षातत्त्वज्ञान खगेश्वर  ॥ गर्प्_२,४९।७० ॥  
षर्ड्शनमहाकूपे पतिताः पशवः खग  ।  
परमार्थं न जानन्ति पशुपाशनियन्त्रिताः  ॥ गर्प्_२,४९।७१ ॥  
वेदशास्त्रार्णवैर्घेरैरुह्यमाना इतस्ततः  ।  
षडूर्मिनिग्रहग्रस्तास्तिष्ठन्ति हि कुतार्किकाः  ॥ गर्प्_२,४९।७२ ॥  
वेदागमपुराणज्ञः परमार्थं न वेत्ति यः  ।  
विडम्बकस्य तस्यैव तत्सर्वं काकभाषितम्  ॥ गर्प्_२,४९।७३ ॥  
इदं ज्ञानमिदं ज्ञेयमिति चिन्तासमाकुलाः  ।  
पठन्त्यहर्निशं शास्त्रं परतत्त्वपराङ्मुखाः  ॥ गर्प्_२,४९।७४ ॥  
वाक्यच्छन्दोनिबन्धेन काव्यालङ्कारशोभिताः  ।  
चिन्तया दुःखिता मूढास्तिष्ठन्ति व्याकुलेन्द्रियाः  ॥ गर्प्_२,४९।७५ ॥  
अन्यथा परमं तत्त्वं जनाः क्लिश्यन्ति चान्यथा  ।  
अन्यथा शास्त्रसद्भावो व्याख्यां कुर्वन्ति चान्यथा  ॥ गर्प्_२,४९।७६ ॥  
कथयन्त्युवन्मनीभावं स्वयं नानुभवन्ति च  ।  
अहङ्कारस्ताः केचिदुपदेशादिवार्जिताः  ॥ गर्प्_२,४९।७७ ॥  
पठन्ति वेदशास्त्राणि बोधयन्ति परस्परम्  ।  
न जानन्ति परं तत्त्वं दर्वी पाकरसं यथा  ॥ गर्प्_२,४९।७८ ॥  
शिरो वहति पुष्पाणि गन्धं जानाति नासिका  ।  
पठन्ति वेदशास्त्राणि दुर्लभो भावबोधकः  ॥ गर्प्_२,४९।७९ ॥  
तत्त्वमात्मस्थमज्ञात्वा मूढः शास्त्रेषु मुह्यति  ।  
गोपः कक्षागते च्छागे कूपं पश्यति दुर्मतिः  ॥ गर्प्_२,४९।८० ॥  
संसारमोहनाशाय शाब्दबोधो न हि क्षमः  ।  
न निवर्तेत तिमिरं कदाचिद्दीपवार्तया  ॥ गर्प्_२,४९।८१ ॥  
प्रज्ञाहीनस्य पठनं यथान्धस्य च दर्पणम्  ।  
अतः प्रज्ञावतां शास्त्रं तत्त्वज्ञानस्य लक्षणम्  ॥ गर्प्_२,४९।८२ ॥  
इदं ज्ञानमिदं ज्ञेयं सर्वन्तु श्रोतुमिच्छति  ।  
दिव्यवर्षसहस्राच्च शास्त्रान्तं नैव गच्छति  ॥ गर्प्_२,४९।८३ ॥  
अनेकानि च शास्त्राणि स्वल्पायुर्विघ्नकोटयः  ।  
तस्मात्सारं विजानीयात्क्षीरं हंस इवाम्भसि  ॥ गर्प्_२,४९।८४ ॥  
अभ्यस्य वेदशास्त्राणि तत्त्वं ज्ञात्वाथ बुद्भिमान्  ।  
पलालमिव धान्यार्थी सर्वशास्त्राणि सन्त्यजेत्  ॥ गर्प्_२,४९।८५ ॥  
यथामृतेन तृप्तस्य नाहारेण प्रयोजनम्  ।  
तत्त्वज्ञस्य तथा तार्क्ष्य न शास्त्रेण प्रयोजनम्  ॥ गर्प्_२,४९।८६ ॥  
न वेदाध्ययनान्मुक्तिर्न शास्त्रपठनादपि  ।  
ज्ञानादेव हि कैवल्यं नान्यथा विनतात्मजः  ॥ गर्प्_२,४९।८७ ॥  
नाश्रमः कारणं मुक्तेर्दर्शनानि न कारणम्  ।  
तथैव सर्वकर्माणि ज्ञानमेव हि कारणम्  ॥ गर्प्_२,४९।८८ ॥  
मुक्तिदा गुरुवागेका विद्याः सर्वा विडम्बिकाः  ।  
शास्त्रभारसहस्रेषु ह्येकं सञ्जीवनं परम्  ॥ गर्प्_२,४९।८९ ॥  
अद्वैतं हि शिवं प्रोक्तं क्रिययापरिवर्जितम्  ।  
गुरुवक्त्रेण लभ्येत नाधीतागमकोटिभिः  ॥ गर्प्_२,४९।९० ॥  
आगमोक्तं विवेकोत्थं द्विधा ज्ञानं प्रचक्षते  ।  
शब्दव्रह्मागममयं परं ब्रह्म विवेकजम्  ॥ गर्प्_२,४९।९१ ॥  
अद्वैतं केचिदिच्छन्ति द्वैतमिच्छन्ति चापरे  ।  
समं तत्त्वं न जानन्ति द्वैताद्द्वैतविवर्जितम्  ॥ गर्प्_२,४९।९२ ॥  
द्वे पदे बन्धमोक्षाय नममेति ममेति च  ।  
ममेति बध्यते जन्तुर्नममेति प्रमुच्यते  ॥ गर्प्_२,४९।९३ ॥  
तत्कर्म यन्न बन्धाय सा विद्या या विमुक्तिदा  ।  
आयासायापरं कर्म विद्यान्या शिल्पनैपुणम्  ॥ गर्प्_२,४९।९४ ॥  
यावत्कर्माणि दीप्यन्ते यावत्संसारवासना  ।  
यावदिन्द्रियचापल्यं तावत्तत्त्वकथा कुतः  ॥ गर्प्_२,४९।९५ ॥  
यावद्देहाभिमानश्च ममता यावदेव हि  ।  
यावत्प्रयत्नवेगो ऽस्ति यावत्सङ्कल्पकल्पना  ॥ गर्प्_२,४९।९६ ॥  
यावन्नो मनसः स्थैर्यं न यावच्छास्त्रचिन्तनम्  ।  
यावन्न गुरुकारुण्यं तावत्तत्त्वकथा कुतः  ॥ गर्प्_२,४९।९७ ॥  
तावत्तपो व्रतं तीर्थं जपहोमार्चनादिकम्  ।  
वेदशास्त्रागमकथा यावत्तत्त्वं न विन्दति  ॥ गर्प्_२,४९।९८ ॥  
तस्मात्सर्वप्रयत्नेन सर्वावस्थासु सर्वदा  ।  
तत्त्वनिष्ठो भवेत्तार्क्ष्य यदीच्छेन्मोक्षमात्मनः  ॥ गर्प्_२,४९।९९ ॥  
धर्मज्ञानप्रसूनस्य स्वर्गमोक्षफलस्य च  ।  
तापत्रयादिसन्तप्तश्छायां मोक्षतरोः श्रयेत्  ॥ गर्प्_२,४९।१०० ॥  
तस्माज्ज्ञानेनात्मतत्त्वं विज्ञेयं श्रीगुरोर्मुखात्  ।  
सुखेन मुच्यते जन्तुर्घोरसंसारबन्धनात्  ॥ गर्प्_२,४९।१०१ ॥  
तत्त्वज्ञस्यान्तिमं कृत्यं शृणु वक्ष्यामि ते ऽधुना  ।  
येन मोक्षमवाप्नोति ब्रह्म निर्वाणसञ्ज्ञकम्  ॥ गर्प्_२,४९।१०२ ॥  
अन्तकाले तु पुरुष आगते गतसाध्वसः  ।  
छिन्द्यादसङ्गशस्त्रेण स्पृहां देहे ऽनु या च तम्  ॥ गर्प्_२,४९।१०३ ॥  
गृहात्प्रव्राजितो धीरः पुण्यतीर्थजलाप्लुतः  ।  
शुचौ विविक्त आसीनो विधिवत्कल्पितासने  ॥ गर्प्_२,४९।१०४ ॥  
अभ्यसेन्मनसा शुद्धं त्रिवृद्ब्रह्माक्षरं परम्  ।  
मनो यष्छेज्जितश्वासो ब्रह्म बीजमविस्मरन्  ॥ गर्प्_२,४९।१०५ ॥  
नियच्छेद्विषयेभ्यो ऽक्षान्मनसा बुद्धि सारथिः  ।  
मनः कर्मभिराक्षिप्तं शुभार्थे धारयेद्धिया  ॥ गर्प्_२,४९।१०६ ॥  
अहं ब्रह्म परं धाम ब्रह्माहं परमं पदम्  ।  
एवं समीक्ष्य चात्मानमात्मन्याधाय निष्कले  ॥ गर्प्_२,४९।१०७ ॥  
ओमित्येकाक्षरं ब्रह्म व्याहरन्मामनुस्मरन्  ।  
यः प्रयाति त्यजन्देहं स याति परमां गतिम्  ॥ गर्प्_२,४९।१०८ ॥  
न यत्र दाम्भिका यान्ति ज्ञानवैराग्यवर्जिताः  ।  
सुधियस्तां गतिं यान्ति तानहं कथयामि ते  ॥ गर्प्_२,४९।१०९ ॥  
निर्मानमोहा जितसङ्गदोषा अध्यात्मनित्या विनिवृत्तकामाः  ।  
द्वन्द्वैर्विमुक्ताः सुखदुः खसञ्ज्ञैर्गच्छन्त्यमूढाः पदमव्ययं तत्  ॥ गर्प्_२,४९।११० ॥  
ज्ञानह्रदे सत्यजले रागद्वेषमलापहे  ।  
यः स्नाति मानसे तीर्थे स वै मोक्षमवाप्नुयात्  ॥ गर्प्_२,४९।१११ ॥  
प्रौढवैराग्यमास्थाय भजते मामनन्यभाक्  ।  
पूर्णदृष्टिः प्रसन्नात्मा स वै मोक्षमवाप्नुयात्  ॥ गर्प्_२,४९।११२ ॥  
त्यक्त्वा गृहं च यस्तीर्थे निवसेन्मरणोत्सुकः  ।  
मुक्तिक्षेत्रेषु म्रियते स वै मोक्षमवाप्नुयात्  ॥ गर्प्_२,४९।११३ ॥  
अयोध्या मथुरा माया काशी काञ्ची अवन्तिक  ।  
पुरी द्वारवती ज्ञेयाः सप्तैता मोक्षदायिकाः  ॥ गर्प्_२,४९।११४ ॥  
इति ते कथितं तार्क्ष्य मोक्षधर्मं सनातनम्  ।  
ज्ञानवैराग्यसहितं श्रुत्वा मोक्षमवाप्नुयात्  ॥ गर्प्_२,४९।११५ ॥  
मोक्षं गच्छन्ति तत्त्वज्ञा धार्मिकाः स्वर्गतिं नराः  ।  
पापिनो दुर्गतिं यान्ति संसरन्ति खगादयः  ॥ गर्प्_२,४९।११६ ॥  
सूत उवाच  ।  
स्वप्रश्रोत्तरराद्धान्तमेवं भगवतो मुखात्  ।  
श्रुत्वा हृष्टतनुस्तार्क्ष्यो ननाम जगदीश्वरम्  ॥ गर्प्_२,४९।११७ ॥  
सन्देहो मे महान्नष्टो भवद्वाक्यविरोचनात्  ।  
इत्युक्त्वा विष्णुमामन्त्र्य स गतः कश्यपाश्रमम्  ॥ गर्प्_२,४९।११८ ॥  
सद्यो देहान्तरं याति यथा याति विलम्बतः  ।  
अनयोरुभयोश्चैव न विरोधस्तथैव वः  ॥ गर्प्_२,४९।११९ ॥  
सर्वमाख्यातवांस्तात श्रुतो भगवतो यथा  ।  
मारीचो ऽपि मुदं लेभे श्रुत्वा वाक्यं रमापतेः  ॥ गर्प्_२,४९।१२० ॥  
अपाकृतस्तु सन्देहो ब्राह्मणा भवतां मया  ।  
उक्तं सुपर्णसञ्ज्ञन्तु पुराणं परमाद्भुतम्  ॥ गर्प्_२,४९।१२१ ॥  
इदमाप हरेस्तार्क्ष्यस्तार्क्ष्यादाप ततो भृगुः  ।  
भृगोर्वसिष्ठः सम्प्राप वामदेवस्ततः पुनः  ॥ गर्प्_२,४९।१२२ ॥  
पराशरमुनिः प्राप तस्माद्व्यासस्ततो ह्यहम्  ।  
मया तु भवतां प्रोक्तं परं गुह्यं हरेरिदम्  ॥ गर्प्_२,४९।१२३ ॥  
य इदं शृणुयान्मर्त्यो यो वाप्यभिदधाति च  ।  
इहामुत्र च लोके स सर्वत्र सुखमाप्नुयात्  ॥ गर्प्_२,४९।१२४ ॥  
व्रजतः संयमन्यां यद्दुः खमत्र निरूपितम्  ।  
अस्य श्रवणतः पुण्यं तन्मुक्तो जायते ततः  ॥ गर्प्_२,४९।१२५ ॥  
अत्रोक्तकर्मपाकादिश्रवणाच्च नृणामिह  ।  
वैराग्यमावहेद्यस्मात्तस्माच्छ्रोतव्यमेव च  ॥ गर्प्_२,४९।१२६ ॥  
भजत जितहृषीकाः कृष्णमेनं मुनीशं समजनि बत यस्माद्गीः सुधासारधारा  ।  
पृषतमपि यदीयं वर्णरूपं निपीय श्रुतिपुटचुलुकेन प्राप्नुयादात्मनैक्यम्  ॥ गर्प्_२,४९।१२७ ॥  
व्यास उवाच  ।  
इति सूतमुखोद्गीर्णांसर्वशास्त्रार्थमण्डिताम्  ।  
वैष्णवीं वाक्सुधां पीत्वा ऋषयस्तुष्टिमाययुः  ॥ गर्प्_२,४९।१२८ ॥  
प्रशशंसुस्तथान्योन्यं सूतं सर्वार्थदर्शिनम्  ।  
प्रहर्षमतुलं प्रापुर्मुनयः शौनकादयः  ॥ गर्प्_२,४९।१२९ ॥  
इति हरिवचनानि सूतवाचा खगपतिसंशयभेदकानि यानि  ।  
स मुनिरपि निशम्य शौनकेन्द्रो बहुतरमानयति स्म चात्मनि स्वम्  ॥ गर्प्_२,४९।१३० ॥  
अपूजयंस्ते मुनयस्तदानीमुदाखाग्भिर्मुहुरेव सूतम्  ।  
धन्यो ऽसि सूत त्वमिहेत्युदैरयन्व्यसर्जयंस्तं च निवर्तिते ऽध्वरे  ॥ गर्प्_२,४९।१३१ ॥पुराणं गारुडं पुण्यं पवित्रं पापनाशनम् ॥  
शृण्वतां कामनापूरं श्रोतव्यं सर्वदैव हि  ॥ गर्प्_२,४९।१३२ ॥  
श्रुत्वा दानानि देयानि वाचकायाखिलानि च  ।  
पूर्वोक्तशयनादीनि नान्यथा सफलं भवेत्  ॥ गर्प्_२,४९।१३३ ॥  
पुराणं पूजयेत्पूर्वं वाचकं तदनन्तरम्  ।  
वस्त्रालङ्कारगोदानैर्दक्षिणाभिश्च सादरम्  ॥ गर्प्_२,४९।१३४ ॥  
अन्नदानैर्हेमदानैर्भमिदानैश्च भूरिभिः  ।  
पूजयेद्वाचकं भक्त्या बहुपुण्यफलाप्तये  ॥ गर्प्_२,४९।१३५ ॥  
यश्चेदं शृणुयान्मर्त्यो यथापि परिकीर्तयेत्  ।  
विहाय यातनां घोरां धूतपापो दिवं व्रजेत्  ॥ गर्प्_२,४९।१३६ ॥  
  
इति श्रीगारुडे महापुराणे उत्तरखण्डे श्रीकृष्णगरुडसंवादे द्वितीयांशे धर्मकाण्डे प्रेतकल्पे मोक्षोपायनिरूपणं नामैकोनपञ्चाशत्तमो ऽध्यायः  
  
इति श्रीगारुडे महापुराणे द्वितीयो धर्मकाण्डः समाप्तः  
  
  
  
  
  
  
