---
title: Bhagavata-Purana 3

---
## Intro

Bhagavata-Purana 3  

Bhagavata-Purana 3
  
Input by ...  

## पाठः

भ्प्_०३।०१।००१।० श्री-शुक उवाच
  
भ्प्_०३।०१।००१।१ एवम् एतत् पुरा पृष्टो मैत्रेयो भगवान् किल
  
भ्प्_०३।०१।००१।२ क्षत्त्रा वनं प्रविष्टेन त्यक्त्वा स्व-गृहम् ऋद्धिमत्
  
भ्प्_०३।०१।००२।१ यद् वा अयं मन्त्र-कृद् वो भगवान् अखिलेश्वरः
  
भ्प्_०३।०१।००२।२ पौरवेन्द्र-गृहं हित्वा प्रविवेशात्मसात् कृतम्
  
भ्प्_०३।०१।००३।० राजोवाच
  
भ्प्_०३।०१।००३।१ कुत्र क्षत्तुर् भगवता मैत्रेयेणास सङ्गमः
  
भ्प्_०३।०१।००३।२ कदा वा सह-संवाद एतद् वर्णय नः प्रभो
  
भ्प्_०३।०१।००४।१ न ह्य् अल्पार्थोदयस् तस्य विदुरस्यामलात्मनः
  
भ्प्_०३।०१।००४।२ तस्मिन् वरीयसि प्रश्नः साधु-वादोपबृंहितः
  
भ्प्_०३।०१।००५।० सूत उवाच
  
भ्प्_०३।०१।००५।१ स एवम् ऋषि-वर्यो ऽयं पृष्टो राज्ञा परीक्षिता
  
भ्प्_०३।०१।००५।२ प्रत्य् आह तं सुबहु-वित् प्रीतात्मा श्रूयताम् इति
  
भ्प्_०३।०१।००६।० श्री-शुक उवाच
  
भ्प्_०३।०१।००६।१ यदा तु राजा स्व-सुतान् असाधून् पुष्णन् न धर्मेण विनष्ट-दृष्टिः
  
भ्प्_०३।०१।००६।२ भ्रातुर् यविष्ठस्य सुतान् विबन्धून् प्रवेश्य लाक्षा-भवने ददाह
  
भ्प्_०३।०१।००७।१ यदा सभायां कुरु-देव-देव्याः केशाभिमर्शं सुत-कर्म गर्ह्यम्
  
भ्प्_०३।०१।००७।२ न वारयाम् आस नृपः स्नुषायाः स्वास्रैर् हरन्त्याः कुच-कुङ्कुमानि
  
भ्प्_०३।०१।००८।१ द्यूते त्व् अधर्मेण जितस्य साधोः सत्यावलम्बस्य वनं गतस्य
  
भ्प्_०३।०१।००८।२ न याचतो ऽदात् समयेन दायं तमो-जुषाणो यद् अजात-शत्रोः
  
भ्प्_०३।०१।००९।१ यदा च पार्थ-प्रहितः सभायां जगद्-गुरुर् यानि जगाद कृष्णः
  
भ्प्_०३।०१।००९।२ न तानि पुंसाम् अमृतायनानि राजोरु मेने क्षत-पुण्य-लेशः
  
भ्प्_०३।०१।०१०।१ यदोपहूतो भवनं प्रविष्टो मन्त्राय पृष्टः किल पूर्वजेन
  
भ्प्_०३।०१।०१०।२ अथाह तन् मन्त्र-दृशां वरीयान् यन् मन्त्रिणो वैदुरिकं वदन्ति
  
भ्प्_०३।०१।०११।१ अजात-शत्रोः प्रतियच्छ दायं तितिक्षतो दुर्विषहं तवागः
  
भ्प्_०३।०१।०११।२ सहानुजो यत्र वृकोदराहिः श्वसन् रुषा यत् त्वम् अलं बिभेषि
  
भ्प्_०३।०१।०१२।१ पार्थांस् तु देवो भगवान् मुकुन्दो गृहीतवान् सक्षिति-देव-देवः
  
भ्प्_०३।०१।०१२।२ आस्ते स्व-पुर्यां यदु-देव-देवो विनिर्जिताशेष-नृदेव-देवः
  
भ्प्_०३।०१।०१३।१ स एष दोषः पुरुष-द्विड् आस्ते गृहान् प्रविष्टो यम् अपत्य-मत्या
  
भ्प्_०३।०१।०१३।२ पुष्णासि कृष्णाद् विमुखो गत-श्रीस् त्यजाश्व् अशैवं कुल-कौशलाय
  
भ्प्_०३।०१।०१४।१ इत्य् ऊचिवांस् तत्र सुयोधनेन प्रवृद्ध-कोप-स्फुरिताधरेण
  
भ्प्_०३।०१।०१४।२ असत्-कृतः सत्-स्पृहणीय-शीलः क्षत्ता सकर्णानुज-सौबलेन
  
भ्प्_०३।०१।०१५।१ क एनम् अत्रोपजुहाव जिह्मं दास्याः सुतं यद्-बलिनैव पुष्टः
  
भ्प्_०३।०१।०१५।२ तस्मिन् प्रतीपः परकृत्य आस्ते निर्वास्यताम् आशु पुराच् छ्वसानः
  
भ्प्_०३।०१।०१६।१ स्वयं धनुर् द्वारि निधाय मायां भ्रातुः पुरो मर्मसु ताडितो ऽपि
  
भ्प्_०३।०१।०१६।२ स इत्थम् अत्युल्बण-कर्ण-बाणैर् गत-व्यथो ऽयाद् उरु मानयानः
  
भ्प्_०३।०१।०१७।१ स निर्गतः कौरव-पुण्य-लब्धो गजाह्वयात् तीर्थ-पदः पदानि
  
भ्प्_०३।०१।०१७।२ अन्वाक्रमत् पुण्य-चिकीर्षयोर्व्याम् अधिष्ठितो यानि सहस्र-मूर्तिः
  
भ्प्_०३।०१।०१८।१ पुरेषु पुण्योपवनाद्रि-कुञ्जेष्व् अपङ्क-तोयेषु सरित्-सरःसु
  
भ्प्_०३।०१।०१८।२ अनन्त-लिङ्गैः समलङ्कृतेषु चचार तीर्थायतनेष्व् अनन्यः
  
भ्प्_०३।०१।०१९।१ गां पर्यटन् मेध्य-विविक्त-वृत्तिः सदाप्लुतो ऽधः शयनो ऽवधूतः
  
भ्प्_०३।०१।०१९।२ अलक्षितः स्वैर् अवधूत-वेषो व्रतानि चेरे हरि-तोषणानि
  
भ्प्_०३।०१।०२०।१ इत्थं व्रजन् भारतम् एव वर्षं कालेन यावद् गतवान् प्रभासम्
  
भ्प्_०३।०१।०२०।२ तावच् छशास क्षितिम् एक चक्राम्ल् एकातपत्राम् अजितेन पार्थः
  
भ्प्_०३।०१।०२१।१ तत्राथ शुश्राव सुहृद्-विनष्टिं वनं यथा वेणुज-वह्नि-संश्रयम्
  
भ्प्_०३।०१।०२१।२ संस्पर्धया दग्धम् अथानुशोचन् सरस्वतीं प्रत्यग् इयाय तूष्णीम्
  
भ्प्_०३।०१।०२२।१ तस्यां त्रितस्योशनसो मनोश् च पृथोर् अथाग्नेर् असितस्य वायोः
  
भ्प्_०३।०१।०२२।२ तीर्थं सुदासस्य गवां गुहस्य यच् छ्राद्धदेवस्य स आसिषेवे
  
भ्प्_०३।०१।०२३।१ अन्यानि चेह द्विज-देव-देवैः कृतानि नानायतनानि विष्णोः
  
भ्प्_०३।०१।०२३।२ प्रत्यङ्ग-मुख्याङ्कित-मन्दिराणि यद्-दर्शनात् कृष्णम् अनुस्मरन्ति
  
भ्प्_०३।०१।०२४।१ ततस् त्व् अतिव्रज्य सुराष्ट्रम् ऋद्धं सौवीर-मत्स्यान् कुरुजाङ्गलांश् च
  
भ्प्_०३।०१।०२४।२ कालेन तावद् यमुनाम् उपेत्य तत्रोद्धवं भागवतं ददर्श
  
भ्प्_०३।०१।०२५।१ स वासुदेवानुचरं प्रशान्तं बृहस्पतेः प्राक् तनयं प्रतीतम्
  
भ्प्_०३।०१।०२५।२ आलिङ्ग्य गाढं प्रणयेन भद्रं स्वानाम् अपृच्छद् भगवत्-प्रजानाम्
  
भ्प्_०३।०१।०२६।१ कच्चित् पुराणौ पुरुषौ स्वनाभ्य- पाद्मानुवृत्त्येह किलावतीर्णौ
  
भ्प्_०३।०१।०२६।२ आसात उर्व्याः कुशलं विधाय कृत-क्षणौ कुशलं शूर-गेहे
  
भ्प्_०३।०१।०२७।१ कच्चित् कुरूणां परमः सुहृन् नो भामः स आस्ते सुखम् अङ्ग शौरिः
  
भ्प्_०३।०१।०२७।२ यो वै स्वस्-णां पितृवद् ददाति वरान् वदान्यो वर-तर्पणेन
  
भ्प्_०३।०१।०२८।१ कच्चिद् वरूथाधिपतिर् यदूनां प्रद्युम्न आस्ते सुखम् अङ्ग वीरः
  
भ्प्_०३।०१।०२८।२ यं रुक्मिणी भगवतो ऽभिलेभे आराध्य विप्रान् स्मरम् आदि-सर्गे
  
भ्प्_०३।०१।०२९।१ कच्चित् सुखं सात्वत-वृष्णि-भोज- दाशार्हकाणाम् अधिपः स आस्ते
  
भ्प्_०३।०१।०२९।२ यम् अभ्यषिञ्चच् छत-पत्र-नेत्रो नृपासनाशां परिहृत्य दूरात्
  
भ्प्_०३।०१।०३०।१ कच्चिद् धरेः सौम्य सुतः सदृक्ष आस्ते ऽग्रणी रथिनां साधु साम्बः
  
भ्प्_०३।०१।०३०।२ असूत यं जाम्बवती व्रताढ्या देवं गुहं यो ऽम्बिकया धृतो ऽग्रे
  
भ्प्_०३।०१।०३१।१ क्षेमं स कच्चिद् युयुधान आस्ते यः फाल्गुनाल् लब्ध-धनू-रहस्यः
  
भ्प्_०३।०१।०३१।२ लेभे ऽञ्जसाधोक्षज-सेवयैव गतिं तदीयां यतिभिर् दुरापाम्
  
भ्प्_०३।०१।०३२।१ कच्चिद् बुधः स्वस्त्य् अनमीव आस्ते श्वफल्क-पुत्रो भगवत्-प्रपन्नः
  
भ्प्_०३।०१।०३२।२ यः कृष्ण-पादाङ्कित-मार्ग-पांसुष्व् अचेष्टत प्रेम-विभिन्न-धैर्यः
  
भ्प्_०३।०१।०३३।१ कच्चिच् छिवं देवक-भोज-पुत्र्या विष्णु-प्रजाया इव देव-मातुः
  
भ्प्_०३।०१।०३३।२ या वै स्व-गर्भेण दधार देवं त्रयी यथा यज्ञ-वितानम् अर्थम्
  
भ्प्_०३।०१।०३४।१ अपिस्विद् आस्ते भगवान् सुखं वो यः सात्वतां काम-दुघो ऽनिरुद्धः
  
भ्प्_०३।०१।०३४।२ यम् आमनन्ति स्म हि शब्द-योनिं मनो-मयं सत्त्व-तुरीय-तत्त्वम्
  
भ्प्_०३।०१।०३५।१ अपिस्विद् अन्ये च निजात्म-दैवम् अनन्य-वृत्त्या समनुव्रता ये
  
भ्प्_०३।०१।०३५।२ हृदीक-सत्यात्मज-चारुदेष्ण- गदादयः स्वस्ति चरन्ति सौम्य
  
भ्प्_०३।०१।०३६।१ अपि स्व-दोर्भ्यां विजयाच्युताभ्यां धर्मेण धर्मः परिपाति सेतुम्
  
भ्प्_०३।०१।०३६।२ दुर्योधनो ऽतप्यत यत्-सभायां साम्राज्य-लक्ष्म्या विजयानुवृत्त्या
  
भ्प्_०३।०१।०३७।१ किं वा कृताघेष्व् अघम् अत्यमर्षी भीमो ऽहिवद् दीर्घतमं व्यमुञ्चत्
  
भ्प्_०३।०१।०३७।२ यस्याङ्घ्रि-पातं रण-भूर् न सेहे मार्गं गदायाश् चरतो विचित्रम्
  
भ्प्_०३।०१।०३८।१ कच्चिद् यशोधा रथ-यूथपानां गाण्डीव-धन्वोपरतारिर् आस्ते
  
भ्प्_०३।०१।०३८।२ अलक्षितो यच्-छर-कूट-गूढो माया-किरातो गिरिशस् तुतोष
  
भ्प्_०३।०१।०३९।१ यमाव् उतस्वित् तनयौ पृथायाः पार्थैर् वृतौ पक्ष्मभिर् अक्षिणीव
  
भ्प्_०३।०१।०३९।२ रेमात उद्दाय मृधे स्व-रिक्थं परात् सुपर्णाव् इव वज्रि-वक्त्रात्
  
भ्प्_०३।०१।०४०।१ अहो पृथापि ध्रियते ऽर्भकार्थे राजर्षि-वर्येण विनापि तेन
  
भ्प्_०३।०१।०४०।२ यस् त्व् एक-वीरो ऽधिरथो विजिग्ये धनुर् द्वितीयः ककुभश् चतस्रः
  
भ्प्_०३।०१।०४१।१ सौम्यानुशोचे तम् अधः-पतन्तं भ्रात्रे परेताय विदुद्रुहे यः
  
भ्प्_०३।०१।०४१।२ निर्यापितो येन सुहृत् स्व-पुर्या अहं स्व-पुत्रान् समनुव्रतेन
  
भ्प्_०३।०१।०४२।१ सो ऽहं हरेर् मर्त्य-विडम्बनेन दृशो नृणां चालयतो विधातुः
  
भ्प्_०३।०१।०४२।२ नान्योपलक्ष्यः पदवीं प्रसादाच् चरामि पश्यन् गत-विस्मयो ऽत्र
  
भ्प्_०३।०१।०४३।१ नूनं नृपाणां त्रि-मदोत्पथानां महीं मुहुश् चालयतां चमूभिः
  
भ्प्_०३।०१।०४३।२ वधात् प्रपन्नार्ति-जिहीर्षयेशो ऽप्य् उपैक्षताघं भगवान् कुरूणाम्
  
भ्प्_०३।०१।०४४।१ अजस्य जन्मोत्पथ-नाशनाय कर्माण्य् अकर्तुर् ग्रहणाय पुंसाम्
  
भ्प्_०३।०१।०४४।२ नन्व् अन्यथा को ऽर्हति देह-योगं परो गुणानाम् उत कर्म-तन्त्रम्
  
भ्प्_०३।०१।०४५।१ तस्य प्रपन्नाखिल-लोकपानाम् अवस्थितानाम् अनुशासने स्वे
  
भ्प्_०३।०१।०४५।२ अर्थाय जातस्य यदुष्व् अजस्य वार्तां सखे कीर्तय तीर्थ-कीर्तेः
  
भ्प्_०३।०२।००१।० श्री-शुक उवाच
  
भ्प्_०३।०२।००१।१ इति भागवतः पृष्टः क्षत्त्रा वार्तां प्रियाश्रयाम्
  
भ्प्_०३।०२।००१।२ प्रतिवक्तुं न चोत्सेह औत्कण्ठ्यात् स्मारितेश्वरः
  
भ्प्_०३।०२।००२।१ यः पञ्च-हायनो मात्रा प्रातर्-आशाय याचितः
  
भ्प्_०३।०२।००२।२ तन् नैच्छद् रचयन् यस्य सपर्यां बाल-लीलया
  
भ्प्_०३।०२।००३।१ स कथं सेवया तस्य कालेन जरसं गतः
  
भ्प्_०३।०२।००३।२ पृष्टो वार्तां प्रतिब्रूयाद् भर्तुः पादाव् अनुस्मरन्
  
भ्प्_०३।०२।००४।१ स मुहूर्तम् अभूत् तूष्णीं कृष्णाङ्घ्रि-सुधया भृशम्
  
भ्प्_०३।०२।००४।२ तीव्रेण भक्ति-योगेन निमग्नः साधु निर्वृतः
  
भ्प्_०३।०२।००५।१ पुलकोद्भिन्न-सर्वाङ्गो मुञ्चन् मीलद्-दृशा शुचः
  
भ्प्_०३।०२।००५।२ पूर्णार्थो लक्षितस् तेन स्नेह-प्रसर-सम्प्लुतः
  
भ्प्_०३।०२।००६।१ शनकैर् भगवल्-लोकान् नृलोकं पुनर् आगतः
  
भ्प्_०३।०२।००६।२ विमृज्य नेत्रे विदुरं प्रीत्याहोद्धव उत्स्मयन्
  
भ्प्_०३।०२।००७।० उद्धव उवाच
  
भ्प्_०३।०२।००७।१ कृष्ण-द्युमणि निम्लोचे गीर्णेष्व् अजगरेण ह
  
भ्प्_०३।०२।००७।२ किं नु नः कुशलं ब्रूयां गत-श्रीषु गृहेष्व् अहम्
  
भ्प्_०३।०२।००८।१ दुर्भगो बत लोको ऽयं यदवो नितराम् अपि
  
भ्प्_०३।०२।००८।२ ये संवसन्तो न विदुर् हरिं मीना इवोडुपम्
  
भ्प्_०३।०२।००९।१ इङ्गित-ज्ञाः पुरु-प्रौढा एकारामाश् च सात्वताः
  
भ्प्_०३।०२।००९।२ सात्वताम् ऋषभं सर्वे भूतावासम् अमंसत
  
भ्प्_०३।०२।०१०।१ देवस्य मायया स्पृष्टा ये चान्यद् असद्-आश्रिताः
  
भ्प्_०३।०२।०१०।२ भ्राम्यते धीर् न तद्-वाक्यैर् आत्मन्य् उप्तात्मनो हरौ
  
भ्प्_०३।०२।०११।१ प्रदर्श्यातप्त-तपसाम् अवितृप्त-दृशां नृणाम्
  
भ्प्_०३।०२।०११।२ आदायान्तर् अधाद् यस् तु स्व-बिम्बं लोक-लोचनम्
  
भ्प्_०३।०२।०१२।१ यन् मर्त्य-लीलौपयिकं स्व-योग- माया-बलं दर्शयता गृहीतम्
  
भ्प्_०३।०२।०१२।२ विस्मापनं स्वस्य च सौभगर्द्धेः परं पदं भूषण-भूषणाङ्गम्
  
भ्प्_०३।०२।०१३।१ यद् धर्म-सूनोर् बत राजसूये निरीक्ष्य दृक्-स्वस्त्ययनं त्रि-लोकः
  
भ्प्_०३।०२।०१३।२ कार्त्स्न्येन चाद्येह गतं विधातुर् अर्वाक्-सृतौ कौशलम् इत्य् अमन्यत
  
भ्प्_०३।०२।०१४।१ यस्यानुराग-प्लुत-हास-रास- लीलावलोक-प्रतिलब्ध-मानाः
  
भ्प्_०३।०२।०१४।२ व्रज-स्त्रियो दृग्भिर् अनुप्रवृत्त- धियो ऽवतस्थुः किल कृत्य-शेषाः
  
भ्प्_०३।०२।०१५।१ स्व-शान्त-रूपेष्व् इतरैः स्व-रूपैर् अभ्यर्द्यमानेष्व् अनुकम्पितात्मा
  
भ्प्_०३।०२।०१५।२ परावरेशो महद्-अंश-युक्तो ह्य् अजो ऽपि जातो भगवान् यथाग्निः
  
भ्प्_०३।०२।०१६।१ मां खेदयत्य् एतद् अजस्य जन्म- विडम्बनं यद् वसुदेव-गेहे
  
भ्प्_०३।०२।०१६।२ व्रजे च वासो ऽरि-भयाद् इव स्वयं पुराद् व्यवात्सीद् यद्-अनन्त-वीर्यः
  
भ्प्_०३।०२।०१७।१ दुनोति चेतः स्मरतो ममैतद् यद् आह पादाव् अभिवन्द्य पित्रोः
  
भ्प्_०३।०२।०१७।२ ताताम्ब कंसाद् उरु-शङ्कितानां प्रसीदतं नो ऽकृत-निष्कृतीनाम्
  
भ्प्_०३।०२।०१८।१ को वा अमुष्याङ्घ्रि-सरोज-रेणुं विस्मर्तुम् ईशीत पुमान् विजिघ्रन्
  
भ्प्_०३।०२।०१८।२ यो विस्फुरद्-भ्रू-विटपेन भूमेर् भारं कृतान्तेन तिरश्चकार
  
भ्प्_०३।०२।०१९।१ दृष्टा भवद्भिर् ननु राजसूये चैद्यस्य कृष्णं द्विषतो ऽपि सिद्धिः
  
भ्प्_०३।०२।०१९।२ यां योगिनः संस्पृहयन्ति सम्यग् योगेन कस् तद्-विरहं सहेत
  
भ्प्_०३।०२।०२०।१ तथैव चान्ये नर-लोक-वीरा य आहवे कृष्ण-मुखारविन्दम्
  
भ्प्_०३।०२।०२०।२ नेत्रैः पिबन्तो नयनाभिरामं पार्थास्त्र-पूतः पदम् आपुर् अस्य
  
भ्प्_०३।०२।०२१।१ स्वयं त्व् असाम्यातिशयस् त्र्यधीशः स्वाराज्य-लक्ष्म्य्-आप्त-समस्त-कामः
  
भ्प्_०३।०२।०२१।२ बलिं हरद्भिश् चिर-लोक-पालैः किरीट-कोट्य्-एडित-पाद-पीठः
  
भ्प्_०३।०२।०२२।१ तत् तस्य कैङ्कर्यम् अलं भृतान् नो विग्लापयत्य् अङ्ग यद् उग्रसेनम्
  
भ्प्_०३।०२।०२२।२ तिष्ठन् निषण्णं परमेष्ठि-धिष्ण्ये न्यबोधयद् देव निधारयेति
  
भ्प्_०३।०२।०२३।१ अहो बकी यं स्तन-काल-कूटं जिघांसयापाययद् अप्य् असाध्वी
  
भ्प्_०३।०२।०२३।२ लेभे गतिं धात्र्य्-उचितां ततो ऽन्यं कं वा दयालुं शरणं व्रजेम
  
भ्प्_०३।०२।०२४।१ मन्ये ऽसुरान् भागवतांस् त्र्यधीशे संरम्भ-मार्गाभिनिविष्ट-चित्तान्
  
भ्प्_०३।०२।०२४।२ ये संयुगे ऽचक्षत तार्क्ष्य-पुत्रम् अंसे सुनाभायुधम् आपतन्तम्
  
भ्प्_०३।०२।०२५।१ वसुदेवस्य देवक्यां जातो भोजेन्द्र-बन्धने
  
भ्प्_०३।०२।०२५।२ चिकीर्षुर् भगवान् अस्याः शम् अजेनाभियाचितः
  
भ्प्_०३।०२।०२६।१ ततो नन्द-व्रजम् इतः पित्रा कंसाद् विबिभ्यता
  
भ्प्_०३।०२।०२६।२ एकादश समास् तत्र गूढार्चिः स-बलो ऽवसत्
  
भ्प्_०३।०२।०२७।१ परीतो वत्सपैर् वत्सांश् चारयन् व्यहरद् विभुः
  
भ्प्_०३।०२।०२७।२ यमुनोपवने कूजद्- द्विज-सङ्कुलिताङ्घ्रिपे
  
भ्प्_०३।०२।०२८।१ कौमारीं दर्शयंश् चेष्टां प्रेक्षणीयां व्रजौकसाम्
  
भ्प्_०३।०२।०२८।२ रुदन्न् इव हसन् मुग्ध- बाल-सिंहावलोकनः
  
भ्प्_०३।०२।०२९।१ स एव गो-धनं लक्ष्म्या निकेतं सित-गो-वृषम्
  
भ्प्_०३।०२।०२९।२ चारयन्न् अनुगान् गोपान् रणद्-वेणुर् अरीरमत्
  
भ्प्_०३।०२।०३०।१ प्रयुक्तान् भोज-राजेन मायिनः काम-रूपिणः
  
भ्प्_०३।०२।०३०।२ लीलया व्यनुदत् तांस् तान् बालः क्रीडनकान् इव
  
भ्प्_०३।०२।०३१।१ विपन्नान् विष-पानेन निगृह्य भुजगाधिपम्
  
भ्प्_०३।०२।०३१।२ उत्थाप्यापाययद् गावस् तत् तोयं प्रकृति-स्थितम्
  
भ्प्_०३।०२।०३२।१ अयाजयद् गो-सवेन गोप-राजं द्विजोत्तमैः
  
भ्प्_०३।०२।०३२।२ वित्तस्य चोरु-भारस्य चिकीर्षन् सद्-व्ययं विभुः
  
भ्प्_०३।०२।०३३।१ वर्षतीन्द्रे व्रजः कोपाद् भग्नमाने ऽतिविह्वलः
  
भ्प्_०३।०२।०३३।२ गोत्र-लीलातपत्रेण त्रातो भद्रानुगृह्णता
  
भ्प्_०३।०२।०३४।१ शरच्-छशि-करैर् मृष्टं मानयन् रजनी-मुखम्
  
भ्प्_०३।०२।०३४।२ गायन् कल-पदं रेमे स्त्रीणां मण्डल-मण्डनः
  
भ्प्_०३।०३।००१।० उद्धव उवाच
  
भ्प्_०३।०३।००१।१ ततः स आगत्य पुरं स्व-पित्रोश् चिकीर्षया शं बलदेव-संयुतः
  
भ्प्_०३।०३।००१।२ निपात्य तुङ्गाद् रिपु-यूथ-नाथं हतं व्यकर्षद् व्यसुम् ओजसोर्व्याम्
  
भ्प्_०३।०३।००२।१ सान्दीपनेः सकृत् प्रोक्तं ब्रह्माधीत्य स-विस्तरम्
  
भ्प्_०३।०३।००२।२ तस्मै प्रादाद् वरं पुत्रं मृतं पञ्च-जनोदरात्
  
भ्प्_०३।०३।००३।१ समाहुता भीष्मक-कन्यया ये श्रियः सवर्णेन बुभूषयैषाम्
  
भ्प्_०३।०३।००३।२ गान्धर्व-वृत्त्या मिषतां स्व-भागं जह्रे पदं मूर्ध्नि दधत् सुपर्णः
  
भ्प्_०३।०३।००४।१ ककुद्मिनो ऽविद्ध-नसो दमित्वा स्वयंवरे नाग्नजितीम् उवाह
  
भ्प्_०३।०३।००४।२ तद्-भग्नमानान् अपि गृध्यतो ऽज्ञाञ् जघ्ने ऽक्षतः शस्त्र-भृतः स्व-शस्त्रैः
  
भ्प्_०३।०३।००५।१ प्रियं प्रभुर् ग्राम्य इव प्रियाया विधित्सुर् आर्च्छद् द्युतरुं यद्-अर्थे
  
भ्प्_०३।०३।००५।२ वज्र्य् आद्रवत् तं स-गणो रुषान्धः क्रीडा-मृगो नूनम् अयं वधूनाम्
  
भ्प्_०३।०३।००६।१ सुतं मृधे खं वपुषा ग्रसन्तं दृष्ट्वा सुनाभोन्मथितं धरित्र्या
  
भ्प्_०३।०३।००६।२ आमन्त्रितस् तत्-तनयाय शेषं दत्त्वा तद्-अन्तः-पुरम् आविवेश
  
भ्प्_०३।०३।००७।१ तत्राहृतास् ता नर-देव-कन्याः कुजेन दृष्ट्वा हरिम् आर्त-बन्धुम्
  
भ्प्_०३।०३।००७।२ उत्थाय सद्यो जगृहुः प्रहर्ष- व्रीडानुराग-प्रहितावलोकैः
  
भ्प्_०३।०३।००८।१ आसां मुहूर्त एकस्मिन् नानागारेषु योषिताम्
  
भ्प्_०३।०३।००८।२ स-विधं जगृहे पाणीन् अनुरूपः स्व-मायया
  
भ्प्_०३।०३।००९।१ तास्व् अपत्यान्य् अजनयद् आत्म-तुल्यानि सर्वतः
  
भ्प्_०३।०३।००९।२ एकैकस्यां दश दश प्रकृतेर् विबुभूषया
  
भ्प्_०३।०३।०१०।१ काल-मागध-शाल्वादीन् अनीकै रुन्धतः पुरम्
  
भ्प्_०३।०३।०१०।२ अजीघनत् स्वयं दिव्यं स्व-पुंसां तेज आदिशत्
  
भ्प्_०३।०३।०११।१ शम्बरं द्विविदं बाणं मुरं बल्वलम् एव च
  
भ्प्_०३।०३।०११।२ अन्यांश् च दन्तवक्रादीन् अवधीत् कांश् च घातयत्
  
भ्प्_०३।०३।०१२।१ अथ ते भ्रातृ-पुत्राणां पक्षयोः पतितान् नृपान्
  
भ्प्_०३।०३।०१२।२ चचाल भूः कुरुक्षेत्रं येषाम् आपततां बलैः
  
भ्प्_०३।०३।०१३।१ स कर्ण-दुःशासन-सौबलानां कुमन्त्र-पाकेन हत-श्रियायुषम्
  
भ्प्_०३।०३।०१३।२ सुयोधनं सानुचरं शयानं भग्नोरुम् ऊर्व्यां न ननन्द पश्यन्
  
भ्प्_०३।०३।०१४।१ कियान् भुवो ऽयं क्षपितोरु-भारो यद् द्रोण-भीष्मार्जुन-भीम-मूलैः
  
भ्प्_०३।०३।०१४।२ अष्टादशाक्षौहिणिको मद्-अंशैर् आस्ते बलं दुर्विषहं यदूनाम्
  
भ्प्_०३।०३।०१५।१ मिथो यदैषां भविता विवादो मध्व्-आमदाताम्र-विलोचनानाम्
  
भ्प्_०३।०३।०१५।२ नैषां वधोपाय इयान् अतो ऽन्यो मय्य् उद्यते ऽन्तर्दधते स्वयं स्म
  
भ्प्_०३।०३।०१६।१ एवं सञ्चिन्त्य भगवान् स्व-राज्ये स्थाप्य धर्मजम्
  
भ्प्_०३।०३।०१६।२ नन्दयाम् आस सुहृदः साधूनां वर्त्म दर्शयन्
  
भ्प्_०३।०३।०१७।१ उत्तरायां धृतः पूरोर् वंशः साध्व्-अभिमन्युना
  
भ्प्_०३।०३।०१७।२ स वै द्रौण्य्-अस्त्र-सम्प्लुष्टः पुनर् भगवता धृतः
  
भ्प्_०३।०३।०१८।१ अयाजयद् धर्म-सुतम् अश्वमेधैस् त्रिभिर् विभुः
  
भ्प्_०३।०३।०१८।२ सो ऽपि क्ष्माम् अनुजै रक्षन् रेमे कृष्णम् अनुव्रतः
  
भ्प्_०३।०३।०१९।१ भगवान् अपि विश्वात्मा लोक-वेद-पथानुगः
  
भ्प्_०३।०३।०१९।२ कामान् सिषेवे द्वार्वत्याम् असक्तः साङ्ख्यम् आस्थितः
  
भ्प्_०३।०३।०२०।१ स्निग्ध-स्मितावलोकेन वाचा पीयूष-कल्पया
  
भ्प्_०३।०३।०२०।२ चरित्रेणानवद्येन श्री-निकेतेन चात्मना
  
भ्प्_०३।०३।०२१।१ इमं लोकम् अमुं चैव रमयन् सुतरां यदून्
  
भ्प्_०३।०३।०२१।२ रेमे क्षणदया दत्त- क्षण-स्त्री-क्षण-सौहृदः
  
भ्प्_०३।०३।०२२।१ तस्यैवं रममाणस्य संवत्सर-गणान् बहून्
  
भ्प्_०३।०३।०२२।२ गृहमेधेषु योगेषु विरागः समजायत
  
भ्प्_०३।०३।०२३।१ दैवाधीनेषु कामेषु दैवाधीनः स्वयं पुमान्
  
भ्प्_०३।०३।०२३।२ को विश्रम्भेत योगेन योगेश्वरम् अनुव्रतः
  
भ्प्_०३।०३।०२४।१ पुर्यां कदाचित् क्रीडद्भिर् यदु-भोज-कुमारकैः
  
भ्प्_०३।०३।०२४।२ कोपिता मुनयः शेपुर् भगवन्-मत-कोविदाः
  
भ्प्_०३।०३।०२५।१ ततः कतिपयैर् मासैर् वृष्णि-भोजान्धकादयः
  
भ्प्_०३।०३।०२५।२ ययुः प्रभासं संहृष्टा रथैर् देव-विमोहिताः
  
भ्प्_०३।०३।०२६।१ तत्र स्नात्वा पित्-न् देवान् ऋषींश् चैव तद्-अम्भसा
  
भ्प्_०३।०३।०२६।२ तर्पयित्वाथ विप्रेभ्यो गावो बहु-गुणा ददुः
  
भ्प्_०३।०३।०२७।१ हिरण्यं रजतं शय्यां वासांस्य् अजिन-कम्बलान्
  
भ्प्_०३।०३।०२७।२ यानं रथान् इभान् कन्या धरां वृत्ति-करीम् अपि
  
भ्प्_०३।०३।०२८।१ अन्नं चोरु-रसं तेभ्यो दत्त्वा भगवद्-अर्पणम्
  
भ्प्_०३।०३।०२८।२ गो-विप्रार्थासवः शूराः प्रणेमुर् भुवि मूर्धभिः
  
भ्प्_०३।०४।००१।० उद्धव उवाच
  
भ्प्_०३।०४।००१।१ अथ ते तद्-अनुज्ञाता भुक्त्वा पीत्वा च वारुणीम्
  
भ्प्_०३।०४।००१।२ तया विभ्रंशित-ज्ञाना दुरुक्तैर् मर्म पस्पृशुः
  
भ्प्_०३।०४।००२।१ तेषां मैरेय-दोषेण विषमीकृत-चेतसाम्
  
भ्प्_०३।०४।००२।२ निम्लोचति रवाव् आसीद् वेणूनाम् इव मर्दनम्
  
भ्प्_०३।०४।००३।१ भगवान् स्वात्म-मायाया गतिं ताम् अवलोक्य सः
  
भ्प्_०३।०४।००३।१ सरस्वतीम् उपस्पृश्य वृक्ष-मूलम् उपाविशत्
  
भ्प्_०३।०४।००४।१ अहं चोक्तो भगवता प्रपन्नार्ति-हरेण ह
  
भ्प्_०३।०४।००४।२ बदरीं त्वं प्रयाहीति स्व-कुलं सञ्जिहीर्षुणा
  
भ्प्_०३।०४।००५।१ तथापि तद्-अभिप्रेतं जानन्न् अहम् अरिन्दम
  
भ्प्_०३।०४।००५।२ पृष्ठतो ऽन्वगमं भर्तुः पाद-विश्लेषणाक्षमः
  
भ्प्_०३।०४।००६।१ अद्राक्षम् एकम् आसीनं विचिन्वन् दयितं पतिम्
  
भ्प्_०३।०४।००६।२ श्री-निकेतं सरस्वत्यां कृत-केतम् अकेतनम्
  
भ्प्_०३।०४।००७।१ श्यामावदातं विरजं प्रशान्तारुण-लोचनम्
  
भ्प्_०३।०४।००७।२ दोर्भिश् चतुर्भिर् विदितं पीत-कौशाम्बरेण च
  
भ्प्_०३।०४।००८।१ वाम ऊराव् अधिश्रित्य दक्षिणाङ्घ्रि-सरोरुहम्
  
भ्प्_०३।०४।००८।२ अपाश्रितार्भकाश्वत्थम् अकृशं त्यक्त-पिप्पलम्
  
भ्प्_०३।०४।००९।१ तस्मिन् महा-भागवतो द्वैपायन-सुहृत्-सखा
  
भ्प्_०३।०४।००९।२ लोकान् अनुचरन् सिद्ध आससाद यदृच्छया
  
भ्प्_०३।०४।०१०।१ तस्यानुरक्तस्य मुनेर् मुकुन्दः प्रमोद-भावानत-कन्धरस्य
  
भ्प्_०३।०४।०१०।२ आशृण्वतो माम् अनुराग-हास- समीक्षया विश्रमयन्न् उवाच
  
भ्प्_०३।०४।०११।० श्री-भगवान् उवाच
  
भ्प्_०३।०४।०११।१ वेदाहम् अन्तर् मनसीप्सितं ते ददामि यत् तद् दुरवापम् अन्यैः
  
भ्प्_०३।०४।०११।२ सत्रे पुरा विश्व-सृजां वसूनां मत्-सिद्धि-कामेन वसो त्वयेष्टः
  
भ्प्_०३।०४।०१२।१ स एष साधो चरमो भवानाम् आसादितस् ते मद्-अनुग्रहो यत्
  
भ्प्_०३।०४।०१२।२ यन् मां नृलोकान् रह उत्सृजन्तं दिष्ट्या ददृश्वान् विशदानुवृत्त्या
  
भ्प्_०३।०४।०१३।१ पुरा मया प्रोक्तम् अजाय नाभ्ये पद्मे निषण्णाय ममादि-सर्गे
  
भ्प्_०३।०४।०१३।२ ज्ञानं परं मन्-महिमावभासं यत् सूरयो भागवतं वदन्ति
  
भ्प्_०३।०४।०१४।१ इत्य् आदृतोक्तः परमस्य पुंसः प्रतिक्षणानुग्रह-भाजनो ऽहम्
  
भ्प्_०३।०४।०१४।२ स्नेहोत्थ-रोमा स्खलिताक्षरस् तं मुञ्चञ् छुचः प्राञ्जलिर् आबभाषे
  
भ्प्_०३।०४।०१५।१ को न्व् ईश ते पाद-सरोज-भाजां सुदुर्लभो ऽर्थेषु चतुर्ष्व् अपीह
  
भ्प्_०३।०४।०१५।२ तथापि नाहं प्रवृणोमि भूमन् भवत्-पदाम्भोज-निषेवणोत्सुकः
  
भ्प्_०३।०४।०१६।१ कर्माण्य् अनीहस्य भवो ऽभवस्य ते दुर्गाश्रयो ऽथारि-भयात् पलायनम्
  
भ्प्_०३।०४।०१६।२ कालात्मनो यत् प्रमदा-युताश्रमः स्वात्मन्-रतेः खिद्यति धीर् विदाम् इह
  
भ्प्_०३।०४।०१७।१ मन्त्रेषु मां वा उपहूय यत् त्वम् अकुण्ठिताखण्ड-सदात्म-बोधः
  
भ्प्_०३।०४।०१७।२ पृच्छेः प्रभो मुग्ध इवाप्रमत्तस् तन् नो मनो मोहयतीव देव
  
भ्प्_०३।०४।०१८।१ ज्ञानं परं स्वात्म-रहः-प्रकाशं प्रोवाच कस्मै भगवान् समग्रम्
  
भ्प्_०३।०४।०१८।२ अपि क्षमं नो ग्रहणाय भर्तर् वदाञ्जसा यद् वृजिनं तरेम
  
भ्प्_०३।०४।०१९।१ इत्य् आवेदित-हार्दाय मह्यं स भगवान् परः
  
भ्प्_०३।०४।०१९।२ आदिदेशारविन्दाक्ष आत्मनः परमां स्थितिम्
  
भ्प्_०३।०४।०२०।१ स एवम् आराधित-पाद-तीर्थाद् अधीत-तत्त्वात्म-विबोध-मार्गः
  
भ्प्_०३।०४।०२०।२ प्रणम्य पादौ परिवृत्य देवम् इहागतो ऽहं विरहातुरात्मा
  
भ्प्_०३।०४।०२१।१ सो ऽहं तद्-दर्शनाह्लाद- वियोगार्ति-युतः प्रभो
  
भ्प्_०३।०४।०२१।२ गमिष्ये दयितं तस्य बदर्याश्रम-मण्डलम्
  
भ्प्_०३।०४।०२२।१ यत्र नारायणो देवो नरश् च भगवान् ऋषिः
  
भ्प्_०३।०४।०२२।२ मृदु तीव्रं तपो दीर्घं तेपाते लोक-भावनौ
  
भ्प्_०३।०४।०२३।० श्री-शुक उवाच
  
भ्प्_०३।०४।०२३।१ इत्य् उद्धवाद् उपाकर्ण्य सुहृदां दुःसहं वधम्
  
भ्प्_०३।०४।०२३।२ ज्ञानेनाशमयत् क्षत्ता शोकम् उत्पतितं बुधः
  
भ्प्_०३।०४।०२४।१ स तं महा-भागवतं व्रजन्तं कौरवर्षभः
  
भ्प्_०३।०४।०२४।२ विश्रम्भाद् अभ्यधत्तेदं मुख्यं कृष्ण-परिग्रहे
  
भ्प्_०३।०४।०२५।० विदुर उवाच
  
भ्प्_०३।०४।०२५।१ ज्ञानं परं स्वात्म-रहः-प्रकाशं यद् आह योगेश्वर ईश्वरस् ते
  
भ्प्_०३।०४।०२५।२ वक्तुं भवान् नो ऽर्हति यद् धि विष्णोर् भृत्याः स्व-भृत्यार्थ-कृतश् चरन्ति
  
भ्प्_०३।०४।०२६।० उद्धव उवाच
  
भ्प्_०३।०४।०२६।१ ननु ते तत्त्व-संराध्य ऋषिः कौषारवो ऽन्तिके
  
भ्प्_०३।०४।०२६।२ साक्षाद् भगवतादिष्टो मर्त्य-लोकं जिहासता
  
भ्प्_०३।०४।०२७।० श्री-शुक उवाच
  
भ्प्_०३।०४।०२७।१ इति सह विदुरेण विश्व-मूर्तेर् गुण-कथया सुधया प्लावितोरुतापः
  
भ्प्_०३।०४।०२७।२ क्षणम् इव पुलिने यमस्वसुस् तां समुषित औपगविर् निशां ततो ऽगात्
  
भ्प्_०३।०४।०२८।० राजोवाच
  
भ्प्_०३।०४।०२८।१ निधनम् उपगतेषु वृष्णि-भोजेष्व् अधिरथ-यूथप-यूथपेषु मुख्यः
  
भ्प्_०३।०४।०२८।२ स तु कथम् अवशिष्ट उद्धवो यद् धरिर् अपि तत्यज आकृतिं त्र्यधीशः
  
भ्प्_०३।०४।०२९।० श्री-शुक उवाच
  
भ्प्_०३।०४।०२९।१ ब्रह्म-शापापदेशेन कालेनामोघ-वाञ्छितः
  
भ्प्_०३।०४।०२९।२ संहृत्य स्व-कुलं स्फीतं त्यक्ष्यन् देहम् अचिन्तयत्
  
भ्प्_०३।०४।०३०।१ अस्माल् लोकाद् उपरते मयि ज्ञानं मद्-आश्रयम्
  
भ्प्_०३।०४।०३०।२ अर्हत्य् उद्धव एवाद्धा सम्प्रत्य् आत्मवतां वरः
  
भ्प्_०३।०४।०३१।१ नोद्धवो ऽण्व् अपि मन्-न्यूनो यद् गुणैर् नार्दितः प्रभुः
  
भ्प्_०३।०४।०३१।२ अतो मद्-वयुनं लोकं ग्राहयन्न् इह तिष्ठतु
  
भ्प्_०३।०४।०३२।१ एवं त्रि-लोक-गुरुणा सन्दिष्टः शब्द-योनिना
  
भ्प्_०३।०४।०३२।२ बदर्याश्रमम् आसाद्य हरिम् ईजे समाधिना
  
भ्प्_०३।०४।०३३।१ विदुरो ऽप्य् उद्धवाच् छ्रुत्वा कृष्णस्य परमात्मनः
  
भ्प्_०३।०४।०३३।२ क्रीडयोपात्त-देहस्य कर्माणि श्लाघितानि च
  
भ्प्_०३।०४।०३४।१ देह-न्यासं च तस्यैवं धीराणां धैर्य-वर्धनम्
  
भ्प्_०३।०४।०३४।२ अन्येषां दुष्करतरं पशूनां विक्लवात्मनाम्
  
भ्प्_०३।०४।०३५।१ आत्मानं च कुरु-श्रेष्ठ कृष्णेन मनसेक्षितम्
  
भ्प्_०३।०४।०३५।२ ध्यायन् गते भागवते रुरोद प्रेम-विह्वलः
  
भ्प्_०३।०४।०३६।१ कालिन्द्याः कतिभिः सिद्ध अहोभिर् भरतर्षभ
  
भ्प्_०३।०४।०३६।२ प्रापद्यत स्वः-सरितं यत्र मित्रा-सुतो मुनिः
  
भ्प्_०३।०५।००१।० श्री-शुक उवाच
  
भ्प्_०३।०५।००१।१ द्वारि द्यु-नद्या ऋषभः कुरूणां मैत्रेयम् आसीनम् अगाध-बोधम्
  
भ्प्_०३।०५।००१।२ क्षत्तोपसृत्याच्युत-भाव-सिद्धः पप्रच्छ सौशील्य-गुणाभितृप्तः
  
भ्प्_०३।०५।००२।० विदुर उवाच
  
भ्प्_०३।०५।००२।१ सुखाय कर्माणि करोति लोको न तैः सुखं वान्यद्-उपारमं वा
  
भ्प्_०३।०५।००२।२ विन्देत भूयस् तत एव दुःखं यद् अत्र युक्तं भगवान् वदेन् नः
  
भ्प्_०३।०५।००३।१ जनस्य कृष्णाद् विमुखस्य दैवाद् अधर्म-शीलस्य सुदुःखितस्य
  
भ्प्_०३।०५।००३।२ अनुग्रहायेह चरन्ति नूनं भूतानि भव्यानि जनार्दनस्य
  
भ्प्_०३।०५।००४।१ तत् साधु-वर्यादिश वर्त्म शं नः संराधितो भगवान् येन पुंसाम्
  
भ्प्_०३।०५।००४।२ हृदि स्थितो यच्छति भक्ति-पूते ज्ञानं स-तत्त्वाधिगमं पुराणम्
  
भ्प्_०३।०५।००५।१ करोति कर्माणि कृतावतारो यान्य् आत्म-तन्त्रो भगवांस् त्र्यधीशः
  
भ्प्_०३।०५।००५।२ यथा ससर्जाग्र इदं निरीहः संस्थाप्य वृत्तिं जगतो विधत्ते
  
भ्प्_०३।०५।००६।१ यथा पुनः स्वे ख इदं निवेश्य शेते गुहायां स निवृत्त-वृत्तिः
  
भ्प्_०३।०५।००६।२ योगेश्वराधीश्वर एक एतद् अनुप्रविष्टो बहुधा यथासीत्
  
भ्प्_०३।०५।००७।१ क्रीडन् विधत्ते द्विज-गो-सुराणां क्षेमाय कर्माण्य् अवतार-भेदैः
  
भ्प्_०३।०५।००७।२ मनो न तृप्यत्य् अपि शृण्वतां नः सुश्लोक-मौलेश् चरितामृतानि
  
भ्प्_०३।०५।००८।१ यैस् तत्त्व-भेदैर् अधिलोक-नाथो लोकान् अलोकान् सह लोकपालान्
  
भ्प्_०३।०५।००८।२ अचीकॢपद् यत्र हि सर्व-सत्त्व- निकाय-भेदो ऽधिकृतः प्रतीतः
  
भ्प्_०३।०५।००९।१ येन प्रजानाम् उत आत्म-कर्म- रूपाभिधानां च भिदां व्यधत्त
  
भ्प्_०३।०५।००९।२ नारायणो विश्वसृग् आत्म-योनिर् एतच् च नो वर्णय विप्र-वर्य
  
भ्प्_०३।०५।०१०।१ परावरेषां भगवन् व्रतानि श्रुतानि मे व्यास-मुखाद् अभीक्ष्णम्
  
भ्प्_०३।०५।०१०।२ अतृप्नुम क्षुल्ल-सुखावहानां तेषाम् ऋते कृष्ण-कथामृतौघात्
  
भ्प्_०३।०५।०११।१ कस् तृप्नुयात् तीर्थ-पदो ऽभिधानात् सत्रेषु वः सूरिभिर् ईड्यमानात्
  
भ्प्_०३।०५।०११।२ यः कर्ण-नाडीं पुरुषस्य यातो भव-प्रदां गेह-रतिं छिनत्ति
  
भ्प्_०३।०५।०१२।१ मुनिर् विवक्षुर् भगवद्-गुणानां सखापि ते भारतम् आह कृष्णः
  
भ्प्_०३।०५।०१२।२ यस्मिन् नृणां ग्राम्य-सुखानुवादैर् मतिर् गृहीता नु हरेः कथायाम्
  
भ्प्_०३।०५।०१३।१ सा श्रद्दधानस्य विवर्धमाना विरक्तिम् अन्यत्र करोति पुंसः
  
भ्प्_०३।०५।०१३।२ हरेः पदानुस्मृति-निर्वृतस्य समस्त-दुःखाप्ययम् आशु धत्ते
  
भ्प्_०३।०५।०१४।१ ताञ् छोच्य-शोच्यान् अविदो ऽनुशोचे हरेः कथायां विमुखान् अघेन
  
भ्प्_०३।०५।०१४।२ क्षिणोति देवो ऽनिमिषस् तु येषाम् आयुर् वृथा-वाद-गति-स्मृतीनाम्
  
भ्प्_०३।०५।०१५।१ तद् अस्य कौषारव शर्म-दातुर् हरेः कथाम् एव कथासु सारम्
  
भ्प्_०३।०५।०१५।२ उद्धृत्य पुष्पेभ्य इवार्त-बन्धो शिवाय नः कीर्तय तीर्थ-कीर्तेः
  
भ्प्_०३।०५।०१६।१ स विश्व-जन्म-स्थिति-संयमार्थे कृतावतारः प्रगृहीत-शक्तिः
  
भ्प्_०३।०५।०१६।२ चकार कर्माण्य् अतिपूरुषाणि यानीश्वरः कीर्तय तानि मह्यम्
  
भ्प्_०३।०५।०१७।० श्री-शुक उवाच
  
भ्प्_०३।०५।०१७।१ स एवं भगवान् पृष्टः क्षत्त्रा कौषारवो मुनिः
  
भ्प्_०३।०५।०१७।२ पुंसां निःश्रेयसार्थेन तम् आह बहु-मानयन्
  
भ्प्_०३।०५।०१८।० मैत्रेय उवाच
  
भ्प्_०३।०५।०१८।१ साधु पृष्टं त्वया साधो लोकान् साध्व् अनुगृह्णता
  
भ्प्_०३।०५।०१८।२ कीर्तिं वितन्वता लोके आत्मनो ऽधोक्षजात्मनः
  
भ्प्_०३।०५।०१९।१ नैतच् चित्रं त्वयि क्षत्तर् बादरायण-वीर्यजे
  
भ्प्_०३।०५।०१९।२ गृहीतो ऽनन्य-भावेन यत् त्वया हरिर् ईश्वरः
  
भ्प्_०३।०५।०२०।१ माण्डव्य-शापाद् भगवान् प्रजा-संयमनो यमः
  
भ्प्_०३।०५।०२०।२ भ्रातुः क्षेत्रे भुजिष्यायां जातः सत्यवती-सुतात्
  
भ्प्_०३।०५।०२१।१ भवान् भगवतो नित्यं सम्मतः सानुगस्य ह
  
भ्प्_०३।०५।०२१।२ यस्य ज्ञानोपदेशाय मादिशद् भगवान् व्रजन्
  
भ्प्_०३।०५।०२२।१ अथ ते भगवल्-लीला योग-मायोरुबृंहिताः
  
भ्प्_०३।०५।०२२।२ विश्व-स्थित्य्-उद्भवान्तार्था वर्णयाम्य् अनुपूर्वशः
  
भ्प्_०३।०५।०२३।१ भगवान् एक आसेदम् अग्र आत्मात्मनां विभुः
  
भ्प्_०३।०५।०२३।२ आत्मेच्छानुगताव् आत्मा नाना-मत्य्-उपलक्षणः
  
भ्प्_०३।०५।०२४।१ स वा एष तदा द्रष्टा नापश्यद् दृश्यम् एकराट्
  
भ्प्_०३।०५।०२४।२ मेने ऽसन्तम् इवात्मानं सुप्त-शक्तिर् असुप्त-दृक्
  
भ्प्_०३।०५।०२५।१ सा वा एतस्य सन्द्रष्टुः शक्तिः सद्-असद्-आत्मिका
  
भ्प्_०३।०५।०२५।२ माया नाम महा-भाग ययेदं निर्ममे विभुः
  
भ्प्_०३।०५।०२६।१ काल-वृत्त्या तु मायायां गुण-मय्याम् अधोक्षजः
  
भ्प्_०३।०५।०२६।२ पुरुषेणात्म-भूतेन वीर्यम् आधत्त वीर्यवान्
  
भ्प्_०३।०५।०२७।१ ततो ऽभवन् महत्-तत्त्वम् अव्यक्तात् काल-चोदितात्
  
भ्प्_०३।०५।०२७।२ विज्ञानात्मात्म-देह-स्थं विश्वं व्यञ्जंस् तमो-नुदः
  
भ्प्_०३।०५।०२८।१ सो ऽप्य् अंश-गुण-कालात्मा भगवद्-दृष्टि-गोचरः
  
भ्प्_०३।०५।०२८।२ आत्मानं व्यकरोद् आत्मा विश्वस्यास्य सिसृक्षया
  
भ्प्_०३।०५।०२९।१ महत्-तत्त्वाद् विकुर्वाणाद् अहं-तत्त्वं व्यजायत
  
भ्प्_०३।०५।०२९।२ कार्य-कारण-कर्त्रात्मा भूतेन्द्रिय-मनो-मयः
  
भ्प्_०३।०५।०३०।१ वैकारिकस् तैजसश् च तामसश् चेत्य् अहं त्रिधा
  
भ्प्_०३।०५।०३०।२ अहं-तत्त्वाद् विकुर्वाणान् मनो वैकारिकाद् अभूत्
  
भ्प्_०३।०५।०३०।३ वैकारिकाश् च ये देवा अर्थाभिव्यञ्जनं यतः
  
भ्प्_०३।०५।०३१।१ तैजसानीन्द्रियाण्य् एव ज्ञान-कर्म-मयानि च
  
भ्प्_०३।०५।०३१।२ तामसो भूत-सूक्ष्मादिर् यतः खं लिङ्गम् आत्मनः
  
भ्प्_०३।०५।०३२।१ काल-मायांश-योगेन भगवद्-वीक्षितं नभः
  
भ्प्_०३।०५।०३२।२ नभसो ऽनुसृतं स्पर्शं विकुर्वन् निर्ममे ऽनिलम्
  
भ्प्_०३।०५।०३३।१ अनिलो ऽपि विकुर्वाणो नभसोरु-बलान्वितः
  
भ्प्_०३।०५।०३३।२ ससर्ज रूप-तन्मात्रं ज्योतिर् लोकस्य लोचनम्
  
भ्प्_०३।०५।०३४।१ अनिलेनान्वितं ज्योतिर् विकुर्वत् परवीक्षितम्
  
भ्प्_०३।०५।०३४।२ आधत्ताम्भो रस-मयं काल-मायांश-योगतः
  
भ्प्_०३।०५।०३५।१ ज्योतिषाम्भो ऽनुसंसृष्टं विकुर्वद् ब्रह्म-वीक्षितम्
  
भ्प्_०३।०५।०३५।२ महीं गन्ध-गुणाम् आधात् काल-मायांश-योगतः
  
भ्प्_०३।०५।०३६।१ भूतानां नभ-आदीनां यद् यद् भव्यावरावरम्
  
भ्प्_०३।०५।०३६।२ तेषां परानुसंसर्गाद् यथा सङ्ख्यं गुणान् विदुः
  
भ्प्_०३।०५।०३७।१ एते देवाः कला विष्णोः काल-मायांश-लिङ्गिनः
  
भ्प्_०३।०५।०३७।२ नानात्वात् स्व-क्रियानीशाः प्रोचुः प्राञ्जलयो विभुम्
  
भ्प्_०३।०५।०३८।० देवा ऊचुः
  
भ्प्_०३।०५।०३८।१ नमाम ते देव पदारविन्दं प्रपन्न-तापोपशमातपत्रम्
  
भ्प्_०३।०५।०३८।२ यन्-मूल-केता यतयो ऽञ्जसोरु- संसार-दुःखं बहिर् उत्क्षिपन्ति
  
भ्प्_०३।०५।०३९।१ धातर् यद् अस्मिन् भव ईश जीवास् ताप-त्रयेणाभिहता न शर्म
  
भ्प्_०३।०५।०३९।२ आत्मन् लभन्ते भगवंस् तवाङ्घ्रि- च्छायां स-विद्याम् अत आश्रयेम
  
भ्प्_०३।०५।०४०।१ मार्गन्ति यत् ते मुख-पद्म-नीडैश् छन्दः-सुपर्णैर् ऋषयो विविक्ते
  
भ्प्_०३।०५।०४०।२ यस्याघ-मर्षोद-सरिद्-वरायाः पदं पदं तीर्थ-पदः प्रपन्नाः
  
भ्प्_०३।०५।०४१।१ यच् छ्रद्धया श्रुतवत्या च भक्त्या सम्मृज्यमाने हृदये ऽवधाय
  
भ्प्_०३।०५।०४१।२ ज्ञानेन वैराग्य-बलेन धीरा व्रजेम तत् ते ऽङ्घ्रि-सरोज-पीठम्
  
भ्प्_०३।०५।०४२।१ विश्वस्य जन्म-स्थिति-संयमार्थे कृतावतारस्य पदाम्बुजं ते
  
भ्प्_०३।०५।०४२।२ व्रजेम सर्वे शरणं यद् ईश स्मृतं प्रयच्छत्य् अभयं स्व-पुंसाम्
  
भ्प्_०३।०५।०४३।१ यत् सानुबन्धे ऽसति देह-गेहे ममाहम् इत्य् ऊढ-दुराग्रहाणाम्
  
भ्प्_०३।०५।०४३।२ पुंसां सुदूरं वसतो ऽपि पुर्यां भजेम तत् ते भगवन् पदाब्जम्
  
भ्प्_०३।०५।०४४।१ तान् वै ह्य् असद्-वृत्तिभिर् अक्षिभिर् ये पराहृतान्तर्-मनसः परेश
  
भ्प्_०३।०५।०४४।२ अथो न पश्यन्त्य् उरुगाय नूनं ये ते पदन्यास-विलास-लक्ष्याः
  
भ्प्_०३।०५।०४५।१ पानेन ते देव कथा-सुधायाः प्रवृद्ध-भक्त्या विशदाशया ये
  
भ्प्_०३।०५।०४५।२ वैराग्य-सारं प्रतिलभ्य बोधं यथाञ्जसान्वीयुर् अकुण्ठ-धिष्ण्यम्
  
भ्प्_०३।०५।०४६।१ तथापरे चात्म-समाधि-योग- बलेन जित्वा प्रकृतिं बलिष्ठाम्
  
भ्प्_०३।०५।०४६।२ त्वाम् एव धीराः पुरुषं विशन्ति तेषां श्रमः स्यान् न तु सेवया ते
  
भ्प्_०३।०५।०४७।१ तत् ते वयं लोक-सिसृक्षयाद्य त्वयानुसृष्टास् त्रिभिर् आत्मभिः स्म
  
भ्प्_०३।०५।०४७।२ सर्वे वियुक्ताः स्व-विहार-तन्त्रं न शक्नुमस् तत् प्रतिहर्तवे ते
  
भ्प्_०३।०५।०४८।१ यावद् बलिं ते ऽज हराम काले यथा वयं चान्नम् अदाम यत्र
  
भ्प्_०३।०५।०४८।२ यथोभयेषां त इमे हि लोका बलिं हरन्तो ऽन्नम् अदन्त्य् अनूहाः
  
भ्प्_०३।०५।०४९।१ त्वं नः सुराणाम् असि सान्वयानां कूट-स्थ आद्यः पुरुषः पुराणः
  
भ्प्_०३।०५।०४९।२ त्वं देव शक्त्यां गुण-कर्म-योनौ रेतस् त्व् अजायां कविम् आदधे ऽजः
  
भ्प्_०३।०५।०५०।१ ततो वयं मत्-प्रमुखा यद्-अर्थे बभूविमात्मन् करवाम किं ते
  
भ्प्_०३।०५।०५०।२ त्वं नः स्व-चक्षुः परिदेहि शक्त्या देव क्रियार्थे यद्-अनुग्रहाणाम्
  
भ्प्_०३।०६।००१।० ऋषिर् उवाच
  
भ्प्_०३।०६।००१।१ इति तासां स्व-शक्तीनां सतीनाम् असमेत्य सः
  
भ्प्_०३।०६।००१।२ प्रसुप्त-लोक-तन्त्राणां निशाम्य गतिम् ईश्वरः
  
भ्प्_०३।०६।००२।१ काल-सञ्ज्ञां तदा देवीं बिभ्रच्-छक्तिम् उरुक्रमः
  
भ्प्_०३।०६।००२।२ त्रयोविंशति तत्त्वानां गणं युगपद् आविशत्
  
भ्प्_०३।०६।००३।१ सो ऽनुप्रविष्टो भगवांश् चेष्टारूपेण तं गणम्
  
भ्प्_०३।०६।००३।२ भिन्नं संयोजयाम् आस सुप्तं कर्म प्रबोधयन्
  
भ्प्_०३।०६।००४।१ प्रबुद्ध-कर्म दैवेन त्रयोविंशतिको गणः
  
भ्प्_०३।०६।००४।२ प्रेरितो ऽजनयत् स्वाभिर् मात्राभिर् अधिपूरुषम्
  
भ्प्_०३।०६।००५।१ परेण विशता स्वस्मिन् मात्रया विश्व-सृग्-गणः
  
भ्प्_०३।०६।००५।२ चुक्षोभान्योन्यम् आसाद्य यस्मिन् लोकाश् चराचराः
  
भ्प्_०३।०६।००६।१ हिरण्मयः स पुरुषः सहस्र-परिवत्सरान्
  
भ्प्_०३।०६।००६।२ आण्ड-कोश उवासाप्सु सर्व-सत्त्वोपबृंहितः
  
भ्प्_०३।०६।००७।१ स वै विश्व-सृजां गर्भो देव-कर्मात्म-शक्तिमान्
  
भ्प्_०३।०६।००७।२ विबभाजात्मनात्मानम् एकधा दशधा त्रिधा
  
भ्प्_०३।०६।००८।१ एष ह्य् अशेष-सत्त्वानाम् आत्मांशः परमात्मनः
  
भ्प्_०३।०६।००८।२ आद्यो ऽवतारो यत्रासौ भूत-ग्रामो विभाव्यते
  
भ्प्_०३।०६।००९।१ साध्यात्मः साधिदैवश् च साधिभूत इति त्रिधा
  
भ्प्_०३।०६।००९।२ विराट् प्राणो दश-विध एकधा हृदयेन च
  
भ्प्_०३।०६।०१०।१ स्मरन् विश्व-सृजाम् ईशो विज्ञापितम् अधोक्षजः
  
भ्प्_०३।०६।०१०।२ विराजम् अतपत् स्वेन तेजसैषां विवृत्तये
  
भ्प्_०३।०६।०११।१ अथ तस्याभितप्तस्य कतिधायतनानि ह
  
भ्प्_०३।०६।०११।२ निरभिद्यन्त देवानां तानि मे गदतः शृणु
  
भ्प्_०३।०६।०१२।१ तस्याग्निर् आस्यं निर्भिन्नं लोक-पालो ऽविशत् पदम्
  
भ्प्_०३।०६।०१२।२ वाचा स्वांशेन वक्तव्यं ययासौ प्रतिपद्यते
  
भ्प्_०३।०६।०१३।१ निर्भिन्नं तालु वरुणो लोक-पालो ऽविशद् धरेः
  
भ्प्_०३।०६।०१३।२ जिह्वयांशेन च रसं ययासौ प्रतिपद्यते
  
भ्प्_०३।०६।०१४।१ निर्भिन्ने अश्विनौ नासे विष्णोर् आविशतां पदम्
  
भ्प्_०३।०६।०१४।२ घ्राणेनांशेन गन्धस्य प्रतिपत्तिर् यतो भवेत्
  
भ्प्_०३।०६।०१५।१ निर्भिन्ने अक्षिणी त्वष्टा लोक-पालो ऽविशद् विभोः
  
भ्प्_०३।०६।०१५।२ चक्षुषांशेन रूपाणां प्रतिपत्तिर् यतो भवेत्
  
भ्प्_०३।०६।०१६।१ निर्भिन्नान्य् अस्य चर्माणि लोक-पालो ऽनिलो ऽविशत्
  
भ्प्_०३।०६।०१६।२ प्राणेनांशेन संस्पर्शं येनासौ प्रतिपद्यते
  
भ्प्_०३।०६।०१७।१ कर्णाव् अस्य विनिर्भिन्नौ धिष्ण्यं स्वं विविशुर् दिशः
  
भ्प्_०३।०६।०१७।२ श्रोत्रेणांशेन शब्दस्य सिद्धिं येन प्रपद्यते
  
भ्प्_०३।०६।०१८।१ त्वचम् अस्य विनिर्भिन्नां विविशुर् धिष्ण्यम् ओषधीः
  
भ्प्_०३।०६।०१८।२ अंशेन रोमभिः कण्डूं यैर् असौ प्रतिपद्यते
  
भ्प्_०३।०६।०१९।१ मेढ्रं तस्य विनिर्भिन्नं स्व-धिष्ण्यं क उपाविशत्
  
भ्प्_०३।०६।०१९।२ रेतसांशेन येनासाव् आनन्दं प्रतिपद्यते
  
भ्प्_०३।०६।०२०।१ गुदं पुंसो विनिर्भिन्नं मित्रो लोकेश आविशत्
  
भ्प्_०३।०६।०२०।२ पायुनांशेन येनासौ विसर्गं प्रतिपद्यते
  
भ्प्_०३।०६।०२१।१ हस्ताव् अस्य विनिर्भिन्नाव् इन्द्रः स्वर्-पतिर् आविशत्
  
भ्प्_०३।०६।०२१।२ वार्तयांशेन पुरुषो यया वृत्तिं प्रपद्यते
  
भ्प्_०३।०६।०२२।१ पादाव् अस्य विनिर्भिन्नौ लोकेशो विष्णुर् आविशत्
  
भ्प्_०३।०६।०२२।२ गत्या स्वांशेन पुरुषो यया प्राप्यं प्रपद्यते
  
भ्प्_०३।०६।०२३।१ बुद्धिं चास्य विनिर्भिन्नां वाग्-ईशो धिष्ण्यम् आविशत्
  
भ्प्_०३।०६।०२३।२ बोधेनांशेन बोद्धव्यम् प्रतिपत्तिर् यतो भवेत्
  
भ्प्_०३।०६।०२४।१ हृदयं चास्य निर्भिन्नं चन्द्रमा धिष्ण्यम् आविशत्
  
भ्प्_०३।०६।०२४।२ मनसांशेन येनासौ विक्रियां प्रतिपद्यते
  
भ्प्_०३।०६।०२५।१ आत्मानं चास्य निर्भिन्नम् अभिमानो ऽविशत् पदम्
  
भ्प्_०३।०६।०२५।२ कर्मणांशेन येनासौ कर्तव्यं प्रतिपद्यते
  
भ्प्_०३।०६।०२६।१ सत्त्वं चास्य विनिर्भिन्नं महान् धिष्ण्यम् उपाविशत्
  
भ्प्_०३।०६।०२६।२ चित्तेनांशेन येनासौ विज्ञानं प्रतिपद्यते
  
भ्प्_०३।०६।०२७।१ शीर्ष्णो ऽस्य द्यौर् धरा पद्भ्यां खं नाभेर् उदपद्यत
  
भ्प्_०३।०६।०२७।२ गुणानां वृत्तयो येषु प्रतीयन्ते सुरादयः
  
भ्प्_०३।०६।०२८।१ आत्यन्तिकेन सत्त्वेन दिवं देवाः प्रपेदिरे
  
भ्प्_०३।०६।०२८।२ धरां रजः-स्वभावेन पणयो ये च तान् अनु
  
भ्प्_०३।०६।०२९।१ तार्तीयेन स्वभावेन भगवन्-नाभिम् आश्रिताः
  
भ्प्_०३।०६।०२९।२ उभयोर् अन्तरं व्योम ये रुद्र-पार्षदां गणाः
  
भ्प्_०३।०६।०३०।१ मुखतो ऽवर्तत ब्रह्म पुरुषस्य कुरूद्वह
  
भ्प्_०३।०६।०३०।२ यस् तून्मुखत्वाद् वर्णानां मुख्यो ऽभूद् ब्राह्मणो गुरुः
  
भ्प्_०३।०६।०३१।१ बाहुभ्यो ऽवर्तत क्षत्रं क्षत्रियस् तद् अनुव्रतः
  
भ्प्_०३।०६।०३१।२ यो जातस् त्रायते वर्णान् पौरुषः कण्टक-क्षतात्
  
भ्प्_०३।०६।०३२।१ विशो ऽवर्तन्त तस्योर्वोर् लोक-वृत्तिकरीर् विभोः
  
भ्प्_०३।०६।०३२।२ वैश्यस् तद्-उद्भवो वार्तां नृणां यः समवर्तयत्
  
भ्प्_०३।०६।०३३।१ पद्भ्यां भगवतो जज्ञे शुश्रूषा धर्म-सिद्धये
  
भ्प्_०३।०६।०३३।२ तस्यां जातः पुरा शूद्रो यद्-वृत्त्या तुष्यते हरिः
  
भ्प्_०३।०६।०३४।१ एते वर्णाः स्व-धर्मेण यजन्ति स्व-गुरुं हरिम्
  
भ्प्_०३।०६।०३४।२ श्रद्धयात्म-विशुद्ध्य्-अर्थं यज्-जाताः सह वृत्तिभिः
  
भ्प्_०३।०६।०३५।१ एतत् क्षत्तर् भगवतो दैव-कर्मात्म-रूपिणः
  
भ्प्_०३।०६।०३५।२ कः श्रद्दध्याद् उपाकर्तुं योगमाया-बलोदयम्
  
भ्प्_०३।०६।०३६।१ तथापि कीर्तयाम्य् अङ्ग यथा-मति यथा-श्रुतम्
  
भ्प्_०३।०६।०३६।२ कीर्तिं हरेः स्वां सत्-कर्तुं गिरम् अन्याभिधासतीम्
  
भ्प्_०३।०६।०३७।१ एकान्त-लाभं वचसो नु पुंसां सुश्लोक-मौलेर् गुण-वादम् आहुः
  
भ्प्_०३।०६।०३७।२ श्रुतेश् च विद्वद्भिर् उपाकृतायां कथा-सुधायाम् उपसम्प्रयोगम्
  
भ्प्_०३।०६।०३८।१ आत्मनो ऽवसितो वत्स महिमा कविनादिना
  
भ्प्_०३।०६।०३८।२ संवत्सर-सहस्रान्ते धिया योग-विपक्कया
  
भ्प्_०३।०६।०३९।१ अतो भगवतो माया मायिनाम् अपि मोहिनी
  
भ्प्_०३।०६।०३९।२ यत् स्वयं चात्म-वर्त्मात्मा न वेद किम् उतापरे
  
भ्प्_०३।०६।०४०।१ यतो ऽप्राप्य न्यवर्तन्त वाचश् च मनसा सह
  
भ्प्_०३।०६।०४०।२ अहं चान्य इमे देवास् तस्मै भगवते नमः
  
भ्प्_०३।०७।००१।० श्री-शुक उवाच
  
भ्प्_०३।०७।००१।१ एवं ब्रुवाणं मैत्रेयं द्वैपायन-सुतो बुधः
  
भ्प्_०३।०७।००१।२ प्रीणयन्न् इव भारत्या विदुरः प्रत्यभाषत
  
भ्प्_०३।०७।००२।० विदुर उवाच
  
भ्प्_०३।०७।००२।१ ब्रह्मन् कथं भगवतश् चिन्-मात्रस्याविकारिणः
  
भ्प्_०३।०७।००२।२ लीलया चापि युज्येरन् निर्गुणस्य गुणाः क्रियाः
  
भ्प्_०३।०७।००३।१ क्रीडायाम् उद्यमो ऽर्भस्य कामश् चिक्रीडिषान्यतः
  
भ्प्_०३।०७।००३।२ स्वतस्-तृप्तस्य च कथं निवृत्तस्य सदान्यतः
  
भ्प्_०३।०७।००४।१ अस्राक्षीद् भगवान् विश्वं गुण-मय्यात्म-मायया
  
भ्प्_०३।०७।००४।२ तया संस्थापयत्य् एतद् भूयः प्रत्यपिधास्यति
  
भ्प्_०३।०७।००५।१ देशतः कालतो यो ऽसाव् अवस्थातः स्वतो ऽन्यतः
  
भ्प्_०३।०७।००५।२ अविलुप्तावबोधात्मा स युज्येताजया कथम्
  
भ्प्_०३।०७।००६।१ भगवान् एक एवैष सर्व-क्षेत्रेष्व् अवस्थितः
  
भ्प्_०३।०७।००६।२ अमुष्य दुर्भगत्वं वा क्लेशो वा कर्मभिः कुतः
  
भ्प्_०३।०७।००७।१ एतस्मिन् मे मनो विद्वन् खिद्यते ऽज्ञान-सङ्कटे
  
भ्प्_०३।०७।००७।२ तन् नः पराणुद विभो कश्मलं मानसं महत्
  
भ्प्_०३।०७।००८।० श्री-शुक उवाच
  
भ्प्_०३।०७।००८।१ स इत्थं चोदितः क्षत्त्रा तत्त्व-जिज्ञासुना मुनिः
  
भ्प्_०३।०७।००८।२ प्रत्याह भगवच्-चित्तः स्मयन्न् इव गत-स्मयः
  
भ्प्_०३।०७।००९।० मैत्रेय उवाच
  
भ्प्_०३।०७।००९।१ सेयं भगवतो माया यन् नयेन विरुध्यते
  
भ्प्_०३।०७।००९।२ ईश्वरस्य विमुक्तस्य कार्पण्यम् उत बन्धनम्
  
भ्प्_०३।०७।०१०।१ यद् अर्थेन विनामुष्य पुंस आत्म-विपर्ययः
  
भ्प्_०३।०७।०१०।२ प्रतीयत उपद्रष्टुः स्व-शिरश् छेदनादिकः
  
भ्प्_०३।०७।०११।१ यथा जले चन्द्रमसः कम्पादिस् तत्-कृतो गुणः
  
भ्प्_०३।०७।०११।२ दृश्यते ऽसन्न् अपि द्रष्टुर् आत्मनो ऽनात्मनो गुणः
  
भ्प्_०३।०७।०१२।१ स वै निवृत्ति-धर्मेण वासुदेवानुकम्पया
  
भ्प्_०३।०७।०१२।२ भगवद्-भक्ति-योगेन तिरोधत्ते शनैर् इह
  
भ्प्_०३।०७।०१३।१ यदेन्द्रियोपरामो ऽथ द्रष्ट्रात्मनि परे हरौ
  
भ्प्_०३।०७।०१३।२ विलीयन्ते तदा क्लेशाः संसुप्तस्येव कृत्स्नशः
  
भ्प्_०३।०७।०१४।१ अशेष-सङ्क्लेश-शमं विधत्ते गुणानुवाद-श्रवणं मुरारेः
  
भ्प्_०३।०७।०१४।२ किं वा पुनस् तच्-चरणारविन्द- पराग-सेवा-रतिर् आत्म-लब्धा
  
भ्प्_०३।०७।०१५।० विदुर उवाच
  
भ्प्_०३।०७।०१५।१ सञ्छिन्नः संशयो मह्यं तव सूक्तासिना विभो
  
भ्प्_०३।०७।०१५।२ उभयत्रापि भगवन् मनो मे सम्प्रधावति
  
भ्प्_०३।०७।०१६।१ साध्व् एतद् व्याहृतं विद्वन् नात्म-मायायनं हरेः
  
भ्प्_०३।०७।०१६।२ आभात्य् अपार्थं निर्मूलं विश्व-मूलं न यद् बहिः
  
भ्प्_०३।०७।०१७।१ यश् च मूढतमो लोके यश् च बुद्धेः परं गतः
  
भ्प्_०३।०७।०१७।२ ताव् उभौ सुखम् एधेते क्लिश्यत्य् अन्तरितो जनः
  
भ्प्_०३।०७।०१८।१ अर्थाभावं विनिश्चित्य प्रतीतस्यापि नात्मनः
  
भ्प्_०३।०७।०१८।२ तां चापि युष्मच्-चरण- सेवयाहं पराणुदे
  
भ्प्_०३।०७।०१९।१ यत्-सेवया भगवतः कूट-स्थस्य मधु-द्विषः
  
भ्प्_०३।०७।०१९।२ रति-रासो भवेत् तीव्रः पादयोर् व्यसनार्दनः
  
भ्प्_०३।०७।०२०।१ दुरापा ह्य् अल्प-तपसः सेवा वैकुण्ठ-वर्त्मसु
  
भ्प्_०३।०७।०२०।२ यत्रोपगीयते नित्यं देव-देवो जनार्दनः
  
भ्प्_०३।०७।०२१।१ सृष्ट्वाग्रे महद्-आदीनि स-विकाराण्य् अनुक्रमात्
  
भ्प्_०३।०७।०२१।२ तेभ्यो विराजम् उद्धृत्य तम् अनु प्राविशद् विभुः
  
भ्प्_०३।०७।०२२।१ यम् आहुर् आद्यं पुरुषं सहस्राङ्घ्र्य्-ऊरु-बाहुकम्
  
भ्प्_०३।०७।०२२।२ यत्र विश्व इमे लोकाः स-विकाशं त आसते
  
भ्प्_०३।०७।०२३।१ यस्मिन् दश-विधः प्राणः सेन्द्रियार्थेन्द्रियस् त्रि-वृत्
  
भ्प्_०३।०७।०२३।२ त्वयेरितो यतो वर्णास् तद्-विभूतीर् वदस्व नः
  
भ्प्_०३।०७।०२४।१ यत्र पुत्रैश् च पौत्रैश् च नप्तृभिः सह गोत्रजैः
  
भ्प्_०३।०७।०२४।२ प्रजा विचित्राकृतय आसन् याभिर् इदं ततम्
  
भ्प्_०३।०७।०२५।१ प्रजापतीनां स पतिश् चकॢपे कान् प्रजापतीन्
  
भ्प्_०३।०७।०२५।२ सर्गांश् चैवानुसर्गांश् च मनून् मन्वन्तराधिपान्
  
भ्प्_०३।०७।०२६।१ एतेषाम् अपि वेदांश् च वंशानुचरितानि च
  
भ्प्_०३।०७।०२६।२ उपर्य् अधश् च ये लोका भूमेर् मित्रात्मजासते
  
भ्प्_०३।०७।०२७।१ तेषां संस्थां प्रमाणं च भूर्-लोकस्य च वर्णय
  
भ्प्_०३।०७।०२७।२ तिर्यङ्-मानुष-देवानां सरीसृप-पतत्त्रिणाम्
  
भ्प्_०३।०७।०२७।३ वद नः सर्ग-संव्यूहं गार्भ-स्वेद-द्विजोद्भिदाम्
  
भ्प्_०३।०७।०२८।१ गुणावतारैर् विश्वस्य सर्ग-स्थित्य्-अप्ययाश्रयम्
  
भ्प्_०३।०७।०२८।२ सृजतः श्रीनिवासस्य व्याचक्ष्वोदार-विक्रमम्
  
भ्प्_०३।०७।०२९।१ वर्णाश्रम-विभागांश् च रूप-शील-स्वभावतः
  
भ्प्_०३।०७।०२९।२ ऋषीणां जन्म-कर्माणि वेदस्य च विकर्षणम्
  
भ्प्_०३।०७।०३०।१ यज्ञस्य च वितानानि योगस्य च पथः प्रभो
  
भ्प्_०३।०७।०३०।२ नैष्कर्म्यस्य च साङ्ख्यस्य तन्त्रं वा भगवत्-स्मृतम्
  
भ्प्_०३।०७।०३१।१ पाषण्ड-पथ-वैषम्यं प्रतिलोम-निवेशनम्
  
भ्प्_०३।०७।०३१।२ जीवस्य गतयो याश् च यावतीर् गुण-कर्मजाः
  
भ्प्_०३।०७।०३२।१ धर्मार्थ-काम-मोक्षाणां निमित्तान्य् अविरोधतः
  
भ्प्_०३।०७।०३२।२ वार्ताया दण्ड-नीतेश् च श्रुतस्य च विधिं पृथक्
  
भ्प्_०३।०७।०३३।१ श्राद्धस्य च विधिं ब्रह्मन् पित्-णां सर्गम् एव च
  
भ्प्_०३।०७।०३३।२ ग्रह-नक्षत्र-ताराणां कालावयव-संस्थितिम्
  
भ्प्_०३।०७।०३४।१ दानस्य तपसो वापि यच् चेष्टा-पूर्तयोः फलम्
  
भ्प्_०३।०७।०३४।२ प्रवास-स्थस्य यो धर्मो यश् च पुंस उतापदि
  
भ्प्_०३।०७।०३५।१ येन वा भगवांस् तुष्येद् धर्म-योनिर् जनार्दनः
  
भ्प्_०३।०७।०३५।२ सम्प्रसीदति वा येषाम् एतद् आख्याहि मे ऽनघ
  
भ्प्_०३।०७।०३६।१ अनुव्रतानां शिष्याणां पुत्राणां च द्विजोत्तम
  
भ्प्_०३।०७।०३६।२ अनापृष्टम् अपि ब्रूयुर् गुरवो दीन-वत्सलाः
  
भ्प्_०३।०७।०३७।१ तत्त्वानां भगवंस् तेषां कतिधा प्रतिसङ्क्रमः
  
भ्प्_०३।०७।०३७।२ तत्रेमं क उपासीरन् क उ स्विद् अनुशेरते
  
भ्प्_०३।०७।०३८।१ पुरुषस्य च संस्थानं स्वरूपं वा परस्य च
  
भ्प्_०३।०७।०३८।२ ज्ञानं च नैगमं यत् तद् गुरु-शिष्य-प्रयोजनम्
  
भ्प्_०३।०७।०३९।१ निमित्तानि च तस्येह प्रोक्तान्य् अनघ-सूरिभिः
  
भ्प्_०३।०७।०३९।२ स्वतो ज्ञानं कुतः पुंसां भक्तिर् वैराग्यम् एव वा
  
भ्प्_०३।०७।०४०।१ एतान् मे पृच्छतः प्रश्नान् हरेः कर्म-विवित्सया
  
भ्प्_०३।०७।०४०।२ ब्रूहि मे ऽज्ञस्य मित्रत्वाद् अजया नष्ट-चक्षुषः
  
भ्प्_०३।०७।०४१।१ सर्वे वेदाश् च यज्ञाश् च तपो दानानि चानघ
  
भ्प्_०३।०७।०४१।२ जीवाभय-प्रदानस्य न कुर्वीरन् कलाम् अपि
  
भ्प्_०३।०७।०४२।० श्री-शुक उवाच
  
भ्प्_०३।०७।०४२।१ स इत्थम् आपृष्ट-पुराण-कल्पः कुरु-प्रधानेन मुनि-प्रधानः
  
भ्प्_०३।०७।०४२।२ प्रवृद्ध-हर्षो भगवत्-कथायां सञ्चोदितस् तं प्रहसन्न् इवाह
  
भ्प्_०३।०८।००१।० मैत्रेय उवाच
  
भ्प्_०३।०८।००१।१ सत्-सेवनीयो बत पूरु-वंशो यल् लोक-पालो भगवत्-प्रधानः
  
भ्प्_०३।०८।००१।२ बभूविथेहाजित-कीर्ति-मालां पदे पदे नूतनयस्य् अभीक्ष्णम्
  
भ्प्_०३।०८।००२।१ सो ऽहं नृणां क्षुल्ल-सुखाय दुःखं महद् गतानां विरमाय तस्य
  
भ्प्_०३।०८।००२।२ प्रवर्तये भागवतं पुराणं यद् आह साक्षाद् भगवान् ऋषिभ्यः
  
भ्प्_०३।०८।००३।१ आसीनम् उर्व्यां भगवन्तम् आद्यं सङ्कर्षणं देवम् अकुण्ठ-सत्त्वम्
  
भ्प्_०३।०८।००३।२ विवित्सवस् तत्त्वम् अतः परस्य कुमार-मुख्या मुनयो ऽन्वपृच्छन्
  
भ्प्_०३।०८।००४।१ स्वम् एव धिष्ण्यं बहु मानयन्तं यद् वासुदेवाभिधम् आमनन्ति
  
भ्प्_०३।०८।००४।२ प्रत्यग्-धृताक्षाम्बुज-कोशम् ईषद् उन्मीलयन्तं विबुधोदयाय
  
भ्प्_०३।०८।००५।१ स्वर्धुन्य्-उदार्द्रैः स्व-जटा-कलापैर् उपस्पृशन्तश् चरणोपधानम्
  
भ्प्_०३।०८।००५।२ पद्मं यद् अर्चन्त्य् अहि-राज-कन्याः स-प्रेम नाना-बलिभिर् वरार्थाः
  
भ्प्_०३।०८।००६।१ मुहुर् गृणन्तो वचसानुराग- स्खलत्-पदेनास्य कृतानि तज्-ज्ञाः
  
भ्प्_०३।०८।००६।२ किरीट-साहस्र-मणि-प्रवेक- प्रद्योतितोद्दाम-फणा-सहस्रम्
  
भ्प्_०३।०८।००७।१ प्रोक्तं किलैतद् भगवत्तमेन निवृत्ति-धर्माभिरताय तेन
  
भ्प्_०३।०८।००७।२ सनत्-कुमाराय स चाह पृष्टः साङ्ख्यायनायाङ्ग धृत-व्रताय
  
भ्प्_०३।०८।००८।१ साङ्ख्यायनः पारमहंस्य-मुख्यो विवक्षमाणो भगवद्-विभूतीः
  
भ्प्_०३।०८।००८।२ जगाद सो ऽस्मद्-गुरवे ऽन्विताय पराशरायाथ बृहस्पतेश् च
  
भ्प्_०३।०८।००९।१ प्रोवाच मह्यं स दयालुर् उक्तो मुनिः पुलस्त्येन पुराणम् आद्यम्
  
भ्प्_०३।०८।००९।२ सो ऽहं तवैतत् कथयामि वत्स श्रद्धालवे नित्यम् अनुव्रताय
  
भ्प्_०३।०८।०१०।१ उदाप्लुतं विश्वम् इदं तदासीद् यन् निद्रयामीलित-दृङ् न्यमीलयत्
  
भ्प्_०३।०८।०१०।२ अहीन्द्र-तल्पे ऽधिशयान एकः कृत-क्षणः स्वात्म-रतौ निरीहः
  
भ्प्_०३।०८।०११।१ सो ऽन्तः शरीरे ऽर्पित-भूत-सूक्ष्मः कालात्मिकां शक्तिम् उदीरयाणः
  
भ्प्_०३।०८।०११।२ उवास तस्मिन् सलिले पदे स्वे यथानलो दारुणि रुद्ध-वीर्यः
  
भ्प्_०३।०८।०१२।१ चतुर्-युगानां च सहस्रम् अप्सु स्वपन् स्वयोदीरितया स्व-शक्त्या
  
भ्प्_०३।०८।०१२।२ कालाख्ययासादित-कर्म-तन्त्रो लोकान् अपीतान् ददृशे स्व-देहे
  
भ्प्_०३।०८।०१३।१ तस्यार्थ-सूक्ष्माभिनिविष्ट-दृष्टेर् अन्तर्-गतो ऽर्थो रजसा तनीयान्
  
भ्प्_०३।०८।०१३।२ गुणेन कालानुगतेन विद्धः सूष्यंस् तदाभिद्यत नाभि-देशात्
  
भ्प्_०३।०८।०१४।१ स पद्म-कोशः सहसोदतिष्ठत् कालेन कर्म-प्रतिबोधनेन
  
भ्प्_०३।०८।०१४।२ स्व-रोचिषा तत् सलिलं विशालं विद्योतयन्न् अर्क इवात्म-योनिः
  
भ्प्_०३।०८।०१५।१ तल् लोक-पद्मं स उ एव विष्णुः प्रावीविशत् सर्व-गुणावभासम्
  
भ्प्_०३।०८।०१५।२ तस्मिन् स्वयं वेदमयो विधाता स्वयम्भुवं यं स्म वदन्ति सो ऽभूत्
  
भ्प्_०३।०८।०१६।१ तस्यां स चाम्भो-रुह-कर्णिकायाम् अवस्थितो लोकम् अपश्यमानः
  
भ्प्_०३।०८।०१६।२ परिक्रमन् व्योम्नि विवृत्त-नेत्रश् चत्वारि लेभे ऽनुदिशं मुखानि
  
भ्प्_०३।०८।०१७।१ तस्माद् युगान्त-श्वसनावघूर्ण- जलोर्मि-चक्रात् सलिलाद् विरूढम्
  
भ्प्_०३।०८।०१७।२ उपाश्रितः कञ्जम् उ लोक-तत्त्वं नात्मानम् अद्धाविदद् आदि-देवः
  
भ्प्_०३।०८।०१८।१ क एष यो ऽसाव् अहम् अब्ज-पृष्ठ एतत् कुतो वाब्जम् अनन्यद् अप्सु
  
भ्प्_०३।०८।०१८।२ अस्ति ह्य् अधस्ताद् इह किञ्चनैतद् अधिष्ठितं यत्र सता नु भाव्यम्
  
भ्प्_०३।०८।०१९।१ स इत्थम् उद्वीक्ष्य तद्-अब्ज-नाल- नाडीभिर् अन्तर्-जलम् आविवेश
  
भ्प्_०३।०८।०१९।२ नार्वाग्-गतस् तत्-खर-नाल-नाल- नाभिं विचिन्वंस् तद् अविन्दताजः
  
भ्प्_०३।०८।०२०।१ तमस्य् अपारे विदुरात्म-सर्गं विचिन्वतो ऽभूत् सुमहांस् त्रि-णेमिः
  
भ्प्_०३।०८।०२०।२ यो देह-भाजां भयम् ईरयाणः परिक्षिणोत्य् आयुर् अजस्य हेतिः
  
भ्प्_०३।०८।०२१।१ ततो निवृत्तो ऽप्रतिलब्ध-कामः स्व-धिष्ण्यम् आसाद्य पुनः स देवः
  
भ्प्_०३।०८।०२१।२ शनैर् जित-श्वास-निवृत्त-चित्तो न्यषीदद् आरूढ-समाधि-योगः
  
भ्प्_०३।०८।०२२।१ कालेन सो ऽजः पुरुषायुषाभि- प्रवृत्त-योगेन विरूढ-बोधः
  
भ्प्_०३।०८।०२२।२ स्वयं तद् अन्तर्-हृदये ऽवभातम् अपश्यतापश्यत यन् न पूर्वम्
  
भ्प्_०३।०८।०२३।१ मृणाल-गौरायत-शेष-भोग- पर्यङ्क एकं पुरुषं शयानम्
  
भ्प्_०३।०८।०२३।२ फणातपत्रायुत-मूर्ध-रत्न- द्युभिर् हत-ध्वान्त-युगान्त-तोये
  
भ्प्_०३।०८।०२४।१ प्रेक्षां क्षिपन्तं हरितोपलाद्रेः सन्ध्याभ्र-नीवेर् उरु-रुक्म-मूर्ध्नः
  
भ्प्_०३।०८।०२४।२ रत्नोदधारौषधि-सौमनस्य वन-स्रजो वेणु-भुजाङ्घ्रिपाङ्घ्रेः
  
भ्प्_०३।०८।०२५।१ आयामतो विस्तरतः स्व-मान- देहेन लोक-त्रय-सङ्ग्रहेण
  
भ्प्_०३।०८।०२५।२ विचित्र-दिव्याभरणांशुकानां कृत-श्रियापाश्रित-वेष-देहम्
  
भ्प्_०३।०८।०२६।१ पुंसां स्व-कामाय विविक्त-मार्गैर् अभ्यर्चतां काम-दुघाङ्घ्रि-पद्मम्
  
भ्प्_०३।०८।०२६।२ प्रदर्शयन्तं कृपया नखेन्दु- मयूख-भिन्नाङ्गुलि-चारु-पत्रम्
  
भ्प्_०३।०८।०२७।१ मुखेन लोकार्ति-हर-स्मितेन परिस्फुरत्-कुण्डल-मण्डितेन
  
भ्प्_०३।०८।०२७।२ शोणायितेनाधर-बिम्ब-भासा प्रत्यर्हयन्तं सुनसेन सुभ्र्वा
  
भ्प्_०३।०८।०२८।१ कदम्ब-किञ्जल्क-पिशङ्ग-वाससा स्वलङ्कृतं मेखलया नितम्बे
  
भ्प्_०३।०८।०२८।२ हारेण चानन्त-धनेन वत्स श्रीवत्स-वक्षः-स्थल-वल्लभेन
  
भ्प्_०३।०८।०२९।१ परार्ध्य-केयूर-मणि-प्रवेक- पर्यस्त-दोर्दण्ड-सहस्र-शाखम्
  
भ्प्_०३।०८।०२९।२ अव्यक्त-मूलं भुवनाङ्घ्रिपेन्द्रम् अहीन्द्र-भोगैर् अधिवीत-वल्शम्
  
भ्प्_०३।०८।०३०।१ चराचरौको भगवन्-महीध्रम् अहीन्द्र-बन्धुं सलिलोपगूढम्
  
भ्प्_०३।०८।०३०।२ किरीट-साहस्र-हिरण्य-शृङ्गम् आविर्भवत् कौस्तुभ-रत्न-गर्भम्
  
भ्प्_०३।०८।०३१।१ निवीतम् आम्नाय-मधु-व्रत-श्रिया स्व-कीर्ति-मय्या वन-मालया हरिम्
  
भ्प्_०३।०८।०३१।२ सूर्येन्दु-वाय्व्-अग्न्य्-अगमं त्रि-धामभिः परिक्रमत्-प्राधनिकैर् दुरासदम्
  
भ्प्_०३।०८।०३२।१ तर्ह्य् एव तन्-नाभि-सरः-सरोजम् आत्मानम् अम्भः श्वसनं वियच् च
  
भ्प्_०३।०८।०३२।२ ददर्श देवो जगतो विधाता नातः परं लोक-विसर्ग-दृष्टिः
  
भ्प्_०३।०८।०३३।१ स कर्म-बीजं रजसोपरक्तः प्रजाः सिसृक्षन्न् इयद् एव दृष्ट्वा
  
भ्प्_०३।०८।०३३।२ अस्तौद् विसर्गाभिमुखस् तम् ईड्यम् अव्यक्त-वर्त्मन्य् अभिवेशितात्मा
  
भ्प्_०३।०९।००१।० ब्रह्मोवाच
  
भ्प्_०३।०९।००१।१ ज्ञातो ऽसि मे ऽद्य सुचिरान् ननु देह-भाजां
  
भ्प्_०३।०९।००१।२ न ज्ञायते भगवतो गतिर् इत्य् अवद्यम्
  
भ्प्_०३।०९।००१।३ नान्यत् त्वद् अस्ति भगवन्न् अपि तन् न शुद्धं
  
भ्प्_०३।०९।००१।४ माया-गुण-व्यतिकराद् यद् उरुर् विभासि
  
भ्प्_०३।०९।००२।१ रूपं यद् एतद् अवबोध-रसोदयेन
  
भ्प्_०३।०९।००२।२ शश्वन्-निवृत्त-तमसः सद्-अनुग्रहाय
  
भ्प्_०३।०९।००२।३ आदौ गृहीतम् अवतार-शतैक-बीजं
  
भ्प्_०३।०९।००२।४ यन्-नाभि-पद्म-भवनाद् अहम् आविरासम्
  
भ्प्_०३।०९।००३।१ नातः परं परम यद् भवतः स्वरूपम्
  
भ्प्_०३।०९।००३।२ आनन्द-मात्रम् अविकल्पम् अविद्ध-वर्चः
  
भ्प्_०३।०९।००३।३ पश्यामि विश्व-सृजम् एकम् अविश्वम् आत्मन्
  
भ्प्_०३।०९।००३।४ भूतेन्द्रियात्मक-मदस् त उपाश्रितो ऽस्मि
  
भ्प्_०३।०९।००४।१ तद् वा इदं भुवन-मङ्गल मङ्गलाय
  
भ्प्_०३।०९।००४।२ ध्याने स्म नो दर्शितं त उपासकानाम्
  
भ्प्_०३।०९।००४।३ तस्मै नमो भगवते ऽनुविधेम तुभ्यं
  
भ्प्_०३।०९।००४।४ यो ऽनादृतो नरक-भाग्भिर् असत्-प्रसङ्गैः
  
भ्प्_०३।०९।००५।१ ये तु त्वदीय-चरणाम्बुज-कोश-गन्धं
  
भ्प्_०३।०९।००५।२ जिघ्रन्ति कर्ण-विवरैः श्रुति-वात-नीतम्
  
भ्प्_०३।०९।००५।३ भक्त्या गृहीत-चरणः परया च तेषां
  
भ्प्_०३।०९।००५।४ नापैषि नाथ हृदयाम्बुरुहात् स्व-पुंसाम्
  
भ्प्_०३।०९।००६।१ तावद् भयं द्रविण-देह-सुहृन्-निमित्तं
  
भ्प्_०३।०९।००६।२ शोकः स्पृहा परिभवो विपुलश् च लोभः
  
भ्प्_०३।०९।००६।३ तावन् ममेत्य् असद्-अवग्रह आर्ति-मूलं
  
भ्प्_०३।०९।००६।४ यावन् न ते ऽङ्घ्रिम् अभयं प्रवृणीत लोकः
  
भ्प्_०३।०९।००७।१ दैवेन ते हत-धियो भवतः प्रसङ्गात्
  
भ्प्_०३।०९।००७।२ सर्वाशुभोपशमनाद् विमुखेन्द्रिया ये
  
भ्प्_०३।०९।००७।३ कुर्वन्ति काम-सुख-लेश-लवाय दीना
  
भ्प्_०३।०९।००७।४ लोभाभिभूत-मनसो ऽकुशलानि शश्वत्
  
भ्प्_०३।०९।००८।१ क्षुत्-तृट्-त्रिधातुभिर् इमा मुहुर् अर्द्यमानाः
  
भ्प्_०३।०९।००८।२ शीतोष्ण-वात-वरषैर् इतरेतराच् च
  
भ्प्_०३।०९।००८।३ कामाग्निनाच्युत-रुषा च सुदुर्भरेण
  
भ्प्_०३।०९।००८।४ सम्पश्यतो मन उरुक्रम सीदते मे
  
भ्प्_०३।०९।००९।१ यावत् पृथक्त्वम् इदम् आत्मन इन्द्रियार्थ-
  
भ्प्_०३।०९।००९।२ माया-बलं भगवतो जन ईश पश्येत्
  
भ्प्_०३।०९।००९।३ तावन् न संसृतिर् असौ प्रतिसङ्क्रमेत
  
भ्प्_०३।०९।००९।४ व्यर्थापि दुःख-निवहं वहती क्रियार्था
  
भ्प्_०३।०९।०१०।१ अह्न्य् आपृतार्त-करणा निशि निःशयाना
  
भ्प्_०३।०९।०१०।२ नाना-मनोरथ-धिया क्षण-भग्न-निद्राः
  
भ्प्_०३।०९।०१०।३ दैवाहतार्थ-रचना ऋषयो ऽपि देव
  
भ्प्_०३।०९।०१०।४ युष्मत्-प्रसङ्ग-विमुखा इह संसरन्ति
  
भ्प्_०३।०९।०११।१ त्वं भक्ति-योग-परिभावित-हृत्-सरोज
  
भ्प्_०३।०९।०११।२ आस्से श्रुतेक्षित-पथो ननु नाथ पुंसाम्
  
भ्प्_०३।०९।०११।३ यद्-यद्-धिया त उरुगाय विभावयन्ति
  
भ्प्_०३।०९।०११।४ तत्-तद्-वपुः प्रणयसे सद्-अनुग्रहाय
  
भ्प्_०३।०९।०१२।१ नातिप्रसीदति तथोपचितोपचारैर्
  
भ्प्_०३।०९।०१२।२ आराधितः सुर-गणैर् हृदि बद्ध-कामैः
  
भ्प्_०३।०९।०१२।३ यत् सर्व-भूत-दययासद्-अलभ्ययैको
  
भ्प्_०३।०९।०१२।४ नाना-जनेष्व् अवहितः सुहृद् अन्तर्-आत्मा
  
भ्प्_०३।०९।०१३।१ पुंसाम् अतो विविध-कर्मभिर् अध्वराद्यैर्
  
भ्प्_०३।०९।०१३।२ दानेन चोग्र-तपसा परिचर्यया च
  
भ्प्_०३।०९।०१३।३ आराधनं भगवतस् तव सत्-क्रियार्थो
  
भ्प्_०३।०९।०१३।४ धर्मो ऽर्पितः कर्हिचिद् म्रियते न यत्र
  
भ्प्_०३।०९।०१४।१ शश्वत् स्वरूप-महसैव निपीत-भेद-
  
भ्प्_०३।०९।०१४।२ मोहाय बोध-धिषणाय नमः परस्मै
  
भ्प्_०३।०९।०१४।३ विश्वोद्भव-स्थिति-लयेषु निमित्त-लीला-
  
भ्प्_०३।०९।०१४।४ रासाय ते नम इदं चकृमेश्वराय
  
भ्प्_०३।०९।०१५।१ यस्यावतार-गुण-कर्म-विडम्बनानि
  
भ्प्_०३।०९।०१५।२ नामानि ये ऽसु-विगमे विवशा गृणन्ति
  
भ्प्_०३।०९।०१५।३ ते ऽनैक-जन्म-शमलं सहसैव हित्वा
  
भ्प्_०३।०९।०१५।४ संयान्त्य् अपावृतामृतं तम् अजं प्रपद्ये
  
भ्प्_०३।०९।०१६।१ यो वा अहं च गिरिशश् च विभुः स्वयं च
  
भ्प्_०३।०९।०१६।२ स्थित्य्-उद्भव-प्रलय-हेतव आत्म-मूलम्
  
भ्प्_०३।०९।०१६।३ भित्त्वा त्रि-पाद् ववृध एक उरु-प्ररोहस्
  
भ्प्_०३।०९।०१६।४ तस्मै नमो भगवते भुवन-द्रुमाय
  
भ्प्_०३।०९।०१७।१ लोको विकर्म-निरतः कुशले प्रमत्तः
  
भ्प्_०३।०९।०१७।२ कर्मण्य् अयं त्वद्-उदिते भवद्-अर्चने स्वे
  
भ्प्_०३।०९।०१७।३ यस् तावद् अस्य बलवान् इह जीविताशां
  
भ्प्_०३।०९।०१७।४ सद्यश् छिनत्त्य् अनिमिषाय नमो ऽस्तु तस्मै
  
भ्प्_०३।०९।०१८।१ यस्माद् बिभेम्य् अहम् अपि द्विपरार्ध-धिष्ण्यम्
  
भ्प्_०३।०९।०१८।२ अध्यासितः सकल-लोक-नमस्कृतं यत्
  
भ्प्_०३।०९।०१८।३ तेपे तपो बहु-सवो ऽवरुरुत्समानस्
  
भ्प्_०३।०९।०१८।४ तस्मै नमो भगवते ऽधिमखाय तुभ्यम्
  
भ्प्_०३।०९।०१९।१ तिर्यङ्-मनुष्य-विबुधादिषु जीव-योनिष्व्
  
भ्प्_०३।०९।०१९।२ आत्मेच्छयात्म-कृत-सेतु-परीप्सया यः
  
भ्प्_०३।०९।०१९।३ रेमे निरस्त-विषयो ऽप्य् अवरुद्ध-देहस्
  
भ्प्_०३।०९।०१९।४ तस्मै नमो भगवते पुरुषोत्तमाय
  
भ्प्_०३।०९।०२०।१ यो ऽविद्ययानुपहतो ऽपि दशार्ध-वृत्त्या
  
भ्प्_०३।०९।०२०।२ निद्राम् उवाह जठरी-कृत-लोक-यात्रः
  
भ्प्_०३।०९।०२०।३ अन्तर्-जले ऽहि-कशिपु-स्पर्शानुकूलां
  
भ्प्_०३।०९।०२०।४ भीमोर्मि-मालिनि जनस्य सुखं विवृण्वन्
  
भ्प्_०३।०९।०२१।१ यन्-नाभि-पद्म-भवनाद् अहम् आसम् ईड्य
  
भ्प्_०३।०९।०२१।२ लोक-त्रयोपकरणो यद्-अनुग्रहेण
  
भ्प्_०३।०९।०२१।३ तस्मै नमस् त उदर-स्थ-भवाय योग-
  
भ्प्_०३।०९।०२१।४ निद्रावसान-विकसन्-नलिनेक्षणाय
  
भ्प्_०३।०९।०२२।१ सो ऽयं समस्त-जगतां सुहृद् एक आत्मा
  
भ्प्_०३।०९।०२२।२ सत्त्वेन यन् मृडयते भगवान् भगेन
  
भ्प्_०३।०९।०२२।३ तेनैव मे दृशम् अनुस्पृशताद् यथाहं
  
भ्प्_०३।०९।०२२।४ स्रक्ष्यामि पूर्ववद् इदं प्रणत-प्रियो ऽसौ
  
भ्प्_०३।०९।०२३।१ एष प्रपन्न-वरदो रमयात्म-शक्त्या
  
भ्प्_०३।०९।०२३।२ यद् यत् करिष्यति गृहीत-गुणावतारः
  
भ्प्_०३।०९।०२३।३ तस्मिन् स्व-विक्रमम् इदं सृजतो ऽपि चेतो
  
भ्प्_०३।०९।०२३।४ युञ्जीत कर्म-शमलं च यथा विजह्याम्
  
भ्प्_०३।०९।०२४।१ नाभि-ह्रदाद् इह सतो ऽम्भसि यस्य पुंसो
  
भ्प्_०३।०९।०२४।२ विज्ञान-शक्तिर् अहम् आसम् अनन्त-शक्तेः
  
भ्प्_०३।०९।०२४।३ रूपं विचित्रम् इदम् अस्य विवृण्वतो मे
  
भ्प्_०३।०९।०२४।४ मा रीरिषीष्ट निगमस्य गिरां विसर्गः
  
भ्प्_०३।०९।०२५।१ सो ऽसाव् अदभ्र-करुणो भगवान् विवृद्ध-
  
भ्प्_०३।०९।०२५।२ प्रेम-स्मितेन नयनाम्बुरुहं विजृम्भन्
  
भ्प्_०३।०९।०२५।३ उत्थाय विश्व-विजयाय च नो विषादं
  
भ्प्_०३।०९।०२५।४ माध्व्या गिरापनयतात् पुरुषः पुराणः
  
भ्प्_०३।०९।०२६।० मैत्रेय उवाच
  
भ्प्_०३।०९।०२६।१ स्व-सम्भवं निशाम्यैवं तपो-विद्या-समाधिभिः
  
भ्प्_०३।०९।०२६।२ यावन् मनो-वचः स्तुत्वा विरराम स खिन्नवत्
  
भ्प्_०३।०९।०२७।१ अथाभिप्रेतम् अन्वीक्ष्य ब्रह्मणो मधुसूदनः
  
भ्प्_०३।०९।०२७।२ विषण्ण-चेतसं तेन कल्प-व्यतिकराम्भसा
  
भ्प्_०३।०९।०२८।१ लोक-संस्थान-विज्ञान आत्मनः परिखिद्यतः
  
भ्प्_०३।०९।०२८।२ तम् आहागाधया वाचा कश्मलं शमयन्न् इव
  
भ्प्_०३।०९।०२९।० श्री-भगवान् उवाच
  
भ्प्_०३।०९।०२९।१ मा वेद-गर्भ गास् तन्द्रीं सर्ग उद्यमम् आवह
  
भ्प्_०३।०९।०२९।२ तन् मयापादितं ह्य् अग्रे यन् मां प्रार्थयते भवान्
  
भ्प्_०३।०९।०३०।१ भूयस् त्वं तप आतिष्ठ विद्यां चैव मद्-आश्रयाम्
  
भ्प्_०३।०९।०३०।२ ताभ्याम् अन्तर्-हृदि ब्रह्मन् लोकान् द्रक्ष्यस्य् अपावृतान्
  
भ्प्_०३।०९।०३१।१ तत आत्मनि लोके च भक्ति-युक्तः समाहितः
  
भ्प्_०३।०९।०३१।२ द्रष्टासि मां ततं ब्रह्मन् मयि लोकांस् त्वम् आत्मनः
  
भ्प्_०३।०९।०३२।१ यदा तु सर्व-भूतेषु दारुष्व् अग्निम् इव स्थितम्
  
भ्प्_०३।०९।०३२।२ प्रतिचक्षीत मां लोको जह्यात् तर्ह्य् एव कश्मलम्
  
भ्प्_०३।०९।०३३।१ यदा रहितम् आत्मानं भूतेन्द्रिय-गुणाशयैः
  
भ्प्_०३।०९।०३३।२ स्वरूपेण मयोपेतं पश्यन् स्वाराज्यम् ऋच्छति
  
भ्प्_०३।०९।०३४।१ नाना-कर्म-वितानेन प्रजा बह्वीः सिसृक्षतः
  
भ्प्_०३।०९।०३४।२ नात्मावसीदत्य् अस्मिंस् ते वर्षीयान् मद्-अनुग्रहः
  
भ्प्_०३।०९।०३५।१ ऋषिम् आद्यं न बध्नाति पापीयांस् त्वां रजो-गुणः
  
भ्प्_०३।०९।०३५।२ यन् मनो मयि निर्बद्धं प्रजाः संसृजतो ऽपि ते
  
भ्प्_०३।०९।०३६।१ ज्ञातो ऽहं भवता त्व् अद्य दुर्विज्ञेयो ऽपि देहिनाम्
  
भ्प्_०३।०९।०३६।२ यन् मां त्वं मन्यसे ऽयुक्तं भूतेन्द्रिय-गुणात्मभिः
  
भ्प्_०३।०९।०३७।१ तुभ्यं मद्-विचिकित्सायाम् आत्मा मे दर्शितो ऽबहिः
  
भ्प्_०३।०९।०३७।२ नालेन सलिले मूलं पुष्करस्य विचिन्वतः
  
भ्प्_०३।०९।०३८।१ यच् चकर्थाङ्ग मत्-स्तोत्रं मत्-कथाभ्युदयाङ्कितम्
  
भ्प्_०३।०९।०३८।२ यद् वा तपसि ते निष्ठा स एष मद्-अनुग्रहः
  
भ्प्_०३।०९।०३९।१ प्रीतो ऽहम् अस्तु भद्रं ते लोकानां विजयेच्छया
  
भ्प्_०३।०९।०३९।२ यद् अस्तौषीर् गुणमयं निर्गुणं मानुवर्णयन्
  
भ्प्_०३।०९।०४०।१ य एतेन पुमान् नित्यं स्तुत्वा स्तोत्रेण मां भजेत्
  
भ्प्_०३।०९।०४०।२ तस्याशु सम्प्रसीदेयं सर्व-काम-वरेश्वरः
  
भ्प्_०३।०९।०४१।१ पूर्तेन तपसा यज्ञैर् दानैर् योग-समाधिना
  
भ्प्_०३।०९।०४१।२ राद्धं निःश्रेयसं पुंसां मत्-प्रीतिस् तत्त्वविन्-मतम्
  
भ्प्_०३।०९।०४२।१ अहम् आत्मात्मनां धातः प्रेष्ठः सन् प्रेयसाम् अपि
  
भ्प्_०३।०९।०४२।२ अतो मयि रतिं कुर्याद् देहादिर् यत्-कृते प्रियः
  
भ्प्_०३।०९।०४३।१ सर्व-वेद-मयेनेदम् आत्मनात्मात्म-योनिना
  
भ्प्_०३।०९।०४३।२ प्रजाः सृज यथा-पूर्वं याश् च मय्य् अनुशेरते
  
भ्प्_०३।०९।०४४।० मैत्रेय उवाच
  
भ्प्_०३।०९।०४४।१ तस्मा एवं जगत्-स्रष्ट्रे प्रधान-पुरुषेश्वरः
  
भ्प्_०३।०९।०४४।२ व्यज्येदं स्वेन रूपेण कञ्ज-नाभस् तिरोदधे
  
भ्प्_०३।१०।००१।० विदुर उवाच
  
भ्प्_०३।१०।००१।१ अन्तर्हिते भगवति ब्रह्मा लोक-पितामहः
  
भ्प्_०३।१०।००१।२ प्रजाः ससर्ज कतिधा दैहिकीर् मानसीर् विभुः
  
भ्प्_०३।१०।००२।१ ये च मे भगवन् पृष्टास् त्वय्य् अर्था बहुवित्तम
  
भ्प्_०३।१०।००२।२ तान् वदस्वानुपूर्व्येण छिन्धि नः सर्व-संशयान्
  
भ्प्_०३।१०।००३।० सूत उवाच
  
भ्प्_०३।१०।००३।१ एवं सञ्चोदितस् तेन क्षत्त्रा कौषारविर् मुनिः
  
भ्प्_०३।१०।००३।२ प्रीतः प्रत्याह तान् प्रश्नान् हृदि-स्थान् अथ भार्गव
  
भ्प्_०३।१०।००४।० मैत्रेय उवाच
  
भ्प्_०३।१०।००४।१ विरिञ्चो ऽपि तथा चक्रे दिव्यं वर्ष-शतं तपः
  
भ्प्_०३।१०।००४।२ आत्मन्य् आत्मानम् आवेश्य यथाह भगवान् अजः
  
भ्प्_०३।१०।००५।१ तद् विलोक्याब्ज-सम्भूतो वायुना यद्-अधिष्ठितः
  
भ्प्_०३।१०।००५।२ पद्मम् अम्भश् च तत्-काल- कृत-वीर्येण कम्पितम्
  
भ्प्_०३।१०।००६।१ तपसा ह्य् एधमानेन विद्यया चात्म-संस्थया
  
भ्प्_०३।१०।००६।२ विवृद्ध-विज्ञान-बलो न्यपाद् वायुं सहाम्भसा
  
भ्प्_०३।१०।००७।१ तद् विलोक्य वियद्-व्यापि पुष्करं यद्-अधिष्ठितम्
  
भ्प्_०३।१०।००७।२ अनेन लोकान् प्राग्-लीनान् कल्पितास्मीत्य् अचिन्तयत्
  
भ्प्_०३।१०।००८।१ पद्म-कोशं तदाविश्य भगवत्-कर्म-चोदितः
  
भ्प्_०३।१०।००८।२ एकं व्यभाङ्क्षीद् उरुधा त्रिधा भाव्यं द्वि-सप्तधा
  
भ्प्_०३।१०।००९।१ एतावाञ् जीव-लोकस्य संस्था-भेदः समाहृतः
  
भ्प्_०३।१०।००९।२ धर्मस्य ह्य् अनिमित्तस्य विपाकः परमेष्ठ्य् असौ
  
भ्प्_०३।१०।०१०।० विदुर उवाच
  
भ्प्_०३।१०।०१०।१ यथात्थ बहु-रूपस्य हरेर् अद्भुत-कर्मणः
  
भ्प्_०३।१०।०१०।२ कालाख्यं लक्षणं ब्रह्मन् यथा वर्णय नः प्रभो
  
भ्प्_०३।१०।०११।० मैत्रेय उवाच
  
भ्प्_०३।१०।०११।१ गुण-व्यतिकराकारो निर्विशेषो ऽप्रतिष्ठितः
  
भ्प्_०३।१०।०११।२ पुरुषस् तद्-उपादानम् आत्मानं लीलयासृजत्
  
भ्प्_०३।१०।०१२।१ विश्वं वै ब्रह्म-तन्-मात्रं संस्थितं विष्णु-मायया
  
भ्प्_०३।१०।०१२।२ ईश्वरेण परिच्छिन्नं कालेनाव्यक्त-मूर्तिना
  
भ्प्_०३।१०।०१३।१ यथेदानीं तथाग्रे च पश्चाद् अप्य् एतद् ईदृशम्
  
भ्प्_०३।१०।०१३।२ सर्गो नव-विधस् तस्य प्राकृतो वैकृतस् तु यः
  
भ्प्_०३।१०।०१४।१ काल-द्रव्य-गुणैर् अस्य त्रि-विधः प्रतिसङ्क्रमः
  
भ्प्_०३।१०।०१४।२ आद्यस् तु महतः सर्गो गुण-वैषम्यम् आत्मनः
  
भ्प्_०३।१०।०१५।१ द्वितीयस् त्व् अहमो यत्र द्रव्य-ज्ञान-क्रियोदयः
  
भ्प्_०३।१०।०१५।२ भूत-सर्गस् तृतीयस् तु तन्-मात्रो द्रव्य-शक्तिमान्
  
भ्प्_०३।१०।०१६।१ चतुर्थ ऐन्द्रियः सर्गो यस् तु ज्ञान-क्रियात्मकः
  
भ्प्_०३।१०।०१६।२ वैकारिको देव-सर्गः पञ्चमो यन्-मयं मनः
  
भ्प्_०३।१०।०१७।१ षष्ठस् तु तमसः सर्गो यस् त्व् अबुद्धि-कृतः प्रभोः
  
भ्प्_०३।१०।०१७।२ षड् इमे प्राकृताः सर्गा वैकृतान् अपि मे शृणु
  
भ्प्_०३।१०।०१८।१ रजो-भाजो भगवतो लीलेयं हरि-मेधसः
  
भ्प्_०३।१०।०१८।२ सप्तमो मुख्य-सर्गस् तु षड्-विधस् तस्थुषां च यः
  
भ्प्_०३।१०।०१९।१ वनस्पत्य्-ओषधि-लता- त्वक्सारा वीरुधो द्रुमाः
  
भ्प्_०३।१०।०१९।२ उत्स्रोतसस् तमः-प्राया अन्तः-स्पर्शा विशेषिणः
  
भ्प्_०३।१०।०२०।१ तिरश्चाम् अष्टमः सर्गः सो ऽष्टाविंशद्-विधो मतः
  
भ्प्_०३।१०।०२०।२ अविदो भूरि-तमसो घ्राण-ज्ञा हृद्य् अवेदिनः
  
भ्प्_०३।१०।०२१।१ गौर् अजो महिषः कृष्णः सूकरो गवयो रुरुः
  
भ्प्_०३।१०।०२१।२ द्वि-शफाः पशवश् चेमे अविर् उष्ट्रश् च सत्तम
  
भ्प्_०३।१०।०२२।१ खरो ऽश्वो ऽश्वतरो गौरः शरभश् चमरी तथा
  
भ्प्_०३।१०।०२२।२ एते चैक-शफाः क्षत्तः शृणु पञ्च-नखान् पशून्
  
भ्प्_०३।१०।०२३।१ श्वा सृगालो वृको व्याघ्रो मार्जारः शश-शल्लकौ
  
भ्प्_०३।१०।०२३।२ सिंहः कपिर् गजः कूर्मो गोधा च मकरादयः
  
भ्प्_०३।१०।०२४।१ कङ्क-गृध्र-बक-श्येन- भास-भल्लूक-बर्हिणः
  
भ्प्_०३।१०।०२४।२ हंस-सारस-चक्राह्व- काकोलूकादयः खगाः
  
भ्प्_०३।१०।०२५।१ अर्वाक्-स्रोतस् तु नवमः क्षत्तर् एक-विधो नृणाम्
  
भ्प्_०३।१०।०२५।२ रजो ऽधिकाः कर्म-परा दुःखे च सुख-मानिनः
  
भ्प्_०३।१०।०२६।१ वैकृतास् त्रय एवैते देव-सर्गश् च सत्तम
  
भ्प्_०३।१०।०२६।२ वैकारिकस् तु यः प्रोक्तः कौमारस् तूभयात्मकः
  
भ्प्_०३।१०।०२७।१ देव-सर्गश् चाष्ट-विधो विबुधाः पितरो ऽसुराः
  
भ्प्_०३।१०।०२७।२ गन्धर्वाप्सरसः सिद्धा यक्ष-रक्षांसि चारणाः
  
भ्प्_०३।१०।०२८।१ भूत-प्रेत-पिशाचाश् च विद्याध्राः किन्नरादयः
  
भ्प्_०३।१०।०२८।२ दशैते विदुराख्याताः सर्गास् ते विश्व-सृक्-कृताः
  
भ्प्_०३।१०।०२९।१ अतः परं प्रवक्ष्यामि वंशान् मन्वन्तराणि च
  
भ्प्_०३।१०।०२९।२ एवं रजः-प्लुतः स्रष्टा कल्पादिष्व् आत्मभूर् हरिः
  
भ्प्_०३।१०।०२९।३ सृजत्य् अमोघ-सङ्कल्प आत्मैवात्मानम् आत्मना
  
भ्प्_०३।११।००१।० मैत्रेय उवाच
  
भ्प्_०३।११।००१।१ चरमः सद्-विशेषाणाम् अनेको ऽसंयुतः सदा
  
भ्प्_०३।११।००१।२ परमाणुः स विज्ञेयो नृणाम् ऐक्य-भ्रमो यतः
  
भ्प्_०३।११।००२।१ सत एव पदार्थस्य स्वरूपावस्थितस्य यत्
  
भ्प्_०३।११।००२।२ कैवल्यं परम-महान् अविशेषो निरन्तरः
  
भ्प्_०३।११।००३।१ एवं कालो ऽप्य् अनुमितः सौक्ष्म्ये स्थौल्ये च सत्तम
  
भ्प्_०३।११।००३।२ संस्थान-भुक्त्या भगवान् अव्यक्तो व्यक्त-भुग् विभुः
  
भ्प्_०३।११।००४।१ स कालः परमाणुर् वै यो भुङ्क्ते परमाणुताम्
  
भ्प्_०३।११।००४।२ सतो ऽविशेष-भुग् यस् तु स कालः परमो महान्
  
भ्प्_०३।११।००५।१ अणुर् द्वौ परमाणू स्यात् त्रसरेणुस् त्रयः स्मृतः
  
भ्प्_०३।११।००५।२ जालार्क-रश्म्य्-अवगतः खम् एवानुपतन्न् अगात्
  
भ्प्_०३।११।००६।१ त्रसरेणु-त्रिकं भुङ्क्ते यः कालः स त्रुटिः स्मृतः
  
भ्प्_०३।११।००६।२ शत-भागस् तु वेधः स्यात् तैस् त्रिभिस् तु लवः स्मृतः
  
भ्प्_०३।११।००७।१ निमेषस् त्रि-लवो ज्ञेय आम्नातस् ते त्रयः क्षणः
  
भ्प्_०३।११।००७।२ क्षणान् पञ्च विदुः काष्ठां लघु ता दश पञ्च च
  
भ्प्_०३।११।००८।१ लघूनि वै समाम्नाता दश पञ्च च नाडिका
  
भ्प्_०३।११।००८।२ ते द्वे मुहूर्तः प्रहरः षड् यामः सप्त वा नृणाम्
  
भ्प्_०३।११।००९।१ द्वादशार्ध-पलोन्मानं चतुर्भिश् चतुर्-अङ्गुलैः
  
भ्प्_०३।११।००९।२ स्वर्ण-माषैः कृत-च्छिद्रं यावत् प्रस्थ-जल-प्लुतम्
  
भ्प्_०३।११।०१०।१ यामाश् चत्वारश् चत्वारो मर्त्यानाम् अहनी उभे
  
भ्प्_०३।११।०१०।२ पक्षः पञ्च-दशाहानि शुक्लः कृष्णश् च मानद
  
भ्प्_०३।११।०११।१ तयोः समुच्चयो मासः पितॄणां तद् अहर्-निशम्
  
भ्प्_०३।११।०११।२ द्वौ ताव् ऋतुः षड् अयनं दक्षिणं चोत्तरं दिवि
  
भ्प्_०३।११।०१२।१ अयने चाहनी प्राहुर् वत्सरो द्वादश स्मृतः
  
भ्प्_०३।११।०१२।२ संवत्सर-शतं न्-णां परमायुर् निरूपितम्
  
भ्प्_०३।११।०१३।१ ग्रहर्क्ष-तारा-चक्र-स्थः परमाण्व्-आदिना जगत्
  
भ्प्_०३।११।०१३।२ संवत्सरावसानेन पर्येत्य् अनिमिषो विभुः
  
भ्प्_०३।११।०१४।१ संवत्सरः परिवत्सर इडा-वत्सर एव च
  
भ्प्_०३।११।०१४।२ अनुवत्सरो वत्सरश् च विदुरैवं प्रभाष्यते
  
भ्प्_०३।११।०१५।१ यः सृज्य-शक्तिम् उरुधोच्छ्वसयन् स्व-शक्त्या
  
भ्प्_०३।११।०१५।२ पुंसो ऽभ्रमाय दिवि धावति भूत-भेदः
  
भ्प्_०३।११।०१५।३ कालाख्यया गुणमयं क्रतुभिर् वितन्वंस्
  
भ्प्_०३।११।०१५।४ तस्मै बलिं हरत वत्सर-पञ्चकाय
  
भ्प्_०३।११।०१६।० विदुर उवाच
  
भ्प्_०३।११।०१६।१ पितृ-देव-मनुष्याणाम् आयुः परम् इदं स्मृतम्
  
भ्प्_०३।११।०१६।२ परेषां गतिम् आचक्ष्व ये स्युः कल्पाद् बहिर् विदः
  
भ्प्_०३।११।०१७।१ भगवान् वेद कालस्य गतिं भगवतो ननु
  
भ्प्_०३।११।०१७।२ विश्वं विचक्षते धीरा योग-राद्धेन चक्षुषा
  
भ्प्_०३।११।०१८।० मैत्रेय उवाच
  
भ्प्_०३।११।०१८।१ कृतं त्रेता द्वापरं च कलिश् चेति चतुर्-युगम्
  
भ्प्_०३।११।०१८।२ दिव्यैर् द्वादशभिर् वर्षैः सावधानं निरूपितम्
  
भ्प्_०३।११।०१९।१ चत्वारि त्रीणि द्वे चैकं कृतादिषु यथा-क्रमम्
  
भ्प्_०३।११।०१९।२ सङ्ख्यातानि सहस्राणि द्वि-गुणानि शतानि च
  
भ्प्_०३।११।०२०।१ सन्ध्या-सन्ध्यांशयोर् अन्तर् यः कालः शत-सङ्ख्ययोः
  
भ्प्_०३।११।०२०।२ तम् एवाहुर् युगं तज्-ज्ञा यत्र धर्मो विधीयते
  
भ्प्_०३।११।०२१।१ धर्मश् चतुष्-पान् मनुजान् कृते समनुवर्तते
  
भ्प्_०३।११।०२१।२ स एवान्येष्व् अधर्मेण व्येति पादेन वर्धता
  
भ्प्_०३।११।०२२।१ त्रि-लोक्या युग-साहस्रं बहिर् आब्रह्मणो दिनम्
  
भ्प्_०३।११।०२२।२ तावत्य् एव निशा तात यन् निमीलति विश्व-सृक्
  
भ्प्_०३।११।०२३।१ निशावसान आरब्धो लोक-कल्पो ऽनुवर्तते
  
भ्प्_०३।११।०२३।२ यावद् दिनं भगवतो मनून् भुञ्जंश् चतुर्-दश
  
भ्प्_०३।११।०२४।१ स्वं स्वं कालं मनुर् भुङ्क्ते साधिकां ह्य् एक-सप्ततिम्
  
भ्प्_०३।११।०२४।२ मन्वन्तरेषु मनवस् तद्-वंश्या ऋषयः सुराः
  
भ्प्_०३।११।०२४।३ भवन्ति चैव युगपत् सुरेशाश् चानु ये च तान्
  
भ्प्_०३।११।०२५।१ एष दैनन्-दिनः सर्गो ब्राह्मस् त्रैलोक्य-वर्तनः
  
भ्प्_०३।११।०२५।२ तिर्यङ्-नृ-पितृ-देवानां सम्भवो यत्र कर्मभिः
  
भ्प्_०३।११।०२६।१ मन्वन्तरेषु भगवान् बिभ्रत् सत्त्वं स्व-मूर्तिभिः
  
भ्प्_०३।११।०२६।२ मन्व्-आदिभिर् इदं विश्वम् अवत्य् उदित-पौरुषः
  
भ्प्_०३।११।०२७।१ तमो-मात्राम् उपादाय प्रतिसंरुद्ध-विक्रमः
  
भ्प्_०३।११।०२७।२ कालेनानुगताशेष आस्ते तूष्णीं दिनात्यये
  
भ्प्_०३।११।०२८।१ तम् एवान्व् अपि धीयन्ते लोका भूर्-आदयस् त्रयः
  
भ्प्_०३।११।०२८।२ निशायाम् अनुवृत्तायां निर्मुक्त-शशि-भास्करम्
  
भ्प्_०३।११।०२९।१ त्रि-लोक्यां दह्यमानायां शक्त्या सङ्कर्षणाग्निना
  
भ्प्_०३।११।०२९।२ यान्त्य् ऊष्मणा महर्लोकाज् जनं भृग्व्-आदयो ऽर्दिताः
  
भ्प्_०३।११।०३०।१ तावत् त्रि-भुवनं सद्यः कल्पान्तैधित-सिन्धवः
  
भ्प्_०३।११।०३०।२ प्लावयन्त्य् उत्कटाटोप- चण्ड-वातेरितोर्मयः
  
भ्प्_०३।११।०३१।१ अन्तः स तस्मिन् सलिल आस्ते ऽनन्तासनो हरिः
  
भ्प्_०३।११।०३१।२ योग-निद्रा-निमीलाक्षः स्तूयमानो जनालयैः
  
भ्प्_०३।११।०३२।१ एवं-विधैर् अहो-रात्रैः काल-गत्योपलक्षितैः
  
भ्प्_०३।११।०३२।२ अपक्षितम् इवास्यापि परमायुर् वयः-शतम्
  
भ्प्_०३।११।०३३।१ यद् अर्धम् आयुषस् तस्य परार्धम् अभिधीयते
  
भ्प्_०३।११।०३३।२ पूर्वः परार्धो ऽपक्रान्तो ह्य् अपरो ऽद्य प्रवर्तते
  
भ्प्_०३।११।०३४।१ पूर्वस्यादौ परार्धस्य ब्राह्मो नाम महान् अभूत्
  
भ्प्_०३।११।०३४।२ कल्पो यत्राभवद् ब्रह्मा शब्द-ब्रह्मेति यं विदुः
  
भ्प्_०३।११।०३५।१ तस्यैव चान्ते कल्पो ऽभूद् यं पाद्मम् अभिचक्षते
  
भ्प्_०३।११।०३५।२ यद् धरेर् नाभि-सरस आसील् लोक-सरोरुहम्
  
भ्प्_०३।११।०३६।१ अयं तु कथितः कल्पो द्वितीयस्यापि भारत
  
भ्प्_०३।११।०३६।२ वाराह इति विख्यातो यत्रासीच् छूकरो हरिः
  
भ्प्_०३।११।०३७।१ कालो ऽयं द्वि-परार्धाख्यो निमेष उपचर्यते
  
भ्प्_०३।११।०३७।२ अव्याकृतस्यानन्तस्य ह्य् अनादेर् जगद्-आत्मनः
  
भ्प्_०३।११।०३८।१ कालो ऽयं परमाण्व्-आदिर् द्वि-परार्धान्त ईश्वरः
  
भ्प्_०३।११।०३८।२ नैवेशितुं प्रभुर् भूम्न ईश्वरो धाम-मानिनाम्
  
भ्प्_०३।११।०३९।१ विकारैः सहितो युक्तैर् विशेषादिभिर् आवृतः
  
भ्प्_०३।११।०३९।२ आण्डकोशो बहिर् अयं पञ्चाशत्-कोटि-विस्तृतः
  
भ्प्_०३।११।०४०।१ दशोत्तराधिकैर् यत्र प्रविष्टः परमाणुवत्
  
भ्प्_०३।११।०४०।२ लक्ष्यते ऽन्तर्-गताश् चान्ये कोटिशो ह्य् अण्ड-राशयः
  
भ्प्_०३।११।०४१।१ तद् आहुर् अक्षरं ब्रह्म सर्व-कारण-कारणम्
  
भ्प्_०३।११।०४१।२ विष्णोर् धाम परं साक्षात् पुरुषस्य महात्मनः
  
भ्प्_०३।१२।००१।० मैत्रेय उवाच
  
भ्प्_०३।१२।००१।१ इति ते वर्णितः क्षत्तः कालाख्यः परमात्मनः
  
भ्प्_०३।१२।००१।२ महिमा वेद-गर्भो ऽथ यथास्राक्षीन् निबोध मे
  
भ्प्_०३।१२।००२।१ ससर्जाग्रे ऽन्ध-तामिस्रम् अथ तामिस्रम् आदि-कृत्
  
भ्प्_०३।१२।००२।२ महामोहं च मोहं च तमश् चाज्ञान-वृत्तयः
  
भ्प्_०३।१२।००३।१ दृष्ट्वा पापीयसीं सृष्टिं नात्मानं बह्व् अमन्यत
  
भ्प्_०३।१२।००३।२ भगवद्-ध्यान-पूतेन मनसान्यां ततो ऽसृजत्
  
भ्प्_०३।१२।००४।१ सनकं च सनन्दं च सनातनम् अथात्मभूः
  
भ्प्_०३।१२।००४।२ सनत्-कुमारं च मुनीन् निष्क्रियान् ऊर्ध्व-रेतसः
  
भ्प्_०३।१२।००५।१ तान् बभाषे स्वभूः पुत्रान् प्रजाः सृजत पुत्रकाः
  
भ्प्_०३।१२।००५।२ तन् नैच्छन् मोक्ष-धर्माणो वासुदेव-परायणाः
  
भ्प्_०३।१२।००६।१ सो ऽवध्यातः सुतैर् एवं प्रत्याख्यातानुशासनैः
  
भ्प्_०३।१२।००६।२ क्रोधं दुर्विषहं जातं नियन्तुम् उपचक्रमे
  
भ्प्_०३।१२।००७।१ धिया निगृह्यमाणो ऽपि भ्रुवोर् मध्यात् प्रजापतेः
  
भ्प्_०३।१२।००७।२ सद्यो ऽजायत तन्-मन्युः कुमारो नील-लोहितः
  
भ्प्_०३।१२।००८।१ स वै रुरोद देवानां पूर्वजो भगवान् भवः
  
भ्प्_०३।१२।००८।२ नामानि कुरु मे धातः स्थानानि च जगद्-गुरो
  
भ्प्_०३।१२।००९।१ इति तस्य वचः पाद्मो भगवान् परिपालयन्
  
भ्प्_०३।१२।००९।२ अभ्यधाद् भद्रया वाचा मा रोदीस् तत् करोमि ते
  
भ्प्_०३।१२।०१०।१ यद् अरोदीः सुर-श्रेष्ठ सोद्वेग इव बालकः
  
भ्प्_०३।१२।०१०।२ ततस् त्वाम् अभिधास्यन्ति नाम्ना रुद्र इति प्रजाः
  
भ्प्_०३।१२।०११।१ हृद् इन्द्रियाण्य् असुर् व्योम वायुर् अग्निर् जलं मही
  
भ्प्_०३।१२।०११।२ सूर्यश् चन्द्रस् तपश् चैव स्थानान्य् अग्रे कृतानि ते
  
भ्प्_०३।१२।०१२।१ मन्युर् मनुर् महिनसो महाञ् छिव ऋतध्वजः
  
भ्प्_०३।१२।०१२।२ उग्ररेता भवः कालो वामदेवो धृतव्रतः
  
भ्प्_०३।१२।०१३।१ धीर् धृति-रसलोमा च नियुत् सर्पिर् इलाम्बिका
  
भ्प्_०३।१२।०१३।२ इरावती स्वधा दीक्षा रुद्राण्यो रुद्र ते स्त्रियः
  
भ्प्_०३।१२।०१४।१ गृहाणैतानि नामानि स्थानानि च स-योषणः
  
भ्प्_०३।१२।०१४।२ एभिः सृज प्रजा बह्वीः प्रजानाम् असि यत् पतिः
  
भ्प्_०३।१२।०१५।१ इत्य् आदिष्टः स्व-गुरुणा भगवान् नील-लोहितः
  
भ्प्_०३।१२।०१५।२ सत्त्वाकृति-स्वभावेन ससर्जात्म-समाः प्रजाः
  
भ्प्_०३।१२।०१६।१ रुद्राणां रुद्र-सृष्टानां समन्ताद् ग्रसतां जगत्
  
भ्प्_०३।१२।०१६।२ निशाम्यासङ्ख्यशो यूथान् प्रजापतिर् अशङ्कत
  
भ्प्_०३।१२।०१७।१ अलं प्रजाभिः सृष्टाभिर् ईदृशीभिः सुरोत्तम
  
भ्प्_०३।१२।०१७।२ मया सह दहन्तीभिर् दिशश् चक्षुर्भिर् उल्बणैः
  
भ्प्_०३।१२।०१८।१ तप आतिष्ठ भद्रं ते सर्व-भूत-सुखावहम्
  
भ्प्_०३।१२।०१८।२ तपसैव यथा पूर्वं स्रष्टा विश्वम् इदं भवान्
  
भ्प्_०३।१२।०१९।१ तपसैव परं ज्योतिर् भगवन्तम् अधोक्षजम्
  
भ्प्_०३।१२।०१९।२ सर्व-भूत-गुहावासम् अञ्जसा विन्दते पुमान्
  
भ्प्_०३।१२।०२०।० मैत्रेय उवाच
  
भ्प्_०३।१२।०२०।१ एवम् आत्मभुवादिष्टः परिक्रम्य गिरां पतिम्
  
भ्प्_०३।१२।०२०।२ बाढम् इत्य् अमुम् आमन्त्र्य विवेश तपसे वनम्
  
भ्प्_०३।१२।०२१।१ अथाभिध्यायतः सर्गं दश पुत्राः प्रजज्ञिरे
  
भ्प्_०३।१२।०२१।२ भगवच्-छक्ति-युक्तस्य लोक-सन्तान-हेतवः
  
भ्प्_०३।१२।०२२।१ मरीचिर् अत्र्य्-अङ्गिरसौ पुलस्त्यः पुलहः क्रतुः
  
भ्प्_०३।१२।०२२।२ भृगुर् वसिष्ठो दक्षश् च दशमस् तत्र नारदः
  
भ्प्_०३।१२।०२३।१ उत्सङ्गान् नारदो जज्ञे दक्षो ऽङ्गुष्ठात् स्वयम्भुवः
  
भ्प्_०३।१२।०२३।२ प्राणाद् वसिष्ठः सञ्जातो भृगुस् त्वचि करात् क्रतुः
  
भ्प्_०३।१२।०२४।१ पुलहो नाभितो जज्ञे पुलस्त्यः कर्णयोर् ऋषिः
  
भ्प्_०३।१२।०२४।२ अङ्गिरा मुखतो ऽक्ष्णो ऽत्रिर् मरीचिर् मनसो ऽभवत्
  
भ्प्_०३।१२।०२५।१ धर्मः स्तनाद् दक्षिणतो यत्र नारायणः स्वयम्
  
भ्प्_०३।१२।०२५।२ अधर्मः पृष्ठतो यस्मान् मृत्युर् लोक-भयङ्करः
  
भ्प्_०३।१२।०२६।१ हृदि कामो भ्रुवः क्रोधो लोभश् चाधर-दच्छदात्
  
भ्प्_०३।१२।०२६।२ आस्याद् वाक् सिन्धवो मेढ्रान् निरृतिः पायोर् अघाश्रयः
  
भ्प्_०३।१२।०२७।१ छायायाः कर्दमो जज्ञे देवहूत्याः पतिः प्रभुः
  
भ्प्_०३।१२।०२७।२ मनसो देहतश् चेदं जज्ञे विश्व-कृतो जगत्
  
भ्प्_०३।१२।०२८।१ वाचं दुहितरं तन्वीं स्वयम्भूर् हरतीं मनः
  
भ्प्_०३।१२।०२८।२ अकामां चकमे क्षत्तः स-काम इति नः श्रुतम्
  
भ्प्_०३।१२।०२९।१ तम् अधर्मे कृत-मतिं विलोक्य पितरं सुताः
  
भ्प्_०३।१२।०२९।२ मरीचि-मुख्या मुनयो विश्रम्भात् प्रत्यबोधयन्
  
भ्प्_०३।१२।०३०।१ नैतत् पूर्वैः कृतं त्वद् ये न करिष्यन्ति चापरे
  
भ्प्_०३।१२।०३०।२ यस् त्वं दुहितरं गच्छेर् अनिगृह्याङ्गजं प्रभुः
  
भ्प्_०३।१२।०३१।१ तेजीयसाम् अपि ह्य् एतन् न सुश्लोक्यं जगद्-गुरो
  
भ्प्_०३।१२।०३१।२ यद्-वृत्तम् अनुतिष्ठन् वै लोकः क्षेमाय कल्पते
  
भ्प्_०३।१२।०३२।१ तस्मै नमो भगवते य इदं स्वेन रोचिषा
  
भ्प्_०३।१२।०३२।२ आत्म-स्थं व्यञ्जयाम् आस स धर्मं पातुम् अर्हति
  
भ्प्_०३।१२।०३३।१ स इत्थं गृणतः पुत्रान् पुरो दृष्ट्वा प्रजापतीन्
  
भ्प्_०३।१२।०३३।२ प्रजापति-पतिस् तन्वं तत्याज व्रीडितस् तदा
  
भ्प्_०३।१२।०३३।३ तां दिशो जगृहुर् घोरां नीहारं यद् विदुस् तमः
  
भ्प्_०३।१२।०३४।१ कदाचिद् ध्यायतः स्रष्टुर् वेदा आसंश् चतुर्-मुखात्
  
भ्प्_०३।१२।०३४।२ कथं स्रक्ष्याम्य् अहं लोकान् समवेतान् यथा पुरा
  
भ्प्_०३।१२।०३५।१ चातुर्-होत्रं कर्म-तन्त्रम् उपवेद-नयैः सह
  
भ्प्_०३।१२।०३५।२ धर्मस्य पादाश् चत्वारस् तथैवाश्रम-वृत्तयः
  
भ्प्_०३।१२।०३६।० विदुर उवाच
  
भ्प्_०३।१२।०३६।१ स वै विश्व-सृजाम् ईशो वेदादीन् मुखतो ऽसृजत्
  
भ्प्_०३।१२।०३६।२ यद् यद् येनासृजद् देवस् तन् मे ब्रूहि तपो-धन
  
भ्प्_०३।१२।०३७।० मैत्रेय उवाच
  
भ्प्_०३।१२।०३७।१ ऋग्-यजुः-सामाथर्वाख्यान् वेदान् पूर्वादिभिर् मुखैः
  
भ्प्_०३।१२।०३७।२ शास्त्रम् इज्यां स्तुति-स्तोमं प्रायश्चित्तं व्यधात् क्रमात्
  
भ्प्_०३।१२।०३८।१ आयुर्-वेदं धनुर्-वेदं गान्धर्वं वेदम् आत्मनः
  
भ्प्_०३।१२।०३८।२ स्थापत्यं चासृजद् वेदं क्रमात् पूर्वादिभिर् मुखैः
  
भ्प्_०३।१२।०३९।१ इतिहास-पुराणानि पञ्चमं वेदम् ईश्वरः
  
भ्प्_०३।१२।०३९।२ सर्वेभ्य एव वक्त्रेभ्यः ससृजे सर्व-दर्शनः
  
भ्प्_०३।१२।०४०।१ षोडश्य्-उक्थौ पूर्व-वक्त्रात् पुरीष्य्-अग्निष्टुताव् अथ
  
भ्प्_०३।१२।०४०।२ आप्तोर्यामातिरात्रौ च वाजपेयं सगोसवम्
  
भ्प्_०३।१२।०४१।१ विद्या दानं तपः सत्यं धर्मस्येति पदानि च
  
भ्प्_०३।१२।०४१।२ आश्रमांश् च यथा-सङ्ख्यम् असृजत् सह वृत्तिभिः
  
भ्प्_०३।१२।०४२।१ सावित्रं प्राजापत्यं च ब्राह्मं चाथ बृहत् तथा
  
भ्प्_०३।१२।०४२।२ वार्ता सञ्चय-शालीन- शिलोञ्छ इति वै गृहे
  
भ्प्_०३।१२।०४३।१ वैखानसा वालखिल्यौ- दुम्बराः फेनपा वने
  
भ्प्_०३।१२।०४३।२ न्यासे कुटीचकः पूर्वं बह्वोदो हंस-निष्क्रियौ
  
भ्प्_०३।१२।०४४।१ आन्वीक्षिकी त्रयी वार्ता दण्ड-नीतिस् तथैव च
  
भ्प्_०३।१२।०४४।२ एवं व्याहृतयश् चासन् प्रणवो ह्य् अस्य दह्रतः
  
भ्प्_०३।१२।०४५।१ तस्योष्णिग् आसील् लोमभ्यो गायत्री च त्वचो विभोः
  
भ्प्_०३।१२।०४५।२ त्रिष्टुम् मांसात् स्नुतो ऽनुष्टुब् जगत्य् अस्थ्नः प्रजापतेः
  
भ्प्_०३।१२।०४६।१ मज्जायाः पङ्क्तिर् उत्पन्ना बृहती प्राणतो ऽभवत्
  
भ्प्_०३।१२।०४६।२ स्पर्शस् तस्याभवज् जीवः स्वरो देह उदाहृत
  
भ्प्_०३।१२।०४७।१ ऊष्माणम् इन्द्रियाण्य् आहुर् अन्तः-स्था बलम् आत्मनः
  
भ्प्_०३।१२।०४७।२ स्वराः सप्त विहारेण भवन्ति स्म प्रजापतेः
  
भ्प्_०३।१२।०४८।१ शब्द-ब्रह्मात्मनस् तस्य व्यक्ताव्यक्तात्मनः परः
  
भ्प्_०३।१२।०४८।२ ब्रह्मावभाति विततो नाना-शक्त्य्-उपबृंहितः
  
भ्प्_०३।१२।०४९।१ ततो ऽपराम् उपादाय स सर्गाय मनो दधे
  
भ्प्_०३।१२।०४९।२ ऋषीणां भूरि-वीर्याणाम् अपि सर्गम् अविस्तृतम्
  
भ्प्_०३।१२।०५०।१ ज्ञात्वा तद् धृदये भूयश् चिन्तयाम् आस कौरव
  
भ्प्_०३।१२।०५०।२ अहो अद्भुतम् एतन् मे व्यापृतस्यापि नित्यदा
  
भ्प्_०३।१२।०५१।१ न ह्य् एधन्ते प्रजा नूनं दैवम् अत्र विघातकम्
  
भ्प्_०३।१२।०५१।२ एवं युक्त-कृतस् तस्य दैवं चावेक्षतस् तदा
  
भ्प्_०३।१२।०५२।१ कस्य रूपम् अभूद् द्वेधा यत् कायम् अभिचक्षते
  
भ्प्_०३।१२।०५२।२ ताभ्यां रूप-विभागाभ्यां मिथुनं समपद्यत
  
भ्प्_०३।१२।०५३।१ यस् तु तत्र पुमान् सो ऽभून् मनुः स्वायम्भुवः स्वराट्
  
भ्प्_०३।१२।०५३।२ स्त्री यासीच् छतरूपाख्या महिष्य् अस्य महात्मनः
  
भ्प्_०३।१२।०५४।१ तदा मिथुन-धर्मेण प्रजा ह्य् एधाम् बभूविरे
  
भ्प्_०३।१२।०५४।२ स चापि शतरूपायां पञ्चापत्यान्य् अजीजनत्
  
भ्प्_०३।१२।०५५।१ प्रियव्रतोत्तानपादौ तिस्रः कन्याश् च भारत
  
भ्प्_०३।१२।०५५।२ आकूतिर् देवहूतिश् च प्रसूतिर् इति सत्तम
  
भ्प्_०३।१२।०५६।१ आकूतिं रुचये प्रादात् कर्दमाय तु मध्यमाम्
  
भ्प्_०३।१२।०५६।२ दक्षायादात् प्रसूतिं च यत आपूरितं जगत्
  
भ्प्_०३।१३।००१।० श्री-शुक उवाच
  
भ्प्_०३।१३।००१।१ निशम्य वाचं वदतो मुनेः पुण्यतमां नृप
  
भ्प्_०३।१३।००१।२ भूयः पप्रच्छ कौरव्यो वासुदेव-कथादृतः
  
भ्प्_०३।१३।००२।० विदुर उवाच
  
भ्प्_०३।१३।००२।१ स वै स्वायम्भुवः सम्राट् प्रियः पुत्रः स्वयम्भुवः
  
भ्प्_०३।१३।००२।२ प्रतिलभ्य प्रियां पत्नीं किं चकार ततो मुने
  
भ्प्_०३।१३।००३।१ चरितं तस्य राजर्षेर् आदि-राजस्य सत्तम
  
भ्प्_०३।१३।००३।२ ब्रूहि मे श्रद्दधानाय विष्वक्सेनाश्रयो ह्य् असौ
  
भ्प्_०३।१३।००४।१ श्रुतस्य पुंसां सुचिर-श्रमस्य नन्व् अञ्जसा सूरिभिर् ईडितो ऽर्थः
  
भ्प्_०३।१३।००४।२ तत्-तद्-गुणानुश्रवणं मुकुन्द- पादारविन्दं हृदयेषु येषाम्
  
भ्प्_०३।१३।००५।० श्री-शुक उवाच
  
भ्प्_०३।१३।००५।१ इति ब्रुवाणं विदुरं विनीतं सहस्र-शीर्ष्णश् चरणोपधानम्
  
भ्प्_०३।१३।००५।२ प्रहृष्ट-रोमा भगवत्-कथायां प्रणीयमानो मुनिर् अभ्यचष्ट
  
भ्प्_०३।१३।००६।० मैत्रेय उवाच
  
भ्प्_०३।१३।००६।१ यदा स्व-भार्यया सार्धं जातः स्वायम्भुवो मनुः
  
भ्प्_०३।१३।००६।२ प्राञ्जलिः प्रणतश् चेदं वेद-गर्भम् अभाषत
  
भ्प्_०३।१३।००७।१ त्वम् एकः सर्व-भूतानां जन्म-कृद् वृत्तिदः पिता
  
भ्प्_०३।१३।००७।२ तथापि नः प्रजानां ते शुश्रूषा केन वा भवेत्
  
भ्प्_०३।१३।००८।१ तद् विधेहि नमस् तुभ्यं कर्मस्व् ईड्यात्म-शक्तिषु
  
भ्प्_०३।१३।००८।२ यत् कृत्वेह यशो विष्वग् अमुत्र च भवेद् गतिः
  
भ्प्_०३।१३।००९।० ब्रह्मोवाच
  
भ्प्_०३।१३।००९।१ प्रीतस् तुभ्यम् अहं तात स्वस्ति स्ताद् वां क्षितीश्वर
  
भ्प्_०३।१३।००९।२ यन् निर्व्यलीकेन हृदा शाधि मेत्य् आत्मनार्पितम्
  
भ्प्_०३।१३।०१०।१ एतावत्य् आत्मजैर् वीर कार्या ह्य् अपचितिर् गुरौ
  
भ्प्_०३।१३।०१०।२ शक्त्याप्रमत्तैर् गृह्येत सादरं गत-मत्सरैः
  
भ्प्_०३।१३।०११।१ स त्वम् अस्याम् अपत्यानि सदृशान्य् आत्मनो गुणैः
  
भ्प्_०३।१३।०११।२ उत्पाद्य शास धर्मेण गां यज्ञैः पुरुषं यज
  
भ्प्_०३।१३।०१२।१ परं शुश्रूषणं मह्यं स्यात् प्रजा-रक्षया नृप
  
भ्प्_०३।१३।०१२।२ भगवांस् ते प्रजा-भर्तुर् हृषीकेशो ऽनुतुष्यति
  
भ्प्_०३।१३।०१३।१ येषां न तुष्टो भगवान् यज्ञ-लिङ्गो जनार्दनः
  
भ्प्_०३।१३।०१३।२ तेषां श्रमो ह्य् अपार्थाय यद् आत्मा नादृतः स्वयम्
  
भ्प्_०३।१३।०१४।० मनुर् उवाच
  
भ्प्_०३।१३।०१४।१ आदेशे ऽहं भगवतो वर्तेयामीव-सूदन
  
भ्प्_०३।१३।०१४।२ स्थानं त्व् इहानुजानीहि प्रजानां मम च प्रभो
  
भ्प्_०३।१३।०१५।१ यद् ओकः सर्व-भूतानां मही मग्ना महाम्भसि
  
भ्प्_०३।१३।०१५।२ अस्या उद्धरणे यत्नो देव देव्या विधीयताम्
  
भ्प्_०३।१३।०१६।० मैत्रेय उवाच
  
भ्प्_०३।१३।०१६।१ परमेष्ठी त्व् अपां मध्ये तथा सन्नाम् अवेक्ष्य गाम्
  
भ्प्_०३।१३।०१६।२ कथम् एनां समुन्नेष्य इति दध्यौ धिया चिरम्
  
भ्प्_०३।१३।०१७।१ सृजतो मे क्षितिर् वार्भिः प्लाव्यमाना रसां गता
  
भ्प्_०३।१३।०१७।२ अथात्र किम् अनुष्ठेयम् अस्माभिः सर्ग-योजितैः
  
भ्प्_०३।१३।०१७।३ यस्याहं हृदयाद् आसं स ईशो विदधातु मे
  
भ्प्_०३।१३।०१८।१ इत्य् अभिध्यायतो नासा- विवरात् सहसानघ
  
भ्प्_०३।१३।०१८।२ वराह-तोको निरगाद् अङ्गुष्ठ-परिमाणकः
  
भ्प्_०३।१३।०१९।१ तस्याभिपश्यतः ख-स्थः क्षणेन किल भारत
  
भ्प्_०३।१३।०१९।२ गज-मात्रः प्रववृधे तद् अद्भुतम् अभून् महत्
  
भ्प्_०३।१३।०२०।१ मरीचि-प्रमुखैर् विप्रैः कुमारैर् मनुना सह
  
भ्प्_०३।१३।०२०।२ दृष्ट्वा तत् सौकरं रूपं तर्कयाम् आस चित्रधा
  
भ्प्_०३।१३।०२१।१ किम् एतत् सूकर-व्याजं सत्त्वं दिव्यम् अवस्थितम्
  
भ्प्_०३।१३।०२१।२ अहो बताश्चर्यम् इदं नासाया मे विनिःसृतम्
  
भ्प्_०३।१३।०२२।१ दृष्टो ऽङ्गुष्ठ-शिरो-मात्रः क्षणाद् गण्ड-शिला-समः
  
भ्प्_०३।१३।०२२।२ अपि स्विद् भगवान् एष यज्ञो मे खेदयन् मनः
  
भ्प्_०३।१३।०२३।१ इति मीमांसतस् तस्य ब्रह्मणः सह सूनुभिः
  
भ्प्_०३।१३।०२३।२ भगवान् यज्ञ-पुरुषो जगर्जागेन्द्र-सन्निभः
  
भ्प्_०३।१३।०२४।१ ब्रह्माणं हर्षयाम् आस हरिस् तांश् च द्विजोत्तमान्
  
भ्प्_०३।१३।०२४।२ स्व-गर्जितेन ककुभः प्रतिस्वनयता विभुः
  
भ्प्_०३।१३।०२५।१ निशम्य ते घर्घरितं स्व-खेद- क्षयिष्णु मायामय-सूकरस्य
  
भ्प्_०३।१३।०२५।२ जनस्-तपः-सत्य-निवासिनस् ते त्रिभिः पवित्रैर् मुनयो ऽगृणन् स्म
  
भ्प्_०३।१३।०२६।१ तेषां सतां वेद-वितान-मूर्तिर् ब्रह्मावधार्यात्म-गुणानुवादम्
  
भ्प्_०३।१३।०२६।२ विनद्य भूयो विबुधोदयाय गजेन्द्र-लीलो जलम् आविवेश
  
भ्प्_०३।१३।०२७।१ उत्क्षिप्त-वालः ख-चरः कठोरः सटा विधुन्वन् खर-रोमश-त्वक्
  
भ्प्_०३।१३।०२७।२ खुराहताभ्रः सित-दंष्ट्र ईक्षा- ज्योतिर् बभासे भगवान् महीध्रः
  
भ्प्_०३।१३।०२८।१ घ्राणेन पृथ्व्याः पदवीं विजिघ्रन् क्रोडापदेशः स्वयम् अध्वराङ्गः
  
भ्प्_०३।१३।०२८।२ कराल-दंष्ट्रो ऽप्य् अकराल-दृग्भ्याम् उद्वीक्ष्य विप्रान् गृणतो ऽविशत् कम्
  
भ्प्_०३।१३।०२९।१ स वज्र-कूटाङ्ग-निपात-वेग- विशीर्ण-कुक्षिः स्तनयन्न् उदन्वान्
  
भ्प्_०३।१३।०२९।२ उत्सृष्ट-दीर्घोर्मि-भुजैर् इवार्तश् चुक्रोश यज्ञेश्वर पाहि मेति
  
भ्प्_०३।१३।०३०।१ खुरैः क्षुरप्रैर् दरयंस् तद् आप उत्पार-पारं त्रि-परू रसायाम्
  
भ्प्_०३।१३।०३०।२ ददर्श गां तत्र सुषुप्सुर् अग्रे यां जीव-धानीं स्वयम् अभ्यधत्त
  
भ्प्_०३।१३।०३१।१ पाताल-मूलेश्वर-भोग-संहतौ विन्यस्य पादौ पृथिवीं च बिभ्रतः
  
भ्प्_०३।१३।०३१।२ यस्योपमानो न बभूव सो ऽच्युतो ममास्तु माङ्गल्य-विवृद्धये हरिः
  
भ्प्_०३।१३।०३२।१ स्व-दंष्ट्रयोद्धृत्य महीं निमग्नां स उत्थितः संरुरुचे रसायाः
  
भ्प्_०३।१३।०३२।२ तत्रापि दैत्यं गदयापतन्तं सुनाभ-सन्दीपित-तीव्र-मन्युः
  
भ्प्_०३।१३।०३३।१ जघान रुन्धानम् असह्य-विक्रमं स लीलयेभं मृगराड् इवाम्भसि
  
भ्प्_०३।१३।०३३।२ तद्-रक्त-पङ्काङ्कित-गण्ड-तुण्डो यथा गजेन्द्रो जगतीं विभिन्दन्
  
भ्प्_०३।१३।०३४।१ तमाल-नीलं सित-दन्त-कोट्या क्ष्माम् उत्क्षिपन्तं गज-लीलयाङ्ग
  
भ्प्_०३।१३।०३४।२ प्रज्ञाय बद्धाञ्जलयो ऽनुवाकैर् विरिञ्चि-मुख्या उपतस्थुर् ईशम्
  
भ्प्_०३।१३।०३५।० ऋषय ऊचुः
  
भ्प्_०३।१३।०३५।१ जितं जितं ते ऽजित यज्ञ-भावन त्रयीं तनुं स्वां परिधुन्वते नमः
  
भ्प्_०३।१३।०३५।२ यद्-रोम-गर्तेषु निलिल्युर् अद्धयस् तस्मै नमः कारण-सूकराय ते
  
भ्प्_०३।१३।०३६।१ रूपं तवैतन् ननु दुष्कृतात्मनां दुर्दर्शनं देव यद् अध्वरात्मकम्
  
भ्प्_०३।१३।०३६।२ छन्दांसि यस्य त्वचि बर्हि-रोमस्व् आज्यं दृशि त्व् अङ्घ्रिषु चातुर्-होत्रम्
  
भ्प्_०३।१३।०३७।१ स्रक् तुण्ड आसीत् स्रुव ईश नासयोर् इडोदरे चमसाः कर्ण-रन्ध्रे
  
भ्प्_०३।१३।०३७।२ प्राशित्रम् आस्ये ग्रसने ग्रहास् तु ते यच् चर्वणं ते भगवन्न् अग्नि-होत्रम्
  
भ्प्_०३।१३।०३८।१ दीक्षानुजन्मोपसदः शिरोधरं त्वं प्रायणीयोदयनीय-दंष्ट्रः
  
भ्प्_०३।१३।०३८।२ जिह्वा प्रवर्ग्यस् तव शीर्षकं क्रतोः सत्यावसथ्यं चितयो ऽसवो हि ते
  
भ्प्_०३।१३।०३९।१ सोमस् तु रेतः सवनान्य् अवस्थितिः संस्था-विभेदास् तव देव धातवः
  
भ्प्_०३।१३।०३९।२ सत्राणि सर्वाणि शरीर-सन्धिस् त्वं सर्व-यज्ञ-क्रतुर् इष्टि-बन्धनः
  
भ्प्_०३।१३।०४०।१ नमो नमस् ते ऽखिल-मन्त्र-देवता- द्रव्याय सर्व-क्रतवे क्रियात्मने
  
भ्प्_०३।१३।०४०।२ वैराग्य-भक्त्यात्मजयानुभावित- ज्ञानाय विद्या-गुरवे नमो नमः
  
भ्प्_०३।१३।०४१।१ दंष्ट्राग्र-कोट्या भगवंस् त्वया धृता विराजते भूधर भूः स-भूधरा
  
भ्प्_०३।१३।०४१।२ यथा वनान् निःसरतो दता धृता मतङ्-गजेन्द्रस्य स-पत्र-पद्मिनी
  
भ्प्_०३।१३।०४२।१ त्रयीमयं रूपम् इदं च सौकरं भू-मण्डलेनाथ दता धृतेन ते
  
भ्प्_०३।१३।०४२।२ चकास्ति शृङ्गोढ-घनेन भूयसा कुलाचलेन्द्रस्य यथैव विभ्रमः
  
भ्प्_०३।१३।०४३।१ संस्थापयैनां जगतां स-तस्थुषां लोकाय पत्नीम् असि मातरं पिता
  
भ्प्_०३।१३।०४३।२ विधेम चास्यै नमसा सह त्वया यस्यां स्व-तेजो ऽग्निम् इवारणाव् अधाः
  
भ्प्_०३।१३।०४४।१ कः श्रद्दधीतान्यतमस् तव प्रभो रसां गताया भुव उद्विबर्हणम्
  
भ्प्_०३।१३।०४४।२ न विस्मयो ऽसौ त्वयि विश्व-विस्मये यो माययेदं ससृजे ऽतिविस्मयम्
  
भ्प्_०३।१३।०४५।१ विधुन्वता वेदमयं निजं वपुर् जनस्-तपः-सत्य-निवासिनो वयम्
  
भ्प्_०३।१३।०४५।२ सटा-शिखोद्धूत-शिवाम्बु-बिन्दुभिर् विमृज्यमाना भृशम् ईश पाविताः
  
भ्प्_०३।१३।०४६।१ स वै बत भ्रष्ट-मतिस् तवैषते यः कर्मणां पारम् अपार-कर्मणः
  
भ्प्_०३।१३।०४६।२ यद्-योगमाया-गुण-योग-मोहितं विश्वं समस्तं भगवन् विधेहि शम्
  
भ्प्_०३।१३।०४७।० मैत्रेय उवाच
  
भ्प्_०३।१३।०४७।१ इत्य् उपस्थीयमानो ऽसौ मुनिभिर् ब्रह्म-वादिभिः
  
भ्प्_०३।१३।०४७।२ सलिले स्व-खुराक्रान्त उपाधत्तावितावनिम्
  
भ्प्_०३।१३।०४८।१ स इत्थं भगवान् उर्वीं विष्वक्सेनः प्रजापतिः
  
भ्प्_०३।१३।०४८।२ रसाया लीलयोन्नीताम् अप्सु न्यस्य ययौ हरिः
  
भ्प्_०३।१३।०४९।१ य एवम् एतां हरि-मेधसो हरेः कथां सुभद्रां कथनीय-मायिनः
  
भ्प्_०३।१३।०४९।२ शृण्वीत भक्त्या श्रवयेत वोशतीं जनार्दनो ऽस्याशु हृदि प्रसीदति
  
भ्प्_०३।१३।०५०।१ तस्मिन् प्रसन्ने सकलाशिषां प्रभौ किं दुर्लभं ताभिर् अलं लवात्मभिः
  
भ्प्_०३।१३।०५०।२ अनन्य-दृष्ट्या भजतां गुहाशयः स्वयं विधत्ते स्व-गतिं परः पराम्
  
भ्प्_०३।१३।०५१।१ को नाम लोके पुरुषार्थ-सारवित् पुरा-कथानां भगवत्-कथा-सुधाम्
  
भ्प्_०३।१३।०५१।२ आपीय कर्णाञ्जलिभिर् भवापहाम् अहो विरज्येत विना नरेतरम्
  
भ्प्_०३।१४।००१।० श्री-शुक उवाच
  
भ्प्_०३।१४।००१।१ निशम्य कौषारविणोपवर्णितां हरेः कथां कारण-सूकरात्मनः
  
भ्प्_०३।१४।००१।२ पुनः स पप्रच्छ तम् उद्यताञ्जलिर् न चातितृप्तो विदुरो धृत-व्रतः
  
भ्प्_०३।१४।००२।० विदुर उवाच
  
भ्प्_०३।१४।००२।१ तेनैव तु मुनि-श्रेष्ठ हरिणा यज्ञ-मूर्तिना
  
भ्प्_०३।१४।००२।२ आदि-दैत्यो हिरण्याक्षो हत इत्य् अनुशुश्रुम
  
भ्प्_०३।१४।००३।१ तस्य चोद्धरतः क्षौणीं स्व-दंष्ट्राग्रेण लीलया
  
भ्प्_०३।१४।००३।२ दैत्य-राजस्य च ब्रह्मन् कस्माद् धेतोर् अभून् मृधः
  
भ्प्_०३।१४।००४।१ श्रद्दधानाय भक्ताय ब्रूहि तज्-जन्म-विस्तरम्
  
भ्प्_०३।१४।००४।२ ऋषे न तृप्यति मनः परं कौतूहलं हि मे
  
भ्प्_०३।१४।००५।० मैत्रेय उवाच
  
भ्प्_०३।१४।००५।१ साधु वीर त्वया पृष्टम् अवतार-कथां हरेः
  
भ्प्_०३।१४।००५।२ यत् त्वं पृच्छसि मर्त्यानां मृत्यु-पाश-विशातनीम्
  
भ्प्_०३।१४।००६।१ ययोत्तानपदः पुत्रो मुनिना गीतयार्भकः
  
भ्प्_०३।१४।००६।२ मृत्योः कृत्वैव मूर्ध्न्य् अङ्घ्रिम् आरुरोह हरेः पदम्
  
भ्प्_०३।१४।००७।१ अथात्रापीतिहासो ऽयं श्रुतो मे वर्णितः पुरा
  
भ्प्_०३।१४।००७।२ ब्रह्मणा देव-देवेन देवानाम् अनुपृच्छताम्
  
भ्प्_०३।१४।००८।१ दितिर् दाक्षायणी क्षत्तर् मारीचं कश्यपं पतिम्
  
भ्प्_०३।१४।००८।२ अपत्य-कामा चकमे सन्ध्यायां हृच्-छयार्दिता
  
भ्प्_०३।१४।००९।१ इष्ट्वाग्नि-जिह्वं पयसा पुरुषं यजुषां पतिम्
  
भ्प्_०३।१४।००९।२ निम्लोचत्य् अर्क आसीनम् अग्न्य्-अगारे समाहितम्
  
भ्प्_०३।१४।०१०।० दितिर् उवाच
  
भ्प्_०३।१४।०१०।१ एष मां त्वत्-कृते विद्वन् काम आत्त-शरासनः
  
भ्प्_०३।१४।०१०।२ दुनोति दीनां विक्रम्य रम्भाम् इव मतङ्गजः
  
भ्प्_०३।१४।०११।१ तद् भवान् दह्यमानायां स-पत्नीनां समृद्धिभिः
  
भ्प्_०३।१४।०११।२ प्रजावतीनां भद्रं ते मय्य् आयुङ्क्ताम् अनुग्रहम्
  
भ्प्_०३।१४।०१२।१ भर्तर्य् आप्तोरुमानानां लोकान् आविशते यशः
  
भ्प्_०३।१४।०१२।२ पतिर् भवद्-विधो यासां प्रजया ननु जायते
  
भ्प्_०३।१४।०१३।१ पुरा पिता नो भगवान् दक्षो दुहितृ-वत्सलः
  
भ्प्_०३।१४।०१३।२ कं वृणीत वरं वत्सा इत्य् अपृच्छत नः पृथक्
  
भ्प्_०३।१४।०१४।१ स विदित्वात्मजानां नो भावं सन्तान-भावनः
  
भ्प्_०३।१४।०१४।२ त्रयोदशाददात् तासां यास् ते शीलम् अनुव्रताः
  
भ्प्_०३।१४।०१५।१ अथ मे कुरु कल्याणं कामं कमल-लोचन
  
भ्प्_०३।१४।०१५।२ आर्तोपसर्पणं भूमन्न् अमोघं हि महीयसि
  
भ्प्_०३।१४।०१६।१ इति तां वीर मारीचः कृपणां बहु-भाषिणीम्
  
भ्प्_०३।१४।०१६।२ प्रत्याहानुनयन् वाचा प्रवृद्धानङ्ग-कश्मलाम्
  
भ्प्_०३।१४।०१७।१ एष ते ऽहं विधास्यामि प्रियं भीरु यद् इच्छसि
  
भ्प्_०३।१४।०१७।२ तस्याः कामं न कः कुर्यात् सिद्धिस् त्रैवर्गिकी यतः
  
भ्प्_०३।१४।०१८।१ सर्वाश्रमान् उपादाय स्वाश्रमेण कलत्रवान्
  
भ्प्_०३।१४।०१८।२ व्यसनार्णवम् अत्येति जल-यानैर् यथार्णवम्
  
भ्प्_०३।१४।०१९।१ याम् आहुर् आत्मनो ह्य् अर्धं श्रेयस्-कामस्य मानिनि
  
भ्प्_०३।१४।०१९।२ यस्यां स्व-धुरम् अध्यस्य पुमांश् चरति विज्वरः
  
भ्प्_०३।१४।०२०।१ याम् आश्रित्येन्द्रियारातीन् दुर्जयान् इतराश्रमैः
  
भ्प्_०३।१४।०२०।२ वयं जयेम हेलाभिर् दस्यून् दुर्ग-पतिर् यथा
  
भ्प्_०३।१४।०२१।१ न वयं प्रभवस् तां त्वाम् अनुकर्तुं गृहेश्वरि
  
भ्प्_०३।१४।०२१।२ अप्य् आयुषा वा कार्त्स्न्येन ये चान्ये गुण-गृध्नवः
  
भ्प्_०३।१४।०२२।१ अथापि कामम् एतं ते प्रजात्यै करवाण्य् अलम्
  
भ्प्_०३।१४।०२२।२ यथा मां नातिरोचन्ति मुहूर्तं प्रतिपालय
  
भ्प्_०३।१४।०२३।१ एषा घोरतमा वेला घोराणां घोर-दर्शना
  
भ्प्_०३।१४।०२३।२ चरन्ति यस्यां भूतानि भूतेशानुचराणि ह
  
भ्प्_०३।१४।०२४।१ एतस्यां साध्वि सन्ध्यायां भगवान् भूत-भावनः
  
भ्प्_०३।१४।०२४।२ परीतो भूत-पर्षद्भिर् वृषेणाटति भूतराट्
  
भ्प्_०३।१४।०२५।१ श्मशान-चक्रानिल-धूलि-धूम्र- विकीर्ण-विद्योत-जटा-कलापः
  
भ्प्_०३।१४।०२५।२ भस्मावगुण्ठामल-रुक्म-देहो देवस् त्रिभिः पश्यति देवरस् ते
  
भ्प्_०३।१४।०२६।१ न यस्य लोके स्व-जनः परो वा नात्यादृतो नोत कश्चिद् विगर्ह्यः
  
भ्प्_०३।१४।०२६।२ वयं व्रतैर् यच्-चरणापविद्धाम् आशास्महे ऽजां बत भुक्त-भोगाम्
  
भ्प्_०३।१४।०२७।१ यस्यानवद्याचरितं मनीषिणो गृणन्त्य् अविद्या-पटलं बिभित्सवः
  
भ्प्_०३।१४।०२७।२ निरस्त-साम्यातिशयो ऽपि यत् स्वयं पिशाच-चर्याम् अचरद् गतिः सताम्
  
भ्प्_०३।१४।०२८।१ हसन्ति यस्याचरितं हि दुर्भगाः स्वात्मन्-रतस्याविदुषः समीहितम्
  
भ्प्_०३।१४।०२८।२ यैर् वस्त्र-माल्याभरणानुलेपनैः श्व-भोजनं स्वात्मतयोपलालितम्
  
भ्प्_०३।१४।०२९।१ ब्रह्मादयो यत्-कृत-सेतु-पाला यत्-कारणं विश्वम् इदं च माया
  
भ्प्_०३।१४।०२९।२ आज्ञा-करी यस्य पिशाच-चर्या अहो विभूम्नश् चरितं विडम्बनम्
  
भ्प्_०३।१४।०३०।० मैत्रेय उवाच
  
भ्प्_०३।१४।०३०।१ सैवं संविदिते भर्त्रा मन्मथोन्मथितेन्द्रिया
  
भ्प्_०३।१४।०३०।२ जग्राह वासो ब्रह्मर्षेर् वृषलीव गत-त्रपा
  
भ्प्_०३।१४।०३१।१ स विदित्वाथ भार्यायास् तं निर्बन्धं विकर्मणि
  
भ्प्_०३।१४।०३१।२ नत्वा दिष्टाय रहसि तयाथोपविवेश हि
  
भ्प्_०३।१४।०३२।१ अथोपस्पृश्य सलिलं प्राणान् आयम्य वाग्-यतः
  
भ्प्_०३।१४।०३२।२ ध्यायञ् जजाप विरजं ब्रह्म ज्योतिः सनातनम्
  
भ्प्_०३।१४।०३३।१ दितिस् तु व्रीडिता तेन कर्मावद्येन भारत
  
भ्प्_०३।१४।०३३।२ उपसङ्गम्य विप्रर्षिम् अधो-मुख्य् अभ्यभाषत
  
भ्प्_०३।१४।०३४।० दितिर् उवाच
  
भ्प्_०३।१४।०३४।१ न मे गर्भम् इमं ब्रह्मन् भूतानाम् ऋषभो ऽवधीत्
  
भ्प्_०३।१४।०३४।२ रुद्रः पतिर् हि भूतानां यस्याकरवम् अंहसम्
  
भ्प्_०३।१४।०३५।१ नमो रुद्राय महते देवायोग्राय मीढुषे
  
भ्प्_०३।१४।०३५।२ शिवाय न्यस्त-दण्डाय धृत-दण्डाय मन्यवे
  
भ्प्_०३।१४।०३६।१ स नः प्रसीदतां भामो भगवान् उर्व्-अनुग्रहः
  
भ्प्_०३।१४।०३६।२ व्याधस्याप्य् अनुकम्प्यानां स्त्रीणां देवः सती-पतिः
  
भ्प्_०३।१४।०३७।० मैत्रेय उवाच
  
भ्प्_०३।१४।०३७।१ स्व-सर्गस्याशिषं लोक्याम् आशासानां प्रवेपतीम्
  
भ्प्_०३।१४।०३७।२ निवृत्त-सन्ध्या-नियमो भार्याम् आह प्रजापतिः
  
भ्प्_०३।१४।०३८।० कश्यप उवाच
  
भ्प्_०३।१४।०३८।१ अप्रायत्याद् आत्मनस् ते दोषान् मौहूर्तिकाद् उत
  
भ्प्_०३।१४।०३८।२ मन्-निदेशातिचारेण देवानां चातिहेलनात्
  
भ्प्_०३।१४।०३९।१ भविष्यतस् तवाभद्राव् अभद्रे जाठराधमौ
  
भ्प्_०३।१४।०३९।२ लोकान् स-पालांस् त्रींश् चण्डि मुहुर् आक्रन्दयिष्यतः
  
भ्प्_०३।१४।०४०।१ प्राणिनां हन्यमानानां दीनानाम् अकृतागसाम्
  
भ्प्_०३।१४।०४०।२ स्त्रीणां निगृह्यमाणानां कोपितेषु महात्मसु
  
भ्प्_०३।१४।०४१।१ तदा विश्वेश्वरः क्रुद्धो भगवाल् लोक-भावनः
  
भ्प्_०३।१४।०४१।२ हनिष्यत्य् अवतीर्यासौ यथाद्रीन् शतपर्व-धृक्
  
भ्प्_०३।१४।०४२।० दितिर् उवाच
  
भ्प्_०३।१४।०४२।१ वधं भगवता साक्षात् सुनाभोदार-बाहुना
  
भ्प्_०३।१४।०४२।२ आशासे पुत्रयोर् मह्यं मा क्रुद्धाद् ब्राह्मणाद् प्रभो
  
भ्प्_०३।१४।०४३।१ न ब्रह्म-दण्ड-दग्धस्य न भूत-भयदस्य च
  
भ्प्_०३।१४।०४३।२ नारकाश् चानुगृह्णन्ति यां यां योनिम् असौ गतः
  
भ्प्_०३।१४।०४४।० कश्यप उवाच
  
भ्प्_०३।१४।०४४।१ कृत-शोकानुतापेन सद्यः प्रत्यवमर्शनात्
  
भ्प्_०३।१४।०४४।२ भगवत्य् उरु-मानाच् च भवे मय्य् अपि चादरात्
  
भ्प्_०३।१४।०४५।१ पुत्रस्यैव च पुत्राणां भवितैकः सतां मतः
  
भ्प्_०३।१४।०४५।२ गास्यन्ति यद्-यशः शुद्धं भगवद्-यशसा समम्
  
भ्प्_०३।१४।०४६।१ योगैर् हेमेव दुर्वर्णं भावयिष्यन्ति साधवः
  
भ्प्_०३।१४।०४६।२ निर्वैरादिभिर् आत्मानं यच्-छीलम् अनुवर्तितुम्
  
भ्प्_०३।१४।०४७।१ यत्-प्रसादाद् इदं विश्वं प्रसीदति यद्-आत्मकम्
  
भ्प्_०३।१४।०४७।२ स स्व-दृग् भगवान् यस्य तोष्यते ऽनन्यया दृशा
  
भ्प्_०३।१४।०४८।१ स वै महा-भागवतो महात्मा महानुभावो महतां महिष्ठः
  
भ्प्_०३।१४।०४८।२ प्रवृद्ध-भक्त्या ह्य् अनुभाविताशये निवेश्य वैकुण्ठम् इमं विहास्यति
  
भ्प्_०३।१४।०४९।१ अलम्पटः शील-धरो गुणाकरो हृष्टः परर्द्ध्या व्यथितो दुःखितेषु
  
भ्प्_०३।१४।०४९।१ अभूत-शत्रुर् जगतः शोक-हर्ता नैदाघिकं तापम् इवोडुराजः
  
भ्प्_०३।१४।०५०।१ अन्तर् बहिश् चामलम् अब्ज-नेत्रं स्व-पूरुषेच्छानुगृहीत-रूपम्
  
भ्प्_०३।१४।०५०।२ पौत्रस् तव श्री-ललना-ललामं द्रष्टा स्फुरत्-कुण्डल-मण्डिताननम्
  
भ्प्_०३।१४।०५१।० मैत्रेय उवाच
  
भ्प्_०३।१४।०५१।१ श्रुत्वा भागवतं पौत्रम् अमोदत दितिर् भृशम्
  
भ्प्_०३।१४।०५१।२ पुत्रयोश् च वधं कृष्णाद् विदित्वासीन् महा-मनाः
  
भ्प्_०३।१५।००१।० मैत्रेय उवाच
  
भ्प्_०३।१५।००१।१ प्राजापत्यं तु तत् तेजः पर-तेजो-हनं दितिः
  
भ्प्_०३।१५।००१।२ दधार वर्षाणि शतं शङ्कमाना सुरार्दनात्
  
भ्प्_०३।१५।००२।१ लोके तेनाहतालोके लोक-पाला हतौजसः
  
भ्प्_०३।१५।००२।२ न्यवेदयन् विश्व-सृजे ध्वान्त-व्यतिकरं दिशाम्
  
भ्प्_०३।१५।००३।० देवा ऊचुः
  
भ्प्_०३।१५।००३।१ तम एतद् विभो वेत्थ संविग्ना यद् वयं भृशम्
  
भ्प्_०३।१५।००३।२ न ह्य् अव्यक्तं भगवतः कालेनास्पृष्ट-वर्त्मनः
  
भ्प्_०३।१५।००४।१ देव-देव जगद्-धातर् लोकनाथ-शिखामणे
  
भ्प्_०३।१५।००४।२ परेषाम् अपरेषां त्वं भूतानाम् असि भाव-वित्
  
भ्प्_०३।१५।००५।१ नमो विज्ञान-वीर्याय माययेदम् उपेयुषे
  
भ्प्_०३।१५।००५।२ गृहीत-गुण-भेदाय नमस् ते ऽव्यक्त-योनये
  
भ्प्_०३।१५।००६।१ ये त्वानन्येन भावेन भावयन्त्य् आत्म-भावनम्
  
भ्प्_०३।१५।००६।२ आत्मनि प्रोत-भुवनं परं सद्-असद्-आत्मकम्
  
भ्प्_०३।१५।००७।१ तेषां सुपक्व-योगानां जित-श्वासेन्द्रियात्मनाम्
  
भ्प्_०३।१५।००७।२ लब्ध-युष्मत्-प्रसादानां न कुतश्चित् पराभवः
  
भ्प्_०३।१५।००८।१ यस्य वाचा प्रजाः सर्वा गावस् तन्त्येव यन्त्रिताः
  
भ्प्_०३।१५।००८।२ हरन्ति बलिम् आयत्तास् तस्मै मुख्याय ते नमः
  
भ्प्_०३।१५।००९।१ स त्वं विधत्स्व शं भूमंस् तमसा लुप्त-कर्मणाम्
  
भ्प्_०३।१५।००९।२ अदभ्र-दयया दृष्ट्या आपन्नान् अर्हसीक्षितुम्
  
भ्प्_०३।१५।०१०।१ एष देव दितेर् गर्भ ओजः काश्यपम् अर्पितम्
  
भ्प्_०३।१५।०१०।२ दिशस् तिमिरयन् सर्वा वर्धते ऽग्निर् इवैधसि
  
भ्प्_०३।१५।०११।० मैत्रेय उवाच
  
भ्प्_०३।१५।०११।१ स प्रहस्य महा-बाहो भगवान् शब्द-गोचरः
  
भ्प्_०३।१५।०११।२ प्रत्याचष्टात्म-भूर् देवान् प्रीणन् रुचिरया गिरा
  
भ्प्_०३।१५।०१२।० ब्रह्मोवाच
  
भ्प्_०३।१५।०१२।१ मानसा मे सुता युष्मत्- पूर्वजाः सनकादयः
  
भ्प्_०३।१५।०१२।२ चेरुर् विहायसा लोकाल् लोकेषु विगत-स्पृहाः
  
भ्प्_०३।१५।०१३।१ त एकदा भगवतो वैकुण्ठस्यामलात्मनः
  
भ्प्_०३।१५।०१३।२ ययुर् वैकुण्ठ-निलयं सर्व-लोक-नमस्कृतम्
  
भ्प्_०३।१५।०१४।१ वसन्ति यत्र पुरुषाः सर्वे वैकुण्ठ-मूर्तयः
  
भ्प्_०३।१५।०१४।२ ये ऽनिमित्त-निमित्तेन धर्मेणाराधयन् हरिम्
  
भ्प्_०३।१५।०१५।१ यत्र चाद्यः पुमान् आस्ते भगवान् शब्द-गोचरः
  
भ्प्_०३।१५।०१५।२ सत्त्वं विष्टभ्य विरजं स्वानां नो मृडयन् वृषः
  
भ्प्_०३।१५।०१६।१ यत्र नैःश्रेयसं नाम वनं काम-दुघैर् द्रुमैः
  
भ्प्_०३।१५।०१६।२ सर्वर्तु-श्रीभिर् विभ्राजत् कैवल्यम् इव मूर्तिमत्
  
भ्प्_०३।१५।०१७।१ वैमानिकाः स-ललनाश् चरितानि शश्वद्
  
भ्प्_०३।१५।०१७।२ गायन्ति यत्र शमल-क्षपणानि भर्तुः
  
भ्प्_०३।१५।०१७।३ अन्तर्-जले ऽनुविकसन्-मधु-माधवीनां
  
भ्प्_०३।१५।०१७।४ गन्धेन खण्डित-धियो ऽप्य् अनिलं क्षिपन्तः
  
भ्प्_०३।१५।०१८।१ पारावतान्यभृत-सारस-चक्रवाक-
  
भ्प्_०३।१५।०१८।२ दात्यूह-हंस-शुक-तित्तिरि-बर्हिणां यः
  
भ्प्_०३।१५।०१८।३ कोलाहलो विरमते ऽचिर-मात्रम् उच्चैर्
  
भ्प्_०३।१५।०१८।४ भृङ्गाधिपे हरि-कथाम् इव गायमाने
  
भ्प्_०३।१५।०१९।१ मन्दार-कुन्द-कुरबोत्पल-चम्पकार्ण-
  
भ्प्_०३।१५।०१९।२ पुन्नाग-नाग-बकुलाम्बुज-पारिजाताः
  
भ्प्_०३।१५।०१९।३ गन्धे ऽर्चिते तुलसिकाभरणेन तस्या
  
भ्प्_०३।१५।०१९।४ यस्मिंस् तपः सुमनसो बहु मानयन्ति
  
भ्प्_०३।१५।०२०।१ यत् सङ्कुलं हरि-पदानति-मात्र-दृष्टैर्
  
भ्प्_०३।१५।०२०।२ वैदूर्य-मारकत-हेम-मयैर् विमानैः
  
भ्प्_०३।१५।०२०।३ येषां बृहत्-कटि-तटाः स्मित-शोभि-मुख्यः
  
भ्प्_०३।१५।०२०।४ कृष्णात्मनां न रज आदधुर् उत्स्मयाद्यैः
  
भ्प्_०३।१५।०२१।१ श्री रूपिणी क्वणयती चरणारविन्दं
  
भ्प्_०३।१५।०२१।२ लीलाम्बुजेन हरि-सद्मनि मुक्त-दोषा
  
भ्प्_०३।१५।०२१।३ संलक्ष्यते स्फटिक-कुड्य उपेत-हेम्नि
  
भ्प्_०३।१५।०२१।४ सम्मार्जतीव यद्-अनुग्रहणे ऽन्य-यत्नः
  
भ्प्_०३।१५।०२२।१ वापीषु विद्रुम-तटास्व् अमलामृताप्सु
  
भ्प्_०३।१५।०२२।२ प्रेष्यान्विता निज-वने तुलसीभिर् ईशम्
  
भ्प्_०३।१५।०२२।३ अभ्यर्चती स्वलकम् उन्नसम् ईक्ष्य वक्त्रम्
  
भ्प्_०३।१५।०२२।४ उच्छेषितं भगवतेत्य् अमताङ्ग यच्-छ्रीः
  
भ्प्_०३।१५।०२३।१ यन् न व्रजन्त्य् अघ-भिदो रचनानुवादाच्
  
भ्प्_०३।१५।०२३।२ छृण्वन्ति ये ऽन्य-विषयाः कुकथा मति-घ्नीः
  
भ्प्_०३।१५।०२३।३ यास् तु श्रुता हत-भगैर् नृभिर् आत्त-सारास्
  
भ्प्_०३।१५।०२३।४ तांस् तान् क्षिपन्त्य् अशरणेषु तमःसु हन्त
  
भ्प्_०३।१५।०२४।१ ये ऽभ्यर्थिताम् अपि च नो नृ-गतिं प्रपन्ना
  
भ्प्_०३।१५।०२४।२ ज्ञानं च तत्त्व-विषयं सह-धर्मं यत्र
  
भ्प्_०३।१५।०२४।३ नाराधनं भगवतो वितरन्त्य् अमुष्य
  
भ्प्_०३।१५।०२४।४ सम्मोहिता विततया बत मायया ते
  
भ्प्_०३।१५।०२५।१ यच् च व्रजन्त्य् अनिमिषाम् ऋषभानुवृत्त्या
  
भ्प्_०३।१५।०२५।२ दूरे यमा ह्य् उपरि नः स्पृहणीय-शीलाः
  
भ्प्_०३।१५।०२५।३ भर्तुर् मिथः सुयशसः कथनानुराग-
  
भ्प्_०३।१५।०२५।४ वैक्लव्य-बाष्प-कलया पुलकी-कृताङ्गाः
  
भ्प्_०३।१५।०२६।१ तद् विश्व-गुर्व्-अधिकृतं भुवनैक-वन्द्यं
  
भ्प्_०३।१५।०२६।२ दिव्यं विचित्र-विबुधाग्र्य-विमान-शोचिः
  
भ्प्_०३।१५।०२६।३ आपुः परां मुदम् अपूर्वम् उपेत्य योग-
  
भ्प्_०३।१५।०२६।४ माया-बलेन मुनयस् तद् अथो विकुण्ठम्
  
भ्प्_०३।१५।०२७।१ तस्मिन्न् अतीत्य मुनयः षड् असज्जमानाः
  
भ्प्_०३।१५।०२७।२ कक्षाः समान-वयसाव् अथ सप्तमायाम्
  
भ्प्_०३।१५।०२७।३ देवाव् अचक्षत गृहीत-गदौ परार्ध्य-
  
भ्प्_०३।१५।०२७।४ केयूर-कुण्डल-किरीट-विटङ्क-वेषौ
  
भ्प्_०३।१५।०२८।१ मत्त-द्विरेफ-वनमालिकया निवीतौ
  
भ्प्_०३।१५।०२८।२ विन्यस्तयासित-चतुष्टय-बाहु-मध्ये
  
भ्प्_०३।१५।०२८।३ वक्त्रं भ्रुवा कुटिलया स्फुट-निर्गमाभ्यां
  
भ्प्_०३।१५।०२८।४ रक्तेक्षणेन च मनाग् रभसं दधानौ
  
भ्प्_०३।१५।०२९।१ द्वार्य् एतयोर् निविविशुर् मिषतोर् अपृष्ट्वा
  
भ्प्_०३।१५।०२९।२ पूर्वा यथा पुरट-वज्र-कपाटिका याः
  
भ्प्_०३।१५।०२९।३ सर्वत्र ते ऽविषमया मुनयः स्व-दृष्ट्या
  
भ्प्_०३।१५।०२९।४ ये सञ्चरन्त्य् अविहता विगताभिशङ्काः
  
भ्प्_०३।१५।०३०।१ तान् वीक्ष्य वात-रशनांश् चतुरः कुमारान्
  
भ्प्_०३।१५।०३०।२ वृद्धान् दशार्ध-वयसो विदितात्म-तत्त्वान्
  
भ्प्_०३।१५।०३०।३ वेत्रेण चास्खलयताम् अतद्-अर्हणांस् तौ
  
भ्प्_०३।१५।०३०।४ तेजो विहस्य भगवत्-प्रतिकूल-शीलौ
  
भ्प्_०३।१५।०३१।१ ताभ्यां मिषत्स्व् अनिमिषेषु निषिध्यमानाः
  
भ्प्_०३।१५।०३१।२ स्वर्हत्तमा ह्य् अपि हरेः प्रतिहार-पाभ्याम्
  
भ्प्_०३।१५।०३१।३ ऊचुः सुहृत्तम-दिदृक्षित-भङ्ग ईषत्
  
भ्प्_०३।१५।०३१।४ कामानुजेन सहसा त उपप्लुताक्षाः
  
भ्प्_०३।१५।०३२।० मुनय ऊचुः
  
भ्प्_०३।१५।०३२।१ को वाम् इहैत्य भगवत्-परिचर्ययोच्चैस्
  
भ्प्_०३।१५।०३२।२ तद्-धर्मिणां निवसतां विषमः स्वभावः
  
भ्प्_०३।१५।०३२।३ तस्मिन् प्रशान्त-पुरुषे गत-विग्रहे वां
  
भ्प्_०३।१५।०३२।४ को वात्मवत् कुहकयोः परिशङ्कनीयः
  
भ्प्_०३।१५।०३३।१ न ह्य् अन्तरं भगवतीह समस्त-कुक्षाव्
  
भ्प्_०३।१५।०३३।२ आत्मानम् आत्मनि नभो नभसीव धीराः
  
भ्प्_०३।१५।०३३।३ पश्यन्ति यत्र युवयोः सुर-लिङ्गिनोः किं
  
भ्प्_०३।१५।०३३।४ व्युत्पादितं ह्य् उदर-भेदि भयं यतो ऽस्य
  
भ्प्_०३।१५।०३४।१ तद् वाम् अमुष्य परमस्य विकुण्ठ-भर्तुः
  
भ्प्_०३।१५।०३४।२ कर्तुं प्रकृष्टम् इह धीमहि मन्द-धीभ्याम्
  
भ्प्_०३।१५।०३४।३ लोकान् इतो व्रजतम् अन्तर-भाव-दृष्ट्या
  
भ्प्_०३।१५।०३४।४ पापीयसस् त्रय इमे रिपवो ऽस्य यत्र
  
भ्प्_०३।१५।०३५।१ तेषाम् इतीरितम् उभाव् अवधार्य घोरं
  
भ्प्_०३।१५।०३५।२ तं ब्रह्म-दण्डम् अनिवारणम् अस्त्र-पूगैः
  
भ्प्_०३।१५।०३५।३ सद्यो हरेर् अनुचराव् उरु बिभ्यतस् तत्-
  
भ्प्_०३।१५।०३५।४ पाद-ग्रहाव् अपतताम् अतिकातरेण
  
भ्प्_०३।१५।०३६।१ भूयाद् अघोनि भगवद्भिर् अकारि दण्डो
  
भ्प्_०३।१५।०३६।२ यो नौ हरेत सुर-हेलनम् अप्य् अशेषम्
  
भ्प्_०३।१५।०३६।३ मा वो ऽनुताप-कलया भगवत्-स्मृति-घ्नो
  
भ्प्_०३।१५।०३६।४ मोहो भवेद् इह तु नौ व्रजतोर् अधो ऽधः
  
भ्प्_०३।१५।०३७।१ एवं तदैव भगवान् अरविन्द-नाभः
  
भ्प्_०३।१५।०३७।२ स्वानां विबुध्य सद्-अतिक्रमम् आर्य-हृद्यः
  
भ्प्_०३।१५।०३७।३ तस्मिन् ययौ परमहंस-महा-मुनीनाम्
  
भ्प्_०३।१५।०३७।४ अन्वेषणीय-चरणौ चलयन् सह-श्रीः
  
भ्प्_०३।१५।०३८।१ तं त्व् आगतं प्रतिहृतौपयिकं स्व-पुम्भिस्
  
भ्प्_०३।१५।०३८।२ ते ऽचक्षताक्ष-विषयं स्व-समाधि-भाग्यम्
  
भ्प्_०३।१५।०३८।३ हंस-श्रियोर् व्यजनयोः शिव-वायु-लोलच्-
  
भ्प्_०३।१५।०३८।४ छुभ्रातपत्र-शशि-केसर-शीकराम्बुम्
  
भ्प्_०३।१५।०३९।१ कृत्स्न-प्रसाद-सुमुखं स्पृहणीय-धाम
  
भ्प्_०३।१५।०३९।२ स्नेहावलोक-कलया हृदि संस्पृशन्तम्
  
भ्प्_०३।१५।०३९।३ श्यामे पृथाव् उरसि शोभितया श्रिया स्वश्-
  
भ्प्_०३।१५।०३९।४ चूडामणिं सुभगयन्तम् इवात्म-धिष्ण्यम्
  
भ्प्_०३।१५।०४०।१ पीतांशुके पृथु-नितम्बिनि विस्फुरन्त्या
  
भ्प्_०३।१५।०४०।२ काञ्च्यालिभिर् विरुतया वन-मालया च
  
भ्प्_०३।१५।०४०।३ वल्गु-प्रकोष्ठ-वलयं विनता-सुतांसे
  
भ्प्_०३।१५।०४०।४ विन्यस्त-हस्तम् इतरेण धुनानम् अब्जम्
  
भ्प्_०३।१५।०४१।१ विद्युत्-क्षिपन्-मकर-कुण्डल-मण्डनार्ह-
  
भ्प्_०३।१५।०४१।२ गण्ड-स्थलोन्नस-मुखं मणिमत्-किरीटम्
  
भ्प्_०३।१५।०४१।३ दोर्-दण्ड-षण्ड-विवरे हरता परार्ध्य-
  
भ्प्_०३।१५।०४१।४ हारेण कन्धर-गतेन च कौस्तुभेन
  
भ्प्_०३।१५।०४२।१ अत्रोपसृष्टम् इति चोत्स्मितम् इन्दिरायाः
  
भ्प्_०३।१५।०४२।२ स्वानां धिया विरचितं बहु-सौष्ठवाढ्यम्
  
भ्प्_०३।१५।०४२।३ मह्यं भवस्य भवतां च भजन्तम् अङ्गं
  
भ्प्_०३।१५।०४२।४ नेमुर् निरीक्ष्य न वितृप्त-दृशो मुदा कैः
  
भ्प्_०३।१५।०४३।१ तस्यारविन्द-नयनस्य पदारविन्द-
  
भ्प्_०३।१५।०४३।२ किञ्जल्क-मिश्र-तुलसी-मकरन्द-वायुः
  
भ्प्_०३।१५।०४३।३ अन्तर्-गतः स्व-विवरेण चकार तेषां
  
भ्प्_०३।१५।०४३।४ सङ्क्षोभम् अक्षर-जुषाम् अपि चित्त-तन्वोः
  
भ्प्_०३।१५।०४४।१ ते वा अमुष्य वदनासित-पद्म-कोशम्
  
भ्प्_०३।१५।०४४।२ उद्वीक्ष्य सुन्दरतराधर-कुन्द-हासम्
  
भ्प्_०३।१५।०४४।३ लब्धाशिषः पुनर् अवेक्ष्य तदीयम् अङ्घ्रि-
  
भ्प्_०३।१५।०४४।४ द्वन्द्वं नखारुण-मणि-श्रयणं निदध्युः
  
भ्प्_०३।१५।०४५।१ पुंसां गतिं मृगयताम् इह योग-मार्गैर्
  
भ्प्_०३।१५।०४५।२ ध्यानास्पदं बहु-मतं नयनाभिरामम्
  
भ्प्_०३।१५।०४५।३ पौंस्नं वपुर् दर्शयानम् अनन्य-सिद्धैर्
  
भ्प्_०३।१५।०४५।४ औत्पत्तिकैः समगृणन् युतम् अष्ट-भोगैः
  
भ्प्_०३।१५।०४६।० कुमारा ऊचुः
  
भ्प्_०३।१५।०४६।१ यो ऽन्तर्हितो हृदि गतो ऽपि दुरात्मनां त्वं
  
भ्प्_०३।१५।०४६।२ सो ऽद्यैव नो नयन-मूलम् अनन्त राद्धः
  
भ्प्_०३।१५।०४६।३ यर्ह्य् एव कर्ण-विवरेण गुहां गतो नः
  
भ्प्_०३।१५।०४६।४ पित्रानुवर्णित-रहा भवद्-उद्भवेन
  
भ्प्_०३।१५।०४७।१ तं त्वां विदाम भगवन् परम् आत्म-तत्त्वं
  
भ्प्_०३।१५।०४७।२ सत्त्वेन सम्प्रति रतिं रचयन्तम् एषाम्
  
भ्प्_०३।१५।०४७।३ यत् ते ऽनुताप-विदितैर् दृढ-भक्ति-योगैर्
  
भ्प्_०३।१५।०४७।४ उद्ग्रन्थयो हृदि विदुर् मुनयो विरागाः
  
भ्प्_०३।१५।०४८।१ नात्यन्तिकं विगणयन्त्य् अपि ते प्रसादं
  
भ्प्_०३।१५।०४८।२ किम्व् अन्यद् अर्पित-भयं भ्रुव उन्नयैस् ते
  
भ्प्_०३।१५।०४८।३ ये ऽङ्ग त्वद्-अङ्घ्रि-शरणा भवतः कथायाः
  
भ्प्_०३।१५।०४८।४ कीर्तन्य-तीर्थ-यशसः कुशला रस-ज्ञाः
  
भ्प्_०३।१५।०४९।१ कामं भवः स्व-वृजिनैर् निरयेषु नः स्ताच्
  
भ्प्_०३।१५।०४९।२ चेतो ऽलिवद् यदि नु ते पदयो रमेत
  
भ्प्_०३।१५।०४९।३ वाचश् च नस् तुलसिवद् यदि ते ऽङ्घ्रि-शोभाः
  
भ्प्_०३।१५।०४९।४ पूर्येत ते गुण-गणैर् यदि कर्ण-रन्ध्रः
  
भ्प्_०३।१५।०५०।१ प्रादुश्चकर्थ यद् इदं पुरुहूत रूपं
  
भ्प्_०३।१५।०५०।२ तेनेश निर्वृतिम् अवापुर् अलं दृशो नः
  
भ्प्_०३।१५।०५०।३ तस्मा इदं भगवते नम इद् विधेम
  
भ्प्_०३।१५।०५०।४ यो ऽनात्मनां दुरुदयो भगवान् प्रतीतः
  
भ्प्_०३।१६।००१।० ब्रह्मोवाच
  
भ्प्_०३।१६।००१।१ इति तद् गृणतां तेषां मुनीनां योग-धर्मिणाम्
  
भ्प्_०३।१६।००१।२ प्रतिनन्द्य जगादेदं विकुण्ठ-निलयो विभुः
  
भ्प्_०३।१६।००२।० श्री-भगवान् उवाच
  
भ्प्_०३।१६।००२।१ एतौ तौ पार्षदौ मह्यं जयो विजय एव च
  
भ्प्_०३।१६।००२।२ कदर्थी-कृत्य मां यद् वो बह्व् अक्राताम् अतिक्रमम्
  
भ्प्_०३।१६।००३।१ यस् त्व् एतयोर् धृतो दण्डो भवद्भिर् माम् अनुव्रतैः
  
भ्प्_०३।१६।००३।२ स एवानुमतो ऽस्माभिर् मुनयो देव-हेलनात्
  
भ्प्_०३।१६।००४।१ तद् वः प्रसादयाम्य् अद्य ब्रह्म दैवं परं हि मे
  
भ्प्_०३।१६।००४।२ तद् धीत्य् आत्म-कृतं मन्ये यत् स्व-पुम्भिर् असत्-कृताः
  
भ्प्_०३।१६।००५।१ यन्-नामानि च गृह्णाति लोको भृत्ये कृतागसि
  
भ्प्_०३।१६।००५।२ सो ऽसाधु-वादस् तत्-कीर्तिं हन्ति त्वचम् इवामयः
  
भ्प्_०३।१६।००६।१ यस्यामृतामल-यशः-श्रवणावगाहः
  
भ्प्_०३।१६।००६।२ सद्यः पुनाति जगद् आश्वपचाद् विकुण्ठः
  
भ्प्_०३।१६।००६।३ सो ऽहं भवद्भ्य उपलब्ध-सुतीर्थ-कीर्तिश्
  
भ्प्_०३।१६।००६।४ छिन्द्यां स्व-बाहुम् अपि वः प्रतिकूल-वृत्तिम्
  
भ्प्_०३।१६।००७।१ यत्-सेवया चरण-पद्म-पवित्र-रेणुं
  
भ्प्_०३।१६।००७।२ सद्यः क्षताखिल-मलं प्रतिलब्ध-शीलम्
  
भ्प्_०३।१६।००७।३ न श्रीर् विरक्तम् अपि मां विजहाति यस्याः
  
भ्प्_०३।१६।००७।४ प्रेक्षा-लवार्थ इतरे नियमान् वहन्ति
  
भ्प्_०३।१६।००८।१ नाहं तथाद्मि यजमान-हविर् विताने
  
भ्प्_०३।१६।००८।२ श्च्योतद्-घृत-प्लुतम् अदन् हुत-भुङ्-मुखेन
  
भ्प्_०३।१६।००८।३ यद् ब्राह्मणस्य मुखतश् चरतो ऽनुघासं
  
भ्प्_०३।१६।००८।४ तुष्टस्य मय्य् अवहितैर् निज-कर्म-पाकैः
  
भ्प्_०३।१६।००९।१ येषां बिभर्म्य् अहम् अखण्ड-विकुण्ठ-योग-
  
भ्प्_०३।१६।००९।२ माया-विभूतिर् अमलाङ्घ्रि-रजः किरीटैः
  
भ्प्_०३।१६।००९।३ विप्रांस् तु को न विषहेत यद्-अर्हणाम्भः
  
भ्प्_०३।१६।००९।४ सद्यः पुनाति सह-चन्द्र-ललाम-लोकान्
  
भ्प्_०३।१६।०१०।१ ये मे तनूर् द्विज-वरान् दुहतीर् मदीया
  
भ्प्_०३।१६।०१०।२ भूतान्य् अलब्ध-शरणानि च भेद-बुद्ध्या
  
भ्प्_०३।१६।०१०।३ द्रक्ष्यन्त्य् अघ-क्षत-दृशो ह्य् अहि-मन्यवस् तान्
  
भ्प्_०३।१६।०१०।४ गृध्रा रुषा मम कुषन्त्य् अधिदण्ड-नेतुः
  
भ्प्_०३।१६।०११।१ ये ब्राह्मणान् मयि धिया क्षिपतो ऽर्चयन्तस्
  
भ्प्_०३।१६।०११।२ तुष्यद्-धृदः स्मित-सुधोक्षित-पद्म-वक्त्राः
  
भ्प्_०३।१६।०११।३ वाण्यानुराग-कलयात्मजवद् गृणन्तः
  
भ्प्_०३।१६।०११।४ सम्बोधयन्त्य् अहम् इवाहम् उपाहृतस् तैः
  
भ्प्_०३।१६।०१२।१ तन् मे स्व-भर्तुर् अवसायम् अलक्षमाणौ
  
भ्प्_०३।१६।०१२।२ युष्मद्-व्यतिक्रम-गतिं प्रतिपद्य सद्यः
  
भ्प्_०३।१६।०१२।३ भूयो ममान्तिकम् इतां तद् अनुग्रहो मे
  
भ्प्_०३।१६।०१२।४ यत् कल्पताम् अचिरतो भृतयोर् विवासः
  
भ्प्_०३।१६।०१३।० ब्रह्मोवाच
  
भ्प्_०३।१६।०१३।१ अथ तस्योशतीं देवीम् ऋषि-कुल्यां सरस्वतीम्
  
भ्प्_०३।१६।०१३।२ नास्वाद्य मन्यु-दष्टानां तेषाम् आत्माप्य् अतृप्यत
  
भ्प्_०३।१६।०१४।१ सतीं व्यादाय शृण्वन्तो लघ्वीं गुर्व्-अर्थ-गह्वराम्
  
भ्प्_०३।१६।०१४।२ विगाह्यागाध-गम्भीरां न विदुस् तच्-चिकीर्षितम्
  
भ्प्_०३।१६।०१५।१ ते योग-माययारब्ध- पारमेष्ठ्य-महोदयम्
  
भ्प्_०३।१६।०१५।२ प्रोचुः प्राञ्जलयो विप्राः प्रहृष्टाः क्षुभित-त्वचः
  
भ्प्_०३।१६।०१६।० ऋषय ऊचुः
  
भ्प्_०३।१६।०१६।१ न वयं भगवन् विद्मस् तव देव चिकीर्षितम्
  
भ्प्_०३।१६।०१६।२ कृतो मे ऽनुग्रहश् चेति यद् अध्यक्षः प्रभाषसे
  
भ्प्_०३।१६।०१७।१ ब्रह्मण्यस्य परं दैवं ब्राह्मणाः किल ते प्रभो
  
भ्प्_०३।१६।०१७।२ विप्राणां देव-देवानां भगवान् आत्म-दैवतम्
  
भ्प्_०३।१६।०१८।१ त्वत्तः सनातनो धर्मो रक्ष्यते तनुभिस् तव
  
भ्प्_०३।१६।०१८।२ धर्मस्य परमो गुह्यो निर्विकारो भवान् मतः
  
भ्प्_०३।१६।०१९।१ तरन्ति ह्य् अञ्जसा मृत्युं निवृत्ता यद्-अनुग्रहात्
  
भ्प्_०३।१६।०१९।२ योगिनः स भवान् किं स्विद् अनुगृह्येत यत् परैः
  
भ्प्_०३।१६।०२०।१ यं वै विभूतिर् उपयात्य् अनुवेलम् अन्यैर्
  
भ्प्_०३।१६।०२०।२ अर्थार्थिभिः स्व-शिरसा धृत-पाद-रेणुः
  
भ्प्_०३।१६।०२०।३ धन्यार्पिताङ्घ्रि-तुलसी-नव-दाम-धाम्नो
  
भ्प्_०३।१६।०२०।४ लोकं मधुव्रत-पतेर् इव काम-याना
  
भ्प्_०३।१६।०२१।१ यस् तां विविक्त-चरितैर् अनुवर्तमानां
  
भ्प्_०३।१६।०२१।२ नात्याद्रियत् परम-भागवत-प्रसङ्गः
  
भ्प्_०३।१६।०२१।३ स त्वं द्विजानुपथ-पुण्य-रजः-पुनीतः
  
भ्प्_०३।१६।०२१।४ श्रीवत्स-लक्ष्म किम् अगा भग-भाजनस् त्वम्
  
भ्प्_०३।१६।०२२।१ धर्मस्य ते भगवतस् त्रि-युग त्रिभिः स्वैः
  
भ्प्_०३।१६।०२२।२ पद्भिश् चराचरम् इदं द्विज-देवतार्थम्
  
भ्प्_०३।१६।०२२।३ नूनं भृतं तद्-अभिघाति रजस् तमश् च
  
भ्प्_०३।१६।०२२।४ सत्त्वेन नो वरदया तनुवा निरस्य
  
भ्प्_०३।१६।०२३।१ न त्वं द्विजोत्तम-कुलं यदि हात्म-गोपं
  
भ्प्_०३।१६।०२३।२ गोप्ता वृषः स्वर्हणेन स-सूनृतेन
  
भ्प्_०३।१६।०२३।३ तर्ह्य् एव नङ्क्ष्यति शिवस् तव देव पन्था
  
भ्प्_०३।१६।०२३।४ लोको ऽग्रहीष्यद् ऋषभस्य हि तत् प्रमाणम्
  
भ्प्_०३।१६।०२४।१ तत् ते ऽनभीष्टम् इव सत्त्व-निधेर् विधित्सोः
  
भ्प्_०३।१६।०२४।२ क्षेमं जनाय निज-शक्तिभिर् उद्धृतारेः
  
भ्प्_०३।१६।०२४।३ नैतावता त्र्य्-अधिपतेर् बत विश्व-भर्तुस्
  
भ्प्_०३।१६।०२४।४ तेजः क्षतं त्व् अवनतस्य स ते विनोदः
  
भ्प्_०३।१६।०२५।१ यं वानयोर् दमम् अधीश भवान् विधत्ते
  
भ्प्_०३।१६।०२५।२ वृत्तिं नु वा तद् अनुमन्महि निर्व्यलीकम्
  
भ्प्_०३।१६।०२५।३ अस्मासु वा य उचितो ध्रियतां स दण्डो
  
भ्प्_०३।१६।०२५।४ ये ऽनागसौ वयम् अयुङ्क्ष्महि किल्बिषेण
  
भ्प्_०३।१६।०२६।० श्री-भगवान् उवाच
  
भ्प्_०३।१६।०२६।१ एतौ सुरेतर-गतिं प्रतिपद्य सद्यः
  
भ्प्_०३।१६।०२६।२ संरम्भ-सम्भृत-समाध्य्-अनुबद्ध-योगौ
  
भ्प्_०३।१६।०२६।३ भूयः सकाशम् उपयास्यत आशु यो वः
  
भ्प्_०३।१६।०२६।४ शापो मयैव निमितस् तद् अवेत विप्राः
  
भ्प्_०३।१६।०२७।० ब्रह्मोवाच
  
भ्प्_०३।१६।०२७।१ अथ ते मुनयो दृष्ट्वा नयनानन्द-भाजनम्
  
भ्प्_०३।१६।०२७।२ वैकुण्ठं तद्-अधिष्ठानं विकुण्ठं च स्वयं-प्रभम्
  
भ्प्_०३।१६।०२८।१ भगवन्तं परिक्रम्य प्रणिपत्यानुमान्य च
  
भ्प्_०३।१६।०२८।२ प्रतिजग्मुः प्रमुदिताः शंसन्तो वैष्णवीं श्रियम्
  
भ्प्_०३।१६।०२९।१ भगवान् अनुगाव् आह यातं मा भैष्टम् अस्तु शम्
  
भ्प्_०३।१६।०२९।२ ब्रह्म-तेजः समर्थो ऽपि हन्तुं नेच्छे मतं तु मे
  
भ्प्_०३।१६।०३०।१ एतत् पुरैव निर्दिष्टं रमया क्रुद्धया यदा
  
भ्प्_०३।१६।०३०।२ पुरापवारिता द्वारि विशन्ती मय्य् उपारते
  
भ्प्_०३।१६।०३१।१ मयि संरम्भ-योगेन निस्तीर्य ब्रह्म-हेलनम्
  
भ्प्_०३।१६।०३१।२ प्रत्येष्यतं निकाशं मे कालेनाल्पीयसा पुनः
  
भ्प्_०३।१६।०३२।१ द्वाःस्थाव् आदिश्य भगवान् विमान-श्रेणि-भूषणम्
  
भ्प्_०३।१६।०३२।२ सर्वातिशयया लक्ष्म्या जुष्टं स्वं धिष्ण्यम् आविशत्
  
भ्प्_०३।१६।०३३।१ तौ तु गीर्वाण-ऋषभौ दुस्तराद् धरि-लोकतः
  
भ्प्_०३।१६।०३३।२ हत-श्रियौ ब्रह्म-शापाद् अभूतां विगत-स्मयौ
  
भ्प्_०३।१६।०३४।१ तदा विकुण्ठ-धिषणात् तयोर् निपतमानयोः
  
भ्प्_०३।१६।०३४।२ हाहा-कारो महान् आसीद् विमानाग्र्येषु पुत्रकाः
  
भ्प्_०३।१६।०३५।१ ताव् एव ह्य् अधुना प्राप्तौ पार्षद-प्रवरौ हरेः
  
भ्प्_०३।१६।०३५।२ दितेर् जठर-निर्विष्टं काश्यपं तेज उल्बणम्
  
भ्प्_०३।१६।०३६।१ तयोर् असुरयोर् अद्य तेजसा यमयोर् हि वः
  
भ्प्_०३।१६।०३६।२ आक्षिप्तं तेज एतर्हि भगवांस् तद् विधित्सति
  
भ्प्_०३।१६।०३७।१ विश्वस्य यः स्थिति-लयोद्भव-हेतुर् आद्यो
  
भ्प्_०३।१६।०३७।२ योगेश्वरैर् अपि दुरत्यय-योगमायः
  
भ्प्_०३।१६।०३७।३ क्षेमं विधास्यति स नो भगवांस् त्र्यधीशस्
  
भ्प्_०३।१६।०३७।४ तत्रास्मदीय-विमृशेन कियान् इहार्थः
  
भ्प्_०३।१७।००२।० मैत्रेय उवाच
  
भ्प्_०३।१७।००१।१ निशम्यात्म-भुवा गीतं कारणं शङ्कयोज्झिताः
  
भ्प्_०३।१७।००१।२ ततः सर्वे न्यवर्तन्त त्रिदिवाय दिवौकसः
  
भ्प्_०३।१७।००२।१ दितिस् तु भर्तुर् आदेशाद् अपत्य-परिशङ्किनी
  
भ्प्_०३।१७।००२।२ पूर्णे वर्ष-शते साध्वी पुत्रौ प्रसुषुवे यमौ
  
भ्प्_०३।१७।००३।१ उत्पाता बहवस् तत्र निपेतुर् जायमानयोः
  
भ्प्_०३।१७।००३।२ दिवि भुव्य् अन्तरिक्षे च लोकस्योरु-भयावहाः
  
भ्प्_०३।१७।००४।१ सहाचला भुवश् चेलुर् दिशः सर्वाः प्रजज्वलुः
  
भ्प्_०३।१७।००४।२ सोल्काश् चाशनयः पेतुः केतवश् चार्ति-हेतवः
  
भ्प्_०३।१७।००५।१ ववौ वायुः सुदुःस्पर्शः फूत्-कारान् ईरयन् मुहुः
  
भ्प्_०३।१७।००५।२ उन्मूलयन् नग-पतीन् वात्यानीको रजो-ध्वजः
  
भ्प्_०३।१७।००६।१ उद्धसत्-तडिद्-अम्भोद- घटया नष्ट-भागणे
  
भ्प्_०३।१७।००६।२ व्योम्नि प्रविष्ट-तमसा न स्म व्यादृश्यते पदम्
  
भ्प्_०३।१७।००७।१ चुक्रोश विमना वार्धिर् उदूर्मिः क्षुभितोदरः
  
भ्प्_०३।१७।००७।२ सोदपानाश् च सरितश् चुक्षुभुः शुष्क-पङ्कजाः
  
भ्प्_०३।१७।००८।१ मुहुः परिधयो ऽभूवन् सराह्वोः शशि-सूर्ययोः
  
भ्प्_०३।१७।००८।२ निर्घाता रथ-निर्ह्रादा विवरेभ्यः प्रजज्ञिरे
  
भ्प्_०३।१७।००९।१ अन्तर्-ग्रामेषु मुखतो वमन्त्यो वह्निम् उल्बणम्
  
भ्प्_०३।१७।००९।२ सृगालोलूक-टङ्कारैः प्रणेदुर् अशिवं शिवाः
  
भ्प्_०३।१७।०१०।१ सङ्गीतवद् रोदनवद् उन्नमय्य शिरोधराम्
  
भ्प्_०३।१७।०१०।२ व्यमुञ्चन् विविधा वाचो ग्राम-सिंहास् ततस् ततः
  
भ्प्_०३।१७।०११।१ खराश् च कर्कशैः क्षत्तः खुरैर् घ्नन्तो धरा-तलम्
  
भ्प्_०३।१७।०११।२ खार्कार-रभसा मत्ताः पर्यधावन् वरूथशः
  
भ्प्_०३।१७।०१२।१ रुदन्तो रासभ-त्रस्ता नीडाद् उदपतन् खगाः
  
भ्प्_०३।१७।०१२।२ घोषे ऽरण्ये च पशवः शकृन्-मूत्रम् अकुर्वत
  
भ्प्_०३।१७।०१३।१ गावो ऽत्रसन्न् असृग्-दोहास् तोयदाः पूय-वर्षिणः
  
भ्प्_०३।१७।०१३।२ व्यरुदन् देव-लिङ्गानि द्रुमाः पेतुर् विनानिलम्
  
भ्प्_०३।१७।०१४।१ ग्रहान् पुण्यतमान् अन्ये भगणांश् चापि दीपिताः
  
भ्प्_०३।१७।०१४।२ अतिचेरुर् वक्र-गत्या युयुधुश् च परस्परम्
  
भ्प्_०३।१७।०१५।१ दृष्ट्वान्यांश् च महोत्पातान् अतत्-तत्त्व-विदः प्रजाः
  
भ्प्_०३।१७।०१५।२ ब्रह्म-पुत्रान् ऋते भीता मेनिरे विश्व-सम्प्लवम्
  
भ्प्_०३।१७।०१६।१ ताव् आदि-दैत्यौ सहसा व्यज्यमानात्म-पौरुषौ
  
भ्प्_०३।१७।०१६।२ ववृधाते ऽश्म-सारेण कायेनाद्रि-पती इव
  
भ्प्_०३।१७।०१७।१ दिवि-स्पृशौ हेम-किरीट-कोटिभिर् निरुद्ध-काष्ठौ स्फुरद्-अङ्गदा-भुजौ
  
भ्प्_०३।१७।०१७।२ गां कम्पयन्तौ चरणैः पदे पदे कट्या सुकाञ्च्यार्कम् अतीत्य तस्थतुः
  
भ्प्_०३।१७।०१८।१ प्रजापतिर् नाम तयोर् अकार्षीद् यः प्राक् स्व-देहाद् यमयोर् अजायत
  
भ्प्_०३।१७।०१८।२ तं वै हिरण्यकशिपुं विदुः प्रजा यं तं हिरण्याक्षम् असूत साग्रतः
  
भ्प्_०३।१७।०१९।१ चक्रे हिरण्यकशिपुर् दोर्भ्यां ब्रह्म-वरेण च
  
भ्प्_०३।१७।०१९।२ वशे स-पालान् लोकांस् त्रीन् अकुतो-मृत्युर् उद्धतः
  
भ्प्_०३।१७।०२०।१ हिरण्याक्षो ऽनुजस् तस्य प्रियः प्रीति-कृद् अन्वहम्
  
भ्प्_०३।१७।०२०।२ गदा-पाणिर् दिवं यातो युयुत्सुर् मृगयन् रणम्
  
भ्प्_०३।१७।०२१।१ तं वीक्ष्य दुःसह-जवं रणत्-काञ्चन-नूपुरम्
  
भ्प्_०३।१७।०२१।२ वैजयन्त्या स्रजा जुष्टम् अंस-न्यस्त-महा-गदम्
  
भ्प्_०३।१७।०२२।१ मनो-वीर्य-वरोत्सिक्तम् असृण्यम् अकुतो-भयम्
  
भ्प्_०३।१७।०२२।२ भीता निलिल्यिरे देवास् तार्क्ष्य-त्रस्ता इवाहयः
  
भ्प्_०३।१७।०२३।१ स वै तिरोहितान् दृष्ट्वा महसा स्वेन दैत्य-राट्
  
भ्प्_०३।१७।०२३।२ सेन्द्रान् देव-गणान् क्षीबान् अपश्यन् व्यनदद् भृशम्
  
भ्प्_०३।१७।०२४।१ ततो निवृत्तः क्रीडिष्यन् गम्भीरं भीम-निस्वनम्
  
भ्प्_०३।१७।०२४।२ विजगाहे महा-सत्त्वो वार्धिं मत्त इव द्विपः
  
भ्प्_०३।१७।०२५।१ तस्मिन् प्रविष्टे वरुणस्य सैनिका यादो-गणाः सन्न-धियः ससाध्वसाः
  
भ्प्_०३।१७।०२५।२ अहन्यमाना अपि तस्य वर्चसा प्रधर्षिता दूरतरं प्रदुद्रुवुः
  
भ्प्_०३।१७।०२६।१ स वर्ष-पूगान् उदधौ महा-बलश् चरन् महोर्मीञ् छ्वसनेरितान् मुहुः
  
भ्प्_०३।१७।०२६।२ मौर्व्याभिजघ्ने गदया विभावरीम् आसेदिवांस् तात पुरीं प्रचेतसः
  
भ्प्_०३।१७।०२७।१ तत्रोपलभ्यासुर-लोक-पालकं यादो-गणानाम् ऋषभं प्रचेतसम्
  
भ्प्_०३।१७।०२७।२ स्मयन् प्रलब्धुं प्रणिपत्य नीचवज् जगाद मे देह्य् अधिराज संयुगम्
  
भ्प्_०३।१७।०२८।१ त्वं लोक-पालो ऽधिपतिर् बृहच्-छ्रवा वीर्यापहो दुर्मद-वीर-मानिनाम्
  
भ्प्_०३।१७।०२८।२ विजित्य लोके ऽखिल-दैत्य-दानवान् यद् राजसूयेन पुरायजत् प्रभो
  
भ्प्_०३।१७।०२९।१ स एवम् उत्सिक्त-मदेन विद्विषा दृढं प्रलब्धो भगवान् अपां पतिः
  
भ्प्_०३।१७।०२९।२ रोषं समुत्थं शमयन् स्वया धिया व्यवोचद् अङ्गोपशमं गता वयम्
  
भ्प्_०३।१७।०३०।१ पश्यामि नान्यं पुरुषात् पुरातनाद् यः संयुगे त्वां रण-मार्ग-कोविदम्
  
भ्प्_०३।१७।०३०।२ आराधयिष्यत्य् असुरर्षभेहि तं मनस्विनो यं गृणते भवादृशाः
  
भ्प्_०३।१७।०३१।१ तं वीरम् आराद् अभिपद्य विस्मयः शयिष्यसे वीर-शये श्वभिर् वृतः
  
भ्प्_०३।१७।०३१।२ यस् त्वद्-विधानाम् असतां प्रशान्तये रूपाणि धत्ते सद्-अनुग्रहेच्छया
  
भ्प्_०३।१८।००१।० मैत्रेय उवाच
  
भ्प्_०३।१८।००१।१ तद् एवम् आकर्ण्य जलेश-भाषितं महा-मनास् तद् विगणय्य दुर्मदः
  
भ्प्_०३।१८।००१।२ हरेर् विदित्वा गतिम् अङ्ग नारदाद् रसातलं निर्विविशे त्वरान्वितः
  
भ्प्_०३।१८।००२।१ ददर्श तत्राभिजितं धरा-धरं प्रोन्नीयमानावनिम् अग्र-दंष्ट्रया
  
भ्प्_०३।१८।००२।२ मुष्णन्तम् अक्ष्णा स्व-रुचो ऽरुण-श्रिया जहास चाहो वन-गोचरो मृगः
  
भ्प्_०३।१८।००३।१ आहैनम् एह्य् अज्ञ महीं विमुञ्च नो रसौकसां विश्व-सृजेयम् अर्पिता
  
भ्प्_०३।१८।००३।२ न स्वस्ति यास्यस्य् अनया ममेक्षतः सुराधमासादित-सूकराकृते
  
भ्प्_०३।१८।००४।१ त्वं नः सपत्नैर् अभवाय किं भृतो यो मायया हन्त्य् असुरान् परोक्ष-जित्
  
भ्प्_०३।१८।००४।२ त्वां योगमाया-बलम् अल्प-पौरुषं संस्थाप्य मूढ प्रमृजे सुहृच्-छुचः
  
भ्प्_०३।१८।००५।१ त्वयि संस्थिते गदया शीर्ण-शीर्षण्य् अस्मद्-भुज-च्युतया ये च तुभ्यम्
  
भ्प्_०३।१८।००५।२ बलिं हरन्त्य् ऋषयो ये च देवाः स्वयं सर्वे न भविष्यन्त्य् अमूलाः
  
भ्प्_०३।१८।००६।१ स तुद्यमानो ऽरि-दुरुक्त-तोमरैर् दंष्ट्राग्र-गां गाम् उपलक्ष्य भीताम्
  
भ्प्_०३।१८।००६।२ तोदं मृषन् निरगाद् अम्बु-मध्याद् ग्राहाहतः स-करेणुर् यथेभः
  
भ्प्_०३।१८।००७।१ तं निःसरन्तं सलिलाद् अनुद्रुतो हिरण्य-केशो द्विरदं यथा झषः
  
भ्प्_०३।१८।००७।२ कराल-दंष्ट्रो ऽशनि-निस्वनो ऽब्रवीद् गत-ह्रियां किं त्व् असतां विगर्हितम्
  
भ्प्_०३।१८।००८।१ स गाम् उदस्तात् सलिलस्य गोचरे विन्यस्य तस्याम् अदधात् स्व-सत्त्वम्
  
भ्प्_०३।१८।००८।२ अभिष्टुतो विश्व-सृजा प्रसूनैर् आपूर्यमाणो विबुधैः पश्यतो ऽरेः
  
भ्प्_०३।१८।००९।१ परानुषक्तं तपनीयोपकल्पं महा-गदं काञ्चन-चित्र-दंशम्
  
भ्प्_०३।१८।००९।२ मर्माण्य् अभीक्ष्णं प्रतुदन्तं दुरुक्तैः प्रचण्ड-मन्युः प्रहसंस् तं बभाषे
  
भ्प्_०३।१८।०१०।० श्री-भगवान् उवाच
  
भ्प्_०३।१८।०१०।१ सत्यं वयं भो वन-गोचरा मृगा युष्मद्-विधान् मृगये ग्राम-सिंहान्
  
भ्प्_०३।१८।०१०।२ न मृत्यु-पाशैः प्रतिमुक्तस्य वीरा विकत्थनं तव गृह्णन्त्य् अभद्र
  
भ्प्_०३।१८।०११।१ एते वयं न्यास-हरा रसौकसां गत-ह्रियो गदया द्रावितास् ते
  
भ्प्_०३।१८।०११।२ तिष्ठामहे ऽथापि कथञ्चिद् आजौ स्थेयं क्व यामो बलिनोत्पाद्य वैरम्
  
भ्प्_०३।१८।०१२।१ त्वं पद्-रथानां किल यूथपाधिपो घटस्व नो ऽस्वस्तय आश्व् अनूहः
  
भ्प्_०३।१८।०१२।२ संस्थाप्य चास्मान् प्रमृजाश्रु स्वकानां यः स्वां प्रतिज्ञां नातिपिपर्त्य् असभ्यः
  
भ्प्_०३।१८।०१३।० मैत्रेय उवाच
  
भ्प्_०३।१८।०१३।१ सो ऽधिक्षिप्तो भगवता प्रलब्धश् च रुषा भृशम्
  
भ्प्_०३।१८।०१३।२ आजहारोल्बणं क्रोधं क्रीड्यमानो ऽहि-राड् इव
  
भ्प्_०३।१८।०१४।१ सृजन्न् अमर्षितः श्वासान् मन्यु-प्रचलितेन्द्रियः
  
भ्प्_०३।१८।०१४।२ आसाद्य तरसा दैत्यो गदया न्यहनद् धरिम्
  
भ्प्_०३।१८।०१५।१ भगवांस् तु गदा-वेगं विसृष्टं रिपुणोरसि
  
भ्प्_०३।१८।०१५।२ अवञ्चयत् तिरश्चीनो योगारूढ इवान्तकम्
  
भ्प्_०३।१८।०१६।१ पुनर् गदां स्वाम् आदाय भ्रामयन्तम् अभीक्ष्णशः
  
भ्प्_०३।१८।०१६।२ अभ्यधावद् धरिः क्रुद्धः संरम्भाद् दष्ट-दच्छदम्
  
भ्प्_०३।१८।०१७।१ ततश् च गदयारातिं दक्षिणस्यां भ्रुवि प्रभुः
  
भ्प्_०३।१८।०१७।२ आजघ्ने स तु तां सौम्य गदया कोविदो ऽहनत्
  
भ्प्_०३।१८।०१८।१ एवं गदाभ्यां गुर्वीभ्यां हर्यक्षो हरिर् एव च
  
भ्प्_०३।१८।०१८।२ जिगीषया सुसंरब्धाव् अन्योन्यम् अभिजघ्नतुः
  
भ्प्_०३।१८।०१९।१ तयोः स्पृधोस् तिग्म-गदाहताङ्गयोः क्षतास्रव-घ्राण-विवृद्ध-मन्य्वोः
  
भ्प्_०३।१८।०१९।२ विचित्र-मार्गांश् चरतोर् जिगीषया व्यभाद् इलायाम् इव शुष्मिणोर् मृधः
  
भ्प्_०३।१८।०२०।१ दैत्यस्य यज्ञावयवस्य माया- गृहीत-वाराह-तनोर् महात्मनः
  
भ्प्_०३।१८।०२०।२ कौरव्य मह्यां द्विषतोर् विमर्दनं दिदृक्षुर् आगाद् ऋषिभिर् वृतः स्वराट्
  
भ्प्_०३।१८।०२१।१ आसन्न-शौण्डीरम् अपेत-साध्वसं कृत-प्रतीकारम् अहार्य-विक्रमम्
  
भ्प्_०३।१८।०२१।२ विलक्ष्य दैत्यं भगवान् सहस्र-णीर् जगाद नारायणम् आदि-सूकरम्
  
भ्प्_०३।१८।०२२।० ब्रह्मोवाच
  
भ्प्_०३।१८।०२२।१ एष ते देव देवानाम् अङ्घ्रि-मूलम् उपेयुषाम्
  
भ्प्_०३।१८।०२२।२ विप्राणां सौरभेयीणां भूतानाम् अप्य् अनागसाम्
  
भ्प्_०३।१८।०२३।१ आगस्-कृद् भय-कृद् दुष्कृद् अस्मद्-राद्ध-वरो ऽसुरः
  
भ्प्_०३।१८।०२३।२ अन्वेषन्न् अप्रतिरथो लोकान् अटति कण्टकः
  
भ्प्_०३।१८।०२४।१ मैनं मायाविनं दृप्तं निरङ्कुशम् असत्तमम्
  
भ्प्_०३।१८।०२४।२ आक्रीड बालवद् देव यथाशीविषम् उत्थितम्
  
भ्प्_०३।१८।०२५।१ न यावद् एष वर्धेत स्वां वेलां प्राप्य दारुणः
  
भ्प्_०३।१८।०२५।२ स्वां देव मायाम् आस्थाय तावज् जह्य् अघम् अच्युत
  
भ्प्_०३।१८।०२६।१ एषा घोरतमा सन्ध्या लोक-च्छम्बट्-करी प्रभो
  
भ्प्_०३।१८।०२६।२ उपसर्पति सर्वात्मन् सुराणां जयम् आवह
  
भ्प्_०३।१८।०२७।१ अधुनैषो ऽभिजिन् नाम योगो मौहूर्तिको ह्य् अगात्
  
भ्प्_०३।१८।०२७।२ शिवाय नस् त्वं सुहृदाम् आशु निस्तर दुस्तरम्
  
भ्प्_०३।१८।०२८।१ दिष्ट्या त्वां विहितं मृत्युम् अयम् आसादितः स्वयम्
  
भ्प्_०३।१८।०२८।२ विक्रम्यैनं मृधे हत्वा लोकान् आधेहि शर्मणि
  
भ्प्_०३।१९।००१।० मैत्रेय उवाच
  
भ्प्_०३।१९।००१।१ अवधार्य विरिञ्चस्य निर्व्यलीकामृतं वचः
  
भ्प्_०३।१९।००१।२ प्रहस्य प्रेम-गर्भेण तद् अपाङ्गेन सो ऽग्रहीत्
  
भ्प्_०३।१९।००२।१ ततः सपत्नं मुखतश् चरन्तम् अकुतो-भयम्
  
भ्प्_०३।१९।००२।२ जघानोत्पत्य गदया हनाव् असुरम् अक्षजः
  
भ्प्_०३।१९।००३।१ सा हता तेन गदया विहता भगवत्-करात्
  
भ्प्_०३।१९।००३।२ विघूर्णितापतद् रेजे तद् अद्भुतम् इवाभवत्
  
भ्प्_०३।१९।००४।१ स तदा लब्ध-तीर्थो ऽपि न बबाधे निरायुधम्
  
भ्प्_०३।१९।००४।२ मानयन् स मृधे धर्मं विष्वक्सेनं प्रकोपयन्
  
भ्प्_०३।१९।००५।१ गदायाम् अपविद्धायां हाहा-कारे विनिर्गते
  
भ्प्_०३।१९।००५।२ मानयाम् आस तद्-धर्मं सुनाभं चास्मरद् विभुः
  
भ्प्_०३।१९।००६।१ तं व्यग्र-चक्रं दिति-पुत्राधमेन स्व-पार्षद-मुख्येन विषज्जमानम्
  
भ्प्_०३।१९।००६।२ चित्रा वाचो ऽतद्-विदां खे-चराणां तत्र स्मासन् स्वस्ति ते ऽमुं जहीति
  
भ्प्_०३।१९।००७।१ स तं निशाम्यात्त-रथाङ्गम् अग्रतो व्यवस्थितं पद्म-पलाश-लोचनम्
  
भ्प्_०३।१९।००७।२ विलोक्य चामर्ष-परिप्लुतेन्द्रियो रुषा स्व-दन्त-च्छदम् आदशच् छ्वसन्
  
भ्प्_०३।१९।००८।१ कराल-दंष्ट्रश् चक्षुर्भ्यां सञ्चक्षाणो दहन्न् इव
  
भ्प्_०३।१९।००८।२ अभिप्लुत्य स्व-गदया हतो ऽसीत्य् आहनद् धरिम्
  
भ्प्_०३।१९।००९।१ पदा सव्येन तां साधो भगवान् यज्ञ-सूकरः
  
भ्प्_०३।१९।००९।२ लीलया मिषतः शत्रोः प्राहरद् वात-रंहसम्
  
भ्प्_०३।१९।०१०।१ आह चायुधम् आधत्स्व घटस्व त्वं जिगीषसि
  
भ्प्_०३।१९।०१०।२ इत्य् उक्तः स तदा भूयस् ताडयन् व्यनदद् भृशम्
  
भ्प्_०३।१९।०११।१ तां स आपततीं वीक्ष्य भगवान् समवस्थितः
  
भ्प्_०३।१९।०११।२ जग्राह लीलया प्राप्तां गरुत्मान् इव पन्नगीम्
  
भ्प्_०३।१९।०१२।१ स्व-पौरुषे प्रतिहते हत-मानो महासुरः
  
भ्प्_०३।१९।०१२।२ नैच्छद् गदां दीयमानां हरिणा विगत-प्रभः
  
भ्प्_०३।१९।०१३।१ जग्राह त्रि-शिखं शूलं ज्वलज्-ज्वलन-लोलुपम्
  
भ्प्_०३।१९।०१३।२ यज्ञाय धृत-रूपाय विप्रायाभिचरन् यथा
  
भ्प्_०३।१९।०१४।१ तद् ओजसा दैत्य-महा-भटार्पितं चकासद् अन्तः-ख उदीर्ण-दीधिति
  
भ्प्_०३।१९।०१४।२ चक्रेण चिच्छेद निशात-नेमिना हरिर् यथा तार्क्ष्य-पतत्रम् उज्झितम्
  
भ्प्_०३।१९।०१५।१ वृक्णे स्व-शूले बहुधारिणा हरेः प्रत्येत्य विस्तीर्णम् उरो विभूतिमत्
  
भ्प्_०३।१९।०१५।२ प्रवृद्ध-रोषः स कठोर-मुष्टिना नदन् प्रहृत्यान्तरधीयतासुरः
  
भ्प्_०३।१९।०१६।१ तेनेत्थम् आहतः क्षत्तर् भगवान् आदि-सूकरः
  
भ्प्_०३।१९।०१६।२ नाकम्पत मनाक् क्वापि स्रजा हत इव द्विपः
  
भ्प्_०३।१९।०१७।१ अथोरुधासृजन् मायां योग-मायेश्वरे हरौ
  
भ्प्_०३।१९।०१७।२ यां विलोक्य प्रजास् त्रस्ता मेनिरे ऽस्योपसंयमम्
  
भ्प्_०३।१९।०१८।१ प्रववुर् वायवश् चण्डास् तमः पांसवम् ऐरयन्
  
भ्प्_०३।१९।०१८।२ दिग्भ्यो निपेतुर् ग्रावाणः क्षेपणैः प्रहिता इव
  
भ्प्_०३।१९।०१९।१ द्यौर् नष्ट-भगणाभ्रौघैः स-विद्युत्-स्तनयित्नुभिः
  
भ्प्_०३।१९।०१९।२ वर्षद्भिः पूय-केशासृग्- विण्-मूत्रास्थीनि चासकृत्
  
भ्प्_०३।१९।०२०।१ गिरयः प्रत्यदृश्यन्त नानायुध-मुचो ऽनघ
  
भ्प्_०३।१९।०२०।२ दिग्-वाससो यातुधान्यः शूलिन्यो मुक्त-मूर्धजाः
  
भ्प्_०३।१९।०२१।१ बहुभिर् यक्ष-रक्षोभिः पत्त्य्-अश्व-रथ-कुञ्जरैः
  
भ्प्_०३।१९।०२१।२ आततायिभिर् उत्सृष्टा हिंस्रा वाचो ऽतिवैशसाः
  
भ्प्_०३।१९।०२२।१ प्रादुष्कृतानां मायानाम् आसुरीणां विनाशयत्
  
भ्प्_०३।१९।०२२।२ सुदर्शनास्त्रं भगवान् प्रायुङ्क्त दयितं त्रि-पात्
  
भ्प्_०३।१९।०२३।१ तदा दितेः समभवत् सहसा हृदि वेपथुः
  
भ्प्_०३।१९।०२३।२ स्मरन्त्या भर्तुर् आदेशं स्तनाच् चासृक् प्रसुस्रुवे
  
भ्प्_०३।१९।०२४।१ विनष्टासु स्व-मायासु भूयश् चाव्रज्य केशवम्
  
भ्प्_०३।१९।०२४।२ रुषोपगूहमानो ऽमुं ददृशे ऽवस्थितं बहिः
  
भ्प्_०३।१९।०२५।१ तं मुष्टिभिर् विनिघ्नन्तं वज्र-सारैर् अधोक्षजः
  
भ्प्_०३।१९।०२५।२ करेण कर्ण-मूले ऽहन् यथा त्वाष्ट्रं मरुत्-पतिः
  
भ्प्_०३।१९।०२६।१ स आहतो विश्व-जिता ह्य् अवज्ञया परिभ्रमद्-गात्र उदस्त-लोचनः
  
भ्प्_०३।१९।०२६।२ विशीर्ण-बाह्व्-अङ्घ्रि-शिरोरुहो ऽपतद् यथा नगेन्द्रो लुलितो नभस्वता
  
भ्प्_०३।१९।०२७।१ क्षितौ शयानं तम् अकुण्ठ-वर्चसं कराल-दंष्ट्रं परिदष्ट-दच्छदम्
  
भ्प्_०३।१९।०२७।२ अजादयो वीक्ष्य शशंसुर् आगता अहो इमं को नु लभेत संस्थितिम्
  
भ्प्_०३।१९।०२८।१ यं योगिनो योग-समाधिना रहो ध्यायन्ति लिङ्गाद् असतो मुमुक्षया
  
भ्प्_०३।१९।०२८।२ तस्यैष दैत्य-ऋषभः पदाहतो मुखं प्रपश्यंस् तनुम् उत्ससर्ज ह
  
भ्प्_०३।१९।०२९।१ एतौ तौ पार्षदाव् अस्य शापाद् याताव् असद्-गतिम्
  
भ्प्_०३।१९।०२९।२ पुनः कतिपयैः स्थानं प्रपत्स्येते ह जन्मभिः
  
भ्प्_०३।१९।०३०।० देवा ऊचुः
  
भ्प्_०३।१९।०३०।१ नमो नमस् ते ऽखिल-यज्ञ-तन्तवे स्थितौ गृहीतामल-सत्त्व-मूर्तये
  
भ्प्_०३।१९।०३०।२ दिष्ट्या हतो ऽयं जगताम् अरुन्तुदस् त्वत्-पाद-भक्त्या वयम् ईश निर्वृताः
  
भ्प्_०३।१९।०३१।० मैत्रेय उवाच
  
भ्प्_०३।१९।०३१।१ एवं हिरण्याक्षम् असह्य-विक्रमं स सादयित्वा हरिर् आदि-सूकरः
  
भ्प्_०३।१९।०३१।२ जगाम लोकं स्वम् अखण्डितोत्सवं समीडितः पुष्कर-विष्टरादिभिः
  
भ्प्_०३।१९।०३२।१ मया यथानूक्तम् अवादि ते हरेः कृतावतारस्य सुमित्र चेष्टितम्
  
भ्प्_०३।१९।०३२।२ यथा हिरण्याक्ष उदार-विक्रमो महा-मृधे क्रीडनवन् निराकृतः
  
भ्प्_०३।१९।०३३।० सूत उवाच
  
भ्प्_०३।१९।०३३।१ इति कौषारवाख्याताम् आश्रुत्य भगवत्-कथाम्
  
भ्प्_०३।१९।०३३।२ क्षत्तानन्दं परं लेभे महा-भागवतो द्विज
  
भ्प्_०३।१९।०३४।१ अन्येषां पुण्य-श्लोकानाम् उद्दाम-यशसां सताम्
  
भ्प्_०३।१९।०३४।२ उपश्रुत्य भवेन् मोदः श्रीवत्साङ्कस्य किं पुनः
  
भ्प्_०३।१९।०३५।१ यो गजेन्द्रं झष-ग्रस्तं ध्यायन्तं चरणाम्बुजम्
  
भ्प्_०३।१९।०३५।२ क्रोशन्तीनां करेणूनां कृच्छ्रतो ऽमोचयद् द्रुतम्
  
भ्प्_०३।१९।०३६।१ तं सुखाराध्यम् ऋजुभिर् अनन्य-शरणैर् नृभिः
  
भ्प्_०३।१९।०३६।२ कृतज्ञः को न सेवेत दुराराध्यम् असाधुभिः
  
भ्प्_०३।१९।०३७।१ यो वै हिरण्याक्ष-वधं महाद्भुतं विक्रीडितं कारण-सूकरात्मनः
  
भ्प्_०३।१९।०३७।२ शृणोति गायत्य् अनुमोदते ऽञ्जसा विमुच्यते ब्रह्म-वधाद् अपि द्विजाः
  
भ्प्_०३।१९।०३८।१ एतन् महा-पुण्यम् अलं पवित्रं धन्यं यशस्यं पदम् आयुर्-आशिषाम्
  
भ्प्_०३।१९।०३८।२ प्राणेन्द्रियाणां युधि शौर्य-वर्धनं नारायणो ऽन्ते गतिर् अङ्ग शृण्वताम्
  
भ्प्_०३।२०।००१।० शौनक उवाच
  
भ्प्_०३।२०।००१।१ महीं प्रतिष्ठाम् अध्यस्य सौते स्वायम्भुवो मनुः
  
भ्प्_०३।२०।००१।२ कान्य् अन्वतिष्ठद् द्वाराणि मार्गायावर-जन्मनाम्
  
भ्प्_०३।२०।००२।१ क्षत्ता महा-भागवतः कृष्णस्यैकान्तिकः सुहृत्
  
भ्प्_०३।२०।००२।२ यस् तत्याजाग्रजं कृष्णे सापत्यम् अघवान् इति
  
भ्प्_०३।२०।००३।१ द्वैपायनाद् अनवरो महित्वे तस्य देहजः
  
भ्प्_०३।२०।००३।२ सर्वात्मना श्रितः कृष्णं तत्-परांश् चाप्य् अनुव्रतः
  
भ्प्_०३।२०।००४।१ किम् अन्वपृच्छन् मैत्रेयं विरजास् तीर्थ-सेवया
  
भ्प्_०३।२०।००४।२ उपगम्य कुशावर्त आसीनं तत्त्व-वित्तमम्
  
भ्प्_०३।२०।००५।१ तयोः संवदतोः सूत प्रवृत्ता ह्य् अमलाः कथाः
  
भ्प्_०३।२०।००५।२ आपो गाङ्गा इवाघ-घ्नीर् हरेः पादाम्बुजाश्रयाः
  
भ्प्_०३।२०।००६।१ ता नः कीर्तय भद्रं ते कीर्तन्योदार-कर्मणः
  
भ्प्_०३।२०।००६।२ रसज्ञः को नु तृप्येत हरि-लीलामृतं पिबन्
  
भ्प्_०३।२०।००७।१ एवम् उग्रश्रवाः पृष्ट ऋषिभिर् नैमिषायनैः
  
भ्प्_०३।२०।००७।२ भगवत्य् अर्पिताध्यात्मस् तान् आह श्रूयताम् इति
  
भ्प्_०३।२०।००८।० सूत उवाच
  
भ्प्_०३।२०।००८।१ हरेर् धृत-क्रोड-तनोः स्व-मायया निशम्य गोर् उद्धरणं रसातलात्
  
भ्प्_०३।२०।००८।२ लीलां हिरण्याक्षम् अवज्ञया हतं सञ्जात-हर्षो मुनिम् आह भारतः
  
भ्प्_०३।२०।००९।० विदुर उवाच
  
भ्प्_०३।२०।००९।१ प्रजापति-पतिः सृष्ट्वा प्रजा-सर्गे प्रजापतीन्
  
भ्प्_०३।२०।००९।२ किम् आरभत मे ब्रह्मन् प्रब्रूह्य् अव्यक्त-मार्ग-वित्
  
भ्प्_०३।२०।०१०।१ ये मरीच्य्-आदयो विप्रा यस् तु स्वायम्भुवो मनुः
  
भ्प्_०३।२०।०१०।२ ते वै ब्रह्मण आदेशात् कथम् एतद् अभावयन्
  
भ्प्_०३।२०।०११।१ स-द्वितीयाः किम् असृजन् स्वतन्त्रा उत कर्मसु
  
भ्प्_०३।२०।०११।२ आहो स्वित् संहताः सर्व इदं स्म समकल्पयन्
  
भ्प्_०३।२०।०१२।० मैत्रेय उवाच
  
भ्प्_०३।२०।०१२।१ दैवेन दुर्वितर्क्येण परेणानिमिषेण च
  
भ्प्_०३।२०।०१२।२ जात-क्षोभाद् भगवतो महान् आसीद् गुण-त्रयात्
  
भ्प्_०३।२०।०१३।१ रजः-प्रधानान् महतस् त्रि-लिङ्गो दैव-चोदितात्
  
भ्प्_०३।२०।०१३।२ जातः ससर्ज भूतादिर् वियद्-आदीनि पञ्चशः
  
भ्प्_०३।२०।०१४।१ तानि चैकैकशः स्रष्टुम् असमर्थानि भौतिकम्
  
भ्प्_०३।२०।०१४।२ संहत्य दैव-योगेन हैमम् अण्डम् अवासृजन्
  
भ्प्_०३।२०।०१५।१ सो ऽशयिष्टाब्धि-सलिले आण्डकोशो निरात्मकः
  
भ्प्_०३।२०।०१५।२ साग्रं वै वर्ष-साहस्रम् अन्ववात्सीत् तम् ईश्वरः
  
भ्प्_०३।२०।०१६।१ तस्य नाभेर् अभूत् पद्मं सहस्रार्कोरु-दीधिति
  
भ्प्_०३।२०।०१६।२ सर्व-जीवनिकायौको यत्र स्वयम् अभूत् स्वराट्
  
भ्प्_०३।२०।०१७।१ सो ऽनुविष्टो भगवता यः शेते सलिलाशये
  
भ्प्_०३।२०।०१७।२ लोक-संस्थां यथा पूर्वं निर्ममे संस्थया स्वया
  
भ्प्_०३।२०।०१८।१ ससर्ज च्छाययाविद्यां पञ्च-पर्वाणम् अग्रतः
  
भ्प्_०३।२०।०१८।२ तामिस्रम् अन्ध-तामिस्रं तमो मोहो महा-तमः
  
भ्प्_०३।२०।०१९।१ विससर्जात्मनः कायं नाभिनन्दंस् तमोमयम्
  
भ्प्_०३।२०।०१९।२ जगृहुर् यक्ष-रक्षांसि रात्रिं क्षुत्-तृट्-समुद्भवाम्
  
भ्प्_०३।२०।०२०।१ क्षुत्-तृड्भ्याम् उपसृष्टास् ते तं जग्धुम् अभिदुद्रुवुः
  
भ्प्_०३।२०।०२०।२ मा रक्षतैनं जक्षध्वम् इत्य् ऊचुः क्षुत्-तृड्-अर्दिताः
  
भ्प्_०३।२०।०२१।१ देवस् तान् आह संविग्नो मा मां जक्षत रक्षत
  
भ्प्_०३।२०।०२१।२ अहो मे यक्ष-रक्षांसि प्रजा यूयं बभूविथ
  
भ्प्_०३।२०।०२२।१ देवताः प्रभया या या दीव्यन् प्रमुखतो ऽसृजत्
  
भ्प्_०३।२०।०२२।२ ते अहार्षुर् देवयन्तो विसृष्टां तां प्रभाम् अहः
  
भ्प्_०३।२०।०२३।१ देवो ऽदेवाञ् जघनतः सृजति स्मातिलोलुपान्
  
भ्प्_०३।२०।०२३।२ त एनं लोलुपतया मैथुनायाभिपेदिरे
  
भ्प्_०३।२०।०२४।१ ततो हसन् स भगवान् असुरैर् निरपत्रपैः
  
भ्प्_०३।२०।०२४।२ अन्वीयमानस् तरसा क्रुद्धो भीतः परापतत्
  
भ्प्_०३।२०।०२५।१ स उपव्रज्य वरदं प्रपन्नार्ति-हरं हरिम्
  
भ्प्_०३।२०।०२५।२ अनुग्रहाय भक्तानाम् अनुरूपात्म-दर्शनम्
  
भ्प्_०३।२०।०२६।१ पाहि मां परमात्मंस् ते प्रेषणेनासृजं प्रजाः
  
भ्प्_०३।२०।०२६।२ ता इमा यभितुं पापा उपाक्रामन्ति मां प्रभो
  
भ्प्_०३।२०।०२७।१ त्वम् एकः किल लोकानां क्लिष्टानां क्लेश-नाशनः
  
भ्प्_०३।२०।०२७।२ त्वम् एकः क्लेशदस् तेषाम् अनासन्न-पदां तव
  
भ्प्_०३।२०।०२८।१ सो ऽवधार्यास्य कार्पण्यं विविक्ताध्यात्म-दर्शनः
  
भ्प्_०३।२०।०२८।२ विमुञ्चात्म-तनुं घोराम् इत्य् उक्तो विमुमोच ह
  
भ्प्_०३।२०।०२९।१ तां क्वणच्-चरणाम्भोजां मद-विह्वल-लोचनाम्
  
भ्प्_०३।२०।०२९।२ काञ्ची-कलाप-विलसद्- दुकूल-च्छन्न-रोधसम्
  
भ्प्_०३।२०।०३०।१ अन्योन्य-श्लेषयोत्तुङ्ग- निरन्तर-पयोधराम्
  
भ्प्_०३।२०।०३०।२ सुनासां सुद्विजां स्निग्ध- हास-लीलावलोकनाम्
  
भ्प्_०३।२०।०३१।१ गूहन्तीं व्रीडयात्मानं नीलालक-वरूथिनीम्
  
भ्प्_०३।२०।०३१।२ उपलभ्यासुरा धर्म सर्वे सम्मुमुहुः स्त्रियम्
  
भ्प्_०३।२०।०३२।१ अहो रूपम् अहो धैर्यम् अहो अस्या नवं वयः
  
भ्प्_०३।२०।०३२।२ मध्ये कामयमानानाम् अकामेव विसर्पति
  
भ्प्_०३।२०।०३३।१ वितर्कयन्तो बहुधा तां सन्ध्यां प्रमदाकृतिम्
  
भ्प्_०३।२०।०३३।२ अभिसम्भाव्य विश्रम्भात् पर्यपृच्छन् कुमेधसः
  
भ्प्_०३।२०।०३४।१ कासि कस्यासि रम्भोरु को वार्थस् ते ऽत्र भामिनि
  
भ्प्_०३।२०।०३४।२ रूप-द्रविण-पण्येन दुर्भगान् नो विबाधसे
  
भ्प्_०३।२०।०३५।१ या वा काचित् त्वम् अबले दिष्ट्या सन्दर्शनं तव
  
भ्प्_०३।२०।०३५।२ उत्सुनोषीक्षमाणानां कन्दुक-क्रीडया मनः
  
भ्प्_०३।२०।०३६।१ नैकत्र ते जयति शालिनि पाद-पद्मं
  
भ्प्_०३।२०।०३६।२ घ्नन्त्या मुहुः कर-तलेन पतत्-पतङ्गम्
  
भ्प्_०३।२०।०३६।३ मध्यं विषीदति बृहत्-स्तन-भार-भीतं
  
भ्प्_०३।२०।०३६।४ शान्तेव दृष्टिर् अमला सुशिखा-समूहः
  
भ्प्_०३।२०।०३७।१ इति सायन्तनीं सन्ध्याम् असुराः प्रमदायतीम्
  
भ्प्_०३।२०।०३७।२ प्रलोभयन्तीं जगृहुर् मत्वा मूढ-धियः स्त्रियम्
  
भ्प्_०३।२०।०३८।१ प्रहस्य भाव-गम्भीरं जिघ्रन्त्यात्मानम् आत्मना
  
भ्प्_०३।२०।०३८।२ कान्त्या ससर्ज भगवान् गन्धर्वाप्सरसां गणान्
  
भ्प्_०३।२०।०३९।१ विससर्ज तनुं तां वै ज्योत्स्नां कान्तिमतीं प्रियाम्
  
भ्प्_०३।२०।०३९।२ त एव चाददुः प्रीत्या विश्वावसु-पुरोगमाः
  
भ्प्_०३।२०।०४०।१ सृष्ट्वा भूत-पिशाचांश् च भगवान् आत्म-तन्द्रिणा
  
भ्प्_०३।२०।०४०।२ दिग्-वाससो मुक्त-केशान् वीक्ष्य चामीलयद् दृशौ
  
भ्प्_०३।२०।०४१।१ जगृहुस् तद्-विसृष्टां तां जृम्भणाख्यां तनुं प्रभोः
  
भ्प्_०३।२०।०४१।२ निद्राम् इन्द्रिय-विक्लेदो यया भूतेषु दृश्यते
  
भ्प्_०३।२०।०४१।३ येनोच्छिष्टान् धर्षयन्ति तम् उन्मादं प्रचक्षते
  
भ्प्_०३।२०।०४२।१ ऊर्जस्वन्तं मन्यमान आत्मानं भगवान् अजः
  
भ्प्_०३।२०।०४२।२ साध्यान् गणान् पितृ-गणान् परोक्षेणासृजत् प्रभुः
  
भ्प्_०३।२०।०४३।१ त आत्म-सर्गं तं कायं पितरः प्रतिपेदिरे
  
भ्प्_०३।२०।०४३।२ साध्येभ्यश् च पितृभ्यश् च कवयो यद् वितन्वते
  
भ्प्_०३।२०।०४४।१ सिद्धान् विद्याधरांश् चैव तिरोधानेन सो ऽसृजत्
  
भ्प्_०३।२०।०४४।२ तेभ्यो ऽददात् तम् आत्मानम् अन्तर्धानाख्यम् अद्भुतम्
  
भ्प्_०३।२०।०४५।१ स किन्नरान् किम्पुरुषान् प्रत्यात्म्येनासृजत् प्रभुः
  
भ्प्_०३।२०।०४५।२ मानयन्न् आत्मनात्मानम् आत्माभासं विलोकयन्
  
भ्प्_०३।२०।०४६।१ ते तु तज् जगृहू रूपं त्यक्तं यत् परमेष्ठिना
  
भ्प्_०३।२०।०४६।२ मिथुनी-भूय गायन्तस् तम् एवोषसि कर्मभिः
  
भ्प्_०३।२०।०४७।१ देहेन वै भोगवता शयानो बहु-चिन्तया
  
भ्प्_०३।२०।०४७।२ सर्गे ऽनुपचिते क्रोधाद् उत्ससर्ज ह तद् वपुः
  
भ्प्_०३।२०।०४८।१ ये ऽहीयन्तामुतः केशा अहयस् ते ऽङ्ग जज्ञिरे
  
भ्प्_०३।२०।०४८।२ सर्पाः प्रसर्पतः क्रूरा नागा भोगोरु-कन्धराः
  
भ्प्_०३।२०।०४९।१ स आत्मानं मन्यमानः कृत-कृत्यम् इवात्मभूः
  
भ्प्_०३।२०।०४९।२ तदा मनून् ससर्जान्ते मनसा लोक-भावनान्
  
भ्प्_०३।२०।०५०।१ तेभ्यः सो ऽसृजत् स्वीयं पुरं पुरुषम् आत्मवान्
  
भ्प्_०३।२०।०५०।२ तान् दृष्ट्वा ये पुरा सृष्टाः प्रशशंसुः प्रजापतिम्
  
भ्प्_०३।२०।०५१।१ अहो एतज् जगत्-स्रष्टः सुकृतं बत ते कृतम्
  
भ्प्_०३।२०।०५१।२ प्रतिष्ठिताः क्रिया यस्मिन् साकम् अन्नम् अदाम हे
  
भ्प्_०३।२०।०५२।१ तपसा विद्यया युक्तो योगेन सुसमाधिना
  
भ्प्_०३।२०।०५२।२ ऋषीन् ऋषिर् हृषीकेशः ससर्जाभिमताः प्रजाः
  
भ्प्_०३।२०।०५३।१ तेभ्यश् चैकैकशः स्वस्य देहस्यांशम् अदाद् अजः
  
भ्प्_०३।२०।०५३।२ यत् तत् समाधि-योगर्द्धि- तपो-विद्या-विरक्तिमत्
  
भ्प्_०३।२१।००१।० विदुर उवाच
  
भ्प्_०३।२१।००१।१ स्वायम्भुवस्य च मनोर् अंशः परम-सम्मतः
  
भ्प्_०३।२१।००१।२ कथ्यतां भगवन् यत्र मैथुनेनैधिरे प्रजाः
  
भ्प्_०३।२१।००२।१ प्रियव्रतोत्तानपादौ सुतौ स्वायम्भुवस्य वै
  
भ्प्_०३।२१।००२।२ यथा-धर्मं जुगुपतुः सप्त-द्वीपवतीं महीम्
  
भ्प्_०३।२१।००३।१ तस्य वै दुहिता ब्रह्मन् देवहूतीति विश्रुता
  
भ्प्_०३।२१।००३।२ पत्नी प्रजापतेर् उक्ता कर्दमस्य त्वयानघ
  
भ्प्_०३।२१।००४।१ तस्यां स वै महा-योगी युक्तायां योग-लक्षणैः
  
भ्प्_०३।२१।००४।२ ससर्ज कतिधा वीर्यं तन् मे शुश्रूषवे वद
  
भ्प्_०३।२१।००५।१ रुचिर् यो भगवान् ब्रह्मन् दक्षो वा ब्रह्मणः सुतः
  
भ्प्_०३।२१।००५।२ यथा ससर्ज भूतानि लब्ध्वा भार्यां च मानवीम्
  
भ्प्_०३।२१।००६।० मैत्रेय उवाच
  
भ्प्_०३।२१।००६।१ प्रजाः सृजेति भगवान् कर्दमो ब्रह्मणोदितः
  
भ्प्_०३।२१।००६।२ सरस्वत्यां तपस् तेपे सहस्राणां समा दश
  
भ्प्_०३।२१।००७।१ ततः समाधि-युक्तेन क्रिया-योगेन कर्दमः
  
भ्प्_०३।२१।००७।२ सम्प्रपेदे हरिं भक्त्या प्रपन्न-वरदाशुषम्
  
भ्प्_०३।२१।००८।१ तावत् प्रसन्नो भगवान् पुष्कराक्षः कृते युगे
  
भ्प्_०३।२१।००८।२ दर्शयाम् आस तं क्षत्तः शाब्दं ब्रह्म दधद् वपुः
  
भ्प्_०३।२१।००९।१ स तं विरजम् अर्काभं सित-पद्मोत्पल-स्रजम्
  
भ्प्_०३।२१।००९।२ स्निग्ध-नीलालक-व्रात- वक्त्राब्जं विरजो ऽम्बरम्
  
भ्प्_०३।२१।०१०।१ किरीटिनं कुण्डलिनं शङ्ख-चक्र-गदा-धरम्
  
भ्प्_०३।२१।०१०।२ श्वेतोत्पल-क्रीडनकं मनः-स्पर्श-स्मितेक्षणम्
  
भ्प्_०३।२१।०११।१ विन्यस्त-चरणाम्भोजम् अंस-देशे गरुत्मतः
  
भ्प्_०३।२१।०११।२ दृष्ट्वा खे ऽवस्थितं वक्षः- श्रियं कौस्तुभ-कन्धरम्
  
भ्प्_०३।२१।०१२।१ जात-हर्षो ऽपतन् मूर्ध्ना क्षितौ लब्ध-मनोरथः
  
भ्प्_०३।२१।०१२।२ गीर्भिस् त्व् अभ्यगृणात् प्रीति- स्वभावात्मा कृताञ्जलिः
  
भ्प्_०३।२१।०१३।० ऋषिर् उवाच
  
भ्प्_०३।२१।०१३।१ जुष्टं बताद्याखिल-सत्त्व-राशेः सांसिद्ध्यम् अक्ष्णोस् तव दर्शनान् नः
  
भ्प्_०३।२१।०१३।२ यद्-दर्शनं जन्मभिर् ईड्य सद्भिर् आशासते योगिनो रूढ-योगाः
  
भ्प्_०३।२१।०१४।१ ये मायया ते हत-मेधसस् त्वत्- पादारविन्दं भव-सिन्धु-पोतम्
  
भ्प्_०३।२१।०१४।२ उपासते काम-लवाय तेषां रासीश कामान् निरये ऽपि ये स्युः
  
भ्प्_०३।२१।०१५।१ तथा स चाहं परिवोढु-कामः समान-शीलां गृहमेध-धेनुम्
  
भ्प्_०३।२१।०१५।२ उपेयिवान् मूलम् अशेष-मूलं दुराशयः काम-दुघाङ्घ्रिपस्य
  
भ्प्_०३।२१।०१६।१ प्रजापतेस् ते वचसाधीश तन्त्या लोकः किलायं काम-हतो ऽनुबद्धः
  
भ्प्_०३।२१।०१६।२ अहं च लोकानुगतो वहामि बलिं च शुक्लानिमिषाय तुभ्यम्
  
भ्प्_०३।२१।०१७।१ लोकांश् च लोकानुगतान् पशूंश् च हित्वा श्रितास् ते चरणातपत्रम्
  
भ्प्_०३।२१।०१७।२ परस्परं त्वद्-गुण-वाद-सीधु- पीयूष-निर्यापित-देह-धर्माः
  
भ्प्_०३।२१।०१८।१ न ते ऽजराक्ष-भ्रमिर् आयुर् एषां त्रयोदशारं त्रि-शतं षष्टि-पर्व
  
भ्प्_०३।२१।०१८।२ षण्-नेम्य् अनन्त-च्छदि यत् त्रि-णाभि कराल-स्रोतो जगद् आच्छिद्य धावत्
  
भ्प्_०३।२१।०१९।१ एकः स्वयं सन् जगतः सिसृक्षया- द्वितीययात्मन्न् अधि-योगमायया
  
भ्प्_०३।२१।०१९।२ सृजस्य् अदः पासि पुनर् ग्रसिष्यसे यथोर्ण-नाभिर् भगवन् स्व-शक्तिभिः
  
भ्प्_०३।२१।०२०।१ नैतद् बताधीश पदं तवेप्सितं यन् मायया नस् तनुषे भूत-सूक्ष्मम्
  
भ्प्_०३।२१।०२०।२ अनुग्रहायास्त्व् अपि यर्हि मायया लसत्-तुलस्या भगवान् विलक्षितः
  
भ्प्_०३।२१।०२१।१ तं त्वानुभूत्योपरत-क्रियार्थं स्व-मायया वर्तित-लोक-तन्त्रम्
  
भ्प्_०३।२१।०२१।२ नमाम्य् अभीक्ष्णं नमनीय-पाद- सरोजम् अल्पीयसि काम-वर्षम्
  
भ्प्_०३।२१।०२२।० ऋषिर् उवाच
  
भ्प्_०३।२१।०२२।१ इत्य् अव्यलीकं प्रणुतो ऽब्ज-नाभस् तम् आबभाषे वचसामृतेन
  
भ्प्_०३।२१।०२२।२ सुपर्ण-पक्षोपरि रोचमानः प्रेम-स्मितोद्वीक्षण-विभ्रमद्-भ्रूः
  
भ्प्_०३।२१।०२३।० श्री-भगवान् उवाच
  
भ्प्_०३।२१।०२३।१ विदित्वा तव चैत्यं मे पुरैव समयोजि तत्
  
भ्प्_०३।२१।०२३।२ यद्-अर्थम् आत्म-नियमैस् त्वयैवाहं समर्चितः
  
भ्प्_०३।२१।०२४।१ न वै जातु मृषैव स्यात् प्रजाध्यक्ष मद्-अर्हणम्
  
भ्प्_०३।२१।०२४।२ भवद्-विधेष्व् अतितरां मयि सङ्गृभितात्मनाम्
  
भ्प्_०३।२१।०२५।१ प्रजापति-सुतः सम्राण् मनुर् विख्यात-मङ्गलः
  
भ्प्_०३।२१।०२५।२ ब्रह्मावर्तं यो ऽधिवसन् शास्ति सप्तार्णवां महीम्
  
भ्प्_०३।२१।०२६।१ स चेह विप्र राजर्षिर् महिष्या शतरूपया
  
भ्प्_०३।२१।०२६।२ आयास्यति दिदृक्षुस् त्वां परश्वो धर्म-कोविदः
  
भ्प्_०३।२१।०२७।१ आत्मजाम् असितापाङ्गीं वयः-शील-गुणान्विताम्
  
भ्प्_०३।२१।०२७।२ मृगयन्तीं पतिं दास्यत्य् अनुरूपाय ते प्रभो
  
भ्प्_०३।२१।०२८।१ समाहितं ते हृदयं यत्रेमान् परिवत्सरान्
  
भ्प्_०३।२१।०२८।२ सा त्वां ब्रह्मन् नृप-वधूः कामम् आशु भजिष्यति
  
भ्प्_०३।२१।०२९।१ या त आत्म-भृतं वीर्यं नवधा प्रसविष्यति
  
भ्प्_०३।२१।०२९।२ वीर्ये त्वदीये ऋषय आधास्यन्त्य् अञ्जसात्मनः
  
भ्प्_०३।२१।०३०।१ त्वं च सम्यग् अनुष्ठाय निदेशं म उशत्तमः
  
भ्प्_०३।२१।०३०।२ मयि तीर्थी-कृताशेष- क्रियार्थो मां प्रपत्स्यसे
  
भ्प्_०३।२१।०३१।१ कृत्वा दयां च जीवेषु दत्त्वा चाभयम् आत्मवान्
  
भ्प्_०३।२१।०३१।२ मय्य् आत्मानं सह जगद् द्रक्ष्यस्य् आत्मनि चापि माम्
  
भ्प्_०३।२१।०३२।१ सहाहं स्वांश-कलया त्वद्-वीर्येण महा-मुने
  
भ्प्_०३।२१।०३२।२ तव क्षेत्रे देवहूत्यां प्रणेष्ये तत्त्व-संहिताम्
  
भ्प्_०३।२१।०३३।० मैत्रेय उवाच
  
भ्प्_०३।२१।०३३।१ एवं तम् अनुभाष्याथ भगवान् प्रत्यग्-अक्षजः
  
भ्प्_०३।२१।०३३।२ जगाम बिन्दुसरसः सरस्वत्या परिश्रितात्
  
भ्प्_०३।२१।०३४।१ निरीक्षतस् तस्य ययाव् अशेष- सिद्धेश्वराभिष्टुत-सिद्ध-मार्गः
  
भ्प्_०३।२१।०३४।२ आकर्णयन् पत्र-रथेन्द्र-पक्षैर् उच्चारितं स्तोमम् उदीर्ण-साम
  
भ्प्_०३।२१।०३५।१ अथ सम्प्रस्थिते शुक्ले कर्दमो भगवान् ऋषिः
  
भ्प्_०३।२१।०३५।२ आस्ते स्म बिन्दुसरसि तं कालं प्रतिपालयन्
  
भ्प्_०३।२१।०३६।१ मनुः स्यन्दनम् आस्थाय शातकौम्भ-परिच्छदम्
  
भ्प्_०३।२१।०३६।२ आरोप्य स्वां दुहितरं स-भार्यः पर्यटन् महीम्
  
भ्प्_०३।२१।०३७।१ तस्मिन् सुधन्वन्न् अहनि भगवान् यत् समादिशत्
  
भ्प्_०३।२१।०३७।२ उपायाद् आश्रम-पदं मुनेः शान्त-व्रतस्य तत्
  
भ्प्_०३।२१।०३८।१ यस्मिन् भगवतो नेत्रान् न्यपतन्न् अश्रु-बिन्दवः
  
भ्प्_०३।२१।०३८।२ कृपया सम्परीतस्य प्रपन्ने ऽर्पितया भृशम्
  
भ्प्_०३।२१।०३९।१ तद् वै बिन्दुसरो नाम सरस्वत्या परिप्लुतम्
  
भ्प्_०३।२१।०३९।२ पुण्यं शिवामृत-जलं महर्षि-गण-सेवितम्
  
भ्प्_०३।२१।०४०।१ पुण्य-द्रुम-लता-जालैः कूजत्-पुण्य-मृग-द्विजैः
  
भ्प्_०३।२१।०४०।२ सर्वर्तु-फल-पुष्पाढ्यं वन-राजि-श्रियान्वितम्
  
भ्प्_०३।२१।०४१।१ मत्त-द्विज-गणैर् घुष्टं मत्त-भ्रमर-विभ्रमम्
  
भ्प्_०३।२१।०४१।२ मत्त-बर्हि-नटाटोपम् आह्वयन्-मत्त-कोकिलम्
  
भ्प्_०३।२१।०४२।१ कदम्ब-चम्पकाशोक- करञ्ज-बकुलासनैः
  
भ्प्_०३।२१।०४२।२ कुन्द-मन्दार-कुटजैश् चूत-पोतैर् अलङ्कृतम्
  
भ्प्_०३।२१।०४३।१ कारण्डवैः प्लवैर् हंसैः कुररैर् जल-कुक्कुटैः
  
भ्प्_०३।२१।०४३।२ सारसैश् चक्रवाकैश् च चकोरैर् वल्गु कूजितम्
  
भ्प्_०३।२१।०४४।१ तथैव हरिणैः क्रोडैः श्वाविद्-गवय-कुञ्जरैः
  
भ्प्_०३।२१।०४४।२ गोपुच्छैर् हरिभिर् मर्कैर् नकुलैर् नाभिभिर् वृतम्
  
भ्प्_०३।२१।०४५।१ प्रविश्य तत् तीर्थ-वरम् आदि-राजः सहात्मजः
  
भ्प्_०३।२१।०४५।२ ददर्श मुनिम् आसीनं तस्मिन् हुत-हुताशनम्
  
भ्प्_०३।२१।०४६।१ विद्योतमानं वपुषा तपस्य् उग्र-युजा चिरम्
  
भ्प्_०३।२१।०४६।२ नातिक्षामं भगवतः स्निग्धापाङ्गावलोकनात्
  
भ्प्_०३।२१।०४६।३ तद्-व्याहृतामृत-कला- पीयूष-श्रवणेन च
  
भ्प्_०३।२१।०४७।१ प्रांशुं पद्म-पलाशाक्षं जटिलं चीर-वाससम्
  
भ्प्_०३।२१।०४७।२ उपसंश्रित्य मलिनं यथार्हणम् असंस्कृतम्
  
भ्प्_०३।२१।०४८।१ अथोटजम् उपायातं नृदेवं प्रणतं पुरः
  
भ्प्_०३।२१।०४८।२ सपर्यया पर्यगृह्णात् प्रतिनन्द्यानुरूपया
  
भ्प्_०३।२१।०४९।१ गृहीतार्हणम् आसीनं संयतं प्रीणयन् मुनिः
  
भ्प्_०३।२१।०४९।२ स्मरन् भगवद्-आदेशम् इत्य् आह श्लक्ष्णया गिरा
  
भ्प्_०३।२१।०५०।१ नूनं चङ्क्रमणं देव सतां संरक्षणाय ते
  
भ्प्_०३।२१।०५०।२ वधाय चासतां यस् त्वं हरेः शक्तिर् हि पालिनी
  
भ्प्_०३।२१।०५१।१ यो ऽर्केन्द्व्-अग्नीन्द्र-वायूनां यम-धर्म-प्रचेतसाम्
  
भ्प्_०३।२१।०५१।२ रूपाणि स्थान आधत्से तस्मै शुक्लाय ते नमः
  
भ्प्_०३।२१।०५२।१ न यदा रथम् आस्थाय जैत्रं मणि-गणार्पितम्
  
भ्प्_०३।२१।०५२।२ विस्फूर्जच्-चण्ड-कोदण्डो रथेन त्रासयन्न् अघान्
  
भ्प्_०३।२१।०५३।१ स्व-सैन्य-चरण-क्षुण्णं वेपयन् मण्डलं भुवः
  
भ्प्_०३।२१।०५३।२ विकर्षन् बृहतीं सेनां पर्यटस्य् अंशुमान् इव
  
भ्प्_०३।२१।०५४।१ तदैव सेतवः सर्वे वर्णाश्रम-निबन्धनाः
  
भ्प्_०३।२१।०५४।२ भगवद्-रचिता राजन् भिद्येरन् बत दस्युभिः
  
भ्प्_०३।२१।०५५।१ अधर्मश् च समेधेत लोलुपैर् व्यङ्कुशैर् नृभिः
  
भ्प्_०३।२१।०५५।२ शयाने त्वयि लोको ऽयं दस्यु-ग्रस्तो विनङ्क्ष्यति
  
भ्प्_०३।२१।०५६।१ अथापि पृच्छे त्वां वीर यद्-अर्थं त्वम् इहागतः
  
भ्प्_०३।२१।०५६।२ तद् वयं निर्व्यलीकेन प्रतिपद्यामहे हृदा
  
भ्प्_०३।२२।००१।० मैत्रेय उवाच
  
भ्प्_०३।२२।००१।१ एवम् आविष्कृताशेष- गुण-कर्मोदयो मुनिम्
  
भ्प्_०३।२२।००१।२ सव्रीड इव तं सम्राड् उपारतम् उवाच ह
  
भ्प्_०३।२२।००२।० मनुर् उवाच
  
भ्प्_०३।२२।००२।१ ब्रह्मासृजत् स्व-मुखतो युष्मान् आत्म-परीप्सया
  
भ्प्_०३।२२।००२।२ छन्दोमयस् तपो-विद्या- योग-युक्तान् अलम्पटान्
  
भ्प्_०३।२२।००३।१ तत्-त्राणायासृजच् चास्मान् दोः-सहस्रात् सहस्र-पात्
  
भ्प्_०३।२२।००३।२ हृदयं तस्य हि ब्रह्म क्षत्रम् अङ्गं प्रचक्षते
  
भ्प्_०३।२२।००४।१ अतो ह्य् अन्योन्यम् आत्मानं ब्रह्म क्षत्रं च रक्षतः
  
भ्प्_०३।२२।००४।२ रक्षति स्माव्ययो देवः स यः सद्-असद्-आत्मकः
  
भ्प्_०३।२२।००५।१ तव सन्दर्शनाद् एव च्छिन्ना मे सर्व-संशयाः
  
भ्प्_०३।२२।००५।२ यत् स्वयं भगवान् प्रीत्या धर्मम् आह रिरक्षिषोः
  
भ्प्_०३।२२।००६।१ दिष्ट्या मे भगवान् दृष्टो दुर्दर्शो यो ऽकृतात्मनाम्
  
भ्प्_०३।२२।००६।२ दिष्ट्या पाद-रजः स्पृष्टं शीर्ष्णा मे भवतः शिवम्
  
भ्प्_०३।२२।००७।१ दिष्ट्या त्वयानुशिष्टो ऽहं कृतश् चानुग्रहो महान्
  
भ्प्_०३।२२।००७।२ अपावृतैः कर्ण-रन्ध्रैर् जुष्टा दिष्ट्योशतीर् गिरः
  
भ्प्_०३।२२।००८।१ स भवान् दुहितृ-स्नेह- परिक्लिष्टात्मनो मम
  
भ्प्_०३।२२।००८।२ श्रोतुम् अर्हसि दीनस्य श्रावितं कृपया मुने
  
भ्प्_०३।२२।००९।१ प्रियव्रतोत्तानपदोः स्वसेयं दुहिता मम
  
भ्प्_०३।२२।००९।२ अन्विच्छति पतिं युक्तं वयः-शील-गुणादिभिः
  
भ्प्_०३।२२।०१०।१ यदा तु भवतः शील- श्रुत-रूप-वयो-गुणान्
  
भ्प्_०३।२२।०१०।२ अशृणोन् नारदाद् एषा त्वय्य् आसीत् कृत-निश्चया
  
भ्प्_०३।२२।०११।१ तत् प्रतीच्छ द्विजाग्र्येमां श्रद्धयोपहृतां मया
  
भ्प्_०३।२२।०११।२ सर्वात्मनानुरूपां ते गृहमेधिषु कर्मसु
  
भ्प्_०३।२२।०१२।१ उद्यतस्य हि कामस्य प्रतिवादो न शस्यते
  
भ्प्_०३।२२।०१२।२ अपि निर्मुक्त-सङ्गस्य काम-रक्तस्य किं पुनः
  
भ्प्_०३।२२।०१३।१ य उद्यतम् अनादृत्य कीनाशम् अभियाचते
  
भ्प्_०३।२२।०१३।२ क्षीयते तद्-यशः स्फीतं मानश् चावज्ञया हतः
  
भ्प्_०३।२२।०१४।१ अहं त्वाशृणवं विद्वन् विवाहार्थं समुद्यतम्
  
भ्प्_०३।२२।०१४।२ अतस् त्वम् उपकुर्वाणः प्रत्तां प्रतिगृहाण मे
  
भ्प्_०३।२२।०१५।० ऋषिर् उवाच
  
भ्प्_०३।२२।०१५।१ बाढम् उद्वोढु-कामो ऽहम् अप्रत्ता च तवात्मजा
  
भ्प्_०३।२२।०१५।२ आवयोर् अनुरूपो ऽसाव् आद्यो वैवाहिको विधिः
  
भ्प्_०३।२२।०१६।१ कामः स भूयान् नरदेव ते ऽस्याः पुत्र्याः समाम्नाय-विधौ प्रतीतः
  
भ्प्_०३।२२।०१६।२ क एव ते तनयां नाद्रियेत स्वयैव कान्त्या क्षिपतीम् इव श्रियम्
  
भ्प्_०३।२२।०१७।१ यां हर्म्य-पृष्ठे क्वणद्-अङ्घ्रि-शोभां विक्रीडतीं कन्दुक-विह्वलाक्षीम्
  
भ्प्_०३।२२।०१७।२ विश्वावसुर् न्यपतत् स्वाद् विमानाद् विलोक्य सम्मोह-विमूढ-चेताः
  
भ्प्_०३।२२।०१८।१ तां प्रार्थयन्तीं ललना-ललामम् असेवित-श्री-चरणैर् अदृष्टाम्
  
भ्प्_०३।२२।०१८।२ वत्सां मनोर् उच्चपदः स्वसारं को नानुमन्येत बुधो ऽभियाताम्
  
भ्प्_०३।२२।०१९।१ अतो भजिष्ये समयेन साध्वीं यावत् तेजो बिभृयाद् आत्मनो मे
  
भ्प्_०३।२२।०१९।२ अतो धर्मान् पारमहंस्य-मुख्यान् शुक्ल-प्रोक्तान् बहु मन्ये ऽविहिंस्रान्
  
भ्प्_०३।२२।०२०।१ यतो ऽभवद् विश्वम् इदं विचित्रं संस्थास्यते यत्र च वावतिष्ठते
  
भ्प्_०३।२२।०२०।२ प्रजापतीनां पतिर् एष मह्यं परं प्रमाणं भगवान् अनन्तः
  
भ्प्_०३।२२।०२१।० मैत्रेय उवाच
  
भ्प्_०३।२२।०२१।१ स उग्र-धन्वन्न् इयद् एवाबभाषे आसीच् च तूष्णीम् अरविन्द-नाभम्
  
भ्प्_०३।२२।०२१।२ धियोपगृह्णन् स्मित-शोभितेन मुखेन चेतो लुलुभे देवहूत्याः
  
भ्प्_०३।२२।०२२।१ सो ऽनु ज्ञात्वा व्यवसितं महिष्या दुहितुः स्फुटम्
  
भ्प्_०३।२२।०२२।२ तस्मै गुण-गणाढ्याय ददौ तुल्यां प्रहर्षितः
  
भ्प्_०३।२२।०२३।१ शतरूपा महा-राज्ञी पारिबर्हान् महा-धनान्
  
भ्प्_०३।२२।०२३।२ दम्पत्योः पर्यदात् प्रीत्या भूषा-वासः परिच्छदान्
  
भ्प्_०३।२२।०२४।१ प्रत्तां दुहितरं सम्राट् सदृक्षाय गत-व्यथः
  
भ्प्_०३।२२।०२४।२ उपगुह्य च बाहुभ्याम् औत्कण्ठ्योन्मथिताशयः
  
भ्प्_०३।२२।०२५।१ अशक्नुवंस् तद्-विरहं मुञ्चन् बाष्प-कलां मुहुः
  
भ्प्_०३।२२।०२५।२ आसिञ्चद् अम्ब वत्सेति नेत्रोदैर् दुहितुः शिखाः
  
भ्प्_०३।२२।०२६।१ आमन्त्र्य तं मुनि-वरम् अनुज्ञातः सहानुगः
  
भ्प्_०३।२२।०२६।२ प्रतस्थे रथम् आरुह्य सभार्यः स्व-पुरं नृपः
  
भ्प्_०३।२२।०२७।१ उभयोर् ऋषि-कुल्यायाः सरस्वत्याः सुरोधसोः
  
भ्प्_०३।२२।०२७।२ ऋषीणाम् उपशान्तानां पश्यन्न् आश्रम-सम्पदः
  
भ्प्_०३।२२।०२८।१ तम् आयान्तम् अभिप्रेत्य ब्रह्मावर्तात् प्रजाः पतिम्
  
भ्प्_०३।२२।०२८।२ गीत-संस्तुति-वादित्रैः प्रत्युदीयुः प्रहर्षिताः
  
भ्प्_०३।२२।०२९।१ बर्हिष्मती नाम पुरी सर्व-सम्पत्-समन्विता
  
भ्प्_०३।२२।०२९।२ न्यपतन् यत्र रोमाणि यज्ञस्याङ्गं विधुन्वतः
  
भ्प्_०३।२२।०३०।१ कुशाः काशास् त एवासन् शश्वद्-धरित-वर्चसः
  
भ्प्_०३।२२।०३०।२ ऋषयो यैः पराभाव्य यज्ञ-घ्नान् यज्ञम् ईजिरे
  
भ्प्_०३।२२।०३१।१ कुश-काशमयं बर्हिर् आस्तीर्य भगवान् मनुः
  
भ्प्_०३।२२।०३१।२ अयजद् यज्ञ-पुरुषं लब्धा स्थानं यतो भुवम्
  
भ्प्_०३।२२।०३२।१ बर्हिष्मतीं नाम विभुर् यां निर्विश्य समावसत्
  
भ्प्_०३।२२।०३२।२ तस्यां प्रविष्टो भवनं ताप-त्रय-विनाशनम्
  
भ्प्_०३।२२।०३३।१ सभार्यः सप्रजः कामान् बुभुजे ऽन्याविरोधतः
  
भ्प्_०३।२२।०३३।२ सङ्गीयमान-सत्-कीर्तिः सस्त्रीभिः सुर-गायकैः
  
भ्प्_०३।२२।०३३।३ प्रत्य्-ऊषेष्व् अनुबद्धेन हृदा शृण्वन् हरेः कथाः
  
भ्प्_०३।२२।०३४।१ निष्णातं योगमायासु मुनिं स्वायम्भुवं मनुम्
  
भ्प्_०३।२२।०३४।२ यद् आभ्रंशयितुं भोगा न शेकुर् भगवत्-परम्
  
भ्प्_०३।२२।०३५।१ अयात-यामास् तस्यासन् यामाः स्वान्तर-यापनाः
  
भ्प्_०३।२२।०३५।२ शृण्वतो ध्यायतो विष्णोः कुर्वतो ब्रुवतः कथाः
  
भ्प्_०३।२२।०३६।१ स एवं स्वान्तरं निन्ये युगानाम् एक-सप्ततिम्
  
भ्प्_०३।२२।०३६।२ वासुदेव-प्रसङ्गेन परिभूत-गति-त्रयः
  
भ्प्_०३।२२।०३७।१ शारीरा मानसा दिव्या वैयासे ये च मानुषाः
  
भ्प्_०३।२२।०३७।२ भौतिकाश् च कथं क्लेशा बाधन्ते हरि-संश्रयम्
  
भ्प्_०३।२२।०३८।१ यः पृष्टो मुनिभिः प्राह धर्मान् नाना-विधान् छुभान्
  
भ्प्_०३।२२।०३८।२ नृणां वर्णाश्रमाणां च सर्व-भूत-हितः सदा
  
भ्प्_०३।२२।०३९।१ एतत् त आदि-राजस्य मनोश् चरितम् अद्भुतम्
  
भ्प्_०३।२२।०३९।२ वर्णितं वर्णनीयस्य तद्-अपत्योदयं शृणु
  
भ्प्_०३।२३।००१।० मैत्रेय उवाच
  
भ्प्_०३।२३।००१।१ पितृभ्यां प्रस्थिते साध्वी पतिम् इङ्गित-कोविदा
  
भ्प्_०३।२३।००१।२ नित्यं पर्यचरत् प्रीत्या भवानीव भवं प्रभुम्
  
भ्प्_०३।२३।००२।१ विश्रम्भेणात्म-शौचेन गौरवेण दमेन च
  
भ्प्_०३।२३।००२।२ शुश्रूषया सौहृदेन वाचा मधुरया च भोः
  
भ्प्_०३।२३।००३।१ विसृज्य कामं दम्भं च द्वेषं लोभम् अघं मदम्
  
भ्प्_०३।२३।००३।२ अप्रमत्तोद्यता नित्यं तेजीयांसम् अतोषयत्
  
भ्प्_०३।२३।००४।१ स वै देवर्षि-वर्यस् तां मानवीं समनुव्रताम्
  
भ्प्_०३।२३।००४।२ दैवाद् गरीयसः पत्युर् आशासानां महाशिषः
  
भ्प्_०३।२३।००५।१ कालेन भूयसा क्षामां कर्शितां व्रत-चर्यया
  
भ्प्_०३।२३।००५।२ प्रेम-गद्गदया वाचा पीडितः कृपयाब्रवीत्
  
भ्प्_०३।२३।००६।० कर्दम उवाच
  
भ्प्_०३।२३।००६।१ तुष्टो ऽहम् अद्य तव मानवि मानदायाः
  
भ्प्_०३।२३।००६।२ शुश्रूषया परमया परया च भक्त्या
  
भ्प्_०३।२३।००६।३ यो देहिनाम् अयम् अतीव सुहृत् स देहो
  
भ्प्_०३।२३।००६।४ नावेक्षितः समुचितः क्षपितुं मद्-अर्थे
  
भ्प्_०३।२३।००७।१ ये मे स्व-धर्म-निरतस्य तपः-समाधि-
  
भ्प्_०३।२३।००७।२ विद्यात्म-योग-विजिता भगवत्-प्रसादाः
  
भ्प्_०३।२३।००७।३ तान् एव ते मद्-अनुसेवनयावरुद्धान्
  
भ्प्_०३।२३।००७।४ दृष्टिं प्रपश्य वितराम्य् अभयान् अशोकान्
  
भ्प्_०३।२३।००८।१ अन्ये पुनर् भगवतो भ्रुव उद्विजृम्भ-
  
भ्प्_०३।२३।००८।२ विभ्रंशितार्थ-रचनाः किम् उरुक्रमस्य
  
भ्प्_०३।२३।००८।३ सिद्धासि भुङ्क्ष्व विभवान् निज-धर्म-दोहान्
  
भ्प्_०३।२३।००८।४ दिव्यान् नरैर् दुरधिगान् नृप-विक्रियाभिः
  
भ्प्_०३।२३।००९।१ एवं ब्रुवाणम् अबलाखिल-योगमाया-
  
भ्प्_०३।२३।००९।२ विद्या-विचक्षणम् अवेक्ष्य गताधिर् आसीत्
  
भ्प्_०३।२३।००९।३ सम्प्रश्रय-प्रणय-विह्वलया गिरेषद्-
  
भ्प्_०३।२३।००९।४ व्रीडावलोक-विलसद्-धसिताननाह
  
भ्प्_०३।२३।०१०।० देवहूतिर् उवाच
  
भ्प्_०३।२३।०१०।१ राद्धं बत द्विज-वृषैतद् अमोघ-योग-
  
भ्प्_०३।२३।०१०।२ मायाधिपे त्वयि विभो तद् अवैमि भर्तः
  
भ्प्_०३।२३।०१०।३ यस् ते ऽभ्यधायि समयः सकृद् अङ्ग-सङ्गो
  
भ्प्_०३।२३।०१०।४ भूयाद् गरीयसि गुणः प्रसवः सतीनाम्
  
भ्प्_०३।२३।०११।१ तत्रेति-कृत्यम् उपशिक्ष यथोपदेशं
  
भ्प्_०३।२३।०११।२ येनैष मे कर्शितो ऽतिरिरंसयात्मा
  
भ्प्_०३।२३।०११।३ सिद्ध्येत ते कृत-मनोभव-धर्षिताया
  
भ्प्_०३।२३।०११।४ दीनस् तद् ईश भवनं सदृशं विचक्ष्व
  
भ्प्_०३।२३।०१२।० मैत्रेय उवाच
  
भ्प्_०३।२३।०१२।१ प्रियायाः प्रियम् अन्विच्छन् कर्दमो योगम् आस्थितः
  
भ्प्_०३।२३।०१२।२ विमानं काम-गं क्षत्तस् तर्ह्य् एवाविरचीकरत्
  
भ्प्_०३।२३।०१३।१ सर्व-काम-दुघं दिव्यं सर्व-रत्न-समन्वितम्
  
भ्प्_०३।२३।०१३।२ सर्वर्द्ध्य्-उपचयोदर्कं मणि-स्तम्भैर् उपस्कृतम्
  
भ्प्_०३।२३।०१४।१ दिव्योपकरणोपेतं सर्व-काल-सुखावहम्
  
भ्प्_०३।२३।०१४।२ पट्टिकाभिः पताकाभिर् विचित्राभिर् अलङ्कृतम्
  
भ्प्_०३।२३।०१५।१ स्रग्भिर् विचित्र-माल्याभिर् मञ्जु-शिञ्जत्-षड्-अङ्घ्रिभिः
  
भ्प्_०३।२३।०१५।२ दुकूल-क्षौम-कौशेयैर् नाना-वस्त्रैर् विराजितम्
  
भ्प्_०३।२३।०१६।१ उपर्य् उपरि विन्यस्त- निलयेषु पृथक् पृथक्
  
भ्प्_०३।२३।०१६।२ क्षिप्तैः कशिपुभिः कान्तं पर्यङ्क-व्यजनासनैः
  
भ्प्_०३।२३।०१७।१ तत्र तत्र विनिक्षिप्त- नाना-शिल्पोपशोभितम्
  
भ्प्_०३।२३।०१७।२ महा-मरकत-स्थल्या जुष्टं विद्रुम-वेदिभिः
  
भ्प्_०३।२३।०१८।१ द्वाःसु विद्रुम-देहल्या भातं वज्र-कपाटवत्
  
भ्प्_०३।२३।०१८।२ शिखरेष्व् इन्द्रनीलेषु हेम-कुम्भैर् अधिश्रितम्
  
भ्प्_०३।२३।०१९।१ चक्षुष्मत् पद्मरागाग्र्यैर् वज्र-भित्तिषु निर्मितैः
  
भ्प्_०३।२३।०१९।२ जुष्टं विचित्र-वैतानैर् महार्हैर् हेम-तोरणैः
  
भ्प्_०३।२३।०२०।१ हंस-पारावत-व्रातैस् तत्र तत्र निकूजितम्
  
भ्प्_०३।२३।०२०।२ कृत्रिमान् मन्यमानैः स्वान् अधिरुह्याधिरुह्य च
  
भ्प्_०३।२३।०२१।१ विहार-स्थान-विश्राम- संवेश-प्राङ्गणाजिरैः
  
भ्प्_०३।२३।०२१।२ यथोपजोषं रचितैर् विस्मापनम् इवात्मनः
  
भ्प्_०३।२३।०२२।१ ईदृग् गृहं तत् पश्यन्तीं नातिप्रीतेन चेतसा
  
भ्प्_०३।२३।०२२।२ सर्व-भूताशयाभिज्ञः प्रावोचत् कर्दमः स्वयम्
  
भ्प्_०३।२३।०२३।१ निमज्ज्यास्मिन् ह्रदे भीरु विमानम् इदम् आरुह
  
भ्प्_०३।२३।०२३।२ इदं शुक्ल-कृतं तीर्थम् आशिषां यापकं नृणाम्
  
भ्प्_०३।२३।०२४।१ सा तद् भर्तुः समादाय वचः कुवलयेक्षणा
  
भ्प्_०३।२३।०२४।२ सरजं बिभ्रती वासो वेणी-भूतांश् च मूर्धजान्
  
भ्प्_०३।२३।०२५।१ अङ्गं च मल-पङ्केन सञ्छन्नं शबल-स्तनम्
  
भ्प्_०३।२३।०२५।२ आविवेश सरस्वत्याः सरः शिव-जलाशयम्
  
भ्प्_०३।२३।०२६।१ सान्तः सरसि वेश्म-स्थाः शतानि दश कन्यकाः
  
भ्प्_०३।२३।०२६।२ सर्वाः किशोर-वयसो ददर्शोत्पल-गन्धयः
  
भ्प्_०३।२३।०२७।१ तां दृष्ट्वा सहसोत्थाय प्रोचुः प्राञ्जलयः स्त्रियः
  
भ्प्_०३।२३।०२७।२ वयं कर्म-करीस् तुभ्यं शाधि नः करवाम किम्
  
भ्प्_०३।२३।०२८।१ स्नानेन तां महार्हेण स्नापयित्वा मनस्विनीम्
  
भ्प्_०३।२३।०२८।२ दुकूले निर्मले नूत्ने ददुर् अस्यै च मानदाः
  
भ्प्_०३।२३।०२९।१ भूषणानि परार्ध्यानि वरीयांसि द्युमन्ति च
  
भ्प्_०३।२३।०२९।२ अन्नं सर्व-गुणोपेतं पानं चैवामृतासवम्
  
भ्प्_०३।२३।०३०।१ अथादर्शे स्वम् आत्मानं स्रग्विणं विरजाम्बरम्
  
भ्प्_०३।२३।०३०।२ विरजं कृत-स्वस्त्ययनं कन्याभिर् बहु-मानितम्
  
भ्प्_०३।२३।०३१।१ स्नातं कृत-शिरः-स्नानं सर्वाभरण-भूषितम्
  
भ्प्_०३।२३।०३१।२ निष्क-ग्रीवं वलयिनं कूजत्-काञ्चन-नूपुरम्
  
भ्प्_०३।२३।०३२।१ श्रोण्योर् अध्यस्तया काञ्च्या काञ्चन्या बहु-रत्नया
  
भ्प्_०३।२३।०३२।२ हारेण च महार्हेण रुचकेन च भूषितम्
  
भ्प्_०३।२३।०३३।१ सुदता सुभ्रुवा श्लक्ष्ण- स्निग्धापाङ्गेन चक्षुषा
  
भ्प्_०३।२३।०३३।२ पद्म-कोश-स्पृधा नीलैर् अलकैश् च लसन्-मुखम्
  
भ्प्_०३।२३।०३४।१ यदा सस्मार ऋषभम् ऋषीणां दयितं पतिम्
  
भ्प्_०३।२३।०३४।२ तत्र चास्ते सह स्त्रीभिर् यत्रास्ते स प्रजापतिः
  
भ्प्_०३।२३।०३५।१ भर्तुः पुरस्ताद् आत्मानं स्त्री-सहस्र-वृतं तदा
  
भ्प्_०३।२३।०३५।२ निशाम्य तद्-योग-गतिं संशयं प्रत्यपद्यत
  
भ्प्_०३।२३।०३६।१ स तां कृत-मल-स्नानां विभ्राजन्तीम् अपूर्ववत्
  
भ्प्_०३।२३।०३६।२ आत्मनो बिभ्रतीं रूपं संवीत-रुचिर-स्तनीम्
  
भ्प्_०३।२३।०३७।१ विद्याधरी-सहस्रेण सेव्यमानां सुवाससम्
  
भ्प्_०३।२३।०३७।२ जात-भावो विमानं तद् आरोहयद् अमित्र-हन्
  
भ्प्_०३।२३।०३८।१ तस्मिन्न् अलुप्त-महिमा प्रिययानुरक्तो
  
भ्प्_०३।२३।०३८।२ विद्याधरीभिर् उपचीर्ण-वपुर् विमाने
  
भ्प्_०३।२३।०३८।३ बभ्राज उत्कच-कुमुद्-गणवान् अपीच्यस्
  
भ्प्_०३।२३।०३८।४ ताराभिर् आवृत इवोडु-पतिर् नभः-स्थः
  
भ्प्_०३।२३।०३९।१ तेनाष्ट-लोकप-विहार-कुलाचलेन्द्र-
  
भ्प्_०३।२३।०३९।२ द्रोणीष्व् अनङ्ग-सख-मारुत-सौभगासु
  
भ्प्_०३।२३।०३९।३ सिद्धैर् नुतो द्युधुनि-पात-शिव-स्वनासु
  
भ्प्_०३।२३।०३९।४ रेमे चिरं धनदवल्-ललना-वरूथी
  
भ्प्_०३।२३।०४०।१ वैश्रम्भके सुरसने नन्दने पुष्पभद्रके
  
भ्प्_०३।२३।०४०।२ मानसे चैत्ररथ्ये च स रेमे रामया रतः
  
भ्प्_०३।२३।०४१।१ भ्राजिष्णुना विमानेन काम-गेन महीयसा
  
भ्प्_०३।२३।०४१।२ वैमानिकान् अत्यशेत चरल् लोकान् यथानिलः
  
भ्प्_०३।२३।०४२।१ किं दुरापादनं तेषां पुंसाम् उद्दाम-चेतसाम्
  
भ्प्_०३।२३।०४२।२ यैर् आश्रितस् तीर्थ-पदश् चरणो व्यसनात्ययः
  
भ्प्_०३।२३।०४३।१ प्रेक्षयित्वा भुवो गोलं पत्न्यै यावान् स्व-संस्थया
  
भ्प्_०३।२३।०४३।२ बह्व्-आश्चर्यं महा-योगी स्वाश्रमाय न्यवर्तत
  
भ्प्_०३।२३।०४४।१ विभज्य नवधात्मानं मानवीं सुरतोत्सुकाम्
  
भ्प्_०३।२३।०४४।२ रामां निरमयन् रेमे वर्ष-पूगान् मुहूर्तवत्
  
भ्प्_०३।२३।०४५।१ तस्मिन् विमान उत्कृष्टां शय्यां रति-करीं श्रिता
  
भ्प्_०३।२३।०४५।२ न चाबुध्यत तं कालं पत्यापीच्येन सङ्गता
  
भ्प्_०३।२३।०४६।१ एवं योगानुभावेन दम्-पत्यो रममाणयोः
  
भ्प्_०३।२३।०४६।२ शतं व्यतीयुः शरदः काम-लालसयोर् मनाक्
  
भ्प्_०३।२३।०४७।१ तस्याम् आधत्त रेतस् तां भावयन्न् आत्मनात्म-वित्
  
भ्प्_०३।२३।०४७।२ नोधा विधाय रूपं स्वं सर्व-सङ्कल्प-विद् विभुः
  
भ्प्_०३।२३।०४८।१ अतः सा सुषुवे सद्यो देवहूतिः स्त्रियः प्रजाः
  
भ्प्_०३।२३।०४८।२ सर्वास् ताश् चारु-सर्वाङ्ग्यो लोहितोत्पल-गन्धयः
  
भ्प्_०३।२३।०४९।१ पतिं सा प्रव्रजिष्यन्तं तदालक्ष्योशती बहिः
  
भ्प्_०३।२३।०४९।२ स्मयमाना विक्लवेन हृदयेन विदूयता
  
भ्प्_०३।२३।०५०।१ लिखन्त्य् अधो-मुखी भूमिं पदा नख-मणि-श्रिया
  
भ्प्_०३।२३।०५०।२ उवाच ललितां वाचं निरुध्याश्रु-कलां शनैः
  
भ्प्_०३।२३।०५१।० देवहूतिर् उवाच
  
भ्प्_०३।२३।०५१।१ सर्वं तद् भगवान् मह्यम् उपोवाह प्रतिश्रुतम्
  
भ्प्_०३।२३।०५१।२ अथापि मे प्रपन्नाया अभयं दातुम् अर्हसि
  
भ्प्_०३।२३।०५२।१ ब्रह्मन् दुहितृभिस् तुभ्यं विमृग्याः पतयः समाः
  
भ्प्_०३।२३।०५२।२ कश्चित् स्यान् मे विशोकाय त्वयि प्रव्रजिते वनम्
  
भ्प्_०३।२३।०५३।१ एतावतालं कालेन व्यतिक्रान्तेन मे प्रभो
  
भ्प्_०३।२३।०५३।२ इन्द्रियार्थ-प्रसङ्गेन परित्यक्त-परात्मनः
  
भ्प्_०३।२३।०५४।१ इन्द्रियार्थेषु सज्जन्त्या प्रसङ्गस् त्वयि मे कृतः
  
भ्प्_०३।२३।०५४।२ अजानन्त्या परं भावं तथाप्य् अस्त्व् अभयाय मे
  
भ्प्_०३।२३।०५५।१ सङ्गो यः संसृतेर् हेतुर् असत्सु विहितो ऽधिया
  
भ्प्_०३।२३।०५५।२ स एव साधुषु कृतो निःसङ्गत्वाय कल्पते
  
भ्प्_०३।२३।०५६।१ नेह यत् कर्म धर्माय न विरागाय कल्पते
  
भ्प्_०३।२३।०५६।२ न तीर्थ-पद-सेवायै जीवन्न् अपि मृतो हि सः
  
भ्प्_०३।२३।०५७।१ साहं भगवतो नूनं वञ्चिता मायया दृढम्
  
भ्प्_०३।२३।०५७।२ यत् त्वां विमुक्तिदं प्राप्य न मुमुक्षेय बन्धनात्
  
भ्प्_०३।२४।००१।० मैत्रेय उवाच
  
भ्प्_०३।२४।००१।१ निर्वेद-वादिनीम् एवं मनोर् दुहितरं मुनिः
  
भ्प्_०३।२४।००१।२ दयालुः शालिनीम् आह शुक्लाभिव्याहृतं स्मरन्
  
भ्प्_०३।२४।००२।० ऋषिर् उवाच
  
भ्प्_०३।२४।००२।१ मा खिदो राज-पुत्रीत्थम् आत्मानं प्रत्य् अनिन्दिते
  
भ्प्_०३।२४।००२।२ भगवांस् ते ऽक्षरो गर्भम् अदूरात् सम्प्रपत्स्यते
  
भ्प्_०३।२४।००३।१ धृत-व्रतासि भद्रं ते दमेन नियमेन च
  
भ्प्_०३।२४।००३।२ तपो-द्रविण-दानैश् च श्रद्धया चेश्वरं भज
  
भ्प्_०३।२४।००४।१ स त्वयाराधितः शुक्लो वितन्वन् मामकं यशः
  
भ्प्_०३।२४।००४।२ छेत्ता ते हृदय-ग्रन्थिम् औदर्यो ब्रह्म-भावनः
  
भ्प्_०३।२४।००५।० मैत्रेय उवाच
  
भ्प्_०३।२४।००५।१ देवहूत्य् अपि सन्देशं गौरवेण प्रजापतेः
  
भ्प्_०३।२४।००५।२ सम्यक् श्रद्धाय पुरुषं कूट-स्थम् अभजद् गुरुम्
  
भ्प्_०३।२४।००६।१ तस्यां बहु-तिथे काले भगवान् मधुसूदनः
  
भ्प्_०३।२४।००६।२ कार्दमं वीर्यम् आपन्नो जज्ञे ऽग्निर् इव दारुणि
  
भ्प्_०३।२४।००७।१ अवादयंस् तदा व्योम्नि वादित्राणि घनाघनाः
  
भ्प्_०३।२४।००७।२ गायन्ति तं स्म गन्धर्वा नृत्यन्त्य् अप्सरसो मुदा
  
भ्प्_०३।२४।००८।१ पेतुः सुमनसो दिव्याः खे-चरैर् अपवर्जिताः
  
भ्प्_०३।२४।००८।२ प्रसेदुश् च दिशः सर्वा अम्भांसि च मनांसि च
  
भ्प्_०३।२४।००९।१ तत् कर्दमाश्रम-पदं सरस्वत्या परिश्रितम्
  
भ्प्_०३।२४।००९।२ स्वयम्भूः साकम् ऋषिभिर् मरीच्य्-आदिभिर् अभ्ययात्
  
भ्प्_०३।२४।०१०।१ भगवन्तं परं ब्रह्म सत्त्वेनांशेन शत्रु-हन्
  
भ्प्_०३।२४।०१०।२ तत्त्व-सङ्ख्यान-विज्ञप्त्यै जातं विद्वान् अजः स्वराट्
  
भ्प्_०३।२४।०११।१ सभाजयन् विशुद्धेन चेतसा तच्-चिकीर्षितम्
  
भ्प्_०३।२४।०११।२ प्रहृष्यमाणैर् असुभिः कर्दमं चेदम् अभ्यधात्
  
भ्प्_०३।२४।०१२।० ब्रह्मोवाच
  
भ्प्_०३।२४।०१२।१ त्वया मे ऽपचितिस् तात कल्पिता निर्व्यलीकतः
  
भ्प्_०३।२४।०१२।२ यन् मे सञ्जगृहे वाक्यं भवान् मानद मानयन्
  
भ्प्_०३।२४।०१३।१ एतावत्य् एव शुश्रूषा कार्या पितरि पुत्रकैः
  
भ्प्_०३।२४।०१३।२ बाढम् इत्य् अनुमन्येत गौरवेण गुरोर् वचः
  
भ्प्_०३।२४।०१४।१ इमा दुहितरः सत्यस् तव वत्स सुमध्यमाः
  
भ्प्_०३।२४।०१४।२ सर्गम् एतं प्रभावैः स्वैर् बृंहयिष्यन्त्य् अनेकधा
  
भ्प्_०३।२४।०१५।१ अतस् त्वम् ऋषि-मुख्येभ्यो यथा-शीलं यथा-रुचि
  
भ्प्_०३।२४।०१५।२ आत्मजाः परिदेह्य् अद्य विस्तृणीहि यशो भुवि
  
भ्प्_०३।२४।०१६।१ वेदाहम् आद्यं पुरुषम् अवतीर्णं स्व-मायया
  
भ्प्_०३।२४।०१६।२ भूतानां शेवधिं देहं बिभ्राणं कपिलं मुने
  
भ्प्_०३।२४।०१७।१ ज्ञान-विज्ञान-योगेन कर्मणाम् उद्धरन् जटाः
  
भ्प्_०३।२४।०१७।२ हिरण्य-केशः पद्माक्षः पद्म-मुद्रा-पदाम्बुजः
  
भ्प्_०३।२४।०१८।१ एष मानवि ते गर्भं प्रविष्टः कैटभार्दनः
  
भ्प्_०३।२४।०१८।२ अविद्या-संशय-ग्रन्थिं छित्त्वा गां विचरिष्यति
  
भ्प्_०३।२४।०१९।१ अयं सिद्ध-गणाधीशः साङ्ख्याचार्यैः सुसम्मतः
  
भ्प्_०३।२४।०१९।२ लोके कपिल इत्य् आख्यां गन्ता ते कीर्ति-वर्धनः
  
भ्प्_०३।२४।०२०।० मैत्रेय उवाच
  
भ्प्_०३।२४।०२०।१ ताव् आश्वास्य जगत्-स्रष्टा कुमारैः सह-नारदः
  
भ्प्_०३।२४।०२०।२ हंसो हंसेन यानेन त्रि-धाम-परमं ययौ
  
भ्प्_०३।२४।०२१।१ गते शत-धृतौ क्षत्तः कर्दमस् तेन चोदितः
  
भ्प्_०३।२४।०२१।२ यथोदितं स्व-दुहित्-ः प्रादाद् विश्व-सृजां ततः
  
भ्प्_०३।२४।०२२।१ मरीचये कलां प्रादाद् अनसूयाम् अथात्रये
  
भ्प्_०३।२४।०२२।२ श्रद्धाम् अङ्गिरसे ऽयच्छत् पुलस्त्याय हविर्भुवम्
  
भ्प्_०३।२४।०२३।१ पुलहाय गतिं युक्तां क्रतवे च क्रियां सतीम्
  
भ्प्_०३।२४।०२३।२ ख्यातिं च भृगवे ऽयच्छद् वसिष्ठायाप्य् अरुन्धतीम्
  
भ्प्_०३।२४।०२४।१ अथर्वणे ऽददाच् छान्तिं यया यज्ञो वितन्यते
  
भ्प्_०३।२४।०२४।२ विप्रर्षभान् कृतोद्वाहान् सदारान् समलालयत्
  
भ्प्_०३।२४।०२५।१ ततस् त ऋषयः क्षत्तः कृत-दारा निमन्त्र्य तम्
  
भ्प्_०३।२४।०२५।२ प्रातिष्ठन् नन्दिम् आपन्नाः स्वं स्वम् आश्रम-मण्डलम्
  
भ्प्_०३।२४।०२६।१ स चावतीर्णं त्रि-युगम् आज्ञाय विबुधर्षभम्
  
भ्प्_०३।२४।०२६।२ विविक्त उपसङ्गम्य प्रणम्य समभाषत
  
भ्प्_०३।२४।०२७।१ अहो पापच्यमानानां निरये स्वैर् अमङ्गलैः
  
भ्प्_०३।२४।०२७।२ कालेन भूयसा नूनं प्रसीदन्तीह देवताः
  
भ्प्_०३।२४।०२८।१ बहु-जन्म-विपक्वेन सम्यग्-योग-समाधिना
  
भ्प्_०३।२४।०२८।२ द्रष्टुं यतन्ते यतयः शून्यागारेषु यत्-पदम्
  
भ्प्_०३।२४।०२९।१ स एव भगवान् अद्य हेलनं न गणय्य नः
  
भ्प्_०३।२४।०२९।२ गृहेषु जातो ग्राम्याणां यः स्वानां पक्ष-पोषणः
  
भ्प्_०३।२४।०३०।१ स्वीयं वाक्यम् ऋतं कर्तुम् अवतीर्णो ऽसि मे गृहे
  
भ्प्_०३।२४।०३०।२ चिकीर्षुर् भगवान् ज्ञानं भक्तानां मान-वर्धनः
  
भ्प्_०३।२४।०३१।१ तान्य् एव ते ऽभिरूपाणि रूपाणि भगवंस् तव
  
भ्प्_०३।२४।०३१।२ यानि यानि च रोचन्ते स्व-जनानाम् अरूपिणः
  
भ्प्_०३।२४।०३२।१ त्वां सूरिभिस् तत्त्व-बुभुत्सयाद्धा सदाभिवादार्हण-पाद-पीठम्
  
भ्प्_०३।२४।०३२।२ ऐश्वर्य-वैराग्य-यशो-ऽवबोध- वीर्य-श्रिया पूर्तम् अहं प्रपद्ये
  
भ्प्_०३।२४।०३३।१ परं प्रधानं पुरुषं महान्तं कालं कविं त्रि-वृतं लोक-पालम्
  
भ्प्_०३।२४।०३३।२ आत्मानुभूत्यानुगत-प्रपञ्चं स्वच्छन्द-शक्तिं कपिलं प्रपद्ये
  
भ्प्_०३।२४।०३४।१ अ स्माभिपृच्छे ऽद्य पतिं प्रजानां त्वयावतीर्णर्ण उताप्त-कामः
  
भ्प्_०३।२४।०३४।२ परिव्रजत्-पदवीम् आस्थितो ऽहं चरिष्ये त्वां हृदि युञ्जन् विशोकः
  
भ्प्_०३।२४।०३५।० श्री-भगवान् उवाच
  
भ्प्_०३।२४।०३५।१ मया प्रोक्तं हि लोकस्य प्रमाणं सत्य-लौकिके
  
भ्प्_०३।२४।०३५।२ अथाजनि मया तुभ्यं यद् अवोचम् ऋतं मुने
  
भ्प्_०३।२४।०३६।१ एतन् मे जन्म लोके ऽस्मिन् मुमुक्षूणां दुराशयात्
  
भ्प्_०३।२४।०३६।२ प्रसङ्ख्यानाय तत्त्वानां सम्मतायात्म-दर्शने
  
भ्प्_०३।२४।०३७।१ एष आत्म-पथो ऽव्यक्तो नष्टः कालेन भूयसा
  
भ्प्_०३।२४।०३७।२ तं प्रवर्तयितुं देहम् इमं विद्धि मया भृतम्
  
भ्प्_०३।२४।०३८।१ गच्छ कामं मयापृष्टो मयि सन्न्यस्त-कर्मणा
  
भ्प्_०३।२४।०३८।२ जित्वा सुदुर्जयं मृत्युम् अमृतत्वाय मां भज
  
भ्प्_०३।२४।०३९।१ माम् आत्मानं स्वयं-ज्योतिः सर्व-भूत-गुहाशयम्
  
भ्प्_०३।२४।०३९।२ आत्मन्य् एवात्मना वीक्ष्य विशोको ऽभयम् ऋच्छसि
  
भ्प्_०३।२४।०४०।१ मात्र आध्यात्मिकीं विद्यां शमनीं सर्व-कर्मणाम्
  
भ्प्_०३।२४।०४०।२ वितरिष्ये यया चासौ भयं चातितरिष्यति
  
भ्प्_०३।२४।०४१।० मैत्रेय उवाच
  
भ्प्_०३।२४।०४१।१ एवं समुदितस् तेन कपिलेन प्रजापतिः
  
भ्प्_०३।२४।०४१।२ दक्षिणी-कृत्य तं प्रीतो वनम् एव जगाम ह
  
भ्प्_०३।२४।०४२।१ व्रतं स आस्थितो मौनम् आत्मैक-शरणो मुनिः
  
भ्प्_०३।२४।०४२।२ निःसङ्गो व्यचरत् क्षोणीम् अनग्निर् अनिकेतनः
  
भ्प्_०३।२४।०४३।१ मनो ब्रह्मणि युञ्जानो यत् तत् सद्-असतः परम्
  
भ्प्_०३।२४।०४३।२ गुणावभासे विगुण एक-भक्त्यानुभाविते
  
भ्प्_०३।२४।०४४।१ निरहङ्कृतिर् निर्ममश् च निर्द्वन्द्वः सम-दृक् स्व-दृक्
  
भ्प्_०३।२४।०४४।२ प्रत्यक्-प्रशान्त-धीर् धीरः प्रशान्तोर्मिर् इवोदधिः
  
भ्प्_०३।२४।०४५।१ वासुदेवे भगवति सर्व-ज्ञे प्रत्यग्-आत्मनि
  
भ्प्_०३।२४।०४५।२ परेण भक्ति-भावेन लब्धात्मा मुक्त-बन्धनः
  
भ्प्_०३।२४।०४६।१ आत्मानं सर्व-भूतेषु भगवन्तम् अवस्थितम्
  
भ्प्_०३।२४।०४६।२ अपश्यत् सर्व-भूतानि भगवत्य् अपि चात्मनि
  
भ्प्_०३।२४।०४७।१ इच्छा-द्वेष-विहीनेन सर्वत्र सम-चेतसा
  
भ्प्_०३।२४।०४७।२ भगवद्-भक्ति-युक्तेन प्राप्ता भागवती गतिः
  
भ्प्_०३।२५।००१।० शौनक उवाच
  
भ्प्_०३।२५।००१।१ कपिलस् तत्त्व-सङ्ख्याता भगवान् आत्म-मायया
  
भ्प्_०३।२५।००१।२ जातः स्वयम् अजः साक्षाद् आत्म-प्रज्ञप्तये नृणाम्
  
भ्प्_०३।२५।००२।१ न ह्य् अस्य वर्ष्मणः पुंसां वरिम्णः सर्व-योगिनाम्
  
भ्प्_०३।२५।००२।२ विश्रुतौ श्रुत-देवस्य भूरि तृप्यन्ति मे ऽसवः
  
भ्प्_०३।२५।००३।१ यद् यद् विधत्ते भगवान् स्वच्छन्दात्मात्म-मायया
  
भ्प्_०३।२५।००३।२ तानि मे श्रद्दधानस्य कीर्तन्यान्य् अनुकीर्तय
  
भ्प्_०३।२५।००४।० सूत उवाच
  
भ्प्_०३।२५।००४।१ द्वैपायन-सखस् त्व् एवं मैत्रेयो भगवांस् तथा
  
भ्प्_०३।२५।००४।२ प्राहेदं विदुरं प्रीत आन्वीक्षिक्यां प्रचोदितः
  
भ्प्_०३।२५।००५।० मैत्रेय उवाच
  
भ्प्_०३।२५।००५।१ पितरि प्रस्थिते ऽरण्यं मातुः प्रिय-चिकीर्षया
  
भ्प्_०३।२५।००५।२ तस्मिन् बिन्दुसरे ऽवात्सीद् भगवान् कपिलः किल
  
भ्प्_०३।२५।००६।१ तम् आसीनम् अकर्माणं तत्त्व-मार्गाग्र-दर्शनम्
  
भ्प्_०३।२५।००६।२ स्व-सुतं देवहूत्य् आह धातुः संस्मरती वचः
  
भ्प्_०३।२५।००७।० देवहूतिर् उवाच
  
भ्प्_०३।२५।००७।१ निर्विण्णा नितरां भूमन्न् असद्-इन्द्रिय-तर्षणात्
  
भ्प्_०३।२५।००७।२ येन सम्भाव्यमानेन प्रपन्नान्धं तमः प्रभो
  
भ्प्_०३।२५।००८।१ तस्य त्वं तमसो ऽन्धस्य दुष्पारस्याद्य पारगम्
  
भ्प्_०३।२५।००८।२ सच्-चक्षुर् जन्मनाम् अन्ते लब्धं मे त्वद्-अनुग्रहात्
  
भ्प्_०३।२५।००९।१ य आद्यो भगवान् पुंसाम् ईश्वरो वै भवान् किल
  
भ्प्_०३।२५।००९।२ लोकस्य तमसान्धस्य चक्षुः सूर्य इवोदितः
  
भ्प्_०३।२५।०१०।१ अथ मे देव सम्मोहम् अपाक्रष्टुं त्वम् अर्हसि
  
भ्प्_०३।२५।०१०।२ यो ऽवग्रहो ऽहं ममेतीत्य् एतस्मिन् योजितस् त्वया
  
भ्प्_०३।२५।०११।१ तं त्वा गताहं शरणं शरण्यं स्व-भृत्य-संसार-तरोः कुठारम्
  
भ्प्_०३।२५।०११।२ जिज्ञासयाहं प्रकृतेः पूरुषस्य नमामि सद्-धर्म-विदां वरिष्ठम्
  
भ्प्_०३।२५।०१२।० मैत्रेय उवाच
  
भ्प्_०३।२५।०१२।१ इति स्व-मातुर् निरवद्यम् ईप्सितं निशम्य पुंसाम् अपवर्ग-वर्धनम्
  
भ्प्_०३।२५।०१२।२ धियाभिनन्द्यात्मवतां सतां गतिर् बभाष ईषत्-स्मित-शोभिताननः
  
भ्प्_०३।२५।०१३।० श्री-भगवान् उवाच
  
भ्प्_०३।२५।०१३।१ योग आध्यात्मिकः पुंसां मतो निःश्रेयसाय मे
  
भ्प्_०३।२५।०१३।२ अत्यन्तोपरतिर् यत्र दुःखस्य च सुखस्य च
  
भ्प्_०३।२५।०१४।१ तम् इमं ते प्रवक्ष्यामि यम् अवोचं पुरानघे
  
भ्प्_०३।२५।०१४।२ ऋषीणां श्रोतु-कामानां योगं सर्वाङ्ग-नैपुणम्
  
भ्प्_०३।२५।०१५।१ चेतः खल्व् अस्य बन्धाय मुक्तये चात्मनो मतम्
  
भ्प्_०३।२५।०१५।२ गुणेषु सक्तं बन्धाय रतं वा पुंसि मुक्तये
  
भ्प्_०३।२५।०१६।१ अहं ममाभिमानोत्थैः काम-लोभादिभिर् मलैः
  
भ्प्_०३।२५।०१६।२ वीतं यदा मनः शुद्धम् अदुःखम् असुखं समम्
  
भ्प्_०३।२५।०१७।१ तदा पुरुष आत्मानं केवलं प्रकृतेः परम्
  
भ्प्_०३।२५।०१७।२ निरन्तरं स्वयं-ज्योतिर् अणिमानम् अखण्डितम्
  
भ्प्_०३।२५।०१८।१ ज्ञान-वैराग्य-युक्तेन भक्ति-युक्तेन चात्मना
  
भ्प्_०३।२५।०१८।२ परिपश्यत्य् उदासीनं प्रकृतिं च हतौजसम्
  
भ्प्_०३।२५।०१९।१ न युज्यमानया भक्त्या भगवत्य् अखिलात्मनि
  
भ्प्_०३।२५।०१९।२ सदृशो ऽस्ति शिवः पन्था योगिनां ब्रह्म-सिद्धये
  
भ्प्_०३।२५।०२०।१ प्रसङ्गम् अजरं पाशम् आत्मनः कवयो विदुः
  
भ्प्_०३।२५।०२०।२ स एव साधुषु कृतो मोक्ष-द्वारम् अपावृतम्
  
भ्प्_०३।२५।०२१।१ तितिक्षवः कारुणिकाः सुहृदः सर्व-देहिनाम्
  
भ्प्_०३।२५।०२१।२ अजात-शत्रवः शान्ताः साधवः साधु-भूषणाः
  
भ्प्_०३।२५।०२२।१ मय्य् अनन्येन भावेन भक्तिं कुर्वन्ति ये दृढाम्
  
भ्प्_०३।२५।०२२।२ मत्-कृते त्यक्त-कर्माणस् त्यक्त-स्वजन-बान्धवाः
  
भ्प्_०३।२५।०२३।१ मद्-आश्रयाः कथा मृष्टाः शृण्वन्ति कथयन्ति च
  
भ्प्_०३।२५।०२३।२ तपन्ति विविधास् तापा नैतान् मद्-गत-चेतसः
  
भ्प्_०३।२५।०२४।१ त एते साधवः साध्वि सर्व-सङ्ग-विवर्जिताः
  
भ्प्_०३।२५।०२४।२ सङ्गस् तेष्व् अथ ते प्रार्थ्यः सङ्ग-दोष-हरा हि ते
  
भ्प्_०३।२५।०२५।१ सतां प्रसङ्गान् मम वीर्य-संविदो भवन्ति हृत्-कर्ण-रसायनाः कथाः
  
भ्प्_०३।२५।०२५।२ तज्-जोषणाद् आश्व् अपवर्ग-वर्त्मनि श्रद्धा रतिर् भक्तिर् अनुक्रमिष्यति
  
भ्प्_०३।२५।०२६।१ भक्त्या पुमान् जात-विराग ऐन्द्रियाद् दृष्ट-श्रुतान् मद्-रचनानुचिन्तया
  
भ्प्_०३।२५।०२६।२ चित्तस्य यत्तो ग्रहणे योग-युक्तो यतिष्यते ऋजुभिर् योग-मार्गैः
  
भ्प्_०३।२५।०२७।१ असेवयायं प्रकृतेर् गुणानां ज्ञानेन वैराग्य-विजृम्भितेन
  
भ्प्_०३।२५।०२७।२ योगेन मय्य् अर्पितया च भक्त्या मां प्रत्यग्-आत्मानम् इहावरुन्धे
  
भ्प्_०३।२५।०२८।० देवहूतिर् उवाच
  
भ्प्_०३।२५।०२८।१ काचित् त्वय्य् उचिता भक्तिः कीदृशी मम गोचरा
  
भ्प्_०३।२५।०२८।२ यया पदं ते निर्वाणम् अञ्जसान्वाश्नवा अहम्
  
भ्प्_०३।२५।०२९।१ यो योगो भगवद्-बाणो निर्वाणात्मंस् त्वयोदितः
  
भ्प्_०३।२५।०२९।२ कीदृशः कति चाङ्गानि यतस् तत्त्वावबोधनम्
  
भ्प्_०३।२५।०३०।१ तद् एतन् मे विजानीहि यथाहं मन्द-धीर् हरे
  
भ्प्_०३।२५।०३०।२ सुखं बुद्ध्येय दुर्बोधं योषा भवद्-अनुग्रहात्
  
भ्प्_०३।२५।०३१।० मैत्रेय उवाच
  
भ्प्_०३।२५।०३१।१ विदित्वार्थं कपिलो मातुर् इत्थं जात-स्नेहो यत्र तन्वाभिजातः
  
भ्प्_०३।२५।०३१।२ तत्त्वाम्नायं यत् प्रवदन्ति साङ्ख्यं प्रोवाच वै भक्ति-वितान-योगम्
  
भ्प्_०३।२५।०३२।० श्री-भगवान् उवाच
  
भ्प्_०३।२५।०३२।१ देवानां गुण-लिङ्गानाम् आनुश्रविक-कर्मणाम्
  
भ्प्_०३।२५।०३२।२ सत्त्व एवैक-मनसो वृत्तिः स्वाभाविकी तु या
  
भ्प्_०३।२५।०३४।१ अनिमित्ता भागवती भक्तिः सिद्धेर् गरीयसी
  
भ्प्_०३।२५।०३४।२ जरयत्य् आशु या कोशं निगीर्णम् अनलो यथा
  
भ्प्_०३।२५।०३५।१ नैकात्मतां मे स्पृहयन्ति केचिन् मत्-पाद-सेवाभिरता मद्-ईहाः
  
भ्प्_०३।२५।०३५।२ ये ऽन्योन्यतो भागवताः प्रसज्य सभाजयन्ते मम पौरुषाणि
  
भ्प्_०३।२५।०३६।१ पश्यन्ति ते मे रुचिराण्य् अम्ब सन्तः प्रसन्न-वक्त्रारुण-लोचनानि
  
भ्प्_०३।२५।०३६।२ रूपाणि दिव्यानि वर-प्रदानि साकं वाचं स्पृहणीयां वदन्ति
  
भ्प्_०३।२५।०३७।१ तैर् दर्शनीयावयवैर् उदार- विलास-हासेक्षित-वाम-सूक्तैः
  
भ्प्_०३।२५।०३७।२ हृतात्मनो हृत-प्राणांश् च भक्तिर् अनिच्छतो मे गतिम् अण्वीं प्रयुङ्क्ते
  
भ्प्_०३।२५।०३८।१ अथो विभूतिं मम मायाविनस् ताम् ऐश्वर्यम् अष्टाङ्गम् अनुप्रवृत्तम्
  
भ्प्_०३।२५।०३८।२ श्रियं भागवतीं वास्पृहयन्ति भद्रां परस्य मे ते ऽश्नुवते तु लोके
  
भ्प्_०३।२५।०३९।१ न कर्हिचिन् मत्-पराः शान्त-रूपे नङ्क्ष्यन्ति नो मे ऽनिमिषो लेढि हेतिः
  
भ्प्_०३।२५।०३९।२ येषाम् अहं प्रिय आत्मा सुतश् च सखा गुरुः सुहृदो दैवम् इष्टम्
  
भ्प्_०३।२५।०४०।१ इमं लोकं तथैवामुम् आत्मानम् उभयायिनम्
  
भ्प्_०३।२५।०४०।२ आत्मानम् अनु ये चेह ये रायः पशवो गृहाः
  
भ्प्_०३।२५।०४१।१ विसृज्य सर्वान् अन्यांश् च माम् एवं विश्वतो-मुखम्
  
भ्प्_०३।२५।०४१।२ भजन्त्य् अनन्यया भक्त्या तान् मृत्योर् अतिपारये
  
भ्प्_०३।२५।०४२।१ नान्यत्र मद् भगवतः प्रधान-पुरुषेश्वरात्
  
भ्प्_०३।२५।०४२।२ आत्मनः सर्व-भूतानां भयं तीव्रं निवर्तते
  
भ्प्_०३।२५।०४३।१ मद्-भयाद् वाति वातो ऽयं सूर्यस् तपति मद्-भयात्
  
भ्प्_०३।२५।०४३।२ वर्षतीन्द्रो दहत्य् अग्निर् मृत्युश् चरति मद्-भयात्
  
भ्प्_०३।२५।०४४।१ ज्ञान-वैराग्य-युक्तेन भक्ति-योगेन योगिनः
  
भ्प्_०३।२५।०४४।२ क्षेमाय पाद-मूलं मे प्रविशन्त्य् अकुतो-भयम्
  
भ्प्_०३।२५।०४५।१ एतावान् एव लोके ऽस्मिन् पुंसां निःश्रेयसोदयः
  
भ्प्_०३।२५।०४५।२ तीव्रेण भक्ति-योगेन मनो मय्य् अर्पितं स्थिरम्
  
भ्प्_०३।२६।००१।० श्री-भगवान् उवाच
  
भ्प्_०३।२६।००१।१ अथ ते सम्प्रवक्ष्यामि तत्त्वानां लक्षणं पृथक्
  
भ्प्_०३।२६।००१।२ यद् विदित्वा विमुच्येत पुरुषः प्राकृतैर् गुणैः
  
भ्प्_०३।२६।००२।१ ज्ञानं निःश्रेयसार्थाय पुरुषस्यात्म-दर्शनम्
  
भ्प्_०३।२६।००२।२ यद् आहुर् वर्णये तत् ते हृदय-ग्रन्थि-भेदनम्
  
भ्प्_०३।२६।००३।१ अनादिर् आत्मा पुरुषो निर्गुणः प्रकृतेः परः
  
भ्प्_०३।२६।००३।२ प्रत्यग्-धामा स्वयं-ज्योतिर् विश्वं येन समन्वितम्
  
भ्प्_०३।२६।००४।१ स एष प्रकृतिं सूक्ष्मां दैवीं गुणमयीं विभुः
  
भ्प्_०३।२६।००४।२ यदृच्छयैवोपगताम् अभ्यपद्यत लीलया
  
भ्प्_०३।२६।००५।१ गुणैर् विचित्राः सृजतीं स-रूपाः प्रकृतिं प्रजाः
  
भ्प्_०३।२६।००५।२ विलोक्य मुमुहे सद्यः स इह ज्ञान-गूहया
  
भ्प्_०३।२६।००६।१ एवं पराभिध्यानेन कर्तृत्वं प्रकृतेः पुमान्
  
भ्प्_०३।२६।००६।२ कर्मसु क्रियमाणेषु गुणैर् आत्मनि मन्यते
  
भ्प्_०३।२६।००७।१ तद् अस्य संसृतिर् बन्धः पार-तन्त्र्यं च तत्-कृतम्
  
भ्प्_०३।२६।००७।२ भवत्य् अकर्तुर् ईशस्य साक्षिणो निर्वृतात्मनः
  
भ्प्_०३।२६।००८।१ कार्य-कारण-कर्तृत्वे कारणं प्रकृतिं विदुः
  
भ्प्_०३।२६।००८।२ भोक्तृत्वे सुख-दुःखानां पुरुषं प्रकृतेः परम्
  
भ्प्_०३।२६।००९।० देवहूतिर् उवाच
  
भ्प्_०३।२६।००९।१ प्रकृतेः पुरुषस्यापि लक्षणं पुरुषोत्तम
  
भ्प्_०३।२६।००९।२ ब्रूहि कारणयोर् अस्य सद्-असच् च यद्-आत्मकम्
  
भ्प्_०३।२६।०१०।० श्री-भगवान् उवाच
  
भ्प्_०३।२६।०१०।१ यत् तत् त्रि-गुणम् अव्यक्तं नित्यं सद्-असद्-आत्मकम्
  
भ्प्_०३।२६।०१०।२ प्रधानं प्रकृतिं प्राहुर् अविशेषं विशेषवत्
  
भ्प्_०३।२६।०११।१ पञ्चभिः पञ्चभिर् ब्रह्म चतुर्भिर् दशभिस् तथा
  
भ्प्_०३।२६।०११।२ एतच् चतुर्-विंशतिकं गणं प्राधानिकं विदुः
  
भ्प्_०३।२६।०१२।१ महा-भूतानि पञ्चैव भूर् आपो ऽग्निर् मरुन् नभः
  
भ्प्_०३।२६।०१२।२ तन्-मात्राणि च तावन्ति गन्धादीनि मतानि मे
  
भ्प्_०३।२६।०१३।१ इन्द्रियाणि दश श्रोत्रं त्वग् दृग् रसन-नासिकाः
  
भ्प्_०३।२६।०१३।२ वाक् करौ चरणौ मेढ्रं पायुर् दशम उच्यते
  
भ्प्_०३।२६।०१४।१ मनो बुद्धिर् अहङ्कारश् चित्तम् इत्य् अन्तर्-आत्मकम्
  
भ्प्_०३।२६।०१४।२ चतुर्धा लक्ष्यते भेदो वृत्त्या लक्षण-रूपया
  
भ्प्_०३।२६।०१५।१ एतावान् एव सङ्ख्यातो ब्रह्मणः स-गुणस्य ह
  
भ्प्_०३।२६।०१५।२ सन्निवेशो मया प्रोक्तो यः कालः पञ्च-विंशकः
  
भ्प्_०३।२६।०१६।१ प्रभावं पौरुषं प्राहुः कालम् एके यतो भयम्
  
भ्प्_०३।२६।०१६।२ अहङ्कार-विमूढस्य कर्तुः प्रकृतिम् ईयुषः
  
भ्प्_०३।२६।०१७।१ प्रकृतेर् गुण-साम्यस्य निर्विशेषस्य मानवि
  
भ्प्_०३।२६।०१७।२ चेष्टा यतः स भगवान् काल इत्य् उपलक्षितः
  
भ्प्_०३।२६।०१८।१ अन्तः पुरुष-रूपेण काल-रूपेण यो बहिः
  
भ्प्_०३।२६।०१८।२ समन्वेत्य् एष सत्त्वानां भगवान् आत्म-मायया
  
भ्प्_०३।२६।०१९।१ दैवात् क्षुभित-धर्मिण्यां स्वस्यां योनौ परः पुमान्
  
भ्प्_०३।२६।०१९।२ आधत्त वीर्यं सासूत महत्-तत्त्वं हिरण्मयम्
  
भ्प्_०३।२६।०२०।१ विश्वम् आत्म-गतं व्यञ्जन् कूट-स्थो जगद्-अङ्कुरः
  
भ्प्_०३।२६।०२०।२ स्व-तेजसापिबत् तीव्रम् आत्म-प्रस्वापनं तमः
  
भ्प्_०३।२६।०२१।१ यत् तत् सत्त्व-गुणं स्वच्छं शान्तं भगवतः पदम्
  
भ्प्_०३।२६।०२१।२ यद् आहुर् वासुदेवाख्यं चित्तं तन् महद्-आत्मकम्
  
भ्प्_०३।२६।०२२।१ स्वच्छत्वम् अविकारित्वं शान्तत्वम् इति चेतसः
  
भ्प्_०३।२६।०२२।२ वृत्तिभिर् लक्षणं प्रोक्तं यथापां प्रकृतिः परा
  
भ्प्_०३।२६।०२३।१ महत्-तत्त्वाद् विकुर्वाणाद् भगवद्-वीर्य-सम्भवात्
  
भ्प्_०३।२६।०२३।२ क्रिया-शक्तिर् अहङ्कारस् त्रि-विधः समपद्यत
  
भ्प्_०३।२६।०२४।१ वैकारिकस् तैजसश् च तामसश् च यतो भवः
  
भ्प्_०३।२६।०२४।२ मनसश् चेन्द्रियाणां च भूतानां महताम् अपि
  
भ्प्_०३।२६।०२५।१ सहस्र-शिरसं साक्षाद् यम् अनन्तं प्रचक्षते
  
भ्प्_०३।२६।०२५।२ सङ्कर्षणाख्यं पुरुषं भूतेन्द्रिय-मनोमयम्
  
भ्प्_०३।२६।०२६।१ कर्तृत्वं करणत्वं च कार्यत्वं चेति लक्षणम्
  
भ्प्_०३।२६।०२६।२ शान्त-घोर-विमूढत्वम् इति वा स्याद् अहङ्कृतेः
  
भ्प्_०३।२६।०२७।१ वैकारिकाद् विकुर्वाणान् मनस्-तत्त्वम् अजायत
  
भ्प्_०३।२६।०२७।२ यत्-सङ्कल्प-विकल्पाभ्यां वर्तते काम-सम्भवः
  
भ्प्_०३।२६।०२८।१ यद् विदुर् ह्य् अनिरुद्धाख्यं हृषीकाणाम् अधीश्वरम्
  
भ्प्_०३।२६।०२८।२ शारदेन्दीवर-श्यामं संराध्यं योगिभिः शनैः
  
भ्प्_०३।२६।०२९।१ तैजसात् तु विकुर्वाणाद् बुद्धि-तत्त्वम् अभूत् सति
  
भ्प्_०३।२६।०२९।२ द्रव्य-स्फुरण-विज्ञानम् इन्द्रियाणाम् अनुग्रहः
  
भ्प्_०३।२६।०३०।१ संशयो ऽथ विपर्यासो निश्चयः स्मृतिर् एव च
  
भ्प्_०३।२६।०३०।२ स्वाप इत्य् उच्यते बुद्धेर् लक्षणं वृत्तितः पृथक्
  
भ्प्_०३।२६।०३१।१ तैजसानीन्द्रियाण्य् एव क्रिया-ज्ञान-विभागशः
  
भ्प्_०३।२६।०३१।२ प्राणस्य हि क्रिया-शक्तिर् बुद्धेर् विज्ञान-शक्तिता
  
भ्प्_०३।२६।०३२।१ तामसाच् च विकुर्वाणाद् भगवद्-वीर्य-चोदितात्
  
भ्प्_०३।२६।०३२।२ शब्द-मात्रम् अभूत् तस्मान् नभः श्रोत्रं तु शब्दगम्
  
भ्प्_०३।२६।०३३।१ अर्थाश्रयत्वं शब्दस्य द्रष्टुर् लिङ्गत्वम् एव च
  
भ्प्_०३।२६।०३३।२ तन्-मात्रत्वं च नभसो लक्षणं कवयो विदुः
  
भ्प्_०३।२६।०३४।१ भूतानां छिद्र-दातृत्वं बहिर् अन्तरम् एव च
  
भ्प्_०३।२६।०३४।२ प्राणेन्द्रियात्म-धिष्ण्यत्वं नभसो वृत्ति-लक्षणम्
  
भ्प्_०३।२६।०३५।१ नभसः शब्द-तन्मात्रात् काल-गत्या विकुर्वतः
  
भ्प्_०३।२६।०३५।२ स्पर्शो ऽभवत् ततो वायुस् त्वक् स्पर्शस्य च सङ्ग्रहः
  
भ्प्_०३।२६।०३६।१ मृदुत्वं कठिनत्वं च शैत्यम् उष्णत्वम् एव च
  
भ्प्_०३।२६।०३६।२ एतत् स्पर्शस्य स्पर्शत्वं तन्-मात्रत्वं नभस्वतः
  
भ्प्_०३।२६।०३७।१ चालनं व्यूहनं प्राप्तिर् नेतृत्वं द्रव्य-शब्दयोः
  
भ्प्_०३।२६।०३७।२ सर्वेन्द्रियाणाम् आत्मत्वं वायोः कर्माभिलक्षणम्
  
भ्प्_०३।२६।०३८।१ वायोश् च स्पर्श-तन्मात्राद् रूपं दैवेरिताद् अभूत्
  
भ्प्_०३।२६।०३८।२ समुत्थितं ततस् तेजश् चक्षू रूपोपलम्भनम्
  
भ्प्_०३।२६।०३९।१ द्रव्याकृतित्वं गुणता व्यक्ति-संस्थात्वम् एव च
  
भ्प्_०३।२६।०३९।२ तेजस्त्वं तेजसः साध्वि रूप-मात्रस्य वृत्तयः
  
भ्प्_०३।२६।०४०।१ द्योतनं पचनं पानम् अदनं हिम-मर्दनम्
  
भ्प्_०३।२६।०४०।२ तेजसो वृत्तयस् त्व् एताः शोषणं क्षुत् तृड् एव च
  
भ्प्_०३।२६।०४१।१ रूप-मात्राद् विकुर्वाणात् तेजसो दैव-चोदितात्
  
भ्प्_०३।२६।०४१।२ रस-मात्रम् अभूत् तस्माद् अम्भो जिह्वा रस-ग्रहः
  
भ्प्_०३।२६।०४२।१ कषायो मधुरस् तिक्तः कट्व् अम्ल इति नैकधा
  
भ्प्_०३।२६।०४२।२ भौतिकानां विकारेण रस एको विभिद्यते
  
भ्प्_०३।२६।०४३।१ क्लेदनं पिण्डनं तृप्तिः प्राणनाप्यायनोन्दनम्
  
भ्प्_०३।२६।०४३।२ तापापनोदो भूयस्त्वम् अम्भसो वृत्तयस् त्व् इमाः
  
भ्प्_०३।२६।०४४।१ रस-मात्राद् विकुर्वाणाद् अम्भसो दैव-चोदितात्
  
भ्प्_०३।२६।०४४।२ गन्ध-मात्रम् अभूत् तस्मात् पृथ्वी घ्राणस् तु गन्धगः
  
भ्प्_०३।२६।०४५।१ करम्भ-पूति-सौरभ्य- शान्तोग्राम्लादिभिः पृथक्
  
भ्प्_०३।२६।०४५।२ द्रव्यावयव-वैषम्याद् गन्ध एको विभिद्यते
  
भ्प्_०३।२६।०४६।१ भावनं ब्रह्मणः स्थानं धारणं सद्-विशेषणम्
  
भ्प्_०३।२६।०४६।२ सर्व-सत्त्व-गुणोद्भेदः पृथिवी-वृत्ति-लक्षणम्
  
भ्प्_०३।२६।०४७।१ नभो-गुण-विशेषो ऽर्थो यस्य तच् छ्रोत्रम् उच्यते
  
भ्प्_०३।२६।०४७।२ वायोर् गुण-विशेषो ऽर्थो यस्य तत् स्पर्शनं विदुः
  
भ्प्_०३।२६।०४८।१ तेजो-गुण-विशेषो ऽर्थो यस्य तच् चक्षुर् उच्यते
  
भ्प्_०३।२६।०४८।२ अम्भो-गुण-विशेषो ऽर्थो यस्य तद् रसनं विदुः
  
भ्प्_०३।२६।०४८।३ भूमेर् गुण-विशेषो ऽर्थो यस्य स घ्राण उच्यते
  
भ्प्_०३।२६।०४९।१ परस्य दृश्यते धर्मो ह्य् अपरस्मिन् समन्वयात्
  
भ्प्_०३।२६।०४९।२ अतो विशेषो भावानां भूमाव् एवोपलक्ष्यते
  
भ्प्_०३।२६।०५०।१ एतान्य् असंहत्य यदा महद्-आदीनि सप्त वै
  
भ्प्_०३।२६।०५०।२ काल-कर्म-गुणोपेतो जगद्-आदिर् उपाविशत्
  
भ्प्_०३।२६।०५१।१ ततस् तेनानुविद्धेभ्यो युक्तेभ्यो ऽण्डम् अचेतनम्
  
भ्प्_०३।२६।०५१।२ उत्थितं पुरुषो यस्माद् उदतिष्ठद् असौ विराट्
  
भ्प्_०३।२६।०५२।१ एतद् अण्डं विशेषाख्यं क्रम-वृद्धैर् दशोत्तरैः
  
भ्प्_०३।२६।०५२।२ तोयादिभिः परिवृतं प्रधानेनावृतैर् बहिः
  
भ्प्_०३।२६।०५२।३ यत्र लोक-वितानो ऽयं रूपं भगवतो हरेः
  
भ्प्_०३।२६।०५३।१ हिरण्मयाद् अण्ड-कोशाद् उत्थाय सलिले शयात्
  
भ्प्_०३।२६।०५३।२ तम् आविश्य महा-देवो बहुधा निर्बिभेद खम्
  
भ्प्_०३।२६।०५४।१ निरभिद्यतास्य प्रथमं मुखं वाणी ततो ऽभवत्
  
भ्प्_०३।२६।०५४।२ वाण्या वह्निर् अथो नासे प्राणोतो घ्राण एतयोः
  
भ्प्_०३।२६।०५५।१ घ्राणाद् वायुर् अभिद्येताम् अक्षिणी चक्षुर् एतयोः
  
भ्प्_०३।२६।०५५।२ तस्मात् सूर्यो न्यभिद्येतां कर्णौ श्रोत्रं ततो दिशः
  
भ्प्_०३।२६।०५६।१ निर्बिभेद विराजस् त्वग्- रोम-श्मश्र्व्-आदयस् ततः
  
भ्प्_०३।२६।०५६।२ तत ओषधयश् चासन् शिश्नं निर्बिभिदे ततः
  
भ्प्_०३।२६।०५७।१ रेतस् तस्माद् आप आसन् निरभिद्यत वै गुदम्
  
भ्प्_०३।२६।०५७।२ गुदाद् अपानो ऽपानाच् च मृत्युर् लोक-भयङ्करः
  
भ्प्_०३।२६।०५८।१ हस्तौ च निरभिद्येतां बलं ताभ्यां ततः स्वराट्
  
भ्प्_०३।२६।०५८।२ पादौ च निरभिद्येतां गतिस् ताभ्यां ततो हरिः
  
भ्प्_०३।२६।०५९।१ नाड्यो ऽस्य निरभिद्यन्त ताभ्यो लोहितम् आभृतम्
  
भ्प्_०३।२६।०५९।२ नद्यस् ततः समभवन्न् उदरं निरभिद्यत
  
भ्प्_०३।२६।०६०।१ क्षुत्-पिपासे ततः स्यातां समुद्रस् त्व् एतयोर् अभूत्
  
भ्प्_०३।२६।०६०।२ अथास्य हृदयं भिन्नं हृदयान् मन उत्थितम्
  
भ्प्_०३।२६।०६१।१ मनसश् चन्द्रमा जातो बुद्धिर् बुद्धेर् गिरां पतिः
  
भ्प्_०३।२६।०६१।२ अहङ्कारस् ततो रुद्रश् चित्तं चैत्यस् ततो ऽभवत्
  
भ्प्_०३।२६।०६२।१ एते ह्य् अभ्युत्थिता देवा नैवास्योत्थापने ऽशकन्
  
भ्प्_०३।२६।०६२।२ पुनर् आविविशुः खानि तम् उत्थापयितुं क्रमात्
  
भ्प्_०३।२६।०६३।१ वह्निर् वाचा मुखं भेजे नोदतिष्ठत् तदा विराट्
  
भ्प्_०३।२६।०६३।२ घ्राणेन नासिके वायुर् नोदतिष्ठत् तदा विराट्
  
भ्प्_०३।२६।०६४।१ अक्षिणी चक्षुषादित्यो नोदतिष्ठत् तदा विराट्
  
भ्प्_०३।२६।०६४।२ श्रोत्रेण कर्णौ च दिशो नोदतिष्ठत् तदा विराट्
  
भ्प्_०३।२६।०६५।१ त्वचं रोमभिर् ओषध्यो नोदतिष्ठत् तदा विराट्
  
भ्प्_०३।२६।०६५।२ रेतसा शिश्नम् आपस् तु नोदतिष्ठत् तदा विराट्
  
भ्प्_०३।२६।०६६।१ गुदं मृत्युर् अपानेन नोदतिष्ठत् तदा विराट्
  
भ्प्_०३।२६।०६६।२ हस्ताव् इन्द्रो बलेनैव नोदतिष्ठत् तदा विराट्
  
भ्प्_०३।२६।०६७।१ विष्णुर् गत्यैव चरणौ नोदतिष्ठत् तदा विराट्
  
भ्प्_०३।२६।०६७।२ नाडीर् नद्यो लोहितेन नोदतिष्ठत् तदा विराट्
  
भ्प्_०३।२६।०६८।१ क्षुत्-तृड्भ्याम् उदरं सिन्धुर् नोदतिष्ठत् तदा विराट्
  
भ्प्_०३।२६।०६८।२ हृदयं मनसा चन्द्रो नोदतिष्ठत् तदा विराट्
  
भ्प्_०३।२६।०६९।१ बुद्ध्या ब्रह्मापि हृदयं नोदतिष्ठत् तदा विराट्
  
भ्प्_०३।२६।०६९।२ रुद्रो ऽभिमत्या हृदयं नोदतिष्ठत् तदा विराट्
  
भ्प्_०३।२६।०७०।१ चित्तेन हृदयं चैत्यः क्षेत्र-ज्ञः प्राविशद् यदा
  
भ्प्_०३।२६।०७०।२ विराट् तदैव पुरुषः सलिलाद् उदतिष्ठत
  
भ्प्_०३।२६।०७१।१ यथा प्रसुप्तं पुरुषं प्राणेन्द्रिय-मनो-धियः
  
भ्प्_०३।२६।०७१।२ प्रभवन्ति विना येन नोत्थापयितुम् ओजसा
  
भ्प्_०३।२६।०७२।१ तम् अस्मिन् प्रत्यग्-आत्मानं धिया योग-प्रवृत्तया
  
भ्प्_०३।२६।०७२।२ भक्त्या विरक्त्या ज्ञानेन विविच्यात्मनि चिन्तयेत्
  
भ्प्_०३।२७।००१।० श्री-भगवान् उवाच
  
भ्प्_०३।२७।००१।१ प्रकृति-स्थो ऽपि पुरुषो नाज्यते प्राकृतैर् गुणैः
  
भ्प्_०३।२७।००१।२ अविकाराद् अकर्तृत्वान् निर्गुणत्वाज् जलार्कवत्
  
भ्प्_०३।२७।००२।१ स एष यर्हि प्रकृतेर् गुणेष्व् अभिविषज्जते
  
भ्प्_०३।२७।००२।२ अहङ्क्रिया-विमूढात्मा कर्तास्मीत्य् अभिमन्यते
  
भ्प्_०३।२७।००३।१ तेन संसार-पदवीम् अवशो ऽभ्येत्य् अनिर्वृतः
  
भ्प्_०३।२७।००३।२ प्रासङ्गिकैः कर्म-दोषैः सद्-असन्-मिश्र-योनिषु
  
भ्प्_०३।२७।००४।१ अर्थे ह्य् अविद्यमाने ऽपि संसृतिर् न निवर्तते
  
भ्प्_०३।२७।००४।२ ध्यायतो विषयान् अस्य स्वप्ने ऽनर्थागमो यथा
  
भ्प्_०३।२७।००५।१ अत एव शनैश् चित्तं प्रसक्तम् असतां पथि
  
भ्प्_०३।२७।००५।२ भक्ति-योगेन तीव्रेण विरक्त्या च नयेद् वशम्
  
भ्प्_०३।२७।००६।१ यमादिभिर् योग-पथैर् अभ्यसञ् श्रद्धयान्वितः
  
भ्प्_०३।२७।००६।२ मयि भावेन सत्येन मत्-कथा-श्रवणेन च
  
भ्प्_०३।२७।००७।१ सर्व-भूत-समत्वेन निर्वैरेणाप्रसङ्गतः
  
भ्प्_०३।२७।००७।२ ब्रह्मचर्येण मौनेन स्व-धर्मेण बलीयसा
  
भ्प्_०३।२७।००८।१ यदृच्छयोपलब्धेन सन्तुष्टो मित-भुङ् मुनिः
  
भ्प्_०३।२७।००८।२ विविक्त-शरणः शान्तो मैत्रः करुण आत्मवान्
  
भ्प्_०३।२७।००९।१ सानुबन्धे च देहे ऽस्मिन्न् अकुर्वन्न् असद्-आग्रहम्
  
भ्प्_०३।२७।००९।२ ज्ञानेन दृष्ट-तत्त्वेन प्रकृतेः पुरुषस्य च
  
भ्प्_०३।२७।०१०।१ निवृत्त-बुद्ध्य्-अवस्थानो दूरी-भूतान्य-दर्शनः
  
भ्प्_०३।२७।०१०।२ उपलभ्यात्मनात्मानं चक्षुषेवार्कम् आत्म-दृक्
  
भ्प्_०३।२७।०११।१ मुक्त-लिङ्गं सद्-आभासम् असति प्रतिपद्यते
  
भ्प्_०३।२७।०११।२ सतो बन्धुम् असच्-चक्षुः सर्वानुस्यूतम् अद्वयम्
  
भ्प्_०३।२७।०१२।१ यथा जल-स्थ आभासः स्थल-स्थेनावदृश्यते
  
भ्प्_०३।२७।०१२।२ स्वाभासेन तथा सूर्यो जल-स्थेन दिवि स्थितः
  
भ्प्_०३।२७।०१३।१ एवं त्रिवृद्-अहङ्कारो भूतेन्द्रिय-मनोमयैः
  
भ्प्_०३।२७।०१३।२ स्वाभासैर् लक्षितो ऽनेन सद्-आभासेन सत्य-दृक्
  
भ्प्_०३।२७।०१४।१ भूत-सूक्ष्मेन्द्रिय-मनो- बुद्ध्य्-आदिष्व् इह निद्रया
  
भ्प्_०३।२७।०१४।२ लीनेष्व् असति यस् तत्र विनिद्रो निरहङ्क्रियः
  
भ्प्_०३।२७।०१५।१ मन्यमानस् तदात्मानम् अनष्टो नष्टवन् मृषा
  
भ्प्_०३।२७।०१५।२ नष्टे ऽहङ्करणे द्रष्टा नष्ट-वित्त इवातुरः
  
भ्प्_०३।२७।०१६।१ एवं प्रत्यवमृश्यासाव् आत्मानं प्रतिपद्यते
  
भ्प्_०३।२७।०१६।२ साहङ्कारस्य द्रव्यस्य यो ऽवस्थानम् अनुग्रहः
  
भ्प्_०३।२७।०१७।० देवहूतिर् उवाच
  
भ्प्_०३।२७।०१७।१ पुरुषं प्रकृतिर् ब्रह्मन् न विमुञ्चति कर्हिचित्
  
भ्प्_०३।२७।०१७।२ अन्योन्यापाश्रयत्वाच् च नित्यत्वाद् अनयोः प्रभो
  
भ्प्_०३।२७।०१८।१ यथा गन्धस्य भूमेश् च न भावो व्यतिरेकतः
  
भ्प्_०३।२७।०१८।२ अपां रसस्य च यथा तथा बुद्धेः परस्य च
  
भ्प्_०३।२७।०१९।१ अकर्तुः कर्म-बन्धो ऽयं पुरुषस्य यद्-आश्रयः
  
भ्प्_०३।२७।०१९।२ गुणेषु सत्सु प्रकृतेः कैवल्यं तेष्व् अतः कथम्
  
भ्प्_०३।२७।०२०।१ क्वचित् तत्त्वावमर्शेन निवृत्तं भयम् उल्बणम्
  
भ्प्_०३।२७।०२०।२ अनिवृत्त-निमित्तत्वात् पुनः प्रत्यवतिष्ठते
  
भ्प्_०३।२७।०२१।० श्री-भगवान् उवाच
  
भ्प्_०३।२७।०२१।१ अनिमित्त-निमित्तेन स्व-धर्मेणामलात्मना
  
भ्प्_०३।२७।०२१।२ तीव्रया मयि भक्त्या च श्रुत-सम्भृतया चिरम्
  
भ्प्_०३।२७।०२२।१ ज्ञानेन दृष्ट-तत्त्वेन वैराग्येण बलीयसा
  
भ्प्_०३।२७।०२२।२ तपो-युक्तेन योगेन तीव्रेणात्म-समाधिना
  
भ्प्_०३।२७।०२३।१ प्रकृतिः पुरुषस्येह दह्यमाना त्व् अहर्-निशम्
  
भ्प्_०३।२७।०२३।२ तिरो-भवित्री शनकैर् अग्नेर् योनिर् इवारणिः
  
भ्प्_०३।२७।०२४।१ भुक्त-भोगा परित्यक्ता दृष्ट-दोषा च नित्यशः
  
भ्प्_०३।२७।०२४।२ नेश्वरस्याशुभं धत्ते स्वे महिम्नि स्थितस्य च
  
भ्प्_०३।२७।०२५।१ यथा ह्य् अप्रतिबुद्धस्य प्रस्वापो बह्व्-अनर्थ-भृत्
  
भ्प्_०३।२७।०२५।२ स एव प्रतिबुद्धस्य न वै मोहाय कल्पते
  
भ्प्_०३।२७।०२६।१ एवं विदित-तत्त्वस्य प्रकृतिर् मयि मानसम्
  
भ्प्_०३।२७।०२६।२ युञ्जतो नापकुरुत आत्मारामस्य कर्हिचित्
  
भ्प्_०३।२७।०२७।१ यदैवम् अध्यात्म-रतः कालेन बहु-जन्मना
  
भ्प्_०३।२७।०२७।२ सर्वत्र जात-वैराग्य आब्रह्म-भुवनान् मुनिः
  
भ्प्_०३।२७।०२८।१ मद्-भक्तः प्रतिबुद्धार्थो मत्-प्रसादेन भूयसा
  
भ्प्_०३।२७।०२८।२ निःश्रेयसं स्व-संस्थानं कैवल्याख्यं मद्-आश्रयम्
  
भ्प्_०३।२७।०२९।१ प्राप्नोतीहाञ्जसा धीरः स्व-दृशा च्छिन्न-संशयः
  
भ्प्_०३।२७।०२९।२ यद् गत्वा न निवर्तेत योगी लिङ्गाद् विनिर्गमे
  
भ्प्_०३।२७।०३०।१ यदा न योगोपचितासु चेतो मायासु सिद्धस्य विषज्जते ऽङ्ग
  
भ्प्_०३।२७।०३०।२ अनन्य-हेतुष्व् अथ मे गतिः स्याद् आत्यन्तिकी यत्र न मृत्यु-हासः
  
भ्प्_०३।२८।००१।० श्री-भगवान् उवाच
  
भ्प्_०३।२८।००१।१ योगस्य लक्षणं वक्ष्ये सबीजस्य नृपात्मजे
  
भ्प्_०३।२८।००१।२ मनो येनैव विधिना प्रसन्नं याति सत्-पथम्
  
भ्प्_०३।२८।००२।१ स्व-धर्माचरणं शक्त्या विधर्माच् च निवर्तनम्
  
भ्प्_०३।२८।००२।२ दैवाल् लब्धेन सन्तोष आत्मविच्-चरणार्चनम्
  
भ्प्_०३।२८।००३।१ ग्राम्य-धर्म-निवृत्तिश् च मोक्ष-धर्म-रतिस् तथा
  
भ्प्_०३।२८।००३।२ मित-मेध्यादनं शश्वद् विविक्त-क्षेम-सेवनम्
  
भ्प्_०३।२८।००४।१ अहिंसा सत्यम् अस्तेयं यावद्-अर्थ-परिग्रहः
  
भ्प्_०३।२८।००४।२ ब्रह्मचर्यं तपः शौचं स्वाध्यायः पुरुषार्चनम्
  
भ्प्_०३।२८।००५।१ मौनं सद्-आसन-जयः स्थैर्यं प्राण-जयः शनैः
  
भ्प्_०३।२८।००५।२ प्रत्याहारश् चेन्द्रियाणां विषयान् मनसा हृदि
  
भ्प्_०३।२८।००६।१ स्व-धिष्ण्यानाम् एक-देशे मनसा प्राण-धारणम्
  
भ्प्_०३।२८।००६।२ वैकुण्ठ-लीलाभिध्यानं समाधानं तथात्मनः
  
भ्प्_०३।२८।००७।१ एतैर् अन्यैश् च पथिभिर् मनो दुष्टम् असत्-पथम्
  
भ्प्_०३।२८।००७।२ बुद्ध्या युञ्जीत शनकैर् जित-प्राणो ह्य् अतन्द्रितः
  
भ्प्_०३।२८।००८।१ शुचौ देशे प्रतिष्ठाप्य विजितासन आसनम्
  
भ्प्_०३।२८।००८।२ तस्मिन् स्वस्ति समासीन ऋजु-कायः समभ्यसेत्
  
भ्प्_०३।२८।००९।१ प्राणस्य शोधयेन् मार्गं पूर-कुम्भक-रेचकैः
  
भ्प्_०३।२८।००९।२ प्रतिकूलेन वा चित्तं यथा स्थिरम् अचञ्चलम्
  
भ्प्_०३।२८।०१०।१ मनो ऽचिरात् स्याद् विरजं जित-श्वासस्य योगिनः
  
भ्प्_०३।२८।०१०।२ वाय्व्-अग्निभ्यां यथा लोहं ध्मातं त्यजति वै मलम्
  
भ्प्_०३।२८।०११।१ प्राणायामैर् दहेद् दोषान् धारणाभिश् च किल्बिषान्
  
भ्प्_०३।२८।०११।२ प्रत्याहारेण संसर्गान् ध्यानेनानीश्वरान् गुणान्
  
भ्प्_०३।२८।०१२।१ यदा मनः स्वं विरजं योगेन सुसमाहितम्
  
भ्प्_०३।२८।०१२।२ काष्ठां भगवतो ध्यायेत् स्व-नासाग्रावलोकनः
  
भ्प्_०३।२८।०१३।१ प्रसन्न-वदनाम्भोजं पद्म-गर्भारुणेक्षणम्
  
भ्प्_०३।२८।०१३।२ नीलोत्पल-दल-श्यामं शङ्ख-चक्र-गदा-धरम्
  
भ्प्_०३।२८।०१४।१ लसत्-पङ्कज-किञ्जल्क- पीत-कौशेय-वाससम्
  
भ्प्_०३।२८।०१४।२ श्रीवत्स-वक्षसं भ्राजत् कौस्तुभामुक्त-कन्धरम्
  
भ्प्_०३।२८।०१५।१ मत्त-द्विरेफ-कलया परीतं वन-मालया
  
भ्प्_०३।२८।०१५।२ परार्ध्य-हार-वलय- किरीटाङ्गद-नूपुरम्
  
भ्प्_०३।२८।०१६।१ काञ्ची-गुणोल्लसच्-छ्रोणिं हृदयाम्भोज-विष्टरम्
  
भ्प्_०३।२८।०१६।२ दर्शनीयतमं शान्तं मनो-नयन-वर्धनम्
  
भ्प्_०३।२८।०१७।१ अपीच्य-दर्शनं शश्वत् सर्व-लोक-नमस्कृतम्
  
भ्प्_०३।२८।०१७।२ सन्तं वयसि कैशोरे भृत्यानुग्रह-कातरम्
  
भ्प्_०३।२८।०१८।१ कीर्तन्य-तीर्थ-यशसं पुण्य-श्लोक-यशस्करम्
  
भ्प्_०३।२८।०१८।२ ध्यायेद् देवं समग्राङ्गं यावन् न च्यवते मनः
  
भ्प्_०३।२८।०१९।१ स्थितं व्रजन्तम् आसीनं शयानं वा गुहाशयम्
  
भ्प्_०३।२८।०१९।२ प्रेक्षणीयेहितं ध्यायेच् छुद्ध-भावेन चेतसा
  
भ्प्_०३।२८।०२०।१ तस्मिन् लब्ध-पदं चित्तं सर्वावयव-संस्थितम्
  
भ्प्_०३।२८।०२०।२ विलक्ष्यैकत्र संयुज्याद् अङ्गे भगवतो मुनिः
  
भ्प्_०३।२८।०२१।१ सञ्चिन्तयेद् भगवतश् चरणारविन्दं
  
भ्प्_०३।२८।०२१।२ वज्राङ्कुश-ध्वज-सरोरुह-लाञ्छनाढ्यम्
  
भ्प्_०३।२८।०२१।३ उत्तुङ्ग-रक्त-विलसन्-नख-चक्रवाल-
  
भ्प्_०३।२८।०२१।४ ज्योत्स्नाभिर् आहत-महद्-धृदयान्धकारम्
  
भ्प्_०३।२८।०२२।१ यच्-छौच-निःसृत-सरित्-प्रवरोदकेन
  
भ्प्_०३।२८।०२२।२ तीर्थेन मूर्ध्न्य् अधिकृतेन शिवः शिवो ऽभूत्
  
भ्प्_०३।२८।०२२।३ ध्यातुर् मनः-शमल-शैल-निसृष्ट-वज्रं
  
भ्प्_०३।२८।०२२।४ ध्यायेच् चिरं भगवतश् चरणारविन्दम्
  
भ्प्_०३।२८।०२३।१ जानु-द्वयं जलज-लोचनया जनन्या
  
भ्प्_०३।२८।०२३।२ लक्ष्म्याखिलस्य सुर-वन्दितया विधातुः
  
भ्प्_०३।२८।०२३।३ ऊर्वोर् निधाय कर-पल्लव-रोचिषा यत्
  
भ्प्_०३।२८।०२३।४ संलालितं हृदि विभोर् अभवस्य कुर्यात्
  
भ्प्_०३।२८।०२४।१ ऊरू सुपर्ण-भुजयोर् अधि शोभमानाव्
  
भ्प्_०३।२८।०२४।२ ओजो-निधी अतसिका-कुसुमावभासौ
  
भ्प्_०३।२८।०२४।३ व्यालम्बि-पीत-वर-वाससि वर्तमान-
  
भ्प्_०३।२८।०२४।४ काञ्ची-कलाप-परिरम्भि नितम्ब-बिम्बम्
  
भ्प्_०३।२८।०२५।१ नाभि-ह्रदं भुवन-कोश-गुहोदर-स्थं
  
भ्प्_०३।२८।०२५।२ यत्रात्म-योनि-धिषणाखिल-लोक-पद्मम्
  
भ्प्_०३।२८।०२५।३ व्यूढं हरिन्-मणि-वृष-स्तनयोर् अमुष्य
  
भ्प्_०३।२८।०२५।४ ध्यायेद् द्वयं विशद-हार-मयूख-गौरम्
  
भ्प्_०३।२८।०२६।१ वक्षो ऽधिवासम् ऋषभस्य महा-विभूतेः
  
भ्प्_०३।२८।०२६।२ पुंसां मनो-नयन-निर्वृतिम् आदधानम्
  
भ्प्_०३।२८।०२६।३ कण्ठं च कौस्तुभ-मणेर् अधिभूषणार्थं
  
भ्प्_०३।२८।०२६।४ कुर्यान् मनस्य् अखिल-लोक-नमस्कृतस्य
  
भ्प्_०३।२८।०२७।१ बाहूंश् च मन्दर-गिरेः परिवर्तनेन
  
भ्प्_०३।२८।०२७।२ निर्णिक्त-बाहु-वलयान् अधिलोक-पालान्
  
भ्प्_०३।२८।०२७।३ सञ्चिन्तयेद् दश-शतारम् असह्य-तेजः
  
भ्प्_०३।२८।०२७।४ शङ्खं च तत्-कर-सरोरुह-राज-हंसम्
  
भ्प्_०३।२८।०२८।१ कौमोदकीं भगवतो दयितां स्मरेत
  
भ्प्_०३।२८।०२८।२ दिग्धाम् अराति-भट-शोणित-कर्दमेन
  
भ्प्_०३।२८।०२८।३ मालां मधुव्रत-वरूथ-गिरोपघुष्टां
  
भ्प्_०३।२८।०२८।४ चैत्यस्य तत्त्वम् अमलं मणिम् अस्य कण्ठे
  
भ्प्_०३।२८।०२९।१ भृत्यानुकम्पित-धियेह गृहीत-मूर्तेः
  
भ्प्_०३।२८।०२९।२ सञ्चिन्तयेद् भगवतो वदनारविन्दम्
  
भ्प्_०३।२८।०२९।३ यद् विस्फुरन्-मकर-कुण्डल-वल्गितेन
  
भ्प्_०३।२८।०२९।४ विद्योतितामल-कपोलम् उदार-नासम्
  
भ्प्_०३।२८।०३०।१ यच् छ्री-निकेतम् अलिभिः परिसेव्यमानं
  
भ्प्_०३।२८।०३०।२ भूत्या स्वया कुटिल-कुन्तल-वृन्द-जुष्टम्
  
भ्प्_०३।२८।०३०।३ मीन-द्वयाश्रयम् अधिक्षिपद् अब्ज-नेत्रं
  
भ्प्_०३।२८।०३०।४ ध्यायेन् मनोमयम् अतन्द्रित उल्लसद्-भ्रु
  
भ्प्_०३।२८।०३१।१ तस्यावलोकम् अधिकं कृपयातिघोर-
  
भ्प्_०३।२८।०३१।२ ताप-त्रयोपशमनाय निसृष्टम् अक्ष्णोः
  
भ्प्_०३।२८।०३१।३ स्निग्ध-स्मितानुगुणितं विपुल-प्रसादं
  
भ्प्_०३।२८।०३१।४ ध्यायेच् चिरं विपुल-भावनया गुहायाम्
  
भ्प्_०३।२८।०३२।१ हासं हरेर् अवनताखिल-लोक-तीव्र-
  
भ्प्_०३।२८।०३२।२ शोकाश्रु-सागर-विशोषणम् अत्युदारम्
  
भ्प्_०३।२८।०३२।३ सम्मोहनाय रचितं निज-माययास्य
  
भ्प्_०३।२८।०३२।४ भ्रू-मण्डलं मुनि-कृते मकर-ध्वजस्य
  
भ्प्_०३।२८।०३३।१ ध्यानायनं प्रहसितं बहुलाधरोष्ठ-
  
भ्प्_०३।२८।०३३।२ भासारुणायित-तनु-द्विज-कुन्द-पङ्क्ति
  
भ्प्_०३।२८।०३३।३ ध्यायेत् स्वदेह-कुहरे ऽवसितस्य विष्णोर्
  
भ्प्_०३।२८।०३३।४ भक्त्यार्द्रयार्पित-मना न पृथग् दिदृक्षेत्
  
भ्प्_०३।२८।०३४।१ एवं हरौ भगवति प्रतिलब्ध-भावो
  
भ्प्_०३।२८।०३४।२ भक्त्या द्रवद्-धृदय उत्पुलकः प्रमोदात्
  
भ्प्_०३।२८।०३४।३ औत्कण्ठ्य-बाष्प-कलया मुहुर् अर्द्यमानस्
  
भ्प्_०३।२८।०३४।४ तच् चापि चित्त-बडिशं शनकैर् वियुङ्क्ते
  
भ्प्_०३।२८।०३५।१ मुक्ताश्रयं यर्हि निर्विषयं विरक्तं
  
भ्प्_०३।२८।०३५।२ निर्वाणम् ऋच्छति मनः सहसा यथार्चिः
  
भ्प्_०३।२८।०३५।३ आत्मानम् अत्र पुरुषो ऽव्यवधानम् एकम्
  
भ्प्_०३।२८।०३५।४ अन्वीक्षते प्रतिनिवृत्त-गुण-प्रवाहः
  
भ्प्_०३।२८।०३६।१ सो ऽप्य् एतया चरमया मनसो निवृत्त्या
  
भ्प्_०३।२८।०३६।२ तस्मिन् महिम्न्य् अवसितः सुख-दुःख-बाह्ये
  
भ्प्_०३।२८।०३६।३ हेतुत्वम् अप्य् असति कर्तरि दुःखयोर् यत्
  
भ्प्_०३।२८।०३६।४ स्वात्मन् विधत्त उपलब्ध-परात्म-काष्ठः
  
भ्प्_०३।२८।०३७।१ देहं च तं न चरमः स्थितम् उत्थितं वा
  
भ्प्_०३।२८।०३७।२ सिद्धो विपश्यति यतो ऽध्यगमत् स्वरूपम्
  
भ्प्_०३।२८।०३७।३ दैवाद् उपेतम् अथ दैव-वशाद् अपेतं
  
भ्प्_०३।२८।०३७।४ वासो यथा परिकृतं मदिरा-मदान्धः
  
भ्प्_०३।२८।०३८।१ देहो ऽपि दैव-वशगः खलु कर्म यावत्
  
भ्प्_०३।२८।०३८।२ स्वारम्भकं प्रतिसमीक्षत एव सासुः
  
भ्प्_०३।२८।०३८।३ तं स-प्रपञ्चम् अधिरूढ-समाधि-योगः
  
भ्प्_०३।२८।०३८।४ स्वाप्नं पुनर् न भजते प्रतिबुद्ध-वस्तुः
  
भ्प्_०३।२८।०३९।१ यथा पुत्राच् च वित्ताच् च पृथङ् मर्त्यः प्रतीयते
  
भ्प्_०३।२८।०३९।२ अप्य् आत्मत्वेनाभिमताद् देहादेः पुरुषस् तथा
  
भ्प्_०३।२८।०४०।१ यथोल्मुकाद् विस्फुलिङ्गाद् धूमाद् वापि स्व-सम्भवात्
  
भ्प्_०३।२८।०४०।२ अप्य् आत्मत्वेनाभिमताद् यथाग्निः पृथग् उल्मुकात्
  
भ्प्_०३।२८।०४१।१ भूतेन्द्रियान्तः-करणात् प्रधानाज् जीव-सञ्ज्ञितात्
  
भ्प्_०३।२८।०४१।२ आत्मा तथा पृथग् द्रष्टा भगवान् ब्रह्म-सञ्ज्ञितः
  
भ्प्_०३।२८।०४२।१ सर्व-भूतेषु चात्मानं सर्व-भूतानि चात्मनि
  
भ्प्_०३।२८।०४२।२ ईक्षेतानन्य-भावेन भूतेष्व् इव तद्-आत्मताम्
  
भ्प्_०३।२८।०४३।१ स्व-योनिषु यथा ज्योतिर् एकं नाना प्रतीयते
  
भ्प्_०३।२८।०४३।२ योनीनां गुण-वैषम्यात् तथात्मा प्रकृतौ स्थितः
  
भ्प्_०३।२८।०४४।१ तस्माद् इमां स्वां प्रकृतिं दैवीं सद्-असद्-आत्मिकाम्
  
भ्प्_०३।२८।०४४।२ दुर्विभाव्यां पराभाव्य स्वरूपेणावतिष्ठते
  
भ्प्_०३।२९।००१।० देवहूतिर् उवाच
  
भ्प्_०३।२९।००१।१ लक्षणं महद्-आदीनां प्रकृतेः पुरुषस्य च
  
भ्प्_०३।२९।००१।२ स्वरूपं लक्ष्यते ऽमीषां येन तत्-पारमार्थिकम्
  
भ्प्_०३।२९।००२।१ यथा साङ्ख्येषु कथितं यन्-मूलं तत् प्रचक्षते
  
भ्प्_०३।२९।००२।२ भक्ति-योगस्य मे मार्गं ब्रूहि विस्तरशः प्रभो
  
भ्प्_०३।२९।००३।१ विरागो येन पुरुषो भगवन् सर्वतो भवेत्
  
भ्प्_०३।२९।००३।२ आचक्ष्व जीव-लोकस्य विविधा मम संसृतीः
  
भ्प्_०३।२९।००४।१ कालस्येश्वर-रूपस्य परेषां च परस्य ते
  
भ्प्_०३।२९।००४।२ स्वरूपं बत कुर्वन्ति यद्-धेतोः कुशलं जनाः
  
भ्प्_०३।२९।००५।१ लोकस्य मिथ्याभिमतेर् अचक्षुषश् चिरं प्रसुप्तस्य तमस्य् अनाश्रये
  
भ्प्_०३।२९।००५।२ श्रान्तस्य कर्मस्व् अनुविद्धया धिया त्वम् आविरासीः किल योग-भास्करः
  
भ्प्_०३।२९।००६।० मैत्रेय उवाच
  
भ्प्_०३।२९।००६।१ इति मातुर् वचः श्लक्ष्णं प्रतिनन्द्य महा-मुनिः
  
भ्प्_०३।२९।००६।२ आबभाषे कुरु-श्रेष्ठ प्रीतस् तां करुणार्दितः
  
भ्प्_०३।२९।००७।० श्री-भगवान् उवाच
  
भ्प्_०३।२९।००७।१ भक्ति-योगो बहु-विधो मार्गैर् भामिनि भाव्यते
  
भ्प्_०३।२९।००७।२ स्वभाव-गुण-मार्गेण पुंसां भावो विभिद्यते
  
भ्प्_०३।२९।००८।१ अभिसन्धाय यो हिंसां दम्भं मात्सर्यम् एव वा
  
भ्प्_०३।२९।००८।२ संरम्भी भिन्न-दृग् भावं मयि कुर्यात् स तामसः
  
भ्प्_०३।२९।००९।१ विषयान् अभिसन्धाय यश ऐश्वर्यम् एव वा
  
भ्प्_०३।२९।००९।२ अर्चादाव् अर्चयेद् यो मां पृथग्-भावः स राजसः
  
भ्प्_०३।२९।०१०।१ कर्म-निर्हारम् उद्दिश्य परस्मिन् वा तद्-अर्पणम्
  
भ्प्_०३।२९।०१०।२ यजेद् यष्टव्यम् इति वा पृथग्-भावः स सात्त्विकः
  
भ्प्_०३।२९।०११।१ मद्-गुण-श्रुति-मात्रेण मयि सर्व-गुहाशये
  
भ्प्_०३।२९।०११।२ मनो-गतिर् अविच्छिन्ना यथा गङ्गाम्भसो ऽम्बुधौ
  
भ्प्_०३।२९।०१२।१ लक्षणं भक्ति-योगस्य निर्गुणस्य ह्य् उदाहृतम्
  
भ्प्_०३।२९।०१२।२ अहैतुक्य् अव्यवहिता या भक्तिः पुरुषोत्तमे
  
भ्प्_०३।२९।०१३।१ सालोक्य-सार्ष्टि-सामीप्य- सारूप्यैकत्वम् अप्य् उत
  
भ्प्_०३।२९।०१३।२ दीयमानं न गृह्णन्ति विना मत्-सेवनं जनाः
  
भ्प्_०३।२९।०१४।१ स एव भक्ति-योगाख्य आत्यन्तिक उदाहृतः
  
भ्प्_०३।२९।०१४।२ येनातिव्रज्य त्रि-गुणं मद्-भावायोपपद्यते
  
भ्प्_०३।२९।०१५।१ निषेवितेनानिमित्तेन स्व-धर्मेण महीयसा
  
भ्प्_०३।२९।०१५।२ क्रिया-योगेन शस्तेन नातिहिंस्रेण नित्यशः
  
भ्प्_०३।२९।०१६।१ मद्-धिष्ण्य-दर्शन-स्पर्श- पूजा-स्तुत्य्-अभिवन्दनैः
  
भ्प्_०३।२९।०१६।२ भूतेषु मद्-भावनया सत्त्वेनासङ्गमेन च
  
भ्प्_०३।२९।०१७।१ महतां बहु-मानेन दीनानाम् अनुकम्पया
  
भ्प्_०३।२९।०१७।२ मैत्र्या चैवात्म-तुल्येषु यमेन नियमेन च
  
भ्प्_०३।२९।०१८।१ आध्यात्मिकानुश्रवणान् नाम-सङ्कीर्तनाच् च मे
  
भ्प्_०३।२९।०१८।२ आर्जवेनार्य-सङ्गेन निरहङ्क्रियया तथा
  
भ्प्_०३।२९।०१९।१ मद्-धर्मणो गुणैर् एतैः परिसंशुद्ध आशयः
  
भ्प्_०३।२९।०१९।२ पुरुषस्याञ्जसाभ्येति श्रुत-मात्र-गुणं हि माम्
  
भ्प्_०३।२९।०२०।१ यथा वात-रथो घ्राणम् आवृङ्क्ते गन्ध आशयात्
  
भ्प्_०३।२९।०२०।२ एवं योग-रतं चेत आत्मानम् अविकारि यत्
  
भ्प्_०३।२९।०२१।१ अहं सर्वेषु भूतेषु भूतात्मावस्थितः सदा
  
भ्प्_०३।२९।०२१।२ तम् अवज्ञाय मां मर्त्यः कुरुते ऽर्चा-विडम्बनम्
  
भ्प्_०३।२९।०२२।१ यो मां सर्वेषु भूतेषु सन्तम् आत्मानम् ईश्वरम्
  
भ्प्_०३।२९।०२२।२ हित्वार्चां भजते मौढ्याद् भस्मन्य् एव जुहोति सः
  
भ्प्_०३।२९।०२३।१ द्विषतः पर-काये मां मानिनो भिन्न-दर्शिनः
  
भ्प्_०३।२९।०२३।२ भूतेषु बद्ध-वैरस्य न मनः शान्तिम् ऋच्छति
  
भ्प्_०३।२९।०२४।१ अहम् उच्चावचैर् द्रव्यैः क्रिययोत्पन्नयानघे
  
भ्प्_०३।२९।०२४।२ नैव तुष्ये ऽर्चितो ऽर्चायां भूत-ग्रामावमानिनः
  
भ्प्_०३।२९।०२५।१ अर्चादाव् अर्चयेत् तावद् ईश्वरं मां स्व-कर्म-कृत्
  
भ्प्_०३।२९।०२५।२ यावन् न वेद स्व-हृदि सर्व-भूतेष्व् अवस्थितम्
  
भ्प्_०३।२९।०२६।१ आत्मनश् च परस्यापि यः करोत्य् अन्तरोदरम्
  
भ्प्_०३।२९।०२६।२ तस्य भिन्न-दृशो मृत्युर् विदधे भयम् उल्बणम्
  
भ्प्_०३।२९।०२७।१ अथ मां सर्व-भूतेषु भूतात्मानं कृतालयम्
  
भ्प्_०३।२९।०२७।२ अर्हयेद् दान-मानाभ्यां मैत्र्याभिन्नेन चक्षुषा
  
भ्प्_०३।२९।०२८।१ जीवाः श्रेष्ठा ह्य् अजीवानां ततः प्राण-भृतः शुभे
  
भ्प्_०३।२९।०२८।२ ततः स-चित्ताः प्रवरास् ततश् चेन्द्रिय-वृत्तयः
  
भ्प्_०३।२९।०२९।१ तत्रापि स्पर्श-वेदिभ्यः प्रवरा रस-वेदिनः
  
भ्प्_०३।२९।०२९।२ तेभ्यो गन्ध-विदः श्रेष्ठास् ततः शब्द-विदो वराः
  
भ्प्_०३।२९।०३०।१ रूप-भेद-विदस् तत्र ततश् चोभयतो-दतः
  
भ्प्_०३।२९।०३०।२ तेषां बहु-पदाः श्रेष्ठाश् चतुष्-पादस् ततो द्वि-पात्
  
भ्प्_०३।२९।०३१।१ ततो वर्णाश् च चत्वारस् तेषां ब्राह्मण उत्तमः
  
भ्प्_०३।२९।०३१।२ ब्राह्मणेष्व् अपि वेद-ज्ञो ह्य् अर्थ-ज्ञो ऽभ्यधिकस् ततः
  
भ्प्_०३।२९।०३२।१ अर्थ-ज्ञात् संशय-च्छेत्ता ततः श्रेयान् स्व-कर्म-कृत्
  
भ्प्_०३।२९।०३२।२ मुक्त-सङ्गस् ततो भूयान् अदोग्धा धर्मम् आत्मनः
  
भ्प्_०३।२९।०३३।१ तस्मान् मय्य् अर्पिताशेष- क्रियार्थात्मा निरन्तरः
  
भ्प्_०३।२९।०३३।२ मय्य् अर्पितात्मनः पुंसो मयि सन्न्यस्त-कर्मणः
  
भ्प्_०३।२९।०३३।३ न पश्यामि परं भूतम् अकर्तुः सम-दर्शनात्
  
भ्प्_०३।२९।०३४।१ मनसैतानि भूतानि प्रणमेद् बहु-मानयन्
  
भ्प्_०३।२९।०३४।२ ईश्वरो जीव-कलया प्रविष्टो भगवान् इति
  
भ्प्_०३।२९।०३५।१ भक्ति-योगश् च योगश् च मया मानव्य् उदीरितः
  
भ्प्_०३।२९।०३५।२ ययोर् एकतरेणैव पुरुषः पुरुषं व्रजेत्
  
भ्प्_०३।२९।०३६।१ एतद् भगवतो रूपं ब्रह्मणः परमात्मनः
  
भ्प्_०३।२९।०३६।२ परं प्रधानं पुरुषं दैवं कर्म-विचेष्टितम्
  
भ्प्_०३।२९।०३७।१ रूप-भेदास्पदं दिव्यं काल इत्य् अभिधीयते
  
भ्प्_०३।२९।०३७।२ भूतानां महद्-आदीनां यतो भिन्न-दृशां भयम्
  
भ्प्_०३।२९।०३८।१ यो ऽन्तः प्रविश्य भूतानि भूतैर् अत्त्य् अखिलाश्रयः
  
भ्प्_०३।२९।०३८।२ स विष्ण्व्-आख्यो ऽधियज्ञो ऽसौ कालः कलयतां प्रभुः
  
भ्प्_०३।२९।०३९।१ न चास्य कश्चिद् दयितो न द्वेष्यो न च बान्धवः
  
भ्प्_०३।२९।०३९।२ आविशत्य् अप्रमत्तो ऽसौ प्रमत्तं जनम् अन्त-कृत्
  
भ्प्_०३।२९।०४०।१ यद्-भयाद् वाति वातो ऽयं सूर्यस् तपति यद्-भयात्
  
भ्प्_०३।२९।०४०।२ यद्-भयाद् वर्षते देवो भ-गणो भाति यद्-भयात्
  
भ्प्_०३।२९।०४१।१ यद् वनस्पतयो भीता लताश् चौषधिभिः सह
  
भ्प्_०३।२९।०४१।२ स्वे स्वे काले ऽभिगृह्णन्ति पुष्पाणि च फलानि च
  
भ्प्_०३।२९।०४२।१ स्रवन्ति सरितो भीता नोत्सर्पत्य् उदधिर् यतः
  
भ्प्_०३।२९।०४२।२ अग्निर् इन्धे स-गिरिभिर् भूर् न मज्जति यद्-भयात्
  
भ्प्_०३।२९।०४३।१ नभो ददाति श्वसतां पदं यन्-नियमाद् अदः
  
भ्प्_०३।२९।०४३।२ लोकं स्व-देहं तनुते महान् सप्तभिर् आवृतम्
  
भ्प्_०३।२९।०४४।१ गुणाभिमानिनो देवाः सर्गादिष्व् अस्य यद्-भयात्
  
भ्प्_०३।२९।०४४।२ वर्तन्ते ऽनुयुगं येषां वश एतच् चराचरम्
  
भ्प्_०३।२९।०४५।१ सो ऽनन्तो ऽन्त-करः कालो ऽनादिर् आदि-कृद् अव्ययः
  
भ्प्_०३।२९।०४५।२ जनं जनेन जनयन् मारयन् मृत्युनान्तकम्
  
भ्प्_०३।३०।००१।० कपिल उवाच
  
भ्प्_०३।३०।००१।१ तस्यैतस्य जनो नूनं नायं वेदोरु-विक्रमम्
  
भ्प्_०३।३०।००१।२ काल्यमानो ऽपि बलिनो वायोर् इव घनावलिः
  
भ्प्_०३।३०।००२।१ यं यम् अर्थम् उपादत्ते दुःखेन सुख-हेतवे
  
भ्प्_०३।३०।००२।२ तं तं धुनोति भगवान् पुमान् छोचति यत्-कृते
  
भ्प्_०३।३०।००३।१ यद् अध्रुवस्य देहस्य सानुबन्धस्य दुर्मतिः
  
भ्प्_०३।३०।००३।२ ध्रुवाणि मन्यते मोहाद् गृह-क्षेत्र-वसूनि च
  
भ्प्_०३।३०।००४।१ जन्तुर् वै भव एतस्मिन् यां यां योनिम् अनुव्रजेत्
  
भ्प्_०३।३०।००४।२ तस्यां तस्यां स लभते निर्वृतिं न विरज्यते
  
भ्प्_०३।३०।००५।१ नरक-स्थो ऽपि देहं वै न पुमांस् त्यक्तुम् इच्छति
  
भ्प्_०३।३०।००५।२ नारक्यां निर्वृतौ सत्यां देव-माया-विमोहितः
  
भ्प्_०३।३०।००६।१ आत्म-जाया-सुतागार- पशु-द्रविण-बन्धुषु
  
भ्प्_०३।३०।००६।२ निरूढ-मूल-हृदय आत्मानं बहु मन्यते
  
भ्प्_०३।३०।००७।१ सन्दह्यमान-सर्वाङ्ग एषाम् उद्वहनाधिना
  
भ्प्_०३।३०।००७।२ करोत्य् अविरतं मूढो दुरितानि दुराशयः
  
भ्प्_०३।३०।००८।१ आक्षिप्तात्मेन्द्रियः स्त्रीणाम् असतीनां च मायया
  
भ्प्_०३।३०।००८।२ रहो रचितयालापैः शिशूनां कल-भाषिणाम्
  
भ्प्_०३।३०।००९।१ गृहेषु कूट-धर्मेषु दुःख-तन्त्रेष्व् अतन्द्रितः
  
भ्प्_०३।३०।००९।२ कुर्वन् दुःख-प्रतीकारं सुखवन् मन्यते गृही
  
भ्प्_०३।३०।०१०।१ अर्थैर् आपादितैर् गुर्व्या हिंसयेतस्-ततश् च तान्
  
भ्प्_०३।३०।०१०।२ पुष्णाति येषां पोषेण शेष-भुग् यात्य् अधः स्वयम्
  
भ्प्_०३।३०।०११।१ वार्तायां लुप्यमानायाम् आरब्धायां पुनः पुनः
  
भ्प्_०३।३०।०११।२ लोभाभिभूतो निःसत्त्वः परार्थे कुरुते स्पृहाम्
  
भ्प्_०३।३०।०१२।१ कुटुम्ब-भरणाकल्पो मन्द-भाग्यो वृथोद्यमः
  
भ्प्_०३।३०।०१२।२ श्रिया विहीनः कृपणो ध्यायन् छ्वसिति मूढ-धीः
  
भ्प्_०३।३०।०१३।१ एवं स्व-भरणाकल्पं तत्-कलत्रादयस् तथा
  
भ्प्_०३।३०।०१३।२ नाद्रियन्ते यथा पूर्वं कीनाशा इव गो-जरम्
  
भ्प्_०३।३०।०१४।१ तत्राप्य् अजात-निर्वेदो भ्रियमाणः स्वयम् भृतैः
  
भ्प्_०३।३०।०१४।२ जरयोपात्त-वैरूप्यो मरणाभिमुखो गृहे
  
भ्प्_०३।३०।०१५।१ आस्ते ऽवमत्योपन्यस्तं गृह-पाल इवाहरन्
  
भ्प्_०३।३०।०१५।२ आमयाव्य् अप्रदीप्ताग्निर् अल्पाहारो ऽल्प-चेष्टितः
  
भ्प्_०३।३०।०१६।१ वायुनोत्क्रमतोत्तारः कफ-संरुद्ध-नाडिकः
  
भ्प्_०३।३०।०१६।२ कास-श्वास-कृतायासः कण्ठे घुर-घुरायते
  
भ्प्_०३।३०।०१७।१ शयानः परिशोचद्भिः परिवीतः स्व-बन्धुभिः
  
भ्प्_०३।३०।०१७।२ वाच्यमानो ऽपि न ब्रूते काल-पाश-वशं गतः
  
भ्प्_०३।३०।०१८।१ एवं कुटुम्ब-भरणे व्यापृतात्माजितेन्द्रियः
  
भ्प्_०३।३०।०१८।२ म्रियते रुदतां स्वानाम् उरु-वेदनयास्त-धीः
  
भ्प्_०३।३०।०१९।१ यम-दूतौ तदा प्राप्तौ भीमौ सरभसेक्षणौ
  
भ्प्_०३।३०।०१९।२ स दृष्ट्वा त्रस्त-हृदयः शकृन्-मूत्रं विमुञ्चति
  
भ्प्_०३।३०।०२०।१ यातना-देह आवृत्य पाशैर् बद्ध्वा गले बलात्
  
भ्प्_०३।३०।०२०।२ नयतो दीर्घम् अध्वानं दण्ड्यं राज-भटा यथा
  
भ्प्_०३।३०।०२१।१ तयोर् निर्भिन्न-हृदयस् तर्जनैर् जात-वेपथुः
  
भ्प्_०३।३०।०२१।२ पथि श्वभिर् भक्ष्यमाण आर्तो ऽघं स्वम् अनुस्मरन्
  
भ्प्_०३।३०।०२२।१ क्षुत्-तृट्-परीतो ऽर्क-दवानलानिलैः सन्तप्यमानः पथि तप्त-वालुके
  
भ्प्_०३।३०।०२२।२ कृच्छ्रेण पृष्ठे कशया च ताडितश् चलत्य् अशक्तो ऽपि निराश्रमोदके
  
भ्प्_०३।३०।०२३।१ तत्र तत्र पतन् छ्रान्तो मूर्च्छितः पुनर् उत्थितः
  
भ्प्_०३।३०।०२३।२ पथा पापीयसा नीतस् तरसा यम-सादनम्
  
भ्प्_०३।३०।०२४।१ योजनानां सहस्राणि नवतिं नव चाध्वनः
  
भ्प्_०३।३०।०२४।२ त्रिभिर् मुहूर्तैर् द्वाभ्यां वा नीतः प्राप्नोति यातनाः
  
भ्प्_०३।३०।०२५।१ आदीपनं स्व-गात्राणां वेष्टयित्वोल्मुकादिभिः
  
भ्प्_०३।३०।०२५।२ आत्म-मांसादनं क्वापि स्व-कृत्तं परतो ऽपि वा
  
भ्प्_०३।३०।०२६।१ जीवतश् चान्त्राभ्युद्धारः श्व-गृध्रैर् यम-सादने
  
भ्प्_०३।३०।०२६।२ सर्प-वृश्चिक-दंशाद्यैर् दशद्भिश् चात्म-वैशसम्
  
भ्प्_०३।३०।०२७।१ कृन्तनं चावयवशो गजादिभ्यो भिदापनम्
  
भ्प्_०३।३०।०२७।२ पातनं गिरि-शृङ्गेभ्यो रोधनं चाम्बु-गर्तयोः
  
भ्प्_०३।३०।०२८।१ यास् तामिस्रान्ध-तामिस्रा रौरवाद्याश् च यातनाः
  
भ्प्_०३।३०।०२८।२ भुङ्क्ते नरो वा नारी वा मिथः सङ्गेन निर्मिताः
  
भ्प्_०३।३०।०२९।१ अत्रैव नरकः स्वर्ग इति मातः प्रचक्षते
  
भ्प्_०३।३०।०२९।२ या यातना वै नारक्यस् ता इहाप्य् उपलक्षिताः
  
भ्प्_०३।३०।०३०।१ एवं कुटुम्बं बिभ्राण उदरम् भर एव वा
  
भ्प्_०३।३०।०३०।२ विसृज्येहोभयं प्रेत्य भुङ्क्ते तत्-फलम् ईदृशम्
  
भ्प्_०३।३०।०३१।१ एकः प्रपद्यते ध्वान्तं हित्वेदं स्व-कलेवरम्
  
भ्प्_०३।३०।०३१।२ कुशलेतर-पाथेयो भूत-द्रोहेण यद् भृतम्
  
भ्प्_०३।३०।०३२।१ दैवेनासादितं तस्य शमलं निरये पुमान्
  
भ्प्_०३।३०।०३२।२ भुङ्क्ते कुटुम्ब-पोषस्य हृत-वित्त इवातुरः
  
भ्प्_०३।३०।०३३।१ केवलेन ह्य् अधर्मेण कुटुम्ब-भरणोत्सुकः
  
भ्प्_०३।३०।०३३।२ याति जीवो ऽन्ध-तामिस्रं चरमं तमसः पदम्
  
भ्प्_०३।३०।०३४।१ अधस्तान् नर-लोकस्य यावतीर् यातनादयः
  
भ्प्_०३।३०।०३४।२ क्रमशः समनुक्रम्य पुनर् अत्राव्रजेच् छुचिः
  
भ्प्_०३।३०।००१।० श्री-भगवान् उवाच
  
भ्प्_०३।३१।००१।१ कर्मणा दैव-नेत्रेण जन्तुर् देहोपपत्तये
  
भ्प्_०३।३१।००१।२ स्त्रियाः प्रविष्ट उदरं पुंसो रेतः-कणाश्रयः
  
भ्प्_०३।३१।००२।१ कललं त्व् एक-रात्रेण पञ्च-रात्रेण बुद्बुदम्
  
भ्प्_०३।३१।००२।२ दशाहेन तु कर्कन्धूः पेश्य् अण्डं वा ततः परम्
  
भ्प्_०३।३१।००३।१ मासेन तु शिरो द्वाभ्यां बाह्व्-अङ्घ्र्य्-आद्य्-अङ्ग-विग्रहः
  
भ्प्_०३।३१।००३।२ नख-लोमास्थि-चर्माणि लिङ्ग-च्छिद्रोद्भवस् त्रिभिः
  
भ्प्_०३।३१।००४।१ चतुर्भिर् धातवः सप्त पञ्चभिः क्षुत्-तृड्-उद्भवः
  
भ्प्_०३।३१।००४।२ षड्भिर् जरायुणा वीतः कुक्षौ भ्राम्यति दक्षिणे
  
भ्प्_०३।३१।००५।१ मातुर् जग्धान्न-पानाद्यैर् एधद्-धातुर् असम्मते
  
भ्प्_०३।३१।००५।२ शेते विण्-मूत्रयोर् गर्ते स जन्तुर् जन्तु-सम्भवे
  
भ्प्_०३।३१।००६।१ कृमिभिः क्षत-सर्वाङ्गः सौकुमार्यात् प्रतिक्षणम्
  
भ्प्_०३।३१।००६।२ मूर्च्छाम् आप्नोत्य् उरु-क्लेशस् तत्रत्यैः क्षुधितैर् मुहुः
  
भ्प्_०३।३१।००७।१ कटु-तीक्ष्णोष्ण-लवण- रूक्षाम्लादिभिर् उल्बणैः
  
भ्प्_०३।३१।००७।२ मातृ-भुक्तैर् उपस्पृष्टः सर्वाङ्गोत्थित-वेदनः
  
भ्प्_०३।३१।००८।१ उल्बेन संवृतस् तस्मिन्न् अन्त्रैश् च बहिर् आवृतः
  
भ्प्_०३।३१।००८।२ आस्ते कृत्वा शिरः कुक्षौ भुग्न-पृष्ठ-शिरोधरः
  
भ्प्_०३।३१।००९।१ अकल्पः स्वाङ्ग-चेष्टायां शकुन्त इव पञ्जरे
  
भ्प्_०३।३१।००९।२ तत्र लब्ध-स्मृतिर् दैवात् कर्म जन्म-शतोद्भवम्
  
भ्प्_०३।३१।००९।३ स्मरन् दीर्घम् अनुच्छ्वासं शर्म किं नाम विन्दते
  
भ्प्_०३।३१।०१०।१ आरभ्य सप्तमान् मासाल् लब्ध-बोधो ऽपि वेपितः
  
भ्प्_०३।३१।०१०।२ नैकत्रास्ते सूति-वातैर् विष्ठा-भूर् इव सोदरः
  
भ्प्_०३।३१।०११।१ नाथमान ऋषिर् भीतः सप्त-वध्रिः कृताञ्जलिः
  
भ्प्_०३।३१।०११।२ स्तुवीत तं विक्लवया वाचा येनोदरे ऽर्पितः
  
भ्प्_०३।३१।०१२।० जन्तुर् उवाच
  
भ्प्_०३।३१।०१२।१ तस्योपसन्नम् अवितुं जगद् इच्छयात्त-
  
भ्प्_०३।३१।०१२।२ नाना-तनोर् भुवि चलच्-चरणारविन्दम्
  
भ्प्_०३।३१।०१२।३ सो ऽहं व्रजामि शरणं ह्य् अकुतो-भयं मे
  
भ्प्_०३।३१।०१२।४ येनेदृशी गतिर् अदर्श्य् असतो ऽनुरूपा
  
भ्प्_०३।३१।०१३।१ यस् त्व् अत्र बद्ध इव कर्मभिर् आवृतात्मा
  
भ्प्_०३।३१।०१३।२ भूतेन्द्रियाशयमयीम् अवलम्ब्य मायाम्
  
भ्प्_०३।३१।०१३।३ आस्ते विशुद्धम् अविकारम् अखण्ड-बोधम्
  
भ्प्_०३।३१।०१३।४ आतप्यमान-हृदये ऽवसितं नमामि
  
भ्प्_०३।३१।०१४।१ यः पञ्च-भूत-रचिते रहितः शरीरे
  
भ्प्_०३।३१।०१४।२ च्छन्नो ऽयथेन्द्रिय-गुणार्थ-चिद्-आत्मको ऽहम्
  
भ्प्_०३।३१।०१४।३ तेनाविकुण्ठ-महिमानम् ऋषिं तम् एनं
  
भ्प्_०३।३१।०१४।४ वन्दे परं प्रकृति-पूरुषयोः पुमांसम्
  
भ्प्_०३।३१।०१५।१ यन्-माययोरु-गुण-कर्म-निबन्धने ऽस्मिन्
  
भ्प्_०३।३१।०१५।२ सांसारिके पथि चरंस् तद्-अभिश्रमेण
  
भ्प्_०३।३१।०१५।३ नष्ट-स्मृतिः पुनर् अयं प्रवृणीत लोकं
  
भ्प्_०३।३१।०१५।४ युक्त्या कया महद्-अनुग्रहम् अन्तरेण
  
भ्प्_०३।३१।०१६।१ ज्ञानं यद् एतद् अदधात् कतमः स देवस्
  
भ्प्_०३।३१।०१६।२ त्रै-कालिकं स्थिर-चरेष्व् अनुवर्तितांशः
  
भ्प्_०३।३१।०१६।३ तं जीव-कर्म-पदवीम् अनुवर्तमानास्
  
भ्प्_०३।३१।०१६।४ ताप-त्रयोपशमनाय वयं भजेम
  
भ्प्_०३।३१।०१७।१ देह्य् अन्य-देह-विवरे जठराग्निनासृग्-
  
भ्प्_०३।३१।०१७।२ विण्-मूत्र-कूप-पतितो भृश-तप्त-देहः
  
भ्प्_०३।३१।०१७।३ इच्छन्न् इतो विवसितुं गणयन् स्व-मासान्
  
भ्प्_०३।३१।०१७।४ निर्वास्यते कृपण-धीर् भगवन् कदा नु
  
भ्प्_०३।३१।०१८।१ येनेदृशीं गतिम् असौ दश-मास्य ईश
  
भ्प्_०३।३१।०१८।२ सङ्ग्राहितः पुरु-दयेन भवादृशेन
  
भ्प्_०३।३१।०१८।३ स्वेनैव तुष्यतु कृतेन स दीन-नाथः
  
भ्प्_०३।३१।०१८।४ को नाम तत्-प्रति विनाञ्जलिम् अस्य कुर्यात्
  
भ्प्_०३।३१।०१९।१ पश्यत्य् अयं धिषणया ननु सप्त-वध्रिः
  
भ्प्_०३।३१।०१९।२ शारीरके दम-शरीर्य् अपरः स्व-देहे
  
भ्प्_०३।३१।०१९।३ यत्-सृष्टयासं तम् अहं पुरुषं पुराणं
  
भ्प्_०३।३१।०१९।४ पश्ये बहिर् हृदि च चैत्यम् इव प्रतीतम्
  
भ्प्_०३।३१।०२०।१ सो ऽहं वसन्न् अपि विभो बहु-दुःख-वासं
  
भ्प्_०३।३१।०२०।२ गर्भान् न निर्जिगमिषे बहिर् अन्ध-कूपे
  
भ्प्_०३।३१।०२०।३ यत्रोपयातम् उपसर्पति देव-माया
  
भ्प्_०३।३१।०२०।४ मिथ्या मतिर् यद्-अनु संसृति-चक्रम् एतत्
  
भ्प्_०३।३१।०२१।१ तस्माद् अहं विगत-विक्लव उद्धरिष्य
  
भ्प्_०३।३१।०२१।२ आत्मानम् आशु तमसः सुहृदात्मनैव
  
भ्प्_०३।३१।०२१।३ भूयो यथा व्यसनम् एतद् अनेक-रन्ध्रं
  
भ्प्_०३।३१।०२१।४ मा मे भविष्यद् उपसादित-विष्णु-पादः
  
भ्प्_०३।३१।०२२।० कपिल उवाच
  
भ्प्_०३।३१।०२२।१ एवं कृत-मतिर् गर्भे दश-मास्यः स्तुवन्न् ऋषिः
  
भ्प्_०३।३१।०२२।२ सद्यः क्षिपत्य् अवाचीनं प्रसूत्यै सूति-मारुतः
  
भ्प्_०३।३१।०२३।१ तेनावसृष्टः सहसा कृत्वावाक् शिर आतुरः
  
भ्प्_०३।३१।०२३।२ विनिष्क्रामति कृच्छ्रेण निरुच्छ्वासो हत-स्मृतिः
  
भ्प्_०३।३१।०२४।१ पतितो भुव्य् असृङ्-मिश्रः विष्ठा-भूर् इव चेष्टते
  
भ्प्_०३।३१।०२४।२ रोरूयति गते ज्ञाने विपरीतां गतिं गतः
  
भ्प्_०३।३१।०२५।१ पर-च्छन्दं न विदुषा पुष्यमाणो जनेन सः
  
भ्प्_०३।३१।०२५।२ अनभिप्रेतम् आपन्नः प्रत्याख्यातुम् अनीश्वरः
  
भ्प्_०३।३१।०२६।१ शायितो ऽशुचि-पर्यङ्के जन्तुः स्वेदज-दूषिते
  
भ्प्_०३।३१।०२६।२ नेशः कण्डूयने ऽङ्गानाम् आसनोत्थान-चेष्टने
  
भ्प्_०३।३१।०२७।१ तुदन्त्य् आम-त्वचं दंशा मशका मत्कुणादयः
  
भ्प्_०३।३१।०२७।२ रुदन्तं विगत-ज्ञानं कृमयः कृमिकं यथा
  
भ्प्_०३।३१।०२८।१ इत्य् एवं शैशवं भुक्त्वा दुःखं पौगण्डम् एव च
  
भ्प्_०३।३१।०२८।२ अलब्धाभीप्सितो ऽज्ञानाद् इद्ध-मन्युः शुचार्पितः
  
भ्प्_०३।३१।०२९।१ सह देहेन मानेन वर्धमानेन मन्युना
  
भ्प्_०३।३१।०२९।२ करोति विग्रहं कामी कामिष्व् अन्ताय चात्मनः
  
भ्प्_०३।३१।०३०।१ भूतैः पञ्चभिर् आरब्धे देहे देह्य् अबुधो ऽसकृत्
  
भ्प्_०३।३१।०३०।२ अहं ममेत्य् असद्-ग्राहः करोति कुमतिर् मतिम्
  
भ्प्_०३।३१।०३१।१ तद्-अर्थं कुरुते कर्म यद्-बद्धो याति संसृतिम्
  
भ्प्_०३।३१।०३१।२ यो ऽनुयाति ददत् क्लेशम् अविद्या-कर्म-बन्धनः
  
भ्प्_०३।३१।०३२।१ यद्य् असद्भिः पथि पुनः शिश्नोदर-कृतोद्यमैः
  
भ्प्_०३।३१।०३२।२ आस्थितो रमते जन्तुस् तमो विशति पूर्ववत्
  
भ्प्_०३।३१।०३३।१ सत्यं शौचं दया मौनं बुद्धिः श्रीर् ह्रीर् यशः क्षमा
  
भ्प्_०३।३१।०३३।२ शमो दमो भगश् चेति यत्-सङ्गाद् याति सङ्क्षयम्
  
भ्प्_०३।३१।०३४।१ तेष्व् अशान्तेषु मूढेषु खण्डितात्मस्व् असाधुषु
  
भ्प्_०३।३१।०३४।२ सङ्गं न कुर्याच् छोच्येषु योषित्-क्रीडा-मृगेषु च
  
भ्प्_०३।३१।०३५।१ न तथास्य भवेन् मोहो बन्धश् चान्य-प्रसङ्गतः
  
भ्प्_०३।३१।०३५।२ योषित्-सङ्गाद् यथा पुंसो यथा तत्-सङ्गि-सङ्गतः
  
भ्प्_०३।३१।०३६।१ प्रजापतिः स्वां दुहितरं दृष्ट्वा तद्-रूप-धर्षितः
  
भ्प्_०३।३१।०३६।२ रोहिद्-भूतां सो ऽन्वधावद् ऋक्ष-रूपी हत-त्रपः
  
भ्प्_०३।३१।०३७।१ तत्-सृष्ट-सृष्ट-सृष्टेषु को न्व् अखण्डित-धीः पुमान्
  
भ्प्_०३।३१।०३७।२ ऋषिं नारायणम् ऋते योषिन्-मय्येह मायया
  
भ्प्_०३।३१।०३८।१ बलं मे पश्य मायायाः स्त्री-मय्या जयिनो दिशाम्
  
भ्प्_०३।३१।०३८।२ या करोति पदाक्रान्तान् भ्रूवि-जृम्भेण केवलम्
  
भ्प्_०३।३१।०३९।१ सङ्गं न कुर्यात् प्रमदासु जातु योगस्य पारं परम् आरुरुक्षुः
  
भ्प्_०३।३१।०३९।२ मत्-सेवया प्रतिलब्धात्म-लाभो वदन्ति या निरय-द्वारम् अस्य
  
भ्प्_०३।३१।०४०।१ योपयाति शनैर् माया योषिद् देव-विनिर्मिता
  
भ्प्_०३।३१।०४०।२ ताम् ईक्षेतात्मनो मृत्युं तृणैः कूपम् इवावृतम्
  
भ्प्_०३।३१।०४१।१ यां मन्यते पतिं मोहान् मन्-मायाम् ऋषभायतीम्
  
भ्प्_०३।३१।०४१।२ स्त्रीत्वं स्त्री-सङ्गतः प्राप्तो वित्तापत्य-गृह-प्रदम्
  
भ्प्_०३।३१।०४२।१ ताम् आत्मनो विजानीयात् पत्य्-अपत्य-गृहात्मकम्
  
भ्प्_०३।३१।०४२।२ दैवोपसादितं मृत्युं मृगयोर् गायनं यथा
  
भ्प्_०३।३१।०४३।१ देहेन जीव-भूतेन लोकाल् लोकम् अनुव्रजन्
  
भ्प्_०३।३१।०४३।२ भुञ्जान एव कर्माणि करोत्य् अविरतं पुमान्
  
भ्प्_०३।३१।०४४।१ जीवो ह्य् अस्यानुगो देहो भूतेन्द्रिय-मनो-मयः
  
भ्प्_०३।३१।०४४।२ तन्-निरोधो ऽस्य मरणम् आविर्भावस् तु सम्भवः
  
भ्प्_०३।३१।०४५।१ द्रव्योपलब्धि-स्थानस्य द्रव्येक्षायोग्यता यदा
  
भ्प्_०३।३१।०४५।२ तत् पञ्चत्वम् अहं-मानाद् उत्पत्तिर् द्रव्य-दर्शनम्
  
भ्प्_०३।३१।०४६।१ यथाक्ष्णोर् द्रव्यावयव- दर्शनायोग्यता यदा
  
भ्प्_०३।३१।०४६।२ तदैव चक्षुषो द्रष्टुर् द्रष्टृत्वायोग्यतानयोः
  
भ्प्_०३।३१।०४७।१ तस्मान् न कार्यः सन्त्रासो न कार्पण्यं न सम्भ्रमः
  
भ्प्_०३।३१।०४७।२ बुद्ध्वा जीव-गतिं धीरो मुक्त-सङ्गश् चरेद् इह
  
भ्प्_०३।३१।०४८।१ सम्यग्-दर्शनया बुद्ध्या योग-वैराग्य-युक्तया
  
भ्प्_०३।३१।०४८।२ माया-विरचिते लोके चरेन् न्यस्य कलेवरम्
  
भ्प्_०३।३२।००१।० कपिल उवाच
  
भ्प्_०३।३२।००१।१ अथ यो गृह-मेधीयान् धर्मान् एवावसन् गृहे
  
भ्प्_०३।३२।००१।२ कामम् अर्थं च धर्मान् स्वान् दोग्धि भूयः पिपर्ति तान्
  
भ्प्_०३।३२।००२।१ स चापि भगवद्-धर्मात् काम-मूढः पराङ्-मुखः
  
भ्प्_०३।३२।००२।२ यजते क्रतुभिर् देवान् पित्-ंश् च श्रद्धयान्वितः
  
भ्प्_०३।३२।००३।१ तच्-छ्रद्धयाक्रान्त-मतिः पितृ-देव-व्रतः पुमान्
  
भ्प्_०३।३२।००३।२ गत्वा चान्द्रमसं लोकं सोम-पाः पुनर् एष्यति
  
भ्प्_०३।३२।००४।१ यदा चाहीन्द्र-शय्यायां शेते ऽनन्तासनो हरिः
  
भ्प्_०३।३२।००४।२ तदा लोका लयं यान्ति त एते गृह-मेधिनाम्
  
भ्प्_०३।३२।००५।१ ये स्व-धर्मान् न दुह्यन्ति धीराः कामार्थ-हेतवे
  
भ्प्_०३।३२।००५।२ निःसङ्गा न्यस्त-कर्माणः प्रशान्ताः शुद्ध-चेतसः
  
भ्प्_०३।३२।००६।१ निवृत्ति-धर्म-निरता निर्ममा निरहङ्कृताः
  
भ्प्_०३।३२।००६।२ स्व-धर्माप्तेन सत्त्वेन परिशुद्धेन चेतसा
  
भ्प्_०३।३२।००७।१ सूर्य-द्वारेण ते यान्ति पुरुषं विश्वतो-मुखम्
  
भ्प्_०३।३२।००७।२ परावरेशं प्रकृतिम् अस्योत्पत्त्य्-अन्त-भावनम्
  
भ्प्_०३।३२।००८।१ द्वि-परार्धावसाने यः प्रलयो ब्रह्मणस् तु ते
  
भ्प्_०३।३२।००८।२ तावद् अध्यासते लोकं परस्य पर-चिन्तकाः
  
भ्प्_०३।३२।००९।१ क्ष्माम्भो-ऽनलानिल-वियन्-मन-इन्द्रियार्थ-
  
भ्प्_०३।३२।००९।२ भूतादिभिः परिवृतं प्रतिसञ्जिहीर्षुः
  
भ्प्_०३।३२।००९।३ अव्याकृतं विशति यर्हि गुण-त्रयात्माकालं
  
भ्प्_०३।३२।००९।४ पराख्यम् अनुभूय परः स्वयम्भूः
  
भ्प्_०३।३२।०१०।१ एवं परेत्य भगवन्तम् अनुप्रविष्टाये
  
भ्प्_०३।३२।०१०।२ योगिनो जित-मरुन्-मनसो विरागाः
  
भ्प्_०३।३२।०१०।३ तेनैव साकम् अमृतं पुरुषं पुराणं
  
भ्प्_०३।३२।०१०।४ ब्रह्म प्रधानम् उपयान्त्य् अगताभिमानाः
  
भ्प्_०३।३२।०११।१ अथ तं सर्व-भूतानां हृत्-पद्मेषु कृतालयम्
  
भ्प्_०३।३२।०११।२ श्रुतानुभावं शरणं व्रज भावेन भामिनि
  
भ्प्_०३।३२।०१२।१ आद्यः स्थिर-चराणां यो वेद-गर्भः सहर्षिभिः
  
भ्प्_०३।३२।०१२।२ योगेश्वरैः कुमाराद्यैः सिद्धैर् योग-प्रवर्तकैः
  
भ्प्_०३।३२।०१३।१ भेद-दृष्ट्याभिमानेन निःसङ्गेनापि कर्मणा
  
भ्प्_०३।३२।०१३।२ कर्तृत्वात् सगुणं ब्रह्म पुरुषं पुरुषर्षभम्
  
भ्प्_०३।३२।०१४।१ स संसृत्य पुनः काले कालेनेश्वर-मूर्तिना
  
भ्प्_०३।३२।०१४।२ जाते गुण-व्यतिकरे यथा-पूर्वं प्रजायते
  
भ्प्_०३।३२।०१५।१ ऐश्वर्यं पारमेष्ठ्यं च ते ऽपि धर्म-विनिर्मितम्
  
भ्प्_०३।३२।०१५।२ निषेव्य पुनर् आयान्ति गुण-व्यतिकरे सति
  
भ्प्_०३।३२।०१६।१ ये त्व् इहासक्त-मनसः कर्मसु श्रद्धयान्विताः
  
भ्प्_०३।३२।०१६।२ कुर्वन्त्य् अप्रतिषिद्धानि नित्यान्य् अपि च कृत्स्नशः
  
भ्प्_०३।३२।०१७।१ रजसा कुण्ठ-मनसः कामात्मानो ऽजितेन्द्रियाः
  
भ्प्_०३।३२।०१७।२ पित्-न् यजन्त्य् अनुदिनं गृहेष्व् अभिरताशयाः
  
भ्प्_०३।३२।०१८।१ त्रै-वर्गिकास् ते पुरुषा विमुखा हरि-मेधसः
  
भ्प्_०३।३२।०१८।२ कथायां कथनीयोरु- विक्रमस्य मधुद्विषः
  
भ्प्_०३।३२।०१९।१ नूनं दैवेन विहता ये चाच्युत-कथा-सुधाम्
  
भ्प्_०३।३२।०१९।२ हित्वा शृण्वन्त्य् असद्-गाथाः पुरीषम् इव विड्-भुजः
  
भ्प्_०३।३२।०२०।१ दक्षिणेन पथार्यम्णः पितृ-लोकं व्रजन्ति ते
  
भ्प्_०३।३२।०२०।२ प्रजाम् अनु प्रजायन्ते श्मशानान्त-क्रिया-कृतः
  
भ्प्_०३।३२।०२१।१ ततस् ते क्षीण-सुकृताः पुनर् लोकम् इमं सति
  
भ्प्_०३।३२।०२१।१ पतन्ति विवशा देवैः सद्यो विभ्रंशितोदयाः
  
भ्प्_०३।३२।०२२।१ तस्मात् त्वं सर्व-भावेन भजस्व परमेष्ठिनम्
  
भ्प्_०३।३२।०२२।२ तद्-गुणाश्रयया भक्त्या भजनीय-पदाम्बुजम्
  
भ्प्_०३।३२।०२३।१ वासुदेवे भगवति भक्ति-योगः प्रयोजितः
  
भ्प्_०३।३२।०२३।२ जनयत्य् आशु वैराग्यं ज्ञानं यद् ब्रह्म-दर्शनम्
  
भ्प्_०३।३२।०२४।१ यदास्य चित्तम् अर्थेषु समेष्व् इन्द्रिय-वृत्तिभिः
  
भ्प्_०३।३२।०२४।२ न विगृह्णाति वैषम्यं प्रियम् अप्रियम् इत्य् उत
  
भ्प्_०३।३२।०२५।१ स तदैवात्मनात्मानं निःसङ्गं सम-दर्शनम्
  
भ्प्_०३।३२।०२५।२ हेयोपादेय-रहितम् आरूढं पदम् ईक्षते
  
भ्प्_०३।३२।०२६।१ ज्ञान-मात्रं परं ब्रह्म परमात्मेश्वरः पुमान्
  
भ्प्_०३।३२।०२६।२ दृश्य्-आदिभिः पृथग् भावैर् भगवान् एक ईयते
  
भ्प्_०३।३२।०२७।१ एतावान् एव योगेन समग्रेणेह योगिनः
  
भ्प्_०३।३२।०२७।२ युज्यते ऽभिमतो ह्य् अर्थो यद् असङ्गस् तु कृत्स्नशः
  
भ्प्_०३।३२।०२८।१ ज्ञानम् एकं पराचीनैर् इन्द्रियैर् ब्रह्म निर्गुणम्
  
भ्प्_०३।३२।०२८।२ अवभात्य् अर्थ-रूपेण भ्रान्त्या शब्दादि-धर्मिणा
  
भ्प्_०३।३२।०२९।१ यथा महान् अहं-रूपस् त्रि-वृत् पञ्च-विधः स्वराट्
  
भ्प्_०३।३२।०२९।२ एकादश-विधस् तस्य वपुर् अण्डं जगद् यतः
  
भ्प्_०३।३२।०३०।१ एतद् वै श्रद्धया भक्त्या योगाभ्यासेन नित्यशः
  
भ्प्_०३।३२।०३०।२ समाहितात्मा निःसङ्गो विरक्त्या परिपश्यति
  
भ्प्_०३।३२।०३१।१ इत्य् एतत् कथितं गुर्वि ज्ञानं तद् ब्रह्म-दर्शनम्
  
भ्प्_०३।३२।०३१।२ येनानुबुद्ध्यते तत्त्वं प्रकृतेः पुरुषस्य च
  
भ्प्_०३।३२।०३२।१ ज्ञान-योगश् च मन्-निष्ठो नैर्गुण्यो भक्ति-लक्षणः
  
भ्प्_०३।३२।०३२।२ द्वयोर् अप्य् एक एवार्थो भगवच्-छब्द-लक्षणः
  
भ्प्_०३।३२।०३३।१ यथेन्द्रियैः पृथग्-द्वारैर् अर्थो बहु-गुणाश्रयः
  
भ्प्_०३।३२।०३३।२ एको नानेयते तद्वद् भगवान् शास्त्र-वर्त्मभिः
  
भ्प्_०३।३२।०३४।१ क्रियया क्रतुभिर् दानैस् तपः-स्वाध्याय-मर्शनैः
  
भ्प्_०३।३२।०३४।२ आत्मेन्द्रिय-जयेनापि सन्न्यासेन च कर्मणाम्
  
भ्प्_०३।३२।०३५।१ योगेन विविधाङ्गेन भक्ति-योगेन चैव हि
  
भ्प्_०३।३२।०३५।२ धर्मेणोभय-चिह्नेन यः प्रवृत्ति-निवृत्तिमान्
  
भ्प्_०३।३२।०३६।१ आत्म-तत्त्वावबोधेन वैराग्येण दृढेन च
  
भ्प्_०३।३२।०३६।२ ईयते भगवान् एभिः सगुणो निर्गुणः स्व-दृक्
  
भ्प्_०३।३२।०३७।१ प्रावोचं भक्ति-योगस्य स्वरूपं ते चतुर्-विधम्
  
भ्प्_०३।३२।०३७।२ कालस्य चाव्यक्त-गतेर् यो ऽन्तर्धावति जन्तुषु
  
भ्प्_०३।३२।०३८।१ जीवस्य संसृतीर् बह्वीर् अविद्या-कर्म-निर्मिताः
  
भ्प्_०३।३२।०३८।२ यास्व् अङ्ग प्रविशन्न् आत्मा न वेद गतिम् आत्मनः
  
भ्प्_०३।३२।०३९।१ नैतत् खलायोपदिशेन् नाविनीताय कर्हिचित्
  
भ्प्_०३।३२।०३९।२ न स्तब्धाय न भिन्नाय नैव धर्म-ध्वजाय च
  
भ्प्_०३।३२।०४०।१ न लोलुपायोपदिशेन् न गृहारूढ-चेतसे
  
भ्प्_०३।३२।०४०।२ नाभक्ताय च मे जातु न मद्-भक्त-द्विषाम् अपि
  
भ्प्_०३।३२।०४१।१ श्रद्दधानाय भक्ताय विनीतायानसूयवे
  
भ्प्_०३।३२।०४१।२ भूतेषु कृत-मैत्राय शुश्रूषाभिरताय च
  
भ्प्_०३।३२।०४२।१ बहिर्-जात-विरागाय शान्त-चित्ताय दीयताम्
  
भ्प्_०३।३२।०४२।२ निर्मत्सराय शुचये यस्याहं प्रेयसां प्रियः
  
भ्प्_०३।३२।०४३।१ य इदं शृणुयाद् अम्ब श्रद्धया पुरुषः सकृत्
  
भ्प्_०३।३२।०४३।२ यो वाभिधत्ते मच्-चित्तः स ह्य् एति पदवीं च मे
  
भ्प्_०३।३३।००१।० मैत्रेय उवाच
  
भ्प्_०३।३३।००१।१ एवं निशम्य कपिलस्य वचो जनित्रीसा कर्दमस्य दयिता किल देवहूतिः
  
भ्प्_०३।३३।००१।२ विस्रस्त-मोह-पटला तम् अभिप्रणम्यतुष्टाव तत्त्व-विषयाङ्कित-सिद्धि-भूमिम्
  
भ्प्_०३।३३।००२।० देवहूतिर् उवाच
  
भ्प्_०३।३३।००२।१ अथाप्य् अजो ऽन्तः-सलिले शयानं भूतेन्द्रियार्थात्म-मयं वपुस् ते
  
भ्प्_०३।३३।००२।२ गुण-प्रवाहं सद्-अशेष-बीजं दध्यौ स्वयं यज्-जठराब्ज-जातः
  
भ्प्_०३।३३।००३।१ स एव विश्वस्य भवान् विधत्ते गुण-प्रवाहेण विभक्त-वीर्यः
  
भ्प्_०३।३३।००३।२ सर्गाद्य् अनीहो ऽवितथाभिसन्धिर् आत्मेश्वरो ऽतर्क्य-सहस्र-शक्तिः
  
भ्प्_०३।३३।००४।१ स त्वं भृतो मे जठरेण नाथ कथं नु यस्योदर एतद् आसीत्
  
भ्प्_०३।३३।००४।२ विश्वं युगान्ते वट-पत्र एकः शेते स्म माया-शिशुर् अङ्घ्रि-पानः
  
भ्प्_०३।३३।००५।१ त्वं देह-तन्त्रः प्रशमाय पाप्मनां निदेश-भाजां च विभो विभूतये
  
भ्प्_०३।३३।००५।२ यथावतारास् तव सूकरादयस् तथायम् अप्य् आत्म-पथोपलब्धये
  
भ्प्_०३।३३।००६।१ यन्-नामधेय-श्रवणानुकीर्तनाद् यत्-प्रह्वणाद् यत्-स्मरणाद् अपि क्वचित्
  
भ्प्_०३।३३।००६।२ श्वादो ऽपि सद्यः सवनाय कल्पते कुतः पुनस् ते भगवन् नु दर्शनात्
  
भ्प्_०३।३३।००७।१ अहो बत श्व-पचो ऽतो गरीयान् यज्-जिह्वाग्रे वर्तते नाम तुभ्यम्
  
भ्प्_०३।३३।००७।२ तेपुस् तपस् ते जुहुवुः सस्नुर् आर्या ब्रह्मानूचुर् नाम गृणन्ति ये ते
  
भ्प्_०३।३३।००८।१ तं त्वाम् अहं ब्रह्म परं पुमांसं प्रत्यक्-स्रोतस्य् आत्मनि संविभाव्यम्
  
भ्प्_०३।३३।००८।२ स्व-तेजसा ध्वस्त-गुण-प्रवाहं वन्दे विष्णुं कपिलं वेद-गर्भम्
  
भ्प्_०३।३३।००९।० मैत्रेय उवाच
  
भ्प्_०३।३३।००९।१ ईडितो भगवान् एवं कपिलाख्यः परः पुमान्
  
भ्प्_०३।३३।००९।२ वाचाविक्लवयेत्य् आह मातरं मातृ-वत्सलः
  
भ्प्_०३।३३।०१०।० कपिल उवाच
  
भ्प्_०३।३३।०१०।१ मार्गेणानेन मातस् ते सुसेव्येनोदितेन मे
  
भ्प्_०३।३३।०१०।२ आस्थितेन परां काष्ठाम् अचिराद् अवरोत्स्यसि
  
भ्प्_०३।३३।०११।१ श्रद्धत्स्वैतन् मतं मह्यं जुष्टं यद् ब्रह्म-वादिभिः
  
भ्प्_०३।३३।०११।२ येन माम् अभयं याया मृत्युम् ऋच्छन्त्य् अतद्-विदः
  
भ्प्_०३।३३।०१२।० मैत्रेय उवाच
  
भ्प्_०३।३३।०१२।१ इति प्रदर्श्य भगवान् सतीं ताम् आत्मनो गतिम्
  
भ्प्_०३।३३।०१२।२ स्व-मात्रा ब्रह्म-वादिन्या कपिलो ऽनुमतो ययौ
  
भ्प्_०३।३३।०१३।१ सा चापि तनयोक्तेन योगादेशेन योग-युक्
  
भ्प्_०३।३३।०१३।२ तस्मिन्न् आश्रम आपीडे सरस्वत्याः समाहिता
  
भ्प्_०३।३३।०१४।१ अभीक्ष्णावगाह-कपिशान् जटिलान् कुटिलालकान्
  
भ्प्_०३।३३।०१४।२ आत्मानं चोग्र-तपसा बिभ्रती चीरिणं कृशम्
  
भ्प्_०३।३३।०१५।१ प्रजापतेः कर्दमस्य तपो-योग-विजृम्भितम्
  
भ्प्_०३।३३।०१५।२ स्व-गार्हस्थ्यम् अनौपम्यं प्रार्थ्यं वैमानिकैर् अपि
  
भ्प्_०३।३३।०१६।१ पयः-फेन-निभाः शय्या दान्ता रुक्म-परिच्छदाः
  
भ्प्_०३।३३।०१६।२ आसनानि च हैमानि सुस्पर्शास्तरणानि च
  
भ्प्_०३।३३।०१७।१ स्वच्छ-स्फटिक-कुड्येषु महा-मारकतेषु च
  
भ्प्_०३।३३।०१७।२ रत्न-प्रदीपा आभान्ति ललना रत्न-संयुताः
  
भ्प्_०३।३३।०१८।१ गृहोद्यानं कुसुमितै रम्यं बह्व्-अमर-द्रुमैः
  
भ्प्_०३।३३।०१८।२ कूजद्-विहङ्ग-मिथुनं गायन्-मत्त-मधुव्रतम्
  
भ्प्_०३।३३।०१९।१ यत्र प्रविष्टम् आत्मानं विबुधानुचरा जगुः
  
भ्प्_०३।३३।०१९।२ वाप्याम् उत्पल-गन्धिन्यां कर्दमेनोपलालितम्
  
भ्प्_०३।३३।०२०।१ हित्वा तद् ईप्सिततमम् अप्य् आखण्डल-योषिताम्
  
भ्प्_०३।३३।०२०।२ किञ्चिच् चकार वदनं पुत्र-विश्लेषणातुरा
  
भ्प्_०३।३३।०२१।१ वनं प्रव्रजिते पत्याव् अपत्य-विरहातुरा
  
भ्प्_०३।३३।०२१।२ ज्ञात-तत्त्वाप्य् अभून् नष्टे वत्से गौर् इव वत्सला
  
भ्प्_०३।३३।०२२।१ तम् एव ध्यायती देवम् अपत्यं कपिलं हरिम्
  
भ्प्_०३।३३।०२२।२ बभूवाचिरतो वत्स निःस्पृहा तादृशे गृहे
  
भ्प्_०३।३३।०२३।१ ध्यायती भगवद्-रूपं यद् आह ध्यान-गोचरम्
  
भ्प्_०३।३३।०२३।२ सुतः प्रसन्न-वदनं समस्त-व्यस्त-चिन्तया
  
भ्प्_०३।३३।०२४।१ भक्ति-प्रवाह-योगेन वैराग्येण बलीयसा
  
भ्प्_०३।३३।०२४।२ युक्तानुष्ठान-जातेन ज्ञानेन ब्रह्म-हेतुना
  
भ्प्_०३।३३।०२५।१ विशुद्धेन तदात्मानम् आत्मना विश्वतो-मुखम्
  
भ्प्_०३।३३।०२५।२ स्वानुभूत्या तिरोभूत- माया-गुण-विशेषणम्
  
भ्प्_०३।३३।०२६।१ ब्रह्मण्य् अवस्थित-मतिर् भगवत्य् आत्म-संश्रये
  
भ्प्_०३।३३।०२६।२ निवृत्त-जीवापत्तित्वात् क्षीण-क्लेशाप्त-निर्वृतिः
  
भ्प्_०३।३३।०२७।१ नित्यारूढ-समाधित्वात् परावृत्त-गुण-भ्रमा
  
भ्प्_०३।३३।०२७।२ न सस्मार तदात्मानं स्वप्ने दृष्टम् इवोत्थितः
  
भ्प्_०३।३३।०२८।१ तद्-देहः परतः पोषो ऽप्य् अकृशश् चाध्य्-असम्भवात्
  
भ्प्_०३।३३।०२८।२ बभौ मलैर् अवच्छन्नः सधूम इव पावकः
  
भ्प्_०३।३३।०२९।१ स्वाङ्गं तपो-योगमयं मुक्त-केशं गताम्बरम्
  
भ्प्_०३।३३।०२९।२ दैव-गुप्तं न बुबुधे वासुदेव-प्रविष्ट-धीः
  
भ्प्_०३।३३।०३०।१ एवं सा कपिलोक्तेन मार्गेणाचिरतः परम्
  
भ्प्_०३।३३।०३०।२ आत्मानं ब्रह्म-निर्वाणं भगवन्तम् अवाप ह
  
भ्प्_०३।३३।०३१।१ तद् वीरासीत् पुण्यतमं क्षेत्रं त्रैलोक्य-विश्रुतम्
  
भ्प्_०३।३३।०३१।२ नाम्ना सिद्ध-पदं यत्र सा संसिद्धिम् उपेयुषी
  
भ्प्_०३।३३।०३२।१ तस्यास् तद् योग-विधुत- मार्त्यं मर्त्यम् अभूत् सरित्
  
भ्प्_०३।३३।०३२।२ स्रोतसां प्रवरा सौम्य सिद्धिदा सिद्ध-सेविता
  
भ्प्_०३।३३।०३३।१ कपिलो ऽपि महा-योगी भगवान् पितुर् आश्रमात्
  
भ्प्_०३।३३।०३३।२ मातरं समनुज्ञाप्य प्राग्-उदीचीं दिशं ययौ
  
भ्प्_०३।३३।०३४।१ सिद्ध-चारण-गन्धर्वैर् मुनिभिश् चाप्सरो-गणैः
  
भ्प्_०३।३३।०३४।२ स्तूयमानः समुद्रेण दत्तार्हण-निकेतनः
  
भ्प्_०३।३३।०३५।१ आस्ते योगं समास्थाय साङ्ख्याचार्यैर् अभिष्टुतः
  
भ्प्_०३।३३।०३५।२ त्रयाणाम् अपि लोकानाम् उपशान्त्यै समाहितः
  
भ्प्_०३।३३।०३६।१ एतन् निगदितं तात यत् पृष्टो ऽहं तवानघ
  
भ्प्_०३।३३।०३६।२ कपिलस्य च संवादो देवहूत्याश् च पावनः
  
भ्प्_०३।३३।०३७।१ य इदम् अनुशृणोति यो ऽभिधत्ते कपिल-मुनेर् मतम् आत्म-योग-गुह्यम्
  
भ्प्_०३।३३।०३७।२ भगवति कृत-धीः सुपर्ण-केताव् उपलभते भगवत्-पदारविन्दम्  

