---
title: Bhagavata-Purana 7

---
## Intro

Bhagavata-Purana 7  

Bhagavata-Purana 7  
Input by ...  

## पाठः

भ्प्_०७।०१।००१।० श्रीराजोवाच  
भ्प्_०७।०१।००१।१ समः प्रियः सुहृद्ब्रह्मन् भूतानां भगवान् स्वयम्  
भ्प्_०७।०१।००१।२ इन्द्रस्यार्थे कथं दैत्यान् अवधीद्विषमो यथा  
भ्प्_०७।०१।००२।१ न ह्यस्यार्थः सुरगणैः साक्षान् निःश्रेयसात्मनः  
भ्प्_०७।०१।००२।२ नैवासुरेभ्यो विद्वेषो नोद्वेगश्चागुणस्य हि  
भ्प्_०७।०१।००३।१ इति नः सुमहाभाग नारायणगुणान् प्रति  
भ्प्_०७।०१।००३।२ संशयः सुमहान् जातस्तद्भवांश्छेत्तुमर्हति  
भ्प्_०७।०१।००४।० श्रीऋषिरुवाच  
भ्प्_०७।०१।००४।१ साधु पृष्टं महाराज हरेश्चरितमद्भुतम्  
भ्प्_०७।०१।००४।२ यद्भागवतमाहात्म्यं भगवद्भक्तिवर्धनम्  
भ्प्_०७।०१।००५।१ गीयते परमं पुण्यमृषिभिर्नारदादिभिः  
भ्प्_०७।०१।००५।२ नत्वा कृष्णाय मुनये कथयिष्ये हरेः कथाम्  
भ्प्_०७।०१।००६।१ निर्गुणो ऽपि ह्यजो ऽव्यक्तो भगवान् प्रकृतेः परः  
भ्प्_०७।०१।००६।२ स्वमायागुणमाविश्य बाध्यबाधकतां गतः  
भ्प्_०७।०१।००७।१ सत्त्वं रजस्तम इति प्रकृतेर्नात्मनो गुणाः  
भ्प्_०७।०१।००७।२ न तेषां युगपद्राजन् ह्रास उल्लास एव वा  
भ्प्_०७।०१।००८।१ जयकाले तु सत्त्वस्य देवर्षीन् रजसो ऽसुरान्  
भ्प्_०७।०१।००८।२ तमसो यक्षरक्षांसि तत्कालानुगुणो ऽभजत्  
भ्प्_०७।०१।००९।१ ज्योतिरादिरिवाभाति सङ्घातान् न विविच्यते  
भ्प्_०७।०१।००९।२ विदन्त्यात्मानमात्मस्थं मथित्वा कवयो ऽन्ततः  
भ्प्_०७।०१।०१०।१ यदा सिसृक्षुः पुर आत्मनः परो रजः सृजत्येष पृथक् स्वमायया  
भ्प्_०७।०१।०१०।२ सत्त्वं विचित्रासु रिरंसुरीश्वरः शयिष्यमाणस्तम ईरयत्यसौ  
भ्प्_०७।०१।०११।१ कालं चरन्तं सृजतीश आश्रयं प्रधानपुम्भ्यां नरदेव सत्यकृत्  
भ्प्_०७।०१।०११।२ य एष राजन्नपि काल ईशिता सत्त्वं सुरानीकमिवैधयत्यतः  
भ्प्_०७।०१।०११।३ तत्प्रत्यनीकान् असुरान् सुरप्रियो रजस्तमस्कान् प्रमिणोत्युरुश्रवाः  
भ्प्_०७।०१।०१२।१ अत्रैवोदाहृतः पूर्वमितिहासः सुरर्षिणा  
भ्प्_०७।०१।०१२।२ प्रीत्या महाक्रतौ राजन् पृच्छते ऽजातशत्रवे  
भ्प्_०७।०१।०१३।१ दृष्ट्वा महाद्भुतं राजा राजसूये महाक्रतौ  
भ्प्_०७।०१।०१३।२ वासुदेवे भगवति सायुज्यं चेदिभूभुजः  
भ्प्_०७।०१।०१४।१ तत्रासीनं सुरऋषिं राजा पाण्डुसुतः क्रतौ  
भ्प्_०७।०१।०१४।२ पप्रच्छ विस्मितमना मुनीनां शृण्वतामिदम्  
भ्प्_०७।०१।०१५।० श्रीयुधिष्ठिर उवाच  
भ्प्_०७।०१।०१५।१ अहो अत्यद्भुतं ह्येतद्दुर्लभैकान्तिनामपि  
भ्प्_०७।०१।०१५।२ वासुदेवे परे तत्त्वे प्राप्तिश्चैद्यस्य विद्विषः  
भ्प्_०७।०१।०१६।१ एतद्वेदितुमिच्छामः सर्व एव वयं मुने  
भ्प्_०७।०१।०१६।२ भगवन्निन्दया वेनो द्विजैस्तमसि पातितः  
भ्प्_०७।०१।०१७।१ दमघोषसुतः पाप आरभ्य कलभाषणात्  
भ्प्_०७।०१।०१७।२ सम्प्रत्यमर्षी गोविन्दे दन्तवक्रश्च दुर्मतिः  
भ्प्_०७।०१।०१८।१ शपतोरसकृद्विष्णुं यद्ब्रह्म परमव्ययम्  
भ्प्_०७।०१।०१८।२ श्वित्रो न जातो जिह्वायां नान्धं विविशतुस्तमः  
भ्प्_०७।०१।०१९।१ कथं तस्मिन् भगवति दुरवग्राह्यधामनि  
भ्प्_०७।०१।०१९।२ पश्यतां सर्वलोकानां लयमीयतुरञ्जसा  
भ्प्_०७।०१।०२०।१ एतद्भ्राम्यति मे बुद्धिर्दीपार्चिरिव वायुना  
भ्प्_०७।०१।०२०।२ ब्रूह्येतदद्भुततमं भगवान् ह्यत्र कारणम्  
भ्प्_०७।०१।०२१।० श्रीबादरायणिरुवाच  
भ्प्_०७।०१।०२१।१ राज्ञस्तद्वच आकर्ण्य नारदो भगवान् ऋषिः  
भ्प्_०७।०१।०२१।२ तुष्टः प्राह तमाभाष्य शृण्वत्यास्तत्सदः कथाः  
भ्प्_०७।०१।०२२।० श्रीनारद उवाच  
भ्प्_०७।०१।०२२।१ निन्दनस्तवसत्कार न्यक्कारार्थं कलेवरम्  
भ्प्_०७।०१।०२२।२ प्रधानपरयो राजन्नविवेकेन कल्पितम्  
भ्प्_०७।०१।०२३।१ हिंसा तदभिमानेन दण्डपारुष्ययोर्यथा  
भ्प्_०७।०१।०२३।२ वैषम्यमिह भूतानां ममाहमिति पार्थिव  
भ्प्_०७।०१।०२४।१ यन्निबद्धो ऽभिमानो ऽयं तद्वधात् प्राणिनां वधः  
भ्प्_०७।०१।०२४।२ तथा न यस्य कैवल्यादभिमानो ऽखिलात्मनः  
भ्प्_०७।०१।०२४।३ परस्य दमकर्तुर्हि हिंसा केनास्य कल्प्यते  
भ्प्_०७।०१।०२५।१ तस्माद्वैरानुबन्धेन निर्वैरेण भयेन वा  
भ्प्_०७।०१।०२५।२ स्नेहात् कामेन वा युञ्ज्यात् कथञ्चिन् नेक्षते पृथक्  
भ्प्_०७।०१।०२६।१ यथा वैरानुबन्धेन मर्त्यस्तन्मयतामियात्  
भ्प्_०७।०१।०२६।२ न तथा भक्तियोगेन इति मे निश्चिता मतिः  
भ्प्_०७।०१।०२७।१ कीटः पेशस्कृता रुद्धः कुड्यायां तमनुस्मरन्  
भ्प्_०७।०१।०२७।२ संरम्भभययोगेन विन्दते तत्स्वरूपताम्  
भ्प्_०७।०१।०२८।१ एवं कृष्णे भगवति मायामनुज ईश्वरे  
भ्प्_०७।०१।०२८।२ वैरेण पूतपाप्मानस्तमापुरनुचिन्तया  
भ्प्_०७।०१।०२९।१ कामाद्द्वेषाद्भयात् स्नेहाद्यथा भक्त्येश्वरे मनः  
भ्प्_०७।०१।०२९।२ आवेश्य तदघं हित्वा बहवस्तद्गतिं गताः  
भ्प्_०७।०१।०३०।१ गोप्यः कामाद्भयात् कंसो द्वेषाच् चैद्यादयो नृपाः  
भ्प्_०७।०१।०३०।२ सम्बन्धाद्वृष्णयः स्नेहाद्यूयं भक्त्या वयं विभो  
भ्प्_०७।०१।०३१।१ कतमो ऽपि न वेनः स्यात् पञ्चानां पुरुषं प्रति  
भ्प्_०७।०१।०३१।२ तस्मात् केनाप्युपायेन मनः कृष्णे निवेशयेत्  
भ्प्_०७।०१।०३२।१ मातृष्वस्रेयो वश्चैद्यो दन्तवक्रश्च पाण्डव  
भ्प्_०७।०१।०३२।२ पार्षदप्रवरौ विष्णोर्विप्रशापात् पदच्युतौ  
भ्प्_०७।०१।०३३।० श्रीयुधिष्ठिर उवाच  
भ्प्_०७।०१।०३३।१ कीदृशः कस्य वा शापो हरिदासाभिमर्शनः  
भ्प्_०७।०१।०३३।२ अश्रद्धेय इवाभाति हरेरेकान्तिनां भवः  
भ्प्_०७।०१।०३४।१ देहेन्द्रियासुहीनानां वैकुण्ठपुरवासिनाम्  
भ्प्_०७।०१।०३४।२ देहसम्बन्धसम्बद्धमेतदाख्यातुमर्हसि  
भ्प्_०७।०१।०३५।० श्रीनारद उवाच  
भ्प्_०७।०१।०३५।१ एकदा ब्रह्मणः पुत्रा विष्णुलोकं यदृच्छया  
भ्प्_०७।०१।०३५।२ सनन्दनादयो जग्मुश्चरन्तो भुवनत्रयम्  
भ्प्_०७।०१।०३६।१ पञ्चषड्ढायनार्भाभाः पूर्वेषामपि पूर्वजाः  
भ्प्_०७।०१।०३६।२ दिग्वाससः शिशून् मत्वा द्वाःस्थौ तान् प्रत्यषेधताम्  
भ्प्_०७।०१।०३७।१ अशपन् कुपिता एवं युवां वासं न चार्हथः  
भ्प्_०७।०१।०३७।२ रजस्तमोभ्यां रहिते पादमूले मधुद्विषः  
भ्प्_०७।०१।०३७।३ पापिष्ठामासुरीं योनिं बालिशौ यातमाश्वतः  
भ्प्_०७।०१।०३८।१ एवं शप्तौ स्वभवनात् पतन्तौ तौ कृपालुभिः  
भ्प्_०७।०१।०३८।२ प्रोक्तौ पुनर्जन्मभिर्वां त्रिभिर्लोकाय कल्पताम्  
भ्प्_०७।०१।०३९।१ जज्ञाते तौ दितेः पुत्रौ दैत्यदानववन्दितौ  
भ्प्_०७।०१।०३९।२ हिरण्यकशिपुर्ज्येष्ठो हिरण्याक्षो ऽनुजस्ततः  
भ्प्_०७।०१।०४०।१ हतो हिरण्यकशिपुर्हरिणा सिंहरूपिणा  
भ्प्_०७।०१।०४०।२ हिरण्याक्षो धरोद्धारे बिभ्रता शौकरं वपुः  
भ्प्_०७।०१।०४१।१ हिरण्यकशिपुः पुत्रं प्रह्लादं केशवप्रियम्  
भ्प्_०७।०१।०४१।२ जिघांसुरकरोन् नाना यातना मृत्युहेतवे  
भ्प्_०७।०१।०४२।१ तं सर्वभूतात्मभूतं प्रशान्तं समदर्शनम्  
भ्प्_०७।०१।०४२।२ भगवत्तेजसा स्पृष्टं नाशक्नोद्धन्तुमुद्यमैः  
भ्प्_०७।०१।०४३।१ ततस्तौ राक्षसौ जातौ केशिन्यां विश्रवःसुतौ  
भ्प्_०७।०१।०४३।२ रावणः कुम्भकर्णश्च सर्वलोकोपतापनौ  
भ्प्_०७।०१।०४४।१ तत्रापि राघवो भूत्वा न्यहनच् छापमुक्तये  
भ्प्_०७।०१।०४४।२ रामवीर्यं श्रोष्यसि त्वं मार्कण्डेयमुखात् प्रभो  
भ्प्_०७।०१।०४५।१ तावत्र क्षत्रियौ जातौ मातृष्वस्रात्मजौ तव  
भ्प्_०७।०१।०४५।२ अधुना शापनिर्मुक्तौ कृष्णचक्रहतांहसौ  
भ्प्_०७।०१।०४६।१ वैरानुबन्धतीव्रेण ध्यानेनाच्युतसात्मताम्  
भ्प्_०७।०१।०४६।२ नीतौ पुनर्हरेः पार्श्वं जग्मतुर्विष्णुपार्षदौ  
भ्प्_०७।०१।०४७।० श्रीयुधिष्ठिर उवाच  
भ्प्_०७।०१।०४७।१ विद्वेषो दयिते पुत्रे कथमासीन् महात्मनि  
भ्प्_०७।०१।०४७।२ ब्रूहि मे भगवन् येन प्रह्लादस्याच्युतात्मता  
भ्प्_०७।०२।००१।० श्रीनारद उवाच  
भ्प्_०७।०२।००१।१ भ्रातर्येवं विनिहते हरिणा क्रोडमूर्तिना  
भ्प्_०७।०२।००१।२ हिरण्यकशिपू राजन् पर्यतप्यद्रुषा शुचा  
भ्प्_०७।०२।००२।१ आह चेदं रुषा पूर्णः सन्दष्टदशनच्छदः  
भ्प्_०७।०२।००२।२ कोपोज्ज्वलद्भ्यां चक्षुर्भ्यां निरीक्षन् धूम्रमम्बरम्  
भ्प्_०७।०२।००३।१ करालदंष्ट्रोग्रदृष्ट्या दुष्प्रेक्ष्यभ्रुकुटीमुखः  
भ्प्_०७।०२।००३।२ शूलमुद्यम्य सदसि दानवान् इदमब्रवीत्  
भ्प्_०७।०२।००४।१ भो भो दानवदैतेया द्विमूर्धंस्त्र्यक्ष शम्बर  
भ्प्_०७।०२।००४।२ शतबाहो हयग्रीव नमुचे पाक इल्वल  
भ्प्_०७।०२।००५।१ विप्रचित्ते मम वचः पुलोमन् शकुनादयः  
भ्प्_०७।०२।००५।२ शृणुतानन्तरं सर्वे क्रियतामाशु मा चिरम्  
भ्प्_०७।०२।००६।१ सपत्नैर्घातितः क्षुद्रैर्भ्राता मे दयितः सुहृत्  
भ्प्_०७।०२।००६।२ पार्ष्णिग्राहेण हरिणा समेनाप्युपधावनैः  
भ्प्_०७।०२।००७।१ तस्य त्यक्तस्वभावस्य घृणेर्मायावनौकसः  
भ्प्_०७।०२।००७।२ भजन्तं भजमानस्य बालस्येवास्थिरात्मनः  
भ्प्_०७।०२।००८।१ मच्छूलभिन्नग्रीवस्य भूरिणा रुधिरेण वै  
भ्प्_०७।०२।००८।२ असृक्प्रियं तर्पयिष्ये भ्रातरं मे गतव्यथः  
भ्प्_०७।०२।००९।१ तस्मिन् कूटे ऽहिते नष्टे कृत्तमूले वनस्पतौ  
भ्प्_०७।०२।००९।२ विटपा इव शुष्यन्ति विष्णुप्राणा दिवौकसः  
भ्प्_०७।०२।०१०।१ तावद्यात भुवं यूयं ब्रह्मक्षत्रसमेधिताम्  
भ्प्_०७।०२।०१०।२ सूदयध्वं तपोयज्ञ स्वाध्यायव्रतदानिनः  
भ्प्_०७।०२।०११।१ विष्णुर्द्विजक्रियामूलो यज्ञो धर्ममयः पुमान्  
भ्प्_०७।०२।०११।२ देवर्षिपितृभूतानां धर्मस्य च परायणम्  
भ्प्_०७।०२।०१२।१ यत्र यत्र द्विजा गावो वेदा वर्णाश्रमक्रियाः  
भ्प्_०७।०२।०१२।२ तं तं जनपदं यात सन्दीपयत वृश्चत  
भ्प्_०७।०२।०१३।१ इति ते भर्तृनिर्देशमादाय शिरसादृताः  
भ्प्_०७।०२।०१३।२ तथा प्रजानां कदनं विदधुः कदनप्रियाः  
भ्प्_०७।०२।०१४।१ पुरग्रामव्रजोद्यान क्षेत्रारामाश्रमाकरान्  
भ्प्_०७।०२।०१४।२ खेटखर्वटघोषांश्च ददहुः पत्तनानि च  
भ्प्_०७।०२।०१५।१ केचित् खनित्रैर्बिभिदुः सेतुप्राकारगोपुरान्  
भ्प्_०७।०२।०१५।२ आजीव्यांश्चिच्छिदुर्वृक्षान् केचित् परशुपाणयः  
भ्प्_०७।०२।०१५।३ प्रादहन् शरणान्येके प्रजानां ज्वलितोल्मुकैः  
भ्प्_०७।०२।०१६।१ एवं विप्रकृते लोके दैत्येन्द्रानुचरैर्मुहुः  
भ्प्_०७।०२।०१६।२ दिवं देवाः परित्यज्य भुवि चेरुरलक्षिताः  
भ्प्_०७।०२।०१७।१ हिरण्यकशिपुर्भ्रातुः सम्परेतस्य दुःखितः  
भ्प्_०७।०२।०१७।२ कृत्वा कटोदकादीनि भ्रातृपुत्रान् असान्त्वयत्  
भ्प्_०७।०२।०१८।१ शकुनिं शम्बरं धृष्टिं भूतसन्तापनं वृकम्  
भ्प्_०७।०२।०१८।२ कालनाभं महानाभं हरिश्मश्रुमथोत्कचम्  
भ्प्_०७।०२।०१९।१ तन्मातरं रुषाभानुं दितिं च जननीं गिरा  
भ्प्_०७।०२।०१९।२ श्लक्ष्णया देशकालज्ञ इदमाह जनेश्वर  
भ्प्_०७।०२।०२०।० श्रीहिरण्यकशिपुरुवाच  
भ्प्_०७।०२।०२०।१ अम्बाम्ब हे वधूः पुत्रा वीरं मार्हथ शोचितुम्  
भ्प्_०७।०२।०२०।२ रिपोरभिमुखे श्लाघ्यः शूराणां वध ईप्सितः  
भ्प्_०७।०२।०२१।१ भूतानामिह संवासः प्रपायामिव सुव्रते  
भ्प्_०७।०२।०२१।२ दैवेनैकत्र नीतानामुन्नीतानां स्वकर्मभिः  
भ्प्_०७।०२।०२२।१ नित्य आत्माव्ययः शुद्धः सर्वगः सर्ववित् परः  
भ्प्_०७।०२।०२२।२ धत्ते ऽसावात्मनो लिङ्गं मायया विसृजन् गुणान्  
भ्प्_०७।०२।०२३।१ यथाम्भसा प्रचलता तरवो ऽपि चला इव  
भ्प्_०७।०२।०२३।२ चक्षुषा भ्राम्यमाणेन दृश्यते चलतीव भूः  
भ्प्_०७।०२।०२४।१ एवं गुणैर्भ्राम्यमाणे मनस्यविकलः पुमान्  
भ्प्_०७।०२।०२४।२ याति तत्साम्यतां भद्रे ह्यलिङ्गो लिङ्गवान् इव  
भ्प्_०७।०२।०२५।१ एष आत्मविपर्यासो ह्यलिङ्गे लिङ्गभावना  
भ्प्_०७।०२।०२५।२ एष प्रियाप्रियैर्योगो वियोगः कर्मसंसृतिः  
भ्प्_०७।०२।०२६।१ सम्भवश्च विनाशश्च शोकश्च विविधः स्मृतः  
भ्प्_०७।०२।०२६।२ अविवेकश्च चिन्ता च विवेकास्मृतिरेव च  
भ्प्_०७।०२।०२७।१ अत्राप्युदाहरन्तीममितिहासं पुरातनम्  
भ्प्_०७।०२।०२७।२ यमस्य प्रेतबन्धूनां संवादं तं निबोधत  
भ्प्_०७।०२।०२८।१ उशीनरेष्वभूद्राजा सुयज्ञ इति विश्रुतः  
भ्प्_०७।०२।०२८।२ सपत्नैर्निहतो युद्धे ज्ञातयस्तमुपासत  
भ्प्_०७।०२।०२९।१ विशीर्णरत्नकवचं विभ्रष्टाभरणस्रजम्  
भ्प्_०७।०२।०२९।२ शरनिर्भिन्नहृदयं शयानमसृगाविलम्  
भ्प्_०७।०२।०३०।१ प्रकीर्णकेशं ध्वस्ताक्षं रभसा दष्टदच्छदम्  
भ्प्_०७।०२।०३०।२ रजःकुण्ठमुखाम्भोजं छिन्नायुधभुजं मृधे  
भ्प्_०७।०२।०३१।१ उशीनरेन्द्रं विधिना तथा कृतं पतिं महिष्यः प्रसमीक्ष्य दुःखिताः  
भ्प्_०७।०२।०३१।२ हताः स्म नाथेति करैरुरो भृशं घ्नन्त्यो मुहुस्तत्पदयोरुपापतन्  
भ्प्_०७।०२।०३२।१ रुदत्य उच्चैर्दयिताङ्घ्रिपङ्कजं सिञ्चन्त्य अस्रैः कुचकुङ्कुमारुणैः  
भ्प्_०७।०२।०३२।२ विस्रस्तकेशाभरणाः शुचं नृणां सृजन्त्य आक्रन्दनया विलेपिरे  
भ्प्_०७।०२।०३३।१ अहो विधात्राकरुणेन नः प्रभो भवान् प्रणीतो दृगगोचरां दशाम्  
भ्प्_०७।०२।०३३।२ उशीनराणामसि वृत्तिदः पुरा कृतो ऽधुना येन शुचां विवर्धनः  
भ्प्_०७।०२।०३४।१ त्वया कृतज्ञेन वयं महीपते कथं विना स्याम सुहृत्तमेन ते  
भ्प्_०७।०२।०३४।२ तत्रानुयानं तव वीर पादयोः शुश्रूषतीनां दिश यत्र यास्यसि  
भ्प्_०७।०२।०३५।१ एवं विलपतीनां वै परिगृह्य मृतं पतिम्  
भ्प्_०७।०२।०३५।२ अनिच्छतीनां निर्हारमर्को ऽस्तं सन्न्यवर्तत  
भ्प्_०७।०२।०३६।१ तत्र ह प्रेतबन्धूनामाश्रुत्य परिदेवितम्  
भ्प्_०७।०२।०३६।२ आह तान् बालको भूत्वा यमः स्वयमुपागतः  
भ्प्_०७।०२।०३७।० श्रीयम उवाच  
भ्प्_०७।०२।०३७।१ अहो अमीषां वयसाधिकानां विपश्यतां लोकविधिं विमोहः  
भ्प्_०७।०२।०३७।२ यत्रागतस्तत्र गतं मनुष्यं स्वयं सधर्मा अपि शोचन्त्यपार्थम्  
भ्प्_०७।०२।०३८।१ अहो वयं धन्यतमा यदत्र त्यक्ताः पितृभ्यां न विचिन्तयामः  
भ्प्_०७।०२।०३८।२ अभक्ष्यमाणा अबला वृकादिभिः स रक्षिता रक्षति यो हि गर्भे  
भ्प्_०७।०२।०३९।१ य इच्छयेशः सृजतीदमव्ययो य एव रक्षत्यवलुम्पते च यः  
भ्प्_०७।०२।०३९।२ तस्याबलाः क्रीडनमाहुरीशितुश् चराचरं निग्रहसङ्ग्रहे प्रभुः  
भ्प्_०७।०२।०४०।१ पथि च्युतं तिष्ठति दिष्टरक्षितं गृहे स्थितं तद्विहतं विनश्यति  
भ्प्_०७।०२।०४०।२ जीवत्यनाथो ऽपि तदीक्षितो वने गृहे ऽभिगुप्तो ऽस्य हतो न जीवति  
भ्प्_०७।०२।०४१।१ भूतानि तैस्तैर्निजयोनिकर्मभिर् भवन्ति काले न भवन्ति सर्वशः  
भ्प्_०७।०२।०४१।२ न तत्र हात्मा प्रकृतावपि स्थितस् तस्या गुणैरन्यतमो हि बध्यते  
भ्प्_०७।०२।०४२।१ इदं शरीरं पुरुषस्य मोहजं यथा पृथग् भौतिकमीयते गृहम्  
भ्प्_०७।०२।०४२।२ यथौदकैः पार्थिवतैजसैर्जनः कालेन जातो विकृतो विनश्यति  
भ्प्_०७।०२।०४३।१ यथानलो दारुषु भिन्न ईयते यथानिलो देहगतः पृथक् स्थितः  
भ्प्_०७।०२।०४३।२ यथा नभः सर्वगतं न सज्जते तथा पुमान् सर्वगुणाश्रयः परः  
भ्प्_०७।०२।०४४।१ सुयज्ञो नन्वयं शेते मूढा यमनुशोचथ  
भ्प्_०७।०२।०४४।२ यः श्रोता यो ऽनुवक्तेह स न दृश्येत कर्हिचित्  
भ्प्_०७।०२।०४५।१ न श्रोता नानुवक्तायं मुख्यो ऽप्यत्र महान् असुः  
भ्प्_०७।०२।०४५।२ यस्त्विहेन्द्रियवान् आत्मा स चान्यः प्राणदेहयोः  
भ्प्_०७।०२।०४६।१ भूतेन्द्रियमनोलिङ्गान् देहान् उच्चावचान् विभुः  
भ्प्_०७।०२।०४६।२ भजत्युत्सृजति ह्यन्यस्तच् चापि स्वेन तेजसा  
भ्प्_०७।०२।०४७।१ यावल् लिङ्गान्वितो ह्यात्मा तावत् कर्मनिबन्धनम्  
भ्प्_०७।०२।०४७।२ ततो विपर्ययः क्लेशो मायायोगो ऽनुवर्तते  
भ्प्_०७।०२।०४८।१ वितथाभिनिवेशो ऽयं यद्गुणेष्वर्थदृग्वचः  
भ्प्_०७।०२।०४८।२ यथा मनोरथः स्वप्नः सर्वमैन्द्रियकं मृषा  
भ्प्_०७।०२।०४९।१ अथ नित्यमनित्यं वा नेह शोचन्ति तद्विदः  
भ्प्_०७।०२।०४९।२ नान्यथा शक्यते कर्तुं स्वभावः शोचतामिति  
भ्प्_०७।०२।०५०।१ लुब्धको विपिने कश्चित् पक्षिणां निर्मितो ऽन्तकः  
भ्प्_०७।०२।०५०।२ वितत्य जालं विदधे तत्र तत्र प्रलोभयन्  
भ्प्_०७।०२।०५१।१ कुलिङ्गमिथुनं तत्र विचरत् समदृश्यत  
भ्प्_०७।०२।०५१।२ तयोः कुलिङ्गी सहसा लुब्धकेन प्रलोभिता  
भ्प्_०७।०२।०५२।१ आसज्जत सिचस्तन्त्र्यां महिष्यः कालयन्त्रिता  
भ्प्_०७।०२।०५२।२ कुलिङ्गस्तां तथापन्नां निरीक्ष्य भृशदुःखितः  
भ्प्_०७।०२।०५२।३ स्नेहादकल्पः कृपणः कृपणां पर्यदेवयत्  
भ्प्_०७।०२।०५३।१ अहो अकरुणो देवः स्त्रियाकरुणया विभुः  
भ्प्_०७।०२।०५३।२ कृपणं मामनुशोचन्त्या दीनया किं करिष्यति  
भ्प्_०७।०२।०५४।१ कामं नयतु मां देवः किमर्धेनात्मनो हि मे  
भ्प्_०७।०२।०५४।२ दीनेन जीवता दुःखमनेन विधुरायुषा  
भ्प्_०७।०२।०५५।१ कथं त्वजातपक्षांस्तान् मातृहीनान् बिभर्म्यहम्  
भ्प्_०७।०२।०५५।२ मन्दभाग्याः प्रतीक्षन्ते नीडे मे मातरं प्रजाः  
भ्प्_०७।०२।०५६।१ एवं कुलिङ्गं विलपन्तमारात् प्रियावियोगातुरमश्रुकण्ठम्  
भ्प्_०७।०२।०५६।२ स एव तं शाकुनिकः शरेण विव्याध कालप्रहितो विलीनः  
भ्प्_०७।०२।०५७।१ एवं यूयमपश्यन्त्य आत्मापायमबुद्धयः  
भ्प्_०७।०२।०५७।२ नैनं प्राप्स्यथ शोचन्त्यः पतिं वर्षशतैरपि  
भ्प्_०७।०२।०५८।० श्रीहिरण्यकशिपुरुवाच  
भ्प्_०७।०२।०५८।१ बाल एवं प्रवदति सर्वे विस्मितचेतसः  
भ्प्_०७।०२।०५८।२ ज्ञातयो मेनिरे सर्वमनित्यमयथोत्थितम्  
भ्प्_०७।०२।०५९।१ यम एतदुपाख्याय तत्रैवान्तरधीयत  
भ्प्_०७।०२।०५९।२ ज्ञातयो हि सुयज्ञस्य चक्रुर्यत् साम्परायिकम्  
भ्प्_०७।०२।०६०।१ अतः शोचत मा यूयं परं चात्मानमेव वा  
भ्प्_०७।०२।०६०।२ क आत्मा कः परो वात्र स्वीयः पारक्य एव वा  
भ्प्_०७।०२।०६०।३ स्वपराभिनिवेशेन विनाज्ञानेन देहिनाम्  
भ्प्_०७।०२।०६१।० श्रीनारद उवाच  
भ्प्_०७।०२।०६१।१ इति दैत्यपतेर्वाक्यं दितिराकर्ण्य सस्नुषा  
भ्प्_०७।०२।०६१।२ पुत्रशोकं क्षणात् त्यक्त्वा तत्त्वे चित्तमधारयत्  
भ्प्_०७।०३।००१।० श्रीनारद उवाच  
भ्प्_०७।०३।००१।१ हिरण्यकशिपू राजन्नजेयमजरामरम्  
भ्प्_०७।०३।००१।२ आत्मानमप्रतिद्वन्द्वमेकराजं व्यधित्सत  
भ्प्_०७।०३।००२।१ स तेपे मन्दरद्रोण्यां तपः परमदारुणम्  
भ्प्_०७।०३।००२।२ ऊर्ध्वबाहुर्नभोदृष्टिः पादाङ्गुष्ठाश्रितावनिः  
भ्प्_०७।०३।००३।१ जटादीधितिभी रेजे संवर्तार्क इवांशुभिः  
भ्प्_०७।०३।००३।२ तस्मिंस्तपस्तप्यमाने देवाः स्थानानि भेजिरे  
भ्प्_०७।०३।००४।१ तस्य मूर्ध्नः समुद्भूतः सधूमो ऽग्निस्तपोमयः  
भ्प्_०७।०३।००४।२ तीर्यग् ऊर्ध्वमधो लोकान् प्रातपद्विष्वग् ईरितः  
भ्प्_०७।०३।००५।१ चुक्षुभुर्नद्युदन्वन्तः सद्वीपाद्रिश्चचाल भूः  
भ्प्_०७।०३।००५।२ निपेतुः सग्रहास्तारा जज्वलुश्च दिशो दश  
भ्प्_०७।०३।००६।१ तेन तप्ता दिवं त्यक्त्वा ब्रह्मलोकं ययुः सुराः  
भ्प्_०७।०३।००६।२ धात्रे विज्ञापयामासुर्देवदेव जगत्पते  
भ्प्_०७।०३।००७।१ दैत्येन्द्रतपसा तप्ता दिवि स्थातुं न शक्नुमः  
भ्प्_०७।०३।००७।२ तस्य चोपशमं भूमन् विधेहि यदि मन्यसे  
भ्प्_०७।०३।००७।३ लोका न यावन् नङ्क्ष्यन्ति बलिहारास्तवाभिभूः  
भ्प्_०७।०३।००८।१ तस्यायं किल सङ्कल्पश्चरतो दुश्चरं तपः  
भ्प्_०७।०३।००८।२ श्रूयतां किं न विदितस्तवाथापि निवेदितम्  
भ्प्_०७।०३।००९।१ सृष्ट्वा चराचरमिदं तपोयोगसमाधिना  
भ्प्_०७।०३।००९।२ अध्यास्ते सर्वधिष्ण्येभ्यः परमेष्ठी निजासनम्  
भ्प्_०७।०३।०१०।१ तदहं वर्धमानेन तपोयोगसमाधिना  
भ्प्_०७।०३।०१०।२ कालात्मनोश्च नित्यत्वात् साधयिष्ये तथात्मनः  
भ्प्_०७।०३।०११।१ अन्यथेदं विधास्ये ऽहमयथा पूर्वमोजसा  
भ्प्_०७।०३।०११।२ किमन्यैः कालनिर्धूतैः कल्पान्ते वैष्णवादिभिः  
भ्प्_०७।०३।०१२।१ इति शुश्रुम निर्बन्धं तपः परममास्थितः  
भ्प्_०७।०३।०१२।२ विधत्स्वानन्तरं युक्तं स्वयं त्रिभुवनेश्वर  
भ्प्_०७।०३।०१३।१ तवासनं द्विजगवां पारमेष्ठ्यं जगत्पते  
भ्प्_०७।०३।०१३।२ भवाय श्रेयसे भूत्यै क्षेमाय विजयाय च  
भ्प्_०७।०३।०१४।१ इति विज्ञापितो देवैर्भगवान् आत्मभूर्नृप  
भ्प्_०७।०३।०१४।२ परितो भृगुदक्षाद्यैर्ययौ दैत्येश्वराश्रमम्  
भ्प्_०७।०३।०१५।१ न ददर्श प्रतिच्छन्नं वल्मीकतृणकीचकैः  
भ्प्_०७।०३।०१५।२ पिपीलिकाभिराचीर्णं मेदस्त्वङ्मांसशोणितम्  
भ्प्_०७।०३।०१६।१ तपन्तं तपसा लोकान् यथाभ्रापिहितं रविम्  
भ्प्_०७।०३।०१६।२ विलक्ष्य विस्मितः प्राह हसंस्तं हंसवाहनः  
भ्प्_०७।०३।०१७।० श्रीब्रह्मोवाच  
भ्प्_०७।०३।०१७।१ उत्तिष्ठोत्तिष्ठ भद्रं ते तपःसिद्धो ऽसि काश्यप  
भ्प्_०७।०३।०१७।२ वरदो ऽहमनुप्राप्तो व्रियतामीप्सितो वरः  
भ्प्_०७।०३।०१८।१ अद्राक्षमहमेतं ते हृत्सारं महदद्भुतम्  
भ्प्_०७।०३।०१८।२ दंशभक्षितदेहस्य प्राणा ह्यस्थिषु शेरते  
भ्प्_०७।०३।०१९।१ नैतत् पूर्वर्षयश्चक्रुर्न करिष्यन्ति चापरे  
भ्प्_०७।०३।०१९।२ निरम्बुर्धारयेत् प्राणान् को वै दिव्यसमाः शतम्  
भ्प्_०७।०३।०२०।१ व्यवसायेन ते ऽनेन दुष्करेण मनस्विनाम्  
भ्प्_०७।०३।०२०।२ तपोनिष्ठेन भवताजितो ऽहं दितिनन्दन  
भ्प्_०७।०३।०२१।१ ततस्त आशिषः सर्वा ददाम्यसुरपुङ्गव  
भ्प्_०७।०३।०२१।२ मर्तस्य ते ह्यमर्तस्य दर्शनं नाफलं मम  
भ्प्_०७।०३।०२२।० श्रीनारद उवाच  
भ्प्_०७।०३।०२२।१ इत्युक्त्वादिभवो देवो भक्षिताङ्गं पिपीलिकैः  
भ्प्_०७।०३।०२२।२ कमण्डलुजलेनौक्षद्दिव्येनामोघराधसा  
भ्प्_०७।०३।०२३।१ स तत् कीचकवल्मीकात् सहओजोबलान्वितः  
भ्प्_०७।०३।०२३।२ सर्वावयवसम्पन्नो वज्रसंहननो युवा  
भ्प्_०७।०३।०२३।३ उत्थितस्तप्तहेमाभो विभावसुरिवैधसः  
भ्प्_०७।०३।०२४।१ स निरीक्ष्याम्बरे देवं हंसवाहमुपस्थितम्  
भ्प्_०७।०३।०२४।२ ननाम शिरसा भूमौ तद्दर्शनमहोत्सवः  
भ्प्_०७।०३।०२५।१ उत्थाय प्राञ्जलिः प्रह्व ईक्षमाणो दृशा विभुम्  
भ्प्_०७।०३।०२५।२ हर्षाश्रुपुलकोद्भेदो गिरा गद्गदयागृणात्  
भ्प्_०७।०३।०२६।० श्रीहिरण्यकशिपुरुवाच  
भ्प्_०७।०३।०२६।१ कल्पान्ते कालसृष्टेन यो ऽन्धेन तमसावृतम्  
भ्प्_०७।०३।०२६।२ अभिव्यनग् जगदिदं स्वयञ्ज्योतिः स्वरोचिषा  
भ्प्_०७।०३।०२७।१ आत्मना त्रिवृता चेदं सृजत्यवति लुम्पति  
भ्प्_०७।०३।०२७।२ रजःसत्त्वतमोधाम्ने पराय महते नमः  
भ्प्_०७।०३।०२८।१ नम आद्याय बीजाय ज्ञानविज्ञानमूर्तये  
भ्प्_०७।०३।०२८।२ प्राणेन्द्रियमनोबुद्धि विकारैर्व्यक्तिमीयुषे  
भ्प्_०७।०३।०२९।१ त्वमीशिषे जगतस्तस्थुषश्च प्राणेन मुख्येन पतिः प्रजानाम्  
भ्प्_०७।०३।०२९।२ चित्तस्य चित्तैर्मनैन्द्रियाणां पतिर्महान् भूतगुणाशयेशः  
भ्प्_०७।०३।०३०।१ त्वं सप्ततन्तून् वितनोषि तन्वा त्रय्या चतुर्होत्रकविद्यया च  
भ्प्_०७।०३।०३०।२ त्वमेक आत्मात्मवतामनादिर् अनन्तपारः कविरन्तरात्मा  
भ्प्_०७।०३।०३१।१ त्वमेव कालो ऽनिमिषो जनानाम् आयुर्लवाद्यवयवैः क्षिणोषि  
भ्प्_०७।०३।०३१।२ कूटस्थ आत्मा परमेष्ठ्यजो महांस् त्वं जीवलोकस्य च जीव आत्मा  
भ्प्_०७।०३।०३२।१ त्वत्तः परं नापरमप्यनेजद् एजच् च किञ्चिद्व्यतिरिक्तमस्ति  
भ्प्_०७।०३।०३२।२ विद्याः कलास्ते तनवश्च सर्वा हिरण्यगर्भो ऽसि बृहत् त्रिपृष्ठः  
भ्प्_०७।०३।०३३।१ व्यक्तं विभो स्थूलमिदं शरीरं येनेन्द्रियप्राणमनोगुणांस्त्वम्  
भ्प्_०७।०३।०३३।२ भुङ्क्षे स्थितो धामनि पारमेष्ठ्ये अव्यक्त आत्मा पुरुषः पुराणः  
भ्प्_०७।०३।०३४।१ अनन्ताव्यक्तरूपेण येनेदमखिलं ततम्  
भ्प्_०७।०३।०३४।२ चिदचिच्छक्तियुक्ताय तस्मै भगवते नमः  
भ्प्_०७।०३।०३५।१ यदि दास्यस्यभिमतान् वरान् मे वरदोत्तम  
भ्प्_०७।०३।०३५।२ भूतेभ्यस्त्वद्विसृष्टेभ्यो मृत्युर्मा भून् मम प्रभो  
भ्प्_०७।०३।०३६।१ नान्तर्बहिर्दिवा नक्तमन्यस्मादपि चायुधैः  
भ्प्_०७।०३।०३६।२ न भूमौ नाम्बरे मृत्युर्न नरैर्न मृगैरपि  
भ्प्_०७।०३।०३७।१ व्यसुभिर्वासुमद्भिर्वा सुरासुरमहोरगैः  
भ्प्_०७।०३।०३७।२ अप्रतिद्वन्द्वतां युद्धे ऐकपत्यं च देहिनाम्  
भ्प्_०७।०३।०३८।१ सर्वेषां लोकपालानां महिमानं यथात्मनः  
भ्प्_०७।०३।०३८।२ तपोयोगप्रभावाणां यन् न रिष्यति कर्हिचित्  
भ्प्_०७।०४।००१।० श्रीनारद उवाच  
भ्प्_०७।०४।००१।१ एवं वृतः शतधृतिर्हिरण्यकशिपोरथ  
भ्प्_०७।०४।००१।२ प्रादात् तत्तपसा प्रीतो वरांस्तस्य सुदुर्लभान्  
भ्प्_०७।०४।००२।० श्रीब्रह्मोवाच  
भ्प्_०७।०४।००२।१ तातेमे दुर्लभाः पुंसां यान् वृणीषे वरान् मम  
भ्प्_०७।०४।००२।२ तथापि वितराम्यङ्ग वरान् यद्यपि दुर्लभान्  
भ्प्_०७।०४।००३।१ ततो जगाम भगवान् अमोघानुग्रहो विभुः  
भ्प्_०७।०४।००३।२ पूजितो ऽसुरवर्येण स्तूयमानः प्रजेश्वरैः  
भ्प्_०७।०४।००४।१ एवं लब्धवरो दैत्यो बिभ्रद्धेममयं वपुः  
भ्प्_०७।०४।००४।२ भगवत्यकरोद्द्वेषं भ्रातुर्वधमनुस्मरन्  
भ्प्_०७।०४।००५।१ स विजित्य दिशः सर्वा लोकांश्च त्रीन् महासुरः  
भ्प्_०७।०४।००५।२ देवासुरमनुष्येन्द्र गन्धर्वगरुडोरगान्  
भ्प्_०७।०४।००६।१ सिद्धचारणविद्याध्रान् ऋषीन् पितृपतीन् मनून्  
भ्प्_०७।०४।००६।२ यक्षरक्षःपिशाचेशान् प्रेतभूतपतीन् अपि  
भ्प्_०७।०४।००७।१ सर्वसत्त्वपतीन् जित्वा वशमानीय विश्वजित्  
भ्प्_०७।०४।००७।२ जहार लोकपालानां स्थानानि सह तेजसा  
भ्प्_०७।०४।००८।१ देवोद्यानश्रिया जुष्टमध्यास्ते स्म त्रिपिष्टपम्  
भ्प्_०७।०४।००८।२ महेन्द्रभवनं साक्षान् निर्मितं विश्वकर्मणा  
भ्प्_०७।०४।००८।३ त्रैलोक्यलक्ष्म्यायतनमध्युवासाखिलर्द्धिमत्  
भ्प्_०७।०४।००९।१ यत्र विद्रुमसोपाना महामारकता भुवः  
भ्प्_०७।०४।००९।२ यत्र स्फाटिककुड्यानि वैदूर्यस्तम्भपङ्क्तयः  
भ्प्_०७।०४।०१०।१ यत्र चित्रवितानानि पद्मरागासनानि च  
भ्प्_०७।०४।०१०।२ पयःफेननिभाः शय्या मुक्तादामपरिच्छदाः  
भ्प्_०७।०४।०११।१ कूजद्भिर्नूपुरैर्देव्यः शब्दयन्त्य इतस्ततः  
भ्प्_०७।०४।०११।२ रत्नस्थलीषु पश्यन्ति सुदतीः सुन्दरं मुखम्  
भ्प्_०७।०४।०१२।१ तस्मिन् महेन्द्रभवने महाबलो महामना निर्जितलोक एकराट्  
भ्प्_०७।०४।०१२।२ रेमे ऽभिवन्द्याङ्घ्रियुगः सुरादिभिः प्रतापितैरूर्जितचण्डशासनः  
भ्प्_०७।०४।०१३।१ तमङ्ग मत्तं मधुनोरुगन्धिना विवृत्तताम्राक्षमशेषधिष्ण्यपाः  
भ्प्_०७।०४।०१३।२ उपासतोपायनपाणिभिर्विना त्रिभिस्तपोयोगबलौजसां पदम्  
भ्प्_०७।०४।०१४।१ जगुर्महेन्द्रासनमोजसा स्थितं विश्वावसुस्तुम्बुरुरस्मदादयः  
भ्प्_०७।०४।०१४।२ गन्धर्वसिद्धा ऋषयो ऽस्तुवन् मुहुर् विद्याधराश्चाप्सरसश्च पाण्डव  
भ्प्_०७।०४।०१५।१ स एव वर्णाश्रमिभिः क्रतुभिर्भूरिदक्षिणैः  
भ्प्_०७।०४।०१५।२ इज्यमानो हविर्भागान् अग्रहीत् स्वेन तेजसा  
भ्प्_०७।०४।०१६।१ अकृष्टपच्या तस्यासीत् सप्तद्वीपवती मही  
भ्प्_०७।०४।०१६।२ तथा कामदुघा गावो नानाश्चर्यपदं नभः  
भ्प्_०७।०४।०१७।१ रत्नाकराश्च रत्नौघांस्तत्पत्न्यश्चोहुरूर्मिभिः  
भ्प्_०७।०४।०१७।२ क्षारसीधुघृतक्षौद्र दधिक्षीरामृतोदकाः  
भ्प्_०७।०४।०१८।१ शैला द्रोणीभिराक्रीडं सर्वर्तुषु गुणान् द्रुमाः  
भ्प्_०७।०४।०१८।२ दधार लोकपालानामेक एव पृथग् गुणान्  
भ्प्_०७।०४।०१९।१ स इत्थं निर्जितककुब् एकराड् विषयान् प्रियान्  
भ्प्_०७।०४।०१९।२ यथोपजोषं भुञ्जानो नातृप्यदजितेन्द्रियः  
भ्प्_०७।०४।०२०।१ एवमैश्वर्यमत्तस्य दृप्तस्योच्छास्त्रवर्तिनः  
भ्प्_०७।०४।०२०।२ कालो महान् व्यतीयाय ब्रह्मशापमुपेयुषः  
भ्प्_०७।०४।०२१।१ तस्योग्रदण्डसंविग्नाः सर्वे लोकाः सपालकाः  
भ्प्_०७।०४।०२१।२ अन्यत्रालब्धशरणाः शरणं ययुरच्युतम्  
भ्प्_०७।०४।०२२।१ तस्यै नमो ऽस्तु काष्ठायै यत्रात्मा हरिरीश्वरः  
भ्प्_०७।०४।०२२।२ यद्गत्वा न निवर्तन्ते शान्ताः सन्न्यासिनो ऽमलाः  
भ्प्_०७।०४।०२३।१ इति ते संयतात्मानः समाहितधियो ऽमलाः  
भ्प्_०७।०४।०२३।२ उपतस्थुर्हृषीकेशं विनिद्रा वायुभोजनाः  
भ्प्_०७।०४।०२४।१ तेषामाविरभूद्वाणी अरूपा मेघनिःस्वना  
भ्प्_०७।०४।०२४।२ सन्नादयन्ती ककुभः साधूनामभयङ्करी  
भ्प्_०७।०४।०२५।१ मा भैष्ट विबुधश्रेष्ठाः सर्वेषां भद्रमस्तु वः  
भ्प्_०७।०४।०२५।२ मद्दर्शनं हि भूतानां सर्वश्रेयोपपत्तये  
भ्प्_०७।०४।०२६।१ ज्ञातमेतस्य दौरात्म्यं दैतेयापसदस्य यत्  
भ्प्_०७।०४।०२६।२ तस्य शान्तिं करिष्यामि कालं तावत् प्रतीक्षत  
भ्प्_०७।०४।०२७।१ यदा देवेषु वेदेषु गोषु विप्रेषु साधुषु  
भ्प्_०७।०४।०२७।२ धर्मे मयि च विद्वेषः स वा आशु विनश्यति  
भ्प्_०७।०४।०२८।१ निर्वैराय प्रशान्ताय स्वसुताय महात्मने  
भ्प्_०७।०४।०२८।२ प्रह्रादाय यदा द्रुह्येद्धनिष्ये ऽपि वरोर्जितम्  
भ्प्_०७।०४।०२९।० श्रीनारद उवाच  
भ्प्_०७।०४।०२९।१ इत्युक्ता लोकगुरुणा तं प्रणम्य दिवौकसः  
भ्प्_०७।०४।०२९।२ न्यवर्तन्त गतोद्वेगा मेनिरे चासुरं हतम्  
भ्प्_०७।०४।०३०।१ तस्य दैत्यपतेः पुत्राश्चत्वारः परमाद्भुताः  
भ्प्_०७।०४।०३०।२ प्रह्रादो ऽभून् महांस्तेषां गुणैर्महदुपासकः  
भ्प्_०७।०४।०३१।१ ब्रह्मण्यः शीलसम्पन्नः सत्यसन्धो जितेन्द्रियः  
भ्प्_०७।०४।०३१।२ आत्मवत् सर्वभूतानामेकप्रियसुहृत्तमः  
भ्प्_०७।०४।०३२।१ दासवत् सन्नतार्याङ्घ्रिः पितृवद्दीनवत्सलः  
भ्प्_०७।०४।०३२।२ भ्रातृवत् सदृशे स्निग्धो गुरुष्वीश्वरभावनः  
भ्प्_०७।०४।०३२।३ विद्यार्थरूपजन्माढ्यो मानस्तम्भविवर्जितः  
भ्प्_०७।०४।०३३।१ नोद्विग्नचित्तो व्यसनेषु निःस्पृहः श्रुतेषु दृष्टेषु गुणेष्ववस्तुदृक्  
भ्प्_०७।०४।०३३।२ दान्तेन्द्रियप्राणशरीरधीः सदा प्रशान्तकामो रहितासुरो ऽसुरः  
भ्प्_०७।०४।०३४।१ यस्मिन् महद्गुणा राजन् गृह्यन्ते कविभिर्मुहुः  
भ्प्_०७।०४।०३४।२ न ते ऽधुना पिधीयन्ते यथा भगवतीश्वरे  
भ्प्_०७।०४।०३५।१ यं साधुगाथासदसि रिपवो ऽपि सुरा नृप  
भ्प्_०७।०४।०३५।२ प्रतिमानं प्रकुर्वन्ति किमुतान्ये भवादृशाः  
भ्प्_०७।०४।०३६।१ गुणैरलमसङ्ख्येयैर्माहात्म्यं तस्य सूच्यते  
भ्प्_०७।०४।०३६।२ वासुदेवे भगवति यस्य नैसर्गिकी रतिः  
भ्प्_०७।०४।०३७।१ न्यस्तक्रीडनको बालो जडवत् तन्मनस्तया  
भ्प्_०७।०४।०३७।२ कृष्णग्रहगृहीतात्मा न वेद जगदीदृशम्  
भ्प्_०७।०४।०३८।१ आसीनः पर्यटन्नश्नन् शयानः प्रपिबन् ब्रुवन्  
भ्प्_०७।०४।०३८।२ नानुसन्धत्त एतानि गोविन्दपरिरम्भितः  
भ्प्_०७।०४।०३९।१ क्वचिद्रुदति वैकुण्ठ चिन्ताशबलचेतनः  
भ्प्_०७।०४।०३९।२ क्वचिद्धसति तच्चिन्ता ह्लाद उद्गायति क्वचित्  
भ्प्_०७।०४।०४०।१ नदति क्वचिदुत्कण्ठो विलज्जो नृत्यति क्वचित्  
भ्प्_०७।०४।०४०।२ क्वचित् तद्भावनायुक्तस्तन्मयो ऽनुचकार ह  
भ्प्_०७।०४।०४१।१ क्वचिदुत्पुलकस्तूष्णीमास्ते संस्पर्शनिर्वृतः  
भ्प्_०७।०४।०४१।२ अस्पन्दप्रणयानन्द सलिलामीलितेक्षणः  
भ्प्_०७।०४।०४२।१ स उत्तमश्लोकपदारविन्दयोर् निषेवयाकिञ्चनसङ्गलब्धया  
भ्प्_०७।०४।०४२।२ तन्वन् परां निर्वृतिमात्मनो मुहुर् दुःसङ्गदीनस्य मनः शमं व्यधात्  
भ्प्_०७।०४।०४३।१ तस्मिन् महाभागवते महाभागे महात्मनि  
भ्प्_०७।०४।०४३।२ हिरण्यकशिपू राजन्नकरोदघमात्मजे  
भ्प्_०७।०५।०४४।० श्रीयुधिष्ठिर उवाच  
भ्प्_०७।०४।०४४।१ देवर्ष एतदिच्छामो वेदितुं तव सुव्रत  
भ्प्_०७।०४।०४४।२ यदात्मजाय शुद्धाय पितादात् साधवे ह्यघम्  
भ्प्_०७।०४।०४५।१ पुत्रान् विप्रतिकूलान् स्वान् पितरः पुत्रवत्सलाः  
भ्प्_०७।०४।०४५।२ उपालभन्ते शिक्षार्थं नैवाघमपरो यथा  
भ्प्_०७।०४।०४६।१ किमुतानुवशान् साधूंस्तादृशान् गुरुदेवतान्  
भ्प्_०७।०४।०४६।२ एतत् कौतूहलं ब्रह्मन्नस्माकं विधम प्रभो  
भ्प्_०७।०४।०४६।३ पितुः पुत्राय यद्द्वेषो मरणाय प्रयोजितः  
भ्प्_०७।०५।००१।० श्रीनारद उवाच  
भ्प्_०७।०५।००१।१ पौरोहित्याय भगवान् वृतः काव्यः किलासुरैः  
भ्प्_०७।०५।००१।२ षण्डामर्कौ सुतौ तस्य दैत्यराजगृहान्तिके  
भ्प्_०७।०५।००२।१ तौ राज्ञा प्रापितं बालं प्रह्लादं नयकोविदम्  
भ्प्_०७।०५।००२।२ पाठयामासतुः पाठ्यान् अन्यांश्चासुरबालकान्  
भ्प्_०७।०५।००३।१ यत् तत्र गुरुणा प्रोक्तं शुश्रुवे ऽनुपपाठ च  
भ्प्_०७।०५।००३।२ न साधु मनसा मेने स्वपरासद्ग्रहाश्रयम्  
भ्प्_०७।०५।००४।१ एकदासुरराट् पुत्रमङ्कमारोप्य पाण्डव  
भ्प्_०७।०५।००४।२ पप्रच्छ कथ्यतां वत्स मन्यते साधु यद्भवान्  
भ्प्_०७।०५।००५।० श्रीप्रह्लाद उवाच  
भ्प्_०७।०५।००५।१ तत् साधु मन्ये ऽसुरवर्य देहिनां सदा समुद्विग्नधियामसद्ग्रहात्  
भ्प्_०७।०५।००५।२ हित्वात्मपातं गृहमन्धकूपं वनं गतो यद्धरिमाश्रयेत  
भ्प्_०७।०५।००६।० श्रीनारद उवाच  
भ्प्_०७।०५।००६।१ श्रुत्वा पुत्रगिरो दैत्यः परपक्षसमाहिताः  
भ्प्_०७।०५।००६।२ जहास बुद्धिर्बालानां भिद्यते परबुद्धिभिः  
भ्प्_०७।०५।००७।१ सम्यग् विधार्यतां बालो गुरुगेहे द्विजातिभिः  
भ्प्_०७।०५।००७।२ विष्णुपक्षैः प्रतिच्छन्नैर्न भिद्येतास्य धीर्यथा  
भ्प्_०७।०५।००८।१ गृहमानीतमाहूय प्रह्रादं दैत्ययाजकाः  
भ्प्_०७।०५।००८।२ प्रशस्य श्लक्ष्णया वाचा समपृच्छन्त सामभिः  
भ्प्_०७।०५।००९।१ वत्स प्रह्राद भद्रं ते सत्यं कथय मा मृषा  
भ्प्_०७।०५।००९।२ बालान् अति कुतस्तुभ्यमेष बुद्धिविपर्ययः  
भ्प्_०७।०५।०१०।१ बुद्धिभेदः परकृत उताहो ते स्वतो ऽभवत्  
भ्प्_०७।०५।०१०।२ भण्यतां श्रोतुकामानां गुरूणां कुलनन्दन  
भ्प्_०७।०५।०११।० श्रीप्रह्राद उवाच  
भ्प्_०७।०५।०११।१ परः स्वश्चेत्यसद्ग्राहः पुंसां यन्मायया कृतः  
भ्प्_०७।०५।०११।२ विमोहितधियां दृष्टस्तस्मै भगवते नमः  
भ्प्_०७।०५।०१२।१ स यदानुव्रतः पुंसां पशुबुद्धिर्विभिद्यते  
भ्प्_०७।०५।०१२।२ अन्य एष तथान्यो ऽहमिति भेदगतासती  
भ्प्_०७।०५।०१३।१ स एष आत्मा स्वपरेत्यबुद्धिभिर् दुरत्ययानुक्रमणो निरूप्यते  
भ्प्_०७।०५।०१३।२ मुह्यन्ति यद्वर्त्मनि वेदवादिनो ब्रह्मादयो ह्येष भिनत्ति मे मतिम्  
भ्प्_०७।०५।०१४।१ यथा भ्राम्यत्ययो ब्रह्मन् स्वयमाकर्षसन्निधौ  
भ्प्_०७।०५।०१४।२ तथा मे भिद्यते चेतश्चक्रपाणेर्यदृच्छया  
भ्प्_०७।०५।०१५।० श्रीनारद उवाच  
भ्प्_०७।०५।०१५।१ एतावद्ब्राह्मणायोक्त्वा विरराम महामतिः  
भ्प्_०७।०५।०१५।२ तं सन्निभर्त्स्य कुपितः सुदीनो राजसेवकः  
भ्प्_०७।०५।०१६।१ आनीयतामरे वेत्रमस्माकमयशस्करः  
भ्प्_०७।०५।०१६।२ कुलाङ्गारस्य दुर्बुद्धेश्चतुर्थो ऽस्योदितो दमः  
भ्प्_०७।०५।०१७।१ दैतेयचन्दनवने जातो ऽयं कण्टकद्रुमः  
भ्प्_०७।०५।०१७।२ यन्मूलोन्मूलपरशोर्विष्णोर्नालायितो ऽर्भकः  
भ्प्_०७।०५।०१८।१ इति तं विविधोपायैर्भीषयंस्तर्जनादिभिः  
भ्प्_०७।०५।०१८।२ प्रह्रादं ग्राहयामास त्रिवर्गस्योपपादनम्  
भ्प्_०७।०५।०१९।१ तत एनं गुरुर्ज्ञात्वा ज्ञातज्ञेयचतुष्टयम्  
भ्प्_०७।०५।०१९।२ दैत्येन्द्रं दर्शयामास मातृमृष्टमलङ्कृतम्  
भ्प्_०७।०५।०२०।१ पादयोः पतितं बालं प्रतिनन्द्याशिषासुरः  
भ्प्_०७।०५।०२०।२ परिष्वज्य चिरं दोर्भ्यां परमामाप निर्वृतिम्  
भ्प्_०७।०५।०२१।१ आरोप्याङ्कमवघ्राय मूर्धन्यश्रुकलाम्बुभिः  
भ्प्_०७।०५।०२१।२ आसिञ्चन् विकसद्वक्त्रमिदमाह युधिष्ठिर  
भ्प्_०७।०५।०२२।० हिरण्यकशिपुरुवाच  
भ्प्_०७।०५।०२२।१ प्रह्रादानूच्यतां तात स्वधीतं किञ्चिदुत्तमम्  
भ्प्_०७।०५।०२२।२ कालेनैतावतायुष्मन् यदशिक्षद्गुरोर्भवान्  
भ्प्_०७।०५।०२३।० श्रीप्रह्राद उवाच  
भ्प्_०७।०५।०२३।१ श्रवणं कीर्तनं विष्णोः स्मरणं पादसेवनम्  
भ्प्_०७।०५।०२३।२ अर्चनं वन्दनं दास्यं सख्यमात्मनिवेदनम्  
भ्प्_०७।०५।०२४।१ इति पुंसार्पिता विष्णौ भक्तिश्चेन् नवलक्षणा  
भ्प्_०७।०५।०२४।२ क्रियेत भगवत्यद्धा तन् मन्ये ऽधीतमुत्तमम्  
भ्प्_०७।०५।०२५।१ निशम्यैतत् सुतवचो हिरण्यकशिपुस्तदा  
भ्प्_०७।०५।०२५।२ गुरुपुत्रमुवाचेदं रुषा प्रस्फुरिताधरः  
भ्प्_०७।०५।०२६।१ ब्रह्मबन्धो किमेतत् ते विपक्षं श्रयतासता  
भ्प्_०७।०५।०२६।२ असारं ग्राहितो बालो मामनादृत्य दुर्मते  
भ्प्_०७।०५।०२७।१ सन्ति ह्यसाधवो लोके दुर्मैत्राश्छद्मवेषिणः  
भ्प्_०७।०५।०२७।२ तेषामुदेत्यघं काले रोगः पातकिनामिव  
भ्प्_०७।०५।०२८।० श्रीगुरुपुत्र उवाच  
भ्प्_०७।०५।०२८।१ न मत्प्रणीतं न परप्रणीतं सुतो वदत्येष तवेन्द्रशत्रो  
भ्प्_०७।०५।०२८।२ नैसर्गिकीयं मतिरस्य राजन् नियच्छ मन्युं कददाः स्म मा नः  
भ्प्_०७।०५।०२९।० श्रीनारद उवाच  
भ्प्_०७।०५।०२९।१ गुरुणैवं प्रतिप्रोक्तो भूय आहासुरः सुतम्  
भ्प्_०७।०५।०२९।२ न चेद्गुरुमुखीयं ते कुतो ऽभद्रासती मतिः  
भ्प्_०७।०५।०३०।० श्रीप्रह्राद उवाच  
भ्प्_०७।०५।०३०।१ मतिर्न कृष्णे परतः स्वतो वा मिथो ऽभिपद्येत गृहव्रतानाम्  
भ्प्_०७।०५।०३०।२ अदान्तगोभिर्विशतां तमिस्रं पुनः पुनश्चर्वितचर्वणानाम्  
भ्प्_०७।०५।०३१।१ न ते विदुः स्वार्थगतिं हि विष्णुं दुराशया ये बहिरर्थमानिनः  
भ्प्_०७।०५।०३१।२ अन्धा यथान्धैरुपनीयमानास् ते ऽपीशतन्त्र्यामुरुदाम्नि बद्धाः  
भ्प्_०७।०५।०३२।१ नैषां मतिस्तावदुरुक्रमाङ्घ्रिं स्पृशत्यनर्थापगमो यदर्थः  
भ्प्_०७।०५।०३२।२ महीयसां पादरजो ऽभिषेकं निष्किञ्चनानां न वृणीत यावत्  
भ्प्_०७।०५।०३३।१ इत्युक्त्वोपरतं पुत्रं हिरण्यकशिपू रुषा  
भ्प्_०७।०५।०३३।२ अन्धीकृतात्मा स्वोत्सङ्गान् निरस्यत महीतले  
भ्प्_०७।०५।०३४।१ आहामर्षरुषाविष्टः कषायीभूतलोचनः  
भ्प्_०७।०५।०३४।२ वध्यतामाश्वयं वध्यो निःसारयत नैरृताः  
भ्प्_०७।०५।०३५।१ अयं मे भ्रातृहा सो ऽयं हित्वा स्वान् सुहृदो ऽधमः  
भ्प्_०७।०५।०३५।२ पितृव्यहन्तुः पादौ यो विष्णोर्दासवदर्चति  
भ्प्_०७।०५।०३६।१ विष्णोर्वा साध्वसौ किं नु करिष्यत्यसमञ्जसः  
भ्प्_०७।०५।०३६।२ सौहृदं दुस्त्यजं पित्रोरहाद्यः पञ्चहायनः  
भ्प्_०७।०५।०३७।१ परो ऽप्यपत्यं हितकृद्यथौषधं स्वदेहजो ऽप्यामयवत् सुतो ऽहितः  
भ्प्_०७।०५।०३७।२ छिन्द्यात् तदङ्गं यदुतात्मनो ऽहितं शेषं सुखं जीवति यद्विवर्जनात्  
भ्प्_०७।०५।०३८।१ सर्वैरुपायैर्हन्तव्यः सम्भोजशयनासनैः  
भ्प्_०७।०५।०३८।२ सुहृल्लिङ्गधरः शत्रुर्मुनेर्दुष्टमिवेन्द्रियम्  
भ्प्_०७।०५।०३९।१ नैरृतास्ते समादिष्टा भर्त्रा वै शूलपाणयः  
भ्प्_०७।०५।०३९।२ तिग्मदंष्ट्रकरालास्यास्ताम्रश्मश्रुशिरोरुहाः  
भ्प्_०७।०५।०४०।१ नदन्तो भैरवं नादं छिन्धि भिन्धीति वादिनः  
भ्प्_०७।०५।०४०।२ आसीनं चाहनन् शूलैः प्रह्रादं सर्वमर्मसु  
भ्प्_०७।०५।०४१।१ परे ब्रह्मण्यनिर्देश्ये भगवत्यखिलात्मनि  
भ्प्_०७।०५।०४१।२ युक्तात्मन्यफला आसन्नपुण्यस्येव सत्क्रियाः  
भ्प्_०७।०५।०४२।१ प्रयासे ऽपहते तस्मिन् दैत्येन्द्रः परिशङ्कितः  
भ्प्_०७।०५।०४२।२ चकार तद्वधोपायान् निर्बन्धेन युधिष्ठिर  
भ्प्_०७।०५।०४३।१ दिग्गजैर्दन्दशूकेन्द्रैरभिचारावपातनैः  
भ्प्_०७।०५।०४३।२ मायाभिः सन्निरोधैश्च गरदानैरभोजनैः  
भ्प्_०७।०५।०४४।१ हिमवाय्वग्निसलिलैः पर्वताक्रमणैरपि  
भ्प्_०७।०५।०४४।२ न शशाक यदा हन्तुमपापमसुरः सुतम्  
भ्प्_०७।०५।०४४।३ चिन्तां दीर्घतमां प्राप्तस्तत्कर्तुं नाभ्यपद्यत  
भ्प्_०७।०५।०४५।१ एष मे बह्वसाधूक्तो वधोपायाश्च निर्मिताः  
भ्प्_०७।०५।०४५।२ तैस्तैर्द्रोहैरसद्धर्मैर्मुक्तः स्वेनैव तेजसा  
भ्प्_०७।०५।०४६।१ वर्तमानो ऽविदूरे वै बालो ऽप्यजडधीरयम्  
भ्प्_०७।०५।०४६।२ न विस्मरति मे ऽनार्यं शुनः शेप इव प्रभुः  
भ्प्_०७।०५।०४७।१ अप्रमेयानुभावो ऽयमकुतश्चिद्भयो ऽमरः  
भ्प्_०७।०५।०४७।२ नूनमेतद्विरोधेन मृत्युर्मे भविता न वा  
भ्प्_०७।०५।०४८।१ इति तच्चिन्तया किञ्चिन् म्लानश्रियमधोमुखम्  
भ्प्_०७।०५।०४८।२ शण्डामर्कावौशनसौ विविक्त इति होचतुः  
भ्प्_०७।०५।०४९।१ जितं त्वयैकेन जगत्त्रयं भ्रुवोर् विजृम्भणत्रस्तसमस्तधिष्ण्यपम्  
भ्प्_०७।०५।०४९।२ न तस्य चिन्त्यं तव नाथ चक्ष्वहे न वै शिशूनां गुणदोषयोः पदम्  
भ्प्_०७।०५।०५०।१ इमं तु पाशैर्वरुणस्य बद्ध्वा निधेहि भीतो न पलायते यथा  
भ्प्_०७।०५।०५०।२ बुद्धिश्च पुंसो वयसार्यसेवया यावद्गुरुर्भार्गव आगमिष्यति  
भ्प्_०७।०५।०५१।१ तथेति गुरुपुत्रोक्तमनुज्ञायेदमब्रवीत्  
भ्प्_०७।०५।०५१।२ धर्मो ह्यस्योपदेष्टव्यो राज्ञां यो गृहमेधिनाम्  
भ्प्_०७।०५।०५२।१ धर्ममर्थं च कामं च नितरां चानुपूर्वशः  
भ्प्_०७।०५।०५२।२ प्रह्रादायोचतू राजन् प्रश्रितावनताय च  
भ्प्_०७।०५।०५३।१ यथा त्रिवर्गं गुरुभिरात्मने उपशिक्षितम्  
भ्प्_०७।०५।०५३।२ न साधु मेने तच्छिक्षां द्वन्द्वारामोपवर्णिताम्  
भ्प्_०७।०५।०५४।१ यदाचार्यः परावृत्तो गृहमेधीयकर्मसु  
भ्प्_०७।०५।०५४।२ वयस्यैर्बालकैस्तत्र सोपहूतः कृतक्षणैः  
भ्प्_०७।०५।०५५।१ अथ तान् श्लक्ष्णया वाचा प्रत्याहूय महाबुधः  
भ्प्_०७।०५।०५५।२ उवाच विद्वांस्तन्निष्ठां कृपया प्रहसन्निव  
भ्प्_०७।०५।०५६।१ ते तु तद्गौरवात् सर्वे त्यक्तक्रीडापरिच्छदाः  
भ्प्_०७।०५।०५६।२ बाला अदूषितधियो द्वन्द्वारामेरितेहितैः  
भ्प्_०७।०५।०५७।१ पर्युपासत राजेन्द्र तन्न्यस्तहृदयेक्षणाः  
भ्प्_०७।०५।०५७।२ तान् आह करुणो मैत्रो महाभागवतो ऽसुरः  
भ्प्_०७।०६।००१।० श्रीप्रह्राद उवाच  
भ्प्_०७।०६।००१।१ कौमार आचरेत् प्राज्ञो धर्मान् भागवतान् इह  
भ्प्_०७।०६।००१।२ दुर्लभं मानुषं जन्म तदप्यध्रुवमर्थदम्  
भ्प्_०७।०६।००२।१ यथा हि पुरुषस्येह विष्णोः पादोपसर्पणम्  
भ्प्_०७।०६।००२।२ यदेष सर्वभूतानां प्रिय आत्मेश्वरः सुहृत्  
भ्प्_०७।०६।००३।१ सुखमैन्द्रियकं दैत्या देहयोगेन देहिनाम्  
भ्प्_०७।०६।००३।२ सर्वत्र लभ्यते दैवाद्यथा दुःखमयत्नतः  
भ्प्_०७।०६।००४।१ तत्प्रयासो न कर्तव्यो यत आयुर्व्ययः परम्  
भ्प्_०७।०६।००४।२ न तथा विन्दते क्षेमं मुकुन्दचरणाम्बुजम्  
भ्प्_०७।०६।००५।१ ततो यतेत कुशलः क्षेमाय भवमाश्रितः  
भ्प्_०७।०६।००५।२ शरीरं पौरुषं यावन् न विपद्येत पुष्कलम्  
भ्प्_०७।०६।००६।१ पुंसो वर्षशतं ह्यायुस्तदर्धं चाजितात्मनः  
भ्प्_०७।०६।००६।२ निष्फलं यदसौ रात्र्यां शेते ऽन्धं प्रापितस्तमः  
भ्प्_०७।०६।००७।१ मुग्धस्य बाल्ये कैशोरे क्रीडतो याति विंशतिः  
भ्प्_०७।०६।००७।२ जरया ग्रस्तदेहस्य यात्यकल्पस्य विंशतिः  
भ्प्_०७।०६।००८।१ दुरापूरेण कामेन मोहेन च बलीयसा  
भ्प्_०७।०६।००८।२ शेषं गृहेषु सक्तस्य प्रमत्तस्यापयाति हि  
भ्प्_०७।०६।००९।१ को गृहेषु पुमान् सक्तमात्मानमजितेन्द्रियः  
भ्प्_०७।०६।००९।२ स्नेहपाशैर्दृढैर्बद्धमुत्सहेत विमोचितुम्  
भ्प्_०७।०६।०१०।१ को न्वर्थतृष्णां विसृजेत् प्राणेभ्यो ऽपि य ईप्सितः  
भ्प्_०७।०६।०१०।२ यं क्रीणात्यसुभिः प्रेष्ठैस्तस्करः सेवको वणिक्  
भ्प्_०७।०६।०११।१ कथं प्रियाया अनुकम्पितायाः सङ्गं रहस्यं रुचिरांश्च मन्त्रान्  
भ्प्_०७।०६।०११।२ सुहृत्सु तत्स्नेहसितः शिशूनां कलाक्षराणामनुरक्तचित्तः  
भ्प्_०७।०६।०१२।१ पुत्रान् स्मरंस्ता दुहितॄर्हृदय्या भ्रातॄन् स्वसॄर्वा पितरौ च दीनौ  
भ्प्_०७।०६।०१२।२ गृहान् मनोज्ञोरुपरिच्छदांश्च वृत्तीश्च कुल्याः पशुभृत्यवर्गान्  
भ्प्_०७।०६।०१३।१ त्यजेत कोशस्कृदिवेहमानः कर्माणि लोभादवितृप्तकामः  
भ्प्_०७।०६।०१३।२ औपस्थ्यजैह्वं बहुमन्यमानः कथं विरज्येत दुरन्तमोहः  
भ्प्_०७।०६।०१४।१ कुटुम्बपोषाय वियन् निजायुर् न बुध्यते ऽर्थं विहतं प्रमत्तः  
भ्प्_०७।०६।०१४।२ सर्वत्र तापत्रयदुःखितात्मा निर्विद्यते न स्वकुटुम्बरामः  
भ्प्_०७।०६।०१५।१ वित्तेषु नित्याभिनिविष्टचेता विद्वांश्च दोषं परवित्तहर्तुः  
भ्प्_०७।०६।०१५।२ प्रेत्येह वाथाप्यजितेन्द्रियस्तद् अशान्तकामो हरते कुटुम्बी  
भ्प्_०७।०६।०१६।१ विद्वान् अपीत्थं दनुजाः कुटुम्बं पुष्णन् स्वलोकाय न कल्पते वै  
भ्प्_०७।०६।०१६।२ यः स्वीयपारक्यविभिन्नभावस् तमः प्रपद्येत यथा विमूढः  
भ्प्_०७।०६।०१७।१ यतो न कश्चित् क्व च कुत्रचिद्वा दीनः स्वमात्मानमलं समर्थः  
भ्प्_०७।०६।०१७।२ विमोचितुं कामदृशां विहार क्रीडामृगो यन्निगडो विसर्गः  
भ्प्_०७।०६।०१८।१ ततो विदूरात् परिहृत्य दैत्या दैत्येषु सङ्गं विषयात्मकेषु  
भ्प्_०७।०६।०१८।२ उपेत नारायणमादिदेवं स मुक्तसङ्गैरिषितो ऽपवर्गः  
भ्प्_०७।०६।०१९।१ न ह्यच्युतं प्रीणयतो बह्वायासो ऽसुरात्मजाः  
भ्प्_०७।०६।०१९।२ आत्मत्वात् सर्वभूतानां सिद्धत्वादिह सर्वतः  
भ्प्_०७।०६।०२०।१ परावरेषु भूतेषु ब्रह्मान्तस्थावरादिषु  
भ्प्_०७।०६।०२०।२ भौतिकेषु विकारेषु भूतेष्वथ महत्सु च  
भ्प्_०७।०६।०२१।१ गुणेषु गुणसाम्ये च गुणव्यतिकरे तथा  
भ्प्_०७।०६।०२१।२ एक एव परो ह्यात्मा भगवान् ईश्वरो ऽव्ययः  
भ्प्_०७।०६।०२२।१ प्रत्यगात्मस्वरूपेण दृश्यरूपेण च स्वयम्  
भ्प्_०७।०६।०२२।२ व्याप्यव्यापकनिर्देश्यो ह्यनिर्देश्यो ऽविकल्पितः  
भ्प्_०७।०६।०२३।१ केवलानुभवानन्द स्वरूपः परमेश्वरः  
भ्प्_०७।०६।०२३।२ माययान्तर्हितैश्वर्य ईयते गुणसर्गया  
भ्प्_०७।०६।०२४।१ तस्मात् सर्वेषु भूतेषु दयां कुरुत सौहृदम्  
भ्प्_०७।०६।०२४।२ भावमासुरमुन्मुच्य यया तुष्यत्यधोक्षजः  
भ्प्_०७।०६।०२५।१ तुष्टे च तत्र किमलभ्यमनन्त आद्ये  
भ्प्_०७।०६।०२५।२ किं तैर्गुणव्यतिकरादिह ये स्वसिद्धाः  
भ्प्_०७।०६।०२५।३ धर्मादयः किमगुणेन च काङ्क्षितेन  
भ्प्_०७।०६।०२५।४ सारं जुषां चरणयोरुपगायतां नः  
भ्प्_०७।०६।०२६।१ धर्मार्थकाम इति यो ऽभिहितस्त्रिवर्ग  
भ्प्_०७।०६।०२६।२ ईक्षा त्रयी नयदमौ विविधा च वार्ता  
भ्प्_०७।०६।०२६।३ मन्ये तदेतदखिलं निगमस्य सत्यं  
भ्प्_०७।०६।०२६।४ स्वात्मार्पणं स्वसुहृदः परमस्य पुंसः  
भ्प्_०७।०६।०२७।१ ज्ञानं तदेतदमलं दुरवापमाह  
भ्प्_०७।०६।०२७।२ नारायणो नरसखः किल नारदाय  
भ्प्_०७।०६।०२७।३ एकान्तिनां भगवतस्तदकिञ्चनानां  
भ्प्_०७।०६।०२७।४ पादारविन्दरजसाप्लुतदेहिनां स्यात्  
भ्प्_०७।०६।०२८।१ श्रुतमेतन् मया पूर्वं ज्ञानं विज्ञानसंयुतम्  
भ्प्_०७।०६।०२८।२ धर्मं भागवतं शुद्धं नारदाद्देवदर्शनात्  
भ्प्_०७।०६।०२९।० श्रीदैत्यपुत्रा ऊचुः  
भ्प्_०७।०६।०२९।१ प्रह्राद त्वं वयं चापि नर्ते ऽन्यं विद्महे गुरुम्  
भ्प्_०७।०६।०२९।२ एताभ्यां गुरुपुत्राभ्यां बालानामपि हीश्वरौ  
भ्प्_०७।०६।०३०।१ बालस्यान्तःपुरस्थस्य महत्सङ्गो दुरन्वयः  
भ्प्_०७।०६।०३०।२ छिन्धि नः संशयं सौम्य स्याच् चेद्विस्रम्भकारणम्  
भ्प्_०७।०७।००१।० श्रीनारद उवाच  
भ्प्_०७।०७।००१।१ एवं दैत्यसुतैः पृष्टो महाभागवतो ऽसुरः  
भ्प्_०७।०७।००१।२ उवाच तान् स्मयमानः स्मरन् मदनुभाषितम्  
भ्प्_०७।०७।००२।० श्रीप्रह्राद उवाच  
भ्प्_०७।०७।००२।१ पितरि प्रस्थिते ऽस्माकं तपसे मन्दराचलम्  
भ्प्_०७।०७।००२।२ युद्धोद्यमं परं चक्रुर्विबुधा दानवान् प्रति  
भ्प्_०७।०७।००३।१ पिपीलिकैरहिरिव दिष्ट्या लोकोपतापनः  
भ्प्_०७।०७।००३।२ पापेन पापो ऽभक्षीति वदन्तो वासवादयः  
भ्प्_०७।०७।००४।१ तेषामतिबलोद्योगं निशम्यासुरयूथपाः  
भ्प्_०७।०७।००४।२ वध्यमानाः सुरैर्भीता दुद्रुवुः सर्वतो दिशम्  
भ्प्_०७।०७।००५।१ कलत्रपुत्रवित्ताप्तान् गृहान् पशुपरिच्छदान्  
भ्प्_०७।०७।००५।२ नावेक्ष्यमाणास्त्वरिताः सर्वे प्राणपरीप्सवः  
भ्प्_०७।०७।००६।१ व्यलुम्पन् राजशिबिरममरा जयकाङ्क्षिणः  
भ्प्_०७।०७।००६।२ इन्द्रस्तु राजमहिषीं मातरं मम चाग्रहीत्  
भ्प्_०७।०७।००७।१ नीयमानां भयोद्विग्नां रुदतीं कुररीमिव  
भ्प्_०७।०७।००७।२ यदृच्छयागतस्तत्र देवर्षिर्ददृशे पथि  
भ्प्_०७।०७।००८।१ प्राह नैनां सुरपते नेतुमर्हस्यनागसम्  
भ्प्_०७।०७।००८।२ मुञ्च मुञ्च महाभाग सतीं परपरिग्रहम्  
भ्प्_०७।०७।००९।० श्रीइन्द्र उवाच  
भ्प्_०७।०७।००९।१ आस्ते ऽस्या जठरे वीर्यमविषह्यं सुरद्विषः  
भ्प्_०७।०७।००९।२ आस्यतां यावत् प्रसवं मोक्ष्ये ऽर्थपदवीं गतः  
भ्प्_०७।०७।०१०।० श्रीनारद उवाच  
भ्प्_०७।०७।०१०।१ अयं निष्किल्बिषः साक्षान् महाभागवतो महान्  
भ्प्_०७।०७।०१०।२ त्वया न प्राप्स्यते संस्थामनन्तानुचरो बली  
भ्प्_०७।०७।०११।१ इत्युक्तस्तां विहायेन्द्रो देवर्षेर्मानयन् वचः  
भ्प्_०७।०७।०११।२ अनन्तप्रियभक्त्यैनां परिक्रम्य दिवं ययौ  
भ्प्_०७।०७।०१२।१ ततो मे मातरमृषिः समानीय निजाश्रमे  
भ्प्_०७।०७।०१२।२ आश्वास्येहोष्यतां वत्से यावत् ते भर्तुरागमः  
भ्प्_०७।०७।०१३।१ तथेत्यवात्सीद्देवर्षेरन्तिके साकुतोभया  
भ्प्_०७।०७।०१३।२ यावद्दैत्यपतिर्घोरात् तपसो न न्यवर्तत  
भ्प्_०७।०७।०१४।१ ऋषिं पर्यचरत् तत्र भक्त्या परमया सती  
भ्प्_०७।०७।०१४।२ अन्तर्वत्नी स्वगर्भस्य क्षेमायेच्छाप्रसूतये  
भ्प्_०७।०७।०१५।१ ऋषिः कारुणिकस्तस्याः प्रादादुभयमीश्वरः  
भ्प्_०७।०७।०१५।२ धर्मस्य तत्त्वं ज्ञानं च मामप्युद्दिश्य निर्मलम्  
भ्प्_०७।०७।०१६।१ तत् तु कालस्य दीर्घत्वात् स्त्रीत्वान् मातुस्तिरोदधे  
भ्प्_०७।०७।०१६।२ ऋषिणानुगृहीतं मां नाधुनाप्यजहात् स्मृतिः  
भ्प्_०७।०७।०१७।१ भवतामपि भूयान् मे यदि श्रद्दधते वचः  
भ्प्_०७।०७।०१७।२ वैशारदी धीः श्रद्धातः स्त्रीबालानां च मे यथा  
भ्प्_०७।०७।०१८।१ जन्माद्याः षड् इमे भावा दृष्टा देहस्य नात्मनः  
भ्प्_०७।०७।०१८।२ फलानामिव वृक्षस्य कालेनेश्वरमूर्तिना  
भ्प्_०७।०७।०१९।१ आत्मा नित्यो ऽव्ययः शुद्ध एकः क्षेत्रज्ञ आश्रयः  
भ्प्_०७।०७।०१९।२ अविक्रियः स्वदृग् हेतुर्व्यापको ऽसङ्ग्यनावृतः  
भ्प्_०७।०७।०२०।१ एतैर्द्वादशभिर्विद्वान् आत्मनो लक्षणैः परैः  
भ्प्_०७।०७।०२०।२ अहं ममेत्यसद्भावं देहादौ मोहजं त्यजेत्  
भ्प्_०७।०७।०२१।१ स्वर्णं यथा ग्रावसु हेमकारः क्षेत्रेषु योगैस्तदभिज्ञ आप्नुयात्  
भ्प्_०७।०७।०२१।२ क्षेत्रेषु देहेषु तथात्मयोगैर् अध्यात्मविद्ब्रह्मगतिं लभेत  
भ्प्_०७।०७।०२२।१ अष्टौ प्रकृतयः प्रोक्तास्त्रय एव हि तद्गुणाः  
भ्प्_०७।०७।०२२।२ विकाराः षोडशाचार्यैः पुमान् एकः समन्वयात्  
भ्प्_०७।०७।०२३।१ देहस्तु सर्वसङ्घातो जगत् तस्थुरिति द्विधा  
भ्प्_०७।०७।०२३।२ अत्रैव मृग्यः पुरुषो नेति नेतीत्यतत् त्यजन्  
भ्प्_०७।०७।०२४।१ अन्वयव्यतिरेकेण विवेकेनोशतात्मना  
भ्प्_०७।०७।०२४।२ स्वर्गस्थानसमाम्नायैर्विमृशद्भिरसत्वरैः  
भ्प्_०७।०७।०२५।१ बुद्धेर्जागरणं स्वप्नः सुषुप्तिरिति वृत्तयः  
भ्प्_०७।०७।०२५।२ ता येनैवानुभूयन्ते सो ऽध्यक्षः पुरुषः परः  
भ्प्_०७।०७।०२६।१ एभिस्त्रिवर्णैः पर्यस्तैर्बुद्धिभेदैः क्रियोद्भवैः  
भ्प्_०७।०७।०२६।२ स्वरूपमात्मनो बुध्येद्गन्धैर्वायुमिवान्वयात्  
भ्प्_०७।०७।०२७।१ एतद्द्वारो हि संसारो गुणकर्मनिबन्धनः  
भ्प्_०७।०७।०२७।२ अज्ञानमूलो ऽपार्थो ऽपि पुंसः स्वप्न इवार्प्यते  
भ्प्_०७।०७।०२८।१ तस्माद्भवद्भिः कर्तव्यं कर्मणां त्रिगुणात्मनाम्  
भ्प्_०७।०७।०२८।२ बीजनिर्हरणं योगः प्रवाहोपरमो धियः  
भ्प्_०७।०७।०२९।१ तत्रोपायसहस्राणामयं भगवतोदितः  
भ्प्_०७।०७।०२९।२ यदीश्वरे भगवति यथा यैरञ्जसा रतिः  
भ्प्_०७।०७।०३०।१ गुरुशुश्रूषया भक्त्या सर्वलब्धार्पणेन च  
भ्प्_०७।०७।०३०।२ सङ्गेन साधुभक्तानामीश्वराराधनेन च  
भ्प्_०७।०७।०३१।१ श्रद्धया तत्कथायां च कीर्तनैर्गुणकर्मणाम्  
भ्प्_०७।०७।०३१।२ तत्पादाम्बुरुहध्यानात् तल्लिङ्गेक्षार्हणादिभिः  
भ्प्_०७।०७।०३२।१ हरिः सर्वेषु भूतेषु भगवान् आस्त ईश्वरः  
भ्प्_०७।०७।०३२।२ इति भूतानि मनसा कामैस्तैः साधु मानयेत्  
भ्प्_०७।०७।०३३।१ एवं निर्जितषड्वर्गैः क्रियते भक्तिरीश्वरे  
भ्प्_०७।०७।०३३।२ वासुदेवे भगवति यया संलभ्यते रतिः  
भ्प्_०७।०७।०३४।१ निशम्य कर्माणि गुणान् अतुल्यान् वीर्याणि लीलातनुभिः कृतानि  
भ्प्_०७।०७।०३४।२ यदातिहर्षोत्पुलकाश्रुगद्गदं प्रोत्कण्ठ उद्गायति रौति नृत्यति  
भ्प्_०७।०७।०३५।१ यदा ग्रहग्रस्त इव क्वचिद्धसत्य् आक्रन्दते ध्यायति वन्दते जनम्  
भ्प्_०७।०७।०३५।२ मुहुः श्वसन् वक्ति हरे जगत्पते नारायणेत्यात्ममतिर्गतत्रपः  
भ्प्_०७।०७।०३६।१ तदा पुमान् मुक्तसमस्तबन्धनस् तद्भावभावानुकृताशयाकृतिः  
भ्प्_०७।०७।०३६।२ निर्दग्धबीजानुशयो महीयसा भक्तिप्रयोगेण समेत्यधोक्षजम्  
भ्प्_०७।०७।०३७।१ अधोक्षजालम्भमिहाशुभात्मनः शरीरिणः संसृतिचक्रशातनम्  
भ्प्_०७।०७।०३७।२ तद्ब्रह्मनिर्वाणसुखं विदुर्बुधास् ततो भजध्वं हृदये हृदीश्वरम्  
भ्प्_०७।०७।०३८।१ को ऽतिप्रयासो ऽसुरबालका हरेर् उपासने स्वे हृदि छिद्रवत् सतः  
भ्प्_०७।०७।०३८।२ स्वस्यात्मनः सख्युरशेषदेहिनां सामान्यतः किं विषयोपपादनैः  
भ्प्_०७।०७।०३९।१ रायः कलत्रं पशवः सुतादयो गृहा मही कुञ्जरकोशभूतयः  
भ्प्_०७।०७।०३९।२ सर्वे ऽर्थकामाः क्षणभङ्गुरायुषः कुर्वन्ति मर्त्यस्य कियत् प्रियं चलाः  
भ्प्_०७।०७।०४०।१ एवं हि लोकाः क्रतुभिः कृता अमी क्षयिष्णवः सातिशया न निर्मलाः  
भ्प्_०७।०७।०४०।२ तस्माददृष्टश्रुतदूषणं परं भक्त्योक्तयेशं भजतात्मलब्धये  
भ्प्_०७।०७।०४१।१ यदर्थ इह कर्माणि विद्वन्मान्यसकृन् नरः  
भ्प्_०७।०७।०४१।२ करोत्यतो विपर्यासममोघं विन्दते फलम्  
भ्प्_०७।०७।०४२।१ सुखाय दुःखमोक्षाय सङ्कल्प इह कर्मिणः  
भ्प्_०७।०७।०४२।२ सदाप्नोतीहया दुःखमनीहायाः सुखावृतः  
भ्प्_०७।०७।०४३।१ कामान् कामयते काम्यैर्यदर्थमिह पूरुषः  
भ्प्_०७।०७।०४३।२ स वै देहस्तु पारक्यो भङ्गुरो यात्युपैति च  
भ्प्_०७।०७।०४४।१ किमु व्यवहितापत्य दारागारधनादयः  
भ्प्_०७।०७।०४४।२ राज्यकोशगजामात्य भृत्याप्ता ममतास्पदाः  
भ्प्_०७।०७।०४५।१ किमेतैरात्मनस्तुच्छैः सह देहेन नश्वरैः  
भ्प्_०७।०७।०४५।२ अनर्थैरर्थसङ्काशैर्नित्यानन्दरसोदधेः  
भ्प्_०७।०७।०४६।१ निरूप्यतामिह स्वार्थः कियान् देहभृतो ऽसुराः  
भ्प्_०७।०७।०४६।२ निषेकादिष्ववस्थासु क्लिश्यमानस्य कर्मभिः  
भ्प्_०७।०७।०४७।१ कर्माण्यारभते देही देहेनात्मानुवर्तिना  
भ्प्_०७।०७।०४७।२ कर्मभिस्तनुते देहमुभयं त्वविवेकतः  
भ्प्_०७।०७।०४८।१ तस्मादर्थाश्च कामाश्च धर्माश्च यदपाश्रयाः  
भ्प्_०७।०७।०४८।२ भजतानीहयात्मानमनीहं हरिमीश्वरम्  
भ्प्_०७।०७।०४९।१ सर्वेषामपि भूतानां हरिरात्मेश्वरः प्रियः  
भ्प्_०७।०७।०४९।२ भूतैर्महद्भिः स्वकृतैः कृतानां जीवसञ्ज्ञितः  
भ्प्_०७।०७।०५०।१ देवो ऽसुरो मनुष्यो वा यक्षो गन्धर्व एव वा  
भ्प्_०७।०७।०५०।२ भजन् मुकुन्दचरणं स्वस्तिमान् स्याद्यथा वयम्  
भ्प्_०७।०७।०५१।१ नालं द्विजत्वं देवत्वमृषित्वं वासुरात्मजाः  
भ्प्_०७।०७।०५१।२ प्रीणनाय मुकुन्दस्य न वृत्तं न बहुज्ञता  
भ्प्_०७।०७।०५२।१ न दानं न तपो नेज्या न शौचं न व्रतानि च  
भ्प्_०७।०७।०५२।२ प्रीयते ऽमलया भक्त्या हरिरन्यद्विडम्बनम्  
भ्प्_०७।०७।०५३।१ ततो हरौ भगवति भक्तिं कुरुत दानवाः  
भ्प्_०७।०७।०५३।२ आत्मौपम्येन सर्वत्र सर्वभूतात्मनीश्वरे  
भ्प्_०७।०७।०५४।१ दैतेया यक्षरक्षांसि स्त्रियः शूद्रा व्रजौकसः  
भ्प्_०७।०७।०५४।२ खगा मृगाः पापजीवाः सन्ति ह्यच्युततां गताः  
भ्प्_०७।०७।०५५।१ एतावान् एव लोके ऽस्मिन् पुंसः स्वार्थः परः स्मृतः  
भ्प्_०७।०७।०५५।२ एकान्तभक्तिर्गोविन्दे यत् सर्वत्र तदीक्षणम्  
भ्प्_०७।०८।००१।० श्रीनारद उवाच  
भ्प्_०७।०८।००१।१ अथ दैत्यसुताः सर्वे श्रुत्वा तदनुवर्णितम्  
भ्प्_०७।०८।००१।२ जगृहुर्निरवद्यत्वान् नैव गुर्वनुशिक्षितम्  
भ्प्_०७।०८।००२।१ अथाचार्यसुतस्तेषां बुद्धिमेकान्तसंस्थिताम्  
भ्प्_०७।०८।००२।२ आलक्ष्य भीतस्त्वरितो राज्ञ आवेदयद्यथा  
भ्प्_०७।०८।००३।१ श्रुत्वा तदप्रियं दैत्यो दुःसहं तनयानयम्  
भ्प्_०७।०८।००३।२ कोपावेशचलद्गात्रः पुत्रं हन्तुं मनो दधे  
भ्प्_०७।०८।००४।१ क्षिप्त्वा परुषया वाचा प्रह्रादमतदर्हणम्  
भ्प्_०७।०८।००४।२ आहेक्षमाणः पापेन तिरश्चीनेन चक्षुषा  
भ्प्_०७।०८।००५।१ प्रश्रयावनतं दान्तं बद्धाञ्जलिमवस्थितम्  
भ्प्_०७।०८।००५।२ सर्पः पदाहत इव श्वसन् प्रकृतिदारुणः  
भ्प्_०७।०८।००६।० श्रीहिरण्यकशिपुरुवाच  
भ्प्_०७।०८।००६।१ हे दुर्विनीत मन्दात्मन् कुलभेदकराधम  
भ्प्_०७।०८।००६।२ स्तब्धं मच्छासनोद्वृत्तं नेष्ये त्वाद्य यमक्षयम्  
भ्प्_०७।०८।००७।१ क्रुद्धस्य यस्य कम्पन्ते त्रयो लोकाः सहेश्वराः  
भ्प्_०७।०८।००७।२ तस्य मे ऽभीतवन् मूढ शासनं किं बलो ऽत्यगाः  
भ्प्_०७।०८।००८।० श्रीप्रह्राद उवाच  
भ्प्_०७।०८।००८।१ न केवलं मे भवतश्च राजन् स वै बलं बलिनां चापरेषाम्  
भ्प्_०७।०८।००८।२ परे ऽवरे ऽमी स्थिरजङ्गमा ये ब्रह्मादयो येन वशं प्रणीताः  
भ्प्_०७।०८।००९।१ स ईश्वरः काल उरुक्रमो ऽसाव् ओजः सहः सत्त्वबलेन्द्रियात्मा  
भ्प्_०७।०८।००९।२ स एव विश्वं परमः स्वशक्तिभिः सृजत्यवत्यत्ति गुणत्रयेशः  
भ्प्_०७।०८।०१०।१ जह्यासुरं भावमिमं त्वमात्मनः समं मनो धत्स्व न सन्ति विद्विषः  
भ्प्_०७।०८।०१०।२ ऋते ऽजितादात्मन उत्पथे स्थितात् तद्धि ह्यनन्तस्य महत् समर्हणम्  
भ्प्_०७।०८।०११।१ दस्यून् पुरा षण् न विजित्य लुम्पतो मन्यन्त एके स्वजिता दिशो दश  
भ्प्_०७।०८।०११।२ जितात्मनो ज्ञस्य समस्य देहिनां साधोः स्वमोहप्रभवाः कुतः परे  
भ्प्_०७।०८।०१२।० श्रीहिरण्यकशिपुरुवाच  
भ्प्_०७।०८।०१२।१ व्यक्तं त्वं मर्तुकामो ऽसि यो ऽतिमात्रं विकत्थसे  
भ्प्_०७।०८।०१२।२ मुमूर्षूणां हि मन्दात्मन् ननु स्युर्विक्लवा गिरः  
भ्प्_०७।०८।०१३।१ यस्त्वया मन्दभाग्योक्तो मदन्यो जगदीश्वरः  
भ्प्_०७।०८।०१३।२ क्वासौ यदि स सर्वत्र कस्मात् स्तम्भे न दृश्यते  
भ्प्_०७।०८।०१४।१ सो ऽहं विकत्थमानस्य शिरः कायाद्धरामि ते  
भ्प्_०७।०८।०१४।२ गोपायेत हरिस्त्वाद्य यस्ते शरणमीप्सितम्  
भ्प्_०७।०८।०१५।१ एवं दुरुक्तैर्मुहुरर्दयन् रुषा सुतं महाभागवतं महासुरः  
भ्प्_०७।०८।०१५।२ खड्गं प्रगृह्योत्पतितो वरासनात् स्तम्भं तताडातिबलः स्वमुष्टिना  
भ्प्_०७।०८।०१६।१ तदैव तस्मिन् निनदो ऽतिभीषणो बभूव येनाण्डकटाहमस्फुटत्  
भ्प्_०७।०८।०१६।२ यं वै स्वधिष्ण्योपगतं त्वजादयः श्रुत्वा स्वधामात्ययमङ्ग मेनिरे  
भ्प्_०७।०८।०१७।१ स विक्रमन् पुत्रवधेप्सुरोजसा निशम्य निर्ह्रादमपूर्वमद्भुतम्  
भ्प्_०७।०८।०१७।२ अन्तःसभायां न ददर्श तत्पदं वितत्रसुर्येन सुरारियूथपाः  
भ्प्_०७।०८।०१८।१ सत्यं विधातुं निजभृत्यभाषितं व्याप्तिं च भूतेष्वखिलेषु चात्मनः  
भ्प्_०७।०८।०१८।२ अदृश्यतात्यद्भुतरूपमुद्वहन् स्तम्भे सभायां न मृगं न मानुषम्  
भ्प्_०७।०८।०१९।१ स सत्त्वमेनं परितो विपश्यन् स्तम्भस्य मध्यादनुनिर्जिहानम्  
भ्प्_०७।०८।०१९।२ नायं मृगो नापि नरो विचित्रम् अहो किमेतन् नृमृगेन्द्ररूपम्  
भ्प्_०७।०८।०२०।१ मीमांसमानस्य समुत्थितो ऽग्रतो नृसिंहरूपस्तदलं भयानकम्  
भ्प्_०७।०८।०२०।२ प्रतप्तचामीकरचण्डलोचनं स्फुरत् सटाकेशरजृम्भिताननम्  
भ्प्_०७।०८।०२१।१ करालदंष्ट्रं करवालचञ्चल क्षुरान्तजिह्वं भ्रुकुटीमुखोल्बणम्  
भ्प्_०७।०८।०२१।२ स्तब्धोर्ध्वकर्णं गिरिकन्दराद्भुत व्यात्तास्यनासं हनुभेदभीषणम्  
भ्प्_०७।०८।०२२।१ दिविस्पृशत् कायमदीर्घपीवर ग्रीवोरुवक्षःस्थलमल्पमध्यमम्  
भ्प्_०७।०८।०२२।२ चन्द्रांशुगौरैश्छुरितं तनूरुहैर् विष्वग् भुजानीकशतं नखायुधम्  
भ्प्_०७।०८।०२३।१ दुरासदं सर्वनिजेतरायुध प्रवेकविद्रावितदैत्यदानवम्  
भ्प्_०७।०८।०२३।२ प्रायेण मे ऽयं हरिणोरुमायिना वधः स्मृतो ऽनेन समुद्यतेन किम्  
भ्प्_०७।०८।०२४।१ एवं ब्रुवंस्त्वभ्यपतद्गदायुधो नदन् नृसिंहं प्रति दैत्यकुञ्जरः  
भ्प्_०७।०८।०२४।२ अलक्षितो ऽग्नौ पतितः पतङ्गमो यथा नृसिंहौजसि सो ऽसुरस्तदा  
भ्प्_०७।०८।०२५।१ न तद्विचित्रं खलु सत्त्वधामनि स्वतेजसा यो नु पुरापिबत् तमः  
भ्प्_०७।०८।०२५।२ ततो ऽभिपद्याभ्यहनन् महासुरो रुषा नृसिंहं गदयोरुवेगया  
भ्प्_०७।०८।०२६।१ तं विक्रमन्तं सगदं गदाधरो महोरगं तार्क्ष्यसुतो यथाग्रहीत्  
भ्प्_०७।०८।०२६।२ स तस्य हस्तोत्कलितस्तदासुरो विक्रीडतो यद्वदहिर्गरुत्मतः  
भ्प्_०७।०८।०२७।१ असाध्वमन्यन्त हृतौकसो ऽमरा घनच्छदा भारत सर्वधिष्ण्यपाः  
भ्प्_०७।०८।०२७।२ तं मन्यमानो निजवीर्यशङ्कितं यद्धस्तमुक्तो नृहरिं महासुरः  
भ्प्_०७।०८।०२७।३ पुनस्तमासज्जत खड्गचर्मणी प्रगृह्य वेगेन गतश्रमो मृधे  
भ्प्_०७।०८।०२८।१ तं श्येनवेगं शतचन्द्रवर्त्मभिश् चरन्तमच्छिद्रमुपर्यधो हरिः  
भ्प्_०७।०८।०२८।२ कृत्वाट्टहासं खरमुत्स्वनोल्बणं निमीलिताक्षं जगृहे महाजवः  
भ्प्_०७।०८।०२९।१ विष्वक् स्फुरन्तं ग्रहणातुरं हरिर् व्यालो यथाखुं कुलिशाक्षतत्वचम्  
भ्प्_०७।०८।०२९।२ द्वार्यूरुमापत्य ददार लीलया नखैर्यथाहिं गरुडो महाविषम्  
भ्प्_०७।०८।०३०।१ संरम्भदुष्प्रेक्ष्यकराललोचनो व्यात्ताननान्तं विलिहन् स्वजिह्वया  
भ्प्_०७।०८।०३०।२ असृग्लवाक्तारुणकेशराननो यथान्त्रमाली द्विपहत्यया हरिः  
भ्प्_०७।०८।०३१।१ नखाङ्कुरोत्पाटितहृत्सरोरुहं विसृज्य तस्यानुचरान् उदायुधान्  
भ्प्_०७।०८।०३१।२ अहन् समस्तान् नखशस्त्रपाणिभिर् दोर्दण्डयूथो ऽनुपथान् सहस्रशः  
भ्प्_०७।०८।०३२।१ सटावधूता जलदाः परापतन् ग्रहाश्च तद्दृष्टिविमुष्टरोचिषः  
भ्प्_०७।०८।०३२।२ अम्भोधयः श्वासहता विचुक्षुभुर् निर्ह्रादभीता दिगिभा विचुक्रुशुः  
भ्प्_०७।०८।०३३।१ द्यौस्तत्सटोत्क्षिप्तविमानसङ्कुला प्रोत्सर्पत क्ष्मा च पदाभिपीडिता  
भ्प्_०७।०८।०३३।२ शैलाः समुत्पेतुरमुष्य रंहसा तत्तेजसा खं ककुभो न रेजिरे  
भ्प्_०७।०८।०३४।१ ततः सभायामुपविष्टमुत्तमे नृपासने सम्भृततेजसं विभुम्  
भ्प्_०७।०८।०३४।२ अलक्षितद्वैरथमत्यमर्षणं प्रचण्डवक्त्रं न बभाज कश्चन  
भ्प्_०७।०८।०३५।१ निशाम्य लोकत्रयमस्तकज्वरं तमादिदैत्यं हरिणा हतं मृधे  
भ्प्_०७।०८।०३५।२ प्रहर्षवेगोत्कलितानना मुहुः प्रसूनवर्षैर्ववृषुः सुरस्त्रियः  
भ्प्_०७।०८।०३६।१ तदा विमानावलिभिर्नभस्तलं दिदृक्षतां सङ्कुलमास नाकिनाम्  
भ्प्_०७।०८।०३६।२ सुरानका दुन्दुभयो ऽथ जघ्निरे गन्धर्वमुख्या ननृतुर्जगुः स्त्रियः  
भ्प्_०७।०८।०३७।१ तत्रोपव्रज्य विबुधा ब्रह्मेन्द्रगिरिशादयः  
भ्प्_०७।०८।०३७।२ ऋषयः पितरः सिद्धा विद्याधरमहोरगाः  
भ्प्_०७।०८।०३८।१ मनवः प्रजानां पतयो गन्धर्वाप्सरचारणाः  
भ्प्_०७।०८।०३८।२ यक्षाः किम्पुरुषास्तात वेतालाः सहकिन्नराः  
भ्प्_०७।०८।०३९।१ ते विष्णुपार्षदाः सर्वे सुनन्दकुमुदादयः  
भ्प्_०७।०८।०३९।२ मूर्ध्नि बद्धाञ्जलिपुटा आसीनं तीव्रतेजसम्  
भ्प्_०७।०८।०३९।३ ईडिरे नरशार्दुलं नातिदूरचराः पृथक्  
भ्प्_०७।०८।०४०।० श्रीब्रह्मोवाच  
भ्प्_०७।०८।०४०।१ नतो ऽस्म्यनन्ताय दुरन्तशक्तये विचित्रवीर्याय पवित्रकर्मणे  
भ्प्_०७।०८।०४०।२ विश्वस्य सर्गस्थितिसंयमान् गुणैः स्वलीलया सन्दधते ऽव्ययात्मने  
भ्प्_०७।०८।०४१।० श्रीरुद्र उवाच  
भ्प्_०७।०८।०४१।१ कोपकालो युगान्तस्ते हतो ऽयमसुरो ऽल्पकः  
भ्प्_०७।०८।०४१।२ तत्सुतं पाह्युपसृतं भक्तं ते भक्तवत्सल  
भ्प्_०७।०८।०४२।० श्रीइन्द्र उवाच  
भ्प्_०७।०८।०४२।१ प्रत्यानीताः परम भवता त्रायता नः स्वभागा  
भ्प्_०७।०८।०४२।२ दैत्याक्रान्तं हृदयकमलं तद्गृहं प्रत्यबोधि  
भ्प्_०७।०८।०४२।३ कालग्रस्तं कियदिदमहो नाथ शुश्रूषतां ते  
भ्प्_०७।०८।०४२।४ मुक्तिस्तेषां न हि बहुमता नारसिंहापरैः किम्  
भ्प्_०७।०८।०४३।० श्रीऋषय ऊचुः  
भ्प्_०७।०८।०४३।१ त्वं नस्तपः परममात्थ यदात्मतेजो  
भ्प्_०७।०८।०४३।२ येनेदमादिपुरुषात्मगतं ससर्क्थ  
भ्प्_०७।०८।०४३।३ तद्विप्रलुप्तममुनाद्य शरण्यपाल  
भ्प्_०७।०८।०४३।४ रक्षागृहीतवपुषा पुनरन्वमंस्थाः  
भ्प्_०७।०८।०४४।० श्रीपितर ऊचुः  
भ्प्_०७।०८।०४४।१ श्राद्धानि नो ऽधिबुभुजे प्रसभं तनूजैर्  
भ्प्_०७।०८।०४४।२ दत्तानि तीर्थसमये ऽप्यपिबत् तिलाम्बु  
भ्प्_०७।०८।०४४।३ तस्योदरान् नखविदीर्णवपाद्य आर्च्छत्  
भ्प्_०७।०८।०४४।४ तस्मै नमो नृहरये ऽखिलधर्मगोप्त्रे  
भ्प्_०७।०८।०४५।० श्रीसिद्धा ऊचुः  
भ्प्_०७।०८।०४५।१ यो नो गतिं योगसिद्धामसाधुर् अहार्षीद्योगतपोबलेन  
भ्प्_०७।०८।०४५।२ नाना दर्पं तं नखैर्विददार तस्मै तुभ्यं प्रणताः स्मो नृसिंह  
भ्प्_०७।०८।०४६।० श्रीविद्याधरा ऊचुः  
भ्प्_०७।०८।०४६।१ विद्यां पृथग् धारणयानुराद्धां न्यषेधदज्ञो बलवीर्यदृप्तः  
भ्प्_०७।०८।०४६।२ स येन सङ्ख्ये पशुवद्धतस्तं मायानृसिंहं प्रणताः स्म नित्यम्  
भ्प्_०७।०८।०४७।० श्रीनागा ऊचुः  
भ्प्_०७।०८।०४७।१ येन पापेन रत्नानि स्त्रीरत्नानि हृतानि नः  
भ्प्_०७।०८।०४७।२ तद्वक्षःपाटनेनासां दत्तानन्द नमो ऽस्तु ते  
भ्प्_०७।०८।०४८।० श्रीमनव ऊचुः  
भ्प्_०७।०८।०४८।१ मनवो वयं तव निदेशकारिणो दितिजेन देव परिभूतसेतवः  
भ्प्_०७।०८।०४८।२ भवता खलः स उपसंहृतः प्रभो करवाम ते किमनुशाधि किङ्करान्  
भ्प्_०७।०८।०४९।० श्रीप्रजापतय ऊचुः  
भ्प्_०७।०८।०४९।१ प्रजेशा वयं ते परेशाभिसृष्टा न येन प्रजा वै सृजामो निषिद्धाः  
भ्प्_०७।०८।०४९।२ स एष त्वया भिन्नवक्षा नु शेते जगन्मङ्गलं सत्त्वमूर्ते ऽवतारः  
भ्प्_०७।०८।०५०।० श्रीगन्धर्वा ऊचुः  
भ्प्_०७।०८।०५०।१ वयं विभो ते नटनाट्यगायका येनात्मसाद्वीर्यबलौजसा कृताः  
भ्प्_०७।०८।०५०।२ स एष नीतो भवता दशामिमां किमुत्पथस्थः कुशलाय कल्पते  
भ्प्_०७।०८।०५१।० श्रीचारणा ऊचुः  
भ्प्_०७।०८।०५१।१ हरे तवाङ्घ्रिपङ्कजं भवापवर्गमाश्रिताः  
भ्प्_०७।०८।०५१।२ यदेष साधुहृच्छयस्त्वयासुरः समापितः  
भ्प्_०७।०८।०५२।० श्रीयक्षा ऊचुः  
भ्प्_०७।०८।०५२।१ वयमनुचरमुख्याः कर्मभिस्ते मनोज्ञैस्  
भ्प्_०७।०८।०५२।२ त इह दितिसुतेन प्रापिता वाहकत्वम्  
भ्प्_०७।०८।०५२।३ स तु जनपरितापं तत्कृतं जानता ते  
भ्प्_०७।०८।०५२।४ नरहर उपनीतः पञ्चतां पञ्चविंश  
भ्प्_०७।०८।०५३।० श्रीकिम्पुरुषा ऊचुः  
भ्प्_०७।०८।०५३।१ वयं किम्पुरुषास्त्वं तु महापुरुष ईश्वरः  
भ्प्_०७।०८।०५३।२ अयं कुपुरुषो नष्टो धिक्कृतः साधुभिर्यदा  
भ्प्_०७।०८।०५४।० श्रीवैतालिका ऊचुः  
भ्प्_०७।०८।०५४।१ सभासु सत्रेषु तवामलं यशो गीत्वा सपर्यां महतीं लभामहे  
भ्प्_०७।०८।०५४।२ यस्तामनैषीद्वशमेष दुर्जनो द्विष्ट्या हतस्ते भगवन् यथामयः  
भ्प्_०७।०८।०५५।० श्रीकिन्नरा ऊचुः  
भ्प्_०७।०८।०५५।१ वयमीश किन्नरगणास्तवानुगा दितिजेन विष्टिममुनानुकारिताः  
भ्प्_०७।०८।०५५।२ भवता हरे स वृजिनो ऽवसादितो नरसिंह नाथ विभवाय नो भव  
भ्प्_०७।०८।०५६।० श्रीविष्णुपार्षदा ऊचुः  
भ्प्_०७।०८।०५६।१ अद्यैतद्धरिनररूपमद्भुतं ते दृष्टं नः शरणद सर्वलोकशर्म  
भ्प्_०७।०८।०५६।२ सो ऽयं ते विधिकर ईश विप्रशप्तस् तस्येदं निधनमनुग्रहाय विद्मः  
भ्प्_०७।०९।००१।० श्रीनारद उवाच  
भ्प्_०७।०९।००१।१ एवं सुरादयः सर्वे ब्रह्मरुद्रपुरः सराः  
भ्प्_०७।०९।००१।२ नोपैतुमशकन् मन्यु संरम्भं सुदुरासदम्  
भ्प्_०७।०९।००२।१ साक्षात् श्रीः प्रेषिता देवैर्दृष्ट्वा तं महदद्भुतम्  
भ्प्_०७।०९।००२।२ अदृष्टाश्रुतपूर्वत्वात् सा नोपेयाय शङ्किता  
भ्प्_०७।०९।००३।१ प्रह्रादं प्रेषयामास ब्रह्मावस्थितमन्तिके  
भ्प्_०७।०९।००३।२ तात प्रशमयोपेहि स्वपित्रे कुपितं प्रभुम्  
भ्प्_०७।०९।००४।१ तथेति शनकै राजन् महाभागवतो ऽर्भकः  
भ्प्_०७।०९।००४।२ उपेत्य भुवि कायेन ननाम विधृताञ्जलिः  
भ्प्_०७।०९।००५।१ स्वपादमूले पतितं तमर्भकं विलोक्य देवः कृपया परिप्लुतः  
भ्प्_०७।०९।००५।२ उत्थाप्य तच्छीर्ष्ण्यदधात् कराम्बुजं कालाहिवित्रस्तधियां कृताभयम्  
भ्प्_०७।०९।००६।१ स तत्करस्पर्शधुताखिलाशुभः सपद्यभिव्यक्तपरात्मदर्शनः  
भ्प्_०७।०९।००६।२ तत्पादपद्मं हृदि निर्वृतो दधौ हृष्यत्तनुः क्लिन्नहृदश्रुलोचनः  
भ्प्_०७।०९।००७।१ अस्तौषीद्धरिमेकाग्र मनसा सुसमाहितः  
भ्प्_०७।०९।००७।२ प्रेमगद्गदया वाचा तन्न्यस्तहृदयेक्षणः  
भ्प्_०७।०९।००८।० श्रीप्रह्राद उवाच  
भ्प्_०७।०९।००८।१ ब्रह्मादयः सुरगणा मुनयो ऽथ सिद्धाः  
भ्प्_०७।०९।००८।२ सत्त्वैकतानगतयो वचसां प्रवाहैः  
भ्प्_०७।०९।००८।३ नाराधितुं पुरुगुणैरधुनापि पिप्रुः  
भ्प्_०७।०९।००८।४ किं तोष्टुमर्हति स मे हरिरुग्रजातेः  
भ्प्_०७।०९।००९।१ मन्ये धनाभिजनरूपतपःश्रुतौजस्  
भ्प्_०७।०९।००९।२ तेजःप्रभावबलपौरुषबुद्धियोगाः  
भ्प्_०७।०९।००९।३ नाराधनाय हि भवन्ति परस्य पुंसो  
भ्प्_०७।०९।००९।४ भक्त्या तुतोष भगवान् गजयूथपाय  
भ्प्_०७।०९।०१०।१ विप्राद्द्विषड्गुणयुतादरविन्दनाभ  
भ्प्_०७।०९।०१०।२ पादारविन्दविमुखात् श्वपचं वरिष्ठम्  
भ्प्_०७।०९।०१०।३ मन्ये तदर्पितमनोवचनेहितार्थ  
भ्प्_०७।०९।०१०।४ प्राणं पुनाति स कुलं न तु भूरिमानः  
भ्प्_०७।०९।०११।१ नैवात्मनः प्रभुरयं निजलाभपूर्णो  
भ्प्_०७।०९।०११।२ मानं जनादविदुषः करुणो वृणीते  
भ्प्_०७।०९।०११।३ यद्यज् जनो भगवते विदधीत मानं  
भ्प्_०७।०९।०११।४ तच् चात्मने प्रतिमुखस्य यथा मुखश्रीः  
भ्प्_०७।०९।०१२।१ तस्मादहं विगतविक्लव ईश्वरस्य  
भ्प्_०७।०९।०१२।२ सर्वात्मना महि गृणामि यथा मनीषम्  
भ्प्_०७।०९।०१२।३ नीचो ऽजया गुणविसर्गमनुप्रविष्टः  
भ्प्_०७।०९।०१२।४ पूयेत येन हि पुमान् अनुवर्णितेन  
भ्प्_०७।०९।०१३।१ सर्वे ह्यमी विधिकरास्तव सत्त्वधाम्नो  
भ्प्_०७।०९।०१३।२ ब्रह्मादयो वयमिवेश न चोद्विजन्तः  
भ्प्_०७।०९।०१३।३ क्षेमाय भूतय उतात्मसुखाय चास्य  
भ्प्_०७।०९।०१३।४ विक्रीडितं भगवतो रुचिरावतारैः  
भ्प्_०७।०९।०१४।१ तद्यच्छ मन्युमसुरश्च हतस्त्वयाद्य  
भ्प्_०७।०९।०१४।२ मोदेत साधुरपि वृश्चिकसर्पहत्या  
भ्प्_०७।०९।०१४।३ लोकाश्च निर्वृतिमिताः प्रतियन्ति सर्वे  
भ्प्_०७।०९।०१४।४ रूपं नृसिंह विभयाय जनाः स्मरन्ति  
भ्प्_०७।०९।०१५।१ नाहं बिभेम्यजित ते ऽतिभयानकास्य  
भ्प्_०७।०९।०१५।२ जिह्वार्कनेत्रभ्रुकुटीरभसोग्रदंष्ट्रात्  
भ्प्_०७।०९।०१५।३ आन्त्रस्रजःक्षतजकेशरशङ्कुकर्णान्  
भ्प्_०७।०९।०१५।४ निर्ह्रादभीतदिगिभादरिभिन्नखाग्रात्  
भ्प्_०७।०९।०१६।१ त्रस्तो ऽस्म्यहं कृपणवत्सल दुःसहोग्र  
भ्प्_०७।०९।०१६।२ संसारचक्रकदनाद्ग्रसतां प्रणीतः  
भ्प्_०७।०९।०१६।३ बद्धः स्वकर्मभिरुशत्तम ते ऽङ्घ्रिमूलं  
भ्प्_०७।०९।०१६।४ प्रीतो ऽपवर्गशरणं ह्वयसे कदा नु  
भ्प्_०७।०९।०१७।१ यस्मात् प्रियाप्रियवियोगसंयोगजन्म  
भ्प्_०७।०९।०१७।२ शोकाग्निना सकलयोनिषु दह्यमानः  
भ्प्_०७।०९।०१७।३ दुःखौषधं तदपि दुःखमतद्धियाहं  
भ्प्_०७।०९।०१७।४ भूमन् भ्रमामि वद मे तव दास्ययोगम्  
भ्प्_०७।०९।०१८।१ सो ऽहं प्रियस्य सुहृदः परदेवताया  
भ्प्_०७।०९।०१८।२ लीलाकथास्तव नृसिंह विरिञ्चगीताः  
भ्प्_०७।०९।०१८।३ अञ्जस्तितर्म्यनुगृणन् गुणविप्रमुक्तो  
भ्प्_०७।०९।०१८।४ दुर्गाणि ते पदयुगालयहंससङ्गः  
भ्प्_०७।०९।०१९।१ बालस्य नेह शरणं पितरौ नृसिंह  
भ्प्_०७।०९।०१९।२ नार्तस्य चागदमुदन्वति मज्जतो नौः  
भ्प्_०७।०९।०१९।३ तप्तस्य तत्प्रतिविधिर्य इहाञ्जसेष्टस्  
भ्प्_०७।०९।०१९।४ तावद्विभो तनुभृतां त्वदुपेक्षितानाम्  
भ्प्_०७।०९।०२०।१ यस्मिन् यतो यर्हि येन च यस्य यस्माद्  
भ्प्_०७।०९।०२०।२ यस्मै यथा यदुत यस्त्वपरः परो वा  
भ्प्_०७।०९।०२०।३ भावः करोति विकरोति पृथक् स्वभावः  
भ्प्_०७।०९।०२०।४ सञ्चोदितस्तदखिलं भवतः स्वरूपम्  
भ्प्_०७।०९।०२१।१ माया मनः सृजति कर्ममयं बलीयः  
भ्प्_०७।०९।०२१।२ कालेन चोदितगुणानुमतेन पुंसः  
भ्प्_०७।०९।०२१।३ छन्दोमयं यदजयार्पितषोडशारं  
भ्प्_०७।०९।०२१।४ संसारचक्रमज को ऽतितरेत् त्वदन्यः  
भ्प्_०७।०९।०२२।१ स त्वं हि नित्यविजितात्मगुणः स्वधाम्ना  
भ्प्_०७।०९।०२२।२ कालो वशीकृतविसृज्यविसर्गशक्तिः  
भ्प्_०७।०९।०२२।३ चक्रे विसृष्टमजयेश्वर षोडशारे  
भ्प्_०७।०९।०२२।४ निष्पीड्यमानमुपकर्ष विभो प्रपन्नम्  
भ्प्_०७।०९।०२३।१ दृष्टा मया दिवि विभो ऽखिलधिष्ण्यपानाम्  
भ्प्_०७।०९।०२३।२ आयुः श्रियो विभव इच्छति यान् जनो ऽयम्  
भ्प्_०७।०९।०२३।३ ये ऽस्मत् पितुः कुपितहासविजृम्भितभ्रू  
भ्प्_०७।०९।०२३।४ विस्फूर्जितेन लुलिताः स तु ते निरस्तः  
भ्प्_०७।०९।०२४।१ तस्मादमूस्तनुभृतामहमाशिषो ऽज्ञ  
भ्प्_०७।०९।०२४।२ आयुः श्रियं विभवमैन्द्रियमाविरिञ्च्यात्  
भ्प्_०७।०९।०२४।३ नेच्छामि ते विलुलितान् उरुविक्रमेण  
भ्प्_०७।०९।०२४।४ कालात्मनोपनय मां निजभृत्यपार्श्वम्  
भ्प्_०७।०९।०२५।१ कुत्राशिषः श्रुतिसुखा मृगतृष्णिरूपाः  
भ्प्_०७।०९।०२५।२ क्वेदं कलेवरमशेषरुजां विरोहः  
भ्प्_०७।०९।०२५।३ निर्विद्यते न तु जनो यदपीति विद्वान्  
भ्प्_०७।०९।०२५।४ कामानलं मधुलवैः शमयन् दुरापैः  
भ्प्_०७।०९।०२६।१ क्वाहं रजःप्रभव ईश तमो ऽधिके ऽस्मिन्  
भ्प्_०७।०९।०२६।२ जातः सुरेतरकुले क्व तवानुकम्पा  
भ्प्_०७।०९।०२६।३ न ब्रह्मणो न तु भवस्य न वै रमाया  
भ्प्_०७।०९।०२६।४ यन् मे ऽर्पितः शिरसि पद्मकरः प्रसादः  
भ्प्_०७।०९।०२७।१ नैषा परावरमतिर्भवतो ननु स्याज्  
भ्प्_०७।०९।०२७।२ जन्तोर्यथात्मसुहृदो जगतस्तथापि  
भ्प्_०७।०९।०२७।३ संसेवया सुरतरोरिव ते प्रसादः  
भ्प्_०७।०९।०२७।४ सेवानुरूपमुदयो न परावरत्वम्  
भ्प्_०७।०९।०२८।१ एवं जनं निपतितं प्रभवाहिकूपे  
भ्प्_०७।०९।०२८।२ कामाभिकाममनु यः प्रपतन् प्रसङ्गात्  
भ्प्_०७।०९।०२८।३ कृत्वात्मसात् सुरर्षिणा भगवन् गृहीतः  
भ्प्_०७।०९।०२८।४ सो ऽहं कथं नु विसृजे तव भृत्यसेवाम्  
भ्प्_०७।०९।०२९।१ मत्प्राणरक्षणमनन्त पितुर्वधश्च  
भ्प्_०७।०९।०२९।२ मन्ये स्वभृत्यऋषिवाक्यमृतं विधातुम्  
भ्प्_०७।०९।०२९।३ खड्गं प्रगृह्य यदवोचदसद्विधित्सुस्  
भ्प्_०७।०९।०२९।४ त्वामीश्वरो मदपरो ऽवतु कं हरामि  
भ्प्_०७।०९।०३०।१ एकस्त्वमेव जगदेतममुष्य यत् त्वम्  
भ्प्_०७।०९।०३०।२ आद्यन्तयोः पृथग् अवस्यसि मध्यतश्च  
भ्प्_०७।०९।०३०।३ सृष्ट्वा गुणव्यतिकरं निजमाययेदं  
भ्प्_०७।०९।०३०।४ नानेव तैरवसितस्तदनुप्रविष्टः  
भ्प्_०७।०९।०३१।१ त्वम्वा इदं सदसदीश भवांस्ततो ऽन्यो  
भ्प्_०७।०९।०३१।२ माया यदात्मपरबुद्धिरियं ह्यपार्था  
भ्प्_०७।०९।०३१।३ यद्यस्य जन्म निधनं स्थितिरीक्षणं च  
भ्प्_०७।०९।०३१।४ तद्वैतदेव वसुकालवदष्टितर्वोः  
भ्प्_०७।०९।०३२।१ न्यस्येदमात्मनि जगद्विलयाम्बुमध्ये  
भ्प्_०७।०९।०३२।२ शेषेत्मना निजसुखानुभवो निरीहः  
भ्प्_०७।०९।०३२।३ योगेन मीलितदृगात्मनिपीतनिद्रस्  
भ्प्_०७।०९।०३२।४ तुर्ये स्थितो न तु तमो न गुणांश्च युङ्क्षे  
भ्प्_०७।०९।०३३।१ तस्यैव ते वपुरिदं निजकालशक्त्या  
भ्प्_०७।०९।०३३।२ सञ्चोदितप्रकृतिधर्मण आत्मगूढम्  
भ्प्_०७।०९।०३३।३ अम्भस्यनन्तशयनाद्विरमत्समाधेर्  
भ्प्_०७।०९।०३३।४ नाभेरभूत् स्वकणिकावटवन्महाब्जम्  
भ्प्_०७।०९।०३४।१ तत्सम्भवः कविरतो ऽन्यदपश्यमानस्  
भ्प्_०७।०९।०३४।२ त्वां बीजमात्मनि ततं स बहिर्विचिन्त्य  
भ्प्_०७।०९।०३४।३ नाविन्ददब्दशतमप्सु निमज्जमानो  
भ्प्_०७।०९।०३४।४ जाते ऽङ्कुरे कथमुहोपलभेत बीजम्  
भ्प्_०७।०९।०३५।१ स त्वात्मयोनिरतिविस्मित आश्रितो ऽब्जं  
भ्प्_०७।०९।०३५।२ कालेन तीव्रतपसा परिशुद्धभावः  
भ्प्_०७।०९।०३५।३ त्वामात्मनीश भुवि गन्धमिवातिसूक्ष्मं  
भ्प्_०७।०९।०३५।४ भूतेन्द्रियाशयमये विततं ददर्श  
भ्प्_०७।०९।०३६।१ एवं सहस्रवदनाङ्घ्रिशिरःकरोरु  
भ्प्_०७।०९।०३६।२ नासाद्यकर्णनयनाभरणायुधाढ्यम्  
भ्प्_०७।०९।०३६।३ मायामयं सदुपलक्षितसन्निवेशं  
भ्प्_०७।०९।०३६।४ दृष्ट्वा महापुरुषमाप मुदं विरिञ्चः  
भ्प्_०७।०९।०३७।१ तस्मै भवान् हयशिरस्तनुवं हि बिभ्रद्  
भ्प्_०७।०९।०३७।२ वेदद्रुहावतिबलौ मधुकैटभाख्यौ  
भ्प्_०७।०९।०३७।३ हत्वानयच् छ्रुतिगणांश्च रजस्तमश्च  
भ्प्_०७।०९।०३७।४ सत्त्वं तव प्रियतमां तनुमामनन्ति  
भ्प्_०७।०९।०३८।१ इत्थं नृतिर्यगृषिदेवझषावतारैर्  
भ्प्_०७।०९।०३८।२ लोकान् विभावयसि हंसि जगत् प्रतीपान्  
भ्प्_०७।०९।०३८।३ धर्मं महापुरुष पासि युगानुवृत्तं  
भ्प्_०७।०९।०३८।४ छन्नः कलौ यदभवस्त्रियुगो ऽथ स त्वम्  
भ्प्_०७।०९।०३९।१ नैतन् मनस्तव कथासु विकुण्ठनाथ  
भ्प्_०७।०९।०३९।२ सम्प्रीयते दुरितदुष्टमसाधु तीव्रम्  
भ्प्_०७।०९।०३९।३ कामातुरं हर्षशोकभयैषणार्तं  
भ्प्_०७।०९।०३९।४ तस्मिन् कथं तव गतिं विमृशामि दीनः  
भ्प्_०७।०९।०४०।१ जिह्वैकतो ऽच्युत विकर्षति मावितृप्ता  
भ्प्_०७।०९।०४०।२ शिश्नो ऽन्यतस्त्वगुदरं श्रवणं कुतश्चित्  
भ्प्_०७।०९।०४०।३ घ्राणो ऽन्यतश्चपलदृक् क्व च कर्मशक्तिर्  
भ्प्_०७।०९।०४०।४ बह्व्यः सपत्न्य इव गेहपतिं लुनन्ति  
भ्प्_०७।०९।०४१।१ एवं स्वकर्मपतितं भववैतरण्याम्  
भ्प्_०७।०९।०४१।२ अन्योन्यजन्ममरणाशनभीतभीतम्  
भ्प्_०७।०९।०४१।३ पश्यन् जनं स्वपरविग्रहवैरमैत्रं  
भ्प्_०७।०९।०४१।४ हन्तेति पारचर पीपृहि मूढमद्य  
भ्प्_०७।०९।०४२।१ को न्वत्र ते ऽखिलगुरो भगवन् प्रयास  
भ्प्_०७।०९।०४२।२ उत्तारणे ऽस्य भवसम्भवलोपहेतोः  
भ्प्_०७।०९।०४२।३ मूढेषु वै महदनुग्रह आर्तबन्धो  
भ्प्_०७।०९।०४२।४ किं तेन ते प्रियजनान् अनुसेवतां नः  
भ्प्_०७।०९।०४३।१ नैवोद्विजे पर दुरत्ययवैतरण्यास्  
भ्प्_०७।०९।०४३।२ त्वद्वीर्यगायनमहामृतमग्नचित्तः  
भ्प्_०७।०९।०४३।३ शोचे ततो विमुखचेतस इन्द्रियार्थ  
भ्प्_०७।०९।०४३।४ मायासुखाय भरमुद्वहतो विमूढान्  
भ्प्_०७।०९।०४४।१ प्रायेण देव मुनयः स्वविमुक्तिकामा  
भ्प्_०७।०९।०४४।२ मौनं चरन्ति विजने न परार्थनिष्ठाः  
भ्प्_०७।०९।०४४।३ नैतान् विहाय कृपणान् विमुमुक्ष एको  
भ्प्_०७।०९।०४४।४ नान्यं त्वदस्य शरणं भ्रमतो ऽनुपश्ये  
भ्प्_०७।०९।०४५।१ यन् मैथुनादिगृहमेधिसुखं हि तुच्छं  
भ्प्_०७।०९।०४५।२ कण्डूयनेन करयोरिव दुःखदुःखम्  
भ्प्_०७।०९।०४५।३ तृप्यन्ति नेह कृपणा बहुदुःखभाजः  
भ्प्_०७।०९।०४५।४ कण्डूतिवन् मनसिजं विषहेत धीरः  
भ्प्_०७।०९।०४६।१ मौनव्रतश्रुततपो ऽध्ययनस्वधर्म  
भ्प्_०७।०९।०४६।२ व्याख्यारहोजपसमाधय आपवर्ग्याः  
भ्प्_०७।०९।०४६।३ प्रायः परं पुरुष ते त्वजितेन्द्रियाणां  
भ्प्_०७।०९।०४६।४ वार्ता भवन्त्युत न वात्र तु दाम्भिकानाम्  
भ्प्_०७।०९।०४७।१ रूपे इमे सदसती तव वेदसृष्टे  
भ्प्_०७।०९।०४७।२ बीजाङ्कुराविव न चान्यदरूपकस्य  
भ्प्_०७।०९।०४७।३ युक्ताः समक्षमुभयत्र विचक्षन्ते त्वां  
भ्प्_०७।०९।०४७।४ योगेन वह्निमिव दारुषु नान्यतः स्यात्  
भ्प्_०७।०९।०४८।१ त्वं वायुरग्निरवनिर्वियदम्बु मात्राः  
भ्प्_०७।०९।०४८।२ प्राणेन्द्रियाणि हृदयं चिदनुग्रहश्च  
भ्प्_०७।०९।०४८।३ सर्वं त्वमेव सगुणो विगुणश्च भूमन्  
भ्प्_०७।०९।०४८।४ नान्यत् त्वदस्त्यपि मनोवचसा निरुक्तम्  
भ्प्_०७।०९।०४९।१ नैते गुणा न गुणिनो महदादयो ये  
भ्प्_०७।०९।०४९।२ सर्वे मनः प्रभृतयः सहदेवमर्त्याः  
भ्प्_०७।०९।०४९।३ आद्यन्तवन्त उरुगाय विदन्ति हि त्वाम्  
भ्प्_०७।०९।०४९।४ एवं विमृश्य सुधियो विरमन्ति शब्दात्  
भ्प्_०७।०९।०५०।१ तत् ते ऽर्हत्तम नमः स्तुतिकर्मपूजाः  
भ्प्_०७।०९।०५०।२ कर्म स्मृतिश्चरणयोः श्रवणं कथायाम्  
भ्प्_०७।०९।०५०।३ संसेवया त्वयि विनेति षडङ्गया किं  
भ्प्_०७।०९।०५०।४ भक्तिं जनः परमहंसगतौ लभेत  
भ्प्_०७।०९।०५१।० श्रीनारद उवाच  
भ्प्_०७।०९।०५१।१ एतावद्वर्णितगुणो भक्त्या भक्तेन निर्गुणः  
भ्प्_०७।०९।०५१।२ प्रह्रादं प्रणतं प्रीतो यतमन्युरभाषत  
भ्प्_०७।०९।०५२।० श्रीभगवान् उवाच  
भ्प्_०७।०९।०५२।१ प्रह्राद भद्र भद्रं ते प्रीतो ऽहं ते ऽसुरोत्तम  
भ्प्_०७।०९।०५२।२ वरं वृणीष्वाभिमतं कामपूरो ऽस्म्यहं नृणाम्  
भ्प्_०७।०९।०५३।१ मामप्रीणत आयुष्मन् दर्शनं दुर्लभं हि मे  
भ्प्_०७।०९।०५३।२ दृष्ट्वा मां न पुनर्जन्तुरात्मानं तप्तुमर्हति  
भ्प्_०७।०९।०५४।१ प्रीणन्ति ह्यथ मां धीराः सर्वभावेन साधवः  
भ्प्_०७।०९।०५४।२ श्रेयस्कामा महाभाग सर्वासामाशिषां पतिम्  
भ्प्_०७।०९।०५५।० श्रीनारद उवाच  
भ्प्_०७।०९।०५५।१ एवं प्रलोभ्यमानो ऽपि वरैर्लोकप्रलोभनैः  
भ्प्_०७।०९।०५५।२ एकान्तित्वाद्भगवति नैच्छत् तान् असुरोत्तमः  
भ्प्_०७।१०।००१।० श्रीनारद उवाच  
भ्प्_०७।१०।००१।१ भक्तियोगस्य तत् सर्वमन्तरायतयार्भकः  
भ्प्_०७।१०।००१।२ मन्यमानो हृषीकेशं स्मयमान उवाच ह  
भ्प्_०७।१०।००२।० श्रीप्रह्राद उवाच  
भ्प्_०७।१०।००२।१ मा मां प्रलोभयोत्पत्त्या सक्तङ्कामेषु तैर्वरैः  
भ्प्_०७।१०।००२।२ तत्सङ्गभीतो निर्विण्णो मुमुक्षुस्त्वामुपाश्रितः  
भ्प्_०७।१०।००३।१ भृत्यलक्षणजिज्ञासुर्भक्तं कामेष्वचोदयत्  
भ्प्_०७।१०।००३।२ भवान् संसारबीजेषु हृदयग्रन्थिषु प्रभो  
भ्प्_०७।१०।००४।१ नान्यथा ते ऽखिलगुरो घटेत करुणात्मनः  
भ्प्_०७।१०।००४।२ यस्त आशिष आशास्ते न स भृत्यः स वै वणिक्  
भ्प्_०७।१०।००५।१ आशासानो न वै भृत्यः स्वामिन्याशिष आत्मनः  
भ्प्_०७।१०।००५।२ न स्वामी भृत्यतः स्वाम्यमिच्छन् यो राति चाशिषः  
भ्प्_०७।१०।००६।१ अहं त्वकामस्त्वद्भक्तस्त्वं च स्वाम्यनपाश्रयः  
भ्प्_०७।१०।००६।२ नान्यथेहावयोरर्थो राजसेवकयोरिव  
भ्प्_०७।१०।००७।१ यदि दास्यसि मे कामान् वरांस्त्वं वरदर्षभ  
भ्प्_०७।१०।००७।२ कामानां हृद्यसंरोहं भवतस्तु वृणे वरम्  
भ्प्_०७।१०।००८।१ इन्द्रियाणि मनः प्राण आत्मा धर्मो धृतिर्मतिः  
भ्प्_०७।१०।००८।२ ह्रीः श्रीस्तेजः स्मृतिः सत्यं यस्य नश्यन्ति जन्मना  
भ्प्_०७।१०।००९।१ विमुञ्चति यदा कामान् मानवो मनसि स्थितान्  
भ्प्_०७।१०।००९।२ तर्ह्येव पुण्डरीकाक्ष भगवत्त्वाय कल्पते  
भ्प्_०७।१०।०१०।१ ॐ नमो भगवते तुभ्यं पुरुषाय महात्मने  
भ्प्_०७।१०।०१०।२ हरये ऽद्भुतसिंहाय ब्रह्मणे परमात्मने  
भ्प्_०७।१०।०११।० श्रीभगवान् उवाच  
भ्प्_०७।१०।०११।१ नैकान्तिनो मे मयि जात्विहाशिष आशासते ऽमुत्र च ये भवद्विधाः  
भ्प्_०७।१०।०११।२ तथापि मन्वन्तरमेतदत्र दैत्येश्वराणामनुभुङ्क्ष्व भोगान्  
भ्प्_०७।१०।०१२।१ कथा मदीया जुषमाणः प्रियास्त्वम् आवेश्य मामात्मनि सन्तमेकम्  
भ्प्_०७।१०।०१२।२ सर्वेषु भूतेष्वधियज्ञमीशं यजस्व योगेन च कर्म हिन्वन्  
भ्प्_०७।१०।०१३।१ भोगेन पुण्यं कुशलेन पापं कलेवरं कालजवेन हित्वा  
भ्प्_०७।१०।०१३।२ कीर्तिं विशुद्धां सुरलोकगीतां विताय मामेष्यसि मुक्तबन्धः  
भ्प्_०७।१०।०१४।१ य एतत् कीर्तयेन् मह्यं त्वया गीतमिदं नरः  
भ्प्_०७।१०।०१४।२ त्वां च मां च स्मरन् काले कर्मबन्धात् प्रमुच्यते  
भ्प्_०७।१०।०१५।० श्रीप्रह्राद उवाच  
भ्प्_०७।१०।०१५।१ वरं वरय एतत् ते वरदेशान् महेश्वर  
भ्प्_०७।१०।०१५।२ यदनिन्दत् पिता मे त्वामविद्वांस्तेज ऐश्वरम्  
भ्प्_०७।१०।०१६।१ विद्धामर्षाशयः साक्षात् सर्वलोकगुरुं प्रभुम्  
भ्प्_०७।१०।०१६।२ भ्रातृहेति मृषादृष्टिस्त्वद्भक्ते मयि चाघवान्  
भ्प्_०७।१०।०१७।१ तस्मात् पिता मे पूयेत दुरन्ताद्दुस्तरादघात्  
भ्प्_०७।१०।०१७।२ पूतस्ते ऽपाङ्गसन्दृष्टस्तदा कृपणवत्सल  
भ्प्_०७।१०।०१८।० श्रीभगवान् उवाच  
भ्प्_०७।१०।०१८।१ त्रिःसप्तभिः पिता पूतः पितृभिः सह ते ऽनघ  
भ्प्_०७।१०।०१८।२ यत् साधो ऽस्य कुले जातो भवान् वै कुलपावनः  
भ्प्_०७।१०।०१९।१ यत्र यत्र च मद्भक्ताः प्रशान्ताः समदर्शिनः  
भ्प्_०७।१०।०१९।२ साधवः समुदाचारास्ते पूयन्ते ऽपि कीकटाः  
भ्प्_०७।१०।०२०।१ सर्वात्मना न हिंसन्ति भूतग्रामेषु किञ्चन  
भ्प्_०७।१०।०२०।२ उच्चावचेषु दैत्येन्द्र मद्भावविगतस्पृहाः  
भ्प्_०७।१०।०२१।१ भवन्ति पुरुषा लोके मद्भक्तास्त्वामनुव्रताः  
भ्प्_०७।१०।०२१।२ भवान् मे खलु भक्तानां सर्वेषां प्रतिरूपधृक्  
भ्प्_०७।१०।०२२।१ कुरु त्वं प्रेतकृत्यानि पितुः पूतस्य सर्वशः  
भ्प्_०७।१०।०२२।२ मदङ्गस्पर्शनेनाङ्ग लोकान् यास्यति सुप्रजाः  
भ्प्_०७।१०।०२३।१ पित्र्यं च स्थानमातिष्ठ यथोक्तं ब्रह्मवादिभिः  
भ्प्_०७।१०।०२३।२ मय्यावेश्य मनस्तात कुरु कर्माणि मत्परः  
भ्प्_०७।१०।०२४।० श्रीनारद उवाच  
भ्प्_०७।१०।०२४।१ प्रह्रादो ऽपि तथा चक्रे पितुर्यत् साम्परायिकम्  
भ्प्_०७।१०।०२४।२ यथाह भगवान् राजन्नभिषिक्तो द्विजातिभिः  
भ्प्_०७।१०।०२५।१ प्रसादसुमुखं दृष्ट्वा ब्रह्मा नरहरिं हरिम्  
भ्प्_०७।१०।०२५।२ स्तुत्वा वाग्भिः पवित्राभिः प्राह देवादिभिर्वृतः  
भ्प्_०७।१०।०२६।० श्रीब्रह्मोवाच  
भ्प्_०७।१०।०२६।१ देवदेवाखिलाध्यक्ष भूतभावन पूर्वज  
भ्प्_०७।१०।०२६।२ दिष्ट्या ते निहतः पापो लोकसन्तापनो ऽसुरः  
भ्प्_०७।१०।०२७।१ यो ऽसौ लब्धवरो मत्तो न वध्यो मम सृष्टिभिः  
भ्प्_०७।१०।०२७।२ तपोयोगबलोन्नद्धः समस्तनिगमान् अहन्  
भ्प्_०७।१०।०२८।१ दिष्ट्या तत्तनयः साधुर्महाभागवतो ऽर्भकः  
भ्प्_०७।१०।०२८।२ त्वया विमोचितो मृत्योर्दिष्ट्या त्वां समितो ऽधुना  
भ्प्_०७।१०।०२९।१ एतद्वपुस्ते भगवन् ध्यायतः परमात्मनः  
भ्प्_०७।१०।०२९।२ सर्वतो गोप्तृ सन्त्रासान् मृत्योरपि जिघांसतः  
भ्प्_०७।१०।०३०।० श्रीभगवान् उवाच  
भ्प्_०७।१०।०३०।१ मैवं विभो ऽसुराणां ते प्रदेयः पद्मसम्भव  
भ्प्_०७।१०।०३०।२ वरः क्रूरनिसर्गाणामहीनाममृतं यथा  
भ्प्_०७।१०।०३१।० श्रीनारद उवाच  
भ्प्_०७।१०।०३१।१ इत्युक्त्वा भगवान् राजंस्ततश्चान्तर्दधे हरिः  
भ्प्_०७।१०।०३१।२ अदृश्यः सर्वभूतानां पूजितः परमेष्ठिना  
भ्प्_०७।१०।०३२।१ ततः सम्पूज्य शिरसा ववन्दे परमेष्ठिनम्  
भ्प्_०७।१०।०३२।२ भवं प्रजापतीन् देवान् प्रह्रादो भगवत्कलाः  
भ्प्_०७।१०।०३३।१ ततः काव्यादिभिः सार्धं मुनिभिः कमलासनः  
भ्प्_०७।१०।०३३।२ दैत्यानां दानवानां च प्रह्रादमकरोत् पतिम्  
भ्प्_०७।१०।०३४।१ प्रतिनन्द्य ततो देवाः प्रयुज्य परमाशिषः  
भ्प्_०७।१०।०३४।२ स्वधामानि ययू राजन् ब्रह्माद्याः प्रतिपूजिताः  
भ्प्_०७।१०।०३५।१ एवं च पार्षदौ विष्णोः पुत्रत्वं प्रापितौ दितेः  
भ्प्_०७।१०।०३५।२ हृदि स्थितेन हरिणा वैरभावेन तौ हतौ  
भ्प्_०७।१०।०३६।१ पुनश्च विप्रशापेन राक्षसौ तौ बभूवतुः  
भ्प्_०७।१०।०३६।२ कुम्भकर्णदशग्रीवौ हतौ तौ रामविक्रमैः  
भ्प्_०७।१०।०३७।१ शयानौ युधि निर्भिन्न हृदयौ रामशायकैः  
भ्प्_०७।१०।०३७।२ तच्चित्तौ जहतुर्देहं यथा प्राक्तनजन्मनि  
भ्प्_०७।१०।०३८।१ ताविहाथ पुनर्जातौ शिशुपालकरूषजौ  
भ्प्_०७।१०।०३८।२ हरौ वैरानुबन्धेन पश्यतस्ते समीयतुः  
भ्प्_०७।१०।०३९।१ एनः पूर्वकृतं यत् तद्राजानः कृष्णवैरिणः  
भ्प्_०७।१०।०३९।२ जहुस्ते ऽन्ते तदात्मानः कीटः पेशस्कृतो यथा  
भ्प्_०७।१०।०४०।१ यथा यथा भगवतो भक्त्या परमयाभिदा  
भ्प्_०७।१०।०४०।२ नृपाश्चैद्यादयः सात्म्यं हरेस्तच्चिन्तया ययुः  
भ्प्_०७।१०।०४१।१ आख्यातं सर्वमेतत् ते यन् मां त्वं परिपृष्टवान्  
भ्प्_०७।१०।०४१।२ दमघोषसुतादीनां हरेः सात्म्यमपि द्विषाम्  
भ्प्_०७।१०।०४२।१ एषा ब्रह्मण्यदेवस्य कृष्णस्य च महात्मनः  
भ्प्_०७।१०।०४२।२ अवतारकथा पुण्या वधो यत्रादिदैत्ययोः  
भ्प्_०७।१०।०४३।१ प्रह्रादस्यानुचरितं महाभागवतस्य च  
भ्प्_०७।१०।०४३।२ भक्तिर्ज्ञानं विरक्तिश्च याथार्थ्यं चास्य वै हरेः  
भ्प्_०७।१०।०४४।१ सर्गस्थित्यप्ययेशस्य गुणकर्मानुवर्णनम्  
भ्प्_०७।१०।०४४।२ परावरेषां स्थानानां कालेन व्यत्ययो महान्  
भ्प्_०७।१०।०४५।१ धर्मो भागवतानां च भगवान् येन गम्यते  
भ्प्_०७।१०।०४५।२ आख्याने ऽस्मिन् समाम्नातमाध्यात्मिकमशेषतः  
भ्प्_०७।१०।०४६।१ य एतत् पुण्यमाख्यानं विष्णोर्वीर्योपबृंहितम्  
भ्प्_०७।१०।०४६।२ कीर्तयेच् छ्रद्धया श्रुत्वा कर्मपाशैर्विमुच्यते  
भ्प्_०७।१०।०४७।१ एतद्य आदिपुरुषस्य मृगेन्द्रलीलां  
भ्प्_०७।०९।०४७।२ दैत्येन्द्रयूथपवधं प्रयतः पठेत  
भ्प्_०७।०९।०४७।३ दैत्यात्मजस्य च सतां प्रवरस्य पुण्यं  
भ्प्_०७।०९।०४७।४ श्रुत्वानुभावमकुतोभयमेति लोकम्  
भ्प्_०७।०९।०४८।१ यूयं नृलोके बत भूरिभागा लोकं पुनाना मुनयो ऽभियन्ति  
भ्प्_०७।१०।०४८।२ येषां गृहान् आवसतीति साक्षाद् गूढं परं ब्रह्म मनुष्यलिङ्गम्  
भ्प्_०७।१०।०४९।१ स वा अयं ब्रह्म महद्विमृग्य कैवल्यनिर्वाणसुखानुभूतिः  
भ्प्_०७।१०।०४९।२ प्रियः सुहृद्वः खलु मातुलेय आत्मार्हणीयो विधिकृद्गुरुश्च  
भ्प्_०७।१०।०५०।१ न यस्य साक्षाद्भवपद्मजादिभी रूपं धिया वस्तुतयोपवर्णितम्  
भ्प्_०७।१०।०५०।२ मौनेन भक्त्योपशमेन पूजितः प्रसीदतामेष स सात्वतां पतिः  
भ्प्_०७।१०।०५१।१ स एष भगवान् राजन् व्यतनोद्विहतं यशः  
भ्प्_०७।१०।०५१।२ पुरा रुद्रस्य देवस्य मयेनानन्तमायिना  
भ्प्_०७।१०।०५२।० राजोवाच  
भ्प्_०७।१०।०५२।१ कस्मिन् कर्मणि देवस्य मयो ऽहन् जगदीशितुः  
भ्प्_०७।१०।०५२।२ यथा चोपचिता कीर्तिः कृष्णेनानेन कथ्यताम्  
भ्प्_०७।१०।०५३।० श्रीनारद उवाच  
भ्प्_०७।१०।०५३।१ निर्जिता असुरा देवैर्युध्यनेनोपबृंहितैः  
भ्प्_०७।१०।०५३।२ मायिनां परमाचार्यं मयं शरणमाययुः  
भ्प्_०७।१०।०५४।१ स निर्माय पुरस्तिस्रो हैमीरौप्यायसीर्विभुः  
भ्प्_०७।१०।०५४।२ दुर्लक्ष्यापायसंयोगा दुर्वितर्क्यपरिच्छदाः  
भ्प्_०७।१०।०५५।१ ताभिस्ते ऽसुरसेनान्यो लोकांस्त्रीन् सेश्वरान् नृप  
भ्प्_०७।१०।०५५।२ स्मरन्तो नाशयां चक्रुः पूर्ववैरमलक्षिताः  
भ्प्_०७।१०।०५६।१ ततस्ते सेश्वरा लोका उपासाद्येश्वरं नताः  
भ्प्_०७।१०।०५६।२ त्राहि नस्तावकान् देव विनष्टांस्त्रिपुरालयैः  
भ्प्_०७।१०।०५७।१ अथानुगृह्य भगवान् मा भैष्टेति सुरान् विभुः  
भ्प्_०७।१०।०५७।२ शरं धनुषि सन्धाय पुरेष्वस्त्रं व्यमुञ्चत  
भ्प्_०७।१०।०५८।१ ततो ऽग्निवर्णा इषव उत्पेतुः सूर्यमण्डलात्  
भ्प्_०७।१०।०५८।२ यथा मयूखसन्दोहा नादृश्यन्त पुरो यतः  
भ्प्_०७।१०।०५९।१ तैः स्पृष्टा व्यसवः सर्वे निपेतुः स्म पुरौकसः  
भ्प्_०७।१०।०५९।२ तान् आनीय महायोगी मयः कूपरसे ऽक्षिपत्  
भ्प्_०७।१०।०६०।१ सिद्धामृतरसस्पृष्टा वज्रसारा महौजसः  
भ्प्_०७।१०।०६०।२ उत्तस्थुर्मेघदलना वैद्युता इव वह्नयः  
भ्प्_०७।१०।०६१।१ विलोक्य भग्नसङ्कल्पं विमनस्कं वृषध्वजम्  
भ्प्_०७।१०।०६१।२ तदायं भगवान् विष्णुस्तत्रोपायमकल्पयत्  
भ्प्_०७।१०।०६२।१ वत्सश्चासीत् तदा ब्रह्मा स्वयं विष्णुरयं हि गौः  
भ्प्_०७।१०।०६२।२ प्रविश्य त्रिपुरं काले रसकूपामृतं पपौ  
भ्प्_०७।१०।०६३।१ ते ऽसुरा ह्यपि पश्यन्तो न न्यषेधन् विमोहिताः  
भ्प्_०७।१०।०६३।२ तद्विज्ञाय महायोगी रसपालान् इदं जगौ  
भ्प्_०७।१०।०६४।१ स्मयन् विशोकः शोकार्तान् स्मरन् दैवगतिं च ताम्  
भ्प्_०७।१०।०६४।२ देवो ऽसुरो नरो ऽन्यो वा नेश्वरो ऽस्तीह कश्चन  
भ्प्_०७।१०।०६५।१ आत्मनो ऽन्यस्य वा दिष्टं दैवेनापोहितुं द्वयोः  
भ्प्_०७।१०।०६५।२ अथासौ शक्तिभिः स्वाभिः शम्भोः प्राधानिकं व्यधात्  
भ्प्_०७।१०।०६६।१ धर्मज्ञानविरक्त्यृद्धि तपोविद्याक्रियादिभिः  
भ्प्_०७।१०।०६६।२ रथं सूतं ध्वजं वाहान् धनुर्वर्मशरादि यत्  
भ्प्_०७।१०।०६७।१ सन्नद्धो रथमास्थाय शरं धनुरुपाददे  
भ्प्_०७।१०।०६७।२ शरं धनुषि सन्धाय मुहूर्ते ऽभिजितीश्वरः  
भ्प्_०७।१०।०६८।१ ददाह तेन दुर्भेद्या हरो ऽथ त्रिपुरो नृप  
भ्प्_०७।१०।०६८।२ दिवि दुन्दुभयो नेदुर्विमानशतसङ्कुलाः  
भ्प्_०७।१०।०६९।१ देवर्षिपितृसिद्धेशा जयेति कुसुमोत्करैः  
भ्प्_०७।१०।०६९।२ अवाकिरन् जगुर्हृष्टा ननृतुश्चाप्सरोगणाः  
भ्प्_०७।१०।०७०।१ एवं दग्ध्वा पुरस्तिस्रो भगवान् पुरहा नृप  
भ्प्_०७।१०।०७०।२ ब्रह्मादिभिः स्तूयमानः स्वं धाम प्रत्यपद्यत  
भ्प्_०७।१०।०७१।१ एवं विधान्यस्य हरेः स्वमायया विडम्बमानस्य नृलोकमात्मनः  
भ्प्_०७।१०।०७१।२ वीर्याणि गीतान्यृषिभिर्जगद्गुरोर् लोकं पुनानान्यपरं वदामि किम्  
भ्प्_०७।११।००१।० श्रीशुक उवाच  
भ्प्_०७।११।००१।१ श्रुत्वेहितं साधु सभासभाजितं महत्तमाग्रण्य उरुक्रमात्मनः  
भ्प्_०७।११।००१।२ युधिष्ठिरो दैत्यपतेर्मुदान्वितः पप्रच्छ भूयस्तनयं स्वयम्भुवः  
भ्प्_०७।११।००२।० श्रीयुधिष्ठिर उवाच  
भ्प्_०७।११।००२।१ भगवन् श्रोतुमिच्छामि नृणां धर्मं सनातनम्  
भ्प्_०७।११।००२।२ वर्णाश्रमाचारयुतं यत् पुमान् विन्दते परम्  
भ्प्_०७।११।००३।१ भवान् प्रजापतेः साक्षादात्मजः परमेष्ठिनः  
भ्प्_०७।११।००३।२ सुतानां सम्मतो ब्रह्मंस्तपोयोगसमाधिभिः  
भ्प्_०७।११।००४।१ नारायणपरा विप्रा धर्मं गुह्यं परं विदुः  
भ्प्_०७।११।००४।२ करुणाः साधवः शान्तास्त्वद्विधा न तथापरे  
भ्प्_०७।११।००५।० श्रीनारद उवाच  
भ्प्_०७।११।००५।१ नत्वा भगवते ऽजाय लोकानां धर्मसेतवे  
भ्प्_०७।११।००५।२ वक्ष्ये सनातनं धर्मं नारायणमुखाच् छ्रुतम्  
भ्प्_०७।११।००६।१ यो ऽवतीर्यात्मनो ऽंशेन दाक्षायण्यां तु धर्मतः  
भ्प्_०७।११।००६।२ लोकानां स्वस्तये ऽध्यास्ते तपो बदरिकाश्रमे  
भ्प्_०७।११।००७।१ धर्ममूलं हि भगवान् सर्ववेदमयो हरिः  
भ्प्_०७।११।००७।२ स्मृतं च तद्विदां राजन् येन चात्मा प्रसीदति  
भ्प्_०७।११।००८।१ सत्यं दया तपः शौचं तितिक्षेक्षा शमो दमः  
भ्प्_०७।११।००८।२ अहिंसा ब्रह्मचर्यं च त्यागः स्वाध्याय आर्जवम्  
भ्प्_०७।११।००९।१ सन्तोषः समदृक्सेवा ग्राम्येहोपरमः शनैः  
भ्प्_०७।११।००९।२ नृणां विपर्ययेहेक्षा मौनमात्मविमर्शनम्  
भ्प्_०७।११।०१०।१ अन्नाद्यादेः संविभागो भूतेभ्यश्च यथार्हतः  
भ्प्_०७।११।०१०।२ तेष्वात्मदेवताबुद्धिः सुतरां नृषु पाण्डव  
भ्प्_०७।११।०११।१ श्रवणं कीर्तनं चास्य स्मरणं महतां गतेः  
भ्प्_०७।११।०११।२ सेवेज्यावनतिर्दास्यं सख्यमात्मसमर्पणम्  
भ्प्_०७।११।०१२।१ नृणामयं परो धर्मः सर्वेषां समुदाहृतः  
भ्प्_०७।११।०१२।२ त्रिंशल्लक्षणवान् राजन् सर्वात्मा येन तुष्यति  
भ्प्_०७।११।०१३।१ संस्कारा यत्राविच्छिन्नाः स द्विजो ऽजो जगाद यम्  
भ्प्_०७।११।०१३।२ इज्याध्ययनदानानि विहितानि द्विजन्मनाम्  
भ्प्_०७।११।०१३।३ जन्मकर्मावदातानां क्रियाश्चाश्रमचोदिताः  
भ्प्_०७।११।०१४।१ विप्रस्याध्ययनादीनि षडन्यस्याप्रतिग्रहः  
भ्प्_०७।११।०१४।२ राज्ञो वृत्तिः प्रजागोप्तुरविप्राद्वा करादिभिः  
भ्प्_०७।११।०१५।१ वैश्यस्तु वार्तावृत्तिः स्यान् नित्यं ब्रह्मकुलानुगः  
भ्प्_०७।११।०१५।२ शूद्रस्य द्विजशुश्रूषा वृत्तिश्च स्वामिनो भवेत्  
भ्प्_०७।११।०१६।१ वार्ता विचित्रा शालीन यायावरशिलोञ्छनम्  
भ्प्_०७।११।०१६।२ विप्रवृत्तिश्चतुर्धेयं श्रेयसी चोत्तरोत्तरा  
भ्प्_०७।११।०१७।१ जघन्यो नोत्तमां वृत्तिमनापदि भजेन् नरः  
भ्प्_०७।११।०१७।२ ऋते राजन्यमापत्सु सर्वेषामपि सर्वशः  
भ्प्_०७।११।०१८।१ ऋतामृताभ्यां जीवेत मृतेन प्रमृतेन वा  
भ्प्_०७।११।०१८।२ सत्यानृताभ्यामपि वा न श्ववृत्त्या कदाचन  
भ्प्_०७।११।०१९।१ ऋतमुञ्छशिलं प्रोक्तममृतं यदयाचितम्  
भ्प्_०७।११।०१९।२ मृतं तु नित्ययाच्ञा स्यात् प्रमृतं कर्षणं स्मृतम्  
भ्प्_०७।११।०२०।१ सत्यानृतं च वाणिज्यं श्ववृत्तिर्नीचसेवनम्  
भ्प्_०७।११।०२०।२ वर्जयेत् तां सदा विप्रो राजन्यश्च जुगुप्सिताम्  
भ्प्_०७।११।०२०।३ सर्ववेदमयो विप्रः सर्वदेवमयो नृपः  
भ्प्_०७।११।०२१।१ शमो दमस्तपः शौचं सन्तोषः क्षान्तिरार्जवम्  
भ्प्_०७।११।०२१।२ ज्ञानं दयाच्युतात्मत्वं सत्यं च ब्रह्मलक्षणम्  
भ्प्_०७।११।०२२।१ शौर्यं वीर्यं धृतिस्तेजस्त्यागश्चात्मजयः क्षमा  
भ्प्_०७।११।०२२।२ ब्रह्मण्यता प्रसादश्च सत्यं च क्षत्रलक्षणम्  
भ्प्_०७।११।०२३।१ देवगुर्वच्युते भक्तिस्त्रिवर्गपरिपोषणम्  
भ्प्_०७।११।०२३।२ आस्तिक्यमुद्यमो नित्यं नैपुण्यं वैश्यलक्षणम्  
भ्प्_०७।११।०२४।१ शूद्रस्य सन्नतिः शौचं सेवा स्वामिन्यमायया  
भ्प्_०७।११।०२४।२ अमन्त्रयज्ञो ह्यस्तेयं सत्यं गोविप्ररक्षणम्  
भ्प्_०७।११।०२५।१ स्त्रीणां च पतिदेवानां तच्छुश्रूषानुकूलता  
भ्प्_०७।११।०२५।२ तद्बन्धुष्वनुवृत्तिश्च नित्यं तद्व्रतधारणम्  
भ्प्_०७।११।०२६।१ सम्मार्जनोपलेपाभ्यां गृहमण्डनवर्तनैः  
भ्प्_०७।११।०२६।२ स्वयं च मण्डिता नित्यं परिमृष्टपरिच्छदा  
भ्प्_०७।११।०२७।१ कामैरुच्चावचैः साध्वी प्रश्रयेण दमेन च  
भ्प्_०७।११।०२७।२ वाक्यैः सत्यैः प्रियैः प्रेम्णा काले काले भजेत् पतिम्  
भ्प्_०७।११।०२८।१ सन्तुष्टालोलुपा दक्षा धर्मज्ञा प्रियसत्यवाक्  
भ्प्_०७।११।०२८।२ अप्रमत्ता शुचिः स्निग्धा पतिं त्वपतितं भजेत्  
भ्प्_०७।११।०२९।१ या पतिं हरिभावेन भजेत् श्रीरिव तत्परा  
भ्प्_०७।११।०२९।२ हर्यात्मना हरेर्लोके पत्या श्रीरिव मोदते  
भ्प्_०७।११।०३०।१ वृत्तिः सङ्करजातीनां तत्तत्कुलकृता भवेत्  
भ्प्_०७।११।०३०।२ अचौराणामपापानामन्त्यजान्तेवसायिनाम्  
भ्प्_०७।११।०३१।१ प्रायः स्वभावविहितो नृणां धर्मो युगे युगे  
भ्प्_०७।११।०३१।२ वेददृग्भिः स्मृतो राजन् प्रेत्य चेह च शर्मकृत्  
भ्प्_०७।११।०३२।१ वृत्त्या स्वभावकृतया वर्तमानः स्वकर्मकृत्  
भ्प्_०७।११।०३२।२ हित्वा स्वभावजं कर्म शनैर्निर्गुणतामियात्  
भ्प्_०७।११।०३३।१ उप्यमानं मुहुः क्षेत्रं स्वयं निर्वीर्यतामियात्  
भ्प्_०७।११।०३३।२ न कल्पते पुनः सूत्यै उप्तं बीजं च नश्यति  
भ्प्_०७।११।०३४।१ एवं कामाशयं चित्तं कामानामतिसेवया  
भ्प्_०७।११।०३४।२ विरज्येत यथा राजन्नग्निवत् कामबिन्दुभिः  
भ्प्_०७।११।०३५।१ यस्य यल् लक्षणं प्रोक्तं पुंसो वर्णाभिव्यञ्जकम्  
भ्प्_०७।११।०३५।२ यदन्यत्रापि दृश्येत तत् तेनैव विनिर्दिशेत्  
भ्प्_०७।१२।००१।० श्रीनारद उवाच  
भ्प्_०७।१२।००१।१ ब्रह्मचारी गुरुकुले वसन् दान्तो गुरोर्हितम्  
भ्प्_०७।१२।००१।२ आचरन् दासवन् नीचो गुरौ सुदृढसौहृदः  
भ्प्_०७।१२।००२।१ सायं प्रातरुपासीत गुर्वग्न्यर्कसुरोत्तमान्  
भ्प्_०७।१२।००२।२ सन्ध्ये उभे च यतवाग् जपन् ब्रह्म समाहितः  
भ्प्_०७।१२।००३।१ छन्दांस्यधीयीत गुरोराहूतश्चेत् सुयन्त्रितः  
भ्प्_०७।१२।००३।२ उपक्रमे ऽवसाने च चरणौ शिरसा नमेत्  
भ्प्_०७।१२।००४।१ मेखलाजिनवासांसि जटादण्डकमण्डलून्  
भ्प्_०७।१२।००४।२ बिभृयादुपवीतं च दर्भपाणिर्यथोदितम्  
भ्प्_०७।१२।००५।१ सायं प्रातश्चरेद्भैक्ष्यं गुरवे तन् निवेदयेत्  
भ्प्_०७।१२।००५।२ भुञ्जीत यद्यनुज्ञातो नो चेदुपवसेत् क्वचित्  
भ्प्_०७।१२।००६।१ सुशीलो मितभुग् दक्षः श्रद्दधानो जितेन्द्रियः  
भ्प्_०७।१२।००६।२ यावदर्थं व्यवहरेत् स्त्रीषु स्त्रीनिर्जितेषु च  
भ्प्_०७।१२।००७।१ वर्जयेत् प्रमदागाथामगृहस्थो बृहद्व्रतः  
भ्प्_०७।१२।००७।२ इन्द्रियाणि प्रमाथीनि हरन्त्यपि यतेर्मनः  
भ्प्_०७।१२।००८।१ केशप्रसाधनोन्मर्द स्नपनाभ्यञ्जनादिकम्  
भ्प्_०७।१२।००८।२ गुरुस्त्रीभिर्युवतिभिः कारयेन् नात्मनो युवा  
भ्प्_०७।१२।००९।१ नन्वग्निः प्रमदा नाम घृतकुम्भसमः पुमान्  
भ्प्_०७।१२।००९।२ सुतामपि रहो जह्यादन्यदा यावदर्थकृत्  
भ्प्_०७।१२।०१०।१ कल्पयित्वात्मना यावदाभासमिदमीश्वरः  
भ्प्_०७।१२।०१०।२ द्वैतं तावन् न विरमेत् ततो ह्यस्य विपर्ययः  
भ्प्_०७।१२।०११।१ एतत् सर्वं गृहस्थस्य समाम्नातं यतेरपि  
भ्प्_०७।१२।०११।२ गुरुवृत्तिर्विकल्पेन गृहस्थस्यर्तुगामिनः  
भ्प्_०७।१२।०१२।१ अञ्जनाभ्यञ्जनोन्मर्द स्त्र्यवलेखामिषं मधु  
भ्प्_०७।१२।०१२।२ स्रग्गन्धलेपालङ्कारांस्त्यजेयुर्ये बृहद्व्रताः  
भ्प्_०७।१२।०१३।१ उषित्वैवं गुरुकुले द्विजो ऽधीत्यावबुध्य च  
भ्प्_०७।१२।०१३।२ त्रयीं साङ्गोपनिषदं यावदर्थं यथाबलम्  
भ्प्_०७।१२।०१४।१ दत्त्वा वरमनुज्ञातो गुरोः कामं यदीश्वरः  
भ्प्_०७।१२।०१४।२ गृहं वनं वा प्रविशेत् प्रव्रजेत् तत्र वा वसेत्  
भ्प्_०७।१२।०१५।१ अग्नौ गुरावात्मनि च सर्वभूतेष्वधोक्षजम्  
भ्प्_०७।१२।०१५।२ भूतैः स्वधामभिः पश्येदप्रविष्टं प्रविष्टवत्  
भ्प्_०७।१२।०१६।१ एवं विधो ब्रह्मचारी वानप्रस्थो यतिर्गृही  
भ्प्_०७।१२।०१६।२ चरन् विदितविज्ञानः परं ब्रह्माधिगच्छति  
भ्प्_०७।१२।०१७।१ वानप्रस्थस्य वक्ष्यामि नियमान् मुनिसम्मतान्  
भ्प्_०७।१२।०१७।२ यान् आस्थाय मुनिर्गच्छेदृषिलोकमुहाञ्जसा  
भ्प्_०७।१२।०१८।१ न कृष्टपच्यमश्नीयादकृष्टं चाप्यकालतः  
भ्प्_०७।१२।०१८।२ अग्निपक्वमथामं वा अर्कपक्वमुताहरेत्  
भ्प्_०७।१२।०१९।१ वन्यैश्चरुपुरोडाशान् निर्वपेत् कालचोदितान्  
भ्प्_०७।१२।०१९।२ लब्धे नवे नवे ऽन्नाद्ये पुराणं च परित्यजेत्  
भ्प्_०७।१२।०२०।१ अग्न्यर्थमेव शरणमुटजं वाद्रिकन्दरम्  
भ्प्_०७।१२।०२०।२ श्रयेत हिमवाय्वग्नि वर्षार्कातपषाट् स्वयम्  
भ्प्_०७।१२।०२१।१ केशरोमनखश्मश्रु मलानि जटिलो दधत्  
भ्प्_०७।१२।०२१।२ कमण्डल्वजिने दण्ड वल्कलाग्निपरिच्छदान्  
भ्प्_०७।१२।०२२।१ चरेद्वने द्वादशाब्दान् अष्टौ वा चतुरो मुनिः  
भ्प्_०७।१२।०२२।२ द्वावेकं वा यथा बुद्धिर्न विपद्येत कृच्छ्रतः  
भ्प्_०७।१२।०२३।१ यदाकल्पः स्वक्रियायां व्याधिभिर्जरयाथवा  
भ्प्_०७।१२।०२३।२ आन्वीक्षिक्यां वा विद्यायां कुर्यादनशनादिकम्  
भ्प्_०७।१२।०२४।१ आत्मन्यग्नीन् समारोप्य सन्न्यस्याहं ममात्मताम्  
भ्प्_०७।१२।०२४।२ कारणेषु न्यसेत् सम्यक् सङ्घातं तु यथार्हतः  
भ्प्_०७।१२।०२५।१ खे खानि वायौ निश्वासांस्तेजःसूष्माणमात्मवान्  
भ्प्_०७।१२।०२५।२ अप्स्वसृक्श्लेष्मपूयानि क्षितौ शेषं यथोद्भवम्  
भ्प्_०७।१२।०२६।१ वाचमग्नौ सवक्तव्यामिन्द्रे शिल्पं करावपि  
भ्प्_०७।१२।०२६।२ पदानि गत्या वयसि रत्योपस्थं प्रजापतौ  
भ्प्_०७।१२।०२७।१ मृत्यौ पायुं विसर्गं च यथास्थानं विनिर्दिशेत्  
भ्प्_०७।१२।०२७।२ दिक्षु श्रोत्रं सनादेन स्पर्शेनाध्यात्मनि त्वचम्  
भ्प्_०७।१२।०२८।१ रूपाणि चक्षुषा राजन् ज्योतिष्यभिनिवेशयेत्  
भ्प्_०७।१२।०२८।२ अप्सु प्रचेतसा जिह्वां घ्रेयैर्घ्राणं क्षितौ न्यसेत्  
भ्प्_०७।१२।०२९।१ मनो मनोरथैश्चन्द्रे बुद्धिं बोध्यैः कवौ परे  
भ्प्_०७।१२।०२९।२ कर्माण्यध्यात्मना रुद्रे यदहं ममताक्रिया  
भ्प्_०७।१२।०२९।३ सत्त्वेन चित्तं क्षेत्रज्ञे गुणैर्वैकारिकं परे  
भ्प्_०७।१२।०३०।१ अप्सु क्षितिमपो ज्योतिष्यदो वायौ नभस्यमुम्  
भ्प्_०७।१२।०३०।२ कूटस्थे तच् च महति तदव्यक्ते ऽक्षरे च तत्  
भ्प्_०७।१२।०३१।१ इत्यक्षरतयात्मानं चिन्मात्रमवशेषितम्  
भ्प्_०७।१२।०३१।२ ज्ञात्वाद्वयो ऽथ विरमेद्दग्धयोनिरिवानलः  
भ्प्_०७।१३।००१।० श्रीनारद उवाच  
भ्प्_०७।१३।००१।१ कल्पस्त्वेवं परिव्रज्य देहमात्रावशेषितः  
भ्प्_०७।१३।००१।२ ग्रामैकरात्रविधिना निरपेक्षश्चरेन् महीम्  
भ्प्_०७।१३।००२।१ बिभृयाद्यद्यसौ वासः कौपीनाच्छादनं परम्  
भ्प्_०७।१३।००२।२ त्यक्तं न लिङ्गाद्दण्डादेरन्यत् किञ्चिदनापदि  
भ्प्_०७।१३।००३।१ एक एव चरेद्भिक्षुरात्मारामो ऽनपाश्रयः  
भ्प्_०७।१३।००३।२ सर्वभूतसुहृच्छान्तो नारायणपरायणः  
भ्प्_०७।१३।००४।१ पश्येदात्मन्यदो विश्वं परे सदसतो ऽव्यये  
भ्प्_०७।१३।००४।२ आत्मानं च परं ब्रह्म सर्वत्र सदसन्मये  
भ्प्_०७।१३।००५।१ सुप्तिप्रबोधयोः सन्धावात्मनो गतिमात्मदृक्  
भ्प्_०७।१३।००५।२ पश्यन् बन्धं च मोक्षं च मायामात्रं न वस्तुतः  
भ्प्_०७।१३।००६।१ नाभिनन्देद्ध्रुवं मृत्युमध्रुवं वास्य जीवितम्  
भ्प्_०७।१३।००६।२ कालं परं प्रतीक्षेत भूतानां प्रभवाप्ययम्  
भ्प्_०७।१३।००७।१ नासच्छास्त्रेषु सज्जेत नोपजीवेत जीविकाम्  
भ्प्_०७।१३।००७।२ वादवादांस्त्यजेत् तर्कान् पक्षं कञ्च न संश्रयेत्  
भ्प्_०७।१३।००८।१ न शिष्यान् अनुबध्नीत ग्रन्थान् नैवाभ्यसेद्बहून्  
भ्प्_०७।१३।००८।२ न व्याख्यामुपयुञ्जीत नारम्भान् आरभेत् क्वचित्  
भ्प्_०७।१३।००९।१ न यतेराश्रमः प्रायो धर्महेतुर्महात्मनः  
भ्प्_०७।१३।००९।२ शान्तस्य समचित्तस्य बिभृयादुत वा त्यजेत्  
भ्प्_०७।१३।०१०।१ अव्यक्तलिङ्गो व्यक्तार्थो मनीष्युन्मत्तबालवत्  
भ्प्_०७।१३।०१०।२ कविर्मूकवदात्मानं स दृष्ट्या दर्शयेन् नृणाम्  
भ्प्_०७।१३।०११।१ अत्राप्युदाहरन्तीममितिहासं पुरातनम्  
भ्प्_०७।१३।०११।२ प्रह्रादस्य च संवादं मुनेराजगरस्य च  
भ्प्_०७।१३।०१२।१ तं शयानं धरोपस्थे कावेर्यां सह्यसानुनि  
भ्प्_०७।१३।०१२।२ रजस्वलैस्तनूदेशैर्निगूढामलतेजसम्  
भ्प्_०७।१३।०१३।१ ददर्श लोकान् विचरन् लोकतत्त्वविवित्सया  
भ्प्_०७।१३।०१३।२ वृतो ऽमात्यैः कतिपयैः प्रह्रादो भगवत्प्रियः  
भ्प्_०७।१३।०१४।१ कर्मणाकृतिभिर्वाचा लिङ्गैर्वर्णाश्रमादिभिः  
भ्प्_०७।१३।०१४।२ न विदन्ति जना यं वै सो ऽसाविति न वेति च  
भ्प्_०७।१३।०१५।१ तं नत्वाभ्यर्च्य विधिवत् पादयोः शिरसा स्पृशन्  
भ्प्_०७।१३।०१५।२ विवित्सुरिदमप्राक्षीन् महाभागवतो ऽसुरः  
भ्प्_०७।१३।०१६।१ बिभर्षि कायं पीवानं सोद्यमो भोगवान् यथा  
भ्प्_०७।१३।०१६।२ वित्तं चैवोद्यमवतां भोगो वित्तवतामिह  
भ्प्_०७।१३।०१६।३ भोगिनां खलु देहो ऽयं पीवा भवति नान्यथा  
भ्प्_०७।१३।०१७।१ न ते शयानस्य निरुद्यमस्य ब्रह्मन् नु हार्थो यत एव भोगः  
भ्प्_०७।१३।०१७।२ अभोगिनो ऽयं तव विप्र देहः पीवा यतस्तद्वद नः क्षमं चेत्  
भ्प्_०७।१३।०१८।१ कविः कल्पो निपुणदृक् चित्रप्रियकथः समः  
भ्प्_०७।१३।०१८।२ लोकस्य कुर्वतः कर्म शेषे तद्वीक्षितापि वा  
भ्प्_०७।१३।०१९।० श्रीनारद उवाच  
भ्प्_०७।१३।०१९।१ स इत्थं दैत्यपतिना परिपृष्टो महामुनिः  
भ्प्_०७।१३।०१९।२ स्मयमानस्तमभ्याह तद्वागमृतयन्त्रितः  
भ्प्_०७।१३।०२०।० श्रीब्राह्मण उवाच  
भ्प्_०७।१३।०२०।१ वेदेदमसुरश्रेष्ठ भवान् नन्वार्यसम्मतः  
भ्प्_०७।१३।०२०।२ ईहोपरमयोर्नॄणां पदान्यध्यात्मचक्षुषा  
भ्प्_०७।१३।०२१।१ यस्य नारायणो देवो भगवान् हृद्गतः सदा  
भ्प्_०७।१३।०२१।२ भक्त्या केवलयाज्ञानं धुनोति ध्वान्तमर्कवत्  
भ्प्_०७।१३।०२२।१ तथापि ब्रूमहे प्रश्नांस्तव राजन् यथाश्रुतम्  
भ्प्_०७।१३।०२२।२ सम्भाषणीयो हि भवान् आत्मनः शुद्धिमिच्छता  
भ्प्_०७।१३।०२३।१ तृष्णया भववाहिन्या योग्यैः कामैरपूर्यया  
भ्प्_०७।१३।०२३।२ कर्माणि कार्यमाणो ऽहं नानायोनिषु योजितः  
भ्प्_०७।१३।०२४।१ यदृच्छया लोकमिमं प्रापितः कर्मभिर्भ्रमन्  
भ्प्_०७।१३।०२४।२ स्वर्गापवर्गयोर्द्वारं तिरश्चां पुनरस्य च  
भ्प्_०७।१३।०२५।१ तत्रापि दम्पतीनां च सुखायान्यापनुत्तये  
भ्प्_०७।१३।०२५।२ कर्माणि कुर्वतां दृष्ट्वा निवृत्तो ऽस्मि विपर्ययम्  
भ्प्_०७।१३।०२६।१ सुखमस्यात्मनो रूपं सर्वेहोपरतिस्तनुः  
भ्प्_०७।१३।०२६।२ मनःसंस्पर्शजान् दृष्ट्वा भोगान् स्वप्स्यामि संविशन्  
भ्प्_०७।१३।०२७।१ इत्येतदात्मनः स्वार्थं सन्तं विस्मृत्य वै पुमान्  
भ्प्_०७।१३।०२७।२ विचित्रामसति द्वैते घोरामाप्नोति संसृतिम्  
भ्प्_०७।१३।०२८।१ जलं तदुद्भवैश्छन्नं हित्वाज्ञो जलकाम्यया  
भ्प्_०७।१३।०२८।२ मृगतृष्णामुपाधावेत् तथान्यत्रार्थदृक् स्वतः  
भ्प्_०७।१३।०२९।१ देहादिभिर्दैवतन्त्रैरात्मनः सुखमीहतः  
भ्प्_०७।१३।०२९।२ दुःखात्ययं चानीशस्य क्रिया मोघाः कृताः कृताः  
भ्प्_०७।१३।०३०।१ आध्यात्मिकादिभिर्दुःखैरविमुक्तस्य कर्हिचित्  
भ्प्_०७।१३।०३०।२ मर्त्यस्य कृच्छ्रोपनतैरर्थैः कामैः क्रियेत किम्  
भ्प्_०७।१३।०३१।१ पश्यामि धनिनां क्लेशं लुब्धानामजितात्मनाम्  
भ्प्_०७।१३।०३१।२ भयादलब्धनिद्राणां सर्वतो ऽभिविशङ्किनाम्  
भ्प्_०७।१३।०३२।१ राजतश्चौरतः शत्रोः स्वजनात् पशुपक्षितः  
भ्प्_०७।१३।०३२।२ अर्थिभ्यः कालतः स्वस्मान् नित्यं प्राणार्थवद्भयम्  
भ्प्_०७।१३।०३३।१ शोकमोहभयक्रोध रागक्लैब्यश्रमादयः  
भ्प्_०७।१३।०३३।२ यन्मूलाः स्युर्नृणां जह्यात् स्पृहां प्राणार्थयोर्बुधः  
भ्प्_०७।१३।०३४।१ मधुकारमहासर्पौ लोके ऽस्मिन् नो गुरूत्तमौ  
भ्प्_०७।१३।०३४।२ वैराग्यं परितोषं च प्राप्ता यच्छिक्षया वयम्  
भ्प्_०७।१३।०३५।१ विरागः सर्वकामेभ्यः शिक्षितो मे मधुव्रतात्  
भ्प्_०७।१३।०३५।२ कृच्छ्राप्तं मधुवद्वित्तं हत्वाप्यन्यो हरेत् पतिम्  
भ्प्_०७।१३।०३६।१ अनीहः परितुष्टात्मा यदृच्छोपनतादहम्  
भ्प्_०७।१३।०३६।२ नो चेच् छये बह्वहानि महाहिरिव सत्त्ववान्  
भ्प्_०७।१३।०३७।१ क्वचिदल्पं क्वचिद्भूरि भुञ्जे ऽन्नं स्वाद्वस्वादु वा  
भ्प्_०७।१३।०३७।२ क्वचिद्भूरि गुणोपेतं गुणहीनमुत क्वचित्  
भ्प्_०७।१३।०३८।१ श्रद्धयोपहृतं क्वापि कदाचिन् मानवर्जितम्  
भ्प्_०७।१३।०३८।२ भुञ्जे भुक्त्वाथ कस्मिंश्चिद्दिवा नक्तं यदृच्छया  
भ्प्_०७।१३।०३९।१ क्षौमं दुकूलमजिनं चीरं वल्कलमेव वा  
भ्प्_०७।१३।०३९।२ वसे ऽन्यदपि सम्प्राप्तं दिष्टभुक् तुष्टधीरहम्  
भ्प्_०७।१३।०४०।१ क्वचिच् छये धरोपस्थे तृणपर्णाश्मभस्मसु  
भ्प्_०७।१३।०४०।२ क्वचित् प्रासादपर्यङ्के कशिपौ वा परेच्छया  
भ्प्_०७।१३।०४१।१ क्वचित् स्नातो ऽनुलिप्ताङ्गः सुवासाः स्रग्व्यलङ्कृतः  
भ्प्_०७।१३।०४१।२ रथेभाश्वैश्चरे क्वापि दिग्वासा ग्रहवद्विभो  
भ्प्_०७।१३।०४२।१ नाहं निन्दे न च स्तौमि स्वभावविषमं जनम्  
भ्प्_०७।१३।०४२।२ एतेषां श्रेय आशासे उतैकात्म्यं महात्मनि  
भ्प्_०७।१३।०४३।१ विकल्पं जुहुयाच् चित्तौ तां मनस्यर्थविभ्रमे  
भ्प्_०७।१३।०४३।२ मनो वैकारिके हुत्वा तं मायायां जुहोत्यनु  
भ्प्_०७।१३।०४४।१ आत्मानुभूतौ तां मायां जुहुयात् सत्यदृङ् मुनिः  
भ्प्_०७।१३।०४४।२ ततो निरीहो विरमेत् स्वानुभूत्यात्मनि स्थितः  
भ्प्_०७।१३।०४५।१ स्वात्मवृत्तं मयेत्थं ते सुगुप्तमपि वर्णितम्  
भ्प्_०७।१३।०४५।२ व्यपेतं लोकशास्त्राभ्यां भवान् हि भगवत्परः  
भ्प्_०७।१३।०४६।० श्रीनारद उवाच  
भ्प्_०७।१३।०४६।१ धर्मं पारमहंस्यं वै मुनेः श्रुत्वासुरेश्वरः  
भ्प्_०७।१३।०४६।२ पूजयित्वा ततः प्रीत आमन्त्र्य प्रययौ गृहम्  
भ्प्_०७।१४।००१।० श्रीयुधिष्ठिर उवाच  
भ्प्_०७।१४।००१।१ गृहस्थ एतां पदवीं विधिना येन चाञ्जसा  
भ्प्_०७।१४।००१।२ यायाद्देवऋषे ब्रूहि मादृशो गृहमूढधीः  
भ्प्_०७।१४।००२।० श्रीनारद उवाच  
भ्प्_०७।१४।००२।१ गृहेष्ववस्थितो राजन् क्रियाः कुर्वन् यथोचिताः  
भ्प्_०७।१४।००२।२ वासुदेवार्पणं साक्षादुपासीत महामुनीन्  
भ्प्_०७।१४।००३।१ शृण्वन् भगवतो ऽभीक्ष्णमवतारकथामृतम्  
भ्प्_०७।१४।००३।२ श्रद्दधानो यथाकालमुपशान्तजनावृतः  
भ्प्_०७।१४।००४।१ सत्सङ्गाच् छनकैः सङ्गमात्मजायात्मजादिषु  
भ्प्_०७।१४।००४।२ विमुञ्चेन् मुच्यमानेषु स्वयं स्वप्नवदुत्थितः  
भ्प्_०७।१४।००५।१ यावदर्थमुपासीनो देहे गेहे च पण्डितः  
भ्प्_०७।१४।००५।२ विरक्तो रक्तवत् तत्र नृलोके नरतां न्यसेत्  
भ्प्_०७।१४।००६।१ ज्ञातयः पितरौ पुत्रा भ्रातरः सुहृदो ऽपरे  
भ्प्_०७।१४।००६।२ यद्वदन्ति यदिच्छन्ति चानुमोदेत निर्ममः  
भ्प्_०७।१४।००७।१ दिव्यं भौमं चान्तरीक्षं वित्तमच्युतनिर्मितम्  
भ्प्_०७।१४।००७।२ तत् सर्वमुपयुञ्जान एतत् कुर्यात् स्वतो बुधः  
भ्प्_०७।१४।००८।१ यावद्भ्रियेत जठरं तावत् स्वत्वं हि देहिनाम्  
भ्प्_०७।१४।००८।२ अधिकं यो ऽभिमन्येत स स्तेनो दण्डमर्हति  
भ्प्_०७।१४।००९।१ मृगोष्ट्रखरमर्काखु सरीसृप् खगमक्षिकाः  
भ्प्_०७।१४।००९।२ आत्मनः पुत्रवत् पश्येत् तैरेषामन्तरं कियत्  
भ्प्_०७।१४।०१०।१ त्रिवर्गं नातिकृच्छ्रेण भजेत गृहमेध्यपि  
भ्प्_०७।१४।०१०।२ यथादेशं यथाकालं यावद्दैवोपपादितम्  
भ्प्_०७।१४।०११।१ आश्वाघान्ते ऽवसायिभ्यः कामान् संविभजेद्यथा  
भ्प्_०७।१४।०११।२ अप्येकामात्मनो दारां नृणां स्वत्वग्रहो यतः  
भ्प्_०७।१४।०१२।१ जह्याद्यदर्थे स्वान् प्राणान् हन्याद्वा पितरं गुरुम्  
भ्प्_०७।१४।०१२।२ तस्यां स्वत्वं स्त्रियां जह्याद्यस्तेन ह्यजितो जितः  
भ्प्_०७।१४।०१३।१ कृमिविड्भस्मनिष्ठान्तं क्वेदं तुच्छं कलेवरम्  
भ्प्_०७।१४।०१३।२ क्व तदीयरतिर्भार्या क्वायमात्मा नभश्छदिः  
भ्प्_०७।१४।०१४।१ सिद्धैर्यज्ञावशिष्टार्थैः कल्पयेद्वृत्तिमात्मनः  
भ्प्_०७।१४।०१४।२ शेषे स्वत्वं त्यजन् प्राज्ञः पदवीं महतामियात्  
भ्प्_०७।१४।०१५।१ देवान् ऋषीन् नृभूतानि पितॄन् आत्मानमन्वहम्  
भ्प्_०७।१४।०१५।२ स्ववृत्त्यागतवित्तेन यजेत पुरुषं पृथक्  
भ्प्_०७।१४।०१६।१ यर्ह्यात्मनो ऽधिकाराद्याः सर्वाः स्युर्यज्ञसम्पदः  
भ्प्_०७।१४।०१६।२ वैतानिकेन विधिना अग्निहोत्रादिना यजेत्  
भ्प्_०७।१४।०१७।१ न ह्यग्निमुखतो ऽयं वै भगवान् सर्वयज्ञभुक्  
भ्प्_०७।१४।०१७।२ इज्येत हविषा राजन् यथा विप्रमुखे हुतैः  
भ्प्_०७।१४।०१८।१ तस्माद्ब्राह्मणदेवेषु मर्त्यादिषु यथार्हतः  
भ्प्_०७।१४।०१८।२ तैस्तैः कामैर्यजस्वैनं क्षेत्रज्ञं ब्राह्मणान् अनु  
भ्प्_०७।१४।०१९।१ कुर्यादपरपक्षीयं मासि प्रौष्ठपदे द्विजः  
भ्प्_०७।१४।०१९।२ श्राद्धं पित्रोर्यथावित्तं तद्बन्धूनां च वित्तवान्  
भ्प्_०७।१४।०२०।१ अयने विषुवे कुर्याद्व्यतीपाते दिनक्षये  
भ्प्_०७।१४।०२०।२ चन्द्रादित्योपरागे च द्वादश्यां श्रवणेषु च  
भ्प्_०७।१४।०२१।१ तृतीयायां शुक्लपक्षे नवम्यामथ कार्तिके  
भ्प्_०७।१४।०२१।२ चतसृष्वप्यष्टकासु हेमन्ते शिशिरे तथा  
भ्प्_०७।१४।०२२।१ माघे च सितसप्तम्यां मघाराकासमागमे  
भ्प्_०७।१४।०२२।२ राकया चानुमत्या च मासर्क्षाणि युतान्यपि  
भ्प्_०७।१४।०२३।१ द्वादश्यामनुराधा स्याच् छ्रवणस्तिस्र उत्तराः  
भ्प्_०७।१४।०२३।२ तिसृष्वेकादशी वासु जन्मर्क्षश्रोणयोगयुक्  
भ्प्_०७।१४।०२४।१ त एते श्रेयसः काला नॄणां श्रेयोविवर्धनाः  
भ्प्_०७।१४।०२४।२ कुर्यात् सर्वात्मनैतेषु श्रेयो ऽमोघं तदायुषः  
भ्प्_०७।१४।०२५।१ एषु स्नानं जपो होमो व्रतं देवद्विजार्चनम्  
भ्प्_०७।१४।०२५।२ पितृदेवनृभूतेभ्यो यद्दत्तं तद्ध्यनश्वरम्  
भ्प्_०७।१४।०२६।१ संस्कारकालो जायाया अपत्यस्यात्मनस्तथा  
भ्प्_०७।१४।०२६।२ प्रेतसंस्था मृताहश्च कर्मण्यभ्युदये नृप  
भ्प्_०७।१४।०२७।१ अथ देशान् प्रवक्ष्यामि धर्मादिश्रेयाअवहान्  
भ्प्_०७।१४।०२७।२ स वै पुण्यतमो देशः सत्पात्रं यत्र लभ्यते  
भ्प्_०७।१४।०२८।१ बिम्बं भगवतो यत्र सर्वमेतच् चराचरम्  
भ्प्_०७।१४।०२८।२ यत्र ह ब्राह्मणकुलं तपोविद्यादयान्वितम्  
भ्प्_०७।१४।०२९।१ यत्र यत्र हरेरर्चा स देशः श्रेयसां पदम्  
भ्प्_०७।१४।०२९।२ यत्र गङ्गादयो नद्यः पुराणेषु च विश्रुताः  
भ्प्_०७।१४।०३०।१ सरांसि पुष्करादीनि क्षेत्राण्यर्हाश्रितान्युत  
भ्प्_०७।१४।०३०।२ कुरुक्षेत्रं गयशिरः प्रयागः पुलहाश्रमः  
भ्प्_०७।१४।०३१।१ नैमिषं फाल्गुनं सेतुः प्रभासो ऽथ कुशस्थली  
भ्प्_०७।१४।०३१।२ वाराणसी मधुपुरी पम्पा बिन्दुसरस्तथा  
भ्प्_०७।१४।०३२।१ नारायणाश्रमो नन्दा सीतारामाश्रमादयः  
भ्प्_०७।१४।०३२।२ सर्वे कुलाचला राजन् महेन्द्रमलयादयः  
भ्प्_०७।१४।०३३।१ एते पुण्यतमा देशा हरेरर्चाश्रिताश्च ये  
भ्प्_०७।१४।०३३।२ एतान् देशान् निषेवेत श्रेयस्कामो ह्यभीक्ष्णशः  
भ्प्_०७।१४।०३३।३ धर्मो ह्यत्रेहितः पुंसां सहस्राधिफलोदयः  
भ्प्_०७।१४।०३४।१ पात्रं त्वत्र निरुक्तं वै कविभिः पात्रवित्तमैः  
भ्प्_०७।१४।०३४।२ हरिरेवैक उर्वीश यन्मयं वै चराचरम्  
भ्प्_०७।१४।०३५।१ देवर्ष्यर्हत्सु वै सत्सु तत्र ब्रह्मात्मजादिषु  
भ्प्_०७।१४।०३५।२ राजन् यदग्रपूजायां मतः पात्रतयाच्युतः  
भ्प्_०७।१४।०३६।१ जीवराशिभिराकीर्ण अण्डकोशाङ्घ्रिपो महान्  
भ्प्_०७।१४।०३६।२ तन्मूलत्वादच्युतेज्या सर्वजीवात्मतर्पणम्  
भ्प्_०७।१४।०३७।१ पुराण्यनेन सृष्टानि नृतिर्यगृषिदेवताः  
भ्प्_०७।१४।०३७।२ शेते जीवेन रूपेण पुरेषु पुरुषो ह्यसौ  
भ्प्_०७।१४।०३८।१ तेष्वेव भगवान् राजंस्तारतम्येन वर्तते  
भ्प्_०७।१४।०३८।२ तस्मात् पात्रं हि पुरुषो यावान् आत्मा यथेयते  
भ्प्_०७।१४।०३९।१ दृष्ट्वा तेषां मिथो नृणामवज्ञानात्मतां नृप  
भ्प्_०७।१४।०३९।२ त्रेतादिषु हरेरर्चा क्रियायै कविभिः कृता  
भ्प्_०७।१४।०४०।१ ततो ऽर्चायां हरिं केचित् संश्रद्धाय सपर्यया  
भ्प्_०७।१४।०४०।२ उपासत उपास्तापि नार्थदा पुरुषद्विषाम्  
भ्प्_०७।१४।०४१।१ पुरुषेष्वपि राजेन्द्र सुपात्रं ब्राह्मणं विदुः  
भ्प्_०७।१४।०४१।२ तपसा विद्यया तुष्ट्या धत्ते वेदं हरेस्तनुम्  
भ्प्_०७।१४।०४२।१ नन्वस्य ब्राह्मणा राजन् कृष्णस्य जगदात्मनः  
भ्प्_०७।१४।०४२।२ पुनन्तः पादरजसा त्रिलोकीं दैवतं महत्  
भ्प्_०७।१५।००१।० श्रीनारद उवाच  
भ्प्_०७।१५।००१।१ कर्मनिष्ठा द्विजाः केचित् तपोनिष्ठा नृपापरे  
भ्प्_०७।१५।००१।२ स्वाध्याये ऽन्ये प्रवचने केचन ज्ञानयोगयोः  
भ्प्_०७।१५।००२।१ ज्ञाननिष्ठाय देयानि कव्यान्यानन्त्यमिच्छता  
भ्प्_०७।१५।००२।२ दैवे च तदभावे स्यादितरेभ्यो यथार्हतः  
भ्प्_०७।१५।००३।१ द्वौ दैवे पितृकार्ये त्रीन् एकैकमुभयत्र वा  
भ्प्_०७।१५।००३।२ भोजयेत् सुसमृद्धो ऽपि श्राद्धे कुर्यान् न विस्तरम्  
भ्प्_०७।१५।००४।१ देशकालोचितश्रद्धा द्रव्यपात्रार्हणानि च  
भ्प्_०७।१५।००४।२ सम्यग् भवन्ति नैतानि विस्तरात् स्वजनार्पणात्  
भ्प्_०७।१५।००५।१ देशे काले च सम्प्राप्ते मुन्यन्नं हरिदैवतम्  
भ्प्_०७।१५।००५।२ श्रद्धया विधिवत् पात्रे न्यस्तं कामधुग् अक्षयम्  
भ्प्_०७।१५।००६।१ देवर्षिपितृभूतेभ्य आत्मने स्वजनाय च  
भ्प्_०७।१५।००६।२ अन्नं संविभजन् पश्येत् सर्वं तत् पुरुषात्मकम्  
भ्प्_०७।१५।००७।१ न दद्यादामिषं श्राद्धे न चाद्याद्धर्मतत्त्ववित्  
भ्प्_०७।१५।००७।२ मुन्यन्नैः स्यात् परा प्रीतिर्यथा न पशुहिंसया  
भ्प्_०७।१५।००८।१ नैतादृशः परो धर्मो नृणां सद्धर्ममिच्छताम्  
भ्प्_०७।१५।००८।२ न्यासो दण्डस्य भूतेषु मनोवाक्कायजस्य यः  
भ्प्_०७।१५।००९।१ एके कर्ममयान् यज्ञान् ज्ञानिनो यज्ञवित्तमाः  
भ्प्_०७।१५।००९।२ आत्मसंयमने ऽनीहा जुह्वति ज्ञानदीपिते  
भ्प्_०७।१५।०१०।१ द्रव्ययज्ञैर्यक्ष्यमाणं दृष्ट्वा भूतानि बिभ्यति  
भ्प्_०७।१५।०१०।२ एष माकरुणो हन्यादतज्ज्ञो ह्यसुतृप् ध्रुवम्  
भ्प्_०७।१५।०११।१ तस्माद्दैवोपपन्नेन मुन्यन्नेनापि धर्मवित्  
भ्प्_०७।१५।०११।२ सन्तुष्टो ऽहरहः कुर्यान् नित्यनैमित्तिकीः क्रियाः  
भ्प्_०७।१५।०१२।१ विधर्मः परधर्मश्च आभास उपमा छलः  
भ्प्_०७।१५।०१२।२ अधर्मशाखाः पञ्चेमा धर्मज्ञो ऽधर्मवत् त्यजेत्  
भ्प्_०७।१५।०१३।१ धर्मबाधो विधर्मः स्यात् परधर्मो ऽन्यचोदितः  
भ्प्_०७।१५।०१३।२ उपधर्मस्तु पाखण्डो दम्भो वा शब्दभिच् छलः  
भ्प्_०७।१५।०१४।१ यस्त्विच्छया कृतः पुम्भिराभासो ह्याश्रमात् पृथक्  
भ्प्_०७।१५।०१४।२ स्वभावविहितो धर्मः कस्य नेष्टः प्रशान्तये  
भ्प्_०७।१५।०१५।१ धर्मार्थमपि नेहेत यात्रार्थं वाधनो धनम्  
भ्प्_०७।१५।०१५।२ अनीहानीहमानस्य महाहेरिव वृत्तिदा  
भ्प्_०७।१५।०१६।१ सन्तुष्टस्य निरीहस्य स्वात्मारामस्य यत् सुखम्  
भ्प्_०७।१५।०१६।२ कुतस्तत् कामलोभेन धावतो ऽर्थेहया दिशः  
भ्प्_०७।१५।०१७।१ सदा सन्तुष्टमनसः सर्वाः शिवमया दिशः  
भ्प्_०७।१५।०१७।२ शर्कराकण्टकादिभ्यो यथोपानत्पदः शिवम्  
भ्प्_०७।१५।०१८।१ सन्तुष्टः केन वा राजन् न वर्तेतापि वारिणा  
भ्प्_०७।१५।०१८।२ औपस्थ्यजैह्व्यकार्पण्याद्गृहपालायते जनः  
भ्प्_०७।१५।०१९।१ असन्तुष्टस्य विप्रस्य तेजो विद्या तपो यशः  
भ्प्_०७।१५।०१९।२ स्रवन्तीन्द्रियलौल्येन ज्ञानं चैवावकीर्यते  
भ्प्_०७।१५।०२०।१ कामस्यान्तं हि क्षुत्तृड्भ्यां क्रोधस्यैतत् फलोदयात्  
भ्प्_०७।१५।०२०।२ जनो याति न लोभस्य जित्वा भुक्त्वा दिशो भुवः  
भ्प्_०७।१५।०२१।१ पण्डिता बहवो राजन् बहुज्ञाः संशयच्छिदः  
भ्प्_०७।१५।०२१।२ सदसस् पतयो ऽप्येके असन्तोषात् पतन्त्यधः  
भ्प्_०७।१५।०२२।१ असङ्कल्पाज् जयेत् कामं क्रोधं कामविवर्जनात्  
भ्प्_०७।१५।०२२।२ अर्थानर्थेक्षया लोभं भयं तत्त्वावमर्शनात्  
भ्प्_०७।१५।०२३।१ आन्वीक्षिक्या शोकमोहौ दम्भं महदुपासया  
भ्प्_०७।१५।०२३।२ योगान्तरायान् मौनेन हिंसां कामाद्यनीहया  
भ्प्_०७।१५।०२४।१ कृपया भूतजं दुःखं दैवं जह्यात् समाधिना  
भ्प्_०७।१५।०२४।२ आत्मजं योगवीर्येण निद्रां सत्त्वनिषेवया  
भ्प्_०७।१५।०२५।१ रजस्तमश्च सत्त्वेन सत्त्वं चोपशमेन च  
भ्प्_०७।१५।०२५।२ एतत् सर्वं गुरौ भक्त्या पुरुषो ह्यञ्जसा जयेत्  
भ्प्_०७।१५।०२६।१ यस्य साक्षाद्भगवति ज्ञानदीपप्रदे गुरौ  
भ्प्_०७।१५।०२६।२ मर्त्यासद्धीः श्रुतं तस्य सर्वं कुञ्जरशौचवत्  
भ्प्_०७।१५।०२७।१ एष वै भगवान् साक्षात् प्रधानपुरुषेश्वरः  
भ्प्_०७।१५।०२७।२ योगेश्वरैर्विमृग्याङ्घ्रिर्लोको यं मन्यते नरम्  
भ्प्_०७।१५।०२८।१ षड्वर्गसंयमैकान्ताः सर्वा नियमचोदनाः  
भ्प्_०७।१५।०२८।२ तदन्ता यदि नो योगान् आवहेयुः श्रमावहाः  
भ्प्_०७।१५।०२९।१ यथा वार्तादयो ह्यर्था योगस्यार्थं न बिभ्रति  
भ्प्_०७।१५।०२९।२ अनर्थाय भवेयुः स्म पूर्तमिष्टं तथासतः  
भ्प्_०७।१५।०३०।१ यश्चित्तविजये यत्तः स्यान् निःसङ्गो ऽपरिग्रहः  
भ्प्_०७।१५।०३०।२ एको विविक्तशरणो भिक्षुर्भैक्ष्यमिताशनः  
भ्प्_०७।१५।०३१।१ देशे शुचौ समे राजन् संस्थाप्यासनमात्मनः  
भ्प्_०७।१५।०३१।२ स्थिरं सुखं समं तस्मिन्नासीतर्ज्वङ्ग ओमिति  
भ्प्_०७।१५।०३२।१ प्राणापानौ सन्निरुन्ध्यात् पूरकुम्भकरेचकैः  
भ्प्_०७।१५।०३२।२ यावन् मनस्त्यजेत् कामान् स्वनासाग्रनिरीक्षणः  
भ्प्_०७।१५।०३३।१ यतो यतो निःसरति मनः कामहतं भ्रमत्  
भ्प्_०७।१५।०३३।२ ततस्तत उपाहृत्य हृदि रुन्ध्याच् छनैर्बुधः  
भ्प्_०७।१५।०३४।१ एवमभ्यस्यतश्चित्तं कालेनाल्पीयसा यतेः  
भ्प्_०७।१५।०३४।२ अनिशं तस्य निर्वाणं यात्यनिन्धनवह्निवत्  
भ्प्_०७।१५।०३५।१ कामादिभिरनाविद्धं प्रशान्ताखिलवृत्ति यत्  
भ्प्_०७।१५।०३५।२ चित्तं ब्रह्मसुखस्पृष्टं नैवोत्तिष्ठेत कर्हिचित्  
भ्प्_०७।१५।०३६।१ यः प्रव्रज्य गृहात् पूर्वं त्रिवर्गावपनात् पुनः  
भ्प्_०७।१५।०३६।२ यदि सेवेत तान् भिक्षुः स वै वान्ताश्यपत्रपः  
भ्प्_०७।१५।०३७।१ यैः स्वदेहः स्मृतो ऽनात्मा मर्त्यो विट्कृमिभस्मवत्  
भ्प्_०७।१५।०३७।२ त एनमात्मसात् कृत्वा श्लाघयन्ति ह्यसत्तमाः  
भ्प्_०७।१५।०३८।१ गृहस्थस्य क्रियात्यागो व्रतत्यागो वटोरपि  
भ्प्_०७।१५।०३८।२ तपस्विनो ग्रामसेवा भिक्षोरिन्द्रियलोलता  
भ्प्_०७।१५।०३९।१ आश्रमापसदा ह्येते खल्वाश्रमविडम्बनाः  
भ्प्_०७।१५।०३९।२ देवमायाविमूढांस्तान् उपेक्षेतानुकम्पया  
भ्प्_०७।१५।०४०।१ आत्मानं चेद्विजानीयात् परं ज्ञानधुताशयः  
भ्प्_०७।१५।०४०।२ किमिच्छन् कस्य वा हेतोर्देहं पुष्णाति लम्पटः  
भ्प्_०७।१५।०४१।१ आहुः शरीरं रथमिन्द्रियाणि हयान् अभीषून् मन इन्द्रियेशम्  
भ्प्_०७।१५।०४१।२ वर्त्मानि मात्रा धिषणां च सूतं सत्त्वं बृहद्बन्धुरमीशसृष्टम्  
भ्प्_०७।१५।०४२।१ अक्षं दशप्राणमधर्मधर्मौ चक्रे ऽभिमानं रथिनं च जीवम्  
भ्प्_०७।१५।०४२।२ धनुर्हि तस्य प्रणवं पठन्ति शरं तु जीवं परमेव लक्ष्यम्  
भ्प्_०७।१५।०४३।१ रागो द्वेषश्च लोभश्च शोकमोहौ भयं मदः  
भ्प्_०७।१५।०४३।२ मानो ऽवमानो ऽसूया च माया हिंसा च मत्सरः  
भ्प्_०७।१५।०४४।१ रजः प्रमादः क्षुन्निद्रा शत्रवस्त्वेवमादयः  
भ्प्_०७।१५।०४४।२ रजस्तमःप्रकृतयः सत्त्वप्रकृतयः क्वचित्  
भ्प्_०७।१५।०४५।१ यावन् नृकायरथमात्मवशोपकल्पं  
भ्प्_०७।१५।०४५।२ धत्ते गरिष्ठचरणार्चनया निशातम्  
भ्प्_०७।१५।०४५।३ ज्ञानासिमच्युतबलो दधदस्तशत्रुः  
भ्प्_०७।१५।०४५।४ स्वानन्दतुष्ट उपशान्त इदं विजह्यात्  
भ्प्_०७।१५।०४६।१ नोचेत् प्रमत्तमसदिन्द्रियवाजिसूता  
भ्प्_०७।१५।०४६।२ नीत्वोत्पथं विषयदस्युषु निक्षिपन्ति  
भ्प्_०७।१५।०४६।३ ते दस्यवः सहयसूतममुं तमो ऽन्धे  
भ्प्_०७।१५।०४६।४ संसारकूप उरुमृत्युभये क्षिपन्ति  
भ्प्_०७।१५।०४७।१ प्रवृत्तं च निवृत्तं च द्विविधं कर्म वैदिकम्  
भ्प्_०७।१५।०४७।२ आवर्तते प्रवृत्तेन निवृत्तेनाश्नुते ऽमृतम्  
भ्प्_०७।१५।०४८।१ हिंस्रं द्रव्यमयं काम्यमग्निहोत्राद्यशान्तिदम्  
भ्प्_०७।१५।०४८।२ दर्शश्च पूर्णमासश्च चातुर्मास्यं पशुः सुतः  
भ्प्_०७।१५।०४९।१ एतदिष्टं प्रवृत्ताख्यं हुतं प्रहुतमेव च  
भ्प्_०७।१५।०४९।२ पूर्तं सुरालयाराम कूपाजीव्यादिलक्षणम्  
भ्प्_०७।१५।०५०।१ द्रव्यसूक्ष्मविपाकश्च धूमो रात्रिरपक्षयः  
भ्प्_०७।१५।०५०।२ अयनं दक्षिणं सोमो दर्श ओषधिवीरुधः  
भ्प्_०७।१५।०५१।१ अन्नं रेत इति क्ष्मेश पितृयानं पुनर्भवः  
भ्प्_०७।१५।०५१।२ एकैकश्येनानुपूर्वं भूत्वा भूत्वेह जायते  
भ्प्_०७।१५।०५२।१ निषेकादिश्मशानान्तैः संस्कारैः संस्कृतो द्विजः  
भ्प्_०७।१५।०५२।२ इन्द्रियेषु क्रियायज्ञान् ज्ञानदीपेषु जुह्वति  
भ्प्_०७।१५।०५३।१ इन्द्रियाणि मनस्यूर्मौ वाचि वैकारिकं मनः  
भ्प्_०७।१५।०५३।२ वाचं वर्णसमाम्नाये तम्ॐकारे स्वरे न्यसेत्  
भ्प्_०७।१५।०५३।३ ॐकारं बिन्दौ नादे तं तं तु प्राणे महत्यमुम्  
भ्प्_०७।१५।०५४।१ अग्निः सूर्यो दिवा प्राह्णः शुक्लो राकोत्तरं स्वराट्  
भ्प्_०७।१५।०५४।२ विश्वो ऽथ तैजसः प्राज्ञस्तुर्य आत्मा समन्वयात्  
भ्प्_०७।१५।०५५।१ देवयानमिदं प्राहुर्भूत्वा भूत्वानुपूर्वशः  
भ्प्_०७।१५।०५५।२ आत्मयाज्युपशान्तात्मा ह्यात्मस्थो न निवर्तते  
भ्प्_०७।१५।०५६।१ य एते पितृदेवानामयने वेदनिर्मिते  
भ्प्_०७।१५।०५६।२ शास्त्रेण चक्षुषा वेद जनस्थो ऽपि न मुह्यति  
भ्प्_०७।१५।०५७।१ आदावन्ते जनानां सद्बहिरन्तः परावरम्  
भ्प्_०७।१५।०५७।२ ज्ञानं ज्ञेयं वचो वाच्यं तमो ज्योतिस्त्वयं स्वयम्  
भ्प्_०७।१५।०५८।१ आबाधितो ऽपि ह्याभासो यथा वस्तुतया स्मृतः  
भ्प्_०७।१५।०५८।२ दुर्घटत्वादैन्द्रियकं तद्वदर्थविकल्पितम्  
भ्प्_०७।१५।०५९।१ क्षित्यादीनामिहार्थानां छाया न कतमापि हि  
भ्प्_०७।१५।०५९।२ न सङ्घातो विकारो ऽपि न पृथङ् नान्वितो मृषा  
भ्प्_०७।१५।०६०।१ धातवो ऽवयवित्वाच् च तन्मात्रावयवैर्विना  
भ्प्_०७।१५।०६०।२ न स्युर्ह्यसत्यवयविन्यसन्नवयवो ऽन्ततः  
भ्प्_०७।१५।०६१।१ स्यात् सादृश्यभ्रमस्तावद्विकल्पे सति वस्तुनः  
भ्प्_०७।१५।०६१।२ जाग्रत्स्वापौ यथा स्वप्ने तथा विधिनिषेधता  
भ्प्_०७।१५।०६२।१ भावाद्वैतं क्रियाद्वैतं द्रव्याद्वैतं तथात्मनः  
भ्प्_०७।१५।०६२।२ वर्तयन् स्वानुभूत्येह त्रीन् स्वप्नान् धुनुते मुनिः  
भ्प्_०७।१५।०६३।१ कार्यकारणवस्त्वैक्य दर्शनं पटतन्तुवत्  
भ्प्_०७।१५।०६३।२ अवस्तुत्वाद्विकल्पस्य भावाद्वैतं तदुच्यते  
भ्प्_०७।१५।०६४।१ यद्ब्रह्मणि परे साक्षात् सर्वकर्मसमर्पणम्  
भ्प्_०७।१५।०६४।२ मनोवाक्तनुभिः पार्थ क्रियाद्वैतं तदुच्यते  
भ्प्_०७।१५।०६५।१ आत्मजायासुतादीनामन्येषां सर्वदेहिनाम्  
भ्प्_०७।१५।०६५।२ यत् स्वार्थकामयोरैक्यं द्रव्याद्वैतं तदुच्यते  
भ्प्_०७।१५।०६६।१ यद्यस्य वानिषिद्धं स्याद्येन यत्र यतो नृप  
भ्प्_०७।१५।०६६।२ स तेनेहेत कार्याणि नरो नान्यैरनापदि  
भ्प्_०७।१५।०६७।१ एतैरन्यैश्च वेदोक्तैर्वर्तमानः स्वकर्मभिः  
भ्प्_०७।१५।०६७।२ गृहे ऽप्यस्य गतिं यायाद्राजंस्तद्भक्तिभाङ् नरः  
भ्प्_०७।१५।०६८।१ यथा हि यूयं नृपदेव दुस्त्यजाद् आपद्गणादुत्तरतात्मनः प्रभोः  
भ्प्_०७।१५।०६८।२ यत्पादपङ्केरुहसेवया भवान् अहारषीन् निर्जितदिग्गजः क्रतून्  
भ्प्_०७।१५।०६९।१ अहं पुराभवं कश्चिद्गन्धर्व उपबर्हणः  
भ्प्_०७।१५।०६९।२ नाम्नातीते महाकल्पे गन्धर्वाणां सुसम्मतः  
भ्प्_०७।१५।०७०।१ रूपपेशलमाधुर्य सौगन्ध्यप्रियदर्शनः  
भ्प्_०७।१५।०७०।२ स्त्रीणां प्रियतमो नित्यं मत्तः स्वपुरलम्पटः  
भ्प्_०७।१५।०७१।१ एकदा देवसत्रे तु गन्धर्वाप्सरसां गणाः  
भ्प्_०७।१५।०७१।२ उपहूता विश्वसृग्भिर्हरिगाथोपगायने  
भ्प्_०७।१५।०७२।१ अहं च गायंस्तद्विद्वान् स्त्रीभिः परिवृतो गतः  
भ्प्_०७।१५।०७२।२ ज्ञात्वा विश्वसृजस्तन् मे हेलनं शेपुरोजसा  
भ्प्_०७।१५।०७२।३ याहि त्वं शूद्रतामाशु नष्टश्रीः कृतहेलनः  
भ्प्_०७।१५।०७३।१ तावद्दास्यामहं जज्ञे तत्रापि ब्रह्मवादिनाम्  
भ्प्_०७।१५।०७३।२ शुश्रूषयानुषङ्गेण प्राप्तो ऽहं ब्रह्मपुत्रताम्  
भ्प्_०७।१५।०७४।१ धर्मस्ते गृहमेधीयो वर्णितः पापनाशनः  
भ्प्_०७।१५।०७४।२ गृहस्थो येन पदवीमञ्जसा न्यासिनामियात्  
भ्प्_०७।१५।०७५।१ यूयं नृलोके बत भूरिभागा लोकं पुनाना मुनयो ऽभियन्ति  
भ्प्_०७।१५।०७५।२ येषां गृहान् आवसतीति साक्षाद् गूढं परं ब्रह्म मनुष्यलिङ्गम्  
भ्प्_०७।१५।०७६।१ स वा अयं ब्रह्म महद्विमृग्य कैवल्यनिर्वाणसुखानुभूतिः  
भ्प्_०७।१५।०७६।२ प्रियः सुहृद्वः खलु मातुलेय आत्मार्हणीयो विधिकृद्गुरुश्च  
भ्प्_०७।१५।०७७।१ न यस्य साक्षाद्भवपद्मजादिभी रूपं धिया वस्तुतयोपवर्णितम्  
भ्प्_०७।१५।०७७।२ मौनेन भक्त्योपशमेन पूजितः प्रसीदतामेष स सात्वतां पतिः  
भ्प्_०७।१५।०७८।० श्रीशुक उवाच  
भ्प्_०७।१५।०७८।१ इति देवर्षिणा प्रोक्तं निशम्य भरतर्षभः  
भ्प्_०७।१५।०७८।२ पूजयामास सुप्रीतः कृष्णं च प्रेमविह्वलः  
भ्प्_०७।१५।०७९।१ कृष्णपार्थावुपामन्त्र्य पूजितः प्रययौ मुनिः  
भ्प्_०७।१५।०७९।२ श्रुत्वा कृष्णं परं ब्रह्म पार्थः परमविस्मितः  
भ्प्_०७।१५।०८०।१ इति दाक्षायिणीनां ते पृथग् वंशा प्रकीर्तिताः  
भ्प्_०७।१५।०८०।२ देवासुरमनुष्याद्या लोका यत्र चराचराः  

