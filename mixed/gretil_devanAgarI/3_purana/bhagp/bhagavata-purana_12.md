---
title: Bhagavata-Purana 12

---
## Intro

Bhagavata-Purana 12  

Bhagavata-Purana 12  
Input by ...  

## पाठः

भ्प्_१२।०१।००१।० श्री-शुक उवाच  
भ्प्_१२।०१।००१।१ यो ऽन्त्यः पुरञ्जयो नाम भविष्यो बारहद्रथः  
भ्प्_१२।०१।००१।३ तस्यामात्यस् तु शुनको हत्वा स्वामिनम् आत्म-जम्  
भ्प्_१२।०१।००२।१ प्रद्योत-सञ्ज्ञं राजानं कर्ता यत्-पालकः सुतः  
भ्प्_१२।०१।००२।३ विशाखयूपस् तत्-पुत्रो भविता राजकस् ततः  
भ्प्_१२।०१।००३।१ नन्दिवर्धनस् तत्-पुत्रः पञ्च प्रद्योतना इमे  
भ्प्_१२।०१।००३।३ अष्ट-त्रिंशोत्तर-शतं भोक्ष्यन्ति पृथिवीं नृपाः  
भ्प्_१२।०१।००४।१ शिशुनागस् ततो भाव्यः काकवर्णस् तु तत्-सुतः  
भ्प्_१२।०१।००४।३ क्षेमधर्मा तस्य सुतः क्षेत्रज्ञः क्षेमधर्म-जः  
भ्प्_१२।०१।००५।१ विधिसारः सुतस् तस्या- जातशत्रुर् भविष्यति  
भ्प्_१२।०१।००५।३ दर्भकस् तत्-सुतो भावी दर्भकस्याजयः स्मृतः  
भ्प्_१२।०१।००६।१ नन्दिवर्धन आजेयो महानन्दिः सुतस् ततः  
भ्प्_१२।०१।००६।३ शिशुनागा दशैवैते सष्ट्य्-उत्तर-शत-त्रयम्  
भ्प्_१२।०१।००७।१ समा भोक्ष्यन्ति पृथिवीं कुरु-श्रेष्ठ कलौ नृपाः  
भ्प्_१२।०१।००७।३ महानन्दि-सुतो राजन् शूद्रा-गर्भोद्भवो बली  
भ्प्_१२।०१।००८।१ महापद्म-पतिः कश्चिन् नन्दः क्षत्र-विनाश-कृत्  
भ्प्_१२।०१।००८।३ ततो नृपा भविष्यन्ति शूद्र-प्रायास् त्व् अधार्मिकाः  
भ्प्_१२।०१।००९।१ स एक-च्छत्रां पृथिवीम् अनुल्लङ्घित-शासनः  
भ्प्_१२।०१।००९।३ शासिष्यति महापद्मो द्वितीय इव भार्गवः  
भ्प्_१२।०१।०१०।१ तस्य चाष्टौ भविष्यन्ति सुमाल्य-प्रमुखाः सुताः  
भ्प्_१२।०१।०१०।३ य इमां भोक्ष्यन्ति महीं राजानश् च शतं समाः  
भ्प्_१२।०१।०११।१ नव नन्दान् द्विजः कश्चित् प्रपन्नान् उद्धरिष्यति  
भ्प्_१२।०१।०११।३ तेषां अभावे जगतीं मौर्या भोक्ष्यन्ति वै कलौ  
भ्प्_१२।०१।०१२।१ स एव चन्द्रगुप्तं वै द्विजो राज्ये ऽभिषेक्ष्यति  
भ्प्_१२।०१।०१२।३ तत्-सुतो वारिसारस् तु ततश् चाशोकवर्धनः  
भ्प्_१२।०१।०१३।१ सुयशा भविता तस्य सङ्गतः सुयशः-सुतः  
भ्प्_१२।०१।०१३।३ शालिशूकस् ततस् तस्य सोमशर्मा भविष्यति  
भ्प्_१२।०१।०१३।५ शतधन्वा ततस् तस्य भविता तद्-बृहद्रथः  
भ्प्_१२।०१।०१४।१ मौर्या ह्य् एते दश नृपाः सप्त-त्रिंशच्-छतोत्तरम्  
भ्प्_१२।०१।०१४।३ समा भोक्ष्यन्ति पृथिवीं कलौ कुरु-कुलोद्वह  
भ्प्_१२।०१।०१५।१ अग्निमित्रस् ततस् तस्मात् सुज्येष्ठो भविता ततः  
भ्प्_१२।०१।०१५।३ वसुमित्रो भद्रकश् च पुलिन्दो भविता सुतः  
भ्प्_१२।०१।०१६।१ ततो घोषः सुतस् तस्माद् वज्रमित्रो भविष्यति  
भ्प्_१२।०१।०१६।३ ततो भागवतस् तस्माद् देवभूतिः कुरूद्वह  
भ्प्_१२।०१।०१७।१ शुङ्गा दशैते भोक्ष्यन्ति भूमिं वर्ष-शताधिकम्  
भ्प्_१२।०१।०१७।३ ततः काण्वान् इयं भूमिर् यास्यत्य् अल्प-गुणान् नृप  
भ्प्_१२।०१।०१८।१ शुङ्गं हत्वा देवभूतिं काण्वो ऽमात्यस् तु कामिनम्  
भ्प्_१२।०१।०१८।३ स्वयं करिष्यते राज्यं वसुदेवो महा-मतिः  
भ्प्_१२।०१।०१९।१ तस्य पुत्रस् तु भूमित्रस् तस्य नारायणः सुतः  
भ्प्_१२।०१।०१९।३ काण्वायना इमे भूमिं चत्वारिंशच् च पञ्च च  
भ्प्_१२।०१।०१९।५ शतानि त्रीणि भोक्ष्यन्ति वर्षाणां च कलौ युगे  
भ्प्_१२।०१।०२०।१ हत्वा काण्वं सुशर्माणं तद्-भृत्यो वृषलो बली  
भ्प्_१२।०१।०२०।३ गां भोक्ष्यत्य् अन्ध्र-जातीयः कञ्चित् कालम् असत्तमः  
भ्प्_१२।०१।०२१।१ कृष्ण-नामाथ तद्-भ्राता भविता पृथिवी-पतिः  
भ्प्_१२।०१।०२१।३ श्री-शान्तकर्णस् तत्-पुत्रः पौर्णमासस् तु तत्-सुतः  
भ्प्_१२।०१।०२२।१ लम्बोदरस् तु तत्-पुत्रस् तस्माच् चिबिलको नृपः  
भ्प्_१२।०१।०२२।३ मेघस्वातिश् चिबिलकाद् अटमानस् तु तस्य च  
भ्प्_१२।०१।०२३।१ अनिष्टकर्मा हालेयस् तलकस् तस्य चात्म-जः  
भ्प्_१२।०१।०२३।३ पुरीषभीरुस् तत्-पुत्रस् ततो राजा सुनन्दनः  
भ्प्_१२।०१।०२४।१ चकोरो बहवो यत्र शिवस्वातिर् अरिन्-दमः  
भ्प्_१२।०१।०२४।३ तस्यापि गोमती पुत्रः पुरीमान् भविता ततः  
भ्प्_१२।०१।०२५।१ मेदशिराः शिवस्कन्दो यज्ञश्रीस् तत्-सुतस् ततः  
भ्प्_१२।०१।०२५।३ विजयस् तत्-सुतो भाव्यश् चन्द्रविज्ञः स-लोमधिः  
भ्प्_१२।०१।०२६।१ एते त्रिंशन् नृपतयश् चत्वार्य् अब्द-शतानि च  
भ्प्_१२।०१।०२७।३ षट्-पञ्चाशच् च पृथिवीं भोक्ष्यन्ति कुरु-नन्दन  
भ्प्_१२।०१।०२७।१ सप्ताभीरा आवभृत्या दश गर्दभिनो नृपाः  
भ्प्_१२।०१।०२७।३ कङ्काः षोडश भू-पाला भविष्यन्त्य् अति-लोलुपाः  
भ्प्_१२।०१।०२८।१ ततो ऽष्टौ यवना भाव्याश् चतुर्दश तुरुष्ककाः  
भ्प्_१२।०१।०२८।३ भूयो दश गुरुण्डाश् च मौला एकादशैव तु  
भ्प्_१२।०१।०२९।१ एते भोक्ष्यन्ति पृथिवीं दश वर्ष-शतानि च  
भ्प्_१२।०१।०२९।३ नवाधिकां च नवतिं मौला एकादश क्षितिम्  
भ्प्_१२।०१।०३०।१ भोक्ष्यन्त्य् अब्द-शतान्य् अङ्ग त्रीणि तैः संस्थिते ततः  
भ्प्_१२।०१।०३०।३ किलकिलायां नृपतयो भूतनन्दो ऽथ वङ्गिरिः  
भ्प्_१२।०१।०३१।१ शिशुनन्दिश् च तद्-भ्राता यशोनन्दिः प्रवीरकः  
भ्प्_१२।०१।०३१।३ इत्य् एते वै वर्ष-शतं भविष्यन्त्य् अधिकानि षट्  
भ्प्_१२।०१।०३२।१ तेषां त्रयोदश सुता भवितारश् च बाह्लिकाः  
भ्प्_१२।०१।०३२।३ पुष्पमित्रो ऽथ राजन्यो दुर्मित्रो ऽस्य तथैव च  
भ्प्_१२।०१।०३३।१ एक-काला इमे भू-पाः सप्तान्ध्राः सप्त कौशलाः  
भ्प्_१२।०१।०३३।३ विदूर-पतयो भाव्या निषधास् तत एव हि  
भ्प्_१२।०१।०३४।१ मागधानां तु भविता विश्वस्फूर्जिः पुरञ्जयः  
भ्प्_१२।०१।०३४।३ करिष्यत्य् अपरो वर्णान् पुलिन्द-यदु-मद्रकान्  
भ्प्_१२।०१।०३५।१ प्रजाश् चाब्रह्म-भूयिष्ठाः स्थापयिष्यति दुर्मतिः  
भ्प्_१२।०१।०३५।३ वीर्यवान् क्षत्रम् उत्साद्य पद्मवत्यां स वै पुरि  
भ्प्_१२।०१।०३५।५ अनु-गङ्गम् आ-प्रयागं गुप्तां भोक्ष्यति मेदिनीम्  
भ्प्_१२।०१।०३६।१ सौराष्ट्रावन्त्य्-आभीराश् च शूरा अर्बुद-मालवाः  
भ्प्_१२।०१।०३६।३ व्रात्या द्विजा भविष्यन्ति शूद्र-प्राया जनाधिपाः  
भ्प्_१२।०१।०३७।१ सिन्धोस् तटं चन्द्रभागां कौन्तीं काश्मीर-मण्डलम्  
भ्प्_१२।०१।०३७।३ भोक्ष्यन्ति शूद्रा व्रात्याद्या म्लेच्छाश् चाब्रह्म-वर्चसः  
भ्प्_१२।०१।०३८।१ तुल्य-काला इमे राजन् म्लेच्छ-प्रायाश् च भू-भृतः  
भ्प्_१२।०१।०३८।३ एते ऽधर्मानृत-पराः फल्गु-दास् तीव्र-मन्यवः  
भ्प्_१२।०१।०३९।१ स्त्री-बाल-गो-द्विज-घ्नाश् च पर-दार-धनादृताः  
भ्प्_१२।०१।०३९।३ उदितास्त-मित-प्राया अल्प-सत्त्वाल्पकायुषः  
भ्प्_१२।०१।०४०।१ असंस्कृताः क्रिया-हीना रजसा तमसावृताः  
भ्प्_१२।०१।०४०।३ प्रजास् ते भक्षयिष्यन्ति म्लेच्छा राजन्य-रूपिणः  
भ्प्_१२।०१।०४१।१ तन्-नाथास् ते जनपदास् तच्-छीलाचार-वादिनः  
भ्प्_१२।०१।०४१।३ अन्योन्यतो राजभिश् च क्षयं यास्यन्ति पीडिताः  
भ्प्_१२।०२।००१।० श्री-शुक उवाच  
भ्प्_१२।०२।००१।१ ततश् चानु-दिनं धर्मः सत्यं शौचं क्षमा दया  
भ्प्_१२।०२।००१।३ कालेन बलिना राजन् नङ्क्ष्यत्य् आयुर् बलं स्मृतिः  
भ्प्_१२।०२।००२।१ वित्तम् एव कलौ नॄणां जन्माचार-गुणोदयः  
भ्प्_१२।०२।००२।३ धर्म-न्याय-व्यवस्थायां कारणं बलम् एव हि  
भ्प्_१२।०२।००३।१ दाम्पत्ये ऽभिरुचिर् हेतुर् मायैव व्यावहारिके  
भ्प्_१२।०२।००३।३ स्त्रीत्वे पुंस्त्वे च हि रतिर् विप्रत्वे सूत्रम् एव हि  
भ्प्_१२।०२।००४।१ लिङ्गं एवाश्रम-ख्याताव् अन्योन्यापत्ति-कारणम्  
भ्प्_१२।०२।००४।३ अवृत्त्या न्याय-दौर्बल्यं पाण्डित्ये चापलं वचः  
भ्प्_१२।०२।००५।१ अनाढ्यतैवासाधुत्वे साधुत्वे दम्भ एव तु  
भ्प्_१२।०२।००५।३ स्वीकार एव चोद्वाहे स्नानम् एव प्रसाधनम्  
भ्प्_१२।०२।००६।१ दूरे वार्य्-अयनं तीर्थं लावण्यं केश-धारणम्  
भ्प्_१२।०२।००६।३ उदरं-भरता स्वार्थः सत्यत्वे धार्ष्ट्यम् एव हि  
भ्प्_१२।०२।००६।५ दाक्ष्यं कुटुम्ब-भरणं यशो ऽर्थे धर्म-सेवनम्  
भ्प्_१२।०२।००७।१ एवं प्रजाभिर् दुष्टाभिर् आकीर्णे क्षिति-मण्डले  
भ्प्_१२।०२।००७।३ ब्रह्म-विट्-क्षत्र-शूद्राणां यो बली भविता नृपः  
भ्प्_१२।०२।००८।१ प्रजा हि लुब्धै राजन्यैर् निर्घृणैर् दस्यु-धर्मभिः  
भ्प्_१२।०२।००८।३ आच्छिन्न-दार-द्रविणा यास्यन्ति गिरि-काननम्  
भ्प्_१२।०२।००९।१ शाक-मूलामिष-क्षौद्र- फल-पुष्पाष्टि-भोजनाः  
भ्प्_१२।०२।००९।३ अनावृष्ट्या विनङ्क्ष्यन्ति दुर्भिक्ष-कर-पीडिताः  
भ्प्_१२।०२।०१०।१ शीत-वातातप-प्रावृड्- हिमैर् अन्योन्यतः प्रजाः  
भ्प्_१२।०२।०१०।३ क्षुत्-तृड्भ्यां व्याधिभिश् चैव सन्तप्स्यन्ते च चिन्तया  
भ्प्_१२।०२।०११।१ त्रिंशद् विंशति वर्षाणि  
भ्प्_१२।०२।०११।२ परमायुः कलौ नृणाम्  
भ्प्_१२।०२।०१२।१ क्षीयमाणेषु देहेषु देहिनां कलि-दोषतः  
भ्प्_१२।०२।०१२।३ वर्णाश्रमवतां धर्मे नष्टे वेद-पथे नृणाम्  
भ्प्_१२।०२।०१३।१ पाषण्ड-प्रचुरे धर्मे दस्यु-प्रायेषु राजसु  
भ्प्_१२।०२।०१३।३ चौर्यानृत-वृथा-हिंसा- नाना-वृत्तिषु वै नृषु  
भ्प्_१२।०२।०१४।१ शूद्र-प्रायेषु वर्णेषु च्छाग-प्रायासु धेनुषु  
भ्प्_१२।०२।०१४।३ गृह-प्रायेष्व् आश्रमेषु यौन-प्रायेषु बन्धुषु  
भ्प्_१२।०२।०१५।१ अणु-प्रायास्व् ओषधीषु शमी-प्रायेषु स्थास्नुषु  
भ्प्_१२।०२।०१५।३ विद्युत्-प्रायेषु मेघेषु शून्य-प्रायेषु सद्मसु  
भ्प्_१२।०२।०१६।१ इत्थं कलौ गत-प्राये जनेषु खर-धर्मिषु  
भ्प्_१२।०२।०१६।३ धर्म-त्राणाय सत्त्वेन भगवान् अवतरिष्यति  
भ्प्_१२।०२।०१७।१ चराचर-गुरोर् विष्णोर् ईश्वरस्याखिलात्मनः  
भ्प्_१२।०२।०१७।३ धर्म-त्राणाय साधूनां जन्म कर्मापनुत्तये  
भ्प्_१२।०२।०१८।१ शम्भल-ग्राम-मुख्यस्य ब्राह्मणस्य महात्मनः  
भ्प्_१२।०२।०१८।३ भवने विष्णुयशसः कल्किः प्रादुर्भविष्यति  
भ्प्_१२।०२।०१९।१ अश्वम् आशु-गम् आरुह्य देवदत्तं जगत्-पतिः  
भ्प्_१२।०२।०१९।३ असिनासाधु-दमनम् अष्टैश्वर्य-गुणान्वितः  
भ्प्_१२।०२।०२०।१ विचरन्न् आशुना क्षौण्यां हयेनाप्रतिम-द्युतिः  
भ्प्_१२।०२।०२०।३ नृप-लिङ्ग-च्छदो दस्यून् कोटिशो निहनिष्यति  
भ्प्_१२।०२।०२१।१ अथ तेषां भविष्यन्ति मनांसि विशदानि वै  
भ्प्_१२।०२।०२१।३ वासुदेवाङ्ग-रागाति- पुण्य-गन्धानिल-स्पृशाम्  
भ्प्_१२।०२।०२१।५ पौर-जानपदानां वै हतेष्व् अखिल-दस्युषु  
भ्प्_१२।०२।०२२।१ तेषां प्रजा-विसर्गश् च स्थविष्ठः सम्भविष्यति  
भ्प्_१२।०२।०२२।३ वासुदेवे भगवति सत्त्व-मूर्तौ हृदि स्थिते  
भ्प्_१२।०२।०२३।१ यदावतीर्णो भगवान् कल्किर् धर्म-पतिर् हरिः  
भ्प्_१२।०२।०२३।३ कृतं भविष्यति तदा प्रजा-सूतिश् च सात्त्विकी  
भ्प्_१२।०२।०२४।१ यदा चन्द्रश् च सूर्यश् च तथा तिष्य-बृहस्पती  
भ्प्_१२।०२।०२४।३ एक-राशौ समेष्यन्ति भविष्यति तदा कृतम्  
भ्प्_१२।०२।०२५।१ ये ऽतीता वर्तमाना ये भविष्यन्ति च पार्थिवाः  
भ्प्_१२।०२।०२५।३ ते त उद्देशतः प्रोक्ता वंशीयाः सोम-सूर्ययोः  
भ्प्_१२।०२।०२६।१ आरभ्य भवतो जन्म यावन् नन्दाभिषेचनम्  
भ्प्_१२।०२।०२६।३ एतद् वर्ष-सहस्रं तु शतं पञ्चदशोत्तरम्  
भ्प्_१२।०२।०२७।१ सप्तर्षीणां तु यौ पूर्वौ दृश्येते उदितौ दिवि  
भ्प्_१२।०२।०२७।३ तयोस् तु मध्ये नक्षत्रं दृश्यते यत् समं निशि  
भ्प्_१२।०२।०२८।१ तेनैव ऋषयो युक्तास् तिष्ठन्त्य् अब्द-शतं नृणाम्  
भ्प्_१२।०२।०२८।३ ते त्वदीये द्विजाः काल अधुना चाश्रिता मघाः  
भ्प्_१२।०२।०२९।१ विष्णोर् भगवतो भानुः कृष्णाख्यो ऽसौ दिवं गतः  
भ्प्_१२।०२।०२९।३ तदाविशत् कलिर् लोकं पापे यद् रमते जनः  
भ्प्_१२।०२।०३०।१ यावत् स पाद-पद्माभ्यां स्पृशन् आस्ते रमा-पतिः  
भ्प्_१२।०२।०३०।३ तावत् कलिर् वै पृथिवीं पराक्रन्तुं न चाशकत्  
भ्प्_१२।०२।०३१।१ यदा देवर्षयः सप्त मघासु विचरन्ति हि  
भ्प्_१२।०२।०३१।३ तदा प्रवृत्तस् तु कलिर् द्वादशाब्द-शतात्मकः  
भ्प्_१२।०२।०३२।१ यदा मघाभ्यो यास्यन्ति पूर्वाषाढां महर्षयः  
भ्प्_१२।०२।०३२।३ तदा नन्दात् प्रभृत्य् एष कलिर् वृद्धिं गमिष्यति  
भ्प्_१२।०२।०३३।१ यस्मिन् कृष्णो दिवं यातस् तस्मिन्न् एव तदाहनि  
भ्प्_१२।०२।०३३।३ प्रतिपन्नं कलि-युगम् इति प्राहुः पुरा-विदः  
भ्प्_१२।०२।०३४।१ दिव्याब्दानां सहस्रान्ते चतुर्थे तु पुनः कृतम्  
भ्प्_१२।०२।०३४।३ भविष्यति तदा नॄणां मन आत्म-प्रकाशकम्  
भ्प्_१२।०२।०३५।१ इत्य् एष मानवो वंशो यथा सङ्ख्यायते भुवि  
भ्प्_१२।०२।०३५।३ तथा विट्-शूद्र-विप्राणां तास् ता ज्ञेया युगे युगे  
भ्प्_१२।०२।०३६।१ एतेषां नाम-लिङ्गानां पुरुषाणां महात्मनाम्  
भ्प्_१२।०२।०३६।३ कथा-मात्रावशिष्टानां कीर्तिर् एव स्थिता भुवि  
भ्प्_१२।०२।०३७।१ देवापिः शान्तनोर् भ्राता मरुश् चेक्ष्वाकु-वंश-जः  
भ्प्_१२।०२।०३७।३ कलाप-ग्राम आसाते महा-योग-बलान्वितौ  
भ्प्_१२।०२।०३८।१ ताव् इहैत्य कलेर् अन्ते वासुदेवानुशिक्षितौ  
भ्प्_१२।०२।०३८।३ वर्णाश्रम-युतं धर्मं पूर्व-वत् प्रथयिष्यतः  
भ्प्_१२।०२।०३९।१ कृतं त्रेता द्वापरं च कलिश् चेति चतुर्-युगम्  
भ्प्_१२।०२।०३९।३ अनेन क्रम-योगेन भुवि प्राणिषु वर्तते  
भ्प्_१२।०२।०४०।१ राजन्न् एते मया प्रोक्ता नर-देवास् तथापरे  
भ्प्_१२।०२।०४०।३ भूमौ ममत्वं कृत्वान्ते हित्वेमां निधनं गताः  
भ्प्_१२।०२।०४१।१ कृमि-विड्-भस्म-सञ्ज्ञान्ते राज-नाम्नो ऽपि यस्य च  
भ्प्_१२।०२।०४१।३ भूत-ध्रुक् तत्-कृते स्वार्थं किं वेद निरयो यतः  
भ्प्_१२।०२।०४२।१ कथं सेयम् अखण्डा भूः पूर्वैर् मे पुरुषैर् धृता  
भ्प्_१२।०२।०४२।३ मत्-पुत्रस्य च पौत्रस्य मत्-पूर्वा वंश-जस्य वा  
भ्प्_१२।०२।०४३।१ तेजो-ऽब्-अन्न-मयं कायं गृहीत्वात्मतयाबुधाः  
भ्प्_१२।०२।०४३।३ महीं ममतया चोभौ हित्वान्ते ऽदर्शनं गताः  
भ्प्_१२।०२।०४४।१ ये ये भू-पतयो राजन् भुञ्जते भुवम् ओजसा  
भ्प्_१२।०२।०४४।३ कालेन ते कृताः सर्वे कथा-मात्राः कथासु च  
भ्प्_१२।०३।००१।० श्री-शुक उवाच  
भ्प्_१२।०३।००१।१ दृष्ट्वात्मनि जये व्यग्रान् नृपान् हसति भूर् इयम्  
भ्प्_१२।०३।००१।३ अहो मा विजिगीषन्ति मृत्योः क्रीडनका नृपाः  
भ्प्_१२।०३।००२।१ काम एष नरेन्द्राणां मोघः स्याद् विदुषाम् अपि  
भ्प्_१२।०३।००२।३ येन फेनोपमे पिण्डे ये ऽति-विश्रम्भिता नृपाः  
भ्प्_१२।०३।००३।१ पूर्वं निर्जित्य षड्-वर्गं जेष्यामो राज-मन्त्रिणः  
भ्प्_१२।०३।००३।३ ततः सचिव-पौराप्त- करीन्द्रान् अस्य कण्टकान्  
भ्प्_१२।०३।००४।१ एवं क्रमेण जेष्यामः पृथ्वीं सागर-मेखलाम्  
भ्प्_१२।०३।००४।३ इत्य् आशा-बद्ध-हृदया न पश्यन्त्य् अन्तिके ऽन्तकम्  
भ्प्_१२।०३।००५।१ समुद्रावरणां जित्वा मां विशन्त्य् अब्धिम् ओजसा  
भ्प्_१२।०३।००५।३ कियद् आत्म-जयस्यैतन् मुक्तिर् आत्म-जये फलम्  
भ्प्_१२।०३।००६।१ यां विसृज्यैव मनवस् तत्-सुताश् च कुरूद्वह  
भ्प्_१२।०३।००६।३ गता यथागतं युद्धे तां मां जेष्यन्त्य् अबुद्धयः  
भ्प्_१२।०३।००७।१ मत्-कृते पितृ-पुत्राणां भ्रातृणां चापि विग्रहः  
भ्प्_१२।०३।००७।३ जायते ह्य् असतां राज्ये ममता-बद्ध-चेतसाम्  
भ्प्_१२।०३।००८।१ ममैवेयं मही कृत्स्ना न ते मूढेति वादिनः  
भ्प्_१२।०३।००८।३ स्पर्धमाना मिथो घ्नन्ति म्रियन्ते मत्-कृते नृपाः  
भ्प्_१२।०३।००९।१ पृथुः पुरूरवा गाधिर् नहुषो भरतो ऽर्जुनः  
भ्प्_१२।०३।००९।३ मान्धाता सगरो रामः खट्वाङ्गो धुन्धुहा रघुः  
भ्प्_१२।०३।०१०।१ तृणबिन्दुर् ययातिश् च शर्यातिः शन्तनुर् गयः  
भ्प्_१२।०३।०१०।३ भगीरथः कुवलयाश्वः ककुत्स्थो नैषधो नृगः  
भ्प्_१२।०३।०११।१ हिरण्यकशिपुर् वृत्रो रावणो लोक-रावणः  
भ्प्_१२।०३।०११।३ नमुचिः शम्बरो भौमो हिरण्याक्षो ऽथ तारकः  
भ्प्_१२।०३।०१२।१ अन्ये च बहवो दैत्या राजानो ये महेश्वराः  
भ्प्_१२।०३।०१२।३ सर्वे सर्व-विदः शूराः सर्वे सर्व-जितो ऽजिताः  
भ्प्_१२।०३।०१३।१ ममतां मय्य् अवर्तन्त कृत्वोच्चैर् मर्त्य-धर्मिणः  
भ्प्_१२।०३।०१३।३ कथावशेषाः कालेन ह्य् अकृतार्थाः कृता विभो  
भ्प्_१२।०३।०१४।१ कथा इमास् ते कथिता महीयसां विताय लोकेषु यशः परेयुषाम्  
भ्प्_१२।०३।०१४।३ विज्ञान-वैराग्य-विवक्षया विभो वचो-विभूतीर् न तु पारमार्थ्यम्  
भ्प्_१२।०३।०१५।१ यस् तूत्तमः-श्लोक-गुणानुवादः सङ्गीयते ऽभीक्ष्णम् अमङ्गल-घ्नः  
भ्प्_१२।०३।०१५।३ तम् एव नित्यं शृणुयाद् अभीक्ष्णं कृष्णे ऽमलां भक्तिम् अभीप्समानः  
भ्प्_१२।०३।०१६।० श्री-राजोवाच  
भ्प्_१२।०३।०१६।१ केनोपायेन भगवन् कलेर् दोषान् कलौ जनाः  
भ्प्_१२।०३।०१६।३ विधमिष्यन्त्य् उपचितांस् तन् मे ब्रूहि यथा मुने  
भ्प्_१२।०३।०१७।१ युगानि युग-धर्मांश् च मानं प्रलय-कल्पयोः  
भ्प्_१२।०३।०१७।३ कालस्येश्वर-रूपस्य गतिं विष्णोर् महात्मनः  
भ्प्_१२।०३।०१८।० श्री-शुक उवाच  
भ्प्_१२।०३।०१८।१ कृते प्रवर्तते धर्मश् चतुष्-पात् तज्-जनैर् धृतः  
भ्प्_१२।०३।०१८।३ सत्यं दया तपो दानम् इति पादा विभोर् नृप  
भ्प्_१२।०३।०१९।१ सन्तुष्टाः करुणा मैत्राः शान्ता दान्तास् तितिक्षवः  
भ्प्_१२।०३।०१९।३ आत्मारामाः सम-दृशः प्रायशः श्रमणा जनाः  
भ्प्_१२।०३।०२०।१ त्रेतायां धर्म-पादानां तुर्यांशो हीयते शनैः  
भ्प्_१२।०३।०२०।३ अधर्म-पादैर् अनृत- हिंषासन्तोष-विग्रहैः  
भ्प्_१२।०३।०२१।१ तदा क्रिया-तपो-निष्ठा नाति-हिंस्रा न लम्पटाः  
भ्प्_१२।०३।०२१।३ त्रै-वर्गिकास् त्रयी-वृद्धा वर्णा ब्रह्मोत्तरा नृप  
भ्प्_१२।०३।०२२।१ तपः-सत्य-दया-दानेष्व् अर्धं ह्रस्वति द्वापरे  
भ्प्_१२।०३।०२२।३ हिंसातुष्ट्य्-अनृत-द्वेषैर् धर्मस्याधर्म-लक्षणैः  
भ्प्_१२।०३।०२३।१ यशस्विनो महा-शीलाः स्वाध्यायाध्ययने रताः  
भ्प्_१२।०३।०२३।३ आध्याः कुटुम्बिनो हृष्टा वर्णाः क्षत्र-द्विजोत्तराः  
भ्प्_१२।०३।०२४।१ कलौ तु धर्म-पादानां तुर्यांशो ऽधर्म-हेतुभिः  
भ्प्_१२।०३।०२४।३ एधमानैः क्षीयमाणो ह्य् अन्ते सो ऽपि विनङ्क्ष्यति  
भ्प्_१२।०३।०२५।१ तस्मिन् लुब्धा दुराचारा निर्दयाः शुष्क-वैरिणः  
भ्प्_१२।०३।०२५।३ दुर्भगा भूरि-तर्षाश् च शूद्र-दासोत्तराः प्रजाः  
भ्प्_१२।०३।०२६।१ सत्त्वं रजस् तम इति दृश्यन्ते पुरुषे गुणाः  
भ्प्_१२।०३।०२६।३ काल-सञ्चोदितास् ते वै परिवर्तन्त आत्मनि  
भ्प्_१२।०३।०२७।१ प्रभवन्ति यदा सत्त्वे मनो-बुद्धीन्द्रियाणि च  
भ्प्_१२।०३।०२७।३ तदा कृत-युगं विद्याज् ज्ञाने तपसि यद् रुचिः  
भ्प्_१२।०३।०२८।१ यदा कर्मसु काम्येषु भक्तिर् यशसि देहिनाम्  
भ्प्_१२।०३।०२८।३ तदा त्रेता रजो-वृत्तिर् इति जानीहि बुद्धिमन्  
भ्प्_१२।०३।०२९।१ यदा लोभस् त्व् असन्तोषो मानो दम्भो ऽथ मत्सरः  
भ्प्_१२।०३।०२९।३ कर्मणां चापि काम्यानां द्वापरं तद् रजस्-तमः  
भ्प्_१२।०३।०३०।१ यदा मायानृतं तन्द्रा निद्रा हिंसा विषादनम्  
भ्प्_१२।०३।०३०।३ शोक-मोहौ भयं दैन्यं स कलिस् तामसः स्मृतः  
भ्प्_१२।०३।०३१।१ तस्मात् क्षुद्र-दृशो मर्त्याः क्षुद्र-भाग्या महाशनाः  
भ्प्_१२।०३।०३१।३ कामिनो वित्त-हीनाश् च स्वैरिण्यश् च स्त्रियो ऽसतीः  
भ्प्_१२।०३।०३२।१ दस्यूत्कृष्टा जनपदा वेदाः पाषण्ड-दूषिताः  
भ्प्_१२।०३।०३२।३ राजानश् च प्रजा-भक्षाः शिश्नोदर-परा द्विजाः  
भ्प्_१२।०३।०३३।१ अव्रता बटवो ऽशौचा भिक्षवश् च कुटुम्बिनः  
भ्प्_१२।०३।०३३।३ तपस्विनो ग्राम-वासा न्यासिनो ऽत्यर्थ-लोलुपाः  
भ्प्_१२।०३।०३४।१ ह्रस्व-काया महाहारा भूर्य्-अपत्या गत-ह्रियः  
भ्प्_१२।०३।०३४।३ शश्वत् कटुक-भाषिण्यश् चौर्य-मायोरु-साहसाः  
भ्प्_१२।०३।०३५।१ पणयिष्यन्ति वै क्षुद्राः किराटाः कूट-कारिणः  
भ्प्_१२।०३।०३५।३ अनापद्य् अपि मंस्यन्ते वार्तां साधु जुगुप्सिताम्  
भ्प्_१२।०३।०३६।१ पतिं त्यक्ष्यन्ति निर्द्रव्यं भृत्या अप्य् अखिलोत्तमम्  
भ्प्_१२।०३।०३६।३ भृत्यं विपन्नं पतयः कौलं गाश् चापयस्विनीः  
भ्प्_१२।०३।०३७।१ पितृ-भ्रातृ-सुहृज्-ज्ञातीन् हित्वा सौरत-सौहृदाः  
भ्प्_१२।०३।०३७।३ ननान्दृ-श्याल-संवादा दीनाः स्त्रैणाः कलौ नराः  
भ्प्_१२।०३।०३८।१ शूद्राः प्रतिग्रहीष्यन्ति तपो-वेषोपजीविनः  
भ्प्_१२।०३।०३८।३ धर्मं वक्ष्यन्त्य् अधर्म-ज्ञा अधिरुह्योत्तमासनम्  
भ्प्_१२।०३।०३९।१ नित्यं उद्विग्न-मनसो दुर्भिक्ष-कर-कर्शिताः  
भ्प्_१२।०३।०३९।३ निरन्ने भू-तले राजन् अनावृष्टि-भयातुराः  
भ्प्_१२।०३।०४०।१ वासो-ऽन्न-पान-शयन- व्यवाय-स्नान-भूषणैः  
भ्प्_१२।०३।०४०।३ हीनाः पिशाच-सन्दर्शा भविष्यन्ति कलौ प्रजाः  
भ्प्_१२।०३।०४१।१ कलौ काकिणिके ऽप्य् अर्थे विगृह्य त्यक्त-सौहृदाः  
भ्प्_१२।०३।०४१।३ त्यक्ष्यन्ति च प्रियान् प्राणान् हनिष्यन्ति स्वकान् अपि  
भ्प्_१२।०३।०४२।१ न रक्षिष्यन्ति मनुजाः स्थविरौ पितराव् अपि  
भ्प्_१२।०३।०४२।३ पुत्रान् भार्यां च कुल-जां क्षुद्राः शिश्नोदरं-भराः  
भ्प्_१२।०३।०४३।१ कलौ न राजन् जगतां परं गुरुं त्रि-लोक-नाथानत-पाद-पङ्कजम्  
भ्प्_१२।०३।०४३।३ प्रायेण मर्त्या भगवन्तम् अच्युतं यक्ष्यन्ति पाषण्ड-विभिन्न-चेतसः  
भ्प्_१२।०३।०४४।१ यन्-नामधेयं म्रियमाण आतुरः पतन् स्खलन् वा विवशो गृणन् पुमान्  
भ्प्_१२।०३।०४४।३ विमुक्त-कर्मार्गल उत्तमां गतिं प्राप्नोति यक्ष्यन्ति न तं कलौ जनाः  
भ्प्_१२।०३।०४५।१ पुंसां कलि-कृतान् दोषान् द्रव्य-देशात्म-सम्भवान्  
भ्प्_१२।०३।०४५।३ सर्वान् हरति चित्त-स्थो भगवान् पुरुषोत्तमः  
भ्प्_१२।०३।०४६।१ श्रुतः सङ्कीर्तितो ध्यातः पूजितश् चादृतो ऽपि वा  
भ्प्_१२।०३।०४६।३ नृणां धुनोति भगवान् हृत्-स्थो जन्मायुताशुभम्  
भ्प्_१२।०३।०४७।१ यथा हेम्नि स्थितो वह्निर् दुर्वर्णं हन्ति धातु-जम्  
भ्प्_१२।०३।०४७।३ एवम् आत्म-गतो विष्णुर् योगिनाम् अशुभाशयम्  
भ्प्_१२।०३।०४८।१ विद्या-तपः-प्राण-निरोध-मैत्री- तीर्थाभिषेक-व्रत-दान-जप्यैः  
भ्प्_१२।०३।०४८।३ नात्यन्त-शुद्धिं लभते ऽन्तरात्मा यथा हृदि-स्थे भगवत्य् अनन्ते  
भ्प्_१२।०३।०४९।१ तस्मात् सर्वात्मना राजन् हृदि-स्थं कुरु केशवम्  
भ्प्_१२।०३।०४९।३ म्रियमाणो ह्य् अवहितस् ततो यासि परां गतिम्  
भ्प्_१२।०३।०५०।१ म्रियमाणैर् अभिध्येयो भगवान् परमेश्वरः  
भ्प्_१२।०३।०५०।३ आत्म-भावं नयत्य् अङ्ग सर्वात्मा सर्व-संश्रयः  
भ्प्_१२।०३।०५१।१ कलेर् दोष-निधे राजन्न् अस्ति ह्य् एको महान् गुणः  
भ्प्_१२।०३।०५१।३ कीर्तनाद् एव कृष्णस्य मुक्त-सङ्गः परं व्रजेत्  
भ्प्_१२।०३।०५२।१ कृते यद् ध्यायतो विष्णुं त्रेतायां यजतो मखैः  
भ्प्_१२।०३।०५२।३ द्वापरे परिचर्यायां कलौ तद् धरि-कीर्तनात्  
भ्प्_१२।०४।००१।० श्री-शुक उवाच  
भ्प्_१२।०४।००१।१ कालस् ते परमाण्व्-आदिर् द्वि-परार्धावधिर् नृप  
भ्प्_१२।०४।००१।३ कथितो युग-मानं च शृणु कल्प-लयाव् अपि  
भ्प्_१२।०४।००२।१ चतुर्-युग-सहस्रं तु ब्रह्मणो दिनम् उच्यते  
भ्प्_१२।०४।००२।३ स कल्पो यत्र मनवश् चतुर्दश विशाम्-पते  
भ्प्_१२।०४।००३।१ तद्-अन्ते प्रलयस् तावान् ब्राह्मी रात्रिर् उदाहृता  
भ्प्_१२।०४।००३।३ त्रयो लोका इमे तत्र कल्पन्ते प्रलयाय हि  
भ्प्_१२।०४।००४।१ एष नैमित्तिकः प्रोक्तः प्रलयो यत्र विश्व-सृक्  
भ्प्_१२।०४।००४।३ शेते ऽनन्तासनो विश्वम् आत्मसात्-कृत्य चात्म-भूः  
भ्प्_१२।०४।००५।१ द्वि-परार्धे त्व् अतिक्रान्ते ब्रह्मणः परमेष्ठिनः  
भ्प्_१२।०४।००५।३ तदा प्रकृतयः सप्त कल्पन्ते प्रलयाय वै  
भ्प्_१२।०४।००६।१ एष प्राकृतिको राजन् प्रलयो यत्र लीयते  
भ्प्_१२।०४।००६।३ अण्ड-कोषस् तु सङ्घातो विघाट उपसादिते  
भ्प्_१२।०४।००७।१ पर्जन्यः शत-वर्षाणि भूमौ राजन् न वर्षति  
भ्प्_१२।०४।००७।३ तदा निरन्ने ह्य् अन्योन्यं भक्ष्यमाणाः क्षुधार्दिताः  
भ्प्_१२।०४।००७।५ क्षयं यास्यन्ति शनकैः कालेनोपद्रुताः प्रजाः  
भ्प्_१२।०४।००८।१ सामुद्रं दैहिकं भौमं रसं सांवर्तको रविः  
भ्प्_१२।०४।००८।३ रश्मिभिः पिबते घोरैः सर्वं नैव विमुञ्चति  
भ्प्_१२।०४।००९।१ ततः संवर्तको वह्निः सङ्कर्षण-मुखोत्थितः  
भ्प्_१२।०४।००९।३ दहत्य् अनिल-वेगोत्थः शून्यान् भू-विवरान् अथ  
भ्प्_१२।०४।०१०।१ उपर्य् अधः समन्ताच् च शिखाभिर् वह्नि-सूर्ययोः  
भ्प्_१२।०४।०१०।३ दह्यमानं विभात्य् अण्डं दग्ध-गोमय-पिण्ड-वत्  
भ्प्_१२।०४।०११।१ ततः प्रचण्ड-पवनो वर्षाणाम् अधिकं शतम्  
भ्प्_१२।०४।०११।३ परः सांवर्तको वाति धूम्रं खं रजसावृतम्  
भ्प्_१२।०४।०१२।१ ततो मेघ-कुलान्य् अङ्ग चित्र वर्णान्य् अनेकशः  
भ्प्_१२।०४।०१२।३ शतं वर्षाणि वर्षन्ति नदन्ति रभस-स्वनैः  
भ्प्_१२।०४।०१३।१ तत एकोदकं विश्वं  
भ्प्_१२।०४।०१३।२ ब्रह्माण्ड-विवरान्तरम्  
भ्प्_१२।०४।०१४।१ तदा भूमेर् गन्ध-गुणं ग्रसन्त्य् आप उद-प्लवे  
भ्प्_१२।०४।०१४।३ ग्रस्त-गन्धा तु पृथिवी प्रलयत्वाय कल्पते  
भ्प्_१२।०४।०१५।१ अपां रसम् अथो तेजस् ता लीयन्ते ऽथ नीरसाः  
भ्प्_१२।०४।०१५।३ ग्रसते तेजसो रूपं वायुस् तद्-रहितं तदा  
भ्प्_१२।०४।०१६।१ लीयते चानिले तेजो वायोः खं ग्रसते गुणम्  
भ्प्_१२।०४।०१६।३ स वै विशति खं राजंस् ततश् च नभसो गुणम्  
भ्प्_१२।०४।०१७।१ शब्दं ग्रसति भूतादिर् नभस् तम् अनु लीयते  
भ्प्_१२।०४।०१७।३ तैजसश् चेन्द्रियाण्य् अङ्ग देवान् वैकारिको गुणैः  
भ्प्_१२।०४।०१८।१ महान् ग्रसत्य् अहङ्कारं गुणाः सत्त्वादयश् च तम्  
भ्प्_१२।०४।०१८।३ ग्रसते ऽव्याकृतं राजन् गुणान् कालेन चोदितम्  
भ्प्_१२।०४।०१९।१ न तस्य कालावयवैः परिणामादयो गुणाः  
भ्प्_१२।०४।०१९।३ अनाद्य् अनन्तम् अव्यक्तं नित्यं कारणम् अव्ययम्  
भ्प्_१२।०४।०२०।१ न यत्र वाचो न मनो न सत्त्वं तमो रजो वा महद्-आदयो ऽमी  
भ्प्_१२।०४।०२०।३ न प्राण-बुद्धीन्द्रिय-देवता वा न सन्निवेशः खलु लोक-कल्पः  
भ्प्_१२।०४।०२१।१ न स्वप्न-जाग्रन् न च तत् सुषुप्तं न खं जलं भूर् अनिलो ऽग्निर् अर्कः  
भ्प्_१२।०४।०२१।३ संसुप्त-वच् छून्य-वद् अप्रतर्क्यं तन् मूल-भूतं पदम् आमनन्ति  
भ्प्_१२।०४।०२२।१ लयः प्राकृतिको ह्य् एष पुरुषाव्यक्तयोर् यदा  
भ्प्_१२।०४।०२२।३ शक्तयः सम्प्रलीयन्ते विवशाः काल-विद्रुताः  
भ्प्_१२।०४।०२३।१ बुद्धीन्द्रियार्थ-रूपेण ज्ञानं भाति तद्-आश्रयम्  
भ्प्_१२।०४।०२३।३ दृश्यत्वाव्यतिरेकाभ्याम् आद्य्-अन्तवद् अवस्तु यत्  
भ्प्_१२।०४।०२४।१ दीपश् चक्षुश् च रूपं च ज्योतिषो न पृथग् भवेत्  
भ्प्_१२।०४।०२४।३ एवं धीः खानि मात्राश् च न स्युर् अन्यतमाद् ऋतात्  
भ्प्_१२।०४।०२५।१ बुद्धेर् जागरणं स्वप्नः सुषुप्तिर् इति चोच्यते  
भ्प्_१२।०४।०२५।३ माया-मात्रम् इदं राजन् नानात्वं प्रत्यग्-आत्मनि  
भ्प्_१२।०४।०२६।१ यथा जल-धरा व्योम्नि भवन्ति न भवन्ति च  
भ्प्_१२।०४।०२६।३ ब्रह्मणीदं तथा विश्वम् अवयव्य् उदयाप्ययात्  
भ्प्_१२।०४।०२७।१ सत्यं ह्य् अवयवः प्रोक्तः सर्वावयविनाम् इह  
भ्प्_१२।०४।०२७।३ विनार्थेन प्रतीयेरन् पटस्येवाङ्ग तन्तवः  
भ्प्_१२।०४।०२८।१ यत् सामान्य-विशेषाभ्याम् उपलभ्येत स भ्रमः  
भ्प्_१२।०४।०२८।३ अन्योन्यापाश्रयात् सर्वम् आद्य्-अन्तवद् अवस्तु यत्  
भ्प्_१२।०४।०२९।१ विकारः ख्यायमानो ऽपि प्रत्यग्-आत्मानम् अन्तरा  
भ्प्_१२।०४।०२९।३ न निरूप्यो ऽस्त्य् अणुर् अपि स्याच् चेच् चित्-सम आत्म-वत्  
भ्प्_१२।०४।०३०।१ न हि सत्यस्य नानात्वम् अविद्वान् यदि मन्यते  
भ्प्_१२।०४।०३०।३ नानात्वं छिद्रयोर् यद्वज् ज्योतिषोर् वातयोर् इव  
भ्प्_१२।०४।०३१।१ यथा हिरण्यं बहुधा समीयते नृभिः क्रियाभिर् व्यवहार-वर्त्मसु  
भ्प्_१२।०४।०३१।३ एवं वचोभिर् भगवान् अधोक्षजो व्याख्यायते लौकिक-वैदिकैर् जनैः  
भ्प्_१२।०४।०३२।१ यथा घनो ऽर्क-प्रभवो ऽर्क-दर्शितो  
भ्प्_१२।०४।०३२।२ ह्य् अर्कांश-भूतस्य च चक्षुषस् तमः  
भ्प्_१२।०४।०३२।३ एवं त्व् अहं ब्रह्म-गुणस् तद्-ईक्षितो  
भ्प्_१२।०४।०३२।४ ब्रह्मांशकस्यात्मन आत्म-बन्धनः  
भ्प्_१२।०४।०३३।१ घनो यदार्क-प्रभवो विदीर्यते चक्षुः स्वरूपं रविम् ईक्षते तदा  
भ्प्_१२।०४।०३३।३ यदा ह्य् अहङ्कार उपाधिर् आत्मनो जिज्ञासया नश्यति तर्ह्य् अनुस्मरेत्  
भ्प्_१२।०४।०३४।१ यदैवम् एतेन विवेक-हेतिना माया-मयाहङ्करणात्म-बन्धनम्  
भ्प्_१२।०४।०३४।३ छित्त्वाच्युतात्मानुभवो ऽवतिष्ठते तम् आहुर् आत्यन्तिकम् अङ्ग सम्प्लवम्  
भ्प्_१२।०४।०३५।१ नित्यदा सर्व-भूतानां ब्रह्मादीनां परन्तप  
भ्प्_१२।०४।०३५।३ उत्पत्ति-प्रलयाव् एके सूक्ष्म-ज्ञाः सम्प्रचक्षते  
भ्प्_१२।०४।०३६।१ काल-स्रोतो-जवेनाशु ह्रियमाणस्य नित्यदा  
भ्प्_१२।०४।०३६।३ परिणामिनां अवस्थास् ता जन्म-प्रलय-हेतवः  
भ्प्_१२।०४।०३७।१ अनाद्य्-अन्तवतानेन कालेनेश्वर-मूर्तिना  
भ्प्_१२।०४।०३७।३ अवस्था नैव दृश्यन्ते वियति ज्योतिषां इव  
भ्प्_१२।०४।०३८।१ नित्यो नैमित्तिकश् चैव तथा प्राकृतिको लयः  
भ्प्_१२।०४।०३८।३ आत्यन्तिकश् च कथितः कालस्य गतिर् ईदृशी  
भ्प्_१२।०४।०३९।१ एताः कुरु-श्रेष्ठ जगद्-विधातुर् नारायणस्याखिल-सत्त्व-धाम्नः  
भ्प्_१२।०४।०३९।३ लीला-कथास् ते कथिताः समासतः कार्त्स्न्येन नाजो ऽप्य् अभिधातुम् ईशः  
भ्प्_१२।०४।०४०।१ संसार-सिन्धुम् अति-दुस्तरम् उत्तितीर्षोर्  
भ्प्_१२।०४।०४०।२ नान्यः प्लवो भगवतः पुरुषोत्तमस्य  
भ्प्_१२।०४।०४०।३ लीला-कथा-रस-निषेवणम् अन्तरेण  
भ्प्_१२।०४।०४०।४ पुंसो भवेद् विविध-दुःख-दवार्दितस्य  
भ्प्_१२।०४।०४१।१ पुराण-संहिताम् एताम् ऋषिर् नारायणो ऽव्ययः  
भ्प्_१२।०४।०४१।३ नारदाय पुरा प्राह कृष्ण-द्वैपायनाय सः  
भ्प्_१२।०४।०४२।१ स वै मह्यं महा-राज भगवान् बादरायणः  
भ्प्_१२।०४।०४२।३ इमां भागवतीं प्रीतः संहितां वेद-सम्मिताम्  
भ्प्_१२।०४।०४३।१ इमां वक्ष्यत्य् असौ सूत ऋषिभ्यो नैमिषालये  
भ्प्_१२।०४।०४३।३ दीर्घ-सत्रे कुरु-श्रेष्ठ सम्पृष्टः शौनकादिभिः  
भ्प्_१२।०५।००१।० श्री-शुक उवाच  
भ्प्_१२।०५।००१।१ अत्रानुवर्ण्यते ऽभीक्ष्णं विश्वात्मा भगवान् हरिः  
भ्प्_१२।०५।००१।३ यस्य प्रसाद-जो ब्रह्मा रुद्रः क्रोध-समुद्भवः  
भ्प्_१२।०५।००२।१ त्वं तु राजन् मरिष्येति पशु-बुद्धिम् इमां जहि  
भ्प्_१२।०५।००२।३ न जातः प्राग् अभूतो ऽद्य देह-वत् त्वं न नङ्क्ष्यसि  
भ्प्_१२।०५।००३।१ न भविष्यसि भूत्वा त्वं पुत्र-पौत्रादि-रूपवान्  
भ्प्_१२।०५।००३।३ बीजाङ्कुर-वद् देहादेर् व्यतिरिक्तो यथानलः  
भ्प्_१२।०५।००४।१ स्वप्ने यथा शिरश्-छेदं पञ्चत्वाद्य् आत्मनः स्वयम्  
भ्प्_१२।०५।००४।३ यस्मात् पश्यति देहस्य तत आत्मा ह्य् अजो ऽमरः  
भ्प्_१२।०५।००५।१ घटे भिन्ने घटाकाश आकाशः स्याद् यथा पुरा  
भ्प्_१२।०५।००५।३ एवं देहे मृते जीवो ब्रह्म सम्पद्यते पुनः  
भ्प्_१२।०५।००६।१ मनः सृजति वै देहान् गुणान् कर्माणि चात्मनः  
भ्प्_१२।०५।००६।३ तन् मनः सृजते माया ततो जीवस्य संसृतिः  
भ्प्_१२।०५।००७।१ स्नेहाधिष्ठान-वर्त्य्-अग्नि- संयोगो यावद् ईयते  
भ्प्_१२।०५।००७।३ तावद् दीपस्य दीपत्वम् एवं देह-कृतो भवः  
भ्प्_१२।०५।००७।५ रजः-सत्त्व-तमो-वृत्त्या जायते ऽथ विनश्यति  
भ्प्_१२।०५।००८।१ न तत्रात्मा स्वयं-ज्योतिर् यो व्यक्ताव्यक्तयोः परः  
भ्प्_१२।०५।००८।३ आकाश इव चाधारो ध्रुवो ऽनन्तोपमस् ततः  
भ्प्_१२।०५।००९।१ एवम् आत्मानम् आत्म-स्थम् आत्मनैवामृश प्रभो  
भ्प्_१२।०५।००९।३ बुद्ध्यानुमान-गर्भिण्या वासुदेवानुचिन्तया  
भ्प्_१२।०५।०१०।१ चोदितो विप्र-वाक्येन न त्वां धक्ष्यति तक्षकः  
भ्प्_१२।०५।०१०।३ मृत्यवो नोपधक्ष्यन्ति मृत्यूनां मृत्युम् ईश्वरम्  
भ्प्_१२।०५।०११।१ अहं ब्रह्म परं धाम ब्रह्माहं परमं पदम्  
भ्प्_१२।०५।०११।३ एवं समीक्ष्य चात्मानम् आत्मन्य् आधाय निष्कले  
भ्प्_१२।०५।०१२।१ दशन्तं तक्षकं पादे लेलिहानं विषाननैः  
भ्प्_१२।०५।०१२।३ न द्रक्ष्यसि शरीरं च विश्वं च पृथग् आत्मनः  
भ्प्_१२।०५।०१३।१ एतत् ते कथितं तात यद् आत्मा पृष्टवान् नृप  
भ्प्_१२।०५।०१३।३ हरेर् विश्वात्मनश् चेष्टां किं भूयः श्रोतुम् इच्छसि  
भ्प्_१२।०६।००१।० सूत उवाच  
भ्प्_१२।०६।००१।१ एतन् निशम्य मुनिनाभिहितं परीक्षिद्  
भ्प्_१२।०६।००१।२ व्यासात्मजेन निखिलात्म-दृशा समेन  
भ्प्_१२।०६।००१।३ तत्-पाद-मूलम् उपसृत्य नतेन मूर्ध्ना  
भ्प्_१२।०६।००१।४ बद्धाञ्जलिस् तम् इदम् आह स विष्णुरातः  
भ्प्_१२।०६।००२।० राजोवाच  
भ्प्_१२।०६।००२।१ सिद्धो ऽस्म्य् अनुगृहीतो ऽस्मि भवता करुणात्मना  
भ्प्_१२।०६।००२।३ श्रावितो यच् च मे साक्षाद् अनादि-निधनो हरिः  
भ्प्_१२।०६।००३।१ नात्य्-अद्भुतम् अहं मन्ये महताम् अच्युतात्मनाम्  
भ्प्_१२।०६।००३।३ अज्ञेषु ताप-तप्तेषु भूतेषु यद् अनुग्रहः  
भ्प्_१२।०६।००४।१ पुराण-संहिताम् एताम् अश्रौष्म भवतो वयम्  
भ्प्_१२।०६।००४।३ यस्यां खलूत्तमः-श्लोको भगवान् अनवर्ण्यते  
भ्प्_१२।०६।००५।१ भगवंस् तक्षकादिभ्यो मृत्युभ्यो न बिभेम्य् अहम्  
भ्प्_१२।०६।००५।३ प्रविष्टो ब्रह्म निर्वाणम् अभयं दर्शितं त्वया  
भ्प्_१२।०६।००६।१ अनुजानीहि मां ब्रह्मन् वाचं यच्छाम्य् अधोक्षजे  
भ्प्_१२।०६।००६।३ मुक्त-कामाशयं चेतः प्रवेश्य विसृजाम्य् असून्  
भ्प्_१२।०६।००७।१ अज्ञानं च निरस्तं मे ज्ञान-विज्ञान-निष्ठया  
भ्प्_१२।०६।००७।३ भवता दर्शितं क्षेमं परं भगवतः पदम्  
भ्प्_१२।०६।००८।० सूत उवाच  
भ्प्_१२।०६।००८।१ इत्य् उक्तस् तम् अनुज्ञाप्य भगवान् बादरायणिः  
भ्प्_१२।०६।००८।३ जगाम भिक्षुभिः साकं नर-देवेन पूजितः  
भ्प्_१२।०६।००९।१ परीक्षिद् अपि राजर्षिर् आत्मन्य् आत्मानम् आत्मना  
भ्प्_१२।०६।००९।३ समाधाय परं दध्याव् अस्पन्दासुर् यथा तरुः  
भ्प्_१२।०६।०१०।१ प्राक्-कूले बर्हिष्य् आसीनो गङ्गा-कूल उदङ्-मुखः  
भ्प्_१२।०६।०१०।३ ब्रह्म-भूतो महा-योगी निःसङ्गश् छिन्न-संशयः  
भ्प्_१२।०६।०११।१ तक्षकः प्रहितो विप्राः क्रुद्धेन द्विज-सूनुना  
भ्प्_१२।०६।०११।३ हन्तु-कामो नृपं गच्छन् ददर्श पथि कश्यपम्  
भ्प्_१२।०६।०१२।१ तं तर्पयित्वा द्रविणैर् निवर्त्य विष-हारिणम्  
भ्प्_१२।०६।०१२।३ द्विज-रूप-प्रतिच्छन्नः काम-रूपो ऽदशन् नृपम्  
भ्प्_१२।०६।०१३।१ ब्रह्म-भूतस्य राजर्षेर् देहो ऽहि-गरलाग्निना  
भ्प्_१२।०६।०१३।३ बभूव भस्मसात् सद्यः पश्यतां सर्व-देहिनाम्  
भ्प्_१२।०६।०१४।१ हाहा-कारो महान् आसीद् भुवि खे दिक्षु सर्वतः  
भ्प्_१२।०६।०१४।३ विस्मिता ह्य् अभवन् सर्वे देवासुर-नरादयः  
भ्प्_१२।०६।०१५।१ देव-दुन्दुभयो नेदुर् गन्धर्वाप्सरसो जगुः  
भ्प्_१२।०६।०१५।३ ववृषुः पुष्प-वर्षाणि विबुधाः साधु-वादिनः  
भ्प्_१२।०६।०१६।१ जन्मेजयः स्व-पितरं श्रुत्वा तक्षक-भक्षितम्  
भ्प्_१२।०६।०१६।३ यथाजुहाव सन्क्रुद्धो नागान् सत्रे सह द्विजैः  
भ्प्_१२।०६।०१७।१ सर्प-सत्रे समिद्धाग्नौ दह्यमानान् महोरगान्  
भ्प्_१२।०६।०१७।३ दृष्ट्वेन्द्रं भय-संविग्नस् तक्षकः शरणं ययौ  
भ्प्_१२।०६।०१८।१ अपश्यंस् तक्षकं तत्र राजा पारीक्षितो द्विजान्  
भ्प्_१२।०६।०१८।३ उवाच तक्षकः कस्मान् न दह्येतोरगाधमः  
भ्प्_१२।०६।०१९।१ तं गोपायति राजेन्द्र शक्रः शरणम् आगतम्  
भ्प्_१२।०६।०१९।३ तेन संस्तम्भितः सर्पस् तस्मान् नाग्नौ पतत्य् असौ  
भ्प्_१२।०६।०२०।१ पारीक्षित इति श्रुत्वा प्राहर्त्विज उदार-धीः  
भ्प्_१२।०६।०२०।३ सहेन्द्रस् तक्षको विप्रा नाग्नौ किम् इति पात्यते  
भ्प्_१२।०६।०२१।१ तच् छ्रुत्वाजुहुवुर् विप्राः सहेन्द्रं तक्षकं मखे  
भ्प्_१२।०६।०२१।३ तक्षकाशु पतस्वेह सहेन्द्रेण मरुत्वता  
भ्प्_१२।०६।०२२।१ इति ब्रह्मोदिताक्षेपैः स्थानाद् इन्द्रः प्रचालितः  
भ्प्_१२।०६।०२२।३ बभूव सम्भ्रान्त-मतिः स-विमानः स-तक्षकः  
भ्प्_१२।०६।०२३।१ तं पतन्तं विमानेन सह-तक्षकम् अम्बरात्  
भ्प्_१२।०६।०२३।३ विलोक्याङ्गिरसः प्राह राजानं तं बृहस्पतिः  
भ्प्_१२।०६।०२४।१ नैष त्वया मनुष्येन्द्र वधम् अर्हति सर्प-राट्  
भ्प्_१२।०६।०२४।३ अनेन पीतम् अमृतम् अथ वा अजरामरः  
भ्प्_१२।०६।०२५।१ जीवितं मरणं जन्तोर् गतिः स्वेनैव कर्मणा  
भ्प्_१२।०६।०२५।३ राजंस् ततो ऽन्यो नास्त्य् अस्य प्रदाता सुख-दुःखयोः  
भ्प्_१२।०६।०२६।१ सर्प-चौराग्नि-विद्युद्भ्यः क्षुत्-तृद्-व्याध्य्-आदिभिर् नृप  
भ्प्_१२।०६।०२६।३ पञ्चत्वम् ऋच्छते जन्तुर् भुङ्क्त आरब्ध-कर्म तत्  
भ्प्_१२।०६।०२७।१ तस्मात् सत्रम् इदं राजन् संस्थीयेताभिचारिकम्  
भ्प्_१२।०६।०२७।३ सर्पा अनागसो दग्धा जनैर् दिष्टं हि भुज्यते  
भ्प्_१२।०६।०२८।० सूत उवाच  
भ्प्_१२।०६।०२८।१ इत्य् उक्तः स तथेत्य् आह महर्षेर् मानयन् वचः  
भ्प्_१२।०६।०२८।३ सर्प-सत्राद् उपरतः पूजयाम् आस वाक्-पतिम्  
भ्प्_१२।०६।०२९।१ सैषा विष्णोर् महा-माया- बाध्ययालक्षणा यया  
भ्प्_१२।०६।०२९।३ मुह्यन्त्य् अस्यैवात्म-भूता भूतेषु गुण-वृत्तिभिः  
भ्प्_१२।०६।०३०।१ न यत्र दम्भीत्य् अभया विराजिता मायात्म-वादे ऽसकृद् आत्म-वादिभिः  
भ्प्_१२।०६।०३०।३ न यद् विवादो विविधस् तद्-आश्रयो मनश् च सङ्कल्प-विकल्प-वृत्ति यत्  
भ्प्_१२।०६।०३१।१ न यत्र सृज्यं सृजतोभयोः परं श्रेयश् च जीवस् त्रिभिर् अन्वितस् त्व् अहम्  
भ्प्_१२।०६।०३१।३ तद् एतद् उत्सादित-बाध्य-बाधकं निषिध्य चोर्मीन् विरमेत तन् मुनिः  
भ्प्_१२।०६।०३२।१ परं पदं वैष्णवम् आमनन्ति तद् यन् नेति नेतीत्य् अतद्-उत्सिसृक्षवः  
भ्प्_१२।०६।०३२।३ विसृज्य दौरात्म्यम् अनन्य-सौहृदा हृदोपगुह्यावसितं समाहितैः  
भ्प्_१२।०६।०३३।१ त एतद् अधिगच्छन्ति विष्णोर् यत् परमं पदम्  
भ्प्_१२।०६।०३३।३ अहं ममेति दौर्जन्यं न येषां देह-गेह-जम्  
भ्प्_१२।०६।०३४।१ अतिवादांस् तितिक्षेत नावमन्येत कञ्चन  
भ्प्_१२।०६।०३४।३ न चेमं देहम् आश्रित्य वैरं कुर्वीत केनचित्  
भ्प्_१२।०६।०३५।१ नमो भगवते तस्मै कृष्णायाकुण्ठ-मेधसे  
भ्प्_१२।०६।०३५।३ यत्-पादाम्बुरुह-ध्यानात् संहिताम् अध्यगाम् इमाम्  
भ्प्_१२।०६।०३६।० श्री-शौनक उवाच  
भ्प्_१२।०६।०३६।१ पैलादिभिर् व्यास-शिष्यैर् वेदाचार्यैर् महात्मभिः  
भ्प्_१२।०६।०३६।३ वेदाश् च कथिता व्यस्ता एतत् सौम्याभिधेहि नः  
भ्प्_१२।०६।०३७।० सूत उवाच  
भ्प्_१२।०६।०३७।१ समाहितात्मनो ब्रह्मन् ब्रह्मणः परमेष्ठिनः  
भ्प्_१२।०६।०३७।३ हृद्य् आकाशाद् अभून् नादो वृत्ति-रोधाद् विभाव्यते  
भ्प्_१२।०६।०३८।१ यद्-उपासनया ब्रह्मन् योगिनो मलम् आत्मनः  
भ्प्_१२।०६।०३८।३ द्रव्य-क्रिया-कारकाख्यं धूत्वा यान्त्य् अपुनर्-भवम्  
भ्प्_१२।०६।०३९।१ ततो ऽभूत् त्रि-वृद् ॐकारो यो ऽव्यक्त-प्रभवः स्व-राट्  
भ्प्_१२।०६।०३९।३ यत् तल् लिङ्गं भगवतो ब्रह्मणः परमात्मनः  
भ्प्_१२।०६।०४०।१ शृणोति य इमं स्फोटं सुप्त-श्रोत्रे च शून्य-दृक्  
भ्प्_१२।०६।०४०।३ येन वाग् व्यज्यते यस्य व्यक्तिर् आकाश आत्मनः  
भ्प्_१२।०६।०४१।१ स्व-धाम्नो ब्राह्मणः साक्षाद् वाचकः परमात्मनः  
भ्प्_१२।०६।०४१।३ स सर्व-मन्त्रोपनिषद् वेद-बीजं सनातनम्  
भ्प्_१२।०६।०४२।१ तस्य ह्य् आसंस् त्रयो वर्णा अ-काराद्या भृगूद्वह  
भ्प्_१२।०६।०४२।३ धार्यन्ते यैस् त्रयो भावा गुण-नामार्थ-वृत्तयः  
भ्प्_१२।०६।०४३।१ ततो ऽक्षर-समाम्नायम् असृजद् भगवान् अजः  
भ्प्_१२।०६।०४३।३ अन्तस्थोष्म-स्वर-स्पर्श- ह्रस्व-दीर्घादि-लक्षणम्  
भ्प्_१२।०६।०४४।१ तेनासौ चतुरो वेदांश् चतुर्भिर् वदनैर् विभुः  
भ्प्_१२।०६।०४४।३ स-व्याहृतिकान् स्ॐकारांश् चातुर्-होत्र-विवक्षया  
भ्प्_१२।०६।०४५।१ पुत्रान् अध्यापयत् तांस् तु ब्रह्मर्षीन् ब्रह्म-कोविदान्  
भ्प्_१२।०६।०४५।३ ते तु धर्मोपदेष्टारः स्व-पुत्रेभ्यः समादिशन्  
भ्प्_१२।०६।०४६।१ ते परम्परया प्राप्तास् तत्-तच्-छिष्यैर् धृत-व्रतैः  
भ्प्_१२।०६।०४६।३ चतुर्-युगेष्व् अथ व्यस्ता द्वापरादौ महर्षिभिः  
भ्प्_१२।०६।०४७।१ क्षीणायुषः क्षीण-सत्त्वान् दुर्मेधान् वीक्ष्य कालतः  
भ्प्_१२।०६।०४७।३ वेदान् ब्रह्मर्षयो व्यस्यन् हृदि-स्थाच्युत-चोदिताः  
भ्प्_१२।०६।०४८।१ अस्मिन्न् अप्य् अन्तरे ब्रह्मन् भगवान् लोक-भावनः  
भ्प्_१२।०६।०४८।३ ब्रह्मेशाद्यैर् लोक-पालैर् याचितो धर्म-गुप्तये  
भ्प्_१२।०६।०४९।१ पराशरात् सत्यवत्याम् अंशांश-कलया विभुः  
भ्प्_१२।०६।०४९।३ अवतीर्णो महा-भाग वेदं चक्रे चतुर्-विधम्  
भ्प्_१२।०६।०५०।१ ऋग्-अथर्व-यजुः-साम्नां राशीर् उद्धृत्य वर्गशः  
भ्प्_१२।०६।०५०।३ चतस्रः संहिताश् चक्रे मन्त्रैर् मणि-गणा इव  
भ्प्_१२।०६।०५१।१ तासां स चतुरः शिष्यान् उपाहूय महा-मतिः  
भ्प्_१२।०६।०५१।३ एकैकां संहितां ब्रह्मन्न् एकैकस्मै ददौ विभुः  
भ्प्_१२।०६।०५२।१ पैलाय संहिताम् आद्यां बह्वृचाख्यां उवाच ह  
भ्प्_१२।०६।०५२।३ वैशम्पायन-सञ्ज्ञाय निगदाख्यं यजुर्-गणम्  
भ्प्_१२।०६।०५३।१ साम्नां जैमिनये प्राह तथा छन्दोग-संहिताम्  
भ्प्_१२।०६।०५३।३ अथर्वाङ्गिरसीं नाम स्व-शिष्याय सुमन्तवे  
भ्प्_१२।०६।०५४।१ पैलः स्व-संहिताम् ऊचे इन्द्रप्रमितये मुनिः  
भ्प्_१२।०६।०५४।३ बाष्कलाय च सो ऽप्य् आह शिष्येभ्यः संहितां स्वकाम्  
भ्प्_१२।०६।०५५।१ चतुर्धा व्यस्य बोध्याय याज्ञवल्क्याय भार्गव  
भ्प्_१२।०६।०५५।३ पराशरायाग्निमित्र इन्द्रप्रमितिर् आत्मवान्  
भ्प्_१२।०६।०५६।१ अध्यापयत् संहितां स्वां माण्डूकेयम् ऋषिं कविम्  
भ्प्_१२।०६।०५६।३ तस्य शिष्यो देवमित्रः सौभर्य्-आदिभ्य ऊचिवान्  
भ्प्_१२।०६।०५७।१ शाकल्यस् तत्-सुतः स्वां तु पञ्चधा व्यस्य संहिताम्  
भ्प्_१२।०६।०५७।३ वात्स्य-मुद्गल-शालीय- गोखल्य-शिशिरेष्व् अधात्  
भ्प्_१२।०६।०५८।१ जातूकर्ण्यश् च तच्-छिष्यः स-निरुक्तां स्व-संहिताम्  
भ्प्_१२।०६।०५८।३ बलाक-पैल-जाबाल- विरजेभ्यो ददौ मुनिः  
भ्प्_१२।०६।०५९।१ बाष्कलिः प्रति-शाखाभ्यो वालखिल्याख्य-संहिताम्  
भ्प्_१२।०६।०५९।३ चक्रे वालायनिर् भज्यः काशारश् चैव तां दधुः  
भ्प्_१२।०६।०६०।१ बह्वृचाः संहिता ह्य् एता एभिर् ब्रह्मर्षिभिर् धृताः  
भ्प्_१२।०६।०६०।३ श्रुत्वैतच्-छन्दसां व्यासं सर्व-पापैः प्रमुच्यते  
भ्प्_१२।०६।०६१।१ वैशम्पायन-शिष्या वै चरकाध्वर्यवो ऽभवन्  
भ्प्_१२।०६।०६१।३ यच् चेरुर् ब्रह्म-हत्यांहः क्षपणं स्व-गुरोर् व्रतम्  
भ्प्_१२।०६।०६२।१ याज्ञवल्क्यश् च तच्-छिष्य आहाहो भगवन् कियत्  
भ्प्_१२।०६।०६२।३ चरितेनाल्प-साराणां चरिष्ये ऽहं सु-दुश्चरम्  
भ्प्_१२।०६।०६३।१ इत्य् उक्तो गुरुर् अप्य् आह कुपितो याह्य् अलं त्वया  
भ्प्_१२।०६।०६३।३ विप्रावमन्त्रा शिष्येण मद्-अधीतं त्यजाश्व् इति  
भ्प्_१२।०६।०६४।१ देवरात-सुतः सो ऽपि छर्दित्वा यजुषां गणम्  
भ्प्_१२।०६।०६४।३ ततो गतो ऽथ मुनयो ददृशुस् तान् यजुर्-गणान्  
भ्प्_१२।०६।०६५।१ यजूंषि तित्तिरा भूत्वा तल्-लोलुपतयाददुः  
भ्प्_१२।०६।०६५।३ तैत्तिरीया इति यजुः- शाखा आसन् सु-पेशलाः  
भ्प्_१२।०६।०६६।१ याज्ञवल्क्यस् ततो ब्रह्मंश् छन्दांस्य् अधि गवेषयन्  
भ्प्_१२।०६।०६६।३ गुरोर् अविद्यमानानि सूपतस्थे ऽर्कम् ईश्वरम्  
भ्प्_१२।०६।०६७।० श्री-याज्ञवल्क्य उवाच  
भ्प्_१२।०६।०६७।१ ॐ नमो भगवते आदित्यायाखिल-जगताम् आत्म-स्वरूपेण काल-  
भ्प्_१२।०६।०६७।२ स्वरूपेण चतुर्-विध-भूत-निकायानां ब्रह्मादि-स्तम्ब-पर्यन्तानाम् अन्तर्-हृदयेषु  
भ्प्_१२।०६।०६७।३ बहिर् अपि चाकाश इवोपाधिनाव्यवधीयमानो भवान् एक  
भ्प्_१२।०६।०६७।४ एव क्षण-लव-निमेषावयवोपचित-संवत्सर-गणेनापाम् आदान-  
भ्प्_१२।०६।०६७।५ विसर्गाभ्याम् इमां लोक-यात्राम् अनुवहति  
भ्प्_१२।०६।०६८।१ यद् उ ह वाव विबुधर्षभ सवितर् अदस् तपत्य् अनुसवनम् अहर्  
भ्प्_१२।०६।०६८।२ अहर् आम्नाय-विधिनोपतिष्ठमानानाम् अखिल-दुरित-वृजिन-  
भ्प्_१२।०६।०६८।३ बीजावभर्जन भगवतः समभिधीमहि तपन मण्डलम्  
भ्प्_१२।०६।०६९।१ य इह वाव स्थिर-चर-निकराणां निज-निकेतनानां मन-इन्द्रियासु-  
भ्प्_१२।०६।०६९।२ गणान् अनात्मनः स्वयम् आत्मान्तर्-यामी प्रचोदयति  
भ्प्_१२।०६।०७०।१ य एवेमं लोकम् अति-कराल-वदनान्धकार-सञ्ज्ञाजगर-ग्रह-  
भ्प्_१२।०६।०७०।२ गिलितं मृतकम् इव विचेतनम् अवलोक्यानुकम्पया परम-कारुणिक  
भ्प्_१२।०६।०७०।३ ईक्षयैवोत्थाप्याहर् अहर् अनुसवनं श्रेयसि स्व-धर्माख्यात्माव-  
भ्प्_१२।०६।०७०।४ स्थने प्रवर्तयति  
भ्प्_१२।०६।०७१।१ अवनि-पतिर् इवासाधूनां भयम् उदीरयन्न् अटति परित आशा-पालैस्  
भ्प्_१२।०६।०७१।२ तत्र तत्र कमल-कोशाञ्जलिभिर् उपहृतार्हणः  
भ्प्_१२।०६।०७२।१ अथ ह भगवंस् तव चरण-नलिन-युगलं त्रि-भुवन-गुरुभिर् अभिवन्दितम्  
भ्प्_१२।०६।०७२।३ अहम् अयात-याम-यजुष्-काम उपसरामीति  
भ्प्_१२।०६।०७३।० सूत उवाच  
भ्प्_१२।०६।०७३।१ एवं स्तुतः स भगवान् वाजि-रूप-धरो रविः  
भ्प्_१२।०६।०७३।३ यजूंष्य् अयात-यामानि मुनये ऽदात् प्रसादितः  
भ्प्_१२।०६।०७४।१ यजुर्भिर् अकरोच् छाखा दश पञ्च शतैर् विभुः  
भ्प्_१२।०६।०७४।३ जगृहुर् वाजसन्यस् ताः काण्व-माध्यन्दिनादयः  
भ्प्_१२।०६।०७५।१ जैमिनेः सम-गस्यासीत् सुमन्तुस् तनयो मुनिः  
भ्प्_१२।०६।०७५।३ सुत्वांस् तु तत्-सुतस् ताभ्याम् एकैकां प्राह संहिताम्  
भ्प्_१२।०६।०७६।१ सुकर्मा चापि तच्-छिष्यः साम-वेद-तरोर् महान्  
भ्प्_१२।०६।०७६।३ सहस्र-संहिता-भेदं चक्रे साम्नां ततो द्विज  
भ्प्_१२।०६।०७७।१ हिरण्यनाभः कौशल्यः पौष्यञ्जिश् च सुकर्मणः  
भ्प्_१२।०६।०७७।३ शिष्यौ जगृहतुश् चान्य आवन्त्यो ब्रह्म-वित्तमः  
भ्प्_१२।०६।०७८।१ उदीच्याः साम-गाः शिष्या आसन् पञ्च-शतानि वै  
भ्प्_१२।०६।०७८।३ पौष्यञ्ज्य्-आवन्त्ययोश् चापि तांश् च प्राच्यान् प्रचक्षते  
भ्प्_१२।०६।०७९।१ लौगाक्षिर् माङ्गलिः कुल्यः कुशीदः कुक्षिर् एव च  
भ्प्_१२।०६।०७९।३ पौष्यञ्जि-सिष्या जगृहुः संहितास् ते शतं शतम्  
भ्प्_१२।०६।०८०।१ कृतो हिरण्यनाभस्य चतुर्-विंशति संहिताः  
भ्प्_१२।०६।०८०।३ शिष्य ऊचे स्व-शिष्येभ्यः शेषा आवन्त्य आत्मवान्  
भ्प्_१२।०७।००१।० सूत उवाच  
भ्प्_१२।०७।००१।१ अथर्व-वित् सुमन्तुश् च शिष्यम् अध्यापयत् स्वकाम्  
भ्प्_१२।०७।००१।३ संहितां सो ऽपि पथ्याय वेददर्शाय चोक्तवान्  
भ्प्_१२।०७।००२।१ शौक्लायनिर् ब्रह्मबलिर् मोदोषः पिप्पलायनिः  
भ्प्_१२।०७।००२।३ वेददर्शस्य शिष्यास् ते पथ्य-शिष्यान् अथो शृणु  
भ्प्_१२।०७।००२।५ कुमुदः शुनको ब्रह्मन् जाजलिश् चाप्य् अथर्व-वित्  
भ्प्_१२।०७।००३।१ बभ्रुः शिष्यो ऽथान्गिरसः सैन्धवायन एव च  
भ्प्_१२।०७।००३।३ अधीयेतां संहिते द्वे सावर्णाद्यास् तथापरे  
भ्प्_१२।०७।००४।१ नक्षत्रकल्पः शान्तिश् च कश्यपाङ्गिरसादयः  
भ्प्_१२।०७।००४।३ एते आथर्वणाचार्याः शृणु पौराणिकान् मुने  
भ्प्_१२।०७।००५।१ त्रय्यारुणिः कश्यपश् च सावर्णिर् अकृतव्रनः  
भ्प्_१२।०७।००५।३ वैशम्पायन-हारीतौ षड् वै पौराणिका इमे  
भ्प्_१२।०७।००६।१ अधीयन्त व्यास-शिष्यात् संहितां मत्-पितुर् मुखात्  
भ्प्_१२।०७।००६।३ एकैकाम् अहम् एतेषां शिष्यः सर्वाः समध्यगाम्  
भ्प्_१२।०७।००७।१ कश्यपो ऽहं च सावर्णी राम-शिष्यो ऽकृतव्रनः  
भ्प्_१२।०७।००७।३ अधीमहि व्यास-शिष्याच् चत्वारो मूल-संहिताः  
भ्प्_१२।०७।००८।१ पुराण-लक्षणं ब्रह्मन् ब्रह्मर्षिभिर् निरूपितम्  
भ्प्_१२।०७।००८।३ शृणुष्व बुद्धिम् आश्रित्य वेद-शास्त्रानुसारतः  
भ्प्_१२।०७।००९।१ सर्गो ऽस्याथ विसर्गश् च वृत्ति-रक्षान्तराणि च  
भ्प्_१२।०७।००९।३ वंशो वंशानुचरीतं संस्था हेतुर् अपाश्रयः  
भ्प्_१२।०७।०१०।१ दशभिर् लक्षणैर् युक्तं पुराणं तद्-विदो विदुः  
भ्प्_१२।०७।०१०।३ केचित् पञ्च-विधं ब्रह्मन् महद्-अल्प-व्यवस्थया  
भ्प्_१२।०७।०११।१ अव्याकृत-गुण-क्षोभान् महतस् त्रि-वृतो ऽहमः  
भ्प्_१२।०७।०११।३ भूत-सूक्ष्मेन्द्रियार्थानां सम्भवः सर्ग उच्यते  
भ्प्_१२।०७।०१२।१ पुरुषानुगृहीतानाम् एतेषां वासना-मयः  
भ्प्_१२।०७।०१२।३ विसर्गो ऽयं समाहारो बीजाद् बीजं चराचरम्  
भ्प्_१२।०७।०१३।१ वृत्तिर् भूतानि भूतानां चराणाम् अचराणि च  
भ्प्_१२।०७।०१३।३ कृता स्वेन नृणां तत्र कामाच् चोदनयापि वा  
भ्प्_१२।०७।०१४।१ रक्षाच्युतावतारेहा विश्वस्यानु युगे युगे  
भ्प्_१२।०७।०१४।३ तिर्यङ्-मर्त्यर्षि-देवेषु हन्यन्ते यैस् त्रयी-द्विषः  
भ्प्_१२।०७।०१५।१ मन्वन्तरं मनुर् देवा मनु-पुत्राः सुरेश्वराः  
भ्प्_१२।०७।०१५।३ र्षयो ऽंशावताराश् च हरेः षड्-विधम् उच्यते  
भ्प्_१२।०७।०१६।१ राज्ञां ब्रह्म-प्रसूतानां वंशस् त्रै-कालिको ऽन्वयः  
भ्प्_१२।०७।०१६।३ वंशानुचरितं तेषाम् वृत्तं वंश-धरास् च ये  
भ्प्_१२।०७।०१७।१ नैमित्तिकः प्राकृतिको नित्य आत्यन्तिको लयः  
भ्प्_१२।०७।०१७।३ संस्थेति कविभिः प्रोक्तश् चतुर्धास्य स्वभावतः  
भ्प्_१२।०७।०१८।१ हेतुर् जीवो ऽस्य सर्गादेर् अविद्या-कर्म-कारकः  
भ्प्_१२।०७।०१८।३ यं चानुशायिनं प्राहुर् अव्याकृतम् उतापरे  
भ्प्_१२।०७।०१९।१ व्यतिरेकान्वयो यस्य जाग्रत्-स्वप्न-सुषुप्तिषु  
भ्प्_१२।०७।०१९।३ माया-मयेषु तद् ब्रह्म जीव-वृत्तिष्व् अपाश्रयः  
भ्प्_१२।०७।०२०।१ पदार्थेषु यथा द्रव्यं सन्-मात्रं रूप-नामसु  
भ्प्_१२।०७।०२०।३ बीजादि-पञ्चतान्तासु ह्य् अवस्थासु युतायुतम्  
भ्प्_१२।०७।०२१।१ विरमेत यदा चित्तं हित्वा वृत्ति-त्रयं स्वयम्  
भ्प्_१२।०७।०२१।३ योगेर्ल वा तदात्मानं वेदेहाया निवर्तते  
भ्प्_१२।०७।०२२।१ एवं लक्षण-लक्ष्याणि पुराणानि पुरा-विदः  
भ्प्_१२।०७।०२२।३ मुनयो ऽष्टादश प्राहुः क्षुल्लकानि महान्ति च  
भ्प्_१२।०७।०२३।१ ब्राह्मं पाद्मं वैष्णवं च शैवं लैङ्गं स-गारुडं  
भ्प्_१२।०७।०२३।३ नारदीयं भागवतम् आग्नेयं स्कान्द-सञ्ज्ञितम्  
भ्प्_१२।०७।०२४।१ भविष्यं ब्रह्म-वैवर्तं मार्कण्डेयं स-वामनम्  
भ्प्_१२।०७।०२४।३ वाराहं मात्स्यं कौर्मं च ब्रह्माण्डाख्यम् इति त्रि-षट्  
भ्प्_१२।०७।०२५।१ ब्रह्मन्न् इदं समाख्यातं शाखा-प्रणयनं मुनेः  
भ्प्_१२।०७।०२५।३ शिष्य-शिष्य-प्रशिष्याणां ब्रह्म-तेजो-विवर्धनम्  
भ्प्_१२।०८।००१।० श्री-शौनक उवाच  
भ्प्_१२।०८।००१।१ सूत जीव चिरं साधो वद नो वदतां वर  
भ्प्_१२।०८।००१।३ तमस्य् अपारे भ्रमतां नॄणां त्वं पार-दर्शनः  
भ्प्_१२।०८।००२।१ आहुश् चिरायुषम् ऋषिं मृकण्डु-तनयं जनाः  
भ्प्_१२।०८।००२।३ यः कल्पान्ते ह्य् उर्वरितो येन ग्रस्तम् इदं जगत्  
भ्प्_१२।०८।००३।१ स वा अस्मत्-कुलोत्पन्नः कल्पे ऽस्मिन् भार्गवर्षभः  
भ्प्_१२।०८।००३।३ नैवाधुनापि भूतानां सम्प्लवः को ऽपि जायते  
भ्प्_१२।०८।००४।१ एक एवार्णवे भ्राम्यन् ददर्श पुरुषं किल  
भ्प्_१२।०८।००४।३ वट-पत्र-पुटे तोकं शयानं त्व् एकम् अद्भुतम्  
भ्प्_१२।०८।००५।१ एष नः संशयो भूयान् सूत कौतूहलं यतः  
भ्प्_१२।०८।००५।३ तं नश् छिन्धि महा-योगिन् पुराणेष्व् अपि सम्मतः  
भ्प्_१२।०८।००६।० सूत उवाच  
भ्प्_१२।०८।००६।१ प्रश्नस् त्वया महर्षे ऽयं कृतो लोक-भ्रमापहः  
भ्प्_१२।०८।००६।३ नारायण-कथा यत्र गीता कलि-मलापहा  
भ्प्_१२।०८।००७।१ प्राप्त-द्विजाति-संस्कारो मार्कण्डेयः पितुः क्रमात्  
भ्प्_१२।०८।००७।३ छन्दांस्य् अधीत्य धर्मेण तपः-स्वाध्याय-संयुतः  
भ्प्_१२।०८।००८।१ बृहद्-व्रत-धरः शान्तो जटिलो वल्कलाम्बरः  
भ्प्_१२।०८।००८।३ बिभ्रत् कमण्डलुं दण्डम् उपवीतं स-मेखलम्  
भ्प्_१२।०८।००९।१ कृष्णाजिनं साक्ष-सूत्रं कुशांश् च नियमर्द्धये  
भ्प्_१२।०८।००९।३ अग्न्य्-अर्क-गुरु-विप्रात्मस्व् अर्चयन् सन्ध्ययोर् हरिम्  
भ्प्_१२।०८।०१०।१ सायं प्रातः स गुरवे भैक्ष्यम् आहृत्य वाग्-यतः  
भ्प्_१२।०८।०१०।३ बुभुजे गुर्व्-अनुज्ञातः सकृन् नो चेद् उपोषितः  
भ्प्_१२।०८।०११।१ एवं तपः-स्वाध्याय-परो वर्षाणाम् अयुतायुतम्  
भ्प्_१२।०८।०११।३ आराधयन् हृषीकेशं जिग्ये मृत्युं सु-दुर्जयम्  
भ्प्_१२।०८।०१२।१ ब्रह्मा भृगुर् भवो दक्षो ब्रह्म-पुत्राश् च ये ऽपरे  
भ्प्_१२।०८।०१२।३ नृ-देव-पितृ-भूतानि तेनासन्न् अति-विस्मिताः  
भ्प्_१२।०८।०१३।१ इत्थं बृहद्-व्रत-धरस् तपः-स्वाध्याय-संयमैः  
भ्प्_१२।०८।०१३।३ दध्याव् अधोक्षजं योगी ध्वस्त-क्लेशान्तरात्मना  
भ्प्_१२।०८।०१४।१ तस्यैवं युञ्जतश् चित्तं महा-योगेन योगिनः  
भ्प्_१२।०८।०१४।३ व्यतीयाय महान् कालो मन्वन्तर-षड्-आत्मकः  
भ्प्_१२।०८।०१५।१ एतत् पुरन्दरो ज्ञात्वा सप्तमे ऽस्मिन् किलान्तरे  
भ्प्_१२।०८।०१५।३ तपो-विशङ्कितो ब्रह्मन्न् आरेभे तद्-विघातनम्  
भ्प्_१२।०८।०१६।१ गन्धर्वाप्सरसः कामं वसन्त-मलयानिलौ  
भ्प्_१२।०८।०१६।३ मुनये प्रेषयाम् आस रजस्-तोक-मदौ तथा  
भ्प्_१२।०८।०१७।१ ते वै तद्-आश्रमं जग्मुर् हिमाद्रेः पार्श्व उत्तरे  
भ्प्_१२।०८।०१७।३ पुष्पभद्रा नदी यत्र चित्राख्या च शिला विभो  
भ्प्_१२।०८।०१८।१ तद्-आश्रम-पदं पुण्यं पुण्य-द्रुम-लताञ्चितम्  
भ्प्_१२।०८।०१८।३ पुण्य-द्विज-कुलाकीऋनं पुण्यामल-जलाशयम्  
भ्प्_१२।०८।०१९।१ मत्त-भ्रमर-सङ्गीतं मत्त-कोकिल-कूजितम्  
भ्प्_१२।०८।०१९।३ मत्त-बर्हि-नटाटोपं मत्त-द्विज-कुलाकुलम्  
भ्प्_१२।०८।०२०।१ वायुः प्रविष्ट आदाय हिम-निर्झर-शीकरान्  
भ्प्_१२।०८।०२०।३ सुमनोभिः परिष्वक्तो ववाव् उत्तम्भयन् स्मरम्  
भ्प्_१२।०८।०२१।१ उद्यच्-चन्द्र-निशा-वक्त्रः प्रवाल-स्तबकालिभिः  
भ्प्_१२।०८।०२१।३ गोप-द्रुम-लता-जालैस् तत्रासीत् कुसुमाकरः  
भ्प्_१२।०८।०२२।१ अन्वीयमानो गन्धर्वैर् गीत-वादित्र-यूथकैः  
भ्प्_१२।०८।०२२।३ अदृश्यतात्त-चापेषुः स्वः-स्त्री-यूथ-पतिः स्मरः  
भ्प्_१२।०८।०२३।१ हुत्वाग्निं समुपासीनं ददृशुः शक्र-किङ्कराः  
भ्प्_१२।०८।०२३।३ मीलिताक्षं दुराधर्षं मूर्तिमन्तम् इवानलम्  
भ्प्_१२।०८।०२४।१ ननृतुस् तस्य पुरतः स्त्रियो ऽथो गायका जगुः  
भ्प्_१२।०८।०२४।३ मृदङ्ग-वीणा-पणवैर् वाद्यं चक्रुर् मनो-रमम्  
भ्प्_१२।०८।०२५।१ सन्दधे ऽस्त्रं स्व-धनुषि कामः पञ्च-मुखं तदा  
भ्प्_१२।०८।०२५।३ मधुर् मनो रजस्-तोक इन्द्र-भृत्या व्यकम्पयन्  
भ्प्_१२।०८।०२६।१ क्रीडन्त्याः पुञ्जिकस्थल्याः कन्दुकैः स्तन-गौरवात्  
भ्प्_१२।०८।०२६।३ भृशम् उद्विग्न-मध्यायाः केश-विस्रंसित-स्रजः  
भ्प्_१२।०८।०२७।१ इतस् ततो भ्रमद्-दृष्टेश् चलन्त्या अनु कन्दुकम्  
भ्प्_१२।०८।०२७।३ वायुर् जहार तद्-वासः सूक्ष्मं त्रुटित-मेखलम्  
भ्प्_१२।०८।०२८।१ विससर्ज तदा बाणं मत्वा तं स्व-जितं स्मरः  
भ्प्_१२।०८।०२८।३ सर्वं तत्राभवन् मोघम् अनीशस्य यथोद्यमः  
भ्प्_१२।०८।०२९।१ त इत्थम् अपकुर्वन्तो मुनेस् तत्-तेजसा मुने  
भ्प्_१२।०८।०२९।३ दह्यमाना निववृतुः प्रबोध्याहिम् इवार्भकाः  
भ्प्_१२।०८।०३०।१ इतीन्द्रानुचरैर् ब्रह्मन् धर्षितो ऽपि महा-मुनिः  
भ्प्_१२।०८।०३०।३ यन् नागाद् अहमो भावं न तच् चित्रं महत्सु हि  
भ्प्_१२।०८।०३१।१ दृष्ट्वा निस्तेजसं कामं स-गणं भगवान् स्वराट्  
भ्प्_१२।०८।०३१।३ श्रुत्वानुभावं ब्रह्मर्षेर् विस्मयं समगात् परम्  
भ्प्_१२।०८।०३२।१ तस्यैवं युञ्जतश् चित्तं तपः-स्वाध्याय-संयमैः  
भ्प्_१२।०८।०३२।३ अनुग्रहायाविरासीन् नर-नारायणो हरिः  
भ्प्_१२।०८।०३३।१ तौ शुक्ल-कृष्णौ नव-कञ्ज-लोचनौ  
भ्प्_१२।०८।०३३।२ चतुर्-भुजौ रौरव-वल्कलाम्बरौ  
भ्प्_१२।०८।०३३।३ पवित्र-पाणी उपवीतकं त्रि-वृत्  
भ्प्_१२।०८।०३३।४ कमण्डलुं दण्डम् ऋजुं च वैणवम्  
भ्प्_१२।०८।०३४।१ पद्माक्ष-मालाम् उत जन्तु-मार्जनं  
भ्प्_१२।०८।०३४।२ वेदं च साक्षात् तप एव रूपिणौ  
भ्प्_१२।०८।०३४।३ तपत्-तडिद्-वर्ण-पिशङ्ग-रोचिषा  
भ्प्_१२।०८।०३४।४ प्रांशू दधानौ विबुधर्षभार्चितौ  
भ्प्_१२।०८।०३५।१ ते वै भगवतो रूपे नर-नारायणाव् ऋषी  
भ्प्_१२।०८।०३५।३ दृष्ट्वोत्थायादरेणोच्चैर् ननामाङ्गेन दण्ड-वत्  
भ्प्_१२।०८।०३६।१ स तत्-सन्दर्शनानन्द- निर्वृतात्मेन्द्रियाशयः  
भ्प्_१२।०८।०३६।३ हृष्ट-रोमाश्रु-पूर्णाक्षो न सेहे ताव् उदीक्षितुम्  
भ्प्_१२।०८।०३७।१ उत्थाय प्राञ्जलिः प्रह्व औत्सुक्याद् आश्लिषन्न् इव  
भ्प्_१२।०८।०३७।३ नमो नम इतीशानौ बभाशे गद्गदाक्षरम्  
भ्प्_१२।०८।०३८।१ तयोर् आसनम् आदाय पादयोर् अवनिज्य च  
भ्प्_१२।०८।०३८।३ अर्हणेनानुलेपेन धूप-माल्यैर् अपूजयत्  
भ्प्_१२।०८।०३९।१ सुखम् आसनम् आसीनौ प्रसादाभिमुखौ मुनी  
भ्प्_१२।०८।०३९।३ पुनर् आनम्य पादाभ्यां गरिष्ठाव् इदम् अब्रवीत्  
भ्प्_१२।०८।०४०।० श्री-मार्कण्डेय उवाच  
भ्प्_१२।०८।०४०।१ किं वर्णये तव विभो यद्-उदीरितो ऽसुः  
भ्प्_१२।०८।०४०।२ संस्पन्दते तम् अनु वाङ्-मन-इन्द्रियाणि  
भ्प्_१२।०८।०४०।३ स्पन्दन्ति वै तनु-भृताम् अज-शर्वयोश् च  
भ्प्_१२।०८।०४०।४ स्वस्याप्य् अथापि भजताम् असि भाव-बन्धुः  
भ्प्_१२।०८।०४१।१ मूर्ती इमे भगवतो भगवंस् त्रि-लोक्याः  
भ्प्_१२।०८।०४१।२ क्षेमाय ताप-विरमाय च मृत्यु-जित्यै  
भ्प्_१२।०८।०४१।३ नाना बिभर्ष्य् अवितुम् अन्य-तनूर् यथेदं  
भ्प्_१२।०८।०४१।४ सृष्ट्वा पुनर् ग्रससि सर्वम् इवोर्णनाभिः  
भ्प्_१२।०८।०४२।१ तस्यावितुः स्थिर-चरेशितुर् अङ्घ्रि-मूलं  
भ्प्_१२।०८।०४२।२ यत्-स्थं न कर्म-गुण-काल-रजः स्पृशन्ति  
भ्प्_१२।०८।०४२।३ यद् वै स्तुवन्ति निनमन्ति यजन्त्य् अभीक्ष्णं  
भ्प्_१२।०८।०४२।४ ध्यायन्ति वेद-हृदया मुनयस् तद्-आप्त्यै  
भ्प्_१२।०८।०४३।१ नान्यं तवाङ्घ्र्य्-उपनयाद् अपवर्ग-मूर्तेः  
भ्प्_१२।०८।०४३।२ क्षेमं जनस्य परितो-भिय ईश विद्मः  
भ्प्_१२।०८।०४३।३ ब्रह्मा बिभेत्य् अलम् अतो द्वि-परार्ध-धिष्ण्यः  
भ्प्_१२।०८।०४३।४ कालस्य ते किम् उत तत्-कृत-भौतिकानाम्  
भ्प्_१२।०८।०४४।१ तद् वै भजाम्य् ऋत-धियस् तव पाद-मूलं  
भ्प्_१२।०८।०४४।२ हित्वेदम् आत्म-च्छदि चात्म-गुरोः परस्य  
भ्प्_१२।०८।०४४।३ देहाद्य् अपार्थम् असद् अन्त्यम् अभिज्ञ-मात्रं  
भ्प्_१२।०८।०४४।४ विन्देत ते तर्हि सर्व-मनीषितार्थम्  
भ्प्_१२।०८।०४५।१ सत्त्वं रजस् तम इतीश तवात्म-बन्धो  
भ्प्_१२।०८।०४५।२ माया-मयाः स्थिति-लयोदय-हेतवो ऽस्य  
भ्प्_१२।०८।०४५।३ लीला धृता यद् अपि सत्त्व-मयी प्रशान्त्यै  
भ्प्_१२।०८।०४५।४ नान्ये नृणां व्यसन-मोह-भियश् च याभ्याम्  
भ्प्_१२।०८।०४६।१ तस्मात् तवेह भगवन्न् अथ तावकानां  
भ्प्_१२।०८।०४६।२ शुक्लां तनुं स्व-दयितां कुशला भजन्ति  
भ्प्_१२।०८।०४६।३ यत् सात्वताः पुरुष-रूपम् उशन्ति सत्त्वं  
भ्प्_१२।०८।०४६।४ लोको यतो ऽभयम् उतात्म-सुखं न चान्यत्  
भ्प्_१२।०८।०४७।१ तस्मै नमो भगवते पुरुषाय भूम्ने  
भ्प्_१२।०८।०४७।२ विश्वाय विश्व-गुरवे पर-दैवताय  
भ्प्_१२।०८।०४७।३ नारायणाय ऋषये च नरोत्तमाय  
भ्प्_१२।०८।०४७।४ हंसाय संयत-गिरे निगमेश्वराय  
भ्प्_१२।०८।०४८।१ यं वै न वेद वितथाक्ष-पथैर् भ्रमद्-धीः  
भ्प्_१२।०८।०४८।२ सन्तं स्वकेष्व् असुषु हृद्य् अपि दृक्-पथेषु  
भ्प्_१२।०८।०४८।३ तन्-माययावृत-मतिः स उ एव साक्षाद्  
भ्प्_१२।०८।०४८।४ आद्यस् तवाखिल-गुरोर् उपसाद्य वेदम्  
भ्प्_१२।०८।०४९।१ यद्-दर्शनं निगम आत्म-रहः-प्रकाशं  
भ्प्_१२।०८।०४९।२ मुह्यन्ति यत्र कवयो ऽज-परा यतन्तः  
भ्प्_१२।०८।०४९।३ तं सर्व-वाद-विषय-प्रतिरूप-शीलं  
भ्प्_१२।०८।०४९।४ वन्दे महा-पुरुषम् आत्म-निगूढ-बोधम्  
भ्प्_१२।०९।००१।० सूत उवाच  
भ्प्_१२।०९।००१।१ संस्तुतो भगवान् इत्थं मार्कण्डेयेन धीमता  
भ्प्_१२।०९।००१।३ नारायणो नर-सखः प्रीत आह भृगूद्वहम्  
भ्प्_१२।०९।००२।० श्री-भगवान् उवाच  
भ्प्_१२।०९।००२।१ भो भो ब्रह्मर्षि-वर्यो ऽसि सिद्ध आत्म-समाधिना  
भ्प्_१२।०९।००२।३ मयि भक्त्यानपायिन्या तपः-स्वाध्याय-संयमैः  
भ्प्_१२।०९।००३।१ वयं ते परितुष्टाः स्म त्वद्-बृहद्-व्रत-चर्यया  
भ्प्_१२।०९।००३।३ वरं प्रतीच्छ भद्रं ते वर-दो ऽस्मि त्वद्-ईप्सितम्  
भ्प्_१२।०९।००४।० श्री-ऋषिर् उवाच  
भ्प्_१२।०९।००४।१ जितं ते देव-देवेश प्रपन्नार्ति-हराच्युत  
भ्प्_१२।०९।००४।३ वरेणैतावतालं नो यद् भवान् समदृश्यत  
भ्प्_१२।०९।००५।१ गृहीत्वाजादयो यस्य श्रीमत्-पादाब्ज-दर्शनम्  
भ्प्_१२।०९।००५।३ मनसा योग-पक्वेन स भवान् मे ऽक्षि-गोचरः  
भ्प्_१२।०९।००६।१ अथाप्य् अम्बुज-पत्राक्ष पुण्य-श्लोक-शिखामणे  
भ्प्_१२।०९।००६।३ द्रक्ष्ये मायां यया लोकः स-पालो वेद सद्-भिदाम्  
भ्प्_१२।०९।००७।० सूत उवाच  
भ्प्_१२।०९।००७।१ इतीडितो ऽर्चितः कामम् ऋषिणा भगवान् मुने  
भ्प्_१२।०९।००७।३ तथेति स स्मयन् प्रागाद् बदर्य्-आश्रमम् ईश्वरः  
भ्प्_१२।०९।००८।१ तम् एव चिन्तयन्न् अर्थम् ऋषिः स्वाश्रम एव सः  
भ्प्_१२।०९।००८।३ वसन्न् अग्न्य्-अर्क-सोमाम्बु- भू-वायु-वियद्-आत्मसु  
भ्प्_१२।०९।००९।१ ध्यायन् सर्वत्र च हरिं भाव-द्रव्यैर् अपूजयत्  
भ्प्_१२।०९।००९।३ क्वचित् पूजां विसस्मार प्रेम-प्रसर-सम्प्लुतः  
भ्प्_१२।०९।०१०।१ तस्यैकदा भृगु-श्रेष्ठ पुष्पभद्रा-तटे मुनेः  
भ्प्_१२।०९।०१०।३ उपासीनस्य सन्ध्यायां ब्रह्मन् वायुर् अभून् महान्  
भ्प्_१२।०९।०११।१ तं चण्ड-शब्दं समुदीरयन्तं बलाहका अन्व् अभवन् करालाः  
भ्प्_१२।०९।०११।३ अक्ष-स्थविष्ठा मुमुचुस् तडिद्भिः स्वनन्त उच्चैर् अभि वर्ष-धाराः  
भ्प्_१२।०९।०१२।१ ततो व्यदृश्यन्त चतुः समुद्राः समन्ततः क्ष्मा-तलम् आग्रसन्तः  
भ्प्_१२।०९।०१२।३ समीर-वेगोर्मिभिर् उग्र-नक्र- महा-भयावर्त-गभीर-घोषाः  
भ्प्_१२।०९।०१३।१ अन्तर् बहिश् चाद्भिर् अति-द्युभिः खरैः  
भ्प्_१२।०९।०१३।२ शतह्रदाभिर् उपतापितं जगत्  
भ्प्_१२।०९।०१३।३ चतुर्-विधं वीक्ष्य सहात्मना मुनिर्  
भ्प्_१२।०९।०१३।४ जलाप्लुतां क्ष्मां विमनाः समत्रसत्  
भ्प्_१२।०९।०१४।१ तस्यैवम् उद्वीक्षत ऊर्मि-भीषणः प्रभञ्जनाघूर्णित-वार् महार्णवः  
भ्प्_१२।०९।०१४।३ आपूर्यमाणो वरषद्भिर् अम्बुदैः क्ष्माम् अप्यधाद् द्वीप-वर्षाद्रिभिः समम्  
भ्प्_१२।०९।०१५।१ स-क्ष्मान्तरिक्षं स-दिवं स-भा-गणं  
भ्प्_१२।०९।०१५।२ त्रै-लोक्यम् आसीत् सह दिग्भिर् आप्लुतम्  
भ्प्_१२।०९।०१५।३ स एक एवोर्वरितो महा-मुनिर्  
भ्प्_१२।०९।०१५।४ बभ्राम विक्षिप्य जटा जडान्ध-वत्  
भ्प्_१२।०९।०१६।१ क्षुत्-तृट्-परीतो मकरैस् तिमिङ्गिलैर्  
भ्प्_१२।०९।०१६।२ उपद्रुतो वीचि-नभस्वताहतः  
भ्प्_१२।०९।०१६।३ तमस्य् अपारे पतितो भ्रमन् दिशो  
भ्प्_१२।०९।०१६।४ न वेद खं गां च परिश्रमेषितः  
भ्प्_१२।०९।०१७।१ क्रचिन् मग्नो महावर्ते तरलैस् ताडितः क्वचित्  
भ्प्_१२।०९।०१७।३ यादोभिर् भक्ष्यते क्वापि स्वयम् अन्योन्य-घातिभिः  
भ्प्_१२।०९।०१८।१ क्वचिच् छोकं क्वचिन् मोहं क्वचिद् दुःखं सुखं भयम्  
भ्प्_१२।०९।०१८।३ क्वचिन् मृत्युम् अवाप्नोति व्याध्य्-आदिभिर् उतार्दितः  
भ्प्_१२।०९।०१९।१ अयुतायत-वर्षाणां सहस्राणि शतानि च  
भ्प्_१२।०९।०१९।३ व्यतीयुर् भ्रमतस् तस्मिन् विष्णु-मायावृतात्मनः  
भ्प्_१२।०९।०२०।१ स कदाचिद् भ्रमंस् तस्मिन् पृथिव्याः ककुदि द्विजः  
भ्प्_१२।०९।०२०।३ न्याग्रोध-पोतं ददृशे फल-पल्लव-शोभितम्  
भ्प्_१२।०९।०२१।१ प्राग्-उत्तरस्यां शाखायां तस्यापि ददृशे शिशुम्  
भ्प्_१२।०९।०२१।३ शयानं पर्ण-पुटके ग्रसन्तं प्रभया तमः  
भ्प्_१२।०९।०२२।१ महा-मरकत-श्यामं श्रीमद्-वदन-पङ्कजम्  
भ्प्_१२।०९।०२२।३ कम्बु-ग्रीवं महोरस्कं सु-नसं सुन्दर-भ्रुवम्  
भ्प्_१२।०९।०२३।१ श्वासैजद्-अलकाभातं कम्बु-श्री-कर्ण-दाडिमम्  
भ्प्_१२।०९।०२३।३ विद्रुमाधर-भासेषच्- छोणायित-सुधा-स्मितम्  
भ्प्_१२।०९।०२४।१ पद्म-गर्भारुणापाङ्गं हृद्य-हासावलोकनम्  
भ्प्_१२।०९।०२४।३ श्वासैजद्-वलि-संविग्न- निम्न-नाभि-दलोदरम्  
भ्प्_१२।०९।०२५।१ चार्व्-अङ्गुलिभ्यां पाणिभ्याम् उन्नीय चरणाम्बुजम्  
भ्प्_१२।०९।०२५।३ मुखे निधाय विप्रेन्द्रो धयन्तं वीक्ष्य विस्मितः  
भ्प्_१२।०९।०२६।१ तद्-दर्शनाद् वीत-परिश्रमो मुदा प्रोत्फुल्ल-हृत्-पौल्म-विलोचनाम्बुजः  
भ्प्_१२।०९।०२६।३ प्रहृष्ट-रोमाद्भुत-भाव-शङ्कितः प्रष्टुं पुरस् तं प्रससार बालकम्  
भ्प्_१२।०९।०२७।१ तावच् छिशोर् वै श्वसितेन भार्गवः  
भ्प्_१२।०९।०२७।२ सो ऽन्तः शरीरं मशको यथाविशत्  
भ्प्_१२।०९।०२७।३ तत्राप्य् अदो न्यस्तम् अचष्ट कृत्स्नशो  
भ्प्_१२।०९।०२७।४ यथा पुरामुह्यद् अतीव विस्मितः  
भ्प्_१२।०९।०२८।१ खं रोदसी भा-गणान् अद्रि-सागरान् द्वीपान् स-वर्षान् ककुभः सुरासुरान्  
भ्प्_१२।०९।०२८।३ वनानि देशान् सरितः पुराकरान् खेटान् व्रजान् आश्रम-वर्ण-वृत्तयः  
भ्प्_१२।०९।०२९।१ महान्ति भूतान्य् अथ भौतिकान्य् असौ कालं च नाना-युग-कल्प-कल्पनम्  
भ्प्_१२।०९।०२९।३ यत् किञ्चिद् अन्यद् व्यवहार-कारणं ददर्श विश्वं सद् इवावभासितम्  
भ्प्_१२।०९।०३०।१ हिमालयं पुष्पवहां च तां नदीं निजाश्रमं यत्र ऋषी अपश्यत  
भ्प्_१२।०९।०३०।३ विश्वं विपश्यञ् छ्वसिताच् छिशोर् वै बहिर् निरस्तो न्यपतल् लयाब्धौ  
भ्प्_१२।०९।०३१।१ तस्मिन् पृथिव्याः ककुदि प्ररूढं वटं च तत्-पर्ण-पुटे शयानम्  
भ्प्_१२।०९।०३१।३ तोकं च तत्-प्रेम-सुधा-स्मितेन निरीक्षितो ऽपाङ्ग-निरीक्षणेन  
भ्प्_१२।०९।०३२।१ अथ तं बालकं वीक्ष्य नेत्राभ्यां धिष्ठितं हृदि  
भ्प्_१२।०९।०३२।३ अभ्ययाद् अति-सङ्क्लिष्टः परिष्वक्तुम् अधोक्षजम्  
भ्प्_१२।०९।०३३।१ तावत् स भगवान् साक्षाद् योगाधीशो गुहा-शयः  
भ्प्_१२।०९।०३३।३ अन्तर्दध ऋषेः सद्यो यथेहानीश-निर्मिता  
भ्प्_१२।०९।०३४।१ तम् अन्व् अथ वटो ब्रह्मन् सलिलं लोक-सम्प्लवः  
भ्प्_१२।०९।०३४।३ तिरोधायि क्षणाद् अस्य स्वाश्रमे पूर्व-वत् स्थितः  
भ्प्_१२।१०।००१।० सूत उवाच  
भ्प्_१२।१०।००१।१ स एवम् अनुभूयेदं नारायण-विनिर्मितम्  
भ्प्_१२।१०।००१।३ वैभवं योग-मायायास् तम् एव शरणं ययौ  
भ्प्_१२।१०।००२।० श्री-मार्कण्डेय उवाच  
भ्प्_१२।१०।००२।१ प्रपन्नो ऽस्म्य् अङ्घ्रि-मूलं ते प्रपन्नाभय-दं हरे  
भ्प्_१२।१०।००२।३ यन्-माययापि विबुधा मुह्यन्ति ज्ञान-काशया  
भ्प्_१२।१०।००३।० सूत उवाच  
भ्प्_१२।१०।००३।१ तम् एवं निभृतात्मानं वृषेण दिवि पर्यटन्  
भ्प्_१२।१०।००३।३ रुद्राण्या भगवान् रुद्रो ददर्श स्व-गणैर् वृतः  
भ्प्_१२।१०।००४।१ अथोमा तम् ऋषिं वीक्ष्य गिरिशं समभाषत  
भ्प्_१२।१०।००४।३ पश्येमं भगवन् विप्रं निभृतात्मेन्द्रियाशयम्  
भ्प्_१२।१०।००५।१ निभृतोद-झष-व्रातो वातापाये यथार्णवः  
भ्प्_१२।१०।००५।३ कुर्व् अस्य तपसः साक्षात् संसिद्धिं सिद्धि-दो भवान्  
भ्प्_१२।१०।००६।० श्री-भगवान् उवाच  
भ्प्_१२।१०।००६।१ नैवेच्छत्य् आशिषः क्वापि ब्रह्मर्षिर् मोक्षम् अप्य् उत  
भ्प्_१२।१०।००६।३ भक्तिं परां भगवति लब्धवान् पुरुषे ऽव्यये  
भ्प्_१२।१०।००७।१ अथापि संवदिष्यामो भवान्य् एतेन साधुना  
भ्प्_१२।१०।००७।३ अयं हि परमो लाभो नृणां साधु-समागमः  
भ्प्_१२।१०।००८।० सूत उवाच  
भ्प्_१२।१०।००८।१ इत्य् उक्त्वा तम् उपेयाय भगवान् स सतां गतिः  
भ्प्_१२।१०।००८।३ ईशानः सर्व-विद्यानाम् ईश्वरः सर्व-देहिनाम्  
भ्प्_१२।१०।००९।१ तयोर् आगमनं साक्षाद् ईशयोर् जगद्-आत्मनोः  
भ्प्_१२।१०।००९।३ न वेद रुद्ध-धी-वृत्तिर् आत्मानं विश्वम् एव च  
भ्प्_१२।१०।०१०।१ भगवांस् तद् अभिज्ञाय गिरिशो योग-मायया  
भ्प्_१२।१०।०१०।३ आविशत् तद्-गुहाकाशं वायुश् छिद्रम् इवेश्वरः  
भ्प्_१२।१०।०११।१ आत्मन्य् अपि शिवं प्राप्तं तडित्-पिङ्ग-जटा-धरम्  
भ्प्_१२।१०।०११।३ त्र्य्-अक्षं दश-भुजं प्रांशुम् उद्यन्तम् इव भास्करम्  
भ्प्_१२।१०।०१२।१ व्याघ्र-चर्माम्बरं शूल- धनुर्-इष्व्-असि-चर्मभिः  
भ्प्_१२।१०।०१२।३ अक्ष-माला-डमरुक- कपालं परशुं सह  
भ्प्_१२।१०।०१३।१ बिभ्राणं सहसा भातं विचक्ष्य हृदि विस्मितः  
भ्प्_१२।१०।०१३।३ किम् इदं कुत एवेति समाधेर् विरतो मुनिः  
भ्प्_१२।१०।०१४।१ नेत्रे उन्मील्य ददृशे स-गणं सोमयागतम्  
भ्प्_१२।१०।०१४।३ रुद्रं त्रि-लोकैक-गुरुं ननाम शिरसा मुनिः  
भ्प्_१२।१०।०१५।१ तस्मै सपर्यां व्यदधात् स-गणाय सहोमया  
भ्प्_१२।१०।०१५।३ स्वागतासन-पाद्यार्घ्य- गन्ध-स्रग्-धूप-दीपकैः  
भ्प्_१२।१०।०१६।१ आह त्व् आत्मानुभावेन पूर्ण-कामस्य ते विभो  
भ्प्_१२।१०।०१६।३ करवाम किम् ईशान येनेदं निर्वृतं जगत्  
भ्प्_१२।१०।०१७।१ नमः शिवाय शान्ताय सत्त्वाय प्रमृडाय च  
भ्प्_१२।१०।०१७।३ रजो-जुषे ऽथ घोराय नमस् तुभ्यं तमो-जुषे  
भ्प्_१२।१०।०१८।० सूत उवाच  
भ्प्_१२।१०।०१८।१ एवं स्तुतः स भगवान् आदि-देवः सतां गतिः  
भ्प्_१२।१०।०१८।३ परितुष्टः प्रसन्नात्मा प्रहसंस् तम् अभाषत  
भ्प्_१२।१०।०१९।० श्री-भगवान् उवाच  
भ्प्_१२।१०।०१९।१ वरं वृणीष्व नः कामं वर-देशा वयं त्रयः  
भ्प्_१२।१०।०१९।३ अमोघं दर्शनं येषां मर्त्यो यद् विन्दते ऽमृतम्  
भ्प्_१२।१०।०२०।१ ब्राह्मणाः साधवः शान्ता निःसङ्गा भूत-वत्सलाः  
भ्प्_१२।१०।०२०।३ एकान्त-भक्ता अस्मासु निर्वैराः सम-दर्शिनः  
भ्प्_१२।१०।०२१।१ स-लोका लोक-पालास् तान् वन्दन्त्य् अर्चन्त्य् उपासते  
भ्प्_१२।१०।०२१।३ अहं च भगवान् ब्रह्मा स्वयं च हरिर् ईश्वरः  
भ्प्_१२।१०।०२२।१ न ते मय्य् अच्युते ऽजे च भिदाम् अण्व् अपि चक्षते  
भ्प्_१२।१०।०२२।३ नात्मनश् च जनस्यापि तद् युष्मान् वयम् ईमहि  
भ्प्_१२।१०।०२३।१ न ह्य् अम्-मयानि तीर्थानि न देवाश् चेतनोज्झिताः  
भ्प्_१२।१०।०२३।३ ते पुनन्त्य् उरु-कालेन यूयं दर्शन-मात्रतः  
भ्प्_१२।१०।०२४।१ ब्राह्मणेभ्यो नमस्यामो ये ऽस्मद्-रूपं त्रयी-मयम्  
भ्प्_१२।१०।०२४।३ बिभ्रत्य् आत्म-समाधान- तपः-स्वाध्याय-संयमैः  
भ्प्_१२।१०।०२५।१ श्रवणाद् दर्शनाद् वापि महा-पातकिनो ऽपि वः  
भ्प्_१२।१०।०२५।३ शुध्येरन्न् अन्त्य-जाश् चापि किम् उ सम्भाषणादिभिः  
भ्प्_१२।१०।०२६।० सूत उवाच  
भ्प्_१२।१०।०२६।१ इति चन्द्र-ललामस्य धर्म-गह्योपबृंहितम्  
भ्प्_१२।१०।०२६।३ वचो ऽमृतायनम् ऋषिर् नातृप्यत् कर्णयोः पिबन्  
भ्प्_१२।१०।०२७।१ स चिरं मायया विष्णोर् भ्रामितः कर्शितो भृशम्  
भ्प्_१२।१०।०२७।३ शिव-वाग्-अमृत-ध्वस्त- क्लेश-पुञ्जस् तम् अब्रवीत्  
भ्प्_१२।१०।०२८।० श्री-मार्कण्डेय उवाच  
भ्प्_१२।१०।०२८।१ अहो ईश्वर-लीलेयं दुर्विभाव्या शरीरिणाम्  
भ्प्_१२।१०।०२८।३ यन् नमन्तीशितव्यानि स्तुवन्ति जगद्-ईश्वराः  
भ्प्_१२।१०।०२९।१ धर्मं ग्राहयितुं प्रायः प्रवक्तारश् च देहिनाम्  
भ्प्_१२।१०।०२९।३ आचरन्त्य् अनुमोदन्ते क्रियमाणं स्तुवन्ति च  
भ्प्_१२।१०।०३०।१ नैतावता भगवतः स्व-माया-मय-वृत्तिभिः  
भ्प्_१२।१०।०३०।३ न दुष्येतानुभावस् तैर् मायिनः कुहकं यथा  
भ्प्_१२।१०।०३१।१ सृष्ट्वेदं मनसा विश्वम् आत्मनानुप्रविश्य यः  
भ्प्_१२।१०।०३१।३ गुणैः कुर्वद्भिर् आभाति कर्तेव स्वप्न-दृग् यथा  
भ्प्_१२।१०।०३२।१ तस्मै नमो भगवते त्रि-गुणाय गुणात्मने  
भ्प्_१२।१०।०३२।३ केवलायाद्वितीयाय गुरवे ब्रह्म-मूर्तये  
भ्प्_१२।१०।०३३।१ कं वृणे नु परं भूमन् वरं त्वद् वर-दर्शनात्  
भ्प्_१२।१०।०३३।३ यद्-दर्शनात् पूर्ण-कामः सत्य-कामः पुमान् भवेत्  
भ्प्_१२।१०।०३४।१ वरम् एकं वृणे ऽथापि पूर्णात् कामाभिवर्षणात्  
भ्प्_१२।१०।०३४।३ भगवत्य् अच्युतां भक्तिं तत्-परेषु तथा त्वयि  
भ्प्_१२।१०।०३५।० सूत उवाच  
भ्प्_१२।१०।०३५।१ इत्य् अर्चितो ऽभिष्टुतश् च मुनिना सूक्तया गिरा  
भ्प्_१२।१०।०३५।३ तम् आह भगवाञ् छर्वः शर्वया चाभिनन्दितः  
भ्प्_१२।१०।०३६।१ कामो महर्षे सर्वो ऽयं भक्तिमांस् त्वम् अधोक्षजे  
भ्प्_१२।१०।०३६।३ आ-कल्पान्ताद् यशः पुण्यम् अजरामरता तथा  
भ्प्_१२।१०।०३७।१ ज्ञानं त्रै-कालिकं ब्रह्मन् विज्ञानं च विरक्तिमत्  
भ्प्_१२।१०।०३७।३ ब्रह्म-वर्चस्विनो भूयात् पुराणाचार्यतास्तु ते  
भ्प्_१२।१०।०३८।० सूत उवाच  
भ्प्_१२।१०।०३८।१ एवं वरान् स मुनये दत्त्वागात् त्र्य्-अक्ष ईश्वरः  
भ्प्_१२।१०।०३८।३ देव्यै तत्-कर्म कथयन्न् अनुभूतं पुरामुना  
भ्प्_१२।१०।०३९।१ सो ऽप्य् अवाप्त-महा-योग- महिमा भार्गवोत्तमः  
भ्प्_१२।१०।०३९।३ विचरत्य् अधुनाप्य् अद्धा हराव् एकान्ततां गतः  
भ्प्_१२।१०।०४०।१ अनुवर्णितम् एतत् ते मार्कण्डेयस्य धीमतः  
भ्प्_१२।१०।०४०।३ अनुभूतं भगवतो माया-वैभवम् अद्भुतम्  
भ्प्_१२।१०।०४१।१ एतत् केचिद् अविद्वांसो माया-संसृतिर् आत्मनः  
भ्प्_१२।१०।०४१।३ अनाद्य्-आवर्तितं नॄणां कादाचित्कं प्रचक्षते  
भ्प्_१२।१०।०४२।१ य एवम् एतद् भृगु-वर्य वर्णितं रथाङ्ग-पाणेर् अनुभाव-भावितम्  
भ्प्_१२।१०।०४२।३ संश्रावयेत् संशृणुयाद् उ ताव् उभौ तयोर् न कर्माशय-संसृतिर् भवेत्  
भ्प्_१२।११।००१।० श्री-शौनक उवाच  
भ्प्_१२।११।००१।१ अथेमम् अर्थं पृच्छामो भवन्तं बहु-वित्तमम्  
भ्प्_१२।११।००१।३ समस्त-तन्त्र-राद्धान्ते भवान् भागवत तत्त्व-वित्  
भ्प्_१२।११।००२।१ तान्त्रिकाः परिचर्यायां केवलस्य श्रियः पतेः  
भ्प्_१२।११।००२।३ अङ्गोपाङ्गायुधाकल्पं कल्पयन्ति यथा च यैः  
भ्प्_१२।११।००३।१ तन् नो वर्णय भद्रं ते क्रिया-योगं बुभुत्सताम्  
भ्प्_१२।११।००३।३ येन क्रिया-नैपुणेन मर्त्यो यायाद् अमर्त्यताम्  
भ्प्_१२।११।००४।० सूत उवाच  
भ्प्_१२।११।००४।१ नमस्कृत्य गुरून् वक्ष्ये विभूतीर् वैष्णवीर् अपि  
भ्प्_१२।११।००४।३ याः प्रोक्ता वेद-तन्त्राभ्याम् आचार्यैः पद्मजादिभिः  
भ्प्_१२।११।००५।१ मायाद्यैर् नवभिस् तत्त्वैः स विकार-मयो विराट्  
भ्प्_१२।११।००५।३ निर्मितो दृश्यते यत्र स-चित्के भुवन-त्रयम्  
भ्प्_१२।११।००६।१ एतद् वै पौरुषं रूपं भूः पादौ द्यौः शिरो नभः  
भ्प्_१२।११।००६।३ नाभिः सूर्यो ऽक्षिणी नासे वायुः कर्णौ दिशः प्रभोः  
भ्प्_१२।११।००७।१ प्रजापतिः प्रजननम् अपानो मृत्युर् ईशितुः  
भ्प्_१२।११।००७।३ तद्-बाहवो लोक-पाला मनश् चन्द्रो भ्रुवौ यमः  
भ्प्_१२।११।००८।१ लज्जोत्तरो ऽधरो लोभो दन्ता ज्योत्स्ना स्मयो भ्रमः  
भ्प्_१२।११।००८।३ रोमाणि भूरुहा भूम्नो मेघाः पुरुष-मूर्धजाः  
भ्प्_१२।११।००९।१ यावान् अयं वै पुरुषो यावत्या संस्थया मितः  
भ्प्_१२।११।००९।३ तावान् असाव् अपि महा- पुरुषो लोक-संस्थया  
भ्प्_१२।११।०१०।१ कौस्तुभ-व्यपदेशेन स्वात्म-ज्योतिर् बिभर्त्य् अजः  
भ्प्_१२।११।०१०।३ तत्-प्रभा व्यापिनी साक्षात् श्रीवत्सम् उरसा विभुः  
भ्प्_१२।११।०११।१ स्व-मायां वन-मालाख्यां नाना-गुण-मयीं दधत्  
भ्प्_१२।११।०११।३ वासश् छन्दो-मयं पीतं ब्रह्म-सूत्रं त्रि-वृत् स्वरम्  
भ्प्_१२।११।०१२।१ बिभर्ति साङ्ख्यं योगं च देवो मकर-कुण्डले  
भ्प्_१२।११।०१२।३ मौलिं पदं पारमेष्ठ्यं सर्व-लोकाभयङ्-करम्  
भ्प्_१२।११।०१३।१ अव्याकृतम् अनन्ताख्यम् आसनं यद्-अधिष्ठितः  
भ्प्_१२।११।०१३।३ धर्म-ज्ञानादिभिर् युक्तं सत्त्वं पद्मम् इहोच्यते  
भ्प्_१२।११।०१४।१ ओजः-सहो-बल-युतं मुख्य-तत्त्वं गदां दधत्  
भ्प्_१२।११।०१४।३ अपां तत्त्वं दर-वरं तेजस्-तत्त्वं सुदर्शनम्  
भ्प्_१२।११।०१५।१ नभो-निभं नभस्-तत्त्वम् असिं चर्म तमो-मयम्  
भ्प्_१२।११।०१५।३ काल-रूपं धनुः शार्ङ्गं तथा कर्म-मयेषुधिम्  
भ्प्_१२।११।०१६।१ इन्द्रियाणि शरान् आहुर् आकूतीर् अस्य स्यन्दनम्  
भ्प्_१२।११।०१६।३ तन्-मात्राण्य् अस्याभिव्यक्तिं मुद्रयार्थ-क्रियात्मताम्  
भ्प्_१२।११।०१७।१ मण्डलं देव-यजनं दीक्षा संस्कार आत्मनः  
भ्प्_१२।११।०१७।३ परिचर्या भगवत आत्मनो दुरित-क्षयः  
भ्प्_१२।११।०१८।१ भगवान् भग-शब्दार्थं लीला-कमलम् उद्वहन्  
भ्प्_१२।११।०१८।३ धर्मं यशश् च भगवांश् चामर-व्यजने ऽभजत्  
भ्प्_१२।११।०१९।१ आतपत्रं तु वैकुण्ठं द्विजा धामाकुतो-भयम्  
भ्प्_१२।११।०१९।३ त्रि-वृद् वेदः सुपर्णाख्यो यज्ञं वहति पूरुषम्  
भ्प्_१२।११।०२०।१ अनपायिनी भगवती शृईः साक्षाद् आत्मनो हरेः  
भ्प्_१२।११।०२०।३ विष्वक्षेनस् तन्त्र-मूर्तिर् विदितः पार्षदाधिपः  
भ्प्_१२।११।०२०।५ नन्दादयो ऽष्टौ द्वाः-स्थाश् च ते ऽणिमाद्या हरेर् गुणाः  
भ्प्_१२।११।०२१।१ वासुदेवः सङ्कर्षणः प्रद्युम्नः पुरुषः स्वयम्  
भ्प्_१२।११।०२१।३ अनिरुद्ध इति ब्रह्मन् मूर्ति-व्यूहो ऽभिधीयते  
भ्प्_१२।११।०२२।१ स विश्वस् तैजसः प्राज्ञस् तुरीय इति वृत्तिभिः  
भ्प्_१२।११।०२२।३ अर्थेन्द्रियाशय-ज्ञानैर् भगवान् परिभाव्यते  
भ्प्_१२।११।०२३।१ अङ्गोपाङ्गायुधाकल्पैर् भगवांस् तच् चतुष्टयम्  
भ्प्_१२।११।०२३।३ बिभर्ति स्म चतुर्-मूर्तिर् भगवान् हरिर् ईश्वरः  
भ्प्_१२।११।०२४।१ द्विज-ऋषभ स एष ब्रह्म-योनिः स्वयं-दृक्  
भ्प्_१२।११।०२४।२ स्व-महिम-परिपूर्णो मायया च स्वयैतत्  
भ्प्_१२।११।०२४।३ सृजति हरति पातीत्य् आख्ययानावृताक्षो  
भ्प्_१२।११।०२४।४ विवृत इव निरुक्तस् तत्-परैर् आत्म-लभ्यः  
भ्प्_१२।११।०२५।१ श्री-कृष्ण कृष्ण-सख वृष्ण्य्-ऋषभावनि-ध्रुग्-  
भ्प्_१२।११।०२५।२ राजन्य-वंश-दहनानपवर्ग-वीर्य  
भ्प्_१२।११।०२५।३ गोविन्द गोप-वनिता-व्रज-भृत्य-गीत  
भ्प्_१२।११।०२५।४ तीर्थ-श्रवः श्रवण-मङ्गल पाहि भृत्यान्  
भ्प्_१२।११।०२६।१ य इदं कल्य उत्थाय महा-पुरुष-लक्षणम्  
भ्प्_१२।११।०२६।३ तच्-चित्तः प्रयतो जप्त्वा ब्रह्म वेद गुहाशयम्  
भ्प्_१२।११।०२७।० श्री-शौनक उवाच  
भ्प्_१२।११।०२७।१ शुको यद् आह भगवान् विष्णु-राताय शृण्वते  
भ्प्_१२।११।०२७।३ सौरो गणो मासि मासि नाना वसति सप्तकः  
भ्प्_१२।११।०२८।१ तेषां नामानि कर्माणि नियुक्तानाम् अधीश्वरैः  
भ्प्_१२।११।०२८।३ ब्रूहि नः श्रद्दधानानां व्यूहं सूर्यात्मनो हरेः  
भ्प्_१२।११।०२९।० सूत उवाच  
भ्प्_१२।११।०२९।१ अनाद्य्-अविद्यया विष्णोर् आत्मनः सर्व-देहिनाम्  
भ्प्_१२।११।०२९।३ निर्मितो लोक-तन्त्रो ऽयं लोकेषु परिवर्तते  
भ्प्_१२।११।०३०।१ एक एव हि लोकानां सूर्य आत्मादि-कृद् धरिः  
भ्प्_१२।११।०३०।३ सर्व-वेद-क्रिया-मूलम् ऋषिभिर् बहुधोदितः  
भ्प्_१२।११।०३१।१ कालो देशः क्रिया कर्ता करणं कार्यम् आगमः  
भ्प्_१२।११।०३१।३ द्रव्यं फलम् इति ब्रह्मन् नवधोक्तो ऽजया हरिः  
भ्प्_१२।११।०३२।१ मध्व्-आदिषु द्वादशसु भगवान् काल-रूप-धृक्  
भ्प्_१२।११।०३२।३ लोक-तन्त्राय चरति पृथग् द्वादशभिर् गणैः  
भ्प्_१२।११।०३३।१ धाता कृतस्थली हेतिर् वासुकी रथकृन् मुने  
भ्प्_१२।११।०३३।३ पुलस्त्यस् तुम्बुरुर् इति मधु-मासं नयन्त्य् अमी  
भ्प्_१२।११।०३४।१ अर्यमा पुलहो ऽथौजाः प्रहेतिः पुञ्जिकस्थली  
भ्प्_१२।११।०३४।३ नारदः कच्छनीरश् च नयन्त्य् एते स्म माधवम्  
भ्प्_१२।११।०३५।१ मित्रो ऽत्रिः पौरुषेयो ऽथ तक्षको मेनका हहाः  
भ्प्_१२।११।०३५।३ रथस्वन इति ह्य् एते शुक्र-मासं नयन्त्य् अमी  
भ्प्_१२।११।०३६।१ वसिष्ठो वरुणो रम्भा सहजन्यस् तथा हुहूः  
भ्प्_१२।११।०३६।३ शुक्रश् चित्रस्वनश् चैव शुचि-मासं नयन्त्य् अमी  
भ्प्_१२।११।०३७।१ इन्द्रो विश्वावसुः श्रोता एलापत्रस् तथाङ्गिराः  
भ्प्_१२।११।०३७।३ प्रम्लोचा राक्षसो वर्यो नभो-मासं नयन्त्य् अमी  
भ्प्_१२।११।०३८।१ विवस्वान् उग्रसेनश् च व्याघ्र आसारणो भृगुः  
भ्प्_१२।११।०३८।३ अनुम्लोचा शङ्खपालो नभस्याख्यं नयन्त्य् अमी  
भ्प्_१२।११।०३९।१ पूषा धनञ्जयो वातः सुषेणः सुरुचिस् तथा  
भ्प्_१२।११।०३९।३ घृताची गौतमश् चेति तपो-मासं नयन्त्य् अमी  
भ्प्_१२।११।०४०।१ ऋतुर् वर्चा भरद्वाजः पर्जन्यः सेनजित् तथा  
भ्प्_१२।११।०४०।३ विश्व ऐरावतश् चैव तपस्याख्यं नयन्त्य् अमी  
भ्प्_१२।११।०४१।१ अथांशुः कश्यपस् तार्क्ष्य ऋतसेनस् तथोर्वशी  
भ्प्_१२।११।०४१।३ विद्युच्छत्रुर् महाशङ्खः सहो-मासं नयन्त्य् अमी  
भ्प्_१२।११।०४२।१ भगः स्फूर्जो ऽरिष्टनेमिर् ऊर्ण आयुश् च पञ्चमः  
भ्प्_१२।११।०४२।३ कर्कोटकः पूर्वचित्तिः पुष्य-मासं नयन्त्य् अमी  
भ्प्_१२।११।०४३।१ त्वष्टा ऋचीक-तनयः कम्बलश् च तिलोत्तमा  
भ्प्_१२।११।०४३।३ ब्रह्मापेतो ऽथ सतजिद् धृतराष्ट्र इषम्-भराः  
भ्प्_१२।११।०४४।१ विष्णुर् अश्वतरो रम्भा सूर्यवर्चाश् च सत्यजित्  
भ्प्_१२।११।०४४।३ विश्वामित्रो मखापेत ऊर्ज-मासं नयन्त्य् अमी  
भ्प्_१२।११।०४५।१ एता भगवतो विष्णोर् आदित्यस्य विभूतयः  
भ्प्_१२।११।०४५।३ स्मरतां सन्ध्ययोर् नॄणां हरन्त्य् अंहो दिने दिने  
भ्प्_१२।११।०४६।१ द्वादशस्व् अपि मासेषु देवो ऽसौ षड्भिर् अस्य वै  
भ्प्_१२।११।०४६।३ चरन् समन्तात् तनुते परत्रेह च सन्-मतिम्  
भ्प्_१२।११।०४७।१ सामर्ग्-यजुर्भिस् तल्-लिङ्गैर् ऋषयः संस्तुवन्त्य् अमुम्  
भ्प्_१२।११।०४७।३ गन्धर्वास् तं प्रगायन्ति नृत्यन्त्य् अप्सरसो ऽग्रतः  
भ्प्_१२।११।०४८।१ उन्नह्यन्ति रथं नागा ग्रामण्यो रथ-योजकाः  
भ्प्_१२।११।०४८।३ चोदयन्ति रथं पृष्ठे नैरृता बल-शालिनः  
भ्प्_१२।११।०४९।१ वालखिल्याः सहस्राणि षष्टिर् ब्रह्मर्षयो ऽमलाः  
भ्प्_१२।११।०४९।३ पुरतो ऽभिमुखं यान्ति स्तुवन्ति स्तुतिभिर् विभुम्  
भ्प्_१२।११।०५०।१ एवं ह्य् अनादि-निधनो भगवान् हरिर् ईश्वरः  
भ्प्_१२।११।०५०।३ कल्पे कल्पे स्वम् आत्मानं व्यूह्य लोकान् अवत्य् अजः  
भ्प्_१२।१२।००१।० सूत उवाच  
भ्प्_१२।१२।००१।१ नमो धर्माय महते नमः कृष्णाय वेधसे  
भ्प्_१२।१२।००१।३ ब्रह्मणेभ्यो नमस्कृत्य धर्मान् वक्ष्ये सनातनान्  
भ्प्_१२।१२।००२।१ एतद् वः कथितं विप्रा विष्णोश् चरितम् अद्भुतम्  
भ्प्_१२।१२।००२।३ भवद्भिर् यद् अहं पृष्टो नराणां पुरुषोचितम्  
भ्प्_१२।१२।००३।१ अत्र सङ्कीर्तितः साक्षात् सर्व-पाप-हरो हरिः  
भ्प्_१२।१२।००३।३ नारायणो हृषीकेशो भगवान् सात्वताम् पतिः  
भ्प्_१२।१२।००४।१ अत्र ब्रह्म परं गुह्यं जगतः प्रभवाप्ययम्  
भ्प्_१२।१२।००४।३ ज्ञानं च तद्-उपाख्यानं प्रोक्तं विज्ञान-संयुतम्  
भ्प्_१२।१२।००५।१ भक्ति-योगः समाख्यातो वैराग्यं च तद्-आश्रयम्  
भ्प्_१२।१२।००५।३ पारीक्षितम् उपाख्यानं नारदाख्यानम् एव च  
भ्प्_१२।१२।००६।१ प्रायोपवेशो राजर्षेर् विप्र-शापात् परीक्षितः  
भ्प्_१२।१२।००६।३ शुकस्य ब्रह्मर्षभस्य संवादश् च परीक्षितः  
भ्प्_१२।१२।००७।१ योग-धारणयोत्क्रान्तिः संवादो नारदाजयोः  
भ्प्_१२।१२।००७।३ अवतारानुगीतं च सर्गः प्राधानिको ऽग्रतः  
भ्प्_१२।१२।००८।१ विदुरोद्धव-संवादः क्षत्तृ-मैत्रेययोस् ततः  
भ्प्_१२।१२।००८।३ पुराण-संहिता-प्रश्नो महा-पुरुष-संस्थितिः  
भ्प्_१२।१२।००९।१ ततः प्राकृतिकः सर्गः सप्त वैकृतिकाश् च ये  
भ्प्_१२।१२।००९।३ ततो ब्रह्माण्ड-सम्भूतिर् वैराजः पुरुषो यतः  
भ्प्_१२।१२।०१०।१ कालस्य स्थूल-सूक्ष्मस्य गतिः पद्म-समुद्भवः  
भ्प्_१२।१२।०१०।३ भुव उद्धरणे ऽम्भोधेर् हिरण्याक्ष-वधो यथा  
भ्प्_१२।१२।०११।१ ऊर्ध्व-तिर्यग्-अवाक्-सर्गो रुद्र-सर्गस् तथैव च  
भ्प्_१२।१२।०११।३ अर्ध-नारीश्वरस्याथ यतः स्वायम्भुवो मनुः  
भ्प्_१२।१२।०१२।१ शतरूपा च या स्त्रीणाम् आद्या प्रकृतिर् उत्तमा  
भ्प्_१२।१२।०१२।३ सन्तानो धर्म-पत्नीनां कर्दमस्य प्रजापतेः  
भ्प्_१२।१२।०१३।१ अवतारो भगवतः कपिलस्य महात्मनः  
भ्प्_१२।१२।०१३।३ देवहूत्याश् च संवादः कपिलेन च धीमता  
भ्प्_१२।१२।०१४।१ नव-ब्रह्म-समुत्पत्तिर् दक्ष-यज्ञ-विनाशनम्  
भ्प्_१२।१२।०१४।३ ध्रुवस्य चरितं पश्चात् पृथोः प्राचीनबर्हिषः  
भ्प्_१२।१२।०१५।१ नारदस्य च संवादस् ततः प्रैयव्रतं द्विजाः  
भ्प्_१२।१२।०१५।३ नाभेस् ततो ऽनुचरितम् ऋषभस्य भरतस्य च  
भ्प्_१२।१२।०१६।१ द्वीप-वर्ष-समुद्राणां गिरि-नद्य्-उपवर्णनम्  
भ्प्_१२।१२।०१६।३ ज्योतिश्-चक्रस्य संस्थानं पाताल-नरक-स्थितिः  
भ्प्_१२।१२।०१७।१ दक्ष-जन्म प्रचेतोभ्यस् तत्-पुत्रीणां च सन्ततिः  
भ्प्_१२।१२।०१७।३ यतो देवासुर-नरास् तिर्यङ्-नग-खगादयः  
भ्प्_१२।१२।०१८।१ त्वाष्ट्रस्य जन्म-निधनं पुत्रयोश् च दितेर् द्विजाः  
भ्प्_१२।१२।०१८।३ दैत्येश्वरस्य चरितं प्रह्रादस्य महात्मनः  
भ्प्_१२।१२।०१९।१ मन्व्-अन्तरानुकथनं गजेन्द्रस्य विमोक्षणम्  
भ्प्_१२।१२।०१९।३ मन्व्-अन्तरावताराश् च विष्णोर् हयशिरादयः  
भ्प्_१२।१२।०२०।१ कौर्मं मात्स्यं नारसिंहं वामनं च जगत्-पतेः  
भ्प्_१२।१२।०२०।३ क्षीरोद-मथनं तद्वद् अमृतार्थे दिवौकसाम्  
भ्प्_१२।१२।०२१।१ देवासुर-महा-युद्धं राज-वंशानुकीर्तनम्  
भ्प्_१२।१२।०२१।३ इक्ष्वाकु-जन्म तद्-वंशः सुद्युम्नस्य महात्मनः  
भ्प्_१२।१२।०२२।१ इलोपाख्यानम् अत्रोक्तं तारोपाख्यानम् एव च  
भ्प्_१२।१२।०२२।३ सूर्य-वंशानुकथनं शशादाद्या नृगादयः  
भ्प्_१२।१२।०२३।१ सौकन्यं चाथ शर्यातेः ककुत्स्थस्य च धीमतः  
भ्प्_१२।१२।०२३।३ खट्वाङ्गस्य च मान्धातुः सौभरेः सगरस्य च  
भ्प्_१२।१२।०२४।१ रामस्य कोशलेन्द्रस्य चरितं किल्बिषापहम्  
भ्प्_१२।१२।०२४।३ निमेर् अङ्ग-परित्यागो जनकानां च सम्भवः  
भ्प्_१२।१२।०२५।१ रामस्य भार्गवेन्द्रस्य निःक्षतृई-करणं भुवः  
भ्प्_१२।१२।०२५।३ ऐलस्य सोम-वंशस्य ययातेर् नहुषस्य च  
भ्प्_१२।१२।०२६।१ दौष्मन्तेर् भरतस्यापि शान्तनोस् तत्-सुतस्य च  
भ्प्_१२।१२।०२६।३ ययातेर् ज्येष्ठ-पुत्रस्य यदोर् वंशो ऽनुकीर्तितः  
भ्प्_१२।१२।०२७।१ यत्रावतीऋणो भगवान् कृष्णाख्यो जगद्-ईश्वरः  
भ्प्_१२।१२।०२७।३ वसुदेव-गृहे जन्म ततो वृद्धिश् च गोकुले  
भ्प्_१२।१२।०२८।१ तस्य कर्माण्य् अपाराणि कीर्तितान्य् असुर-द्विषः  
भ्प्_१२।१२।०२८।३ पूतनासु-पयः-पानं शकटोच्चाटनं शिशोः  
भ्प्_१२।१२।०२९।१ तृणावर्तस्य निष्पेषस् तथैव बक-वत्सयोः  
भ्प्_१२।१२।०२९।३ अघासुर-वधो धात्रा वत्स-पालावगूहनम्  
भ्प्_१२।१२।०३०।१ धेनुकस्य सह-भ्रातुः प्रलम्बस्य च सङ्क्षयः  
भ्प्_१२।१२।०३०।३ गोपानां च परित्राणं दावाग्नेः परिसर्पतः  
भ्प्_१२।१२।०३१।१ दमनं कालियस्याहेर् महाहेर् नन्द-मोक्षणम्  
भ्प्_१२।१२।०३१।३ व्रत-चर्या तु कन्यानां यत्र तुष्टो ऽच्युतो व्रतैः  
भ्प्_१२।१२।०३२।१ प्रसादो यज्ञ-पत्नीभ्यो विप्राणां चानुतापनम्  
भ्प्_१२।१२।०३२।३ गोवर्धनोद्धारणं च शक्रस्य सुरभेर् अथ  
भ्प्_१२।१२।०३३।१ यज्ञभिषेकः कृष्णस्य स्त्रीभिः क्रीडा च रात्रिषु  
भ्प्_१२।१२।०३३।३ शङ्खचूडस्य दुर्बुद्धेर् वधो ऽरिष्टस्य केशिनः  
भ्प्_१२।१२।०३४।१ अक्रूरागमनं पश्चात् प्रस्थानं राम-कृष्णयोः  
भ्प्_१२।१२।०३४।३ व्रज-स्त्रीणां विलापश् च मथुरालोकनं ततः  
भ्प्_१२।१२।०३५।१ गज-मुष्टिक-चाणूर- कंसादीनां तथा वधः  
भ्प्_१२।१२।०३५।३ मृतस्यानयनं सूनोः पुनः सान्दीपनेर् गुरोः  
भ्प्_१२।१२।०३६।१ मथुरायां निवसता यदु-चक्रस्य यत् प्रियम्  
भ्प्_१२।१२।०३६।३ कृतम् उद्धव-रामाभ्यां युतेन हरिणा द्विजाः  
भ्प्_१२।१२।०३७।१ जरासन्ध-समानीत- सैन्यस्य बहुशो वधः  
भ्प्_१२।१२।०३७।३ घातनं यवनेन्द्रस्य कुशस्थल्या निवेशनम्  
भ्प्_१२।१२।०३८।१ आदानं पारिजातस्य सुधर्मायाः सुरालयात्  
भ्प्_१२।१२।०३८।३ रुक्मिण्या हरणं युद्धे प्रमथ्य द्विषतो हरेः  
भ्प्_१२।१२।०३९।१ हरस्य जृम्भणं युद्धे बाणस्य भुज-कृन्तनम्  
भ्प्_१२।१२।०३९।३ प्राग्ज्योतिष-पतिं हत्वा कन्यानां हरणं च यत्  
भ्प्_१२।१२।०४०।१ चैद्य-पौण्ड्रक-शाल्वानां दन्तवक्रस्य दुर्मतेः  
भ्प्_१२।१२।०४०।३ शम्बरो द्विविदः पीठो मुरः पञ्चजनादयः  
भ्प्_१२।१२।०४१।१ माहात्म्यं च वधस् तेषां वाराणस्याश् च दाहनम्  
भ्प्_१२।१२।०४१।३ भारावतरणं भूमेर् निमित्ती-कृत्य पाण्डवान्  
भ्प्_१२।१२।०४२।१ विप्र-शापापदेशेन संहारः स्व-कुलस्य च  
भ्प्_१२।१२।०४२।३ उद्धवस्य च संवादो वसुदेवस्य चाद्भुतः  
भ्प्_१२।१२।०४३।१ यत्रात्म-विद्या ह्य् अखिला प्रोक्ता धर्म-विनिर्णयः  
भ्प्_१२।१२।०४३।३ ततो मर्त्य-परित्याग आत्म-योगानुभावतः  
भ्प्_१२।१२।०४४।१ युग-लक्षण-वृत्तिश् च कलौ नॄणाम् उपप्लवः  
भ्प्_१२।१२।०४४।३ चतुर्-विधश् च प्रलय उत्पत्तिस् त्रि-विधा तथा  
भ्प्_१२।१२।०४५।१ देह-त्यागश् च राजर्षेर् विष्णु-रातस्य धीमतः  
भ्प्_१२।१२।०४५।३ शाखा-प्रणयनम् ऋषेर् मार्कण्डेयस्य सत्-कथा  
भ्प्_१२।१२।०४५।५ महा-पुरुष-विन्यासः सूर्यस्य जगद्-आत्मनः  
भ्प्_१२।१२।०४६।१ इति चोक्तं द्विज-श्रेष्ठा यत् पृष्टो ऽहम् इहास्मि वः  
भ्प्_१२।१२।०४६।३ लीलावतार-कर्माणि कीर्तितानीह सर्वशः  
भ्प्_१२।१२।०४७।१ पतितः स्खलितश् चार्तः क्षुत्त्वा वा विवशो गृणन्  
भ्प्_१२।१२।०४७।३ हरये नम इत्य् उच्चैर् मुच्यते सर्व-पातकात्  
भ्प्_१२।१२।०४८।१ सङ्कीर्त्यमानो भगवान् अनन्तः श्रुतानुभावो व्यसनं हि पुंसाम्  
भ्प्_१२।१२।०४८।३ प्रविश्य चित्तं विधुनोत्य् अशेषं यथा तमो ऽर्को ऽभ्रम् इवाति-वातः  
भ्प्_१२।१२।०४९।१ मृषा गिरस् ता ह्य् असतीर् असत्-कथा न कथ्यते यद् भगवान् अधोक्षजः  
भ्प्_१२।१२।०४९।३ तद् एव सत्यं तद् उ हैव मङ्गलं तद् एव पुण्यं भगवद्-गुणोदयम्  
भ्प्_१२।१२।०५०।१ तद् एव रम्यं रुचिरं नवं नवं तद् एव शश्वन् मनसो महोत्सवम्  
भ्प्_१२।१२।०५०।३ तद् एव शोकार्णव-शोषणं नृणां यद् उत्तमःश्लोक-यशो ऽनुगीयते  
भ्प्_१२।१२।०५१।१ न यद् वचश् चित्र-पदं हरेर् यशो  
भ्प्_१२।१२।०५१।२ जगत्-पवित्रं प्रगृणीत कर्हिचित्  
भ्प्_१२।१२।०५१।३ तद् ध्वाङ्क्ष-तीऋथं न तु हंस-सेवितं  
भ्प्_१२।१२।०५१।४ यत्राच्युतस् तत्र हि साधवो ऽमलाः  
भ्प्_१२।१२।०५२।१ तद् वाग्-विसर्गो जनताघ-सम्प्लवो यस्मिन् प्रति-श्लोकम् अबद्धवत्य् अपि  
भ्प्_१२।१२।०५२।३ नामान्य् अनन्तस्य यशो ऽङ्कितानि यत् शृण्वन्ति गायन्ति गृणन्ति साधवः  
भ्प्_१२।१२।०५३।१ नैष्कर्म्यम् अप्य् अच्युत-भाव-वर्जितं  
भ्प्_१२।१२।०५३।२ न शोभते ज्ञानम् अलं निरञ्जनम्  
भ्प्_१२।१२।०५३।३ कुतः पुनः शश्वद् अभद्रम् ईश्वरे  
भ्प्_१२।१२।०५३।४ न ह्य् अर्पितं कर्म यद् अप्य् अनुत्तमम्  
भ्प्_१२।१२।०५४।१ यशः-श्रियाम् एव परिश्रमः परो वर्णाश्रमाचार-तपः-श्रुतादिषु  
भ्प्_१२।१२।०५४।३ अविस्मृतिः श्रीधर-पाद-पद्मयोर् गुणानुवाद-श्रवणादरादिभिः  
भ्प्_१२।१२।०५५।१ अविस्मृतिः कृष्ण-पदारविन्दयोः क्षिणोत्य् अभद्राणि च शं तनोति  
भ्प्_१२।१२।०५५।३ सत्त्वस्य शुद्धिं परमात्म-भक्तिं ज्ञानं च विज्ञान-विराग-युक्तम्  
भ्प्_१२।१२।०५६।१ यूयं द्विजाग्र्या बत भूरि-भागा यच् छश्वद् आत्मन्य् अखिलात्म-भूतम्  
भ्प्_१२।१२।०५६।३ नारायणं देवम् अदेवम् ईशम् अजस्र-भावा भजताविवेश्य  
भ्प्_१२।१२।०५७।१ अहं च संस्मारित आत्म-तत्त्वं श्रुतं पुरा मे परमर्षि-वक्त्रात्  
भ्प्_१२।१२।०५७।३ प्रायोपवेशे नृपतेः परीक्षितः सदस्य् ऋषीणां महतां च शृण्वताम्  
भ्प्_१२।१२।०५८।१ एतद् वः कथितं विप्राः कथनीयोरु-कर्मणः  
भ्प्_१२।१२।०५८।३ माहात्म्यं वासुदेवस्य सर्वाशुभ-विनाशनम्  
भ्प्_१२।१२।०५९।१ य एतत् श्रावयेन् नित्यं याम-क्षणम् अनन्य-धीः  
भ्प्_१२।१२।०५९।३ श्लोकम् एकं तद्-अर्धं वा पादं पादार्धम् एव वा  
भ्प्_१२।१२।०५९।५ श्रद्धावान् यो ऽनुशृणुयात् पुनात्य् आत्मानम् एव सः  
भ्प्_१२।१२।०६०।१ द्वादश्याम् एकादश्यां वा शृण्वन्न् आयुष्यवान् भवेत्  
भ्प्_१२।१२।०६०।३ पठत्य् अनश्नन् प्रयतः पूतो भवति पातकात्  
भ्प्_१२।१२।०६१।१ पुष्करे मथुरयां च द्वारवत्यां यतात्मवान्  
भ्प्_१२।१२।०६१।३ उपोष्य संहिताम् एतां पठित्वा मुच्यते भयात्  
भ्प्_१२।१२।०६२।१ देवता मुनयः सिद्धाः पितरो मनवो नृपाः  
भ्प्_१२।१२।०६२।३ यच्छन्ति कामान् गृणतः शृण्वतो यस्य कीर्तनात्  
भ्प्_१२।१२।०६३।१ ऋचो यजूंषि सामानि द्विजो ऽधीत्यानुविन्दते  
भ्प्_१२।१२।०६३।३ मधु-कुल्या घृत-कुल्याः पयः-कुल्याश् च तत् फलम्  
भ्प्_१२।१२।०६४।१ पुराण-संहिताम् एताम् अधीत्य प्रयतो द्विजः  
भ्प्_१२।१२।०६४।३ प्रोक्तं भगवता यत् तु तत् पदं परमं व्रजेत्  
भ्प्_१२।१२।०६५।१ विप्रो ऽधीत्याप्नुयात् प्रज्ञां राजन्योदधि-मेखलाम्  
भ्प्_१२।१२।०६५।३ वैश्यो निधि-पतित्वं च शूद्रः शुध्येत पातकात्  
भ्प्_१२।१२।०६६।१ कलि-मल-संहति-कालनो ऽखिलेशो हरिर् इतरत्र न गीयते ह्य् अभीक्ष्णम्  
भ्प्_१२।१२।०६६।३ इह तु पुनर् भगवान् अशेष-मूर्तिः परिपठितो ऽनु-पदं कथा-प्रसङ्गैः  
भ्प्_१२।१२।०६७।१ तम् अहम् अजम् अनन्तम् आत्म-तत्त्वं जगद्-उदय-स्थिति-संयमात्म-शक्तिम्  
भ्प्_१२।१२।०६७।३ द्यु-पतिभिर् अज-शक्र-शङ्कराद्यैर् दुरवसित-स्तवम् अच्युतं नतो ऽस्मि  
भ्प्_१२।१२।०६८।१ उपचित-नव-शक्तिभिः स्व आत्मन्य् उपरचित-स्थिर-जङ्गमालयाय  
भ्प्_१२।१२।०६८।३ भगवत उपलब्धि-मात्र-धम्ने सुर-ऋषभाय नमः सनातनाय  
भ्प्_१२।१२।०६९।१ स्व-सुख-निभृत-चेतास् तद्-व्युदस्तान्य-भावो  
भ्प्_१२।१२।०६९।२ ऽप्य् अजित-रुचिर-लीलाकृष्ट-सारस् तदीयम्  
भ्प्_१२।१२।०६९।३ व्यतनुत कृपया यस् तत्त्व-दीपं पुराणं  
भ्प्_१२।१२।०६९।४ तम् अखिल-वृजिन-घ्नं व्यास-सूनुं नतो ऽस्मि  
भ्प्_१२।१३।००१।० सूत उवाच  
भ्प्_१२।१३।००१।१ यं ब्रह्मा वरुणेन्द्र-रुद्र-मरुतः स्तुन्वन्ति दिव्यैः स्तवैर्  
भ्प्_१२।१३।००१।२ वेदैः साङ्ग-पद-क्रमोपनिषदैर् गायन्ति यं साम-गाः  
भ्प्_१२।१३।००१।३ ध्यानावस्थित-तद्-गतेन मनसा पश्यन्ति यं योगिनो  
भ्प्_१२।१३।००१।४ यस्यान्तं न विदुः सुरासुर-गणा देवाय तस्मै नमः  
भ्प्_१२।१३।००२।१ पृष्ठे भ्राम्यद् अमन्द-मन्दर-गिरि-ग्रावाग्र-कण्डूयनान्  
भ्प्_१२।१३।००२।२ निद्रालोः कमठाकृतेर् भगवतः श्वासानिलाः पान्तु वः  
भ्प्_१२।१३।००२।३ यत्-संस्कार-कलानुवर्तन-वशाद् वेला-निभेनाम्भसां  
भ्प्_१२।१३।००२।४ यातायातम् अतन्द्रितं जल-निधेर् नाद्यापि विश्राम्यति  
भ्प्_१२।१३।००३।१ पुराण-सङ्ख्या-सम्भूतिम् अस्य वाच्य-प्रयोजने  
भ्प्_१२।१३।००३।३ दानं दानस्य माहात्म्यं पाठादेश् च निबोधत  
भ्प्_१२।१३।००४।१ ब्राह्मं दश सहस्राणि पाद्मं पञ्चोन-षष्टि च  
भ्प्_१२।१३।००४।२ श्री-वैष्णवं त्रयो-विंशच् चतुर्-विंशति शैवकम्  
भ्प्_१२।१३।००५।१ दशाष्टौ श्री-भागवतं नारदं पञ्च-विंशति  
भ्प्_१२।१३।००५।३ मार्कण्डं नव वाह्नं च दश-पञ्च चतुः-शतम्  
भ्प्_१२।१३।००६।१ चतुर्-दश भविष्यं स्यात् तथा पञ्च-शतानि च  
भ्प्_१२।१३।००६।३ दशाष्टौ ब्रह्म-वैवर्तं लैङ्गम् एकादशैव तु  
भ्प्_१२।१३।००७।१ चतुर्-विंशति वाराहम् एकाशीति-सहस्रकम्  
भ्प्_१२।१३।००७।३ स्कान्दं शतं तथा चैकं वामनं दश कीर्तितम्  
भ्प्_१२।१३।००८।१ कौर्मं सप्त-दशाख्यातं मात्स्यं तत् तु चतुर्-दश  
भ्प्_१२।१३।००८।३ एकोन-विंशत् सौपर्णं ब्रह्माण्डं द्वादशैव तु  
भ्प्_१२।१३।००९।१ एवं पुराण-सन्दोहश् चतुर्-लक्ष उदाहृतः  
भ्प्_१२।१३।००९।३ तत्राष्टदश-साहस्रं श्री-भागवतं इष्यते  
भ्प्_१२।१३।०१०।१ इदं भगवता पूर्वं ब्रह्मणे नाभि-पङ्कजे  
भ्प्_१२।१३।०१०।३ स्थिताय भव-भीताय कारुण्यात् सम्प्रकाशितम्  
भ्प्_१२।१३।०११।१ आदि-मध्यावसानेषु वैराग्याख्यान-संयुतम्  
भ्प्_१२।१३।०११।३ हरि-लीला-कथा-व्राता- मृतानन्दित-सत्-सुरम्  
भ्प्_१२।१३।०१२।१ सर्व-वेदान्त-सारं यद् ब्रह्मात्मैकत्व-लक्षणम्  
भ्प्_१२।१३।०१२।३ वस्त्व् अद्वितीयं तन्-निष्ठं कैवल्यैक-प्रयोजनम्  
भ्प्_१२।१३।०१३।१ प्रौष्ठपद्यां पौर्णमास्यां हेम-सिंह-समन्वितम्  
भ्प्_१२।१३।०१३।३ ददाति यो भागवतं स याति परमां गतिम्  
भ्प्_१२।१३।०१४।१ राजन्ते तावद् अन्यानि पुराणानि सतां गणे  
भ्प्_१२।१३।०१४।३ यावद् भागवतं नैव श्रूयते ऽमृत-सागरम्  
भ्प्_१२।१३।०१५।१ सर्व-वेदान्त-सारं हि श्री-भागवतम् इष्यते  
भ्प्_१२।१३।०१५।३ तद्-रसामृत-तृप्तस्य नान्यत्र स्याद् रतिः क्वचित्  
भ्प्_१२।१३।०१६।१ निम्न-गानां यथा गङ्गा देवानाम् अच्युतो यथा  
भ्प्_१२।१३।०१६।३ वैष्णवानां यथा शम्भुः पुराणानाम् इदम् तथा  
भ्प्_१२।१३।०१७।१ क्षेत्राणां चैव सर्वेषां यथा काशी ह्य् अनुत्तमा  
भ्प्_१२।१३।०१७।३ तथा पुराण-व्रातानां श्रीमद्-भागवतं द्विजाः  
भ्प्_१२।१३।०१८।१ श्रीमद्-भागवतं पुराणम् अमलं यद् वैष्णवानां प्रियं  
भ्प्_१२।१३।०१८।२ यस्मिन् पारमहंस्यम् एकम् अमलं ज्ञानं परं गीयते  
भ्प्_१२।१३।०१८।३ तत्र ज्ञान-विराग-भक्ति-सहितं नैष्कर्म्यम् आविस्कृतं  
भ्प्_१२।१३।०१८।४ तच् छृण्वन् सु-पठन् विचारण-परो भक्त्या विमुच्येन् नरः  
भ्प्_१२।१३।०१९।१ कस्मै येन विभासितो ऽयम् अतुलो ज्ञान-प्रदीपः पुरा  
भ्प्_१२।१३।०१९।२ तद्-रूपेण च नारदाय मुनये कृष्णाय तद्-रूपिणा  
भ्प्_१२।१३।०१९।३ योगीन्द्राय तद्-आत्मनाथ भगवद्-राताय कारुण्यतस्  
भ्प्_१२।१३।०१९।४ तच् छुद्धं विमलं विशोकम् अमृतं सत्यं परं धीमहि  
भ्प्_१२।१३।०२०।१ नमस् तस्मै भगवते वासुदेवाय साक्षिणे  
भ्प्_१२।१३।०२०।३ य इदम् कृपया कस्मै व्याचचक्षे मुमुक्षवे  
भ्प्_१२।१३।०२१।१ योगीन्द्राय नमस् तस्मै शुकाय ब्रह्म-रूपिणे  
भ्प्_१२।१३।०२१।३ संसार-सर्प-दष्टं यो विष्णु-रातम् अमूमुचत्  
भ्प्_१२।१३।०२२।१ भवे भवे यथा भक्तिः पादयोस् तव जायते  
भ्प्_१२।१३।०२२।३ तथा कुरुष्व देवेश नाथस् त्वं नो यतः प्रभो  
भ्प्_१२।१३।०२३।१ नाम-सङ्कीर्तनं यस्य सर्व-पाप प्रणाशनम्  
भ्प्_१२।१३।०२३।३ प्रणामो दुःख-शमनस् तं नमामि हरिं परम्  

